शीर्षक,विवरण
मुस्ताङको बागवानीमा स्याउ टिप्ने खाने मेला सुरु,"जोमसोम : मुस्ताङको घरपझोङ२ मार्फा स्थित शीतोष्ण बागवानी विकास केन्द्र, मार्फामा मंगलबारदेखि एक हप्ते स्याउ टिप्ने खाने मेला सुरु भएको छ। केन्द्रले पर्यटन प्रवर्द्धनका लागि स्याउ टिप्ने खाने मेला सुरु गरेको हो। मार्फा स्थित शीतोष्ण बागवानी विकास केन्द्र फार्मका स्याउ बगैँचामा अहिले लटरम्म स्याउ फलेका छन्। असोज १ गतेदेखि जिल्ला स्तरको निर्णय अनुसार मुस्ताङका स्याउ बगैँचामा धमाधम स्याउ टिप्ने कार्य सुरु भएको छ। यसै क्रममा केन्द्रले मुस्ताङ भ्रमण गर्ने अनुकूल समय तथा स्याउ टिप्ने सिजन सुरु हुँदा पर्यटन प्रवर्द्धन भन्दै स्याउ टिप्ने खाने मेला सञ्चालन गरेको केन्द्र प्रमुख पद्मनाथ आत्रेयले जानकारी दिए। यसका लागि शीतोष्ण बागवानी विकास केन्द्रले आफ्नो कार्यक्षेत्र भित्र उत्पादन भएको स्याउ क्षेत्र अन्तर्गत एक क्षेत्र तोकेर स्याउ टिप्ने खाने मेला सुरु गरेको कार्यालय प्रमुख आत्रेयको भनाइ छ। बागवानीले पर्यटकलाई स्याउ टिप्ने खाने सुविधा उपलब्ध गराउन कार्यालय अगाडीको एक सीमित क्षेत्र तोकेको छ। झन्डै एक दर्जन बोटमा फलेका राताम्मे लटरम्म स्याउ पर्यटकहरू आफै सीमित शुल्क तिरेर बगैँचाभित्र घुम्दै धित मरुन्जेल स्याउ टिपेर खान पाउने व्यवस्था गरेको केन्द्र प्रमुख आत्रेयको भनाइ छ। बागवानी फार्मको तोकिएको स्याउ बगैँचामा पुगेर स्याउ टिपेर खान प्रतिव्यक्ति २ सय राजश्व शुल्क तोकेको छ। केन्द्रले तोकिएको बगैँचा क्षेत्र बाहेक अन्य बगैँचामा पसेर स्याउ टिपेर खान नपाउने जनाएको छ।"
"पर्यटन,संस्कृति,हवाई उड्यनसम्बन्धी नीतिहरू परिमार्जन गर्छौं : मन्त्री पाण्डे","काठमाडौं : संस्कृति पर्यटन तथा नागरिक उड्यनमन्त्री बद्री पाण्डे संसदको हिउँदे अधिवेशनबाट मन्त्रालय सम्वद्ध ऐनहरू संशोधन हुने बताएका हुन्। मंगलबार नेपाल पर्वतारोहण संघको ३४ औं वार्षिक सधारण सभालाई सम्बोधन गर्दै मन्त्री पाण्डे हाल संसद अधिवेशन अन्त्य भएकाले आगामी हिउँदे अधिवेसन अगावै ऐनहरूलाई मूर्तरुप दिने काम हुने विश्वास व्यक्त गरे। 'हिजो मात्रै संसदको अधिवेशन अन्त्य भएको छ । हामीले पर्यटन,संस्कृति,हवाई उड्यनलगायतका नीतिहरू परिमार्जन गर्न खोजिरहेका छौं ,'उनले भने,' संसदको हिउँदे अधिवेशन सुरु हुनु अगावै नीतिलाई अन्तिम रुप दिनेछौं ।' मन्त्री पाण्डेले नेपाल पर्वतारोहणसम्बन्धी ऐनमा के कहाँ परिमार्जन गर्न सकिन्छ त्यसबारे सुझाव दिन समेत आव्हान गरेका छन् । उनले नेपाल एयरलाइन्सलाई चलायमान बनाउन जरुरी रहेको समेत बताए। फरक प्रसंगमा बोल्दै मन्त्री पाण्डेले मुलुकको स्थायीत्वका लागि दुई ठूला दल नेपाली कांग्रेस र नेकपा एमाले मिलेर सरकार बनाउनु परेको उद्घोष गरे। मन्त्री पाण्डेले भने,'नेपाली कांग्रेस र नेकपा एमाले एक ठाउँमा उभिनु सहजता पक्कै पनि होइन । यो स्वभाविक पनि छैन। तर स्थीर सरकार चलाउनका लागि एक ठाउँमा उभिएका हौं ।' यो सरकार ०८४ सम्मै चल्छ । उनले मुलकको समृद्धि र विकासका लागि प्रमुख प्रतिपक्षीमा रहेका दल नेकपा माओवादी, राप्रपालगायत मधेशवादी दलहरूसँग समेत सहकार्य गर्न सकिनेमा जोड दिए।"
पालिका अध्यक्षले बनाइदिए एकल महिलालाई पक्की घर,"हेटौंडा : मनहरी गाउँपालिका अध्यक्ष रन्जन कालाखेतीले पारिश्रमिक तथा सेवा सुविधावापत् प्राप्त रकम खर्चेर एकल महिलालाई पक्की घर बनाइदिएका छन्। मनहरी५ बसन्तपुरमा लामो समयदेखि आवासविहीन अवस्थामा रहेकी सोनी राईलाई पक्की घर बनाएर मंगलबार हस्तान्तरण गरिएको हो। अध्यक्ष कालाखेतीले पारिश्रमिक तथा सेवा सुविधावापत् प्राप्त गर्ने रकम कोष बनाएर जम्मा गर्दै आएका छन्। सोही कोषबाट २ लाख १५ हजार रुपैयाँ खर्चेर राईलाई घर बनाइदिएको उनले बताए। सोनीको परिवारमा उनीबाहेक कोही छैनन्। ८ वर्ष अगाडि श्रीमान् नरबहादुरको काठ काट्न जाँदा लडेर मृत्यु भएपश्चात् उनी लामो समयदेखि वसन्तपुरमा सानो छाप्रो बनाएर बस्दै आएकी थिइन्। ज्याला मजदुरी गरेर जसोतसो जीवन धान्दै आएकी थिएँ। सानो काठको घर बनाएर त्यहीँ बस्दै आएकी थिएँ। पानी चुहिन्थ्यो। हावाहुरीले समस्या पार्थ्यो। केही समयदेखि आफन्त र गाउँघरमा बास बस्दै आएकी थिएँ। तपाईंहरु सबैको सहयोगले घर बन्यो, धेरै धेरै धन्यवाद, सोनीले भनिन्। स्थानीय शान्ता अधिकारी र अन्य गाउँलेहरूले सोनीको अवस्थाबारे गाउँपालिका अध्यक्ष कालाखेतीलाई जानकारी गराएका थिए। सोनी दिदीको अवस्था देखेर हामी निकै चिन्तित थियौँ। पढलेख गर्न पनि जान्नुहुन्न। ज्यालादारीबाट खानाको व्यवस्था गर्नुभएको छ। अध्यक्षज्यूले हाम्रो अनुरोध सुनेर उहाँलाई पक्की घर बनाइदिनुभयो, स्थानीय शान्ता अधिकारीले भनिन्। अध्यक्ष कालाखेतीले आफूले निर्वाचनका बेला जनताको बीचमा गरेको प्रतिबद्धता अनुसार आफूले पाउने सेवा सुविधा बापतको खर्च जनताको सेवा समर्पित गर्दै आएको बताए। उनले आगामी दिनमा पनि समस्यामा परेका जनताको सेवामा सो कोषको रकम खर्च गरिने प्रतिबद्धता व्यक्त गरे।"
महोत्सवमा ३० लाखको कारोबार,"नुवाकोट : स्थानीय उत्पादन तथा मनोरञ्जनलाई प्राथमिकता दिँदै नुवाकोटमा सञ्चालित रमाइलो मेला सम्पन्न भएको छ। बेलकोटगढी नगरपालिकामहादेवफाँट खेल मैदानमा सञ्चालित बेलकोटगढी विशेष रमाइलो मेलामा स्थानीय उत्पादनसमेत राखिएको थियो। ११ दिनसम्म सञ्चालित मेलामा स्थानीय उत्पादन, दैनिक उपभोग्य सामग्रीका साथै चाडपर्वमा आवश्यक वस्तुहरू राखिएका थिए। बेलकोटगढी नगरपालिका संरक्षक र बेलकोटगढी को कार्यालय र न्यू भिजन युथ क्लबको संयुक्त आयोजनामा सम्पन्न रमाइलो मेलामा स्थानीय किसानले उत्पादन गरेका कृषि उपजहरू, हस्तकला तथा घरेलु उद्यमीले उत्पादन गरेका सामग्रीहरूको विक्री तथा प्रदर्शनीमा राखिएको थियो। मेलामा ३० लाख रुपैयाँ बराबरको कारोबार हुनुका साथै ५० हजार दर्शकले मेला भरेको मेलाको व्यवस्थापक तथा कार्यपालिका सदस्य गमला लामाले जानकारी दिइन्।"
एनसेलले २० करोड सामाजिक पहलमा योगदान गर्ने,"काठमाडौं : नेपालको पहिलो निजी क्षेत्रको जीएसएम मोबाइल सेवा प्रदायक कम्पनी एनसेलले व्यावसायिक सामाजिक जिम्मेवारी (सीएसआर)का परियोजनाहरू सञ्चालन गर्न एनसेल फाउन्डेसनको घोषणा गर्दै नेपाल र आम नेपालीलाई दूरसञ्चार सेवामार्फत जोड्न थालेको आफ्नो यात्राको १९औं वार्षिकोत्सव मनाएको छ। विगतका १९ वर्षमा एनसेलले १ करोड ३० लाखभन्दा बढीको जीवनमा प्रत्यक्ष र अप्रत्यक्ष रूपमा लाभ प्रदान पार्दै स्वास्थ्य, शिक्षा, वातावरणलगायत विभिन्न क्षेत्रमा सामाजिक कार्यहरू गरी २ अर्ब रुपैयाँ (१ करोड ५० लाख अमेरिकी डलर) भन्दा बढीको योगदान गरेको छ। हाम्रा सबै राम्रा कार्यलाई एउटै उद्देश्य र छातामुनि ल्याउनु महत्वपूर्ण छ भन्ने कुरामा विश्वास गरेर एनसेल फाउन्डेसनको स्थापना गरेका हौं, वार्षिकोत्सव मनाउन मंगलबार आयोजना गरिएको एक विशेष कार्यक्रमका दौरान एनसेलका प्रमुख कार्यकारी अधिकृत तथा प्रबन्ध निर्देशक जाब्बोर कायुमोभले भने। कार्यक्रममा एनसेलले थप समावेशी, कनेक्टेड र दिगो नेपाल विकासमा सघाउनु र दिगो विकासका लक्ष्यहरू प्राप्तिका लागि योगदान पुर्याउनु फाउन्डेसनको भिजन रहेको बताएको छ। फाउन्डेसनको उद्देश्यहरूमा सामाजिक कार्यको धेरै आवश्यक भएकालाई सहयोग गर्ने, डिजिटल डिभाइडलाई कम गर्ने र थप स्वस्थ, दिगो र समृद्ध नेपाललाई बढावा दिने रहेको छ। एनसेलले वृहत्तर हितको पक्षमा सामाजिक कार्यहरू गरेको उल्लेखनीय ट्रयाक रेकर्ड छ। २०७२ सालको विनाशकारी भूकम्पपछि एनसेलले भूकम्प प्रभावित परिवारहरूको सहयोगार्थ प्रधानमन्त्री राहत कोषमा १० करोड रुपैयाँ प्रदान गरेको छ। साथै आफ्ना परिवारजन तथा आफन्तहरूसँग सम्पर्कमा रहि रहन कम्पनीले ग्राहकहरूलाई १ अर्ब ६० करोड रुपैयाँबराबरको सेवा सुविधाहरू निःशुल्क उपलब्ध गराएको थियो। कोभिडको महामारीका बेलामा सरकारले कोरोना भाइरस संक्रमण रोकथाम, नियन्त्रण तथा उपचारका लागि स्थापना गरेको कोषमा रु १० करोड योगदान गर्ने एनसेल पहिलो निजी कम्पनी थियो। गत वर्षको जाजरकोट भूकम्पपछि एनसेलले भूकम्प पीडितको उद्धार, उपचार र राहतमा तत्काल सहयोग पुर्याउन कर्णाली प्रदेश सरकारलाई रु ५० लाख सहयोग उपलब्ध गराएको थियो र भूकम्प प्रभावित क्षेत्रका १० विद्यालयहरूलाई कक्षा कोठा बनाउन पनि सहयोग प्रदान गरेको थियो। त्यसैगरी २०७१ सालमा, देशका विभिन्न भागमा आएको बाढी र पहिरोजस्ता प्राकृतिक विपत्तिका पीडितहरूको राहत तथा उद्धारका प्रधानमन्त्री प्राकृतिक विपत्ति राहत कोषलाई २० करोड सहयोग प्रदान गराएको थियो। १९औं वार्षिकोत्सवको कार्यक्रममा एनसेल फाउन्डेसनले आगामी ५ वर्षमा कम्पनीले कम्तिमा २० करोड रुपैयाँ सामाजिक पहलहरूमा योगदान गर्ने प्रतिबद्धता जनाएको छ। एनसेलले टावरहरू राख्ने, मानिसहरूलाई दूरसञ्चार सेवा प्रदान गर्ने र रोजगारी दिने काम मात्र गर्दैन। सीएसआरमा दिगो, प्रभावकारी र हामी तपाईंकै लागि थिम अनुसार काम गर्दै नेपालमा एक उदाहरणीय कम्पनीका रुपमा स्थापित हुने लक्ष्य सहित अगाडि बढेको कम्पनी पनि हो एनसेल, जाब्बोरले भने। सोही कार्यक्रममा एनसेलले हालै मात्र पेरिस पारालिम्पिक्स २०२४ मा नेपालको लागि पहिलो पदक जितेर इतिहास रचेकी पारा खेलाडी पलेशा गोवर्धनलाई सम्मान पनि गरेको छ। जाब्बोरले गत वर्ष एनसेलले कसरी पलेशालाई सहयोग गर्ने निर्णय लियो भन्ने बारेमा पनि बताए। एक वर्ष अघि एनसेलको वार्षिकोत्सवको अवसरमा हामीले पारालिम्पिक कमिटी नेपालसँग भेट गरी हामी तपाईंहरूको संस्थामार्फत पारा खेलाडीहरूको विकासको लागि सहयोग गर्न चाहन्छौ भन्दा उहाँहरूले विश्वासनै गर्न सक्नुभएको थिएन। यो एक नितान्त सामाजिक पहल अन्तर्गत जहाँ सहयोग पुगेको छैन त्यो क्षेत्रमा सहयोग पुर्याउने उद्देश्य अनुरुप गरिएको सहकार्य थियो, जाब्बोरले भने। आफ्नो ब्राण्ड बाचा आज, भोलि सधैं सँगै र एनसेल फाउन्डेसनको शुमारम्भसँगै एनसेलले आफ्नो सामाजिक कार्यको धरातललाई अझै फराकिलो पार्दै समुदायको तल्लो स्तरमा सामाजिक पहलहरूका साथ धेरै भन्दा धेरै मानिसलाई लाभान्वित गर्ने उद्देश्य लिएको छ। एनसेल फाउन्डेसनको आरम्भसँगै १९औं वार्षिकोत्सवको उपलक्ष्यमा नाइन्टिन फर नाइन्टिन परियोजनाको पनि घोषणा गरेको छ। यस पहल अन्तर्गत सातै प्रदेशबाट छानिएका कुल १९ वटा सामाजिक कार्यहरू कार्यान्वयन गरिने छन् र प्रत्येक एक आयोजनाले १० लाख सीड फन्डको रुपमा सहयोग प्राप्त गर्नेछन् । गत वर्ष एटीन फर एटीन अन्तर्गत खुला गरिएका परियोजना प्रदेश स्तरमा कार्यान्वयन रहेका छन्। सन् २००५ मा आजकै दिन अर्थात सेप्टेम्बर १७ बाट एनसेल (पहिले मेरो मोबाइल)ले आफ्नो सेवा सञ्चालनमा ल्याउँदै यात्रा शुरु गरेको थियो। त्यसबेलादेखि नै कम्पनीले आफ्ना सेवाहरू प्रदान गर्दै नेपालको दूरसञ्चार क्षेत्रमा आमुल परिवर्तन ल्याएको छ र सेवामा पहुँच सुनिश्चित गराउँदै ग्राहक सेवामा व्यापक परिवर्तन ल्याउनमा ठूलो योगदान दिएको छ। यो यात्रा हाम्रो ग्राहक, साझेदारहरू, सरकारी निकाय तथा नियामक निकायको बलियो साथ र भरोस बिना सम्भव थिएन। यसै साथ र भरोसालाई आगामी दिनको लागि आत्मसाथ गर्दै नेपाललाई डिजिटल भविष्यतर्फ डोयउन हामी तत्पर छौ, जाब्बोरले भने। नेपालको एक ठूलो करदाताको रुपमा एनसेलले आफ्नो स्थापना काल देखि आज सम्म रु ३२० अर्ब भन्दा बढी सरकारलाई कर तथा शुल्कहरू बुझाई सकेको छ र नेपालको अर्थतन्त्रमा उल्लेखनिय योगदान पुर्याएको छ। सर्वसाधारणलाई भरपर्दो आधारभूत मोबाइल सेवा टुजी, थ्रीजी हुँदै फोरजी सेवा, वायरलेस मोबाइल ब्रोडब्याण्ड देखि प्वाइन्ट टु प्वाइन्ट कनेक्टिभिटी र मोबिलिटी सेवा देखि क्लाउड र डेटा सेन्टर सेवा सहित नेपाली व्यवसायहरूलाई उनीहरूका सञ्चार आवश्यकताहरू पुरा गर्न नवीनतम सेवाहरू प्रदान गरेर एनसेल नेपालको परिवर्तनको संवाहक बनेको छ। १९औं वार्षिकोत्सवको अवसरमा एनसेल फाउन्डेसनले विभिन्न कार्यक्रमहरू जस्तै वृक्षरोपण, शैक्षिक सामग्रि वितरण, स्वास्थ्य शिविर, पाठेघरको मुखको क्यान्सर स्क्रिनिङ्ग, रक्तदान कार्यक्रम, स्किल क्याम्प लगायतका विभिन्न कार्यक्रमहरू आयोजना गर्नेछ। साथै एनसेल व्यवस्थापनका उच्चपदस्त अधिकारीहरू र अन्य कर्मचारीहरू ग्राहकहरूसँग अन्तरक्रिया गर्न र उनीहरूको माया र निरन्तर सहयोगका लागि व्यक्तिगत रूपमा धन्यवाद दिन देशका विभिन्न भागमा रहेका एनसेल सेन्टरहरू र पोइन्ट अफ सेल्सको भ्रमण पनि गर्ने छन्।"
यस्तो देखियो इन्द्रजात्रा (फोटो फिचर),"काठमाडौं : काठमाडौं उपत्यकामा सांस्कृतिक तथा ऐतिहासिक इन्द्रजात्रा पर्व मनाइएको छ। विशेषगरी उपत्यकाका नेवार समुदायले वर्षाका देवता इन्द्रको पूजाआराधना गरी यो पर्व मनाउने गर्छन्। यसै क्रममा कुमारी, गणेश र भैरवको रथ तान्ने गरिन्छ। रथ तान्ने क्रममा वसन्तपुरमा राष्ट्रपतिलगायत उच्च पदस्थ व्यक्तित्वहरू उपस्थित भई जिवित देवी कुमारी, गणेश र भैरवको दर्शन गरेका थिए। सो अवसरमा राष्ट्रपति रामचन्द्र पौडेल, उपराष्ट्रपति रामसहायप्रयाद यादव, प्रधानमन्त्री केपी ओलीलगायतले वसन्तपुर गद्दी बैठकबाट इन्द्रजात्रा अवलोकन गरेका थिए। विभिन्न देवदेवताको गण, पुलुकिसी, सवःभक्कु, महाकाली, लाखे, झ्यालिञ्चा आदिले पनि तिनै देवदेवताको रथसँगै शहर परिक्रमा गरेका छन्। वर्षा र सहकालका देवता देवराज इन्द्रको पूजाराधना गरी मनाइने परम्परागत इन्द्रजात्रा काठमाडौं, ललितपुर, भक्तपुर, धुलिखेल, दोलखालगायत स्थानमा पनि मनाइन्छ। भाद्र शुक्ल द्वादशीका दिन हनुमानढोकाअगाडि धार्मिक विधिपूर्वक इन्द्रध्वजासहितको लिङ्गो ठड्याइएपछि प्रारम्भ हुने यो जात्रा विभिन्न प्रकारका नाचगान, रथयात्रा र देवदेवताको पूजाआजा गरी आठदिनसम्म मनाइन्छ। यसरी लिङ्गो ठड्याइने प्रक्रियालाई इन्द्रध्वजोत्थान पनि भनिन्छ। लिङ्गोको फेदमा भैरवको पूजा गरिन्छ। शत्रु पराजय भएपछि विजय मनाउने पर्वका रूपमा इन्द्रजात्रा मनाउने गरिएको हो। इन्द्रध्वजको पूजा गरी शक्ति प्राप्त गरेर प्रदर्शन गर्ने पर्वका रूपमा पनि इन्द्रजात्रालाई लिइन्छ।"
बुधबार देशका यी स्थानमा हुने छ वर्षा,"काठमाडौं : बुधबार देशको पहाडी भूभागमा आंशिकदेखि साधारणतया बदली र बाँकी भूभागमा आंशिक बदलीदेखि मूख्यतया सफा रहने छ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा तथा बाँकी भूभागको एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। लुम्बिनी र सुदूरपश्चिम प्रदेशका प्रदेशका तराई भूभागका केही स्थानहरूमा हावाहुरीको पनि सम्भावना रहेको छ। बुधबार राति कोशी प्रदेश, बाग्मती प्रदेश र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली र बाँकी भूभागमा आंशिक बदलीदेखि मुख्यतया सफा रहने छ। कोशी प्रदेश र बाग्मती प्रदेशका एकदुई स्थानमा हल्का वर्षाको सम्भावना रहेको छ।"
गढीमाई मेला बिथोल्ने गतिविधिमा लागेकालाई कारबाही गर्न माग,"वीरगन्ज : बाराको बरियारस्थित गढीमाई मन्दिरमा यस वर्षको मंसिरमा लाग्ने विश्वप्रसिद्ध गढीमाई मेलालाई बिथोल्ने खालका गतिविधिमा लागेकाहरूलाई कारबाहीको माग गर्दै बाराका प्रमुख जिल्ला अधिकारी शशीधर घिमिरेलाई ज्ञापनपत्र बुझाइएको छ। मंगलबार महागढीमाई नगरपालिका मेयर उपेन्द्र यादव नेतृत्वमा जिल्ला प्रशासन कार्यालय बारामा पुगेको गढीमाई मन्दिर सञ्चालन तथा विकास समितिको टोलीले प्रमुख जिल्ला अधिकारी घिमिरेलाई ज्ञापनपत्र बुझाएको हो। पशुबलीका लागि विश्वमै प्रसिद्ध रहेको पञ्चवर्षीय गढीमाई मेला यस वर्ष मंसिरमा लाग्दैछ। मेलाको तयारी सुरु भएसँगै केही संघसंस्थाहरूले गढीमाई मेलामा पशु बली रोक्न माग गर्दै अहिलेदेखि नै सदरमुकाम कलैया लगायतका स्थानमा आफ्नो गतिविधि बढाएका छन्। यस्ता गतिविधिले गढीमाई मेलालाई प्रभावित पार्न सक्ने भन्दै त्यसलाई रोक्न र त्यस्ता गतिविधिमा लागेकाहरूलाई कानुनी कारबाहीको माग गर्दै प्रमुख जिल्ला अधिकारी घिमिरेलाई ज्ञापनपत्र बुझाइएको महागढीमाई नगरपालिकाका मेयर उपेन्द्र प्रसाद यादवले जानकारी दिए। गढीमाई मन्दिर सञ्चालन तथा विकास समितिका अध्यक्ष रामचन्द्र साहले प्रमुख जिल्ला अधिकारीलाई बुझाइएको ज्ञापनपत्रमा भनिएको छ,पञ्चवर्षीय गढीमाई मेलालाई निरुत्साहित गर्न बली लगायतका मुद्दाको बहाना बनाएर सनातन धर्मलाई तल देखाउन पूर्वमन्त्री कलावती पासवान तथा केही संघसंस्थाहरूले गरिब निमुखाहरूलाई रकम बाँडेर हुल हुज्जत गराउने जस्ता क्रियाकलाप तथा सामाजिक सञ्जालमा भ्रम छरेर मेलालाई नै बिथोल्ने प्रयासहरू गरिरहेका छन्। तसर्थ त्यस्ता गतिविधिलाई तत्काल रोकेर त्यसमा संलग्न पूर्वमन्त्री पासवानसहितलाई कानुनी दायरामा ल्याएर कारबाही गर्न माग गर्दर्छौं। ज्ञापनपत्र बुझ्दै प्रमुख जिल्ला अधिकारी घिमिरेले यस बारेमा स्थानीय प्रशासनको पनि यसअघि नै ध्यानाकर्षण भइसकेको भन्दै मेलालाई प्रभावित पार्ने खालका कुनै पनि गतिविधि हुन दिने बताए। उनले मेलालाई प्रभावित पार्ने गतिविधिमा लागेकाहरूलाई जिल्ला प्रशासन कार्यालयमा झिकाएर बयान लिने र दोषी पाइएमा कानून अनुसार कारबाही गर्ने प्रतिबद्धता जनाए।"
अर्बिट इन्जिनियरिङ एक्स्पोलाई अन्नपूर्ण मिडियाको साथ,"काठमाडौं : युवा इन्जिनियरहरूले आयोजना गरेको अर्बिट इन्जिनियरिङ एक्स्पोको मिडिया पार्टनरमा अन्नपूर्ण मिडिया नेटवर्क रहने भएको छ । एक्स्पोको आयोजक इन्जिनियर्स भ्लग्स् (इभी नेटवर्क प्रालि) र अन्नपूर्ण मिडिया नेटवर्कबीच सहकार्य सम्झौता भएको हो । मंगलबार अन्नपूर्ण मिडिया नेटवर्कको मुख्यालय तिनकुनेस्थित कार्यालयमा आयोजित एक समारोहका बीच उक्त सम्झौता भएको हो । सम्झौतापत्रमा अन्नपूर्ण मिडिया नेटवर्क सिनियर सेल्स एण्ड मार्केटिङ म्यानेजर प्रमिला रजक र इभी नेटवर्क प्रालिका अध्यक्ष आशुतोष कर्णले हस्ताक्षर गरेका छन् । स्कुलदेखि मास्टर लेभलसम्म अध्ययनरत रहेका इन्जिनियर संकायका विद्यार्थी यो एक्स्पोमा सहभागी हुनेछन् ।युवा विद्यार्थीहरूले आफ्ना क्षमता त्यो एक्स्पोमा देखाउन पाउनेछन्,'कर्णले भने, इन्जिनियरिङ विद्यामा उनीहरूले उत्पादन गरेका प्रोडक्टहरूसहित क्षमता अन्तर्राष्ट्रिय मञ्चमा प्रतिस्पर्धा समेत गर्न पाउँछन् । उनका अनुसार एक्स्पोमा परियोजना प्रर्दशनी,रोबर्ड फुटबल, रोबर्ड संग्राम, पेपरब्रिज प्रतियोगिता, ह्याकाथुनसहित सांकृतिक कार्यक्रम हुनेछन् । मंसिर २१ गतेदेखि सञ्चालन हुने उक्त एक्स्पो २३ गते सम्म चल्नेछ । यो एक्स्पोमा बिजेता हुनेले नगद पुरस्कार पाउनेछन् । एक्स्पोमा भारत, पाकिस्तान, बंगलादेशलगायतका सार्क मुलुकबाट प्रतिस्पर्धी सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
सामाजिक सञ्जालमा अराजक गतिविधि गर्ने पटेल पक्राउ,"वीरगन्ज : फेसबुक,इन्स्टाग्रामलगायतका सामाजिक सञ्जालमा असमाजिक र अराजक फोटो र भिडीयो पोष्ट गर्ने एक युवकलाई प्रहरीले वीरगन्जबाट पक्राउ गरेको छ । पक्राउ पर्नेमा वीरगन्ज महानगरपालिका वडा नम्बर १५ लक्ष्मणवाका २१ वर्षीय ओमकुमार पटेल रहेका छन् । उनलाई प्रहरीले वीरगन्ज१५ प्रतिमा चोकबाट पक्राउ गरेको हो । फेसबुक, टिकटक, ह्वाट्रअप र मेसेन्जरमा किंग्स अफ पर्सा नामको आइडी बनाएर पटेलले अपशब्द प्रयोग गर्ने,गाली गर्ने,हाततियारको प्रदर्शन गरी डर त्रास सृजना गर्ने,अराजक गतिविधि गरी समाजमा द्वन्द्वको श्रृजना गर्ने जस्ता असामाजिक र अनैतिक क्रियाकलाप गरेको उनलाई पक्राउ गरिएको पर्साका प्रहरी नायब उपरीक्षक दीपक भारतीले जानकारी दिए । पटेललाई जिल्ला प्रहरी कार्यालयको हिरासतमा राखेर उनीविरूद्ध सार्वजिक शान्ति विरुद्धको कसूरमा थप अनुसन्धान कार्य भइरहेको भारतीले बताए । सामाजिक सञ्जालमा यस्ता असमाजिक र अराजक गतिविधि गरिरहेका अन्य व्यक्तिहरूको पनि पहिचान भइसकेको हुँदा उनीहरूको प्रहरीले खोजी गरिरहेको प्रहरी नायब उपरीक्षक भारतीले बताए ।"
"सिरहामा ३ जना हुण्डी कारोबारी पक्राउ, १४ लाख नगद बरामद","सिरहा : हुण्डी सम्बन्धी कसुर गर्ने तीन जनालाई सिरहा प्रहरीले पक्राउ गरेको छ। उनीहरूको साथबाट प्रहरीले स्रोत नखुलेका १४ लाखभन्दा बढी रकम नगद, मोबाइल सेट र मोटरसाइकल पनि बरामद गरेको हो। प्रहरीले तीनै जनालाई शुक्रबार पक्राउ गरे पनि आज सार्वजनिक गरेको हो। पक्राउ पर्नेमा सप्तरीको राजविराज नगरपालिका१० का ५७ वर्षीय मजित मियाँ, सोही ठाउँ बस्ने वर्ष २८ का मोहम्मद अलाहउद्दिन र २३ वर्षीय अजय चौधरी रहेका जिल्ला प्रहरी कार्यालय सिरहाका प्रवक्ता तथा डीएसपी मुक्तिनाथ सापकोटाले बताए। भारतबाट सीमावर्ती गाउँपालिका भगवानपुर चौक हुँदै लहानतर्फ आइरहेको बेला गोप्य सूचनाका आधारमा सखुवानन्कारकट्टी गाउँपालिका५ मा स ९ प ११६२ नम्बरको मोटरसाइकल रोकी चेकजाँच गर्दा उनीहरू पक्राउ परेका छन्। उनीहरूको साथबाट प्रहरीले स्रोत नखुलेको १४ लाख १९ हजार ८ सय ९० नेपाली र ४ सय भारतीय रुपैयाँ बरामद गरेको छ। उनीहरू चढेको मोटरसाइकल र तीन थान मोबाइल पनि प्रहरीले नियन्त्रणमा लिएको छ। मोटरसाइकल चालक मजित मियाँ आफ्नो कम्मरमा बाँधेको निलो रंगको पटुकाभित्र ८ लाख १४ हजार ८९० नेपाली रुपैयाँ र ४०० भारतीय रुपैयाँ राखेका थिए। यस्तै सोही मोटरसाइकलको बीचमा सवार मो अल्लाउदिन लगाएको आफ्नो पाइन्टको कम्मर निरको खल्ती २ लाख ४ हजार ५ सय नेपाली रुपैयाँ र पछाडि सवार अजय चौधरीले आफ्नो कम्मरमा बाँधेको सुन्तला रंगको पटुकाभित्र ४ लाख ५ सय नेपाली रुपैयाँ भेटिएको थियो। अदालतबाट हुण्डीसम्बन्धी कसुर मुद्दामा ५ दिनको म्याद लिएर यस विषय थप अनुसन्धान कार्य भइरहेको सिरहाका प्रहरी प्रवक्ता सापकोटाले जानकारी दिए।"
जितपुरसिमरा अन्तर्राष्ट्रिय भेट्रान प्रतियोगितामा कटारी र सिक्किमको विजयी सुरुवात,सिमरा : उदयपुरको कटारी फुटबल क्लब र भारत सिक्किमको रियल फ्रेण्ड भेट्रान क्लबले चौथो अन्तर्राष्ट्रिय जितपुरसिमरा भेट्रान फुटबल प्रतियोगितामा विजयी सुरुवात गरेका छन्। सिमरा रंगशालामा मंगलबार भएको खेलमा कटारीले वीरगन्ज युथ एकेडेमीलाई २० र सिक्किमले सर्लाही भेट्रान क्लबलाई २१ ले पराजित गरेको हो। कटारीको जितमा अशोककुमार शर्मा र सुवास अङथुम्पोले समान एकएक गोल गरेका हुन्। यसैगरी सिक्किमको जितमा नर भूपेन्द्र र शम्भु क्षेत्रीले एकएक गोल गरे भने सर्लाहीका लागि चन्द्रबहादुर स्याङ्तानले गोल गरेका थिए। सर्लाही र सिक्किमबीचको खेल गोलको विषयलाई लिएर केहीबेर रोकिन पुगेको थियो। अन्तिम समयमा सर्लाहीले पाहुना टोलीलाई विजयी घोषित गर्न आयोजकलाई समर्थन जनाएको थियो। सर्लाहीको समर्थनपछि आयोजकले सिक्किमलाई विजयी घोषित गरेको हो। जितसँगै उदयपुर र सिक्किम प्रतियोगिताको क्वाटरफाइनलमा प्रवेश गरेका छन्। उदयपुरले अब आयोजक सिमरा भेट्रान क्लब र सिक्किमले सरस्वती नगर भेट्रान क्लब काठमाडौंसंग प्रतिस्पर्धा गर्नेछ। प्रतियोगिता अन्तर्गत बुधबार बिहान ६ बजे हाम्रो धरान भेट्रान फुटबल क्लब र एबीसी भेट्रान क्लब पोखराबीच हुनेछ। यसैगरी दोस्रो खेलमा दिउँसो २ बजे क्लिभ हाउस भेट्रान फुटबल क्लब कोलकत्ता र चितवन भेट्रान फुटबल क्लब चितवनबीच हुने क्लबका सचिव हरी चौधरीले जानकारी दिए। असोज ५ गतेसम्म हुने प्रतियोगितामा १४ टिमको सहभागिता रहेको छ। प्रतियोगिताको विजेताले तीन लाख र उपविजेताले एक लाख ५० हजार प्राप्त गर्नेछन्। भेट्रान फुटबल प्रतियोगितामा यो राशी देशभरीकै सर्वाधिक रहेको आयोजकको दावी छ। यसअघि प्रतियोगिताको उद्घाटन बारा क्षेत्र नं ४ का प्रतिनिधिसभा सदस्य एवम् पूर्वमन्त्री किसान श्रेष्ठले गरेका थिए।
व्यवस्थासँगै अवस्थामा पनि परिवर्तन भइरहेको छ : उपप्रधानमन्त्री सिंह,"काठमाडौं : उपप्रधानमन्त्री एवं सहरी विकास मन्त्री प्रकाशमान सिंहले विगतका सरकारहरूले भन्दा राम्रो काम गर्नेगरी अहिलेको सरकारले कामलाई अघि बढाइरहेको बताएका छन्। उनले जनअपेक्षाअनुसार शिक्षा, स्वास्थ्यलगायतका क्षेत्रमा सरकारले राम्रो काम गर्न खोजेको बताए। जनचाहनाअनुसार विकास निर्माणका साथै शिक्षा, स्वास्थ्य लगायत क्षेत्रमा पनि अहिलेको सरकारले विगतका सरकारहरूले भन्दा राम्रो काम गर्न ध्यान केन्द्रित गरेको छ, धनगढी उपमहानगरपालिकाको १०औं स्थापना दिवसका अवसरमा मंगलबार भएको कार्यक्रममा उपप्रधानमन्त्री सिंहले भने। उनले स्थानीय तह, प्रदेश र संघीय सरकारले आवश्यक कानुनहरू बनाएर जनअपेक्षाअनुसार काम गर्नुपर्नेमा पनि जोड दिएका छन्। उनले व्यवस्थासँगै अवस्थामा पनि परिवर्तन आएको उल्लेख गरे। व्यवस्था परिवर्तन भयो तर अवस्थामा परिवर्तन भएन भन्ने भास्य बनाउन खोजिँदैछ, तर त्यस्तो होइन, उनले भने, २०४६ सालअघि धनगढीकै अवस्था कस्तो थियो, अहिले कस्तो छ तुलना गरेर हेरौं न, परिवर्तन त भएका छन् नि। उनले सडक, खानेपानी, शिक्षा र स्वास्थ्यलगायत क्षेत्रमा पहिलेकोभन्दा तुलनात्मकरूपमा अहिले राम्रो हुँदै गएको पनि बताएका छन्। हामी आफैंले परिवर्तन महसुस गरेका छौं भने त्यो अवस्थामा परिवर्तन भएको हो नि, उनले भने। सरकार घरीघरी परिवर्तन भइरहँदा नैराश्यता देखिएकोले संघीय संसदका दुई ठूला दल कांग्रेस र एमाले मिलेर अहिलेको सरकार बनाइएको सिंहले बताए।"
छिरिङ्मा र घोरा खुसी पार्न क्षमा पूजा,दोलखा : गौरीशङ्कर गाउँपालिका९ बेदीङवासीले क्षमा पूजा गरेका छन्। रोल्वालिङ क्षेत्रको भूमि देवता छिरिङ्मा र घोरा (भैरव) रिसाएको भनेर खुसी पार्न २१ जना लामाले १६ दिनसम्म क्षमा पूजा गरेका हुन्। नवौँदशौ शताब्दीमा रोल्वालिङ क्षेत्रको ना गाउँमा गुरु रिम्पुछेले मेरिटेशन गरेको पवित्र भूमि अहिले अव्यवस्थित हुन गई छिरिङ्मा र घोरा रिसाएको स्थानीयको भनाइ छ। गत असार २२ गते अविरल वर्षाका कारण आएको बाढीपहिरोमा परी रोल्वालिङ क्षेत्र वडा नम्बर ९ डोगाङमा होटल व्यवसाय गरेर बसेकी महिला जाङ्मु शेर्पा बेपत्ता भएकी थिइन। बेपत्ता ६० वर्षीय उनी अझै फेला पर्न नसकेको र रोल्वालिङ क्षेत्रमा नै रहेको महादेव थान (स्थानीय नाम छिरिङ्मा थान) र घोराको मन्दिरमा क्षति पुगेको थियो। रोल्वालिङ खोलामा रहेको विभिन्न ठाउँको पुल बगाएको स्थानीयको भनाइ छ। साङछोली गुम्बाका प्रमुख लामा ङावाङ तेन्जिङ लामा रिम्पुछेको अगुवाइमा २१ जना लामाले मन्त्रोच्चारण गर्दै १६ दिनसम्म क्षमा पूजा गरेका थिए। बाढी पहिरोको कारण अझैसम्म पनि च्छोरोल्पा हिमताल पुग्ने पर्यटक र रोल्वालिङका स्थानीयलाई आवतजावतमा समस्या भएको छ। छिरिङ्मा र घोरा खुसी भए प्राकृतिक विपत्ति नआउने र विश्वमा शान्ति समेत कायम हुने विश्वासले क्षमा पूजा गरेका हुन्। आउने कार्तिक महिनामा पनि क्षमा पूजा हुने स्थानीय दावाछिरिको भनाइ छ। च्छोरोल्पा जाने मुख्य मार्गमा पर्ने बेदिङ र ना गाउँमा ७० वटा घर रहेको छ। ठाउँठाउँमा पहिरो गएकोले अझै पनि माथि जान कठिन छ। बेदिङ र ना गाउँका स्थानीयले च्छोरोल्पा पुग्ने स्वदेशी तथा विदेशी पर्यटकको लागि होटल व्यवसायसँगै हिमाली याक पालन समेत गर्दै आएका छन्।
"केजरिवालले दिए राजीनामा, दिल्लीका मुख्यमन्त्री बन्दै अतिशी","नयाँ दिल्ली : दिल्लीका मुख्यमन्त्री अरविन्द केजरिवालले राजीनामा दिएका छन्। उनले उपराज्यपाल विनयकुमार सक्सेनालाई मंगलबार राजीनामा बुझाएका हुन्। जेलबाट बाहिर निस्किएलगत्तै केजरिवालले दिल्लीको मुख्यमन्बीबाट राजीनामा दिने घोषणा गरेका थिए। दिल्लीका जनताले फेरि नजिताएसम्म मुख्यमन्त्री नबन्ने उनले घोषणा गरेका थिए। आम आदमी पार्टीका नेता गोपाल रायले दिल्लीको मुख्यमन्त्री अतिशी मर्लेना हुने भएकी छन्। आम आदमी पार्टीको विधायक दलको बैठकले मंगलबार अतिशीलाई दलको नेता बनाउने निर्णय गरेको थियो। दलको नेता भएसँगै अतिशी दिल्लीको मुख्यमन्त्री बन्ने भएकी हुन्। 'नयाँ सरकार बनाउने विषयमा हामीले उपराज्यपाललाई जानकारी गराइसकेका छौं। दलका नेता अतिशीले छिट्टै सरकार बनाउनेछिन्,' भारतीय सञ्चारमाध्यमहरूसँग उनले भने। आम आदमी पार्टीले उपराज्यपाल सक्सेनालाई शपथग्रहरण मिति तोक्न आग्रहसमेत गरेको छ। अतिशीले मुख्यमन्त्री केजरिवालले आफूलाई ठूलो जिम्मेवारी सुम्पेको बताएकी छन्। 'उहाँले मलाई विधायक बनाउनुभयो, मन्त्री बनाउनुभयो। आज मुख्यमन्त्रीको जिम्मेवारी सुम्पिँदै हुनुहुन्छ। मेरो गुरु अरविन्द केजरिवाललाई धन्यवाद दिन चाहन्छु,' अतिशीले सञ्चारकर्मीसँग भनिन्। उनले मुख्यमन्त्री केजरिवालले पदबाट राजीनामा दिने निर्णयबाट आफू दुःखी भएको बताइन्। 'दिल्लीका दुई करोड जनतालाई यही भन्न चाहन्छु कि दिल्लीका मुख्यमन्त्री कुनै व्यक्ति छन् भने त्यो अरविन्द केजरिवाल हुन्,' उनले भनिन्।"
उत्कृष्ट कृषक तथा समाजसेवीलाई सम्मान,"जोमसोम : मुस्ताङको घरपझोङ गाउँपालिका२ मार्फा स्थित शीतोष्ण बागवानी विकास केन्द्र मार्फाले जिल्लाका उत्कृष्ट कृषक तथा समाजसेवीलाई सम्मान गरेको छ। केन्द्रको ५८ औं स्थापना दिवसका अवसरमा मुस्ताङको लोघेकर दामोदरकुण्ड१, चराङका कृषक टै ढिन्डुक ठकुरी र घरपझोङ२ मार्फाका बिष्णुराज हिराचन सम्मानित भएका हुन्। सरकारी स्वामित्वमा रहेको मार्फास्थित शीतोष्ण बागवानी विकास केन्द्रले कृषि फलफूल तथा तरकारी बालीको विकासमा महत्वपूर्ण योगदान पुर्याएको भन्दै लोघेकर १ चराङ स्थित लुम्बिनी कृषि तथा पशुपछी पालन फार्मका सफल कृषक एवं वडाध्यक्ष टै ढिन्डुक ठकुरीलाई केन्द्रले नगद ५ हजार पुरस्कारसहित दोसल्ला ओढाएर प्रमाणपत्रले सम्मान गरेको हो। केन्द्रको स्थापना कालदेखि वर्तमानकालसम्म निरन्तर अभिभावकीय एवं रचनात्मक तथा सृजनात्मक सहयोग पुर्याएको भन्दै घरपझोङ२ मार्फाका समाजसेवी एवं पूर्व जिवस सभापति विष्णराज हिराचनलाई केन्द्रले दोसल्ला ओढाएर सम्मान गरेको हो। केन्द्रले उत्कृष्ट कार्यसम्पादन तथा प्रशंनीय सेवा पुर्याएको उल्लेख गर्दै आफ्ना २ जना महिला कर्मचारीलाई दोसल्ला र प्रमाणपत्रले सम्मान गरेको छ।"
"समानुपातिक निर्वाचन प्रणालीमा समस्या छ, अझ समावेशी बनाउनुपर्छ : सभापति देउवा","काठमाडौं : नेपाली कांग्रेसका सभापति शेरबहादुर देउवाले संविधान संशोधन प्रजातन्त्रको खिलाफ नहुने बताएका छन्। काठमाडौंमा मंगलबार आयोजित कार्यक्रममा सभापति देउवाले संविधानमा सुधार हुने कुराहरू संशोधन हुने बताए। प्रजातन्त्र स्थापना भएको धेरै वर्ष बिते पनि अझै कार्यान्वयनमा आउन नसकेको देउवाको भनाइ छ। 'ओलीजी प्रधानमन्त्री हुने बेला संविधान संशोधन गर्ने कुरामा सहमति भएको छ। संविधानमा सुधार हुने कुरामा संशोधन आवश्यक पनि छ। तर संविधान संशोधन प्रजातन्त्रको खिलाफ हुँदैन,' सभापति देउवाले भने। उनले संविधान संशोधनलाई सुधारका रूपमा बुझ्न आग्रहसमेत गरे। ओली र आफूले लामो समयदेखि प्रजातन्त्रका लागि लड्दै आएको उनको भनाइ छ। 'साँच्चै भन्ने हो भने ओलीजीलाई मैले पहिलोपटक जेलमा भेटेको हुँ। हामी प्रजातन्त्रका लागि लड्दै आएका छौं। यसलाई मजबुत बनाउने र जनताप्रति जवाफदेही बनाउनुपर्ने आवश्यकता छ। हामी प्रजातन्त्रको खिलाफमा कुनै काम गर्दैनौं,' देउवाले भने। सभापति देउवाले प्रादेशिक संरचनामा पनि कुनै फेरबदल नहुने प्रष्ट पारे। प्रदेशलाई अझ बढी उत्तरदायी बनाउने कुरामा आफूहरूको सहमति रहेको उनले बताए। 'प्रदेश संरचना हट्ने कुरा छैन। हटाउने अवस्था पनि छैन। यसलाई कसरी उत्तरदायी बनाउने भन्ने छ। यसलाई बढी प्रभावकारी बनाउनुपर्छ,' उनले भने। उनले समानुपातिक निर्वाचन प्रणालीमा भने संशोधन हुनसक्ने संकेत गरे। राजनीतिबाट अहिले पनि कतिपय समाज टाढा रहेकाले समानुपातिक प्रणालीमा सुधार ल्याउन सकिने उनको भनाइ छ। 'समानुपातिक निर्वाचन प्रणालीमा समस्याचाहिँ छ। कतिपय समुदायलाई चुनाव जित्न गाह्रो छ। राजनीतिलाई अझ बढी समावेशी बनाउन आवश्यक छ,' उनले भने। उनले महिलाका सबालमा अझ बढी समस्या रहेकाले त्यसलाई समाधान गर्दै लैजानुपर्ने बताए। उनले नेपाली समाज अहिले पनि विभाजित रहेको र इतिहासमा भएका गल्तीहरूलाई सच्याउँदै लैजानुपर्ने बताए।"
देशको स्वाधीनता संकटमाः प्रवक्ता प्रकाण्ड,"नुवाकोट : नेपाल कम्युनिस्ट पार्टीका प्रवक्ता खड्गबहादुर विश्वकर्मा प्रकाण्डले देशको स्वाधीनता संकटमा परेको बताएका छन्। उनले यतिखेर सबैतिर निराशा, अविस्वाद र संकटले मात्रै घेराबन्दी गरिरहेका कारण यसको निराकरण जरुरी रहेको बताएका हुन्। नुवाकोटको विदुरमा मंगलबार आयोजित पत्रकार सम्मेलनमा पूर्वमन्त्री समेत रहेका प्रकाण्डले देशलाई निकास आवश्यक रहेको र आशामुखी अवस्थामा लैजान आवश्यक रहेको बताए। देश अहिलेको जस्तो जटिल अवस्थामा यसअघि कहिले पनि नआएको प्रकाण्डले दाबी गरे। देशको भन्दा आफ्नो मात्र स्वार्थ हेर्ने प्रवृत्तिका कारण देश जटिल मोडमा आइपुगेको उनले बताए। स्वार्थ केन्द्रित राजनीतिका कारण देशमा धेरै पक्षले गलत आँखा लगाइरहेको समेत उनले बताए। अनेक समस्या युवाहरू विदेशिनु, राजनीतिक स्वार्थ, देश हितको मुल मुद्दा बिर्सनु, अर्थतन्त्र खस्कनुले नेपाल पेचिलो परिस्थितिमा पुगेको उनले बताएका छन्। प्रकाण्डले नेपालको राष्ट्रिय स्वाधीनता आजको विश्वको ध्रुवीकृत राजनीति, नेपालको भूराजनीतिका कारणले निकै ठूलो समस्यामा रहेको बताएका छन्। उनले नेपाल सुन्दर र स्रोत साधनले पूर्ण रहेकाले सबैको आँखा नेपालमा रहेको बताए। उनले दलहरुको अविश्वासका कारण विश्वका विभिन्न कुदृष्टि नेपालमाथि परिरहेको बताए। प्रकाण्डले नेपालमा रहेको स्रोत साधनलाई कब्जा गर्ने होडबाजी चलिरहेको समेत आरोप लगाए।"
"सामसङको भव्य दशैं तिहार, घर भरी उपहार अफर सार्वजनिक","काठमाडौं : सामसङले भव्य दशैं तिहार, घर भरी उपहार अफर सार्वजनिक गरेको छ। चाडपर्वको अवसर नजिकिँदै गर्दा प्रविधि र नवप्रवर्तनको विश्वको अग्रणीमा रहेको सामसङले आगामी कात्तिक ३० गतेसम्म भव्य दशैं तिहार, घर भरि उपहार अफर ल्याएको हो। यो अफरले ग्राहकहरूलाई ३१ प्रतिशतसम्मको छुटमा नवीनतम सामसङ टिभीहरू र घरेलु उपकरणहरू घरमा ल्याउन पाउने छन्। यसैगरी चुनिएका सामसङ टिभीहरू खरिद गर्दा १२ महिनासम्मको निःशुल्क वर्ल्डलिंक इन्टरनेट र नेट टिभी सब्स्क्रिप्सन पाउने छन्। चुनिएका सामसङ फ्रन्ट लोड वाशिङ मेसिनको खरिद गर्दा निःशुल्क ६केजी सर्फ एक्सेल म्याटिक पाउने जस्ता आकर्षक उपहारहरूको लाभ उठाउन सक्ने छन्। लगातार १८ वर्षदेखि ग्लोबल नम्बर १ टिभी ब्रान्ड रहेको सामसङले आफ्नो नयाँ दायराको एचडी, एफएचडी, ४के युएचडी, क्युएलईडी, नियो क्युएलईडी ४के टिभी र फ्रेम टिभीहरूमा आकर्षक छुट मूल्यमा मात्रै नभई विशेष बोनस उपहारहरू सहित क्यासब्याकहरू प्रदान गरेको छ। क्यासब्याक सँगसँगै ग्राहकहरूले क्युएलईडी वा त्यो भन्दा माथिको सामसङ टिभी मोडलहरू खरिद गर्दा पहिलो आउनेले पहिलो सेवा पाउने आधारमा डिलरहरूको पूर्ण विवेकबाट प्रदान गरिएको १२ महिनासम्मको निःशुल्क वर्ल्डलिङ्क इन्टरनेट र नेटटिभीको सब्स्क्रिप्सन पनि प्राप्त गर्न सक्नेछन्। यो लाभको फाइदा उठाउन वर्ल्डलिङ्क इन्टरनेट र नेट टिभी जडानका लागि नियमित स्थापना शुल्कहरू भने ग्राहकहरूले आफै तिर्नुपर्नेछ। आईएसपी प्रदायकको एकल विवेकमा प्रदान हुने यो प्रस्ताव प्राप्त गर्न अन्य स्त्यन्डर्ड नियम र शर्तहरु पनि लागू हुनेछन्। साथै खरिद गरिएका टि, ए, बि, सी र डीसिरिजका सामसङ टिभीहरूमा ३ वर्षको पूर्ण वारेन्टी छ। यद्यपि यो वारेन्टी टिभी रिमोटहरूमा विस्तार गर्दैन। थप रूपमा, चुनिएका सामसङ टिभीहरू खरिद गर्दा, ग्राहकहरूले घरमा रिएल इमर्सिभ टिभी हेर्ने अनुभव ल्याउन साउन्डबारहरूमा ५० प्रतिशतसम्म क्यासब्याक प्राप्त गर्न सक्छन्। यो अफर सामसङको रेफ्रिजरेटर र वासिङ मेसिनको आकर्षक दायरामा पनि विस्तारित छ। ग्राहकहरूले यस चाडपर्वको सिजनमा कन्भरटेबल ५इन१ रेफ्रिजरेटरको कन्भरटेबल जीवनशैलीमा अपग्रेड गर्न सक्नेछन्। साथै विशेष छुटसहित एआई इकोबबल वाशिङ मेसिनसँग स्वचालित रूपमा अप्टिमाइज्ड क्लिन, पावरफुल र जेन्टल वाश प्राप्त गर्न सक्नेछन्। यसबाहेक ८ केजीभन्दा बढी क्षमता भएको सामसङ फ्रन्ट लोड वाशिङ मेसिन खरिद गर्दा ग्राहकले ६ केजी सर्फ एक्सेल म्याटिक निःशुल्क प्राप्त गर्नेछन्। सामसङले आफ्नो फ्रिजमा रहेको डीआइटि कम्प्रेसर र वासिङ मेसिनको डीआइटि मोटरमा प्रदान गरेको २० वर्षको वारेन्टी र निःशुल्क स्थापना सेवाले गर्दा ग्राहकहरूलाई झन्झटमुक्त अनुभव लिन मद्दत गर्नेछ। यी चाडपर्वका अफरहरू हुलास फिन सर्भ हायर पर्चेज लिमिटेडको सहकार्यमा सञ्चालित सामसङको इन्स्टा फाइनान्स सेवाबाट प्राप्त गर्न सकिन्छ जसद्वारा ग्राहकहरूलाई १८ महिनासम्मको विस्तारित अवधिका लागि ० ब्याज ईएमआईमा नवीनतम सामसङ टिभीहरूको खरिद गर्न सकिन्छ। इन्स्टा फाइनान्स लोन लिनका लागि डाउन पेमेन्ट गर्नुपर्छ। नागरिकता मात्र लिएर इन्स्टा फाइनान्स लिन सकिन्छ। थप रूपमा ग्राहकहरूलाई अर्को स्टोरबाट माथि उल्लिखित सामसङ उत्पादनहरूका लागि आफ्ना पुराना इलेक्ट्रोनिक्स अप्लाएन्सहरू वा टिभीहरू एक्सचेन्ज गरी नयाँ सामसङ टिभी वा होम अप्लाएन्सहरू किन्ने सुविधा उपलब्ध छ। विस्तृत जानकारीको लागि र भव्य दशैं तिहार, घरभरी उपहार अफर मार्फत अफर गरिएका यी विशेष डिलहरूको फाइदा लिनका लागि आज नै नजिकैको सामसङ डिलरमा जान सकिने छ। यो योजना सामसङ कन्ज्युमर इलेक्ट्रोनिक्सहिम इलेक्ट्रोनिक्स प्रालि र त्रिवेणी व्यापार प्रालिका आधिकारिक वितरकहरूले नेपालभर उपलब्ध गराएको छ।"
"स्कोरपिओमा १४६ किलो गाँजा, २ जना पक्राउ",विराटनगर : विराटनगरको बाटो भएर भारतको जोगवनीतिर जाँदै गरेको एउटा स्कोरपिओ गाडीभित्र करिब डेढ क्वीन्टल गाँजा फेला परेको छ। विराटनगर महानगरपालिका१७ मण्टापोखरीबाट को २ च ७५९ नम्बरको स्कोरपिओलाई प्रहरीले सोमबार राति ८:४५ बजेतिर नियन्त्रणमा लिएको थियो। स्कोरपिओभित्र १ सय ४६ किलो गाँजा भेटिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। नियन्त्रणमा लिएर खानतलासी गर्दा पछाडिको साइडमा ६ वटा बोराभित्र लुकाइछिपाइ राखिएको अवस्थामा गाँजा बरामद गरिएको जानकारी उनले दिए। प्रहरीलाई देखेपछि स्कोरपिओ तीव्र गतिमा भागेको थियो। नियन्त्रणमा लिने क्रममा स्कोरपिओले प्रहरीलाई ठक्कर दिएको छ। स्कोरपिओको ठक्करबाट लागुऔषध नियन्त्रण ब्युरो विराटनगरमा कार्यरत प्रहरी हवल्दार कैलाश खत्री सामान्य घाइते भएको डीएसपी बस्नेतले बताए। खत्रीलाई उपचारका लागि विराटनगरको कोशी अस्पतालमा भर्ना गरिएको छ। स्कोरपिओमा गाँजा ओसारपसार भइरहेको विशेष सूचनाका आधारमा नियन्त्रणमा लिन लागुऔषध नियन्त्रण ब्युरो विराटनगर र इलाका प्रहरी कार्यालय रानीका इन्सपेक्टर प्रकाश थापा नेतृत्वको संयुक्त टोली खटिएको थियो। स्कोरपिओभित्र गाँजा फेला परेपछि २ जनालाई प्रहरीले पक्राउ गरेको छ। डीएसपी बस्नेतका अनुसार गाडी चालक सुनसरीको धरान उपमहानगरपालिका४ १७ का ४५ वर्षीय सुक्षिम राई र स्कोरपिओमा सवार धरान११ का ४६ वर्षीय देवराज राईलाई पक्राउ गरिएको हो। उनका अनुसार नियन्त्रणमा लिएको स्कोरपिओ र बरामद भएको गाँजासहित दुवै जनालाई इलाका प्रहरी कार्यालय रानीमा राखिएको छ। पक्राउ परेकाविरुद्ध लागुऔषध ऐनअन्तर्गतको मुद्दा चलाउने प्रहरीको तयारी छ। प्रहरीले सोमबार बिहान पनि विराटनगर महानगरपालिका१५ स्थित २ नम्बर ढाटबाट ४३ किलोग्राम गाँजासहित बा ८ च ७८८० नम्बरको कारलाई नियन्त्रणमा लिएको थियो। कार चालक विराटनगर१५ का ३२ वर्षीय गणेश चौधरी र कारमा सवार विराटनगर१३ का २२ वर्षीय राजेश परियार पक्राउ परेका थिए। गाँजा लिएर जोगवनीतिर जाँदै गरेको कार प्रहरीले नियन्त्रणमा लिएको हो।
"सहकारी घोटालामा लामिछानेको संलग्नता भेटिएन, कम्पनी कानुनअनुसार अनुसन्धान गर्न सिफारिस गरेका हौं : खनाल","काठमाडौं : रास्वपाको राष्ट्रिय भेला आजबाट सुरु भएको छ। दुई दिनसम्म सञ्चालन हुने राष्ट्रिय भेलालाई सम्बोधन गर्दै सहकारी छानबिन समितिका सदस्य एवं रास्वपा नेता शिशिर खनालले सहकारी प्रकरणमा रवि लामिछानेमाथि लगाइएको आरोपमा तथ्य नभएको बताएका छन्। सहकारी छानबिन संसदीय समितिले सहकारी घोटालामा लामिछानेको कुनै भूमिका नरहेको प्रष्ट रहेको उनको भनाई छ।सहकारी प्रकरणमा रवि लामिछानेलाई लगाइएको आरोपमा तथ्य छैनभन्दा पनि समाचार लेख्न छोडिएन। संसदसमेत अवरुद्ध गरियो। र, संसदीय छानबिन बनाइयो। सहकारी छानबिन समितिको प्रतिवेदनबारे संक्षिप्त ब्रिफिङ गर्दै उनले भने, समितिमार्फत राज्यको सबै संयन्त्र प्रयोग गरेर खोजी गर्दा पनि उहाँको संलग्नता भेटिएन, कागज र प्रमाण पुगेन भनिएको हो। तर, यसको अपव्याख्या गर्न थालिएको छ। उनले गोर्खा मिडियाले खर्च गर्दा लामिछाने सहितले केही कैफियत गरेका भए सरकारले कारबाही गरोस् भनेर समितिले सिफारिस गरेको जानकारी गराए। अब सरकारले सहकारी कानूनअनुसार नभई कम्पनी कानून अनुसार गोर्खा मिडियाले गरेको खर्चबारे अनुसन्धान गर्न सक्ने तर्क गरे। समितिले गोर्खा मिडियामा पैसा आएको हो तर ल्याउन रवि लामिछानेको संलग्नता छैन भनेको छ। पैसा आएपछि गोर्खा मिडियाले खर्च गर्दा लामिछाने सहितले केही कैफियत गरेका भए सरकारले कारबाही गरोस् भनेर समितिले सिफारिस गरेको हो। उनले भने, अब सरकारले सहकारी कानुन होइन, कम्पनी कानुनअनुसार गोर्खा मिडियाले गरेको खर्चबारे अनुसन्धान गर्न सक्छ। समितिले कार्यादेश पाएका सहकारीबाट मात्रै ८७ अर्ब रुपैयाँ अपचलन भएको उनले बताए। अब रास्वपाको काम त्यो अपचलन गर्नेको खोजी र उनीहरुलाई कारबाहीको दबाब दिनु भएको उनले बताए।"
ट्रम्पमाथि आक्रमण प्रयास गर्ने व्यक्ति घटनास्थल नजिकै १२ घण्टाअघि लुकेर बसेका थिए,"पूर्व अमेरिकी राष्ट्रपति तथा रिपब्लिकन पार्टीका उम्मेदवार डोनाल्ड ट्रम्पमाथि आक्रमणको प्रयास गर्ने व्यक्ति घटनास्थल नजिकै १२ घण्टाअघि लुकेर बसेका थिए । एजेन्टहरूको तत्काल कारबाहीका कारण बन्दुकधारी रायन वेस्ली राउथ ट्रम्पसम्म पुग्न नसकेको अमेरिकाको गुप्तचर सेवाले जनाएको छ। एफबीआईको गोप्य सेवाले देख्नुअघि रुथ गोल्फ कोर्स नजिकै १२ घण्टा लुकेर बसेका थिए। ५८ वर्षीय राउथ अमेरिकाको उत्तरी क्यारोलिना राज्यबाट आएका हुन् तर हालै उनी अमेरिकाको हवाईमा बस्दै आएका थिए। रायन वेस्ले रुथलाई आज अर्थात मंगलबार अदालतमा पेश गरिने जनाएको छ। एफबीआईले राउथको सामाजिक सञ्जालमा पनि खोजी गरेको थियो। उनले रुससँग चलिरहेको युद्धमा युक्रेनलाई सहयोग गरिरहेको भेटिएको बीबीसी समाचारमा उल्लेख छ। यसबाहेक उनको विगतमा पनि आपराध गरेको रेकर्ड छ। रुथमाथि आइतबार फ्लोरिडास्थित ट्रम्प इन्टरनेशनल गल्फ कोर्समा एके४७ जस्तो राइफल लिएर गएको आरोप छ। एफबीआईले गल्फ कोर्सको झाडीबाट हतियार, एउटा स्कोप, दुईवटा झोला र एउटा गोप्रो क्यामेरा बरामद गरेको छ। बीबीसी"
हनुमानढोका पुगेका बालेनका समर्थकहरू प्रहरी नियन्त्रणमा,"काठमाडौं : इन्द्रजात्रामा सहभागी हुन हनुमानढोका पुगेका बालेन समर्थकहरूलाई प्रहरीले नियन्त्रणमा लिएको छ। काठमाडौं महानगरपालिकाका मेयर बालेन्द्र शाह (बालेन)को फोटो अंकित टिसर्ट लगाएर हनुमानढोका पुगेका १३ जनालाई प्रहरीले नियन्त्रणमा लिएको हो। उपत्यका प्रहरी कार्यालय रानीपोखरीका प्रवक्ता विनोद घिमिरेका अनुसार दुई पक्षबीच झडप हुने अवस्था देखिएकाले उनीहरूलाई नियन्त्रणमा लिइएको हो। 'इन्द्रजात्रामा सहभागी हुन स्थानीय युवाहरू कुमारीको तस्बिर अंकित टिसर्ट लगाएका रहेछन्। बालेनको तस्बिर अंकित टिसर्ट लगाएर उनीहरू पुगेपछि स्थानीयले कुटपिटसमेत गरेको पाइयो। भीआइपी सहभागी हुने कार्यक्रममा धरपकड हुने अवस्था नआओस् भनेर उनीहरूलाई त्यहाँबाट ल्याएका हौं,' प्रवक्ता घिमिरेले अन्नपूर्णसँग भने। उनीहरूलाई जनसेवा वृत्त परिसरमा राखिएको घिमिरेले बताए।"
भद्रकालीलगायत शक्तिपीठमा सवारीसाधनको पूजा गर्नेको भीडभाड,"काठमाडौं : आज विश्वकर्मा पूजा अर्थात् भगवान् विश्वकर्माको विधिवत् रुपमा पूजा गरेर मनाइदैछ। आज कालीगढहरूले विश्वकर्माको पूजा आराधना गरी वास्तु दिवस एवं विश्वकर्मा पूजा पर्व मनाउँदैछन्। विभिन्न कलकारखानामा विश्वकर्मा भगवानको मूर्ति वा तस्बिरमा विधिपूर्वक पूजा आराधना गरी मनाइन्छ। यसैअवसरमा काठमाडौंको भद्रकाली,चाबहिल,बसपार्कलगायत शक्तिपीठहरूमा सवारी साधनको पूजा गर्नेहरूको भीड लागेको छ। कलकारखानालाई विशेष रूपमा सजाएर मजदुरलाई समेत सहभागी गराएर यो दिवस मनाइन्छ। विश्वकर्माको मूर्ति वागमती मुहानस्थल सुन्दरीजल वा अन्य शुद्ध स्थलमा लगी सेलाउने गरिन्छ। आज पूजा गरिएको मूर्ति बुधबारदेखि नदीमा लगी सेलाइन्छ। आजका दिन कालीगढले उपयोगमा ल्याउने विभिन्न औजारका सामानमा पूजा आराधना गरेमा धेरै समय टिक्ने, कामका बेलामा नबिग्रने र राम्रो काम गर्न सकिने लगायत गुण प्राप्त हुने धार्मिक विश्वास छ। द्वापरयुगमा भगवान् कृष्णलाई राक्षसले दुःख दिएपछि विश्वकर्माले समुद्रको बीचमा भेद द्वारका बनाई लुकाएको धार्मिक विश्वास छ। एकै रातमा समुद्रको बीचमा भेद द्वारका को निर्माण गरेकाले विश्वकर्मालाई सफल वास्तुविद्का रूपमा मानी त्यसै समयदेखि पूजाआजा गर्ने परम्परा बसेको धर्मशास्त्रविद् बताउँछन्। प्राचीन भारत वर्षका चार दिशाका रक्षक देवतामध्ये द्वारकालाई पश्चिम दिशाको रक्षकका रूपमा समेत मानिन्छ। विश्वकर्माले निर्माण गरेको भेद द्वारका अहिले पनि भारतको गुजरात राज्यमा समुद्रका बीचमा रहेको विश्वास गरिन्छ। विश्वकर्मालाई वास्तु विद्याका विशिष्ट ज्ञाताका रूपमा समेत मानिन्छ। यही सम्झनामा नेपाल तथा भारतका कालिगडले आज भव्यरूपमा विश्वकर्मा बाबाको पूजा गरी उनको विद्वताको सम्मान गर्ने र यसो गरेमा आफूमा पनि विश्वकर्माको गुण प्राप्त हुने विश्वास गर्दछन्। आज इञ्जिन जडान भएका यन्त्र सवारी साधनमा समेत पूजा आराधना गरिन्छ।"
खोलामा बेपत्ता वृद्धाको शव फेला,"नुवाकोट : तादी खोलाले बगाएर बेपत्ता भएकी वृद्धाको शव फेला परेको छ। दुप्चेश्वर मन्दिरको दर्शन गर्न गएकी एक वृद्धा खोला तर्ने क्रममा बेपत्ता भएकी थिइन्। उनको खोजी गर्ने क्रममा खोलामा हराएको एक दिनपछि मंगलबार मृत शरीर फेला परेको हो। दुप्चेश्वर गाउँपालिका६ करेजुङको पहरामा रहेको दुप्चेश्वर महादेव मन्दिरमा दर्शनका लागि पुगेकी एक वृद्धाको तादी खोलामा स्नान गर्ने क्रममा सोमबार खोलाले बगाएकोमा उनको शव एक दिनपछि फेला परेको जिल्ला प्रहरी कार्यालय नुवाकोटले जनाएको छ। नुवाकोटको सूर्यगढी३ चोकदे घर भएकी ७३ वर्षीया होमकुमारी अधिकारीलाई दुप्चेश्वर गापा ७ ठुलोखेतबाट तादी खोलाले बगाइ बेपत्ता भएकी थिइन्। उनी दुप्चेश्वर ६ गौडापुलमा तादी खोलाको ढुगामा अड्केको अवस्थामा मृत फेला परेकी प्रहरी नायब उपरीक्षक तीलक भारतीले जानकारी दिए। उनका अनुसार छोरासँगै दुप्चेश्वर पुगेकी वृद्धा अधिकारीलाई खोलामा स्नान गर्ने क्रममा तादी खोलाले बगाएको थियो। उनको खोजीमा स्थानीयवासी, सर्वसाधारण, आफन्त तथा परिवारजन, प्रहरी दुई दिनदेखि खटिएका थिए। स्नानको क्रममा खोलाले बगाएलगत्तै उद्धार र खोजतलास थालिएको थियो। यसअघि, खोलामा बगेर हराएकी वृद्धालाई खोजतलासमा सहयोग पुर्याउन सुर्यगढी गाउँपालिकाले उनलाई फेला पार्ने व्यक्तिलाई प्रसंशा स्वरुप ५० हजार रुपैयाँ नगद दिने घोषणा गरेको थियो।"
इन्द्रजात्राको शुभकामना दिंदै राष्ट्रपतिले भने : यसले प्रकृति र मानवबीचको सम्बन्ध देखाउँछ,"काठमाडौं : राष्ट्रपति रामचन्द्र पौडेलले इन्द्रजात्राको शुभकामना दिंदै यसले प्रकृति र मानवबीचको अन्योन्याश्रित सम्बन्ध देखाउने बताएका छन्। राष्ट्रापति पौडेलले शुभकामना सन्देश जारी गर्दै इन्द्रजात्राको अवसरमा स्वदेश तथा विदेशमा रहेका सम्पूर्ण नेपाली दिदीबहिनी तथा दाजुभाइको सुख, शान्ति एवम् समृद्धिको कामना गरेका छन्। शताब्दियौंदेखि प्रचलनमा रहेका यस्ता मौलिक पर्वहरूले हाम्रो प्राचीन सभ्यता अनि संस्कृतिको जगेर्ना गर्न थप मद्दत पुग्ने विश्वास व्यक्त गर्दै उनले भने,'यस पर्वमा वर्षा र सहकालका देवता देवराज इन्द्रको पूजाअर्चना गर्दै जीवित देवी कुमारी, गणेश र भैरवको रथयात्रा गरी धुमधामका साथ मनाउने परम्परा रहिआएको छ । पर्याप्त वर्षाका कारण राम्रो अन्नबाली फलेकोमा वर्षाका देवता इन्द्रप्रति कृतज्ञता प्रकट गर्दै मनाइने यस पर्वले प्रकृति र मानव बीचको अन्योन्याश्रित सम्बन्धलाई उजागर गरेको छ ।' राष्ट्रपति पौडेलले इन्द्रजात्राजस्ता सांस्कृतिक तथा ऐतिहासिक पर्वहरूले हाम्रो विविध जातजाति, भाषाभाषी, संस्कृति र भौगोलिक क्षेत्रका नेपालीहरूको बीचमा परस्पर विश्वास, सद्भाव, सहिष्णुता र सहयोगको भावनालाई प्रगाढ बनाउँदै राष्ट्रिय एकतालाई थप सुदृढ बनाउन सहयोग पुग्ने अपेक्षा लिएको छु ।' उनले यस पर्वले नेपालीको मौलिक संस्कृति र परम्पराहरूलाई संरक्षण तथा प्रवर्द्धन गरी प्राकृतिक श्रोतहरूको सन्तुलित र दिगो सदुपयोग गर्दै सामाजिक न्यायसहितको आर्थिक समृद्धि हासिल गर्ने लक्ष्यतर्फ अघि बढ्न उत्प्रेरित गर्ने बताएका छन्।"
"बैंक प्रणालीमा साढे ६ खर्ब थुप्रियो, असोजमा ब्याजदर झनै घट्यो","काठमाडौं : बैंकमा पैसा संकलनको तुलनामा कर्जा प्रवाह कम हुँदा थुपिँ्रदै गएपछि क्रमशः निक्षेपको ब्याजदर महिनैपिच्छे घटिरहेको छ। यसैकारण असोज महिनाका लागि पनि अधिकांश बैंकहरूले ब्याजदर घटाएका छन्। एकातर्फ बैंकमा पैसा थुपिँ्रदा नेपाल राष्ट्र बैंकले अर्बौं रुपैयाँ बैंकिङ प्रणालीबाट तानिरहेको छ। यसैबीच सञ्चालनमा रहेका २० वाणिज्य बैंकको साधारण बचत खातामा औसत ब्याजदर कम्तीमा औसत ३०२६ प्रतिशत र बढीमा औसत ४५२४ प्रतिशत छ। यस्तै, मुद्दती निक्षेपमा व्यक्तिगततर्फ औसत न्यूनतम ४५५१ प्रतिशतदेखि अधिकतम ६३९३ प्रतिशत रहेको छ। यस्तै, संस्थागत मुद्दती निक्षेपतर्फ न्यूनतम औसत ३५९६ प्रतिशत र अधिकतम ५११५ प्रतिशत ब्याजदर तोकेको नेपाल बैंकर्स संघको तथ्यांकमा उल्लेख छ। यसअनुसार समग्रमा वाणिज्य बैंकहरूको गत महिनाको तुलनामा व्यक्तिगतमा औसत ०१३० प्रतिशत विन्दु र संस्थागतमा औसत ०१५ प्रतिशत बिन्दुले ब्याजदर घटेको देखिन्छ। तर, बैंकहरूले रेमिट्यान्सको मुद्दती निक्षेपमा भने व्यक्तिगत मुद्दतीको थप १ प्रतिशत विन्दुले ब्याजदर प्रदान गर्दै आएका छन्। राष्ट्र बैंकले वैदेशिक रोजगारीमा गएकाहरूलाई प्रोत्साहनस्वरुप बचतमा आकर्षण गर्न यस्तो व्यवस्था गरेकाले बैंकहरूले यसलाई कार्यान्वयनमा ल्याएका हुन्। बैंकिङ प्रणालीमा झन्डै ९० प्रतिशत हिस्सा ओगट्ने वाणिज्य बैंकमा यतिबेला अत्याधिक पैसा थुप्रिएकाले १० वटा वाणिज्य बैंकले भदौको तुलनामा असोजका लागि ब्याजदर घटाएका छन् भने बाँकी ८ वटाले भदौकै ब्याजदरलाई निरन्तरता दिएका छन्। तर, सरकारी स्वामित्वमा रहेको कृषि विकास बैंक र नेपाल बैंकले भने असोजमा ब्याजदर बढाएका छन्। यस महिना ब्याजदर कम गर्ने बैंकको पंक्तिमा कुमारी, नबिल, नेपाल एसबीआई, एनआईसी एशिया, सिटिजन्स बैंक, एभरेष्ट, एनएमबी बैंक, राष्ट्रिय वाणिज्य, सानिमा र प्राइम बैंक छन्। यसबाहेक भदौकै ब्याजदरलाई निरन्तरता दिनेमा बैंकहरूमा हिमालयन, लक्ष्मी सनराइज, ग्लोबल आईएमई, नेपाल इन्भेष्टमेन्ट मेगा, प्रभु, माछापुच्छ्रे, स्टयान्डर्ड चार्टर्ड र सिद्धार्थ बैंक हुन्। समग्रमा बैंकहरूको निक्षेपको ब्याजदर घटेसँगै अब कर्जाको ब्याजदर पनि केही कम हुने नेपाल बैंकर्स संघका अध्यक्ष सुनिल केसी बताउँछन्। उनकाअनुसार बैंकहरको समग्र कर्जा निक्षेप अनुपात (सीडी रेसीयो ८० प्रतिशतभन्दा कम भइरहेको अवस्था छ। यसअवस्थामा प्रसस्त तरलता (लगानीयोग्य पुँजी) प्रशस्त भएको र खासै कर्जाको माग नभएका कारण पनि बैंकहरूले निक्षेपको ब्याजदर घटाएर लागत कम गर्न खोजेको उनको तर्क छ। सोचेअनुसार लगानी बढ्न नसकेको उनको भनाइ छ। चालु आर्थिक वर्षको २ महिनको स्थिति हेर्दा अझै कर्जा जाने जस्तो देखिँदैन। गत सालको भन्दा थोरैले बढी कर्जा गएको छ। गत आवको २ महिनामा ३० अर्ब रुपैयाँले कर्जा प्रवाह बढेको थियो तर यसपालि ४५ अर्ब हाराहारीमा मात्रै बढ्यो, अध्यक्ष केसीले अन्नपूर्णसँग भने। यसकारण निक्षेपको रूपमा थुप्रेको पैसा दिनप्रतिदिन बढ्ने तर लगानी हुन नसक्दा ३ प्रतिशत व्याजमा केन्द्रिय बैंक तथा बैंकहरूबीचको अन्तर बैंक कारोबारमा दिंदा घाटा व्यहोर्नु परेको उनको गुनासो छ। एनएमबी बैंकका प्रमुख कार्यकारी अधिकृत (सीईओ) समेत रहेका अध्यक्ष केसी प्रष्ट्याउँदै भन्छन्, यसकारण निक्षेपको ब्याजदर घटाइरहनु परेको हो। निक्षेपको ब्याज घटेसँगै अब कर्जाको ब्याजदर पनि घटाउँदा माग सिर्जना हुने अपेक्षा गरिएको छ। अहिलेको अवस्थामा कर्जाको ब्याजदर घटाउनु पर्ने छ। यद्यपि अहिले समग्रमा वाणिज्य बैंकहरूको आधार दर औसत ७६ प्रतिशत हाराहारीमा पुगिसकेको छ। यसअनुसार पनि कर्जाको ब्याजदर एकल दरमा आइसकेको छ। यसैबीच कतिपय बैंकहरूले ७ प्रतिशतकै स्थिर ब्याजदरमै कर्जा पनि दिन थालिसकेका छन्। यस हिसावमा अझै कर्जाको ब्याजदर घट्न सक्ने उनको अनुमान छ। बैंकिङ प्रणालीमा साढे ६ खर्ब अधिक थुप्रियो पैसा हाल बैंकिङ प्रणालीमा ६ खर्ब ४२ अर्ब अधिक पैसा थुप्रिएको छ। एकातर्फ निक्षेप थुप्रिनु तर बैंकले लगानी गर्न नसक्दा यस्तो स्थिति आएको हो। अधिक तरलता भएका कारण नेपाल राष्ट्र बैंकले विभिन्न उपकरणमार्फत ३ प्रतिशत ब्याजदर हाराहारीमा पैसा तानेर व्यवस्थापन गरिरहेको छ। तर, बैंकहरूलाई सर्वसाधारण तथा संस्थागत निक्षेप योभन्दा बढी ब्याजमा लिएको तर कर्जा दिन नसकेकाले थोरै ब्याजमा केन्द्रीय बैंकलाई दिँदा घाटा व्यहोर्नुपरेको छ। यद्यपि राष्ट्र बैंकले साढे ४ प्रतिशतको बोन्ड पनि जारी गरेको छ। तर यसबाट पनि बैंकरहरूलाई खासै इच्छुक नभएकाले पनि बैंकको ब्याजदर क्रमशः घटाउँदै लैजान बाध्य भएको बैंकर्स संघका अध्यक्ष केसी बताउँछन्। वाणिज्य बैंक, विकास बैंक र वित्त कम्पनीहरूमा भदौ अन्तिम सातातिर ६५ खर्ब ५ अर्ब रुपैयाँ बराबरको निक्षेप संकलन भएकोमा कर्जा भने ५२ खर्ब १३ अर्ब रुपैयाँ प्रवाह भएको छ। अझ प्रणालीमा रहेको कुल निक्षेपमध्ये सञ्चालनमा रहेका २० वाणिज्य बैंकमा मात्रै ५७ खर्ब ७७ अर्ब निक्षेप संकलन भएको छ। निक्षेप बढ्ने तर कर्जाको माग खासै नहुँदा प्रणालमिा पर्याप्त लगानीयोग्य पुँजी थुप्रिएको छ। यसले गर्दा कर्जा निक्षेप अनुपात ७८७८ प्रतिशत मात्रै छ। बैंकहरूले १ सय रुपैयाँ निक्षेपमा ९० रुपैयाँ कर्जा दिन पाउँछन्। अर्थात नेपाल राष्ट्र बैंकले तोकेको अधिकतम सीडी रेसियो ९० प्रतिशत छ। यसहिसावले प्रणालीमा १११२ प्रतिशत अधिक तरलता छ। भदौ २७ गतेसम्ममा कुल ५२ खर्ब १३ अर्ब कर्जा प्रवाह भएकोमा वाणिज्य बैंकमार्फत मात्रै ४६ खर्ब १४ अर्ब रुपैयाँ ऋण लगानीमा छ। नजिकिँदैको चाडपर्वले बैंकमबाट जाला त कर्जा ? अब चाडपर्व नजिकिंदै गर्दा सिजनल खर्च बढेसँगै केही कर्जा प्रवाह बढ्ने अपेक्षा बैंकरहरूको छ। साथै दसैं, तिहार, छठलगायतका चाडमा खर्च गर्ने प्रवृत्तिले बैंकबाट केही पैसा बाहिरिन्छ। यसैबीच अब भारतमा पाम तेलको निर्यात पनि सुरु हुने भएकाले कर्जाको माग बढ्ने अपेक्षा गर्छन् एनएमबी बैंकका सिईओ केसी। तर, राष्ट्र बैंकले चालु आवमा साढे १२ प्रतिशतको कर्जा वृद्धि लक्ष्य अहिलेको हिसावले चुनौतीपूर्ण देखिएको उनको अनुमान छ।"
एन्फा महिला लिगमा एपीएफको विजयी यात्रा कायमै,"काठमाडौं : काठमाडौंमा जारी एन्फा महिला लिगमा विभागीय टोली नेपाल एपीएफ क्लबले संकटा क्लबलाई पराजित गरेको छ। सातदोबाटो स्थित एन्फा कम्प्लेक्समा मंगलबार भएको खेलमा एपीएफले संकटालाई ३० गोल अन्तरले पराजित गरेको हो। एपीएफलाई जित दिलाउन सरु लिम्बुले खेलको १३ औ मिनेट, अनिता केसीले ५० र सविता राना मगरले खेलको ६४ औं मिनेटमा गोल गरेकी थिइन्। जितसँगै ६ खेलमा १६ अंक जोड्दै एपीएफ तालिकाको शीर्ष स्थानमा कायमै छ भने समान खेलबाट संकटाको ५ अंक रहेको छ। अखिल नेपाल फुटबल संघ (एन्फा)को आयोजनामा जारी लिगमा १० टोलीको सहभागिता रहेको छ।"
सरकारले प्राविधिक विकासलाई उत्पादनको मूल आधार मानेको छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले प्राविधिक विकासलाई उत्पादनको मूल आधार मानेको बताएका छन्। राष्ट्रिय विज्ञान दिवसको शुभकामना दिँदै ओलीले विज्ञान र प्रविधिको शिक्षालाई प्रगतिको वाहकका रुपमा अंगीकार गर्ने नीति सरकारले लिए बताएका हुन्। समृद्ध नेपाल सुखी नेपालीको राष्ट्रिय आकांक्षा पूरा गर्न विज्ञान तथा प्रविधिको भूमिका अपरिहार्य रहेको उनको छ। सरकार विज्ञान र प्रविधिलाई मेरुदण्डका रुपमा अंगीकार गर्दै आर्थिक विकास एवं सामाजिक रुपान्तरणको प्रक्रियालाई तीव्र बनाउन अग्रसर रहेको शुभकामना सन्देश रहेको छ। एमाले अध्यक्षसमेत रहेका ओलीले भनेका छन्,सरकारले प्राविधिक विकासलाई उत्पादनको मूल आधार मानेको छ, विज्ञान र प्रविधिको शिक्षालाई प्रगतिको वाहकका रुपमा अंगीकार गर्ने नीति लिएको छ। विज्ञान र प्रविधिको क्षेत्रमा विद्यमान संरचनाहरको सशक्तीकरण र सबलीकरण पनि उत्तिकै आवश्यक रहेको छ। यस्ता संगठनहरु उच्चस्तरीय आयोग बनाई पुनःसंरचनाको खाका तयार गरी कार्यान्वयन गर्ने सरकारको दीर्घकालीन नीति रहेको छ। ओलीले शिक्षा प्रणाली परापूर्वकालमा असाधारण र विज्ञान प्रर्वतक रहेको उल्लेख गरे। ओलीले विज्ञानको संसारमा हाम्रो आफ्नै वैज्ञानिक खोज परम्परालाई पनि पुनर्जागृत गर्नुपर्ने उनको भनाई छ।पूर्वीय दर्शनले सयौं वर्षअघिदेखि कसरी वैज्ञानिक खोजलाई आफूमा समाहित गरेको थियो भन्ने प्रमाण हाम्रा शास्त्र र ग्रन्थहरुमा प्रष्ट छन्। हाम्रो शिक्षा प्रणाली परापूर्वकालमा असाधारण र विज्ञान प्रर्वतक थियो। उनले भने,समयक्रममा हामीले आफ्नो ढङ्गले यसलाई विकास गरेर जान सकेनौं। बाँकी संसारले ज्ञानको उज्यालोसँग साक्षात्कार गर्न नपाएको युगमा पनि विज्ञानका युगान्तकारी सिद्धान्त हाम्रो शिक्षा, शिक्षा प्रणाली र मौलिक परम्परामा समेटिएका थिए। खगोलशास्त्र, भूगोलशास्त्र, औषधि विज्ञान, जीव विज्ञानको क्षेत्रमा हेर्दा हामी उहिल्यै अगाडि थियौं। समयक्रममा हाम्रा सामु नयाँ परम्परा र परिवेश आए र तिनलाई अगाडि बढाउनुपर्यो। अब फेरि हामीले विज्ञानको संसारमा हाम्रो आफ्नै वैज्ञानिक खोज परम्परालाई पनि पुनर्जागृत गर्नुपर्छ। उनले दिगो अर्थतन्त्रको निर्माणमा केन्द्रित हुन आवश्यक रहेको बताएका छन्। सरकारले अनुसन्धान तथा उद्यमशीलता प्रवद्र्धन गर्न आविष्कार कोष, स्टार्टअप फण्ड जस्ता वैज्ञानिक, अनुसन्धानकर्मी र देशमै उद्यम गर्न खोजिरहेका युवाहरु केन्द्रित कार्यक्रमहरुको लागि सरकारले बजेट विनियोजन गरेको छ। उनले भने,देशलाई आवश्यक वैज्ञानिक खोज, अनुसन्धानमा उच्च शिक्षाका जनशक्तिहरुको उचित प्रयोग गरी तथ्य आधारित नीति, कार्यक्रमहरु निर्माणमार्फत् ज्ञानमा आधारित दिगो अर्थतन्त्रको निर्माणमा हामी केन्द्रित हुन आवश्यक छ। त्यसका लागि उपयुक्त कार्यक्रमहरु समन्वयात्मक रुपमा अगाडि बढाउन सरकारले प्रयास गरिरहेको छ।"
सहरी व्यवस्थापनमा एआई,"सहर व्यवस्थापनमा एआईको प्रयोगले हाम्रो जीवनशैलीमा सकारात्मक परिवर्तन ल्याउन ठूलो योगदान गर्नेछ। आजको विश्वमा प्रविधिको तीव्र विकासले विभिन्न क्षेत्रमा नयाँ सम्भावनाहरू सिर्जना गरिरहेको । जनसंख्या वृद्धिका कारण सहरहरूमा बढ्दो जनघनत्व, प्रदूषण, ट्राफिक जाम र आपराधिक गतिविधि लगायतका समस्या देखिएका छन्। यस्ता समस्या हल गर्न र सहरलाई व्यवस्थित एवं सुरक्षित बनाउन प्रविधिको अत्याधुनिक विकास अपरिहार्य भएको छ। यस्तै प्रविधिमध्ये कृत्रिम बुद्धिमत्ता (एआई)ले सहर व्यवस्थापनमा नयाँ सम्भावनाहरू खोल्दैछ। एआईको प्रयोगले यातायात व्यवस्थापन, सार्वजनिक सुरक्षा, ऊर्जा खपत, फोहोर व्यवस्थापन र सहरी योजना लगायतका क्षेत्रमा क्रान्तिकारी परिवर्तन ल्याउन सक्ने सम्भावना छ। एआईको प्रयोगले सहरहरूलाई अझ स्मार्ट र दिगो बनाउन महत्वपूर्ण योगदान पुर्याउन सक्छ। स्मार्ट ट्राफिक व्यवस्थापन प्रणालीहरू अनि सार्वजनिक सेवाहरूमा स्वचालित प्रणालीहरूको प्रयोग, सुरक्षा र निगरानीमा एआईका प्रविधिहरू र आपतकालीन सेवाहरूको प्रभावकारी वितरण जस्ता क्षेत्रमा एआईले ठूलो भूमिका खेलिरहेको छ। भविष्यमा, सन् २०५० सम्म एआईले सहरहरूलाई अझ परिस्कृत, पर्यावरणमैत्री र मानिसको जीवनस्तरमा सुधार ल्याउन सक्ने सहरका पूर्वाधारहरूमा परिवर्तन ल्याउन सक्नेछ। तथापि, गोपनीयता, सुरक्षा र रोजगारीका चुनौतीहरू पनि समाधान गर्नुपर्ने आवश्यकता छ, जसले गर्दा एआईको प्रयोग सुरक्षित र विश्वसनीय बनाउन सकियोस्। सहर व्यवस्थापनमा एआईको वर्तमान प्रयोग : आजको मितिमा, संसारभरका सहरहरूले एआईलाई विभिन्न तरिकामा प्रयोग गरिरहेका छन्। ट्राफिक व्यवस्थापन प्रणालीमा, उदाहरणका लागि, एआईलाई सडक सञ्जालमा ट्राफिकको प्रवाह सुधार गर्न प्रयोग गरिन्छ। ट्राफिक क्यामेराहरू, सेन्सरहरू र जीपीएस जस्ता उपकरणबाट संकलित तथ्यांक एआई प्रणालीमा प्रविष्ट गरिन्छ, जसले ट्राफिक लाइटको तालमेल, इमर्जेन्सी रूटहरूको निर्धारण र कन्गेसनहरूको पहिचान गर्ने कार्यलाई सजिलो बनाउँछ। एआईको प्रयोगले सहरका आपतकालीन सेवा प्रणालीहरूलाई पनि चुस्त र प्रभावकारी बनाएको छ। आगो नियन्त्रण, प्रहरी र स्वास्थ्य सेवाहरूलाई सूचित गर्न र सही समयमा सही स्थानमा पुर्याउन एआईले मद्दत पुर्याउँछ। साथै, स्मार्ट भवनहरूको व्यवस्थापनमा एआईले ऊर्जा बचत, भवन सुरक्षा र पानी आपूर्ति जस्ता क्षेत्रमा ठूलो योगदान दिएको छ। भविष्यमा एआईको सम्भावना : एआईको प्रयोगले सहर व्यवस्थापनलाई अर्को तहमा पुर्याउने सम्भावना छ। सन् २०५० सम्ममा, एआई प्रविधिले स्मार्ट सिटीको अवधारणालाई पूर्णत : मूर्तरूप दिनसक्छ। स्मार्ट सहरहरूमा एआईको प्रयोगबाट निम्नलिखित सम्भावना खुल्न सक्छन् : ट्राफिक र परिवहन व्यवस्थापन : सन् २०५० सम्ममा एआईले पूर्णरूपमा स्वचालित ट्राफिक व्यवस्थापन प्रणालीलाई अघि बढाउनेछ। भविष्यमा, एआईले ट्राफिक र परिवहन व्यवस्थापनमा उल्लेखनीय सुधार गर्न सक्ने ठूलो सम्भावना छ। एआई प्रविधिको प्रयोगले सवारी साधनहरूको आवागमनलाई स्वचालित रूपमा नियन्त्रित गर्ने, ट्राफिक जामको पूर्वानुमान गर्ने र यात्रा मार्गहरूलाई अनुकूलित गर्ने कार्यहरू सजिलो बनाउनेछ। उदाहरणका लागि, स्वचालित (ड्राइभररहित) गाडीहरूले ट्राफिक संकेत र अन्य सवारी साधनसँग संवाद गरी सुरक्षित दूरी कायम राख्न र अनावश्यक ब्रेक लगाउने कार्यलाई न्यूनतम गर्न सक्छन्, जसले सहरहरूमा ट्राफिक जाम कम हुनेछ। साथै, एआई आधारित स्मार्ट ट्राफिक लाइटहरूले ट्राफिकको वास्तविक समय तथ्यांक विश्लेषण गरी लाइटको समयतालिका समायोजन गर्न सक्छन्। जसले सवारी साधनहरूको आवागमन सहज हुनेछ र इन्धनको खपत तथा प्रदूषणमा पनि कमी आउनेछ। यसरी, भविष्यमा एआईको प्रयोगले ट्राफिक र परिवहन व्यवस्थापनलाई पूर्णरूपमा पुन : परिभाषित गर्न सक्छ। शहरी योजना र निर्माण : एआईको प्रयोगले शहरी योजना र निर्माण प्रक्रियामा पनि ठूलो प्रभाव पार्न सक्छ। एआई प्रविधिको प्रयोगले भूउपयोगको विश्लेषण, जनसंख्याको भविष्यको वृद्धि र आवश्यकताका अनुमान र वातावरणीय जोखिमको मूल्यांकन गरी सहरी योजना अझ सटीक र प्रभावकारी बनाउन सक्छ। उदाहरणका लागि, स्मार्ट सिटीहरूको निर्माणमा एआईले तथ्यांक सञ्चालित निर्णयमार्फत् हरित क्षेत्रहरूको सही स्थान निर्धारण गर्ने, ऊर्जा दक्ष भवनहरूको डिजाइन गर्ने र पूर्वाधारहरूको दिगो विकासलाई सुनिश्चित गर्न सहयोग पुर्याउँछ। साथै, एआईले सहरका भवनहरूको संरचनागत जोखिमहरू पहिचान गर्न, निर्माण सामग्रीको गुणस्तरलाई अनुगमन गर्न र निर्माणको गति तथा लागतलाई नियन्त्रण गर्न पनि मद्दत पुर्याउन सक्छ। सुरक्षा र निगरानी : सुरक्षा र निगरानीका क्षेत्रमा एआईको प्रयोगले सहरहरूलाई अझ सुरक्षित र व्यवस्थित बनाउन महत्वपूर्ण भूमिका खेल्नेछ। एआई प्रविधिले निगरानी क्यामेरा, अनुहार पहिचान र व्यवहार विश्लेषण जस्ता प्रणालीहरूमा तथ्यांक संकलन र विश्लेषण गर्न सक्षम बनाउँछ। जसले आपराधिक गतिविधिहरूको पहिचान र रोकथामलाई सहज बनाउँछ। उदाहरणका लागि, सिंगापुरजस्ता स्मार्ट सहरहरूले एआई सक्षम निगरानी प्रणालीहरू स्थापना गरेका छन्, जसले सीसीटीभी फुटेजलाई विश्लेषण गरेर संदिग्ध गतिविधिहरू तुरुन्तै पहिचान गर्न र प्रहरीलाई सूचित गर्नसक्छ। यसले मात्र आपराधिक घटनाहरूको रोकथाममा मद्दत गर्दैन, आकस्मिक अवस्थाहरू जस्तै आगलागी वा आपतकालीन स्वास्थ्य समस्याहरूको पनि तत्काल पहिचान र सम्बोधन गर्न सक्छ। स्वास्थ्य र जनस्वास्थ्य : स्वास्थ्य र जनस्वास्थ्य क्षेत्रमा एआईको प्रयोगले चिकित्सा सेवा र स्वास्थ्य व्यवस्थापनलाई क्रान्तिकारी रूपमा सुधार गर्न सक्नेछ। एआईले ठूलो मात्रामा स्वास्थ्य डेटा विश्लेषण गरेर रोगको पहिचान, रोकथाम, र उपचारका नयाँ उपायहरू पत्ता लगाउन सहयोग पुर्याउँछ, जसले व्यक्तिगत रोगीको आवश्यकता अनुसार विशिष्ट उपचार विधि निर्माण गर्न सकिन्छ। उदाहरणका लागि, अमेरिका र युरोपका विभिन्न अस्पतालले एआई आधारित डायग्नोस्टिक टूलहरू जस्तै इमेजिङ एनालाइसिसमा एआई प्रयोग गर्दै आएका छन्, जसले क्यान्सरजस्ता गम्भीर रोगहरूको प्रारम्भिक चरणमै पहिचान गरेर शीघ्र उपचार सम्भव बनाएको छ। फोहोर व्यवस्थापन : सन् २०५० सम्म फोहोर व्यवस्थापनका क्षेत्रमा एआईको प्रयोगले सहरहरूलाई अझ सफा, हरित, र दिगो बनाउन महत्वपूर्ण योगदान पुर्याउनेछ। एआईले फोहोर संकलन, वर्गीकरण, र रिसाइक्लिङ प्रक्रियालाई स्वचालित र प्रभावकारी बनाउँछ, जसले फोहोर व्यवस्थापनमा खर्च र समयको बचत गर्न सकिन्छ। जस्तै, स्मार्ट सहरहरूमा फोहोर संकलन गर्न एआई नियन्त्रित स्मार्ट डस्टबिन र सेन्सरहरूको प्रयोग बढ्दो छ। जसले डस्टबिनहरू भरिएपछि फोहोर संकलन गर्न मार्गनिर्देशन दिन्छ। एआई सक्षम रोबोट र मेसिनहरू फोहोरको वर्गीकरण र पुन : प्रयोग गर्न सक्षम हुन्छन्। जसले फोहोरको मात्रा कम गर्न र रिसाइक्लिङ दरलाई बढाउन मद्दत पुर्याउँछ। चुनौतिहरू र भविष्यका तयारी : यद्यपि, एआईको प्रयोगले सहर व्यवस्थापनमा लाभहरू ल्याउन सक्छ। यसका साथै केही चुनौति पनि छन्। गोपनीयता, साइबर सुरक्षा र एआईमा आधारित प्रणालीहरूको भरपर्दो र पारदर्शिता सुनिश्चित गर्नुपर्ने आवश्यकता छ। एआईको प्रयोगले केही परम्परागत रोजगारीहरूलाई चुनौती पनि दिन सक्छ। तर, यी सबै चुनौतिलाई समाधान गर्दै एआईले सहरहरूलाई स्मार्ट, दिगो र मानवीय जीवनस्तरलाई उकास्ने दिशामा अघि बढ्न सक्षम बनाउने छ। समग्रमा, सन् २०५० सम्म सहर व्यवस्थापनमा एआईको प्रयोगले हाम्रो जीवनशैलीमा सकारात्मक परिवर्तन ल्याउन ठूलो योगदान गर्नेछ। एआईका यस्ता प्रविधिलाई सदुपयोग गरी भविष्यका चुनौतिहरूलाई भने सामना गर्न तयार रहनुपर्छ।"
मोरङमा सर्पले टोकेर नाबालिकाको मृत्यु,"विराटनगर : मोरङको जहदामा सर्पले टोकेर नाबालिकाको मृत्यु भएको छ । जहादा गाउँपालिका२ भीमपुर बेरियाका बिजु मुर्मूकी ८ वर्षीया छोरी चाँद मुर्मूको मृत्यु सर्पले डसेर भएको हो । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार नाबालिकालाई पिसाब गर्न भनेर मंगलबार बिहानका राति २ बजेतिर अभिभावकले घरबाट बाहिर निकालेका थिए । पिसाब गर्दैगर्दा घरको आँगनमै नाबालिकालाई सर्पले टोकेको उनले बताए । तर, कुन सर्पले डसेको हो भनेर यकिन भइसकेको छैन । सर्पले डसेर गम्भीर घाइते भएकी नाबालिकालाई उपचारका लागि विराटनगरको कोशी अस्पताल ल्याइपुर्याउनसाथ बिहान ४:१५ बजेतिर चिकित्सकले मृत घोषित गरेको डीएसपी बस्नेतले बताए । चिकित्सकले सर्पको टोकाइबाट मृत्यु भएको जानकारी प्रहरीलाई दिएका छन् ।"
बैंकिङ कसुरमा संलग्न व्यक्ति पक्राउ,काठमाडौं : बैंकिङ कसुर संलग्न व्यक्ति पक्राउ परेका छन्। पक्राउ पर्नेमा कालिकोट खाँडाचक्र नगरपालिका११ घर भई काठमाडौंको सुन्धारा बस्ने ४१ वर्षीय धीर बहादुर शाही रहेका छन्। बैंकिङ कसुर मुद्दामा कालिकोट जिल्ला अदालतले २०८१ जेठ २८ गते पक्राउ अनुमति दिएको थियो। काठमाडौं उपत्यका अपराध अनुसन्धान कार्यालयको टोलीले सुन्धाराबाट पक्राउ गरेको हो। आवश्यक अनुसन्धान तथा कारबाहीका लागि जिल्ला प्रहरी कार्यालय कालिकोट पठाइएको सूचना अधिकारी एवं प्रहरी उपरीक्षक काजी कुमार आचार्यले बताए।
श्रीमतीलाई फोन गरेर यातना दिएको भन्दै डा सिके राउतले दायर गरे अदालतमा मुद्दा,"जनकपुरधाम : डा चन्द्रकान्त (सीके) राउतको चरित्र हत्या गरेको र श्रीमती सोनी सिन्धु रानीलाई मानसिक यातना दिएको भन्दै चारजना विरुद्ध मुद्दा दायर भएको छ। डा सिके राउतको श्रीमती रानीलाई फोन गरी अनावश्यक तनाव दिएको विरुद्धमा काठमाडौं जिल्ला अदालतमा गाली बेइज्जती मुद्दा दायर गरेको हो। डा सिके राउतको चरित्र हत्या गर्ने किसिमले सुनियोजित रुपमा समाचार लेखेको र शेयर गरेको, श्रीमतीलाई फोन गरेर यातना दिएको विरुद्ध वारेसद्वारा ३ वर्षको कैद माग गर्दै मुद्दा दायर गरिएको छ। डा सीके राउतकी श्रीमतीलाई पटकपटक फोन गरेर उक्साएर गलत मनसाय राखि अनाहकको कुराहरु सोधेर विक्षिप्त बनाएको तथा मानसिक यातना दिएको विरुद्धका व्यक्तिहरुलाई गाली बेइज्जती मुद्दा दायर भएको छ। डा सीके राउतको चरित्र हत्या हुने गरी भ्रामक समाचार श्रंखलाबद्ध रुपमा लेखेको रक्तमाला पब्लिकेशन्स शीर्ष खबर प्रालिका सम्पादक र पत्रकारविरुद्ध गाली बेइज्जती मुद्दा दर्ता गरेको हो। त्यसैगरी त्यस्ता भ्रामक समाचारहरु शेयर गरेर चरित्र हत्या गरेबापत सप्तरीकै दुई जना विरुद्ध पनि मुद्दा दर्ता गरिएको छ। मानसिक रुपमा अस्वस्थ रहेकी र २०६९ सालदेखि नै उपचार गराइरहेकी विक्षिप्त अवस्थामा रहेको व्यक्तिलाई थप मानसिक यातना दिने उद्देश्यका साथ श्रीमतीलाई फोन गरेको फिरादपत्रमा उल्लेख छ। डा सिके राउतले वारेस काठमाडौं महानगरपालिका १० बस्ने २४ वर्षीय सुमन न्यौपानेमार्फत काठमाण्डौं जिल्ला अदालतमा मुद्दा दायर गरेका हुन्।"
इसेवाको दशैंतिहार अफरमा जुनसुकै कारोबार गर्दा नयाँ कार जित्न सकिने,"काठमाडौं : नेपालकै पहिलो तथा अग्रणी भुक्तानी सेवा प्रदायक कम्पनी इसेवाले यसपालिको दशैतिहार र छठ पर्व लक्षित गरेर इसेवा महाउत्सव इसेवाको कारोबारमा' को दामी कार' अफर सार्वजनिक गरेको छ। यस अफर अन्तर्गत असोज १ देखि कार्तिक ३० गतेसम्म इसेवाबाट जुनसुकै कारोबार गर्ने प्रयोगकर्ताहरू मध्ये एक भाग्यशाली प्रयोगकर्ताले नयाँ नामी इलेक्ट्रिक कार जित्न सक्नेछन्। कार जित्न योग्य हुनको लागि आफ्नो आवश्यकता अनुरूप इसेवाका जुनसुकै सेवाको प्रयोग वा इसेवाबाट कारोबार गर्दा उक्त बम्पर उपहार जित्ने सकिनेछ। यसका साथै, रु १०० को खेलमा हरेक महिना एक भाग्यशाली प्रयोगकर्ताले १६ पनि जित्न सक्नेछन्। मात्र रू १०० मा यो खेल खेल्न सकिनेछ भने त्यो रकम प्रयोगकर्ताहरूले मोबाइल रिचार्जको रुपमा फिर्ता नै पाउनेछन्। त्यसैगरी, दैनिक र साप्ताहिक रुपमा पनि आकर्षक अफर र उपहार जित्न सकिनेछ। दैनिक अफर अन्तर्गत, अफरको समयावधिमा हरेक दिन निर्धारित समयको लागि फ्ल्यास सेलको रुपमा अफर आउने छ। उक्त सेलमा प्रयोगकर्ताहरुले तोकिएको समयमा अधिकतम छुट तथा क्यासब्याक पाउन सक्नेछन्। साप्ताहिक रुपमा आउने अफरमा भने हरेक हप्ताको मङ्गलबार इसेवाका विभिन्न सेवाहरु मोबाइल रिचार्ज, हवाई टिकट, इन्टरनेट बिल भुक्तानी, इस्पीकर खरिद, बीमा भुक्तानी लगायतका सेवाहरूमा विशेष छुट तथा क्यासब्याक पाउन सक्नेछन्। यी अफरहरूबारे थप जानकारीहरु इसेवाको फेसबुक, इन्स्टाग्राम पेज लगायतका आधिकारिक सामाजिक सञ्जालहरू मार्फत प्राप्त गर्न सकिनेछ। इसेवा सन् २००९ बाट सेवा दिइरहेको नेपालको पहिलो भुक्तानी सेवा प्रदायक कम्पनी हो । हाल नेपालको ७७ वटै जिल्लामा पहुँच भएको यस इसेवा लि, सहरी केन्द्रमा मात्र सीमित नभएर उपत्यका बाहिर पनि ८ वटा शाखा कार्यालयहरू र ३ वटा सम्पर्क कार्यालयहरू नेपालभरका प्रमुख शहरहरूमा अवस्थित रहेका छन्। यस कम्पनीसँग १ करोडभन्दा बढी दर्ता भएका ग्राहकहरू, २५०,००० भन्दा बढी एजेन्टस् ( ), ४९ बैकहरू, ४५ लघुत्वहरू, २२०० भन्दा बढी ( )तथा ३५०,००० भन्दा बढि मर्चेन्टहरु आवद्ध रहेका छन्।"
"फल चाहियो, छलफल होइन","राजनीतिभन्दा अर्थनीति र आर्थिक अवस्था कमजोर हुनुको मूल्य देशका लागि निकै महंगो हुन्छ। सकारात्मक उपलब्धिको व्यग्र प्रतीक्षा। तर परिणाममा वियोगान्त। नेपाली राजनीतिको दीर्घकालीन चरित्र बन्दैछ यो। दक्षिण एसियाका एक विख्यात लेखक आशिष नन्दी नेपाली राजनीतिलाई ब्रेकफेल्ड एक्सप्रेस बस मान्छन्। त्यस्तो गाडी दु्रत गतिमा दौडन्छ तर गन्तव्यमा पुग्दैन, दुर्घटनामा पर्छ। यात्रुको जीउधन नासिन्छ। हाम्रोमा पनि राजनीतिक परिवर्तनका लहरहरू, सरकार फेरवदलका शृंखलाहरू अनि नेताबीच हुने छलफलहरू उच्च रफ्तारमा चल्छन्। तर परिणामचाहिँ ब्रेकफेल्ड बस जस्तै दुर्घटनाका मात्र आउँछन्। नागरिकमा सदैव उच्च शंका र अपार निराशा देखिन्छ तसर्थ नन्दीको अलंकार निक्कै मर्मस्पर्शी छ यस अर्थमा। त्यसैले यो सरकारले यो भाष्य गलत साबित गरिदेओस्। संविधान बनाउन भएका छलफलले एक दशक लियो। राजनीतिक स्थायित्व, संविधानको सम्मान, संरक्षण र पालना, आर्थिक विकास अनि आम नागरिकलाई सबै प्रकारका सामाजिक न्यायको प्रत्याभूति ती छलफलका आशा थिए। यद्यपि अपेक्षित कुराहरूको सुनिश्चितता नभएपछि अब फेरि राजनीतिक परिवृत्तमा संविधान संशोधनको छलफल सुरु भएको छ। संविधान निर्माण गरेपछि उक्त संविधानको सम्मानसाथ सफल कार्यान्वयन गर्न सक्नु र नागरिकलाई अपेक्षित परिणाम दिन सक्नु नेतृत्व तहको जिम्मेवारी अनि दायित्व हो। दलहरू नीति, नियम र कानुनलाई स्थापित गर्दै संविधानलाई एक सर्वमान्य दस्ताबेज बनाउनभन्दा इच्छा अनुसार परिवर्तन गर्न रमाउनु र यसैका लागिमात्र छलफललाई केन्द्रित गर्नु दु : खद् र अलोकतान्त्रिक हुन्छ। अमेरिकामा सन् १७८७ मा निर्मित संविधानमा २३७ वर्षमा जम्मा २७ संशोधन भए। छिमेकी देश भारतमा ३९४ भाग रहेको संसारकै सबैभन्दा लामो लिखित संविधानमाथि पौने एक शताब्दीमा १०६ संशोधन भए। सान मरिनोमा सन् १६००, क्यानडामा १८६७, बेलायतमा १८४९, स्वीजरल्याण्डमा १८४८, लक्जम्बर्गमा १८४१, बेल्जियममा १८३१, नेदरल्याण्डमा १८१४, नर्वेमा १८१४, पोल्याण्डमा १७९१, अर्जेन्टिनामा १८५३, डेनमार्कमा १८४९ मा बनेका संविधान अझै कार्यान्वयनमा छन्। हामी भने संविधान अनुसार काम गर्न र विधि अनि कानुनलाई सम्मान दिनभन्दा स्वार्थ अनुसार कानुनको फेरबदलमा रमाउँछौं। आफ्नो उद्देश्य पूरा गर्ने प्रकारको नभए कानुनको बर्खिलाप समेत गर्छौं। राजनीतिशास्त्रका एक विख्यात लेखक ए हेवुडका अनुसार हाम्रो संविधान प्रभावकारी नभै केवल नाममात्रको तथा औपचारिक हो। लेखक जीजे फ्रेडिड भन्छन्, नियम अनुसार शासन गर्न तथा सबैलाई सही सबक सिकाउन संविधान निर्माण गरिन्छ। दुर्भाग्य, नियम अनुसार काम गर्नभन्दा आपू अनुसार नियम बनाउने लफडाबाजीमा भेनेजुएलामा २७, हाइटीमा २०, इक्वेडर र बोलिभियामा १७, अल सल्भाडोर र कोलम्वियामा १६ पटक नयाँ संविधान लेखिएको र अनेकौंपटक संशोधन भएको पाइन्छन्। देशको पूरै स्रोत, साधन र समयचाहिँ केवल संविधान निर्माण र संशोधनमा व्यतित हुन्छ। हामीमा पनि यो जोखिम जीवन्त छ, जसलाई दलबीचको छलफलले निराकरण गर्नुपर्छ। नयाँ नेपाल निर्माण भनेको खाली नयाँ नाम, भौगोलिक वा राजनीतिक नक्सांकन अनि शक्तिका नयाँ पदहरूको निर्माणमात्र हैन। नागरिकको जीवनस्तरमा नयाँ उचाई नमिले परिवर्तन शाश्वत बन्दैन। नागरिकलाई नयाँ शब्द हैन, नयाँ व्यवहार र प्रगति आवश्यक छ, शब्द पुरानै किन नहोस्। अमेरिकामा सन् १९६३ को महान् अश्वेतवादी आन्दोलनका नेता मार्टिन लुथर किङ जुनियरले पूर्व राष्ट्रपति अब्राहम लिंकनसँग भएको सहमतिलाई खराब चेक भने। कारण, त्यसले अश्वेतहरूको स्थान र भूमिकालाई कुनै नयाँ मोड दिन सकेन, जीवनमा तात्विक परिवर्तन महसुस गराएन। खराब चेकबाट नगद भुक्तानी हुँदैन। आम नागरिकलाई आशातीत परिवर्तन दिलाउन नसकी पुरानै समस्या र संकटहरू थाँती रहेमा यो संविधान अथवा यसमा गरिने संशोधन पनि एक खराब चेकमात्र बन्नेछ। साँच्चै, राष्ट्र निर्माण गर्ने र नागरिकलाई देश फेरिएको महसुस गराउने हो भने आर्थिक क्रान्तिका दिगो आधारहरू तयार पार्नुपर्छ। प्रत्येक नागरिकलाई उचित रोजगारीको प्रत्याभूति हुनुपर्छ। गरिबी र बेरोजगारी अन्त्यमा ठोस पहल गर्नुपर्छ। दलबीच दरिलो र उच्च आर्थिक वृद्धिलाई सुरक्षित गर्ने सोच, सामथ्र्य र तत्परता हुनुपर्छ। नयाँ देशको बहसमा नक्सा फेर्ने र प्रशासनिक क्षेत्रमात्रै घटबढ गर्ने तर आर्थिक विकासका बलिया आधार तयार नपार्ने हो भने त्यो हात्ती आयो हात्ती आयो फुस्सा हुनेछ। त्यसैले अब आर्थिक पुनर्संरचनाका आधारमाथि ब्यापक काम हुन जरुरी छ। आर्थिक प्रगति, सुशासन, सहज सेवाप्रवाह र सामाजिक न्याय अहिले नागरिकका सर्वोपरी अपेक्षा हुन्। लेखक आशिष नन्दी नेपाली राजनीतिलाई ब्रेकफेल्ड एक्सप्रेस बस मान्छन्। त्यस्तो गाडी दु्रत गतिमा दौडन्छ तर गन्तव्यमा पुग्दैन, दुर्घटनामा पर्छ। यो सरकारले यो भाष्य गलत साबित गरिदेओस्। नेपालमा फर्पिङ र जापानमा केजी जलविद्युत् आयोजना सँगसँगै सुरु भएको मानिन्छ। थाई एयर र तत्कालिन शाही नेपाली वायु सेवा एकै वर्ष सुरु भएका हुन्। अहिले हामी लाइन लागेर विदेश गएजस्तै कुनै समय विदेशी नेपालमा काम गर्न आउँथे। तिब्बतमा हुने व्यापारमा पनि नेपाली मुद्रा चल्थे। हाम्रा निर्यात सूचांक उच्च थिए। व्यापार सन्तुलित थियो। उत्पादनमुखी आर्थिक कृयाकलापमा नागरिकहरू सहभागी थिए। तर आज हाम्रो व्यापार घाटा अनुपात ९० भन्दा बढी छ। वैदेशिक सहायता, ऋण र वैदेशिक रोजगारीमा गएकाहरूको कमाईले देशको त्राण धानिरहेको छ। नागरिकमा निराशा र सरकारप्रति अविश्वास छ। देश छाड्नेहरूको संख्या उच्च गतिले बढ्दैछ। आर्थिक मन्दीका सूचकहरू व्याप्त छन्। बैंकमा पैसा थुप्रिएको छ, लगानी गर्न कोही उत्प्रेरित छैन। अनुत्पादक लगानीमा पैसा खन्याउने होडबाजी छ। अन्तर्राष्ट्रिय राजनीतिक र आर्थिक परिवेशमा हामी कमजोर र जीर्ण बनेका छौं। हामीले कति गुमायौं, कति कमजोर हुदै गयौं भनेर तुलनात्मक अध्ययन गर्ने हो भने विशाल ठेली बन्नसक्छ। संविधानले यी समस्याको उपचार गर्न सकेन भने त्यो केवल कागजको खोस्टोमात्र हुनेछ। नर्वेमा लगभग ३० प्रतिशत युवामात्र औपचारिक उच्च शिक्षामा जान्छन् तर ९० प्रतिशत रोजगारी छ। हामीकहाँ उल्लेख्य संख्यामा युवा शिक्षित छन् तर उच्च बेरोजगारी छ। यो असन्तुलन अन्त्य हुनुपर्छ। देशको सम्पन्नता र सवलता भनेकै आर्थिक विकास हो। राजनीतिभन्दा अर्थनीति र आर्थिक अवस्था कमजोर हुनुको मूल्य निकै महंगो हुन्छ। केही दशक पहिले अमेरिकी र युरोपियन महादेशका अधिंकाश राज्यमा आएको आर्थिक मन्दीले प्रस्ट्याएको छ। उनीहरूको राजनीतिक स्थिति निकै सबल भए पनि एउटै आर्थिक मन्दीले दशकभरी कमजोर बनायो। राजनीतिक क्रान्तिमात्र अन्तिम र एउटै ध्येय मान्ने अन्धभक्ति छोडनुपर्छ। संसारका प्राय : सबै देशले एउटै आन्दोलनबाट मुहार फेरे। सन् १६८८ तिर भएको गौरवमय राज्यक्रान्तिले बेलायतलाई, १७८९ को क्रान्तिले फ्रान्सलाई, १९१७ को अक्टोबर क्रान्तिले रूसलाई, १९४५ को स्वतन्त्रता संग्रामले भारतलाई निकै अगाडि पुर्यायो। त्यसपछि उनीहरू निरन्तर आर्थिक समृद्धिमा होमिए। आन्तरिक एकताको आधारमा अन्तर्राष्ट्रिय सामथ्र्यता प्राप्त गरे। उनीहरू एउटा राजनीतिक क्रान्तिपछि आर्थिक क्रान्तिमा केन्द्रित रहे, तर पटकपटकका हाम्रा क्रान्तिचाहिँ नयाँ नाम, नक्सा र शक्तिका नायक फेर्नेमा अल्झिए। अब त्यो अनावश्यक औपचारिकता त्याग्दै नागरिकको जीवन परिवर्तनको गतिमा लाग्ने स्पस्ट मार्गचित्र बन्नुपर्छ। दलहरूले छिमेकीका विकास कौशलताका ती नजीरहरूलाई हाम्रोमा समेत प्रत्याभूति गर्नसक्ने चरित्र निर्माण गर्नुपर्छ। आदर्श राजनीतिक चरित्र र देशको अग्रगामी सकारात्मक सभ्यताप्रति नि : सन्देह रहँदै जुँगा लडाईंको औपचारिकताको लागिमात्र संविधान संशोधन गर्नु वा नगर्नुले तात्विक महत्व राख्दैन। अब संविधान संशोधनको विवादभन्दा माथि उठ्दै आशातीत लक्ष्य प्राप्तिका सोच र सामथ्र्य निर्माणमा विशेष पहल गर्नुपर्छ। नेतृत्वले नागरिकलाई केवल अर्थहीन छलफल हैन, फल दिनसक्नु पर्छ।"
धादिङको गजुरीबाट गाँजासहित तीनजना पक्राउ,"धादिङ : धादिङको गजुरीबाट गाँजासहित प्रहरीले तीनजनालाई पक्राउ गरेको छ । इलाका प्रहरी कार्यालय गजुरीले धादिङको गजुरी गाउँपालिका ४ का ४३ वर्षीय वृद्धिलाल तामाङ तामाङ, सोहि वड़ाका ३२ वर्षीय सिताराम तामाङ र मकवानपुरको कैलाश गाउँपालिका१ का २४ वर्षीय शिशु योन्जनलाई २६ किलो लागुऔषध गाँजासहित पक्राउ गरेको हो । प्रहरीले विशेष सुराकीको आधारमा गजुरी बजारबाट आइतबार राति १२ :४५ बजेतिर काठमाडौंबाट भैरहवातर्फ जाँदै गरेको लु २ ख ४५२९ नम्बरको यात्रुवाहक बसबाट उनीहरूलाई गाँजासहित पक्राउ गरेको जिल्ला प्रहरी कार्यालय धादिङले जनाएको छ । प्रहरीका अनुसार जिल्ला अदालत धादिङबाट १२ दिन म्याद लिइ उनीहरूमाथि अनुसन्धान भइरहेको छ ।"
"रास्वपालाई विभिन्न कोणबाट लडाउने प्रयत्न भएको छ, तर चुनावमा हराउन सक्दैनन् : लामिछाने","दुई दिनसम्म चल्ने भेलामा देशभरबाट १ हजार ५ सय प्रतिनिधि सहभागी छन्। काठमाडौं : राष्ट्रिय स्वतन्त्र पार्टीका सभापति रवि लामिछानेले रास्वपालाई विभिन्न कोणबाट लडाउने प्रयत्न भइरहेको बताएका छन्। मंगलबार काठमाडौंमा पार्टीको केन्द्रीय परिषदको पहिलो राष्ट्रिय भेलालाई सम्बोधन गर्दै सभापति लामिछानले चुनावबाहेक अरु कहीँबाट रास्वपालाई लडाउन र हराउन नसक्ने जिकिर गरेका हुन्। उनले दुईतिहाईको बलमा नयाँ दललाई मानमर्दन गर्न खोजे चुप लागेर नबस्ने बताए। दुई दल मिलेर बनाइएको सरकारले जनताको पक्षमा काम गरेर नयाँ दलको आवश्यकता र औचित्यलाई गलत सावित गर्न सुझाव दिँदै दुई तिहाईको बलमा नयाँ दललाई मानमर्दन गर्न खोजे चुप लागेर नबस्ने धारणा राखे। सिंहदरबारको सेटिङ बुझेर भत्काउन सरकारमा गएको भन्दै उनले सरकारमा रहँदा चार महिनामा समाएका भुरा माछा गनेर नबस्ने र ढिलोचाँडो सबैलाई रास्वपाले ठेगान लगाउने बताए। सभापति लामिछानले चाहेअनुसार संसदीय समितिले प्रतिवेदन नदिएका कारण समितिले दिएको निष्कर्षमा कतिपयलाई चित्त नबुझेको बताए। सहकारीको पैसा ल्याउन आफ्नो भूमिका नरहेको विषयलाई कतिपयलाई स्वीकार्य गाह्रो भएको उनको भनाई छ। दुई दिनसम्म चल्ने भेलामा देशभरबाट १ हजार ५ सय प्रतिनिधि सहभागी छन्। पहिलो दिन सबै प्रदेशले रिपोर्टिङ गरेपछि आर्थिक, अनुशासन र संसदीय मामिलासँग सम्बन्धित प्रतिवेदन पेश गरिने रास्वपाले जनाएको छ। सबै प्रतिवेदन र प्रस्ताव पारित गरेपछि पहिलो महाधिवेशनको मिति र स्थान घोषणा गर्दै भेला बुधबार सकिने बताइएको छ।"
एमजी जेडएस इभीको विशेष नाडादसैं अफर सेप्टेम्बर २० सम्म मात्रै,"काठमाडौं : पारामाउन्ट मोटर्स,नेपालमा एमजी मोटर्सको अधिकृत वितरक र आयातकले एमजी जेडएस ईभी डिलक्सको विशेष नाडा दसैं प्रचारको चाँडै समाप्तिको घोषणा गरेको छ। एमजी मोटर्स नेपालले एमजी मोटर्सको १०० वर्षको उत्सव मनाउन यो अफर सुरू गरेको थियो। यो विशेष अफर पहिले अक्टोबर ५, २०२४ सम्म चल्ने योजना थियो, तर ग्राहकहरूको अपूर्व प्रतिक्रियाका कारण र उच्च मागका कारण अब यो २० सेप्टेम्बर २०२४ मा समाप्त हुनेछ। ग्राहकहरूले यो सीमित समयको प्रचारको फाइदा उठाएर एमजी जेडएस ईभी डिलक्सलाई चाडपर्वको मूल्य ४६९९ लाख रुपैयाँमा खरिद गर्न सक्नेछन्। एमजी जेडएस इभी डिलक्सलाई यसका उन्नत सुरक्षा विशेषताहरूको लागि प्रख्यात छ,जसमा छवटा एयरब्यागहरू, अटो होल्ड, हिल लन्च असिस्ट, फ्रन्ट कोलिज़न वार्निङ, र स्पीड असिस्टेंस सिस्टम समावेश छन्। यसमा एडास लेभल दुई प्रविधि र वायरलेस चार्जिङको सुविधा पनि उपलब्ध छ। 'हामी हाम्रा ग्राहकहरूको सकारात्मक प्रतिक्रियामा उत्साहित छौँ। अपूर्व प्रतिक्रियाका कारण हामी यााभचलाई अपेक्षाभन्दा चाँडै समाप्त गर्दैछौँ। भविष्यको विद्युतीय गतिशीलता अनुभव गर्न चाहने सबैलाई २० सेप्टेम्बर अघि नजिकको एमजी शो रूममा पुग्नको लागि प्रोत्साहित गर्दछौँ,'पारामाउन्ट मोटर्सका एक प्रवक्ताले भने, 'सडकमा बढ्दो सवारीका कारण हामी पनि हाम्रा सेवाहरू विस्तार गर्न प्रतिबद्ध छौँ। दसैंअघि हामी सल्लाघारी,भक्तपुर र सुकेधारा,काठमाडौंमा दुईवटा सेवा केन्द्र खोल्नेछौँ।' पारामाउन्ट मोटर्सको बारेमास् पारामाउन्ट मोटर्स नेपालमा एमजी मोटर्सको अधिकृत वितरक र आयातक हो,जसले उत्कृष्ट गाडी र अत्युत्तम ग्राहक सेवा प्रदान गर्न प्रतिबद्ध छ। नवप्रवर्तन र उत्कृष्टतामा ध्यान केन्द्रित गर्दै,पारामाउन्ट मोटर्सले आफ्ना ग्राहकहरूलाई उत्कृष्ट अटोमोटिभ समाधान प्रदान गर्ने लक्ष्य राखेको छ।"
राजेन्द्र महतोको पार्टीको नाम राष्ट्रिय मुक्ति क्रान्ति नेपाल,"काठमाडौं : बहुलराष्ट्रिय राज्य स्थापनार्थ राष्ट्रिय मुक्ति क्रान्तिका संयोजक राजेन्द्र महतोले राष्ट्रिय मुक्ति क्रान्ति नेपाल पार्टीको घोषणा गरेका छन्। मंगलबारबाट काठमाडौंमा सुरु राष्ट्रिय मुक्ति क्रान्तिको राष्ट्रिय समिति बैठकमा महतोले सम्पूर्ण उत्पीडनमा परेका नागरिकको अधिकारको लडाइँका लागि राष्ट्रिय मुक्ति क्रान्ति नेपाल पार्टीको जन्म भएको घोषणा गरे। उनले राष्ट्रिय मुक्ति क्रान्ति नेपाल पार्टीले देशमा बहुलराष्ट्रिय राज्य स्थापना गरेरै छाड्ने दाबी गरे। राष्ट्रिय मुक्ति क्रान्ति नेपालले देशको विभिन्न संस्कृतिहरूको रक्षा गर्दै आर्थिक अवस्था सुधार गर्नका लागि पनि आवश्यक योजना तय गर्ने उनले बताए। महतोले लोकतन्त्रमा पनि आफ्नो अधिकार र पहिचान पाउन नसकेका कारण सबैलाई समेटेर राष्ट्रिय मुक्ति क्रान्ति बनाउनुपरेको धारणा राखे। अहिले पनि अधिकार प्राप्तिको लडाइँका लागि एक हुन खोज्दा राज्यले एक हुन नदिएको उनको भनाइ छ। तीन दिनसम्म चल्ने बैठकमा आगामी रणनीति तथा पार्टी निर्माण, समसामयिक राजनीतिक अवस्था, राष्ट्रिय मुक्ति क्रान्तिलगायतका एजेण्डामा छलफल हुने बताइएको छ।"
"आज विश्वकर्मा पूजा, यस्तो छ धार्मिक मान्यता","काठमाडौं : प्रत्येक वर्ष कन्या अर्थात् आश्विन सङ्क्रान्तिका दिन विश्वकर्मा पूजा मनाउने गरिएको छ। आज कालीगढहरूले विश्वकर्माको पूजा आराधना गरी वास्तु दिवस एवं विश्वकर्मा पूजा पर्व मनाउँदैछन्। विभिन्न कलकारखानामा विश्वकर्मा भगवान्को मूर्ति वा तस्वीरमा विधिपूर्वक पूजा आराधना गरी मनाइन्छ। कलकारखानालाई विशेष रूपमा सजाएर मजदुरलाई समेत सहभागी गराएर यो दिवस मनाइन्छ। विश्वकर्माको मूर्ति वाग्मती मुहानस्थल सुन्दरीजल वा अन्य शुद्ध स्थलमा लगी सेलाउने गरिन्छ। आज पूजा गरिएको मूर्ति बुधबारदेखि नदीमा लगी सेलाइन्छ। आजका दिन कालीगढले उपयोगमा ल्याउने विभिन्न औजारका सामानमा पूजा आराधना गरेमा धेरै समय टिक्ने, कामका बेलामा नबिग्रने र राम्रो काम गर्न सकिने लगायत गुण प्राप्त हुने धार्मिक विश्वास छ। द्वापरयुगमा भगवान् कृष्णलाई राक्षसले दुःख दिएपछि विश्वकर्माले समुद्रको बीचमा भेद द्वारका बनाई लुकाएको धार्मिक विश्वास छ। एकै रातमा समुद्रको बीचमा भेद द्वारका को निर्माण गरेकाले विश्वकर्मालाई सफल वास्तुविद्का रूपमा मानी त्यसै समयदेखि पूजाआजा गर्ने परम्परा बसेको धर्मशास्त्रविद् बताउँछन्। प्राचीन भारत वर्षका चार दिशाका रक्षक देवतामध्ये द्वारकालाई पश्चिम दिशाको रक्षकका रूपमा समेत मानिन्छ। विश्वकर्माले निर्माण गरेको भेद द्वारका अहिले पनि भारतको गुजरात राज्यमा समुद्रका बीचमा रहेको विश्वास गरिन्छ। विश्वकर्मालाई वास्तु विद्याका विशिष्ट ज्ञाताका रूपमा समेत मानिन्छ। यही सम्झनामा नेपाल तथा भारतका कालिगडले आज भव्यरूपमा विश्वकर्मा बाबाको पूजा गरी उनको विद्वताको सम्मान गर्ने र यसो गरेमा आफूमा पनि विश्वकर्माको गुण प्राप्त हुने विश्वास गर्दछन्। यस विश्वासमा आज इञ्जिन जडान भएका यन्त्र सवारी साधनमा समेत पूजा आराधना गरिन्छ। वास्तु शास्त्र पुस्तकका लेखक एवं अध्येताको सम्झनामा आजको दिनलाई वास्तुविद्हरुले वास्तु दिवसका रूपमा समेत मनाउने गर्छन्। पछिल्लो समय नेपालमा पनि वास्तु विद्याको पुनर्जागरण सुरु भएको छ। चार उपवेदमध्येको एक स्थापत्यवेदमा वास्तुकै विषय उल्लेख गरिएको छ। लुप्तप्रायः भएको स्थापत्य वेदमा आधारित सहर एवं आवास निर्माण गर्नेको सङ्ख्या बढ्न थालेको छ।"
कांग्रेस उपसभापति धनराज गुरुङमाथि अनुसन्धान गर्न संसदीय छानबिन समितिको सिफारिस,"काठमाडौं : सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले नेपाली कांग्रेसका उपसभापति तथा पूर्वमन्त्री धनराज गुरुङमाथि पनि थप अनुसन्धान गर्न सरकारलाई सिफारिस गरेको छ। झण्डै साढे तीन महिना लगाएर सोमबार प्रतिनिधि सभामा पेश गरिएको प्रतिवेदनमा पूर्वमन्त्री गुरुङमाथि पनि थप अनुसन्धान गर्नुपर्ने उल्लेख छ। समितिका एक सदस्यका अनुसार उनकी पूर्वपत्नी सञ्चालक रहेको सहकारीको बचत अपचलनमा गुरुङको समेत संलग्नता रहेको सार्वजनिक भएको थियो। समितिले छानबिन गरिरहेका बेला ललितपुरको महालक्ष्मीस्थानमा रहेको मितेरी बचत तथा सहकारी संस्थाका अध्यक्ष कुम्भराज गुरूङले धनराज गुरुङ र ज्योति गुरुङ दम्पतिले बचत रकम अपचलन गरेको बयान र उजुरी दिएपछि संसदीय छानबिन विशेष समितिले समेत सहकारीको स्थलगत अध्ययन गरेको थियो। सहकारीका अध्यक्ष गुरूङले सहकारीको बचत दुरूपयोगको छानबिन गर्न गठित छानबिन समितिमा धनराज र उनकी श्रीमती ज्योति सगोलमा रहँदाका बखत रकम दुरूपयोग भएको बयान दिएपछि उनले ऋण लिएको खुलेको थियो। कांग्रेस उपसभापति समेत रहेका धनराज र उनकी श्रीमती ज्योतिमाथि सहकारीको १४ करोड ८१ लाख रुपैयाँ अपचलन गरेको आरोप लागेको छ। सांसद गुरूङले ज्योति गुरूङसँग सम्बन्ध विच्छेद भइसकेकाले उनले गरेका गतिविधिसँग आफ्नो नाम मुछ्नु अन्यायपूर्ण हुने जिकिर गरेपनि सम्बन्ध विच्छेदपश्चात पनि गुरुङ आफैँ सहकारी पुगेर किस्ता तिरेको खुलेको हो। समितिका सदस्यका अनुसार प्राप्त प्रमाणका आधारमा गुरुङमाथि अनुसन्धान गर्न समितिले सिफारिस गर्ने सहमति गरेको हो। नेपाली कांग्रेसका सांसद् रामहरि खतिवडाले छानबिन समितिले दिएको प्रतिवेदनअनुसार गलत गर्नेहरू कसैलाई पनि छाड्न नहुने प्रतिक्रिया दिएका छन्। सत्तापक्ष होस् वा विपक्ष जोसुकै भए पनि कारबाहीको दायरामा आउनुपर्ने उनले उल्लेख गरे। यो पनि पढ्नुहोस मैले सहकारीको रकम अपचलन गरेको छैन, सम्बन्ध विच्छेद भइसकेकी श्रीमतीसँग जोड्नु न्यायोचित हुँदैन : धनराज गुरुङ माओवादी सांसदको आरोप : १४ करोड पचाउनका लागि धनराज गुरुङले कानुनी रुपमा सम्बन्धबिच्छेद गरे सहकारी प्रकरणमा कांग्रेस उपसभापति गुरुङमाथि छानबिन हुनुपर्छ : गगन थापा कांग्रेस पदाधिकारी बैठक जारी, उपसभापति गुरुङ र उपसभामुख रानाको विषयमा छलफल केन्द्रित धनराजको डिभोर्सबारे संसदमा बहस हुन सक्दैन, सहकारी ठगीको विषय छानबिन हुन्छ : कांग्रेस छानबिन समितिसमक्ष मितेरी सहकारीका अध्यक्ष कुम्भराजले भने : धनराज गुरुङ आफैँ ऋण तिर्ने गर्थे तीन खम्बाको एक खम्बा सहकारी कमजोर"
तीन खम्बाको एक खम्बा सहकारी कमजोर,"काठमाडौं : सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले झन्डै साढे तीन महिना लगाएर तयार पारेको प्रतिवेदन सोमबार संसद्मा पेस गरिएको छ। उक्त अवधिमा समितिको ६६ वटा बैठक बसेको थियो। सभापति सूर्य थापाका अनुसार सहकारी ठगीमा संलग्न ५५ जनालाई बैठकमा बोलाएर सोधपुछ गरिएको छ। विभिन्न जिल्लाका कारागारबाटसमेत झिकाएर आरोपितसँग सोधपुछ गरिएको थापाले जानकारी दिए। समितिले सहकारीसँग सम्बन्धित ४ सय ५१ जना विभिन्न सरोकारवाला व्यक्तिहरूसँग अन्तरक्रिया तथा कार्यक्रम गरेको छ। २०८१ जेठ १५ गते पटक पटक संसद् अवरुद्ध भएपछि समिति गठन गरिएको थियो। भदौ २२ गतेसम्म समितिलाई प्रतिवेदन बुझाउने समयसीमा तोकिए पनि प्रतिवेदन लेखन नसकिएपछि १५ दिन समय थपिएको थियो। थपिएको १५ दिनको समयसीमा यही असोज ६ गते पूरा हुँदै छ। तर, छानबिन विशेष समितिले एक साताअघि नै प्रतिवेदन बुझाएको छ। सरकारले सहकारीको रकम अपचनलबारे अनुसन्धान गर्न सात सदस्यीय छानबिन समिति गठन गरेको थियो। समितिमा सभापति थापासहित सरिता भुसाल, दिलेन्द्रप्रसाद बडू, ईश्वरी न्यौपाने, लेखनाथ दाहाल, शिशिर खनाल र धुर्व बहादुर प्रधान सदस्य छन्। सहकारी सञ्चालकको अचल सम्पत्ति रोक्न सिफारिस छानबिन विशेष समितिले समस्याग्रस्त सहकारीका सञ्चालकहरूको अचल सम्पत्तिदेखि विदेश यात्रामा रोक लगाउन सिफारिस गरेको छ। समस्यामा रहेका सहकारी संस्थाका सञ्चालकलाई सरकारको निगरानीमा निज तथा निजको एका घरका सदस्य समेतको नाममा रहेको अचल सम्पत्ति, बैंक खाता, पासपोर्ट र यात्रा अनुमति रोक्का राखी सहकारीको मुख्य कार्यालय रहेको सहरबाहेक बाहिर जानुपर्दा सरकारको सम्बन्धित निकायको अनुमति लिनुपर्ने गरी नियमित कार्यालय खोल्नुपर्ने सर्तसहित सेटलमेन्टका लागि निश्चित अवधि तोकी उक्त अवधिभित्र पूर्ण समाधान हुन नसकेमा पुनः कानुनी कारबाहीमा जाने गरी व्यवस्थापन गर्न समय दिने, समितिले बुझाएको प्रतिवेदनमा लेखिएको छ। बैंक तथा वित्तीय संस्थाको कर्जा असुलीका लागि कर्जा असुली न्यायाधीकरण नहुँदा ऋणीहरूलाई जिम्मेवार बनाउन सकिएको छैन। यसका लागि भइरहेको ऋण असुली न्यायाधीकरणलाई जनशक्ति, कानुनी अख्तियारी र स्रोतयुक्त बनाइ सहकारीको कर्जासमेत हेर्ने जिम्मेवारी विस्तार गर्नु उपयुक्त हुने समितिको सिफारिस छ। वर्तमान सहकारी संकट समाधानार्थ सरकारका तर्फबाट औचित्यपूर्ण हस्तक्षेप भई पाँच लाखसम्मका साना बचतकर्ताको रकम सरकारको जमानीमा आन्तरिक ऋणपत्र (बन्ड) जारी गरी प्राधिकरणमार्फत फिर्ता गर्ने र सरकारले पछि सरकारी बाँकी सरह असुलउपर गर्ने व्यवस्था तत्काल सुरु गर्न र क्रमशः ठूला बचतकर्ताहरूको बचत रकम कानुनबमोजिम स्रोत खुलाई करको दायरामा ल्याई फिर्ताका लागि सहजीकरण गर्नसमेत समितिले सिफारिस गरेको छ। विवाह, अंशबन्डादेखि ऋणीसम्म नक्कली खडा संसद्मा सम्बोधन गर्दै समितिका सभापति सूर्य थापाले बचतकर्ताको रकम हिनामिना र ठगी गरेका सहकारीहरूले विवाहदेखि ऋणी तयार पार्दासम्म नक्कली मानिस खडा गरेको भेटिएको बताएका छन्। नक्कली व्यक्ति खडा गर्ने बिगबिगी नै रहेछ। साधारणसभा नक्कली छन्। प्रतिवेदन। सेयरधनी। अंशबन्डा, ऋणीदेखि लेखा परीक्षण पनि फेक बनाइएको छ, थापाले भने, सबैको मनमुटुमा बस्न सफल गायक रामकृष्ण ढकाल पनि फेक ऋणीका रूपमा सास्ती खेपिरहुनुभएको छ। तीनखम्बे अर्थनीतिअनुसार सहकारीलाई पनि एउटा पिलरका रूपमा हेरिएको थापाले बताए। तर, अरू खम्बा बलिया भएपनि सहकारी बाँसको खम्बाले थामिएकाले कमजोर बन्दै गएको उनले सुनाए। एउटा खम्बा निजी क्षेत्रलाई फलामको खम्बाले अडाइएको छ। अर्को खम्बा सार्वजनिक क्षेत्रलाई काठले र सहकारीलाई बाँसको पिलरले अडाइएको छानबिनको क्रममा देखियो। थापाले सहकारी संस्थाहरूमा बचत अपचलन गरेर नेपालबाहिर गएको भनिएका जीबी राईसहित ३९ जनालाई समितिमा झिकाउन सरकारलाई निर्देशन दिए पनि उनीहरूलाई झिकाउन नसकिएको बताए। प्रतिवेदन कार्यान्वयन गर्न सरकारलाई निर्देशन संघीय संसद्का सभामुख देवराज घिमिरेले सहकारी छानबिन विशेष समितिले बुझाएको प्रतिवेदन जस्ताको त्यस्तै कार्यान्वयन गर्न सरकारलाई निर्देशन दिएका छन्। सभापति थापाले प्रतिवेदन बुझाएलगत्तै सभामुख घिमिरेले संसद्बाटै सरकारलाई निर्देशन दिएका हुन्। एमाले प्रमुख सचेतक महेश बर्तौलाले समितिले बुझाएको प्रतिवेदन र देखिएका दोषीहरूलाई कारबाही गर्नका लागि सरकारले कुनै कसुर बाँकी नराख्ने प्रतिक्रिया दिएका छन्। प्रतिवेदनबमोजिम सरकारले दोषीलाई कारबाही गर्छ, बर्तौलाले भने, सहकारीमा देखिएका कानुनी र संरचनागत सुधारमा पनि सरकारले ध्यान पुर्याउँछ। बचतकर्ताको सुरक्षाका लागि पनि सरकारले आवश्यक निर्णय लिन्छ। धनराज गुरुङमाथि थप अनुसन्धान गर्नुपर्छ सहकारी छानबिन विशेष समितिले नेपाली कांग्रेसका उपसभापति तथा पूर्वमन्त्री धनराज गुरुङमाथि पनि थप अनुसन्धान गर्न सरकारलाई सिफारिस गरेको छ। समितिका एक सदस्यका अनुसार उनकी पूर्वपत्नी सञ्चालक रहेको सहकारीको बचत अपचलनमा गुरुङको समेत संलग्नता रहेको दाबीसहित प्रहरीमा उजुरी परेको विवरण हालै सार्वजनिक भएको थियो। ललितपुरको मितेरी सहकारीबाट करिब १४ करोड रुपैयाँ अपचलन गरेको आरोप छ। गलत गर्ने कोही छुट्नुहुँदैन नेपाली कांग्रेसका सांसद् रामहरि खतिवडाले छानबिन समितिले दिएको प्रतिवेदनअनुसार गलत गर्नेहरू कसैलाई पनि छाड्न नहुने प्रतिक्रिया दिएका छन्। सत्तापक्ष होस् वा विपक्ष जोसुकै भए पनि कारबाहीको दायरामा आउनुपर्ने उनले उल्लेख गरे। सहकारीबाट पैसा लिएर मिडिया नेटवर्कमा तलब खानु गैरकानुनी रहेको उनले बताए। रविजीले क्लिनचिट पाउनुभयो कि विलिङ चिट पाउनुभयो त्यो सरकारले गर्ने कामले देखाउँछ, सञ्चारकर्मीसँग प्रतिक्रिया दिँदै उनले भने, ८५ करोड उहाँकै संलग्नतामा हिनामिना भएको छ। त्यस्तै, कांग्रेसका प्रवक्ता डाप्रकाशशरण महतले सहकारीको पैसाबाट गोरखा मिडिया सञ्चालन भए पनि दोषी होइन भनेर भन्न सम्भव नभएको उनले बताएका छन्। उनले तलब भत्तादेखि सबै कुरा सहकारीको पैसाबाट चलाएकाले यस्तो अवस्थामा आफूलाई निर्दोष भन्नु मान्य नहुने उल्लेख गरे। सभामुखले प्रतिवेदनमा आएका कुराहरूलाई मध्यनजर गरेर कार्यान्वयन गर्न निर्देशन दिएको अवस्थामा रवि लामिछानेले क्लिन चिट नपाएको पनि उनले बताए। विदेश भागेकाहरू कोही पक्रेनन् समितिले सहकारीमा रकम ठगेर विदेश भागेकाहरूलाई पक्राउ गर्न सरकारलाई लिखित निर्देशन दिए पनि प्रहरीले उनीहरू कसैलाई पनि पक्राउ गर्न सकेन। जीवी राईसहित फरार २५ जना कोही पनि आएनन्। साउन २१ गते गृह मन्त्रालयलाई लिखित रूपमै निर्देशन दिइएको समितिले जनाएको छ। विदेश भागेका सहकारीका सञ्चालक, अध्यक्ष र कार्यकारी निर्देशकलगायत छन्। इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीले हुलाकमार्फत आफ्नो जवाफ पठाएका थिए। त्यसैलाई आधार मानेर समितिले प्रतिवेदनमा सुझाव दिएको छ। बचत र कर्जाको सीमा समितिले सहकारीमा राख्न सकिने बचत र लिन सकिने कर्जाको अधिकतम सीमा निर्धारण गर्न सिफारिससमेत गरेको छ। बचत र कर्जाको अधिकतम सीमा निर्धारण गरी त्यसलाई कडाइका साथ पालना गर्ने, गराउने र बचतकर्ताले लिएर आउने रकमको कानुनबमोजिम स्रोत खुलाउने कुरालाई प्रभावकारी बनाउने सुझाव प्रतिवेदनमा दिइएको हो। प्रतिवेदनको परिच्छेद१८ को सुझाव तथा सिफारिस खण्डमा सहकारीसम्बन्धी विषय हेर्ने मन्त्रालय र नेपाल राष्ट्र बैंकसँग प्रत्यक्ष समन्वयमा रही काम गर्ने गरी स्वायत्त संस्थाका रूपमा सहकारी प्राधिकरण स्थापना गर्न सिफारिस गरिएको छ। प्राधिकरण तीन महिनाभित्र गठन गर्न पनि समितिले सुझाव दिएको छ। समितिले दिएका सुझावहरू सहकारी क्षेत्रको नियम र व्यवस्थापनलाई सुधार गर्न, कानुनी प्रावधानहरूलाई स्पष्ट र एकरूप बनाउन आवश्यक छ। संघीय, प्रादेशिक र स्थानीय तहका कानुनहरूको समन्वय गर्दै एकै रूपका कानुनी संरचना बनाउनुपर्छ, जसले समन्वय सहितको कार्यान्वयनलाई मद्दत गर्ने छ। सहकारी क्षेत्रको संख्यात्मक वृद्धिसँगै गुणात्मकतामा ध्यान दिन गुणस्तरीय शिक्षा, तालिम र अनुगमनको व्यवस्था गर्नुपर्छ। सहकारी क्षेत्रको अनुगमन र सुपरीवेक्षणका लागि संघ, प्रदेश र स्थानीय तहमा आवश्यक स्रोत साधनसहित नियामक निकायमा विषय विज्ञसहितको दरबन्दी र तत्काल पदपूर्तिको प्रबन्ध गर्नुपर्छ। बचत तथा ऋण सहकारीहरूको दर्ता, कार्यक्षेत्र र सेवाकेन्द्र विस्तार हाललाई रोकी प्रभावकारी नियमनमा ध्यान केन्द्रित गर्नुपर्छ। सहकारीको मुख्य प्रशासनिक अधिकारीको स्वविवेकीय अधिकारलाई उत्तरदायी र जवाफदेही बनाई सहकारीहरूको सेवा विस्तार र एकीकरण (मर्जर) प्रक्रियामा पारदर्शिता र सदस्यहरूको सहमतीलाई अनिवार्य बनाउनु आवश्यक छ। बचतकर्ताको रकम हिनामिना र ठगी गरेका सहकारीहरूले विवाहदेखि ऋणी तयार पार्दासम्म नक्कली मानिस खडा गरेको भेटिएको छ। नक्कली व्यक्ति खडा गर्ने बिगबिगी नै रहेछ। साधारणसभा नक्कली छन्। प्रतिवेदन। सेयरधनी। अंशबन्डा, ऋणीदेखि लेखा परीक्षण पनि नक्कली नै छन्। तीनखम्बे अर्थनीतिअनुसार सहकारीलाई पनि एउटा पिलरका रूपमा हेरिएको छ। तर, अरू खम्बा बोलिया भए पनि सहकारी बाँसको खम्बाले थामिएकाले कमजोर बन्दै गएको पाइयो। एउटा खम्बा निजी क्षेत्रलाई फलामको खम्बाले अडाइएको छ। अर्को खम्बा सार्वजनिक क्षेत्रलाई काठले र सहकारीलाई बाँसको पिलरले अडाइएको छानबिनको क्रममा भेटियो। सूर्य थापा, सभापति, सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समिति सहकारी छानबिन विशेष समितिले दिएको प्रतिवेदनअनुसार गलत गर्नेहरू कसैलाई पनि छाड्नु हुँदैन। सत्तापक्ष होस् वा विपक्ष जोसुकै भए पनि कारबाहीको दायरामा आउनुनै पर्छ। सहकारीबाट पैसा लिएर मिडियामा तलब खानु गैरकानुनी हो। रविजीले क्लिनसिट पाउनुभयो कि विलिङ सिट पाउनुभयो त्यो सरकारले गर्ने कामले देखाउँछ। ८५ करोड उहाँकै संलग्नतामा हिनामिना भएको छ। रामहरि खतिवडा, सांसद्, नेपाली कांग्रेस प्रतिवेदनले सहकारी पीडितहरूलाई केही न केही राहत मिलेको छ। प्रतिवेदन आइसकेपछि कसैले क्लिन चिट पायौं भन्छन्, कसैले दोषी ठहर भएका छन् भन्छन्। त्यसको छिनोफानो प्रतिवेदन पढेपछि सरकारले अवश्य गर्ने छ भन्नेमा हामी छौं। सहकारी पीडितहरूको अब सबै भरोसा सरकारसँग मात्र गरेका छन्। बदमासीलाई समातेर ल्याउने र कारबाही गर्ने अधिकार सरकारलाई मात्र छ। सरकार अब त्यसमा चुक्नु हुँदैन्। रुपन्देही क्षेत्रका हजारौं नागरिकको अर्बौं रकम हिनामिना भएको छ। मकै पोलेर जीवन चलाइरहेकाहरूले पनि थोरैधेरै बचत गरेका थिए। अहिले कसैको पनि बचतको टुंगो छैन। दोषीहरू सबैलाई कारबाही गरेर बचतकर्ताको रकम फिर्ता गर्नका लागि सरकारले विशेष चासो दिनुपर्छ। विजय नेपाल, संयोजक, सुप्रिम सहकारीपीडित संघर्ष समिति, बुटवल गोरखा मिडियाका रवि, जीबी र छविलाई कारबाही सिफारिस विशेष समितिले २९ वटा विभिन्न सहकारीहरूको छानबिन गरेको छ। तीमध्ये सबैभन्दा धेरैले चासोका साथ हेरेका सहकारी र उनीहरूले गोरखा मिडिया नेटवर्कमा प्रवाह गरेको रकम दुरुपयोग हो। सूर्यदर्शन बचत तथा ऋण सहकारी संस्था लिमिटेड पोखरा, सुप्रिम बचत तथा ऋण सहकारी संस्था लिमिटेड बुटवल, स्वर्णलक्ष्मी बहुउद्देश्यीय सहकारी संस्था लिमिटेड काठमाडौं, सहारा चितवन बहुउद्देश्यीय सहकारी संस्था लिमिटेड र सानोपाइला बचत तथा ऋण सहकारी संस्था लिमिटेडमार्फत गोरखा मिडियामा कानुनविपरीत रकम प्रवाह भएको पाइएको छ। त्यस्तै, इमेज बचत तथा ऋण सहकारी संस्था लिमिटेड, समानता बचत तथा ऋण सहकारी संस्था, सुमेरु बचत तथा ऋण सहकारी संस्था लिमिटेड र आईएमई कोअपरेटिभ्सबाट समेत गोरखा मिडिया कम्पनीमा कानुनविपरीत पैसा पठाएको र काम गरेको पाइएको छ। ती सहकारीबाट कुल ८५ करोड रुपैयाँ गोरखा मिडिया नेटवर्कमा पुगेको समितिले ठहर गरेको छ। सहकारीबाट अनियमित रूपमा आएको पैसालाई मिडिया नेटवर्कका अध्यक्ष गितेन्द्रबाबु (जीबी) राई, सदस्य कुमार रम्तेल, तत्कालीन प्रबन्ध निर्देशक रवि लामिछाने र सञ्चालक छविलाल जोशी अवैध रूपमा आएको रकमको सम्पूर्ण जिम्मेबार उनीहरू रहेकाले प्रचलित कानुनबमोजिम कारबाहीका लागि समितिले नेपाल सरकारलाई सिफारिस गरेको छ। खातावाला हस्ताक्षरकर्ताहरू जसले खाता सञ्चालन अर्थात् वित्त परिचालनमा सहभागी हुन्छन्, त्यसबापत दायित्व ग्रहण गर्नुपर्दछ, प्रतिवेदनमा उल्लेख गरिएको छ। समितिका अनुसार देशभर सहकारीको रकम हिनामिना गर्ने धेरै ठाउँमा एउटै गिरोह छ। के भन्छन् सहकारीपीडित ? साढे तीन महिना समय लगाएर तयार पारेको प्रतिवेदनले सहकारी पीडितहरूलाई केही न केही राहत मिलेको बुटवलको सुप्रिम बचत तथा ऋण सहकारी संस्थाका पीडित एवं सुप्रिम सहकारी पीडित संघर्ष समितिका संयोजक विजय नेपालले प्रतिक्रिया दिएका छन्। प्रतिवेदन आइसकेपछि कसैले क्लिन चिट पायौं भन्छन्, कसैले दोषी ठहर भए भन्छन्, नेपालले भने, त्यसको छिनोफानो प्रतिवेदन पढेपछि सरकारले अवश्य गर्ने छ भन्ने विश्वासमा हामी छौं। उनले सहकारी पीडितहरूको अब सबै भरोसा सरकारसँग मात्र भएको जानकारी दिए। बदमासलाई समातेर ल्याउने र कारबाही गर्ने अधिकार सरकारलाई मात्र छ, नेपालले थपे, सरकार अब त्यसमा चुक्नुहुँदैन। रुपन्देही क्षेत्रका हजारौं नागरिकको अर्बौं रकम हिनामिना भएको उनले सुनाए। मकै पोलेर जीवन चलाइरहेकाहरूले पनि थोरैधेरै बचत गरेका थिए, उनले सुनाए, अहिले कसैको पनि बचतको टुंगो छैन। दोषीहरू सबैलाई कारबाही गरेर बचतकर्ताको रकम फिर्ता गर्नका लागि सरकारले विशेष चासो दिनुपर्छ। कुनै कारणबस सरकारले पीडितहरूको पीडामा साथ नदिए देशव्यापी रूपमा सडक आन्दोलन गर्नेसमेत उनले चेतावनी दिए। बचत गरेको पैसा फिर्ता माग्दा पनि कुनै सुनुवाइ नभएपछि रुपन्देही क्षेत्रका सहकारी पीडितहरूको बिचल्ली भएको छ। सुप्रिम सहकारी प्रदेश सरकार मातहत पर्दछ। छानबिन समिति केन्द्रमा बनेपछि प्रदेश सरकारले यसतर्फ कुनै चासोसमेत देखाएको छैन। यस क्षेत्रका बचतकर्ताहरू लुम्बिनी प्रदेशको राजधानी देउखुरीमा पुगेर पनि सडक आन्दोलन गरेका थिए। पीडितहरू दुई वर्षदेखि निरन्तर आन्दोलनमा छन्। केही दिनअघि बुटवलमा आएर उपप्रधान एवं अर्थमन्त्री विष्णु पौडेलले समेत सहकारी छानबिन समितिको प्रतिवेदन आइसकेपछि सरकारले थप कदम चाल्ने पीडितहरूलाई आश्वासन दिएका थिए। पौडेलको प्रतिक्रियापछि पीडितहरू आफ्नो बचत रकम फिर्ता हुनेमा आशावादी बनेका छन्।"
अझै कति पर्खनु रेल ?,"रेलको सपना आजको होइन। गीत, संगीतमै सही नेपालीले दसकौंदेखि रेलको सपना देख्न थालेका हुन्। त्यसलाई राजनीतिक नेतृत्वले सम्बोधन गर्ने ध्येयचाहिँ दसकअघि मात्रै राखेको छ। खासमा प्रधानमन्त्री केपी शर्मा ओली नेपालमा रेल कुदाउन कुदिरहेका नेता हुन्। उनको सपना आफ्नै कार्यकालमा साकार पार्ने पनि हो। यसपालि गरी तेस्रोपटक प्रधानमन्त्री भएका उनले अघिल्लो कार्यकालमै रेलको सपनामात्रै देखाएनन्, त्यसैका लागि प्रक्रिया पनि थाले। तर, रेलमार्ग निर्माणको गति भने कछुवाकै चालमा छ। देशको प्रमुख कार्यकारीले नै देखेको सपना साकार पार्न पनि यतिका कठिन किन ? किन कि रेलमा सरकारी संयन्त्रहरूको झेल छ। पूर्वपश्चिम विद्युतीय रेलमार्ग निर्माण १५ वर्षअघि सुरु भएको हो। तर प्रगति नगन्य छ। बर्दिवासबाट निजगढसम्मको ६५ किलोमिटरमा मात्रै काम भएको छ। पूर्वपश्चिम रेलमार्गको लम्बाई भने ९२५ किलोमिटर हो। त्यही ६५ किमि ७० पुर्याउने हो भनेमात्रै समेत भारतको जयनगरसम्म रेल कुदाउन सकिन्छ। त्यत्ति काम पनि हुन सकेको छैन। विश्वका थुप्रै देशमा बुलेट रेल कुद्छन्। एउटा सहरको मान्छे अर्काे सहरमा सजिलै र छिटै गएर काम फत्ते गरेर वा जागिर खाएर घर फर्किन्छ। तर, नेपालमा भने नागरिकको जीवन यात्राकै आधा सकिन्छ। रेलमार्ग हुँदो हो त ढुवानीको खर्च पनि २५ प्रतिशतले कम हुन्थ्यो। तर बिडम्बना रेल एक सपनामात्रै भएको छ। सरकारले प्राथमिकतामा राखेको रेलमार्ग निर्माण अघि नबढ्नुको प्रमुख कारण बजेट हो। खासमा सरकारले नीतिगत रूपमा प्राथमिकता दिएको रेलमार्गका लागि बजेट नै छुट्याउन कन्जुस्याइँ गर्दै आएको छ। पूर्वपश्चिमको रेलमार्ग राष्ट्रिय गौरवको आयोजना पनि हो, तर बजेटले त्यसो भन्दैन। त्यसबाहेक काठमाडौंभित्र मेट्रो रेल र भारतदेखि काठमाडौंसम्म रेल, चीनको केरुङदेखि काठमाडौं र काठमाडौंदेखि पोखरासम्म रेलमार्गका योजना पनि सरकारसँग छन्। पूर्वपश्चिम रेलमार्गचाहिँ प्रमुख प्राथमिकताको मार्ग हो। त्यसैको काम त कछुवातालको छ भने अरू त सुरु हुनै सकेका छैनन्। प्रक्रियागत विलम्ब पनि छन् कतिपयमा। बजेट जुटाउन सरकारले दातृ निकाय पनि गुहार्न सक्छ, भारत र चीनजस्ता छिमेकी मुलुक पनि सघाउन इच्छुक छन् भने सरकारी तदारुकताकै खाँचोमा यसमा देखिन्छ। प्रमुख रूपमा प्रधानमन्त्री स्वयंको सपना भएको हुँदा रेलमार्गलाई खर्च जुटाउनेदेखि कार्यान्वयन गराउने मूलभूत दायित्वचाहिँ उनैको हो। तर यो सामूहिक कार्य भएकाले सरकारी संयन्त्र उत्तिकै तदारुकताका साथ लाग्ने हो भने सम्पूर्ण नेपालीको सपना पूर्ण हुनेछ। यो पनि पढ्नुहोस यातायातको विकासमा फड्को मार्दै रेल कहिले चढ्न पाइएला रेल ?"
"आज यी स्थानमा भारी वर्षा र हावाहुरी, सतर्क रहन अनुरोध","काठमाडौं : आज बिहान कोशी र बाग्मती प्रदेशका केही ठाउँमा र बाँकी प्रदेशका एक दुई ठाउँमा सामान्य वर्षा भइरहेको मौसम पूर्वानुमान महाशाखाले जनाएको छ। आज दिउँसो गण्डकी,लुम्बिनी,कर्णाली र सुदूरपश्चिम प्रदेशका केहि स्थानहरूमा र बाँकी प्रदेशका एकदुई स्थानमा मेघ गर्जनचट्याङ्ग सहित हल्कादेखि मध्यम वर्षा हुने र कोशी प्रदेशका तराई भूभाग तथा मधेश प्रदेशका थोरै स्थानहरूमा हावाहुरीको पनि आउने महाशाखाले बुलेटिनमा उल्लेख गरेको छ। आज सुदूरपश्चिम प्रदेशका एकदुई स्थानमा ठूलो पानी पर्ने जनाइएको छ। त्यस्तै आज राती कर्णाली र सुदूरपश्चिम प्रदेशका थोरै तथा बाँकी भूभागका एकदुई स्थानमा मेघ गर्जनचट्याङ्ग सहित हल्का देखि मध्यम वर्षा हुने छ। आज सुदूरपश्चिम प्रदेशका एकदुई स्थानमा भारी वर्षा हुने तथा कोशी र मधेश प्रदेशका केही स्थानहरूमा हावाहुरी आउने सम्भावना रहेकोले ती क्षेत्रमा हुन सक्ने सम्भावित जोखिमबाट बच्न महाशाखाले अनुरोध गरेको छ।"
"अमेरिकामा इन्ट्रा कप भलिबल, रुकुम र बेलमण्ट विजयी","न्यूयोर्क : अमेरिकाको पेन्सिलभेनिया राज्यको ह्यारिसवर्गमा भएको इन्ट्रा कप भलिबल प्रतियोगितामा पुरुषतर्फ रुकुम टिम र महिलातर्फ बेलमण्ट टिम विजयी भएका छन्। नेपाली समयअनुसार भदौ ३१ गते भएको फाइनल खेलमा रुकुम टिमले सजनी टिमलाई ३२ को सेटले जितेको थियो। नेपालको मध्यपश्चिमको रुकुमबाट आएर अमेरिकाको टेक्सास राज्यमा बसोबास गर्ने खेलाडीहरु रुकुम टिममा सम्मिलित थिए भने नेपालको नेपालको सुदूर पश्चिमबाट अमेरिका आई टेक्सासमै बसोबास गर्ने खेलाडीहरु सजनी टिममा समावेश थिए। प्रथम हुने रुकुम टिमले १० तोला सुनको गोल्ड कप र १२ हजार अमेरिकी डलर(१६ लाख ९ हजार नेपाली रुपैयाँ) जितेका छन्। उनीहरुलाई आयोजक संस्था इन्ट्रानेशनल वेलफेयर एण्ड सपोर्ट फाउण्डेसन अफ अमेरिकाका अध्यक्ष डिल्ली अधिकारीले सो पुरस्कार हस्तान्तरण गरेका थिए। त्यसैगरी महिला भलिबलतर्फ मेरिल्याण्ड राज्यको नेपाली क्लब बेलमण्टले जितेको छ। चर्चित नेपाली राष्ट्रिय खेलाडीहरु सिपोरा गुरुङ्ग र रमिला तण्डुकार सम्मिलित बेलमण्टले १० तोला सुनको गोल्ड कप र ९ हजार अमेरिकी डलर(१२ लाख ६ हजार नेपाली रुपैयाँ) जितेको थियो। यसैगरी सो प्रतियोगितामा पुरुषतर्फ उपविजेता बनेको सजनी टिमले ८ हजार अमेरिकी डलर( १० लाख ७२ हजार नेपाली रुपैयाँ) र महिलातर्फको उपविजेता बीवाईएससी मिनिसोटाले ६ हजार अमेरिकी डलर(८ लाख ४ हजार नेपाली रुपैयाँ) पुरस्कार प्राप्त गरेको छ। खेलको नियमअनुसार, सुनको ट्रफी पूर्णरुपले जित्नको लागि लगातार ३ पल्ट जित्नुपर्ने हुन्छ। पुरुष विजेता रुकुम टिम र महिला विजेता बेलमण्ट टिमले लगातार दुई पटक इन्ट्रा कप भलिबल प्रतियोगिता जितिसकेका छन्। अब एकपटक दुबै टिमले जिते सुनको ट्रफी यी टिमहरुले नै लग्नेछन्। पुरस्कार वितरण गर्दै फाउण्डेसनका अध्यक्ष अधिकारीले खेल जितेर पुरस्कार रकम, ट्रफी र कपमात्र लिएर खेलाडीहरु फर्किएको नभई नेपालीपन, नेपाली मन र नेपाली जातीय एकतालाई मजबुत बनाइएको बताए। उनले नेपालीपन र नेपाली सांस्कृतिक एकतालाई संसारभर मजबुत बनाउन फाउण्डेसनले मेरो भ्वाइस युनिभर्स र मेरो डान्स युनिभर्सको दोस्रो संस्करण सन् २०२५ मा देखि शुरु गर्ने बताए। पुरस्कार वितरण गर्दै नेपाल टेलिभिजनका महाप्रबन्धक फूलमान बलले नेपालीपन र नेपाली मनलाई अमेरिकामा एकताबद्ध बनाई खेलकुद प्रतियोगिता गराएको देख्न पाउँदा आफूलाई गर्व लागेको बताए। खेल व्यवस्थापन समितिका संयोजक ओमराज गुरुङ्गले दिएको जानकारीअनुसार, इन्ट्रा कप भलिबलको सर्वोत्कृष्ट खेलाडीमा महिलातर्फ बेलमण्टकी सिपोरा गुरुङ्ग र पुरुषतर्फ रुकुम टिमका डेमोण्ड खड्का घोषित भएका थिए। प्रतियोगितामा तेस्रो हुन सफल पुरुषतर्फ सानफ्रान्सिस्को टिमले ५ हजार अमेरिकी डलर(६ लाख ७० हजार नेपाली रुपैयाँ) र महिलातर्फ फ्रेण्डसिप ओहायो टिमले ३ हजार अमेरिकी डलर( ४ लाख २ हजार नेपाली रुपैयाँ) प्राप्त गरे।"
झन्डै दुई दशकको एनसेल,"काठमाडौं : २ दशकअघिसम्म दूरसञ्चारमा नेपाली जनताको पहुँच र आजको दिनमा तुलना गर्न सकिँदै। त्यसबेला दूसञ्चारको तार फोन र मोबाइल फोन भनेको हुनेखानेले मात्र चलाउने हो भन्ने मान्यता थियो। जब मेरो मोबाइल अहिलेको एनसेल निजी कम्पनी भित्रियो, हुने खानेको मात्र नभई हुँदा खानेको पनि पहुँचमा पुग्यो। सन् २००४ मा स्थापना भएको नेपालको पहिलो निजी क्षेत्रको जीएसएम सेलुलर दूरसञ्चार सेवा प्रदायक एनसेलले सन् २००५ देखि सेवा प्रदान गर्दै आइरहेको छ। सन् २००५ मा एनसेलले बजारमा प्रवेश गर्दा जम्मा ६ प्रतिशत जनसंख्याले मात्र मोबाइल सेवा लिएका थिए। आज एनसेलले १ करोड ६० लाखभन्दा बढी ग्राहकलाई सेवा प्रदान गर्दै आएको छ भने मोबाइलको पहुँच ११५ प्रतिशतभन्दा बढीमा पुगेको छ। फोन कल र डाटा सेवालाई अझ सुलभ र किफायती बनाउन र कनेक्टिभिटीको माध्यमबाट आम जनसमुदायलाई सशक्त बनाउन यसले नेपालको दूरसञ्चार उद्योगलाई रूपान्तरण गर्न महत्वपूर्ण भूमिका खेलेको छ। एनसेलले उच्च गुणस्तरिय, आधुनिक र मितव्ययी सेवाहरू प्रदान गर्दै नेपालका सबैलाई जोड्ने आफ्नो लक्ष्यमा निरन्तर काम गरिरहेको छ। २० वर्षको अवधीमा एनसेलले एनबीआई बिजनेस रेजिलिएन्स अवार्ड २०२४बेस्ट प्रैक्टिसनर, सन् २०२२ मा नेपालमा फास्टेस्ट मोबाइल नेटवर्क, एसियन टेलिकम अवार्ड २०२२, एक्सिलेन्स इन एम्प्लोयर ब्रान्ड अवार्ड २०२२, टिएम फोरम २०२१ क्याटालिस्ट अवार्ड, वल्र्ड कम्युनिकेसन अवार्ड २०२१, एसियाको बेस्ट एम्प्लोयर ब्रान्ड अवार्ड २०२१, एसियनओसेनियाली कम्प्युटिङ इन्डस्ट्री अर्गनाइजेसन (एसोसियो) अवार्ड २०२१, वल्र्ड इन्फर्मेसन टेक्नोलोजी एन्ड सर्भिसेज एलायन्स (विट्सा) ग्लोबल आइसिटी अवार्ड २०२१, नेशनल एचआर एक्सिलेन्स अवार्ड २०२८ र २०२४, डा ऋषिराम शर्मा डिजास्टर रेस्पोन्स एन्ड रेडिनेस अवार्ड, ग्लोबल मोबाइल अवार्ड (ग्लोमो अवार्ड्स) २०१६ लगायत प्राप्त गरेको छ। स्पेक्टरलाइट युके लिमिटेडसँगको सहकार्यमा एनसेलले नेपाली जनताका लागि नवीनता, लगानी र जीवन अभिवृद्धि गर्ने विविध सेवाहरू प्रदान गर्ने लक्ष्य लिएको छ। डिसेम्बर १, २०२३ मा, संयुक्त अधिराज्यस्थित स्पेक्टरलाइट यूके लिमिटेडले रेनोल्ड्स होल्डिंग्स लिमिटेडको १०० प्रतिसत सेयर आजियाटा गुप्र बरहादको आजियाटा यूकेबाट अधिग्रहण गरेको थियो। रेनोल्ड्सको नाममा एनसेलको करिब ८० प्रतिशत सेयर छ। सन् २००४ मा एनसेल मेरो मोबाइल को रुपमा स्थापित भएको थियो। त्यसको चार वर्षपछि टेलिया कम्पनी (पहिले स्वीडेनको टेलियासोनेरा गुप्र) ले अधिग्रहण गरी सन् २०१० मा एनसेल को रूपमा पुनः ब्रान्डिङ गरेको थियो। सन् २०१६ अप्रिल १२ मा एनसेल आजियाटा गुप्र बरहादको हिस्सा बनेको थियो। सन् २०२० अगष्ट ३ मा यसलाई पब्लिक लिमिटेड कम्पनीमा रूपान्तरण गरी एनसेल आजियाटा लिमिटेड नामाकरण गरिएको थियो। सञ्जालप्रविधि एनसेलले जीएसएम, एज, थ्रिजीएचएसपीए प्लस र डिसीएचएसडीपीए प्रविधि प्रयोग गरेको छ। सन् २०१० मा थ्रिजीको सुरुवातले नेपाली उपभोक्तालाई बफरिङबिना नै उच्च गतिको डाटा र भिडियो कन्टेन्टमा पहुँच प्रदान गरेको थियो। साथै, सन् २०१७ मा फोरजी भित्र्याएको कम्पनीले ग्राहकहरूलाई आधुनिक उच्च गतिको मोबाइल डाटा र प्रविधिले ल्याएको अवसरहरूमा पहुँच सुनिश्चित गरेको थियो। विगत दुई दशकमा ईकमर्स, टेलिमेडिसिन, मोबाइल बैंकिङ र आइटी जस्ता क्षेत्रमा नेपालको तीव्र विकासमा महत्वपूर्ण भूमिका निर्वाह गर्दै आइरहेको छ। देशभर ९० प्रतिशतभन्दा बढी फोरजी कभरेज भए पनि १० मध्ये २ ग्राहकले मात्र नियमित रुपमा डाटा प्रयोग गर्छन्। मोबाइल डाटा खपत दक्षिण एसियामा सबैभन्दा कम छ। स्मार्टफोन प्रयोगकर्तामा ६ गुणा वृद्धि र ४८ प्रतिशत डाटा ग्राहकको पहुँचका बाबजुद पनि मोबाइल डाटाको प्रयोग कम रहेको छ। करिब १३ प्रतिशत ग्राहकले मात्र नियमित रुपमा मोबाइल डाटा प्रयोग गर्ने गरेका छन्। एनसेलको सामाजिकआर्थिक योगदान देशको सबैभन्दा ठूलो आर्थिक योगदानकर्ताको रुपमा एनसेलले नेपालको विकासमा सहयोग पुयाएको बलियो ट्रयाक रेकर्ड रहेको छ। राष्ट्रको हितका लागि दिगो व्यवसाय निर्माण गर्न प्रतिबद्ध रहेको एनसेलले आर्थिक वर्ष २०२३२४ सम्ममा सरकारलाई ३ खर्ब २० अर्बभन्दा बढी कर तथा शुल्क तिरेको छ। एनसेलले सन् २०१६ मा सेयर परिवर्तनसम्बन्धी पुँजीगत लाभकरबापत ४७ अर्ब रुपैयाँ तिरेको थियो। कम्पनीले देशभरका करिब २५ हजारलाई प्रत्यक्ष र अप्रत्यक्ष रोजगारी प्रदान गरेको छ। सामाजिक योगदान एनसेलले विभिन्न सामाजिक उत्तरदायित्व (सीएसआर)सस्टेनेबिलिटी प्रोजेक्टमा २ अर्बभन्दा बढी योगदान पुयाउँदै आएको छ। एनसेल मुख्यतः स्वास्थ्य, शिक्षा र वातावरणलाई सरकारको सामाजिक उत्तरदायित्व कानुनसँग गाँसिएको र दिगो विकास लक्ष्य (एसडीजी) हासिल गर्ने प्रयासमा केन्द्रित रहेको छ। एनसेल गर्दै आएका केही प्रभावकारी परियोजनाहरूमा रिङ रोड ग्रीन बेल्ट, टेलिमेडिसिन र पर्सनलाइज्ड हेल्थ प्रोग्राम समावेश छन्। यी विशेषगरी पिछडिएका समुदायहरूको लागि हो। हालको सञ्चालन वातावरण ओटीटी सेवाको वृद्धि, आईएलडी (अन्तर्राष्ट्रिय लामो दूरीको सेवा) को गिरावट र बढ्दो मागका बाबजुद कम डेटा सेवाको योगदानका कारण राजस्वमा गिरावट आएको कारणले नेपालको दूरसञ्चार बजार संकुचित बन्दै गइरहेको छ। डेटाका लागि ग्राहकको माग बढ्दै जाँदा, प्रतिस्पर्धाको कारण डेटा मूल्यहरू लगातार घटेको छ। लगानी र मुद्रास्फीतिको अनुरूप सेवा शुल्क समायोजन गर्न कुनै सरकारी प्रावधानहरू छैनन्। पछिल्लो ५ वर्षमा राजस्वमा २५ प्रतिशतले कमी आएको छ। तर, छिमेकी मुलुक बंगलादेश र श्रीलंकामा भने ४० प्रतिशतको उल्लेखनीय वृद्धि भएको छ। नेपालमा प्रतिग्राहक मासिक डेटा खपत ४५ जिबी मात्र रहेको छ भने भारतमा २० जिबी डेटा खपत हुने गरेको छ। डिजिटल साक्षरता कम छ, र डीभीएएस (डिजिटल मूल्यवर्धित सेवाहरू) को सञ्चालनमा प्रतिबन्धहरू छन्। कुल गार्हस्थ्य उत्पादनमा दूरसञ्चार क्षेत्रको योगदान ५ प्रतिशतबाट घटेर २ प्रतिशतमा झरेको छ भने १ खर्बको बजार ७५ अर्ब रुपैयाँभन्दा तल झरेको छ। पुँजीगत खर्च करपछिको नाफाको झन्डै तीन गुणा बढी हुन्छ, यसको अर्थ एनसेलजस्ता कम्पनीले हालको नाफाको खर्चमा भविष्यको वृद्धिमा लगानी गरिरहेका छन्। घट्दो राजस्व र नाफाका कारण नेपालमा मोबाइल उद्योगले आफ्नो नेटवर्क कायम राख्नका लागि आफ्नो नाफाको २३ गुणा बढी लगानी गर्छ। फाइभजीजस्ता नयाँ प्रविधि भिœयाउन नेपाललाई करिब ६० अर्ब रुपैयाँ आवश्यक पर्छ, जुन हालको नाफाभन्दा १२ गुणा बढी हो। आगामी २३ वर्षमा यो लक्ष्य हासिल गर्नु वर्तमान आर्थिक अवस्थालाई दृष्टिगत गरी चुनौतीपूर्ण छ। सरकारले आगामी १० वर्षमा ३० खर्ब रुपैयाँबराबरको सूचना प्रविधि सेवा निर्यात गर्ने र १५ लाख आईटी कामदार उत्पादन गर्ने लक्ष्य राखेको छ। तथापि, टेलिकम क्षेत्रको समर्थन र वृद्धि बिना, एक प्रमुख आईसीटी इकोसिस्टम प्लेयर, यो लक्ष्य प्राप्ती गाह्रो छ। नेपालको सानो बजार र उच्च स्पेक्ट्रम लिलामी शुल्कले अत्यावश्यक दूरसञ्चार सेवालाई महंगो बनाएको छ। सन् १९९७ को दूरसञ्चार ऐन लागू भएयता यसलाई संशोधन गरिएको छैन। दूरसञ्चार कम्पनीहरूले आफ्नो आयको ५० प्रतिशतभन्दा बढी कर र शुल्कको रूपमा योगदान गर्छन्, जसले नेपाललाई सबैभन्दा बढी कर तिर्ने दूरसञ्चार बजारहरूमध्ये एक बनाउँदछ। कम्पनीहरूले जीएसएम लाइसेन्स नवीकरण शुल्कको रूपमा प्रारम्भिक १० वर्षपछि प्रत्येक पाँच वर्षमा २० अर्ब रुपैयाँ तिर्नुपर्ने हुन्छ, जसले गर्दा यस क्षेत्रको दिगोपनमा चिन्ता उत्पन्न भएको छ। टेलियासोनेरा र आजियाटा जस्ता अन्तर्राष्ट्रिय लगानीकर्ताले प्रतिकूल र अप्रत्याशित परिस्थितिका कारण दीर्घकालीन व्यवहार्यता कायम गर्न चुनौतीको सामना गर्नुपरेको छ। दूरसञ्चार बजारमा आएको गिरावटको मुख्य कारण बारम्बार नियामक परिवर्तन र स्मार्टफोन तथा ओटीटी सेवाहरूको तीव्र अपनत्व हो। विगत ६ वर्षमा नियामकीय घटनाहरूले राजस्वमा १३ अर्ब रुपैयाँको प्रभाव पारेको छ।"
"झलनाथ खनालले भने : उपमहासचिव चौधरीले राष्ट्रघाती अभिव्यक्ति दिए, तत्काल कारबाही गरौं","खनालले भने, हाम्रो पार्टी जस्तो एउटा देशभक्त, समाजवादी र क्रान्तिकारी पार्टीका निम्ति यो त लज्जा र घृणाको विषय पनि हो। काठमाडौं : नेकपा (एकीकृत समाजवादी) का सम्मानित नेता झलनाथ खनालले उपमहासचिव मेटमणि चौधरीलाई तत्काल कारबाही गर्न माग गरेका छन्। सांसद चौधरीले राष्ट्रियता विरोधी अभिव्यक्ति दिएको भन्दै पूर्वप्रधानमन्त्री खनालले तत्काल कारबाही गर्न खनालले माग गरेका हुन्। चौधरीले कालापानी, लिम्पियाधुरा लिपुलेक भारतकै भएको र सरकारले चुच्चे नक्सा निकालेर भ्रम छर्ने काम गरेको एक सञ्चारमाध्यममा अन्तरवार्ताका क्रममा भनेका थिए। अभिव्यक्तिले यो भारतीय नागरिक बोल्दैछ कि नेपाली नागरिक ? भन्ने प्रश्न गर्दै खनालले यो देश द्रोही अभिव्यक्ति भएको टिप्पणी गरेका छन्। यो कस्तो विचित्रको अभिव्यक्ति हो ? यो भारतीय नागरिक बोल्दैछ कि नेपाली नागरिक ? यो त स्वरै आना राष्ट्रियता विरोधी अभिव्यक्ति हो। यो देश द्रोही अभिव्यक्ति पनि हो। यो हाम्रो एकीकृत मातृभूमिका विरुद्धको राष्ट्रघाती आवाज पनि हो। खनालले सोमबार विज्ञप्ति जारी गर्दै भने, हाम्रो पार्टी जस्तो एउटा देशभक्त, समाजवादी र क्रान्तिकारी पार्टीका निम्ति यो त लज्जा र घृणाको विषय पनि हो। यस्तो पार्टीको कुनै नेताबाट मात्र होइन सामान्य कार्यकर्ता साधारण सदस्य तथा समर्थक र सुभेच्छुकहरुबाट पनि त्यस्ता अभिव्यक्ति आउनु असम्भव हुन्छ। आफ्नो मातृभूमिप्रति अलिकति पनि माया र सहानुभूति भएको कुनै सामान्य नागरिकबाट पनि यति तल्लो स्तरको राष्ट्रघाती र देशद्रोही अभिव्यक्तिको कल्पना पनि गर्न सकिन्न। अझ हामै पार्टीको उपमहासचिव र वहालवाला सांसद बाट यस्ता अभिव्यक्ति आउनु गम्भीर भन्दा गम्भीर अक्षम्य आपत्तिको विषय बनेको छ। एकीकृत समाजवादीका उपमहासचिव चौधरीको अभिव्यक्तिबाट आम देशभक्त नेपाली जनतामा हाम्रो पार्टीको गरिमा प्रति गम्भीर प्रश्न उठेको उनको भनाई छ। उनले भनेका छन्, आम कार्यकर्ता, समर्थक र सुभेच्छकहरूमा समेत तिखो आक्रोश र विरोधको भावना उत्पन्न भएको छ। यस्तो अवस्थामा अविलम्ब यस्ता व्यक्तिहरूलाई कडा कारबाही गर्न, यस्ता दूषित तत्वहरूबाट हाम्रो जस्तो क्रान्तिकारी र देशभक्त पार्टीलाई मुक्त बनाउन र पार्टीलाई एउटा स्वच्छ, दृढ, देशभक्त र समाजवादी पार्टीका रुपमा स्थापित गर्न म पार्टी नेतृत्व पंक्ति समक्ष जोडदार माग गर्दछु। चौधरीले अन्तर्वार्ताका क्रममा कालापानी, लिम्पियाधुरा र लिपुलेख जस्ता भूभागहरु भारतकै हुन्। सरकारले चुच्चे नक्सा निकालेर भ्रम छर्ने काम गरेको छ । ऐतिहासिक प्रमाणका आधारमा सरासर भारतको प्रमाण पुग्ने भूभागलाई नेपालले दाबी गर्नु मूर्खता मात्र भएको छ। बिना कारण नक्सा निकालेर आफ्नो भूभाग हुन्छ भने विश्वका १९३ देशका भूभागहरु आफ्ना नक्सामा राखेर हुन्छ ? भनेका थिए। सोमबार नै सांसद चौधरीले राष्ट्रविरोधि दिएको विवादास्पद अभिव्यक्तिप्रति संसद बैठकमा प्रश्न उठेको थियो। सांसद् सूर्यप्रसाद ढकालले उनको अभिव्यक्ति संविधान विरोधी, देशद्रोही, राष्ट्रघाति र सार्वभौम सत्ताका विरुद्ध भएकाले संसदले गम्भीर लिनुपर्ने र देशद्रोहीको मुद्दा चलाउनुपर्ने माग गरेका थिए। चौधरीले देशको अखण्डताविरोधी अभिव्यक्ति दिएको भन्दै ढकालले भने, संविधानको अनुसूचीमा रहेको नक्साको विपरीत अभिव्यक्ति दिने उनलाई देशद्रोहको मुद्दा लगाउनुपर्छ। यस अगाडि उपमहासचिव चौधरीको अन्तर्वार्ता प्रशारण भएपछि नेकपा एकीकृत समाजवादीले पनि स्पष्टीकरण सोधिसकेको छ। बिहीबार महासचिव घनश्याम भूसालले चौधरीलाई सोधेको स्पष्टीकरणमा भनिएको छ, अनेकौँ तथ्यहरूले उक्त भूभाग नेपालको हो भन्ने कुरा स्पष्ट पारेका छन्। हाम्रो पार्टीको समेत दाबीका आधारमा उक्त भूभाग संविधानको अंग बनाइएको कुरा सर्वविदितै नै छ। त्यसविपरीत, मुलुकको अखण्डता र सार्वभौसमसत्ताका विरुद्ध तपाईँले किन बोल्नु भएको हो ? यो पनि पढ्नुहोस उपमहासचिव चौधरीलाई पार्टीले सोध्यो स्पष्टीकरण मेटमणि चौधरीले राष्ट्रविरोधी अभिव्यक्ति दिएको भन्दै सदनमा कारबाहीको माग"
"नेपालको खराब ब्याटिङ, क्यानडासँग १०३ रनले पराजित","नेपाली बलर सन्दीप लामिछानेले नेपालका लागि करण केसीपछि १ चौका र २ छक्का प्रहार गर्दै २२ रन जोडे। काठमाडौं : आइसीसी क्रिकेट विश्वकप लिग२ त्रिकोणात्मक सिरिजमा क्यानडासँग नेपाल १०३ रनले पराजित भएको छ। सोमबार राति भएको खेलमा नेपालले खराब ब्याटिङ गर्दै ओडिआईमा क्यानडासँग पहिलो पटक पराजित भएको हो। किङ्ग सिटीमा भएको खेलमा घरेलु टोली क्यानडाले दिएको २५४ रनको लक्ष्य पछ्याएको नेपालले ४०१ ओभरमा १५० रन बनाउँदै अल आउट भएको हो। नेपालका लागि करण केसीले २४ बलमा २ चौका र २ छक्कासहित सर्वाधिक २७ रन बनाए। त्यसैगरी सन्दीप लामिछानेले १६ बलमा १ चौका र २ छक्का प्रहार गर्दै २२ रन बनाए। ओपनर आसिफ शेखले २० रन, भीम सार्की ३० बलमा १८ रन, गुलसन झाले १५ रन, कुशल मल्ल १२ रन, दीपेन्द्रसिंह ऐरीले ६ रन, सोमपाल कामीले ५ रन, कप्तान रोहित पौडेलले ५ रन, ओपनर कुशल भुर्तेल १ रन मात्र जोड्न सके। क्यानडाका डेलिन हेलिगरले १० ओभरमा ३१ रन खर्चिएर ५ विकेट लिए। अन्श पटेल र अखिल कुमारले २२ विकेट ,साद विन जाफरले १ विकेट लिए। त्यसअघि टस हारेर ब्याटिङको निम्तो पाएको घरेलु टोलीले ५० ओभरमा ८ विकेट गुमाएर २५३ रन जोडेको थियो। कप्तान निकोलस किर्टोनले ४४ बलमा ३ चौका र ६ छक्का प्रहार गर्दै ७३ रनको योगदान गर्दै अविजित रहे। नेपालका लागि ललित राजवंशी र सोमपाल कामीले २२ विकेट, सन्दीप लामिछाने, गुलसन झा, रोहित पौडेलले ११ विकेट लिएका थिए।"
"आज इन्द्रजात्रा, काठमाडौं उपत्यका बिदा","काठमाडौं : आज वर्षा र सहकालका देवता देवराज इन्द्रको पूजाआराधना गरी परम्परागत रुपमा इन्द्रजात्रा पर्व मनाइँदैछ । इन्द्रजात्राको अवसरमा आज काठमाडौं उपत्यकामा सार्वजनिक बिदा दिइएको छ। प्रत्येक वर्ष भाद्र शुक्ल चतुर्दशीका दिन पर्ने यो पर्व काठमाडौँ, ललितपुर, भक्तपुर, धुलिखेल, दोलखालगायतका स्थानमा मनाइन्छ । भाद्र शुक्ल द्वादशीका दिन हनुमानढोका अगाडि धार्मिक विधिपूर्वक इन्द्रध्वजासहितको लिङ्गो ठड्याइएपछि प्रारम्भ हुने यो जात्रा विभिन्न प्रकारका नाचगान, रथयात्रा र देवीदेवताको पूजाआजा गरी आठ दिनसम्म मनाउने प्रचलन छ । भाद्र शुक्ल द्वादशीका दिन ठड्याइएको लिङ्गोलाई इन्द्रध्वजोत्थान पनि भनिन्छ । लिङ्गोको फेदमा भैरवको पूजा गरिन्छ । शत्रु पराजय भएपछि विजय मनाउने पर्वका रुपमा इन्द्रजात्रा मनाउने गरिएको हो । इन्द्रध्वजको पूजा गरी शक्ति प्राप्त गरेर प्रदर्शन गर्ने पर्वका रुपमा पनि इन्द्रजात्रालाई लिइन्छ । यसअघि तान्त्रिक विधिद्वारा पूजा गरी भक्तपुरको चितपोल जङ्गलमा छोडिएको बोकाले छोएको रूख भाद्र शुक्ल द्वितीयाका दिन काटिन्छ । काटेपछि लिङ्गोलाई उपत्यका भित्र्याउन पनि साइत हेरिन्छ । उपत्यका भित्र्याएपछि एक रात भोटाहिटीमा राखी एकादशीका दिन विधिपूर्वक इन्द्रध्वजाको लिङ्गो तयार पार्ने गरिन्छ । आजको दिन मुख्यरूपमा मनाइने इन्द्रजात्रा पर्वमा राष्ट्रपतिबाट हनुमानढोकास्थित गद्दी बैठकमा जीवित देवीका रूपमा रहेका श्री गणेश, श्री भैरव र श्री कुमारीको रथयात्रा नजर गर्ने परम्परा छ । राजतन्त्र रहुञ्जेल राजाबाट श्री गणेश, श्री भैरव र श्री कुमारीको रथयात्रा नजर गर्ने परम्परा थियो । इन्द्रध्वजाको लिङ्गो ठड्याएपछि सुरु भएको जात्राभरि भक्कुनाच, महाकालीनाच, लाखेनाच, दशअवतार तथा देवराज इन्द्रको वाहन ऐरावत हात्तीको प्रतीकका रूपमा पुलुकिसी नाच नचाउने गरिन्छ । इन्द्रध्वजाको लिङ्गो ठड्याएको आठौँ दिनपछि अर्थात् आश्विन कृष्ण चौँथीका दिन इन्द्रध्वज पातन गर्ने अर्थात् लडाउने विधान रहेको 'भरणी नक्षत्रको रातमा लडाउने शास्त्रीय व्यवस्था छ, भरण्यां निशि पातयेत् भनी उल्लेख गरिएको धर्मशास्त्रविद् प्रा डा देवमणि भट्टराईले बताए । यस उपलक्ष्यमा आज उपत्यकाको पश्चिममा पर्ने दहचोकस्थित इन्द्रदहमा रातभर जाग्राम बसी भाद्र शुक्ल पूर्णिमाका दिन स्नान गरेर मेला भर्न भक्तजनको घुइँचो लाग्छ ।"
महिला समूहद्वारा मार्सी धान को सामूहिक खेती,"गोरखा : स्वादिलो र पोषिलो भनेर चर्चाको शिखर चुमेको मार्सीधान गोरखाको धार्चे गाउँपालिकामा पनि खेती गर्न थालिएको छ। धार्चे३ उहियाका महिला समूहले सामूहिक रूपमा खेती गर्न थालिएको पूर्ववडाअध्यक्ष इन्द्रप्रसाद गुरुङले जानकारी दिए। गोरखाको उच्च पहाडी भूभाग उहियाको २० रोपनी क्षेत्रफलमा महिलाको मार्सीको कम्युनखेती अहिले धमाधम भित्र्याउन थालिएको उनले बताए। धेरै महँगो र स्वादिलो भनेर लोकप्रिय बनेको मार्सी धानको उहियाका २१ महिला मिलेर खेती गरिएको पूर्ववडाअध्यक्ष गुरुङले बताए। हाल धमाधम धान काट्न सुरु गरिएको छ। विगत ४ दिनदेखि धान काट्न सुरु गरिएको छ, उनले भने, पहिलो पटक खेती गरेता पनि राम्रो उत्पादन भएको छ। महिलाहरू एकदम उत्साहित भएका छन्। गाउँघरमा उत्पादन हुने कृषि उपज बाँदरले खाएर हैरान पारेपछि महिलाले सामुहिक रुपमा मार्सी धान खेती सुरु गरेका हुन्। जिल्ला समन्वय समितिकी सदस्य प्रमिना घलेको पहलमा धान खेती गरिएको उनले बताए। गाउँघरमा बाँदर आतंकले कुनै पनि खेतीबाली भित्र्याउन सकिएन, पूर्ववडाअध्यक्ष गुरुङले भने, सामूहिक खेती गरियो भने आलोपालो गरेर बाली कुर्दा पनि धेरै सास्ती हुँदैन भनेर महिलाहरू एकजुट भएर मार्सी धान खेती गरेका हुन्। २१ जना मिलेर खेती गरेपछि बाली कुर्नुपर्दा पनि २१ दिनमा पालो आउने हुँदा धेरै कठिनाइ नपर्ने उनले बताए। उहियामा बिगत वर्षहरूमा पनि मार्सी धान खेती हुन्थ्यो, तर त्यसको उपयोग घरायसी रूपमा मात्र गरिन्थ्यो। यसपटक भने व्यावसायिक उत्पादनका लागि सामूहिक रूपमा खेती गरिएको स्थानीयको भनाइ छ। यहाँको रैथाने बालीहरू कोदो, मकै, गहुँ आदिमा बाँदर लागेपछि त्यसको विकल्पमा मार्सी धान लगाउन थालेको हो, पूर्ववडाअध्यक्ष गुरुङले भने, यहाँ उत्पादन हुने रैथाने बालीहरू मदिरा उत्पादनमा बढी प्रयोग हुने र त्यसले समाजमा बिकृति फैलाउने भएकाले पनि महिलाले मार्सी धान उत्पादनलाई प्रथामिकतामा राखेका हुन्। गाउँमा मार्सी धान उत्पादन हुन थालेपछि चामाल आयातसमेत कम हुने र मार्सीधान निर्यात हुने उनको भनाइ छ। मार्सी धान प्रतिपाथीको पाँच सय रुपैयाँका दरले बिक्री भइरहेको छ। बजारको कुनै समस्या नरहेको बरु माग धान्न हम्मेहम्मे भएको उनले बताए। तर, गाउँमा मार्सी धान उत्पादन भएपनि कुटानी पिसानी मिल नहुँदा धानै बेच्न बाध्य हुनुपरेको उनको भनाइ छ। यहाँका महिला समूहलाई कुनै पनि तहको सरकारको सहयोग छैन। कम्तिमा ४०५० हजार रुपैयाँ पर्ने कुटानी पिसानी मिल उपलब्ध गराएको भए सर्वसाधारण किसान उत्साहित हुने उनको भनाइ छ। गाउँलेहरूले अझैं पनि ढिकी, जाँतोमा धान कुटानी पिसानी गर्दै आएका छन्।"
हिंसा शब्दबारे माओवादी टिप्पणीमा प्रधानमन्त्रीको प्रश्न : बम विस्फोट भन्न नहुने हो ?,"काठमाडौं : हिंसा शब्दमा भइरहेको गलफतिलाई लक्षित गर्दै प्रधानमन्त्री केपी शर्मा ओलीले पाँचथरको बम विस्फोटको घटना स्मरण गराएका छन। प्रतिनिधिसभामा सोमबार सम्बोधन गर्दै प्रधानमन्त्री ओलीले पाँचथरमा दुई बालबालिकाको निधन बम विस्फोटबाट भएको भन्न हुने कि नहुने भन्दै प्रश्न गरे। प्राकृतिक विपत्ति पनि होइन, पाँचथरमा दुई जना बालबालिकाको निधन भयो। अहिले त्यति भनौं। कसरी निधन भयो भन्ने अब पछि कुरा गरौंला। बम विस्फोटबाट भन्न हुने हो कि नहुने हो ? यहाँ त अन्योल भइराखेको छ। तर, बम विस्फोटबाट दुई बालबालिकाको मृत्यु भयो, उनले भने, म दुःख व्यक्त गर्न चाहन्छु। उहाँका परिवारजनलाई सरकारले पाँचपाँच लाखका दरले क्षतिपूर्ति दिने र दुई जना अरू घाइते छन्। उनीहरूको उपचारको जिम्मा सरकारले लिनेछ। एमालेका सचिव एवं प्रतिनिधिसभा सदस्य योगश भट्टराईले हिंसा शब्द बोलेपछि संसद्मा हंगामा नै हुँदै आएको छ। माओवादी केन्द्र अध्यक्ष पुष्पकमल दाहालप्रचण्ड सहितका नेताले यसको कडा आलोचना गर्दै आएका छन्। हिंसा शब्दको विषयमा माओवादी केन्द्र र एमालेका नेताबीच भनाभन, विवाद हुँदै आएको छ। यो शब्दमाथि नियमापति जनाउँदै केन्द्र माओवादी केन्द्रले संसदको रेकर्डबाट हिंसा शब्द हटाउन माग गरेको थियो। तर, सभामुख देवराज घिमिरेले यो असंसदीय शब्द नभएको भन्दै हटाउनु नपर्ने बताएपछि माओवादी केन्द्र थप आक्रोसित हुँदै आएको छ। उसले संसद् नै अबरोध गरेको छ। केही दिनयता संसद् अवरुद्ध गरिरहेको माओवादी केन्द्रले प्रधानमन्त्री ओली अमेरिकामा हुन गइरहेको संयुक्त राष्ट्र संघको महासभामा जानुअघि देशका नाममा गर्ने सम्बोधन भनेपछि अवरोध नगर्ने बताएर सोमबारको सदन चल्न दिएको छ। संसद्मा बोल्दै प्रधानमन्त्री ओलीले प्रतिस्पर्धा स्वस्थ हुनुपर्ने बताए। उनले भने, प्रतिस्पर्धा स्वस्थ हुनुपर्छ। प्रतिस्पर्धा भनेको झुटो कुराको बखान होइन। झुटा आरोप, लाञ्छना प्रतिस्पर्धा होइन। कुइनो हानाहान, छिर्के लडाउने प्रतिस्पर्धा होइन। प्रतिस्पर्धा दौडनु हो। उनले एनार्किज्म र डेमोक्रेसी छुट्याउन सक्नुपर्ने बताए। अराजकता डमोक्रेसी होइन, उनले भने। हामी स्वतन्त्रताका हकहरूको पक्षमा छौं। वाक स्वतन्त्रता, प्रेस स्वतन्त्रता तर सामाजिक मर्यादाका प्रबन्धहरू हामी मान्छौँ। हामी एनिमल मात्रै होइन। हामी सचेत जीव हो । हामीले समाज विकास गरेका छौं। उनले भने, समाजले स्थिति र मूल्यमान्यता विकास गरेको छ। हामी ती मूल्य मान्यता, हाम्रा सुन्दर संस्कृति, र परम्पराहरूलाई भत्काउन सक्दैनौं। उनले बेठीक र अनुपयुक्त भइसकेका पक्षहरूलाई हटाउँदै ठीक कुराहरूलाई जर्गेना गर्दै अगाडि बढ्ने बताए। उनले २०१९ मा डाभोस इकोनोमिक समिटमा जाँदा न्युयोर्क टाइम्सका अन्तर्वार्ताको प्रसंग पनि कोट्याए। उनले भने, प्रेस स्वतन्त्रता, प्रकाशन स्वतन्त्रता, वाक स्वतन्त्रता, अभिव्यक्ति स्वन्त्रता आदिका बारेमा त्यस बेला पनि भनेको थिए। पत्रकारिता स्वतन्त्र छ। तर, पीत पत्रकारिता, झुटो पत्रकारिता, समाजमा बेठीक कुराहरू फैलाउने पत्रकारितााई हामीले अलिकति सोध्नै पर्छ, सोधीखोजी गर्नै पर्छ। उनले पत्रकारिता विकृत हुँदै गएको बताए। उनले भने, झुटा कुराहरूको खेती गरेर समाजको सम्बन्ध बिगार्ने, मान्छेहरूका परिवार बिगार्ने, पारिवारिक सम्बन्ध बिगार्ने, साथीहरूका सम्बन्ध बिगार्ने आदि कुराहरू, अरुका कुराहरू अनावश्यक व्यक्तिगत इष्युहरूलाई पनि खोजेर उछालेर नभएका कुराहरू पनि जोडिजोडिकन दिने प्रकारका क्रियाकलापहरू उचित हुँदैनन्। उनले उठ्दै नउठेको कुरालाई पनि प्रस्ताव भनेर मिडियाका आएको भन्दै असन्तुष्टि जनाए। उनले भने, उठ्दै नउठेका कुराहरूमा प्रस्ताव नै नआएको कुरामा छलफल कसरी चलेको हो, त्यो मैले बुझेको छैन। प्रस्ताव पनि आएको छैन। छलफल पनि भएको छैन। कसैले विषय उठान नै गरेको छैन। उठान नै नगरेका विषयमा उत्पातै । मैले त हेरिराखेको थिएँ, के भएको होला। उठाएकै छैन। त्यो विषयमा कसैले के भनेर छलफल गर्यो भनेर त्यो छलफल संसद्मा आएर भएको पनि होइन, कहीँ कसैले कुरा गरे अरे भनेको सुन्दाखेरी के कुरा गरेका थियौं, किन यस्तो कुरा गर्यो, ए बाबा ! त्यो कस्तो हो ? संसद्मा कुरा उठ्छ, के विषयमा भनेर मान्छेले छलफलमा यस्सो बोल्न पनि के रहेछ भनेर सोध्न पनि नपाउने ? उनले आलोचनाको हद हुने बताए। बोलौ ठीक छ। आलोचना गरौं। तर, भाषाको सीमा हुन्छ होला। हामी सभ्य नेपाली समाजमा छानिएका सभ्य प्रतिनिधि हौं। उनले भने, हाम्रा क्रियाकलाप र बोली व्यवहारमा समाजले एउटा नमुना प्रतिबिम्बको अपेक्षा खोज्ला। आफ्नो सभ्यताको, शिष्टताको, मर्यादाको प्रतिबिम्ब सांसदहरूबाट आयो भन्ने जनताले ठान्नु पर्ला । प्रतिनिधिसभा बैठकलाई सम्बोधन गर्दै प्रधानमन्त्री ओलीले राष्ट्रसंघको वडापत्रको पालना गर्दै अरुको आन्तरिक मामिलामा हस्ताक्षेप नगर्ने र अरुको हस्तक्षेप पनि स्वीकार नगर्ने नेपालको नीतिबारे स्पष्ट गराउने बताए। उनले नेपालको संविधान, लोकतान्त्रिक मान्यता, सार्वभौमसत्ता सम्पन्न स्वतन्त्र राष्ट्रको पहिचान, न्यायोचित राष्ट्रिय हित र अन्तर्राष्ट्रिय प्रतिबद्धताका विषय राख्ने बताए। प्रधानमन्त्री ओलीले आफूहरूले देश र जनताका लागि राजनीतिक गर्ने तथा आजका लागि र त्योभन्दा बढी भोलिका लागि राजनीति गर्ने भएकाले यस तथ्यलाई मनन् गरेर अन्तर्राष्ट्रिस्तरमा प्रतिनिधित्व गर्ने स्पष्ट गरे।"
