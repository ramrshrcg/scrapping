शीर्षक,विवरण
राधिका नभएको भए म अहिलेसम्म बाँच्न सम्भव थिएन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पत्नी राधिका शाक्यका इच्छा, आकांक्षाबारे खुलेर चर्चा गरेका छन्। पत्नी राधिकाको किताब 'करुणा'को लोकार्पण समारोहमा प्रधानमन्त्री ओलीले पत्नी राधिकाले आफूसँग भएका विभिन्न मागहरूबारे खुलासा गरेका हुन्। उनले 'करुणा' उपन्यास, कथा वा कहानी केही भए पनि सत्यमा आधारित लेखोट भएको बताए। उनले पत्नी राधिकाको किताबलाई केही नमिसिएको २४ क्यारेटजस्तै भएको प्रस्ट पारे। 'मैल कहिले कुनै संस्मरण लेख्दा कथानक पनि मिसाइदिन्छु। तर, य किताब केही नमिसिएको २४ क्यारेट हो। यो किताब सत्यमा आधारित छ। यसको सत्यमाथि कसैले प्रश्न उठाउन सक्दैन। यसको साथी म पनि छु,' उनले भने। उनले पत्नी राधिकाको पनि भित्रभित्रै केही इच्छा, आकांक्षा रहेको र उक्त कुरा किताब पढेर आफूले थाहा पाएको बताए। 'उनको (राधिकाको) मसँग पनि केही डिमान्ड रहेछन्, भित्रभित्रै। केही इच्छा रहेछन्। यसो गरिदिए हुन्थ्यो, उसो गरिदिए हुन्थ्यो,' उनले भने, 'जन्मदिनमा फूल दिऊँ भने भोलिपल्ट थाहा हुन्छ। सम्झेर दिए हुन्थ्यो भन्ने उनलाई लाग्थ्यो। भनिदिए हुन्थ्यो भन्ने मलाई लाग्थ्यो। ३७ वर्षदेखि हामीबीच यस्तै चल्दै आयो।' उनले पत्नी राधिकाको जन्मदिनमा फूल दिन नपाए पनि आफ्नो जन्मदिन भव्यताका साथ मनाइदिने गरेको बताए। राधिका नभएको भए आफू बाँच्न पनि सम्भव नभएको ओलीको भनाइ छ। 'जब म बिरामी हुन थाले। त्यसपछि उनले मेरो जन्मदिन भव्यताका साथ मनाइदिन्छन्। राधिका नहुने हो भने म अहिलेमसम्म बाँच्न सम्भव थिएन। वास्तवमै थिएन। आँगनको माथिल्लोपट्टि मठ बनाएर हरेक विहानबेलुका हुर्काएर तुलसीजस्तै बाँचेको मान्छे हुँ म। जंगलको तितेपातेजस्तो होइन, जतनले बाँचेको मान्छे हँ। आज ७३ पुगे। भोलि ७४ लाग्छु,' उनले भने। उनले आफूलाई बचाउन सजिलो नभएको बताए। 'मलाई बचाउन सजिलो छैन, अलिक गाह्रो नै छ,' उनले थपे।"
"न मलाई फलानाले पालेको हो, न मैले अरुको भैँसी चराएको हुँ : प्रधानमन्त्री ओली","काठमाडौं : प्रधानमन्त्री केपी शर्मा ओलीले भूमिगत अवस्थामा नागरिकता हराएकाले अर्को नागरिकता बनाएको बताएका छन्। पत्नी राधिका शाक्यको किताब करुणा लोकार्पण गर्दै प्रधानमन्त्री ओलीले दुइटा नागरिकताका भएको भनेर भ्रम फैलाइएको बताए। उनले आफूले नागरिकतामा आमाबुबा फेर्न नसक्ने बताए। 'भूमिगत बेला कसले नागरिकता च्यापेर बस्छ? जसले ठाउँठाउँमा आफ्नो नाम परिवर्तन गर्दै हिंडेको छ, हुलिया बदल्दै हिंडेको छ, उसले नागरिकता खल्तीमा हालेर हिँड्छ?,' प्रधानमन्त्री ओलीले प्रश्न गरे, 'नागरिक हराएपछि अर्को बनाएँ। त्यसमा कुनै ब्यहोरा फरक छैन। किनकि केपी ओलीले त्यही भन्छ। म बाउ आमाको नाम परिवर्तन गर्न सक्दिनँ।' उनल आफ्नोबारे थुप्रै अफवाह फैलाइएको बताए। बन्चरोले बाउ छोरालाई मारेको, अर्काको घरमा भैँसी चराएको लगायत भ्रम फैलाइएको उनले बताए। 'म सामान्य परिवारमा जन्मिएको मान्छे हुँ। एक माना बन्दोबस्त भएको, खेतबारीबाट धान फल्ने घरमा जन्मिएको हुँ। मलाई फलानाले लगेर पालेको, भैँसी चराएको भन्छन्। हो, मैले आफ्नै भैँसीगाई चराएको हो। आफ्नै खेत जोतेको हो। मेरो आमा बित्नुभएपछि हजुआमाले मजाले हुर्काएको मान्छे हुँ,' उनले भने। उनले त्यसबेलाको ट्रेन्डअनुसार आफ्नो बुबाआमा मधेस झरेको बताए। बाढीले घरबार लगेपछि मात्रै आफ्नो दुःखका दिन सुरू भएको उनको भनाइ छ। 'हदबन्दी लाग्ने भएपछि हाम्रो जग्गा खेत पनि गएकै हो। बाढीले खेतबारी बगाएपछि हाम्रो दुःखका दिन आए। हामीले चरम गरिबी भोगेकै हो। अहिलेसम्म पनि हाम्रो दुःखका दिन हटेको छैन,' उनले भने। उनले युवा अवस्थामा आफूमा विद्रोही स्वभाव भएको बताए। त्यसैले २२ वर्षकै उमेरमा जेल जानुपरेको उनको भनाइ छ। 'खेल्न, पढ्न मलाई राम्रो लाग्थ्यो। साथीभाइको पनि प्यारो थिएँ। हुर्किँदै गएपछि म विद्रोही स्वभाव बन्दै गयो। समाजको बेथितिको कुरा उठाउन थाले। सबै कुरा बुझ्दै जाँदा व्यवस्था र राजनीतिबारे बुझे। अनि त्यतैतिर लागे। २२ वर्षमा चल्दै थिएँ, मलाई समातेर जेल हालियो। यातना दिइयो। उदाउँदो युवालाई विभिन्न मुद्दा लगाइयो। फाँसीको माग गरियो। भात खाँदाखाँदै बाउछोरालाई बन्चरोले हानेको भ्रम छर्न थाले। पञ्चायतका मतियारहरु अहिले पनि त्यस्तै कुरा गरिरहेका छन्। मैले व्यवस्थाविरुद्धको लडाइँ लडेकै हो। मैले मान्छे सचेत बनाएकै हो। राजतन्त्रविरुद्ध लागेकै हो। म गणतन्त्रवादी भएकै हो। निरर्थक हल्ला किन गर्नु,' उनले भने। प्रधानमन्त्री ओलीले आफ्नो जीवनकालमा १४ वर्ष जेल र ६ वर्ष भूमिगत बसेको बताए।"
"आवश्यकताअनुसार ७ बाट ९ वा ५ प्रदेश हुनसक्छ, धेरै रूवाबासी गर्न जरुरी छैन : प्रधानमन्त्री ओली","काठमाडौं : प्रधानमन्त्री केपी शर्मा ओलीले लोकतान्त्रिक प्रणालीका संरचनात्मक पक्षलाई हेरफेर र सुधार गर्न सकिने बताएका छन्। पत्नी राधिका शाक्यको किताब करुणा लोकार्पण गर्दै प्रधानमन्त्री ओलीले संविधानमा उल्लेख भएको आधारभूत पक्षबाहेक अन्य संरचनात्मक पक्षलाई हेरफेर र सुधार गर्न सकिने बताए। मुलुक र जनताको आवश्यकताका आधारमा सात प्रदेशलाई पाँच वा नौ वटा पनि हुनसक्ने भन्दै त्यसमा कुनै रूवाबासी गर्न उनको आग्रह छ। प्रधानमन्त्री ओलीले राजनीतिक आन्दोलनमा लाग्दा आफूले माग गरेको लोकतान्त्रिक गणतन्त्रको व्यवस्था आफ्नै जीवनमा ल्याउन सफल भएको बताए। उनले अब देशमा ठूलो राजनीतिक तथा सामाजिक परिवर्तनका लागि लड्नुपर्ने अवस्था नरहेको भन्दै केही सुधार भने गर्न सकिने बताए। 'खुसीको कुा मैले आफ्नै जीवनकालमा लोकतान्त्रिक गणतन्त्र देखें। त्यतिबेला मेरो माग संघीयता थिएन। २००७, २००४६ र ६२६३ को आन्दोलनमा संघीयताको माग थिएन। यस्तो कुरा गर्दा मलाई संघीयता विरोधी पनि भन्छन्,' उनले भने, 'अहिलेको ७ वटा प्रदेश ९ वटा वा ५ वटा पनि हुनसक्छ। कुनै रुवाबासी गर्नु आवश्यक छैन। देश र जनताको आवश्यकताअनुसार प्रदेश बन्ने हो,' उनले भने। जेलबाट पैदल निस्किएको कैदी प्रधानमन्त्री बन्ने भन्दै अन्डरमाइन गर्न नहुने उनको भनाइ छ। 'लोकतन्त्रका लागि हामीले गरेको त्यागलाई अन्डरमाइन गर्छन्। त्यो राम्रो होइन,' उनले भने।"
तालमेल गरेर चुनाव लड्दा माओवादीलाई क्षति पुग्यो : उपाध्यक्ष भुसाल,"अर्घाखाँची : नेकपा माओवादी केन्द्रकी उपाध्यक्ष पम्फा भुसालले कांग्रेस र एमालेसँग पालैपालो तालमेल गरेर चुनाव लड्दा पार्टीलाई क्षति पुगेको बताएकी छन्। तालमेलले पार्टी क्षयीकरणको बाटोमा लागेकाले आगामी चुनाव एक्लै लड्ने उनले बताइन्। सन्धिखर्कमा आयोजित पत्रकार सम्मेलनमा उनले सत्तामा रहँदा लोकप्रिय कामहरू गरेको र प्रतिपक्षमा समेत सशक्त भूमिका निभाइरहेको बताइन्। संख्या ३२ सिटको मात्र भए पनि नेपालको राजनीतिमा यसले ठूलो भूमिका खेलिरहेको उनको भनाइ छ। सत्तामा रहँदा होस् वा प्रतिपक्षमा माओवादीको भूमिका प्रभावकारी रहेको उनले बताइन्। ०६४ सालको जस्तो बलियो त हामी छैनौं,' उनले भनिन्, संख्या थोरै भए पनि हाम्रो भूमिका धेरै छ। संविधान संशोधनको प्रसंग कोट्याउँदै उनले आन्दोलनबाट प्राप्त उपलब्धि वर्तमान सरकारले संविधान संशोधनमार्फत खोस्न लागेको बताइन्। साना दलहरूलाई थ्रेस होल्ड लगाएर दुई दलीय शासन चलाउन खोजेको उनले आरोप लगाइन्। समानुपातिक प्रणाली हटाउने प्रपञ्च गरेको भन्दै भुसालले अधिकार खोस्ने काम स्वीकार्य नहुने बताइन्।"
राधिका शाक्यलाई अहिलेसम्म सम्बोधन गरेको थिइनँ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पत्नी राधिकालाई अहिलेसम्म आफूले सार्वजनिक स्थानमा सम्बोधन नगरेको बताएका छन्। पत्नी राधिकाको किताब 'करुणा'को लोकार्पण समारोहमा सम्बोधन गर्दै प्रधानमन्त्री ओलीले पहिलोपटक पत्नी राधिकाको सम्बोधन गरे। 'आज एउटा नयाँ कुरा हुने भयो। मैले अहिलेसम्म यस्तो सभाहरूमा राधिका शाक्यलाई सम्बोधन गरेको थिइनँ। सँगै बस्दा पनि सम्बोधन गरेको थिइन। आज सभापति नै भएपछि, पुस्तकको लेखिका नै भएपछि सम्बोधन नगरी सुख भएन,' सम्बोधन गर्दै प्रधानमन्त्री ओलीले भने, 'सभापति राधिका शाक्यज्यु, आजको लोकार्पित गरिएको पुस्तक करुणाका लेखिकाज्यु।' उनले पत्नी राधिकाको प्रशंसा गरुँ कि नगरुँ भन्ने विषयमा पनि द्विविधा भएको बताए। 'प्रशंसा नगरौं, सबैले प्रशंसा गरे। किन कन्जुस बनेको होला भन्ने डर। प्रशंसा गरौं, श्रीमतीको प्रशंसा गर्न पाएको रैनछ, मौका छोपेर गयो भन्लान् भन्ने डर,' उनले भने। उनले 'करुणा' उपन्यास, कथा वा कहानी केही भए पनि सत्यमा आधारित लेखोट भएको बताए। उनले पत्नी राधिकाको किताबलाई केही नमिसिएको २४ क्यारेटजस्तै भएको प्रस्ट पारे। 'मैल कहिले कुनै संस्मरण लेख्दा कथानक पनि मिसाइदिन्छु। तर, य किताब केही नमिसिएको २४ क्यारेट हो। यो किताब सत्यमा आधारित छ। यसको सत्यमाथि कसैले प्रश्न उठाउन सक्दैन। यसको साथी म पनि छु,' उनले भने।"
नेपाल सुपर लिग: सर्वाधिक मूल्यमा बिके ८ खेलाडी,"काठमाडौं : तेस्रो संस्करणको नेपाल सुपर लिग (एनएसएल)को मिनी अक्सन सम्पन्न भएको छ। शनिबार काठमाडौंमा भएको मिनी अक्सनबाट लिगमा सहभागी हुने सात टिम तयार भएको छ। आउँदो चैत महिनामा हुने प्रतियोगितामा ललितपुर सिटी एफसी, काठमाडौं रेजर्स, धनगढी एफसी, झापा एफसी, एफसी चितवन, पोखरा थन्डर्स र बुटवललुम्बिनी सहभागी हुँदैछन्। अक्सनमा क्याटगरी ए मा १५ जना र क्याटगरी बी मा ४५ गरी कुल ६० खेलाडी मात्र अक्सनमा राखिएका थिए। क्याटगरी ए का खेलाडीको बेस प्राइस २ लाख र म्याक्सिमम प्राइस ४ लाख रुपैयाँ तोकिएको थियो भने त्यस्तै क्याटगरी बी को बेस प्राइस १ लाख ५० हजार र म्याक्सिमम प्राइस २ लाख रुपैयाँ तोकिएको थियो। मिनी अक्सनमा आठ खेलाडी सर्वाधिक चार लाख रुपैयाँमा बिक्री भएका छन्। जसमा मणिकुमार लामा, अभिषेक लिम्बू, सुमित श्रेष्ठ, पासाङ लामा, आशिष गुरुङ, दिनेश हेम्जन, जेलेस्पीजंग कार्की र सन्तोष कार्की रहेका छन्। अक्सनमा केही नाम चलेका खेलाडीहरू बिक्री भएनन्। मिनी अक्सनसँगै अब विदेशी खेलाडी र स्थानीय खेलाडी छनोट हुन बाँकी रहेको बताइएको छ।"
कुम्भमेलाबाट फर्किएको गाडी दुर्घटना हुँदा ४ नेपालीको मृत्यु,"राजविराज : भारतको उत्तर प्रदेशस्थित प्रयागराजमा जारी महाकुम्भ मेलाबाट फर्किने क्रममा नेपाली तीर्थयात्री सवार गाडी दुर्घटना हुँदा चार जनाको मृत्यु भएको छ भने ६ जना घाइते भएका छन्। नम्बर खुल्न नसकेको भारतीय नम्बरको स्कार्पियो शुक्रबार अबेर राति भारतको यूपी राज्यअन्तर्गत गोरखपुर लिंक रोडमा दुर्घटना हुँदा चार जनाको मृत्यु भएको कञ्चनरुप नगरपालिका७ का वडाध्यक्ष समानन्द चौधरीले बताए। विपरीत दिशाबाट गइरहेको ट्रयाक्टरको पछाडिको ट्रलीमा स्कारर्पियो ठोक्किएर दुर्घटना भएको हो। दुर्घटनामा स्कार्पियोमा सवार सप्तरीको कञ्चनरूप नगरपालिका७ की ६४ वर्षीया लिलावती चौधरी, ६५ वर्षीय परशुराम चौधरी, वडा नम्बर ५ की ५५ वर्षीया हरिहर वती यादव र उनकी भाउजु सुनसरीको कुशहा गाउँपालिका १ की समतोलियादेबी यादवको मृत्यु भएको छ। सोही गाडीमा सवार लिलावतीका पति कञ्चनरुप नगरपालिका१ स्थित लक्ष्मीनारायण माध्यमिक विद्यालय वैरवाका शिक्षक उपेन्द्र नारायण चौधरी, वडा नम्बर ७ कै लालु देवी यादव, वडा नम्बर ५ का जितु यादव, मुकेश यादव, उपेन्द्रका बहिनीज्वाई र चालकसहित ६ जना घाइते भएका छन्। उनीहरुलाई प्रहरीले गोरखपुरस्थित जिल्ला अस्पताल पठाएको भारतीय सञ्चारमाध्यमहरूले जनाएका छन्। कञ्चनरुप नगरपालिका७ का वडाध्यक्ष समानन्द चौधरीले शव ल्याउन तीनवटा एम्बुलेन्स त्यसतर्फ प्रस्थान गरेको जानकारी दिए। शनिबार मृतक परशुरामका छोरा, लिलावतीका छोरा र हरीहरवतीका परिवारका सदस्य एम्बुलेन्स लिएर गएको वडा अध्यक्ष चौधरीले बताए।"
केपी ओली कप फुटबल च्याम्पियनसिपको तयारी पूरा,"काठमाडौं : आइतबारबाट काठमाडौंमा सुरु हुने तेस्रो संस्करणको केपी ओली कप फुटबल च्याम्पियनसिपको तयारी पुरा भएको छ। आयोजक राष्ट्रिय युवा संघ नेपालले शनिबार काठमाडौंमा पत्रकार सम्मेलन गर्दै केपी ओली कप फुटबल च्याम्पियनसिपको तयारी पुरा भएको जनाएको हो। प्रतियोगिताको पहिलो खेल एन्फा कम्प्लेक्समा दिउँसो ३ बजेबाट उज्वेकिस्तानको ब्ल्याक बुल्स एफसी र एपीएफ एफसी हुने जनाइएको छ। प्रतियोगितामा दुई विदेशीसहित ९ टोलीले सहभागिता रहनेछ। प्रतियोगिताको विजेताले १५ लाख ११ हजार १ सय ११, दोस्रो टोलीले ५ लाख रुपैयाँ प्राप्त गर्ने युवा संघले जनाएको छ। प्रतियोगिताका सर्वोत्कृष्ट खेलाडीलाई १लाख, उत्कृष्ट गोलरक्षक, उत्कृष्ट गोलकर्ता, उत्कृष्ट उदीयमान खेलाडीले समान ५० हजार रुपैयाँ प्राप्त गर्ने राष्ट्रिय युवा संघका प्रवक्ता कृष्णहरि बताए। प्रतियोगितामा इटालीका विश्व चर्चित फुटबल खेलाडी जियानलुजी बुफनकोको पनि उपस्थिति रहने आयोजकले जनाएको छ। प्रतियोगिताको उद्घाटन प्रधानमन्त्री एवं एमाले अध्यक्ष केपी शर्मा ओलीले गर्ने कार्यक्रम तय भएको छ।"
अनि मैले भन्नथाले घरज्वाइँ बसेको छु : प्रधानमन्त्री ओली,"काठमाडौं : प्रधानमन्त्री केपी शर्मा ओलीले डेरा नपाएर आफू ससुरालीमै बस्नुपरेको बताएका छन्। पत्नी राधिकाको किताब 'करुणा'को लोकार्पण समारोहमा सम्बोधन गर्दै प्रधानमन्त्री ओली आफू गृहमन्त्री भएर हटेपछि डेरा नपाएको बताए। 'डेरा बस्थे। गृहमन्त्री भएर मन्त्री क्वाटर गएँ। मन्त्री बनेर हटेपछि त डेरा खोज्दा पनि भेटिएन। धेरै दिनम्म डेरा नभेटेपछि सालो ज्ञानेन्द्र शाक्यले हाम्रैमा बसौं भनेसि ससुरालीमा बसें। साथीभाइले कहाँ बस्नुभएको छ? भनेर सोध्न थाले। अनि मैले भन्नथाले घरज्वाइँ बसेको छु। ढुक्कले भनिदिएपछि साथीहरूले सोध्न छोडे। घरज्वाइँ भनेपछि धेरैलई ह्युमिलेशन हुँदो हो, मैले पाल्छु भन्या भए पो ह्युमिलेशन ,' उनले भने। उनले पत्नी राधिकालाई केही कुराको आश्वासन नदिएको प्रस्ट पारे। 'मैले सुरुमै जिन्दगीमा एक कपि चिया खुवाउन सक्दिनँ। एकसरो कपडा दिन सक्दिनँ। जिन्दगीभरि साथ दिन्छु भन्छन् तर जिन्दगीको ठेगान छैन। श्रीमती पाल्ने धाक पनि दिइनँ। न जागिर छ, न घर खेत छ। सबै सिध्याएर हिँडेको मान्छे हुँ। सबै कुरा कुरा नलुकाइ भनेको छु। श्रीमती पाल्न सक्ने हुती भएको मान्छे म होइन,' प्रधानमन्त्री ओलीले भने। उनले आफूले पत्नी भन्दा पनि राधिकाले आफूलाई भित्र्याएको बताए। 'केपी ओलीले मलाई भित्र्याएको होइन। मैले डेरा खोजेर केपी ओलीलाई भित्र्याएको हुँ' राधिकाले किताबमा ठीकै लेखेकी छन्,' प्रधानमन्त्री ओलीले भने। उनले बालकोटस्थित घर पनि राधिकाले बनाएको बताए। 'त्यो घर पनि राधिकाले ट्रस्टलाई दान दिइसकेकी छन्। त्यो मेरो पैसाले बनेको पनि होइन। उनकै सम्पत्तिको दान हो,' उनले थपे। उनले वैवाहिक वर्षगाँठको अवसरमा राधिकाले राम्रो गिफ्ट 'करुणा' दिएको बताए।"
परम्परागत खाना परिकार संरक्षणका लागि पहिलो दनुवारी महोत्सव,"उदयपुर : दनुवारी कला, संस्कृति र परम्परागत खाना परिकार संरक्षण गर्ने उद्देश्यले जिल्लामै पहिलोपटक दनुवारी खाना महोत्सवको आयोजना गरिएको छ। महिला सशक्तीकरण श्रोत केन्द्र राजावास लगायतका दनुवार सम्बद्ध पाँच वटा जातीय उत्थानशील संस्थाले त्रियुगा नगरपालिका८ वैरेनीमा आयोजना गरेको महोत्सवमा दनुवारी परम्परागत कला, संस्कृति, खाना परिकार तथा परम्परागत सामग्री प्रदर्शनीमा राखिएका छन्। दुई दिनेसम्म सञ्चालन हुने महोत्सवमा १५ वटा दनुवारी स्टल राखिएको श्रोत केन्द्रका कार्यकारी निर्देशक बन्दना दनुवारले बताइन्। महोत्सवमा दनुवार समुदायले मकै गोड्दा गाउने परम्परागत रामदल गीतलाई प्रतियोगिताका रूपमा राखिएको छ। प्रतियोगितामा स्थानीय आठ वटा समूहले सहभागिता जनाएको उनले बताइन्। त्यसैगरी दनुवार जातीले माछा मार्न प्रयोग गर्ने ढोडिया, थुन्से, ओछ्याउने चट्टाई गुन्द्री लगायतका सामग्री प्रदर्शनीमा राखिएको उनले बताइन्। महोत्सवमा दनुवारी झाँकी, पूजापाठमा महिलाले गाउँदै नाच्ने संगिनी, बेहुली लिन गएपछि बेहुलाको घरमा खेलिने रतौली नाच देखाइने आयोजक सदस्य रन्जु दनुवारले बताइन्। खाना परिकार महोत्सवमा वगिया गेटी, अण्डीको निगार, माछाको पुसुना, गंगटाको रोष्ट, तोतेलाको अचार, केरा र बुङ्गाको अचार, राँगाको सुकुटीको मुसुवा, कुखुराको मासुको अचार, वनभाग, घोङी राखिएको आयोजक दनुवार समाजका अध्यक्ष केदारकुमार दनुवार बताए। त्यस्तै चिचौरी, सेलरोटी, अण्डीको चिचिउरी, पिनाको सिटन, वर्मीको सिटन, गुन्द्रकु, मस्याङ लगायतका परिकार महोत्सवको आकर्षणको रुपमा रहेको उनले बताए। सोही अवसरमा मंसिर २५ लाई दनुवार समुदायको प्रमुख चाड न्वागी पर्वकोरुपमा मनाईने घोषणा गरिएको छ। त्यसका लागि आगामी २०८२ मंसिर २५ गते भव्य कार्यक्रम आयोजना गरी सरकारलाई राष्ट्रिय चाडका रूपमा समावेश गर्न आह्वान गरिने आयोजक गणेश दनुवारले बताए। न्वागी पर्व मनाउन केन्द्रदेखि गाउँसम्मको दनुवार समाजको कमिटीहरूमा स्मरण गराउन स्मरणपत्र समेत प्रदान गरिएको छ। महोत्सवको उद्घाटन गर्दै कोशी प्रदेश सभाका उपसभामुख सिर्जना दनुवारले दनुवारी खाना महोत्सवले लोप हुँदै गएको मौलिक संस्कृति संरक्षणमा टेवा पुग्ने बताइन्। उनले परम्परागत संस्कृति संरक्षणसँगै सामाजिक र आर्थिक अवस्थालाई बलियो बनाउन समेत सहयोग पुग्ने बताइन्। उपसभामुख दनुवारले महोत्सवले विपन्न परिवारका समुदायको उत्थानमा टेवा पुग्ने र दनुवार समुदायले सञ्चालन गर्दै आएको होमस्टे सञ्चालनमा सहयोग पुग्ने बताइन्। काभ्रेको पाँचखाल नगरपालिकाका उपमेयर सूर्यमाया दनुवारले महोत्सवले दनुवार समुदायको कला, संस्कृति, भेषभुषा, परम्परा, रितिरिवाज संरक्षणमा जोड दिएको बताइन्। उनले दनुवार जातिलाई माझी जातिको उपजातिमा राखेकोमा आपत्ति जनाउँदै तत्काल सच्याउन माग गरिन्। उनले दनुवार कुनै उपजाति वा उपथर नभएको स्पष्ट पारिन। त्यसैगरी त्रियुगा नगरपालिकाका उपमेयर महेश्वरी राईले नेपालमा रहेका आदिवासी जनजातिले आयोजना गर्ने महोत्सवले स्थानीय समुदायको प्रवर्द्धन हुनुका साथै भाषा, कला, साहित्य र पहिचानका लागि सहयोग पुग्ने बताइन्।"
प्रथम महिला राधिका शाक्यको आत्मकथा करुणा लोकार्पण,"काठमाडौं : प्रथम महिला राधिका शाक्यको आत्मकथा करुणा लोकार्पण भएको छ। आज आयोजित एक समारोहमा प्रधानमन्त्री केपी शर्मा ओलीको प्रमुख आतिथ्यमा लेखक शाक्य, नेपाल कम्युनिष्ट पार्टी (एमाले)का उपमहासचिव प्रदीप ज्ञवाली, साहित्यकार अमर न्यौपाने र गायिका आनी छोइङ डोल्माले उक्त पुस्तक लोकार्पण गरेका हुन्। प्रधानमन्त्री ओली र प्रथम महिला शाक्य दाम्पत्य जीवनमा बाँधिएको ३७औँ वर्ष पुगेको अवसरमा पुस्तकको लोकार्पण गरिएको हो। लेखक शाक्यले आत्मकथामा आफ्नो दृष्टि, भोगाई र अनुभूतिसँगै प्रधानमन्त्री ओलीको संघर्ष, कठिनाइ, सफलता र समाजसेवाका विषय समेटिएको बताइन्। पुस्तकमा शाक्यको बाल्यकाल, पढाइ, जागिर र जीवनका उकालीओराली तथा नेता ओलीसँग विवाह बन्धनमा बाँधिएपछिका अनेक प्रसंग उल्लेख छन्। न म साहित्यकार, न लेखिका तर मनमा लागेका कुरा लेख्ने गर्थें। त्यही संकलन आज पुस्तकाकारमा आएको छ, शाक्यले भनिन्, म बाल्यकालदेखि नै गरिब, दुःखी, रोगी असहायलाई देखेपछि चिन्तित हुन्थे। मैले केपी ओलीसँग करुणाले बिहे गरेँ।"
मोटरसाइकलको ठक्करबाट पैदल यात्री महिलाको मृत्यु,झापा : झापामा मोटरसाइकलको ठक्करबाट पैदल यात्री महिलाको मृत्यु भएको छ। दुर्घटनामा परी मोटरसाइकलमा सवार एक जना घाइते भएका छन्। जयपुरशनिश्चरे भित्री सडक खण्ड अन्तरगत बुद्धशान्ति गाउँपालिका२ खतिवडा चोकमा शनिबार दिउँसो शनिश्चरेबाट जयपुरतर्फ जाँदै गरेको मे९प ७४८२ नम्बरको मोटरसाइकलले पैदल यात्री महिलालाई ठक्कर दिएको थियो। मोटरसाइकलको ठक्करबाट पैदल यात्री सोही ठाउँकी अन्दाजी ७५ वर्षीया इन्द्रमाया कार्की घाइते भएका थिए। घाइते कार्कीलाई बीएण्डसी अस्पताल बिर्तामोड पठाएकोमा अस्पताल पुर्याउनसाथ चिकित्सकले मृत घोषणा गरेको जिल्ला प्रहरी कार्यालय झापाले जनाएको छ। सोही दुर्घटनामा मोटरसाइकलमा पछाडि सवार बुद्धशान्ति गाउँपालिका७ बस्ने २४ वर्षीय रविन गड्तौला घाइते भएका छन्। उनको खुट्टा र दुवै हातमा चोट लागेर सिटी अस्पताल बुधबारेमा उपचार भइरहेको छ। मोटरसाइकल र मोटरसाइकल चालक इलाम सूर्योदय नगरपालिका१० बस्ने २१ वर्षीय भुवन न्यौपानेलाई इलाका प्रहरी कार्यालय धुलाबारीले नियन्त्रणमा लिएको जनाइएको छ।
"भद्रपुर झापा गोल्डकप : लिग च्याम्पियन चर्च ब्वाइज बाहिरियो, झापा ११ सेमिफाइनलमा","झापा : बी डिभिजन लिगको तयारी गरिरहेका झापा ११ फुटबल क्लबले ए डिभिजन लिग च्याम्पियन चर्च ब्वाइज युनाइटेड क्लबलाई हराउँदै भद्रपुर झापा गोल्डकपको सेमिफाइनलमा प्रवेश गरेको छ। मेची रंगशाला भद्रपुरमा शनिबार भएको दोस्रो क्वार्टर फाइनल खेलमा झापा ११ ले चर्च ब्वाइजलाई २१ गोल अन्तरले हराउँदै सेमिफाइलनमा स्थान सुरक्षित गरेको हो । झापाले यसअघि पहिलो चरणमा मछिन्द्र एफसीलाई हराएको थियो। झापा अब सेमिफाइनलमा सशस्त्रको एपीएफ र ट्रान्सापोर्ट युनाइटेड भुटानबीच हुने विजेता टिमसँग खेल्नेछ। आज खचाखच दर्शक भएको रंगशालामा पहिलो हाफ ११ गोलको बराबरीमा टुङ्गिएको थियो। खेलको १४औँ मिनेटमा झापाका एरोन थापाले गोल गर्दै टिमलाई अग्रता दिलाए। चर्च ब्वाइजका किपर कृसल मोक्तान अगाडि बढेको अवस्थामा थापाले मैदानको मध्य भागबाट लगेको बललाई जाली चुमाए। खेलको ४१औँ मिनेटमा चर्च ब्वाइजका विक्रम धिमालले गोल गर्दै खेललाई बराबरीमा ल्याए। झापाका प्रदीप बुढाथोकीले चर्चका सुजन डङ्गोललाई फाउल गरे। त्यसपछि एरिक विष्टको फ्रिकिक प्रहारलाई सदुपयोग गरी धिमालले गोल गरेका थिए। खेलको ७९औँ मिनेटमा झापाका कप्तान पेमा तामाङले टिमका लागि थप एक गोल गरे। चर्चका गोलकिपर मोक्तानले पञ्च गरेको बल क्लियर नहुँदा तामाङले टिमलाई २१ को अवस्थामा ल्याए। घरेलु दर्शकको समर्थन रहेको झापाले गोल गर्ने केही अवसरहरू गुमाएको थियो। खेलको २४औं मिनेटमा प्रदीप बुढाथोकीको पेनाल्टी एरियाको हेडर चर्चका किपर मोक्तानले नियन्त्रणमा लिए। खेलको ३२औँ मिनेटमा एरोन थापाले पेनाल्टी एरिया नजिकैबाट गरेको प्रहार किपर मोक्तान रोके। पहिलो हाफको अतिरिक्त समयमा एरोनको कर्नर किकमा सुमन मगरको हेडेर क्रस बार माथिबाट बाहिरियो। खेलको ३७औँ मिनेटमा चर्चका प्रशान्त लक्समले पेनाल्टी एरियाबाट गरेको प्रहार झापाका गोलकिपर सन्दीप लिम्बूले रोके। खेलको ३१औँ मिनेटमा उमेश राईको प्रहार गोलकिपर लिम्बूले बचाउ गरे। खेलको प्लेयर अफ द म्याच झापा ११ का पेमा तामाङ भए। उनले नगद २१ हजार र ट्रफी पाए। खेलपछि भएको पोस्ट म्याच कन्फ्रेन्समा झापाका प्रशिक्षक अङ्गुर कुमार खड्गीले पछिल्लो समय एउटै टिमवर्कका कारण ए डिभिजन टिमहरूसँग प्रतिस्पर्धा गर्न सहज भएको बताए। खेलाडीको उत्कृष्ट प्रदर्शनले लगातार दुई खेलमा जित हात पारेको बताउँदै उनले भने, खेलमा तलमाथि हुन्छ, रेफ्रीले पनि सोहीबमोजिम सही डिसिजन दिनुपर्छ। त्यस्तै चर्च ब्वाइजका व्यवस्थापक सविन डाँगीले मोफसलमा प्रतियोगिता जुधेर समस्या आएको बताए। उनले क्लबको मुख्य टिम अहिले हेटौँडामा रहेकाले सबै खेलाडी यहाँ ल्याउन नसक्दा हार व्यहोर्नु परेको बताए। आइतबार हुने तेस्रो क्वार्टर फाइनल खेल न्यु रोड टिम (एनआरटी) र बंगलादेशको काउरन बाजार प्रगति संघबीच हुने गोल्डकपका अध्यक्ष दीपेश ढकालले जानकारी दिए। गोल्डकपको विजेताले नगद १३ लाख, आकर्षक ट्रफी र मेडल र उपविजेताले नगद ७ लाख, ट्रफी र मेडल प्राप्त गर्ने उनले बताए।"
रसुवामा हिमपात,"रसुवा : गत भदौदेखि पानी नपरेको रसुवाको उच्च हिमाली क्षेत्रमा हल्का वर्षात् तथा हिमपात भएको छ। हिमपातले खेतीपाती सप्रने आशाले किसान खुसी भएका छन्। रसुवाको पाँचवटै गाउँपालिका हिमाली भेग जोडिएको छ। उत्तरगयाँको तिरु, गोगने, करुमर्याङसम्म हिउँपर्ने क्षेत्र हो। कालिका गाउँपालिकाको राम्चे, गुराँसे, स्याउबारी, लोकिल, गोम्बोडाडासम्म हिउँ पर्ने ठाउँ हो। यसपटक लामो समय पानी र हिउँ परेन। फागुन लागेपछि हिउँ र पानी परेपछि आन्तरिक पर्यटक पनि हिउँ खेल्न आउने क्रम बढेको छ। 'ढिलो भए पनि हिउँ र पानी पर्यो,' स्थानीय चिदोङ तामाङ भन्छन्, 'हिउँ परेर रमाइलो भयो।' गोसाइकुण्ड गाउँपालिकाको ठूलोस्याफ्रुका, ब्राबल क्षेत्रमा पनि हल्का हिमपात भएपछि स्थानीय खुसी भएका हुन्। उच्च क्षेत्रमा मात्र हिउँ परेको ठूलोस्याफ्रुका युवा सुब्बा तामाङले ठूलोस्यफ्रु, ब्राबल, चन्दवारी, दिम्सा, चोलाङपाटी र गोसाइकुण्ड पदमार्गमा हल्का हिमपात भएको हो। हिमपात भएपछि अन्नबाली उत्पादन हुने भएकाले स्थानीय खुसी भएका हुन्। पर्यटकीय क्षेत्र गोसाइकुण्डमा हिमपात सुरु भएपछि व्यवसायी पनि खुसी भएको स्थानीय सुब्बा तामाङले बताए। 'पुस माघमा पहिले त साताभरी हिउँपर्थ्यो,' उनले भने, 'फागुनमा भने पनि हल्का हिउँ परेको छ। यसले कृषिमा केही भने पनि राहत मिल्छ। उता आमाछोदिङमो गाउँपालिकाको लेकमा उच्च भेगमा हिमपात भएको छ। बस्तीभन्दा माथितिर हिमपात भयो तलतिर गाउँबस्तीमा नपरेको स्थानीय निमा तामाङले बताए। हिउँ परेपछि नाइट्रोजनको मात्रा बढ्ने हुँदा बोट बिरुवा तथा बालीमा फाइदा पुग्ने भएकाले कृषक खुसी भएका हुन्। यसले हाल किसानहरूले लगाएको गहुँ, फापर, जौ, करूलगायत विभिन्न किसीमको जडिबुटीलाई प्रत्यक्ष फाइदा पुग्छ। बोटविरूवा तथा जडिबुटीलाई समेत हिमपातले उर्वरा शक्ति दिने र बाली र बोट विरुवालाई फाइदा हुने किसान जिम्बा लामाले बताए। उनले भने 'हल्का हिमपात भो पर्याप्त हिउँ परेन। लेकमा हिमपात भएपछि पहिले गाउँसम्म आउने हिउँ पर्ने आशा गरे पनि एकै छिनमा रोकियो।' पहिले गाउँ र गोठ समेत हिउँले छोपेको ताजा याद रहेको यार्साका स्थानीय विकास तामाङले बताए।"
हमासले दोस्रो पटक हस्तान्तरण गरेको शव शिरी बिबासकै,"इजरायली बन्धक शिरी बिबासको परिवारले शुक्रबार हमासले इजरायललाई हस्तान्तरण गरेको शव शिरीकै भएको पुष्टि गरेको छ। परिवारले जारी गरेको विज्ञप्तिमा भनिएको छ, 'हाम्री शिरीलाई बन्दी बनाएको बेला हत्या गरिएको थियो। उनी अहिले घर फर्किएकी छिन्।' यद्यपि शवको जाँच गर्ने इजरायली फोरेन्सिक अधिकारीहरूले अझैसम्म उक्त शव शिरी बिबासको हो भनेर पुष्टि गरेका छैनन्। बिबासको परिवारले भन्यो, 'हामी १६ महिनादेखि यो निश्चितताको खोजीमा थियौं र अब हामीले यो पाएका छौं। यसमा कुनै खुशी छैन।' हमासले शुक्रबार साँझ रेडक्रसलाई एउटा शव हस्तान्तरण गरेको थियो। यसअघि बिहीबार हमासले चारवटा शव पठाएको थियो। यी मध्ये एउटा शव शिरी बिबासको भएको दाबी गरिएको थियो। तर इजरायलले गरेको अनुसन्धानपछि त्यो शव एक अज्ञात महिलाको भएको पत्ता लाग्यो। यस सम्बन्धमा इजरायलले हमासमाथि युद्धविराम सम्झौताका सर्तहरू उल्लङ्घन गरेको आरोप लगाएको थियो। ७ अक्टोबर २०२३ मा हमासले ३३ वर्षीया शिरी बिबासलाई उनका दुई छोराछोरी, ५ वर्षीया एरियल र २ वर्षीय काफिरसँगै बन्धक बनाएको थियो।"
विराटनगरबाट अमेरिकी डलरसहित १ जना पक्राउ,"विराटनगर : अवैध रूपमा बोकेको अमेरिकी डलर (अमेरिकी रूपैयाँ)सहित १ जना व्यक्ति विराटनगरबाट पक्राउ परेका छन्। विराटनगर विमानस्थल हुँदै काठमाडौं जान लागेका सुनसरीको भोक्राहा नरसिंह गाउँपालिका५ का ३४ वर्षीय नौसाद अन्सारीलाई पक्राउ गरिएको जानकारी मोरङ प्रहरी प्रमुख एसपी नारायणप्रसाद चिमरियाले दिए। उनका अनुसार अन्सारीलाई विराटनगर महानगरपालिका४ स्थित विमानस्थलबाट शुक्रबार राति ८ बजेतिर पक्राउ गरिएको हो। उनी यती एयरलाइन्सको जहाजबाट काठमाडौं जाने तयारीमा थिए। प्रहरी वरिष्ठ नायव निरीक्षक (वरिष्ठ सइ) श्याम सुवेदी नेतृत्वको टोलीले चेकजाँच गर्दा अन्सारीले लगाएको कोटको गोजीभित्र अमेरिकी डलर फेला परेको थियो। उनको साथबाट १ सय दरका ८१ थान डलर बरामद भएको एसपी चिमरियाले बताए। अवैध रूपमा बोकेको अमेरिकी डलरसहित अन्सारीलाई पक्राउ गरिएको प्रहरीले जनाएको छ। अन्सारीले कुन बैंकबाट डलर साटेका हुन् भनेर खुलाउन सकेनन्। स्रोत खुलाउन नसकेपछि नियन्त्रणमा लिएर अनुसन्धानको दायरामा ल्याइएको जानकारी चिमरियाले दिए। यति धेरै अमेरिकी डलर बोकेर हिँड्न नेपालमा प्रतिबन्ध रहेको प्रहरीले जनाएको छ। यद्यपि, अन्सारीले विदेशबाट आएका साथीलाई नेपाली रूपैयाँ दिएर आफूले डलर लिएको प्रहरीलाई बताएका छन्। अन्सारीले आफू केही समय अघिसम्म कतारमा बस्ने गरेको बताए। कतारमा बस्ने र नेपाल आउनेजाने गरेको उनको भनाइ छ। उनले मोबाइलमा आफ्नो पासपोर्ट (राहदानी)को फोटो पनि खिचेर राखेका छन्। अहिले भने साथीको आफन्त बिरामी भएर काठमाडौं जान लागेको बताएका छन्। अवैध रूपमा बोकेको डलरसहित पक्राउ परेका अन्सारीलाई आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाउने तयारी भइरहेको जानकारी एसपी चिमरियाले दिए।"
केन्याका चेयुलियोट र जेरोटिसले जिते धरान रनको उपाधि,"धरान : धरान उपमहागरपालिकामा आयोजित दौड प्रतियोगिताकै ठूलो १३औँ धरान १० किलोमिटर दौड प्रतियोगिता(धरान रन) खुला तर्फको उपाधि पुरुषतर्फ केन्याका धावक व्हिल्सन चेयुलियोट र महिला तर्फ केन्याकै शरन जेरोटिसले जितेका छन्। शनिबार धरानमा सम्पन्न पुरुषतर्फ दौड प्रतियोगितामा १० किलोमिटर दूरी चेयुलियोटले ३० मिनेट ५५ सेकेन्डमा पूरा गरी उपाधि जितेका हुन्। महिलातर्फ जेरोटिचले ३८ मिनेट ४२ सेकेन्डमा १० किलोमिटर दूरी पूरा गर्दै उपाधि जित्न सफल भइन्। दुवै जनाले प्रतियोगितामा सहभागी ४ हजार ७ सय सहभागीलाई पराजित गर्दै दुवैले उपाधि जितेका हुन्। पुरुषतर्फ केन्याकै जुलियस मार्युकीले ३१ मिनेट ८ सेकेन्डमा दौड पूरा गर्दै दोस्रो स्थान प्राप्त गरेका छन्। प्रतियोगितामा दुर्गा बहादुर बुद्धले ३२ मिनेट ४४ सेकेन्डमा दौड पूरा गर्दै तेस्रो स्थान प्राप्त गरे। महिलातर्फ सुमित्रा कुमारी चौधरी ३९ मिनेट २८ सेकेन्डमा दुरी पार गर्दै दोस्रो भइन भने दीपा परियारले ३९ मिनेट ५९ सेकेन्डमा दौड पूरा गर्दै तेस्रो स्थान प्राप्त गरिन्। महिला र पुरुष दुवै विधा तर्फका प्रथम, दोस्रो र तेस्रो हुने खेलाडीले नगद ६० हजार, ४० हजार र ३० हजार रुपैयाँ प्राप्त गरेका छन्। विजेता खेलाडीहरूलाई सशस्त्रका पूर्व आइजीपी दुर्जकुमार राईले नगद र प्रमाणपत्र वितरण गरेका थिए। प्रतियोगिताको अण्डर १६ उमेर समूहमा पुरुषतर्फ ईश्वर राई प्रथम, सुवास कुमार बिक दोस्रो र बिकी यादव तेस्रो भए। महिलातर्फ जुही राई प्रथम कुसुल राई दोस्रो र पूजा महतर तेस्रो भइन। ४० वर्षमाथि उमेर समूह तर्फको भेट्रान पुरुषतर्फ विजय कुमार राई प्रथम, राकेश महर्जन दोस्रो र राम चन्द्र श्रेष्ठ तेस्रो भए। महिला तर्फ जमुना लिम्बु प्रथम, सपना राई दोस्रो र सम्झना राई तेस्रो भइन। ६० वर्षमाथि सुपर भेट्रान पुरुषतर्फ विजय कृष्ण तामाङ प्रथम, विजय सागर दनुवार दोस्रो र शिव कुमार राई तेस्रो भए। महिला तर्फ जमुना त्रिखत्रि मोक्तान प्रथम, विष्णुमाया याक्खा वानेम दोस्रो र मनसा राई तेस्रो भइन। अन्डर १६, भेट्रानलगायत प्रतिस्पर्धामा प्रथम, दोस्रो र तेस्रो विजेताहरूलाई नगद ७ हजार, ५ हजार र ३ हजार रुपियाँसहित मेडल, प्रमाणपत्र प्रदान गरिएको थियो।"
दुर्गम बगरमा सडक पुग्यो,"बेनी : भौगोलिक रूपमा विकट र दुर्गम क्षेत्रमा अवस्थित म्याग्दीको धवलागिरी गाउँपालिका४ बगर गाउँ सडक सञ्जालमा जोडिएको छ। ६५ मेगावाट क्षमताको म्याग्दीखोला जलविद्युत् आयोजनाले नाउरा हुँदै बगर जोड्ने सडक निर्माण गरेपछि बुधबार पहिलोपटक गाडी पुगेको छ। बगरका बासिन्दासमेत रहेका धवलागिरिगाउँपालिका४ का वडासदस्य हरिप्रसाद तिलिजाले गाउँमा पहिलोपटक गाडी आउँदा स्थानीयवासीमा खुसीयाली छाएको बताए। नाउरादेखि बगर पुग्न हिँड्न सक्नेलाई दुई घण्टा र नसक्नेलाई पाँच घण्टा भिरको अप्ठ्यारो बाटो हिँड्नुपथ्र्यो, उनले भने सडक बनेपछि गाडी चढेर बगरदेखि ३० मिनेटमा नाउरा पुग्न सकिने भएको छ। सडकबाट बगर र सिम्कोस गाउँका ५५ घरधुरीलाई गाउँपालिकाको केन्द्र मुना, वडाको केन्द्र मुदी, जिल्ला सदरमुकाम बेनीसहित छिमेकी गाउँहरूमा आवतजावत गर्न, दैनिक उपभोग्य वस्तु र निर्माण सामग्री ढुवानी गर्न सहज भएको छ। बगर धौलागिरि आधारशिविर जाने धौलागिरि चक्रीय पदमार्गको अन्तिम मानव बस्ती हो। म्याग्दीखोला जलविद्युत् आयोजनाका प्रमुख ज्योतिकुमार केसीले अपर म्याग्दी १ जलविद्युत् आयोजनाको खाम्लास्थित बाँध निर्माणस्थलदेखि बगरसम्मको सडकको दूरी ६ किलोमिटर रहेको बताए। हाइड्रो भिलेज प्रालि प्रवद्र्धक रहेको म्याग्दी खोलाले पहुँचमार्ग निर्माणका लागि गत वर्ष हेलिकोप्टरबाट बगरमा डोजर लगेको थियो। बगर र नाउरा दुई तर्फबाट डोजर परिचालन गरेर सडक निर्माण गरिएको हो। म्याग्दीखोला र हाइड्रो इम्पाएरले निर्माण गर्न लागेको ३७ मेगावाट क्षमताको अपर म्याग्दी खोला जलविद्युत् आयोजनाले बगर जाने सडकअन्तर्गत नाउरास्थित म्याग्दी नदीमा ४७ मिटर लामो बेलिब्रिज जडान गरेका थिए। जेल्तुङदेखि दोभानमा निर्माण हुन लागेको बाँधसम्म जोड्ने पहुँचमार्ग निर्माणको कामलाई निरन्तरता दिइने केसीले बताए। म्याग्दी खोला जलविद्युत् आयोजनाको प्रवद्र्धक हाइड्रो भिलेज ऊर्जा डेभलपर्स प्रालिको भगिनी कम्पनी हो। ऊर्जा डेभलपर्सको अर्को भगिनी कम्पनी म्याग्दीखोला हाइड्रो लिमिटेडमार्फत ५३ दशमलव ५ मेगावाट क्षमताको अपर म्याग्दी १ जलविद्युत् आयोजना निर्माणाधीन छ। आयोजनाले ६ सय २६ दशमलब ५० मिटर हेड र म्याग्दी खोलाको १२ दशमलव ५० घनमिटर प्रतिसेकेन्ड बहाव प्रयोग गरी विद्युत उत्पादन गर्ने कम्पनीले जनाएको छ। आयोजना निर्माण थालनी भएको ४० महिनाभित्र सम्पन्न हुनेछ। आयोजना सम्पन्न भएपछि सुक्खायाममा १०३११ गिगावाट आवर (१०३१ करोड युनिट) र वर्षायाममा २३२८८ गिगावाट आवर (३२२८ करोड युनिट) गरी वार्षिक ३३६ गिगावाट आवर (३३६ करोड युनिट) विद्युत् उत्पादन हुने कम्पनीले जनाएको छ।"
भूकम्पले भत्काएको खानेपानी बनेपछि रिम्नावासी हर्षित,"जाजरकोट : भर्खर बनेको घर नजिकैको धारामा जव खानेपानी झर्यो भेरी नगरपालिका१ रिम्नाकी सत्यदेवी रानाको मुहारमा खुसी छायो। उनी मुसुक्क मुस्कुराइन्। उनलाई खानेपानीको निकै पिरलो थियो। खानेपानी नहुँदा दैनिक घरव्यवहार चलाउन मुस्किल परिरहेको थियो। गत वर्ष गएको जाजरकोट भूकम्पले खानेपानीको मुहान भत्काइदिएपछि रिम्ना गाँउमा खानेपानीको ठूलो समस्या थियो। घण्टौं हिँडेर पानीको जोहो गर्नुपर्ने बाध्यता थियो। भूकम्पले भत्काएको खानेपानी रेडक्रसले मर्मत गरिदिएपछि अहिले रिम्ना गाउँमा चौबिसैघण्टा खानेपानी सुविधा पुगेको छ। खानेपानी पाएपछि सत्यदेवी दंग छन्। भन्छिन् पानी नहुँदा निकै समस्या हुँदो रहेछ। गत वर्ष भूकम्पले खानेपानी बन्द भएपछि करिब एक वर्ष निकै कष्ट खेप्यौं। सरसफाइ गर्नेदेखि पशुबस्तुलाई खुवाउन समस्या थियो अहिले रेडक्रसले खानेपानी बनाई दिएपछि खानेपानीको सास्ती हटेको छ। जतिबेला खोले पनि धारामा पानी आउँछ। हामी एकदम खुसी छौं। पानी नै जीवन रहेछ। अर्की स्थानीय दिलकुमारी राना पनि खानेपानी पाएपछि खुसी छिन्। खानेपानी नहुँदा हामी महिलाले धेरै समस्या झेलिरहेका थियौ। ढिलै भए पनि पानी पुगेको छ हामी खुसी छौ, उनले भनिन् हाम्रो खानेपानी समस्या समाधानमा गरिदिएकोमा रेडक्रसलाई धेरैधेरै धन्यवाद छ। भूकम्पपछि अवरुद्ध खानेपानी पुनः गाउँमा पुगेपछि रिम्नावासीको दैनिक जनजीवन सहज भएको छ। करिब १४ किलोमिटर टाढा रहेको मुहानबाट रिम्ना गाउँमा खानेपानी आइपुगेको हो। भूकम्पले खानेपानी ट्यांकी भत्काई दिएपछि खानेपानी अवरुद्ध थियो। रेडक्रसको १८ लाख र स्थानीय समुदायको ३ लाख गरी २१ लाख रुपैयाँमा खानेपानी मर्मत भएको उपभोक्ता समितिका अध्यक्ष ललित रानाले बताए। रिम्नाका ४४ घरमा खानेपानी पुगेको छ। एक घरले १७ दिनका दरले श्रमदानसमेत गरेका थिए। प्रत्येक उपभोक्ताका घरमा मिटरसहितको धारा जडान गरिएको छ। आयोजनालाई दिगो र प्रभावकारी रूपमा सञ्चालन गर्न एकजना स्थानीय खानेपानी प्राविधिकसमेत राखिएको छ। प्रतिघरले प्रतिमहिना १० युनिटसम्म ३० रुपैयाँ न्यूनतम शुल्क र त्यसपछि थप प्रतियुनिट ८ रुपैयाँका दरले शुल्क तोकिएको छ। खानेपानी पुगेपछि सरसफाइ गर्न, पशुचौपायालाई खुवाउन र करेसाबारीमा हाल्न सहज भएको छ। रेडक्रसको अन्तर्राष्ट्रिय महासंघ (आईएफआरसी), ब्रिटिस र स्विस रेडक्रसको सहयोगमा कर्णाली भूकम्प पुनर्लाभ कार्यक्रमअन्तर्गत खानेपानी योजना सम्पन्न गरिएको हो।"
नेपाली फेरि ग्रे लिस्ट मा,"काठमाडौं : नेपाल सम्पत्ति शुद्धीकरण तथा आतंकवादी लगानीको जोखिमपूर्ण खैरो सूची (ग्रे लिस्ट)मा परेको छ। फ्रान्सको पेरिसमा सम्पन्न वित्तीय कारबाही कार्यदल (एफएटीएफ) को बैठकले नेपाललाई दोस्रो पटक खैरो सूचीमा राखेको हो। एफएटीएफको प्लेनरी तथा वर्किङ ग्रुपको बैठक फेबु्रअरी १७ देखि २१ तारिखसम्म चलेको थियो। एफएटीएफले नेपाललाई ग्रे लिस्टमा राखेको सम्पत्ति शुद्धीकरण अनुसन्धान विभागका महानिर्देशक सुमन दाहालले जानकारी दिए। एफएटीएफले ग्रे लिस्टबाट बाहिर आउन भने नेपाललाई कार्ययोजना दिएको छ। अब कार्ययोजनामा हामीले काम गर्नुपर्नेछ, महानिर्देशक दाहालले भने। एफएटीएफले कार्ययोजना कार्यान्वयनका लागि सन् २०२७ को जनवरीसम्मको समय दिएको छ। (एफएटीएफले आपराधिक (गैरकानुनी) गतिविधिबाट आर्जित सम्पत्ति (कालो धनलाई) कानुनी धन बनाउनबाट रोक्ने अन्तर्राष्ट्रिय सहकार्यमा सघाउन चालेका कदमका आधारमा उच्च जोखिम भएका मुलुकलाई ग्रे लिस्ट र ब्ल्याकलिस्ट (खैरो सूची र कालोसूची) मा राख्छ।) एफएटीएफले नेपाललाई ग्रे लिस्टबाट बाहिर निस्किन सात वटा कार्ययोजना दिएको छ। सन् २०२५ को फेब्रुअरीमा नेपालले एफएटीएफ र एपीजीसँग मिलेर एएमएलसीएफटी प्रणालीको प्रभावकारितालाई मजबुत बनाउन उच्चस्तरीय राजनीतिक प्रतिबद्धता जनाएको एफएटीएफले बताएको छ। सन् २०२३ को अगस्ट (२०८० भदौ) मा पारस्परिक मूल्यांकन प्रतिवेदन लागू भएयता नेपालले यसका केही सिफारिस गरिएका कार्यहरूमा प्रगति गरेको भनिएको छ। पेरिस बैठकबाट नेपालको एक्सन प्लान स्वीकृत भएको छ। अब एक्सन प्लानअनुसार प्रभावकारी रूपमा काम गरेर हामी निर्धारित समयअगावै ग्रे लिस्टबाट बाहिर निस्कने छौं। विष्णु पौडेल, उपप्रधान एवं अर्थमन्त्री यस वर्ष हामीले जे जति प्रगति गर्यौं, त्यसले थप सुधारको बलियो जग बसालेको छ। यसलाई शासन सुधार गर्ने अवसरको रूपमा लिनुपर्छ। महाप्रसाद अधिकारी, गभर्नर, नेपाल राष्ट्र बैंक एफएटीएफले दिएका सात वटा कार्ययोजना जसमा नेपालले पालना गर्ने प्रतिबद्धता जनाएको छः (१) नेपालले प्रमुख सम्पत्ति शुद्धीकरण तथा आतंकवाद (एमएलटीएफ) जोखिमहरूको बारेमा आफ्नो समझदारीमा सुधार गर्न काम गर्न जारी राख्नु पर्ने, (२) वाणिज्य बैंक, उच्च जोखिम सहकारी संस्था, क्यासिनो, रियल इस्टेटलगायतका क्षेत्रको जोखिममा आधारित सुपरिवेक्षणमा सुधार गर्नुपर्ने, (३) वित्तीय समावेशीकरणमा बाधा नपुर्याई भौतिक रूपमा महŒवपूर्ण अवैध हुन्डी प्रदायकको पहिचान र स्वीकृति प्रदर्शन गर्नुपर्ने, (४) सम्पत्ति शुद्धीकरण अनुसन्धान सञ्चालन गर्न सक्षम अधिकारीहरूको क्षमता र समन्वय बढाउने, ५सम्पत्ति शुद्धीकरणमा अनुसन्धान र अभियोजनमा वृद्धि गर्नुपर्ने, (६) जोखिम प्रोफाइलको अनुरूप हुने अपराधको र त्यसबाट हुने आयको पहिचान, नियन्त्रण, जफत गर्नुका साथै लागू गर्ने ठाउँमा लागू गर्नुपर्ने र, (७) आतंकवाद र जैविक हतियारमा वित्तीय लगानी प्रतिबन्ध गर्न प्राविधिक अनुपालनलाई वृद्धि गर्ने। एफएटीएफको एसिया प्यासिफिक गु्रप (एपीजी) ले २०८० भदौमा सार्वजनिक गरेको पारस्परिक मूल्यांकनसम्बन्धी प्रतिवेदनले औंल्याएका कमजोरी सुधार गर्न नसक्दा नेपाल पुनः खैरो सूचीमा परेको हो। सम्पत्ति शुद्धीकरणमा नेपाल ग्रे लिस्टमा पहिलो पटक भने परेको होइन। सम्पत्ति शुद्धीकरण अनुसन्धान विभागका अनुसार नेपाल सन् २०१० मा पहिलो पटक ग्रे लिस्टमा परेको थियो। सन् २०१४ मा ग्रे लिस्टबाट बाहिरिएको थियो। एपीजीको सन् २०२३ को तेस्रो पारस्परिक मूल्यांकन प्रतिवेदनले सम्पत्ति शुद्धीकरण तथा आतंकवादमा लगानी नियन्त्रण सम्बन्धमा नेपालका विभिन्न कमजोरीहरू औंल्याएको थियो। त्यसको फलोअप रिपोर्ट जुन २०२४ मा आएको थियो। सम्पत्ति शुद्धीकरण तथा आतंकवादको लगानी नियन्त्रणमा कुनै पनि मुलुकको अवस्थालाई प्रभावकारितासम्बन्धी ११ सूचक तथा प्राविधिकतर्फ ४० सूचकमा एएफटीएफले मूल्यांकन गर्दै आएको छ। प्रभावकारितासम्बन्धी तोकिएका ११ मापदण्डमा नेपालले पूर्ण प्रभावकारिता दर्शाउन सकेको छैन। यो प्रभावकारितालाई हाई (पूर्ण ), सब्स्टान्सियल (पर्याप्त), मोडरेट (मध्यम) र लो (न्यून) परिपालना गरी वर्गीकरण गरिएको छ। एपीजीको पछिल्लो प्रतिवेदनअनुसार नेपालले ११ वटामध्ये कुनै पनि सूचकमा पूर्ण वा पर्याप्त प्रगति हासिल गर्न सकेको छैन। ग्रे लिस्टमा पर्दा यसले समग्र अर्थतन्त्र तथा आर्थिक कूटनीतिमा असर गर्ने विज्ञहरू बताउँछन्। विप्रेषण आयमै सरचार्ज लाग्न सक्ने भएकोले अनौपचारिक माध्यम मौलाउन सक्ने, आर्थिक गतिविधिको लागत बढन सक्ने, प्रत्यक्ष वैदेशिक लगानी खुम्चिन सक्नेलगायतका असर पर्न सक्ने देखिन्छ। विभागका पूर्वमहानिर्देशक केवल भण्डारी ग्रे लिस्टमा पर्नेबित्तिकै वैदेशिक सहायता आजको भोलि नै नआउने भन्ने नहुने बताउँछन्। वैदेशिक प्रत्यक्ष लगानीलाई केही असर भने गर्ने उनको तर्क छ। हाम्रा कानुन कार्यान्वयन र कर प्रशासन राम्रा छैनन् भने विदेशी यहाँ पैसा लगानी गर्दैनन्। अरू हाम्रा बैंकिङ कारोबारमा क्रमशः असर पर्छ। यसका लागि हामीले कार्ययोजनालाई पालना गरेर ग्रे लिस्टबाट बाहिर आउनुपर्छ, भण्डारीले भने। सम्पत्ति शुद्धीकरणसम्बन्धी जानकार प्रकाश भण्डारी नेपाल ग्रे लिस्टमा पर्दा आर्थिक अवरोधहरू आउन सक्ने बताउँछन्। उनी भन्छन् हाम्रो वित्तीय कारोबारमा यसले असर गर्छ। ग्रे लिस्टमा परेपछि पहिलो इम्प्रेसन नै राम्रो हुँदैन। रेमिट्यान्स भिœयाउन पनि ग्रे लिस्टमा परेको भनेपछि असर गर्छ। विदेशी पारस्परिक बैंकिङ कारोबार गर्नलाई पनि विश्वासको वातावरण बन्दैन। यसले पूरै आर्थिक कारोबार रोकिनेभन्दा पनि अवरोध खडा गर्छ। निर्धारित समयअगावै ग्रे लिस्टबाट बाहिर निस्कने अर्थमन्त्रीको भनाइ उपप्रधानमन्त्री एवं अर्थमन्त्री विष्णुप्रसाद पौडेलले नेपाल निर्धारित समयअगावै ग्रे लिस्टबाट बाहिर निस्कने बताएका छन् उपप्रधानमन्त्री एवं अर्थमन्त्री पौडेलले विगतमा निर्धारित समयमा निर्धारित काम सम्पन्न गर्न नसक्दा यस्तो परिस्थिति निर्माण भएको बताए। पेरिस बैठकबाट नेपालको एक्सन प्लान स्वीकृत भएको छ, पौडेलले भने, अब एक्सन प्लानअनुसार प्रभावकारी रूपमा काम गरेर हामी निर्धारित समयअगावै ग्रे लिस्टबाट बाहिर निस्कने छौं। नेपाल राष्ट्र बैंकका गभर्नर महाप्रसाद अधिकारीले पनि मुलुकको अनुपालन स्तर र प्रभावकारिताको आधारमा ग्रे सूचीमा पर्ने पहिला सुनिश्चित भएको बताए। उनले भने, यो सूचीकरणमा एक्सोनोमीको लागत हुनेछ। यद्यपि यस वर्ष हामीले जे जति प्रगति गर्र्यौं, त्यसले थप सुधारको बलियो जग बसालेको छ र हामीले यसलाई हाम्रो समग्र शासन सुधार गर्ने अवसरको रूपमा लिनुपर्छ।"
डोनाल्ड ट्रम्पले वरिष्ठ सैन्य अधिकारीलाई पदबाट हटाए,"वासिङटन डिसी : अमेरिकी राष्ट्रपति डोनाल्ड ट्रम्पले अमेरिकी संयुक्त चिफ अफ स्टाफका अध्यक्ष सीक्यू ब्राउनलाई पदबाट हटाएका छन्। उनी अमेरिकाको उच्च अधिकारी थिए। राष्ट्रपति ट्रम्पले सामाजिक सञ्जालमा लेख्दै उक्त कुरा जनाएका हुन्। ट्रम्पले अन्य पाँच जना शीर्ष अधिकारीहरूलाई पनि हटाइएको बताएका छन्। उनले लेखे, 'म जनरल चार्ल्स सीक्यू ब्राउनलाई हाम्रो देशको ४० वर्षभन्दा बढी सेवा गरेकोमा धन्यवाद दिन्छु। उहाँले प्रमुख कर्मचारीहरूको अध्यक्ष भएर पनि काम गरेका छन्।' जनरल ब्राउन अमेरिकी इतिहासमा यो पद सम्हाल्ने दोस्रो अश्वेत अधिकारी थिए। यो पद धारण गर्ने व्यक्तिले राष्ट्रिय सुरक्षाका मामिलामा राष्ट्रपति र रक्षामन्त्रीलाई सल्लाह दिन्छन्। यसअघि रक्षामन्त्री पिट हेगसेथले जनरल ब्राउनलाई हटाउनुपर्ने बताएका थिए। शुक्रबारपछि रक्षामन्त्री हेगसेथले थप दुई वरिष्ठ सैन्य अधिकारीहरूलाई हटाउने घोषणा गरे। यसमा नौसेना अपरेशन प्रमुख एडमिरल लिसा फ्रान्चेटी र वायुसेना उपप्रमुख जनरल जिम स्लाइफ समावेश छन्। एडमिरल लिसा फ्रान्चेटी नौसेना नेतृत्व गर्ने पहिलो महिला थिइन्। यी तीन शीर्ष अधिकारीहरूलाई शुक्रबार हटाइएको थियो। उनलाई पूर्व राष्ट्रपति जो बाइडेनले नियुक्त गरेका थिए।"
लोकतन्त्रको विकल्प खोज्नु मुलुकलाई संकटमा धकेल्ने काम हो : गृहमन्त्री लेखक,"काठमाडौं : गृहमन्त्री रमेश लेखकले लोकतन्त्रको विकल्प नभएको बताएका छन्। शनिबार काठमाडौंमा आयोजित सुदूरपश्चिम कानुन समाजको प्रथम अधिवेशनमा गृहमन्त्री लेखकले लोकतन्त्रको विकल्प लोकतन्त्र मात्रै हुने बताएका हुन्। अहिलेको संविधानले लोकतन्त्रलाई सुनिश्चित गरेको छ। यसको विकल्प खोज्ने भनेको मुलुकलाई संकटमा धकेल्ने काम हो। त्यसैले सबै ठाउँबाट संविधानमाथि हुने आक्रमणको डटेर सामना गर्नुपर्छ, उनले भने। लोकतन्त्रको रक्षा, संविधानको सुरक्षा र समावेशिताको सुदृढीकरण आजको आवश्यकता भएको गृहमन्त्री लेखकले बताए। १० वर्षमा संविधानको अभ्यास गर्दा देखिएका सबल र दुर्बल पक्षको विश्लेषण गरी संविधान संशोधनको तयारी भइरहेको उनले बताए। संविधान संशोधन गर्दा संसदीय सर्वोच्चताको कुरा गर्नुपर्ने गृहमन्त्री लेखकले आवश्यकता औंल्याए। कानुन र नीतिगत सुधार सरकारका प्राथमिकता भएको उनको भनाइ छ। राज्यका सबै अंगमा सुदूरपश्चिमको उचित प्रतिनिधित्व गराउन आफूहरू लागिपरेको उनको भनाइ छ।"
भुक्तानी सेवा प्रदायक कम्पनीलाई नवीकरणमा कडाइ,"काठमाडौं : नेपाल राष्ट्र बैंकबाट अनुमति प्राप्त २६ भुक्तानी सेवा प्रदायक (पीएसपी) कम्पनीहरूमध्ये केही कम्पनीहरू नियमित रूपमा सञ्चालनमा छैनन्। भुक्तानी सेवा प्रदायकको अनुमतिपत्र पाएको लामो समयदेखि सेवा बन्द रहेका यस्ता कम्पनीको नवीकरण नहुने भएको छ। यसमध्येको पहिलोमा परेको छ नेपाल पे टाइम प्रालि। यसले पे टाइम वालेट तथा एप्स सञ्चालनका लागि २०७६ साउन १९ मा सञ्चालनको अनुमति पाएको थियो। एक पटक लाइसेन्स दिएपछि यसको अवधि पाँच वर्षसम्म हुन्छ। यसबीच धेरै कम्पनीहरूले ग्राहक बनाउन नसकेको र बन्द भएकाले उनीहरूलाई झक्झक्याउँदै आइरहेको राष्ट्र बैंक भुक्तानी व्यवस्थापन विभागका कार्यकारी निर्देशक किरण पण्डितले बताए। दर्ता भएको पाँच वर्षपछि नवीकरण गर्नुपर्ने प्रावधान छ। यस अवधिसम्म सञ्चालन नभए पनि राष्ट्र बैंकले बन्द गर्न मिल्दैन। यसअवधिसम्म काम गर्ला कि भनेर चलाउन मौका दिन्छौं, उनले अन्नपूर्णसँग भने, भुक्तानी फस्र्योट ऐनअनुसार लाइसेन्स दिएपछिको पाँच वर्ष अवधि हुने भएकाले त्यस्ता कम्पनी बन्द भएछ क्यान्सल गरिहालौं भनेर लागेका छैनौं। यो अवधिभर चलाउन मौका दिन्छौं। भुक्तानी सेवा प्रदायक भन्नाले सेवाग्राहीलाई भुक्तानीसम्बन्धी सेवा दिने संस्था हुन्। सो शब्दले संस्था र सेवाग्राहीबीचमा वस्तु, सेवा, सम्पत्ति, वा अन्य दायित्व वापतको रकम भुक्तानी गर्ने, स्वदेश तथा विदेशमा रकम स्थानान्तरण (ट्रान्सफर) वा विद्युतीय माध्यमबाट भुक्तानी कारोबार सञ्चालन गर्ने संस्थालाई र बैंकबाट भुक्तानी सेवा प्रदायकको अनुमतिपत्र प्राप्त गरेका इजाजतपत्र प्राप्त बैंक तथा वित्तीय संस्थालाई समेत जनाउँछ। यस्ता काम गर्ने उद्देश्यसहित २६ कम्पनीहरू २०७४ देखि २०८० सालसम्म अनुमति लिएर सञ्चालनमा आए। सबैभन्दा धेरै २०७७ सालमा अनुमति पाए। सो वर्षमात्रै १४ वटा भुक्तानी सेवा प्रदायक संस्थालाई अनुमति दिइयो। पहिलो अनुमति पाउने पीएसपीमा आईएमई डिजिटल सोलुसन र ईसेवा हो। जुन ३० करोड रुपैयाँ चुक्ता पुँजीसहित २०७४ असार ५ मा लाइसेन्स प्राप्त गरेको थियो। सोही समयमा ईसेवा लिमिटेड ई सेवा वालेटको नाममा ३८ करोड चुक्ता पुँजीमा अनुमति लिएको थियो। यसपछि २०७५ मा सेलकम प्राइभेट लिमिटेडको सेल पे, सीजीपे नेपाल प्राइभेटको सिजी पेले अनुमति लिएका थिए। यसपछि २०७६ सालमा खल्ती प्राइभेको खल्ती, पे नेप प्रालिको मोरु, क्यु पे, नेपाल पे टाइमको पे टाइम, स्मार्ट कार्ड नेपालको माई पे, प्रभु टेक्नोलोजी प्राइभेटको प्रभु पे र फोकसवान पेमेन्ट सोलुसन्स्को मोको कम्पनीलाई अनुमति दिइएको थियो। यसपछि २०७७ सालमा १४ कम्पनीअन्तर्गत कुराकानी पेको निम्बज पे, पेवेल नेपाल प्रालिको पेवेल, गोल्डमाइन बिजनेस ग्रुपको डी पैसा, वीपे प्रालिको यो याप, फिनटेक इन्टरनेसनल प्रालि यात्रा कार्ड, लेनदेन सेवा प्रालिको हाम्रो पे, डीजी पे प्राइभेट लिमिटेडको डीजी पे, नेपाल ई विज म्यानेजमेन्टको मोबालेट, आई पे, आई क्यास, नमस्ते पे, एन क्यास, छिटो पैसा र सजिलो पेलाई सञ्चालनको अनुमति दिइयो। यसपछि २०८० सालमा मिटी वालेको सिटी पेलाई अनुमति दिएको थियो। सुरुमा ह्वारह्वार्ती दर्ता गर्न दिइयो। भुक्तानी तथा फस्र्योट ऐनले नै पीएसपी सञ्चालन गर्न अधिकार दिएकाले यसबारे आशयपत्र लिएर आउनेहरू जतिलाई सञ्चालन गर्ने विश्वासमा दर्ता गरेर आएपछि अनुमति दिइएको कार्यकारी निर्देशक पण्डित बताउँछन्। पछि सञ्चालन नभएकालाई मौखिक रूपमा मर्जरमा जान पनि राष्ट्र बैंकले अनुरोध गरिरहेको थियो। यद्यपि यसबीच आईएमई पे र खल्ती मर्जरमा जानेबारे सार्वजनिक पनि भएको छ। तर अन्य कम्पनीहरू यसमा मौन छन्।"
जोसँगको पहिलो भेटमै आधा रोग निको हुन्छ,"६६ वर्षको उमेर। तर, नजिकबाट देखेका र सेवा लिएकाहरूले सोझैं अनुमान गर्छन्, यी डाक्टर बढीमा ४५, ५० वर्ष ननाघेको हुनुपर्छ। उनको वर्णन अनुहार हेरेर मात्र गर्न सकिन्न। बिरामीसँग मीठो बोल्छिन्। धेरै बेर कुरा गर्छिन्। खास भएको के हो घोत्लिएर सोध्छिन्। आफूलाई विश्वस्त नलागेसम्म बिरामीसँग घण्टौं गफिन्छिन्। त्यतिमात्र कहाँ हो र, उनको अगाडि बस्नासाथ आफ्नो पन झल्किन्छ। समस्याको खास पहिचान नहुँन्जेल उपचार प्रक्रिया नै अघि बढाउँदिनन्। यही स्वभावले नै धेरैको रोजाइँमा परेकी छन् डा अचला वैद्य। वरिष्ठ स्त्री तथा प्रसूति रोग विशेषज्ञ प्राडा वैद्य यिनै स्वभाव र गुणले गर्दा लाखौँ महिलाको मन मस्तिष्कमा बसेकी छन्। भनिन्छ, डाक्टरको व्यवहार र अस्पतालको वातावरणले बिरामीको आधा रोग निको हुन्छ। उनको यो स्वभावले पनि कैयौं महिला र बच्चालाई नयाँ जीवन दिइसकेको छ। जब उनी २५ वर्षकी थिइन्, सरकारी जागिरे जीवनको पाइला अघि बढेको थियो। त्यही बेलादेखि उनको स्वभावलाई धेरैले रुचाएका थिए र मनको छहारीमा राखेका थिए। उनीसँग सेवा लिएर फर्केकाहरू भन्छन्, हाम्रा लागि डाक्टर अचला भगवान् हुन्, अस्पताल मन्दिर हो। हुन पनि हो रोगले थलिएर अस्पताल पुगेकाहरूलाई सवैभन्दा प्यारो लाग्ने आफ्नो शरीर हो। मनभरि निराशाको पोका बोकेर अस्पताल पुग्नेहरूलाई औषधिमूलो गरेर निको पार्ने उनै डाक्टर बिरामीका लागि भगवान्सरी हुन्छन्। जसको अनुभूत जो रोगसँग लडिरहेको छ, त्यसैले मात्र गर्न सक्छ। मानिसले जुनसुकै कुरामा पनि सम्झौता गर्न सक्लान् तर, रोगसँग कहिल्यै सम्झौता गर्दैनन्। किनकि उसलाई सबैभन्दा प्यारो लाग्ने आफ्नो शरीर हो। नेपाली उखान छ, श्वास रहुन्जेल आसको भर हुन्छ। अझै पनि देशका कैयन सहरहरूमा भने जति पैसा तिर्छुभन्दा पनि भरपर्दा डाक्टर र सुरक्षित अस्पताल नपाएर बिरामीले अनाहकमै जीवन गुमाउनुपर्ने बाध्यता छ। भरपर्दो उपचार नपाएरै कतिपय सन्तानले अभिभावक गुमाउनु परेको छ। अभिभावकले सन्तान गुमाएका छन्। सयौं गर्भवती, सुत्केरी र नवजात शिशुको मृत्यु भइरहेको छ। सरकारले दिने सेवासुविधा न भरपर्दो छ। न त गुणस्तरीय नै। नागरिकको सरकारप्रति भरोसा छैन। गुणस्तरीय स्वास्थ्य र शिक्षा नपाएरै धेरै नागरिक प्रताडित छन्। प्राडा अचला वैद्य उनै पात्र हुन्, जसले बिरामीको अवस्थालाई राम्रोसँग पहिचान गरेर मात्र उपचार थाल्छिन्। बिरामीको मनमा अड्किएर बसेका अनगिन्ती समस्याहरू पहिचान गरेर मात्र उपचार सुरु हुन्छ। यही नै उनको भर हो। आशा हो। अझ भनौं प्रसूति तथा स्त्रीरोगको क्षेत्रमा उनको यो गर्विलो अनुभव हो। ३२ वर्षे सरकारी सेवाबाट स्वेच्छिक अवकाश वैद्य सरकारी सेवाबाट अवकाश चिकित्सक हुन्। ३२ वर्ष लामो सरकारी सेवाबाट स्वेच्छिक रूपमा अवकाश लिएर उनी अहिले काठमाडौंको थापाथलीस्थित नर्भिक इन्टरनेसनल हस्पिटलमा प्रसूति तथा स्त्री रोग विभाग प्रमुखको रूपमा कार्यरत छिन्। जहाँ उनको १० वर्ष सेवा अवधि चलिरहेको छ। सरकारी जागिरे जीवनबाट अवकाश लिएपछि वैद्य घरमै आराम गरेर बसेकी थिइन्। अब घरमै बस्छु। आराम गर्छु। फुर्सदको समयमा पढाउँछु भन्ने उनको मनमा थियो। तर, स्त्री तथा प्रसूति रोगको क्षेत्रमा अनुभवले खारिएर सबैको मनमा बसेकी डाक्टरलाई बिरामीहरूले त्यत्तिकै घरमा बस्न दिएनन्। उनको दिनानुदिन खोजी हुन थाल्यो। व्यक्तिगत निर्णयले मात्र नहुँदो रहेछ। सामाजिक मान्छेले व्यक्तिगत निर्णय गरेरमात्र पुग्दैन। किनकि उसको सार्वजनिक जीवनलाई समाजका हरेक नागरिकले नियालिरहेका हुन्छन्। निगरानी गरिरहेका हुन्छन्। सेवाग्राहीका रूपमा हजारौं महिला, युवायुवती, किशोरी र आमाहरू डाक्टर अचला कहाँ हुनुहुन्छ भन्दै सोधखोज गर्नेहरूको अस्पतालमा भिड लाग्थ्यो। ६६ वर्षको उमेरमा पनि दैनिक १० घण्टा बढी बिरामीलाई अचलाका श्रीमान् प्रभुराज वैद्य नेपालकै औंलाले गनिनेमध्येकै एक प्रतिष्ठित औषधि व्यवसायी हुन्। उनका श्रीमान्का मिल्ने साथी हुन् नर्भिक इन्टरनेसनल हस्पिटलका सञ्चालक वसन्त चौधरी। एकदिन वसन्तले प्रभुराजलाई भनेछन्, डा अचला भाउजूलाई हाम्रो हस्पिटलमा ल्याउनुपयो ? मिल्ने साथीको आग्रहलाई प्रभुराजले नकार्न सकेनन्। आफूलाई खोजिरहेका बिरामी र हस्पिटलको आग्रहपछि अचला दिनमा दुईतीन घण्टाका लागि समय मिलाएर नर्भिकमा सेवा दिन पुगिन्। सरकारी सेवामा कार्यरत हुँदा अस्तव्यस्त देशको स्वास्थ्य नीति र सरकारी सेवाले दिक्क बनेकी उनको निजी क्षेत्रमा प्रवेश सुरु भयो। तर, निजी क्षेत्रका अस्पतालहरूमा गएर काम गर्ने त्यति लोभ थिएन उनमा। भन्छिन्, मलाई पैसा नकमाई नहुने बाध्यता पनि थिएन। श्रीमान्को व्यवसाय छ। आर्थिक हिसाबले खान पुग्ने नै थियो। तर मेरो चाहना र रुचिले मात्र नहुँदो रहेछ। आफ्नो रुचिभन्दा पनि बिरामीहरूको सेवालाई प्रमुख कर्म ठानेर उनी ६६ वर्षको उमेरमा पनि २०७२ सालदेखि आजसम्म निरन्तर बिरामीको उपचारमा तल्लीन छिन्। नर्भिकमा सुरुसुरुमा दैनिक दुईतीन घण्टा काम गर्दा बिरामीको चाँप दिनप्रतिदिन बढ्दै जान थाल्यो। यस हस्पिटलमा काम गर्न थालेको खबर थाहा पाएपछि देशभरका बिरामीहरू खोज्दै उनीकहाँ आइपुगे। बिरामीको भीड थेगी नसक्नु हुन लाग्यो। उनलाई दुईतीन घण्टा होइन दिनभर बस्दा पनि समय अपुग भयो। त्यसपछि केही महिनामै उनले समय मिलाएर बिहान १० बजेदेखि साँझ ८ बजेसम्म नर्भिक अस्पताललाई समय दिन थालिन्। डाक्टरहरू ठाउँठाउँमा चहार्दै हिँड्नु राम्रो होइन उनको आफ्नै खाले स्वभाव छ। बोलीमा आफ्नोपन छ। अनि आफ्नै मान्यता पनि छ। एउटा हस्पिटलमा पदीय जिम्मेवारीमा रहेर काम गर्दा पूरै समय त्यही हस्पिटलमै बिताउनुपर्छ भन्छिन् उनी। किनभने जता पनि दौडिएर बिरामीको उपचार प्रभावकारी ढंगले गर्न सकिँदैन र भ्याइँदैन भन्ने लाग्छ उनलाई। काठमाडौंमा फुडमान्डुले खाजा बोकेजस्तै गरी डाक्टरहरू ठाउँठाउँका अस्पताल, क्लिनिक र मेडिकलहरू चाहार्दै हिँड्नु राम्रो होइन, उनले भनिन्। किनभने दस ठाउँमा काम गर्ने डाक्टरहरूले बिरामीहरूको गतिलोसँग उपचार गर्नै सक्दैनन् भन्ने उनलाई लाग्छ। उनीहरू हिँड्दा हिँड्दै आफैं थकित हुन्छन्। बिरामीहरूसँग राम्रोसँग कुरा गर्न सक्दैनन्। समयले पनि साथ दिँदैन। अनि कसरी उनीहरूले राम्रोसँग बिरामीलाई चेकजाँच गर्छन् ? , उनको प्रश्न छ। उनको यही मान्यता नै सबैभन्दा धेरै बिरामीहरूले मन पराएको क्षण हो। पल हो। जहाँ काम गर्ने हो त्यस हस्पिटलले डाक्टरलाई उचित पारि श्रमिक दिनुपर्छ भन्ने उनको मान्यता हो। डाक्टरहरूको सुरक्षाको ग्यारेन्टी अस्पतालले गरिदिनुपर्छ। र, दिनभर थुप्रै मेडिकल र हस्पिटलमा चाहार्ने बाध्यतालाई डाक्टरहरूले अन्त्य गर्नुपर्छ, उनले प्रस्ट्याइन्। अब्बल टिम अचलाको बल उनीसँग नर्भिकमा अब्बल टिम छ। जिम्मेवारीका हिसाबले उनी प्रसूति तथा स्त्रीरोग विभागको प्रमुख हुन्। तर, कुनै पनि समस्याको समाधानका लागि वैद्यसँग आँटिलो टिमले नै सबै कुरा सम्भव बनाएको हो। समस्याको समाधान टिममै गर्छन्। सामूहिक निर्णयबाट उपचार पद्धति थाल्छन्। टिमका डाक्टरहरू सबै स्त्री तथा प्रसूति रोग विशेषज्ञ हुन्। प्राडाअमृता गिरी तुलाधर उनीसँगको सहयात्राको प्रमुख पात्र हुन्। गिरी गोल्ड मेडलिस्ट डाक्टरसमेत हुन्। अचलाले पढाएकी विद्यार्थीसमेत हुन् डागिरी। स्त्री तथा प्रसूति रोग विशेषज्ञ डा सविना अर्याल, डाकेनुशादेवी तिवारीलगायत डाक्टरहरू अचलाका अरु सहयात्री चिकित्सक हुन्। सबै महिला डाक्टरहरूको विशेषज्ञ टिमका कारण ग्रामीण भेगबाट आएका बिरामी महिला उनीहरूसँग निर्धक्कसँग समस्या राख्छन्। अस्पतालको दरिलो व्यवस्थापन र सफासुग्घर वातावरणले अझ बिरामीलाई लोभाएको छ। अस्पतालभित्र छिर्ने जो कसैलाई पनि म अस्पतालको शय्यामा छु जस्तो लाग्दैन। घरकै विस्तारामा बसेजस्तै, सुतेजस्तै अनुभूत गराउँछ। उपचारको सिलसिलामा अकस्मात जटिल समस्या आउँदैन भन्न सकिँदैन। त्यसको निराकरणका लागि अचलाको टिमले समूहगत छलफल र निर्णय लिन्छ। कसैको एक्लो निर्णयले मात्र उपचार अघि बढ्दैन। स्त्री तथा प्रसूतिसँगै जोडिएर आएका अरू रोगसँग सम्बन्धित डाक्टरहरूलाई पनि सामूहिक छलफलमा जुटाएर वैद्यले समस्याको निकास खोज्ने गर्छिन्। बिरामीलाई सबै डाक्टरहरूको बीचमा राखेर खास समस्याको बारेमा छलफल गर्छौं र सामूहिक निष्कर्ष निकालेपछि मात्र उपचार थाल्छौं, वैद्य भन्छिन्, एक्लो एक्लो निर्णयले बिरामीलाई थप समस्या निम्तिन सक्छ। फरकफरक औषधि हुन सक्छ। त्यसैले सामूहिक सल्लाहले मात्र बिरामीको उपचार गर्छौं। बिरामीसँग जतिसक्दो धेरै कुरा गर्ने र समस्यालाई नजिकबाट बुझ्ने बानीले नै अचलाको टिमप्रति सेवाग्राही विश्वस्त बनेका हुन्। उनको टिमलाई भर मानेका हुन्। त्यो सरकारी, यो निजी सरकारी जागिरे जीवनमा भोगेका अनेकौं तीतामीठा अनुभव छन् उनीसँग। मेडिकल अफिसर (डाक्टर) हुँदादेखि नै उनमा दृढ विश्वास थियो। आत्मबलको त कुरै नगरौं। भारतको सुविधा सम्पन्न अस्पतालमा पढेको भएर पनि होला पहिलोपटक शल्यक्रिया गरेर पेटको बच्चा निकाल्दासमेत उनमा रत्तिभर डर भन्ने थिएन। भन्छिन्, भर्खरै मेडिकल अफिसर भएर आएकी थिएँ। विवाह पनि भएको थिएन। २५ वर्षको उमेरमा पहिलोपटक शल्यक्रिया गर्दा कैंची समातेकी हुँ। ढुक्कसँग बच्चा निकाले। सुरुकै दिनदेखि आत्मबल बढेको थियो। २५ वर्षे तन्नेरीमा उब्जिएको त्यो आत्मबल आज ६६ वर्ष हुँदा पनि डगमगाएको छैन। अझ निखारिएको छ। अनुभवले खारिएको छ। अझ भनौं झांगिएको छ। वैद्यको सरकारी जागिरे जीवन २५ वर्षकै तन्नेरी उमेरमा सुरु भयो। सुरुमा जागिर खाँदा ७ सय रुपैयाँ तलब थियो। मासिक रूपमा कुनैबेला १५ सय रुपैयाँसम्म कमाइ हुँदा खुसीले छाती चौडा हुन्थ्यो। के के न पाएजस्तो गरी मन फुरुङ हुन्थ्यो, उनी विगत सम्झँदै भन्छिन्, त्यसबेला थोरै पैसाको पनि महŒव थियो। सरकारी जागिर खाएको एक वर्षपछि उनको काठमाडौंमा विवाह भयो। त्यसपछि २०४२ सालमा शिक्षण अस्पताल महाराजगन्जमा सरुवा भयो। जागिरको दौरानमा धेरै जिल्ला पुग्ने सौभाग्य मिल्यो उनलाई। शिक्षण अस्पतालपछि स्वास्थ्य विभागमा सरुवा भयो। मेडिकल अधिकृतमा सीमित हुने कुरै भएन। माथिल्लो तहको पढाइ पूरा गर्नुपर्ने थियो। उनले मेडिकल अधिकृत डिप्लोमा इन् गाइने अब्समा प्रवेश परीक्षामा नाम निकालेर छात्रवृत्तिमा पढेकी थिइन्। त्यसपछि एमबीबीएसमा पनि छात्रवृत्तिमै नाम निकालिन्। भारतको लखनउस्थित किन्जर्स मेडिकल कलेजमा उनले डिप्लोमा र एमबीबीएस पढेकी हुन्। गाइनेकोलोजोजिस्ट भएपछि ऐश्वर्य नारायणी प्रसूति गृहमा पहिलो पोस्टिङ भयो। २०४४४५ सालसम्म उनले त्यहाँ प्रमुख भएर काम गरिन्। वीरगन्ज माइतीघर भएकाले पनि उनले त्यहाँ करिब दुई वर्ष सेवा गरिन्। सबैको अपार माया पाइन्। साथ र हौसला मिल्यो। २०४६ सालसम्म त्यहाँ सेवा गरिन्। समय अनुकूल परिवर्तन हुनै पयो। विशेषज्ञ (एमडी) गर्ने सोच आयो। नेपालमा सुविधा नभएपछि उनले बेलायतको परीक्षा दिएकी थिइन्। यत्तिकैमा शिक्षण अस्पतालले पनि सूचना निकाल्यो एमडी गर्नेहरूका लागि भनेर। नेपालमै एमडी गर्ने अवसर पाएपछि उनले त्यहीँबाट आफ्नो योग्यतालाई माथिल्लो तहमा पुयाइन्। आफ्नै नेपाली भूमिमा जागिरे जीवनकै दौरानमा विशेषज्ञ डाक्टर बन्ने सौभाग्य मिल्यो उनलाई। त्यसबेला उनले विश्व स्वास्थ्य संगठन (डब्लूएचओ)ले दिने छात्रवृत्ति पनि पाएकी थिइन्। काम गर्ने सिलसिलामा भक्तपुर क्यान्सर अस्पतालमा पनि पाँच वर्ष सेवा गर्ने अवसर पाइन्। २०५५ सालतिर भक्तपुर क्यान्सर अस्पतालमा काम गर्दा महिलालाई लाग्ने क्यान्सर रोगको बारेमा उनलाई धेरै कुरा जान्ने र बुझ्ने अनूभव मिल्यो। थापाथलीस्थित परोपकार प्रसूति तथा स्त्रीरोग अस्पतालमा उनले लामो समय सेवा गरिन्। २०६२०६३ को जनआन्दोलन थियो। सरकारी सेवामा काम गर्न धेरै चुनौतीको सामना गर्नुपर्दथ्यो। उनले प्रसूतिमा तीन वर्षलाई एमडी कार्यक्रमतर्फ संयोजक भएर काम गरिन्। संयोजक बढीमा तीन वर्षलाई हुन्थ्यो। तीन वर्षका लागि दिएको संयोजकको पदलाई उनले नौ वर्षसम्म सम्हालिन्। तीन वर्षका लागि नियुक्त भएको कोर्डिनेटरको पदमा ९९ वर्षसम्म काम गर्दा खासै मूल्यांकन भएन, अचला भन्छिन्, स्वाभाविक रूपमा एउटै पदमा लामो समय काम गरेपछि माथिल्लो पदमा जाने जसको पनि इच्छा चाहना हुन्छ। तर, सरकारले कुनै मूल्यांकन नै गरेन। उनी डिन हुनका लागि योग्य थिइन्। अनुभव, योग्यता र क्षमताले रोक्दैन्थ्यो। तर, देशको दूषित राजनीति खिचातानीले उनलाई माथिल्लो जिम्मेवारी सम्हाल्न दिएन। त्यसपछि उनको मनमा खिन्नता छायो। नेतालाई भनसुन गर्ने उनमा कत्ति पनि बानी थिएन। सरकारले योग्यता र क्षमताको आधारमा जिम्मेवारी दिनुपर्छ भन्ने मान्यता थियो उनमा। डिन नियुक्त गर्नेबेला अमिक शेरचन स्वास्थ्यमन्त्री थिए। तत्कालीन स्वास्थ्यसचिव डाप्रवीण मि श्रको गाउँलेलाई डिन नियुक्त गरे। यहाँ मन्त्री, सचिव र नेताहरूको भनसुन चल्यो। पावर चल्यो। व्यक्तिका योग्यता, क्षमता र अनुभवलाई दूषित राजनीतिले फोहोरको डस्बिनमा फाल्यो। त्यसबेला अचला ११औं तहमा कार्यरत थिइन्। उनको पोखरामा सरुवा भयो। तर, पोखरा गइनन्। एक वर्ष बिदा बसिन्। बिदा सकियो। फेरि अर्को एक वर्षलाई बिदा थप गरिन्। सरकारी क्षेत्रमा हुने विकृति र विसंगतिले दिक्क बनेकी उनले सेवा अवधि हुँदाहुँदै पनि ३२ वर्षे सेवापछि राजीनामा दिइन्। उमेर हदले काम गर्न मिल्थ्यो तर माथिल्लो सरकारी क्षेत्रमा पदकै लागि हुने दूषित राजनीतिले उनमा काम गर्ने जाँगर हरायो। सरकारी क्षेत्रमा धेरै हेलचेक्र्याई छ। सरकारले खास मान्छे चिन्दैन। माथिल्लो पदमा पुग्न आफ्नो मान्छे हुनुपर्दो रहेछ, विगतको स्मरण गर्दै उनी भन्छिन्, मैले त्यसबेला भोगेको समस्या अहिले पनि जस्ताको त्यस्तै छ। सरकारी क्षेत्र नसुध्रिँदा चिन्ता लाग्छ। विभिन्न आरोह अवरोहको सरकारी जागिरे जीवनका यस्तै दौरानपछि उनले २०७२ सालमा स्वेच्छिक रूपमा राजीनामा दिइन्। नेपालको स्वास्थ्य क्षेत्रमा बिताएको ३२ वर्षे अनुभव र करिब १० वर्षको निजी क्षेत्रको अनुभवले खारिएकी अचलासँग जीवन भोगाइका अनेकन क्षणहरू छन्। सरकारी र निजी क्षेत्रलाई नजिकबाट नियालेकी उनी अझै पनि मुलुकको सरकारी स्वास्थ्य क्षेत्र नसुध्रिएको देख्दा गहिरो चिन्ता व्यक्त गर्छिन्। सरकारी काम गर्दा सरुवा, बढुवा, नियुक्ति, घरपाई सबै मिलाउन नेतादेखि मन्त्रीहरूलाई नमस्कार गर्नुपर्दथ्यो। यो प्रचलन अझै पनि जीवितै छ, उनले भनिन्, क्षमता भएको र इमान्दारीपूर्वक काम गर्नेहरूको देशमा मूल्यांकन छैन। यो निकै दुःखद् कुरा हो। स्वास्थ्य क्षेत्रमा भइरहने दूषित राजनीतिले गर्दा नागरिकको स्वास्थ्यमा सरकारले खेलबाड गरिरहेको समेत उनको बुझाइ छ। सरकारले वरिष्ठ व्यक्ति हुँदाहुँदै कनिष्ठ व्यक्तिलाई माथिल्लो पदमा पुयाएका कैंयन अनुभव र तीतो भोगाइ छन् उनीसँग। केही सम्झनलायक घटनाहरू उनी भर्खरै नर्भिकमा आएकी थिइन्। निजी क्षेत्रको नर्भिक र सरकारीको प्रसूति वारिपारि छन्। प्रसूतिगृहमा धादिङकी २५ वर्षकी एक तामाङ थरकी युवती डेढ महिनादेखि उपचाररत थिइन्। उनको पेटमा पाँच महिनाको बच्चा थियो। पाठेघरमा बच्चाका साल बेरिएको थियो। अस्पतालले ठीक हुन्छ, हुन्छ भन्दै झुलाएको थियो। महिनौं दिनसम्म अस्पतालमा राख्दा निको नभएपछि आमा, बच्चा दुवैको अवस्था जोखिमपूर्ण बन्दै गएको थियो। बिरामीका आफन्त आत्तिन थाले। केही उपाय लाग्छ कि भनेर नर्भिकमा आएर बुझे। त्यहाँ डा अचलाको नाम सुनेपछि उनीहरूमा एक खालको हौसला जाग्यो। एक जना बिरामीका आफन्त डाक्टर थिए। उनैले अचलासँग आएर भने, डाक्टर साब हाम्री छोरीलाई बचाइदिनुपयो। यदि उपचार गर्दागर्दै तपाईंको हातबाट मृत्यु भयो भने पनि हामी केही भन्दैनौं। प्रसूतिगृहले आमा र बच्चालाई जीवनमरणको दोसाँधमा छाडेको बिरामीलाई अचलाको प्रयासले आमाको ज्यान त जोगियो। तर, बच्चालाई जोगाउन सकिएन। आमाको पाठेघर झिकेर फाल्नुपर्ने भयो। दुई दिन भेन्टिलेटरमा राखेर उनलाई घर पठाइयो। ३२ वर्षको मेरो अनुभवमा सबैभन्दा धेरै त्रास मलाई यही केसमा लागेको थियो, अचला भन्छिन्, भोलिको अप्रेसन छ। रातभरि निद्रा लागेको थिएन। के हुने होला, कसो हुने होला भन्ने त्रास मनमा भइरहेको थियो। आमाको ज्यान जोगाउन पाएकोमा धेरै खुसी लाग्यो। अहिले आमाको अवस्था राम्रो छ। बेलाबेला फोन हुन्छ। भारतमा रहेछन्। फेसबुकमा कुरा भइरहन्छ। नयाँ जिन्दगी पाएकी युवतीकी आमाले अस्पतालमा आएर खुट्टा ठोगिदिँदा अहिले पनि मन भावविह्वल हुने गरेको उनले सुनाइन्। भक्तपुरको सिद्धि मेमोरियल हस्पिटलले पनि बिरामीको उपचार गर्दा अल्मलाइदिएपछि एक महिलाको जीवन बचाइदिएको उनले अनुभव सुनाइन्। पाठेघर फुटेको र बच्चाको मृत्यु भइसकेको अवस्थामा नर्भिकमा लिएर आएको उनले बताइन्। आकस्मिक शल्यक्रिया गरेर आमाको ज्यान जोगाउन सफल भएको उनले बताइन्। डाक्टर टेक्निकल मात्र हुनु हुँदैन बिरामीको चेकजाँच गर्ने काम प्राविधिक ज्ञानको क्षेत्र भए पनि डाक्टरहरू त्यसैमा मात्र सीमित हुन नहुने अचलाको धारणा छ। बिरामीसँग गर्ने कुराकानी प्राविधिक मात्र हुँदा त्यसले सही नतिजा दिन नसक्ने उनी सुनाउँछिन्। आफू मृत्युको मुखमा पुग्दा पनि बिरामीलाई बचाउनु डाक्टरको कर्तव्य हो, उनी भन्छिन्, डाक्टरले बिरामीप्रति क्षमता देखाउनुपर्छ। पैसा र सस्तो लोकप्रियतामा मात्र भुल्नु हुँदैन। अहिलेका नयाँ पुस्ताका डाक्टरहरूमा बिरामीप्रतिको लगाव त्यति नदेखिएको उनको अनुभव छ। नयाँ पुस्तामा धैर्य, मूल्यांकन गर्ने क्षमता र प्रतिफल छिटो प्राप्त हुनुपर्छ भन्ने सोच देखिएको उनी सुनाउँछिन्। टाउको दुख्यो भन्दैमा सिटामोल दिने होइन, किन टाउँको दुख्यो भन्ने कारण खोज्नतर्फ लाग्नुपर्ने उनको धारणा छ। महिलाले ३५ वर्ष नाघेपछि पाठेघरको मुखको जाँच नियमित गर्नुपर्ने उनको सुझाव छ। उनी रजोनिवृत्ति अर्थात् मेनोपस सोसाइटीकी अध्यक्ष पनि हुन्। महिलामा महिनावारी कति उमेरमा सुक्छ ? सुक्ने बेला के हुन्छ ? सुकेपछि पुनः सुरु भयो भने के गर्ने ? जस्ता विषयमा उनकै अगुवाइमा जनचेतना दिने गरिएको छ। महिलामा महिनावारी सुक्दा बेचैन हुने, निद्रा नलाग्ने हुन्छ। तर, नेपाली समाजमा ती महिलालाई मानसिक समस्या भयो भन्दै मानसिक रोग विशेषज्ञ डाक्टरकहाँ पुयाउने गरिएको पनि उनले सुनाइन्। नेपालका धेरै महिलामा बच्चा नबस्ने समस्या भयो भने सिधै आईभीएफ प्रविधिको प्रयोग गरिहाल्ने संस्कार बसेको उनको अनुभव छ। किन बच्चा बसेन ? समस्या के हो ? भन्ने कुरामा गम्भीर भएर श्रीमान्, श्रीमती नलाग्ने गरेको र समाजले पनि त्यसलाई प्रश्रय दिने गरेको उनको अनुभव छ। पाठेघरको दुवैतिर डिम्ब हुन्छ। त्यहाँबाट निस्कने हर्मन असन्तुलित हुन्छ। धेरै रौं आउने, मोटोपन, महिनावारी गडबढी हुनेजस्ता महिलामा बच्चा बस्ने समस्या हुन सक्छ। यी समस्याको सुरुमै उपचार गरेरमात्र बच्चा जन्माउने प्रक्रिया थाल्नुपर्ने उनी सुझाव दिन्छिन्। यही विषयलाई सचेतना दिने उद्देश्यले उनको नेतृत्वमा पिसिओस सोसाइटी नेपाल गठन गरिएको छ। सोसाइटीमा हरेक क्षेत्रका विशेषज्ञ डाक्टरहरू सदस्य छन्। बैंक तथा वित्तीय संस्था, विद्यालय र समुदायस्तरमा पुगेर यसबारे सचेतना फैलाउने गरिएको छ। प्रदेश तहमा पनि सोसाइटीलाई विस्तार गरेर सचेतना फैलाउने तयारी उनको छ। उनी नेपाल स्त्री रोग विज्ञान समाज (गोसन) को पनि संस्थापक अध्यक्ष हुन्। उनकै पहलमा नर्भिकमा पेनलेस डेलिभरी सेवा सुरु भएको छ। आमा, बच्चामा समस्या भएन र शल्यक्रिया गर्नु परेन भने पेनलेस डेलिभरी गराउने गरिएको छ। त्यसका लागि पाठेघरको मुख कम्तीमा पनि चार घर खुल्नुपर्छ। अस्पतालमा आउने बिरामीहरूका लागि बिरामी कुरुवा घरको व्यवस्थापन गर्न अस्पताल व्यवस्थापन समितिलाई भनेको उनले सुनाइन्। नेपाल मेडिकल काउन्सिलले प्रकाशन गर्ने जर्नल अफ नेपाल मेडिकल एसोसियसनको उनले २०६० सालमा प्रधान सम्पादकको जिम्मेवारी निभाइन्। ४३ वर्षको इतिहासमा त्यस जर्नलले विश्वमा चर्चा पाएको हो। नेपालको चिकित्सा शिक्षा र स्वास्थ्य क्षेत्रमा उल्लेखनीय योगदान पुयाएको भन्दै उनलाई २०७७ सालमा तत्कालीन राष्ट्रपति विद्यादेवी भण्डारीले सम्मान गरेकी थिइन्। हाल जर्नल नेपाल मेडिकल एसोसियसनमा उनी सल्लाहकार हुन्। २०४७ सालमा उनले प्रसूति तथा स्त्रीरोगको एसिया र ओसिनिया महासंघले प्रदान गर्ने उत्कृष्ट युवा स्त्रीरोग विशेषज्ञ पुरस्कार पाएकी थिइन्। उनका दुई छोरी प्रियंका र अन्सु पनि डाक्टर हुन्। जेठी अस्ट्रेलिया र कान्छी लन्डनमा अध्ययनरत छन्।"
म्याग्दीमा ३३ करोडको सुन्तला बिक्री,"बेनी : म्याग्दीमा यस वर्ष ३३ करोड रुपैयाँको सुन्तला बिक्री भएको छ। म्याग्दीमा बिक्री हुने प्रमुख कृषि उपज सुन्तलाको यसपाली उत्पादन गत वर्षको तुलनामा २४ दशमलव ७० प्रतिशतले वृद्धि भएको कृषि ज्ञान केन्द्रले जनाएको छ। केन्द्रका प्रमुख सन्जीव बास्तोलाले नयाँ बगैँचा विस्तार, अनुकूल मौसम र रोगकिराको समस्या नियन्त्रण भएकाले सुन्तलाको उत्पादन बढेको बताए। गत वर्ष तीन हजार छ सय मेट्रिक टन सुन्तला उत्पादन भएको म्याग्दीमा यो वर्ष चार हजार सात सय ८१ मेट्रिक टन उत्पादन भएको छ, उनले भने म्याग्दीका कृषकले यस वर्ष ३३ करोड ४६ लाख रुपैयाँ मूल्य बराबरको सुन्तला बिक्री गरेका छन्। सरदर प्रतिकिलो ७० रुपैयाँका दरले सुन्तला बिक्री भएको छ। यस वर्ष प्रतिहेक्टर ११ दशमलव २५ मेट्रिक टनका दरले सुन्तला उत्पादन भएको केन्द्रका प्रमुख बास्तोलाले बताए। गत वर्ष प्रतिहेक्टर आठ दशमलव ६ मेट्रिक टनका दरले सुन्तला उत्पादन भएको थियो। जिल्लाभर आठ सय १० हेक्टर क्षेत्रफलमा सुन्तला खेती भएकोमा चार सय २५ हेक्टरमा फल लाग्ने गरेको कृषि ज्ञान केन्द्रको तथ्याङ्क छ। गत वर्ष २४ करोड रुपैयाँ मूल्य बराबरको सुन्तला बिक्री भएको थियो। कृषि ज्ञान केन्द्रका प्राविधिकहरूले क्रप कटिङ विधिबाट सुन्तलाको उत्पादनको अवस्थाको बारेमा उत्पादनको अवस्था पहिचान गरेका हुन्। उत्पादन दिने बोट थपिएको र मौसमले साथ दिएकाले सुन्तला उत्पादन बढेको मंगला गाउँपालिका३ दहका कृष्णलाल सापकोटाले बताए। राखु, मरेक, सुर्केमेला, बरंजा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवती, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दा बढी सुन्तला बगैँचा छन्। जिल्ला सदरमुकाम बेनीका साथै राजधानी काठमाडौं, पोखरा, मुग्लिन लगायतका बजारमा सुन्तला बिक्री हुने गरेको छ। यातायात सुविधा भएकाले व्यापारी सुन्तला किन्न गाडी लिएर बगैँचामै आउने गरेका छन्। प्रधानमन्त्री कृषि आधुनिकीकरण परियोजना, कृषि ज्ञान केन्द्र र स्थानीय तहको कृषि शाखाले सुन्तलाका बिरुवा वितरण, प्राविधिक तालिम, बगैँचा व्यवस्थापन, साना सिँचाइ र बजारीकरणमा सहयोग गर्दै आएका छन्। यस वर्ष चार सय रोपनीमा सुन्तला बगैँचा सुदृढीकरण कार्यक्रम सञ्चालन र थप ४० रोपनीमा खेती विस्तार गर्ने कार्यक्रम रहेको कृषि ज्ञान केन्द्रले जनाएको छ।"
"युएई पठाइदिने भन्दै चार लाख ठगी, एकजना पक्राउ",काठमाडौं : युएई पठाइदिन्छु भन्दै ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोकको चौतारा साँगाचोकगढी नगरपालिका१ घर भई काठमाडौं कागेश्वरी मनोहरा नगरपालिका९ बस्ने ३० वर्षीय दिपेश श्रेष्ठलाई शुक्रबार प्रहरीले पक्राउ गरेको छ। वैदेशिक रोजगारीमा आकर्षक तलबको प्रलोभनमा पारी युएई पठाइदिन्छु भन्दै उनले पीडितबाट ४ लाख रूपैयाँ लिई सम्पर्कबिहीन भएका थिए। पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौंको कागेश्वरी मनोहरा नगरपालिका९ बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको प्रहरीले जनाएको छ।
सरकारसँग माओवादी केन्द्रको माग : विदेशी राष्ट्रसँग व्यवहार गर्न साझा राष्ट्रिय दृष्टिकोण बनाऔं,"काठमाडौं : विदेशी राष्ट्रहरूसँगको सम्बन्ध सुमधुर बनाउन साझा राष्ट्रिय दृष्टिकोण बनाउन संवाद थाल्न माओवादी केन्द्रले सरकारसँग माग गरेको छ। माओवादीले केपी ओली शर्मा नेतृत्वको सरकारले माफिया र भ्रष्टाचारीहरूलाई संरक्षण दिइरहेको आरोप लगाएको छ। उसले विश्वको भूराजनीति विरोधाभाषपूर्ण बन्दै गएको ठहर सरकारलाई नेपाल र नेपालीको अस्तित्व रक्षा र आत्मसम्मानका लागि सबै दलसँग संवाद गरेर सरकारले परराष्ट्र नीति बनाउनुपर्ने माओवादीले माग गरेको हो। शुक्रबार माओवादी मुख्यालय पेरिसडाँडामा पार्टीको आधिकारिक धारणा सार्वजनिक गर्न आयोजना गरेको पत्रकार सम्मेलनमा पार्टी प्रवक्ता अग्निप्रसाद सापकोटाले विश्व परिस्थिति विरोधाभाष र अन्योलपूर्ण बन्दै गए पनि सरकार चुपचाप लागेर बसेको टिप्पणी गरेका छन्। उनले भने, विश्व भूराजनीति गम्भीर मोडमा पुगेको छ। नेपाली सेना पनि संवेदनशील र चनाखो भएर बस्नुपर्छ अब विश्वका शक्तिशाली देशहरू नेपालमा स्पेस बनाउन खोजिरहेका छन्। हामी गम्भीर बन्नुपर्छ। हाम्रो भूमिलाई कसैको विरुद्ध प्रयोग गर्न दिनु हुँदैन। उनका अनुसार नेपाल र नेपालीले कसैको हैकम सहँदैन भन्ने साझा दृष्टिकोण बनाउन जरुरी छ। सबै पार्टीको विचार, सिद्धान्त र कार्यनीति फरक छन्। तर, राष्ट्रिय हितका लागि साझा दृष्टिकोण बनाउन आवश्यकता छ। अहिले नेपाललाई विश्वसँग ठूलो चुनौती छ तर, अवसर पनि यसमै छ। जनताको समस्या बुझ्न प्रचण्ड मधेस झर्दै सरकारको काम, देशको आवश्यकताबारे जनतालाई जानकारी दिनका लागि माओवादीले तरार्ई मधेस जागरण अभियान सञ्चालन गर्न लागेको छ। यो अभियानलाई देशको ठूलो जनसंख्या रहेको तरार्ई मधेसको हुलाकी राजमार्गमा केन्द्रित गर्दैछ। माओवादीले अभियानमार्फत मधेसका जनताको समस्याबारे बहुआयामिक ढंगले कुरा गर्ने पार्टीका उपाध्यक्षसमेत रहेका सापकोटाले दाबी गरे। पार्टी अध्यक्ष पुष्पकमल दाहाल (प्रचण्ड) देखि महासचिवसम्म अभियानमा सहभागी हुने उनले बताए। जनताको घरमा बस्छौं। हाम्रो कुरा जनतालाई भन्ने, जनताका कुरा हामीले सुन्ने अभियान हो, प्रवक्ता सापाकोटाले भने, दोस्रो चरणको अभियान मध्यपहाडी राजमार्गमा केन्द्रित गर्छौं। यो अभियानलाई पहाड र हिमालसँग पनि जोड्छौं। सरकार अध्यादेशको पासोमा फस्यो सरकारले संसदीयलाई उपेक्षा गरेर अध्यादेशबाट सरकार चलाउन खोजेको बताए। पत्रकार सम्मेलनमा प्रवक्ता सापकोटाले सरकार अध्यादेशको पासोमा फसेको माओवादीको निष्कर्ष छ। दुई तिहाइको सरकारले अध्यादेशबाट शासन चलाउन खोजेको छ। सदनमा विधेयक पेस गरेर छलफल गरेर गर्दा राम्रो हुन्थ्यो। तर, सरकार त्यो बाटोलाई उपयुक्त ठान्दैन, उनले भने, यसको अर्थ सरकार तानाशाही र अधिनायकवादतिर जाँदैछ। सरकारको क्रियाकलायबाट हामीलाई मात्रै होइन सबैलाई यस्तै भान भयो। यतिमात्रै होइन सरकार एक प्रकारले अध्यादेशको पासोमा फसेको माओवादीको दाबी रहेको बताउँदै उनले थपे, केपी शर्मा ओली सरकारले एक त सदन ढिला बोलायो हात लाग्यो शून्य छ। सदन प्रभावकारी हुनुपर्ने हो तर भएन। उनका अनुसार सबैभन्दा महत्वपूर्ण बहसको थलो सदन बन्नुपर्ने हो। तर, प्रतिक्रियात्मक र आरोप प्रत्यारोपको थलो बन्यो। नीति, सिद्धान्त र विचारको बहस भएको छैन। उनले भने, सांसदले प्रश्न सोध्छन्, प्रधानमन्त्री उत्तर नदिएर हिँड्छन्। योभन्दा लज्जाजनक स्थिति के हुन्छ। सरकारको गैरजिम्मेवारीका कारण सहकारी पीडितहरूको समस्या झन्झन् जटिल बनेको माओवादीले आरोप लगाएको छ। प्रवक्ता सापकोटाले भने, बचत डुबेर सहकारी पीडितहरू रोइरहेका छन्। सरकारले सहकारी समस्या समाधानका लागि प्राधिकरण बनाउने भनेको छ तर, त्यो पनि व्यवस्थित रूपमा काम गर्न सकेको छैन। सरकारले सामाजिक सञ्जाल नियन्त्रण गर्न ल्याएको विधेक फिर्ता लिनु पर्ने माग राखेको छ। उनका अनुसार जबजब सरकारले आफ्नो कामलाई जनताको पक्षमा उतार्न सक्दैन। तबतब सरकार प्रश्नको घेरामा पर्न थाल्छ। अनि सरकारले अभिव्यक्ति स्वतन्त्रलाई कुण्ठित गर्न थाल्छ। विश्वमा सबैतिर यस्तै देखिन्छ। उनले भने, सामाजिक सञ्जाललाई नियमन गर्न होइन जनताको मुख बन्द गर्न विधेयक ल्याएको छ। महँगी नियन्त्रणमा सरकार चुक्यो सरकारले महँगी नियन्त्रणमा चुकेको माओवादीको भनाइ छ। प्रवक्ता सापकोटाले भने, महँगीले जनता धेरै मारमा परेका छन्। त्यसको अनुगमन पनि छैन, नियन्त्रणमा पनि छैन। सरकारले कालाबजारीलाई त्यसै छाडा छोडिएको छ। किसानहरूको समस्या समाधान गर्न सरकारले ध्यान नदिएको समेत माओवादीले जनाएको छ। उसले भनेको छ, किसानले मलबिउ पाएका छैनन््। हिउँदे बाली लगाउने बेला भयो। तर, मलबिउ नै छैन। बाढी पहिरोको बारेमा सरकार अनुपस्थित रहेको बताउँदै प्रवक्ता सापकोटाले थपे, विपत््मा परेकाहरूको बासका लागि सरकारले ध्यान नै दिएको छैन।"
काठमाडौं उपत्यकामा ३ दिनमा ३ हत्या,"काठमाडौं : शान्ति सुरक्षाको राम्रो प्रबन्ध भएको भनिएको उपत्यकामै जघन्य हत्याका घटना बढ्न थालेका छन्। हत्याका कारण पछिल्ला तीन दिनमा तीन जना व्यक्तिले ज्यान गुमाए। बिहीबार बिहानै ६ बजेतिर काठमाडौंं महानगरपालिका२४ ईंट्खा गल्लीको बाटो हिँड्ने व्यक्तिले एक व्यक्तिको शव देखे। तत्कालै घटनास्थलमा प्रहरी पुगेको थियो। प्रहरी पुग्दा गल्लीको फोहर राख्ने ठाउँमा रहेको ठेलागाडामा टाउको रहेको र भुइँमा शरीर र खुट्टा भएको अवस्थामा एक ३० वर्षीय पुरुष मृत अवस्थामा फेला परेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार मृतकको शव वरिपरि रगत जमेको थियो। मृतकको हत्या भएको हुनसक्ने आशंकमा प्रहरीले अनुसन्धान अगाडि बढाएको थियो। यसैक्रममा उक्त एरियाको सीसीटीभी हेर्दा दुईवटा युवकले बासको भाटाले हानेर हत्या गरेको फुटेज फेला परेको थियो। हत्या गरेको आरोपमा दुई जनालाई प्रहरीले पक्राउ गरेको छ। पक्राउ पर्नेमा झापा दमकका काठमाडौंंको ढोकाटोल बस्ने १७ वर्षीय सागर महतरा र रामेछापको काउलेका काठमाडौंंको मरुटोल बस्ने १६ वर्षीय सन्तोष शंकर रहेका छन्। घटनाका बारेमा अनुसन्धान भइरहेको प्रहरीले जनाएको छ। मृतकको परिचय खुल्ने कागजात भेटिएको छैन तर उनको हातमा सुशन शाक्य नामको ट्याटु खोपिएको छ। उनी भक्तपुरको रहेको प्रहरीले बताएको छ। यस्तै, बुधबार बिहानै कालीमाटीको तरकारी बजारमा एक व्यक्ति मृत भेटिए। तरकारी बजारमा भरियाका रूपमा लामो समयदेखि काम गर्दै आएका रामकृष्ण दाहाल मृत फेला परेका हुन्। उनको टाउकोमा गम्भीर चोट देखिएकाले हत्याको अनुमान गरिएको थियो। टाउकोमा रडको चोटजस्तो देखिएको थियो। तरकारी बजारमा सँगै काम गर्ने साथीहरूबीच विवाद हुँदा उनको हत्या भएको हुन सक्ने प्रहरीको अनुमान छ। राति ढिलासम्म काम गरेपछि दाहाल कहिलेकाहीँँ बजारकै तरकारी स्टलमा सुत्ने गरेको बताइएको छ। हत्या आरोपमा ४ जना पक्राउ परेका छन्। उनीहरूले राति मदिरा खाएर बसेको अवस्थामा विवाद हुँदा कुटपिट भएको प्रारम्भिक बयान दिएका छन्। यही मंगलबार भक्तपुरको एक घरमा १९ वर्षीय निरोज लामा मृत भेटिए। भक्तपुरको चाँगुनारायण नगरपालिका४ खोरियामा उनको शव फेला परेको छ। जिल्ला प्रहरी परिसर भक्तपुरका अनुसार १९ वर्षीय निरोज लामाको शव फेला परेको हो। चाँगुनारायण४ स्थित २१ वर्षीय बादल तामाङको घरमा उनको शव फेला परेको प्रहरीले जनाएको छ। निरोज गएराति बादलको घरमा गएको र उनीहरू छुट्टाछुट्टै कोठामा सुतेको परिसरका डीएसपी ढुण्डीराज न्यौपानेले बताए। प्रहरीका अनुसार मंगलबार दिउँसो ३ बजेसम्म पनि नउठेपछि बादल उनलाई बोलाउन जाँदा अचेत अवस्थामा भेटिएका थिए। उनीहरू दुवैजना ट्र्याक्टर चालक रहेको बताइएको छ। मृतक १९ वर्षीय किशोर निरोज लामाको परिवारले जिल्ला प्रहरी परिसर भक्तपुरमा ज्यानसम्बन्धी कसुरमा किटानी जाहेरी दिएका हुन्। उनीहरूले निरोजकै साथी २१ वर्षीय बादल लामाविरुद्ध किटानी जाहेरी दिएका हुन्। बादललाई पक्राउ गरी अनुसन्धान भइरहको छ। निरोजको हत्या होहोइन अहिलेसम्म यकिन हुन नसकेको प्रहरीको भनाइ छ। पोस्टमार्टम रिपोर्ट आउन बाँकी नै रहेकाले निरोज मृत्युको कारण खुल्न बाँकी नै रहेको छ। निरोज मृत फेला परेपछि बादलले नै छिमेकी र प्रहरीलाई खबर गरेका थिए। उक्त घरमा बादल एक्लै बस्ने गरेका थिए। जिल्ला प्रहरी परिसर काठमाडौंका प्रवक्ता बोहोराका अनुसार पछिल्ला हत्याका घटना योजनाबद्धभन्दा पनि आवेशप्रेरित भएको देखिन्छ। कतिबेला कसलाई कोसँग रिस उठ्छ र विवाद हुन्छ ? यसको पूर्वानुमान गर्न सकिँदैन। अपराधमा संलग्न जोकोही भए पनि उन्मुक्ति पाउँदैनन्।"
सरकारप्रति जनताको आक्रोश बढ्यो : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकारप्रति जनताको आक्रोश बढ्दै गएको बताएका छन्। शनिबार काठमाडौंमा माओवादी केन्द्र केन्द्रीय कार्यालयले आयोजना गरेको स्थानीय तहबाट समाजवादको पूर्वाधार निर्माणसम्बन्धी अभिमुखीकरणको उद्घाटन गर्दै प्रचण्डले सरकारको काम दिनप्रति दिन नराम्रो हुँदै गएको र जनतामा सरकारप्रति असन्तुष्टि र आक्रोश बढ्दै गएको बताए। सरकारप्रतिको आक्रोशलाई विभिन्न राजनीतिक प्रवृत्तिहरूले आआफ्नो हिसाबले प्रयोग गर्ने कोसिस पनि गरिरहेको उनले बताए। प्रचण्डले सरकारकै गलत कामकारबाहीका कारण इतिहासमा एउटा रछ्यानमा मिल्काइएका तत्वहरुले पनि फेरि एकचोटी पुनरागमन हुने हो कि भन्ने दिवासपनामा रहेको जिकिर गरे। प्रचण्डले देशको परिस्थितिलाई नयाँ मोड दिने उद्देश्यका साथ आफ्नो नेतृत्वको सरकारले महत्त्वपूर्ण रेकर्ड बनाएको अवस्थामा देशलाई भ्रष्टाचारमा फसाउँदै आएकाहरूको कारणले सरकारबाट बाहिर आउने अवस्था पैदा भएको जिकिर गरे। उनले १८ महिनाको सरकारको अनुभव र सरकारबाट बाहिरिँदै गर्दा जनतामा गरिएको अपिलले जनतामा सकारात्मक प्रभाव पर्दै गएको र माओवादीप्रति पुनः आकर्षण फर्कन थालेको बए। प्रचण्डले पार्टी अब आफ्नै वर्गमा फर्केर स्थानीय तहबाट समाजवादको अभ्यास गर्ने अभियानमा अघि बढेको बताए। अध्यक्ष प्रचण्डले अब माओवादी केन्द्रले नेतृत्व गरेका सबै पालिका नमुना बन्नुपर्ने र टाढैबाट फरक छन् भनेर चिनिने बनाउनुपर्ने बताए। उनले समाजवादको सैद्धान्तिक बहसलाई व्यवहारिक रूपमा स्थानीय तहबाट निर्माण गर्दै लैजाने पार्टीले निर्णय गरेको जानकारी दिए। प्रचण्डले स्थानीय विशेषताअनुसारको समाजवादको अभ्यासका लागि अब जनताले फरक महसुस गर्ने कार्यक्रम अघि बढाउनुपर्ने बताए।
किताब बेचेर महावीर पुनले धरानमा उठाए झन्डै एक करोड,धरान : राष्ट्रिय आविष्कार केन्द्रका अध्यक्ष डाक्टर महावीर पुनले धरानमा किताब बेचेर झन्डै एक करोड रुपैयाँ संकलन गरेका छन्। एक हप्तादेखि धरानको भानुचोकमा बसेर पुनले दैनिक किताब बेचिरहेका छन्। बन्द रहेको वीरगन्ज कृषि औजार कारखाना सञ्चालनमा ल्याउन किताब बेचिरहेका पुनले शनिबारसम्म १२ हजार किताब बेचेको जानकारी दिए। शनिबार बिहानसम्म १२ हजार किताब बेचेर ९० लाख रुपैयाँ संकलन गरिएको पुनले बताए। सरकारसँग वीरगन्ज कृषि उजार मर्मत गर्ने सम्झौता गरेका पुनले किताब बेचेको पैसाले कारखानाको पुनर्निर्माण गरी सञ्चालनमा ल्याइने बताएका छन्। बिहान बेलुका धरानको भानु चोकमा किताब बेचिरहेका पुन दिउँसो यहाँका विद्यालय र विभिन्न संघ संस्थामा किताब बेच्न जाने गरेका छन्। पुनलाई किताब बेच्न धरानवासीहरूले साथ दिएर सहयोग गरिरहेका छन्।
सलमान रुस्दीमाथि आक्रमण गर्ने व्यक्ति दोषी ठहर,"वासिङटन डिसी : न्यूयोर्कमा एक कार्यक्रममा ब्रिटिशभारतीय लेखक सर सलमान रुश्दीमाथि भएको आक्रमणमा न्यू जर्सीका २७ वर्षीय हादी मटरलाई हत्या प्रयासको दोषी ठहर गरिएको छ। अगस्ट २०२२ मा भएको यस घटनामा लेखक सलमान रुश्दी गम्भीर घाइते भएका थिए। यस क्रममा उनको एउटा आँखा, एउटा हात र कलेजोमा चोट लागेको थियो। अहिले अदालतले २७ वर्षीय हादी मटरलाई सलमान रुश्दीमाथि आक्रमण गर्ने र उनको हत्या गर्ने प्रयास गरेकोमा दोषी ठहर गरेको छ। अदालतले शुक्रबार हादी मतारलाई ३० वर्षभन्दा बढीको जेल सजाय सुनाएको बीबीसी समाचारमा उल्लेख छ। पश्चिमी न्यूयोर्क राज्यको चौटौक्वा काउन्टी अदालतमा दोषी ठहरिएका अपराधी हादी मतारको मुद्दा दुई हप्तासम्म चलेको थियो। यसका साथै अदालतले आक्रमणमा सर सलमान रुश्दीको अन्तर्वार्ता लिइरहेका हेनरी रीसलाई घाइते बनाएकोमा पनि हादी मटरलाई दोषी ठहराएको छ। आक्रमणको समयमा हेनरी रीस लेखक रुस्दीसँगै मञ्चमा उपस्थित थिए। हेनरी रीजको टाउकोमा सामान्य चोट लागेको थियो। ७७ वर्षीय सलमान रुश्दीले ऐतिहासिक शातोक्वा इन्स्टिच्युटमा हुँदा हादी मटर आफूतिर दौडिरहेको देखेको पुष्टि गरे। उनले भने, 'सुरुमा मलाई उसले मुक्का हान्छ जस्तो लाग्यो, तर मैले थाहा पाउनेबेलासम्म उसले १५ पटक छुरा प्रहार गरिसकेको थियो।' यस आक्रमणमा उनको आँखा, गाला, घाँटी, छाती, तिघ्रामा चोट लागेको थियो।"
हमासले बुझाएको शव शिरी बिबासको नभएछि फेरि नयाँ शव पठायो,"हमासले शुक्रबार साँझ रेडक्रसलाई हस्तान्तरण गरिएको नयाँ शव इजरायली बन्धक शिरी बिबासको भएको दाबी गरेको छ। इजरायली चिकित्सा अधिकारीहरूले शवको अनुसन्धान गरिरहेका छन्। यसअघि बिहीबार हमासले इजरायललाई चार शव हस्तान्तरण गरेको थियो। हमासले दाबी गरेको छ कि ती मध्ये एक शव शिरी बिबासको थियो। तर शवको फोरेन्सिक जाँच गरेपछि इजरायलले उक्त शव शिरी बिबासको नभई एक अपरिचित महिलाको भएको बताएको छ। फेरि हमासले इजरायललाई नयाँ शव हस्तान्तरण गरेको छ। हमासका एक वरिष्ठ अधिकारीले उक्त कुरा पुष्टि गरेको बीबीसीमा उल्लेख छ। ७ अक्टोबर २०२३ मा हमासले ३३ वर्षीया शिरी बिबासलाई उनका दुई छोराछोरी, ५ वर्षीया एरियल र २ वर्षीय काफिरसँगै बन्धक बनाएको थियो। यी व्यक्तिहरूको मृत्युको खबरले इजरायलमा क्रोध र शोकको लहर फैलिएको थियो। आइडीएफले गुप्तचर र फोरेन्सिक अनुसन्धान अनुसार नोभेम्बर २०२३ मा दुवै बालबालिकालाई आतंककारीहरूले क्रूरतापूर्वक मारेका जनाइएको छ। तर हमासले इजरायली बम विस्फोटमा बालबालिका र उनीहरूकी आमाको मृत्यु भएको बताएको छ। यसअघि इजरायलले बिहीबार हमासले इजरायली बन्धक शिरी बिबासको शव फिर्ता नगरेको बताएको थियो। इजरायलको फोरेन्सिक अनुसन्धानले उक्त शव शिरी बिबासको नभएको दाबी गरेको छ। यस सम्बन्धमा इजरायलले हमासलाई युद्धविराम सम्झौताका सर्तहरू उल्लङ्घन गरेको आरोप लगाएको छ। बीबीसी"
कानुनी भाषामा त्रुटि केलाउँदै,"केही समय अगाडिसम्म कानुनी भाषा अदालत, कानुन अध्ययन गरेका व्यक्ति, कानुन व्यवसायी र कानुन कार्यान्वयन गर्ने अधिकारीले मात्र बुझ्ने विषय हो भन्ने ठानिन्थ्यो। कानुनमा जटिल, घुमाउरो र आम मानिसले बुझ्न कठिन हुने खालको भाषा लेख्ने गरिन्थ्यो। पछिल्लो समय कानुनी भाषा लेखनसम्बन्धी पुरानो मान्यतामा परिवर्तन भइरहेको छ। नेपालमा त्यसरी सरल, बोधगम्य र पठनयोग्य कानुन बनाउनका लागि हालसम्म कुनै निर्देशिका र अभ्यासमा आधारित पुस्तक रहेको पाइँदैन। कानुनी भाषा जटिल र आम सर्वसाधारणले नबुझ्ने खालको छ। यसको आवश्यकतालाई महसुस गरी हालै मात्र कानुनको मस्यौदा गर्ने तरिका नामक पुस्तक प्रकाशन ल्याएका छन्। ज्वाला प्रकाशनद्वारा प्रकाशित सो पुस्तक कानुन सचिव पाराश्वर ढुंगानाले लेखेका हुन्। उनको पुस्तकमा कानुन सरल, बोधगम्य, संगतिपूर्ण र औसत पाठकहरूले बुझ्न सक्ने (रिडेवल) हुनुपर्छ भन्ने मान्यता धेरै देशहरूले स्वीकार गरेको गरेको विषय उल्लेख छ। बेलायत, अमेरिका, क्यानडा, न्युजिल्यान्ड, दक्षिण अफ्रिका, केन्याजस्ता देशहरूले कानुन सरल, बोधगम्य र पठनयोग्य लेख्ने उपायहरू अवलम्बन गरेको विषय पनि पुस्तकमा छ। अमेरिकामा सन् २०१० मा कानुनी भाषा सरल लेख्नका लागि फेडरल प्लेन राइटिङ्ग एक्ट २०१० ऐन नै जारी गरिएको छ। त्यसैगरी न्युजिल्यान्डले पनि प्लेन ल्याङेज एक्ट २०२२ बनाएको छ। विभिन्न देशहरूले मस्यौदा दिग्दर्शन (ड्राफ्टिङ मेनुअल) बनाएका छन्। हाम्रो छिमेकी बंगलादेश, श्रीलंका, पाकिस्तानलगायतका देशहरूमा पनि पछिल्ला दिनहरूमा कानुन स्पष्ट र सरल लेख्ने गरेको पाइन्छ। नेपालमा लामो र काइते कानुनी भाषा लेखनमा केही सुधार भए तापनि पछिल्ला दिनहरूमा कानुनहरूमा धेरै अस्पष्टता, त्रुटि, सन्देहात्मकता र असंगत पक्ष देखिएका छन्। भाषा पनि अझै सरल र बोधगम्य लेख्न सकिएको छैन। कानुन केवल कार्यान्वयन गर्ने अधिकारीले मात्र बुझ्ने हुनु हुँदैन, भन्ने विषयमा उनको पुस्तकले बाटो देखाउने छ। कानुन पालना गर्ने औसत व्यक्तिले बुझ्नेगरी कानुनी भाषा लेखिनुपर्छ। कानुनी भाषा कानुन लागु हुने औसत व्यक्तिहरूले बुझ्ने स्पष्ट, सरल र बोधगम्य भएमा मात्र कानुनी राज्य स्थापित हुन सक्छ। सरल, बोधगम्य, संगतिपूर्ण र औसत पाठकहरूले बुझ्न सक्ने खालको कानुन निर्माणका लागि कानुनको मस्यौदा पनि त्यस्तै प्रकारको आवश्यक हुन्छ। जटिल र त्रुटियुक्त मस्यौदाबाट जटिल र त्रुटियुक्त कानुन बन्ने सम्भावना धेरै रहन्छ। जटिल र त्रुटियुक्त कानुनको कार्यान्वयनमा असहजता र द्विविधा हुने मात्र होइन, धेरै विषयहरूमा विवाद उत्पन्न हुन्छ। र निरूपणका लागि अदालतमा प्रवेश गर्नुपर्ने हुन्छ। अदालतबाट जटिल, त्रुटियुक्त, द्विविधायुक्त र अस्पष्ट कानुनको व्याख्या हुँदा विधायिकी मनशायबमोजिमको व्याख्या नहुन सक्ने सम्भावना एकातिर रहन्छ भने अर्कोतर्फ स्रोतसाधन र समय अनावश्यक खर्च हुन्छ। अतः मस्यौदा सरल, बोधगम्य, संगतिपूर्ण र र औसत पाठकहरूले बुझ्न सक्ने गरी लेख्नुपर्छ। कानुनको मस्यौदा गर्नु एक प्राविधिक र जटिल कार्य हो। यसका लागि देशको कानुन प्रणाली र नीतिको गहिरो अध्ययन आवश्यक हुन्छ। सर्वोच्च न्यायालयको विधिशास्त्रीय धारणा र नजिरहरूको ज्ञान जरुरी हुन्छ। अघि बनेका कानुनहरूको जानकारी चाहिन्छ। मस्यौदाकला वा सीपका साथै भाषाको ज्ञान र लेखनसीप पनि आवश्यक हुन्छ। मस्यौदा त्रुटियुक्त भएमा कानुन पनि त्रुटियुक्त बन्ने धेरै सम्भावना हुन्छ। कानुनको मस्यौदा सरल, बोधगम्य, संगतिपूर्ण र औसत पाठकहरूले बुझ्न सक्ने भाषामा लेख्नुपर्छ। कानुन पालना गर्ने वा लागू हुने व्यक्तिले बुझ्नेगरी कानुनको मस्यौदा गर्नुपर्छ। त्यसैले कानुनको मस्यौदा लेख्दा कानुन लागु हुने औसत व्यक्तिहरूलाई दृष्टिगत गरी लेख्नुपर्छ। नेपालमा पछिल्लो समय मस्यौदा गर्दा नै धेरै त्रुटिहरू हुने गरेको हुँदा कानुनहरूमा समेत धेरै त्रुटिहरू रहेका केही उदाहरण पनि उनले पुस्तकमा समेटेका छन्। उदाहरणको रूपमा नेपाल कानुन व्याख्यासम्बन्धी ऐन, २०१० को दफा २ को खण्ड (ठ) मा विसं २०७५ भएको संशोधनले संविधानहरूलाई ऐनको परिभाषामा राखेको छ। संविधान ऐन होइन। त्यसैगरी बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ मा हालै (विसं२०८१ मा) भएको तेस्रो संशोधनले सो ऐनको दफा २ को परिभाषाको खण्ड (ञ१) को (२) को (ख) मा गम्भीर मानव अधिकारको उल्लंघनअन्तर्गत व्यक्ति बेपत्ता पार्ने कार्य भन्नाले  बेपत्ता पारिएको व्यक्तिलाई सम्झनुपर्छ भनी बेपत्ता पार्ने कार्यको रूपमा पीडित व्यक्तिलाई नै राखेको देखिन्छ। कसुर मानिने कार्य भनेको व्यक्ति होइन। कानुनमा जे पायो त्यही लेख्नु हुँदैन। बिमा ऐन, २०७९ मा बिमा प्राधिकरणको सञ्चालक समितिको काम, कर्तव्य नै नतोकिएको, संस्थापना शब्दलाई कतै स्थापना र कतै संस्थापना प्रयोग गरेको, धेरै वाक्य संरचना अर्थ नै नआउने गरी गरिएको, धेरै दफाहरू रुजु नै नगरेको आदि धेरै त्रुटिहरू भएको देखिन्छ। त्यसैगरी तथ्यांक ऐन, २०७९, प्रत्यायन ऐन, २०७९, अनुगमन तथा मूल्यांकन ऐन, २०८० लगायतका ऐनहरूमा त्रुटिहरू रहेको पाइन्छ। अपराध संहितामा एउटै अर्थका लागि शीर्षकमा र संक्षिप्त नाममा अपराध र कसुर दुई फरक शब्द प्रयोग गरिएको छ। यस्ता असंगतिहरू धेरै कानुनमा भेटिने गरेको पनि उनले पुस्तकबाट उजागर गरेका छन्। पछिल्ला वर्षहरूमा कानुनमा त्रुटिहरू सुधार हुनुको सट्टा झन् बढ्दै गएको देखिन्छ। मस्यौदाको स्तर खस्किँदै गएको छ। मस्यौदा सीप र ज्ञानको कमी भएका व्यक्तिहरूले मस्यौदा गर्नु, मस्यौदा हतारमा गर्नु, मस्यौदा गर्दा धेरै थरी मानिसहरू संलग्न हुने हुँदा लापरबाही कसको हो भन्ने पहिचान हुन नसकी त्यस्तो लापरबाही गर्नेलाई जिम्मेवार बनाउन नसक्नु आदि कारणले नेपाल कानुनमा धेरै त्रुटि हुन गएका छन्। मस्यौदाको सामान्य रीत वा विधिसम्बन्धी मापदण्ड नहुनु, मस्यौदाकारका लागि निर्देशन वा मार्गदर्शनको अभाव रहनु, मस्यौदा गर्ने उपयुक्त दिग्दर्शन र मस्यौदा गर्ने तरिकासम्बन्धी उपयुक्त सन्दर्भ सामग्रीको अभावलगायतका कारणले उपयुक्त मस्यौदा बन्न नसक्ने र परिणामतः सरल, बोधगम्य र त्रुटिरहित कानुन बन्न नसक्ने अवस्था रहन्छ। सरल, बोधगम्य र पठनयोग्य कानुन तर्जुमाका लागि समर्पित जनशक्ति आवश्यक हुन्छ। कानुन मस्यौदा गर्दा कानुन मस्यौदासम्बन्धी विज्ञता भएको जनशक्ति आवश्यक हुन्छ। जागिरे मनोवृत्तिको जनशक्तिबाट कार्यालय समयमा मात्र यो कार्य प्रभावकारी रूपले सम्पादन गर्न सम्भव छैन। हालैका दिनहरूमा धेरै कलेजहरूमा कानुन विषयको पढाइ हुन थालेको भए तापनि कानुन मस्यौदाको विषय पढाइ कमै हुने गरेको छ। लोकसेवा आयोगको पाठ्यक्रम पनि मस्यौदाको विशिष्ट सीप भएको जनशक्ति मात्र कानुन समूहमा प्रवेश गराउने खालको छैन, विज्ञताभन्दा सामान्यतामा नै बढी आधारित रहेको छ। एकातर्फ विज्ञ जनशक्तिको अभाव छ भने अर्कोतर्फ सेवा प्रवेश गरेको जनशक्तिलाई कानुन मस्यौदा लेखनका लागि विज्ञ वा सक्षम बनाउने पर्याप्त प्रयासहरू पनि भएको छैन। नेपाली भाषा लेखनको स्तर खस्केको हुँदा कानुनी भाषा लेखन खस्किनु पनि स्वाभाविक हो। त्यसैगरी विधायकहरूमा पनि कानुन निर्माण र मस्यौदासम्बन्धी ज्ञान हुन जरुरी हुन्छ। कानुन जानेको छैन भनी कसैले पनि कानुनको उल्लंघन गर्न पाउँदैन। त्यसरी उल्लंघन गरेमा उल्लंघनकर्ता कानुनबमोजिम जवाफदेही हुनुपर्छ। कानुनको अनभिज्ञता क्षम्य हुँदैन। जसरी कानुन जानेको छैन भनी आम सर्वसाधारण कानुनको दायित्वबाट मुक्त हुन सक्दैनन् त्यसरी नै राज्यले बनाएको कानुनमा त्रुटि हुनु हुँदैन। कानुन आम मानिसले बुझ्न सक्ने भाषामा लेखिएको पनि हुनुपर्छ। केही समयअगाडि कानुन भनेको कानुन पढेका व्यक्तिहरू, कानुनका विज्ञहरू, न्यायाधीश र वकिलहरूले मात्र जान्ने विषय हो भन्ने मान्यता रहेको थियो। आजभोलि संसारका धेरैजसो देशहरूमा कानुन आम मानिसले बुझ्ने सरल, बोधगम्य र पठनयोग्य हुनुपर्छ भन्ने मान्यता स्थापित भएको छ। सोहीबमोजिम कानुन आम मानिसले बुझ्न सक्ने गरी लेख्ने अभ्यास भइरहेका छन्। कानुन सबैले बुझ्ने भाषामा लेख्नका लागि अमेरिकामा सन् २०१० मा प्लेन राइटिङ एक्ट ल्याइएको छ। त्यसैगरी न्युजिल्यान्डले प्लेन ल्याङ्गवेज एक्ट २०२२ ल्याएको छ। कतिपय अन्य देशहरूमा मस्यौदाकारका लागि निर्देशन जारी गर्ने अभ्यास रहेको छ। यस पुस्तकमा ऐन, अध्यादेश, गठन आदेश, नियमावली, विनियमावली, निर्देशिका, कार्यविधि, मापदण्ड र दिग्दर्शन बनाउँदा सरल, बोधगम्य र पठनयोग्य भाषामा लेख्ने तरिका उदाहरणसहित विस्तृत रूपमा उल्लेख गरिएको छ। त्यसैगरी कानुनको लेखाइमा हुने त्रुटिहरू हुन नदिन कानुनको मस्यौदा शुद्ध र सरल रूपमा कसरी लेख्ने भन्ने सरल उपायहरू यस पुस्तकले पर्याप्त मात्रामा समेटेको छ। साथै कानुन कसरी पढ्ने भन्ने विषय पनि पुस्तकमा समेटिएको छ। यो पुस्तक विधायक, कानुनका मस्यौदाकार, न्यायकर्ता, कानुन व्यवसायी, कानुन निर्माणमा संलग्न कर्मचारीलगायत कानुनी क्षेत्रका सम्बद्ध सबैलाई अत्यन्तै उपयोग हुनेछ। प्रदेश र स्थानीय तहमा बन्ने कानुनहरू सरल, बोधगम्य र पठनयोग्य भाषामा लेख्ने तरिकासमेत समावेश गरिएको हुनाले सबै प्रदेश र स्थानीय तहका लागि कानुन निर्माणमा सहयोग हुनेछ। र विनियमावली, निर्देशिका, कार्यविधि, मापदण्ड र दिग्दर्शन बनाउने सरल तरिका उल्लेख गरिएको हुँदा प्रदेश, स्थानीय, विश्वविद्यालय र संगठित संस्थाहरूलाई समेत यो पुस्तक अत्यन्तै उपयोगी हुनेछ। प्रस्तुति : सुरेन्द्र काफ्ले"
विकासको योजना बनाएर उपलब्ध गराउन आग्रह,"स्याङ्जा : मुख्यसचिव एकनारायण अर्यालले स्याङ्जा जिल्लाको विकासको योजना बनाएर आफूलाई उपलब्ध गराउन आग्रह गरेका छन्। सातौं स्याङजा महोत्सवलाई शुक्रबार सम्बोधन गर्दै मुख्यसचिव अर्यालले विकास र समृद्धिका योजना पुर्याउने ठाउँमा आफू रहेकाले सो अवसरको सही सदुपयोग गर्न समेत उनले सुझाव दिए। मुख्यसचिव अर्यालले भने,जिल्लाको समग्र विकास निर्माणका लागि बलियो योजना बनाएर जिम्मा दिनुहोस् त्यसका लागि सरकार समक्ष पुर्याउनेछु। सिद्धार्थ राजमार्ग विस्तार, खानेपानी आपूर्ति, फोहरमैला व्यवस्थापन लगायतका आवश्यक योजना निर्माणका लागि सहयोग गर्नेछु। उनले भने, स्याङ्जा बन्नुपर्छ। जिल्ला बनाउनुहोस्। तपाईंका हातमा हात र साथमा साथ मिलाएर अघि बढ्नेछु। विकासका निम्ति निजी क्षेत्रको योगदान प्रशंसनीय रहेको उनले बताए। निजी क्षेत्रको प्रवर्द्धन एवं सहजीकरणका लागि नेपाल सरकारले सुधार गरेको उनले जनाउँदै उत्पादन, बजारीकरण र निर्यातका लागि सहजीकरण पुग्नेमा समेत उनले दाबी गरे। प्रशासनिक सहित कलाकारिता क्षेत्रमा आफ्नो नाम गौरवका साथ राख्न स्याङ्जा सफल भएको उनको भनाइ छ। सिद्धार्थ राजमार्ग विस्तार गर्नुपर्नेमा थप जोड दिँदै यस्ता मेला महोत्सवले आर्थिक तथा सामाजिक गतिविधि चलायमान हुनेमा जोड दिए।"
आस्थाकी देवी पाथीभरा,"नाकै ठोक्किने उकालोमा खुईय गर्दै हिँडे पनि हिमथोपा मिश्रित हावामा रम्नुको मजै बेग्लै। अझ वसन्त ऋतुमा फुलेको गुराँसको रङले दिलमा उमंग भरिदिन्छ। ताप्लेजुङ बजारदेखि उकालो लाग्दैमा प्रकृतिले चिसो बतास हम्किरहन्छ। गाडीबाट तल्लोफेदीमा पुगेर ओर्लिएपछि पैदलयात्रा प्रारम्भ हुन्छ। लेकाली हावापानीलाई पचाएर त्यो चिसोमा होटल चलाउनेहरूको चाहिँ आफ्नै दिनचर्या छ। यद्यपि, सबै चिजको पैसा लागे पनि तातोपानी चाहिँ सित्तैैमा पिउन पाउने सुविधालाई पक्कै पनि सम्मान गर्नैपर्छ। ओढारमा सुत्दा अहिलेको होटेलको सुविधादेखि तल्लो फेदीसम्म मोटरबाटो पुगेको परिस्थितिले विगतको दुःखलाई बिर्साइदिएको छ। उसबेला ढाकर वा ठूलो झोलामा सामलतुमल र ओढ्नेओच्छ्याउनेसहितको भारी बोकेर डाँडा चढ्दै र तल झर्दै यात्रा गर्नुपथ्र्यो। बाटो पनि साँघुरो, चिप्लो, घारीघुरीयुक्त। देउरालीदेखि उकालो चढेपछि त अहिले जसरी सिधा बाटो खनिएको थिएन।ढुंगाले छापिएको बाटै थिएन। जुकाले शरीरका भित्री अंगसम्म पुगेरै टोक्थ्यो। कतिपयले त बाघभालुले मान्छे मार्छ भनेर डरसमेत थपिदिन्थे। घनघोर जंगलका बीचबाट चराचुरुंगी अनि लेकाली कागको धोद्रे आवाज निरन्तर गुञ्जायमान हुन्थ्यो।अनकन्टार जंगलमा एक्लैदोक्लै हिँड्न सम्भव पनि थिएन। कतैकतै गोठालाहरूको याक्सा (सानो टहरो) बाहेक अहिले जस्तो बस्ती कहीँ कतै देखिँदैनथ्यो। तल्लो फेदीदेखि उकालो लागेपछि त भेडीगोठ वा कुनै याक्सासम्म पनि देख्न मुस्किलै हुन्थ्यो। ताप्लेजुङबजारदेखि बिहानै हिँडेर पाथीभरा परिसरसम्म पुग्न झन्डै ८१० घण्टा लाग्थ्यो। कतिपय हिँड्न सक्नेहरू त बिहान २३ बजे नै उठेर जान्थे अनि साँझसम्ममा सदरमुकाममै फर्केर आइपुग्थे पनि। तिनलाई सामलतुमलको भारी बोक्नुपर्ने झन्झट हुँदैनथ्यो। तर, यसरी यात्रा गर्ने कुरा सबैका लागि सम्भव थिएन। आरामसँग पुगेर फर्कन्छुभन्दाचाहिँपुग्दै दुई दिन पनि लाग्थ्यो। अझ यात्रु बास बस्ने पाटीहरू बन्नुभन्दा पहिलाको स्थिति त काल्पनिक कथाजस्तो थियो।सदरमुकामदेखि दिनभरि हिँडेपछि मास्लोफेदीतिरको कुनै गुफामा बास बसिन्थ्यो। दर्शनार्थीले आफूलाई चाहिने सामानलाई समूहमा भाग लगाएर बोक्दा पनि सबैको भारी पुगेकै हुन्थ्यो। तर, बास बसेपछि भोलिपल्टचाहिँ आफ्ना ओढ्नेओछ्याउने आफू बसेकै ओढारतिर राखेर पूजाको सामान मात्रै बोकिन्थ्यो अनि फर्कंदा आआफ्ना सरसामग्रीबोकेर झरिन्थ्यो। पछि पाटीहरू बनेपछि त बिस्तारै कुहिरोबाट पानी तान्ने मेसिन जडान गरियो, शौचालयको व्यवस्था भयो, बत्ती पुग्यो। अहिले त इन्टरनेटको सुविधासमेत पुगिसकेको छ। केबलकारका विषयमा पनि केही चर्चा भइरहेको सुनिन्छ। पाटीहरू अनि अहिलेका होटेलहरू बन्नुअघि मन्दिरको छेउछाउमा बस्न मिल्ने ठाउँ थिएन। अनि, मन्दिर नपुग्दैको जंगलको ओढारमा पातपतिंगर ओछ्याएर घरदेखि बोकेर लगेको राडीमा लस्करै सुतेको याद पनि लोककथा जस्तै लाग्छबाटामा पानी नपाइने। भुटेको मकै, भटमास टोक्दै हिँडेपछि तिर्खा लाग्थ्यो। एउटा कुवाजस्तो ठाउँबाट बोकेर लगेको पानी पनि मास्लोफेदीबाट उकालो लाग्दाओर्दा सक्कियो। राति खाना पकाउने पानी भएन। बास बस्ने ओढारसम्म पुग्दा अँध्यारै भइसकेको थियो। त्यसपछिपहरो रसाएर झरेको पानीलाई एउटा भाँडामा थापियो। वरिपरि हिउँ भए पगाल्ने भनेर खोजी त गरियो तर सायद पग्लिसकेछ क्यार। रात परिसकेको थियो। पुरुषहरूले कम्मरमा खुकुरी भिरेर दाउराको जोरजाम गर्ने अनि महिलाहरूले त्यही जम्मा भएको पानीबाट गुन्द्रुक र भात पकाउने काम हुन्थ्यो। कतिपयले चाहिँ दिनभरि हिँड्दा बाटो छेउको निगुरो बटुल्दै बेलुकाको तरकारीको जोहो गरेका हुन्थे। झमक्कै हुँदा बास बस्ने भनिएको ओढारमा पुगिन्थ्यो। उस्तो धेरै मान्छेको भिड देखिन्नथ्यो। सबैजसो यात्रुले ओढारै खोजेर बास बस्नुपर्ने हुँदा कतै खाली ओढारै नभेटिने पो हो कि भन्ने चिन्ताचाहिँ हुन्थ्यो। बेलुका लाल्टिन वा टर्चलाइटसम्म बाल्ने गरेको स्मरण छ। दिनभरिको हिँडाइले थाकेको शरीर अनि पसिना ओभाएर हिमाली चिसोले कठ्याएको परिस्थिति। तात्तातो पिरो गुन्द्रुकको झोल र भातको स्वाद साँच्चै अमृत समान लाग्थ्यो। भोक लागेपछि त्यसै मीठो हुन्छ, अझ चिसो ठाउँमा प्रायः मीठै लाग्छ। ओढारमुनि केही झिक्राझिक्री, केही पातपतिंगरमाथि राडी ओछ्याउने अनि आआफ्ना ओढ्ने ओढेर सुतियो। छेउमा धुपीका दाउरा, केही सुकेका रुखका मुढालाई रातभरि बलिरहोस् भन्ने अपेक्षा गरिन्थ्यो। सायद प्रकृतिको आफ्नै अनुकूलता पनि होला काँचै हाँगा पनि पटट पटकँदै बलेको देख्दा अचम्म लाग्थ्यो। उज्यालो नहुँदै उठेर यसो पानीका केही छिटाले शरीरमा छर्किएपछि मन्दिर जाने सुरसार हुन्थ्यो।आखिर पवित्रताकी देवीलाई दिलको स्वच्छता नै सर्वस्व हो तथापि सूचीहुने कुरामाचाहिँ कुनै सम्झौता हुनुभएन। मन्दिरमा अहिलेको जस्तो पूजा गर्ने स्थानको व्यवस्थित संरचना थिएन।खुला स्थानको मन्दिरमागाडिएका केही लिंगा, चढाइएका पूलपाती, टाँगिएका ध्वजापताकाले मन्दिर सजिएको हुन्थ्यो। मास्लोफेदीदेखि धागो बेर्ने चलन पहिल्यै पनि देखिन्थ्यो। भक्तजनले दिलभित्रबाट आपूले जानेसम्म अर्चना गर्थे। भजन गाउँदै उकालो चढेको याद छ। मन्दिरमा चढाइएका भेटी पनि जताततै छरपस्ट हुन्थे। अहिले जसरी पुजारी राखिएको थिएन। आआफ्नो ढंगले पूजाअर्चना गरेर भक्तजन फर्कन्थे। विशेषतः दर्शनार्थीहरू हप्तौं दिनसम्म, महिनौंसम्म पनि हिँडेरै दर्शन गर्न आउँथे। आस्थाकी साझा देवी पाथीभरा मन्दिरको पहाडलाई परबाट हेर्दा अन्नले भरिएको पाथीजस्तै देखिन्छ। कतिपयले पाथीभरालाई पार्वती देवी पनि भन्ने गर्छन्। यद्यपि, यो मन्दिरसँग हिन्दु धर्मावलम्बीको मात्र नभई किराँत, बौद्ध, शैव आदि धर्मावलम्बीको आआफ्नै श्रद्धाभाव गाँसिन्छ। एकजना मुस्लिम सम्प्रदायका व्यक्तिले पनि पाथीभरामा गई वर मागेपछि सन्तान प्राप्ति गरेको कथन यदाकदा सुनिन्छ। लिम्बू भाषामा पाथीभरा मन्दिरलाई मुकुम्लुुङ भनिन्छ। मुक्तु को अर्थ शक्ति वा बल तथा बुङ को अर्थ बोट (ढुंगा पनि भनिएको) अथवा शक्तिको स्रोतका रूपमा लिएको पाइन्छ। वास्तवमा ईश्वरले प्राणी मात्रको हित गर्ने भावलाई आस्था र विश्वाससँगै जोडेर हेरेमा मानवताको सौम्य संसार निर्माण हुने हो। यसर्थ नेपालको कोशी प्रदेशअन्तर्गत छिमेकी देश चीन र भारतलाई छुने जिल्ला ताप्लेजुङको चर्चित शक्तिपीठ हो पाथीभरा। माघे संक्रान्तिमा पाथीभरा देवी मकर स्नान गर्न तमोर नदीमा नौमती बाजागाजासहित झर्ने गरेको घटनालाई ग्रामीण बुज्रुकहरू अभै बताउँछन्। उक्त दिनको प्रभातकालीन रात्रिमा नौमती बाजाको आवाज सुन्ने गरेको श्रुतिकथन अद्यापि छ। परापूर्वकालमा भेडीगोठालाले उँभौलीको समयमा भेडा चराउँदै जाँदा अहिलेको पाथीभरा मन्दिरको स्थानमा भेडा पुर्याएका थिए। बिहान उठेर हेर्दा भेडा हराएका र खोज्दै जाँदा दुई युवतीहरू अघि लागेको देखिएको र पछ्याउँदै जाँदा एउटा ओढारमा अलप भएको भन्ने पनि सुनिन्छ। यसपछि गोठालामध्ये कसैलाई सपनामा देवीले मेरो स्थानमा तिमीहरू आएका छौ। तिमीहरूले मेरो पूजा गर। अन्य भक्तहरूसमक्ष मेरो प्रचार गर। भनी अह्राएको श्रुतिकथन सुन्न पाइन्छ। त्यसपश्चात् भेडामध्येको सबैभन्दा ठूलो थुँबाको बलि दिएको र पूजा गर्दा देवीले आफ्नो सुन्दर स्थानको दर्शन पनि दिएको कथा सुन्न पाइन्छ। उक्त स्थानलाई मूलधाम भनिन्छ जुन हाल मन्दिर भएबाट अगाडिको अग्लो भागदेखि करिब १०१५ मिनेट हिँडेपछि पुग्न सकिन्छ। मूलधाम निकै भिरालो स्थानमा छ। उक्त स्थानमा पुगे पनि तलतिर खसेमा चोटपटक लाग्न सक्छ। कथनअनुसार भक्तजन बढ्न थालेपछि मूलधाममा गई पूजा गर्न असहज र जोखिमपूर्ण भयो। देवीले एकजना साधुलाई हाल मन्दिर भएको ठाउँमा स्थानान्तरण गर्नु भनेकाले माथि सारिएको कथन सुन्न पाइन्छ।विशेषतः चिताएको वर माग्ने र स्वच्छ मनले माग्नेहरूको इच्छा पनि पूरा हुने गरेको जनविश्वास रहेको छ। यो मन्दिरमा छलछाम गरे दण्ड भोग्नुपर्ने र राम्रो कार्य गरे शुभ हुने विश्वास छ। जुठोसुत्केरो परेका, गर्भिणी र महिनावारी भएकाहरूले देवीको दर्शन गर्नु नहुने मान्यता पनि जोडिएको छ। यात्राको रम्यता हिजोआज ताप्लेजुङ बजारबाट बिहानै गाडीमा गएपछि बेलुका आरामसँग बजारमै फर्किन सक्ने सुविधा छ। हाल दर्शनार्थीको भिड बढ्नुमा यातायातलगायतका सुविधा र प्रचारप्रसार नै मुख्य कारण रहेछन्। अझ २०६३ सालमा भएको पहिलो पाथीभरा महोत्सव ले नेपालका भक्तजनको ध्यान खिचेको देखिन्छ। हाल देशभित्र र बाहिरका दर्शनार्थीहरू वर्षको अत्यन्तै चिसो समयबाहेक विशेषतः फागुनपछि मंसिरसम्म नै मन्दिर जाने गरेको पाइन्छ। त्यसमध्ये पनि चैतवैशाख र दसैँताका भिडभाड हुने गर्छ। यद्यपि, मनकामना, दक्षिणकाली, भद्रकाली, गोरखकालीजस्तै नेपालका दैवी शक्तिपीठहरूले जसरी पाथीभराले अधिक भक्तलाई तान्ने प्रयत्न गरिरहेकै छ। यसबाट नेपालको सुदूरपूर्वी ताप्लेजुङ जिल्ला र पाथीभरा मन्दिरसँगको नातो कसिलो बनिरहेझैं लाग्छ। तल्लो फेदीमा पुगेपछि पैदल यात्रा गर्नुपर्ने हुन्छ। मज्जाले हिँड्न सक्नेहरू त्यहाँबाट करिब ३४ घण्टामा पाथीभरा मन्दिर पुग्न सक्छन्। विशेषतः मास्लो फेदीदेखि उकालो लागेपछि लेक लाग्ला भनेर अनुहारभरि सातु दलेर हिँडिरहेको देख्न पाइन्छ। कोही भुटेको ठेट्नावाला मकै चपाउँदै लट्ठीको सहारामा पाइलो सार्छन्। नवआगन्तुकहरूले असहज महसुस गर्नु स्वाभाविकै हो किनभने मास्लो फेदीमा पुगेर कान्छीथानको दर्शन गरेपछिको उकालोको यात्रामा जंगली पूलको हावाले श्वासप्रश्वासमा केही प्रभाव पार्न सक्छ। तथापि, हिँडाइका कारण भएको गर्मी र त्यहाँको चिसो हावाबीचको मि श्रणमा बेग्लै मजा हुने रहेछ। रुखबुटा, चराचुरुंगीका आवाज अनि वनस्पतिको विविधताले मन चंगा भइरहन्छ। प्रायः शून्य डिग्रीसम्मकै तापक्रम हुन सक्ने र मौसम बदली भइरहने परिवेशका कारण कसैकसैलाईचाहिँ लेक लाग्ने समस्या हुन सक्छ। समुद्र सतहदेखि ३,७९४ मिटर अर्थात् १२,४४८ फिट उचाइमा रहेको यस मन्दिरसम्मको यात्रा गर्नुअघि बूढापाकाले अदुवाको टुक्रो वा लसुनको पोटी मुखमा राखेर चुसिरहने सल्लाह दिन्छन्। भक्तजनहरूबीच आपसमा चिनजान हुनैपर्छ भन्ने छैन बाटामा दर्शन गरी फर्केका भक्तजनले अब पुग्नै लाग्नुभयो भनी हौसला दिन्छन्। जय पाथीभरा माता ! पाथीभरा माताकी जय ! भने जस्तादेवी पुकारामा पैदल यात्रीहरूको समान आवाज गुञ्जायमान हुन्छ। डाँडामा पुगेपछि मौसम खुला भएका क्षणमा ८,५८६ मिटर उचाइ भएको विश्वको तेस्रो अग्लो कञ्चनजंघा हिमाल अनि पाथीभरालाई काखैमा राखेजस्तो देखिने ७,७११ मिटर उचाइको कुम्भकर्ण हिमालसँगै दन्त लहरभैं लाग्ने फुच्चे हिमालहरूलाई नियाल्न सकिन्छ। यसर्थ सौन्दर्यताको जैविक परिवेश हो पाथीभराको पर्यावरण। सांस्कृतिक, धार्मिक, पर्यटकीय अनि जैविक विविधताको गन्तव्य पनि। जहाँ प्रकृतिको मनोरम आँचलमा भक्तको भक्ति सागर उर्लिन्छ। प्रकृतिको पावन शालीनतासँगै सौन्दर्यको भावमा दैवी शक्तिपीठहरू सौम्य लाग्ने रहेछन्। बहुआयामिक सौन्दर्य र सम्भावना स्थल पाथीभरा ताप्लेजुङ जिल्लाका फुङलिङ नगरपालिका, पाथीभरा याङबरक गाउँपालिका र फक्ताङलुङ गाउँपालिकासमेत सीमा क्षेत्र मानिएको पाथीभरा मन्दिर धार्मिक, जैविक, सांस्कृतिक अनि प्राकृतिक धरोहर हो। नेपालको कोशी पारिका तीनजुरे, मिल्के, गुफा क्षेत्रलगायत पाथीभरा क्षेत्रलाई गुराँसले सजाउँदा डाँफे चरीले सुनमा सुगन्ध थप्छ। प्राकृतिक चाञ्चल्यतामा रमेको भक्ति मन अनि आस्थाकी देवीको दर्शन र भक्तिसँग पाथीभराको गन्तव्यमा मनमोहक कला छ। कान्छीथानदेखि नै ध्वजा, पताका, धागाको डोरोले सजिएको मन्दिरको विशाल परिवेशले भक्तिभावनालाई परिजागृत गर्छ। असत्य मन भयले काँप्छ। शक्तिको केन्द्र र इच्छापूर्ति गर्ने मनोवाञ्छित फलदायिनी देवीको आस्थालाई इलाम, झापाको दुहागढी हुँदै देशभरिका विभिन्न क्षेत्रले शाखा विस्तार गरेका छन्। नेपालको पूर्वी क्षेत्रको पाथीभरा मन्दिर धार्मिक, पर्यटकीय तथा पर्यावरणीय संरक्षणको गन्तव्य पनि हो। लेकाली सल्ला, गुराँस, धुपीजस्ता वृक्ष वनस्पति तथा हिम चितुवा, रेड पाण्डा, हरियो लाम्पुच्छे, लेकाली भालु, मृग, डाँफे, मुनालको सौन्दर्यताले प्राकृतिक धरोहरलाई जीवन्त राखेका छन्। सिकारी भोटे कागको धोद्रो आवाजलाई सुन्दा पाथीभरा माताको भजन र यात्रुको स्वागतगान गाइरहेझैं लाग्छ। सिंगारिएको प्रकृति र आस्थाकी देवीको शक्तिमा आफ्नै गरिमा सुसज्जित छ। यसक्रममा बाटैको चन्द्रशंख अंकित प्राकृतिक शिलाचित्रलाई हामी कान्छीथान माथिको बाटोमा नियाल्न सक्छौं। यो पनि प्राकृतिक आकृति नै झैं लाग्छ। अगाडि कुम्भकर्णको शीतलतासँगै राता, सेता गरी करिब २६ प्रजातिका गुराँस, तीन सय जति प्रजातिका सुनाखरी, महŒवपूर्ण जडीबुटीसँग वृक्ष वनस्पतिको अनेकता छ। बिख्मा, पाखनबेत, पाँचऔंले, खानक्पा, बूढीओखती, टिमुरलगायतका ओखती भण्डार ताप्लेजुङ र पाथीभराको गन्तव्यमा निजी गरिमा छ। चाप, काउलो, कटुस, लौठसल्लो या त ठिङ्ग्रेलगायतका दजनौं प्रजातिका पृथक् वनस्पतिका आडमा रेडपाण्डाले निगालोको टुसा चपाउँछ। भालु र मृगहरूले आफ्नै भागदौड मच्चाउँछन्। पारिस्थितिक पद्धतिमा स्वच्छता छ। हिमाली चरीहरू पाथीभराका रैथाने भक्तझैं लाग्छन् जसको उल्लास र चपलता झनै मनमोहक हुन्छ। यात्रुले यात्रा गर्दैगर्दा हरिया डाँडासँग, वन वृक्षसँग दुई चार तस्बिर कैद गर्छन्। डाँडाबाट ताप्लेजुङको मनोरमता, तेह्रथुमको धमिलो दृश्य, रातमा दार्जिलिङको बत्ती बलेको हो कि झैं लाग्ने पनि। धनकुटासम्मका दृश्यलाई कञ्चनजंघा हिमशृंखला, ल्होत्से, मकालुबाट नियाल्न सकिने आसपासको पाथीभरा मन्दिरसँग पर्यटन विकासको गन्तव्य गाँसिन्छ। धार्मिक आस्थामा पर्यटकीय गन्तव्य अनि सांस्कृतिक धरोहरमा पर्यावरणीय सौन्दर्यसँग जैविक, वानस्पतिक विविधताले ताप्लेजुङको समृद्धिमा पाथीभरा मुख्य आधार बन्छ भन्नुमा अत्युक्ति नहोला। पाथीभरा मन्दिरको धार्मिक आस्थासँगअलैंची, अम्लिसो, चिरैतोसँग चौंरीगाईको छुर्पीजस्ता चिजको व्यापारिक सम्भावना एकसाथ जोडिन्छ। मीठो जिम्बु झानेको दालको स्वादभित्र ताप्लेजुंगेली संस्कृतिलाई अझै जोड्न सकिएको छैन। स्थानीय क्षेत्रमाउत्पादित मूल्यवान् सामग्रीको प्रशोधन र बजार व्यवस्थापन गरी आर्थिक समृद्धि बढाउने सम्भाव्यता छायाँमै छँदा किसानले कामअनुसारको दाम पाइरहेका छैनन्। यति हुँदाहुँदै पनि, सुविधा व्यवस्थापनसँग पैसा कमाउने भाँडो बनाइने लोभीपापी सोचले पाथीभरा मुसिनुहुन्न। आस्था बेचिनुहुन्न। मन्दिर छेउमा बसेर तीर्थालुसँग जबर्जस्ती पैसा असुल्ने लालची बेथिति हुनुहुन्न। आस्थाकी देवीसँगको आस्थामा आँच आउनुहुन्न।"
जहाँ बजाइँदैन पन्चैबाजा,"पाल्पाको जन्तीलुङ, जहाँ बिहे तथा पूजाआजामा समेत बाजा बजाइँदैन। किनकि, गाउँमा बाजा बजाउनै निषेध छ। जन्ती भन्नासाथ हरेकले सम्झने दृश्य प्रायः एउटै हुन्छ। चिटिक्क र सफा पोसाक लगाएका मानिसहरूको समूह। रातो चोली र सारीमा सजिएका महिलाको अनुहारमा देखिएको उमंग र उत्साह। रमाइरहेका किशोरकिशोरी एवं बालबालिकाहरू। बाजाको तालमा लय मिलाउँदै नाच्नेहरूको रौनकता। कोही पन्चैबाजा घन्काउँदै हिँड्छन् त कोही नौमती र सामलाको तालमा झुल्छन्। नौमती बाजा (दमाहा, ट्याम्को, सहनाई, ढोलक, कर्नाल, नरसिंहा, झ्यालीसहितको) एवं पन्चैबाजाको तालमा छमछमी नाच्दा जो कोहीमा बेग्लै रौनक छाउँछ। पृष्ठभूमिमा बाजा बजिरहेको पूजाआजा र विवाह व्रतबन्धको रमाइलोमा हर कोही आफ्नो दुःख भुल्छ। नेपाली लोक परम्परा र संस्कृतिलाई मौलिक पहिचान दिने गर्छन्, बाजा। तर नेपालमा यस्तो एउटा गाउँ छ, जहाँ बाजा बजाउन निषेध प्रायः छ। पाल्पा जिल्लाको तिनाउ गाउँपालिका वडा नम्बर ६ स्थित जन्तीलुङ यस्तो गाउँ हो, जहाँ कुनै पनि पूजाआजा, बिहे व्रतबन्ध र भोजमा समेत बाजा बजाउन मनाही छ। कोही कसैले बाजा बजाउछु भनेर सोच्यो भने उसको अनिष्ट हुने तथा नोक्सान हुने खतरा छ। भवितव्य घटना घट्ला भन्ने त्रास छ। किनकि यो गाउँका स्थानीयसँग एउटा डरलाग्दो किंवदन्ती छ। अत्यासलाग्दो मिथ मिसिएको छ। बाजा बजाउँदै कुनै युवाको बिहेमा गएका गाउँलेहरू बिलाएर ढुंगा बनेको कहानी छ। जन्तीजस्तै लहरै बसेका ढुंगाहरू अहिले पनि उक्त गाउँमा देख्न सकिन्छ। गाउँको पुछारमा रहेको जंगलमा जन्तीजस्तै लहरै बसेका ढुंगाको पहाड छ। केही अनिष्ट नहोस् भनेर गाउँलेहरू निकै सचेत छन्, जन्ती बिलाएको भनिएको ठाउँमा ५० कोटी देवताहरूको थान स्थापना गरेर पूजाआजा गर्ने गर्छन्। यही नजिकै शक्तिशाली देवीको बासस्थान रहेको छ भन्ने किंवदन्ती छ। जन्तीलुंगको ऐतिहासिक मिथलाई नै गाउँको पहिचान बनाउने ध्याउन्नेमा स्थानीयहरू जुटेका छन्। चैतका खडेरी होस् या वैशाख जेठको टन्टलापुर घाम या हावा पनि बाफिने गर्मी होस् जन्तीलुंगलाई खास फरक पर्दैन। १२ महिना चिसो हावा चल्ने र मनमोहक मौसम भएको यो गाउँ विशेष छ। जन्तीलुंग पाहुना भिœयाउने विशेष स्थानको रूपमा विकास भइरहेको छ। यसका लागि गाउँपालिका तथा प्रदेश सरकारले समेत पहल गरिरहेको छ। गाउँमै होमस्टे सञ्चालन गरेर यो ठाउँलाई विश्वमाझ चिनाउने प्रयत्नमा छन् गाउँलेहरू। गरे के हुँदैन ? भन्ने उक्ति गाउँ पुगेपछि पुष्टि हुन्छ। जंगलमा फल्ने चुत्रो भेला पारेर बनाएको अर्गानिक मदिरा होस् या बारीका कान्लामा लगाएको तेजपत्ताको पात होस्, स्थानीयहरू आर्यआर्जन गर्न व्यस्त छन्। पहिलेदेखि केही पिछडिएको यो गाउँको स्तरोन्नति गर्नुछ उनीहरूलाई, भावी पुस्ताका लागि केही बचत अनि सजिलो दैनिकी गुर्जानको लागि आर्थिक हैसियत थोरै माथि उठाउनुछ। मगर समुदायको सस्कृति संंरक्षण गर्नुछ। होमस्टेमा आकर्षण गाउँकै एक दर्जन घरहरूमा अहिले जन्तीलुंग होमस्टे सुरु भइसकेको छ। होमस्टे सञ्चालन गर्न स्थानीयबासी जुर्मुराएको दसौं वर्ष भइसक्यो। विगतमा स्थानीय तवरबाट सेवा दिँदै आएका थिए। अब भने सुविधासम्पन्न होमस्टे चलाउने सपनाले पूर्णता पाउँदै छ। होमस्टेका कोठाहरू अट्याच बाथरुमसहितको र सुविधासम्पन्न बनाउने चाहनामा स्थानीय र प्रदेश सरकारले समेत हातेमालो गरिरहेको छ। मगरी भेषभूषामा चिटिक्क परेका स्थानीयहरूले पाहुनाको स्वागत गर्छन्। आगन्तुकको निधारमा रातो टीका लगाइदिँदै, पुष्पगुच्छा कोसेली दिएर सत्कार गर्छन्। सम्मान टक्र्याउँछन्। केही समय गाउँको अर्गानिक वातावरणमा घुलमिल हुन गएका पाहुनालाई न्यानो आतिथ्यता दर्शाउन जन्तीलुंगले कन्जुस्याइँ गर्दैन। परालको गुन्द्रीमा बसेर स्थानीय चियाको चुस्की लिँदै वरिपरिका मनमोहक दृश्यमा हराउनुको मजा बेग्लै। लोकल कुखुराको मासुको झोलमा गाउँमै फलेको कोदोको ढिँडो चोपेर खादाको आनन्द सहरिया कृत्रिम खानासँग तुलना हुनै सक्दैन। जे होस्, जन्तीलुंगले पाहुनालार्ई अर्गानिक स्वाद दिन्छ। सत्कारमा खटिएका मगर्नी दिदीहरूको अनुहारमा फुलेको रातो गुराँस हेर्दा हर कोहीको मन तान्छ। स्थानीय शिक्षक तथा होमस्टे सञ्चालक शेरबहादुर लम्तरीका अनुसार यो गाउँमा ६२ घरपरिवार मगर समुदायको बस्ती छ। जन्तीलुंगमा १५ घर र अलि तल मर्यामकोटमा ७ र गरी २२ घरमा आधुनिक होमस्टे निर्माणको काम भइरहेको छ। होमस्टेसँगै गाउँलेहरू स्थानीय भेषभूषा, बोलीचाली, लवज, संस्कृति र मगर समुदायको रीतिरिवाज झल्काउने प्रयत्नमा तल्लीन छन्। मगरी संस्कृति संवद्र्धनमा जुटेका छन्। लम्तरी भन्छन्, मगर भाषामा लुहुङ भनेको ढुंगा भन्ने हुन्छ। जन्तीजस्ता ढुंगाको अवशेष भएका कारण यो गाउँलाई जन्तीलुंग भनिएको किंवदन्ती छ। जन्तीजस्तै लामबद्ध भएका ढुंगा। जहाँ अहिले ढुंगाको पहाड नै भएको छ। हरेक वर्ष उक्त पहाडमा चट्टान थुप्रने हुँदा ढुंगाकै थुप्रो बनेको छ। बिहेमा मात्रै हैन गाउँमा हुने केही पूजाआजामा पनि बाजा बज्दैन। होमस्टे सुरु भएपछि यो चलनको पनि संरक्षण गरिएको छ। यहाँको स्थानीय मातृभाषा पनि मगरी नै रहेको छ। पाहुनाले स्थानीय मगर भाषाको ठेट गीतसंगीत र लोकगीतको स्वादमा झुम्न पाउँछन्। पुराना पुस्ताहरू मगरी मातृभाषामा भलाकुसारी गर्छन्। लुकेको गाउँ, खुलेको सुन्दरता जन्तीलुंगको मुख्य विशेषता भनेकै यहाँबाट देखिने रमणीय र मनमोहक दृश्यहरू हुन्। यस्तै यो गाउँ मा ६२ परिवारको बसोबास रहे पनि कतैबाट पनि गाउँको पूरा दृश्य देख्न सकिँदैन। लुकेको गाउँको रूपमा यसको पहिचान बेग्लै छ। जताबाट हेरे पनि १०१२ घरभन्दा बढी हेर्न सकिँदैन। पर्यटकहरू एकछिन त अलमल पर्छन्। बस्ती नै नदेखेर। तर मेला पर्व सुखदुःख र पाहुनाको स्वागत सत्कारमा कैयौं मान्छे सहभागी हुन्छन्। जन्तीलुंग लेकको शिरमा अहिले भ्युटावर पनि निर्माण गरिएको छ। जहाँबाट पाल्पा, रूपन्देही गुल्मीलगायका विभिन्न जिल्लाका दृश्यहरू देख्न सकिन्छ। स्थानीयलाई अन्य ठाउँजस्तो बसाइँसराइले भने खासै छोएको छैन। कसैले पनि घर छोडेर सहरतिर सरेका छैनन्। हरेक घरमा कोही न कोही बसेकै हुन्छन्। गाउँपालिकाका अध्यक्ष प्रेम श्रेष्ठका अनुसार लुम्बिनी प्रदेश सरकारको पर्यटन नीतिमा प्रदेशका आठ वटा गाउँपालिकाहरू परेका छन्। यसमध्ये तिनाउ गाउँपालिका पनि रहेको छ। प्रदेश सरकारले पर्यटनको प्रचुर सम्भावना भएको स्थानहरूलाई संरक्षण र प्रचारप्रचार गर्नको लागि प्राथमिकतामा राखेर काम अगाडि बढाएको छ। पालिकाभित्र रहेका सत्यवती बज्यै, नुवाकोटगढी, सिद्धबाबा धाम, रामापिथेकस पार्क, जन्तीलुङ मर्यामकोट होमस्टे विशेष छन्। होमस्टे सञ्चालनका लागि करिब दुई करोडको योजना अघि बढाइएको छ। जसमा गाउँपालिकाले करिब ४० लाखको भौतिक संरचना निर्माणमा सहयोग गर्ने जनाइएको छ। प्रदेश सरकारको ५० प्रतिशत, स्थानीय सरकारको २५ प्रतिशत र स्थानीय होमस्टे सञ्चालकको २५ प्रतिशत लगानी रहनेछ। आतिथ्य सरकार, टपरी गाँस्ने तथा विभिन्न तालिमहरूको लागि पालिकाले स्थानीयसँग सहकार्य गरिरहेको छ। चुत्रोको मदिरा र तेजपत्ताको मसला जन्तीलुंगमा जंगलमा पाइने चुत्रोबाट गाउँमै अर्गानिक तरिकाले मदिरा बनाइने गरिन्छ। जुन पाहुनालाई सगुनको रूपमा दिइने गरिन्छ। जंगली वनस्पति चुत्रो उपयोगी फल हो। चुत्रोको दाना संकलन गरेर स्थानीयले अर्गानिक मदिरा बनाउँछन्। गाउँ प्रवेश गर्दागर्दै देखिने अर्को एउटा रमणीय दृश्य हो, बाटैभरि काटेर सुकाइएका तेजपत्ताको थुप्रो तथा तेजपत्ताको बोक्राको संग्रह। बाटोमा होस् या घरको आँगनमा बिक्रीको लागि तेजपत्ता संकलन गरिएको हुन्छ। बारी र कान्लामा रोपिएका तेजपत्ताको पात र बोक्रा बेचेर स्थानीयले बर्सेनि लाखौं रुपैयाँ आम्दानी गर्छन्। सुकेको बोक्रा गाउँबाटै १२० रुपैया केजीमा बिक्री हुन्छ। सुकेको तेजपात ५५ रुपैयाँ किलो बिक्री हुन्छ। व्यापारीहरू तेजपत्ता संकलन गर्न घरकै दैलोमा पुग्छन्। संकलित तेजपात भारतीय बजारमा निर्यात भइरहेको छ। स्थानीयहरू मेहनती छन्। पशुपालन र स्थानीय जातका धान, तरकारी र फलफूल फलाउने गर्छन्। मौरीपालनबाट पनि प्रशस्त आम्दानी गर्ने गर्छन्। खेती र अन्य उत्पादनमा पनि यो गाउँ निकै धनी छ। गाउँपालिका उपाध्यक्ष लालबहादुर थापाका अनुसार, पाल्पाको तिनाउ गाउँपालिका पर्यटकीय स्थानको रूपमा परिचित छ। यहाँ प्राचीन आदी मानव रामापिथेकस स्थल, नुवाकोटगढी, सिद्धबाबा धाम, सत्यवती बज्यै, कचल फाँट, जन्तीलुंगजस्ता ऐतिहासिक स्थलहरू छन्। पालिकाले पर्यटकीय स्थलको पहिचान र प्रचार तथा स्थानीय नागरिकको आर्यआर्जन वृद्धि गर्नको लागि योजना बनाएर काम गरिरहेको छ। तिनाउ गाउँपालिका वडा नम्बर ६ का वडाध्यक्ष टोमबहादुर पुनका अनुसार, दसैंतिहारको बीचमा यहाँ सोरठी नाच नाच्ने चलन छ। संस्कृति जगेर्नाको लागि स्थानीय लागेका छन्। गाउँमा होमस्टे सञ्चालन भएपछि स्थानीयको व्यवहार र आर्यस्तरमा परिवर्तन आएको छ। सोचाइमा परिवर्तन आएको छ। गाउँलाई पर्यटकीय हबको रूपमा विकास गर्नको लागि सामूहिक तरिकाले काम अगाडि बढाइएको छ। कसरी पुग्ने ? जन्तीलुंग पुग्नको लागि हामी सडकमार्गको प्रयोग गर्न सक्छौ। पाल्पा बुटवलको सिद्धार्थ राजमार्गको झुम्साबाट १७ किमिमा यो गाउँको भ्यु टावर पुग्न सकिन्छ। चर्चरेबाट ९ किमि र डुम्रेबाट १० किमि ग्राभेल बाटो हिँडेपछि जन्तीलुंगको आँगनमा पुगिन्छ। सूर्योदयदेखि सूर्यास्तसम्मका रमणीय दृश्यावलोकनको लागि यो ठाउँ उत्कृष्ट गन्तव्यस्थल बन्न सक्छ। अर्गानिक खानाको स्वाद र संस्कृति अवलोकनको लागि उत्कृष्ट गन्तव्य हो यो गाउँ। उपाध्यक्ष थापा भन्छन्, जन्तीलुंगको शिरमा रहेको भ्यु टावरबाट उत्तरतिर माछापुच्छ्रे, धौलागिरि, अन्नपूर्ण हिमाल देखिन्छ। तराईका फाँट र सहरहरू, गोरखपुरमा रेल कुदेको सम्म हेर्न सकिन्छ। पहाडी शृंखलाहरू सुन्दर देखिन्छन्। यहाँका पाखा पखेरामा राताम्भे लालीगुँरास फुल्छन्। कोइलीको कुहुकुहु आवाजसँगै गाउँबस्ती गुञ्जायमान हुन्छ। यहाँ सांस्कृतिक कार्यक्रम गर्नको लागि नाचघर भवन पनि निर्माण भएको छ। गाउँपालिकाको सहयोगमा बनेको भवनमा पाहुनाका लागि सांस्कृतिक कार्यक्रम प्रस्तुत गरिन्छ। सांस्कृतिक कार्यक्रममा झ्याउरे नाच, सोरठी नाच र मगरी कला संस्कृति हेर्न पाइन्छ। तस्बिरहरू : सागर लामिछाने मगर"
जाने होइन त महाकुम्भ ? ५० करोडले गरिसके स्नान,"काठमाडौं : (महाकुम्भ मेलाबाट फर्केपछि) तत्रैव गंगा यमुना च तत्र गोदावरी सिन्धु सरस्वती च। सर्वाणि तीर्थानि वसन्ती तत्र यत्राच्युतोदार कथाप्रसंगः तीर्थको राजा भनेकै तीन नदीको संगमस्थल यानेकी प्रयागराज हो। धार्मिक पर्यटनको प्रवद्र्धन गर्न सकियो भने यसले देशलाई विश्वमै परिचित गराउँछ। र, एक किसिमको हलचल नै ल्याउन सक्छ भन्ने अनुपम उदाहरण बनेको छ भारतको राज्य उत्तरप्रदेशको प्रयागराजमा सञ्चालन भइरहेको महाकुम्भ मेला। तीन पवित्र नदीहरू गंगा, यमुना र पौराणिक सरस्वतीको संगमत्रिवेणी किनारमा महाकुम्भ मेला जारी छ। यो हिन्दु धर्मावलम्बीहरूका लागि सबैभन्दा ठूलो धार्मिक पर्व हो। यो मेला प्रत्येक १२ वर्षमा पालैपालो प्रयागराज, हरिद्वार, उज्जैन र नासिकमा आयोजना हुने गर्छ। ती पवित्रस्थलमा स्नान गरे पापमोचन तथा मोक्ष प्राप्ति हुन्छ भन्ने धार्मिक विश्वास छ। महाकुम्भ मेलालाई विश्वभरमा मानव इतिहासको सबैभन्दा ठूलो धार्मिक, सांस्कृतिक र सामाजिक कार्यक्रमका रूपमा लिइएको छ। जनवरी १३ मा सुरु भएको महाकुम्भ मेला फेब्रुअरी २६ सम्म चल्नेछ। ४० करोडभन्दा बढी नागरिकले स्नान र भ्रमण गर्ने भारत सरकारको अपेक्षा थियो। तर, शनिबार साँझसम्म ५० करोड भक्तजनले स्नान गरिसकेको सरकारी अनुमान छ। यो कुम्भ मेलाले हिन्दु धर्मावलम्बीको मात्र नभई विश्वका अन्य समुदायको पनि ध्यान उत्तिकै खिचेको छ। अन्य समुदायका मानिसहरू पनि ठूलो संख्यामा मेलामा सहभागी बन्ने क्रम तीव्र छ। मेला आयोजकले डिजिटल मिडिया र सामाजिक सञ्जालमा कुम्भ मेलाको महत्त्व र विशेषताको राम्रो प्रचारप्रसार गर्दा देशविदेशमा व्यापक प्रचार भयो। त्यसैकारण पनि महाकुम्भमा मानव सागर ओइरिएको हो। नेदरल्यान्डबाट भारत घुम्न आएका थिए पिटर ग्रे। कुम्भ मेलाको बारेमा व्यापक प्रचार सुनेपछि उनी पनि मेलामै पुगे। संसारमै यति धेरै धार्मिक आस्था बोकेर कहीँ पनि मान्छे कुदेकोनसुनेको पिटरले बताए। भने, अद्भुत देख्न पाएँ। म यो कुम्भ मेलामा नआएको भए आधा संसार देख्नबाट बञ्चित हुने रहेछु। करिब ३५ किलोमिटर हिडेर पिटर त्यहाँ पुगेका थिए। दुई दिन बसेर मेलाको सबै पक्षको अवलोकन गरेका थिए। उनी अगाडि भन्छन्, सरकारले यत्रो व्यवस्थापन कसरी गरिरहेको छ भनेर म चकित छु। मेला आयोजक केही मान्छेसँग पनि कुरा गरें। यस्तो व्यवस्थापन संसारको अर्को कुनै पनि कुनामा हुन गाह्रो छ। भारतमात्र नभई छिमेकी देश नेपाल, भुटान, बंगलादेश, पाकिस्तानजस्ता देशबाट पनि भक्तजनको उत्तिकै घुइँचो छ भन्ने सुनेपछि उनले अगाडि भने, भारतका जनतामात्र नभई अन्य देशका जनतालाई पनि यहाँको सरकारले गरेको व्यवस्थापनमा अटुट विश्वास देखेर अचम्मित छु। महाकुम्भ मेला २०२५ का सूचना अधिकारी गगन यादवले महाकुम्भ मेला ऐतिहासिक रूपमा सफल भइरहेको बताए। यति धेरै मानिसमा आस्था रहेछ भन्ने देखेर अद्भुत आनन्द मिलेको छ, यादवले भने, पछिल्ला दिनमा दैनिक एक करोड भक्तजन आउने गरेका छन्। कति भक्तजन आए भन्नका लागि चोकचोकमा आर्टिफिसियल इन्टेलिजेन्समा आधारित क्यामेरा राखेका छौं। हाम्रो गणनाको आकलन यही नै हो। नेपाललाई पनि फाइदा नजिकैका छिमेकी देशमात्र नभई अस्ट्रेलिया, न्युजिल्यान्ड, दक्षिण अफ्रिका, मौरिससबाट पनि ठूलो संख्यामा भक्तजन मेलामा आएको सूचना अधिकारी यादवले बताए। नेपाल र भारतका हिन्दु तीर्थस्थलहरू एकआपसमा जोडिएका छन्। त्यसैले यो महाकुम्भ सफल हुनु भनेको भारतका लागि त फाइदाजनक छँदैछ, नेपालका लागि पनि उत्तिकै महत्त्वपूर्ण छ, यादवले भने, नेपालका पशुपतिनाथ, मुक्तिनाथलगायतका कतिपय तीर्थस्थल नपुगी हिन्दुहरूको धार्मिक यात्रा पूर्ण नहुने भएकाले नेपालले पनि यसको लाभ अवश्य प्राप्त गर्नेछ। उनका अनुसार मेलास्थल प्रयागराज रहेको उत्तरप्रदेशसँगै सिंगो भारतले यसबाट लाभ प्राप्त गर्दा नेपालको धार्मिक पर्यटनमा पनि त्यसको प्रभाव पर्नेछ। महाकुम्भको लाभ क्षणिक होइन, पछिसम्म रहिरहनेछ, उनले भने, नेपालले पनि त्यसको महसुस गर्नेछ। हिन्दु सर्किटलगायत हाम्रा परियोजना अघि बढाउने उपयुक्त बेला आएको छ। उत्तरप्रदेशको अर्थतन्त्रलाई मेलाले माथि उठाउने र भारतको सबैभन्दा बढी जनसंख्या भएको यस प्रान्तलाई विश्वलाई नै चिनाउने अवसरको रूपमा मेलालाई लिइएको छ। फागुन १४ अर्थात् शिवरात्रिसम्म चल्ने मेलाको व्यवस्थापकीय पक्ष पनि निकै चुस्त र सशक्त छ। यसअघि भागदौडको एक दुःखद् घटनाबाहेक व्यवस्थापन पक्ष निकै सशक्त रूपमा अघि बढाइएको छ। महाकुम्भ मेला संसारकै सबैभन्दा ठूलो धार्मिक जमघट भएकाले यसको व्यवस्थापन अत्यन्त चुनौतीपूर्ण रहे पनि आफूहरू सफल रहेको यादवको भनाइ छ। भारत सरकार, उत्तरप्रदेश सरकार, स्थानीय प्रशासन तथा विभिन्न संस्थाहरूको सहकार्यमा महाकुम्भ मेला भव्य रूपमा सञ्चालन भइरहेको छ। मेलामा करोडौं तीर्थयात्री, साधुसन्त, विदेशी पर्यटकहरू सहभागी छन्। मेलामा सुरक्षा, यातायात, आवास, खानपान, स्वास्थ्य आदि पक्षहरूको उच्च व्यवस्थापन गरिएको छ। ५० करोड सहभागी महाकुम्भ मेला धर्म, संस्कृति, अध्यात्म तथा व्यवस्थापनको अनौठो संगम रहेको मेलाका सहभागीहरू बताउँछन्। ५० करोडभन्दा बढी श्रद्धालु सहभागी भइसकेको महाकुम्भ मेला इतिहासकै सबैभन्दा ठूलो धार्मिक जमघट हो। यो भारतको उत्तरप्रदेश राज्यको पहिले इलाहाबाद भनिने प्रयागराजमा गंगा, यमुना र सरस्वती नदीको संगम तटमा आयोजना गरिएको छ। कुम्भ मेला हिन्दु धर्ममा निकै पवित्र मानिन्छ। पौराणिक कथाअनुसार जब देवता र असुरहरूले समुद्र मन्थन गरे, त्यतिबेला अमृतको घडाबाट केही थोपा पृथ्वीमा खस्यो। त्यसैकारण चार पवित्र स्थानहरू प्रयागराज, हरिद्वार, उज्जैन र नासिकमा कुम्भ मेला मनाइन्छ। प्रत्येक १२ वर्षमा एकपटक प्रयागराजमा पूर्ण कुम्भ मेला आयोजना गरिन्छ भने ६ वर्षमा अर्धकुम्भ मेला आयोजना गरिन्छ। प्रत्येक १४४ वर्ष अर्थात् १२ कुम्भ चक्रपछि महाकुम्भ मेला हुने भएकाले यसपटक प्रान्तीय सरकारसँगै केन्द्र सरकारसमेतले यसलाई प्रतिष्ठाको विषय बनाएका छन्। कुम्भ मेलामा मकर संक्रान्तिमा पहिलो शाही स्नानसहित पौष पूर्णिमा र अन्य विशेष दिन भनेको मकर संक्रान्ति, मौनी अमावस्या, वसन्त पञ्चमी, माघी पूर्णिमा र महाशिवरात्रि हुन्। यी विशेष पर्वमा कुम्भमा भिड ह्वात्तै बढ्ने गरेको छ। मेलामा नागा साधुहरूको पनि भिड लागेको छ। कुम्भमा प्रविधिको अद्भुत प्रयोग महाकुम्भ मेला डिजिटलमय छ। उत्तरप्रदेशका मुख्यमन्त्री योगी आदित्यनाथले महाकुम्भमा परम्परा र प्रविधिको संयोजन रहेको बताएका छन्। अध्यात्म र प्रविधिको फ्युजनलाई जोडेको महाकुम्भलाई संयुक्त राष्ट्रसंघले समेत मानवजातिको अमूर्त सम्पदाको मान्यता दिएको छ। भारतीय अन्तरिक्ष संस्था इस्रोले पनि अन्तरिक्षबाट महाकुम्भको अद्भुत तस्बिर सार्वजनिक गरेको छ। यतिबेला गुगल सर्च गर्दा महाकुम्भ आयोजना भइरहेको ४ हजार हेक्टर क्षेत्रफलका विभिन्न घाट, मन्दिर, अखडा संगमस्थलहरू प्रस्ट देखिन्छन्। समुद्र मन्थनको कथा ड्रोन शोमार्फत देखाउने गरिएको छ। दुई हजार वटा ड्रोन प्रयोग गरेर पौराणिक समुद्र मन्थन र प्रयाग महात्म्य का कथा आकाशमा देखाइन्छ। मुख्य स्थानहरूमा ३६० डिग्री भर्चुअल रियालिटी स्टलहरू जोडिएका छन्। त्यहाँ पुग्नेले साक्षात् देखेको जस्तो महसुस होस् भन्न त्यसो गरिएको हो। मेलामा निःशुल्क वाईफाईको पनि सुविधा छ। तीर्थालुको सुरक्षाका लागि अनुहार पहिचान गर्न सक्ने कृत्रिम बौद्धिकताजडित क्यामेराहरू राखिएका छन्। नुहाउने क्रममा कोही पानीमा डुबेमा ड्रोनसहितको लाइफ सेभर डुंगा राखिएको छ। चौबिसैघण्टा चल्ने एआई प्रविधिजडित १८ सय क्यामेराले कुन क्षेत्रमा भिड बढी छ र कुन क्षेत्रमा भिड कम छ, त्यहीअनुसार सुरक्षा व्यवस्था गरिन्छ। तीन हजारवटा सीसीटीभी जडान गरिएका छन्। भाषाको समस्या हुनेहरूका लागि महाकुम्भमा कुम्भ सहायक नामको बहुभाषिक एआई च्याटबोट छ। डिजिटल साइनबोर्डसँगै नदी बाहिर र नदीभित्र २४ घण्टा ड्रोन जोडिएका सीसीटीभी छन्। सायद धार्मिक सम्मेलनमा यति धेरै डिजिटल प्रविधि प्रयोग गरिएको यो मेला नै पहिलो होला। हवाई निगरानी र आपत्कालीन अवस्थामा उद्धारका लागि भनेर भारतीय वायुसेना पनि महाकुम्भमा तैनाथ गरिएका छन्। महाकुम्भका लागि एआई प्रविधिजडित उपकरण लगाएका ४० हजार सुरक्षाकर्मी छन्। सरसफाइका लागि आईसीटी (सूचना तथा सञ्चार प्रविधि) आधारित अनुगमन प्रणाली लागू गरिएको छ। महाकुम्भ क्षेत्रमा तैनाथ गरिएका १५ हजारभन्दा बढी सरसफाइ कर्मचारी र तिनका परिवारका लागि आधारभूत आवश्यकताका सबै व्यवस्था गरिएको छ। सरसफाइ कर्मचारीका बालबालिकाका लागि अस्थायी विद्यालय खोलिएका छन्। मेला भर्न आउने तीर्थालुलाई साइबर अपराधबाट जोगाउन हेल्पलाइन नम्बर जारी गरिएको छ। ५६ साइबर विशेषज्ञसहितको साइबर सेल महाकुम्भमा चौबिसैघण्टा तैनाथ छन्। मेलामा डिजिटल प्रविधिको प्रयोग गरी लाइभ स्ट्रिमिङ, मोबाइल एप्स, टेन्ट सिटीजस्ता सुविधा उपलब्ध गराइएका छन्। भारतीय रेलले विशेष कुम्भ एक्सप्रेस तथा थप ट्रेन सेवा सञ्चालन गरेको छ। प्रयागराज जंक्सन, प्रयाग स्टेसन, झुसी तथा अन्य नजिकका रेलवे स्टेसनहरूमा यात्रुलाई सुविधा पुर्याइरहेको छ। यस्तै, उत्तरप्रदेश राज्य यातायात निगमद्वारा विशेष बस सेवा सञ्चालन गरिएको छ। दिल्ली, लखनउ, वाराणासी, कानपुरजस्ता ठूला सहरहरूबाट अतिरिक्त बस सेवा उपलब्ध गराइएको सूचना अधिकारी यादवले जानकारी दिए। प्रयागराज विमानस्थलमा अतिरिक्त उडानहरूको व्यवस्था गरिएको छ। लखनउ र वाराणसी विमानस्थलबाट पनि उडान संख्या थप गरिएको छ। गंगा नदीमा विशेष बोट सर्भिस तथा फेरी सर्भिसको व्यवस्था गरिएको छ। ८५० बोटहरूले मेलाको विभिन्न क्षेत्रहरूमा आवतजावत सहज बनाइरहेका छन्। १८ सय कर्मचारी गंगाको आसपासको सुरक्षा अवस्था हेर्नमात्र खटाइएका छन्। कुम्भ मेलामा करोडौं श्रद्धालुहरूको बसोबासको व्यवस्था उचित तवरले गरिएको छ। विभिन्न स्तरका आवास सुविधा उपलब्ध छन्। जसमा टेन्ट सिटीअन्तर्गत सामान्य टेन्टदेखि लक्जरी कटेजसम्म छन्। ती टेन्टहरूमा शौचालय, पानी, बिजुली तथा सुरक्षा व्यवस्था मिलाइएको छ। र, ती अधिकांश सबै निःशुल्क छन्। प्रयागराज तथा आसपासका सहरहरूमा विभिन्न स्तरका होटल तथा गेस्ट हाउसहरू उपलब्ध छन् भने नजिकैका तीर्थस्थलहरू अयोध्या र काशी बनारसमा पनि कुम्भ स्नान गरेर त्यहाँ जानेलाई उचित व्यवस्था गरिएको छ। मेलामा लाखौं मानिसलाई निःशुल्क भोजन तथा अन्य खानपान सुविधा उपलब्ध गराइएको छ। ६ वर्ष अघिदेखि महाकुम्भको तयारी उत्तर प्रदेशको सरकारी तथ्यांकअनुसार ६ वर्षदेखि महाकुम्भ मेलाको तयारी गरिएको थियो। यो समयमा सरकारले खर्बौ रकम लगानी गरेको थियो। छोटो समयकै लागि भएता पनि लोभलाग्दा पूर्वाधारसमेत निर्माण भएका छन्। जुन, पर्यटन क्षेत्र विकासका लागि अत्यन्तै महत्त्वपूर्ण मानिन्छ। आर्थिक पक्ष अझै फाइदाजनक महाकुम्भ मेलाको धार्मिक हिसाबले जति महत्त्व छ। त्यसभन्दा कयौं गुणा बढी आर्थिक पाटोबाट झनै लाभदायक बन्दै गइरहेको छ। संसारकै सबैभन्दा ठूलो मेलाको रूपमा स्थापित महाकुम्भले उत्तर प्रदेशको मात्रै नभई समग्र भारतकै अर्थतन्त्रमा ठूलो योगदान पुर्याउने देखिएको छ। तीर्थालुलाई कुम्भ लैजाने र घुमाउनका लागि लाखौंको संख्यामा सवारी चालक खटिएका छन। सानादेखि ठूला पाँचतारे होटलदेखि प्रयागराज, अयोध्या र बनारससम्मै भरिभराउ छन्। बस्नका लागि वैकल्पिक व्यवस्थाका लागि कुम्भमा स्नान गर्न पुगेका भक्तजन टेन्टमा बस्न बाध्य छन्। त्यसको प्रभाव भारतमा हुने नै भयो। यता नेपालका सीमा क्षेत्रमा समेत होटललगायतका पर्यटकीय ठाउँहरू अहिले खचाखच भएका छन्। भैरहवा सीमा क्षेत्रमा होटल व्यवसाय गर्दै आएका राजेन्द्र भण्डारी २४ घण्टा होटल खुल्लै राख्नु परेको सुनाउँछन्। बोर्डर क्षेत्रमा सामान्य रूपमा चल्ने होटल अहिले सबै खचाखच छन्, भण्डारीले भने, हामीलाई एकछिन फुर्सद छैन। यो कुम्भकै प्रभाव हो। दुई जना मात्र कर्मचारी रहेको उनका होटेलमा हाल आठ जना कर्मचारी छन्। अहिले होटलमा आउनेहरू ताजा दाल, भात र सामान्य बस्ने ठाउँ भए पनि चित्त बुझाउनुहुन्छ। हामी त यही कुम्भकै बहानामा पनि व्यापार भएकोमा खुसी छौं। भारतमा यतिबेला कुम्भलाई अर्थतन्त्रको मेरुदण्डकै रूपमा हेरिएको छ। सूचना अधिकारी यादवका अनुसार १४४ वर्षमा लागेको कुम्भमा नुहाउन हरेक दिन औसतमा एक करोडमाथि तीर्थालु पुगेका छन्। महाकुम्भमा भारतका स्थानीय उत्पादनको मुख्य बजार कुम्भ मेला बन्न पुगेको छ। किसानको आफ्ना उत्पादनको प्रदर्शनी गर्ने थलोमात्रै नभई बजारीकरणको प्रमुख केन्द्र बनेको छ। एकैपटक लाखौंलाई रोजगारी सिर्जना भएको छ। केही व्यक्ति कुम्भमा सामान्य पसल गरेर बसेका पनि रातारात चर्चित बनेका छन्। विभिन्न स्थानमा अवसर पाएका छन्। लगानीका नयाँनयाँ अवसरको ढोका खुलेको छ। कुम्भ मेलालाई भनेर अर्बौं लगानी भित्रिएको छ। अर्को महत्त्वपूर्ण पाटो के छ भने २६ वर्षपछि प्रयागराज एयरपोर्टमा अन्तर्राष्ट्रिय उडान भएको छ। त्यसको प्रमुख कारण कुम्भ मेला हो। एयर ट्राफिकको समस्या दैनिकजसो देखिएको छ। प्रयागराज विमानस्थलदेखि महाकुम्भ मेलासम्म हजारौं होटल खुलेका छन्। सरकारले फराकिलो बाटो बनाएको छ। उक्त मेलाले उत्तरप्रदेशलाई आर्थिक क्षेत्रबाट माथि लैजानका लागि सहयोग पुग्ने देखिन्छ। महाकुम्भकमा आगन्तुकहरूको ओइरो लागेपछि भीड व्यवस्थापनमा आयोजकलाई भने २४ घण्टा नै चुनौती छ। यो बीचमा दुई घटना पनि घटेका छन्। पहिलो घटना अमृत स्नानका बेला भएको भागदौडमा ३० जनाको मृत्यु भएको थियो भने एउटा टेन्टमा आगलागी पनि भयो। यद्यपि त्यहाँ पुग्ने कसैलाई पनि घटनाको प्रवाह छैन। मेलामा भक्तालु पुर्याउन भारतीय रेलवे सेवालाई पूर्ण क्षमतामा सञ्चालन ल्याइएको छ। प्रयागराज जक्सनसहित सबै आठ स्टेसनहरू पूर्ण रूपमा सञ्चालनमा ल्याएको छ। सरकारले सुरक्षा व्यवस्था मजबुत बनाउन सुरक्षाकर्मीको व्यापक परिचालन, एआईसञ्चालित सीसीटीभी क्यामेरा, ड्रोन निगरानी गरिएको छ। करोडौं तीर्थालुु पुगेर स्नान गर्ने भएकाले कुम्भ आसपासमा सरसफाइ व्यवस्थित बनाइएको छ । फोहोर हुन नदिन करिब २२ हजार सरसफाइ कर्मचारी खटाइएको छ। नदीमा स्नानका बखत चढाइएका फूल, फोटो, नरिबलजस्ता वस्तु तुरुन्त सफा गर्नका लागि छुट्टै गाडीहरूको व्यवस्था गरिएको छ। कुम्भ मैदानमा हजारौं जैविक शौचालय १ लाख ५० हजार र स्वचालित फोहोर व्यवस्थापनका १० हजार एकाइहरू रहेका छन्। सिंगो अस्पताल नै त्यहाँ स्थापना गरिएको छ। अनौठो कुरा के छ भने त्यही बच्चा जन्माउनका लागि भन्दै पुग्नेको लर्को छ। तीर्थयात्रीहरूलाई आयुर्वेद, होमियोप्याथी र प्राकृतिक चिकित्सा उपचार प्रदान गर्ने व्यवस्था मिलाइएको छ। दिल्लीबाट एम्स, एपोलो, आईएमएस बीएचयूका विशेषज्ञहरूसहित क्यानडा, जर्मनी र रूसका अन्तर्राष्ट्रिय विशेषज्ञहरू समेतले स्वास्थ्य सेवा दिएको प्रशासनले जानकारी दिएको छ। महाकुम्भले भारतको सांस्कृतिक र धार्मिक पर्यटनलाई अन्तर्राष्ट्रिय स्तरमा पुर्याएको छ। महाकुम्भकै कारण २५ देशबाट भक्तजनहरूको ओइरो लागेको छ। विश्वको ध्यान खिचेको उक्त मेलामा विश्व चर्चित एपल कम्पनीका फाउन्डरकी पत्नी लरेन पावेलले पनि दीक्षा लिएकी थिइन्। मेलाको सुरुवाती दिनमै आइपुगेकी उनले विश्वमा सनातन धर्ममात्र एउटा मुक्तिको बाटो भएकाले सोही बाटो आफूले पनि रोजेको बताएकी थिइन्। सोही कारण पनि अमेरिकालगायत अन्य देशबाट भक्तजनको ओइरो लाग्यो। मेलामा भुटानी राजा पनि स्नान गर्न पुगेका थिए। महाकुम्भमा भारतकी राष्ट्रपति द्रौपदी मुर्मु, प्रधानमन्त्री नरेन्द्र मोदी, गृहमन्त्री अमित शाह, रक्षामन्त्री राजनाथ सिंहलगायत धेरै केन्द्रीय मन्त्री, मुख्यमन्त्रीलगायत विशिष्ट व्यक्तिहरू पुगेका छन्। त्यसैगरी, अर्बपतिहरू, बलिउड र भारतीय खेलकुद जगत्का सेलिब्रेटीहरू पनि स्नान गर्न पुगेका छन्। भारतका खर्बपति व्यापारी रिलायन्स इन्डस्ट्रिजका अध्यक्ष मुकेश अम्बानी र अनिल अम्बानी सपरिवार पुगेका थिए। नेपालबाट पनि कुम्भ जानेको लर्को नेपालबाट चर्चित सेलिब्रेटीदेखि राजनीतिक व्यक्तित्वहरू पनि स्नानका लागि पुगेका छन्। कांग्रेसका महामन्त्री गगनकुमार थापा, पार्टीका प्रवक्ता डा प्रकाशशरण महत, अर्जुननरसिंह केसीलगायत सपरिवार कुम्भ स्नानका लागि पुगेका थिए। क्रिकेटका राष्ट्रिय खेलाडी सोमपाल कामी र करण केसी, कलाकार पूजा शर्मालगायत पनि पुगेका थिए। नेपालबाट विभिन्न हवाई माध्यम तथा सडक मार्गबाट दिनहुँजसो धार्मिक पर्यटक प्रयागराज गइरहेका छन्। नेपालगन्जको रुपैडिया, भैरहवा, जनकपुर, विराटनगर काँकडभिट्टालगायतका नाकाबाट तीर्थयात्री गएका छन्। अर्को पाटो के छ भने कुम्भमा अधिकांश वृद्धहरूलाई रुचि लाग्नु स्वाभाविक भए पनि भर्खरका युवाहरूको लर्को पनि उत्तिकै लागेको छ । काठमाडौं कुपण्डोलबाट बुवाआमा साथमा लिएर पुगेकी सजना सापकोटा सामाजिक सञ्जालमा हेर्दाहेर्दै आफूलाई पनि त्यहाँ कहिले पुगुम् जस्तो भएर आएको बताउँछिन्। बुवाआमाभन्दा पनि म आपैँ आउन चाहन्थें। मैले नै कर गरेर उहाँहरूलाई लिएर आएको हो। यहाँ आएपछि गंगामा आएपछि साँच्चिकै हल्का महसुस भयो। शरीरमा एक किसिमको ऊर्जा छचल्किएको भान भइरहेको छ। ४५ दिनसम्म चल्ने महाकुम्भ मेला अन्तिमअन्तिम समयमा पुगेको छ। यद्यपि भक्तजनको भिड भने झन्झन् बढ्दै गएको यादव बताउँछन्। यद्यपि कुम्भले आध्यात्मिक महत्त्वको पाटोबाट मात्र नभई यसले पार्ने आर्थिक प्रभाव पनि अद्भुत छ। महाकुम्भ मेलाको बजेट लगभग १२ हजार ६ सय ७० करोड रुपैयाँ हो। यसले आध्यात्मिक उन्नतिमात्र होइन, स्थानीय र राष्ट्रिय अर्थतन्त्रलाई नयाँ उचाइमा पुर्याउन महत्त्वपूर्ण योगदान गर्छ। मेलामा ५० करोडले अवलोकन गर्दा प्रतिव्यक्ति पाँच हजार रुपैयाँमात्रै खर्च गरे पनि २५ खर्ब रुपैयाँ बराबरको आर्थिक कारोबार हुने अनुमान लगाउन सकिन्छ। आयोजकको दाबीअनुसार आगन्तुकले करिब २ लाख करोड रुपैयाँ खर्च गर्नेछन्। यदि, दाबीअनुसार खर्च भएको अवस्थामा भारतको राष्ट्रिय अर्थतन्त्रमै ठूलो प्रभाव पार्ने देखिन्छ। कुम्भ मेलाबाट आर्थिक लाभ लिनका लागि भारत सरकारले मेलाको ब्रान्डिङमा ३६०० करोड रुपैयाँ खर्च गरेको छ। त्यसका अलवा पूर्वाधार निर्माणमा पनि व्यापक खर्च गरेको छ।"
"ठुल्दिदी, तपाईं रातो गुलाफ हो","वर्षदिनभरि मच्चिएको आँधीहुरी एक दिन थामियो ! हो आँधीहुरी, असिनापानी, सुनामी जे भने नि हुने क्यान्सरलाई। हो चट्याङ, उल्कापात, सिरेटो जे भने नि हुने क्यान्सरलाई। कान दुखेको बहाना बढेर घाँटीमा क्यान्सरको निहुँ पसेपछि एक वर्षभरि दिदीले ठूलै भुक्तमान खप्नु भो भिनाजुको। भिनाजु त रोग, दुखाइ र विपत्तिले पिल्सिनु भो। तर त्योभन्दा धेरै हुनु भो दिदी आकुलव्याकुल, दुःखी, विक्षिप्त र अपूर्ण। धर्तीले पनि सहिरहेछ पहिरो, भेलबाढी, भूक्षयका पीडालाई थाप्लामा राखेरै आफ्नो साँझ बिहान कटाएको हुन्छ। दिदीले पनि त सहनु भो दुःख, अभाव र चोटका पत्रैपत्र। मैले कहिल्यै दिदीका आँखामा आँसुका कुनै ढिका वा थोप्लाथोप्ली ओर्लिएको देखिनँ। उहाँसँग उही घर, घरायसी, घरानियाँ संसारले लुकामारी खेलिरह्यो। जस्तै ऐंठन वा पीरलाई पनि दबाएर मेरा अघिल्तिर हाँसिरहनु भो उहाँ। धरा भनेको सहनशीलताको एउटा फराकिलो छाती हो। त्यही छातीले माया, सद्भाव र स्नेहको क्षितिज जहाँसुकै बनाएको हुन्छ। दिदीसँग त्यही उज्यालो क्षितिज मैले सधैं देखेँ। दिदीले हरेक पाइला हिँड्दा आफ्नो संसार मात्रै बनाउनु भएन। मेरा लागि सबैभन्दा ठूलो गोरेटो खन्न उहाँका हत्केलामा जलजलाउँदा पानी फोकाहरू उठे। ठेला उठेका ती हातको माया र संरक्षण पाएरै काव्य, कला वा दर्शनका ग्रन्थहरू पल्टाउन सकेँ मैले। दिदीका गहिरा कुरा गराइका छनकबाटै आफ्ना पाइलाका डोबलाई भीर, भड्खाला र भासतिर लैजानबाट रोकेँ मैले। मेरो जीवनमा सबैभन्दा धेरै श्रद्धा, सम्मान र स्नेहको नाउँ ठुल्दिदी। मैले धेरै आदर र इज्जत, प्रेम र गौरव, आँट र निष्ठासँग जोड्ने नाउँ दिदीकै। मैले साहस र सपना, लक्ष्य र योजना, ममता र हार्दिकताले भनिरहने नाउँ दिदीकै। त्यही दिदीको जीवनमा एक दिन कति ठूलो भूकम्प आयो।  दिदीलाई मैले जानेदेखि नै उही रातोराम्रो, उज्यालो, फरासिलो र सिंगारपटारमै देखेँ। स्कुल जाँदा दुई चुल्ठा बाटेर गएको, गाजल लगाएको आफू सानै हुँदादेखि देखिरहेकै थिएँ। फुर्के जामा वा घाँगरमा दिदी फनफनी घुमेको कसरी बिर्सन्छु र म। बुवाआमाले कर्मघर पठाउँदा सधैं सौभाग्य, सुख वा सन्तानले भरिभराउ भइरहोस् भन्ने रहर वा भावनाले राताम्मे दुलही बनाएर बिदा गर्नु भएथ्यो। पछिपछि आउने तीज, दसैं, तिहार वा साउनेमाघे संक्रान्तिका चाडबाडमा मैले दिदीलाई त्यही रातोपना नै देख्न खोजें। आमाले पठाएका दर, कोसेलीपात वा सिसार बोकेर लैजाँदा दिदीको अनुहारको रातोपनामा आनन्द, रमाइलो र उल्लासमात्रै सम्झिरहेँ। दिदी पनि रातो साडी, चोलो वा फुर्के धागोमै माइत आउनु भयो। राताम्मे चुरा, टीका, सिन्दूर वा पछ्यौरीमा सजिएरै माइतघर आइरहनु भयो। आमा, बुवा र हामी भाइहरूले उहाँको त्यो रातोपनाभित्र प्रेम, उज्यालो, खुसी र समृद्धिको आँगन बढिरहेको नै ठान्यौं। दिदीको मनको रातो वा उत्साह ओठ, कान, नाकेडाँडी वा अनुहारको रङमा उस्तै चहकिलो भएर फैलिएको देखिरहन्थेँ म। बुवाआमाले कन्यादान दिँदा रातो अबिर मुछेर, हरियो दूबोले जल छर्केर, सिम्रिक रङका कपडासँगै धेरै गहकिला मन्त्र र श्लोकसहित दिदीलाई बिदा गर्नुभएथ्यो। त्यो दिनदेखि त झनै रंगीबिरंगी, उल्लास र प्रेमको घरबार मात्रै मैले कल्पना गरें। त्यही रङ र रातो राम्रो चेतनाले मैले देखें दिदीलाई। हुन पनि बुवाआमा र मैले कोरेको रङ बोकेर दिदी माइत आइरहनुभयो। रातोसँग गति, प्रगति र संगतिको उही उज्यालो रङ हुँदोरहेछ। भान्जाभान्जी जन्मिनु पनि त उज्यालो रङ हो। दिदीको सौभाग्य लम्बिरहनु पनि खुसीको रङ हो। रातो पछ्यौरा र राताम्मे सिंगारपटारमा दिदी माइत आइरहनु पनि रातै रङ हो। मैले चाहना गरेको लालीमा पनि त्यही रहेछ। यहाँ जीवनको सबैभन्दा धेरै हर्ष, उन्माद र चहकिलो इन्द्रेणीले अँगालो हालिरहेको हुँदोरहेछ।  हाँस्न छोड्नु भएन, हँसाउन नि छोड्नु भएन। ती सबै रातो रङ र उत्साहको गहिरा र दर्बिला पाइला थिए। दिदीका तिनै स्वभावले मसँग पनि नजिकको नाता गाँसेको ठान्थेँ। एउटा अकबरेको डल्लो होस् कि एक मुठी सिलाम, एउटा धनियाँको त्यान्द्रो होस् कि एक भारी कात्तिकै बोडी, एक फाँको मकै होस् कि एक बोतल तामाको अचार मेरा लागि सधैं दिदीको त्यो प्रेम बर्सिरह्यो। लैजा भाइ, लैजा। काठमाडौंमा यति मीठो खानेकुरा काँ पाइन्छ र ? झोला पुटुक्क पारीपारी दिदीको रंगीचंगी व्यवहारले चोखो माया अर्पेको मैले सधैं पाइरहें पाइरहें पाइरहें। दिदीको रातो, हरियो, नीलो, पहेंलो, गुलाबी वा गाढा सिम्रिके लुगा लगाई मेरा आँखाले पढिरहेको रूप, चरित्र वा व्यवहार हुर्कियो सधैं। आपूले पनि हरेक समय त्यस्तै चित्र हृदयदेखि हरेक कार्यसँग गाँसेर टाँसें। त्यो रंगीन रूपभन्दा अन्यथा देख्ने मन राखिनछु कहिल्यै। दिदीको हाँसो, दिदीको बोली वा दिदीको कार्यकुशलताभित्र रंगीचंगी संसार मात्र निरन्तर उभिएछ। त्यो उभ्याइले मेरा निम्ति एउटा हरियालीले ढाकेको ज्ञान वा आधार बन्न पुग्यो। डोयाएका डोब वा मेरो औंला दिदीले समातेर हिँडाउनु के अगाडि पुग्ने बाटोको निर्धक्क चाल होइन त ? आज उभिएको भुइँसँग सबैभन्दा धेरै भरपत्यार, साहस र टेकोबल मैले दिदीबाटै त पाएको हुँ। जो सधैं हृदयका कम्पनसँगै खुसी, सुख र सफलताका लय ढुकढुकिरहने छन्। डिग्री, विश्वविद्यालय वा ठूलठूला ग्रन्थका ज्ञानसँग नजिक हुने मौका दिदीलाई भएन। उल्टै यिनै ठूलठूला ग्रन्थ, विश्वविद्यालय वा डिग्रीका नजिक रहेर अघि बढ् भनेर उहाँले मलाई धकेलिरहनु भयो। घचेटिरहनु भयो। मेरो भाइ कलेज पढ्छ। दिदीको चहकिलो अनुहार देख्छु। मेरो भाइ किताब पनि लेख्छ। दिदीको अर्को उज्यालो बोली सुन्छु। मलाई यही खुसी, उमंग वा उत्प्रेरणाले आफ्नो राजमार्गमा भेटिएका हात हल्लाइसँगै दगुर्न ठूलो भरथेग भयो, भइरह्यो। जीवन त दिदीको त्यही उज्यालो व्यवहारकै प्रतिफल आफ्नो संसार धेरै चम्किलो भएको रहेछ भन्ने आनन्दीले हेराहेर गर्न छोडेको छैन।  धर्म, संस्कृति, लोक व्यवहार वा पण्डित्याइँ। समग्रमा यी सबैको एउटा मियो समाज। समाजलाई दिशा देखाइरहने दिव्यपन पनि यी चारै तथ्यले गरिरहेको हुनुपर्छ। दिदीका घरमा छोराछोरी नजन्मुन्जेल बुवाआमाले केही खानु भएन। त्यो खान नहुने तथ्य अध्यात्मसँग हाम्रा नीति ज्ञानले के भनेका होलान् मैले गहिरिएर पुयाउन सकेको छैन आपूलाई। दिदीको घरको उज्यालो अझै चम्किलो होस् भनेर यो तथ्यले भनिरहेको हो कि भन्ने रिमरिमे सोच मभित्र सल्बलाइरहन्छ। हाम्रा धार्मिक ग्रन्थका ती भनाइ वा तर्क ठेलाइ कहाँनिर छन् ? ती सिद्धान्तले कति छुट दिएर वा कति टसमस नभई आपूलाई उभ्याएका छन् ? अचेल बुझ्न मन लागेको छ। व्यक्ति, परिवार, नाता, कुटुम्ब वा समाजको गतिमा रक्त सम्बन्धले गाढेको जरा अझै बलशाली बनोस् यी तथ्यहरूको भित्री भाव हुनुपर्छ। तर मानिसका सामुन्ने आउने व्यवहारलाई कति बुझेर, कति जानेर वा कति खिपेर यस्ता ज्ञानलाई महŒव दिएको हो यतिखेर सोचमग्न भएको छु। दिदीलाई बिहे गरी पठाउँदा बुवाआमाको व्यवहार कर्तव्य वा समाजसँग मात्र गाँसिएन। दिदीलाई अर्को घरमा पठाउँदा नयाँ नातापाताको संसारसँग नजिकिने ज्ञानमात्रै उहाँहरूले पाउनु भएन। समाज, परिवार र व्यक्तिको उज्यालोलाई जीवनवादी भएर अरू चहक थप्न उहाँहरूले आफ्नो नैसर्गिक योगदान पुयाएको ठान्छु म। बुवाआमासँग सन्तानका सबै फिका रङ गाढा बनाउने सीप, ज्ञान, चेतना र प्रतिबद्धता त हुन्छ नै बृहत् कला पनि उत्तिकै हुन्छ। के त्यो कलाकै कारण दिदी राम्रिनु भएको हो म किन नभनुँ ? त्यो सीपकै कारण दिदी उज्यालिनु भएको हो म किन विश्वासमा नपरूँ ? पूर्वीय दर्शनको बुझाइमा परिवारको मान्यता त्यही होला जुनसँग पश्चिमी विद्वत् परम्पराको तर्क परै नबसोस्। यी दुवैको समान बुझाइसँग दिदीको जीवनयात्रा भिन्न कति छ ? म अथ्र्याउन सक्दिनँ। व्यक्ति सत्ताको अतल मूल्य बोकेको पश्चिमी समाजसँग मेरी दिदीको खुसी, उज्यालो, सौभाग्य वा आनन्दीले मुन्टो फर्काएर हिँड्ने कुरो भएन। त्यही सभ्यताको हर्षित सिटी फुकाइमा दिदी चल्नुभयो भन्ने मेरो गहकिलो विश्वास रहेको छ।  भिनाजु बितेको दिन म पुग्न सकिनँ। घाट पुगे पो मान्छेको मूल्य ! यही तर्कसँग म हार्नु पयो। खरानी भएपछि पुगेर दुःखी भइरहनुभन्दा अन्तिम झुल्को हेर्ने अवसर गुम्दाको छटपटी भन्न सक्तिनँ म। नाता वा कुटुम्ब जोसुकै पनि घाटसम्म पुगेर श्रद्धा अर्पण गर्दा बिहे गरेर गएका छोरी चेलीबेटीको गहिरो पीडासँग नजिकिएका हुँदैनन् माइतीकाहरू। त्यसपछि १३ दिने कर्मपछि मात्र माइतीसँग भेटघाट गर्ने निर्णय नियम बनेको रहेछ। धेरैले गर्ने पनि त्यही रहेछ। विचार लाने पनि निकै पछि हुने रहेछ। दिदीको दुःख पनि हामीले नदेखुँ वा नहेरुँ भन्ने सोचाइले मलाई सबैले भनिरहे पाँच दिन नभै दिदी भेट्न नजाऊ है। नहेर्नु, नबोल्नु र नजानु ! सबैले मलाई दिदी किरिया बसिरहेको ठाउँमा नपुग्नु भनेर भनिरहे। दिदीको दुःख, आपत्, विरह र चोटलाई मैले नहेरुँ भनेर खबरदारी गरिरहे। दिदीको बिजोग, विपत्ति र विकराल आँसुको भलसँग मेरो देखभेट नहोस् भनेर सतक्र्याइ पारिरहे सबैले। समाजले एक मुख भएर मलाई कराइरह्यो। धर्मले मलाई कठोर भएर सम्झाइरह्यो। अगुवाहरूले हप्कीदप्की लाएर भए पनि भनिरहे। आँसुमा डुबेकी दिदीलाई नभेट्। नजा, नहेर्। कुरा नगर्। तेरी दिदी अर्को घरकी, अर्को रगतमा मिसिएकी, अर्को कुलमा जोडिएकी, अर्को गोत्रमा गाभिएकी। तँ अहिले गएर त्यो समयक्रमलाई बाधा नगर्। नभेट्, नहेर्। भनिरहे, सबैले मलाई बताइरहे। उनीहरूका तर्कमा धर्मको कुरा होला। उनीहरूले सिद्धान्तको कुरा अगाडि सारेका होलान्। उनीहरूले कर्मको व्याख्या गरेका होलान्। तर म त भावले जोडिएको भाइ थिएँ। म त व्यवहारले अँगालिएको भाइ थिएँ। कर्म र भावहरू अलग कुरा हुन्। कर्मभन्दा धेरै ठाउँमा भावनाको आकाश बढी गाढा हुन्छ। मैले भावको सागर पौडेर जान खोजेँ।  तेस्रो दिनको बिहान म पुगेँ। कपालका झाक्रा फिँजाएर बसेकी दिदीलाई देखेँ। सेतो कपडामा लपेटिएकी, हाडछाला मात्र भएकी, निर्विकार आँखा र घनघोर उदासउदासमा बस्नु भएकी मेरी दिदी। मभित्र ठूलो आँधीबेरी चल्यो। दिदी दुःख, पीर, वेदना र चोटले थिचिएर पनि अविचलित हुनुहुन्थ्यो। तर म पिलपिलाइरहेँ। मेरा आँखा भुल्भुलाइरहे, परेली पग्लिरहे, आँखामा आँसुको झरी दर्किरह्यो दर्किरह्यो। आमाजस्तै मेरी दिदी आनीबानी, हेरविचार, सोच र कार्य कुशलतामा आमाभन्दा फरक छैन दिदीको। आशा पनि आमाजस्तै राखेँ दिदीबाट मैले त। भलो सोच्ने मेरो दिदीलाई किन यति धेरै पीरको पहिरोले थिचेको ? मैले सेतो लुगामा दिदीलाई हेर्न सकिनँ। दिदीको रातो उज्यालो लुगा नदेख्दा म पग्लिरहेँ, पोखिइरहेँ, पिल्पिलाइरहेँ। यो सेतो कपडामा मोक्षको अर्थ होला। यो श्वेत वस्त्रमा प्रेत बन्ला पितृको कोटीमा। यो सेताम्मे कपडामा शुद्धता, सफा र सत्कर्मको भाव प्रवाहित होला। तर मैले आँसुका तहतहबाट दिदीको रातो रङमा सजिएको जिउज्यान खोजिरहेँ। मैले दिदीका हातमा राता चुराको छिर्लिङमिर्लिङ खोजिरहेँ। दिदीको आङमा रातो पछ्यौरी नै खोजिरहेँ। दिदीले नौगेडीमा रातै पोते लाएको कल्पिरहेँ। दिदी, तपाईं रातो गुलाफ हो। संसारले नखोसोस् तपाईंको आभा र चमक। मेरो छातीमा आइरह्यो यही गुनगुन। देवी, देवकी, देवका, देविका अनेक नामले दिदी चिनिनु भो। हरेक नाउँ, उच्चारणका सम्बोधनले अर्थहरूको व्यापकता लिन्छ। म यतिखेर सेतो कपडामा लपेटिएकी दिदीको अनुहार पढेर नयाँ नाउँले बोलाउन सकिरहेको छैन। कुनै समय यै समाजले यस्ता आपट्टे संसार खप्नेहरूलाई पोइटोकुवी, राँडी, बिधुवी र कुलङ्घार्नी भन्न पछि परेन। समाजको त्यो दुस्साहसमा एउटा हात थियो सेतो कपडामा बाँचेका मेरा दिदीहरू। संसारले सुनोस्, मेरा दिदीहरूले अब सेतो लुगामा सिंगो जीवन नकटाऊन्। एक्लो, उदासी, अभाव र एेंठनमा चल्नु त छ नै। पोसाकले एउटा बलियो आत्मबल दिन्छ । हरेक बिधवा भनिने दिदीहरूका आङबाट चाँडो हटोस् सेतो लुगा। समाजसँग यसको उत्तर कति छ सेतो लुगा आँसुका टाटाले झन् धेरै मैलिन्छ। मनभरि आँसुको दह छ नै। जिउ ढाक्ने लुगालाई किन आँसुका टाटाले झनै मैलाउने ?"
सरकारसँग माओवादी केन्द्रको माग : विदेशी राष्ट्रसँग व्यवहार गर्न साझा राष्ट्रिय दृष्टिकोण बनाऔं,"काठमाडौं : विदेशी राष्ट्रहरूसँगको सम्बन्ध सुमधुर बनाउन साझा राष्ट्रिय दृष्टिकोण बनाउन संवाद थाल्न माओवादी केन्द्रले सरकारसँग माग गरेको छ। माओवादीले केपी ओली शर्मा नेतृत्वको सरकारले माफिया र भ्रष्टाचारीहरूलाई संरक्षण दिइरहेको आरोप लगाएको छ। उसले विश्वको भूराजनीति विरोधाभाषपूर्ण बन्दै गएको ठहर सरकारलाई नेपाल र नेपालीको अस्तित्व रक्षा र आत्मसम्मानका लागि सबै दलसँग संवाद गरेर सरकारले परराष्ट्र नीति बनाउनुपर्ने माओवादीले माग गरेको हो। शुक्रबार माओवादी मुख्यालय पेरिसडाँडामा पार्टीको आधिकारिक धारणा सार्वजनिक गर्न आयोजना गरेको पत्रकार सम्मेलनमा पार्टी प्रवक्ता अग्निप्रसाद सापकोटाले विश्व परिस्थिति विरोधाभाष र अन्योलपूर्ण बन्दै गए पनि सरकार चुपचाप लागेर बसेको टिप्पणी गरेका छन्। उनले भने, विश्व भूराजनीति गम्भीर मोडमा पुगेको छ। नेपाली सेना पनि संवेदनशील र चनाखो भएर बस्नुपर्छ अब विश्वका शक्तिशाली देशहरू नेपालमा स्पेस बनाउन खोजिरहेका छन्। हामी गम्भीर बन्नुपर्छ। हाम्रो भूमिलाई कसैको विरुद्ध प्रयोग गर्न दिनु हुँदैन। उनका अनुसार नेपाल र नेपालीले कसैको हैकम सहँदैन भन्ने साझा दृष्टिकोण बनाउन जरुरी छ। सबै पार्टीको विचार, सिद्धान्त र कार्यनीति फरक छन्। तर, राष्ट्रिय हितका लागि साझा दृष्टिकोण बनाउन आवश्यकता छ। अहिले नेपाललाई विश्वसँग ठूलो चुनौती छ तर, अवसर पनि यसमै छ। जनताको समस्या बुझ्न प्रचण्ड मधेस झर्दै सरकारको काम, देशको आवश्यकताबारे जनतालाई जानकारी दिनका लागि माओवादीले तरार्ई मधेस जागरण अभियान सञ्चालन गर्न लागेको छ। यो अभियानलाई देशको ठूलो जनसंख्या रहेको तरार्ई मधेसको हुलाकी राजमार्गमा केन्द्रित गर्दैछ। माओवादीले अभियानमार्फत मधेसका जनताको समस्याबारे बहुआयामिक ढंगले कुरा गर्ने पार्टीका उपाध्यक्षसमेत रहेका सापकोटाले दाबी गरे। पार्टी अध्यक्ष पुष्पकमल दाहाल (प्रचण्ड) देखि महासचिवसम्म अभियानमा सहभागी हुने उनले बताए। जनताको घरमा बस्छौं। हाम्रो कुरा जनतालाई भन्ने, जनताका कुरा हामीले सुन्ने अभियान हो, प्रवक्ता सापाकोटाले भने, दोस्रो चरणको अभियान मध्यपहाडी राजमार्गमा केन्द्रित गर्छौं। यो अभियानलाई पहाड र हिमालसँग पनि जोड्छौं। सरकार अध्यादेशको पासोमा फस्यो सरकारले संसदीयलाई उपेक्षा गरेर अध्यादेशबाट सरकार चलाउन खोजेको बताए। पत्रकार सम्मेलनमा प्रवक्ता सापकोटाले सरकार अध्यादेशको पासोमा फसेको माओवादीको निष्कर्ष छ। दुई तिहाइको सरकारले अध्यादेशबाट शासन चलाउन खोजेको छ। सदनमा विधेयक पेस गरेर छलफल गरेर गर्दा राम्रो हुन्थ्यो। तर, सरकार त्यो बाटोलाई उपयुक्त ठान्दैन, उनले भने, यसको अर्थ सरकार तानाशाही र अधिनायकवादतिर जाँदैछ। सरकारको क्रियाकलायबाट हामीलाई मात्रै होइन सबैलाई यस्तै भान भयो। यतिमात्रै होइन सरकार एक प्रकारले अध्यादेशको पासोमा फसेको माओवादीको दाबी रहेको बताउँदै उनले थपे, केपी शर्मा ओली सरकारले एक त सदन ढिला बोलायो हात लाग्यो शून्य छ। सदन प्रभावकारी हुनुपर्ने हो तर भएन। उनका अनुसार सबैभन्दा महत्वपूर्ण बहसको थलो सदन बन्नुपर्ने हो। तर, प्रतिक्रियात्मक र आरोप प्रत्यारोपको थलो बन्यो। नीति, सिद्धान्त र विचारको बहस भएको छैन। उनले भने, सांसदले प्रश्न सोध्छन्, प्रधानमन्त्री उत्तर नदिएर हिँड्छन्। योभन्दा लज्जाजनक स्थिति के हुन्छ। सरकारको गैरजिम्मेवारीका कारण सहकारी पीडितहरूको समस्या झन्झन् जटिल बनेको माओवादीले आरोप लगाएको छ। प्रवक्ता सापकोटाले भने, बचत डुबेर सहकारी पीडितहरू रोइरहेका छन्। सरकारले सहकारी समस्या समाधानका लागि प्राधिकरण बनाउने भनेको छ तर, त्यो पनि व्यवस्थित रूपमा काम गर्न सकेको छैन। सरकारले सामाजिक सञ्जाल नियन्त्रण गर्न ल्याएको विधेक फिर्ता लिनु पर्ने माग राखेको छ। उनका अनुसार जबजब सरकारले आफ्नो कामलाई जनताको पक्षमा उतार्न सक्दैन। तबतब सरकार प्रश्नको घेरामा पर्न थाल्छ। अनि सरकारले अभिव्यक्ति स्वतन्त्रलाई कुण्ठित गर्न थाल्छ। विश्वमा सबैतिर यस्तै देखिन्छ। उनले भने, सामाजिक सञ्जाललाई नियमन गर्न होइन जनताको मुख बन्द गर्न विधेयक ल्याएको छ। महँगी नियन्त्रणमा सरकार चुक्यो सरकारले महँगी नियन्त्रणमा चुकेको माओवादीको भनाइ छ। प्रवक्ता सापकोटाले भने, महँगीले जनता धेरै मारमा परेका छन्। त्यसको अनुगमन पनि छैन, नियन्त्रणमा पनि छैन। सरकारले कालाबजारीलाई त्यसै छाडा छोडिएको छ। किसानहरूको समस्या समाधान गर्न सरकारले ध्यान नदिएको समेत माओवादीले जनाएको छ। उसले भनेको छ, किसानले मलबिउ पाएका छैनन््। हिउँदे बाली लगाउने बेला भयो। तर, मलबिउ नै छैन। बाढी पहिरोको बारेमा सरकार अनुपस्थित रहेको बताउँदै प्रवक्ता सापकोटाले थपे, विपत््मा परेकाहरूको बासका लागि सरकारले ध्यान नै दिएको छैन।"
काठमाडौं उपत्यकामा ३ दिनमा ३ हत्या,"काठमाडौं : शान्ति सुरक्षाको राम्रो प्रबन्ध भएको भनिएको उपत्यकामै जघन्य हत्याका घटना बढ्न थालेका छन्। हत्याका कारण पछिल्ला तीन दिनमा तीन जना व्यक्तिले ज्यान गुमाए। बिहीबार बिहानै ६ बजेतिर काठमाडौंं महानगरपालिका२४ ईंट्खा गल्लीको बाटो हिँड्ने व्यक्तिले एक व्यक्तिको शव देखे। तत्कालै घटनास्थलमा प्रहरी पुगेको थियो। प्रहरी पुग्दा गल्लीको फोहर राख्ने ठाउँमा रहेको ठेलागाडामा टाउको रहेको र भुइँमा शरीर र खुट्टा भएको अवस्थामा एक ३० वर्षीय पुरुष मृत अवस्थामा फेला परेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार मृतकको शव वरिपरि रगत जमेको थियो। मृतकको हत्या भएको हुनसक्ने आशंकमा प्रहरीले अनुसन्धान अगाडि बढाएको थियो। यसैक्रममा उक्त एरियाको सीसीटीभी हेर्दा दुईवटा युवकले बासको भाटाले हानेर हत्या गरेको फुटेज फेला परेको थियो। हत्या गरेको आरोपमा दुई जनालाई प्रहरीले पक्राउ गरेको छ। पक्राउ पर्नेमा झापा दमकका काठमाडौंंको ढोकाटोल बस्ने १७ वर्षीय सागर महतरा र रामेछापको काउलेका काठमाडौंंको मरुटोल बस्ने १६ वर्षीय सन्तोष शंकर रहेका छन्। घटनाका बारेमा अनुसन्धान भइरहेको प्रहरीले जनाएको छ। मृतकको परिचय खुल्ने कागजात भेटिएको छैन तर उनको हातमा सुशन शाक्य नामको ट्याटु खोपिएको छ। उनी भक्तपुरको रहेको प्रहरीले बताएको छ। यस्तै, बुधबार बिहानै कालीमाटीको तरकारी बजारमा एक व्यक्ति मृत भेटिए। तरकारी बजारमा भरियाका रूपमा लामो समयदेखि काम गर्दै आएका रामकृष्ण दाहाल मृत फेला परेका हुन्। उनको टाउकोमा गम्भीर चोट देखिएकाले हत्याको अनुमान गरिएको थियो। टाउकोमा रडको चोटजस्तो देखिएको थियो। तरकारी बजारमा सँगै काम गर्ने साथीहरूबीच विवाद हुँदा उनको हत्या भएको हुन सक्ने प्रहरीको अनुमान छ। राति ढिलासम्म काम गरेपछि दाहाल कहिलेकाहीँँ बजारकै तरकारी स्टलमा सुत्ने गरेको बताइएको छ। हत्या आरोपमा ४ जना पक्राउ परेका छन्। उनीहरूले राति मदिरा खाएर बसेको अवस्थामा विवाद हुँदा कुटपिट भएको प्रारम्भिक बयान दिएका छन्। यही मंगलबार भक्तपुरको एक घरमा १९ वर्षीय निरोज लामा मृत भेटिए। भक्तपुरको चाँगुनारायण नगरपालिका४ खोरियामा उनको शव फेला परेको छ। जिल्ला प्रहरी परिसर भक्तपुरका अनुसार १९ वर्षीय निरोज लामाको शव फेला परेको हो। चाँगुनारायण४ स्थित २१ वर्षीय बादल तामाङको घरमा उनको शव फेला परेको प्रहरीले जनाएको छ। निरोज गएराति बादलको घरमा गएको र उनीहरू छुट्टाछुट्टै कोठामा सुतेको परिसरका डीएसपी ढुण्डीराज न्यौपानेले बताए। प्रहरीका अनुसार मंगलबार दिउँसो ३ बजेसम्म पनि नउठेपछि बादल उनलाई बोलाउन जाँदा अचेत अवस्थामा भेटिएका थिए। उनीहरू दुवैजना ट्र्याक्टर चालक रहेको बताइएको छ। मृतक १९ वर्षीय किशोर निरोज लामाको परिवारले जिल्ला प्रहरी परिसर भक्तपुरमा ज्यानसम्बन्धी कसुरमा किटानी जाहेरी दिएका हुन्। उनीहरूले निरोजकै साथी २१ वर्षीय बादल लामाविरुद्ध किटानी जाहेरी दिएका हुन्। बादललाई पक्राउ गरी अनुसन्धान भइरहको छ। निरोजको हत्या होहोइन अहिलेसम्म यकिन हुन नसकेको प्रहरीको भनाइ छ। पोस्टमार्टम रिपोर्ट आउन बाँकी नै रहेकाले निरोज मृत्युको कारण खुल्न बाँकी नै रहेको छ। निरोज मृत फेला परेपछि बादलले नै छिमेकी र प्रहरीलाई खबर गरेका थिए। उक्त घरमा बादल एक्लै बस्ने गरेका थिए। जिल्ला प्रहरी परिसर काठमाडौंका प्रवक्ता बोहोराका अनुसार पछिल्ला हत्याका घटना योजनाबद्धभन्दा पनि आवेशप्रेरित भएको देखिन्छ। कतिबेला कसलाई कोसँग रिस उठ्छ र विवाद हुन्छ ? यसको पूर्वानुमान गर्न सकिँदैन। अपराधमा संलग्न जोकोही भए पनि उन्मुक्ति पाउँदैनन्।"
जोसँगको पहिलो भेटमै आधा रोग निको हुन्छ,"६६ वर्षको उमेर। तर, नजिकबाट देखेका र सेवा लिएकाहरूले सोझैं अनुमान गर्छन्, यी डाक्टर बढीमा ४५, ५० वर्ष ननाघेको हुनुपर्छ। उनको वर्णन अनुहार हेरेर मात्र गर्न सकिन्न। बिरामीसँग मीठो बोल्छिन्। धेरै बेर कुरा गर्छिन्। खास भएको के हो घोत्लिएर सोध्छिन्। आफूलाई विश्वस्त नलागेसम्म बिरामीसँग घण्टौं गफिन्छिन्। त्यतिमात्र कहाँ हो र, उनको अगाडि बस्नासाथ आफ्नो पन झल्किन्छ। समस्याको खास पहिचान नहुँन्जेल उपचार प्रक्रिया नै अघि बढाउँदिनन्। यही स्वभावले नै धेरैको रोजाइँमा परेकी छन् डा अचला वैद्य। वरिष्ठ स्त्री तथा प्रसूति रोग विशेषज्ञ प्राडा वैद्य यिनै स्वभाव र गुणले गर्दा लाखौँ महिलाको मन मस्तिष्कमा बसेकी छन्। भनिन्छ, डाक्टरको व्यवहार र अस्पतालको वातावरणले बिरामीको आधा रोग निको हुन्छ। उनको यो स्वभावले पनि कैयौं महिला र बच्चालाई नयाँ जीवन दिइसकेको छ। जब उनी २५ वर्षकी थिइन्, सरकारी जागिरे जीवनको पाइला अघि बढेको थियो। त्यही बेलादेखि उनको स्वभावलाई धेरैले रुचाएका थिए र मनको छहारीमा राखेका थिए। उनीसँग सेवा लिएर फर्केकाहरू भन्छन्, हाम्रा लागि डाक्टर अचला भगवान् हुन्, अस्पताल मन्दिर हो। हुन पनि हो रोगले थलिएर अस्पताल पुगेकाहरूलाई सवैभन्दा प्यारो लाग्ने आफ्नो शरीर हो। मनभरि निराशाको पोका बोकेर अस्पताल पुग्नेहरूलाई औषधिमूलो गरेर निको पार्ने उनै डाक्टर बिरामीका लागि भगवान्सरी हुन्छन्। जसको अनुभूत जो रोगसँग लडिरहेको छ, त्यसैले मात्र गर्न सक्छ। मानिसले जुनसुकै कुरामा पनि सम्झौता गर्न सक्लान् तर, रोगसँग कहिल्यै सम्झौता गर्दैनन्। किनकि उसलाई सबैभन्दा प्यारो लाग्ने आफ्नो शरीर हो। नेपाली उखान छ, श्वास रहुन्जेल आसको भर हुन्छ। अझै पनि देशका कैयन सहरहरूमा भने जति पैसा तिर्छुभन्दा पनि भरपर्दा डाक्टर र सुरक्षित अस्पताल नपाएर बिरामीले अनाहकमै जीवन गुमाउनुपर्ने बाध्यता छ। भरपर्दो उपचार नपाएरै कतिपय सन्तानले अभिभावक गुमाउनु परेको छ। अभिभावकले सन्तान गुमाएका छन्। सयौं गर्भवती, सुत्केरी र नवजात शिशुको मृत्यु भइरहेको छ। सरकारले दिने सेवासुविधा न भरपर्दो छ। न त गुणस्तरीय नै। नागरिकको सरकारप्रति भरोसा छैन। गुणस्तरीय स्वास्थ्य र शिक्षा नपाएरै धेरै नागरिक प्रताडित छन्। प्राडा अचला वैद्य उनै पात्र हुन्, जसले बिरामीको अवस्थालाई राम्रोसँग पहिचान गरेर मात्र उपचार थाल्छिन्। बिरामीको मनमा अड्किएर बसेका अनगिन्ती समस्याहरू पहिचान गरेर मात्र उपचार सुरु हुन्छ। यही नै उनको भर हो। आशा हो। अझ भनौं प्रसूति तथा स्त्रीरोगको क्षेत्रमा उनको यो गर्विलो अनुभव हो। ३२ वर्षे सरकारी सेवाबाट स्वेच्छिक अवकाश वैद्य सरकारी सेवाबाट अवकाश चिकित्सक हुन्। ३२ वर्ष लामो सरकारी सेवाबाट स्वेच्छिक रूपमा अवकाश लिएर उनी अहिले काठमाडौंको थापाथलीस्थित नर्भिक इन्टरनेसनल हस्पिटलमा प्रसूति तथा स्त्री रोग विभाग प्रमुखको रूपमा कार्यरत छिन्। जहाँ उनको १० वर्ष सेवा अवधि चलिरहेको छ। सरकारी जागिरे जीवनबाट अवकाश लिएपछि वैद्य घरमै आराम गरेर बसेकी थिइन्। अब घरमै बस्छु। आराम गर्छु। फुर्सदको समयमा पढाउँछु भन्ने उनको मनमा थियो। तर, स्त्री तथा प्रसूति रोगको क्षेत्रमा अनुभवले खारिएर सबैको मनमा बसेकी डाक्टरलाई बिरामीहरूले त्यत्तिकै घरमा बस्न दिएनन्। उनको दिनानुदिन खोजी हुन थाल्यो। व्यक्तिगत निर्णयले मात्र नहुँदो रहेछ। सामाजिक मान्छेले व्यक्तिगत निर्णय गरेरमात्र पुग्दैन। किनकि उसको सार्वजनिक जीवनलाई समाजका हरेक नागरिकले नियालिरहेका हुन्छन्। निगरानी गरिरहेका हुन्छन्। सेवाग्राहीका रूपमा हजारौं महिला, युवायुवती, किशोरी र आमाहरू डाक्टर अचला कहाँ हुनुहुन्छ भन्दै सोधखोज गर्नेहरूको अस्पतालमा भिड लाग्थ्यो। ६६ वर्षको उमेरमा पनि दैनिक १० घण्टा बढी बिरामीलाई अचलाका श्रीमान् प्रभुराज वैद्य नेपालकै औंलाले गनिनेमध्येकै एक प्रतिष्ठित औषधि व्यवसायी हुन्। उनका श्रीमान्का मिल्ने साथी हुन् नर्भिक इन्टरनेसनल हस्पिटलका सञ्चालक वसन्त चौधरी। एकदिन वसन्तले प्रभुराजलाई भनेछन्, डा अचला भाउजूलाई हाम्रो हस्पिटलमा ल्याउनुपयो ? मिल्ने साथीको आग्रहलाई प्रभुराजले नकार्न सकेनन्। आफूलाई खोजिरहेका बिरामी र हस्पिटलको आग्रहपछि अचला दिनमा दुईतीन घण्टाका लागि समय मिलाएर नर्भिकमा सेवा दिन पुगिन्। सरकारी सेवामा कार्यरत हुँदा अस्तव्यस्त देशको स्वास्थ्य नीति र सरकारी सेवाले दिक्क बनेकी उनको निजी क्षेत्रमा प्रवेश सुरु भयो। तर, निजी क्षेत्रका अस्पतालहरूमा गएर काम गर्ने त्यति लोभ थिएन उनमा। भन्छिन्, मलाई पैसा नकमाई नहुने बाध्यता पनि थिएन। श्रीमान्को व्यवसाय छ। आर्थिक हिसाबले खान पुग्ने नै थियो। तर मेरो चाहना र रुचिले मात्र नहुँदो रहेछ। आफ्नो रुचिभन्दा पनि बिरामीहरूको सेवालाई प्रमुख कर्म ठानेर उनी ६६ वर्षको उमेरमा पनि २०७२ सालदेखि आजसम्म निरन्तर बिरामीको उपचारमा तल्लीन छिन्। नर्भिकमा सुरुसुरुमा दैनिक दुईतीन घण्टा काम गर्दा बिरामीको चाँप दिनप्रतिदिन बढ्दै जान थाल्यो। यस हस्पिटलमा काम गर्न थालेको खबर थाहा पाएपछि देशभरका बिरामीहरू खोज्दै उनीकहाँ आइपुगे। बिरामीको भीड थेगी नसक्नु हुन लाग्यो। उनलाई दुईतीन घण्टा होइन दिनभर बस्दा पनि समय अपुग भयो। त्यसपछि केही महिनामै उनले समय मिलाएर बिहान १० बजेदेखि साँझ ८ बजेसम्म नर्भिक अस्पताललाई समय दिन थालिन्। डाक्टरहरू ठाउँठाउँमा चहार्दै हिँड्नु राम्रो होइन उनको आफ्नै खाले स्वभाव छ। बोलीमा आफ्नोपन छ। अनि आफ्नै मान्यता पनि छ। एउटा हस्पिटलमा पदीय जिम्मेवारीमा रहेर काम गर्दा पूरै समय त्यही हस्पिटलमै बिताउनुपर्छ भन्छिन् उनी। किनभने जता पनि दौडिएर बिरामीको उपचार प्रभावकारी ढंगले गर्न सकिँदैन र भ्याइँदैन भन्ने लाग्छ उनलाई। काठमाडौंमा फुडमान्डुले खाजा बोकेजस्तै गरी डाक्टरहरू ठाउँठाउँका अस्पताल, क्लिनिक र मेडिकलहरू चाहार्दै हिँड्नु राम्रो होइन, उनले भनिन्। किनभने दस ठाउँमा काम गर्ने डाक्टरहरूले बिरामीहरूको गतिलोसँग उपचार गर्नै सक्दैनन् भन्ने उनलाई लाग्छ। उनीहरू हिँड्दा हिँड्दै आफैं थकित हुन्छन्। बिरामीहरूसँग राम्रोसँग कुरा गर्न सक्दैनन्। समयले पनि साथ दिँदैन। अनि कसरी उनीहरूले राम्रोसँग बिरामीलाई चेकजाँच गर्छन् ? , उनको प्रश्न छ। उनको यही मान्यता नै सबैभन्दा धेरै बिरामीहरूले मन पराएको क्षण हो। पल हो। जहाँ काम गर्ने हो त्यस हस्पिटलले डाक्टरलाई उचित पारि श्रमिक दिनुपर्छ भन्ने उनको मान्यता हो। डाक्टरहरूको सुरक्षाको ग्यारेन्टी अस्पतालले गरिदिनुपर्छ। र, दिनभर थुप्रै मेडिकल र हस्पिटलमा चाहार्ने बाध्यतालाई डाक्टरहरूले अन्त्य गर्नुपर्छ, उनले प्रस्ट्याइन्। अब्बल टिम अचलाको बल उनीसँग नर्भिकमा अब्बल टिम छ। जिम्मेवारीका हिसाबले उनी प्रसूति तथा स्त्रीरोग विभागको प्रमुख हुन्। तर, कुनै पनि समस्याको समाधानका लागि वैद्यसँग आँटिलो टिमले नै सबै कुरा सम्भव बनाएको हो। समस्याको समाधान टिममै गर्छन्। सामूहिक निर्णयबाट उपचार पद्धति थाल्छन्। टिमका डाक्टरहरू सबै स्त्री तथा प्रसूति रोग विशेषज्ञ हुन्। प्राडाअमृता गिरी तुलाधर उनीसँगको सहयात्राको प्रमुख पात्र हुन्। गिरी गोल्ड मेडलिस्ट डाक्टरसमेत हुन्। अचलाले पढाएकी विद्यार्थीसमेत हुन् डागिरी। स्त्री तथा प्रसूति रोग विशेषज्ञ डा सविना अर्याल, डाकेनुशादेवी तिवारीलगायत डाक्टरहरू अचलाका अरु सहयात्री चिकित्सक हुन्। सबै महिला डाक्टरहरूको विशेषज्ञ टिमका कारण ग्रामीण भेगबाट आएका बिरामी महिला उनीहरूसँग निर्धक्कसँग समस्या राख्छन्। अस्पतालको दरिलो व्यवस्थापन र सफासुग्घर वातावरणले अझ बिरामीलाई लोभाएको छ। अस्पतालभित्र छिर्ने जो कसैलाई पनि म अस्पतालको शय्यामा छु जस्तो लाग्दैन। घरकै विस्तारामा बसेजस्तै, सुतेजस्तै अनुभूत गराउँछ। उपचारको सिलसिलामा अकस्मात जटिल समस्या आउँदैन भन्न सकिँदैन। त्यसको निराकरणका लागि अचलाको टिमले समूहगत छलफल र निर्णय लिन्छ। कसैको एक्लो निर्णयले मात्र उपचार अघि बढ्दैन। स्त्री तथा प्रसूतिसँगै जोडिएर आएका अरू रोगसँग सम्बन्धित डाक्टरहरूलाई पनि सामूहिक छलफलमा जुटाएर वैद्यले समस्याको निकास खोज्ने गर्छिन्। बिरामीलाई सबै डाक्टरहरूको बीचमा राखेर खास समस्याको बारेमा छलफल गर्छौं र सामूहिक निष्कर्ष निकालेपछि मात्र उपचार थाल्छौं, वैद्य भन्छिन्, एक्लो एक्लो निर्णयले बिरामीलाई थप समस्या निम्तिन सक्छ। फरकफरक औषधि हुन सक्छ। त्यसैले सामूहिक सल्लाहले मात्र बिरामीको उपचार गर्छौं। बिरामीसँग जतिसक्दो धेरै कुरा गर्ने र समस्यालाई नजिकबाट बुझ्ने बानीले नै अचलाको टिमप्रति सेवाग्राही विश्वस्त बनेका हुन्। उनको टिमलाई भर मानेका हुन्। त्यो सरकारी, यो निजी सरकारी जागिरे जीवनमा भोगेका अनेकौं तीतामीठा अनुभव छन् उनीसँग। मेडिकल अफिसर (डाक्टर) हुँदादेखि नै उनमा दृढ विश्वास थियो। आत्मबलको त कुरै नगरौं। भारतको सुविधा सम्पन्न अस्पतालमा पढेको भएर पनि होला पहिलोपटक शल्यक्रिया गरेर पेटको बच्चा निकाल्दासमेत उनमा रत्तिभर डर भन्ने थिएन। भन्छिन्, भर्खरै मेडिकल अफिसर भएर आएकी थिएँ। विवाह पनि भएको थिएन। २५ वर्षको उमेरमा पहिलोपटक शल्यक्रिया गर्दा कैंची समातेकी हुँ। ढुक्कसँग बच्चा निकाले। सुरुकै दिनदेखि आत्मबल बढेको थियो। २५ वर्षे तन्नेरीमा उब्जिएको त्यो आत्मबल आज ६६ वर्ष हुँदा पनि डगमगाएको छैन। अझ निखारिएको छ। अनुभवले खारिएको छ। अझ भनौं झांगिएको छ। वैद्यको सरकारी जागिरे जीवन २५ वर्षकै तन्नेरी उमेरमा सुरु भयो। सुरुमा जागिर खाँदा ७ सय रुपैयाँ तलब थियो। मासिक रूपमा कुनैबेला १५ सय रुपैयाँसम्म कमाइ हुँदा खुसीले छाती चौडा हुन्थ्यो। के के न पाएजस्तो गरी मन फुरुङ हुन्थ्यो, उनी विगत सम्झँदै भन्छिन्, त्यसबेला थोरै पैसाको पनि महŒव थियो। सरकारी जागिर खाएको एक वर्षपछि उनको काठमाडौंमा विवाह भयो। त्यसपछि २०४२ सालमा शिक्षण अस्पताल महाराजगन्जमा सरुवा भयो। जागिरको दौरानमा धेरै जिल्ला पुग्ने सौभाग्य मिल्यो उनलाई। शिक्षण अस्पतालपछि स्वास्थ्य विभागमा सरुवा भयो। मेडिकल अधिकृतमा सीमित हुने कुरै भएन। माथिल्लो तहको पढाइ पूरा गर्नुपर्ने थियो। उनले मेडिकल अधिकृत डिप्लोमा इन् गाइने अब्समा प्रवेश परीक्षामा नाम निकालेर छात्रवृत्तिमा पढेकी थिइन्। त्यसपछि एमबीबीएसमा पनि छात्रवृत्तिमै नाम निकालिन्। भारतको लखनउस्थित किन्जर्स मेडिकल कलेजमा उनले डिप्लोमा र एमबीबीएस पढेकी हुन्। गाइनेकोलोजोजिस्ट भएपछि ऐश्वर्य नारायणी प्रसूति गृहमा पहिलो पोस्टिङ भयो। २०४४४५ सालसम्म उनले त्यहाँ प्रमुख भएर काम गरिन्। वीरगन्ज माइतीघर भएकाले पनि उनले त्यहाँ करिब दुई वर्ष सेवा गरिन्। सबैको अपार माया पाइन्। साथ र हौसला मिल्यो। २०४६ सालसम्म त्यहाँ सेवा गरिन्। समय अनुकूल परिवर्तन हुनै पयो। विशेषज्ञ (एमडी) गर्ने सोच आयो। नेपालमा सुविधा नभएपछि उनले बेलायतको परीक्षा दिएकी थिइन्। यत्तिकैमा शिक्षण अस्पतालले पनि सूचना निकाल्यो एमडी गर्नेहरूका लागि भनेर। नेपालमै एमडी गर्ने अवसर पाएपछि उनले त्यहीँबाट आफ्नो योग्यतालाई माथिल्लो तहमा पुयाइन्। आफ्नै नेपाली भूमिमा जागिरे जीवनकै दौरानमा विशेषज्ञ डाक्टर बन्ने सौभाग्य मिल्यो उनलाई। त्यसबेला उनले विश्व स्वास्थ्य संगठन (डब्लूएचओ)ले दिने छात्रवृत्ति पनि पाएकी थिइन्। काम गर्ने सिलसिलामा भक्तपुर क्यान्सर अस्पतालमा पनि पाँच वर्ष सेवा गर्ने अवसर पाइन्। २०५५ सालतिर भक्तपुर क्यान्सर अस्पतालमा काम गर्दा महिलालाई लाग्ने क्यान्सर रोगको बारेमा उनलाई धेरै कुरा जान्ने र बुझ्ने अनूभव मिल्यो। थापाथलीस्थित परोपकार प्रसूति तथा स्त्रीरोग अस्पतालमा उनले लामो समय सेवा गरिन्। २०६२०६३ को जनआन्दोलन थियो। सरकारी सेवामा काम गर्न धेरै चुनौतीको सामना गर्नुपर्दथ्यो। उनले प्रसूतिमा तीन वर्षलाई एमडी कार्यक्रमतर्फ संयोजक भएर काम गरिन्। संयोजक बढीमा तीन वर्षलाई हुन्थ्यो। तीन वर्षका लागि दिएको संयोजकको पदलाई उनले नौ वर्षसम्म सम्हालिन्। तीन वर्षका लागि नियुक्त भएको कोर्डिनेटरको पदमा ९९ वर्षसम्म काम गर्दा खासै मूल्यांकन भएन, अचला भन्छिन्, स्वाभाविक रूपमा एउटै पदमा लामो समय काम गरेपछि माथिल्लो पदमा जाने जसको पनि इच्छा चाहना हुन्छ। तर, सरकारले कुनै मूल्यांकन नै गरेन। उनी डिन हुनका लागि योग्य थिइन्। अनुभव, योग्यता र क्षमताले रोक्दैन्थ्यो। तर, देशको दूषित राजनीति खिचातानीले उनलाई माथिल्लो जिम्मेवारी सम्हाल्न दिएन। त्यसपछि उनको मनमा खिन्नता छायो। नेतालाई भनसुन गर्ने उनमा कत्ति पनि बानी थिएन। सरकारले योग्यता र क्षमताको आधारमा जिम्मेवारी दिनुपर्छ भन्ने मान्यता थियो उनमा। डिन नियुक्त गर्नेबेला अमिक शेरचन स्वास्थ्यमन्त्री थिए। तत्कालीन स्वास्थ्यसचिव डाप्रवीण मि श्रको गाउँलेलाई डिन नियुक्त गरे। यहाँ मन्त्री, सचिव र नेताहरूको भनसुन चल्यो। पावर चल्यो। व्यक्तिका योग्यता, क्षमता र अनुभवलाई दूषित राजनीतिले फोहोरको डस्बिनमा फाल्यो। त्यसबेला अचला ११औं तहमा कार्यरत थिइन्। उनको पोखरामा सरुवा भयो। तर, पोखरा गइनन्। एक वर्ष बिदा बसिन्। बिदा सकियो। फेरि अर्को एक वर्षलाई बिदा थप गरिन्। सरकारी क्षेत्रमा हुने विकृति र विसंगतिले दिक्क बनेकी उनले सेवा अवधि हुँदाहुँदै पनि ३२ वर्षे सेवापछि राजीनामा दिइन्। उमेर हदले काम गर्न मिल्थ्यो तर माथिल्लो सरकारी क्षेत्रमा पदकै लागि हुने दूषित राजनीतिले उनमा काम गर्ने जाँगर हरायो। सरकारी क्षेत्रमा धेरै हेलचेक्र्याई छ। सरकारले खास मान्छे चिन्दैन। माथिल्लो पदमा पुग्न आफ्नो मान्छे हुनुपर्दो रहेछ, विगतको स्मरण गर्दै उनी भन्छिन्, मैले त्यसबेला भोगेको समस्या अहिले पनि जस्ताको त्यस्तै छ। सरकारी क्षेत्र नसुध्रिँदा चिन्ता लाग्छ। विभिन्न आरोह अवरोहको सरकारी जागिरे जीवनका यस्तै दौरानपछि उनले २०७२ सालमा स्वेच्छिक रूपमा राजीनामा दिइन्। नेपालको स्वास्थ्य क्षेत्रमा बिताएको ३२ वर्षे अनुभव र करिब १० वर्षको निजी क्षेत्रको अनुभवले खारिएकी अचलासँग जीवन भोगाइका अनेकन क्षणहरू छन्। सरकारी र निजी क्षेत्रलाई नजिकबाट नियालेकी उनी अझै पनि मुलुकको सरकारी स्वास्थ्य क्षेत्र नसुध्रिएको देख्दा गहिरो चिन्ता व्यक्त गर्छिन्। सरकारी काम गर्दा सरुवा, बढुवा, नियुक्ति, घरपाई सबै मिलाउन नेतादेखि मन्त्रीहरूलाई नमस्कार गर्नुपर्दथ्यो। यो प्रचलन अझै पनि जीवितै छ, उनले भनिन्, क्षमता भएको र इमान्दारीपूर्वक काम गर्नेहरूको देशमा मूल्यांकन छैन। यो निकै दुःखद् कुरा हो। स्वास्थ्य क्षेत्रमा भइरहने दूषित राजनीतिले गर्दा नागरिकको स्वास्थ्यमा सरकारले खेलबाड गरिरहेको समेत उनको बुझाइ छ। सरकारले वरिष्ठ व्यक्ति हुँदाहुँदै कनिष्ठ व्यक्तिलाई माथिल्लो पदमा पुयाएका कैंयन अनुभव र तीतो भोगाइ छन् उनीसँग। केही सम्झनलायक घटनाहरू उनी भर्खरै नर्भिकमा आएकी थिइन्। निजी क्षेत्रको नर्भिक र सरकारीको प्रसूति वारिपारि छन्। प्रसूतिगृहमा धादिङकी २५ वर्षकी एक तामाङ थरकी युवती डेढ महिनादेखि उपचाररत थिइन्। उनको पेटमा पाँच महिनाको बच्चा थियो। पाठेघरमा बच्चाका साल बेरिएको थियो। अस्पतालले ठीक हुन्छ, हुन्छ भन्दै झुलाएको थियो। महिनौं दिनसम्म अस्पतालमा राख्दा निको नभएपछि आमा, बच्चा दुवैको अवस्था जोखिमपूर्ण बन्दै गएको थियो। बिरामीका आफन्त आत्तिन थाले। केही उपाय लाग्छ कि भनेर नर्भिकमा आएर बुझे। त्यहाँ डा अचलाको नाम सुनेपछि उनीहरूमा एक खालको हौसला जाग्यो। एक जना बिरामीका आफन्त डाक्टर थिए। उनैले अचलासँग आएर भने, डाक्टर साब हाम्री छोरीलाई बचाइदिनुपयो। यदि उपचार गर्दागर्दै तपाईंको हातबाट मृत्यु भयो भने पनि हामी केही भन्दैनौं। प्रसूतिगृहले आमा र बच्चालाई जीवनमरणको दोसाँधमा छाडेको बिरामीलाई अचलाको प्रयासले आमाको ज्यान त जोगियो। तर, बच्चालाई जोगाउन सकिएन। आमाको पाठेघर झिकेर फाल्नुपर्ने भयो। दुई दिन भेन्टिलेटरमा राखेर उनलाई घर पठाइयो। ३२ वर्षको मेरो अनुभवमा सबैभन्दा धेरै त्रास मलाई यही केसमा लागेको थियो, अचला भन्छिन्, भोलिको अप्रेसन छ। रातभरि निद्रा लागेको थिएन। के हुने होला, कसो हुने होला भन्ने त्रास मनमा भइरहेको थियो। आमाको ज्यान जोगाउन पाएकोमा धेरै खुसी लाग्यो। अहिले आमाको अवस्था राम्रो छ। बेलाबेला फोन हुन्छ। भारतमा रहेछन्। फेसबुकमा कुरा भइरहन्छ। नयाँ जिन्दगी पाएकी युवतीकी आमाले अस्पतालमा आएर खुट्टा ठोगिदिँदा अहिले पनि मन भावविह्वल हुने गरेको उनले सुनाइन्। भक्तपुरको सिद्धि मेमोरियल हस्पिटलले पनि बिरामीको उपचार गर्दा अल्मलाइदिएपछि एक महिलाको जीवन बचाइदिएको उनले अनुभव सुनाइन्। पाठेघर फुटेको र बच्चाको मृत्यु भइसकेको अवस्थामा नर्भिकमा लिएर आएको उनले बताइन्। आकस्मिक शल्यक्रिया गरेर आमाको ज्यान जोगाउन सफल भएको उनले बताइन्। डाक्टर टेक्निकल मात्र हुनु हुँदैन बिरामीको चेकजाँच गर्ने काम प्राविधिक ज्ञानको क्षेत्र भए पनि डाक्टरहरू त्यसैमा मात्र सीमित हुन नहुने अचलाको धारणा छ। बिरामीसँग गर्ने कुराकानी प्राविधिक मात्र हुँदा त्यसले सही नतिजा दिन नसक्ने उनी सुनाउँछिन्। आफू मृत्युको मुखमा पुग्दा पनि बिरामीलाई बचाउनु डाक्टरको कर्तव्य हो, उनी भन्छिन्, डाक्टरले बिरामीप्रति क्षमता देखाउनुपर्छ। पैसा र सस्तो लोकप्रियतामा मात्र भुल्नु हुँदैन। अहिलेका नयाँ पुस्ताका डाक्टरहरूमा बिरामीप्रतिको लगाव त्यति नदेखिएको उनको अनुभव छ। नयाँ पुस्तामा धैर्य, मूल्यांकन गर्ने क्षमता र प्रतिफल छिटो प्राप्त हुनुपर्छ भन्ने सोच देखिएको उनी सुनाउँछिन्। टाउको दुख्यो भन्दैमा सिटामोल दिने होइन, किन टाउँको दुख्यो भन्ने कारण खोज्नतर्फ लाग्नुपर्ने उनको धारणा छ। महिलाले ३५ वर्ष नाघेपछि पाठेघरको मुखको जाँच नियमित गर्नुपर्ने उनको सुझाव छ। उनी रजोनिवृत्ति अर्थात् मेनोपस सोसाइटीकी अध्यक्ष पनि हुन्। महिलामा महिनावारी कति उमेरमा सुक्छ ? सुक्ने बेला के हुन्छ ? सुकेपछि पुनः सुरु भयो भने के गर्ने ? जस्ता विषयमा उनकै अगुवाइमा जनचेतना दिने गरिएको छ। महिलामा महिनावारी सुक्दा बेचैन हुने, निद्रा नलाग्ने हुन्छ। तर, नेपाली समाजमा ती महिलालाई मानसिक समस्या भयो भन्दै मानसिक रोग विशेषज्ञ डाक्टरकहाँ पुयाउने गरिएको पनि उनले सुनाइन्। नेपालका धेरै महिलामा बच्चा नबस्ने समस्या भयो भने सिधै आईभीएफ प्रविधिको प्रयोग गरिहाल्ने संस्कार बसेको उनको अनुभव छ। किन बच्चा बसेन ? समस्या के हो ? भन्ने कुरामा गम्भीर भएर श्रीमान्, श्रीमती नलाग्ने गरेको र समाजले पनि त्यसलाई प्रश्रय दिने गरेको उनको अनुभव छ। पाठेघरको दुवैतिर डिम्ब हुन्छ। त्यहाँबाट निस्कने हर्मन असन्तुलित हुन्छ। धेरै रौं आउने, मोटोपन, महिनावारी गडबढी हुनेजस्ता महिलामा बच्चा बस्ने समस्या हुन सक्छ। यी समस्याको सुरुमै उपचार गरेरमात्र बच्चा जन्माउने प्रक्रिया थाल्नुपर्ने उनी सुझाव दिन्छिन्। यही विषयलाई सचेतना दिने उद्देश्यले उनको नेतृत्वमा पिसिओस सोसाइटी नेपाल गठन गरिएको छ। सोसाइटीमा हरेक क्षेत्रका विशेषज्ञ डाक्टरहरू सदस्य छन्। बैंक तथा वित्तीय संस्था, विद्यालय र समुदायस्तरमा पुगेर यसबारे सचेतना फैलाउने गरिएको छ। प्रदेश तहमा पनि सोसाइटीलाई विस्तार गरेर सचेतना फैलाउने तयारी उनको छ। उनी नेपाल स्त्री रोग विज्ञान समाज (गोसन) को पनि संस्थापक अध्यक्ष हुन्। उनकै पहलमा नर्भिकमा पेनलेस डेलिभरी सेवा सुरु भएको छ। आमा, बच्चामा समस्या भएन र शल्यक्रिया गर्नु परेन भने पेनलेस डेलिभरी गराउने गरिएको छ। त्यसका लागि पाठेघरको मुख कम्तीमा पनि चार घर खुल्नुपर्छ। अस्पतालमा आउने बिरामीहरूका लागि बिरामी कुरुवा घरको व्यवस्थापन गर्न अस्पताल व्यवस्थापन समितिलाई भनेको उनले सुनाइन्। नेपाल मेडिकल काउन्सिलले प्रकाशन गर्ने जर्नल अफ नेपाल मेडिकल एसोसियसनको उनले २०६० सालमा प्रधान सम्पादकको जिम्मेवारी निभाइन्। ४३ वर्षको इतिहासमा त्यस जर्नलले विश्वमा चर्चा पाएको हो। नेपालको चिकित्सा शिक्षा र स्वास्थ्य क्षेत्रमा उल्लेखनीय योगदान पुयाएको भन्दै उनलाई २०७७ सालमा तत्कालीन राष्ट्रपति विद्यादेवी भण्डारीले सम्मान गरेकी थिइन्। हाल जर्नल नेपाल मेडिकल एसोसियसनमा उनी सल्लाहकार हुन्। २०४७ सालमा उनले प्रसूति तथा स्त्रीरोगको एसिया र ओसिनिया महासंघले प्रदान गर्ने उत्कृष्ट युवा स्त्रीरोग विशेषज्ञ पुरस्कार पाएकी थिइन्। उनका दुई छोरी प्रियंका र अन्सु पनि डाक्टर हुन्। जेठी अस्ट्रेलिया र कान्छी लन्डनमा अध्ययनरत छन्।"
भुक्तानी सेवा प्रदायक कम्पनीलाई नवीकरणमा कडाइ,"काठमाडौं : नेपाल राष्ट्र बैंकबाट अनुमति प्राप्त २६ भुक्तानी सेवा प्रदायक (पीएसपी) कम्पनीहरूमध्ये केही कम्पनीहरू नियमित रूपमा सञ्चालनमा छैनन्। भुक्तानी सेवा प्रदायकको अनुमतिपत्र पाएको लामो समयदेखि सेवा बन्द रहेका यस्ता कम्पनीको नवीकरण नहुने भएको छ। यसमध्येको पहिलोमा परेको छ नेपाल पे टाइम प्रालि। यसले पे टाइम वालेट तथा एप्स सञ्चालनका लागि २०७६ साउन १९ मा सञ्चालनको अनुमति पाएको थियो। पहिलो अनुमति पाउने पीएसपीमा आईएमई डिजिटल सोलुसन र ईसेवा हो। जुन ३० करोड रुपैयाँ चुक्ता पुँजीसहित २०७४ असार ५ मा लाइसेन्स प्राप्त गरेको थियो। सोही समयमा ईसेवा लिमिटेड ई सेवा वालेटको नाममा ३८ करोड चुक्ता पुँजीमा अनुमति लिएको थियो। यसपछि २०७५ मा सेलकम प्राइभेट लिमिटेडको सेल पे, सीजीपे नेपाल प्राइभेटको सिजी पेले अनुमति लिएका थिए। यसपछि २०७६ सालमा खल्ती प्राइभेको खल्ती, पे नेप प्रालिको मोरु, क्यु पे, नेपाल पे टाइमको पे टाइम, स्मार्ट कार्ड नेपालको माई पे, प्रभु टेक्नोलोजी प्राइभेटको प्रभु पे र फोकसवान पेमेन्ट सोलुसन्स्को मोको कम्पनीलाई अनुमति दिइएको थियो। यसपछि २०७७ सालमा १४ कम्पनीअन्तर्गत कुराकानी पेको निम्बज पे, पेवेल नेपाल प्रालिको पेवेल, गोल्डमाइन बिजनेस ग्रुपको डी पैसा, वीपे प्रालिको यो याप, फिनटेक इन्टरनेसनल प्रालि यात्रा कार्ड, लेनदेन सेवा प्रालिको हाम्रो पे, डीजी पे प्राइभेट लिमिटेडको डीजी पे, नेपाल ई विज म्यानेजमेन्टको मोबालेट, आई पे, आई क्यास, नमस्ते पे, एन क्यास, छिटो पैसा र सजिलो पेलाई सञ्चालनको अनुमति दिइयो। यसपछि २०८० सालमा मिटी वालेको सिटी पेलाई अनुमति दिएको थियो। सुरुमा ह्वारह्वार्ती दर्ता गर्न दिइयो। भुक्तानी तथा फस्र्योट ऐनले नै पीएसपी सञ्चालन गर्न अधिकार दिएकाले यसबारे आशयपत्र लिएर आउनेहरू जतिलाई सञ्चालन गर्ने विश्वासमा दर्ता गरेर आएपछि अनुमति दिइएको कार्यकारी निर्देशक पण्डित बताउँछन्। पछि सञ्चालन नभएकालाई मौखिक रूपमा मर्जरमा जान पनि राष्ट्र बैंकले अनुरोध गरिरहेको थियो। यद्यपि यसबीच आईएमई पे र खल्ती मर्जरमा जानेबारे सार्वजनिक पनि भएको छ। तर अन्य कम्पनीहरू यसमा मौन छन्।"
भूकम्पले भत्काएको खानेपानी बनेपछि रिम्नावासी हर्षित,"जाजरकोट : भर्खर बनेको घर नजिकैको धारामा जव खानेपानी झर्यो भेरी नगरपालिका१ रिम्नाकी सत्यदेवी रानाको मुहारमा खुसी छायो। उनी मुसुक्क मुस्कुराइन्। उनलाई खानेपानीको निकै पिरलो थियो। खानेपानी नहुँदा दैनिक घरव्यवहार चलाउन मुस्किल परिरहेको थियो। गत वर्ष गएको जाजरकोट भूकम्पले खानेपानीको मुहान भत्काइदिएपछि रिम्ना गाँउमा खानेपानीको ठूलो समस्या थियो। घण्टौं हिँडेर पानीको जोहो गर्नुपर्ने बाध्यता थियो। अर्की स्थानीय दिलकुमारी राना पनि खानेपानी पाएपछि खुसी छिन्। खानेपानी नहुँदा हामी महिलाले धेरै समस्या झेलिरहेका थियौ। ढिलै भए पनि पानी पुगेको छ हामी खुसी छौ, उनले भनिन् हाम्रो खानेपानी समस्या समाधानमा गरिदिएकोमा रेडक्रसलाई धेरैधेरै धन्यवाद छ। भूकम्पपछि अवरुद्ध खानेपानी पुनः गाउँमा पुगेपछि रिम्नावासीको दैनिक जनजीवन सहज भएको छ। करिब १४ किलोमिटर टाढा रहेको मुहानबाट रिम्ना गाउँमा खानेपानी आइपुगेको हो। भूकम्पले खानेपानी ट्यांकी भत्काई दिएपछि खानेपानी अवरुद्ध थियो। रेडक्रसको १८ लाख र स्थानीय समुदायको ३ लाख गरी २१ लाख रुपैयाँमा खानेपानी मर्मत भएको उपभोक्ता समितिका अध्यक्ष ललित रानाले बताए। रिम्नाका ४४ घरमा खानेपानी पुगेको छ। एक घरले १७ दिनका दरले श्रमदानसमेत गरेका थिए। प्रत्येक उपभोक्ताका घरमा मिटरसहितको धारा जडान गरिएको छ। आयोजनालाई दिगो र प्रभावकारी रूपमा सञ्चालन गर्न एकजना स्थानीय खानेपानी प्राविधिकसमेत राखिएको छ। प्रतिघरले प्रतिमहिना १० युनिटसम्म ३० रुपैयाँ न्यूनतम शुल्क र त्यसपछि थप प्रतियुनिट ८ रुपैयाँका दरले शुल्क तोकिएको छ। खानेपानी पुगेपछि सरसफाइ गर्न, पशुचौपायालाई खुवाउन र करेसाबारीमा हाल्न सहज भएको छ। रेडक्रसको अन्तर्राष्ट्रिय महासंघ (आईएफआरसी), ब्रिटिस र स्विस रेडक्रसको सहयोगमा कर्णाली भूकम्प पुनर्लाभ कार्यक्रमअन्तर्गत खानेपानी योजना सम्पन्न गरिएको हो।"
दुर्गम बगरमा सडक पुग्यो,"बेनी : भौगोलिक रूपमा विकट र दुर्गम क्षेत्रमा अवस्थित म्याग्दीको धवलागिरी गाउँपालिका४ बगर गाउँ सडक सञ्जालमा जोडिएको छ। ६५ मेगावाट क्षमताको म्याग्दीखोला जलविद्युत् आयोजनाले नाउरा हुँदै बगर जोड्ने सडक निर्माण गरेपछि बुधबार पहिलोपटक गाडी पुगेको छ। बगरका बासिन्दासमेत रहेका धवलागिरिगाउँपालिका४ का वडासदस्य हरिप्रसाद तिलिजाले गाउँमा पहिलोपटक गाडी आउँदा स्थानीयवासीमा खुसीयाली छाएको बताए। नाउरादेखि बगर पुग्न हिँड्न सक्नेलाई दुई घण्टा र नसक्नेलाई पाँच घण्टा भिरको अप्ठ्यारो बाटो हिँड्नुपथ्र्यो, उनले भने सडक बनेपछि गाडी चढेर बगरदेखि ३० मिनेटमा नाउरा पुग्न सकिने भएको छ। सडकबाट बगर र सिम्कोस गाउँका ५५ घरधुरीलाई गाउँपालिकाको केन्द्र मुना, वडाको केन्द्र मुदी, जिल्ला सदरमुकाम बेनीसहित छिमेकी गाउँहरूमा आवतजावत गर्न, दैनिक उपभोग्य वस्तु र निर्माण सामग्री ढुवानी गर्न सहज भएको छ। बगर धौलागिरि आधारशिविर जाने धौलागिरि चक्रीय पदमार्गको अन्तिम मानव बस्ती हो। म्याग्दीखोला जलविद्युत् आयोजनाका प्रमुख ज्योतिकुमार केसीले अपर म्याग्दी १ जलविद्युत् आयोजनाको खाम्लास्थित बाँध निर्माणस्थलदेखि बगरसम्मको सडकको दूरी ६ किलोमिटर रहेको बताए। हाइड्रो भिलेज प्रालि प्रवद्र्धक रहेको म्याग्दी खोलाले पहुँचमार्ग निर्माणका लागि गत वर्ष हेलिकोप्टरबाट बगरमा डोजर लगेको थियो। बगर र नाउरा दुई तर्फबाट डोजर परिचालन गरेर सडक निर्माण गरिएको हो। म्याग्दीखोला र हाइड्रो इम्पाएरले निर्माण गर्न लागेको ३७ मेगावाट क्षमताको अपर म्याग्दी खोला जलविद्युत् आयोजनाले बगर जाने सडकअन्तर्गत नाउरास्थित म्याग्दी नदीमा ४७ मिटर लामो बेलिब्रिज जडान गरेका थिए। जेल्तुङदेखि दोभानमा निर्माण हुन लागेको बाँधसम्म जोड्ने पहुँचमार्ग निर्माणको कामलाई निरन्तरता दिइने केसीले बताए। म्याग्दी खोला जलविद्युत् आयोजनाको प्रवद्र्धक हाइड्रो भिलेज ऊर्जा डेभलपर्स प्रालिको भगिनी कम्पनी हो। ऊर्जा डेभलपर्सको अर्को भगिनी कम्पनी म्याग्दीखोला हाइड्रो लिमिटेडमार्फत ५३ दशमलव ५ मेगावाट क्षमताको अपर म्याग्दी १ जलविद्युत् आयोजना निर्माणाधीन छ। आयोजनाले ६ सय २६ दशमलब ५० मिटर हेड र म्याग्दी खोलाको १२ दशमलव ५० घनमिटर प्रतिसेकेन्ड बहाव प्रयोग गरी विद्युत उत्पादन गर्ने कम्पनीले जनाएको छ। आयोजना निर्माण थालनी भएको ४० महिनाभित्र सम्पन्न हुनेछ। आयोजना सम्पन्न भएपछि सुक्खायाममा १०३११ गिगावाट आवर (१०३१ करोड युनिट) र वर्षायाममा २३२८८ गिगावाट आवर (३२२८ करोड युनिट) गरी वार्षिक ३३६ गिगावाट आवर (३३६ करोड युनिट) विद्युत् उत्पादन हुने कम्पनीले जनाएको छ।"
कानुनी भाषामा त्रुटि केलाउँदै,"केही समय अगाडिसम्म कानुनी भाषा अदालत, कानुन अध्ययन गरेका व्यक्ति, कानुन व्यवसायी र कानुन कार्यान्वयन गर्ने अधिकारीले मात्र बुझ्ने विषय हो भन्ने ठानिन्थ्यो। कानुनमा जटिल, घुमाउरो र आम मानिसले बुझ्न कठिन हुने खालको भाषा लेख्ने गरिन्थ्यो। पछिल्लो समय कानुनी भाषा लेखनसम्बन्धी पुरानो मान्यतामा परिवर्तन भइरहेको छ। नेपालमा त्यसरी सरल, बोधगम्य र पठनयोग्य कानुन बनाउनका लागि हालसम्म कुनै निर्देशिका र अभ्यासमा आधारित पुस्तक रहेको पाइँदैन। कानुनी भाषा जटिल र आम सर्वसाधारणले नबुझ्ने खालको छ। यसको आवश्यकतालाई महसुस गरी हालै मात्र कानुनको मस्यौदा गर्ने तरिका नामक पुस्तक प्रकाशन ल्याएका छन्। ज्वाला प्रकाशनद्वारा प्रकाशित सो पुस्तक कानुन सचिव पाराश्वर ढुंगानाले लेखेका हुन्। बेलायत, अमेरिका, क्यानडा, न्युजिल्यान्ड, दक्षिण अफ्रिका, केन्याजस्ता देशहरूले कानुन सरल, बोधगम्य र पठनयोग्य लेख्ने उपायहरू अवलम्बन गरेको विषय पनि पुस्तकमा छ। अमेरिकामा सन् २०१० मा कानुनी भाषा सरल लेख्नका लागि फेडरल प्लेन राइटिङ्ग एक्ट २०१० ऐन नै जारी गरिएको छ। त्यसैगरी न्युजिल्यान्डले पनि प्लेन ल्याङेज एक्ट २०२२ बनाएको छ। विभिन्न देशहरूले मस्यौदा दिग्दर्शन (ड्राफ्टिङ मेनुअल) बनाएका छन्। हाम्रो छिमेकी बंगलादेश, श्रीलंका, पाकिस्तानलगायतका देशहरूमा पनि पछिल्ला दिनहरूमा कानुन स्पष्ट र सरल लेख्ने गरेको पाइन्छ। नेपालमा लामो र काइते कानुनी भाषा लेखनमा केही सुधार भए तापनि पछिल्ला दिनहरूमा कानुनहरूमा धेरै अस्पष्टता, त्रुटि, सन्देहात्मकता र असंगत पक्ष देखिएका छन्। भाषा पनि अझै सरल र बोधगम्य लेख्न सकिएको छैन। कानुन केवल कार्यान्वयन गर्ने अधिकारीले मात्र बुझ्ने हुनु हुँदैन, भन्ने विषयमा उनको पुस्तकले बाटो देखाउने छ। कानुन पालना गर्ने औसत व्यक्तिले बुझ्नेगरी कानुनी भाषा लेखिनुपर्छ। कानुनी भाषा कानुन लागु हुने औसत व्यक्तिहरूले बुझ्ने स्पष्ट, सरल र बोधगम्य भएमा मात्र कानुनी राज्य स्थापित हुन सक्छ। सरल, बोधगम्य, संगतिपूर्ण र औसत पाठकहरूले बुझ्न सक्ने खालको कानुन निर्माणका लागि कानुनको मस्यौदा पनि त्यस्तै प्रकारको आवश्यक हुन्छ। जटिल र त्रुटियुक्त मस्यौदाबाट जटिल र त्रुटियुक्त कानुन बन्ने सम्भावना धेरै रहन्छ। जटिल र त्रुटियुक्त कानुनको कार्यान्वयनमा असहजता र द्विविधा हुने मात्र होइन, धेरै विषयहरूमा विवाद उत्पन्न हुन्छ। र निरूपणका लागि अदालतमा प्रवेश गर्नुपर्ने हुन्छ। अदालतबाट जटिल, त्रुटियुक्त, द्विविधायुक्त र अस्पष्ट कानुनको व्याख्या हुँदा विधायिकी मनशायबमोजिमको व्याख्या नहुन सक्ने सम्भावना एकातिर रहन्छ भने अर्कोतर्फ स्रोतसाधन र समय अनावश्यक खर्च हुन्छ। अतः मस्यौदा सरल, बोधगम्य, संगतिपूर्ण र र औसत पाठकहरूले बुझ्न सक्ने गरी लेख्नुपर्छ। कानुनको मस्यौदा गर्नु एक प्राविधिक र जटिल कार्य हो। यसका लागि देशको कानुन प्रणाली र नीतिको गहिरो अध्ययन आवश्यक हुन्छ। सर्वोच्च न्यायालयको विधिशास्त्रीय धारणा र नजिरहरूको ज्ञान जरुरी हुन्छ। अघि बनेका कानुनहरूको जानकारी चाहिन्छ। मस्यौदाकला वा सीपका साथै भाषाको ज्ञान र लेखनसीप पनि आवश्यक हुन्छ। मस्यौदा त्रुटियुक्त भएमा कानुन पनि त्रुटियुक्त बन्ने धेरै सम्भावना हुन्छ। कानुनको मस्यौदा सरल, बोधगम्य, संगतिपूर्ण र औसत पाठकहरूले बुझ्न सक्ने भाषामा लेख्नुपर्छ। कानुन पालना गर्ने वा लागू हुने व्यक्तिले बुझ्नेगरी कानुनको मस्यौदा गर्नुपर्छ। त्यसैले कानुनको मस्यौदा लेख्दा कानुन लागु हुने औसत व्यक्तिहरूलाई दृष्टिगत गरी लेख्नुपर्छ। नेपालमा पछिल्लो समय मस्यौदा गर्दा नै धेरै त्रुटिहरू हुने गरेको हुँदा कानुनहरूमा समेत धेरै त्रुटिहरू रहेका केही उदाहरण पनि उनले पुस्तकमा समेटेका छन्। उदाहरणको रूपमा नेपाल कानुन व्याख्यासम्बन्धी ऐन, २०१० को दफा २ को खण्ड (ठ) मा विसं २०७५ भएको संशोधनले संविधानहरूलाई ऐनको परिभाषामा राखेको छ। संविधान ऐन होइन। त्यसैगरी बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन, २०७१ मा हालै (विसं२०८१ मा) भएको तेस्रो संशोधनले सो ऐनको दफा २ को परिभाषाको खण्ड (ञ१) को (२) को (ख) मा गम्भीर मानव अधिकारको उल्लंघनअन्तर्गत व्यक्ति बेपत्ता पार्ने कार्य भन्नाले  बेपत्ता पारिएको व्यक्तिलाई सम्झनुपर्छ भनी बेपत्ता पार्ने कार्यको रूपमा पीडित व्यक्तिलाई नै राखेको देखिन्छ। कसुर मानिने कार्य भनेको व्यक्ति होइन। कानुनमा जे पायो त्यही लेख्नु हुँदैन। बिमा ऐन, २०७९ मा बिमा प्राधिकरणको सञ्चालक समितिको काम, कर्तव्य नै नतोकिएको, संस्थापना शब्दलाई कतै स्थापना र कतै संस्थापना प्रयोग गरेको, धेरै वाक्य संरचना अर्थ नै नआउने गरी गरिएको, धेरै दफाहरू रुजु नै नगरेको आदि धेरै त्रुटिहरू भएको देखिन्छ। त्यसैगरी तथ्यांक ऐन, २०७९, प्रत्यायन ऐन, २०७९, अनुगमन तथा मूल्यांकन ऐन, २०८० लगायतका ऐनहरूमा त्रुटिहरू रहेको पाइन्छ। अपराध संहितामा एउटै अर्थका लागि शीर्षकमा र संक्षिप्त नाममा अपराध र कसुर दुई फरक शब्द प्रयोग गरिएको छ। यस्ता असंगतिहरू धेरै कानुनमा भेटिने गरेको पनि उनले पुस्तकबाट उजागर गरेका छन्। पछिल्ला वर्षहरूमा कानुनमा त्रुटिहरू सुधार हुनुको सट्टा झन् बढ्दै गएको देखिन्छ। मस्यौदाको स्तर खस्किँदै गएको छ। मस्यौदा सीप र ज्ञानको कमी भएका व्यक्तिहरूले मस्यौदा गर्नु, मस्यौदा हतारमा गर्नु, मस्यौदा गर्दा धेरै थरी मानिसहरू संलग्न हुने हुँदा लापरबाही कसको हो भन्ने पहिचान हुन नसकी त्यस्तो लापरबाही गर्नेलाई जिम्मेवार बनाउन नसक्नु आदि कारणले नेपाल कानुनमा धेरै त्रुटि हुन गएका छन्। मस्यौदाको सामान्य रीत वा विधिसम्बन्धी मापदण्ड नहुनु, मस्यौदाकारका लागि निर्देशन वा मार्गदर्शनको अभाव रहनु, मस्यौदा गर्ने उपयुक्त दिग्दर्शन र मस्यौदा गर्ने तरिकासम्बन्धी उपयुक्त सन्दर्भ सामग्रीको अभावलगायतका कारणले उपयुक्त मस्यौदा बन्न नसक्ने र परिणामतः सरल, बोधगम्य र त्रुटिरहित कानुन बन्न नसक्ने अवस्था रहन्छ। सरल, बोधगम्य र पठनयोग्य कानुन तर्जुमाका लागि समर्पित जनशक्ति आवश्यक हुन्छ। कानुन मस्यौदा गर्दा कानुन मस्यौदासम्बन्धी विज्ञता भएको जनशक्ति आवश्यक हुन्छ। जागिरे मनोवृत्तिको जनशक्तिबाट कार्यालय समयमा मात्र यो कार्य प्रभावकारी रूपले सम्पादन गर्न सम्भव छैन। हालैका दिनहरूमा धेरै कलेजहरूमा कानुन विषयको पढाइ हुन थालेको भए तापनि कानुन मस्यौदाको विषय पढाइ कमै हुने गरेको छ। लोकसेवा आयोगको पाठ्यक्रम पनि मस्यौदाको विशिष्ट सीप भएको जनशक्ति मात्र कानुन समूहमा प्रवेश गराउने खालको छैन, विज्ञताभन्दा सामान्यतामा नै बढी आधारित रहेको छ। एकातर्फ विज्ञ जनशक्तिको अभाव छ भने अर्कोतर्फ सेवा प्रवेश गरेको जनशक्तिलाई कानुन मस्यौदा लेखनका लागि विज्ञ वा सक्षम बनाउने पर्याप्त प्रयासहरू पनि भएको छैन। नेपाली भाषा लेखनको स्तर खस्केको हुँदा कानुनी भाषा लेखन खस्किनु पनि स्वाभाविक हो। त्यसैगरी विधायकहरूमा पनि कानुन निर्माण र मस्यौदासम्बन्धी ज्ञान हुन जरुरी हुन्छ। कानुन जानेको छैन भनी कसैले पनि कानुनको उल्लंघन गर्न पाउँदैन। त्यसरी उल्लंघन गरेमा उल्लंघनकर्ता कानुनबमोजिम जवाफदेही हुनुपर्छ। कानुनको अनभिज्ञता क्षम्य हुँदैन। जसरी कानुन जानेको छैन भनी आम सर्वसाधारण कानुनको दायित्वबाट मुक्त हुन सक्दैनन् त्यसरी नै राज्यले बनाएको कानुनमा त्रुटि हुनु हुँदैन। कानुन आम मानिसले बुझ्न सक्ने भाषामा लेखिएको पनि हुनुपर्छ। केही समयअगाडि कानुन भनेको कानुन पढेका व्यक्तिहरू, कानुनका विज्ञहरू, न्यायाधीश र वकिलहरूले मात्र जान्ने विषय हो भन्ने मान्यता रहेको थियो। आजभोलि संसारका धेरैजसो देशहरूमा कानुन आम मानिसले बुझ्ने सरल, बोधगम्य र पठनयोग्य हुनुपर्छ भन्ने मान्यता स्थापित भएको छ। सोहीबमोजिम कानुन आम मानिसले बुझ्न सक्ने गरी लेख्ने अभ्यास भइरहेका छन्। कानुन सबैले बुझ्ने भाषामा लेख्नका लागि अमेरिकामा सन् २०१० मा प्लेन राइटिङ एक्ट ल्याइएको छ। त्यसैगरी न्युजिल्यान्डले प्लेन ल्याङ्गवेज एक्ट २०२२ ल्याएको छ। कतिपय अन्य देशहरूमा मस्यौदाकारका लागि निर्देशन जारी गर्ने अभ्यास रहेको छ। यस पुस्तकमा ऐन, अध्यादेश, गठन आदेश, नियमावली, विनियमावली, निर्देशिका, कार्यविधि, मापदण्ड र दिग्दर्शन बनाउँदा सरल, बोधगम्य र पठनयोग्य भाषामा लेख्ने तरिका उदाहरणसहित विस्तृत रूपमा उल्लेख गरिएको छ। त्यसैगरी कानुनको लेखाइमा हुने त्रुटिहरू हुन नदिन कानुनको मस्यौदा शुद्ध र सरल रूपमा कसरी लेख्ने भन्ने सरल उपायहरू यस पुस्तकले पर्याप्त मात्रामा समेटेको छ। साथै कानुन कसरी पढ्ने भन्ने विषय पनि पुस्तकमा समेटिएको छ। यो पुस्तक विधायक, कानुनका मस्यौदाकार, न्यायकर्ता, कानुन व्यवसायी, कानुन निर्माणमा संलग्न कर्मचारीलगायत कानुनी क्षेत्रका सम्बद्ध सबैलाई अत्यन्तै उपयोग हुनेछ। प्रदेश र स्थानीय तहमा बन्ने कानुनहरू सरल, बोधगम्य र पठनयोग्य भाषामा लेख्ने तरिकासमेत समावेश गरिएको हुनाले सबै प्रदेश र स्थानीय तहका लागि कानुन निर्माणमा सहयोग हुनेछ। र विनियमावली, निर्देशिका, कार्यविधि, मापदण्ड र दिग्दर्शन बनाउने सरल तरिका उल्लेख गरिएको हुँदा प्रदेश, स्थानीय, विश्वविद्यालय र संगठित संस्थाहरूलाई समेत यो पुस्तक अत्यन्तै उपयोगी हुनेछ। प्रस्तुति : सुरेन्द्र काफ्ले"
नेपाली फेरि ग्रे लिस्ट मा,"काठमाडौं : नेपाल सम्पत्ति शुद्धीकरण तथा आतंकवादी लगानीको जोखिमपूर्ण खैरो सूची (ग्रे लिस्ट)मा परेको छ। फ्रान्सको पेरिसमा सम्पन्न वित्तीय कारबाही कार्यदल (एफएटीएफ) को बैठकले नेपाललाई दोस्रो पटक खैरो सूचीमा राखेको हो। एफएटीएफको प्लेनरी तथा वर्किङ ग्रुपको बैठक फेबु्रअरी १७ देखि २१ तारिखसम्म चलेको थियो। एफएटीएफले नेपाललाई ग्रे लिस्टमा राखेको सम्पत्ति शुद्धीकरण अनुसन्धान विभागका महानिर्देशक सुमन दाहालले जानकारी दिए। एफएटीएफले ग्रे लिस्टबाट बाहिर आउन भने नेपाललाई कार्ययोजना दिएको छ। अब कार्ययोजनामा हामीले काम गर्नुपर्नेछ, महानिर्देशक दाहालले भने। एफएटीएफले कार्ययोजना कार्यान्वयनका लागि सन् २०२७ को जनवरीसम्मको समय दिएको छ। (एफएटीएफले आपराधिक (गैरकानुनी) गतिविधिबाट आर्जित सम्पत्ति (कालो धनलाई) कानुनी धन बनाउनबाट रोक्ने अन्तर्राष्ट्रिय सहकार्यमा सघाउन चालेका कदमका आधारमा उच्च जोखिम भएका मुलुकलाई ग्रे लिस्ट र ब्ल्याकलिस्ट (खैरो सूची र कालोसूची) मा राख्छ।) एफएटीएफले नेपाललाई ग्रे लिस्टबाट बाहिर निस्किन सात वटा कार्ययोजना दिएको छ। सन् २०२५ को फेब्रुअरीमा नेपालले एफएटीएफ र एपीजीसँग मिलेर एएमएलसीएफटी प्रणालीको प्रभावकारितालाई मजबुत बनाउन उच्चस्तरीय राजनीतिक प्रतिबद्धता जनाएको एफएटीएफले बताएको छ। सन् २०२३ को अगस्ट (२०८० भदौ) मा पारस्परिक मूल्यांकन प्रतिवेदन लागू भएयता नेपालले यसका केही सिफारिस गरिएका कार्यहरूमा प्रगति गरेको भनिएको छ। पेरिस बैठकबाट नेपालको एक्सन प्लान स्वीकृत भएको छ। अब एक्सन प्लानअनुसार प्रभावकारी रूपमा काम गरेर हामी निर्धारित समयअगावै ग्रे लिस्टबाट बाहिर निस्कने छौं। विष्णु पौडेल, उपप्रधान एवं अर्थमन्त्री यस वर्ष हामीले जे जति प्रगति गर्यौं, त्यसले थप सुधारको बलियो जग बसालेको छ। यसलाई शासन सुधार गर्ने अवसरको रूपमा लिनुपर्छ। महाप्रसाद अधिकारी, गभर्नर, नेपाल राष्ट्र बैंक एफएटीएफले दिएका सात वटा कार्ययोजना जसमा नेपालले पालना गर्ने प्रतिबद्धता जनाएको छः (१) नेपालले प्रमुख सम्पत्ति शुद्धीकरण तथा आतंकवाद (एमएलटीएफ) जोखिमहरूको बारेमा आफ्नो समझदारीमा सुधार गर्न काम गर्न जारी राख्नु पर्ने,(२) वाणिज्य बैंक, उच्च जोखिम सहकारी संस्था, क्यासिनो, रियल इस्टेटलगायतका क्षेत्रको जोखिममा आधारित सुपरिवेक्षणमा सुधार गर्नुपर्ने,(३) वित्तीय समावेशीकरणमा बाधा नपुर्याई भौतिक रूपमा महŒवपूर्ण अवैध हुन्डी प्रदायकको पहिचान र स्वीकृति प्रदर्शन गर्नुपर्ने, (४) सम्पत्ति शुद्धीकरण अनुसन्धान सञ्चालन गर्न सक्षम अधिकारीहरूको क्षमता र समन्वय बढाउने, ५सम्पत्ति शुद्धीकरणमा अनुसन्धान र अभियोजनमा वृद्धि गर्नुपर्ने,(६) जोखिम प्रोफाइलको अनुरूप हुने अपराधको र त्यसबाट हुने आयको पहिचान, नियन्त्रण, जफत गर्नुका साथै लागू गर्ने ठाउँमा लागू गर्नुपर्ने र, (७) आतंकवाद र जैविक हतियारमा वित्तीय लगानी प्रतिबन्ध गर्न प्राविधिक अनुपालनलाई वृद्धि गर्ने। एफएटीएफको एसिया प्यासिफिक गु्रप (एपीजी) ले २०८० भदौमा सार्वजनिक गरेको पारस्परिक मूल्यांकनसम्बन्धी प्रतिवेदनले औंल्याएका कमजोरी सुधार गर्न नसक्दा नेपाल पुनः खैरो सूचीमा परेको हो। सम्पत्ति शुद्धीकरणमा नेपाल ग्रे लिस्टमा पहिलो पटक भने परेको होइन। सम्पत्ति शुद्धीकरण अनुसन्धान विभागका अनुसार नेपाल सन् २०१० मा पहिलो पटक ग्रे लिस्टमा परेको थियो। सन् २०१४ मा ग्रे लिस्टबाट बाहिरिएको थियो। एपीजीको सन् २०२३ को तेस्रो पारस्परिक मूल्यांकन प्रतिवेदनले सम्पत्ति शुद्धीकरण तथा आतंकवादमा लगानी नियन्त्रण सम्बन्धमा नेपालका विभिन्न कमजोरीहरू औंल्याएको थियो। त्यसको फलोअप रिपोर्ट जुन २०२४ मा आएको थियो। सम्पत्ति शुद्धीकरण तथा आतंकवादको लगानी नियन्त्रणमा कुनै पनि मुलुकको अवस्थालाई प्रभावकारितासम्बन्धी ११ सूचक तथा प्राविधिकतर्फ ४० सूचकमा एएफटीएफले मूल्यांकन गर्दै आएको छ। प्रभावकारितासम्बन्धी तोकिएका ११ मापदण्डमा नेपालले पूर्ण प्रभावकारिता दर्शाउन सकेको छैन। यो प्रभावकारितालाई हाई (पूर्ण ), सब्स्टान्सियल (पर्याप्त), मोडरेट (मध्यम) र लो (न्यून) परिपालना गरी वर्गीकरण गरिएको छ। एपीजीको पछिल्लो प्रतिवेदनअनुसार नेपालले ११ वटामध्ये कुनै पनि सूचकमा पूर्ण वा पर्याप्त प्रगति हासिल गर्न सकेको छैन। ग्रे लिस्टमा पर्दा यसले समग्र अर्थतन्त्र तथा आर्थिक कूटनीतिमा असर गर्ने विज्ञहरू बताउँछन्। विप्रेषण आयमै सरचार्ज लाग्न सक्ने भएकोले अनौपचारिक माध्यम मौलाउन सक्ने, आर्थिक गतिविधिको लागत बढन सक्ने, प्रत्यक्ष वैदेशिक लगानी खुम्चिन सक्नेलगायतका असर पर्न सक्ने देखिन्छ। विभागका पूर्वमहानिर्देशक केवल भण्डारी ग्रे लिस्टमा पर्नेबित्तिकै वैदेशिक सहायता आजको भोलि नै नआउने भन्ने नहुने बताउँछन्। वैदेशिक प्रत्यक्ष लगानीलाई केही असर भने गर्ने उनको तर्क छ। हाम्रा कानुन कार्यान्वयन र कर प्रशासन राम्रा छैनन् भने विदेशी यहाँ पैसा लगानी गर्दैनन्। अरू हाम्रा बैंकिङ कारोबारमा क्रमशः असर पर्छ। यसका लागि हामीले कार्ययोजनालाई पालना गरेर ग्रे लिस्टबाट बाहिर आउनुपर्छ, भण्डारीले भने। सम्पत्ति शुद्धीकरणसम्बन्धी जानकार प्रकाश भण्डारी नेपाल ग्रे लिस्टमा पर्दा आर्थिक अवरोधहरू आउन सक्ने बताउँछन्। उनी भन्छन् हाम्रो वित्तीय कारोबारमा यसले असर गर्छ। ग्रे लिस्टमा परेपछि पहिलो इम्प्रेसन नै राम्रो हुँदैन। रेमिट्यान्स भिœयाउन पनि ग्रे लिस्टमा परेको भनेपछि असर गर्छ। विदेशी पारस्परिक बैंकिङ कारोबार गर्नलाई पनि विश्वासको वातावरण बन्दैन। यसले पूरै आर्थिक कारोबार रोकिनेभन्दा पनि अवरोध खडा गर्छ। निर्धारित समयअगावै ग्रे लिस्टबाट बाहिर निस्कने अर्थमन्त्रीको भनाइ उपप्रधानमन्त्री एवं अर्थमन्त्री विष्णुप्रसाद पौडेलले नेपाल निर्धारित समयअगावै ग्रे लिस्टबाट बाहिर निस्कने बताएका छन् उपप्रधानमन्त्री एवं अर्थमन्त्री पौडेलले विगतमा निर्धारित समयमा निर्धारित काम सम्पन्न गर्न नसक्दा यस्तो परिस्थिति निर्माण भएको बताए। पेरिस बैठकबाट नेपालको एक्सन प्लान स्वीकृत भएको छ, पौडेलले भने, अब एक्सन प्लानअनुसार प्रभावकारी रूपमा काम गरेर हामी निर्धारित समयअगावै ग्रे लिस्टबाट बाहिर निस्कने छौं। नेपाल राष्ट्र बैंकका गभर्नर महाप्रसाद अधिकारीले पनि मुलुकको अनुपालन स्तर र प्रभावकारिताको आधारमा ग्रे सूचीमा पर्ने पहिला सुनिश्चित भएको बताए। उनले भने, यो सूचीकरणमा एक्सोनोमीको लागत हुनेछ। यद्यपि यस वर्ष हामीले जे जति प्रगति गर्र्यौं, त्यसले थप सुधारको बलियो जग बसालेको छ र हामीले यसलाई हाम्रो समग्र शासन सुधार गर्ने अवसरको रूपमा लिनुपर्छ।"
जाने होइन त महाकुम्भ ? ५० करोडले गरिसके स्नान,"काठमाडौं : (महाकुम्भ मेलाबाट फर्केपछि) तत्रैव गंगा यमुना च तत्र तीर्थको राजा भनेकै तीन नदीको संगमस्थल यानेकी प्रयागराज हो। धार्मिक पर्यटनको प्रवद्र्धन गर्न सकियो भने यसले देशलाई विश्वमै परिचित गराउँछ। र, एक किसिमको हलचल नै ल्याउन सक्छ भन्ने अनुपम उदाहरण बनेको छ भारतको राज्य उत्तरप्रदेशको प्रयागराजमा सञ्चालन भइरहेको महाकुम्भ मेला। तीन पवित्र नदीहरू गंगा, यमुना र पौराणिक सरस्वतीको संगमत्रिवेणी किनारमा महाकुम्भ मेला जारी छ। यो हिन्दु धर्मावलम्बीहरूका लागि सबैभन्दा ठूलो धार्मिक पर्व हो। यो मेला प्रत्येक १२ वर्षमा पालैपालो प्रयागराज, हरिद्वार, उज्जैन र नासिकमा आयोजना हुने गर्छ। ती पवित्रस्थलमा स्नान गरे पापमोचन तथा मोक्ष प्राप्ति हुन्छ भन्ने धार्मिक विश्वास छ। महाकुम्भ मेलालाई विश्वभरमा मानव इतिहासको सबैभन्दा ठूलो धार्मिक, सांस्कृतिक र सामाजिक कार्यक्रमका रूपमा लिइएको छ। जनवरी १३ मा सुरु भएको महाकुम्भ मेला फेब्रुअरी २६ सम्म चल्नेछ। ४० करोडभन्दा बढी नागरिकले स्नान र भ्रमण गर्ने भारत सरकारको अपेक्षा थियो। तर, शनिबार साँझसम्म ५० करोड भक्तजनले स्नान गरिसकेको सरकारी अनुमान छ। यो कुम्भ मेलाले हिन्दु धर्मावलम्बीको मात्र नभई विश्वका अन्य समुदायको पनि ध्यान उत्तिकै खिचेको छ। अन्य समुदायका मानिसहरू पनि ठूलो संख्यामा मेलामा सहभागी बन्ने क्रम तीव्र छ। मेला आयोजकले डिजिटल मिडिया र सामाजिक सञ्जालमा कुम्भ मेलाको महत्त्व र विशेषताको राम्रो प्रचारप्रसार गर्दा देशविदेशमा व्यापक प्रचार भयो। त्यसैकारण पनि महाकुम्भमा मानव सागर ओइरिएको हो। नेदरल्यान्डबाट भारत घुम्न आएका थिए पिटर ग्रे। कुम्भ मेलाको बारेमा व्यापक प्रचार सुनेपछि उनी पनि मेलामै पुगे। संसारमै यति धेरै धार्मिक आस्था बोकेर कहीँ पनि मान्छे कुदेकोनसुनेको पिटरले बताए। भने, अद्भुत देख्न पाएँ। म यो कुम्भ मेलामा नआएको भए आधा संसार देख्नबाट बञ्चित हुने रहेछु। करिब ३५ किलोमिटर हिडेर पिटर त्यहाँ पुगेका थिए। दुई दिन बसेर मेलाको सबै पक्षको अवलोकन गरेका थिए। उनी अगाडि भन्छन्, सरकारले यत्रो व्यवस्थापन कसरी गरिरहेको छ भनेर म चकित छु। मेला आयोजक केही मान्छेसँग पनि कुरा गरें। यस्तो व्यवस्थापन संसारको अर्को कुनै पनि कुनामा हुन गाह्रो छ। भारतमात्र नभई छिमेकी देश नेपाल, भुटान, बंगलादेश, पाकिस्तानजस्ता देशबाट पनि भक्तजनको उत्तिकै घुइँचो छ भन्ने सुनेपछि उनले अगाडि भने, भारतका जनतामात्र नभई अन्य देशका जनतालाई पनि यहाँको सरकारले गरेको व्यवस्थापनमा अटुट विश्वास देखेर अचम्मित छु। महाकुम्भ मेला २०२५ का सूचना अधिकारी गगन यादवले महाकुम्भ मेला ऐतिहासिक रूपमा सफल भइरहेको बताए। यति धेरै मानिसमा आस्था रहेछ भन्ने देखेर अद्भुत आनन्द मिलेको छ, यादवले भने, पछिल्ला दिनमा दैनिक एक करोड भक्तजन आउने गरेका छन्। कति भक्तजन आए भन्नका लागि चोकचोकमा आर्टिफिसियल इन्टेलिजेन्समा आधारित क्यामेरा राखेका छौं। हाम्रो गणनाको आकलन यही नै हो। नेपाललाई पनि फाइदा नजिकैका छिमेकी देशमात्र नभई अस्ट्रेलिया, न्युजिल्यान्ड, दक्षिण अफ्रिका, मौरिससबाट पनि ठूलो संख्यामा भक्तजन मेलामा आएको सूचना अधिकारी यादवले बताए। नेपाल र भारतका हिन्दु तीर्थस्थलहरू एकआपसमा जोडिएका छन्। त्यसैले यो महाकुम्भ सफल हुनु भनेको भारतका लागि त फाइदाजनक छँदैछ, नेपालका लागि पनि उत्तिकै महत्त्वपूर्ण छ, यादवले भने, नेपालका पशुपतिनाथ, मुक्तिनाथलगायतका कतिपय तीर्थस्थल नपुगी हिन्दुहरूको धार्मिक यात्रा पूर्ण नहुने भएकाले नेपालले पनि यसको लाभ अवश्य प्राप्त गर्नेछ। उनका अनुसार मेलास्थल प्रयागराज रहेको उत्तरप्रदेशसँगै सिंगो भारतले यसबाट लाभ प्राप्त गर्दा नेपालको धार्मिक पर्यटनमा पनि त्यसको प्रभाव पर्नेछ। महाकुम्भको लाभ क्षणिक होइन, पछिसम्म रहिरहनेछ, उनले भने, नेपालले पनि त्यसको महसुस गर्नेछ। हिन्दु सर्किटलगायत हाम्रा परियोजना अघि बढाउने उपयुक्त बेला आएको छ। उत्तरप्रदेशको अर्थतन्त्रलाई मेलाले माथि उठाउने र भारतको सबैभन्दा बढी जनसंख्या भएको यस प्रान्तलाई विश्वलाई नै चिनाउने अवसरको रूपमा मेलालाई लिइएको छ। फागुन १४ अर्थात् शिवरात्रिसम्म चल्ने मेलाको व्यवस्थापकीय पक्ष पनि निकै चुस्त र सशक्त छ। यसअघि भागदौडको एक दुःखद् घटनाबाहेक व्यवस्थापन पक्ष निकै सशक्त रूपमा अघि बढाइएको छ। महाकुम्भ मेला संसारकै सबैभन्दा ठूलो धार्मिक जमघट भएकाले यसको व्यवस्थापन अत्यन्त चुनौतीपूर्ण रहे पनि आफूहरू सफल रहेको यादवको भनाइ छ। भारत सरकार, उत्तरप्रदेश सरकार, स्थानीय प्रशासन तथा विभिन्न संस्थाहरूको सहकार्यमा महाकुम्भ मेला भव्य रूपमा सञ्चालन भइरहेको छ। मेलामा करोडौं तीर्थयात्री, साधुसन्त, विदेशी पर्यटकहरू सहभागी छन्। मेलामा सुरक्षा, यातायात, आवास, खानपान, स्वास्थ्य आदि पक्षहरूको उच्च व्यवस्थापन गरिएको छ। ५० करोड सहभागी महाकुम्भ मेला धर्म, संस्कृति, अध्यात्म तथा व्यवस्थापनको अनौठो संगम रहेको मेलाका सहभागीहरू बताउँछन्। ५० करोडभन्दा बढी श्रद्धालु सहभागी भइसकेको महाकुम्भ मेला इतिहासकै सबैभन्दा ठूलो धार्मिक जमघट हो। यो भारतको उत्तरप्रदेश राज्यको पहिले इलाहाबाद भनिने प्रयागराजमा गंगा, यमुना र सरस्वती नदीको संगम तटमा आयोजना गरिएको छ। कुम्भ मेला हिन्दु धर्ममा निकै पवित्र मानिन्छ। पौराणिक कथाअनुसार जब देवता र असुरहरूले समुद्र मन्थन गरे, त्यतिबेला अमृतको घडाबाट केही थोपा पृथ्वीमा खस्यो। त्यसैकारण चार पवित्र स्थानहरू प्रयागराज, हरिद्वार, उज्जैन र नासिकमा कुम्भ मेला मनाइन्छ। प्रत्येक १२ वर्षमा एकपटक प्रयागराजमा पूर्ण कुम्भ मेला आयोजना गरिन्छ भने ६ वर्षमा अर्धकुम्भ मेला आयोजना गरिन्छ। प्रत्येक १४४ वर्ष अर्थात् १२ कुम्भ चक्रपछि महाकुम्भ मेला हुने भएकाले यसपटक प्रान्तीय सरकारसँगै केन्द्र सरकारसमेतले यसलाई प्रतिष्ठाको विषय बनाएका छन्। कुम्भ मेलामा मकर संक्रान्तिमा पहिलो शाही स्नानसहित पौष पूर्णिमा र अन्य विशेष दिन भनेको मकर संक्रान्ति, मौनी अमावस्या, वसन्त पञ्चमी, माघी पूर्णिमा र महाशिवरात्रि हुन्। यी विशेष पर्वमा कुम्भमा भिड ह्वात्तै बढ्ने गरेको छ। मेलामा नागा साधुहरूको पनि भिड लागेको छ। कुम्भमा प्रविधिको अद्भुत प्रयोग महाकुम्भ मेला डिजिटलमय छ। उत्तरप्रदेशका मुख्यमन्त्री योगी आदित्यनाथले महाकुम्भमा परम्परा र प्रविधिको संयोजन रहेको बताएका छन्। अध्यात्म र प्रविधिको फ्युजनलाई जोडेको महाकुम्भलाई संयुक्त राष्ट्रसंघले समेत मानवजातिको अमूर्त सम्पदाको मान्यता दिएको छ। भारतीय अन्तरिक्ष संस्था इस्रोले पनि अन्तरिक्षबाट महाकुम्भको अद्भुत तस्बिर सार्वजनिक गरेको छ। यतिबेला गुगल सर्च गर्दा महाकुम्भ आयोजना भइरहेको ४ हजार हेक्टर क्षेत्रफलका विभिन्न घाट, मन्दिर, अखडा संगमस्थलहरू प्रस्ट देखिन्छन्। समुद्र मन्थनको कथा ड्रोन शोमार्फत देखाउने गरिएको छ। दुई हजार वटा ड्रोन प्रयोग गरेर पौराणिक समुद्र मन्थन र प्रयाग महात्म्य का कथा आकाशमा देखाइन्छ। मुख्य स्थानहरूमा ३६० डिग्री भर्चुअल रियालिटी स्टलहरू जोडिएका छन्। त्यहाँ पुग्नेले साक्षात् देखेको जस्तो महसुस होस् भन्न त्यसो गरिएको हो। मेलामा निःशुल्क वाईफाईको पनि सुविधा छ। तीर्थालुको सुरक्षाका लागि अनुहार पहिचान गर्न सक्ने कृत्रिम बौद्धिकताजडित क्यामेराहरू राखिएका छन्। नुहाउने क्रममा कोही पानीमा डुबेमा ड्रोनसहितको लाइफ सेभर डुंगा राखिएको छ। चौबिसैघण्टा चल्ने एआई प्रविधिजडित १८ सय क्यामेराले कुन क्षेत्रमा भिड बढी छ र कुन क्षेत्रमा भिड कम छ, त्यहीअनुसार सुरक्षा व्यवस्था गरिन्छ। तीन हजारवटा सीसीटीभी जडान गरिएका छन्। भाषाको समस्या हुनेहरूका लागि महाकुम्भमा कुम्भ सहायक नामको बहुभाषिक एआई च्याटबोट छ। डिजिटल साइनबोर्डसँगै नदी बाहिर र नदीभित्र २४ घण्टा ड्रोन जोडिएका सीसीटीभी छन्। सायद धार्मिक सम्मेलनमा यति धेरै डिजिटल प्रविधि प्रयोग गरिएको यो मेला नै पहिलो होला। हवाई निगरानी र आपत्कालीन अवस्थामा उद्धारका लागि भनेर भारतीय वायुसेना पनि महाकुम्भमा तैनाथ गरिएका छन्। महाकुम्भका लागि एआई प्रविधिजडित उपकरण लगाएका ४० हजार सुरक्षाकर्मी छन्। सरसफाइका लागि आईसीटी (सूचना तथा सञ्चार प्रविधि) आधारित अनुगमन प्रणाली लागू गरिएको छ। महाकुम्भ क्षेत्रमा तैनाथ गरिएका १५ हजारभन्दा बढी सरसफाइ कर्मचारी र तिनका परिवारका लागि आधारभूत आवश्यकताका सबै व्यवस्था गरिएको छ। सरसफाइ कर्मचारीका बालबालिकाका लागि अस्थायी विद्यालय खोलिएका छन्। मेला भर्न आउने तीर्थालुलाई साइबर अपराधबाट जोगाउन हेल्पलाइन नम्बर जारी गरिएको छ। ५६ साइबर विशेषज्ञसहितको साइबर सेल महाकुम्भमा चौबिसैघण्टा तैनाथ छन्। मेलामा डिजिटल प्रविधिको प्रयोग गरी लाइभ स्ट्रिमिङ, मोबाइल एप्स, टेन्ट सिटीजस्ता सुविधा उपलब्ध गराइएका छन्। भारतीय रेलले विशेष कुम्भ एक्सप्रेस तथा थप ट्रेन सेवा सञ्चालन गरेको छ। प्रयागराज जंक्सन, प्रयाग स्टेसन, झुसी तथा अन्य नजिकका रेलवे स्टेसनहरूमा यात्रुलाई सुविधा पुर्याइरहेको छ। यस्तै, उत्तरप्रदेश राज्य यातायात निगमद्वारा विशेष बस सेवा सञ्चालन गरिएको छ। दिल्ली, लखनउ, वाराणासी, कानपुरजस्ता ठूला सहरहरूबाट अतिरिक्त बस सेवा उपलब्ध गराइएको सूचना अधिकारी यादवले जानकारी दिए। प्रयागराज विमानस्थलमा अतिरिक्त उडानहरूको व्यवस्था गरिएको छ। लखनउ र वाराणसी विमानस्थलबाट पनि उडान संख्या थप गरिएको छ। गंगा नदीमा विशेष बोट सर्भिस तथा फेरी सर्भिसको व्यवस्था गरिएको छ। ८५० बोटहरूले मेलाको विभिन्न क्षेत्रहरूमा आवतजावत सहज बनाइरहेका छन्। १८ सय कर्मचारी गंगाको आसपासको सुरक्षा अवस्था हेर्नमात्र खटाइएका छन्। कुम्भ मेलामा करोडौं श्रद्धालुहरूको बसोबासको व्यवस्था उचित तवरले गरिएको छ। विभिन्न स्तरका आवास सुविधा उपलब्ध छन्। जसमा टेन्ट सिटीअन्तर्गत सामान्य टेन्टदेखि लक्जरी कटेजसम्म छन्। ती टेन्टहरूमा शौचालय, पानी, बिजुली तथा सुरक्षा व्यवस्था मिलाइएको छ। र, ती अधिकांश सबै निःशुल्क छन्। प्रयागराज तथा आसपासका सहरहरूमा विभिन्न स्तरका होटल तथा गेस्ट हाउसहरू उपलब्ध छन् भने नजिकैका तीर्थस्थलहरू अयोध्या र काशी बनारसमा पनि कुम्भ स्नान गरेर त्यहाँ जानेलाई उचित व्यवस्था गरिएको छ। मेलामा लाखौं मानिसलाई निःशुल्क भोजन तथा अन्य खानपान सुविधा उपलब्ध गराइएको छ। ६ वर्ष अघिदेखि महाकुम्भको तयारी उत्तर प्रदेशको सरकारी तथ्यांकअनुसार ६ वर्षदेखि महाकुम्भ मेलाको तयारी गरिएको थियो। यो समयमा सरकारले खर्बौ रकम लगानी गरेको थियो। छोटो समयकै लागि भएता पनि लोभलाग्दा पूर्वाधारसमेत निर्माण भएका छन्। जुन, पर्यटन क्षेत्र विकासका लागि अत्यन्तै महत्त्वपूर्ण मानिन्छ। आर्थिक पक्ष अझै फाइदाजनक महाकुम्भ मेलाको धार्मिक हिसाबले जति महत्त्व छ। त्यसभन्दा कयौं गुणा बढी आर्थिक पाटोबाट झनै लाभदायक बन्दै गइरहेको छ। संसारकै सबैभन्दा ठूलो मेलाको रूपमा स्थापित महाकुम्भले उत्तर प्रदेशको मात्रै नभई समग्र भारतकै अर्थतन्त्रमा ठूलो योगदान पुर्याउने देखिएको छ। तीर्थालुलाई कुम्भ लैजाने र घुमाउनका लागि लाखौंको संख्यामा सवारी चालक खटिएका छन। सानादेखि ठूला पाँचतारे होटलदेखि प्रयागराज, अयोध्या र बनारससम्मै भरिभराउ छन्। बस्नका लागि वैकल्पिक व्यवस्थाका लागि कुम्भमा स्नान गर्न पुगेका भक्तजन टेन्टमा बस्न बाध्य छन्। त्यसको प्रभाव भारतमा हुने नै भयो। यता नेपालका सीमा क्षेत्रमा समेत होटललगायतका पर्यटकीय ठाउँहरू अहिले खचाखच भएका छन्। भैरहवा सीमा क्षेत्रमा होटल व्यवसाय गर्दै आएका राजेन्द्र भण्डारी २४ घण्टा होटल खुल्लै राख्नु परेको सुनाउँछन्। बोर्डर क्षेत्रमा सामान्य रूपमा चल्ने होटल अहिले सबै खचाखच छन्, भण्डारीले भने, हामीलाई एकछिन फुर्सद छैन। यो कुम्भकै प्रभाव हो। दुई जना मात्र कर्मचारी रहेको उनका होटेलमा हाल आठ जना कर्मचारी छन्। अहिले होटलमा आउनेहरू ताजा दाल, भात र सामान्य बस्ने ठाउँ भए पनि चित्त बुझाउनुहुन्छ। हामी त यही कुम्भकै बहानामा पनि व्यापार भएकोमा खुसी छौं। भारतमा यतिबेला कुम्भलाई अर्थतन्त्रको मेरुदण्डकै रूपमा हेरिएको छ। सूचना अधिकारी यादवका अनुसार १४४ वर्षमा लागेको कुम्भमा नुहाउन हरेक दिन औसतमा एक करोडमाथि तीर्थालु पुगेका छन्। महाकुम्भमा भारतका स्थानीय उत्पादनको मुख्य बजार कुम्भ मेला बन्न पुगेको छ। किसानको आफ्ना उत्पादनको प्रदर्शनी गर्ने थलोमात्रै नभई बजारीकरणको प्रमुख केन्द्र बनेको छ। एकैपटक लाखौंलाई रोजगारी सिर्जना भएको छ। केही व्यक्ति कुम्भमा सामान्य पसल गरेर बसेका पनि रातारात चर्चित बनेका छन्। विभिन्न स्थानमा अवसर पाएका छन्। लगानीका नयाँनयाँ अवसरको ढोका खुलेको छ। कुम्भ मेलालाई भनेर अर्बौं लगानी भित्रिएको छ। अर्को महत्त्वपूर्ण पाटो के छ भने २६ वर्षपछि प्रयागराज एयरपोर्टमा अन्तर्राष्ट्रिय उडान भएको छ। त्यसको प्रमुख कारण कुम्भ मेला हो। एयर ट्राफिकको समस्या दैनिकजसो देखिएको छ। प्रयागराज विमानस्थलदेखि महाकुम्भ मेलासम्म हजारौं होटल खुलेका छन्। सरकारले फराकिलो बाटो बनाएको छ। उक्त मेलाले उत्तरप्रदेशलाई आर्थिक क्षेत्रबाट माथि लैजानका लागि सहयोग पुग्ने देखिन्छ। महाकुम्भकमा आगन्तुकहरूको ओइरो लागेपछि भीड व्यवस्थापनमा आयोजकलाई भने २४ घण्टा नै चुनौती छ। यो बीचमा दुई घटना पनि घटेका छन्। पहिलो घटना अमृत स्नानका बेला भएको भागदौडमा ३० जनाको मृत्यु भएको थियो भने एउटा टेन्टमा आगलागी पनि भयो। यद्यपि त्यहाँ पुग्ने कसैलाई पनि घटनाको प्रवाह छैन। मेलामा भक्तालु पुर्याउन भारतीय रेलवे सेवालाई पूर्ण क्षमतामा सञ्चालन ल्याइएको छ। प्रयागराज जक्सनसहित सबै आठ स्टेसनहरू पूर्ण रूपमा सञ्चालनमा ल्याएको छ। सरकारले सुरक्षा व्यवस्था मजबुत बनाउन सुरक्षाकर्मीको व्यापक परिचालन, एआईसञ्चालित सीसीटीभी क्यामेरा, ड्रोन निगरानी गरिएको छ। करोडौं तीर्थालुु पुगेर स्नान गर्ने भएकाले कुम्भ आसपासमा सरसफाइ व्यवस्थित बनाइएको छ । फोहोर हुन नदिन करिब २२ हजार सरसफाइ कर्मचारी खटाइएको छ। नदीमा स्नानका बखत चढाइएका फूल, फोटो, नरिबलजस्ता वस्तु तुरुन्त सफा गर्नका लागि छुट्टै गाडीहरूको व्यवस्था गरिएको छ। कुम्भ मैदानमा हजारौं जैविक शौचालय १ लाख ५० हजार र स्वचालित फोहोर व्यवस्थापनका १० हजार एकाइहरू रहेका छन्। सिंगो अस्पताल नै त्यहाँ स्थापना गरिएको छ। अनौठो कुरा के छ भने त्यही बच्चा जन्माउनका लागि भन्दै पुग्नेको लर्को छ। तीर्थयात्रीहरूलाई आयुर्वेद, होमियोप्याथी र प्राकृतिक चिकित्सा उपचार प्रदान गर्ने व्यवस्था मिलाइएको छ। दिल्लीबाट एम्स, एपोलो, आईएमएस बीएचयूका विशेषज्ञहरूसहित क्यानडा, जर्मनी र रूसका अन्तर्राष्ट्रिय विशेषज्ञहरू समेतले स्वास्थ्य सेवा दिएको प्रशासनले जानकारी दिएको छ। महाकुम्भले भारतको सांस्कृतिक र धार्मिक पर्यटनलाई अन्तर्राष्ट्रिय स्तरमा पुर्याएको छ। महाकुम्भकै कारण २५ देशबाट भक्तजनहरूको ओइरो लागेको छ। विश्वको ध्यान खिचेको उक्त मेलामा विश्व चर्चित एपल कम्पनीका फाउन्डरकी पत्नी लरेन पावेलले पनि दीक्षा लिएकी थिइन्। मेलाको सुरुवाती दिनमै आइपुगेकी उनले विश्वमा सनातन धर्ममात्र एउटा मुक्तिको बाटो भएकाले सोही बाटो आफूले पनि रोजेको बताएकी थिइन्। सोही कारण पनि अमेरिकालगायत अन्य देशबाट भक्तजनको ओइरो लाग्यो। मेलामा भुटानी राजा पनि स्नान गर्न पुगेका थिए। महाकुम्भमा भारतकी राष्ट्रपति द्रौपदी मुर्मु, प्रधानमन्त्री नरेन्द्र मोदी, गृहमन्त्री अमित शाह, रक्षामन्त्री राजनाथ सिंहलगायत धेरै केन्द्रीय मन्त्री, मुख्यमन्त्रीलगायत विशिष्ट व्यक्तिहरू पुगेका छन्। त्यसैगरी, अर्बपतिहरू, बलिउड र भारतीय खेलकुद जगत्का सेलिब्रेटीहरू पनि स्नान गर्न पुगेका छन्। भारतका खर्बपति व्यापारी रिलायन्स इन्डस्ट्रिजका अध्यक्ष मुकेश अम्बानी र अनिल अम्बानी सपरिवार पुगेका थिए। नेपालबाट पनि कुम्भ जानेको लर्को नेपालबाट चर्चित सेलिब्रेटीदेखि राजनीतिक व्यक्तित्वहरू पनि स्नानका लागि पुगेका छन्। कांग्रेसका महामन्त्री गगनकुमार थापा, पार्टीका प्रवक्ता डा प्रकाशशरण महत, अर्जुननरसिंह केसीलगायत सपरिवार कुम्भ स्नानका लागि पुगेका थिए। क्रिकेटका राष्ट्रिय खेलाडी सोमपाल कामी र करण केसी, कलाकार पूजा शर्मालगायत पनि पुगेका थिए। नेपालबाट विभिन्न हवाई माध्यम तथा सडक मार्गबाट दिनहुँजसो धार्मिक पर्यटक प्रयागराज गइरहेका छन्। नेपालगन्जको रुपैडिया, भैरहवा, जनकपुर, विराटनगर काँकडभिट्टालगायतका नाकाबाट तीर्थयात्री गएका छन्। अर्को पाटो के छ भने कुम्भमा अधिकांश वृद्धहरूलाई रुचि लाग्नु स्वाभाविक भए पनि भर्खरका युवाहरूको लर्को पनि उत्तिकै लागेको छ । काठमाडौं कुपण्डोलबाट बुवाआमा साथमा लिएर पुगेकी सजना सापकोटा सामाजिक सञ्जालमा हेर्दाहेर्दै आफूलाई पनि त्यहाँ कहिले पुगुम् जस्तो भएर आएको बताउँछिन्। बुवाआमाभन्दा पनि म आपैँ आउन चाहन्थें। मैले नै कर गरेर उहाँहरूलाई लिएर आएको हो। यहाँ आएपछि गंगामा आएपछि साँच्चिकै हल्का महसुस भयो। शरीरमा एक किसिमको ऊर्जा छचल्किएको भान भइरहेको छ। ४५ दिनसम्म चल्ने महाकुम्भ मेला अन्तिमअन्तिम समयमा पुगेको छ। यद्यपि भक्तजनको भिड भने झन्झन् बढ्दै गएको यादव बताउँछन्। यद्यपि कुम्भले आध्यात्मिक महत्त्वको पाटोबाट मात्र नभई यसले पार्ने आर्थिक प्रभाव पनि अद्भुत छ। महाकुम्भ मेलाको बजेट लगभग १२ हजार ६ सय ७० करोड रुपैयाँ हो। यसले आध्यात्मिक उन्नतिमात्र होइन, स्थानीय र राष्ट्रिय अर्थतन्त्रलाई नयाँ उचाइमा पुर्याउन महत्त्वपूर्ण योगदान गर्छ। मेलामा ५० करोडले अवलोकन गर्दा प्रतिव्यक्ति पाँच हजार रुपैयाँमात्रै खर्च गरे पनि २५ खर्ब रुपैयाँ बराबरको आर्थिक कारोबार हुने अनुमान लगाउन सकिन्छ। आयोजकको दाबीअनुसार आगन्तुकले करिब २ लाख करोड रुपैयाँ खर्च गर्नेछन्। यदि, दाबीअनुसार खर्च भएको अवस्थामा भारतको राष्ट्रिय अर्थतन्त्रमै ठूलो प्रभाव पार्ने देखिन्छ। कुम्भ मेलाबाट आर्थिक लाभ लिनका लागि भारत सरकारले मेलाको ब्रान्डिङमा ३६०० करोड रुपैयाँ खर्च गरेको छ। त्यसका अलवा पूर्वाधार निर्माणमा पनि व्यापक खर्च गरेको छ।"
तालमेल गरेर चुनाव लड्दा माओवादीलाई क्षति पुग्यो : उपाध्यक्ष भुसाल,"अर्घाखाँची : नेकपा माओवादी केन्द्रकी उपाध्यक्ष पम्फा भुसालले कांग्रेस र एमालेसँग पालैपालो तालमेल गरेर चुनाव लड्दा पार्टीलाई क्षति पुगेको बताएकी छन्। तालमेलले पार्टी क्षयीकरणको बाटोमा लागेकाले आगामी चुनाव एक्लै लड्ने उनले बताइन्। सन्धिखर्कमा आयोजित पत्रकार सम्मेलनमा उनले सत्तामा रहँदा लोकप्रिय कामहरू गरेको र प्रतिपक्षमा समेत सशक्त भूमिका निभाइरहेको बताइन्। संख्या ३२ सिटको मात्र भए पनि नेपालको राजनीतिमा यसले ठूलो भूमिका खेलिरहेको उनको भनाइ छ। सत्तामा रहँदा होस् वा प्रतिपक्षमा माओवादीको भूमिका प्रभावकारी रहेको उनले बताइन्। ०६४ सालको जस्तो बलियो त हामी छैनौं,' उनले भनिन्, संख्या थोरै भए पनि हाम्रो भूमिका धेरै छ। संविधान संशोधनको प्रसंग कोट्याउँदै उनले आन्दोलनबाट प्राप्त उपलब्धि वर्तमान सरकारले संविधान संशोधनमार्फत खोस्न लागेको बताइन्। साना दलहरूलाई थ्रेस होल्ड लगाएर दुई दलीय शासन चलाउन खोजेको उनले आरोप लगाइन्। समानुपातिक प्रणाली हटाउने प्रपञ्च गरेको भन्दै भुसालले अधिकार खोस्ने काम स्वीकार्य नहुने बताइन्।"
अनि मैले भन्नथाले घरज्वाइँ बसेको छु : प्रधानमन्त्री ओली,"काठमाडौं : प्रधानमन्त्री केपी शर्मा ओलीले डेरा नपाएर आफू ससुरालीमै बस्नुपरेको बताएका छन्। पत्नी राधिकाको किताब 'करुणा'को लोकार्पण समारोहमा सम्बोधन गर्दै प्रधानमन्त्री ओली आफू गृहमन्त्री भएर हटेपछि डेरा नपाएको बताए। 'डेरा बस्थे। गृहमन्त्री भएर मन्त्री क्वाटर गएँ। मन्त्री बनेर हटेपछि त डेरा खोज्दा पनि भेटिएन। धेरै दिनम्म डेरा नभेटेपछि सालो ज्ञानेन्द्र शाक्यले हाम्रैमा बसौं भनेसि ससुरालीमा बसें। साथीभाइले कहाँ बस्नुभएको छ? भनेर सोध्न थाले। अनि मैले भन्नथाले घरज्वाइँ बसेको छु। ढुक्कले भनिदिएपछि साथीहरूले सोध्न छोडे। घरज्वाइँ भनेपछि धेरैलई ह्युमिलेशन हुँदो हो, मैले पाल्छु भन्या भए पो ह्युमिलेशन ,' उनले भने। उनले पत्नी राधिकालाई केही कुराको आश्वासन नदिएको प्रस्ट पारे। 'मैले सुरुमै जिन्दगीमा एक कपि चिया खुवाउन सक्दिनँ। एकसरो कपडा दिन सक्दिनँ। जिन्दगीभरि साथ दिन्छु भन्छन् तर जिन्दगीको ठेगान छैन। श्रीमती पाल्ने धाक पनि दिइनँ। न जागिर छ, न घर खेत छ। सबै सिध्याएर हिँडेको मान्छे हुँ। सबै कुरा कुरा नलुकाइ भनेको छु। श्रीमती पाल्न सक्ने हुती भएको मान्छे म होइन,' प्रधानमन्त्री ओलीले भने। उनले आफूले पत्नी भन्दा पनि राधिकाले आफूलाई भित्र्याएको बताए। 'केपी ओलीले मलाई भित्र्याएको होइन। मैले डेरा खोजेर केपी ओलीलाई भित्र्याएको हुँ' राधिकाले किताबमा ठीकै लेखेकी छन्,' प्रधानमन्त्री ओलीले भने। उनले बालकोटस्थित घर पनि राधिकाले बनाएको बताए। 'त्यो घर पनि राधिकाले ट्रस्टलाई दान दिइसकेकी छन्। त्यो मेरो पैसाले बनेको पनि होइन। उनकै सम्पत्तिको दान हो,' उनले थपे। उनले वैवाहिक वर्षगाँठको अवसरमा राधिकाले राम्रो गिफ्ट 'करुणा' दिएको बताए।"
"आवश्यकताअनुसार ७ बाट ९ वा ५ प्रदेश हुनसक्छ, धेरै रूवाबासी गर्न जरुरी छैन : प्रधानमन्त्री ओली","काठमाडौं : प्रधानमन्त्री केपी शर्मा ओलीले लोकतान्त्रिक प्रणालीका संरचनात्मक पक्षलाई हेरफेर र सुधार गर्न सकिने बताएका छन्। पत्नी राधिका शाक्यको किताब करुणा लोकार्पण गर्दै प्रधानमन्त्री ओलीले संविधानमा उल्लेख भएको आधारभूत पक्षबाहेक अन्य संरचनात्मक पक्षलाई हेरफेर र सुधार गर्न सकिने बताए। मुलुक र जनताको आवश्यकताका आधारमा सात प्रदेशलाई पाँच वा नौ वटा पनि हुनसक्ने भन्दै त्यसमा कुनै रूवाबासी गर्न उनको आग्रह छ। प्रधानमन्त्री ओलीले राजनीतिक आन्दोलनमा लाग्दा आफूले माग गरेको लोकतान्त्रिक गणतन्त्रको व्यवस्था आफ्नै जीवनमा ल्याउन सफल भएको बताए। उनले अब देशमा ठूलो राजनीतिक तथा सामाजिक परिवर्तनका लागि लड्नुपर्ने अवस्था नरहेको भन्दै केही सुधार भने गर्न सकिने बताए। 'खुसीको कुा मैले आफ्नै जीवनकालमा लोकतान्त्रिक गणतन्त्र देखें। त्यतिबेला मेरो माग संघीयता थिएन। २००७, २००४६ र ६२६३ को आन्दोलनमा संघीयताको माग थिएन। यस्तो कुरा गर्दा मलाई संघीयता विरोधी पनि भन्छन्,' उनले भने, 'अहिलेको ७ वटा प्रदेश ९ वटा वा ५ वटा पनि हुनसक्छ। कुनै रुवाबासी गर्नु आवश्यक छैन। देश र जनताको आवश्यकताअनुसार प्रदेश बन्ने हो,' उनले भने। जेलबाट पैदल निस्किएको कैदी प्रधानमन्त्री बन्ने भन्दै अन्डरमाइन गर्न नहुने उनको भनाइ छ। 'लोकतन्त्रका लागि हामीले गरेको त्यागलाई अन्डरमाइन गर्छन्। त्यो राम्रो होइन,' उनले भने।"
राधिका शाक्यलाई अहिलेसम्म सम्बोधन गरेको थिइनँ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पत्नी राधिकालाई अहिलेसम्म आफूले सार्वजनिक स्थानमा सम्बोधन नगरेको बताएका छन्। पत्नी राधिकाको किताब 'करुणा'को लोकार्पण समारोहमा सम्बोधन गर्दै प्रधानमन्त्री ओलीले पहिलोपटक पत्नी राधिकाको सम्बोधन गरे। 'आज एउटा नयाँ कुरा हुने भयो। मैले अहिलेसम्म यस्तो सभाहरूमा राधिका शाक्यलाई सम्बोधन गरेको थिइनँ। सँगै बस्दा पनि सम्बोधन गरेको थिइन। आज सभापति नै भएपछि, पुस्तकको लेखिका नै भएपछि सम्बोधन नगरी सुख भएन,' सम्बोधन गर्दै प्रधानमन्त्री ओलीले भने, 'सभापति राधिका शाक्यज्यु, आजको लोकार्पित गरिएको पुस्तक करुणाका लेखिकाज्यु।' उनले पत्नी राधिकाको प्रशंसा गरुँ कि नगरुँ भन्ने विषयमा पनि द्विविधा भएको बताए। 'प्रशंसा नगरौं, सबैले प्रशंसा गरे। किन कन्जुस बनेको होला भन्ने डर। प्रशंसा गरौं, श्रीमतीको प्रशंसा गर्न पाएको रैनछ, मौका छोपेर गयो भन्लान् भन्ने डर,' उनले भने। उनले 'करुणा' उपन्यास, कथा वा कहानी केही भए पनि सत्यमा आधारित लेखोट भएको बताए। उनले पत्नी राधिकाको किताबलाई केही नमिसिएको २४ क्यारेटजस्तै भएको प्रस्ट पारे। 'मैल कहिले कुनै संस्मरण लेख्दा कथानक पनि मिसाइदिन्छु। तर, य किताब केही नमिसिएको २४ क्यारेट हो। यो किताब सत्यमा आधारित छ। यसको सत्यमाथि कसैले प्रश्न उठाउन सक्दैन। यसको साथी म पनि छु,' उनले भने।"
"न मलाई फलानाले पालेको हो, न मैले अरुको भैँसी चराएको हुँ : प्रधानमन्त्री ओली","काठमाडौं : प्रधानमन्त्री केपी शर्मा ओलीले भूमिगत अवस्थामा नागरिकता हराएकाले अर्को नागरिकता बनाएको बताएका छन्। पत्नी राधिका शाक्यको किताब करुणा लोकार्पण गर्दै प्रधानमन्त्री ओलीले दुइटा नागरिकताका भएको भनेर भ्रम फैलाइएको बताए। उनले आफूले नागरिकतामा आमाबुबा फेर्न नसक्ने बताए। 'भूमिगत बेला कसले नागरिकता च्यापेर बस्छ? जसले ठाउँठाउँमा आफ्नो नाम परिवर्तन गर्दै हिंडेको छ, हुलिया बदल्दै हिंडेको छ, उसले नागरिकता खल्तीमा हालेर हिँड्छ?,' प्रधानमन्त्री ओलीले प्रश्न गरे, 'नागरिक हराएपछि अर्को बनाएँ। त्यसमा कुनै ब्यहोरा फरक छैन। किनकि केपी ओलीले त्यही भन्छ। म बाउ आमाको नाम परिवर्तन गर्न सक्दिनँ।' उनल आफ्नोबारे थुप्रै अफवाह फैलाइएको बताए। बन्चरोले बाउ छोरालाई मारेको, अर्काको घरमा भैँसी चराएको लगायत भ्रम फैलाइएको उनले बताए। 'म सामान्य परिवारमा जन्मिएको मान्छे हुँ। एक माना बन्दोबस्त भएको, खेतबारीबाट धान फल्ने घरमा जन्मिएको हुँ। मलाई फलानाले लगेर पालेको, भैँसी चराएको भन्छन्। हो, मैले आफ्नै भैँसीगाई चराएको हो। आफ्नै खेत जोतेको हो। मेरो आमा बित्नुभएपछि हजुआमाले मजाले हुर्काएको मान्छे हुँ,' उनले भने। उनले त्यसबेलाको ट्रेन्डअनुसार आफ्नो बुबाआमा मधेस झरेको बताए। बाढीले घरबार लगेपछि मात्रै आफ्नो दुःखका दिन सुरू भएको उनको भनाइ छ। 'हदबन्दी लाग्ने भएपछि हाम्रो जग्गा खेत पनि गएकै हो। बाढीले खेतबारी बगाएपछि हाम्रो दुःखका दिन आए। हामीले चरम गरिबी भोगेकै हो। अहिलेसम्म पनि हाम्रो दुःखका दिन हटेको छैन,' उनले भने। उनले युवा अवस्थामा आफूमा विद्रोही स्वभाव भएको बताए। त्यसैले २२ वर्षकै उमेरमा जेल जानुपरेको उनको भनाइ छ। 'खेल्न, पढ्न मलाई राम्रो लाग्थ्यो। साथीभाइको पनि प्यारो थिएँ। हुर्किँदै गएपछि म विद्रोही स्वभाव बन्दै गयो। समाजको बेथितिको कुरा उठाउन थाले। सबै कुरा बुझ्दै जाँदा व्यवस्था र राजनीतिबारे बुझे। अनि त्यतैतिर लागे। २२ वर्षमा चल्दै थिएँ, मलाई समातेर जेल हालियो। यातना दिइयो। उदाउँदो युवालाई विभिन्न मुद्दा लगाइयो। फाँसीको माग गरियो। भात खाँदाखाँदै बाउछोरालाई बन्चरोले हानेको भ्रम छर्न थाले। पञ्चायतका मतियारहरु अहिले पनि त्यस्तै कुरा गरिरहेका छन्। मैले व्यवस्थाविरुद्धको लडाइँ लडेकै हो। मैले मान्छे सचेत बनाएकै हो। राजतन्त्रविरुद्ध लागेकै हो। म गणतन्त्रवादी भएकै हो। निरर्थक हल्ला किन गर्नु,' उनले भने। प्रधानमन्त्री ओलीले आफ्नो जीवनकालमा १४ वर्ष जेल र ६ वर्ष भूमिगत बसेको बताए।"
लोकतन्त्रको विकल्प खोज्नु मुलुकलाई संकटमा धकेल्ने काम हो : गृहमन्त्री लेखक,"काठमाडौं : गृहमन्त्री रमेश लेखकले लोकतन्त्रको विकल्प नभएको बताएका छन्। शनिबार काठमाडौंमा आयोजित सुदूरपश्चिम कानुन समाजको प्रथम अधिवेशनमा गृहमन्त्री लेखकले लोकतन्त्रको विकल्प लोकतन्त्र मात्रै हुने बताएका हुन्। अहिलेको संविधानले लोकतन्त्रलाई सुनिश्चित गरेको छ। यसको विकल्प खोज्ने भनेको मुलुकलाई संकटमा धकेल्ने काम हो। त्यसैले सबै ठाउँबाट संविधानमाथि हुने आक्रमणको डटेर सामना गर्नुपर्छ, उनले भने। लोकतन्त्रको रक्षा, संविधानको सुरक्षा र समावेशिताको सुदृढीकरण आजको आवश्यकता भएको गृहमन्त्री लेखकले बताए। १० वर्षमा संविधानको अभ्यास गर्दा देखिएका सबल र दुर्बल पक्षको विश्लेषण गरी संविधान संशोधनको तयारी भइरहेको उनले बताए। संविधान संशोधन गर्दा संसदीय सर्वोच्चताको कुरा गर्नुपर्ने गृहमन्त्री लेखकले आवश्यकता औंल्याए। कानुन र नीतिगत सुधार सरकारका प्राथमिकता भएको उनको भनाइ छ। राज्यका सबै अंगमा सुदूरपश्चिमको उचित प्रतिनिधित्व गराउन आफूहरू लागिपरेको उनको भनाइ छ।"
राधिका नभएको भए म अहिलेसम्म बाँच्न सम्भव थिएन : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पत्नी राधिका शाक्यका इच्छा, आकांक्षाबारे खुलेर चर्चा गरेका छन्। पत्नी राधिकाको किताब 'करुणा'को लोकार्पण समारोहमा प्रधानमन्त्री ओलीले पत्नी राधिकाले आफूसँग भएका विभिन्न मागहरूबारे खुलासा गरेका हुन्। उनले 'करुणा' उपन्यास, कथा वा कहानी केही भए पनि सत्यमा आधारित लेखोट भएको बताए। उनले पत्नी राधिकाको किताबलाई केही नमिसिएको २४ क्यारेटजस्तै भएको प्रस्ट पारे। 'मैल कहिले कुनै संस्मरण लेख्दा कथानक पनि मिसाइदिन्छु। तर, य किताब केही नमिसिएको २४ क्यारेट हो। यो किताब सत्यमा आधारित छ। यसको सत्यमाथि कसैले प्रश्न उठाउन सक्दैन। यसको साथी म पनि छु,' उनले भने। उनले पत्नी राधिकाको पनि भित्रभित्रै केही इच्छा, आकांक्षा रहेको र उक्त कुरा किताब पढेर आफूले थाहा पाएको बताए। 'उनको (राधिकाको) मसँग पनि केही डिमान्ड रहेछन्, भित्रभित्रै। केही इच्छा रहेछन्। यसो गरिदिए हुन्थ्यो, उसो गरिदिए हुन्थ्यो,' उनले भने, 'जन्मदिनमा फूल दिऊँ भने भोलिपल्ट थाहा हुन्छ। सम्झेर दिए हुन्थ्यो भन्ने उनलाई लाग्थ्यो। भनिदिए हुन्थ्यो भन्ने मलाई लाग्थ्यो। ३७ वर्षदेखि हामीबीच यस्तै चल्दै आयो।' उनले पत्नी राधिकाको जन्मदिनमा फूल दिन नपाए पनि आफ्नो जन्मदिन भव्यताका साथ मनाइदिने गरेको बताए। राधिका नभएको भए आफू बाँच्न पनि सम्भव नभएको ओलीको भनाइ छ। 'जब म बिरामी हुन थाले। त्यसपछि उनले मेरो जन्मदिन भव्यताका साथ मनाइदिन्छन्। राधिका नहुने हो भने म अहिलेमसम्म बाँच्न सम्भव थिएन। वास्तवमै थिएन। आँगनको माथिल्लोपट्टि मठ बनाएर हरेक विहानबेलुका हुर्काएर तुलसीजस्तै बाँचेको मान्छे हुँ म। जंगलको तितेपातेजस्तो होइन, जतनले बाँचेको मान्छे हँ। आज ७३ पुगे। भोलि ७४ लाग्छु,' उनले भने। उनले आफूलाई बचाउन सजिलो नभएको बताए। 'मलाई बचाउन सजिलो छैन, अलिक गाह्रो नै छ,' उनले थपे।"
सरकारप्रति जनताको आक्रोश बढ्यो : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकारप्रति जनताको आक्रोश बढ्दै गएको बताएका छन्। शनिबार काठमाडौंमा माओवादी केन्द्र केन्द्रीय कार्यालयले आयोजना गरेको स्थानीय तहबाट समाजवादको पूर्वाधार निर्माणसम्बन्धी अभिमुखीकरणको उद्घाटन गर्दै प्रचण्डले सरकारको काम दिनप्रति दिन नराम्रो हुँदै गएको र जनतामा सरकारप्रति असन्तुष्टि र आक्रोश बढ्दै गएको बताए। सरकारप्रतिको आक्रोशलाई विभिन्न राजनीतिक प्रवृत्तिहरूले आआफ्नो हिसाबले प्रयोग गर्ने कोसिस पनि गरिरहेको उनले बताए। प्रचण्डले सरकारकै गलत कामकारबाहीका कारण इतिहासमा एउटा रछ्यानमा मिल्काइएका तत्वहरुले पनि फेरि एकचोटी पुनरागमन हुने हो कि भन्ने दिवासपनामा रहेको जिकिर गरे। प्रचण्डले देशको परिस्थितिलाई नयाँ मोड दिने उद्देश्यका साथ आफ्नो नेतृत्वको सरकारले महत्त्वपूर्ण रेकर्ड बनाएको अवस्थामा देशलाई भ्रष्टाचारमा फसाउँदै आएकाहरूको कारणले सरकारबाट बाहिर आउने अवस्था पैदा भएको जिकिर गरे। उनले १८ महिनाको सरकारको अनुभव र सरकारबाट बाहिरिँदै गर्दा जनतामा गरिएको अपिलले जनतामा सकारात्मक प्रभाव पर्दै गएको र माओवादीप्रति पुनः आकर्षण फर्कन थालेको बए। प्रचण्डले पार्टी अब आफ्नै वर्गमा फर्केर स्थानीय तहबाट समाजवादको अभ्यास गर्ने अभियानमा अघि बढेको बताए। अध्यक्ष प्रचण्डले अब माओवादी केन्द्रले नेतृत्व गरेका सबै पालिका नमुना बन्नुपर्ने र टाढैबाट फरक छन् भनेर चिनिने बनाउनुपर्ने बताए। उनले समाजवादको सैद्धान्तिक बहसलाई व्यवहारिक रूपमा स्थानीय तहबाट निर्माण गर्दै लैजाने पार्टीले निर्णय गरेको जानकारी दिए। प्रचण्डले स्थानीय विशेषताअनुसारको समाजवादको अभ्यासका लागि अब जनताले फरक महसुस गर्ने कार्यक्रम अघि बढाउनुपर्ने बताए।
सरकारसँग माओवादी केन्द्रको माग : विदेशी राष्ट्रसँग व्यवहार गर्न साझा राष्ट्रिय दृष्टिकोण बनाऔं,"काठमाडौं : विदेशी राष्ट्रहरूसँगको सम्बन्ध सुमधुर बनाउन साझा राष्ट्रिय दृष्टिकोण बनाउन संवाद थाल्न माओवादी केन्द्रले सरकारसँग माग गरेको छ। माओवादीले केपी ओली शर्मा नेतृत्वको सरकारले माफिया र भ्रष्टाचारीहरूलाई संरक्षण दिइरहेको आरोप लगाएको छ। उसले विश्वको भूराजनीति विरोधाभाषपूर्ण बन्दै गएको ठहर सरकारलाई नेपाल र नेपालीको अस्तित्व रक्षा र आत्मसम्मानका लागि सबै दलसँग संवाद गरेर सरकारले परराष्ट्र नीति बनाउनुपर्ने माओवादीले माग गरेको हो। शुक्रबार माओवादी मुख्यालय पेरिसडाँडामा पार्टीको आधिकारिक धारणा सार्वजनिक गर्न आयोजना गरेको पत्रकार सम्मेलनमा पार्टी प्रवक्ता अग्निप्रसाद सापकोटाले विश्व परिस्थिति विरोधाभाष र अन्योलपूर्ण बन्दै गए पनि सरकार चुपचाप लागेर बसेको टिप्पणी गरेका छन्। उनले भने, विश्व भूराजनीति गम्भीर मोडमा पुगेको छ। नेपाली सेना पनि संवेदनशील र चनाखो भएर बस्नुपर्छ अब विश्वका शक्तिशाली देशहरू नेपालमा स्पेस बनाउन खोजिरहेका छन्। हामी गम्भीर बन्नुपर्छ। हाम्रो भूमिलाई कसैको विरुद्ध प्रयोग गर्न दिनु हुँदैन। उनका अनुसार नेपाल र नेपालीले कसैको हैकम सहँदैन भन्ने साझा दृष्टिकोण बनाउन जरुरी छ। सबै पार्टीको विचार, सिद्धान्त र कार्यनीति फरक छन्। तर, राष्ट्रिय हितका लागि साझा दृष्टिकोण बनाउन आवश्यकता छ। अहिले नेपाललाई विश्वसँग ठूलो चुनौती छ तर, अवसर पनि यसमै छ। जनताको समस्या बुझ्न प्रचण्ड मधेस झर्दै सरकारको काम, देशको आवश्यकताबारे जनतालाई जानकारी दिनका लागि माओवादीले तरार्ई मधेस जागरण अभियान सञ्चालन गर्न लागेको छ। यो अभियानलाई देशको ठूलो जनसंख्या रहेको तरार्ई मधेसको हुलाकी राजमार्गमा केन्द्रित गर्दैछ। माओवादीले अभियानमार्फत मधेसका जनताको समस्याबारे बहुआयामिक ढंगले कुरा गर्ने पार्टीका उपाध्यक्षसमेत रहेका सापकोटाले दाबी गरे। पार्टी अध्यक्ष पुष्पकमल दाहाल (प्रचण्ड) देखि महासचिवसम्म अभियानमा सहभागी हुने उनले बताए। जनताको घरमा बस्छौं। हाम्रो कुरा जनतालाई भन्ने, जनताका कुरा हामीले सुन्ने अभियान हो, प्रवक्ता सापाकोटाले भने, दोस्रो चरणको अभियान मध्यपहाडी राजमार्गमा केन्द्रित गर्छौं। यो अभियानलाई पहाड र हिमालसँग पनि जोड्छौं। सरकार अध्यादेशको पासोमा फस्यो सरकारले संसदीयलाई उपेक्षा गरेर अध्यादेशबाट सरकार चलाउन खोजेको बताए। पत्रकार सम्मेलनमा प्रवक्ता सापकोटाले सरकार अध्यादेशको पासोमा फसेको माओवादीको निष्कर्ष छ। दुई तिहाइको सरकारले अध्यादेशबाट शासन चलाउन खोजेको छ। सदनमा विधेयक पेस गरेर छलफल गरेर गर्दा राम्रो हुन्थ्यो। तर, सरकार त्यो बाटोलाई उपयुक्त ठान्दैन, उनले भने, यसको अर्थ सरकार तानाशाही र अधिनायकवादतिर जाँदैछ। सरकारको क्रियाकलायबाट हामीलाई मात्रै होइन सबैलाई यस्तै भान भयो। यतिमात्रै होइन सरकार एक प्रकारले अध्यादेशको पासोमा फसेको माओवादीको दाबी रहेको बताउँदै उनले थपे, केपी शर्मा ओली सरकारले एक त सदन ढिला बोलायो हात लाग्यो शून्य छ। सदन प्रभावकारी हुनुपर्ने हो तर भएन। उनका अनुसार सबैभन्दा महत्वपूर्ण बहसको थलो सदन बन्नुपर्ने हो। तर, प्रतिक्रियात्मक र आरोप प्रत्यारोपको थलो बन्यो। नीति, सिद्धान्त र विचारको बहस भएको छैन। उनले भने, सांसदले प्रश्न सोध्छन्, प्रधानमन्त्री उत्तर नदिएर हिँड्छन्। योभन्दा लज्जाजनक स्थिति के हुन्छ। सरकारको गैरजिम्मेवारीका कारण सहकारी पीडितहरूको समस्या झन्झन् जटिल बनेको माओवादीले आरोप लगाएको छ। प्रवक्ता सापकोटाले भने, बचत डुबेर सहकारी पीडितहरू रोइरहेका छन्। सरकारले सहकारी समस्या समाधानका लागि प्राधिकरण बनाउने भनेको छ तर, त्यो पनि व्यवस्थित रूपमा काम गर्न सकेको छैन। सरकारले सामाजिक सञ्जाल नियन्त्रण गर्न ल्याएको विधेक फिर्ता लिनु पर्ने माग राखेको छ। उनका अनुसार जबजब सरकारले आफ्नो कामलाई जनताको पक्षमा उतार्न सक्दैन। तबतब सरकार प्रश्नको घेरामा पर्न थाल्छ। अनि सरकारले अभिव्यक्ति स्वतन्त्रलाई कुण्ठित गर्न थाल्छ। विश्वमा सबैतिर यस्तै देखिन्छ। उनले भने, सामाजिक सञ्जाललाई नियमन गर्न होइन जनताको मुख बन्द गर्न विधेयक ल्याएको छ। महँगी नियन्त्रणमा सरकार चुक्यो सरकारले महँगी नियन्त्रणमा चुकेको माओवादीको भनाइ छ। प्रवक्ता सापकोटाले भने, महँगीले जनता धेरै मारमा परेका छन्। त्यसको अनुगमन पनि छैन, नियन्त्रणमा पनि छैन। सरकारले कालाबजारीलाई त्यसै छाडा छोडिएको छ। किसानहरूको समस्या समाधान गर्न सरकारले ध्यान नदिएको समेत माओवादीले जनाएको छ। उसले भनेको छ, किसानले मलबिउ पाएका छैनन््। हिउँदे बाली लगाउने बेला भयो। तर, मलबिउ नै छैन। बाढी पहिरोको बारेमा सरकार अनुपस्थित रहेको बताउँदै प्रवक्ता सापकोटाले थपे, विपत््मा परेकाहरूको बासका लागि सरकारले ध्यान नै दिएको छैन।"
विराटनगरबाट अमेरिकी डलरसहित १ जना पक्राउ,"विराटनगर : अवैध रूपमा बोकेको अमेरिकी डलर (अमेरिकी रूपैयाँ)सहित १ जना व्यक्ति विराटनगरबाट पक्राउ परेका छन्। विराटनगर विमानस्थल हुँदै काठमाडौं जान लागेका सुनसरीको भोक्राहा नरसिंह गाउँपालिका५ का ३४ वर्षीय नौसाद अन्सारीलाई पक्राउ गरिएको जानकारी मोरङ प्रहरी प्रमुख एसपी नारायणप्रसाद चिमरियाले दिए। उनका अनुसार अन्सारीलाई विराटनगर महानगरपालिका४ स्थित विमानस्थलबाट शुक्रबार राति ८ बजेतिर पक्राउ गरिएको हो। उनी यती एयरलाइन्सको जहाजबाट काठमाडौं जाने तयारीमा थिए। प्रहरी वरिष्ठ नायव निरीक्षक (वरिष्ठ सइ) श्याम सुवेदी नेतृत्वको टोलीले चेकजाँच गर्दा अन्सारीले लगाएको कोटको गोजीभित्र अमेरिकी डलर फेला परेको थियो। उनको साथबाट १ सय दरका ८१ थान डलर बरामद भएको एसपी चिमरियाले बताए। अवैध रूपमा बोकेको अमेरिकी डलरसहित अन्सारीलाई पक्राउ गरिएको प्रहरीले जनाएको छ। अन्सारीले कुन बैंकबाट डलर साटेका हुन् भनेर खुलाउन सकेनन्। स्रोत खुलाउन नसकेपछि नियन्त्रणमा लिएर अनुसन्धानको दायरामा ल्याइएको जानकारी चिमरियाले दिए। यति धेरै अमेरिकी डलर बोकेर हिँड्न नेपालमा प्रतिबन्ध रहेको प्रहरीले जनाएको छ। यद्यपि, अन्सारीले विदेशबाट आएका साथीलाई नेपाली रूपैयाँ दिएर आफूले डलर लिएको प्रहरीलाई बताएका छन्। अन्सारीले आफू केही समय अघिसम्म कतारमा बस्ने गरेको बताए। कतारमा बस्ने र नेपाल आउनेजाने गरेको उनको भनाइ छ। उनले मोबाइलमा आफ्नो पासपोर्ट (राहदानी)को फोटो पनि खिचेर राखेका छन्। अहिले भने साथीको आफन्त बिरामी भएर काठमाडौं जान लागेको बताएका छन्। अवैध रूपमा बोकेको डलरसहित पक्राउ परेका अन्सारीलाई आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाउने तयारी भइरहेको जानकारी एसपी चिमरियाले दिए।"
दुर्गम बगरमा सडक पुग्यो,"बेनी : भौगोलिक रूपमा विकट र दुर्गम क्षेत्रमा अवस्थित म्याग्दीको धवलागिरी गाउँपालिका४ बगर गाउँ सडक सञ्जालमा जोडिएको छ। ६५ मेगावाट क्षमताको म्याग्दीखोला जलविद्युत् आयोजनाले नाउरा हुँदै बगर जोड्ने सडक निर्माण गरेपछि बुधबार पहिलोपटक गाडी पुगेको छ। बगरका बासिन्दासमेत रहेका धवलागिरिगाउँपालिका४ का वडासदस्य हरिप्रसाद तिलिजाले गाउँमा पहिलोपटक गाडी आउँदा स्थानीयवासीमा खुसीयाली छाएको बताए। नाउरादेखि बगर पुग्न हिँड्न सक्नेलाई दुई घण्टा र नसक्नेलाई पाँच घण्टा भिरको अप्ठ्यारो बाटो हिँड्नुपथ्र्यो, उनले भने सडक बनेपछि गाडी चढेर बगरदेखि ३० मिनेटमा नाउरा पुग्न सकिने भएको छ। सडकबाट बगर र सिम्कोस गाउँका ५५ घरधुरीलाई गाउँपालिकाको केन्द्र मुना, वडाको केन्द्र मुदी, जिल्ला सदरमुकाम बेनीसहित छिमेकी गाउँहरूमा आवतजावत गर्न, दैनिक उपभोग्य वस्तु र निर्माण सामग्री ढुवानी गर्न सहज भएको छ। बगर धौलागिरि आधारशिविर जाने धौलागिरि चक्रीय पदमार्गको अन्तिम मानव बस्ती हो। म्याग्दीखोला जलविद्युत् आयोजनाका प्रमुख ज्योतिकुमार केसीले अपर म्याग्दी १ जलविद्युत् आयोजनाको खाम्लास्थित बाँध निर्माणस्थलदेखि बगरसम्मको सडकको दूरी ६ किलोमिटर रहेको बताए। हाइड्रो भिलेज प्रालि प्रवद्र्धक रहेको म्याग्दी खोलाले पहुँचमार्ग निर्माणका लागि गत वर्ष हेलिकोप्टरबाट बगरमा डोजर लगेको थियो। बगर र नाउरा दुई तर्फबाट डोजर परिचालन गरेर सडक निर्माण गरिएको हो। म्याग्दीखोला र हाइड्रो इम्पाएरले निर्माण गर्न लागेको ३७ मेगावाट क्षमताको अपर म्याग्दी खोला जलविद्युत् आयोजनाले बगर जाने सडकअन्तर्गत नाउरास्थित म्याग्दी नदीमा ४७ मिटर लामो बेलिब्रिज जडान गरेका थिए। जेल्तुङदेखि दोभानमा निर्माण हुन लागेको बाँधसम्म जोड्ने पहुँचमार्ग निर्माणको कामलाई निरन्तरता दिइने केसीले बताए। म्याग्दी खोला जलविद्युत् आयोजनाको प्रवद्र्धक हाइड्रो भिलेज ऊर्जा डेभलपर्स प्रालिको भगिनी कम्पनी हो। ऊर्जा डेभलपर्सको अर्को भगिनी कम्पनी म्याग्दीखोला हाइड्रो लिमिटेडमार्फत ५३ दशमलव ५ मेगावाट क्षमताको अपर म्याग्दी १ जलविद्युत् आयोजना निर्माणाधीन छ। आयोजनाले ६ सय २६ दशमलब ५० मिटर हेड र म्याग्दी खोलाको १२ दशमलव ५० घनमिटर प्रतिसेकेन्ड बहाव प्रयोग गरी विद्युत उत्पादन गर्ने कम्पनीले जनाएको छ। आयोजना निर्माण थालनी भएको ४० महिनाभित्र सम्पन्न हुनेछ। आयोजना सम्पन्न भएपछि सुक्खायाममा १०३११ गिगावाट आवर (१०३१ करोड युनिट) र वर्षायाममा २३२८८ गिगावाट आवर (३२२८ करोड युनिट) गरी वार्षिक ३३६ गिगावाट आवर (३३६ करोड युनिट) विद्युत् उत्पादन हुने कम्पनीले जनाएको छ।"
विकासको योजना बनाएर उपलब्ध गराउन आग्रह,"स्याङ्जा : मुख्यसचिव एकनारायण अर्यालले स्याङ्जा जिल्लाको विकासको योजना बनाएर आफूलाई उपलब्ध गराउन आग्रह गरेका छन्। सातौं स्याङजा महोत्सवलाई शुक्रबार सम्बोधन गर्दै मुख्यसचिव अर्यालले विकास र समृद्धिका योजना पुर्याउने ठाउँमा आफू रहेकाले सो अवसरको सही सदुपयोग गर्न समेत उनले सुझाव दिए। मुख्यसचिव अर्यालले भने,जिल्लाको समग्र विकास निर्माणका लागि बलियो योजना बनाएर जिम्मा दिनुहोस् त्यसका लागि सरकार समक्ष पुर्याउनेछु। सिद्धार्थ राजमार्ग विस्तार, खानेपानी आपूर्ति, फोहरमैला व्यवस्थापन लगायतका आवश्यक योजना निर्माणका लागि सहयोग गर्नेछु। उनले भने, स्याङ्जा बन्नुपर्छ। जिल्ला बनाउनुहोस्। तपाईंका हातमा हात र साथमा साथ मिलाएर अघि बढ्नेछु। विकासका निम्ति निजी क्षेत्रको योगदान प्रशंसनीय रहेको उनले बताए। निजी क्षेत्रको प्रवर्द्धन एवं सहजीकरणका लागि नेपाल सरकारले सुधार गरेको उनले जनाउँदै उत्पादन, बजारीकरण र निर्यातका लागि सहजीकरण पुग्नेमा समेत उनले दाबी गरे। प्रशासनिक सहित कलाकारिता क्षेत्रमा आफ्नो नाम गौरवका साथ राख्न स्याङ्जा सफल भएको उनको भनाइ छ। सिद्धार्थ राजमार्ग विस्तार गर्नुपर्नेमा थप जोड दिँदै यस्ता मेला महोत्सवले आर्थिक तथा सामाजिक गतिविधि चलायमान हुनेमा जोड दिए।"
रसुवामा हिमपात,"रसुवा : गत भदौदेखि पानी नपरेको रसुवाको उच्च हिमाली क्षेत्रमा हल्का वर्षात् तथा हिमपात भएको छ। हिमपातले खेतीपाती सप्रने आशाले किसान खुसी भएका छन्। रसुवाको पाँचवटै गाउँपालिका हिमाली भेग जोडिएको छ। उत्तरगयाँको तिरु, गोगने, करुमर्याङसम्म हिउँपर्ने क्षेत्र हो। कालिका गाउँपालिकाको राम्चे, गुराँसे, स्याउबारी, लोकिल, गोम्बोडाडासम्म हिउँ पर्ने ठाउँ हो। यसपटक लामो समय पानी र हिउँ परेन। फागुन लागेपछि हिउँ र पानी परेपछि आन्तरिक पर्यटक पनि हिउँ खेल्न आउने क्रम बढेको छ। 'ढिलो भए पनि हिउँ र पानी पर्यो,' स्थानीय चिदोङ तामाङ भन्छन्, 'हिउँ परेर रमाइलो भयो।' गोसाइकुण्ड गाउँपालिकाको ठूलोस्याफ्रुका, ब्राबल क्षेत्रमा पनि हल्का हिमपात भएपछि स्थानीय खुसी भएका हुन्। उच्च क्षेत्रमा मात्र हिउँ परेको ठूलोस्याफ्रुका युवा सुब्बा तामाङले ठूलोस्यफ्रु, ब्राबल, चन्दवारी, दिम्सा, चोलाङपाटी र गोसाइकुण्ड पदमार्गमा हल्का हिमपात भएको हो। हिमपात भएपछि अन्नबाली उत्पादन हुने भएकाले स्थानीय खुसी भएका हुन्। पर्यटकीय क्षेत्र गोसाइकुण्डमा हिमपात सुरु भएपछि व्यवसायी पनि खुसी भएको स्थानीय सुब्बा तामाङले बताए। 'पुस माघमा पहिले त साताभरी हिउँपर्थ्यो,' उनले भने, 'फागुनमा भने पनि हल्का हिउँ परेको छ। यसले कृषिमा केही भने पनि राहत मिल्छ। उता आमाछोदिङमो गाउँपालिकाको लेकमा उच्च भेगमा हिमपात भएको छ। बस्तीभन्दा माथितिर हिमपात भयो तलतिर गाउँबस्तीमा नपरेको स्थानीय निमा तामाङले बताए। हिउँ परेपछि नाइट्रोजनको मात्रा बढ्ने हुँदा बोट बिरुवा तथा बालीमा फाइदा पुग्ने भएकाले कृषक खुसी भएका हुन्। यसले हाल किसानहरूले लगाएको गहुँ, फापर, जौ, करूलगायत विभिन्न किसीमको जडिबुटीलाई प्रत्यक्ष फाइदा पुग्छ। बोटविरूवा तथा जडिबुटीलाई समेत हिमपातले उर्वरा शक्ति दिने र बाली र बोट विरुवालाई फाइदा हुने किसान जिम्बा लामाले बताए। उनले भने 'हल्का हिमपात भो पर्याप्त हिउँ परेन। लेकमा हिमपात भएपछि पहिले गाउँसम्म आउने हिउँ पर्ने आशा गरे पनि एकै छिनमा रोकियो।' पहिले गाउँ र गोठ समेत हिउँले छोपेको ताजा याद रहेको यार्साका स्थानीय विकास तामाङले बताए।"
भूकम्पले भत्काएको खानेपानी बनेपछि रिम्नावासी हर्षित,"जाजरकोट : भर्खर बनेको घर नजिकैको धारामा जव खानेपानी झर्यो भेरी नगरपालिका१ रिम्नाकी सत्यदेवी रानाको मुहारमा खुसी छायो। उनी मुसुक्क मुस्कुराइन्। उनलाई खानेपानीको निकै पिरलो थियो। खानेपानी नहुँदा दैनिक घरव्यवहार चलाउन मुस्किल परिरहेको थियो। गत वर्ष गएको जाजरकोट भूकम्पले खानेपानीको मुहान भत्काइदिएपछि रिम्ना गाँउमा खानेपानीको ठूलो समस्या थियो। घण्टौं हिँडेर पानीको जोहो गर्नुपर्ने बाध्यता थियो। भूकम्पले भत्काएको खानेपानी रेडक्रसले मर्मत गरिदिएपछि अहिले रिम्ना गाउँमा चौबिसैघण्टा खानेपानी सुविधा पुगेको छ। खानेपानी पाएपछि सत्यदेवी दंग छन्। भन्छिन् पानी नहुँदा निकै समस्या हुँदो रहेछ। गत वर्ष भूकम्पले खानेपानी बन्द भएपछि करिब एक वर्ष निकै कष्ट खेप्यौं। सरसफाइ गर्नेदेखि पशुबस्तुलाई खुवाउन समस्या थियो अहिले रेडक्रसले खानेपानी बनाई दिएपछि खानेपानीको सास्ती हटेको छ। जतिबेला खोले पनि धारामा पानी आउँछ। हामी एकदम खुसी छौं। पानी नै जीवन रहेछ। अर्की स्थानीय दिलकुमारी राना पनि खानेपानी पाएपछि खुसी छिन्। खानेपानी नहुँदा हामी महिलाले धेरै समस्या झेलिरहेका थियौ। ढिलै भए पनि पानी पुगेको छ हामी खुसी छौ, उनले भनिन् हाम्रो खानेपानी समस्या समाधानमा गरिदिएकोमा रेडक्रसलाई धेरैधेरै धन्यवाद छ। भूकम्पपछि अवरुद्ध खानेपानी पुनः गाउँमा पुगेपछि रिम्नावासीको दैनिक जनजीवन सहज भएको छ। करिब १४ किलोमिटर टाढा रहेको मुहानबाट रिम्ना गाउँमा खानेपानी आइपुगेको हो। भूकम्पले खानेपानी ट्यांकी भत्काई दिएपछि खानेपानी अवरुद्ध थियो। रेडक्रसको १८ लाख र स्थानीय समुदायको ३ लाख गरी २१ लाख रुपैयाँमा खानेपानी मर्मत भएको उपभोक्ता समितिका अध्यक्ष ललित रानाले बताए। रिम्नाका ४४ घरमा खानेपानी पुगेको छ। एक घरले १७ दिनका दरले श्रमदानसमेत गरेका थिए। प्रत्येक उपभोक्ताका घरमा मिटरसहितको धारा जडान गरिएको छ। आयोजनालाई दिगो र प्रभावकारी रूपमा सञ्चालन गर्न एकजना स्थानीय खानेपानी प्राविधिकसमेत राखिएको छ। प्रतिघरले प्रतिमहिना १० युनिटसम्म ३० रुपैयाँ न्यूनतम शुल्क र त्यसपछि थप प्रतियुनिट ८ रुपैयाँका दरले शुल्क तोकिएको छ। खानेपानी पुगेपछि सरसफाइ गर्न, पशुचौपायालाई खुवाउन र करेसाबारीमा हाल्न सहज भएको छ। रेडक्रसको अन्तर्राष्ट्रिय महासंघ (आईएफआरसी), ब्रिटिस र स्विस रेडक्रसको सहयोगमा कर्णाली भूकम्प पुनर्लाभ कार्यक्रमअन्तर्गत खानेपानी योजना सम्पन्न गरिएको हो।"
किताब बेचेर महावीर पुनले धरानमा उठाए झन्डै एक करोड,धरान : राष्ट्रिय आविष्कार केन्द्रका अध्यक्ष डाक्टर महावीर पुनले धरानमा किताब बेचेर झन्डै एक करोड रुपैयाँ संकलन गरेका छन्। एक हप्तादेखि धरानको भानुचोकमा बसेर पुनले दैनिक किताब बेचिरहेका छन्। बन्द रहेको वीरगन्ज कृषि औजार कारखाना सञ्चालनमा ल्याउन किताब बेचिरहेका पुनले शनिबारसम्म १२ हजार किताब बेचेको जानकारी दिए। शनिबार बिहानसम्म १२ हजार किताब बेचेर ९० लाख रुपैयाँ संकलन गरिएको पुनले बताए। सरकारसँग वीरगन्ज कृषि उजार मर्मत गर्ने सम्झौता गरेका पुनले किताब बेचेको पैसाले कारखानाको पुनर्निर्माण गरी सञ्चालनमा ल्याइने बताएका छन्। बिहान बेलुका धरानको भानु चोकमा किताब बेचिरहेका पुन दिउँसो यहाँका विद्यालय र विभिन्न संघ संस्थामा किताब बेच्न जाने गरेका छन्। पुनलाई किताब बेच्न धरानवासीहरूले साथ दिएर सहयोग गरिरहेका छन्।
काठमाडौं उपत्यकामा ३ दिनमा ३ हत्या,"काठमाडौं : शान्ति सुरक्षाको राम्रो प्रबन्ध भएको भनिएको उपत्यकामै जघन्य हत्याका घटना बढ्न थालेका छन्। हत्याका कारण पछिल्ला तीन दिनमा तीन जना व्यक्तिले ज्यान गुमाए। बिहीबार बिहानै ६ बजेतिर काठमाडौंं महानगरपालिका२४ ईंट्खा गल्लीको बाटो हिँड्ने व्यक्तिले एक व्यक्तिको शव देखे। तत्कालै घटनास्थलमा प्रहरी पुगेको थियो। प्रहरी पुग्दा गल्लीको फोहर राख्ने ठाउँमा रहेको ठेलागाडामा टाउको रहेको र भुइँमा शरीर र खुट्टा भएको अवस्थामा एक ३० वर्षीय पुरुष मृत अवस्थामा फेला परेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार मृतकको शव वरिपरि रगत जमेको थियो। मृतकको हत्या भएको हुनसक्ने आशंकमा प्रहरीले अनुसन्धान अगाडि बढाएको थियो। यसैक्रममा उक्त एरियाको सीसीटीभी हेर्दा दुईवटा युवकले बासको भाटाले हानेर हत्या गरेको फुटेज फेला परेको थियो। हत्या गरेको आरोपमा दुई जनालाई प्रहरीले पक्राउ गरेको छ। पक्राउ पर्नेमा झापा दमकका काठमाडौंंको ढोकाटोल बस्ने १७ वर्षीय सागर महतरा र रामेछापको काउलेका काठमाडौंंको मरुटोल बस्ने १६ वर्षीय सन्तोष शंकर रहेका छन्। घटनाका बारेमा अनुसन्धान भइरहेको प्रहरीले जनाएको छ। मृतकको परिचय खुल्ने कागजात भेटिएको छैन तर उनको हातमा सुशन शाक्य नामको ट्याटु खोपिएको छ। उनी भक्तपुरको रहेको प्रहरीले बताएको छ। यस्तै, बुधबार बिहानै कालीमाटीको तरकारी बजारमा एक व्यक्ति मृत भेटिए। तरकारी बजारमा भरियाका रूपमा लामो समयदेखि काम गर्दै आएका रामकृष्ण दाहाल मृत फेला परेका हुन्। उनको टाउकोमा गम्भीर चोट देखिएकाले हत्याको अनुमान गरिएको थियो। टाउकोमा रडको चोटजस्तो देखिएको थियो। तरकारी बजारमा सँगै काम गर्ने साथीहरूबीच विवाद हुँदा उनको हत्या भएको हुन सक्ने प्रहरीको अनुमान छ। राति ढिलासम्म काम गरेपछि दाहाल कहिलेकाहीँँ बजारकै तरकारी स्टलमा सुत्ने गरेको बताइएको छ। हत्या आरोपमा ४ जना पक्राउ परेका छन्। उनीहरूले राति मदिरा खाएर बसेको अवस्थामा विवाद हुँदा कुटपिट भएको प्रारम्भिक बयान दिएका छन्। यही मंगलबार भक्तपुरको एक घरमा १९ वर्षीय निरोज लामा मृत भेटिए। भक्तपुरको चाँगुनारायण नगरपालिका४ खोरियामा उनको शव फेला परेको छ। जिल्ला प्रहरी परिसर भक्तपुरका अनुसार १९ वर्षीय निरोज लामाको शव फेला परेको हो। चाँगुनारायण४ स्थित २१ वर्षीय बादल तामाङको घरमा उनको शव फेला परेको प्रहरीले जनाएको छ। निरोज गएराति बादलको घरमा गएको र उनीहरू छुट्टाछुट्टै कोठामा सुतेको परिसरका डीएसपी ढुण्डीराज न्यौपानेले बताए। प्रहरीका अनुसार मंगलबार दिउँसो ३ बजेसम्म पनि नउठेपछि बादल उनलाई बोलाउन जाँदा अचेत अवस्थामा भेटिएका थिए। उनीहरू दुवैजना ट्र्याक्टर चालक रहेको बताइएको छ। मृतक १९ वर्षीय किशोर निरोज लामाको परिवारले जिल्ला प्रहरी परिसर भक्तपुरमा ज्यानसम्बन्धी कसुरमा किटानी जाहेरी दिएका हुन्। उनीहरूले निरोजकै साथी २१ वर्षीय बादल लामाविरुद्ध किटानी जाहेरी दिएका हुन्। बादललाई पक्राउ गरी अनुसन्धान भइरहको छ। निरोजको हत्या होहोइन अहिलेसम्म यकिन हुन नसकेको प्रहरीको भनाइ छ। पोस्टमार्टम रिपोर्ट आउन बाँकी नै रहेकाले निरोज मृत्युको कारण खुल्न बाँकी नै रहेको छ। निरोज मृत फेला परेपछि बादलले नै छिमेकी र प्रहरीलाई खबर गरेका थिए। उक्त घरमा बादल एक्लै बस्ने गरेका थिए। जिल्ला प्रहरी परिसर काठमाडौंका प्रवक्ता बोहोराका अनुसार पछिल्ला हत्याका घटना योजनाबद्धभन्दा पनि आवेशप्रेरित भएको देखिन्छ। कतिबेला कसलाई कोसँग रिस उठ्छ र विवाद हुन्छ ? यसको पूर्वानुमान गर्न सकिँदैन। अपराधमा संलग्न जोकोही भए पनि उन्मुक्ति पाउँदैनन्।"
परम्परागत खाना परिकार संरक्षणका लागि पहिलो दनुवारी महोत्सव,"उदयपुर : दनुवारी कला, संस्कृति र परम्परागत खाना परिकार संरक्षण गर्ने उद्देश्यले जिल्लामै पहिलोपटक दनुवारी खाना महोत्सवको आयोजना गरिएको छ। महिला सशक्तीकरण श्रोत केन्द्र राजावास लगायतका दनुवार सम्बद्ध पाँच वटा जातीय उत्थानशील संस्थाले त्रियुगा नगरपालिका८ वैरेनीमा आयोजना गरेको महोत्सवमा दनुवारी परम्परागत कला, संस्कृति, खाना परिकार तथा परम्परागत सामग्री प्रदर्शनीमा राखिएका छन्। दुई दिनेसम्म सञ्चालन हुने महोत्सवमा १५ वटा दनुवारी स्टल राखिएको श्रोत केन्द्रका कार्यकारी निर्देशक बन्दना दनुवारले बताइन्। महोत्सवमा दनुवार समुदायले मकै गोड्दा गाउने परम्परागत रामदल गीतलाई प्रतियोगिताका रूपमा राखिएको छ। प्रतियोगितामा स्थानीय आठ वटा समूहले सहभागिता जनाएको उनले बताइन्। त्यसैगरी दनुवार जातीले माछा मार्न प्रयोग गर्ने ढोडिया, थुन्से, ओछ्याउने चट्टाई गुन्द्री लगायतका सामग्री प्रदर्शनीमा राखिएको उनले बताइन्। महोत्सवमा दनुवारी झाँकी, पूजापाठमा महिलाले गाउँदै नाच्ने संगिनी, बेहुली लिन गएपछि बेहुलाको घरमा खेलिने रतौली नाच देखाइने आयोजक सदस्य रन्जु दनुवारले बताइन्। खाना परिकार महोत्सवमा वगिया गेटी, अण्डीको निगार, माछाको पुसुना, गंगटाको रोष्ट, तोतेलाको अचार, केरा र बुङ्गाको अचार, राँगाको सुकुटीको मुसुवा, कुखुराको मासुको अचार, वनभाग, घोङी राखिएको आयोजक दनुवार समाजका अध्यक्ष केदारकुमार दनुवार बताए। त्यस्तै चिचौरी, सेलरोटी, अण्डीको चिचिउरी, पिनाको सिटन, वर्मीको सिटन, गुन्द्रकु, मस्याङ लगायतका परिकार महोत्सवको आकर्षणको रुपमा रहेको उनले बताए। सोही अवसरमा मंसिर २५ लाई दनुवार समुदायको प्रमुख चाड न्वागी पर्वकोरुपमा मनाईने घोषणा गरिएको छ। त्यसका लागि आगामी २०८२ मंसिर २५ गते भव्य कार्यक्रम आयोजना गरी सरकारलाई राष्ट्रिय चाडका रूपमा समावेश गर्न आह्वान गरिने आयोजक गणेश दनुवारले बताए। न्वागी पर्व मनाउन केन्द्रदेखि गाउँसम्मको दनुवार समाजको कमिटीहरूमा स्मरण गराउन स्मरणपत्र समेत प्रदान गरिएको छ। महोत्सवको उद्घाटन गर्दै कोशी प्रदेश सभाका उपसभामुख सिर्जना दनुवारले दनुवारी खाना महोत्सवले लोप हुँदै गएको मौलिक संस्कृति संरक्षणमा टेवा पुग्ने बताइन्। उनले परम्परागत संस्कृति संरक्षणसँगै सामाजिक र आर्थिक अवस्थालाई बलियो बनाउन समेत सहयोग पुग्ने बताइन्। उपसभामुख दनुवारले महोत्सवले विपन्न परिवारका समुदायको उत्थानमा टेवा पुग्ने र दनुवार समुदायले सञ्चालन गर्दै आएको होमस्टे सञ्चालनमा सहयोग पुग्ने बताइन्। काभ्रेको पाँचखाल नगरपालिकाका उपमेयर सूर्यमाया दनुवारले महोत्सवले दनुवार समुदायको कला, संस्कृति, भेषभुषा, परम्परा, रितिरिवाज संरक्षणमा जोड दिएको बताइन्। उनले दनुवार जातिलाई माझी जातिको उपजातिमा राखेकोमा आपत्ति जनाउँदै तत्काल सच्याउन माग गरिन्। उनले दनुवार कुनै उपजाति वा उपथर नभएको स्पष्ट पारिन। त्यसैगरी त्रियुगा नगरपालिकाका उपमेयर महेश्वरी राईले नेपालमा रहेका आदिवासी जनजातिले आयोजना गर्ने महोत्सवले स्थानीय समुदायको प्रवर्द्धन हुनुका साथै भाषा, कला, साहित्य र पहिचानका लागि सहयोग पुग्ने बताइन्।"
जाने होइन त महाकुम्भ ? ५० करोडले गरिसके स्नान,"काठमाडौं : (महाकुम्भ मेलाबाट फर्केपछि) तत्रैव गंगा यमुना च तत्र गोदावरी सिन्धु सरस्वती च। सर्वाणि तीर्थानि वसन्ती तत्र यत्राच्युतोदार कथाप्रसंगः तीर्थको राजा भनेकै तीन नदीको संगमस्थल यानेकी प्रयागराज हो। धार्मिक पर्यटनको प्रवद्र्धन गर्न सकियो भने यसले देशलाई विश्वमै परिचित गराउँछ। र, एक किसिमको हलचल नै ल्याउन सक्छ भन्ने अनुपम उदाहरण बनेको छ भारतको राज्य उत्तरप्रदेशको प्रयागराजमा सञ्चालन भइरहेको महाकुम्भ मेला। तीन पवित्र नदीहरू गंगा, यमुना र पौराणिक सरस्वतीको संगमत्रिवेणी किनारमा महाकुम्भ मेला जारी छ। यो हिन्दु धर्मावलम्बीहरूका लागि सबैभन्दा ठूलो धार्मिक पर्व हो। यो मेला प्रत्येक १२ वर्षमा पालैपालो प्रयागराज, हरिद्वार, उज्जैन र नासिकमा आयोजना हुने गर्छ। ती पवित्रस्थलमा स्नान गरे पापमोचन तथा मोक्ष प्राप्ति हुन्छ भन्ने धार्मिक विश्वास छ। महाकुम्भ मेलालाई विश्वभरमा मानव इतिहासको सबैभन्दा ठूलो धार्मिक, सांस्कृतिक र सामाजिक कार्यक्रमका रूपमा लिइएको छ। जनवरी १३ मा सुरु भएको महाकुम्भ मेला फेब्रुअरी २६ सम्म चल्नेछ। ४० करोडभन्दा बढी नागरिकले स्नान र भ्रमण गर्ने भारत सरकारको अपेक्षा थियो। तर, शनिबार साँझसम्म ५० करोड भक्तजनले स्नान गरिसकेको सरकारी अनुमान छ। यो कुम्भ मेलाले हिन्दु धर्मावलम्बीको मात्र नभई विश्वका अन्य समुदायको पनि ध्यान उत्तिकै खिचेको छ। अन्य समुदायका मानिसहरू पनि ठूलो संख्यामा मेलामा सहभागी बन्ने क्रम तीव्र छ। मेला आयोजकले डिजिटल मिडिया र सामाजिक सञ्जालमा कुम्भ मेलाको महत्त्व र विशेषताको राम्रो प्रचारप्रसार गर्दा देशविदेशमा व्यापक प्रचार भयो। त्यसैकारण पनि महाकुम्भमा मानव सागर ओइरिएको हो। नेदरल्यान्डबाट भारत घुम्न आएका थिए पिटर ग्रे। कुम्भ मेलाको बारेमा व्यापक प्रचार सुनेपछि उनी पनि मेलामै पुगे। संसारमै यति धेरै धार्मिक आस्था बोकेर कहीँ पनि मान्छे कुदेकोनसुनेको पिटरले बताए। भने, अद्भुत देख्न पाएँ। म यो कुम्भ मेलामा नआएको भए आधा संसार देख्नबाट बञ्चित हुने रहेछु। करिब ३५ किलोमिटर हिडेर पिटर त्यहाँ पुगेका थिए। दुई दिन बसेर मेलाको सबै पक्षको अवलोकन गरेका थिए। उनी अगाडि भन्छन्, सरकारले यत्रो व्यवस्थापन कसरी गरिरहेको छ भनेर म चकित छु। मेला आयोजक केही मान्छेसँग पनि कुरा गरें। यस्तो व्यवस्थापन संसारको अर्को कुनै पनि कुनामा हुन गाह्रो छ। भारतमात्र नभई छिमेकी देश नेपाल, भुटान, बंगलादेश, पाकिस्तानजस्ता देशबाट पनि भक्तजनको उत्तिकै घुइँचो छ भन्ने सुनेपछि उनले अगाडि भने, भारतका जनतामात्र नभई अन्य देशका जनतालाई पनि यहाँको सरकारले गरेको व्यवस्थापनमा अटुट विश्वास देखेर अचम्मित छु। महाकुम्भ मेला २०२५ का सूचना अधिकारी गगन यादवले महाकुम्भ मेला ऐतिहासिक रूपमा सफल भइरहेको बताए। यति धेरै मानिसमा आस्था रहेछ भन्ने देखेर अद्भुत आनन्द मिलेको छ, यादवले भने, पछिल्ला दिनमा दैनिक एक करोड भक्तजन आउने गरेका छन्। कति भक्तजन आए भन्नका लागि चोकचोकमा आर्टिफिसियल इन्टेलिजेन्समा आधारित क्यामेरा राखेका छौं। हाम्रो गणनाको आकलन यही नै हो। नेपाललाई पनि फाइदा नजिकैका छिमेकी देशमात्र नभई अस्ट्रेलिया, न्युजिल्यान्ड, दक्षिण अफ्रिका, मौरिससबाट पनि ठूलो संख्यामा भक्तजन मेलामा आएको सूचना अधिकारी यादवले बताए। नेपाल र भारतका हिन्दु तीर्थस्थलहरू एकआपसमा जोडिएका छन्। त्यसैले यो महाकुम्भ सफल हुनु भनेको भारतका लागि त फाइदाजनक छँदैछ, नेपालका लागि पनि उत्तिकै महत्त्वपूर्ण छ, यादवले भने, नेपालका पशुपतिनाथ, मुक्तिनाथलगायतका कतिपय तीर्थस्थल नपुगी हिन्दुहरूको धार्मिक यात्रा पूर्ण नहुने भएकाले नेपालले पनि यसको लाभ अवश्य प्राप्त गर्नेछ। उनका अनुसार मेलास्थल प्रयागराज रहेको उत्तरप्रदेशसँगै सिंगो भारतले यसबाट लाभ प्राप्त गर्दा नेपालको धार्मिक पर्यटनमा पनि त्यसको प्रभाव पर्नेछ। महाकुम्भको लाभ क्षणिक होइन, पछिसम्म रहिरहनेछ, उनले भने, नेपालले पनि त्यसको महसुस गर्नेछ। हिन्दु सर्किटलगायत हाम्रा परियोजना अघि बढाउने उपयुक्त बेला आएको छ। उत्तरप्रदेशको अर्थतन्त्रलाई मेलाले माथि उठाउने र भारतको सबैभन्दा बढी जनसंख्या भएको यस प्रान्तलाई विश्वलाई नै चिनाउने अवसरको रूपमा मेलालाई लिइएको छ। फागुन १४ अर्थात् शिवरात्रिसम्म चल्ने मेलाको व्यवस्थापकीय पक्ष पनि निकै चुस्त र सशक्त छ। यसअघि भागदौडको एक दुःखद् घटनाबाहेक व्यवस्थापन पक्ष निकै सशक्त रूपमा अघि बढाइएको छ। महाकुम्भ मेला संसारकै सबैभन्दा ठूलो धार्मिक जमघट भएकाले यसको व्यवस्थापन अत्यन्त चुनौतीपूर्ण रहे पनि आफूहरू सफल रहेको यादवको भनाइ छ। भारत सरकार, उत्तरप्रदेश सरकार, स्थानीय प्रशासन तथा विभिन्न संस्थाहरूको सहकार्यमा महाकुम्भ मेला भव्य रूपमा सञ्चालन भइरहेको छ। मेलामा करोडौं तीर्थयात्री, साधुसन्त, विदेशी पर्यटकहरू सहभागी छन्। मेलामा सुरक्षा, यातायात, आवास, खानपान, स्वास्थ्य आदि पक्षहरूको उच्च व्यवस्थापन गरिएको छ। ५० करोड सहभागी महाकुम्भ मेला धर्म, संस्कृति, अध्यात्म तथा व्यवस्थापनको अनौठो संगम रहेको मेलाका सहभागीहरू बताउँछन्। ५० करोडभन्दा बढी श्रद्धालु सहभागी भइसकेको महाकुम्भ मेला इतिहासकै सबैभन्दा ठूलो धार्मिक जमघट हो। यो भारतको उत्तरप्रदेश राज्यको पहिले इलाहाबाद भनिने प्रयागराजमा गंगा, यमुना र सरस्वती नदीको संगम तटमा आयोजना गरिएको छ। कुम्भ मेला हिन्दु धर्ममा निकै पवित्र मानिन्छ। पौराणिक कथाअनुसार जब देवता र असुरहरूले समुद्र मन्थन गरे, त्यतिबेला अमृतको घडाबाट केही थोपा पृथ्वीमा खस्यो। त्यसैकारण चार पवित्र स्थानहरू प्रयागराज, हरिद्वार, उज्जैन र नासिकमा कुम्भ मेला मनाइन्छ। प्रत्येक १२ वर्षमा एकपटक प्रयागराजमा पूर्ण कुम्भ मेला आयोजना गरिन्छ भने ६ वर्षमा अर्धकुम्भ मेला आयोजना गरिन्छ। प्रत्येक १४४ वर्ष अर्थात् १२ कुम्भ चक्रपछि महाकुम्भ मेला हुने भएकाले यसपटक प्रान्तीय सरकारसँगै केन्द्र सरकारसमेतले यसलाई प्रतिष्ठाको विषय बनाएका छन्। कुम्भ मेलामा मकर संक्रान्तिमा पहिलो शाही स्नानसहित पौष पूर्णिमा र अन्य विशेष दिन भनेको मकर संक्रान्ति, मौनी अमावस्या, वसन्त पञ्चमी, माघी पूर्णिमा र महाशिवरात्रि हुन्। यी विशेष पर्वमा कुम्भमा भिड ह्वात्तै बढ्ने गरेको छ। मेलामा नागा साधुहरूको पनि भिड लागेको छ। कुम्भमा प्रविधिको अद्भुत प्रयोग महाकुम्भ मेला डिजिटलमय छ। उत्तरप्रदेशका मुख्यमन्त्री योगी आदित्यनाथले महाकुम्भमा परम्परा र प्रविधिको संयोजन रहेको बताएका छन्। अध्यात्म र प्रविधिको फ्युजनलाई जोडेको महाकुम्भलाई संयुक्त राष्ट्रसंघले समेत मानवजातिको अमूर्त सम्पदाको मान्यता दिएको छ। भारतीय अन्तरिक्ष संस्था इस्रोले पनि अन्तरिक्षबाट महाकुम्भको अद्भुत तस्बिर सार्वजनिक गरेको छ। यतिबेला गुगल सर्च गर्दा महाकुम्भ आयोजना भइरहेको ४ हजार हेक्टर क्षेत्रफलका विभिन्न घाट, मन्दिर, अखडा संगमस्थलहरू प्रस्ट देखिन्छन्। समुद्र मन्थनको कथा ड्रोन शोमार्फत देखाउने गरिएको छ। दुई हजार वटा ड्रोन प्रयोग गरेर पौराणिक समुद्र मन्थन र प्रयाग महात्म्य का कथा आकाशमा देखाइन्छ। मुख्य स्थानहरूमा ३६० डिग्री भर्चुअल रियालिटी स्टलहरू जोडिएका छन्। त्यहाँ पुग्नेले साक्षात् देखेको जस्तो महसुस होस् भन्न त्यसो गरिएको हो। मेलामा निःशुल्क वाईफाईको पनि सुविधा छ। तीर्थालुको सुरक्षाका लागि अनुहार पहिचान गर्न सक्ने कृत्रिम बौद्धिकताजडित क्यामेराहरू राखिएका छन्। नुहाउने क्रममा कोही पानीमा डुबेमा ड्रोनसहितको लाइफ सेभर डुंगा राखिएको छ। चौबिसैघण्टा चल्ने एआई प्रविधिजडित १८ सय क्यामेराले कुन क्षेत्रमा भिड बढी छ र कुन क्षेत्रमा भिड कम छ, त्यहीअनुसार सुरक्षा व्यवस्था गरिन्छ। तीन हजारवटा सीसीटीभी जडान गरिएका छन्। भाषाको समस्या हुनेहरूका लागि महाकुम्भमा कुम्भ सहायक नामको बहुभाषिक एआई च्याटबोट छ। डिजिटल साइनबोर्डसँगै नदी बाहिर र नदीभित्र २४ घण्टा ड्रोन जोडिएका सीसीटीभी छन्। सायद धार्मिक सम्मेलनमा यति धेरै डिजिटल प्रविधि प्रयोग गरिएको यो मेला नै पहिलो होला। हवाई निगरानी र आपत्कालीन अवस्थामा उद्धारका लागि भनेर भारतीय वायुसेना पनि महाकुम्भमा तैनाथ गरिएका छन्। महाकुम्भका लागि एआई प्रविधिजडित उपकरण लगाएका ४० हजार सुरक्षाकर्मी छन्। सरसफाइका लागि आईसीटी (सूचना तथा सञ्चार प्रविधि) आधारित अनुगमन प्रणाली लागू गरिएको छ। महाकुम्भ क्षेत्रमा तैनाथ गरिएका १५ हजारभन्दा बढी सरसफाइ कर्मचारी र तिनका परिवारका लागि आधारभूत आवश्यकताका सबै व्यवस्था गरिएको छ। सरसफाइ कर्मचारीका बालबालिकाका लागि अस्थायी विद्यालय खोलिएका छन्। मेला भर्न आउने तीर्थालुलाई साइबर अपराधबाट जोगाउन हेल्पलाइन नम्बर जारी गरिएको छ। ५६ साइबर विशेषज्ञसहितको साइबर सेल महाकुम्भमा चौबिसैघण्टा तैनाथ छन्। मेलामा डिजिटल प्रविधिको प्रयोग गरी लाइभ स्ट्रिमिङ, मोबाइल एप्स, टेन्ट सिटीजस्ता सुविधा उपलब्ध गराइएका छन्। भारतीय रेलले विशेष कुम्भ एक्सप्रेस तथा थप ट्रेन सेवा सञ्चालन गरेको छ। प्रयागराज जंक्सन, प्रयाग स्टेसन, झुसी तथा अन्य नजिकका रेलवे स्टेसनहरूमा यात्रुलाई सुविधा पुर्याइरहेको छ। यस्तै, उत्तरप्रदेश राज्य यातायात निगमद्वारा विशेष बस सेवा सञ्चालन गरिएको छ। दिल्ली, लखनउ, वाराणासी, कानपुरजस्ता ठूला सहरहरूबाट अतिरिक्त बस सेवा उपलब्ध गराइएको सूचना अधिकारी यादवले जानकारी दिए। प्रयागराज विमानस्थलमा अतिरिक्त उडानहरूको व्यवस्था गरिएको छ। लखनउ र वाराणसी विमानस्थलबाट पनि उडान संख्या थप गरिएको छ। गंगा नदीमा विशेष बोट सर्भिस तथा फेरी सर्भिसको व्यवस्था गरिएको छ। ८५० बोटहरूले मेलाको विभिन्न क्षेत्रहरूमा आवतजावत सहज बनाइरहेका छन्। १८ सय कर्मचारी गंगाको आसपासको सुरक्षा अवस्था हेर्नमात्र खटाइएका छन्। कुम्भ मेलामा करोडौं श्रद्धालुहरूको बसोबासको व्यवस्था उचित तवरले गरिएको छ। विभिन्न स्तरका आवास सुविधा उपलब्ध छन्। जसमा टेन्ट सिटीअन्तर्गत सामान्य टेन्टदेखि लक्जरी कटेजसम्म छन्। ती टेन्टहरूमा शौचालय, पानी, बिजुली तथा सुरक्षा व्यवस्था मिलाइएको छ। र, ती अधिकांश सबै निःशुल्क छन्। प्रयागराज तथा आसपासका सहरहरूमा विभिन्न स्तरका होटल तथा गेस्ट हाउसहरू उपलब्ध छन् भने नजिकैका तीर्थस्थलहरू अयोध्या र काशी बनारसमा पनि कुम्भ स्नान गरेर त्यहाँ जानेलाई उचित व्यवस्था गरिएको छ। मेलामा लाखौं मानिसलाई निःशुल्क भोजन तथा अन्य खानपान सुविधा उपलब्ध गराइएको छ। ६ वर्ष अघिदेखि महाकुम्भको तयारी उत्तर प्रदेशको सरकारी तथ्यांकअनुसार ६ वर्षदेखि महाकुम्भ मेलाको तयारी गरिएको थियो। यो समयमा सरकारले खर्बौ रकम लगानी गरेको थियो। छोटो समयकै लागि भएता पनि लोभलाग्दा पूर्वाधारसमेत निर्माण भएका छन्। जुन, पर्यटन क्षेत्र विकासका लागि अत्यन्तै महत्त्वपूर्ण मानिन्छ। आर्थिक पक्ष अझै फाइदाजनक महाकुम्भ मेलाको धार्मिक हिसाबले जति महत्त्व छ। त्यसभन्दा कयौं गुणा बढी आर्थिक पाटोबाट झनै लाभदायक बन्दै गइरहेको छ। संसारकै सबैभन्दा ठूलो मेलाको रूपमा स्थापित महाकुम्भले उत्तर प्रदेशको मात्रै नभई समग्र भारतकै अर्थतन्त्रमा ठूलो योगदान पुर्याउने देखिएको छ। तीर्थालुलाई कुम्भ लैजाने र घुमाउनका लागि लाखौंको संख्यामा सवारी चालक खटिएका छन। सानादेखि ठूला पाँचतारे होटलदेखि प्रयागराज, अयोध्या र बनारससम्मै भरिभराउ छन्। बस्नका लागि वैकल्पिक व्यवस्थाका लागि कुम्भमा स्नान गर्न पुगेका भक्तजन टेन्टमा बस्न बाध्य छन्। त्यसको प्रभाव भारतमा हुने नै भयो। यता नेपालका सीमा क्षेत्रमा समेत होटललगायतका पर्यटकीय ठाउँहरू अहिले खचाखच भएका छन्। भैरहवा सीमा क्षेत्रमा होटल व्यवसाय गर्दै आएका राजेन्द्र भण्डारी २४ घण्टा होटल खुल्लै राख्नु परेको सुनाउँछन्। बोर्डर क्षेत्रमा सामान्य रूपमा चल्ने होटल अहिले सबै खचाखच छन्, भण्डारीले भने, हामीलाई एकछिन फुर्सद छैन। यो कुम्भकै प्रभाव हो। दुई जना मात्र कर्मचारी रहेको उनका होटेलमा हाल आठ जना कर्मचारी छन्। अहिले होटलमा आउनेहरू ताजा दाल, भात र सामान्य बस्ने ठाउँ भए पनि चित्त बुझाउनुहुन्छ। हामी त यही कुम्भकै बहानामा पनि व्यापार भएकोमा खुसी छौं। भारतमा यतिबेला कुम्भलाई अर्थतन्त्रको मेरुदण्डकै रूपमा हेरिएको छ। सूचना अधिकारी यादवका अनुसार १४४ वर्षमा लागेको कुम्भमा नुहाउन हरेक दिन औसतमा एक करोडमाथि तीर्थालु पुगेका छन्। महाकुम्भमा भारतका स्थानीय उत्पादनको मुख्य बजार कुम्भ मेला बन्न पुगेको छ। किसानको आफ्ना उत्पादनको प्रदर्शनी गर्ने थलोमात्रै नभई बजारीकरणको प्रमुख केन्द्र बनेको छ। एकैपटक लाखौंलाई रोजगारी सिर्जना भएको छ। केही व्यक्ति कुम्भमा सामान्य पसल गरेर बसेका पनि रातारात चर्चित बनेका छन्। विभिन्न स्थानमा अवसर पाएका छन्। लगानीका नयाँनयाँ अवसरको ढोका खुलेको छ। कुम्भ मेलालाई भनेर अर्बौं लगानी भित्रिएको छ। अर्को महत्त्वपूर्ण पाटो के छ भने २६ वर्षपछि प्रयागराज एयरपोर्टमा अन्तर्राष्ट्रिय उडान भएको छ। त्यसको प्रमुख कारण कुम्भ मेला हो। एयर ट्राफिकको समस्या दैनिकजसो देखिएको छ। प्रयागराज विमानस्थलदेखि महाकुम्भ मेलासम्म हजारौं होटल खुलेका छन्। सरकारले फराकिलो बाटो बनाएको छ। उक्त मेलाले उत्तरप्रदेशलाई आर्थिक क्षेत्रबाट माथि लैजानका लागि सहयोग पुग्ने देखिन्छ। महाकुम्भकमा आगन्तुकहरूको ओइरो लागेपछि भीड व्यवस्थापनमा आयोजकलाई भने २४ घण्टा नै चुनौती छ। यो बीचमा दुई घटना पनि घटेका छन्। पहिलो घटना अमृत स्नानका बेला भएको भागदौडमा ३० जनाको मृत्यु भएको थियो भने एउटा टेन्टमा आगलागी पनि भयो। यद्यपि त्यहाँ पुग्ने कसैलाई पनि घटनाको प्रवाह छैन। मेलामा भक्तालु पुर्याउन भारतीय रेलवे सेवालाई पूर्ण क्षमतामा सञ्चालन ल्याइएको छ। प्रयागराज जक्सनसहित सबै आठ स्टेसनहरू पूर्ण रूपमा सञ्चालनमा ल्याएको छ। सरकारले सुरक्षा व्यवस्था मजबुत बनाउन सुरक्षाकर्मीको व्यापक परिचालन, एआईसञ्चालित सीसीटीभी क्यामेरा, ड्रोन निगरानी गरिएको छ। करोडौं तीर्थालुु पुगेर स्नान गर्ने भएकाले कुम्भ आसपासमा सरसफाइ व्यवस्थित बनाइएको छ । फोहोर हुन नदिन करिब २२ हजार सरसफाइ कर्मचारी खटाइएको छ। नदीमा स्नानका बखत चढाइएका फूल, फोटो, नरिबलजस्ता वस्तु तुरुन्त सफा गर्नका लागि छुट्टै गाडीहरूको व्यवस्था गरिएको छ। कुम्भ मैदानमा हजारौं जैविक शौचालय १ लाख ५० हजार र स्वचालित फोहोर व्यवस्थापनका १० हजार एकाइहरू रहेका छन्। सिंगो अस्पताल नै त्यहाँ स्थापना गरिएको छ। अनौठो कुरा के छ भने त्यही बच्चा जन्माउनका लागि भन्दै पुग्नेको लर्को छ। तीर्थयात्रीहरूलाई आयुर्वेद, होमियोप्याथी र प्राकृतिक चिकित्सा उपचार प्रदान गर्ने व्यवस्था मिलाइएको छ। दिल्लीबाट एम्स, एपोलो, आईएमएस बीएचयूका विशेषज्ञहरूसहित क्यानडा, जर्मनी र रूसका अन्तर्राष्ट्रिय विशेषज्ञहरू समेतले स्वास्थ्य सेवा दिएको प्रशासनले जानकारी दिएको छ। महाकुम्भले भारतको सांस्कृतिक र धार्मिक पर्यटनलाई अन्तर्राष्ट्रिय स्तरमा पुर्याएको छ। महाकुम्भकै कारण २५ देशबाट भक्तजनहरूको ओइरो लागेको छ। विश्वको ध्यान खिचेको उक्त मेलामा विश्व चर्चित एपल कम्पनीका फाउन्डरकी पत्नी लरेन पावेलले पनि दीक्षा लिएकी थिइन्। मेलाको सुरुवाती दिनमै आइपुगेकी उनले विश्वमा सनातन धर्ममात्र एउटा मुक्तिको बाटो भएकाले सोही बाटो आफूले पनि रोजेको बताएकी थिइन्। सोही कारण पनि अमेरिकालगायत अन्य देशबाट भक्तजनको ओइरो लाग्यो। मेलामा भुटानी राजा पनि स्नान गर्न पुगेका थिए। महाकुम्भमा भारतकी राष्ट्रपति द्रौपदी मुर्मु, प्रधानमन्त्री नरेन्द्र मोदी, गृहमन्त्री अमित शाह, रक्षामन्त्री राजनाथ सिंहलगायत धेरै केन्द्रीय मन्त्री, मुख्यमन्त्रीलगायत विशिष्ट व्यक्तिहरू पुगेका छन्। त्यसैगरी, अर्बपतिहरू, बलिउड र भारतीय खेलकुद जगत्का सेलिब्रेटीहरू पनि स्नान गर्न पुगेका छन्। भारतका खर्बपति व्यापारी रिलायन्स इन्डस्ट्रिजका अध्यक्ष मुकेश अम्बानी र अनिल अम्बानी सपरिवार पुगेका थिए। नेपालबाट पनि कुम्भ जानेको लर्को नेपालबाट चर्चित सेलिब्रेटीदेखि राजनीतिक व्यक्तित्वहरू पनि स्नानका लागि पुगेका छन्। कांग्रेसका महामन्त्री गगनकुमार थापा, पार्टीका प्रवक्ता डा प्रकाशशरण महत, अर्जुननरसिंह केसीलगायत सपरिवार कुम्भ स्नानका लागि पुगेका थिए। क्रिकेटका राष्ट्रिय खेलाडी सोमपाल कामी र करण केसी, कलाकार पूजा शर्मालगायत पनि पुगेका थिए। नेपालबाट विभिन्न हवाई माध्यम तथा सडक मार्गबाट दिनहुँजसो धार्मिक पर्यटक प्रयागराज गइरहेका छन्। नेपालगन्जको रुपैडिया, भैरहवा, जनकपुर, विराटनगर काँकडभिट्टालगायतका नाकाबाट तीर्थयात्री गएका छन्। अर्को पाटो के छ भने कुम्भमा अधिकांश वृद्धहरूलाई रुचि लाग्नु स्वाभाविक भए पनि भर्खरका युवाहरूको लर्को पनि उत्तिकै लागेको छ । काठमाडौं कुपण्डोलबाट बुवाआमा साथमा लिएर पुगेकी सजना सापकोटा सामाजिक सञ्जालमा हेर्दाहेर्दै आफूलाई पनि त्यहाँ कहिले पुगुम् जस्तो भएर आएको बताउँछिन्। बुवाआमाभन्दा पनि म आपैँ आउन चाहन्थें। मैले नै कर गरेर उहाँहरूलाई लिएर आएको हो। यहाँ आएपछि गंगामा आएपछि साँच्चिकै हल्का महसुस भयो। शरीरमा एक किसिमको ऊर्जा छचल्किएको भान भइरहेको छ। ४५ दिनसम्म चल्ने महाकुम्भ मेला अन्तिमअन्तिम समयमा पुगेको छ। यद्यपि भक्तजनको भिड भने झन्झन् बढ्दै गएको यादव बताउँछन्। यद्यपि कुम्भले आध्यात्मिक महत्त्वको पाटोबाट मात्र नभई यसले पार्ने आर्थिक प्रभाव पनि अद्भुत छ। महाकुम्भ मेलाको बजेट लगभग १२ हजार ६ सय ७० करोड रुपैयाँ हो। यसले आध्यात्मिक उन्नतिमात्र होइन, स्थानीय र राष्ट्रिय अर्थतन्त्रलाई नयाँ उचाइमा पुर्याउन महत्त्वपूर्ण योगदान गर्छ। मेलामा ५० करोडले अवलोकन गर्दा प्रतिव्यक्ति पाँच हजार रुपैयाँमात्रै खर्च गरे पनि २५ खर्ब रुपैयाँ बराबरको आर्थिक कारोबार हुने अनुमान लगाउन सकिन्छ। आयोजकको दाबीअनुसार आगन्तुकले करिब २ लाख करोड रुपैयाँ खर्च गर्नेछन्। यदि, दाबीअनुसार खर्च भएको अवस्थामा भारतको राष्ट्रिय अर्थतन्त्रमै ठूलो प्रभाव पार्ने देखिन्छ। कुम्भ मेलाबाट आर्थिक लाभ लिनका लागि भारत सरकारले मेलाको ब्रान्डिङमा ३६०० करोड रुपैयाँ खर्च गरेको छ। त्यसका अलवा पूर्वाधार निर्माणमा पनि व्यापक खर्च गरेको छ।"
प्रथम महिला राधिका शाक्यको आत्मकथा करुणा लोकार्पण,"काठमाडौं : प्रथम महिला राधिका शाक्यको आत्मकथा करुणा लोकार्पण भएको छ। आज आयोजित एक समारोहमा प्रधानमन्त्री केपी शर्मा ओलीको प्रमुख आतिथ्यमा लेखक शाक्य, नेपाल कम्युनिष्ट पार्टी (एमाले)का उपमहासचिव प्रदीप ज्ञवाली, साहित्यकार अमर न्यौपाने र गायिका आनी छोइङ डोल्माले उक्त पुस्तक लोकार्पण गरेका हुन्। प्रधानमन्त्री ओली र प्रथम महिला शाक्य दाम्पत्य जीवनमा बाँधिएको ३७औँ वर्ष पुगेको अवसरमा पुस्तकको लोकार्पण गरिएको हो। लेखक शाक्यले आत्मकथामा आफ्नो दृष्टि, भोगाई र अनुभूतिसँगै प्रधानमन्त्री ओलीको संघर्ष, कठिनाइ, सफलता र समाजसेवाका विषय समेटिएको बताइन्। पुस्तकमा शाक्यको बाल्यकाल, पढाइ, जागिर र जीवनका उकालीओराली तथा नेता ओलीसँग विवाह बन्धनमा बाँधिएपछिका अनेक प्रसंग उल्लेख छन्। न म साहित्यकार, न लेखिका तर मनमा लागेका कुरा लेख्ने गर्थें। त्यही संकलन आज पुस्तकाकारमा आएको छ, शाक्यले भनिन्, म बाल्यकालदेखि नै गरिब, दुःखी, रोगी असहायलाई देखेपछि चिन्तित हुन्थे। मैले केपी ओलीसँग करुणाले बिहे गरेँ।"
मोटरसाइकलको ठक्करबाट पैदल यात्री महिलाको मृत्यु,झापा : झापामा मोटरसाइकलको ठक्करबाट पैदल यात्री महिलाको मृत्यु भएको छ। दुर्घटनामा परी मोटरसाइकलमा सवार एक जना घाइते भएका छन्। जयपुरशनिश्चरे भित्री सडक खण्ड अन्तरगत बुद्धशान्ति गाउँपालिका२ खतिवडा चोकमा शनिबार दिउँसो शनिश्चरेबाट जयपुरतर्फ जाँदै गरेको मे९प ७४८२ नम्बरको मोटरसाइकलले पैदल यात्री महिलालाई ठक्कर दिएको थियो। मोटरसाइकलको ठक्करबाट पैदल यात्री सोही ठाउँकी अन्दाजी ७५ वर्षीया इन्द्रमाया कार्की घाइते भएका थिए। घाइते कार्कीलाई बीएण्डसी अस्पताल बिर्तामोड पठाएकोमा अस्पताल पुर्याउनसाथ चिकित्सकले मृत घोषणा गरेको जिल्ला प्रहरी कार्यालय झापाले जनाएको छ। सोही दुर्घटनामा मोटरसाइकलमा पछाडि सवार बुद्धशान्ति गाउँपालिका७ बस्ने २४ वर्षीय रविन गड्तौला घाइते भएका छन्। उनको खुट्टा र दुवै हातमा चोट लागेर सिटी अस्पताल बुधबारेमा उपचार भइरहेको छ। मोटरसाइकल र मोटरसाइकल चालक इलाम सूर्योदय नगरपालिका१० बस्ने २१ वर्षीय भुवन न्यौपानेलाई इलाका प्रहरी कार्यालय धुलाबारीले नियन्त्रणमा लिएको जनाइएको छ।
म्याग्दीमा ३३ करोडको सुन्तला बिक्री,"बेनी : म्याग्दीमा यस वर्ष ३३ करोड रुपैयाँको सुन्तला बिक्री भएको छ। म्याग्दीमा बिक्री हुने प्रमुख कृषि उपज सुन्तलाको यसपाली उत्पादन गत वर्षको तुलनामा २४ दशमलव ७० प्रतिशतले वृद्धि भएको कृषि ज्ञान केन्द्रले जनाएको छ। केन्द्रका प्रमुख सन्जीव बास्तोलाले नयाँ बगैँचा विस्तार, अनुकूल मौसम र रोगकिराको समस्या नियन्त्रण भएकाले सुन्तलाको उत्पादन बढेको बताए। गत वर्ष तीन हजार छ सय मेट्रिक टन सुन्तला उत्पादन भएको म्याग्दीमा यो वर्ष चार हजार सात सय ८१ मेट्रिक टन उत्पादन भएको छ, उनले भने म्याग्दीका कृषकले यस वर्ष ३३ करोड ४६ लाख रुपैयाँ मूल्य बराबरको सुन्तला बिक्री गरेका छन्। सरदर प्रतिकिलो ७० रुपैयाँका दरले सुन्तला बिक्री भएको छ। यस वर्ष प्रतिहेक्टर ११ दशमलव २५ मेट्रिक टनका दरले सुन्तला उत्पादन भएको केन्द्रका प्रमुख बास्तोलाले बताए। गत वर्ष प्रतिहेक्टर आठ दशमलव ६ मेट्रिक टनका दरले सुन्तला उत्पादन भएको थियो। जिल्लाभर आठ सय १० हेक्टर क्षेत्रफलमा सुन्तला खेती भएकोमा चार सय २५ हेक्टरमा फल लाग्ने गरेको कृषि ज्ञान केन्द्रको तथ्याङ्क छ। गत वर्ष २४ करोड रुपैयाँ मूल्य बराबरको सुन्तला बिक्री भएको थियो। कृषि ज्ञान केन्द्रका प्राविधिकहरूले क्रप कटिङ विधिबाट सुन्तलाको उत्पादनको अवस्थाको बारेमा उत्पादनको अवस्था पहिचान गरेका हुन्। उत्पादन दिने बोट थपिएको र मौसमले साथ दिएकाले सुन्तला उत्पादन बढेको मंगला गाउँपालिका३ दहका कृष्णलाल सापकोटाले बताए। राखु, मरेक, सुर्केमेला, बरंजा, भेडाबारी, अर्मन, रुन्मा, बिम, ओखरबोट, ताकम, घतान, पिप्ले, भगवती, बेग, दोवा, दोसल्ले, घार, भुरुङ तातोपानी, दाना र नारच्याङमा दुई सय भन्दा बढी सुन्तला बगैँचा छन्। जिल्ला सदरमुकाम बेनीका साथै राजधानी काठमाडौं, पोखरा, मुग्लिन लगायतका बजारमा सुन्तला बिक्री हुने गरेको छ। यातायात सुविधा भएकाले व्यापारी सुन्तला किन्न गाडी लिएर बगैँचामै आउने गरेका छन्। प्रधानमन्त्री कृषि आधुनिकीकरण परियोजना, कृषि ज्ञान केन्द्र र स्थानीय तहको कृषि शाखाले सुन्तलाका बिरुवा वितरण, प्राविधिक तालिम, बगैँचा व्यवस्थापन, साना सिँचाइ र बजारीकरणमा सहयोग गर्दै आएका छन्। यस वर्ष चार सय रोपनीमा सुन्तला बगैँचा सुदृढीकरण कार्यक्रम सञ्चालन र थप ४० रोपनीमा खेती विस्तार गर्ने कार्यक्रम रहेको कृषि ज्ञान केन्द्रले जनाएको छ।"
"युएई पठाइदिने भन्दै चार लाख ठगी, एकजना पक्राउ",काठमाडौं : युएई पठाइदिन्छु भन्दै ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोकको चौतारा साँगाचोकगढी नगरपालिका१ घर भई काठमाडौं कागेश्वरी मनोहरा नगरपालिका९ बस्ने ३० वर्षीय दिपेश श्रेष्ठलाई शुक्रबार प्रहरीले पक्राउ गरेको छ। वैदेशिक रोजगारीमा आकर्षक तलबको प्रलोभनमा पारी युएई पठाइदिन्छु भन्दै उनले पीडितबाट ४ लाख रूपैयाँ लिई सम्पर्कबिहीन भएका थिए। पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौंको कागेश्वरी मनोहरा नगरपालिका९ बाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको प्रहरीले जनाएको छ।
कुम्भमेलाबाट फर्किएको गाडी दुर्घटना हुँदा ४ नेपालीको मृत्यु,"राजविराज : भारतको उत्तर प्रदेशस्थित प्रयागराजमा जारी महाकुम्भ मेलाबाट फर्किने क्रममा नेपाली तीर्थयात्री सवार गाडी दुर्घटना हुँदा चार जनाको मृत्यु भएको छ भने ६ जना घाइते भएका छन्। नम्बर खुल्न नसकेको भारतीय नम्बरको स्कार्पियो शुक्रबार अबेर राति भारतको यूपी राज्यअन्तर्गत गोरखपुर लिंक रोडमा दुर्घटना हुँदा चार जनाको मृत्यु भएको कञ्चनरुप नगरपालिका७ का वडाध्यक्ष समानन्द चौधरीले बताए। विपरीत दिशाबाट गइरहेको ट्रयाक्टरको पछाडिको ट्रलीमा स्कारर्पियो ठोक्किएर दुर्घटना भएको हो। दुर्घटनामा स्कार्पियोमा सवार सप्तरीको कञ्चनरूप नगरपालिका७ की ६४ वर्षीया लिलावती चौधरी, ६५ वर्षीय परशुराम चौधरी, वडा नम्बर ५ की ५५ वर्षीया हरिहर वती यादव र उनकी भाउजु सुनसरीको कुशहा गाउँपालिका १ की समतोलियादेबी यादवको मृत्यु भएको छ। सोही गाडीमा सवार लिलावतीका पति कञ्चनरुप नगरपालिका१ स्थित लक्ष्मीनारायण माध्यमिक विद्यालय वैरवाका शिक्षक उपेन्द्र नारायण चौधरी, वडा नम्बर ७ कै लालु देवी यादव, वडा नम्बर ५ का जितु यादव, मुकेश यादव, उपेन्द्रका बहिनीज्वाई र चालकसहित ६ जना घाइते भएका छन्। उनीहरुलाई प्रहरीले गोरखपुरस्थित जिल्ला अस्पताल पठाएको भारतीय सञ्चारमाध्यमहरूले जनाएका छन्। कञ्चनरुप नगरपालिका७ का वडाध्यक्ष समानन्द चौधरीले शव ल्याउन तीनवटा एम्बुलेन्स त्यसतर्फ प्रस्थान गरेको जानकारी दिए। शनिबार मृतक परशुरामका छोरा, लिलावतीका छोरा र हरीहरवतीका परिवारका सदस्य एम्बुलेन्स लिएर गएको वडा अध्यक्ष चौधरीले बताए।"
