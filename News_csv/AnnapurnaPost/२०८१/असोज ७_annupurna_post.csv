शीर्षक,विवरण
सरकारले खटाएको सहसचिवलाई हाजिर नगर्न जीतपुरसिमराका नगर प्रमुखको पत्र,"सिमरा : जीतपुरसिमरा उपमहानगरपालिकाका नगर प्रमुख राजन पौडेलले प्रमुख प्रशासकीय अधिकृतको रुपमा खटाइएका सहसचिव वीरेन्द्रदेव भारतीलाई कार्यालयमा हाजिर नगर्न पत्र लेखेका छन्। पौडेलको यो पत्रले जीतपुरसिमरा उपमहानगरपालिका पुनः एकपटक विवादमा तानिएको छ। भदौ २७ गते बसेको मन्त्रीपरिषद्को बैठकले भारतीलाई जीतपुरसिमरामा खटाउने निर्णय गरेको थियो। ४० जना सहसचिवको एकैपटक सरुवा गर्दा भारतीलाई जीतपुरसिमरामा पठाइएको थियो। तर मन्त्रिपरिषदको उक्त निर्णयविरुद्ध नगर प्रमुखद्वारा लेखिएको पत्रले उपमहानगरपालिकासंगै नेपाल सरकारको सहसचिव स्तरका कर्मचारीलाई विवादमा ल्याउन खोजिएको छ। जीतपुरसिमरामा सहसचिव स्तरकै दरबन्दी छ। सोही अनुसार सरकारले तेस्रोपटक सहसचिव पठाउन लागेको थियो। यसअघि सहसचिव शिवकुमार कार्की र बैकुण्ठ निधी शर्माले प्रमुख प्रशासकीय अधिकृतको रुपमा काम गरेका थिए। त्यसबाहेक उपसचिव स्तरका कर्मचारीबाटै उपमहानगरपालिकाको कार्यसम्पादन हुँदै आएको थियो। लामो समयपछि सहसचिव र स्थानीय तहको अनुभव बटुलेका भारतीलाई खटाउने मन्त्रिपरिषदको निर्णयपछि उपमहानगरपालिकाका कर्मचारी र नगरबासी समेत खुसी थिए। तर, हाजिर गराउन असमर्थ रहेको भन्दै नगर प्रमुख पौडेलले लेखेको पत्र सार्वजनिक भएपछि स्थानीय स्तरमा उक्त पत्रको चर्चा सुरु भएको छ। नगर प्रमुख पौडेलले प्रमुख प्रशासकीय अधिकृत उपसचिव उर्मिला काफ्लेको सरुवा निर्णयविरुद्धको मुद्दा सर्वोच्चमा विचाराधीन रहेकाले यस्तो अवस्थामा हाजिर गराउँदा अदालतको अवहेलना हुने भन्दै हाजिर गराएर कामकाज गराउन असमर्थ रहेको व्यहोरासहितको पत्र भारतीलाई पठाएका छन्। यसका साथै पौडेलले मन्त्रिपरिषदको भदौ २७ गतेको निर्णयविरुद्ध उपसचिव काफ्लेले सर्वोच्चमा अर्को रिट दायर गरेको जानकारी समेत भारतीलाई पत्रमार्फत गराएका छन्। संघीय मामिला तथा सामान्य प्रशासन मन्त्रालयले उपसचिव काफ्लेलाई साउन ३ गते मन्त्रालयमा सरुवा गर्दै उनको स्थानमा चेतकुमार पोखरेललाई पठाउने निर्णय गरेको थियो । उक्त निर्णयविरुद्ध काफ्लेले सर्वोच्चमा रिट दायर गरेकी थिइन्। उक्त रिटमा अल्पकालीन अन्तरिम आदेश लिएर काफ्ले प्रमुख प्रशासकीय अधिकृतको रूपमा काम गर्दै आएकी छन्। सहसचिव स्तरको दरवन्दी रहेको उपमहानगरपालिकामा उपसचिव स्तरका कर्मचारी सरुवाको विषय विवादित बनेपछि सरकारले भदौ २७ गते सहसचिव नै पठाउने निर्णय गर्यो। जुन निर्णयविरुद्ध पनि उपसचिव काफ्लेले रिट दायर गरेकी छन्। असोज ४ गते दायर रिटमा सर्वोच्चले मन्त्रिपरिषदसँग लिखित जवाफ माग गरेको छ। यता मन्त्रिपरिषदको निर्णयअनुसार सहसचिव भारती सोमबार जीतपुरसिमरा आएका छन्। उपमहानगरपालिकाको कार्यालयमा पुगेर भारतीले नगर प्रमुख पौडेल, उपप्रमुख भोलाप्रसाद अधिकारीसँग भेट गरेका थिए। नगर प्रमुख र उपप्रमुखसँग भेट गरे पनि भारतीले हाजिर भने गरेनन्। हाजिर गर्नका लागि भारतीले दबाब पनि दिएनन्। प्रमुख र उपप्रमुखसँग उपमहानगरपालिकाको पछिल्लो अवस्थाबारे छलफल गरेर भारती चितवन गएका थिए । भारतीले स्थिति सहज बनाएर अघि बढ्ने विषयमा चासो देखाएको कर्मचारी स्रोतले जनाएको छ।"
"भद्रपुरकी बबिताको भारतमा हत्या, हराएकी ८ दिनपछि खुल्यो पहिचान","झापा : झापा भद्रपुरकी एक महिलाको भारतमा हत्या भएको छ। भद्रपुर नगरपालिका६ टेलिभिट्टा निवासी ३२ वर्षीया बबिता राजवंशीको हत्या भएको हो। उनको शव भारत पश्चिम बंगाल दार्जिलिङ जिल्ला खोरीबारी थाना अन्तरगतको बिन्नागुरी ग्राम पञ्चायत हारिभिट्टा नजिकैको केरा बगानमा फेला परेको थियो। उनको शव कुहिएको अवस्थामा खोरीबारी पुलिसले फेला पारेको थियो। अनुहार किराले खाइसकेकोले पहिचान समेत नखुलेको उनको शव केराको पत्ताले छोपिएको थियो। केरा बगानमा शव गन्हाएपछि स्थानीयले देखेर त्यहाँका प्रहरीलाई खबर गरेका थिए। घटना असोज २ गतेको हो। घटनास्थल नेपालभारत सीमा नाका भद्रपुरदेखि करिब दुई किलोमिटर पूर्व उत्तर पर्छ। खोराबारी पुलिसले शवको कानुनी प्रक्रिया पूरा गरी पोस्टमार्टमका लागि उत्तरबंग मेडिकल कलेज पठाएका थिए। शव पहिचान नखुलेको अवस्थामा घटना भएको ५ दिनपछि ती महिला भद्रपुरकी रहेको भनी खुलेको छ। मृतक बबिता सागसब्जी बिक्री गर्थिन्। बबिता भदौ ३० गते सीमावर्ती भारतीय बजार सागसब्जी लिन गएको उनका जेठाजु जितेन राजवंशीले बताए। बबिता केही दिनदेखि हराइरहेको अवस्थामा एक महिलाको शव बोर्डर पारी भारतमा फेला परेको खबर सुनेर उनका परिवारजन तत्काल भारतीय प्रहरीसँग समन्वय गरेका थिए। परिवारजनले उनले लगाएको कपडाका आधारमा शवको पहिचान गरेका थिए। बबितालाई हत्या गरी केरा बगान लगी शव लुकाएर राखेको हुनुपर्छ, उनका जेठाजु जितेनले भने। घटना शंकास्पद भएकाले खोरीबारी पुलिस थानामा गएर चार जनाको नाममा किटानी जाहेरी दिएको उनको भनाइ छ। चारै जना भारतीय नागरिक हुन। प्रतिमा बानिक, बालचन्द्र बानिक, दधिराम बर्मन र सहदेव बानिक रहेको उनले बताए। उनीहरूको बबितासँग आर्थिक लेनदेन थियो। नेपाल प्रहरीसँग समन्वय गरी बबिताको शव सोमबार दिउँसो साढे ३ बजे घर ल्याएर दाहसंस्कार गरिएको उनको भनाइ छ।"
उद्योगमा लगानी बढाउँदै क्रियटिभ इकोनोमीको विकासमा साझेदारी जरुरी,"काठमाडौं : नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपाल जस्ता विकासोन्मुख मुलुकमा साना र मझौला उद्यमहरू अर्थतन्त्रको मेरुदण्डको रूपमा रहेकाले लगानी बढाउन र निर्यात बजारमा थप सहुलियतका लागि आह्वान गरेका छन्। एसियाली व्यापार प्रबद्र्धन फोरम एटीपीएफको थाइल्यान्डको राजधानी बैंककमा आयोजित कार्यक्रमलाई सम्बोधन गर्दै अध्यक्ष ढकालले समावेशी समृद्धिः एसियाली व्यापार अर्थतन्त्रमा एसएमईको सशक्तीकरणका मुद्दामा साझा आर्थिक दृष्टिकोणका लागि पनि आग्रह गरे। नेपालमा साना तथा मझौला उद्योगहरूले जीडीपीको लगभग २२ प्रतिशत योगदान गर्ने भएकाले सो क्षेत्रको विकास तथा प्रवर्द्धनमा अन्तरक्षेत्रीय साझेदारीको महत्व रहेको अध्यक्ष ढकालले उल्लेख गरे। साना तथा मझौला उद्योगलाई क्रियटिभ इकोनोमीसँग ठिकसँग जोडेर विकास तथा प्रवर्द्धनमा जोड दिन थालिएकाले लगानी तथा बजारका सम्भावनाहरू बढेको तर्फ पनि अध्यक्ष ढकालले एसियाली लगानीकर्ताको ध्यानाकर्षण गराए। नेपालको निर्यात व्यापारमा हातले बुनेका गलैंचा, थांका, चित्रकला र परम्परागत संगीतका वाद्य यन्त्रहरूको उल्लेख्य हिस्सा रहेकाले सांस्कृतिक उद्योगमा लगानी गरेर समावेशी समृद्धिमा योगदान गर्न पनि अध्यक्ष ढकालले आग्रह गरे। पर्यटनमार्फत पनि साना तथा मझौला उद्यमलाई प्रवर्द्धन गर्न सकिने भएकाले नेपाल भ्रमण गरी लगानी गर्ने अवसर खोज्न पनि अध्यक्ष ढकालले लगानीकर्तालाई आग्रह गरे। बढ्दो पर्यटन बजारलाई लक्षित गरी होटल, थिम पार्क, केबलकार लगायतका पर्यटन पूर्वाधारमा लगानी खोजिरहेकाले साझेदारीका लागि पनि अध्यक्ष ढकालले लगानीकर्ताको ध्यानाकर्षण गराए। भारतले आगामी १० वर्षमा नेपालबाट १० हजार मेगावाट बिजुली खरिद गर्ने भएको र बंगलादेशमा पनि थप बजार सुनिश्चित रहेकाले जलविद्युतमा लगानीका लागि पनि उपयुक्त अवसर सृजना भएको अध्यक्ष ढकालले बताए। लगानीको वातावरण सुधार गर्ने उद्देश्यले व्यवसाय गर्नसम्बन्धी विभिन्न कानुनहरू परिमार्जन गरेको विदेशी लगानीकर्तालाई सहजीकरण गर्न द्विपक्षीय लगानी सम्झौता फ्रेमवर्क पारित भएकाले सहज अवसरको उपयोग गर्न पनि अध्यक्ष ढकालले बाह्य लगानीकर्तालाई आग्रह गरे। अध्यक्ष ढकालले नेपालमा लगानी गर्न चाहने विदेशी लगानीकर्तालाई सहयोग गर्न नेपाल उद्योग वाणिज्य महासंघ तयार रहेको र हेल्प डेस्कमार्फत विदेशी लगानीकर्तालाई नीति र प्रक्रियाहरू बुझ्न मद्दत गरिरहेको जानकारी पनि गराए।"
"रेशमरञ्जिताबीच 'भद्र सहमति', डाकियो संयुक्त बैठक","काठमाडौं : नागरिक उन्मुक्ति पार्टीका अध्यक्ष रञ्जिता श्रेष्ठ र पार्टी संरक्षक रेशम चौधरीबीच 'भद्र सहमति' भएको छ। काठमाडौंमा उनीहरूबीच भद्र सहमति भएको हो। पार्टी र पारिवारिक दुवै सम्बन्धलाई सुदृढ बनाउनेगरी उनीहरूबीच सहमति भएको स्रोतले जानकारी दिएको छ। दुईबीचको विवादले उग्र रूप लिँदा पार्टीलाई ठूलो क्षति पुगेको उनीहरूले समीक्षा गरेका थिए। एक भएर अगाडि बढेमात्रै पार्टीलाई जोगाउन सकिने निचोडमा पुगेको उनी ती स्रोतको भनाइ छ। 'अलगअलग पार्टी सञ्चालन गर्दा ठूलो क्षति पुगेको उहाँहरूको निष्कर्ष छ। मनमुटावले पारिवारिक जीवनमा पनि बाधा आएको उहाँहरूको समीक्षा छ। जस्तोसुकै परिस्थिति आए पनि श्रीमान श्रीमती मिलेर अगाडि बढ्ने निर्णयमा पुग्नुभएको छ,' अन्नपूर्णसँग स्रोत भन्छ। श्रीमान श्रीमतीबीचको सहमतिसँगै दुवै पक्षका नेताहरू सम्मिलित बैठक डाकिएको छ। अध्यक्ष रञ्जिता चौधरी र संरक्षक रेशम चौधरीको हस्ताक्षरसहित असोज १८ र १९ गते संयुक्त बैठक डाकिएको छ। 'एक हौं र एक रहनेछौं' भन्ने सन्देश दिन बैठक डाकिएको स्रोतको भनाइ छ। बैठकमा टीकापुरमा सम्पन्न प्रथम महाधिवेशनबाट निर्वाचन सम्पूर्ण पदाधिकारी र सदस्यलाई पनि बोलाइएको छ। रेशमरञ्जिताबीच टकराव आउनुको मुख्य कारण पनि महाधिवेशन रहेको थियो। महाधिवेशनलाई मान्यता दिने वा नदिने, रेशम चौधरीलाई अध्यक्षको मान्यता दिने कि नदिने विषयको मुद्दा सर्वोच्च अदालतमा विचाराधीन छ। 'उपरोक्त सम्बन्धमा हाम्रो नागरिक उन्मुक्ति पार्टीभित्र उत्पन्न आन्तरिक विवादका कारण केही समयसम्म स्थगित भएका बैठकहरू पुनः आपसी मतभेदलाई मत्थर पारी 'हामी एक हौं र एक रहनेछौं' भन्ने सन्देश सबैमाझ छर्दै हाम्रो पार्टीको प्रथम महाधिवेशनबाट निर्वाचित सबै केन्द्रीय सदस्य, पदाधिकारीहरूको बैठक पार्टीको प्रथम महाधिवेशनबाट निर्वाचित अध्यक्ष र निर्वाचन आयोगद्वारा वैधानिकता प्राप्त अध्यक्षताको सहमतिमा काठमाडौंमा बस्ने हुँदा अनिवार्य उपस्थितिको लागि यो पत्र प्रेषित गरिएको छ,' पत्रमा भनिएको छ। बैठक बोलाइए पनि समय र स्थान भने तोकिएको छैन। त्यसका लागि नेता गंगाराम चौधरीलाई समर्पक गर्न भनिएको छ।"
नेपालमा पहिलो पटक अन्तर्राष्ट्रिय इन्जिनियरिङ प्रदर्शनी आयोजना हुँदै,"काठमाडौं : नेपालले पहिलो पटक अन्तर्राष्ट्रिय विद्यार्थीस्तरको इन्जिनियरिङ प्रदर्शनीको आयोजना हुने भएको छ। प्रविधि र शिक्षामा क्रियाशील संस्था इन्जिनियर्स भ्लग्सले प्रदर्शनी आयोजना गर्न लागेको हो। अर्बिट इन्जिनियरिङ एक्स्पो २०२२ को ठूलो सफलता पाएको संस्थाले अर्बिट इन्जिनियरिङ एक्स्पो २० आयोजना गर्न लागेको हो। प्रदर्शनी आगामी मंसिर २१ देखि २३ गतेसम्म ललितपुरको सानेपामा रहेको सगरमाथा इन्जिनियरिङ कलेजमा आयोजना हुनेछ। एक्स्पो २० मा १०० भन्दा बढी भविष्यमुखी परियोजनाहरू प्रदर्शन गरिनेछ। जसमा विभिन्न देशहरूबाट सहभागीहरू हुनेछन्। तीन दिनमा ५० हजार भन्दा बढी दर्शकले कार्यक्रममा सहभागिता जनाउने अपेक्षा गरिएको छ। यो प्रदर्शनीले इन्जिनियरिङ र मेडिकल विद्यार्थीहरूलाई उनीहरूको नवप्रवर्तन परियोजनाहरू प्रदर्शन गर्ने अन्तर्राष्ट्रिय मञ्च उपलब्ध गराउनेछ। जहाँ नेपाल प्रहरी र नेपाली सेनाले पनि आफ्ना प्रविधिहरू प्रदर्शन गर्नेछन्। यस वर्षको अर्बिट इन्जिनियरिङ एक्स्पो २० ले पहिलो पटक इन्जिनियरिङ र मेडिकल पेशेवरहरूलाई एउटै मञ्चमा आफ्ना परियोजनाहरू प्रस्तुत गर्ने अवसर प्रदान गर्दै यी दुई महत्त्वपूर्ण क्षेत्रहरूबीच सहकार्यलाई प्रोत्साहन गर्नेछ। यस कार्यक्रममा सगरमाथा इन्जिनियरिङ कलेजले इन्जिनियर्स भ्लग्ससँग समझौता पत्रमा हस्ताक्षर गरी टाइटल स्पोन्सर र स्थान साझेदारको रूपमा जिम्मेवारी लिएको छ। अन्य प्रमुख साझेदारहरूमा खल्ती डिजिटल वालेट (भुक्तानी साझेदार), आईआईटी मुम्बई (अन्तर्राष्ट्रिय साझेदारी), अन्नपूर्ण मिडिया नेटवर्क (मिडिया साझेदार), पाना प्रोडक्सन (प्रोडक्सन साझेदार), आनन्द कर्ण डिजिटल (बजार व्यवस्थापन साझेदार), आरएबीएस इन्टरनेशनल (विज्ञापन साझेदार), रत्नगिरि रिसोर्ट, नागरकोट (अतिथि सत्कार साझेदार), बलियो भेन्चर्स (प्राविधिक साझेदार), पठाओ (यातायात साझेदार) र एभियोरेस (हवाई साझेदार) रहेका छन्। अर्बिट इन्जिनियरिङ एक्स्पो २० एक रोमाञ्चक र क्रियाकलापले भरिएको महोत्सव हुनेछ। जसमा २० भन्दा बढी प्रारम्भिक कार्यक्रमहरू र ३० भन्दा बढी प्रमुख कार्यक्रमहरू हुनेछन् । सहभागीहरूले अन्तर्राष्ट्रिय रोबो युद्ध, अन्तर्राष्ट्रिय रोबोट सकर, जुनियर रोबोट रेस, भविष्यमुखी परियोजनाहरूको प्रदर्शन ४८ घण्टे ह्याकाथन, सीएडी प्रतियोगिता, सर्वे च्यालेन्ज, कोडडिकोड प्रतियोगिता, युआईयुएक्स डिजाइन प्रतियोगिता, टेकडिबेट र अन्य धेरै आकर्षक गतिविधिहरूको अवलोकन गर्न पाउनेछन्। यो कार्यक्रम सबै उमेर समूहका लागि खुला हुनेछ। जसमा तीन दिनसम्म चल्ने मेगा निःशुल्क स्वास्थ्य शिविर पनि समावेश हुनेछ। महोत्सवको समापनमा इन्जिनियर्स म्युजिकल नाइट हुने छ। जहाँ प्रमुख ब्यान्डहरूले अत्याधुनिक स्टेजमा उच्च उर्जाका प्रस्तुति दिनेछन्। नेपालभरका ५६ जना इन्जिनियरको टोलीले अर्बिट इन्जिनियरिङ एक्स्पो २० लाई यथार्थमा परिणत गर्न जिम्मेवारी लिएका छन्।"
"सेयर बजारमा ५९ अंकको गिरावट, चार कम्पनीको मूल्यमा नकारात्मक सर्किट","काठमाडौं : सेयर बजारमा उच्च अंकले गिरावट आएको छ। साताको सेयर कारोबारको दोस्रो दिन सोमबार नेप्से परिसूचक ५९०२ अंकले घटेर २५२९३३ विन्दुमा पुगेको हो। सेन्सेटिभ इण्डेक्स १९४ प्रतिशतले घटेर ४५४४१ विन्दुमा अडिएको छ। यसदिन ३२९ स्क्रिप्सको १ करोड ३५ लाख ५ हजार ९०३ कित्ता सेयर ५ अर्ब ६६ करोड ३ लाख २ हजार ६८३ रुपैयाँमा खरिदबिक्री भए। कारोबार रकम आइतबारको तुलनामा केही बढी हो। पहिलो कारोबार दिन आइतबार नेप्से परिसूचक ११५८ अंकले बढेको थियो। सो दिन ५ अर्ब ९ करोड २९ लाख मूल्य बराबरको सेयर कारोबार भएको थियो। उच्च अंकले घटेको सेयर बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन हिमालयन हाइड्रोपावरको सेयर सर्वाधिक बढ्यो। सो कम्पनीको सेयर ९८४ प्रतिशतले बढ्यो। एक्सेल डेभलपमेन्ट बैंकको ८१२, सिभिल डिवेन्चर २०८८को ५८१,रावा इनर्जी डेभलपमेन्टको ५३३ र नेपाल फाइनान्सको ५११ प्रतिशतले बढ्यो। आज चारवटा कम्पनीको मूल्यमा नकारात्मक सर्किट लाग्यो । गुडविल फाइनान्स,समृद्धि फाइनान्स,एनआईसी एसिया फ्लेक्सी क्याप फण्ड र इस्टर्न हाइड्रोपावरको सेयर १० प्रतिशतले घटेको हो। २१ करोड १३ लाख मूल्य बराबरको सेयर कारोबार गरी नेपाल फाइनान्स शीर्षस्थानमा रह्यो। यसैगरी सीईडिबी हाइड्रोपावर डेभलपमेन्टको सेयर १३ अर्ब,हिमालयन रिइन्स्योरेन्सको १२ करोड,अपी पावरको ११ करोड र सानिमा माइ हाइड्रोपावरको ११ करोड मूल्य बराबरको सेयर कारोबार भयो। सबै समूहको सूचक नकारात्मक देखिएका छन्। फाइनान्स समूहको सूचक सर्वाधिक ५५६ अंकले घट्यो। कारोबारमा आएका १४ स्टक्सको मूल्य बढ्दा २२९ वटाको घट्यो भने एक समूहको उपसूचक स्थिर रह्यो।"
अर्थमन्त्री पौडेल चीन प्रस्थान गर्दै,काठमाडौं : उपप्रधानमन्त्री एवं अर्थमन्त्री विष्णुप्रसाद पौडेल आज राति चीन प्रस्थान गर्ने भएका छन्। चीनका उपप्रधानमन्त्री हि लिफङको निमन्त्रणामा अर्थमन्त्री पौडेल चीन प्रस्थान गर्न लागेका हुन्। उनले चीन सरकार र ग्लोबल सस्टेनबल ट्रान्सपोर्ट इन्नोभेसन एण्ड नलेज सेन्टरले बेइजिङमा आयोजना गर्ने ग्लोबल सस्टेनबल ट्रान्सपोर्ट फोरमलाई पनि सम्बोधन गर्ने कार्यक्रम छ। अर्थमन्त्री पौडेल आगामी शनिबार स्वदेश फर्कनेछन्।
"शाओमीले ल्यायो दशैं तिहारको उमंग, शाओमीको बबाल अफरसँग","काठमाडौं : ग्लोबल टेक्नोलोजी लिडर शाओमीले नेपालमा आउँदै गरेको चाडपर्वलाई मध्यनजर गरेर चाडपर्वको सिजनको आनन्दलाई अझै उत्साहपूर्ण बनाउन विशेष अफर लिएर आएको छ। दशैं तिहारको उमंग, शाओमीको बबाल अफरसँग योजना अन्तर्गत ग्राहकहरुले आफ्ना लेटेस्ट मोडेलहरुको खरिदमा ४ हजारसम्मको छुट पाउन सक्ने कम्पनीले बताएको छ। यस चाडपर्व विशेष अफर भदौ ३० देखि कात्तिक ३० गतेसम्म लागु हुने छ। अफरको बारेमा बोल्दै शाओमी नेपालका कन्ट्री जनरल म्यानेजर मनु मनस्वीले भने, शाओमीका स्मार्टफोनहरूले हाम्रा ग्राहकहरूको यसपालीको चाडपर्वलाई विशेष बनाओस् भन्ने हाम्रो चाहना हो। दशैं तिहारको उमंग, शाओमीको बबाल अफरसँग क्याम्पेन हामीले यसैको लागि ल्याएका हौ। हामी विश्वास गर्छौं कि नयाँ प्रविधिमा सबैको पहुँच पुग्नुपर्छ र तेस्को लागि यस्तो अफरहरु प्रभावकारी हुन्छन भन्ने हाम्रो विस्वास रहेको छ। ६१२८ जिबी र ८२५६ जिबी गरी दुई स्टोरेज भेरियन्टमा उपलब्ध रहेको रेड्मी नोट १३ मा १२० हर्जको एमोलेड डिस्पले, इनडिस्प्ले फिङ्गर प्रिन्ट सेन्सर, १०८ मेगापिक्सेल ट्रिपल एआई क्यामरा रहेको छ। त्यसैगरी, रेड्मी नोट १३ प्रो इनडिस्प्ले फिङ्गर सेन्सर, २०० मेगापिक्सेल क्यामरा र शक्तिशाली हेलियो जि ९९ अल्ट्रा प्रोसेसर र ८२५६ जिबी स्टोरेज र १२ जिबि ५१२ जिबी स्टोरेज गरी दुई भेरियन्टमा उपलब्ध छ। रेड्मी नोट १३ प्रो प्लस ५ जिमा भने २०० मेगापिक्सेल ट्रिपल क्यामेरा, कर्भड् डिस्प्ले, आइपी ६८ रेटिङ भएको हुँदा धुलो र पानीबाट पनि बचाउँछ र १२० वाटको चार्जर सहित ८ २५६ जिबी स्टोरेज र १२ जिबि ५१२ जिबी स्टोरेज गरी दुई भेरियन्टमा उपलब्ध छ। यो चाडपर्व विशेष अफर शाओमीका नेपालभरका रिटेल आउटलेटहरू र सबै आधिकारिक मी स्टोरहरूमा उपलब्ध छ। रेड्मी नोट १३: ६१२८ जीबी : पुरानो मूल्य रु २४,९९९ , अफर मूल्य रु २३,४९९ मात्र ८२५६ जीबी : पुरानो मूल्य रु २७,९९९ , अफर मूल्य रु २५,९९९ मात्र रेड्मी नोट १३ प्रो: ८२५६ जीबी : पुरानो मूल्य रु ३४,९९९ , अफर मूल्य रु ३२,९९९ मात्र १२५१२ जीबी : पुरानो मूल्य रु ३९,९९९ , अफर मूल्य रु ३५,९९९ मात्र रेड्मी नोट १३ प्रो प्लस ५ जी: ८२५६ जीबी : पुरानो मूल्य रु ४७,९९९ , अफर मूल्य रु ४४,९९९ मात्र १२५१२ जीबी : पुरानो मूल्य रु ५२,९९९ , अफर मूल्य रु ४९,९९९ मात्र"
एन्फा महिला लिगमा कोशी र चन्द्रपुरको बराबरी,काठमाडौं : काठमाडौंमा जारी एन्फा महिला लिगमा कोशी प्रदेशले चन्द्रपुर नगरपालिकासँग बराबरी खेलेको छ। सातदोवाटोस्थीत एन्फा कम्प्लेक्समा सोमबार भएको खेलमा कोशीले चन्द्रपुरसँग ११ गोलको बराबरी खेलेको हो। खेलमा पहिलो गोल चन्द्रपुरले गरेको थियो। चन्द्रपुरका लागि खेलको ५१ औं मिनेटमा सुनिता कुँवरले गोल गरेकी थिइन्। तर खेलको ८० औं मिनेटमा कोशीका तर्फबाट ममता राउतले गोल गर्दै बराबरीको अवस्थामा ल्याएकी थिइन्। त्यसपछि भने दुवै टोलीले कुनै गोल गर्न सकेन। बराबरीसँगै कोशी ८ खेलमा ११ अंकका साथ पाँचौ स्थानमा कायमै छ भने समान खेल खेलेको चन्द्रपुर ८ अंकका साथ सातौ स्थानमा उक्लिएको छ। अखिल नेपाल फुटबल संघ(एन्फा)को आयोजनामा जारी लिगमा १० टोलीको सहभागिता रहेको छ।
देउखुरीमा व्यवस्थित सहर बनाउने योजना अघि बढाउँदै लुम्बिनी सरकार,"दाङ : लुम्बिनी सरकारले प्रदेश राजधानी देउखुरीमा सहर निर्माणका लागि लगानी खोज्ने भएको छ। सुन्दर र व्यवस्थित सहर निर्माणका लागि तयार पारिएको गुरु योजनाअनुसार राजधानी क्षेत्रमा सहर निर्माणका लागि लगानी खोज्न लागिएको हो। एक खर्बको लागतमा २० वर्षभित्र निर्माण सम्पन्न गर्ने लक्ष्यसहित प्रदेश सरकारले नदी सभ्यतामा आधारित नमूना सहर निर्माणका लागि लगानीको खोजी सुरु गरेको हो। पहिलो चरणमा २५ अर्ब बजेटको स्रोत सुनिश्चित गर्न सरकारले पहल थालेको मुख्यमन्त्री चेतनारायण आचार्यले बताए। राजधानी सहर निर्माणका लागि चाहिने स्रोतको खोजी भइरहेको छ। ऋण लिएर भए पनि जग्गा एकीकरण, सहर निर्माणको कामलाई तीव्रता दिने योजनामा प्रदेश सरकार छ,' मुख्यमन्त्री आचार्यले भने, 'यसका लागि मुख्य गरी स्थानीय, राजनीतिक दल, जनप्रतिनिधिको सामूहिक प्रतिवद्धता आवश्यक छ। उहाँहरूको प्रतिबद्धता प्राप्त भएकै दिनबाट सरकारले ऋण प्राप्तिको प्रक्रिया थाल्छ।' प्रदेश सरकारको बजेटले राजधानी सहर निर्माण धान्न नसक्ने उनको भनाइ छ। यसका लागि दातृ निकायहरूको साथ र सहयोग अपरिहार्य छ। यही कारण प्रदेश सरकार लगानी खोज्ने अभियानमा लागेको उनले बताए। यसैबीच लुम्बिनी प्रदेश सरकारले राजधानी सहर निर्माणबारे हालसम्म भएका प्रगति र भाबी योजनाको बारेमा सरोकारवाला पक्षसँग छलफल गरेको छ। मुख्यमन्त्री चेतनारायण आचार्यले संस्थापक मुख्यमन्त्री शंकर पोख्रेल, पूर्व मुख्यमन्त्री डिल्लीबहादुर चौधरी, प्रदेश सरकारका मन्त्री, संसदीय दलका प्रतिनिधि, प्रदेश सभा सदस्यहरूको विशेष उपस्थितिमा राजधानी सहर निर्माणबारे हालसम्म भएका प्रगति र भाबी योजनाबारे छलफल गरिएको छ। राजधानी क्षेत्रका स्थानीय जनप्रतिनिधि, उद्योगी व्यवसायीलगायत सरोकारवाला पक्षसंग राजधानी सहर निर्माणबारे छलफल र सुझाव संकलन गरिएको छ। जग्गा एकीकरणको कामले गति लिनुपर्ने, सरकारले लिएको लक्ष्यअनुसार छिटो सहर निर्माणको काम अघि बढाउन सरोकारवालाले सुझाव दिएका थिए। संस्थापक मुख्यमन्त्री शंकर पोख्रेलले प्रदेश राजधानी व्यवस्थापन गर्ने प्रमुख जिम्मेवारी सरकारको मात्रै नभएर राजधानी क्षेत्रका स्थानीय बासिन्दाहरूको रहनुपर्ने बताए। राजधानी व्यवस्थित गर्ने जिम्मेवारी राजधानीबासीको पनि हो। भविष्यका पुस्तालाई सुविधायुक्त जीवन र सुविधा सम्पन्न सहर सुम्पिने दायित्व सबैको रहन्छ संस्थापक मुख्यमन्त्री पोख्रेलले भने, कसैले त्याग नगर्दा सम्म राम्रो सहर बन्न सक्दैन। भर्जिनल्याण्डमा आउनुको कारण आधुनिक सहर निर्माणको उद्देश्य हो। अव्यवस्थित र समस्याग्रस्त राजधानी सहर चाहिएको छैन। सहर निर्माणबारे अब हामीले दृष्टिकोणमा बदल्न जरुरी छ। १४ प्लट निर्माण प्रदेश पूर्वाधार विकास प्राधिकरणका अनुसार जग्गा एकीकरणको काम अघि बढेको छ। एक हजार विघा जग्गालाई १४ वटा प्याकेजमा बाँडेर नमूना प्लट निर्माणको काम अघि बढेको प्रमुख कार्यकारी अधिकृत छविराज पोख्रेलले जानकारी दिए। जग्गा एकीकरणको कामलाई तीव्रता दिन, पूर्वाधार निर्माण गर्न स्रोतको अभाव रहेको उनले बताए।"
सिन्धुलीमा सालको काठ बरामद,सिन्धुली : सिन्धुलीमा चोरी गरी लुकाई छिपाई लैजाँदै गर्दा सालको काठ बरामद भएको छ। जिल्लाको दुधौली नगरपालिका८ देउरालीमा प्रहरीले ५७ दशमलव ५२ क्युफिट चिरानको सालको काठ बरामद गरेको हो। इलाका प्रहरी कार्यालय डकाहको गस्ती टोलीले स्थानीय फेदी खोरभञ्याङ सामुदायिक वनमा चोरी गरी लान तयारी अवस्थामा राखिएको साल जातको ७ फिट लम्बाइ भएको ५३ थान र ६ फिट लम्बाइ भएको ४९ थान गरी जम्मा १०२ थान को ५७ दशमलव ५२ क्युफिट चिरान काठ बरामद गरेको जिल्ला प्रहरी कार्यालय सिन्धुलीका प्रहरी नायब उपरीक्षक अनिल कुमार खड्काले जानकारी दिए। प्रहरीले बरामद गरेको चिरान काठ प्रारम्भिक अनुसन्धानपश्चात कानुनी प्रक्रिया पूरा गरी आवश्यक कारबाहीका लागि सबडिभिजन वन कार्यालय दुधौलीलाई बुझाइएको पनि खड्काको भनाइ छ।
पूर्वडीआईजी छविलाल जोशीलाई हिरासतमा राखेर अनुसन्धान गर्न पाँच दिनको म्याद थप,"काठमाडौं : सहकारी ठगी प्रकरणमा पक्राउ परेका छविलाल जोशीलाई हिरासतमा राखेर अनुसन्धान गर्न जिल्ला अदालत कास्कीले पाँच दिनको म्याद दिएको छ। जिल्ला प्रहरी कार्यालय कास्कीका प्रमुख एसपी मोहन कुमार थापाले जोशीलाई हिरासतमा राखेर अनुसन्धान गर्नका लागि अदालतबाट पाँच दिनको म्याद थप भएको जानकारी दिए। उनले अन्नपूर्णसँग भने,' सहकारी ठगी प्रकरणमा पक्राउ परेका जोशीमाथि अनुसन्धान गर्न अदालतबाट पाँच दिनको म्याद दिएको छ। उहाँमाथि अनुसन्धान अघि बढ्छ।' म्याद थपअघि सरकारी वकिल र जोशीका तर्फबाट बहस भएको थियो। बहसपछि अदालतले जोशीलाई हिरासतमा राखेर अनुसन्धान गर्न समय दिएको हो। कास्की प्रहरीले म्याद थपका लागि सोमबार जोशीलाई अदालत उपस्थित गराएको थियो। सहकारी ठगी प्रकरणमा गोर्खा मिडिया नेटवर्क प्रालिका सञ्चालक जोशीलाई प्रहरीले आइतबार साँझ काठमाडौंबाट पक्राउ गरेको थियो। काठमाडौं महानगरपालिका१ नक्साल निवासी जोशी सेवा निवृत्त नेपाल प्रहरीका प्रहरी नायव महानिरीक्षक (डीआईजी) समेत हुन्। उनको जन्मघर मालारानी२ अर्घाखाँची हो। सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले बुझाएको प्रतिवेदनमा जोशीलाई कानुनअनुसार कारबाहीका लागि सिफारिस गरेको थियो। समितिले जोशीसहित गोर्खा मिडिया नेटवर्कका अध्यक्ष गितेन्द्रबाबु (जीबी) राई, तत्कालीन प्रबन्ध निर्देशक रवि लामिछाने र सञ्चालक कुमार रम्तेललाई कारबाहीका लागि सिफारिस गरेको छ। समितिले प्रतिनिधिसभामा प्रतिवेदन बुझाएलगत्तै त्यसलाई सरकारसमक्ष पठाउन सभामुखले निर्देशन दिएका थिए। उनीहरूले सुप्रिम, सूर्यदर्शन, सानोपाइला, सहारा र स्वर्णलक्ष्मी सहकारी बचत तथा ऋण सहकारी संस्थाबाट गोर्खा मिडियामा रकम लिएर ठगी गरेको समितिले ठहर गरेको छ। यी सहकारीबाट मिडिया नेटवर्कमा ६५ करोड रुपैयाँ प्रवाह भएको समितिका सभापति सूर्य थापाले बताएका छन्। सञ्चालकको हैसियतले जोशीको पनि रकम अपचलनमा संलग्नता पुष्टि भएको समितिको ठहर छ। तर, जोशीले समितिको बैठकमा सहकारीमा आएको रकमबारे आफूलाई कुनै जानकारी नभएको प्रतिक्रिया दिएका थिए। समितिको अध्ययनले भने उनको दाबी पुष्टि गर्दैन। सूर्यदर्शनलगायत सहकारीको बचत रकम अपचलन गरेको जाहेरीमा पूरक अनुसन्धान गर्न संसदीय छानबिन विशेष समितिको सिफारिसका आधारमा गृह मन्त्रालयले प्रहरी प्रधान कार्यालयलाई निर्देशन दिएको थियो। जोशीलाई पक्राउ पछि आइतबार नै जहाजमार्फत पोखरा लगिएको थियो। सोही प्रकरणमा मुछिएका जीबी राईलाई प्रहरीले अझै पक्राउ गर्न सकेको छैन। गोर्खा मिडिया दर्ता गर्दा २०७७ साल भदौ १० गते जीबी राई र छविलाल जोशीले ५०५० प्रतिशत सेयर लगानी गरेका थिए। त्यसबेला सुरुमा पुँजी ५ करोड थियो। पुँजी बढाएर १२ करोड पुर्याउने प्रक्रियामा छबीले आफ्नो सेयरबाट १५ प्रतिशत रवि लामिछानेलाई दिएका थिए। त्यसपछि जीबीको ५०, छविको ३५ र रविको १५ प्रतिशत सेयर कायम भएको थियो। छविले आफू प्रहरी परिसरमा कार्यरत रहँदा जीबीसँगै पूर्वउपराष्ट्रपति नन्दकिशोर पुनका छोरा दिपेश पुनसँग भेट भएको समितिलाई जवाफ दिएका छन्। ०७५ सालमा सेवा निवृत्त भएपछि जोशी जीबीले चलाएको नेटवर्किङ व्यवसाय नेचर हव्र्समा जोडिएका थिए। उनीसँगै व्यावसायिक साझेदारका रूपमा पछि गोर्खा मिडिया नेटवर्कमा पनि साझेदारी गरेका थिए। समितिको प्रतिवेदनअनुसार,छविले बुटबलको सुप्रिम सहकारीबाट २ करोड ५० लाख रुपैयाँ ऋण लिएर गोर्खा मिडियामा लगानी गरेका थिए। वीरगञ्जको सानो पाइला सहकारीबाट १ करोड ८६ लाख रुपैया ऋण लिएका थिए। पछि मनमुटाव बढेपछि जोशी गोर्खा मिडियाबाट अलग भएका थिए।"
सर्वोच्चले पत्रकार महासंघलाई सोध्यो  तोकिएको समयमा निर्वाचन किन हुन सकेन ?,"काठमाडौं : सर्वोच्च अदालतले नेपाल पत्रकार महासंघको निर्वाचन तोकिएको समयमा हुन नसक्नुको कारणबारे लिखित जवाफ पेश गर्न आदेश जारी गरेको छ। धुव्रप्रसाद चौलागाईले दायर गरेको रिटमाथि सुनुवाइ गर्दै सर्वोच्चले तोकिएको समयमा निर्वाचन गर्न नसक्नुको कारण पत्रकार महासंघलगायत मातहतलाई सोधेको हो। न्यायाधीश कुमार रेग्मीको एकल इजलासले रिटलाई अन्तरिम आदेश दिन अस्वीकार गर्दै सबै विपक्षीका नाममा लिखित जवाफ मागेको हो। वर्तमान कार्यसमितिले तोकिएको समयमा निर्वाचन गर्न नसकेपछि चौलागाईंले आइतबार सर्वोच्चमा रिट दायर गरेका थिए। नेपाल पत्रकार महासंघ केन्द्रीय कार्यालय काठमाडौं महानगरपालिका ९ सिनामंगल , नेपाल पत्रकार महासंघ केन्द्रीय निर्वाचन समिति काठमाडौं महानगरपालिका, ९ सिनामंगल , प्रेश काउन्सिल नेपाल काठमाडौं महानगरपालिका, ९ सिनामंगल , नेपाल पत्रकार महासंघ वागमती प्रदेश कार्यालय मुकाम मकवानपुर हेटौंडा उपमहानगरपालिका वडा नं४ नेपाल पत्रकार महासंघ जिल्ला शाखा मकवानपुर मकवानपुर हेटौंडा उपमहानगरपालिका वडा नं११ लाई रिटमा प्रतिवादी बनाइएको छ। नेपाल पत्रकार महासंघको निर्वाचन कार्यक्रम हाललाई स्थगित भएको छ। यसअघि नेपाल पत्रकार महासंघको नयाँ नेतृत्व चयनका लागि असोज १२ गते निर्वाचनको कार्यतालिका सार्वजनिक गरिएको थियो। मतदाता नामावलीमा भएको विवादका कारण पटकपटक निर्वाचन मिति तोकिएपनि महासंघको निर्वाचन प्रभावित हुँदै आएको छ। महासंघको निर्वाचन समयमा गर्न नसकेपछि महासंघका अध्यक्ष विपुल पोखरेल र कार्यवहाक अध्यक्ष रमेश विष्टले राजीनामा दिएका छन्।"
काठमाडौं महानगरपालिकाको प्रमुख प्रशासकीय अधिकृतमा गुरागाईं,"काठमाडौं : काठमाडौं महानगरपालिकाको प्रमुख प्रशासकीय अधिकृत सरोज गुरागाईंले पदबहाली गरेका छन्। सरकारले गत भदौ २७ गते गुरागाईंलाई काठमाडौं महानगरपालिकाको प्रमुख प्रशासकीय अधिकृतको जिम्मेवारी तोकेको थियो। यसअघि उनी उद्योग, वाणिज्य तथा आपूर्ति मन्त्रालयअन्तर्गत समृद्धि आयोजनाको प्रमुखका रूपमा कार्यरत थिए। पदबहालीका क्रममा गुरागाईंले प्रशासन विभागका प्रमुखको अधिकार प्रत्यायोजन पत्रमा हस्ताक्षर गरेका थिए। उनले प्रशासन विभागका प्रमुख नमराज ढकाललाई अधिकार प्रत्यायोजन गरेर कार्य प्रारम्भ गरेका थिए। विभाग प्रमुख ढकालले निवर्तमान प्रमुख प्रशासकीय अधिकृतको प्रगति प्रतिवेदन प्रदान गरेका थिए। प्रमुख प्रशासकीय अधिकृत गुरागाईंले नेतृत्वको प्रतिष्ठा तथा ओजले काठमाडौंको गौरव वृद्धि भएको र प्रतिष्ठा बढेको उल्लेख गरे। अहिलेको गौरव र प्रतिष्ठालाई कम हुन नदिने गरी सहकार्यबाट काम गर्नुपर्ने उनको भनाइ छ। उनले नेतृत्वको नीति र कर्मचारी संयन्त्रको कुशल प्रशासनिक एवं व्यवस्थापकीय सीपले काठमाडौंको उचाइ बढ्दै जाने बताए। यसअघि रहेका प्रमुख प्रशासकीय अधिकृत रहेका प्रदीप परियार सञ्चार तथा सूचना प्रविधि मन्त्रालयमा सरुवा भएका छन्।"
"संविधान संशोधन कांग्रेस एमालेको एजेण्डा होइन,बहाना मात्रै हो : प्रचण्ड","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले नेपाली कांग्रेस र नेकपा एमालेले संविधान संशोधनलाई एजेण्डाको रुपमा नभइ सरकार परिवर्तनको बहानाको रुपमा उठाएकाले यसप्रति उनीहरू गम्भीर नभएको बताएका छन्। संविधान निगरानी समूह र इन्स्टिच्युट फर स्ट्राटेजिक एन्ड सोसियोइकोनोमिक रिसर्च (आइएसएसआर)को संयुक्त आयोजनामा भएको संविधान कार्यान्वयनः अपेक्षा र वास्तविकता विषयक अन्तर्क्रियालाई सम्बोधन गर्दै उनले यस्तो बताएका हुन्। नयाँ गठबन्धन बनाउनुभन्दा दुई चार दिनअघिसम्म उहाँहरूले औपचारिकरुपमा कतै संविधान संशोधनको आवश्यकतामाथि छलफल गर्नुभएको थिएन,'अध्यक्ष प्रचण्डले भने,त्यसैले यो उहाँहरूको एजेण्डा होइन, कथा र बहाना मात्रै हो । सरकार परिवर्तनको हतियार मात्रै बनाइएको हो भन्ने प्रष्ट छ । वर्तमान संविधान शान्ति सम्झौताको अंग भएकाले शान्ति सम्झौताको हस्ताक्षरकर्ता दल र नेतासँग नै लुकाएर संविधान संशोधनको सहमति गर्नुको कुनै राजनीतिक अर्थ नभएको पनि उनले स्पष्ट गरे। उनले भने,' काग्रेस एमालेका नेताहरूले आफ्नै पार्टीसँग पनि लुकाएर सम्झौता गर्नुभयो,जनतालाई पनि लुकाएर राखियो तर जनताले सम्झौता देखाउन चुनौती दिन थालेपछि प्रधानमन्त्रीजीले संसदमा पढेर त सुनाउनुभयो तर त्यो पनि सक्कली हो कि नक्कली, अझै हस्ताक्षर देखिएको छैन । कथा र बहाना नभई एजेण्डाका हिसाबले अघि सार्ने हो भने संविधान संशोधन आवश्यक रहेको तर त्योभन्दा अघि कार्यान्वयनमा जोड दिनुपर्ने उनको भनाइ छ। संविधान र संघीयता कार्यान्वयनका लागि आवश्यक कानुन बनाउन ठूला दलहरूको सहयोग नपाएको स्मरण गराउँदै उनले संघीय निजामति ऐन संसदसम्म पुर्याउन १८ महिना लागेको, बल्लतल्ला पुर्याउँदा पनि त्यसलाई पारित गर्न तत्परता नदेखाएको र प्रहरी समायोजन ऐन बन्दा पनि कार्यान्वयनमा लैजान आनाकानी गरिरहेको बताए। उनले यो संविधान शान्ति सम्झौताको अंग भएकाले संशोधनको चर्चा गर्दा शान्ति सम्झौताको पक्षमा पनि विचार गर्नुपर्ने बताए।"
अन्तर्विरोधलाई समाधान गर्ने हो भने कांग्रेसले सबै निर्वाचनमा एकल बहुमत ल्याउँछ : गगन थापा,"वीरेन्द्रनगर : नेपाली कांग्रेसका महामन्त्री गगन थापाले संघीयताको सफल कार्यान्वयनमा अलमल गर्न नहुने बताएका छन्। संविधानमा मुलुकको शासन प्रर्णालीमा तीन तहका सरकार र तिनीहरूको अधिकारका विषयमा प्रष्ट व्यवस्था भएको बताउँदै त्यसअनुसार संघीय सरकारले संघीयताको मर्मअनुसार आवश्यक कानुन निर्माण गरेर प्रदेश र स्थानीय तहको अधिकार कार्यान्वयन नहुँदा समस्या सिर्जना भएको बताए। नेपाली कांग्रेसको आपूर्ति तथा उपभोक्ता विभागले सुर्खेतमा आयोजना गरेको वर्तमान अवस्थामा आपूर्ति व्यवस्था र उपभोक्ता अधिकारका सन्दर्भमा आयोजना गरेको अन्तर्क्रिया कार्यक्रमलाई सम्बोधन गर्दै महामन्त्री थापाले संघीयताको भवनाअनुसार संघले निर्माण गर्नुपर्ने कानुनहरु समयमै निर्माण नगर्दा सबै क्षेत्र प्रभावित भएको बताए। उनले भने, 'अहिलेसम्म कागजमा संघीयता लेख्यौं, अधिकार कार्यान्वयन गरेनौं। यसले नागरिक तहसम्म राम्रो सन्देश दिएन। अहिले हामी कानुन निर्माणको तीव्र गतिमा छौं। आउने चैत महिनासम्म कानुन निर्माण गरी संघीयताको भवनाअनुसार प्रदेश र स्थानीय तहले पाउने अघिकार कार्यान्वयन हुन्छ।' उनले नेपालमा संघीयता आम नागरिकहरूको चाहना र भावना रहेको बताए। कांग्रेस महामन्त्री थापाले जाजरकोट र रुकुम पश्चिमका भूकम्प पीडितहरूलाई एक वर्ष पुग्न लाग्दा पनि दोस्रो किस्ताको रकम निकासा नभएको भन्दै तत्काल घोषित रकम सरकारले उपलब्ध गराउनुपर्ने बताए। उनले भने, 'कानुन निर्माणमा भएका कमजोरीका कारण भूकम्प पीडितलाई राहत वितरण गर्न समस्या भएको छ। यसलाई सहज बनाउन कार्यविधिलाई तत्काल संशोधन गरेर भूकम्प पीडितहरूलाई दोस्रो किस्ताको रकम उपलब्ध गराउनुपर्छ। महामन्त्री थापाले नेपाली कांग्रेसले एक आपसको अन्तर्विरोधलाई हल गरेर अगाडि बढे सबै निर्वाचनमा पार्टीको एकल बहुमत आउने बताए। उनले भने, 'पार्टीका नेता तथा कार्यकर्ताहरूले आफ्नो अधिकांश समय एक अर्काको विरोध गरेर बिताउने गरेका छौं। एक आपसमा भएको अन्तरविरोधलाई व्यवस्थापन गर्न सकेका छैनौं। आठ लाख सदस्य भएको पार्टीका हामी नेता तथा कार्यकर्ताहरू अधिकांश समय आफ्नै पार्टीभित्र लडिरहेका छौं। हामीले यो समय पार्टी निर्माणमा लगाउन सकेको खण्डमा ठूलो उपलब्धि हासिल हुने थियो।' उनले आगामी १० वर्षभित्र कर्णालीलाई विकासका दृष्टिकोणले कहाँसम्म पुर्याउने भन्ने स्पष्ट खाका आगामी नीति तथा कार्यक्रममा देखिनुपर्ने बताए। उनले सबै तहका सरकारले जनतालाई प्रत्यक्ष विकासको अनुभूति हुने गरी काम गर्नुपर्ने बताए। त्यसका लागि पार्टीले आवश्यक समन्वयको काम गरिरहेको औंल्याए।"
नेपाल एसबिआई बैंकले सञ्चालन गर्यो विद्यालयमा सामाजिक उत्तरदायित्व कार्यक्रम,"काठमाडौं : नेपाल एसबिआई बैंकले सामाजिक उत्तरदायित्व कार्यक्रमअन्तर्गत विद्यालयमा सामाजिक उत्तरदायित्व कार्यक्रम सञ्चालन गरेको छ। कार्यक्रमअन्तर्गत मकवानपुरको भीमफेदी गाउँपालिका९ स्थित लेकाली बसीफाँट माध्यमिक विद्यालयमा अध्ययनरत विद्यार्थीहरूका लागि स्कुल ब्याग तथा शैक्षिक सामाग्री प्रदान गरेको छ। कार्यक्रममा बैंकका प्रबन्ध सञ्चालक तथा प्रमुख कार्यकारी अधिकृत दीपक कुमार देले विद्यालय व्यवस्थापन समितिका अध्यक्ष र प्रधानाध्यापकलाई औपचारिक रूपमा उक्त सामग्रीहरू हस्तान्तरण गरेका थिए। कार्यक्रममा बैंकका नायब प्रमुख कार्यकारी अधिकृत तथा प्रमुख वित्तीय अधिकृत, राजेश कुमार पंडा, प्रमुख सञ्चालन अधिकृत यादवेंद्र कांत, प्रमुख जोखिम तथा अनुपालन अधिकृत विष्णुदेव यादव, प्रमुख कर्जा अधिकृत अर्जुन नेपाल, प्रमुख व्यवसाय प्रवर्द्धन अधिकृत रितेश अर्याल र बैंकका बागमती प्रदेश प्रमुख विनोद कुमार ढुंगेल र बैंक तथा स्कुल समितिका अन्य पदाधिकारी र शिक्षकहरू समेतको उपस्थिति रहेको थियो। बैंकले शिक्षा क्षेत्रमा यस किसिमको कार्यक्रम समय समयमा गर्दै आइरहेको छ। हाल बैंकले १०० शाखा, २२ एक्सटेन्सन काउण्टर, ७ प्रदेश कार्यालय, १९ शाखारहित बैंकिङ सेवा, १२१ एटीएम र १ कर्पोरेट कार्यालयमार्फत सेवा प्रदान गर्दै आएको छ।"
"सिद्धान्त नै नमिल्ने दलहरूको सरकार बनेको छ, मुलुकले स्थिरता पाउँदैन : भीम रावल",काठमाडौं : नेकपा एमालेका नेता भीम रावलले अहिलेको सरकारले पनि मुलुकमा राजनीतिक स्थिरता कायम गर्न नसक्ने दावी गरेका छन्। सोमबार काठमाडौंमा आयोजित एक कार्यक्रममा रावलले सिद्धान्त नै नमिल्ने दलहरू मिलेर सरकार बनाएको र आलोपालोको कुरा समेत गरेकाले अहिलेको सरकारले मुलुकमा राजनीतिक स्थिरता कायम गर्न नसक्ने भन्दै दावी गरे। उनले आफ्नो निश्चित घोषित नीति अनुसार दलहरू चल्न नसक्दा अस्थिरता अन्त्य हुन नसकेको धारणा राखे। रावलले केन्द्रमा सरकार फेरवदलको असर प्रदेशमा परेका कारण प्रदेशले राम्रोसँग काम गर्न नसकेको जिकिर गरे । उनले सहकारी छानबिन समितिको प्रतिवेदन सरकारले पूर्णरुपमा कार्यान्वयन गर्नुपर्ने र सहकारी पीडितलाई ठगी गर्नेबाट असुलउपर गरेर उपलब्ध गराउनुपर्नेमा जोड दिए। उनले अमेरिकामा प्रधानमन्त्री ओलीले भारतीय समकक्षीसँग राष्ट्रिय हितको विषयमा कुनै कुरा गर्न नसकेको टिप्पणी गरे।
अत्यधिक गर्मीले ८ जना छात्रा कक्षाकोठामै बेहोश,"वीरगन्ज : पर्साको पोखरिया नगरपालिका४ पोखरियामा रहेको जिल्ला उचागंल रामदेव कलवार माध्यमिक विद्यालयमा अत्यधिक गर्मीका कारण कक्षाकोठामै ८ जना विद्यार्थी बेहोश भएका छन्। सोमबार दिउँसो उनीहरू कक्षाकोठामै बेहोश भएका हुन्। बेहोश हुनेमा कक्षा ७ मा अध्यनरत सोनु ठाकुर र लालसा कुमारी यादव, कक्षा ९ मा अध्यनरत नेहा कुमारी, मनिता कुमारी यादव, अन्तिमा कुमारी राम, चन्दा कुमारी ठाकुर, निसमा कुशवाहा र साजदा खातुन रहेका छन्। बेहोश भएका उनीहरूको पोखरिया अस्पतालमा उपचार गरिएको र उनीहरूको स्वास्थ्य अवस्था सामान्य रहेको अस्पताल प्रशासनले जानकारी दिएको छ। घटनापछि पोखरिया नगरपालिकाले सूचना जारी गर्दै नगरपालिकामा रहेका विद्यालयहरूमा बिहानी कक्षा सञ्चालन गर्न निर्देशन दिएको छ। प्रमुख प्रशासकीय अधिकृत अजय कुमार श्रीवास्तवले जारी गरेको सूचनामा नगरपालिकामा रहेका सम्पूर्ण विद्यालयहरूमा असोज ८ देखि असोज ११ गतेसम्म बिहान ६ बजेदेखि मौसमको अनकुलता अनुसार पठनपाठन सञ्चालन गर्न निर्देशन दिइएको छ। पोखरिया नगरपालिकाका मेयर प्रधुमन प्रसाद चौहानले अत्याधिक बढ्दो गर्मीको कारणले विद्यार्थीहरू कक्षाकोठामै बेहोश हुन थालेकाले त्यसैलाई मध्यनजर गरी विद्यालयहरूमा असोज ८ गतेदेखि चार दिनसम्म बिहानी कक्षा सञ्चालन गर्न निर्देशन दिइएको बताए।"
"प्रचण्डको प्रस्ताव सांसदलाई कानुन बनाउने काम दिउँ, मन्त्री विज्ञबाट छानौं","काठमाठौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मन्त्री विज्ञबाट छान्नुपर्ने बताएका छन्। संविधान कार्यान्वयन विषयक अन्तर्क्रिया कार्यक्रममा सोमबार उनले निर्वाचन जितेका सांसदहरूलाई कानुन बनाउन केन्द्रित गर्नुपर्ने बताए। उनले निर्वाचन प्रणालीमा समस्या हुँदा सांसदहरू मन्त्री बन्न तछाड मछाड गरेको र मन्त्री बनेपछि निर्वाचन खर्च उठाउन उद्धत रहेको बताए। 'जोसँग करोडौं पैसा छ, उसले चुनाव लड्ने अनि जोसँग छैन, उसले चुनाव लड्नै नपाउने? करोडौं खर्च गरेर चुनाव जित्ने मान्छेहरूको अर्को लक्ष्य भनेको मन्त्री बन्ने हुन्छ। मन्त्री बनेपछि निर्वाचनमा भएका खर्च उठाउने हुन्छ,' प्रचण्डले भने। सोही कारण देशमा भ्रष्टाचार मौलाएको उनको आरोप छ। 'अब सांसदलाई कानुन बनाउन केन्द्रित गरौं। जो कार्यकारी हुन्छन्, उनले विज्ञबाट मन्त्री बनाउँछन्। किनकि ५ वर्षभित्र विकास निर्माणका काम पनि गर्नुपर्ने हुन्छ। सांसदलाई विधेयक बनाउनमात्र लगाएपछि भ्रष्टाचार पनि हुँदैन। मन्त्री बन्न लछार पटार पनि गर्दैनन्,' उनले भने। अध्यक्ष दाहालले संविधान संशोधनको विरोधी आफूहरू नभएको बताए। छलफल गरेर आवश्यक संविधान संशोधन गर्न सकिने उनको भनाइ छ। उनले संविधान संशोधनमा सबैभन्दा बढी तर्क राख्ने राजनीतिक अधिकार पनि आफूहरूलाई भएको बताए। 'निर्वाचन प्रणाली, शासकीय स्वरूप र समावेशी समानुपातिकताका विषयमा एकपटक गम्भीर समीक्षा गरौं। संविधान संशोधनमार्फत जनताको हित हुनेगरी संविधानमा व्यवस्था गरौं। यही पद्धति र प्रक्रियाबाट हामी झन् अप्ठ्यारोमा जान्छौं,' उनले भने। अध्यक्ष दाहालले थ्रेस होल्ड र दुई दलीय व्यवस्था ल्याएर अधिनायकवाद लाद्न खोजेको आरोपसमेत लगाए। संविधानले बहुदलीय व्यवस्था भनिरहेका बेला दुई दलीय व्यवस्था ल्याइ देश खतरामा जाने उनको भनाइ छ। 'संविधानलाई अनावश्यक छेडखानी र्ने हो भने 'प्यान्डोरा बक्स' खुल्नेछ। त्यसले देशमा सम्हाल्नै नसक्ने खतरा हुन्छ। अराजकता बढ्छ,' उनले भने।"
अत्यधिक गर्मी बढेपछि वीरगन्जका विद्यालयहरू दुई दिनका लागि बन्द,वीरगन्ज : तराईमधेसमा केही दिनयता अत्यधिक गर्मी बढेर विद्यार्थीहरू कक्षाकोठामै बेहोश हुन थालेपछि वीरगन्ज महानगरपालिकाले विद्यालयहरू दुई दिनका लागि बन्द गर्ने निर्णय गरेको छ। बढ्दो गर्मीका कारण बालबालिकाहरूको स्वास्थ्यमा प्रतिकूल प्रभाव परेको भन्दै महानगरपालिकाले असोज ८ र ९ गते दुई दिन महानगरमा रहेका सबै सामुदायिक र संस्थागत विद्यालयहरू बन्द गर्ने निर्णय गरेको हो। सोमबार महानगरपालिकाका निमित्त प्रमुख प्रशासकीय अधिकृत अरविन्दलाल कर्णले सार्वजनिक सूचना जारी गर्दै हाल अत्यधिक बढेको गर्मीले विद्यार्थीहरूको स्वास्थ्यमा परेको प्रतिकूल प्रभावलाई मध्यनजर गर्दै असोज ८ र ९ गते महानगरका सम्पूर्ण सामुदायिक र संस्थागत विद्यालयमा पठनपाठन स्थगित गरिएको बताएका छन्। अत्यधिक गर्मी बढेर विद्यार्थीहरू कक्षाकोठामै मुर्छित हुने अवस्था आएको भन्दै यहाँका अभिभावकहरूले विद्यालयहरूमा बिदा दिनुपर्ने आवाज उठाउँदै आइरहेका थिए। पर्सा तथा बारा लगायत मध्यतराईका जिल्लाहरूमा अहिले असोजमा पनि गर्मी अत्यधिक बढिरहेको छ। यस क्षेत्रमा तापक्रम बढेर अधिकतम ३६ देखि ३८ डिग्री सेल्सियससम्म पुगेको छ। सोमबार मात्रै पर्साकै पोखरियास्थित जिल्ला उच्चांगल माविमा गर्मीले ८ जना छात्राहरू बेहोश भएका थिए।
"सीमा क्षेत्रमा युवतीको शव, भित्री वस्त्रमा भेटियो लागुऔषध","विराटनगर : विराटनगर महानगरपालिका१६ हुलास चोकस्थित नेपालभारत सीमा क्षेत्र नजिक सोमबार दिउँसो युवतीको शव फेला परेको छ। मृत फेला परेकी युवतीको साथमा लागुऔषध भेटिएको छ। मृतकले लगाएको भित्री वस्त्रभित्र मलद्वारको भागबाट लागुऔषध बरामद भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। मृतकको पहिचान खुलेको छैन। सबैतिर हुलिया परिपत्र गर्दै घटनाको अनुसन्धान सुरु गरिएको जानकारी बस्नेतले दिए। हुलास चोकको बाटोनजिक नालीमा अन्दाजी २८३० वर्षीया युवती मृत फेला परेको जानकारी स्थानीयले प्रहरीलाई दिएका थिए। तत्काल नाम, थर र वतन नखुलेकी युवती दिउँसो ३:४० बजेतिर मृत फेला परेकी हुन्। डीएसपी बस्नेतका अनुसार मृतकको घाटीको पछाडिको भागमा फूलजस्तो ट्याटु र टाउको, हातलगायत शरीरका विभिन्न भागमा सेतो दुबीजस्तो देखिन्छ। गाडा हरियो रंगको सर्ट र निलो जिन्सको पाइन्ट लगाएकी महिलाको कपाल पूरै मुण्डन गरिएको छ। अनुसन्धानका लागि खटिएको जिल्ला प्रहरी कार्यालय मोरङका इन्सपेक्टर हेमराज ओली नेतृत्वको टोलीले घटनास्थल मुचुल्का उठाएको थियो। त्यस क्रममा मृतक युवतीले लगाएको भित्री वस्त्रबाट २२ एम्पुल लागुऔषध बरामद भएको डीएसपी बस्नेतले बताए। भित्री वस्त्रभित्र मलद्वारको भागमा लागुऔषध एभिल, डाइजापाम र नोरजेसिक फेला परेको छ, उनले भने, कानुनी प्रक्रिया पूरा गर्दै घटनास्थलबाट उठाएर शवलाई पोस्टमार्टमका लागि कोशी अस्पताल ल्याइएको छ। प्रहरीका अनुसार मृतकको साथमा परिचय खुल्ने कुनै पनि कागजात छैन। मृतकको पहिचानको प्रयास गर्दै विभिन्न कोणबाट घटनाको अनुसन्धान अघि बढाइएको जानकारी डीएसपी बस्नेतले दिए। प्रहरी स्रोतका अनुसार भारतको जोगवनीबाट लागुऔषध सेवन गरेर फर्किएकी युवतीले साथमा पनि लिएर आएको हुनसक्छ। जोगवनीमा सेवन गरेपछि साथमा पनि लागुऔषध लिएर आएजस्तो देखिन्छ। लागुऔषधको ओभरडोजले मृत्यु भएको हुनसक्ने अनुमान गरिएको छ, स्रोतले भन्यो। डीएसपी बस्नेत युवतीको मृत्युको कारण तत्काल खुल्न नसकेको बताए। अनुसन्धानपछि मात्रै घटनाको वास्तविकता पत्ता लाग्ने जानकारी उनले दिए।"
जलवायु परिवर्तनले कृषि प्रणाली र खाद्य सुरक्षामा चुनौती थपेको छ: मन्त्री अधिकारी,"काठमाडौं : कृषि तथा पशुपन्छी विकास मन्त्री रामनाथ अधिकारीले निर्वाहमुखी कृषिलाई दिगो, उद्यमशीलता र प्रतिस्पर्धात्मक कृषि प्रणालीमा रूपान्तरण गर्न सरकार लागि परेको बताएका छन्। ग्लोबल फुड सेक्युरिटी स्ट्राटेजी (जिएफएसएसयूएसएआइडी) कृषिमा प्रत्यक्ष वित्तीय लगानी (जिटुजी)को सोमबार काठमाडौंमा शुभारम्भ गर्दै कृषि तथा पशुपन्छी विकास मन्त्री अधिकारीले दुई तिहाइ ग्रामीण जनताको जीविकोपार्जनको माध्यम कृषि रहेको बताएका हुन्। कुल गार्हस्थ्य उत्पादन (जिडिपी)मा लगभग २४५ योगदान पुर्याएको चर्चा गर्दै मन्त्री अधिकारीले भने, कृषिमा उच्च लागत, कम उत्पादकत्व, मानव श्रममा आधारित, गुणस्तरीय कृषि सामग्रीहरू (बीउ, मल, सिँचाइ, मेशिन)मा सीमित पहुँच र अव्यवस्थित बजारहरूले बाधा पुर्याइरहेको छ। किसानहरू र उद्यमीहरूले कृषि ऋण र सरकारी सहयोग सहज रूपमा पाउन नसकेको जनाउँदै मन्त्री अधिकारीले त्यसलाई सहज, छिटो र छरितो बनाउन सरकार लागि परेको बताए। जलवायु परिवर्तनको असर र प्रभाव कृषि क्षेत्रमा देखिन थालेको जनाउँदै मन्त्री अधिकारीले विश्व नै यस क्षेत्रमा संवेदनशील हुनुपर्ने बेला आएको बताए। जलवायु परिवर्तनको असरले कृषि उत्पादकत्व र उत्पादनलाई घटाइरहेको जनाउँदै मन्त्री अधिकारीले भने,कृषि प्रणाली र खाद्य सुरक्षामा थप चुनौतीको रूपमा देखिएको छ। कृषि तथा पशुपन्छी विकास मन्त्री अधिकारीले कृषि क्षेत्रलाई व्यवसायीकरण र औद्योगिकीकरणतर्फ अग्रसर गराउन सरकारी, निजी, सहकारी र विकास साझेदारहरूको समन्वयात्मक प्रयास आवश्यक रहेको औँल्याए। विकास साझेदार, निजी क्षेत्र, सहकारी र किसानका नव प्रवर्द्धनशील विचार, अनुभव र स्रोतहरूका सरकार हातेमालो गरेर अघि बढ्न चाहेको जनाउँदै मन्त्री अधिकारीले सबैलाई सहकार्यका लागि आह्वान गरे। सरकारले कृषिमा लगानीको दशक घोषणा गरेको काम गरी रहेको जनाउँदै कृषि मन्त्री अधिकारीले कृषिमा लगानी बढाउन आवश्यक र युवा पुस्तालाई आकर्षित गर्नका लागि आवश्यक कानुन संशोधनको तयारी पनि भइरहेको जानकारी दिए। ग्लोबल फुड सेक्युरिटी स्ट्राटेजीले कृषिमा आधारित आर्थिक विकासलाई प्रोत्साहन गर्ने, उद्यमशील कृषिलाई मजबुत बनाउने, खाद्य र पोषण सुरक्षामा सुधार गर्ने, गरिबी घटाउने, र निजी क्षेत्रको लगानी बढाउने नीति वातावरण सिर्जना गर्न मद्दत पुग्ने उनले दाबी गरे। नेपालको आर्थिक समृद्धिको लागि कृषिमा रूपान्तरण भएकोमा जोड दिँदै त्यसका लागि लिनुपर्ने नीति र बाटो बारे थप सुझावको पनि आफूले अपेक्षा गरेको उनले बताए।"
"स्टन्टमा विश्वास गर्दिनँ, नतिजामा विश्वास गर्छु : मन्त्री दाहाल","काठमाडौं : भौतिक पूर्वाधार मन्त्री देवेन्द्र दाहालले मन्त्रालयका सचिव केशवप्रसाद शर्मासँग वार्षिक कार्यसम्पादन सम्झौता गरेका छन्। सोमबार मन्त्रालयमा मन्त्री र सचिवबीच चालु आर्थिक वर्षको नीति तथा कार्यक्रम कार्यान्वयनका लागि सम्झौता भएको हो। यसअघि मन्त्री दाहालले प्रधानमन्त्री केपी शर्मा ओलीसँग कार्य सम्पादन सम्झौता गरेका थिए। मन्त्री दाहाल र सचिव शर्मा बीच सम्झौता भएसँगै सचिव र महाशाखा प्रमुख एवम् विभागीय प्रमुख बीच समेत सम्झौता भएको छ। प्रशासन महाशाखा प्रमुख सहसचिव चन्द्रकला पौडेल, पूर्वाधार निर्माण तथा यातायात महाशाखा प्रमुख सहसचिव कृष्णराज पन्थ, योजना, अनुगमन तथा मूल्यांकन महाशाखा प्रमुख सहसचिव सुशीलबाबु ढकाल, विकास सहायता समन्वय तथा गुणस्तर महाशाखा प्रमुख भिमार्जुन अधिकारी, सडक विभागका महानिर्देशक रामहरी पोखरेल, यातायात व्यवस्थापन विभागका महानिर्देशक राजिव पोखरेल, रेल विभाग महानिर्देशक अजयकुमार मुल र नेपाल पानी जहाज कार्यालयका रजिस्टार प्रेमकुमार सिंह तथा सचिव शर्मा बीच कार्य सम्पादन सम्झौता भएको हो। नतिजामूखी हुन निर्देशन कार्य सम्पादन सम्झौता पछि मन्त्री दाहालले नतिजामूखी भएर कार्य सम्पादन गर्न निर्देशन दिएका छन्। म स्टन्टमा विश्वास गर्दिन, नजितामा विश्वास गर्छु कर्मचारीहरूलाई निर्देशन दिँदै मन्त्री दाहालले भने, तपाईंहरूले पनि सोही ढंगबाट नतिजा देखिन गरि कार्यसम्पादन गर्नु हुने छ भन्ने विश्वास छ। तत्काल गर्नु पर्ने र नागरिकलाई राहत महसुस हुने कामहरूलाई प्राथमिकता दिन भन्दै उनले अहिले चाडपर्वको समय सुरु भएकाले सडकको सहज व्यवस्थापनमा ध्यान दिन आग्रह गरे। यस्तै सवारी चालक अनुमति पत्र वितरणमा देखिएको समस्या समाधान गर्न, पूर्वाधार निर्माणमा देखिएको सुस्तताको अन्त्य गर्न उनले कर्मचारीहरूलाई निर्देशन दिनु भयो। नागरिकलाई सहज हुने गरि सेवा दिन तथा पूर्वाधार निर्माणलाई गति दिन केही चुनौतीहरू भए पनि ती चुनौतीको सामना गर्न पनि तयार हुनु पर्ने उनको भनाइ थियो।"
श्रीलंकाका नवनिर्वाचित राष्ट्रपतिले लिए पद तथा गोपनीयताको शपथ,"कोलम्बो : श्रीलंकाका नवनिर्वाचित राष्ट्रपति अनुर कुमार दिशानायकले पद तथा गोपनीयताको शपथ लिएका छन्। श्रीलङ्कामा पहिलो वामपन्थी राष्ट्रपति दिसानायकाले सोमबार पदतथा गोपनीयताको शपथ ग्रहण गरेका हुन्। श्रीलङ्काको निर्वाचन आयोगले आइतबार दिसानायकालाई मुलुकको राष्ट्रपतिमा निर्वाचित भएको घोषणा गरेको थियो । शनिबार भएको निर्वाचनमा पिपुल्स लिबरेसन फ्रन्टका ५५ वर्षीय नेता दिसानायका ४२ दशमलव ३१ प्रतिशत मत प्राप्त गरी राष्ट्रपतिमा विजयी भएका थिए। विपक्षी दलका नेता सजिथ प्रेमदासा ३२ दशमलव ७६ प्रतिशतका साथ दोस्रो स्थानमा रहे। सन् २०२२ को आर्थिक सङ्कटको चरम अवस्थामा पदभार सम्हालेका र अन्तर्राष्ट्रिय मुद्राकोष (आइएमएफ) बेलआउटको सर्तअनुसार कठोर मितव्ययिता नीतिहरू लागू गरेका निवर्तमान राष्ट्रपति रनिल विक्रामासिङ्घे १७ दशमलव २७ प्रतिशतका साथ तेस्रो स्थानमा रहे। सन् २०२२ मा श्रीलङ्कामा आएको आर्थिक मन्दीका कारण आम श्रीलङ्कावासीले पीडादायी कष्ट भोग्नु परेपछि दिसानायकाको समर्थनमा वृद्धि भएको थियो । सांसदहरू,बौद्ध धर्मगुरुका सदस्यहरू र समारोहबीच दिसानायकाले प्रधान न्यायाधीशसमक्ष शपथ ग्रहण गरेका हुन्। शपथ ग्रहणपछि दिसानायकाले जनताको राजनीतिज्ञप्रतिको विश्वासलाई पूर्ण रुपमा पुनस्र्थापित गर्न आफू सक्दो प्रयास गर्ने बताएका छन्। उनले भने,'म जादुगर होइन। मैले जानेका कुराहरू छन् र मलाई थाहा नभएका कुराहरू पनि छन्,तर म उत्तम सल्लाह लिनेछु र मेरो सर्वोत्तम प्रयास गर्नेछु। त्यसका लागि मलाई सबैको सहयोग चाहिन्छ ।' दिशानायक राष्ट्रपतिमा निर्वाचित भएपछि प्रधानमन्त्री दिनेश गुणवर्धनाले राजीनामा दिएका छन्। आफ्नो राजीनामा पत्रमा गुणवर्धनाले श्रीलङ्काको नवौं कार्यकारी राष्ट्रपतिको रूपमा दिसानायके निर्वाचित भएसँगै देशको संविधानअनुसार नयाँ मन्त्रीमण्डल गठनका लागि मार्ग प्रशस्त गर्न राजीनामा दिन लागेको उल्लेख गरेका छन्। दिशानायकाले चुनावमा विजय हासिल गरेपछि गुणवर्दनाले आइतबार राति नै उनलाई बधाइ दिएका थिए। सन् २०२२ मा श्रीलंकमा भएको आन्दोलनले तत्कालिन राष्ट्रपति गोटाबय राजपक्षलाई सत्ताच्युत गरेको थियो। त्यसपछि श्रीलंकामा अहिले पहिलो पटक निर्वाचन भएको हो।"
सुनुवाई समितिमा प्रस्तावित राजदूत भट्टराईको नाम अस्वीकृत गर्न पुगेन दुई तिहाइ,काठमाडौं : संसदीय सुनुवाइ समितिले श्रीलंकाका लागि प्रस्तावित राजदूत रामकृष्ण भट्टराईबारे मंगलबार निर्णय लिने भएको छ। सिंहदरबारमा सोमबार बसेको बैठकमा प्रस्तावित राजदूत भट्टराईको नाम अस्वीकृत गर्न दुई तिहाइको संख्या नपुगेपछि मंगलबारको बैठकले निर्णय लिने समितिका सदस्य एवं कांग्रेस प्रमुख सचेतक श्याम घिमिरेले जानकारी दिए। उनका अनुसार सोमबार बैठकमा १५ मध्ये ८ सदस्यमात्रै सहभागी थिए। समितिले माग गरेको स्नातक तहको शैक्षिक प्रमाणपत्र बुझाउन नसकेपछि प्रस्तावित राजदूत भट्टराईको नाम अस्वीकृत गर्ने समितिको तयारी छ। घिमिरेले प्रस्तावित व्यक्तिका नाम अस्वीकृत गर्न दुई तिहाइ संख्या आवश्यक पर्ने तर बैठकमा बहुमत सदस्यमात्रै रहेकाले निर्णय गर्न नसकिएको बताए। भट्टराईको राजदूत नियुक्त हुनका लागि आवश्यक स्नातक तह पासको प्रमाणपत्र उपलब्ध नभएपछि समितिले सोमबारसम्म प्रमाणपत्र बुझाउनका लागि समय दिएको थियो। समितिको बैठक मंगलबार बिहान बोलाइएको छ।
संघीयता कार्यान्वयन गर्न कानुनको अभाव छ : सभामुख,"विराटनगर : सभामुख देवराज घिमिरेले संघीयता कार्यान्वयन गर्न कानुनको अभाव झेल्नु परिरहेको बताएका छन् । संविधान संशोधनको कुरा उठिरहेका बेला सभामुखले संघीयता कार्यान्वयन गर्न नै कानुन अभाव रहेको र संविधान संशोधन एवं कार्यान्वयनमा समस्या भइरहेको उल्लेख गरेका हुन् । कानुनलाई प्राथमिकता दिन खोजिए पनि संसदको पछिल्लो अधिवेशनमा कानुन बनाउन नसकिएको उनले बताए । विराटनगरमा विमानस्थलमा सोमबार सञ्चारकर्मीसँग संक्षिप्त कुरा गर्दै घिमिरेले निजामती सेवा विधेयकमा ऐन बनाउन र प्रहरी संगठन सञ्चालनसम्बन्धी ऐन, कानुन बनाउन नसकिएको बताए । संविधान संशोधन संसदले गर्छ,उनले भने, तर, संशोधन गर्ने प्रक्रियादेखि के विषयमा र कसरी तथा कहिले गर्नेजस्ता विषयमा वृहत्तर समझदारीको जरुरी छ । संविधान संशोधन व्यक्ति,संगठन र संस्था विशेषको कुरा नभएकाले सरसल्लाह, बहस र छलफल आवश्यक रहेको उनको भनाइ छ । संविधान संशोधनका लागि राजनीतिक दलहरुबीच छलफल चलिरहेको पनि उनले स्पष्ट पारेका छन् । प्रतिकूल समयबीच पनि बजेटलाई समयभित्र पारित गर्दै टीआसरी विधेयक पासदेखि सहकारी ठगी प्रकरणलाई समाधान गर्न संसदले विशेष समिति बनाएर छानबिन गरी सरकारलाई प्रतिवेदन बुझाउनेजस्ता महत्वपूर्ण कामहरू भएको सभामुख घिमिरेको भनाइ छ । पूर्वगृहमन्त्री रवि लामिछाने पक्राउको विषयमा आफूलाई जानकारी नभएको उनले बताए । नेकपा (माओवादी केन्द्र)ले संसद चल्न दिँदैनौं भनेको छ नि भनि पत्रकारले सोधेको प्रश्नमा घिमिरेले भने,यो कुरा सल्टिसकेको छ । संसदमा उपसभामुखमाथि सांसदहरूले पदीय आचरणविपरीत कुरा उठाएको बताउँदै घिमिरेले त्यो कुराको आधिकारिक पुष्टि नहुँदै संसद अधिवेशन अन्त्य भएको उल्लेख गरे ।"
प्रहरी हिरासतबाट फरार भएका ४ जना पक्राउ,"जनकपुरधाम : जिल्ला प्रहरी कार्यालय धनुषाको हिरासत कक्षबाट भेण्टिलेशन काटेर फरार भएका थुनुवा मध्ये ४ जना पक्राउ परेका छन्। सोमबार बिहान साढे तीन बजे १० जना थुनुवा भेन्टिलेशन फोडेर फरार भएकोमा तत्काल एक जना पक्राउ परेका थिए। अन्य फरार ९ मध्य मध्यान्हसम्ममा ४ जनालाई पक्राउ परेको जिल्ला प्रहरी कार्यालय धनुषाले जानकारी दिएको छ। फरार हुनेमा लागूऔषध, अभद्र व्यवहार तथा चोरी मुद्दाका थुनुवा रहेको प्रहरीको भनाइ छ। भागेका थुनुवाहरूलाई पक्राउ गर्न जिल्ला प्रहरी सहित गणका प्रहरीलाई चौतर्फी रूपमा नाकाबन्दी गरेर खोजी गरेपछि धनुषाको बिदेह नगरपालिकाबाट पक्राउ परेको हो। फरार हुनेमा लागूऔषध मुद्दाका अमित कुमार झा, रन्जित मण्डल, रोशनकुमार मण्डल, अभास्कर कुमार यादव, विशाल मुखिया रहेका छन्। यस्तै अभद्र व्यवहार तथा चोरी मुद्दा कम सुमित मेस्तर(नाबालक), मनिष मण्डल र विकी कार्की रहेको जिल्ला प्रहरी कार्यालय धनुषाले जनाएको छ। यसै बीच जिल्ला प्रहरी कार्यालय परिसरमा भएको थुनवा कक्षबाट कसरी थुनुवा फरार भएको विषयमा प्रदेश प्रहरी कार्यालयले छानबिन गर्ने मधेस प्रदेश प्रहरी कार्यालय जनकपुरधामका प्रमुख प्रहरी नायब महानिरीक्षक लालमणि आचार्यले जानकारी दिए। उनले सुरक्षा कमजोरी भएको विषयमा छानबिन गरेर दोषिमाथि आवश्यक कारबाहीका लागि केन्द्रीय प्रहरी प्रधान कार्यालयमा सिफारिस गरिने पनि डीआईजी आचार्यले जानकारी दिए।"
असोज १२ गतेदेखि अग्रिम टिकट बुकिङ हुने,"काठमाडौं : दसैंतिहार नजिकिँदै गर्दा अत्यधिक सवारी यात्रालाई सुरक्षित बनाउन सरकारले सडकका सबै अवरोध हटाउने भएको छ। सरकारले राष्ट्रिय राजमार्गमा भएका अवरोध हटाउने र सञ्चालन भइरहेका स्तरोन्नति कार्य तत्काललाई रोक्ने निर्णय गरेको छ। भौतिक पूर्वाधार तथा यातायात मन्त्रालयका प्रवक्ता सुशीलबाबु ढकालका अनुसार यही असोज १० गतेसम्म राष्ट्रिय राजमार्गमा भएका सबै अवरोध हटाएर सडक खुला गरिनेछ। दसैंमा घर जाने यात्रुलाई सुरक्षित यात्रा गर्ने वातावरण सिर्जना गर्न मन्त्रालयले यातायात व्यवस्था विभाग मातहत सबै जिल्लाका राष्ट्रिय राजमार्ग सफाइ गरिरहेको छ। सडकमा भइरहेका काम तत्काललाई रोक्ने र सडकमा थुपारिएका निर्माणका सामान हटाइँदै छ। बाढी पहिरो तथा वर्खायाममा बिग्रिएको सडक पुनर्निर्माण गरेर चिटिक्क बनाउन लागिएको हो। प्रवक्ता ढकाल भन्छन्, दसैं तिहारका अवसरमा सामान्य दिनभन्दा डबल मानिसले सडक यात्रा गर्छन्। हरेक दिन करिब ५० हजार मानिसले राजधानी भित्रने र छाड्ने गर्छन् भने, दसंैतिहारमा दैनिक एक लाख यात्रुले राजधानी छाड्ने गर्छन्। यसले गर्दा पनि ७७ वटै जिल्लामा पर्ने राष्ट्रिय राजमार्गहरू धमाधम सफा गरिँदैछ। १० गतेभित्र कुनै पनि हालतमा सडकको अवरोध हटाउन विभागलाई निर्देशन दिएको ढकालले बताए। यातायात मन्त्रालयले दिएको तथ्यांक अनुसार देशभर एक लाख किलोमिटर बढी सडक निर्माण भएका छन्। यसमध्ये ६० हजार किमीमिटर सडक अहिले सञ्चालनमा छन्। यसअन्तर्गत करिव १३ हजार किलोमिटर दूरी भएको सडक मात्रै यातायात मन्त्रालय अन्तर्गत रहेको छ। यो सडक अवरोध विहीन बनाउनका लागि विभागले धमाधम काम गरिरहेको छ। यातायात व्यवस्था विभागसँग सडक मर्मतका लागि व्यवस्थीत साम्रागी रहेका छन्। २६५ वटा साधनहरू छन्। राष्ट्रिय राजमार्गमा पर्ने हरेक सडकको प्रत्येक ३ किलोमिटरमा एकजना लेन्सम्यान सडक मजदुर खटाइएको छ। सडकको अनुगमन गर्न र सुसासन कायम गर्नका लागि पनि मन्त्रालयले सरोकारवाला ट्राफिक प्रहरी, स्थानीय सरकार लगायतसँग समन्वय गरिरहेको छ। केही दिनअघि प्रदेशका यातायात मन्त्री, सचिव र सरोकालवाला सहित भएको वैठकमा चाडवाडलाई लक्षित गरेर सबै सडकहरू चुस्तदुरुस्त बनाउने निर्णय भएको थियो। प्रदेश मातहतमा रहेका सडकहरू प्रदेश सरकारले र स्थानीय सरकार मातहतमा रहेका सडकहरू स्थानीय सरकारले नै निर्माण र मर्मत संभार गरिरहेका छन्। घटस्थापनासम्म देशका सबै सडकमा रहेका अवरोध हट्नेछ। १२ गतेदेखि अग्रिम बुकिङ खुला यातायात व्यवस्था विभागका प्रबक्ता ईश्वरी दत्त पनेरु दसैंतिहारका अवसरमा घर जाने यात्रुहरूले टिकट लिनका लागि अग्रिम बुकिङ खोलिने जानकारी दिए। उनी भन्छन्, कहिलेदेखि खोल्ने विषयमा मन्त्रालय तथा विभागमा पटकपटक छलफल भइरहेको छ। यातायात व्यवसायीहरूसँगको वार्तामा यही असोज १२ गतेदेखि अग्रिम टिकट बुकिङ खुला गर्ने विषयमा सहमति भएको छ। हामीले १२ दिनमा निर्णय सार्वजनिक गछौंं। यही शनिबार भौतिक पूर्वाधार तथा यातायात मन्त्रालय र नेपाल यातायात व्यवसायी राष्ट्रिय महासंघबीच अग्रिम वुकिङ खोल्ने विषयमा छलफल भएको थियो। भौतिक पूर्वाधार तथा यातायातमन्त्री देवेन्द्र दाहालको अध्यक्षतामा बसेको बैठकले व्यावसायिका मागका सम्बन्धमा सातबुँदे निर्णय गरेको थियो। विगत ३ वर्षदेखि सार्वजनिक सवारीको भाडा नबढेको कारण छठ पर्वको एक हप्तापछि भाडा समायोजन गरिनेछ। यस्तै लामो तथा छोटो दूरीका सवारीसाधनको यान्त्रिक परीक्षण गरिनेछ। यो पनि पढ्नुहोस दशैं अगाडि नै सडक मर्मत गरिसक्न यातायात मन्त्रालयको निर्देशन"
हुम्लामा सुपथ मूल्यमै खाद्यान्न,"हुम्ला : दसैंतिहार र छठ पर्वका लागि खाद्य व्यवस्था तथा व्यापार कम्पनी लिमिटेड सिमकोट शाखाले सुपथ मूल्यमा खाद्यान्न र तेल बिक्री सुरु गरेको छ । सदाझैं यस वर्ष पनि दसैं तिहार र छठ पर्वलाई ध्यानमा राखेर सुपथ मूल्यमा सिमकोट शाखाले खाद्यान्न र तेल बिक्री सुरु गरेको हो । शाखा कार्यालय सिमकोट शाखाबाट २७ सय क्वीन्टल चामल, र ६ हजार ३८५ लिटर तेल सुपथ मूल्यमै बिक्री गर्न थालेको खाद्य व्यवस्था तथा व्यापार कम्पनी लिमिडेट सिमकोट शाखाले जनाएको छ । खार्पुनाथ गाउँपालिका बिक्री केन्द्रबाट ३ सय क्वीन्टल चामल श्रीनगर डिपोबाट ५ सय क्वीन्ट चामल नाम्खाको याल्वाङ बिक्री केन्द्रबाट ५ सय क्वीन्टल गरी चार हजार क्वीन्टल चामल सुपथ मूल्यमा बिक्री गर्न लक्ष्य रहेको खाद्य व्यवस्था तथा व्यापार कम्पनी लिमिटेड सिमकोट शाखाका निमित्त कार्यालय प्रमुख नवीन आर्चायले जानकारी दिए । श्रीनगर डिपो र शाखा कार्यालयबाट आजैबाट बिक्री सुरु भइसकेको निमित्त कार्यालय प्रमुख आर्चायले बताए । प्रतिकेजी चामलबाट ५ रूपैया छुट र तेलबाट प्रतिलिटर ७ रूपैया छुट दरले बिक्री सुरु भएको खाद्य व्यवस्था तथा व्यापार कम्पनी लिमिटेड सिमकोट शाखाले जनाएको छ ।"
"वैदेशिक लगानीको प्रतिबद्धता बढ्यो, भित्रिने रकममा सुधारको अपेक्षा","काठमाडौं : आर्थिक वर्ष ०८१०८२ मा प्रत्यक्ष वैदेशिक लगानी (एफडीआई)मा हालसम्मकै उच्च प्रतिबद्धता व्यक्त भयो। उद्योग विभागका अनुसार ६१ अर्ब ९० करोड ४५ लाख रुपैयाँ बराबरको वैदेशिक लगानीको प्रतिबद्धता आयो। जुन शतिप्रतिशत वृद्धि थियो। जबकी, आव ०७९८० मा ३० अर्ब ७१ करोड ९४ लाख रुपैयाँको मात्रै प्रतिबद्धता आएको थियो। तर, जुन रूपमा प्रतिबद्धता आएको थियो, लगानी भने खासै आएन। अघिल्ला वर्षभन्दा आव ०८१०८२ मा केही बढी वैदेशिक लगानी त आयो। तर, अपेक्षाकृत नभएको सरकारी अधिकारीहरू स्वीकार गर्छन्। गत वर्ष ८ अर्ब ४० करोड ७ लाख रुपैयाँ लगानी भित्रिएको थियो। प्रत्यक्ष वैदेशिक लगानी (एफडीआई) प्रतिबद्धतासँगै भित्रिने रकमको आकार केही बढ्न थालेको छ। अबस्था सुधारोन्मुख भएको उद्योग विभाग र नेपाल राष्ट्र बैंकको तथ्यांकले देखाएको छ। उद्योग विभागका अनुसार आव ०८०८१ मा ६१ अर्ब ९० करोड ४५ लाख रुपैयाँ बराबरको प्रतिबद्धता गरिएको थियो। जबकी आव ०७९८० मा वैदेशिक लगानीका लागि ३० अर्ब ७१ करोड ९४ लाख रुपैयाँको मात्रै प्रतिबद्धता आएको थियो। एक आर्थिक वर्षको अन्तरमा १०१५ प्रतिशत बढी लगानी प्रतिबद्धता देखिन्छ। चालु आर्थिक वर्ष ०८१८२ को दुई महिनासम्म १२ अर्ब १२ करोड २० लाख रुपैयाँ बराबरको प्रतिबद्धता आएको छ। यद्यपि उद्योग विभागका अनुसार मुलुकमा हालसम्म कुल ५ खर्ब २४ अर्ब १ करोड ५० लाख रुपैयाँ बराबरको प्रतिबद्धता आएको छ। यसअनुसार ६ हजार ३६४ विदेशी लगानी स्वीकृति भएको उद्योग विभागले जनाएको छ। विभागका अनुसार हालसम्म आएका प्रतिबद्धताअनुसार प्रस्तावित विदेशी लगानी परियोजनाहरू भित्रिने हो भने ३ लाख ३३ हजार ९ सय ८ जनालाई रोजगारी दिन सकिने अवस्था छ। तर, प्रवृत्ति हेर्दा वर्षौंदेखी खर्बौंको प्रतिबद्धता आए पनि भित्रिने वैदेशिक लगानी न्यून नै छ। अझ सरकारले गत वैशाखमा लगानी सम्मेलन गर्यो। लगानीमैत्री कानुन पनि संशोधन गर्यो। त्यसैकारण स्वीकृत भएका एफडीआईमध्ये क्रमशः भित्रिने क्रममा पनि सुधार भएको छ। उद्योग विभागका निर्देशक तथा सूचना अधिकारी अर्जुन सेन ओली गत आर्थिक वर्षमा मात्रै अहिलेसम्मको प्रतिबद्धता प्राप्त भएको दाबी गर्छन्। तर, प्रतिबद्धताअनुसार लगानी भित्रिने क्रम भने उस्तै भएको उनले बताए। प्रतिबद्धताको करिब ३२३५ प्रतिशत लगानी आएको छ। अहिले लगानी प्रतिबद्धता आउनु पनि लगानीको बाटोमा रहेको भन्ने भएकाले राम्रो हो, उनले भने, अब सरकारले लगानी गर्न विश्वासको वातावरण बनाउनेदेखि सञ्चालन गर्न आवश्यक भएको छ। यसकारण बढ्यो लगानी प्रतिबद्धता, अब भित्रिने अपेक्षा सरकारले गत वैशाखमा तेस्रो लगानी सम्मेलन गर्यो। सम्मेलनमार्फत लगानीको गन्तव्यका रूपमा चिनाउने कोसिस गरेको थियो। त्यसैकारण लगानीको प्रतिबद्धता बढ्दै गएको सरकारी अधिकारीहरू बताउँछन्। सम्मेलनपछि साना ठूला लगानी प्रतिबद्धताहरू आइरहेका छन्। सरकारले यसअघि ०७२ चैत १५ र १६ गते र ०७३ फागुन १९ र २० गते लगानी सम्मेलन गरेको थियो। जसमा पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। यसपछि दोस्रो लगानी पहिलोभन्दा अझै बृहत् हुँदा विभिन्न परियोजनामा कुल ३२ खर्ब रुपैयाँ बराबरको लगानीको प्रस्ताव आएको थियो। तर, हरेक आवमा खर्बका बजेट भित्रिन सकेका छैनन्। यसैले त्यो आव पछिका वर्षमा प्रतिबद्धताका केही अंश मात्रै लगानी भित्रिएको राष्ट्र बैंकको तथ्यांकले स्पष्ट पार्छ। यसअघिका सम्मेलनलाई हेर्दा खर्बौंको प्रतिबद्धता आए पनि लगानी भने अर्बमा सीमित हुने गरेको देखिन्छ। अवस्था त अहिले पनि उस्तै छ। तर, अब स्थिर सरकार र नीति पनि नबदलिने खालको भएमा सुधार हुने सरोकारवालाहरू बताउँछन्। उद्योग विभागका निर्देशक ओली उक्त सम्मेलनका कारण लगानीको वातावरण छ भन्ने सन्देश गएको बताउँछन्। अहिले उद्योग विभागले स्वचालित प्रणालीमार्फत विदेशी लगानी स्वीकृत कार्यान्वयनमा ल्याएको छ। गत वैशाखको लगानी सम्मेलनमा उद्घाटन भए पनि कार्यान्वयनमा ल्याइएको हो। यो व्यवस्थाले लगानी प्रस्ताव गर्न सरलिकृत गरेको छ, उनले भने, जुनसुकै देशबाट पनि आवेदन दिन सकिने हुँदा भौतिक रूपमा उपस्थित हुन पर्दैन। यसले झन्झट कम गरेको छ। यसो हुँदा बजारमा लगानीको वातावरण दिन पनि राज्य सफल भएको छ। यससँगै सरकारले पछिल्लो समय लगानी गर्ने विदेशी लगानी स्वीकृत न्यूनतम सीमा पनि कम गर्दै गएको छ। पहिला विदेशी लगानी स्वीकृत गर्न न्यूनतम ५ करोड रुपैयाँ तोकिएको थियो। अहिले त्यो सीमा घटाएर न्यूनतम २ करोडमा झारेको छ। अझ अहिले सूचना तथा प्रविधि (आईटी)को क्षेत्रमा विदेशी लगानी स्वीकृतमा सीमा खारेज गरीएको छ। जस्ले गर्दा आईटी क्षेत्रमा बढि वैदेशिक लगानी भित्रिएको उद्योग विभागका निर्देशक ओलीले जानकारी दिए। यससँगै, अहिले पर्यटन क्षेत्रमा पनि राम्रो लगानी गर्न इच्छुक भएको उनले जनाए। वैदेशिक लगानी भित्रिन सुधार, पछिल्लो वर्ष ३६ प्रतिशतले वृद्धि अघिल्ला वर्षहरूमा भएका प्रतिबद्धताअनुसार लगानी पनि बढ्दै गएको नेपाल राष्ट्र बैंकको तथ्यांकले देखाएको छ। अघिल्लो आर्थिक वर्षको तुलनामा चालु आर्थिक वर्षमा ३६१ प्रतिशतले नेपाल भित्रिने लगानी वृद्धि भएको छ। राष्ट्र बैंकको तथ्यांकअनुसार आर्थिक वर्ष ०७९८० सम्ममा ६ अर्ब १७ करोड ५ लाख रुपैयाँ भित्रिएको थियो। तर, आर्थिक वर्ष ०८०८१ मा बढेर ८ अर्ब ४० करोड ७ लाख रुपैयाँ लगानी भित्रिएको छ। यसअघिका वर्षमा पनि उतारचढाव देखिन्छ। आव २०७८७९ मा १८ अर्ब ५६ करोड रुपैयाँ भित्रिएको थियो। यसैगरी आव ०७७७८ मा १६ अर्ब २० करोड १३ लाख रुपैयाँ, आव ०७६७७ मा १८ अर्ब ७१ करोड ७१ लाख, आव ०७५७६ मा ११ अर्ब ८० करोड ४९ लाख, आव ०७४७५ मा १५ अर्ब ८६ करोड ८२ लाख रुपैयाँ र आव ०७३७४ मा १२ अर्ब २७ करोड ५ लाख रुपैयाँ बराबरको खुद लगानी भित्रिएको थियो। यो राष्ट्र बैंकले अन्तिम स्वीकृति दिएर भित्रिएको रकम हो। अघिल्लो वर्षको तुलनामा गत वर्ष लगानी भित्रिने क्रममा तुलनात्मक रूपमा सुधार भए पनि खासै धेरै नआएको बताउँछन्, राष्ट्रिय योजना आयोगका सदस्य तथा नेपाल राष्ट्र बैंकका कार्यकारी निर्देशक डा प्रकाशकुमार श्रेष्ठ। उनका अनुसार अब प्रतिबद्धताअनुसार कत्तिको सुधार हँुदै जान्छ भनेर हेर्न आवश्यक छ। उनी भन्छन्, अहिलेको प्रतिबद्धता अहिल्यै आउने हैन। गएको वर्षमा भएको प्रतिबद्धता बल्ल अहिले भित्रिने हो। पछिल्लो समय लगानी स्विकृत लिने शुल्क सीमा घटाएको र आईटी, एनआरएनको लगानीलाई सीमा हटाएकाले पनि अब एफडीआई भित्रिन सक्छ। यो सरकारको तर्फबाट भएको प्रयास हो। तर वैदेशिक लगानीकर्ताले समग्र पक्ष हेर्छन, उनीहरू आउने भनेको नाफाकै लागि हो। यो लगानी पछि प्रतिफल कस्तो हुन्छ भन्ने हेरेर आउने हुन्छन्। लगानी आकर्षितमा सरकारले सहजतामात्रै गरिदिने हो, उनले भने। अर्थविद् डा डिल्लीराज खनाल वैदेशिक लगानीकर्ताबाट प्रतिबद्धता धेरै हुने तर भित्रिने रकम एकदम न्यून हुने गरेको बताए। अझै प्रतिबद्धता र भित्रिने रकमको ठूलो अन्तर प्रमुख समस्या रहेको उनको तर्क छ। तर, पछिल्लो समय सरकारले गरेको व्यवस्थाले आईटीमा लगानी राम्रै भित्रिन लागेको उनले बताए। यद्यपी आम रूपमा एफडिआई भित्रिने अवस्था उत्साहजनक छैन। वैदेशिक लगानी प्रतिबद्धता गर्ने र भित्रिनेबीच ठूलो अन्तर छ। संजोगले अघिल्लो आवको तुलनामा गत आवमा थोरै बढ्यो भनेर धेरै उत्साह हुने अवस्था छैन, उनले अन्नपूर्णसँग भने, प्रतिबद्धताअनुसार आउन अझै राजनीतिक स्थायीत्व र स्थिर नीति आवश्यक छ। अझै शंशोधन भएका कानुनका व्यवस्था लागू नहुने, विन विन प्रणाली पनि प्रभावकारी रूपमा लागू नहुने अवस्था छ। यसर्थ यस्ता वयवस्था प्रभावकारी रुपमा लागू नभएसम्म र लगानीकर्ताले प्रतिफल फिर्ता लैजान सहजता र कतिपयमा अझै झन्झटलाई सहज नबनाएसम्म एफडिआई आकषित हुँदैन। यसर्थ प्रक्रियागत व्यवस्थालाई चुस्त, दुरुस्त रूपमा व्यवहारमा लागू भएमा र लगानी गर्ने वातावरण तय गरेर लगानकिर्ताको विश्वास जित्न खाँचो भएको उनले औंल्याए। उद्योग, वाणिज्य तथा आपूर्तिमन्त्री दामोदर भण्डारीले पछिल्लो सम्मेलनबाट गरेका अपेक्षा अहिले पनि पर्याप्त लगानीको वातावरण नबनेको स्वीकार गर्छन्। लगानी सम्मेलनलाई लक्षित गरेर केही कानुनहरू संशोधन गर्यौं। तर, कानुनलाई कार्यान्वयन गर्न पर्याप्त कार्यविधि बनेनन्, उद्योगमन्त्री भण्डारी भन्छन्, त्यसैकारण केही अलमल देखिएको छ। कानुनी जटिलता त एउटा कारण मात्रै हो तर लगानीको पर्याप्त वातावरण बन्न नसक्नुका अरू पनि थुप्रै कारण भएको उनको भनाइ छ। मुख्यतः राजनीतिक अस्थिरता पनि हो। विगतमा हरेक वर्ष सरकार परिवर्तन भइरहने गर्दा पनि लगानीमैत्री वातावरण बनेन,उनले प्रष्ट्याउँदै भने, विगतमा कस्तो भयो भने नयाँ सरकार आउँछ, एउटा कार्यक्रम प्राथमिकतामा राख्छ, त्यसको कार्यान्वयन नहुँदै सरकार ढल्छ। फेरि अर्को सरकार आउँछ र उसले अघिल्लो सरकारको कार्यक्रमलाई निरन्तरता दिँदैन। यस्तो अवस्थामा कसरी लगानी भित्रिन्छ ? विगतमा यस्तो अवस्था दोहोरियो। त्यसकारण पनि उपयुक्त वातावरण बन्न सकेन। अब त्यस्तो हुँदैन। स्थायी सरकार बनेको छ, अब लगानी भित्रिन्छ भन्ने विश्वास छ। अझै नीतिगत जटिलता भएकाले थुप्रै ऐनलाई संशोधन गर्नु जरुरी भएको उनले बताए। यसैले खानी ऐन, वाणिज्य नीति, उद्योग नीति तत्कालै परिमार्जन र संशोधन गर्नुपर्ने उनले बताए। उद्योग नीति नै २०१३ सालको छ। उद्योग, वाणिज्य क्षेत्रमा आकर्षण ल्याउनका लागि नीतिगत सुधार गर्नैै पर्ने उनले बताए। वैदेशिक लगानीबाट प्रतिफल फिर्ता लैजाने प्रवृत्ति राष्ट्र बैंकले सार्वजनिक गरेको एक प्रत्यक्ष वैदेशिक लगानीसम्बन्धी सर्वेक्षण प्रतिवेदन का अनुसार आर्थिक वर्ष ०७८७९ मा १८ अर्ब ५६ करोड ३ लाख रुपैयाँ हाराहारीमा लगानी भित्रियो। वैदेशीक लगानीकर्ताले स्विकृत गरेको रकमको ३४३ प्रतिशत रकम मात्रै नेपाल भित्रियो। तर, यसअघि गरेका लगानीबाट सोही आर्थिक वर्षमा लगानीको प्रतिफल अर्थात् लगानी बापतको लाभांशमार्फत १५ अर्ब ६७ करोड ५२ लाख रुपैयाँ हाराहारीमा बाहिरिएको छ। अझ आर्थिक वर्ष ०७७७८ मा एफडिआई भित्रिनेभन्दा लाभांशको फिर्तालाने रकमको हिस्सा बढी देखिन्छ। उक्त आर्थिक वर्ष १९ अर्ब ५१ करोड २७ लाख रुपैयाँ भित्रिदाँ सोही आवमा लाभांशवाफत फिर्ता लैजाने रकमको हिस्सा भने २६ अर्ब ७ करोड ६६ लाख रुपैयाँ थियो। सो आवमा भित्रिएको एफडीआईभन्दा ६ अर्ब ५६ करोड ३९ लाख रुपैयाँ बढी लाभांश फितामार्फत रकम बाहिरीएको थियो। राष्ट्र बैंंकले सार्वजनिक गरेको तथ्यांकअनुसार २७ वर्षको इतिहासमा नेपालमा यसअवधिसम्म कुल ४ खर्ब ११ अर्ब ५० करोड ७२ लाख ९० हजार रुपैयाँ एफडीआई स्विकृत भयो। तर उक्त स्वीकृत रकममध्ये ३६२ प्रतिशत अर्थात् १ खर्ब ४८ अर्ब ९९ करोड २७ लाख २० हजार रुपैयाँ बराबरको लगानीमात्रै नेपाल भित्रिएको छ। हरेक वर्ष विदेशी मुलुकहरूले लगानी गर्ने प्रतिबद्धताअनुसार स्वीकृत गरे पनि नेपाल भित्रिने रकम भने साह्रै कम देखिन्छ। यसले गर्दा नेपालमा विदेशी लगानी भित्रनुमा नेपालकै केही कमजोरी भएको बताइँदै आएको छ। नेपालको अस्थिर राजनीति र नीतिमा स्थिरता नहुँदा पनि आम वैदेशिक लगानी आकर्षित हुन नसकेको अर्थविद्हरूले औंल्याउँदै आएका छन्। डा प्रकाशकुमार श्रेष्ठ राष्ट्रिय योजना आयोगका सदस्य तथा नेपाल राष्ट्र बैंकका कार्यकारी निर्देशक गत वर्ष लगानी भित्रिने क्रम तुलनात्मक रूपमा सुधार भए पनि खासै धेरै आएको छैन। अब प्रतिबद्धताअनुसार कत्तिको सुधार हुँदै जान्छ भनेर हेर्न आवश्यक छ। अहिलेको प्रतिबद्धता अहिल्यै आउने हैन। गएको वर्षमा भएको प्रतिबद्धता बल्ल अहिले भित्रिने हो। पछिल्लो समय लगानी स्वीकृत लिने शुल्क सीमा घटाइएको र आईटी, एनआरएनको लगानीलाई सीमा हटाएकाले पनि अब एफडीआई भित्रिन सक्छ। यो सरकारको तर्फबाट भएको प्रयास हो। तर, वैदेशिक लगानीकर्ताले समग्र पक्ष हेर्छन्, उनीहरू आउने भनेको नाफा कै लागि हो। यो लगानीपछि प्रतिफल कस्तो हुन्छ भन्ने हेरेर आउने हुन्छन्। लगानी आकर्षितमा सरकारले सहजतामात्रै गरिदिने हो। लगानीको वातावरण बनेको छ अर्जुन सेन ओली  निर्देशक तथा सूचना अधिकारी उद्योग विभाग वैदेशिक लगानी प्रतिबद्धता अहिलेसम्मको उच्च छ। यो लगानीको वातावरण बनेको छ भन्ने राम्रो संकेत हो। छिटोछिटो सरकार परिवर्तन हुन्छ र यससँगै नीति पनि फेरिन्छ भन्ने मानसिकता लगानीकर्ताहरूमा छ। यसैले प्रतिबद्धता अनुसारको लगानी भिœयाउन नीतिमा स्थिरता राख्ने वातावरण बनाउन जरुरी छ। साथै, लगानीको वातावरण हुन सडक, बिजुली लगायतका पूर्वाधारको विकास हुन आवश्यक छ। मल्टिनेसनल कम्पनीहरू निर्यातका लागि पनि आउँछन्। निश्चित कर, नीतिहरू परिवर्तन हुँदैनन् भन्ने आभाष हुनुपर्यो। प्रतिबद्धता धेरै हुन्छ तर भित्रिने रकम एकदम न्यून डा डिल्लीराज खनाल, अर्थविद् वैदेशिक लगानीकर्ताबाट प्रतिबद्धता धेरै हुने तर भित्रिने रकम एकदम न्यून छ। अझै प्रतिबद्धता र भित्रिने रकमको ठूलो अन्तर प्रमुख समस्या रहेको छ। तर, पछिल्लो समय सरकारले गरेको व्यवस्थाले आईटीमा लगानी राम्रै भित्रिएको भन्ने छ। आम रूपमा एफडीआई भित्रिने अवस्था उत्साहजनक छैन। संजोगले अघिल्लो आवको तुलनामा गत आवमा थोरै बढ्यो भनेर धेरै उत्साह हुने अवस्था छैन। प्रतिबद्धताअनुसार आउन अझै राजनीतिक स्थायित्व, स्थिर नीति आवश्यक छ। अझै संशोधन भएका कानुनका व्यवस्था लागू नहुने, विन विन प्रणाली पनि प्रभावकारी रूपमा लागू नहुने अवस्था छ। यसर्थ यस्ता व्यवस्था प्रभावकारी रूपमा लागू नभएसम्म र लगानीकर्ताले प्रतिफल फिर्ता लैजान सहजता र कतिपयमा अझै झन्झटलाई हटाउन जरुरी छ।"
१४ वर्षीया विवाहित किशोरीले जन्माइन् जुम्ल्याहा शिशु,"बैतडी : बैतडीकी १४ वर्षीया एक विवाहित किशोरीले जुम्ल्याहा शिशुलाई जन्म दिएकी छन्। यही भदौ २६ गते डडेल्धुरा अस्पतालमा पाटन नगरपालिकाकी विवाहित किशोरीले जुम्ल्याहा शिशुको जन्म दिएकी हुन्। डडेल्धुरा अस्पतालका अनुसार भदौ २६ गते बिहान ८:५३ बजेको समयमा पहिलो र ८:५९ मो दोस्रो सन्तानका रूपमा जन्म दिएको डडेल्धुरा अस्पतालले जनाएको छ। पहिलो सन्तान १ किलो ९ सय ग्राम र दोस्रो सन्तानको तौल १ किलो ७५० ग्राम तौल रहेको बताइएको छ। शिशुहरूलाई आईसीयू वार्डमा राखिएको छ। दुवै शिशुको अवस्था सामान्य बन्दै गएको डडेल्धुरा अस्पतालकी वरिष्ठ अस्पताल नर्सिङ निरीक्षक बालकुमारी बस्यालले जानकारी दिइन्। किशोरीलाई नर्मल डेलिभरी गराउन सफल भएका छौं, दुवै शिशुको अवस्था सामान्य बन्दै गइरहेको छ, आमा पनि स्वस्थ छिन्। वरिष्ठ अस्पताल नर्सिङ निरीक्षक बस्यालले भनिन्। १४ वर्षको उमेरमा जुम्ल्याहा सन्तान जन्माएको घटना एकदमै दुर्लभ मानिएको बस्यालले बताइन््। गत वर्ष प्रेम विवाह भएको र यस वर्ष दुवै सन्तानको सकुशल जन्म दिएको किशोरीका १७ वर्षीय श्रीमान्ले जानकारी गराएका हुन्। हाम्रो प्रेम विवाह भएको एक वर्ष भयो, अहिले जुम्ल्याहा छोराको जन्म भएको छ। उनले भने। २० वर्ष उमेर नपुगेका महिलामा पाठेघरको विकास राम्रोसँग नहुने भए पनि १४ वर्षको उमेरमै जुम्ल्याहा बच्चाको जन्म दिएको घटना दुर्लभ मानिएको स्वास्थ्य कार्यालय बैतडीका सूचना अधिकारी विपिन लेखकले बताए। बैतडीमा मात्रै विगत २ वर्षको अवधिमा २० वर्ष नपुगिकनै गर्भवती हुने महिलाको संख्या करिब ५ सय रहेको स्वास्थ्य कार्यालयको तथ्यांकले देखाएको छ।"
मुलुकको आवश्यकता सुशासनमा सुधार,"सरकार गठनको दुई महिनापछि एमाले र कांग्रेसले सरकारका संकल्प र प्राथमिकतालाई साझा दस्तावेजका रूपमा ल्याएका छन्। दुई पार्टी मिलेर बनेको सरकारले के के गर्ने भन्नेबारे उनीहरूको एकमत सहितको संकल्प आएको छ। संकल्प वा प्रतिबद्धताको सार्वजनिकीकरण उत्तरदायित्वको द्योतक हो, जुन लोकतन्त्रको सौन्दर्य पनि। राष्ट्रियता, सार्वभौमसत्ता, भौगोलिक अखण्डता, स्वाधीनता, स्वतन्त्रता, स्वाभिमान र राष्ट्रिय हितको रक्षा बाह्य सम्बन्ध सञ्चालनको मूलमन्त्र हुने उनीहरूको नीतिगत प्रतिबद्धता सहितको संकल्प छ। त्यसभन्दा बढी सामान्य नागरिकको जीवनसँग सरोकार राखिरहेको शिथिल अर्थतन्त्रलाई तंग्र्याउने विषय पनि उनीहरूको प्राथमिकतामा छ। प्रतिबद्धता पत्रमा उल्लेख गरे झैं निजी क्षेत्रलाई आर्थिक वृद्धिका उत्तोलक (ग्रोथ इञ्जिन)का रूपमा आत्मसात गर्दै त्यसको आत्मविश्वास बढाउने तथा सरकार अभिभावक बन्ने बुँदा कार्यान्वयन हुने हो भने साँच्चै अर्थतन्त्रले गतिशीलता पनि पाउने छ। सँगै नागरिकमा व्याप्त निराशा क्रमशः चिरिँदै जानेछ। तत्कालका लागि मुलुकको आवश्यकता भनेको अर्थतन्त्र र सुशासनमा सुधार हो। यिनै प्रमुख मुद्दा हुन्। प्रतिबद्धता पत्रमा यिनलाई महत्व पनि दिइएको छ। अर्थतन्त्र सानो जोडबलले मात्रै उकासिन सम्भव छैन। पहिलो त दुई दलले राजनीतिक स्थिरताको दरिलो भरोसा दिलाउन जरुरी छ। पहिलाका झैं सत्ता साझेदार फेरिन के बेर भन्ने अविश्वास दुर गर्नुपर्छ। साँच्चै स्थिरता दिनुपर्छ। अनि, अर्थतन्त्रका कैयौं नीतिगत र व्यवहारगत मुद्दाको सम्बोधन गर्दै गएर लगानीमैत्री वातावरण सिर्जना गर्ने, रोजगारी सिर्जना गर्ने भयो भने अर्थतन्त्रले लय समात्ने नै छ। भ्रष्टाचार नियन्त्रणलाई सरकारको प्राथमिकता भनिएको छ। हो, मुलुकलाई आर्थिक शिथिलता दिलाउने र कुशासनको भासमा जाक्ने तत्व भ्रष्टाचार पनि हो। बेथिति र अराजकताले नै भ्रष्टाचार र दण्डहीनतालाई बढावा दिइरहेको छ। भ्रष्टाचार नियन्त्रण नगरी सुशासन हाँसिल हुनु सक्दैन पनि र आर्थिक रूपमा उन्नति पनि गर्न सकिन्न। ती एकापसमै सम्बन्धित विषय पनि हुन्। सरकारले चालक अनुमतिपत्रसमेत दिन सकेको छैन, राष्ट्रिय परिचयपत्र बनाउन सास्ती छ, यस्ता मसिना तर अत्यन्तै महत्वपूर्ण सेवालाई चुस्त पार्दै सुशासनको यात्रा थाल्नुपर्छ। सरकारी सेवा प्रवाह चुस्त हुने हो नागरिकको निराशाको घाउ आधा निको हुन्छ। परराष्ट्र सम्बन्धको सन्तुलन र राष्ट्रिय स्वाधीनताका विषय जति संवेदनशील र गह्रौं छन्, त्यत्तिकै महत्वपूर्ण नागरिकको दैनन्दिनसँग जोडिएका विषय र मुद्दा छन् भन्ने ख्याल गरेरै सरकारले प्रतिबद्धतापत्र कार्यान्वयन गर्नुपर्छ। प्रमुख दुई दलको साझा सहमति पनि फगत अघिल्ला सरकारहरूको र गठबन्धनहरूको कर्मकाण्डमा सीमित नहोस्।"
सहकारी ठगी प्रकरण : म्याद थपका लागि पूर्वडीआईजी जोशी कास्की अदालतमा,"काठमाडौं : सहकारी ठगी प्रकरणमा पक्राउ परेका छविलाल जोशीलाई जिल्ला अदालत कास्कीमा उपस्थित गराइएको छ। अनुसन्धानका लागि म्याद थप गर्न जोशीलाई अदालत उपस्थित गराएको कास्की प्रहरीले जनाएको छ। सहकारी ठगी प्रकरणमा गोर्खा मिडिया नेटवर्क प्रालिका सञ्चालक जोशीलाई प्रहरीले आइतबार साँझ काठमाडौंबाट पक्राउ गरेको थियो। काठमाडौं महानगरपालिका१ नक्साल निवासी जोशी सेवा निवृत्त नेपाल प्रहरीका प्रहरी नायव महानिरीक्षक (डीआईजी) समेत हुन्। उनको जन्मघर मालारानी२ अर्घाखाँची हो। सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले बुझाएको प्रतिवेदनमा जोशीलाई कानुनअनुसार कारबाहीका लागि सिफारिस गरेको थियो। समितिले जोशीसहित गोर्खा मिडिया नेटवर्कका अध्यक्ष गितेन्द्रबाबु (जीबी) राई, तत्कालीन प्रबन्ध निर्देशक रवि लामिछाने र सञ्चालक कुमार रम्तेललाई कारबाहीका लागि सिफारिस गरेको छ। समितिले प्रतिनिधिसभामा प्रतिवेदन बुझाएलगत्तै त्यसलाई सरकारसमक्ष पठाउन सभामुखले निर्देशन दिएका थिए। उनीहरूले सुप्रिम, सूर्यदर्शन,सानोपाइला, सहारा र स्वर्णलक्ष्मी सहकारी बचत तथा ऋण सहकारी संस्थाबाट गोर्खा मिडियामा रकम लिएर ठगी गरेको समितिले ठहर गरेको छ। यी सहकारीबाट मिडिया नेटवर्कमा ६५ करोड रुपैयाँ प्रवाह भएको समितिका सभापति सूर्य थापाले बताएका छन्। सञ्चालकको हैसियतले जोशीको पनि रकम अपचलनमा संलग्नता पुष्टि भएको समितिको ठहर छ। तर, जोशीले समितिको बैठकमा सहकारीमा आएको रकमबारे आफूलाई कुनै जानकारी नभएको प्रतिक्रिया दिएका थिए। समितिको अध्ययनले भने उनको दाबी पुष्टि गर्दैन। सूर्यदर्शनलगायत सहकारीको बचत रकम अपचलन गरेको जाहेरीमा पूरक अनुसन्धान गर्न संसदीय छानबिन विशेष समितिको सिफारिसका आधारमा गृह मन्त्रालयले प्रहरी प्रधान कार्यालयलाई निर्देशन दिएको थियो। जोशीलाई पक्राउ पछि आइतबार नै जहाजमार्फत पोखरा लगिएको थियो। सोही प्रकरणमा मुछिएका जीबी राईलाई प्रहरीले अझै पक्राउ गर्न सकेको छैन। गोर्खा मिडिया दर्ता गर्दा २०७७ साल भदौ १० गते जीबी राई र छविलाल जोशीले ५०५० प्रतिशत सेयर लगानी गरेका थिए। त्यसबेला सुरुमा पुँजी ५ करोड थियो। पुँजी बढाएर १२ करोड पुर्याउने प्रक्रियामा छबीले आफ्नो सेयरबाट १५ प्रतिशत रवि लामिछानेलाई दिएका थिए। त्यसपछि जीबीको ५०, छविको ३५ र रविको १५ प्रतिशत सेयर कायम भएको थियो। छविले आफू प्रहरी परिसरमा कार्यरत रहँदा जीबीसँगै पूर्वउपराष्ट्रपति नन्दकिशोर पुनका छोरा दिपेश पुनसँग भेट भएको समितिलाई जवाफ दिएका छन्। ०७५ सालमा सेवा निवृत्त भएपछि जोशी जीबीले चलाएको नेटवर्किङ व्यवसाय नेचर हव्र्समा जोडिएका थिए। उनीसँगै व्यावसायिक साझेदारका रूपमा पछि गोर्खा मिडिया नेटवर्कमा पनि साझेदारी गरेका थिए। समितिको प्रतिवेदनअनुसार,छविले बुटबलको सुप्रिम सहकारीबाट २ करोड ५० लाख रुपैयाँ ऋण लिएर गोर्खा मिडियामा लगानी गरेका थिए। वीरगञ्जको सानो पाइला सहकारीबाट १ करोड ८६ लाख रुपैया ऋण लिएका थिए। पछि मनमुटाव बढेपछि जोशी गोर्खा मिडियाबाट अलग भएका थिए।"
प्रहरी महानिरीक्षक कुँवर ग्रीस प्रस्थान,"काठमाडौं : प्रहरी महानिरीक्षक बसन्त बहादुर कुँवर ग्रीस प्रस्थान गरेका छन्। ग्रीसको     को आयोजनामा हुने ३८औं     मा सहभागी हुन प्रहरी महानिरीक्षक कुँवर त्यसतर्फ प्रस्थान गरेका हुन्। केन्द्रीय प्रहरी प्रवक्ता एवं प्रहरी नायब महानिरीक्षक दानबहादर कार्कीका अनुसार असोज ८ गतेदेखि १० गतेसम्म सञ्चालन हुने     मा सहभागी हुन प्रहरी महानिरीक्षक कुँवर ग्रीस गएका हुन्। सम्मेलनमा प्रहरी वरिष्ठ उपरीक्षक दिनेश कुमार आचार्यसमेत सहभागी हुनेछन्। उनीहरूलाई प्रहरी अतिरिक्त महानिरीक्षकहरू, प्रहरी नायव महानिरीक्षकहरूलगायत वरिष्ठ प्रहरी अधिकृतहरूले त्रिभुवन अन्तर्राष्ट्रिय विमानस्थल विदाइ गरेका थिए। प्रहरी महानिरीक्षक कुँवरको अनुपस्थितिमा प्रहरी अतिरिक्त महानिरीक्षक टेक प्रसाद राईलाई नेपाल प्रहरी प्रधान कार्यालयको दैनिक प्रशासनिक कामकाजको जिम्मेवारी दिइएको प्रहरी प्रधान कार्यालयले जनाएको छ"
माल्दिभ्समा च्याम्पियन बनेको नेपाल पुलिस क्लबका खेलाडीलाई सम्मान,काठमाडौं : काभा महिला भलिबल क्लब च्याम्पियनसिप जितेको नेपाल पुलिस क्लबलाई काठमाडौंमा स्वागत गरिएको छ। सोमबार काठमाडौं आइपुगेको क्लबलाई त्रिभुवन अन्तर्राष्ट्रिय विमानस्थल व्याण्डबाजासहित भव्य स्वागत गरेको हो। माल्दिभ्सको मालेमा शनिबार भएको फाइनलमा पुलिसले उज्बेकिस्तानको हुमो भलिबल क्लबमाथि ३० को सोझो सेटमा जितसहित उपाधि हात पारेको थियो। पुलिसले अपराजित रहँदै फाइनलमा स्थान बनाएको थियो। खेलाडीहरुलाई स्वागत गरेपछि भलिबल संघका अध्यक्ष जितेन्द्रबहादुर चन्दले भलिवल खेलको विकासका लागि क्लब प्रतियोगिता निकै महत्वपूर्ण हुने बताए। महिला काभा क्लव प्रतियोगिता माल्दिभ्समा आयोजना भएपनि पुरुष क्लब प्रतियोगिता आगामी डिसेम्बरमा नेपालमा हुने उनले जानकारी गराए। काभा महिला भलिबल क्लब च्याम्पियन पुलिस क्लबका खेलाडीहरुलाई नगर परिक्रमा समेत गराइएको थियो।
वन्डरल्याण्डको 'दसैं फेस्टिबलको मिडिया पार्टनरमा अन्नपूर्ण,"काठमाडौं : दसैंलाई लक्षित गरेर वन्डरल्याण्डले आयोजना गर्न लागेको दसैं फेस्टिबल को मिडिया पार्टनरमा अन्नपूर्ण मिडिया नेटर्वक रहने भएको छ । सोमबार तीनकुनेस्थित अन्नपूर्ण मिडिया नेटर्वकको हेडक्वाटरमा भएको एक समारोहका बीच उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका सिनियर मार्केटिङ म्यानेजर प्रमिला रजक र किक फन वल्र्ड प्रालिका बिजनेश डेभलपमेन्ट हेड निक्की महर्जन,मार्केटिङ हेड शिखर बस्नेतले हस्ताक्षर गरे । किक फन वल्र्ड प्रालिले ललितपुरको बुङमतीमा वन्डरल्याण्ड सञ्चालन गरिरहेको छ । वल्डरल्याण्डले दसैंलाई भव्य पर्वका रुपमा मनाउनका लागि दसैं फेस्टिबल आयोजना गर्न लागेको हो। फेस्टिबलमा,मनोरञ्जनात्मक खेलहरूसहित परिकार प्रर्दशनी,खाना प्रतिस्पर्धा,सांस्कृतिक कार्यक्रम हुनेछन्। फेस्टिबल असोज १८ र १९ गतेसम्म सञ्चालन हुनेछ ।"
खै त दलित अधिकार ?,"१३ प्रतिशत जनसंख्या रहेको दलित समुदाय छ । तर, पनि राज्यको नीतिनिर्माण तह मन्त्रिपरिषद् नै दलितविहीन छ । संविधान कार्यान्वयन भएको ठ्याक्कै नौ वर्ष भयो। यो नौ वर्षको अवधिमा संसद्बाट केही कानुन पारित त भए तर महिला, आदिवासी जनजाति, दलित, मधेशीलगायत उत्पीडित र सीमान्तकृत समुदायका लागि हर्ष न विष्मात जस्तै भएको छ। संविधान कार्यान्वयन भएको यत्तिका वर्ष हुँदासमेत समाजको सबैभन्दा पिँधमा रहेको दलित समुदायका लागि संवैधानिक व्यवस्था कार्यान्वयन हुन सकेको छैन। अहिलेसम्म पनि दलितसम्बन्धी एउटा कानुन बन्न सकेको छैन। अहिले पनि सदियौंदेखि राज्यको मूलधारबाट किनारमै रहेको दलित समुदायको अवस्था ज्यूँका त्यूँ छ। पछिल्लो समय दलित अभियन्ता खगेन्द्र सुनार दलितलाई खै ? लेखिएको प्लेकार्ड बोकेर संवैधानिक पद र राजनीतिक नियुक्तिमा दलित प्रतिनिधित्व सुनिश्चित हुनुपर्ने माग गर्दै ४५ दिनसम्म प्रदर्शन गर्नुभयो। तर राज्यले उनका मागप्रति कुनै चासो देखाएन। अभियन्ता सुनारले दलित समुदायका निम्ति नयाँ कुरा मागेकै थिएनन्, मात्रै संविधानमा व्यवस्था भएको आरक्षण, समानुपातिक र समावेशी व्यवस्थालाई कार्यान्वयन गर्नुपर्यो भनेका थिए। उनले राज्यका सबै निकायमा दलित समुदायको प्रतिनिधत्व हुनुपर्यो मात्रै भनेका थिए। हुन पनि १३ प्रतिशत जनसंख्या रहेको दलित समुदायको राज्यको नीतिनिर्माण तह मन्त्रिपरिषद् नै दलितविहीन छ। देखाउनकै लागि प्रधानमन्त्री केपी शर्मा ओलीले रूपा विकलाई वन तथा वातामरण राज्यमन्त्री बनाएका छन्। के क्याबिनेट मन्त्री बनाउनका लागि प्रधानमन्त्री ओलीले नेतृत्व गरेको पार्टी नेकपा एमालेभित्र दलित नेताहरू कोही थिएनन्। के क्याबिनेट मन्त्री बन्न रूपन्देही निर्वाचत क्षेत्र नं १ बाट प्रत्यक्ष निर्वाचित एमाले सचिव छविलाल विश्वकर्मा अयोग्य भए ? एमालेमात्रै होइन, लोकतन्त्रमा विश्वास राख्ने नेपाली कांग्रेसले झन् दलितलाई राज्यमन्त्रीलाई लायक ठानेन। पार्टी सहमहामन्त्री जीवन परियार क्याबिनेट मन्त्री बन्न अयोग्य भए। यो वर्तमान सरकार मात्रै होइन, नेकपा (माओवादी केन्द्र)का अध्यक्ष पुष्पकमल दाहाल प्रचण्ड नेतृत्वको सरकारमा समेत दलितलाई राज्यमन्त्री मै सीमित गरियो। माओवादीनेत्री सुशीला श्रीपाइलीलाई मन्त्री त बनायो, तर राज्यमन्त्री। जनयुद्ध लडेको सबैभन्दा क्रान्तिकारी माओवादी पार्टीले पनि क्याविनेट मन्त्रीका लागि दलितबाट कोही पनि योग्य ठानेन। मुलुक संघीय लोकतान्त्रिक गणतन्त्रमा प्रवेश गरेको डेढ दशक भएको छ। संविधानमा सबै समुदाय, वर्ग, क्षेत्रको अधिकार सुनिश्चित गरिएको छ। सरकारले सामाजिक न्यायमा आधारित समतामूलक समाज निर्माण गर्दै समृद्ध नेपालको परिकल्पना गरेको छ। देशमा व्यवस्था परिवर्तन भएको छ। तर शीर्ष नेताहरू कांग्रेस सभापति शेरबहादुर देउवा, एमाले अध्यक्ष तथा प्रधानमन्त्री केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डले सदियौंदेखि आर्थिक सामाजिक र राजनीतिक रूपमा पछाडि पारिएको दलित समुदायबाट क्याबिनेट मन्त्री बन्न योग्य कोही देखेनन्। पार्टीमा योगदान र क्षमताको हिसाबले नेता छविलाल विश्वकर्मा, जीवन परियार र रणेन्द्र बराइलीको भन्दा अरू नेताहरूको कमै होला। तर पटकपटक मन्त्रिपरिषद् विस्तार हुँदा उनीहरू दलित हुन्छन, अछूत हुुन्छन्। बरु २०३१ सालबाट दलित समुदायले सहायकमन्त्रीका रूपमा मन्त्रिमण्डलमा प्रवेश पाए। नेपालको जेठो पार्टी नेपाली कांग्रेसले २००९ सालमै दलितलाई महामन्त्री बनाए पनि मन्त्रिपरिषद्मा भने २०६२ सालपछि मात्रै प्रवेश गरायो। नेकपा एमालेले २०६२ सालपछि दलितलाई क्याबिनेट मन्त्री बनायो। नेकपा एमालेका अध्यक्ष मनमोहन अधिकारीको नेतृत्वमा २०५१ म्ंसिरमा गठन भएको नेपालको पहिलो कम्युनिष्ट नेतृत्वको सरकारले दलितमाथि अछूतकै व्यवहार गर्यो। २०५२ मा शेरबहादुर देउवाको नेतृत्वमा बनेको मन्त्रिमण्डलमा पनि दलितहरू परेनन्। निरकुंश शासन व्यवस्थाका लागि तत्कालीन राजा ज्ञानेन्द्र शाहले २०६१ माघ १० गते आफ्नै अध्यक्षतामा मन्त्रिमण्डल गठन गरे। सरकारमा दलित समुदायका केही नेता सहभागी भए। राजाले ती दलित नेताहरूलाई पनि क्याबिनेट नभई सहायक तथा राज्यमन्त्रीहरू नियुक्त गरेका थिए। जसमा प्रकाश चित्रकार, प्रतापराम लोहार, गोल्छे सार्की र हरिशंकर परियार सहायकमन्त्री भएका थिए। कार्यपालिका, न्यायपालिका र व्यवस्थापिकामा संवैधानिक व्यवस्था अनुसार दलितको समान सहभागितालाई व्यावहारिक रूपमै प्रभावकारी कार्यान्वयन गर्नुपर्छ। चरम विभेदमा रहेको दलित समुदायको आर्थिक, सामाजिक, शैक्षिक र राजनीतिक अधिकारको व्यावहारिक कार्यान्वयन पनि जरुरी छ। उता पञ्चायतकालमा मन्त्री बनाइएका हिरालाल विश्वकर्मादेखि २०६१ सालसम्म मन्त्री बनाइएका सबै सहायक वा राज्यमन्त्री थिए। जसलाई मन्त्रिपरिषद् बैठकमा उपस्थित हुने अधिकार थिएन। प्रमुख तीन राजनीतिक दलहरू कांग्रेस, एमाले र माओवादी केन्द्रमध्ये माओवादी केन्द्रले सबैभन्दा धेरै संख्यामा दलित समुदायका व्यक्तिलाई मन्त्री बनाएर सत्तामा पुर्याएको छ। दस वर्षे जनयुद्धपछि २०६३ सालमा शान्ति सम्झौतामार्फत् संसदीय राजनीतिमा आएको माओवादीले हालसम्म ११ जना दलित समुदायका व्यक्तिलाई संघीय मन्त्री बनाइसकेको छ। संसदीय राजनीतिको १७ वर्षमा माओवादीले ११ मन्त्री बनाउँदा २००७ सालदेखि संसदीय राजनीति गरेको र सबैभन्दा धेरै अवधि सरकार चलाएको नेपाली कांग्रेसले जम्मा तीनजना दलितलाई मन्त्री बनाएको छ। शेरबहादुर देउवा नेतृत्वको नेपाली कांग्रेस (प्रजातन्त्रिक)ले २०६१ सालमा हरिशंकर परियारलाई सहायक मन्त्री बनाएको थियो। नेकपा (एमाले)ले हालसम्म जम्मा सात जनालाई संघीय मन्त्री बनाएको छ। राजा महेन्द्र र ज्ञानेन्द्रले सातजना दलितलाई मन्त्री बनाएका थिए। अहिले संघीय प्रतिनिधि सभामा दलित समुदायबाट १६ जना सांसदको सहभागिता छ। यसैगरी, राष्ट्रिय सभामा ८ जना दलित समुदायबाट प्रतिनिधित्व छ। यो प्रतिनिधित्व दलित समुदायको जनसंख्या, योगदान र र संवैधानिक व्यवस्थालाई हेर्ने हो भने अत्यन्त न्यून देखिन्छ। दलित समुदाय सक्रिय रूपमा राजनीतिक पार्टीमा आवद्ध भए तर आर्थिक, सामाजिक र राजनीतिकलगायत राज्यको मूलधारबाट किनारमै छन्। सदियौंदेखि जातीय भेदभाव तथा छुवाछुतको पीडा भोग्दै आएको यो समुदायको सरकार (कार्यपालिका) र संसद् (व्यवस्थापिका)मा सहभागिता नगण्य मात्रामा छ। सदियौंदेखि जातीय भेदभाव तथा छुवाछुतको पीडा भोग्दै आएको यो समुदायको सरकार (कार्यपालिका) र संसद् (व्यवस्थापिका)मा सहभागिता नगण्य मात्रामा छ। राज्यका सबै निकायमा दलितलाई समानुपातिक समावेशी सिद्धान्तको आधारमा सहभागी हुने हकलाई व्यावहारिक र प्रभावकारी कार्यान्वयन गर्न र दलित समुदायको आर्थिक, राजनीतिक, सामाजिक, सांस्कृतिक, शैक्षिक, रोजगारी लगायतका क्षेत्रमा अन्य समुदायसरह बनाउन दलितसम्बन्धी एकीकृत कानुन बनाएर त्यसको व्यावहारिक रूपमा नै कार्यान्वयन गर्नुपर्छ। संविधानको मौलिक हकमा व्यवस्था गरिएका दलित हक, अधिकारको व्यवस्था गर्दा कानुन बनाएर लागू गर्ने प्रावधान राखिएकाले पनि दलित समुदायले एकीकृत कानुनका लागि दबाब दिनुपर्छ। राज्यका नीतिनिर्माण तह (कार्यपालिका, न्यायपालिका र व्यवस्थापिका)मा संवैधानिक व्यवस्था अनुसार दलितको समान सहभागितालाई व्यावहारिक रूपमै प्रभावकारी कार्यान्वयन गर्नुपर्छ। सरकारको समृद्ध नेपाल, सुखी नेपालीको आकांक्षालाई साँच्चै पूरा गर्ने हो भने चरम विभेदमा रहेको दलित समुदायको आर्थिक, सामाजिक, शैक्षिक र राजनीतिक अधिकारको व्यावहारिक रूपमा कार्यान्वयन हुन जरुरी छ।"
सुनको मूल्य अहिलेसम्मकै उच्च,काठमाडौं : नेपाली बजारमा सुनको मूल्य अहिलेसम्मकै उच्च विन्दुमा पुगेको छ। नेपाल सुन चाँदी व्यवसायी महासंघका अनुसार सोमबार छापावाल सुन प्रतितोला १ लाख ५९ हजार २०० सय रुपैयाँ कायम भएको हो। आइतबार प्रतितोला सुन १ लाख ५८ हजार ८०० रुपैयाँमा कारोबार भएको थियो। महासंघका अनुसार चाँदी तोलाको मूल्य स्थिर रहेको छ। आज चाँदी प्रतितोला १ हजार ९२० रुपैयाँमा कारोबार भइरहेको छ। अघिल्लो दिन प्रतितोला चाँदी सोही रकममा खरिदबिक्री भएको थियो।
कसैसँग मेल खाएमा सन्जोगमात्र हुनेछ,"एकदिन साँझपख सुपर्णखाले मेरो निवासलाई पवित्र पारिदिए। अचम्मै भयो किनभने साँझमा उनी कहिले झुल्किएका थिएनन् अहिलेसम्म। यत्रो वर्षको मित्रता हुँदाहुँदै पनि उनी साँझमा कहिले मकहाँ आएका हैनन्। मैले सदा झैं मुस्कुराउँदै उनको स्वागत गरें। उनी मकहाँ आउँदा रमाइलोका साथै मलाई डर पनि लाग्छ। मलाई खराबसँग डर लाग्दैन, सज्जन देखेपछि टिक्न सक्दिनँ खलनायकले हिन्दी सिनेमामा भने झैं। कुरा त गर्नै पर्यो। भलाकुसारीपछि उनले भने, म एउटा कथा सुनाउन आएको तिमीलाई। मैले भनें, थाहा छ तिमी के भन्छौ भन्ने। उनले थपे, भालुको मन खन्यूमाथि झैं लाग्यो तिम्रो यो कुरा त। मैले नरिसाई भनिदिएँ, तिमी जहिले पनि हाम्रो आलोचना मात्र गर्छौ, प्रशंसा कहिले हैन अनि तिमी के भन्छौ थाहा छ भन्नु परेन त ? उनले पनि नरिसाई भने प्रशंसा गर्न लायकको काम गर्या भए पो गर्नु त। लुट छलछामको कामबाहेक केही नगरेपछि कसरी प्रशंसा गर्नु ? ल भैगो, ती कुरा नगरौं। त आज म अरू नै कुरा गर्न आएको। खासमा भन्छौ भने आज बिहान मैले एउटा कथा पढेको थिएँ, राम्रो लागेर तिमीलाई सुनाउन आएको। मलाई पनि आजको विषय फरक हुने भएकाले खुसी लाग्यो। भनें, सुनाउ न त। उनले सुरु गरे एउटा लुट्ग्राम नामको ठूलो बस्ती रहेछ, कुनै बेला कुनै ठाउँमा। प्राकृतिक सम्पत्तिको अथाह सागरले भरिपूर्ण हुने वरदान पाएको त्यस लुट्ग्राममा कुनै बेला विवेकहीन तथा समवेदनाहीन जमातको बाहुल्य हुन गएछ। त्यस ग्राममा विवेकशील तथा समवेदनाशील मानिसहरू पटक्कै नभएका त हैन रहेछ। तर तिनका जमात निकै न्यून संख्यामा भएकाले तिनको लाखौं कोशिशको हुँदाहुँदै पनि विवेक र समवेदनाले कतै ओत पाएन छ। उल्टै ती गुण भएकाहरू माथि आघात गर्ने काम भएछ। एकपटक यस्तो विपत्ति आयो कि ती विवेकहीन र समवेदनाहीनहरूले सद्गुण भएकाहरूको दमन गर्न डाँका र हत्याराहरूलाई भित्र् याउन थालेछन्। ध्यान दिएर सुन्दै थिएँ, अचम्म लागेर सोधें, हैन, आफ्नै ग्राममा पनि विकृतिका भण्डार भित्र्याउन सक्ने कस्ता नाराधम रहेछन् तिनीहरू ? त्यस्तो पनि होला र ? उनले थपे, त्यो मात्र हो र ! सुन्दै जाउन। पहिले पहिले त त्यस्तो थिएन रे ! पछि केही मान्छेलाई बाहिरकाले सिकाएर पठाए कुकर्म गर्न। त्यो कुकर्मबाट धेरै कमाई, धेरै सुविधा प्राप्त हुन थालेपछि नजिककाहरूलाई पनि त्यही कुकर्ममा हौस्याएर आफ्नो जमात बनाइहाले। बाहिरबाट भिœयाएका डाँकासँग मितेरी साइनो गाँसी हाले। अनि के चाहियो ? राम्रा काम गर्न खोज्ने युवालाई अनेक बहानामा खोजी खोजी लखेट्न थाले। टिक्न नसकेर ती पलायन भए। केहीले तिनका कुकृत्यबाट टसमस नभएर राम्रो कामको थालनी गरेका थिए। त्यो जमातले देखी सहेन। अब आफ्नो मनपरी केही गरे पनि नचल्ने जस्तो भएपछि त्यो कुकर्मी जमातले गाउँले नभट्किउन् भनेर मीठा मीठा कुराले फकाउन थाले रे ! उद्घोष गरे रे बदमासीलाई शून्य सहनशील हुन्छौं हामी। उनले कथा जारी राख्दै भने बस् के चाहियो ! डाँकासँग मितेरी लगाइसकेको त्यो जमात् आफ्नो मुखियाको उद्घोषले त्रस्त र आक्रोशित भएर एक लस्कर मुखियाकहाँ पुगेर आफ्नो असन्तुष्टि र आक्रोश पोखेछन् र मुखिया फेर्ने धम्की दिएछन्। त्यहाँको कस्तो परिपाटी बसेकोरहेछ भने सुख, सुविधा, सम्पत्ति सबैभन्दा बढी अर्कोले जोड्ला भनेर कहिले मिलेर कहिले एकथरी फुटेर अर्कोसँग मिल्दै मुखिया फेर्ने चाल चलिराख्दो रहेछ। अब यो मुखियालाई आपद आउने भयो भन्ने डरले चिन्तित बनाएछ। आफ्नो चिन्तालाई दबाएर उसले हकारेछ यस्ता मित्रहरूको जमात लिएर कसैको कल्याण हुँदैन। कुरो बुझ्नु छैन, त्यत्तिकै कराउँछौ तिमीहरू। हामी सबैको बेहाल हुने अवस्था आइसक्यो। अब जुक्तिले काम नगरे सबै सिद्धिन्छ। त्यसैले यी सोझा गाउँलेलाई छकाउन पो मैले सकुनी पासा फालेको हुँ त। केको शून्य सहनशील ? जे जे गरिराख्या थियो गरिराख्ने हो। विरोध भयो भने केही दिन कारबाही गरे झैं गरेर सफाई दिने हो। त्यति पनि नबुझ्ने भए यो मित्रताको के फाइदा ? शून्य सहनशीलताको पासोमा म आफैं पनि त पर्छु नि। आफैं फस्ने कुरा कसैले बोल्छ ? पूर्व मुखियाले सोधेछ, अनि हामीसँग झगडा गर्ने त्यो पहिलेको मुखियाको जमातले त यस्तो कुरा बुझेको हुँदैन। त्यो जमात नै हाम्राविरुद्धमा उठेर उपद्रो मच्चायो भने नि ! तिनीहरूलाई पनि कारबाही गर्ने त हैन, तर्साएर राख्ने मात्र हो। ता कि हाम्रो विरुद्धमा उनीहरू नउठून् तिनीहरूलाई कारबाही थाल्यो भने हामी पनि भुंग्रोमा पर्न सक्छौं। तर यो कुरा उनीहरूले थाहा नपाउन् नि नत्र बित्याँस पर्ला। सबैजना दंग परेछन् यो मुखियाको चाल बुझेर। त्यसैले यसको जयजयकार गर्दै सबैजना त्यहाँबाट हिँडेछन्। सुपर्णखाले प्रश्न तेस्र्याए गज्जबको कथा छैन त यो ? मैले सहमति जनाउँदै टाउको हल्लाएँ। हामी दुवै मक्ख पर्यौं। उनी गैसकेपछि पो मैले बुझें उनले त मलाई नै पो भनेका रहेछन्। आखिर म पनि त कुनै बेला मुखिया थिएँ। बज्ज्याले मलाई नै पो हानेर गएछ, पख्लास् !"
"विद्यार्थीलाई शिक्षकले मरणासन्न बनाए, दबाबमा मिलाइयो घटना","विराटनगर : मोरङको सुन्दरहरैँचामा निजी स्कुलका शिक्षकले विद्यार्थीलाई मरणासन्न हुनेगरी कुटपिट गरेको घटना दबाबमा मिलाएको पाइएको छ। सुन्दरहरैँचा नगरपालिका१० स्थित बाल प्रतिभा बोर्डिङ स्कुलका शिक्षक विजय राईको कुटाइबाट कक्षा ६ मा अध्ययनरत ११ वर्षीया बालिका घाइते भएकी थिइन्। उक्त घटनामा संलग्न शिक्षक राईले भने उन्मुक्ति पाएका छन्। उनीविरुद्ध कानुनी कारबाही नै भएन। पाइपले निर्घात कुटपिट गर्दा बालिकाको शरीरका विभिन्न भागमा चोट लागेको छ। पीडित पक्षलाई दबाब दिएर घटना मिलाइएको पाइएको छ। प्रहरीका अनुसार सुन्दरहरैँचा९ घर भएकी बालिकालाई शिक्षक राईले असोज ४ गते शुक्रबार कुटपिट गरेका हुन्। संखुवासभाको चिचिला गाउँपालिका२ घर भएका राई सुन्दरहरैँचा१२ मा बसेर बोर्डिङ पढाउँथे। उनी गणित विषय पढाउँछन्। अभिभावकका अनुसार लेखाइ गल्ती भएको र नपढेको भन्दै शिक्षक राईले पाइपले कुटपिट गर्दा घाइते भएकी बालिकाको विराट चोकस्थित सुकुना सामुदायिक अस्पतालमा उपचार गराइएको थियो। तर, चौतर्फी दबाब दिएर कानुनी कारबाहीमा जान रोक लगाइएको गुनासो उनीहरूको छ। दबाब दिएरै घटना सामसुम पारिएको उनीहरू बताउँछन्। घटनापछि अभिभावक इलाका प्रहरी कार्यालय बेलबारीमा पुगेका थिए। उनीहरूले कारबाहीको माग राखेर शिक्षक राईविरुद्ध किटानी जाहेरी दिने तयारी गरे। तर, जाहेरी दिनबाट रोक लगाइयो। घाइते बालिकाका बुवाले सबैको दबाबका कारण कुटपिटमा संलग्न शिक्षकविरुद्ध जाहेरी दिन नपाएको गुनासो गरे। उनका अनुसार शिक्षकले शरीरका विभिन्न भागमा अन्धाधुन्ध पाइपले कुटपिट गरेका हुन्। कुटपिटबाट छोरीलाई चोटपटक लागेको छ। कुटाइ पनि कति हो कति, उनी भन्छन्, शरीरको पछाडिको भागमा अति धेरै चोटपटक छ। छोरी अहिलेसम्म राम्ररी उठ्न र हिँडडुल गर्न सकिरहेकी छैनन्। बालिका निद्रामा पनि डराउने र तर्सिने गरिरहेको अभिभावक बताउँछन्। पीडा सहन नसकेर छोरी रुने र विद्यालय जान नमान्ने गरेको बुवाले बताए। हामीले थाहा पाउँदा शौचालयसमेत जान सक्ने अवस्था थिएन। शौचालय पनि साथीहरूले लगेछन्। अमानवीय तरिकाले कुटपिट गरिएको छ। चोटपटक हेर्दा शरीर नै सिरिङ्ग हुन्छ। अहिले समेत राम्ररी हिँडडुल गर्नसक्ने अवस्था छैन। डरका कारण विद्यालय जान नमान्ने गरेकी छन्, उनले भने। आफू कुटपिटमा संलग्न शिक्षकलाई मुद्दा हाल्नुपर्छ भन्ने पक्षमा भएपनि अरूले दबाब दिएका कारण सम्भव नभएको उनको गुनासो छ। गाउँघरको घटना भएकाले मिल्नुपर्छ। मुद्दा हाल्न हुँदैन भन्दै सबैले दबाब दिएपछि हाम्रो केही लागेन, उनी भन्छन्, त्यसपछि आगामी दिनमा यस्तो घटना नहोर्याउने भनी कागज गरेर छाडिएको छ। छोरीको अवस्था हेर्दा चैं आफ्नै आँसु थामिदैन। घटनाका बारेमा प्रहरी कार्यालयमै छलफल र मिलापत्र भएको बालिकाका बाबुको भनाइ छ। शिक्षक राईले स्कुलमा अरु बालबच्चालाई पनि कुटपिट गरेको कुरा विद्यार्थीहरूले सुनाएका उनले बताए। भने, मेरी छोरीलाई कुटेको दिन अरु २ जनालाई पनि कुटपिट गरिएको रहेछ। अरुलाई चोटपटक लागेन। मेरी छोरीलाई चैं मरणासन्न हुने गरी कुटेछन्। शरीरभरि चोट छ। धदौ १७ गतेसमेत विद्यार्थीलाई कुटपिट गरेका रहेछन्। निजी स्कुलमा शिक्षकको अत्याचार धेरै भयो। बालबालिकामाथि बारम्बार कुटपिट भइरहेको खुल्यो। इलाका प्रहरी कार्यालय बेलबारीका इन्सपेक्टर कृष्णबहादुर खत्रीले घटनाका बारेमा प्रहरी जानकार रहेको बताए। कुटपिटमा संलग्न शिक्षकसँग सहमति गरेर जाहेरी नदिइकन पीडित पक्ष हिँडेकाले कानुनी कारबाहीको प्रक्रिया भने अघि बढाउन नपाइएको उनको भनाइ छ। स्कुलका प्रिन्सिपल गणेशप्रसाद दाहालले घटनालाई सामान्य भनेका छन्। विद्यार्थीलाई कुटेको भएपनि अभिभावकसँग कुरा मिलिसक्यो। अबदेखि त्यस्तो गल्ती नगर्ने सहमति शिक्षक र अभिभावकबीच भएको छ। हामीसँग अभिभावकहरू हातेमालो गरेर जानु भयो। अहिले सबै कुरा सामान्य भइसकेको छ, उनले भने। शिक्षकले कुटपिट गरेर बालिकालाई घाइते बनाएको विषयमा २ पक्षबीच छलफल गरेर सहमति गरिएकाले अन्यथा सोच्न आवश्यक नभएको दाहाल बताउँछन्। भन्छन्, विद्यार्थी कुट्ने शिक्षकलाई हामीले कारबाही गर्नुपर्ने अवस्था भएन। अबदेखि उहाँ (शिक्षक)ले नै म पढाउन आउँदिन भन्नु भएको छ। घटनापछि शिक्षक राई भने मोबाइल अफ गरेर सम्पर्कविहीन बनेका छन्। मोबाइल अफ भएकाले घटनाका बारेमा उनीसँग थप बुझ्न पाइएन।"
मनास्लुलाई हेली निषेधित क्षेत्र बनाउने चेतावनी,"गोरखा : स्थानीयवासीले उत्तरी गोरखाको मनास्लु क्षेत्रलाई हेलिकप्टर निषेधित क्षेत्र बनाउने चेतावनी दिएका छन्। हेलिकप्टर चार्टरको प्रक्रिया एकहप्ता लाग्ने गरी ज्यादै झन्झटिलो भएको भन्दै उनीहरूले यदि प्रक्रिया सहज नबनाए सो क्षेत्रलाई हेली निषेधित क्षेत्र बनाउने चेतावनी दिएका हुन्। हालै गाउँमा सम्पन्न आमभेलाले हेलिकप्टर उडान प्रक्रिया सहज नबनाए मनास्लु क्षेत्रमा हेलिकप्टर आवतजावत गर्न नदिने निर्णय गरेको स्थानीय मिङमा छिरिङ लामाले जानकारी दिए। भेलाको निर्णय नम्बर ४ मा लेखिएको छ, मागहरूप्रति सम्बन्धित निकायबाट आजको मितिबाट पाँच दिनभित्र लिखित रूपमासम्बन्धित निकायबाट आम स्थानीयवासीको माग सम्बोधन नभएको खण्डमा तोकिएको मितिपछि यस क्षेत्रभित्र हेलिकोप्टर उडान बन्द गर्नका लागि स्थानीयबासी लागि पर्ने छ भनी निर्णय गरियो। भेलाले सरकारको नियम अनुसार कुनै एक कार्यालयको अनुमति लिई हेलिकप्टर चार्टर गर्ने व्यवस्था मिलाइदिन माग गरेको छ। बिरामी, घाइतेबाहेकका अन्य प्रयोजनका लागि हेलिकप्टर उडानको अनुमति दिन एक साताभन्दा बढी लाग्ने गरेको गाउँलेको गुनासो छ। यस क्षेत्रमा घाइते, बिरामी पर्ने पर्यटक तथा स्थानीय, सुत्केरी महिला र दैनिक आवश्यकीय प्रयोजनका लागि हेली उडान गर्न चार्टरवालाले सरकारको विभिन्न चरणहरू पार गर्दै अनुमति लिनुपर्छ, स्थानीय मिङमार लामाले भने, हाम्रो गाउँपालिकामा सडक सञ्जाल छैन। दैनिक उपभोग्य सामान ढुवानी गर्नका लागि हेली चार्टर गर्न अनुमति लिन एक हप्ताभन्दा बढी लगाइदिन्छन्। कि यातायातको साधन चल्नु पर्यो, कि हेलिकोप्टरमा सामान बोक्न, मान्छे आवतजावत गर्न पाउनुपर्यो भन्ने हाम्रो माग छ। आफ्नो पैसा खर्च गरेर यातायातको साधन प्रयोग गर्छुभन्दा पनि रोक्नु दुर्गम भेगका बासिन्दालाई सरकारले अन्याय गरेको गाउँलेको बुझाइ छ। अनुमतिमा ढिलाइ भएकै कारण आपतकालीन कामका हेली चार्टर सफल नहुने भन्दै कुनै एक सरकारी निकायबाट मात्र अनुमति दिने व्यवस्था मिलाउन माग स्थानीयबासीले गरेका छन्। आपतकालीन उडान गर्नुपर्ने अवस्थामासम्बन्धित क्षेत्रको स्थानीय प्रहरीको सिफारिसमा चेकजाँच गरी तत्काल उद्धार हुनुपर्ने व्यवस्था मिलाउन पनि स्थानीयले माग गरेका छन्। उत्तरी गोरखामा उडान भर्ने हेलीमा सिट खालिरहेको खण्डमा भाडा तिरेरसम्बन्धित प्रहरी तथा नेपाल सरकारको सरोकारवालाको सिफारिसमा स्थानीयवासीले हेली प्रयोग गर्न पाउनुपर्ने भेलामा निर्णय गरेका छन्। साथै मनास्लु क्षेत्रलाई दशकौंदेखि निषेधित क्षेत्र घोषणा गरेर विभिन्न निकायले पर्यटकसँग विभिन्न शीर्षकमा शुल्क उठाएर हैरान पार्ने गरेकोप्रति पनि स्थानीयको भेलाले बिरोध गरेको छ। प्रमुख जिल्ला अधिकारी भोला दाहालले घाइते, बिरामी, सुत्केरी रेस्क्यू को हकमा बिरामीको गम्भीरताको आधारलाई हेरेर बढीमा आधा घण्टाभित्र हेली उडानका लागि सिफारिस गर्ने गरेको बताएका छन्। चार्टरको हकमा भने बिस्तृत रूपमा बुझेर आवश्यकताको पहिचानको आधारमा उडान गर्न सिफारिस दिने गरेको प्रजिअ दाहालले जानकारी दिए। निषेधित क्षेत्र भएकाले सो क्षेत्रमा हेली उडानका लागि जिल्ला प्रशासन कार्यालयको सिफारिस अनिवार्य छ। साथै अनुमतिका लागि गृह मन्त्रालय, नागरिक उड्डयन प्राधिकरण धाउनुपर्ने बाध्यता छ।"
घुन्सा हेलिकोप्टर दुर्घटनामा निधन भएकाको सम्झनामा स्मृति दिवस मनाइयो,"काठमाडौं :ताप्लेजुङको घुन्सामा भएको हेलिकोप्टर दुर्घटनामा परी निधन भएकाहरूको सम्झनामा सोमबार घुन्सा स्मृति दिवस मनाइएको छ । २०६३ साल असोज ७ गते जैविक विविधतासम्बन्धी कार्यक्रममा भाग लिएर काठमाडौं फर्कने क्रममा तत्कालिन वन राज्यमन्त्री गोपाल राई, उहाकी धर्मपत्नी मीना राई, वन सचिव डाक्टर दामोदर पराजुली, वरिष्ठ भूगोलविद डाक्टर हर्क गुरुङसहित २४ जनाको निधन भएको थियो । यो दिनलाई घुन्सा स्मृति दिवस तथा राष्ट्रिय संरक्षण दिवसका रुपमा मनाउने गरिएको छ । स्मृति दिवसमा काठमाडौंको जगडोलस्थित राष्ट्रिय शहीद तथा शान्ति पार्क निजामति स्मारकमा श्रद्धाञ्जली कार्यक्रमको आयोजना गरेको थियो । राष्ट्रिय सहिद तथा शान्ति पार्कमा घुन्सामा भएको हेलिकोप्टर दुर्घटनामा परी मृत्यु भएकाहरूको तस्बिरसहितको स्मारक बनाइएको छ ।"
साउदीमा अलपत्र ४७ नेपालीलाई खाद्यान्न सहयोग,"साउदी : वैदेशिक रोजगारीका क्रममा साउदी अरेबिया आएर विभिन्न कारणले समस्यामा परेका ४७ जना पीडित नेपालीलाई खाद्यान्न सहयोग भएको छ। अन्तरसंस्था समन्वय समिति रियादका अध्यक्ष तथा व्यवसायी अमृत पौडेलले १ महिनाका लागि खाद्यान्न सहयोग गरेका हुन। अलपत्र परेका पीडित नेपालीहरू साउदी मार्बल एन्ड गिरनाईत कम्पनीमा विगत लामो समय देखि काम गर्दै आउने क्रममा सम्बन्धित कम्पनीले अनेक किसिमका समस्याहरू देखाउँदै काम गराई राख्ने तर १० महिना देखि समयमा तलव नदिने गरेको कुरा एक पीडितले बताए। कम्पनीले समयमा आईडी कार्ड (अकामा) रिनुवल नगर्ने, तलव नदिने लगायत अन्य सेवा सुविधाको व्यवस्था नदिएको बताए। १८ महिना अघिदेखि सम्बन्धित कम्पनीले भनेको नसुनेपछि पीडितहरूले साउदीको कानुन बमोजिम तीन महिना भन्दा बढी तलब नदिएपछि मुद्दा दर्ता गर्न पाउने भएको कारण उनीहरूले कम्पनीमाथि नै मुद्दा हालेका थिए र साउदी नियम अनुसार मुद्दा पनि जितेका थिए। मुद्दा जितै लगत्तै सम्बन्धित वकिलले अहिले सम्म पाउनु पर्ने पारिश्रमिक रकम पीडितलाई नदिलाएको अर्का पीडितले भने। उनीहरू १८ महिनादेखि मुद्दा लड्दै आएका छन् भने हाल सम्बन्धित कम्पनीले खानाको पैसा समेत नदिएको अवस्था छ भने हाल पीडितहरू ४७ जना रहेका छन्। उनीहरू खाद्यान्नको अभावमा रहेको जानकारी श्रम कन्सुलर देवेन्द्र कार्कीले अध्यक्ष अमृत पौड्याललाई जानकारी दिए लगत्तै उनले एक महिना बराबरको सहयोग गरेका हुन। पौडेलले क्यान्सर पीडितलाई १० हजार रुपैयाँ, बाल आश्रमलाई १० हजार , विपन्न परिवारलाई १० हजार तथा आवश्यक अनुसार अन्य गरि १ लाख रुपैयाँ सहयोग समेत गरेका छन्।"
प्रधानमन्त्री ओली र कुवेतका प्रधानमन्त्री सबाहबीच भेटवार्ता,"न्युयोर्क : प्रधानमन्त्री केपी शर्मा ओेली र कुवेतका राजकुमार एवं प्रधानमन्त्री शेख सबाह अल खलेद अल हमाद अल मुबारक अल सबाहबीच आज बिहान भेटवार्ता भएको छ। प्रधानमन्त्री सचिवालयका अनुसार संयुक्त राष्ट्रसंघको मुख्यालयमा जारी महासभाको ७९ औँ अधिवेशनमा भाग लिन संयुक्त राज्य अमेरिकाको न्युयोर्क भ्रमणमा रहेका उनीहरुबीच सोमबार बिहान (न्यूयोर्कको स्थानीय समय अनुसार असोज ६ गते साँझ) भेटवार्ता भएको हो। उनीहरुबीच राष्ट्रसङ्घका लागि कुवेतको स्थायी नियोगको कार्यालय, न्युयोर्कमा छलफल भएको हो। यो पनि पढ्नुहोस प्रधानमन्त्री ओली र भारतीय समकक्षी मोदीबीच न्युयोर्कमा भेटवार्ता प्रधानमन्त्री ओली र भुटानका प्रधानमन्त्री तोग्बेबीच भेटवार्ता"
"पक्राउ परे छवि, त्रस्त रवि","काठमाडौं : सहकारी ठगी प्रकरणमा गोर्खा मिडिया नेटवर्क प्रालिका सञ्चालक छविलाल जोशी पक्राउ परेका छन्। उनलाई आइतबार साँझ काठमाडौंबाट प्रहरीले पक्राउ गरेको हो। काठमाडौं महानगरपालिका१ नक्साल निवासी जोशी सेवा निवृत्त नेपाल प्रहरीका प्रहरी नायव महानिरीक्षक (डीआईजी) समेत हुन्। उनको जन्मघर मालारानी२ अर्घाखाँची हो। सहकारीकै रकम गोरखा मिडियामार्फत दुरुपयोग गरेको आरोप लागेका पूर्वउपप्रधान तथा गृहमन्त्री रवि लामिछाने यस घटनासँगै त्रस्त बनेका छन् । उनले आइतबार राति कार्यालयमा कार्यकर्ताको भीड जम्मा गरी आफूलाई सरकारले पक्राउ गर्न चाहेको बताए। त्यसो गरे आफू प्रतिवादमा उत्रने उद्यगोष पनि गरे। राति अबेलासम्म रास्वपा कार्यालयमा कार्यकर्ता र सर्वसाधारणको विशाल भीड उर्लियो । सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले बुझाएको प्रतिवेदनमा जोशीलाई कानुनअनुसार कारबाहीका लागि सिफारिस गरेको थियो। समितिले जोशीसहित गोर्खा मिडिया नेटवर्कका अध्यक्ष गितेन्द्रबाबु (जीबी) राई, तत्कालीन प्रबन्ध निर्देशक रवि लामिछाने र सञ्चालक कुमार रम्तेललाई कारबाहीका लागि सिफारिस गरेको थियो। समितिले प्रतिनिधिसभामा प्रतिवेदन बुझाएलगत्तै त्यसलाई सरकारसमक्ष पठाउन सभामुखले निर्देशन दिएका थिए। मन्त्रिपरिषद् बैठकले प्रतिवेदनलाई यथाशीघ्र कार्यान्वयन गर्नका लागि गृहसहितका मन्त्रालयलाई निर्देशन दिएको थियो। सिफारिस कार्यान्वयनका लागि गृहमन्त्रीले विशेष चासो देखाएका छन्। सुप्रिम, सूर्यदर्शन, सानोपाइला, सहारा र स्वर्णलक्ष्मी सहकारी बचत तथा ऋण सहकारी संस्थाबाट गोर्खा मिडियामा रकम लिएर ठगी गरेको समितिले ठहर गरेको छ। यी सहकारीबाट मिडिया नेटवर्कमा ६५ करोड रुपैयाँ प्रवाह भएको समितिका सभापति सूर्य थापाले बताएका छन्। सञ्चालकको हैसियतले जोशीको पनि रकम अपचलनमा संलग्नता पुष्टि भएको समितिको ठहर छ। तर, जोशीले समितिको बैठकमा सहकारीमा आएको रकमबारे आफूलाई कुनै जानकारी नभएको प्रतिक्रिया दिएका थिए। समितिको अध्ययनले भने उनको दाबी पुष्टि गर्दैन। सूर्यदर्शनलगायत सहकारीको बचत रकम अपचलन गरेको जाहेरीमा पूरक अनुसन्धान गर्न संसदीय छानबिन विशेष समितिको सिफारिसका आधारमा गृह मन्त्रालयले प्रहरी प्रधान कार्यालयलाई निर्देशन दिएको थियो। जोशीलाई पक्राउ पछि आइतबार नै जहाजमार्फत पोखरा लगिएको छ। पूर्वउपप्रधान एवं गृहमन्त्रीसमेत रहेका राष्ट्रिय स्वतन्त्र पार्टीका सभापति रवि लामिछानेलाई समेत प्रहरीले पक्राउ गर्ने योजना बनाएको स्रोतले बताएको छ। जीबी राईलाई प्रहरीले अझै पक्राउ गर्न सकेको छैन। उनलाई खोज्न गएको नेपाल प्रहरीको टोली रित्तै फर्किएको थियो। रवि र छविले सहकारीमा रकम हिनामिनामा गर्नेमा प्रमुख योजनाकार जीबी नै रहेको छानबिन समितिको बैठकमा जवाफ दिएका छन्। गोर्खा मिडिया दर्ता गर्दा २०७७ साल भदौ १० गते जीबी राई र छविलाल जोशीले ५०५० प्रतिशत सेयर लगानी गरेका थिए। त्यसबेला सुरुमा पुँजी ५ करोड थियो। पुँजी बढाएर १२ करोड पुर्याउने प्रक्रियामा छबीले आफ्नो सेयरबाट १५ प्रतिशत रवि लामिछानेलाई दिएका थिए। त्यसपछि जीबीको ५०, छविको ३५ र रविको १५ प्रतिशत सेयर कायम भएको थियो। छविले आफू प्रहरी परिसरमा कार्यरत रहँदा जीबीसँगै पूर्वउपराष्ट्रपति नन्दकिशोर पुनका छोरा दिपेश पुनसँग भेट भएको समितिलाई जवाफ दिएका छन्। ०७५ सालमा सेवा निवृत्त भएपछि जोशी जीबीले चलाएको नेटवर्किङ व्यवसाय नेचर हव्र्समा जोडिएका थिए। उनीसँगै व्यावसायिक साझेदारका रूपमा पछि गोर्खा मिडिया नेटवर्कमा पनि साझेदारी गरेका थिए। समितिको प्रतिवेदनअनुसार, छविले बुटबलको सुप्रिम सहकारीबाट २ करोड ५० लाख रुपैयाँ ऋण लिएर गोर्खा मिडियामा लगानी गरेका थिए। वीरगञ्जको सानो पाइला सहकारीबाट १ करोड ८६ लाख रुपैया ऋण लिएका थिए। पछि मनमुटाव बढेपछि जोशी गोर्खा मिडियाबाट अलग भएका थिए। यो पनि पढ्नुहोस गगनप्रति संकेत गर्दै रविको प्रश्न : कसैको राजनीति जोगाउनका निम्ति मैले बलि चढ्नुपर्ने ? रवि लामिछानेले भने पक्राउ गरिए प्रतिवाद गर्छौं"
प्रहरीको हिरासतबाट ९ जना फरार,"जनकपुरधाम : धनुषा प्रहरीको हिरासतबाट ९ जना फरार भएका छन्। जिल्ला प्रहरी कार्यालय धनुषाको हिरासत कक्षबाट आज बिहान ९ जना थुनुवा फरार भएका छन्। बिहान करिब सवा ३ बजेको समयमा हिरासत कक्षको भेन्टिलेशन फोडेर ९ जना फरार भएको जिल्ला प्रहरी कार्यालय स्रोतले जनाएको छ। एक हिरासत कक्षमा रहेका १० जना थुनुवामध्ये भेन्टिलेशन फोडेर सबै निस्किएर भागेपनि १ जनालाई प्रहरीले पक्राउ गरेको स्रोतको भनाई छ। हिरासतबाट फरार भएका सबै थुनुवाहरु लागू औषध र चोरी मुद्दाका अभियुक्तहरु थिए। जिल्ला प्रहरी कार्यालय धनुषाको नयाँ भवनको १० फिटमाथि पुगेर भेन्टिलेटरको रड काटेर थुनुवाहरु फरार भएका हुन्। थुनुवाहरुले रड काट्न ह्याक्सो ब्लेडको प्रयोग गरेका थिए। थुनुवा कक्षमा रड काट्न ह्याक्सो ब्लेडको पहुँचमा कसरी उनीहरु पुगे भन्ने बारेमा अनुसन्धान भइरहेको छ। थुनुवा कक्ष जस्तो संवेदनशील स्थानमा चौबिसै घण्टा प्रहरी तथा सिसिटिभीको निगरानी रहँदा पनि लापरवाही प्रहरीको लागि चुनौतीको विषय भएको नागरिक समाजका अगुवा महाशंकर ठाकुर बताउँछन्। थुनुवाहरुको कक्ष सम्म रड काट्न प्रयोग हुने ह्याक्सो ब्लेड पुग्नु, घण्टौंसम्म रड काट्न समय लाग्ने भएपनि प्रहरीले सुईको सम्म नपाउनु जस्ता विषय शंकास्पद रहेको छ।"
"मुकुल ढकालको रास्वपाका कार्यकर्तालाई आग्रह : रवि सहकारी ठग हुन्, तत्काल समातेर प्रहरीलाई बुझाइदिनुहोस्","काठमाडौं : राष्ट्रिय स्वतन्त्र पार्टीका तत्कालीन महामन्त्री मुकुल ढकालले सभापति रवि लामिछानेलाई तत्काल समातेर प्रहरीलाई बुझाइदिन आग्रह गरेका छन्। सोमबार सामाजिक सञ्जालमा लेख्दै उनले सहकारीको रकम अपचलन गरेका लामिछानेलाई पार्टीभित्र बसिरहन छुट नभएको बताउँदै समातेर प्रहरीको जिम्मा लगाउनुपर्ने बताएका हुन्। आफ्नै कार्यकर्तालाई ढाल बनाएर पार्टीको कार्यालयमा बसेका लामिछानेलाई तत्काल समातेर प्रहरीलाई बुझाउन रास्वपाका कार्यकर्ताहरूलाई समेत अनुरोध गरेका छन्। 'प्रिय रास्वपा मित्रहरू हामीले बनाएको पार्टी भ्रष्ट, ठग , दलाल र अपराधीको संरक्षणको लागि होइन बल्की तिनीहरुको अन्त्य गर्दै विधिको शासन स्थापनाको लागि हो । तपाईंहरुको उर्जा एउटा सहकारी ठगको बचाउको लागि खर्च हुनु दुर्भाग्यपूर्ण हो । हाम्रो पार्टी कार्यालयमा लुकेर तपाईंहरूलाई ढाल बनाएर बसेको सहकारी ठगलाई समातेर प्रहरीलाई बुझाईदिनुस् ताकी कानुनभन्दा माथि कोही हुनुहुन्न भनेर हामीले देखाउन खोजेको बाटो थप चौडा बन्न सकोस् ,'उनले लेखेका छन्,' विधिको शासन स्थापना गर्ने बेला हो । ठग जो सुकै होस्, हाम्रै पार्टीको किन नहोस्, जेलमा कोच्ने बेला हो । कुनै व्यक्ति विशेषको ठगी जोगाउनका लागि पार्टी प्रयोग हुनुहुँदैन,गर्नुहुँदैन ।' लामिछानेमाथि सहकारीको अरबौं रकम अपचलन गरेको आरोप छ। सहकारीको रकम अपचलनबारे अनुसन्धान गर्न गठित छानबिन विशेष समितिले पनि लामिछानेलाई सहकारीको रकम अपचलन गरेको ठहर गर्दै कारवाहीका लागि सिफारिस गरेको छ। समितिले प्रतिवेदन बुझाएपछि आइतबार गृहमन्त्री रमेश लेखकले सहकारीसम्बन्धी संसदीय छानबिन विशेष समितिको प्रतिवेदन कार्यान्वयन तत्काल अघि बढाउन प्रहरी प्रधान कार्यालयलाई निर्देशन दिएका थिए। गृहमन्त्रीको निर्देशन लगत्तै सहकारी ठगी प्रकरणमा संसदीय छानबिन समितिले सिफारिस गरेका गोर्खा मिडिया नेटवर्क प्रालिका तत्कालीन सञ्चालक पूर्वडीआईजी छविलाल जोशी पक्राउ परेपछि सोही सिफारिसमा परेका सभापति लामिछानेसमेत पक्राउ पर्ने आशंका गरिएको थियो। पूर्वडीआइजी जोशी पक्राउ परेपछि लामिछानेले काठमाडौं उपत्यकामा रहेका आफ्ना कार्यकर्ताहरूलाई केन्द्री कार्यालय वनस्थलीमा बोलाएका थिए। आइतबार राति करिब १० बजेसम्म पार्टी कार्यालय बाहिर रास्वपाका कार्यकर्ता,समर्थक तथा सञ्चारकर्मीको भीड लागेको थियो। लामिछानेले सहकारीबाट आएको रकम गोरखा मिडिया नेटवर्कमार्फत् अपचलन गरेको समितिले ठहर गरेको छ। लामिछाने प्रबन्ध निर्देशक रहेकै समयमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी र चितवनको सहारा सहकारीबाट ८१ करोड ३१ लाख रुपैयाँ गैरकानुनी रूपमा गोर्खा मिडिया नेटवर्कमा गएको देखिएको समितिको ठहर छ ।"
"दुर्गा प्रसाईँको समर्थकले जलाए झापामा दुई वटा ट्रक, चालक घाइते","झापा : मेडिकल व्यवसायी दुर्गा प्रसाईँको समर्थकहरूले झापामा दुई वटा भारतीय नम्बर प्लेट भएको ट्रकमा आगजनी गरेका छन्। बीएण्डसी अस्पतालका सञ्चालकसमेत रहेका प्रसाईँलाई प्रहरीले पक्राउ गरेसँगै राष्ट्र, राष्ट्रियता, धर्म, संस्कृति र नागरिक बचाउ महाअभियान अन्तर्गतका नागरिक प्रतिरक्षा बल (पीडीएफ)ले आइतबार नै विज्ञप्ति निकाल्दै आज झापा जिल्ला भर यातायात बन्दको घोषणा गरेका थिए। सोही समूहले गएराति ११:१० बजे कनकाई नगरपालिका८ स्थित पूर्वपश्चिम राजमार्गको बिरिङ खोलाको पुलमा युपी ५७ एटी ४४९३ नम्बरको र आज बिहान पौने ३ बजे बिर्तामोड नगरपालिका ६ गिरीबन्धु टी इस्टेटस्थित पूर्वपश्चिम राजमार्गमा डब्लुबी ७३ इ ३०५६ नम्बरको भारतीय मालवाहक ट्रकमा आगजनी गरेका हुन्। बिर्तामोडबाट सुरुङ्गातर्फ प्लाइ बनाउन प्रयोग हुने कच्चा पदार्थ बोकेर जाँदै गरेको युपी ५७ एटी ४४९३ नम्बरको ट्रकलाई ६ वटा मोटरसाइकलमा आएका १०१२ जनाले रोकेर आगजनी गरी फरार भएका थिए। बिर्तामोडको दमकलको सहयोगमा इलाका प्रहरी कार्यालय बिर्तामोड र सुरुङ्गाको टोलीले राति ११:५५ बजे ट्रकमा लागेको आगो नियन्त्रणमा लिएको थियो। ट्रकमा भएको आगजनीबाट अगाडिको भागमा क्षति पुगेको छ। साथै ट्रकका चालक भारत पश्चिम बङ्गाल दार्जिलिङ जिल्ला सिलिगुडी बस्ने ४० वर्षीय कुमार महतो घाइते भएका छन्। दाहिना हातको पाखुरामा जलेर घाइते भएका उनको बीएण्डसी अस्पतालमा उपचार भइरहेको छ। त्यस्तै सुनसरीको दुहबीबाट काँकडभिट्टातर्फ जाँदै गरेको डब्लुबी ७३ इ ३०५६ नम्बरको खाली ट्रकलाई ५६ जनाको समूहले आगजनी गरेका हुन्। ट्रकमा बिर्तामोडको दमकलको सहयोगमा प्रहरीले नियन्त्रणमा लिएको थियो। आगलागीबाट ट्रकको अगाडिको भाग पूर्णरुपमा जलेर नष्ट भएको छ। साथै ट्रक चालक भारत इस्लामपुरका ४० वर्षीय पोदा राय घाइते भएका छन्। दाहिने हातको पाखुरा र ढाड जलेर घाइते भएका उनको बीएण्डसी अस्पतालमा उपचार पश्चात् भारत घर फर्किसकेको जिल्ला प्रहरी कार्यालय झापाले जनाएको छ। प्रसाईँ पक्राउ परेसँगै झापा प्रहरीले आइतबार नै उनका दुईजना समर्थकलाई पक्राउ गरिसकेको छ। पक्राउ पर्नेहरूमा राष्ट्र, राष्ट्रियता, धर्म, संस्कृति र नागरिक बचाउ महाअभियानका झापा जिल्ला संयोजक रामचन्द्र मैनाली र नागरिक प्रतिरक्षा बल (पीडीएफ) का मेची अञ्चल संयोजक दुरेन राई रहेका छन्। पीडीएफले यातायात बन्दको आव्हान गरेपनि झापामा यातायात सुचारु रहेको प्रहरीले जनाएको छ। राजमार्ग तथा मुख्य बजार क्षेत्रमा सुरक्षाकर्मी तैनाथ गरिएको प्रहरीले जनाएको छ।"
"विश्वव्यापी वित्तीय प्रणालीले गरिबी, जलवायु परिवर्तन र असमानताका मुद्दालाई सम्बोधन गर्न सकेन : प्रधानमन्त्री ओली","काठमाडौं : प्रधानमन्त्री केपी शर्मा ओलीले विश्वव्यापी वित्तीय प्रणालीले गरिबी, जलवायु परिवर्तन र असमानता जस्ता समकालीन मुद्दाहरूलाई सम्बोधन गर्न नसकेको बताएका छन्। संयुक्त राष्ट्रसंघको महासभा अन्तर्गत अमेरिकाको न्यूयोर्कमा आयोजित समिट अफ द फ्युचरको अन्तरक्रियात्मक सत्रमा बोल्दै प्रधानमन्त्री ओलीले कोभिड१९, बढ्दो द्वन्द्व र जलवायु परिवर्तनले दिगो विकासका लागि प्रगतिमा गम्भीर असर पारेको बताएका हुन्। दशकौँ अघि डिजाइन गरिएको विश्वव्यापी वित्तीय प्रणालीले गरिबी, जलवायु परिवर्तन र असमानता जस्ता समकालीन मुद्दाहरूलाई सम्बोधन गर्न सकेको छैन।उनले भने, अन्तर्राष्ट्रिय समर्थन उपायहरू या त स्थिर छन् वा घट्दै गइरहेका छन्, डिजिटल विभाजन बढ्दै गइरहेको छ र देशहरूले आफ्नो अर्थतन्त्रको रूपान्तरणका लागि डिजिटल प्रविधिको लाभ उठाउन कठिन कार्यको सामना गरिरहेका छन्। यस पृष्ठभूमिमा विश्वको दृष्टिकोण, प्राथमिकता र कार्यमा के कस्ता कमजोरी भए भनेर आत्म समीक्षा गर्ने बेला भएको ओलीले बताए। विकास आकांक्षा र बहुपक्षीय सहयोगलाई गहिरो बनाउने प्रयासहरूमा इच्छित परिणाम प्राप्त गर्न हाम्रो असफलताको कारणहरू आत्म समीक्षा गर्दा हामी व्यावहारिक हुन आवश्यक छ, ओलीले भने। अन्तरक्रियात्मक संवाद सत्रको सहअध्यक्षता गरेका ओलीले अहिले विश्व इतिहासको एउटा महत्वपूर्ण मोडमा पुगेको उल्लेख गरे। ओलीले भने, विकासशील देशहरू, विशेष गरी कम विकसित देशहरू, ल्याण्डलकड विकासोन्मुख देशहरू र साना टापु विकासोन्मुख राज्यहरू जस्ता विशेष परिस्थिति भएका देशहरूले विद्यमान र उदाउँदो कमजोरता र जोखिम असमान रूपमा सामना गरिरहेका छन्। २०१५ मा नै प्राप्त गर्नुपर्ने एसडीजी गोलको जम्मा १७ प्रतिशत लक्ष मात्र हालसम्म ती मुलुकहरूले प्राप्त गर्नु निक्कै निराशाजनक अवस्था भएको ओलीले बताए। सहयोग र साझेदारी बढाउनको लागि एक पुस्तामा एक पटकको अवसर लिनु पर्ने र यसबाट विश्वव्यापी सङ्कट र चुनौतीहरू पार गर्न सकिने उनको भनाई छ। ओलीले सबैभन्दा पहिला विकासका लागि ठूलो वित्तीय अन्तरलाई कम गर्नुपर्ने बताए। अमेरिकी डलरको वित्तीय अन्तर लगातार बढिरहेको अवस्थामा दिगो विकासका लक्ष्यहरू हासिल गर्न एलडीसीहरूले कुल गार्हस्थ्य उत्पादनको ४० प्रतिशत वार्षिक खर्च अन्तरको सामना गर्नुपरेको उनले बताए। प्रधानमन्त्री ओलीले विकासोन्मुख देशहरूको निर्णय प्रक्रियामा बलियो आवाज र प्रतिनिधित्व हुनुपर्नेमा जोड दिए। उनले भने, यस सुधारले आइएफआईहरूलाई उनीहरूको विशिष्ट आवश्यकताहरूलाई राम्रोसँग समर्थन गर्न र विश्वव्यापी सङ्कटहरूमा प्रभावकारी रूपमा प्रतिक्रिया दिन सक्षम बनाउनेछ। नेपालजस्ता अल्पविकसित देशसहित विकासोन्मुख देशहरूको अद्वितीय परिस्थितिअनुसार व्यापक ऋण राहत पहलहरू जरुरी रहेको उनको भनाई छ। अत्यधिक ऋणग्रस्त देशहरूका लागि तत्काल ऋण राहत र दीर्घकालीन ऋण पुनर्गठन तथा ऋण समाधानका लागि निष्पक्ष र पारदर्शी संयन्त्र स्थापना गर्न आवश्यक रहेको ओलीको भनाई छ। ओलीले भरपर्दो डिजिटल कनेक्टिभिटी, बलियो डिजिटल पूर्वाधार, कनेक्टिभिटी लागत घटाउने र विश्वव्यापी डिजिटल नेटवर्कमा पहुँच बढाउन कम आय भएका देशहरूलाई सहयोग गर्न जोड दिनुपर्ने धारणा राखे। संयुक्त राष्ट्रसंघ र विकास साझेदारहरूले सबैका लागि डिजिटल भविष्य सुनिश्चित गर्न कम आय भएका देशहरूको प्रविधि हस्तान्तरण र क्षमता निर्माणमा अतिरिक्त प्रयास गर्नुपर्नेमा उनले जोड दिए। जलवायु परिवर्तनसँग जुध्ने प्रतिबद्धतालाई सम्मान गर्नुपर्ने बताउँदै ओलीले यसको लागि अनुकूलन र न्यूनीकरण कोष बढाउनुपर्ने र हानि तथा क्षति कोषहरू सञ्चालन गर्नुपर्नेमा जोड दिए। कमजोर देशहरू र समुदायमा जलवायु परिवर्तनको असमान प्रभावहरूलाई सम्बोधन गर्न पूर्ण स्रोत राख्नुपर्ने ओलीले बताए। विश्वव्यापी शासनको रूपान्तरण र दिगो विकासका लागि २०३० का एजेण्डा कार्यान्वयन गर्न शान्तिपूर्ण, समृद्ध र दिगो निर्माण गर्न आवश्यक रहेको उनको भनाई छ।"
गगनप्रति संकेत गर्दै रविको प्रश्न : कसैको राजनीति जोगाउनका निम्ति मैले बलि चढ्नुपर्ने ?,"काठमाडौं : राष्ट्रिय स्वतन्त्र पार्टीका सभापति रवि लामिछानेले आफुमाथि राजनीतिक प्रतिरोध साध्न खोजेको आरोप लगाएका छन्। प्रहरीले पक्राउ गर्ने संकेत पाएपछि आइतबार राति पार्टीका नेताहरूसँगको छलफलपछि पार्टी कार्यालय बनस्थलीमा समर्थकलाई सम्बोधन गर्दै लामिछानेले सहकारी प्रकरणमा जबरजस्त दोषी देखाएर राजनीतिक प्रतिरोध साध्न खोजेको आरोप लगाएका हुन्। कांग्रेसका महामन्त्री गगन थापाप्रति लक्षित गर्दै लामिछानेले भने, कसैको राजनीति जोगाउनका निम्ति मैले बलि चढ्नुपर्ने ? कसैको राजनीति बचाइदिनका लागि मैले प्रतिशोधको सामना गर्नुपर्ने ? लामिछाने उपप्रधान मन्त्री तथा गृहमन्त्री रहँदा कांग्रेस महामन्त्री थापाले सहकारी ठगीमा संलग्न रहेको भन्दै संसदीय छानबिन माग गर्दै निवेदन दिएर ऋण लिएको प्रमाण आफूसँग रहेको बताएका थिए। त्यसपश्चात लामिछानेले आफूले ऋण लिएको प्रमाणित भए राजनीति छोड्ने र प्रमाणित नभए गगन थापाले राजनीति छाड्ने कि नछाड्ने भन्दै प्रश्न गरेका थिए। जवाफमा थापाले चुनौती स्वीकारेका थिए। संसदीय छानबिन समितिको प्रतिवेदन सार्वजनिक भएपछि दुई नेताबीचको टक्कर पुन सतहमा आएको हो। उनले आफूलाई पक्राउ गर्ने विषयमा बुझ्दा पक्राउ गर्ने कुनै तयार नभएको जानकारी पाएपनि सरकारको कुनै भरोसा नभएकाले अलर्टमा बस्ने कार्यकर्तालाई आग्रह गरे। सहकारी छानविन समितिको प्रतिवेदनले समेत सहकारी प्रकरणमा कुनै संलग्नता नरहेको दाबी गर्दै लामिछानेले आफू निर्दोष रहेकाले जस्तोसुकै अनुसन्धानमा सघाउन तयार रहेको जिकिर गरे। लामिछानेले आफूले कानुन मान्ने, अनुसन्धानमा सघाउने तर कसैको अन्याय नसहने स्पष्ट पारे। उनले थपे, रास्वपाको राजनीतिक प्रतिवेदनमा पनि स्पष्ट पारेको थिएँ मैले सरकारलाई स्पष्ट भनेको छु। मलाई तपाईंहरूको अनुकूलता चाहिँदैन कुनै फेवर चाहिँदैन। तर, अन्याय गर्न पाइँदैन।"
यी हुन् भेन्टिलेशन फोडेर प्रहरीको हिरासतबाट भागेका थुनुवा,"जनकपुरधाम : जिल्ला प्रहरी कार्यालय धनुषाको हिरासत कक्षबाट सवा ३ बजे राति १० जना थुनुवा फरार भएका छन् । धनुषा प्रहरीको नयाँ भवनबाट १० फिट माथिको भेन्टिलेशनको रड काटेर १० जना कैदी फरार भएकामध्ये एक जना पक्राउ गरेका छन् । प्रहरीको हिरासत कक्षबाट भाग्नेहरुमा धनुषा जिल्ला जनकपुरधाम उपमहानगरपालिका २० रुपैठा हाल काठमाडौं चावहिल गणेश मन्दिर नजिक बस्ने २५ वर्षीय अमित कुमार झा (लागु औषध), धनुषाको विदेह नगरपालिका७ गिद्धाका २६ वर्षीय रञ्जित मण्डल (लागु औषध), २४ वर्षीय रोशन कुमार मण्डल, सिरहा जिल्ला सिरहा नगरपालिका १३ का ३३ वर्षीय अभास्कर कुमार यादव (लागु औषध) र धनुषाको औरही नगरपालिका२ का २३ वर्षीय विशाल मुखिया फरार भएका छन् । यसैगरी अन्य फरार हुनेहरुमा धनुषा जिल्ला जनकपुरधाम उपमहानगरपालिका १ का १७ वर्षीय सुमित मेस्तर नाबालक (अभद्र व्यवहार), धनुषा जिल्ला नगराईन नगरपालिका२ का १८ वर्षीय मनिष मण्डल (अभद्र व्यवहार) र धनुषा जिल्ला जनकपुरधाम उपमहानगरपालिका ४ का २२ वर्षीय विक्की कार्की रहेको जिल्ला प्रहरी कार्यालय धनुषाले जनाएको छ । धनुषाको हिरासत कक्षको डियूटीमा प्रहरी सहायक निरीक्षकको कमाण्डमा ७ सदस्यीय टोली रहने गरेको स्रोतको दाबी छ । हिरासतबाट फरार अभियुक्त खोज्न सिमा क्षेत्र तथा जिल्ला अन्य स्थानहरुमा व्यापक प्रहरी परिचालन गरी खोजी कार्य तिव्र गरिएको जिल्ला प्रहरी कार्यालय धनुषाले जनाएको छ । यो पनि पढ्नुहोस प्रहरीको हिरासतबाट ९ जना फरार"
प्रेस काउन्सिलद्वारा पत्रकार पुरस्कृत,"काठमाडौं : प्रेस काउन्सिल नेपालले आफ्नो ५५औं वार्षिक उत्सवका अवसरमा अन्नपूर्ण पोस्ट्का प्रधान सम्पादक अखण्ड भण्डारी सहित ४ जना अन्नपूर्णकर्मी र एकजना एपीवानकर्मी सम्मानित भएका छन्। अन्नपूर्ण पोस्ट् दैनिकका प्रधान सम्पादक अखण्ड भण्डारी र नेपाल प्रेस इन्स्टिच्युट (एनपीआई)लाई १ लाख ५१ हजार राशिको गोपालदास पत्रकारिता पुरस्कार प्रदान गरिएको हो। यस्तै अन्नपूर्ण पोस्ट्का सुदूरपश्चिम ब्युरोप्रमुख शिवराज भट्टलाई २० हजार राशिको सशक्त पत्रकारिता पुरस्कार, जाजरकोटका अन्नपूर्ण संवाददाता राजेन्द्र कार्की, कालीकोटका संवाददाता भरत विष्टलाई क्रियाशील पत्रकारिता पुरस्कार र एपीवानकर्मी निरजराज जोशीलाई विधागत पत्रकारिता पुरस्कार प्रदान गरिएको छ। नेपाली पत्रकारिता क्षेत्रमा आजीवन समर्पित भएर पत्रकारिता जगतको संस्थागत विकास र प्रतिष्ठाको निम्ति अद्वितीय योगदान दिएका प्रेस काउन्सिल नेपालका पूर्वअध्यक्ष स्व गोपालदास श्रेष्ठको योगदानलाई चिरस्मरणीय बनाउन उनको स्मृतिमा यो पुरस्कार २०५७ सालदेखि प्रदान गरिँदै आएको हो। त्यस्तै, प्रेस काउन्सिल सुरेन्द्रबहादुर बस्नेत पत्रकारिता पुरस्कार बर्दिया स्थायी घर भएका पत्रकार बद्री सिग्देललाई प्रदान गरिएको छ। उक्त पुरस्कारको राशि १ लाख १० हजार रुपैयाँ रहेको छ। काउन्सिलका संस्थापक अध्यक्ष सुरेन्द्रबहादुर बस्नेतको स्मृतिमा यो पुरस्कार स्थापना भएको थियो। पत्रकार सिग्देलले विसं २०४९ सालमा रेडियो नेपालबाट पत्रकारिता सुरु गरेका हुन्। राष्ट्रपति रामचन्द्र पौडेल र सूचना तथा सञ्चारमन्त्री पृथ्वीसुब्बा गुरुङले सम्मान तथा पुरस्कार वितरण गरेका थिए। काउन्सिलले सशक्त सञ्चारकर्मी, क्रियाशील, युवा, समावेशी, भाषागत, साहित्यिक, विधागतसहितका पुरस्कार र विभिन्न अग्रज पत्रकारलाई सम्मान गरेको थियो।"
प्रधानमन्त्री ओली र भुटानका प्रधानमन्त्री तोग्बेबीच भेटवार्ता,"न्युयोर्क : प्रधानमन्त्री केपी शर्मा ओली र भुटानका प्रधानमन्त्री दासो छिरिङ तोग्बेबीच आज बिहान भेटवार्ता भएको छ। प्रधानमन्त्री सचिवालयका अनुसार संयुक्त राष्ट्रसंघको मुख्यालयमा जारी महासभाको ७९ औँ अधिवेशनमा भाग लिन संयुक्त राज्य अमेरिकाको न्युयोर्क भ्रमणमा रहेका उनीहरुबीच सोमबार बिहान (न्यूयोर्कको स्थानीय समय अनुसार असोज ६ गते साँझ) भेटवार्ता भएको हो। उनीहरुबीच राष्ट्रसङ्घका लागि नेपालको स्थायी नियोगको कार्यालय, न्युयोर्कमा भेटवार्ता भएको बताइएको छ। भेटमा द्विपक्षीय हितका विषय छलफल भएको छ। भेटमा परराष्ट्र मन्त्री आरजु राणा देउवा, प्रधानमन्त्रीका राजनीतिक सल्लाहकार विष्णु रिमाल लगायतका उच्च अधिकारी सहभागी थिए। यो पनि पढ्नुहोस प्रधानमन्त्री ओली र भारतीय समकक्षी मोदीबीच न्युयोर्कमा भेटवार्ता प्रधानमन्त्री ओली र कुवेतका राजकुमार एवं प्रधानमन्त्री सबाहबीच भेटवार्ता"
बागमतीमा ६७ बुँदे न्यूनतम साझा कार्यक्रम सार्वजनिक (पूर्णपाठ),"हेटौंडा : बागमती प्रदेश सरकारले ६७ बुँदे न्यूनतम साझा कार्यक्रम सार्वजनिक गरेको छ । आइतबार प्रदेशसभा सचिवालयमा पत्रकार सम्मेलन गर्दै सत्ता साझेदार दलहरूले सयुक्त रूपमा न्यूनतम साझा कार्यक्रम सार्वजनिक गरेको हो । बागमतीमा गत साउन ८ गते मुख्यमन्त्रीमा बहादुरसिंह लामा नियुक्त भएका थिए । नेकपा एमालेसँगको सत्ता साझेदारी गर्दै बनेको नयाँ सरकारले केन्द्रमा केही दिनअघि मात्र न्यूनतम साझा कार्यक्रम सार्वजनिक घोषणा गरेको थियो । त्यसलगत्तै बागमती प्रदेश सरकारले पनि सरकार गठनको झन्डै दुई महिनापछि न्यूनतम साझा कार्यक्रम सार्वजनिक गरेका हो । वर्तमान सरकारका मुख्यमन्त्री एवम् नेपाली कांग्रेस संसदीय दलका नेता समेत रहेका बहादुर सिंह लामा र सत्ता साझेदार दल नेकपा एमाले संसदीय दलका नेता जगन्नाथ थपलियाले सयुक्त रूपमा न्यूनतम साझा कार्यक्रम सार्वजनिक गरेका हुन् । ६७ बुँदे न्यूनतम साझा कार्यक्रममा प्रदेश प्रहरी ऐन, अनुसन्धान ब्युरो स्थापना, निजामती कर्मचारी ऐन र भौतिक पूर्वाधारलाई विशेष प्राथमिकता दिने उल्लेख गरिएको छ । यस्तै प्रदेश सरकारले फजुल खर्च कटौती गरी आर्थिक अनुशासनलाई कडाइका साथ पालना गरिने, संविधान संशोधनका लागि संघीय सरकारलाई सहयोग गर्ने, योजना बैंक स्थापना गर्ने,सार्वजनिक विद्यालय गाभ्ने कार्यक्रमलाई प्रभावकारी बनाइनुका साथै तीन वर्षमुनिका बालबालिका र ७५ वर्षमाथिका ज्येष्ठ नागरिकलाई निःशुल्क स्वास्थ्य उपचार दिने न्यूनतम साझा कार्यक्रममा समेटिएको छ । सार्वजनिक कार्यक्रममा नेकपा एमाले संसदीय दलका नेता जगन्नाथ थपलियाले करिब २ महिनाअघि नेकपा माओवादी केन्द्रसँग सहकार्य गरेको स्मरण गर्दै उक्त सत्ता गठबन्धनले स्थायित्व दिने सम्भावना नदेखेपछि स्थायी सरकारका लागि नयाँ गठबन्धन गर्नुपर्ने स्थिति आएको बताए । यस्तै उनले भने, अहिले हामी नेपाली कांग्रेससँग सहकार्य गरिरहेका छौं । जनतामा आकांक्षा धेरै छन् । अहिले कुनै पार्टीको पनि स्पष्ट बहुमत प्राप्त हुन सक्ने स्थिति छैन । त्यसैले एकल कुनै पाटीको पनि सरकार बन्न सकेन । त्यसकै कारणले गर्दा स्थायी सरकार बन्न सकेन । स्थायी सरकार, विकास र सुशासन कायम गर्न अहिलेको सरकार गम्भीर रहेको छ । न्यूनतम साझा कार्यक्रमको पूर्णपाठ हेर्नुहोस्"
सन्तान कल्याणको कामना गर्दै जितिया पर्व मनाउँदै मिथिलानी,"महोत्तरी : सन्तानको दीर्घायुको कामना गर्दै मिथिलामा आजदेखि विधिवतरुपमा जितिया पर्वको सुरूवात गरिएको छ । आज पहिलो दिन व्रतालुहरू नाहाय खाय अर्थात चोखो भइ व्रतको शुभाराम्भ गरिने भएको छ । पवित्र जलाशयमा गइ चोखो भएर भगवान सूर्यदेवलाई तोरीको तेल र पिनाको अर्घ्य देखाएर व्रत सङ्कल्प गर्ने गरिन्छ। त्यस्तै आज मध्यरातमा व्रतालुहरु ओगटन(दर) खाइन्छ । ब्रतालुले दही,चिउरा र अमोट (जमाएर राखिएको पाकेको आँपको रस) खाएर ओगटन विधि गरिन्छ । तीनदिनसम्म मनाइने यो व्रत निकै नै कठोर पर्वको रुपमा मान्ने गरिन्छ । निराहार व्रत सुरु गरिएकी महिलाहरूले व्रत समापन नहुन्जेलसम्म थुक निल्नु, किरा, फट्याङ्ग्रा र झारपात मार्न नहुने धार्मिक मान्यता रहेको छ । जसले गर्दा यस पर्वलाई खरजितिया पनि भनिन्छ। व्रत अवधिमा ब्रतालुले नजिकको जलाशयमा गइ सामूहिकरुपमा राजा जितवाहनको कथा सुन्ने गर्छन् । आफ्ना पुत्र उनीजस्तै परोपकारी र साहसी होऊन् भन्ने कामना गर्छिन् । द्वापरयुगमा एक विधवा ब्राह्मणीको पुकारमा उनका पाँच मृत छोरालाई राजा जितवाहन (देवरुप) ले आफ्नो आर्जित तपशक्तिबाट बचाइदिएको पौराणिक लोककथामा उल्लेखित छ । सोही धार्मिक मान्यताअनुसार ब्रत बस्ने परम्परा बसेको जानकारवालाहरू बताउँछन् । राजा जितवाहन र जितिया पर्वको चर्चा भविष्यपुराणमा भएकाले यसको थालनी द्वापरयुगमा नै सुरु भएको मानिन्छ । भनिन्छ व्रत अवधिभरि एउटा सानो त्यान्द्रो झार पनि नटेकियोस् र क्षति नपुगोस् भन्ने सचेतता यो पर्वमा अपनाइन्छ । आफूहरूले गर्ने जितिया ब्रतको प्रभावले नै सन्तानको सौर्यवृद्धि, कल्याण, सामाजिक इज्जत, प्रतिष्ठा र साहस प्राप्त हुने ब्रतालु आमा (मिथिलिनीहरू) बताउँछन् । सन्तानको कल्याण र सौर्यवृद्धिको कामनासहित व्रतालु मिथिलानीले यस पर्वमा दिवङ्गत पितृ रिझाउन व्रत बस्ने परम्परा छ । यस व्रतमा पुरुषले पितृपक्षमा दिवङ्गत आफन्तलाई तर्पण दिएजस्तै व्रतालुले दिवङ्गत आफन्त महिलालाई तर्पण दिने गर्दछन् । यसवर्ष व्रतालुले बुधबार दिउँसो व्रतको विधिवत रुपमा समापन गर्नेछन् ।"
प्रधानमन्त्री ओली र भारतीय समकक्षी मोदीबीच न्युयोर्कमा भेटवार्ता,"काठमाडौं : प्रधानमन्त्री केपी शर्मा ओली र भारतीय समकक्षी नरेन्द्र मोदीबीच न्युयोर्कमा भेट भएको छ। प्रधानमन्त्री सचिवालयका अनुसार संयुक्त राष्ट्रसंघको मुख्यालयमा जारी महासभाको ७९ औँ अधिवेशनमा भाग लिन संयुक्त राज्य अमेरिकाको न्युयोर्क भ्रमणमा रहेका उनीहरुबीच सोमबार बिहान (न्यूयोर्कको स्थानीय समय अनुसार असोज ६ गते साँझ) भेटवार्ता भएको हो।भेटमा द्विपक्षीय हितका विषयमा छलफल भएको छ। भेटपश्चात प्रधानमन्त्री ओलीले भारतीय प्रधानमन्त्री मोदीसँगको भेटमा द्विपक्षीय सम्बन्धका विभिन्न विषयमा छलफल भएको जानकारी दिएका छन्। यसैगरी भारतीय प्रधानमन्त्री मोदीले नेपालभारत सम्बन्धलाई अझ गति दिन चाहेको ट्विट(एक्स)मार्फत जानकारी दिएका छन्। उनले छलफल ऊर्जा, प्रविधि र व्यापार जस्ता मुद्दाहरूमा केन्द्रित रहेको बताएका छन्। उनले भनेका छन्, भारतनेपाल मित्रता धेरै बलियो छ र हामी हाम्रो सम्बन्धलाई अझ गति दिन चाहन्छौं। हाम्रो वार्ता ऊर्जा, प्रविधि र व्यापार जस्ता मुद्दाहरूमा केन्द्रित थियो। भेटमा नेपाल र भारतका विदेशमन्त्री र अन्य अधिकारीसमेत सहभागी थिए। ओली प्रधानमन्त्री पदमा निर्वाचित भएपछि भारत र नेपालका प्रधानमन्त्रीबीच पहिलो पटक भेटवार्ता हो। संयुक्त राष्ट्रसंघको ७९ औं महासभामा भाग लिन प्रधानमन्त्री ओली शुक्रबार कतार हुँदै अमेरिका प्रस्थान गरेका थिए।"
रवि लामिछानेले भने पक्राउ गरिए प्रतिवाद गर्छौं,"मलाई यो सरकारप्रति विश्वास छैन, लामिछानेले भने,तयार भएर रहनुहोला। अलर्ट भएर रहनुहोला। काठमाडौं : सहकारी बचत अपचलनको आरोपमा पार्टी सभापति रवि लामिछाने पक्राउ पर्न सक्ने भन्दै आइतबार साँझ रास्वपा पार्टी कार्यालयमा कार्यकर्ताको भिड लागेको थियो। त्यस अगावै ठूलो संख्यामा प्रहरी पुगेका थिए। लगत्तै पार्टीका पार्टीका नेताकार्यकर्तालाई पार्टी कार्यालयमा आउन सामाजिक सञ्जालमार्फत निर्देशन दिइएको थियो। उपत्यकामा रहेका पार्टीका अधिकांश नेता र कार्यकर्ता पार्टी कार्यालय पुगेका थिए। सहकारीको बचत रकम अपचलन संसदीय छानबिन समितिले गोर्खा मिडिया प्रालि मार्फत सहकारीको रकम अपचलन गरेको भन्दै छविलाल जोशी, जीबी राई, कुमार रम्तेल र रास्वपा सभापति लामिछानेलाई प्रचलित कानुन बमोजिम कारबाही गर्न सिफारिस गरेको थियो। आइतबार छविलाल पक्राउ लगत्तै सभापति लामिछाने पनि पक्राउ पर्ने आशंका गरिएको थियो। पार्टी कार्यालयमा नेताकार्यकर्ताले सरकारविरुद्ध चर्को नारावाजी गरेका थिए। त्यस बेला नेताकार्यकर्ता तनावमा देखिन्थे। पार्टी कार्यालयमा उपस्थित नेताकार्यकर्तालाई सम्बोधन गरेर राती १० बजेतिर लामिछाने गाडी चढेर निस्केका थिए। त्यसअघि सम्वोधनका क्रममा लामिछानेले सरकारप्रति विश्वास नरहेको भन्दै आफूमाथि सरकारले जे पनि गर्न सक्ने धारणा राखेका थिए। मलाई यो सरकारप्रति विश्वास छैन, लामिछानेले भने,तयार भएर रहनुहोला। अलर्ट भएर रहनुहोला। लामिछानेको यस्तो अपिलमा कार्यकर्ताले चर्को हुटिङ र सरकारविरुद्ध नारावाजी गरेका थिए। लामिछाने पार्टी कार्यालयमा रहेको घण्टी बजाउँदै कार्यालयको भुइँतला झरेका थिए। म अभिमन्यु होइन, यो चक्रबाट निस्कन पनि आउँछ, लामिछानेले सम्बोधनमा भने,म भागेको छैन, लुकेको छैन। जुन ट्रायल म माथि गर्न खोजियो, मैले बुझेको छैन। पुराना दलले आफू एक व्यक्तिलाई तर्साउन खोजेको लामिछानेले आरोप लगाए। कसैको राजनीति बचाइदिन मैले बलि चढिदिनुपर्ने ? उनको आक्रोश थियो यो ट्रायल गरेर मलाई तर्साउन सक्नुहुन्न। सक्दै सक्नुहुन्न। सरकारले षड्यन्त्रपूर्वक आफूलाई पक्राउ गर्न सक्ने भन्दै लामिछानेले हरतवरले आफू लड्न तयार रहेको चेतावनी पनि दिए। कानुनी रूपमा, राजनीतिक रुपमा सत्यका लागि लड्नका लागि तयार भएर बसेको छु, उनले भने। त्यसअघि लामिछानेले पार्टीका नेताहरूसँग परामर्श गरेका थिए। पार्टी कार्यालयमा नेताकार्यकर्ताले सरकारविरुद्ध चर्को नारावाजी गरेका थिए। त्यस बेला नेताकार्यकर्ता तनावमा देखिन्थे। नेताकार्यकर्ताले लामिछाने चढेको गाडीलाई कडा सुरक्षा दिएर पार्टी कार्यालय बाहिर निकालेका थिए। त्यस बेलासम्म प्रहरी भने पछि हटिसकेको थियो। चीनमा रहेका नेता फर्किने चीन भ्रमणमा रहेको पार्टी उपसभापति स्वर्णिम वाग्ले नेतृत्वको रास्वपाको टोली सोमबार विहानै स्वदेश फर्किने भएको छ। सहकारी प्रकरणमा पार्टी सभापति लामिछाने पक्राउ पर्न सक्ने संकेत पाएपछि टोली स्वदेश फर्किन लागेको पार्टी उच्च स्रोतले बतायो। सभापति लामिछानेले पनि चीनमा रहेको पार्टीको टोली फर्किन लागेको जानकारी दिए। पार्टी उपसभापति वाग्ले नेतृत्वको टोली १० दिने भ्रमणका लागि शनिवार चीन गएको थियो। टोलीमा पार्टीका ७ जना सांसद समेत छन। पार्टीको अन्तर्राष्ट्रिय विभाग प्रमुख शिशिर खनाल, कोषाध्यक्ष लिमा अधिकारी, कार्यवहाक प्रवक्ता मनिष झालगायतका नेता चीन भ्रमण टोलीमा छन्। यस्तै, गणेश पराजुली, तोसिमा कार्की, असिम शाह, शिव नेपाली, बसुमाया तामाङ, निसा मेहता, पुकार बम, प्रकाश विष्ट, तपेश्वर यादव र खुश्बुराज श्रेष्ठ चीनमा छन्। यो पनि पढ्नुहोस गगनप्रति संकेत गर्दै रविको प्रश्न : कसैको राजनीति जोगाउनका निम्ति मैले बलि चढ्नुपर्ने ? पक्राउ परे छवि, त्रस्त रवि"
भारतीय प्रधानमन्त्री मोदीले छिट्टै नेपाल आउँछु भन्नु भएको छ : परराष्ट्रमन्त्री राणा,"काठमाडौं : भारतीय प्रधानमन्त्री नरेन्द्र मोदीले नेपाल भ्रमण गर्ने भएका छन्। संयुक्त राष्ट्रसंघको मुख्यालयमा जारी महासभामा भाग लिन संयुक्त राज्य अमेरिकाको न्युयोर्क भ्रमणमा रहेका प्रधानमन्त्री केपी शर्मा ओली र समकक्षी मोदीबीच सोमबार बिहान भएको साइडलाइन भेटवार्ता भएको हो। भेटवार्तामा परराष्ट्रमन्त्री आरजु राणा देउवाले भारतीय प्रधानमन्त्री मोदीले छिट्टै नेपाल भ्रमणमा आउने भनेको बताएकी हुन्। उनले भनिन्, दुई देशका प्रधानमन्त्रीबीच भएको भेटमा भारतीय प्रधानमन्त्री मोदीले आफू छिट्टै नेपाल आउने योजना बनाएको बताउनुभएको छ। आजको भेटमा राणाले नेपाल र भारतका द्विपक्षीय संयन्त्रहरुलाई सक्रिय बनाएर देखिएका समस्या समाधान गर्ने सहमति भएको बताइन्। भेटमा परराष्ट्रमन्त्री डा आरजु राणा र भारतका विदेशमन्त्री एस जयशंकर र अन्य अधिकारीसमेत सहभागी थिए। भेटपश्चात नेपालभारत सम्बन्धलाई अझ गति दिन चाहेको बताउँदै भारतीय प्रधानमन्त्री मोदीले ट्विट(एक्स)मार्फत ऊर्जा, प्रविधि र व्यापार जस्ता मुद्दाहरूमा केन्द्रित रहेर छलफल भएको बताए। ओली प्रधानमन्त्री पदमा निर्वाचित भएपछि भारत र नेपालका प्रधानमन्त्रीबीच पहिलो पटक भेटवार्ता हो। संयुक्त राष्ट्रसंघको ७९ औं महासभामा भाग लिन प्रधानमन्त्री ओली शुक्रबार कतार हुँदै अमेरिका प्रस्थान गरेका थिए।"
