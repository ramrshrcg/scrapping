शीर्षक,विवरण
सिकलसेलको औषधि ल्याएर वितरण गर्ने प्रधानमन्त्रीको घोषणा,"धरान : प्रधानमन्त्री केपी शर्मा ओलीले छिमेकी भारतमा उत्पादन र परीक्षण भएको सिकलसेलको औषधि ल्याएर नेपालका बिरामीलाई वितरण गर्ने बताएका छन्। नेपालको थारु समुदायमा यो रोग बढी लाग्ने गरेको छ। विपी कोइराला स्वास्थ्य विज्ञान प्रतिष्ठान, धरानको १३ औं दीक्षान्त समारोहमा प्रधानमन्त्री ओलीले संसारमा खोज र अनुसन्धानबाट पत्ता नलाग्ने र इमानदार तथा लगनशील भएर काम गरेमा सफलता प्राप्त हुने भएकोले उत्पादित नयाँ चिकित्सकहरुलाई सिकलसेलको औषधि वितरण गर्न तयार हुनुपर्ने बताएका हुन्। उनले नेपालको यही धर्तीबाट ऋषि चरकले स्वास्थ विज्ञानको थालनी गरेको सन्दर्भ उल्लेख गर्दै सकभर निरोगी हुने र बिरामी भए सुलभ रूपमा उपचार पद्धतिका लागि सरकारले ध्यान दिएको जनाए। प्रधानमन्त्री ओलीले नेपालका स्वास्थ सस्थामा चिकित्सक विद्यार्थीको कोटा थप्न, यस क्षेत्रलाई प्रभावकारी र सुशासनयुक्त बनाउन सरकार प्रतिबद्ध रहेको स्पष्ट गरे। समारोहमा ६५७ विद्यार्थी दीक्षित भएका छन्।"
नेपाललाई बिरामीमुक्त देश बनाउने प्रधानमन्त्रीको घोषणा,"धरान : प्रधानमन्त्री केपी शर्मा ओलीले नेपाललाई बिरामीमुक्त देश बनाउने घोषणा गरेका छन्। सोमबार बीपी कोइराला स्वास्थ्य विज्ञान प्रतिष्ठान धरानको १३औं दीक्षान्त समारोहलाई सम्बोधन गर्दै उनले उक्त कुरा बताएका हुन्। आठ वर्षपछि ६५६ जना चिकित्सक र नर्सहरूलाई दीक्षित गर्दै प्रधानमन्त्री ओलीले नेपाललाई बिरामी मुक्त देश बनाउन मानिसहरू बिरामी नै नहुने गरी काम गर्न निर्देशन दिए। उनले नयाँनयाँ क्यान्सर रोगहरू पत्ता लगाएर सफल उपचार विधि सफल बनाउन पनि चिकित्सकहरूलाई सुझाव दिएका छन्। बिरामी अस्पताल निको हुने उद्देश्यले आउँछन्, त्यसैले बिरामीहरूलाई झर्केर होइन, राम्रो बोलेर उपचार गर्न चिकित्सकलाई प्रधानमन्त्री ओलीको सुझाव छ। चिकित्सकले राम्रो बोलेर उपचार गरे २५ बिरामीको प्रतिशत व्यथा निको हुने प्रधानमन्त्रीको भनाइ छ। 'हामी नेपाली कालाजार र मलेरियाविरुद्ध लडेर बाँचेका मान्छे हौं। अब अर्ग्यानिक खानेकुरा खाएर र स्वच्छ खानेपानी पिएर सबै नेपाली रोग नै नलाग्ने हुनुपर्छ। त्यसैले नेपाललाई बिरामी मुक्त बनाउन चिकित्सकले मात्र नसक्ने भएकाले प्रत्येक नागरिकले आआफ्नो स्वास्थ्यमा ध्यान दिन जरुरी छ,' उनले भेन। प्रधानमन्त्री ओलीले स्वास्थ्य र शिक्षामा आमूल परिवर्तन गरिने पनि बताए। शिक्षा र स्वास्थ्य जनताको आधारभूत आवश्यकता भएकाले प्रत्येक नगरिकसम्म शिक्षा र स्वास्थ्यको पहुँच पुर्याउने बताए। उनले बीपी प्रतिष्ठानमा डाक्टर र नर्स अध्ययनरत विद्यार्थीको सिट घटेकाले आवश्यकताअनुसार वृद्धि गरिने पनि बताए। उनले बीपी प्रतिष्ठानबाट उत्पादन भएका चिकित्सकहरूलाई विश्वका जुनसुकै देशका चिकित्सक संघ प्रतिस्पर्धा गरेर प्रथम हुन पनि सुझाव दिए। उनले चिकित्सकहरूलाई देशका विभिन्न स्थानमा गएर बिरामीको सेवा गर्न र नेपाली चिकित्सकको शिर झुक्ने गरी काम नगर्न पनि आग्रह गरे।"
मंगलबार देशका यी स्थानमा हुने छ वर्षा,"काठमाडौं : मंगलबार देशका कोशी, बागमती, गण्डकी, लुम्बिनी र कर्णाली प्रदेशको पहाडी भूभागमा आंशिक बदली रही बाँकी भूभागमा आंशिक बदली देखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको पहाडी भूभागका एकदुई स्थानमा हल्का वर्षाको साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मंगलबार राति कोशी, बागमती, गण्डकी र लुम्बिनी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहनुका साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
विकास र लगानीलाई रोक्नु मुलुकको आर्थिक सम्मृद्धि र प्रगतिलाई अवरुद्ध गर्नु हो : अध्यक्ष ढकाल,"नेपाल उद्योग वाणिज्य महासंघका अध्यक्ष चन्द्रप्रसाद ढकालले विकास र लगानीलाई रोकेर मुलुकको आर्थिक सम्मृद्धि र प्रगतिलाई अवरुद्ध पार्दा हाम्रो पुस्ता मात्र नभएर भावि पुस्तालाई समेत गरिबी र अभावको दुस्चक्रमा पार्ने बताएका छन्। नेपाल उद्योग वाणिज्य महासंघ गण्डकी प्रदेशले आयोजना गरेको दोस्रो गण्डकी प्रदेश महोत्सवको उद्घाटन समारोहलाई सम्बोधन गर्दै अध्यक्ष ढकालले लगानी निरुत्साहित हुने र विकास रोकिने कुनै पनि कार्य नगर्न सबैमा आग्रह गरे। नेपालका कतिपय क्षेत्रमा अझै पनि विकास र लगानीमा अवरोध पुर्याउने सोच हटेको छैन। यस किसिमका अवरोधले लगानीमा मात्र नभई देशको समृद्धि र विकासमा समेत नकारात्मक असर पार्छ, उनले भने। मुलुकमा विकास पूर्वाधार, विशेष गरी धार्मिक र सांस्कृतिक पर्यटन पूर्वाधार विकासको ठूला सम्भावना रहेको बताउँदै ढकालले यसका लागि ठूलो पूँजी आवश्यक पर्ने र त्यसको लागि लगानीको वातावरण बन्नुपर्ने बताए। हामीले चन्द्रागिरि केबलकार बनाउँदा पनि यस्तै प्रतिरोधको सामना गर्नुपरेको थियो। तर अहिले त्यो क्षेत्र समृद्ध छ। स्थानीयले रोजगारी पाएका छन्, मुलुकले एउटा पर्यटकीय गन्तब्य पाएको छ उनले भने। ढकालले गण्डकी प्रदेश र गैँडाकोटको विकासको संभावनालाई प्रोत्साहित गर्नुपर्नेमा जोड दिए। उनले गण्डकी प्रदेशको सम्भावनालाई उजागर गर्न निजी क्षेत्र र सरकारले सहकार्य गर्न आवश्यक रहेको समेत बताए। हालै नेपाल चीन कोरोला नाका पुगेर आएको प्रसंग उठाउँदै उनले म्याग्दीदेखि कोरोलासम्मको बाटो स्तरोन्नति गर्ने हो भने कालीगण्डकी कोरिडोरले विश्वका दुई ठूला अर्थतन्त्र जोड्दै नेपालको आर्थिक विकास र सम्मृद्धिमा प्रमुख भूमिका खेल्न सक्ने बताए। म यो दशैँ लगत्तै कोरोलासम्म पुगेर आए। कोरोला नाकादेखि सुनौली नाकासम्म पनि गाडीमै पुगेँ। बाटोको सुविधाले पहिलेभन्दा निकै सहज भइसकेको रहेछ। बाटोको स्तरोन्नति गर्दै कोरोला नाकामा केही पूर्वाधार विकास गर्न सके, यो नाका दुई मुलुकलाई जोड्ने छोटो र सहज नाका बन्न सक्छ। हाम्रो गण्डकी प्रदेशले पनि ठूलै फाइदा लिन सक्छ। यसमा प्रदेश सरकारले विशेष ध्यान दिओस्, उनले भने। आफू महासंघको नेतृत्वमा आइसकेपछि विभिन्न मुलुकमा पुगेर वैदेशिक लगानी भित्र्याउन पहल गरेको बताउँदै उनले वैदेशिक लगानी भित्र्याउन महासंघले पहल गरिरहेको बताए। उनले प्रदेश सरकार तथा स्थानीय तहका नेतृत्वलाई आफ्नो कार्यकालको मूल्यांकन आफूले गरेको कामको नतिजाबाट गर्न आग्रह गरे। हामीले आफ्नो कार्यकालमा कुन कुन नीति, नियमहरू परिवर्तन गरी लगानीमैत्री वातावरण बनाउने काम गर्यौँ, कुन कुन आयोजना सुरु गर्यौँ वा कुन कुन आयोजना सम्पन्न गर्यौँ। त्यसले नै हाम्रो सफलता वा असफलताको संकेत गर्नेछ। त्यसैले हामीले नतिजा निकाल्ने गरी काम गर्न आवश्यक छ, उनले भने। मुलुकमा बढ्दै गएको नैराश्यतालाई चिर्न र विभिन्न सम्भावित आयोजनामा लगानी गर्न नेपाल डेभलपमेन्ट कम्पनी स्थापना गरिएको बताउँदै यसले मुलुकको शिथिल अर्थतन्त्रलाई चलायमान गर्न सहयोग पुग्ने विश्वास व्यक्त गरे। नेपाल उद्योग वाणिज्य महासंघको अगुवाइमा नेपाल डेभलपमेन्ट कम्पनी स्थापना भएको छ। यहाँहरूसँग व्यवसायिक सोँच छ, त्यसमा इक्विटीको अभाव छ। तपाईहरूको उक्त सोँचमा त्यस कम्पनीले लगानी गर्नेछ भने यहाँहरूसँग बचत छ र कुनै सम्भावित आयोजनामा लगानी गर्न इच्छुक हुनुहुन्छ भने तपाईहरूले पनि यस कम्पनीमार्फत त्यसमा लगानी पनि गर्न सक्नुहुन्छ, उनले भने।"
जन्तरेचुलीमा पर्यटन प्रवर्द्धन कार्यक्रम,नुवाकोट : गाउँमा पर्यटन प्रवर्द्धनका लागि नुवाकोटको जन्तरेचुलीमा छ्योर्तेन निर्माण गरिएको छ। तारकेश्वर गाउँपालिकाको लगानीमा आफ्नो पालिकाको उच्च स्थान तारकेश्वर १ को जन्तरेचुलीमा छ्योर्तेनको निर्माण गरिएको हो। तामाङ समुदायको पवित्र धार्मिक स्थल पाल्छेङ्बा गङमा नवनिर्मित छ्योर्तेनको तारकेश्वर गापा अध्यक्ष शिव अधिकारीले उद्घाटन गरे। छ्योर्तेन उद्घाटन गर्दै अध्यक्ष अधिकारीले यसबाट आन्तरिक तथा बाह्य पर्यटनको प्रवर्द्धन हुने लक्ष्य लिइएको बताए। उनले तामाङहरूको धार्मिक र सांस्कृतिक सम्पदाको संरक्षण र प्रवर्द्धनमा स्थानीय सरकारको सदैव सहयोग रहने समेत बताए। नवनिर्मित पाल्छेङ्बा गङ छ्योर्तेन गाउँपालिकाको पाँच लाख रुपैयाँको लागतमा निर्माण गरिएको हो।
साङ्ग्रिला मोटर्सले आजदेखि सुरु गर्यो नयाँ लिपमोटर सी१० प्रिमियम इलेक्ट्रिक एसयुभीको डेलिभरी,"काठमाडौं : साङ्ग्रिला मोटर्स प्रालीले नाडा अटो शोमा भव्य रुपमा सार्वजनिक गरेको नयाँ लिपमोटर सी१० प्रिमियम इलेक्ट्रिक एसयुभी को डेलिभरी कार्तिक २५ देखि सुरु गरेको छ। नेपाली ग्राहकहरुले अब लामो प्रतिक्षापछि यो प्रिमियम एसयुभीको अनुभव लिन सक्नेछन्। साङ्ग्रिला मोटर्सले आफ्नो ग्राहकहरूको सन्तुष्टिलाई ध्यानमा राख्दै, डेलिभरी प्रक्रिया छिटो, सहज, र व्यवस्थित बनाउन विशेष ध्यान दिएको छ। लक्जरी प्रदर्शन र वातावरणीय जिम्मेवारीलाई समेटेर डिजाइन गरिएको लिपमोटर सी१० ले विद्युतीय सवारी साधनमा नयाँ अध्यायको सुरुवात गरेको छ। लिप मोटर्सले यसमा ६९९ किलोवाट आवर क्षमताको एलएफपी ब्याट्री दिएको छ। उक्त ब्याट्रीले सिंगल चार्जमा ४२० किलोमिटर रेन्ज दिने डब्लूएलटीपी टेष्टले प्रमाणित गरेको छ। गाडीमा १६० किलोवाट क्षमताको इलेक्ट्रिक मोटर दिइएको छ। यसका साथै अत्याधुनिक सुरक्षा सुविधाहरुले यो गाडीलाई थप सुरक्षित बनाएको छ। एकदमै प्रिमियम यस गाडीमा भएको स्पेस, एड्भान्स इंटेरियर र स्मार्ट प्रविधिले आराम, स्टाइल र सुविधालाई नयाँ स्तरमा पुर्याएको छ। अद्यावधिक हुन तथा गाडीको बारेमा थप जानकारी लिनका लागि साङ्ग्रिला मोटर्सलाई सिधै सम्पर्क गर्न सकिनेछ"
"गृहजिल्ला आइपुगे सभापति देउवा, अपुरा योजना पूरा गर्ने प्रतिबद्धता","डडेल्धुरा : नेपाली कांग्रेसका सभापति शेरबहादुर देउवा गृहजिल्ला आइपुगेका छन्। आमनिर्वाचनपछि उनी पहिलोपटक गृह जिल्ला आइपुगेका हुन्। देउवा एक साता लामो बसाइका लागि सोमबार गृह जिल्ला डडेलधुरा आइपुगेका हुन्। सोमबार कांग्रेस सभापति देउवा महाकाली नदी किनारमा पुगेर परशुराम धामको दर्शन गरे। त्यहाँ उनले कार्यकर्ता भेटघाटमा जिल्लाका अधुरा योजना सम्पन्न गर्ने प्रतिवद्धता जनाए। रंगुन नदीमा अधुरो रहेको तटबन्ध निर्माण, परशुराम नगरपालिका वडा६ र १२ जोड्ने रंगुन नदी र सलुनशीर्षरुपाल जोड्ने सडक खण्डमा पनि पक्की पुल निर्माण, सडक बाटोको स्तरोन्नति र कालोपत्रेलगायतका योजना सम्पन्न गर्ने उनले विश्वास दिलाएको डडेलधुराका सभापति भीमबहादुर साउदले जानकारी दिए। सभापति देउवा मंगलबार बडालको लाटा गन्याप देवताको पूजाआजा जाँत (मेला)मा सहभागी हुनेछन्। त्यस्तै नेताकार्यकर्तासँगको भेटघाट पनि गर्ने सभापति साउदले बताए।"
उद्योगधन्दा बन्द गराएर मुलुकलाई टाट पल्टाउन दिन्नँ : प्रधानमन्त्री ओली,काठमाडौं : प्रधानमन्त्री केपी शर्मा ओलीले उद्योगधन्दा बन्द गर्न र मुलुकलाई टाट पल्टाउन नदिने बताएका छन्। सोमबार साँझ विराटनगरस्थित होटल हृयारिसनमा आयोजित पत्रकार भेटघाटमा विद्युत प्राधिकरणलाई सरकारले दिएको निर्देशन अझै कार्यान्वयन नभएको भन्ने सञ्चारकर्मीको प्रश्नमा प्रधानमन्त्री ओलीले सरकारले दिएको निर्देशन कार्यान्वयन गरिने बताए। उनले कुनै पनि बहानामा उद्योगधन्दा बन्द हुन दिन नहुने स्पष्ट पारे। प्रधानमन्त्री ओलीले १ वर्ष ८ महिनापछि नेपाली कांग्रेसका सभापति शेरबहादुर देउवा प्रधानमन्त्री बन्ने र उनले निर्वाचन गराउने बताउँदै त्यसपछिको निर्वाचनले मुलुकको नेतृत्व चयन गर्ने स्पष्ट पारे। उनले प्रदेशले अधिकार माग्नेभन्दा पनि विकास निर्माण र सुशासनमा अघि बढ्नु पर्ने जिकिर गरे। फरक प्रसंगमा प्रधानमन्त्री ओलीले एसपीपी सम्झौताबारे कुनै कुरै नभएको स्पष्ट पार्दै यसका विषयमा माओवादीले लगाएको आरोप सरकारबाट हट्नु परेको छटपटीमात्र भएको टिप्पणी गरे।
डेडिकेटेड फिडर तथा ट्रंक लाइनसम्बन्धी लाल आयोगको प्रतिवेदन सार्वजनिक (पूर्ण पाठसहित),"काठमाडौं : ऊर्जा, जलस्रोत तथा सिँचाई मन्त्रालयले विद्तयु महसुल विवाद समाधान गर्न बनाइएको लाल आयोगको प्रतिवेदन सार्वजनिक गरेको छ। मन्त्रालयले सोमबार साँझ पत्रकार सम्मेलन गर्दै डेडिकेटेड तथा ट्रंकलाइनको महसुल विवाद समाधान गर्न बनाइएको लाल आयोगको प्रतिवेदन सार्वजनिक गरेको हो। पत्रकार सम्मेलनमा ऊर्जा मन्त्री दीपक खड्काले लाल आयोगको प्रतिवेदन सार्वजनिक भएसंगै त्यसअनुसार व्यवसायीहरुले महशुस बुझाउने विश्वास व्यक्त गरे। उनले २४ घण्टाभित्र उद्योगहरूको लाइन जडान गर्न र १५ दिनभित्र टिओडी मिटर अनुसार महसुल उठाउनका लागि प्राधिकरणमा पत्राचार गरिसकेको बताए। मन्त्री खड्काले विद्यु्त् प्राधिकरण बोर्ड भन्दामाथि मन्त्रिपरिषद् रहेकाले काटिएका उद्योगहरूको बिजुली जोड्न बोर्डको निर्णय कुर्न नपर्ने बताए। मंगलबार प्राधिकरण बोर्ड बैठक बोलाइको उनले बताए। विद्युत महसुल विवादलाई निकासमा पुर्याउनका लागि सरकारले आवश्यक निर्णय गरेको समेत मन्त्री खड्काले बताए। मन्त्रिपरिषदको २०८०पुस २४ गतेको बैठकले सर्वोच्चका पूर्व न्यायाधीश गिरिशचन्द्र लालको संयोजकत्वमा डेडिकेटेड फिडर तथा ट्रंक लाइनबाट विद्युत उपभोग गर्ने ग्राहकहरुको विद्युत महसुलसम्बन्धी विवाद समाधानका लागि जाँचबुझ आयोग गठन गरेको थियो भने आयोगले २०८१ साल बैशाख २३ गते सरकारलाई प्रतिवेदन बुझाएको थियो।"
आयोगले तोक्यो मुख्य निर्वाचन अधिकृत र अधिकृतहरू (सूचीसहित),"काठमाडौं : निर्वाचन आयोगले आगामी मंसिर १६ गते हुने स्थानीय तह उपनिर्वाचनका लागि निर्वाचन अधिकृत र अधिकृतहरू तोकेको छ। आयोगका प्रवक्ता नारायणप्रसाद सापकोटाका अनुसार स्थानीय तह निर्वाचन ऐन २०७३ को दफा ७ बमोजिम निर्वाचन अधिकृत र अधिकृतहरू नियुक्त गरेको हो। आयोगका अनुसार ३२ जना जिल्ला न्यायाधीशहरू मुख्य निर्वाचन अधिकृतको पदमा र ६ जना राजपत्रतांकित कर्मचारीहरूलाई निर्वाचन अधिकृतको पदमा आजदेखि लागू हुनेगरी नियुक्त गरेको हो। काठमाडौं महानरपालिका१६ को मुख्य निर्वाचन अधिकृतमा काठमाडौं जिल्ला अदालतका न्यायाधीश कमल प्रसाद पोखरेल तोकिएका छन्। काठमाडौं महानगरपालिका१६ मा वडा अध्यक्षका लागि उपनिर्वाचन हुँदैछ। यसैगरी आयोगले कीतिपुर नगरपालिकाको उपचुनावका लागि सर्वोच्च अदालतका उपरजिष्ट्रार इन्दिरा कार्कीलाई निर्वाचन अधिकृत तोकेको छ। कीर्तिपुर नगरपालिकाका मेयर,वडा नम्बर १ र ४ को वडाध्यक्ष पदका लागि उपनिर्वाचन हुँदैछ। यसैगरी आयोगले अन्य स्थानमा पनि निर्वाचन अधिकृत र अधिकृतहरू तोकेको छ। कार्त्तिक ३० गतेभित्र निर्वाचन अधिकृतको कार्यालय स्थापना गरी निर्वाचन व्यवस्थापनसम्बन्धी कार्यसम्पादन हुने आयोगले जनाएको छ। स्थानीय तहका ४४ रिक्त पदमा उपनिर्वाचन हुन लागेको हो। उपनिर्वाचनका लागि मंसिर २ गते उम्मेदवारी दर्ताको कार्यतालिका छ। आयोगले स्थानीय तह उपनिर्वाचनका लागि पर्यवेक्षण गर्न इच्छुक राष्ट्रिय संस्थाहरूलाई निवेदन आह्वन गरेको छ। यस्तो छ सूची"
जाजरकोटमा फोर्स गाडी र जिप दुर्घटना हुँदा ३९ घाइते,"जाजरकोट : जाजरकोटमा भएका छुट्टाछुट्टै दुर्घटनाका घाइतेहरूमध्ये गम्भीर नौ जनालाई नेपाली सेनाको हेलिकोप्टरबाट सुर्खेत पठाइएको छ। जाजरकोटको भेरी नगरपालिका१३ कुदु र नलगाड नगरपालिकामा भएका छुट्टाछुट्टै दुर्घटनामा ३९ जना घाइते भएका छन्। सोमबार भेरी नगरपालिका७ बाट नेपालगन्ज जान लागेको बा ५ ख १८९२ नम्बरको फोर्स गाडी दुर्घटना हुँदा ३२ जना घाइते भएको प्रहरीले जनाएको छ। ती मध्य गम्भीर घाइते ७ जनालाई थप उपचारका लागि हेलिकोप्टरबाट सुर्खेत लगिएको छ। सामान्य घाइते ५ जना उपचार पछि घर फर्किएका छन्। यस्तै बारेकोट गाउँपालिकाबाट सदरमुकामतर्फ आइरहेको भे १ ज ५९५ नम्बरको बोलेरो जिप दुर्घटना हुँदा सात जना घाइते भएका छन्। गम्भीर घाइते दुई जनालाई थप उपचारका लागि हेलिकोप्टरबाट सुर्खेत लगिएको छ। सामान्य घाइते चार जना डिस्चार्ज भएका हुन्। दुवै दुर्घटनाका घाइतेमध्ये ९ जनालाई हेलिकोप्टरमार्फत सुर्खेत पठाइएको जिल्ला प्रहरी प्रमुख पुरुषोत्तम पाण्डेले बताए। उनीहरूको अवस्था गम्भीर भएकाले सुविधा सम्पन्न अस्पतालमा उपचारका लागि सुर्खेत पठाइएको उनले बताए। हेलिकोप्टरले उद्धार गर्नेहरूमा महिसा शाही, नीति सिंह, धर्म चन्द, लक्ष्मी अधिकारी, पवित्रा अधिकारी, हरिकला परियार, धनकली थापा, भीमबहादुर शाही लगायतका रहेको प्रहरी प्रमुख पाण्डेले जानकारी दिए। धेरैजसोको टाउकोमा चोट लागेको छ। १६ जनाको क्षमता रहेको गाडीमा ३६ जना भन्दा बढी यात्रु सवार थिए। क्षमता भन्दा धेरै यात्रु राखेका कारण गाडी अनियन्त्रित भई मोडमा दुर्घटना भएको स्थानीयको भनाइ छ। घाइतेहरूलाई स्थानीय र प्रहरीले तत्काल उद्धार गरेर प्राथमिक स्वास्थ्य केन्द्र कुदुमा उपचारका लागि लिएका थिए। स्वास्थ्य केन्द्रका अनुसार घाइतेलाई सामान्य उपचारपछि थप उपचारका लागि जिल्ला अस्पताल जाजरकोट पठाइएको थियो। गाडि सडकबाट करिब ४० मिटर तल खसेको बताइएको छ।"
महिला सशक्तीकरणका क्षेत्रमा उपलब्धि भए पनि चुनौती धेरै छन् : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले नेपालमा लैंगिकक समानता र महिला सशक्तीकरणका क्षेत्रमा गएका तीन दशकयता धेरै नै उपलब्धि भए पनि चुनौतीहरू पनि रहेका बताएकी छन्। राजधानीमा आयोजित बेइजिङ प्लस तीसको सिभिल सोसाइटी रिपोर्ट सार्वजनिक गर्दै मन्त्री राणाले ३० वर्षअघि बेइजिङमा सम्पन्न विश्वका नेताहरूको सम्मेलनपछि नेपालमा पनि महिला अधिकार, लैंगिक समानता तथा महिला सशक्तीकरणका क्षेत्रमा धेरै काम भएका बताइन्। 'मलाई लाग्छ नेपालका महिलाहरूले अहिले प्राप्त गरेका संवैधानिकलगायतका अधिकारहरूको बिजारोपण ३० वर्षअघिको बेइजिङ सम्मेलनमा भएको हो। सो चौथो विश्व महिला सम्मेलनले लैंगिक समानता, महिला सशक्तीकरण, महिलाविरुद्धका हिंसाको उन्मुलनलगायतका १२ वटा क्षेत्रका प्रतिबद्धता अघि सारेको थियो,' उनले भनिन्। सो बेइजिङ सम्मेलनमा आफ्नो सक्रिय सहभागिता रहेको स्मरण गर्दै त्यसयता नेपालका महिलाहरूले अघि बढाएको अभियानले देशमा महिलाका क्षेत्रमा धेरै काम भएका तथा प्रजनन् स्वास्थ्यदेखि धेरै अधिकारहरू महिलाले संवैधानिकरूपमै प्राप्त गरेका उनले बताए। सम्मेलनपछिका ३० वर्षमा महिला अधिकार र लैंगिक समानताका क्षेत्रमा उल्लेखनीय प्रगति भए पनि अझै धेरै काम गर्न भने बाँकी रहेको मन्त्री राणाको भनाइ थियो। 'महिला र यहाँका बालिकाहरूले आर्थिक सहभागिता, शिक्षा, स्वास्थ्य, रोजगारी, न्यायमा समान पहुँच आदि क्षेत्रमा अहिले पनि चुनौतीहरूको सामना गर्नु परिरहेको छ। यसबारेमा पनि सोच्नुपर्छ र तिनको समाधानका लागि सरकार र नागरिक समाज एकताबद्ध भइ अघि बढ्नुपर्छ,' उनले भनिन्।"
झापाका ६ पालिकामा भोलि स्थानीय सार्वजनिक बिदा,"झापा : झापाका ६ पालिकाले भोलि स्थानीय सार्वजनिक बिदा दिएका छन्। हरिबोधिनी एकादशी पर्व तथा तुलसी विवाहको अवसरमा मंगलबार जिल्लाका १५ पालिकामध्ये भद्रपुर नगरपालिका ,कचनकवल गाउँपालिका , हल्दिबारी गाउँपालिका, बाह्रदशी गाउँपालिका, झापा गाउँपालिका र गौरीगञ्ज गाउँपालिकाले सोमबार छुट्टाछुट्टै सूचना निकालेर बिदा दिएका हुन्। आदिवासी तथा अन्य बहुसङ्ख्यक समुदायले हरिबोधिनी एकादशी पर्व तथा तुलसी विवाह ठुलो पर्वको रुपमा मनाउँदै आएका छन्। त्यसैले ती समुदायको बाहुल्यता रहेको पालिकाहरूले बिदा दिएका हुन्। भोलि ती पालिकाहरूमा अति आवश्यकबाहेक पालिकाको कार्यालय, वडा कार्यालयहरू, शैक्षिक संस्थाहरू बन्द रहने जारी गरिएको सूचनामा उल्लेख छ।"
राष्ट्रपति पौडेल र राष्ट्रसंघका महासचिव गुटेरसबीच भेटवार्ता,"बाकु : राष्ट्रपति रामचन्द्र पौडेल र संयुक्त राष्ट्रसंघका महासचिव एन्टेरियो गुटेरसबीच संक्षिप्त भेट भएको छ। अजरबैजानको बाकुमा जलवायु परिवर्तनसम्बन्धी संयुक्त राष्ट्र संघीय संरचना महासन्धि पक्ष राष्ट्रहरूको २९औं सम्मेलन (कोप२९)मा भाग लिन कतारको दोहाबाट अजरबैजानको बाकु जानेक्रममा जहाजमा उनीहरूबीच भएको भेटमा जलवायु परिवर्तनबाट उत्पन्न समस्याका बारेमा संक्षिप्त कुरा भएको हो। 'जलवायु परिवर्तन हामी सबैको साझा समस्या हो। हिमाल, पृथ्वी र मानव समुदायको रक्षाका लागि यो समस्या समाधान गर्न हामी सबै जुट्नुपर्छ,' उनीहरूबीच भएको संक्षिप्त कुराकानीलाई उद्धृत गर्दै राष्ट्रपति पौडेलका प्रेस सल्लाहकार किरण पोखरेलले जानकारी दिए। आजबाट सुरु भएको जलवायु परिवर्तनसम्बन्धी संयुक्त राष्ट्र संघीय संरचना महासन्धि पक्ष राष्ट्रहरूको २९औं सम्मेलन (कोप२९) मा उच्चस्तरीय नेपाली प्रतिनिधिमण्डलको नेतृत्व गर्दै राष्ट्रपति पौडेल कतारको दोहा हुँदै यहाँ आइपुगेका हुन्।"
कोरला नाका जोड्ने चराङ खोला पुल सञ्चालन,"जोमसोम : कालिगण्डकी करिडोर (बेनीजोमसोमकोरला) सडक आयोजना अन्तर्गत मुस्ताङको उत्तरी कोरला नाका जोड्ने निर्माणाधीन चराङ खोला पक्की पुल सोमबारदेखि सञ्चालनमा आएको छ। उपल्लो मुस्ताङको कोरला पहुँच मार्ग सडकअन्तर्गत चराङ खोलामा निर्माण सम्पन्न भएको पुलको स्थानीय गुम्बाका लामाहरूले बौद्ध धार्मिक परम्परा अनुसार पूजापाठ गरी पुल माथि सवारी साधन सञ्चालनमा ल्याइएको हो। चराङ खोला पुलको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले रिवन काटेर उद्घाटन गरे। उक्त पुल २०७५ साल असार २९ गते काष्ठमण्डप कन्ट्रक्सन प्रालिले १० करोड १८ लाख लागतमा ठेक्का सम्झौता गरेको थियो। दुई स्पानको ८० मिटर लामो चराङ खोला पुलको सुरुवाती ठेक्का सम्झौता अनुसार २०७७ पुस ९ गते सकिनु पर्ने थियो। तर पुल ६ वर्षमा सम्पन्न भएको हो। चराङ खोला पुल निर्माणका क्रममा निर्माण कम्पनीले भौगोलिक विषमता, प्रतिकूल मौसम, हिमपात र अत्यधिक चिसोले निर्माणको काममा बाधा परेको उल्लेख गर्दै पुलको म्याद ५ पटकसम्म थप गरिएको थियो। आयोजनाका सूचना अधिकारी विष्णु चापागाईंले कोरला नाका जोड्ने चराङ खोला पुल सोमबारदेखि सञ्चालनमा आएको जानकारी दिए।"
उत्पादनमूलक क्षेत्रतर्फ तेस्रो चरणको कोरियन भाषा परीक्षामै कलर भिजन टेस्ट,"काठमाडौं : आजदेखि सुरु भएको उत्पादनमूलक क्षेत्रतर्फ तेस्रो चरणको कोरियन भाषा परीक्षामा कलर भिजन टेस्ट पनि सँगै गरिएको छ। यसअघि परीक्षामा उत्तीर्ण भएपछि स्किल टेस्टको समयमा मात्र कलर भिजन टेस्ट हुने गरेको थियो। तर, यसपटकको परीक्षामा कलर भिजन टेस्ट पनि सँगै गरिएको हो। परीक्षामा समावेश हुने ४० वटा प्रश्नको हल गरेपछि कलर भिजन टेस्ट हुने छ। ईपीएस कोरियन शाखाका अनुसार परीक्षामा ३६ हजार बढी परीक्षार्थी सहभागी हुने छन्। सन् २०२४ मा उत्पादनमूलक क्षेत्रतर्फ सहभागी हुनका लागि एक लाख ६३ हजार ६३५ जनाले आवेदन दिएका थिए। जसमा पहिलो र दोस्रो चरणमा गरी १ लाख २७ हजार ४५६ जना परीक्षार्थीको परीक्षा सम्पन्न भइसकेको छ। यसपटक ठूलो संख्यामा आवेदन परेका कारण अन्य क्षेत्रको परीक्षा सञ्चालन भएको थिएन। सन् २०२५ देखि नयाँ प्रणाली लागू गरेर परीक्षा सञ्चालन गर्ने तयारी गरिएको छ।"
एनपीएलका फ्रेन्चाइज टिमलाई २४ सै घन्टा निगारीमा राखिने,काठमाडौं : नेपाल क्रिकेट संघले नेपाल प्रिमियर लिग (एनपीएल)को तयारी तीव्र रूपले अघि बढिरहेको बताएका छन्। एनपीएलका सन्दर्भमा सोमबार काठमाडौंमा सञ्चारकर्मीसँगको छलफलका क्रममा क्रिकेट संघ (क्यान)का सचिव पारस खड्काले एनपीएलको सबै तयारी तीव्ररूपले अघि बढिरहेको बताए। लिगलाई भव्य बनाउनका लागि क्यानले लामो समयदेखि गरेको तयारी अहिलेको अवस्थासँग आइपुग्दा सबै क्षेत्रबाट सकारात्मक प्रतिक्रिया पाएको उनले बताए। खड्काले फ्रेन्चाइज लिगका लागि चुनौतीको रूपमा रहेका पूर्वाधारको तयारी पनि अघि बढिरहेको बताए। खेल र खेलाडीको विकाससँगै क्रिकेटमा आकर्षण बनाउन लागि पनि लिग महत्त्वपूर्ण हुने उनको भनाइ छ। उनले अब हुने पहिलो संस्करणमा फ्लड लाइटमा गर्न नसकेपछि दोस्रो संस्करण फ्लड लाइटमा गर्ने इच्छा रहेको बताए। सचिव खड्काले एनपीएलमा सहभागी हुने फ्रेन्चाइज टोलीको २४ घण्टा नै निगरानी हुने बताए। कुनै किसिमको 'फिक्सिङ' हुन नदिन लिग अवधिभर एन्टीकरप्शन टीम सक्रिय रहने उनको भनाइ छ। एनपीएल आगामी मंसिर १५ गतेदेखि कीर्तिपुरस्थित त्रिवि मैदानमा हुँदैछ।
"विश्व तेक्वान्दो संघका अध्यक्ष चोलाई स्वागत, मिडियाकर्मी पछाईलाई सम्मान","काठमाडौं : नेपाल तेक्वान्दो संघले विश्व तेक्वान्दोका अध्यक्ष डा चुङ वन चोलाई सोमबार काठमाडौंमा स्वागतसहित सम्मान गरेको छ। विगत लामो समयदेखि खेलकुदलगायत विभिन्न क्षेत्रमा सहयोग प्रदान गर्दै आइरहेको अन्तर्राष्ट्रिय संस्था गुडविल कोअपरेसन सर्भिस इन्टरनेसनलका अध्यक्षसमेत रहेका चो गतसाता नेपाल भ्रमणमा आएका थिए। सोमबार आयोजित कार्यक्रममा अध्यक्ष चो ले जिसिएस् नेपाल च्याप्टरका नवनियुक्त सदस्यहरू ई सञ्जीव रेग्मी, दिलबहादुर ओली, भानबहादुर चन्द, कासिम मिया, मदन केसी, साम्राज्य विक्रम पाण्डे, राम चन्द्र श्रेष्ठ, राम गिरी, कुमार लामा घिसिङ, बब्लु शिवाकोटी, केशव पुरी, दिपेन्द्र कुमार श्रेष्ठ, अस्विनी कुमार ढकाल, मानषी चन्द, चारु विष्ट, प्रल्हाद थापा, बन्दना राई र एलिसा वैद्यलाई सदस्यताको प्रमाणपत्र वितरण गरे। सो अवसरमा अध्यक्ष चो ले जीसीएसको अभियान र नेपाली तेक्वान्दो खेलको विकासमा अतुलनीय योगदान र उल्लेख्य भूमिका प्रदान गरेबापत् कान्तिपुर टिभीका प्रमुख कार्यकारी अधिकृत सिइओ शिशिर पछाईलाई सम्मान गरे। सो अवसरमा मन्तव्य व्यक्त गद अध्यक्ष चोले नेपालको तेक्वान्दो खेलले प्राप्त गरेको उपलब्धिको प्रशंसा गर्दै आगामी ओलम्पिक खेलबाट उच्च पदक प्राप्तिको कामना गर्दै विश्व तेक्वान्दो र जी सीएस् इन्टरनेशनलद्वारा सक्दो सहयोग प्रदान गर्ने प्रतिबद्धता व्यक्त गरे। ललितपुर, सातदोबाटो स्थित नेपाल तेक्वान्दो संघको केन्द्रीय कार्यालयमा आयोजित सो कार्यक्रममा केन्द्रीय, प्रदेश तथा जिल्ला तेक्वान्दो संघका पदाधिकारीहरु लगायत तेक्वान्दो प्रशिक्षक, राष्ट्रिय तथा पारा राष्ट्रिय टिमका खेलाडीहरुको उपस्थिति रहेको थियो।"
अर्घाखाँचीमा हरिबोधनी एकादशीको सार्वजनिक बिदा,"अर्घाखाँची : अर्घाखाँचीका दुई स्थानीय सरकारले हरिबोधिनी एकादशीका अवसरमा सार्वजनिक विदा दिएका छन्। सन्धिखर्क नगरपालिका र शितगंगा नगरपालिकाले हिन्दू धर्मावलम्बीको पर्व हरिबोधिनी एकादशीका अवसरमा भोलि मंगलबारका लागि सार्वजनिक विदा दिएका हुन्। शितगंगा नगरपालिकाले एक सूचना जारी गरी स्थानीय सार्वजनिक विदा दिएको र नगरपालिका अन्तर्गतका कार्यालय, शिक्षण संस्थाहरु र अत्यावश्यक सेवा बाहेक स्वास्थ्य संस्थाहरु समेत बन्द रहने नगर प्रमुख स्तरीय बैठकबाट निर्णय गरिएको प्रमुख प्रशासकीय अधिकृत मदन बहादुर जिसीले बताए। सन्धिखर्क नगरपालिका अन्तर्गतका कार्यालय, तथा शिक्षण संस्थाहरुमा स्थानीय सार्वजनिक बिदा दिने निर्णय गरिएको सन्धिखर्क नगरपालिकाका सूचना अधिकारी शाखा अधिकृत मञ्जु खनालले बताए।"
पाटनमा कार्तिक नाचको रौनक,"काठमाडौं : ललितपुरको पाटनमा कार्तिक नाच नाचिने क्रम जारी छ। त्यसक्रममा सिजतजोर र बिशमजोर बीचको युद्ध, राजा कामशेन र मन्त्री बुद्धवीरविरुद्ध विरुपाक्ष लाखेको युद्ध र महादेव र भगवान कृष्णको युद्ध देखाइएको छ। कात्तिक महिनामा देखाइने यो नाच मल्लराजा सिद्धिनरसिंह मल्लले सुरु गरेका हुन्। यो नाच विस १६९७ मल्लराजा सिद्धिनरसिंहले सुरू गरेको मानिन्छ।"
कोशी प्रदेशसभाले दियो सांसद अधिकारी पक्राउको जानकारी,"विराटनगर : जापान भ्रमणसम्बन्धी विवादमा मुछिएका पूर्वमन्त्री एवं कोशी प्रदेशसभा सदस्य (सांसद) लिलाबल्लभ अधिकारी पक्राउ परेको जानकारी प्रदेशसभा सचिवालयले सोमबार दिएको छ। कोशी प्रदेशसभा सचिवालयका कार्यवाहक सचिव गौतमराज अमात्यले सोमबार सूचना टाँस गर्दै अधिकारी पक्राउ परेको जानकारी दिएका हुन्। अधिकारी यसअघि प्रदेशका आन्तरिक मामिला तथा कानुनमन्त्री थिए। विवादमा परेपछि उनले पदबाट राजीनामा दिइसकेका छन्। नियमावली, २०७४ को नियम १९० को उपनियम (२) बमोजिम सभामुखको आदेशानुसार सूचना प्रकाशन गरिएको अमात्यले बताए। जिल्ला प्रहरी कार्यालय (अपराध अनुसन्धान तथा कारबाही शाखा) मोरङको चनं ५३९६ मिति २०८१०७२५ को पत्रानुसार उपत्यका अपराध अनुसन्धान कार्यालयको पत्र जाहेरीले वादी नेपाल सरकार प्रतिवादी महेश पाण्डेसमेत भएको लिखत तथा मानव बेचबिखनसम्बन्धी कसुर मुद्दामा काठमाडौं जिल्ला अदालतबाट मिति २०८१०७२५ गते पक्राउ अनुमति जारी भएका कोशी प्रदेशसभाका माननीय सदस्य लिलाबल्लभ अधिकारीसमेतलाई पक्राउ गरी थप अनुसन्धान कार्यका लागि जिल्ला प्रहरी परिसर काठमाडौंमा उपस्थित गराइएको जानकारी प्राप्त भएकाले प्रदेशसभा नियमावली, २०७४ को नियम १९० को उपनियम (२) बमोजिम माननीय सभामुखज्यूको आदेशानुसार यो सूचना प्रकाशन गरिएको छ, सूचनामा भनिएको छ। नेकपा एमालेका अधिकारी मोरङको निर्वाचन क्षेत्र नम्बर २ (ख)बाट निर्वाचित प्रदेशसभा सदस्य हुन्। एमालेले पनि उनलाई तत्कालका लागि पार्टीको सबै जिम्मेवारीबाट हटाइसकेको छ। एमाले प्रदेश संसदीय दलले अधिकारी पक्राउ परेको जानकारी प्रदेशसभा सचिवालयलाई दिएको छ। जापान भ्रमण प्रकरणको अनुसन्धानका लागि अधिकारीलाई प्रहरीले आइतबार विराटनगरबाट पक्राउ गरेर काठमाडौं लगेको थियो। प्रहरीले अदालतबाट २ दिनको म्याद लिएर उनीविरुद्ध लिखत तथा मानव बेचबिखनसम्बन्धी मुद्दामा अनुसन्धान अघि बढाएको छ। संसद नचलेको अवस्थामा प्रदेशसभाका कुनै सदस्य पक्राउ परेमा त्यसको सूचना प्रदेशसभाको अध्यक्षता गर्ने व्यक्तिलाई तुरुन्त दिनुपर्ने कानुनी व्यवस्था छ। प्रहरीले अधिकारी पक्राउ परेको सूचना प्रदेशसभालाई दिइसकेको छ। सभामुखले पनि जानकारी पाइसकेका छन्। प्रदेशसभा नियमावली २०७४ को नियम १९० मा प्रदेशसभाको सदस्य पक्राउसम्बन्धी व्यवस्था छ। नियम १९० को उपनियम (२) मा बैठक नचलेको अवस्थामा प्रदेशसभाका कुनै सदस्य पक्राउ परेको भनेर प्राप्त भएको सूचना सचिवालयको सूचना पाटीमा टाँस गरी प्रचारप्रसार गर्नुपर्ने व्यवस्था रहेको छ। अधिकारीलाई एमाले प्रदेश संसदीय दलले समेत आइतबार २४ घण्टे स्पष्टीकरण सोधेको थियो। स्पष्टीकरण प्राप्त हुन्छ कि हुँदैन भनेर पर्खिएर बसेका छौं। त्यसपछि दलबाट अरु थप निर्णय हुने छ, एमाले प्रदेश संसदीय दलका प्रमुख सचेतक रेवतीरमण भण्डारीले भने। उनका अनुसार अधिकारीलाई संसदीय दलको सदस्यबाट तत्कालका लागि निलम्बन गर्ने तयारी छ। त्यससम्बन्धी निर्णय मंगलबार हुने जानकारी भण्डारीले दिए। सांसद अधिकारी निलम्बित भएका छैनन् पक्राउ परेसँगै सांसद अधिकारी निलम्बित भएको हल्ला चलेको छ। विभिन्न सञ्चारमाध्यममार्फत अधिकारी निलम्बनमा परेको विषय सार्वजनिक भएको हो। यद्यपि, उनको सांसद पद के हुन्छ भन्ने कुरा आमचासो र चर्चाको विषय बनेको छ। तर, कोशी प्रदेशका सभामुख अम्बरबहादुर विष्टले भने सांसद अधिकारी निलम्बनमा नपरेको जानकारी दिए। उहाँलाई पक्राउ गरिएको सूचना टाँस भएको छ। निलम्बन गरिएको हैन, उनले भने, आरोप लागेका भरमा सांसद पद निलम्बन हुँदैन। अदालतले पुर्पक्षका लागि पठाए वा दोषी ठहर गरेमात्रै सभामुखले निलम्बन गर्ने कानुनमा स्पष्ट व्यवस्था छ। प्रदेशसभा नियमावलीको नियम १९० को उपनियम (४) को अवस्थामा मात्रै सांसद पद निलम्बनमा पर्ने छ। उपनियम (४) मा भनिएको छ, तीन वर्ष वा सो भन्दा बढी कैद सजाय हुने वा नैतिक पतन देखिने फौजदारी मुद्दामा अभियोग पत्र दायर भएर पुर्पक्षका लागि थुनामा रहेको अवस्थामा थुना अवधिभर, फौजदारी मुद्दामा अदालतको अन्तिम फैसलाले कैदको सजाय हुने ठहर भएकोमा कैदमा बस्नुपर्ने अवधिभर र फौजदारी मुद्दामा अदालतको फैसला बमोजिम कैदको सजाय भुक्तान गरिरहेकोमा सो अवधिभर त्यस्तो सदस्यलाई सभामुखले निलम्बन गर्नुपर्ने छ। सभामुख विष्ट सांसद अधिकारी पक्राउमात्रै परेको र सूचना निकालेको अवस्थामा निलम्बनमा परेको भन्न नमिल्ने बताउँछन्। उनका अनुसार अहिले अधिकारी पक्राउको विषयमा उपनियम (३) मात्रै आकर्षित हुन्छ। नियमावलीको नियम १९० को उपनियम (३) मा भनिएको छ, संविधानको धारा १८७ को उपधारा (६) को प्रतिबन्धात्मक वाक्यांश बमोजिम कुनै सदस्यलाई कुनै फौजदारी अभियोगमा पक्राउ गरिएको जानकारी प्राप्त भएमा त्यस्तो सदस्यलाई प्रहरी हिरासतमा रहेको अवस्थामा प्रदेश सभाको सदस्यको हैसियतले कुनै कार्य गर्न वा कुनै अधिकार वा उन्मुक्ति प्राप्त हुने छैन।"
पर्यटकको रोजाइमा अन्नपूर्ण आधार शिविर,"बेनी : म्याग्दीको अन्नपूर्ण गाउँपालिका४ नारच्याङको भूगोलमा पर्ने आठ हजार ९१ मिटर अग्लो अन्नपूर्ण हिमालको आरोहण आधार शिविर आन्तरिक पर्यटकको रोजाइमा पर्न थालेको छ । पदमार्ग निर्माण र प्रचारप्रसारसँगै पछिल्लो एक वर्षयता अन्नपूर्ण आधार शिविरमा हिउँदको तीन महिना बाहेकको समयमा दैनिकजसो पर्यटकहरु पुग्ने गरेका छन् । दुई वर्ष अघिसम्म बसन्त ऋतुमा हिमाल आरोहणका लागि आउने हेलिकप्टर मार्फत पुग्ने आरोही र तीनका सिमित सङख्यामा सहयोगीहरू मात्रै आधार शिविरमा हुन्थे । अन्नपूर्ण गाउँपालिका४ का वडा अध्यक्ष लोकबहादुर फगामीका अनुसार चालु शरदयाममा करिब चार हजार जना आन्तरिक पर्यटकहरू अन्नपूर्ण आधार शिविरको भ्रमणमा गएका छन् । यो याममा हालसम्मकै धेरै संख्यामा पर्यटकहरू अन्नपूर्ण आधार शिविर गएका उनले बताए । बेनी, काठमाडौं, पोखरा, बागलुङ, चितवनलगायत सहरबाट विशेष गरेर जागिरे र युवा युवतीहरू अन्नपूर्ण आधार शिविरको पदयात्रामा गएका छन् । अन्नपूर्ण र निलगिरि हिमालको फेदीबाट बग्ने मिस्त्रीखोलाको किनारै किनार,अग्ला झरना,मनमोहक हिमशृङ्खला,अनौठो भूगोल, पहाड, दुर्लभ वनस्पति, वन्यजन्तुको अवलोकन गर्दै आधार शिविर पुग्न सकिन्छ । अन्नपूर्ण हिमालको फेदीमा रहेको निलो रङगको पञ्चकुण्ड ताल आधार शिविरको आकर्षण हो । आधार शिविर पुगेर फर्किएका म्याग्दी उद्योग वाणिज्य संघका अध्यक्ष सुविन श्रेष्ठले यो क्षेत्र भर्जिन गन्तव्य भएको बताए । तीन दिनको छोटो अवधीमा साहासिक पदयात्रा गर्न सकिने भएकाले पर्यटकको रोजाईमा अन्नपूर्ण आधार शिविर परेको हो । होटल तथा लजको सुविधा नभएको मौरिस हर्जोग पदमार्ग र अन्नपूर्ण आरोहण शिविरमा जानेहरुले खाना, खाजाका परिकार, भाडाकुडा, ग्याँस, लत्ताकपडाको आफै जोहो गर्नुपर्छ । फ्रान्सका मौरिस हर्जोग र लुई लचेनलले सन् १९५० को जुन ३ का दिन आरोहण गरेको अन्नपूर्ण आठ हजार मिटर भन्दा अग्लो पहिलो मानव पाइला परेको हिमाल हो । सगरमाथा भन्दा तीन वर्ष अघि आरोहण भएको अन्नपूर्णलाई जेठो हिमाल भनिन्छ । हर्जोगको टोलीले अन्नपूर्ण चढ्न प्रयोग गरेको बाटो पछ्याउदै नारच्याङका तेज गुरुङको अगुवाईमा विसं २०६८ मा अन्नपूर्ण हिमाल र आधार शिविर म्याग्दीमा पर्ने तथ्य तथा पदमार्ग पहिचान भएको थियो । सो पदमार्गलाई अन्नपूर्ण गाउँपालिकाले मौरिस हर्जोग नामाकरण गरेको छ । नारच्याङ देखि हुमखोला सम्म २० किलोमिटर सडक र हुमखोला देखि आधार शिविर सम्म आधारभूत स्तरको २२ किलोमिटर पदमार्ग तयार भएको छ । पदमार्गको स्तरोन्नति, खोलामा झोलुङ्गे पुल निर्माण, आश्रयस्थलको क्षमता विस्तार, खानेपानी, शौचालय, सञ्चार, विद्युत सुविधा र सुरक्षाको व्यवस्थापनका लागि एकिकृत गुरुयोजना तयार पारिएको अन्नपूर्ण गाउँपालिकाका अध्यक्ष भारतकुमार पुनले बताए । चालु आर्थिक वर्षमा बिनियोजन भएको एक करोड रुपैयाँ बजेटबाट आश्रयस्थलको क्षमता विस्तार, शौचालय, खानेपानी, पुल लगायत पूर्वाधार निर्माणमा परिचालन गरिने उनले बताए । पदमार्गमा पाहुनाको बसाई व्यवस्थापन र बढ्दो प्रदूषण चुनौति बनेको छ । मौरिस हर्गोज पदमार्गमा पर्यटक लैजान सहजिकरण गरिरहेका सुरेन गुरुङले पदयात्रीहरुले फालेको पलास्टिक,स्टिल र सिसाजन्य फोहोरका कारण प्रदूषण बढेको बताए । पदमार्ग र आधार शिविरमा पलास्टिक, कागज, कपडा, स्टिल र सिसाले फोहोर भएको छ,उनले भने, कुहिने फोहोरलाई खाडलमा गाड्ने,नकुहिनेलाई व्यवस्थापन नगर्ने हो भने यहाँको सुन्दरतामा असर पर्न सक्छ । कति मात्रामा फोहोर छ भन्ने एकिन नभएपनि पदयात्रीहरुले सामान राखेर लगेका पलास्टिक, बोरा, बट्टा, बोत्तल, कपडा र ग्याँसको खाली सिलिण्डर यत्रतत्र फालेका भेटिने गुरुङले बताए । फोहोर बढेपछि अन्नपूर्ण गाउँपालिका र घराम्दीका खेलाडीहरुको टोलीले पछिल्लो एक महिनाको अवधीमा दुई पटक उक्त पदमार्ग र आधार शिविर क्षेत्रमा सरसफाई गरेका छन् । पदमार्गमा व्यवस्थित शौचालयको पनि अभाव छ । फुतफुते भरना नजिकै रघुगङ्गा गाउँपालिका१ बेगकी ललिता शेरपुञ्जाको अगुवाईमा सार्वजनिक शौचालय निर्माण भएको छ । भुसकेतमा अन्नपूर्ण संरक्षण क्षेत्र आयोजना (एक्याप)को सहयोगमा गत वर्ष शौचालय निर्माण भएको थियो । सम्धीखर्क, आरोहण आधार शिविर र पञ्चकुण्ड तालको आश्रयस्थलमा बास बस्ने पर्यटकहरुलाई शौचालयको समस्या भएको बेनीका कनक प्रधानले गुनासो गरे ।"
तेस्रो पोखरा अन्तर्राष्ट्रिय क्रसक्रन्ट्री प्रतियोगिता : चिनियाँ टोली पहिलो,"पोखरा : साझा समृद्धिका लागि दौड भन्ने नाराका साथ पोखरामा भएको तेस्रो पोखरा अन्तर्राष्ट्रिय क्रसक्रन्ट्री प्रतियोगितामा ५० किलोमिटर व्यक्तिगततर्फ चिनियाँ टोली र समूहतर्फ नेपाल पहिलो भएको छ । ५० किलोमिटर व्यक्तिगत पुरुष दौडमा चीनका धावक याङ जियानले निर्धारित दूरी ३ घण्टा ४४ मिनेट १२ सेकेन्डमा पूरा गर्दै पहिलो भएका हुन् । नेपाल आर्मीका कुलबहादुर बस्नेतले ३ घण्टा ४८ मिनेट ३ सेकेन्डमा पूरा गर्दै दोस्रो र आर्मीकै होमलाल श्रेष्ठले ३ घण्टा ५३ मिनेट ३३ सेकेन्डको समय निकाल्दै तेस्रो स्थान हात पारे । महिलातर्फ पनि पहिलो स्थान चिनियाँ खेलाडीले हात पारिन् । चीनकी झेन वेन रोङले ४ घण्टा १४ मिनेट ४८ सेकेन्डमा निर्धारित दूरी पूरा गर्दै पहिलो भएकी हुन् । जुम्लाकी कल्पना बुढा र नेपाल पुलिसकी राममाया बुढा दोस्रो र तेस्रो भए । ५० किलोमिटर समूहतर्फको प्रतिस्पर्धामा नेपाल पहिलो भयो । नेपालका सुशीलकुमार शाही, सिर्जना पाण्डे र श्रीकाश राईको टोलीले दौड, साइक्लिनिङ, डुंगा दौड र पुन दौडनु पर्ने विधाको निर्धारित ५० किलोमिटर ४ घण्टा २० मिनेट १४ सेकेन्डमा पूरा गरे । करण रावल, नरेन्द्रसिंह राउत र निर्मला राईको टोली दोस्रो र लक्ष्मण मल्ल, निरोज भट्ट र पुष्पा भण्डारीको समूह तेस्रो भए । तेस्रो पोखरा अन्तर्राष्ट्रिय क्रसकन्ट्रीमा सहभागी हुन १३४ जनाको चिनियाँ टोली बिहीबार चार्टर्ड विमानमा कुनमिङ सहरबाट पोखरा आएका थिए । पर्यटन प्रवद्र्धनका साथै पोखरा अन्तर्राष्ट्रिय विमानस्थलको सञ्चालनमासमेत सहयोग पुर्याउने र नेपालचीन सम्बन्धलाई थप सृदृढ बनाउने उद्देश्यले प्रतियोगिताको आयोजना गरिएको आयोजक नेपाल र चीन दुवै पक्षले जनाएका छन् । प्रतियोगिताको उपाधि विजेता टोलीले चार लाख ५८ हजार चार सय, दोस्रोले तीन लाख ४३ हजार आठ सय र तेस्रो हुनेले दुई लाख २९ हजार दुई सय रुपैयाँ पुरस्कार पाए । प्रतियोगिता सञ्चालन गर्न ६ करोड रुपैयाँ लागेको आयोजक संस्था हिमालयन टुरिजम फोरमका अध्यक्ष विश्वशंकर पालिखेले जानकारी दिए ।"
विपी कोइराला स्वास्थ्य विज्ञान प्रतिष्ठानका ६५६ विद्यार्थी दीक्षित,"धरान : प्रधानमन्त्री केपी शर्मा ओलीबाट विपी कोइराला स्वास्थ्य विज्ञान प्रतिष्ठान, धरानको १३ औं दीक्षान्त समारोहमा आज ६५६ विद्यार्थी दीक्षित भएका छन्। प्रतिष्ठानका सन् २०१० देखि २०१७ व्याचका एमबिबिएस, बिडिएस, एमडी, एमएस, एमडिएस, डिएम, एमसिएच बिएससी नर्सिङ र २०१२ देखि २०१८ सम्मका एएससी नर्सिङ, बिएमएलटी, बिएमआइटी, एपिएस र पिएडी उपाधि हासिल गरिसकेका विद्यार्थीहरूलाई कुलपति ओलीबाट दीक्षित गरिएको हो। भारतका शिक्षाविद प्रा डा ज्योतिर्मोय पलँ प्रमुख अतिथि रहेको कार्यक्रममा सहकुलपति एवं स्वास्थ्य तथा जनसंख्यामन्त्री प्रदीप पौडेललगायत सहभागी छन्। कार्यक्रममा प्रतिष्ठानले प्रदान गर्दै आएको विभिन्न पुरस्कार उत्कृष्ट विद्यार्थीहरूलाई वितरण गरिएको थियो।"
बिपी प्रतिष्ठानलाई भ्रष्टाचारमुक्त बनाउन स्वास्थ्यमन्त्रीको ध्यानाकर्षण,"धरान : धरानस्थित बिपी कोइराला स्वास्थ्य विज्ञान प्रतिष्ठानलाई भ्रष्टाचारमुक्त बनाइ सुधार गर्न क्रियाशिल राजनैतिक दलहरूले स्वास्थ्य तथा जनसंख्यामन्त्री प्रदीप पौडेलको ध्यानाकर्षण गराएका छन् । प्रतिष्ठानको १३ औं दिक्षान्त समारोहमा भाग लिन धरान आएका मन्त्री पौडेललाई विफ आर्मी टेर्निङ सेन्टरको तालिम हलमा भेटेर राजनीतिक दलका प्रतिनिधिहरूले ध्यानाकर्षण गराएका हुन् । बिपी प्रतिष्ठानमा राम्रो भन्दा हाम्रा व्यक्तिलाई पदाधिकारी नियुक्ति गरेका कारण भ्रष्टाचार बढेर स्वास्थ्य सेवा खस्किएको कांग्रेस धरानका सभापति श्याम पोखरेलले बताए । एमालेका धरान अध्यक्ष हर्कजङ एभेङले एमबीबीएस र बिएसी नर्सिङ अध्ययन गर्दा धरानबासीलाई कोटा छुट्याउन माग गरे । जसपा धरानका अध्यक्ष ताजुब लिम्बूले प्रतिष्ठानमा आउने बिरामीको स्वास्थ्य बिमालाई प्रभावकारी बनाइ एमआरआई, सिटी स्क्यान, भिडियो एक्सरेलगायतको सेवालाई छिटो छरितो बनाउन माग गरे । एमाले, कांग्रेस, माओवादी केन्द्र, जसपालगायतका दलहरूले मन्त्री पौडेलसमक्ष बिपी प्रतिष्ठान कोशी प्रदेशको मात्र नभएर देशकै अग्रणी टिचिङ अस्पताल भएका कारण यसलाई पहिलाको अवस्थामा ल्याउन माग गरेका हुन् । उनीहरुले बिपी प्रतिष्ठान सुधार गर्न ११ बुँदे ज्ञापनपत्र पनि मन्त्री पौडेललाई बुझाएका छन् । दलहरूको ज्ञापनपत्र बुझ्दै मन्त्री पौडेलले बीपी प्रतिष्ठान सुधार गरि यहाँको स्वास्थ्य र शिक्षा गुणस्तरीय बनाइ सर्वसाधारणलाई सुविधा प्रदान गर्ने प्रतिबद्धता जनाएका छन् । उनले प्रतिष्ठानमा भएको भ्रष्टाचारका विषयमा पनि छनबिन गरी दोषीमाथि कारवाही गर्ने चेतावनी दिए ।"
सस्तो मूल्यमा ल्यापटप दिने भन्दै साढे २७ लाख ठगी गर्ने एक जना पक्राउ,काठमाडौं : सस्तो मूल्यमा ल्यापटप उपलब्ध गराइदिन भन्दै ठगीमा संलग्न रहेको अभियोगमा प्रहरीले एक जनालाई पक्राउ गरेको छ । कास्कीको माछापुच्छ्रे गाउँपालिका५ घर भएका २९ वर्षीय सुजन पौडेललाई २७ लाख ६० हजार रुपैयाँ ठगी गरेको आरोपमा पक्राउ गरिएको काठमाडौँ उपत्यका अपराध अनुसन्धान कार्यालयले जनाएको छ। ठगीमा संलग्न रहेका व्यक्तिमध्येका पौडेललाई काठमाडौँको ठमेल नर्सिङचोकबाट पक्राउ गरिएको हो। टेकुका प्रहरी उपरीक्षक अङ्गुर जिसीका अनुसार पक्राउ परेका पौडेलसमेतका व्यक्तिले अनलाइनमार्फत सस्तो मूल्यमा ल्यापटप उपलब्ध गराइदिने भन्दै पीडितलाई ४० थान ल्यापटप बराबरको रु २७ लाख ६० हजार रकम लिइ ल्यापटप नदिएका हुन्। उनलाई आवश्यक कारबाहीका लागि जिल्ला प्रहरी परिसर काठमाडौँ पठाइएको छ।
प्रचण्डलाई प्रधानमन्त्री ओलीको जवाफ : एसपीपी सम्झौता हुँदैन,"विराटनगर : प्रधानमन्त्री केपी शर्मा ओलीले स्टेट पार्टनरसिप प्रोग्राम (एसपीपी) सम्झौता नहुने बताएका छन् । विराटनगर विमानस्थलमा सोमबार बिहान पत्रकारले सोधेका प्रश्नको संक्षिप्त जवाफ दिँदै ओलीले एसपीपी सम्झौता नहुने बताएका हुन् । जहाजबाट ओर्लिएर गाडी चढ्ने बेलामा उनलाई पत्रकारले मुलुकको आर्थिक समृद्धि र अमेरिकाले प्रस्ताव गरेको एसपीपीका बारेमा प्रश्न गरेका थिए । जवाफमा ओलीले एसपीपी सम्झौता नहुने बताए । पूर्वप्रधानमन्त्रीसमेत रहेका नेकपा माओवादी केन्द्रका अध्यक्ष पुष्पकमल दाहाल प्रचण्डले आइतबार वर्तमान सरकारले एसपीपी सम्झौता गर्न सक्ने आशंकापूर्ण अभिव्यक्ति दिएका थिए । विगतमा केपी शर्मा ओलीले सैद्धान्तिक सहमतिसमेत दिइसकेको भन्दै प्रचण्डले अब सम्झौता गर्न सक्ने आशंका गरेका हुन् । आइतबार मकवानपुरको हेटौंडामा आयोजित पत्रकार भेटघाटमा बोल्दै प्रचण्डले एमसीसीभन्दा अझ गम्भीर प्रकृतिको एसपीपी सम्झौता सरकारले गर्नसक्ने जिकिर गरेका थिए । तर,विराटनगर विमानस्थलमा ओलीले एसपीपी सम्झौता नहुने स्पष्ट पारेका छन् । उनले मुलुकमा आर्थिक समृद्धिको काम भइरहेको बताए । मुलुकको समृद्धिका लागि हामी काम गर्दैछौं,उनले भने । त्यसपछि ओलीले थप प्रतिक्रिया दिन चाहेनन् । उनले विराटनगर विमानस्थलमा पत्रकारहरूसँग लामो कुराकानी गर्न पनि चाहेनन् । बुद्ध एयरको जहाजबाट करिब ११ बजे विमानस्थलमा अवतरण भएका ओलीले पत्रकारसँग लामो कुरा गर्न मानेनन् । यसअघि प्रधानमन्त्रीलगायत विशिष्टहरु आउँदा विमानस्थलको भीआईपी कक्षमा पत्रकारहरुसँग समसामयिक विषयमा कुरा गर्ने गर्थे । तर,आज (सोमबार) ओली आउँदा भने पत्रकारलाई भीआईपी कक्षमा प्रवेश निषेध गरियो । प्रहरीले बाहिरै रोकेर राखेको थियो । ओली आउने खबर सुनेपछि प्रतिक्रिया लिनका लागि पत्रकारहरु विमानस्थल पुगेका थिए । बेलुका काठमाडौं फर्किंदा कुरा गर्ने भन्दै उनी विराटनगरको होटल ह्यारिसनतिर लागे । ओलीको स्वागत एवं सुरक्षाका लागि भनेर २५ वटाभन्दा बढी अगुवा पछुवा गाडीको लाम लागेको थियो । उनी केहीबेर होटल ह्यारिसमा आराम गरेर सुनसरीको धरानतिर जाने कार्यक्रम छ । उक्त होटल उद्योगी एवं एमाले नेता मोती दुगडको हो । ओली विराटनगर आउँदा प्राय यही होटल प्रयोग गर्छन् । प्रधानमन्त्री आउने भएपछि विराटनगर र आसपासको सुरक्षा व्यवस्था कडा पारिएको थियो । ओली सुनसरीको धरान जाने कार्यक्रम छ । बिपी कोइराला स्वास्थ्य विज्ञान प्रतिष्ठानको १३ औं दीक्षान्त समारोहमा सहभागी हुन उनी पूर्व आएका हुन् । उनी आजै अपरान्ह विराटनगर विमानस्थल हुँदै काठमाडौं फर्किने कार्यक्रम रहेको सुरक्षा स्रोतले बतायो ।"
भरुवा बन्दुकसहित एकजना पक्राउ,लमजुङ : लमजुङमा भरुवा बन्दुकसहित एकजना पक्राउ परेका छन्। पक्राउ पर्नेमा कव्होलासोथार गाउँपालिका९ छापाका ५० वर्षीय मंगल परियार रहेका छन्। उनलाई एकनाले भरुवा बन्दुक १ थानसहित आइतबार राति प्रहरीले पक्राउ गरेको हो। प्रहरी चौकी गिलुङबाट खटिएको प्रहरीले उनको घर नजिक जंगलको भीरमा लुकाई छिपाई राखेको उक्त बन्दुक फेला पारी उनलाई पक्राउ गरेको हो। यसबारे आवश्यक अनुसन्धान गरिरहेको जिल्ला प्रहरी कार्यालयले जनाएको छ।
अख्तियारमा पूर्व प्रशासकलाई नियुक्त नगर्न सांसदहरूको माग,"काठमाडौं : सांसदहरूले अख्तियार दुरुपयोग अनुसन्धान आयोगमा पूर्व प्रशासकहरूलाई नियुक्त गर्न नहुने धारणा राखेका छन्। सिंहदरबारमा सोमबार बसेको प्रतिनिधिसभाअन्तर्गतको राज्य व्यवस्था तथा सुशासन समिति बैठकमा उनीहरूले लामो समय निजामती क्षेत्रमा काम गर्ने र अवकास भएपछि राज्यका अन्य निकायमा नियुक्त गर्ने काम रोक्नुपर्नेमा जोड दिएका हुन्। बैठकमा सांसद माधव सापकोटाले अख्तियारको संरचनामा सुधार गरी लाभको पदमा नबसेका विज्ञलाई जिम्मेवारी दिने व्यवस्था गर्नुपर्ने बताए। जिवनभरि अख्तियारको परिचालन गर्ने र उतर्राद्धमा गएपछि अख्तियारमा नियुक्ति खाने काम उचित नभएको उनले बताए। त्यस्तै सांसद अर्जुननरसिंह केसीले अख्तियारलाई भागबण्डबाट मुक्त गरी निष्पक्षरूपमा सिफारिस गर्नुपर्नेमा जोड दिए। अख्तियार निष्पक्ष भएर राज्यको दायित्व लिनेलाई मात्र राम्रोसँग हेर्नुपर्ने र अहिले नै निजी क्षेत्रको दायरामा प्रवेश गर्न नहुने उनले बताए। त्यस्तै सांसद अमरेशकुमार सिंहले अख्तियारलाई पूर्वकर्मचारी भर्ती गर्ने ठाउँ बनाए राम्रोसँग काम गर्न नसक्ने जिकिर गरे। उनले निजी क्षेत्रमा अख्तियार प्रवेश गर्न नहुने बताए। नीतिगत रूपमा हुने भ्रष्टाचार पनि अख्तियारको दायरमा आउनुपर्ने उनले बताए। उनले भ्रष्टाचारमा मुछिएकाहरूलाई नै अख्तियारमा सरुवा गर्ने प्रवृत्ति उचित नभएको पनि बताए। समितिले अख्तियार दुरुपयोग अनुसन्धान आयोग ऐन,२०४८ लाई संशोधन गर्न बनेको विधेयकका सम्बन्धमा संशोधनकर्ता लगायतका सांसदहरूसँग छलफल गरेको हो।"
सेयर बजारमा आज पनि हरियाली,काठमाडौं : सेयर बजारमा सोमबार पनि हरियाली देखिएको छ। आज नेप्से परिसूचक २२१४ अंक बढेर २७६०२१ विन्दुमा पुगेको छ। सेन्सेटिभ इण्डेक्स ३६१ अंक बढेर ४९०७२ विन्दुमा अडिएको छ। यसदिन कारोबार रकममा पनि वृद्धि भएको छ। आज ११ अर्ब ३१ करोड बढि मूल्यको कारोबार भएको हो। यसदिन ३०२ स्टकको २ करोड ४५ लाख ५७ हजार १५३ कित्ता सेयर ११ अर्ब ३१ करोड ५२ लाख ७ हजार १२७ रुपैयाँमा कारोबार भयो। १३ मध्ये ८ वटा समूह बढेका छन्। माइक्रोफाइनान्स समूह सबैभन्दा धेरै बढेको छ। कारोबार रकमका आधारमा साहस ऊर्जा सबैभन्दा अघि छ। सो कम्पनीको ३८ करोड १७ लाखको सेयर कारोबार भयो। यसैगरी दोस्रो र तेस्रो स्थानमा क्रमशः हिमालयन रिइन्सुरेन्स र अरुण भ्याली हाइड्रोपावर परेका छन्। आइतबार नेप्से परिसूचक ६२५४ अंकले बढ्दा ९ अर्ब ७७ करोड बढी मूल्यको कारोबार भएको थियो।
चांगान नेपालले बुटवलमा सार्वजनिक गर्यो दिपल इभी,"बुटवल : नेपालका लागि चांगानको आधिकारिक विक्रेता एमएडब्लु वृद्धिले निकै सफल आफ्ना दिपल इभीहरूलाई लुम्बिनी प्रदेशको बुटवलमा सार्वजनिक गरेको छ। आइतबार बुटवलमा आयोजना गरिएको समारोहमा बुटवल उपमहानगरपालिका प्रमुख खेलराज पाण्डेय, बुटवल उद्योग वाणिज्य संघका अध्यक्ष हरि अर्याल, भैरहवा उद्योग वाणिज्य संघका अध्यक्ष ठाकुर श्रेष्ठ, एमएडब्लु वृद्धिका सिईओ जोजु जोस थाटिल लगायतले फ्युचरिस्टिक डिजाइन र कटिंग एज टेक्नोलोजीले भरिएको दिपल एस०७ र एल०७ इभी सार्वजनिक गरेका हो। दिपल इभी सार्वजनिक गर्दै बुटवल उपमहानगरपालिकाका प्रमुख खेलराज पाण्डेयले लुम्बिनी प्रदेशमा दिपल र चांगानको सफलताको कामना गरे। उनले चांगान र अन्य ब्रान्डहरूले विक्री मात्र नभई विक्रीपछिको सेवा र ग्राहक सन्तुष्टिलाई प्राथमिकतामा राख्नुपर्ने बताए। बुटवलका लागि चांगानको डिलर जेनोस मोटर्सका प्रबन्ध निर्देशक क्षेत्र कुमार श्रेष्ठले दिपल ब्रान्डलाई लिएर आफू निकै उत्साहित रहेको बताए। दिपलले काठमाडौंमा मात्र होइन लुम्बिनीमा पनि बजार तताइसकेको छ। हामीले ग्राहकहरूबाट निकै सकारात्मक प्रतिक्रिया पाइरहेका छौं, उनले भने। चांगान चीनको सबैभन्दा पुरानो अटोमोबाइल कम्पनी हो जसको एकसय ६२ वर्ष लामो विरासत छ। ६ महिनाअघि नेपालमा सार्वजनिक भएको दिपल इभी अहिलेसम्ममा ६ सयभन्दा बढी विक्री भएका छन्। विशेषता यसको डिजाइन र टेक्नोलोजीका कारण यो ग्राहकको रोजाइमा परेको हो। दिपलमा वेलकम सिट, सनफ्लावर टचस्क्रिन, अग्मेन्टेड रियालिटी हेडअप डिस्प्ले, जेस्चर कन्ट्रोल, हेडरेड र आउट डोर स्पिकर लगायत १५ भन्दा बढी फस्ट टाइम फिचरहरू छन् जसका कारण यो इभी नेपाल बजारमा छोटो समयमै लोकप्रिय बन्न सफल भएको हो। एमएडब्लु वृद्धिले कात्तिक २७ गतेबाट बुटवलमा लुम्बिनी प्रदेशकै सबैभन्दा ठूलो एक्सचेन्ज एन्ड टेस्ट ड्राइभ क्याम्पको आयोजना गर्दैछ। बुटवलको क्लब डेनोभोमा आयोजना हुने कार्यक्रममा ग्राहकले दिपल प्रिबजेट प्राइसमा सेरेस ४५ लाख ४९ हजार रुपैयाँमा र नामीमा ७ किलोवाटको निःशुल्क चार्जर पाउन सकिने छ। ग्राहकले ३ वटा रिकन्डिसन हाउसबाट बेस्ट भ्यालुएसन र एक्सचेन्ज बोनस पनि पाइने छ।"
सुनको मूल्य तोलामा १ हजारले घट्यो,काठमाडौं : स्थानीय बजारमा आज सुन तोलामा १ हजार रुपैयाँले घटेको छ । नेपाल सुनचाँदी व्यवसायी महासंघका अनुसार आइतबार छापावाला सुन तोलामा १ लाख ६६ हजारमा कारोबार भएकामा आज १ हजारले घटेर १ लाख ६५ हजार कायम भएको छ । आइतबार सुन प्रतितोलामा ५ सय रुपैयाँले घटेको थियो। यस्तै सुनको मूल्य घटेसँगै चाँदी पनि घटेको छ। आज चाँदीको मूल्य तोलामा पाँच रुपैयाँले घटेको छ । आइतबार प्रतितोला चाँदी १ हजार ९६० मा रुपैयाँमा कारोबार भएकोमा आज १ हजार ९०५ रुपैयाँ निर्धारण भएको महासंघले जनाएको छ।
भैरहवाबाट कतार एयरवेजले भोलिदेखि नियमित उडान गर्ने,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलबाट कतार एयरवेजले पनि उडान गर्ने भएको छ । कतार एयरवेजको उडानसँगै भैरहवाबाट अन्तर्राष्ट्रिय उडान गर्ने वायुसेवा कम्पनीको संख्या पाँच पुग्नेछ । भैरहवा विमानस्थलबाट कतार एयरवेजले मंगलबार (भोलि) देखि दोहा कतारभैरहवाकाठमाडौंदोहा दैनिक एक उडान गर्ने नेपाल नागरिक उड्डन प्राधिकरणका सूचना अधिकारी ज्ञानेन्द्र भुलले जानकारी दिए । दोहाबाट उडान भर्ने एयरवेजको विमान प्रत्येक दिन २:४५ बजे भैरहवामा अवतरण गरेर यहाँबाट ४:४५ बजे काठमाडौंहुँदै दोहा प्रस्थान गर्ने तालिका छ । कतार एयरवेजले काठमाडौंबाट दैनिक चार उडान गर्दै आएको थियो । त्रिभुवन अन्तर्राष्ट्रिय विमानस्थलमा मर्मतसम्भार सुरु भएको कारण दुई उडान कटौती भएपछि एयरवेजले भैरहवालाई ट्रान्जिट बनाएर दैनिक एक उडान सुरु गर्ने भएको छ । एयरेवेजले मंसिर १५ गतेसम्म उक्त रुटमा दैनिक एक उडान गर्ने गरी प्राधिकरणमा जाडोयामको तालिका पेश गरेको थियो । जुन आइतबार प्राधिकरणले स्वीकृत गरेसँगै एयरवेजको भैरहवाबाट उडान गर्ने बाटो खुलेको हो । उनका अनुसार मंसिर १५ गतेसम्मका लागि पेश गरेको तालिका स्वीकृत भएकोले एयरवेजले १९ वटा उडान गर्ने अनुमति पाएको छ । एयरवेजले मंसिर १५ गतेसम्म मात्र अनुमति मागेपनि क्रमशः एयरवेजले नियमित उडान गर्ने प्राधिकरणको अपेक्षा छ । भैरहवा विमानस्थलबाट गत शुक्रबारदेखि थाइ एयर एशिया सातामा दुईवटा र शनिबारदेखि नेपाल एयरलाइन्सले सातामा चारवटा, फ्लाई दुबईले दैनिक एउटा र जजिरा एयरवेजले सातामा तीनवटा नियमित उडान थालिसकेका छन् ।"
बब्लु ग्योरोगी र पुम्सेको अन्तर्राष्ट्रिय रेफ्री,"काठमाडौं : नेपालका कुसल तेक्वान्दो खेलाडी तथा प्रशिक्षक बब्लु सिवाकोटीले ग्योरोगी र पुम्सेको अन्तर्राष्ट्रिय रेफ्री कोर्स उत्तीर्ण गरेका छन् । बब्लुले गत सेप्टेम्बर १७ देखि २५ तारिखसम्म काजकिस्तानको आस्थाना सहरमा आयोजना भएको ५७औं पुम्से सेमिनार कोर्स उतीर्ण गरेका हुन् । उनले यसअघि सन् २०२३ जनवरी १२ देखि १५ तारिखसम्म संयुक्त अरब इमिरेट्स (यूएई) को दुबईमा सञ्चालन भएको ग्योरोगी रेफ्री सेमिनार कोर्स उतीर्ण गरेका थिए । काजकिस्तानमा विश्व तेक्वान्दोले सञ्चालन गरेको ५७औं पुम्से रेफ्री कोर्समा बब्लुसँगै नेपालका टिकाप्रसाद लिम्बू (टार्जन सुब्बा), भीमबहादुर विक, रेखमाया गुरुङ सुशीला राई र दुर्गामान तामाङ सहभागी थिए । उनीहरू सबैले सो कोर्स उतीर्ण गरेका छन् । यस्तै ग्योरोगी कोर्स विद्या राई, सुनिता विष्ट, बमबहादुर विक, सुशीला राई, रेखमाया गुरुङ र दुर्गामान तामाङले उतीर्ण गरेका छन् । सिवाकोटी विगत लामो समयदेखि तेक्वान्दो प्रशिक्षणमा सक्रिय छन् । उनले सीतापाइला तेक्वान्दो डोजाङमार्फत राष्ट्रिय तथा अन्तर्राष्ट्रिय खेलाडी उत्पाद गर्दै आएका छन् । सिवाकोटी नेपाल तेक्वान्दो संघका केन्द्रीय सदस्यसमेत हुन् । उनी संघको टेक्निकल डेलिगेट्स (टीडी) एवं पुम्से निर्णायक उपसमितिका संयोजक पनि हुन् । सिवाकोटी अन्तर्राष्ट्रिय लेभल वान प्रशिक्षक पनि हुन् । सन् २०२३ अगस्टमा वल्र्ड तेक्वान्दोले सञ्चालन गरेको अनलाइन लेभल वान कोचेज कोर्स उनले उतीर्ण गरेका थिए ।"
ठूले राई ४० वर्षदेखि गाउँ फर्किएनन्,"गोरखा : भोजपुरका तीर्थबहादुर राईले घर ब्यवहार देखेर वाक्क भई १५ वर्षकै उमेरमा गाउँ छाडे। आमचोक गाउँपालिका ८ दुङ्मानाका राईले गाउँ छाडेको अहिले ठ्याक्कै ४० वर्ष पूरा भयो। अहिले उनी उत्तरी गोरखाको चुमनुब्री गाउँपालिका ३ भालुवनको अनकण्टारमा रमाइरहेका छन्। बूढीगण्डकीको किनारै किनार गएपछि पुगिन्छ जगत। जगतबाट झण्डै एक घण्टा पखेराको उकालो हिँडेपछि भालुवन पुगिन्छ। भालुवनबाट पनि झण्डै एक घण्टा उकालो खोरिया हिंडेपछि जंगलको फेदमा उनीहरूको घर छ। एकलासको काठले बारेको सो घरमा बस्छन्, ठूले राई, श्रीमती कान्छी अनि छोरी सिर्जना। छोरा युवराजलाई कसैले पढाउन दमौली लगेको छ। बुबाले श्रीमती ल्याएर नथाकेपछि बिरक्तिएर उनले घर छाडेका हुन्। पहिलो बेगमा उनी काठमाडौं पुगे। त्यहाँ रोजीरोटी खोज्दै सुरुमा जोरपाटीको गार्मेण्ट उद्योगमा काम गरे। त्यहाँ मासिक सुक्खा ६०० रुपैयाँको जागिर पाए। पछि तलब राम्रो पाइन्छ कि भन्दै अत्तरखेल, महांकाल, सातदोबाटो, लुभु, भक्तपुरका गार्मेण्टहरू चाहारे। आठनौं वर्ष जति गार्मेण्ट उद्योग चाहारेपछि उनलाई पर्यटकको भारी बोकेर थोराङपास जाने काम मिल्यो। मर्स्याङ्दीको किनारै किनार मनाङ छिचोलेर मुस्ताङ निस्कने रुटमा भारी बोकेबापत दिनको सुक्खा २५० रुपैयाँ पाइन्थ्यो। महिनाको ६०० भन्दा दिनको २५० ले तानेपछि उनले काठमाडौंबाट पनि बेग हाने। उनले बोकेको मट्टितेलको भारी मनाङ बगरछाप पुगेपछि सिद्धियो। मट्टितेलको भारी बोकेर गाथ्यो। क्यामैपिच्छे स्टोभहरू बाल्दै बाल्दै गएपछि भारी सिद्धियो, उनले भने, त्यसपछि मेरो काम पनि सिद्धियो। मान्छेहरूले बगरछापमा होटलहरू बनाइरहेको देखेँ। म पनि काम पाइन्छ कि भन्दै त्यतै लागें। अनि काठ चिर्न थालें। धारापानी, बगरछाप, डिस्याङ, थोँचे, सानो मनाङ, च्याम्चेमा आठ वर्षजति काठ चिरेरै बिताएँ। त्यसपछि सुरु भयो हिमाली अनकण्टार गाउँबस्तीमा रमाउने दिन। जन्मथलो बिर्सिएर बहक्किएका ठूले राई घर बनाउने काम खोज्दै फेरि कास्कीको सिक्लेसतिर बेग हाने। त्यहाँ पनि तीन वर्षजति रुख ढाल्ने र काठ चिर्ने काम गरे। फेरि फर्किए मनाङ, लम्जुङतिरै। च्याम्चेमा रमाइलो संयोग मिल्यो, जसले उनको निरस जिन्दगीलाई रसिलो बनायो। गोरखा लाप्राकका ज्यामीहरू च्याम्चेमा होटल बनाउन जाने गर्थे। दाइको पछि लागेर लाप्राककी कान्छी गुरुङ पनि घर बनाउने काम गर्न पुगेकी थिइन्। त्यहाँ ठूले राई र कान्छी गुरुङको चिनजान, बोलचाल, हिमचिम बाक्लिँदै गयो। एक वर्ष सँगसँगै काम गरेपछि उनीहरू एकले अर्कालाई अपनाए। ठूले कान्छीभन्दा ७ वर्षले ठूला नै थिए। बिहे गर्दा म २६ वर्षको थिएँ। यो १९ वर्षको थिई, उनले भने। अब उनीहरूलाई दाइले काम गरेको ठाउँ वरिपरि बसिरहन मिलेन। अनि लार्केपास गरेर गोरखाको हिमाली गाउँ ल्हो पुगे। ल्होमा रिपुम गुम्बा निर्माणको काम चलिरहेको थियो। उनीहरूले त्यहीँ काम समाते। त्यहाँ पनि सधैं काम पाइएन। असार १ गते हामी ल्हो आइपुगेको हो। मंसीरमा दोभान झर्यौं, ४८ वर्षकी कान्छीले थपिन्, दोभानमा नि होटल बनाउने ठाउँमा काठ चिर्न थाल्यौं। दोभानमा काम गर्दागर्दा जगतबगरको विशालले होटलको काठ चिर्न बोलायो। अनि त्यहाँ काम गर्न आयौं। जगतमा काम गर्दैगर्दा उनीहरूलाई भालुवनमा खोरिया फाँडेर घर बनाउने जग्गा मिल्यो। दर्तावाल खोरिया फाँडेर टहरो बनाए। भुइँचालोले भत्काइदियो। सरकारी अनुदानले फेरि अर्को टहरो बनाए। यहाँ त घरमात्र हो। पखेरामा आठ, दस थुन्से मकै आउँछ। हामीले यसको भाडा पनि तिर्न पर्दैन, तिरो पनि साहुले नै तिर्छन्। हामीले त यसो केही काम परेका बेला साहुलाई सघाइदिए हुन्छ, राईले भने, यसको आम्दानीले त एक महिना पनि खान पुग्दैन। बाह्रै महिना ज्याला मजदुरी गरेर खाने हो। ५५ वर्षका ठूले राईलाई आफ्नोभन्दा चिन्ता छोरीको छ। २७ वर्षकी छोरी सिर्जना मुटुको रोगी छिन्। धेरै खर्च गरेर मुटुको भल्भ फेरेर ल्याएको त हो, तर अझै निदान भएको छैन। निरन्तरको औषधीले धानेको छ उनलाई। ओखती किन्ने खर्च पनि कहाँ पाउने? पाखुरामा बल छउञ्जेल भीर पखेरामा दस नङ्ग्रा खियाएर जसोतसो हात मुख जोर्न पुग्छ। तर, बुढेसकालमा कसरी पेट पाल्ने अन्यौल छ। जति हन्डर ठक्कर खाए पनि उनलाई जन्मथलो फर्कन मन छैन। घर छोडेको ४० वर्षमा दुईफेर गाउँ फर्केका छन्। बाउले कान्छी लिएर बस्यो। आमा अर्को बुढा टिपेर गयो, दिक्क मान्दै उनी भन्छन्, आफ्नो घर पनि छैन। आफ्नो भन्ने मान्छे कोही पनि छैन। बापट्टि पनि बाटो बाङ्गो पर्यो, आमापट्टि पनि बाटो बाङ्गो पर्यो। कसको मुख हेर्न जाने? ठूलेमात्र होइन, कान्छी यतै नजिकै पर्ने माइत पनि गएकी छैनन्। बिहे दर्ता गर्न जन्मदर्ता चाहिन्छ भन्या भएर उहिल्यै एकफेर गाथेँ। त्यसपछि गाछैन, उनले भनिन्, अहिलेसम्म नागरिकता पनि बनाएको छैन। राईका बाले लगालग तीनवटीसँग बिहे गरे। उनी माइली पट्टिका हुन्। माहिलीपट्टिको भए पनि आफू सबैभन्दा जेठो छोरो भएको उनी बताउँछन्। बाउका पाँचभाइ छोराहरूमा म जेठो हो, उनले भने, एउटा मर्यो। अहिले चार जना छौं। हाम्रो आमापट्टि एउटा बहिनी थिई। ऊ पनि बिहे गरेर कता पुगी थाहापत्तो छैन। सत्र, अठार वर्षअघि एकफेर गाउँ जाँदा फुपूहरूसँग बहिनीको मोबाइल नम्बर मागेर ल्याए पनि बहिनीसँग सम्पर्क नगरेको उनको भनाइ छ। धरानतिर बिहे गरेर गाछ भन्थे। भेट्न सकिनँ। नम्बर पनि कता हरायो। कुरा पनि हुन पाछैन, उनी भन्छन्, माया मार्यो अब त्यो ठाउँको। अहिले राई दम्पती सिकर्मी, डकर्मी काम गर्छन्। म मिस्त्री, उ लेबर। दुवैजना मिलेर सिकर्मी, डकर्मी काम गर्छौं, राई भन्छन्, हाम्रो जिन्दगी नै जेलामा बित्यो। भोजपुर फर्केर पनि सुख देखेका छैनन्। भोजपुरमा पनि काम पाउँदैन। त्यहाँबाट पनि सप्पै इण्डियातिर गएका छन्। कोही नागाल्याण्ड, कोही मेघालय, कोही मिजुराम, कोइलाखानीतिर जान्छन्। मलाईचाहिँ नेपालतिरै काम गर्न ठीक लाग्यो, उनी भन्छन्, यता नआउँदै एकफेर म पनि मेघालयसम्म पुगेको थिएँ। तर, त्यताभन्दा नेपालमै काम गर्नु ठीक लाग्यो। उता गए पनि काठ काट्ने, बोक्ने, यता पनि त्यही त हो। जहाँ गए पनि दुखै गर्ने हो, किन जाने विदेश। लामो समयदेखि गुरुङहरूको माझमा बसे पनि थर भने फेरेका छैनन्। आधा जिन्दगी त यतै गइसक्यो। अब के फर्कनु छ र भोजपुर, उनले भने, गैयलाजस्तो छैन। यतै घुलमिल भयो। सबै चिनापर्ची भयो। जोश, जाँगरको उमेर यता बिताएर अब बुढो भएपछि के जानु भोजपुर।"
उपनिर्वाचनमा पर्यवेक्षणका लागि निवेदन आह्वान,काठमाडौं : निर्वाचन आयोगले आगामी मंसिर १६ गते हुने स्थानीय तह उपनिर्वाचनका लागि पर्यवेक्षण गर्न इच्छुक राष्ट्रिय संस्थाहरूलाई निवेदन आह्वन गरेको छ। आयोगका सहसचिव एवम् प्रवक्ता नारायणप्रसाद सापकोटाका अनुसार स्थानीय तह उपनिर्वाचन निर्देशिका २०८१ को अनुसूची६३ बमोजिम निवेदनका लागि कार्त्तिक २६ देखि ३० गतेसम्म पाँच दिनको समय दिइएको छ। आयोगका अनुसार पर्यवेक्षणको स्वीकृति प्रदान गर्नुपूर्व सम्बन्धित व्यक्तिसँग आयोगको तर्फबाट सामान्य जानकारीमूलक अन्तरक्रिया गरी वडा वा पालिका तोकेर पर्यवेक्षणको स्वीकृति प्रदान गरिने छ। आयोगका प्रवक्ता सापकोटाका अनुसार आयोगले निर्वाचन सम्पन्न भएको एक महिनाभित्र अनिवार्यरुपमा प्रतिवेदन लिइ सो उपर छलफल कार्यक्रम गर्ने निर्णय गरेको छ।
उत्तरपुस्तिका चेकजाँचमा लापरबाही : अनेरास्ववियुले राष्ट्रिय परीक्षा बोर्डलाई बुझायो ध्यानाकर्षण पत्र,काठमाडौं : खोटाङको एक विद्यार्थीको उत्तरपुस्तिका चेकजाँचका क्रममा लापरबाही भएपछि अनेरास्ववियुले राष्ट्रिय परीक्षा बोर्डलाई ध्यानाकर्षण पत्र बुझाएको छ। राष्ट्रिय परीक्षा बोर्डलाई जिम्मेवार बनाउन अध्यक्ष महाश्रम शर्मालाई ध्यानाकर्षण पत्र बुझाइएको अनेरास्ववियु केन्द्रीय कमिटी सदस्य तथा काठमाडौं जिल्ला इन्चार्ज धर्मराज तिमल्सिनाले जानकारी दिए। खोटाङको थर्पुडाँडा माध्यमिक विद्यालयका छात्र शिवकुमार राईको उत्तरपुस्तिका निरीक्षकले नियतबस केरमेट गरेर अनुत्तीर्ण गराएको आरोपसहित ती छात्रका आफन्तले बोर्डमा उजुरी दिएको र उजुरीका आधारमा राष्ट्रिय परीक्षा बोर्डले पुनः उत्तरपुस्तिका परीक्षण गरी उत्तीर्ण भएको सूचना सार्वजनिक भएको थियो । सोहि विषयलाई लिएर अनेरास्ववियु काठमाडौं जिल्ला कमिटीले राष्ट्रिय परीक्षा बोर्डका अध्यक्ष शर्मालाई ध्यानाकर्षण पत्र बुझाउँदै विद्यार्थीको भविष्यप्रति पनिका र परीक्षा बोर्ड गम्भीर हुनुपर्ने बताएका थिए। राष्ट्रिय परीक्षा बोर्डको वेबसाइट समेत प्रभावकारी नभएकाले प्रभावकारी बनाउन आग्रह गरिएको तिमल्सिनाले बताए। उनीहरुले २०८० को एसईईको नतिजा पूनर्योगको लागी निवेदन दिने १८ हजार ६१२ जना विद्यार्थी मध्ये ८४८ जना विद्यार्थीको नतिजा परिवर्तन भएको पाइएको भन्दै सरोकारवाला गम्भीर हुनुपर्ने अनेरास्ववियुको ध्यानाकर्षण पत्रमा उल्लेख छ।
डेढ वर्षभित्र कर्णालीका सबै घरधुरीमा बिजुली,"सुर्खेत : अबको डेढ वर्षभित्र कर्णालीका सबै घरधुरीमा बिजुली पुर्याउने लक्ष्य लिइएको छ । यसका लागि आवश्यक प्रक्रियाहरू अगाडि बढेको नेपाल विद्युत् प्राधिकरणको कर्णाली प्रदेश कार्यालय सुर्खेतले जनाएको छ । प्राधिकरणका अनुसार हाल कर्णालीमा ७४ दशमलव २५ प्रतिशत घरधुरीमा विद्युत् विस्तार भइसकेको छ । अब २५ दशमलव ७५ प्रतिशत घरधुरीमा मात्र विद्युत् पुर्याउन बाँकी छ । भौगोलिक विकटताका कारण विद्युतीकरणमा कठिनाइ भइरहे पनि अबको डेढ वर्षभित्रमा कर्णालीका सबै घरधुरीमा विद्युत् पुगिसक्ने प्राधिकरणको दाबी छ । कर्णालीलाई पूर्णरूपमा उज्यालो बनाउन १२ अर्बको ठेक्का भइसकेको छ । नेपाल विद्युत् प्राधिकरण कर्णाली प्रदेश कार्यालय सुर्खेतका प्रमुख शम्भु कुसियत यादव भन्छन्, अबको डेढ वर्षभित्र कर्णाली पूर्ण रूपमा उज्यालो हुन्छ, हामीले प्रदेशका सबै घरधुरीमा विद्युत् सेवा विस्तार गर्नेगरी काम गरिरहेका छौं । कर्णालीमा पूर्ण रूपमा विद्युतीकरण गर्ने सरकारको योजना रहेको भन्दै उनले यसका लागि सबै प्रक्रियाहरू पूरा भइसकेको जानकारी दिए । कर्णालीका विद्युत् नपुगेका स्थानमा सर्भेको काम सकिएको छ, विद्युत विस्तारका लागि ठेक्काको प्रक्रिया पनि अगाडि बढेको छ, यादवले भने, विद्युत् विस्तारका लागि सामान ढुवानीको काम भइरहेको छ, अबको डेढ वर्षभित्र कर्णालीका सबै नागरिकले बिजुली बाल्न पाउनेछन् । कार्यालय प्रमुख यादवका अनुसार कर्णालीलाई पूर्ण रूपमा उज्यालो बनाउनका लागि १२ अर्बको ठेक्का भइसकेको छ । उनका अनुसार विद्युत् विस्तारका लागि विभिन्न स्थानमा सबस्टेसन निर्माण, लाइन विस्तार र पोल विस्तारका लागि पनि ठेक्काको काम भइसकेको छ । कुनै पनि हालतमा तोकिएकै समयमा विद्युत् विस्तार गर्ने योजनामा आफूहरू रहेको यादवले बताए । कार्यालयका अनुसार हाल कर्णालीमा राष्ट्रिय प्रसारण लाइनबाट बिजुली पुगेको घरधुरी संख्या २ लाख ७९ हजार ७८ रहेको छ । यस्तै साना लघुजलविद्युत् आयोजनाबाट भने ३५ हजार ६ सय ९८ घरधुरीमा विद्युत् पुगेको छ । यस्तै २ लाख ४४ हजार ३ सय ४४ घरधुरीमा सोलारको पहुच पुगेको नेपाल विद्युत् प्राधिकरण कर्णाली प्रदेश कार्यालय सुर्खेतले जनाएको छ । हाल कर्णालीमा सबैभन्दा बढी विद्युत्को पहुँच रुकुमपश्चिममा छ । हालसम्मको तथ्यांक हेर्दा रुकुमपश्चिममा सबैभन्दा बढी विद्युतीकरण भएको छ । नेपाल विद्युत् प्राधिकरणको कर्णाली प्रदेश कार्यालयका अनुसार रुकुमपश्चिममा ९४ प्रतिशत विद्युतीकरण भएको छ । यस्तै कार्यालयका अनुसार प्रदेशमा सबैभन्दा कम विद्युत्को पहुँच भएको जिल्ला हुम्ला हो । हुम्लामा जम्मा २४ प्रतिशत मात्र विद्युतीकरण भएको छ । कार्यालयका अनुसार सुर्खेतमा ८४ प्रतिशत, सल्यानमा ७७ प्रतिशत र जाजरकोटमा ४५ प्रतिशत विद्युतीकरण भएको छ । त्यसैगरी हालसम्म कालीकोटमा ७० प्रतिशत, जुम्लामा ५७ प्रतिशत, डोल्पामा ३९ प्रतिशत, दैलेखमा ८० प्रतिशत र मुगुमा ३४ प्रतिशत विद्युधीकरण भएको छ । एक दर्जन पालिका विद्युत्विहीन कर्णालीका ७९ वटा स्थानीय तहमध्ये अझै एक दर्जन स्थानीय तहमा विद्युत् पुग्न सकेको छैन । भौगोलिक विकटता, सामान ढुवानी गर्न कठिनाइलगायतका कारणले कर्णालीका १३ वटा स्थानीय तहमा हालसम्म विद्युत् पुग्न नसकेको हो । हालसम्म विद्युत् नपुगेका डोल्पाका ६ वटा, हुम्लाका चार वटा र मुगुका तीन वटा गरी १३ वटा स्थानीय तह रहेका छन् । नेपाल विद्युत् प्राधिकरण प्रदेश कार्यालयका अनुसार आगामी डेढ वर्षभित्र विद्युत् पुग्न नसकेका स्थानीय तहमा पनि विद्युत् पुर्याइसक्ने र त्यसपछि कर्णाली पूर्ण विद्युतीकरण प्रदेश बनाउने गरी काम भइरहेको छ । हालसम्म डोल्पाका डोल्पोबुद्ध, शेफोक्सुण्डो, जगदुल्ला, मुड्केचुला, काइके र छार्काताङसोक गाउँपालिकामा विद्युत् पुगेको छैन । यस्तै हुम्लाको सर्केगाड, चंखेली, अदानचुली र ताँजाकोट गाउँपालिकामा विद्युत् पुग्न नसकेको हो । त्यसैगरी मुगुको मुगुमकार्मारोङ, सोरु र खत्याड गाउँपालिकामा पनि विद्युत् पुग्न सकेको छैन । कर्णालीका ७९ वटा पालिकामध्ये १३ वटा पालिका अझै पनि विद्युत्विहीन भएको कार्यालयको भनाइ छ । प्रदेश सरकारको १० करोड देशका ७ प्रदेशको तुलनामा सबैभन्दा कम विद्युतीकरण कर्णालीमा भएको छ । यही कारण प्रदेश सरकारले पनि कर्णाली उज्यालो कार्यक्रम सुरु गरेको छ । यहाँका नागरिकलाई अन्धकारबाट मुक्त गर्न प्रदेश सरकारले यो कार्यक्रमलाई निरन्तरता दिइरहेको छ । चालु आर्थिक वर्षमा कर्णाली उज्यालो कार्यक्रमका लागि १० करोड बजेट विनियोजन गरिएको प्रदेश सरकारले जनाएको छ । जलस्रोत तथा ऊर्जा विकास मन्त्रालयका इन्जिनियर प्रेमबहादुर ओलीले यो आर्थिक वर्षका लागि झन्डै १० करोड बजेट विनियोजन गरिएको बताए । उनका अनुसार कर्मचारी अभावका कारण लघुजलविद्युत् आयोजनाहरूको काम तीव्रता दिन भने सकिएको छैन । तत्कालीन मुख्यमन्त्री महेन्द्रबहादुर शाहीको पालामा यस कार्यक्रमबाट २०८० भित्र कर्णाली प्रदेशका ९० प्रतिशत घरपरिवारमा विद्युत्को पहुच पुर्याउने योजना अगाडि बढेको थियो । तर अहिलेसम्म यो कार्यक्रममा उपलब्धिमूलक काम हुन सकेको छैन ।"
अष्ट्रेलिया पठाइदिन्छु भन्दै ठगी गर्ने तीन जना पक्राउ,काठमाडौं : वैदेशिक रोजगारमा अष्ट्रेलिया पठाइदिन्छु भन्दै रकम ठगी गरेको अभियोगमा २ जनालाई शुक्रबार प्रहरीले पक्राउ गरेको छ। पक्राउ पर्नेहरूमा पर्सा पर्टेवा सुगौली गाउँपालिका२ रंगपुर टाडी घर भई काठमाडौं बुढानिलकण्ठ नगरपालिका१० बालुवाखानीका ३४ वर्षीय सुदिपचन्द्र बख्रेल र ललितपुर महानगरपालिका२ सानेपाका ३३ वर्षीय सुरज खनाल रहेका छन्। उनीहरूले अष्ट्रेलिया पठाइदिन्छु भन्दै पीडितहरूबाट नगद १२ लाख रुपैयाँ लिई सम्पर्कविहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई काठमाडौं महानगरपालिका१ नक्साल गैह्रीधाराबाट पक्राउ गरेको हो। साथै पक्राउ परेका दुवै जना बैंकिङ कसूर एवम् अपराधिक लाभ मुद्दामा समेत संलग्न रहेको अनुसन्धानको क्रममा खुल्न आएको छ। उनीहरूलाई आवश्यक अनुसन्धान तथा कारबाहीको लागि जिल्ला प्रहरी परिसर काठमाडौं भद्रकाली पठाइएको छ। यसैगरी वैदेशिक रोजगारमा अष्ट्रेलिया पठाइदिन्छु भन्दै रकम ठगी गरेको अभियोगमा धादिङ त्रिपुरासुन्दरी गाउँपालिका३ घर भई काठमाडौं महानगरपालिका३ पानीपोखरी बस्ने ३१ वर्षीय गणेश गुरुङलाई आइतबार प्रहरीले पक्राउ गरेको छ। गुरुङले अष्ट्रेलिया पठाइदिन्छु भन्दै १ जना पीडितबाट नगद ४ लाख रूपैयाँ लिई सम्पर्कविहीन भएको भन्ने पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं महानगरपालिका३ पानीपोखरीबाट पक्राउ गरेको हो। उनलाई आवश्यक अनुसन्धान तथा कारबाहीको लागि वैदेशिक रोजगार विभाग ताहाचल काठमाडौं पठाइएको छ।
दार्चुलाटिङ्कर सडक प्राथमिकताका साथ अघि बढाउँछौं : रक्षामन्त्री,काठमाडौं : रक्षामन्त्री मानवीर राईले दार्चुलाटिङ्कर सडक आयोजनालाई प्राथमिकताका साथ अघि बढाइने बताएका छन्। सोमबार सिंहदरबारमा बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा मन्त्री राईले नेपाली सेनाले निर्माणको जिम्मा पाएको उक्त आयोजनालाई प्राथमिकताका साथ अघि बढाउन आफूले सेनासँग समन्वयसमेत गरिरहेको बताएका हुन्। आर्थिक वर्ष ०७७७८ बाट निर्माण सुरु गरिएको तथा राष्ट्रिय प्राथमिकतामा परेको उक्त सडक परियोजनाको निर्माण सुस्त भएको भएको गुनासो आउने गरेको छ। मन्त्री राईले महाकाली करिडोरलाई तराईमधेस फास्ट ट्र्याकपछिको प्राथमिकतामा राख्नुपर्नेमा सबैको चासो रहेको जिकिर गरे। त्यस्तै उनले तराईमधेस फास्ट ट्र्याकसमेत कात्तिक अन्तिम साता संसदीय समितिसँग निरीक्षण अनुगमनमा जाने बताए।
दक्षिण कोरियामा दक्ष कामदार पठाउने ढोका खुल्दै,"कामदार माग गर्ने संस्थाले नेपाली श्रमिक तथा नेपाली इजाजतपत्र प्राप्त संस्थासँग कुनै शुल्क नलिने सम्झौता गरेको हुनुपर्ने छ काठमाडौं : द्वन्द्वका कारण मध्यपूर्व र खाडीमा वैदेशिक रोजगार असुरक्षित बनिरहेका बेला, सरकार सर्वाधिक आकर्षक मानिने दक्षिण कोरियामा दक्ष कामदारको रोजगार बाटो खोल्ने अन्तिम प्रक्रियामा पुगेको छ। यससँगै ईपीएस प्रणालीबाट अदक्ष कामदार पठाइरहेकै खर्चले धान्ने गरी नेपालीले थप गतिलो रोजगारीमा जान पाउने छन्। उनीहरूको मासिक बेसिक तलब कम्तीमा ३ हजार अमेरिकी डलर (सरदर ४ लाख रुपैयाँ) हुनेछ। ईपीएस प्रणाली (ई ९ भिसा) मा साना तथा मझौला कम्पनीले अदक्ष कामदार लैजाने गर्छन्। त्यसका लागि कोरियाली भाषा परीक्षामा उत्कृष्ट अंक ल्याई उत्तीर्ण गर्नुपर्छ। श्रम, रोजगार तथा सामाजिक सुरक्षामन्त्री शरतसिंह भण्डारीका अनुसार यसअघि भाषा परीक्षा पास गरेर बसेका २ लाख नेपाली रोजगारको पालो कुरिरहेका छन्। ईपीएसबाट अघिल्लो वर्ष सन् २०२३ मा सबैभन्दा धेरै १९ हजार ६ सय ८९ जना कोरिया गएका थिए। यस वर्ष १० हजारको हाराहारी पुग्ने अनुमान छ। कोरिया जान तयार नेपालीलाई पछिल्लो निर्णयले राहत पुर्याउनेछ। ई७ भिसा भने कोरियाको कानुन मन्त्रालयले हेर्ने र व्यवसायीव्यवसायी (बीटूबी) सम्झौतामा आधारित हुने उनले जानकारी दिए। ईपीएस भने त्यहाँको श्रम मन्त्रालयले हेर्छ। कोरियाले ईपीएस प्रणालीअन्तर्गत १७ देशबाट अदक्ष श्रमिक लैजाने गर्छ। सम्झौता भएका ती देशमध्ये नेपालले मात्र ई७ प्रणालीबाट सीपयुक्त श्रमिक पठाउन बाँकी रहेको र बाँकी सबैले पठाइरहेको मन्त्री भण्डारीले जानकारी दिए। रोजगारीसँगै भविष्यमा सीप, प्रविधि र पुँजी भित्र्याउन सक्ने सुरक्षित गन्तव्य हामीलाई चाहिएको छ, मन्त्री भण्डारीले भने, ती मुलुक कोरिया र जापान हुन्। कोरियाले आफ्नो मुलुकलाई आवश्यक पर्ने २० प्रतिशत मात्र दक्ष जनशक्ति ई७ प्रणालीबाट विश्व बजारबाट आपूर्ति गर्छ। उद्योगधन्दा र निर्माण क्षेत्रको चरम विकाससँगै हरेक वर्ष उसलाई ठूलो संख्यामा विदेश जनशक्ति आवश्यक हुन्छ। त्यसमा नेपालले दक्ष कामदारसमेत पठाउने बाटो खुल्दा रोजगारी नपाइरहेका सीपयुक्त नागरिकलाई राहत पुग्ने मन्त्रीको ठम्याइ छ। मन्त्री भण्डारीले यसअघि व्यक्तिगत रूपमा दक्षिण कोरियामा रोजगारी खोजेका दक्ष कामदारलाई संस्थागत रूपमा परिचालन गर्न प्रक्रिया अघि बढाइएको बताए। कोरियाले ई९ भिसा प्रयोग गरी सन् २००७ देखि उत्पादन र कृषि क्षेत्रका लागि रोजगार अनुमति प्रणाली (ईपीएस) अन्तर्गत नेपालबाट अदक्ष कामदार लैजाँदै आएको छ। यही अभिलाषामा हरेक वर्ष सरदर १ लाख नेपालीले कोरियन भाषा परीक्षा दिन्छन्। तर, सीमित संख्यामा मात्र श्रमिक लैजाँदा उनीहरूको व्यग्र धैर्य हुँदै आएको छ। यसले नयाँ अवसरको ढोकासमेत खोल्ने मन्त्री भण्डारीले बताए। उनले ई ७ भिसाअन्तर्गत दक्ष कामदार पठाउँदा ई९ भिसा अर्थात् ईपीएस प्रणालीअन्तर्गत अदक्ष कामदारको निरन्तरतामा कुनै प्रभाव नपर्ने बताए। १५ वर्षदेखि हामीले दक्षिण कोरियामा अदक्ष कामदार मात्रै पठाइरहेका छौं। अहिले कोरियामा दक्ष कामदारको ठूलो माग छ। यस अवसरलाई सदुपयोग गर्नुपर्छ, उनले भने। मन्त्रालयले कात्तिक ९ गते कोरियामा सीपयुक्त श्रमिक पठाउनेसम्बन्धी कार्यविधि, २०८० स्वीकृत गरेको हो। मन्त्री भण्डारीका अनुसार यसबाट ईपीएस प्रणालीमा कुनै असर पर्छपर्दैन भन्नेबारे परराष्ट्र र कानुन मन्त्रालयसँग राय मागिएको छ। प्रक्रिया पूरा भएपछि दक्ष कामदार कोरिया पठाउने प्रक्रियालाई व्यवस्थित गर्न मन्त्रालयले वैदेशिक रोजगार विभागअन्तर्गत छुट्टै शाखा खोल्ने तयारी गरेको छ। के छ कार्यविधिमा ? कार्यविधिअनुसार ई७ भिसा प्रणाली सञ्चालन मापदण्ड पूरा गरेका वैदेशिक रोजगारको कार्य गर्न अनुमति प्राप्त नेपाली संस्थाले श्रमिक पठाउन सक्नेछन्। यसमा आवश्यक सहजीकरण, भाषा तथा सीप प्रशिक्षण सञ्चालन गर्न इच्छुक नेपाली संस्था प्रचलित कानुनबमोजिम दर्ता भई सञ्चालनमा रहेको हुनुपर्ने छ। कामदार माग गर्ने संस्थाले नेपाली श्रमिक तथा नेपाली इजाजतपत्र प्राप्त संस्थासँग कुनै शुल्क नलिने सम्झौता गरेको हुनुपर्ने छ, कार्यविधिमा भनिएको छ। कोरियाली रोजगारदाता स्वयंले या भाषा तथा सीप तालिमप्रदायक संघसंस्थाले नेपालमै आएर भाषा तथा सीप तालिम प्रदान गर्ने भएमा आफ्नै पूर्वाधार भएको तथा नेपालस्थित कोरियाली भाषा तथा विशिष्टीकृत सीप प्रशिक्षण केन्द्र पूर्णकालीन उपयोग गर्न सकिने गरी करार सम्झौता गरी लिएको हुनुपर्ने छ। नेपाली दूतावासले वैदेशिक रोजगारसम्बन्धी मागपत्र जाँचबुझ कार्यविधि २०७५ मा उल्लिखित व्यवस्थाका आधारमा मागपत्र प्राप्त भएको १५ दिनभित्र प्रमाणीकरण गर्नुपर्ने छ। इजाजतपत्र प्राप्त संस्थाले श्रमिक छनोट गर्दा पारदर्शी ढंगबाट योग्यताक्रमका आधारमा गर्नुपर्ने छ। ई७ भिसा प्रणालीअन्तर्गत श्रमिकको छनौट सरकारबाटै गर्ने भनी रोजगारदाताका तर्फबाट अनुरोध भई आएमा विज्ञापन, दरखास्त संलग्न एवं छनोटका सम्पूर्ण प्रक्रिया विभागमा कोरिया हेर्ने शाखाले गर्ने छ। रोजगारदाताले रोजगार सम्झौताको तीन प्रतिमा हस्ताक्षर गरी छनोट भएका श्रमिकको हस्ताक्षरका लागि इजाजतपत्र प्राप्त संस्थामा पठाउनुपर्ने छ। सम्झौतामा सीपयुक्त श्रमिकका लागि कोरिया सरकारले तोकेको तलबमान, बिमा, अतिरिक्त समय कार्य गरेबापतको भत्ता, बिदा, उपदान, सामाजिक सुरक्षा र अन्य कल्याणकारी सुविधाहरू रहेनरहेकाबारे विभागले यकिन गर्नुपर्ने छ। नेपाली नागरिकलाई रोजगारीका लागि कोरिया पठाउँदा लाग्ने हवाईभाडा, बिमा, स्वास्थ्य परीक्षण, कल्याणकारी कोषमा योगदान, सामाजिक सुरक्षा कोषमा योगदान र श्रम स्वीकृतिमा लाग्ने खर्च रोजगारदाताले बेहोर्ने भनिएकामा सोहीबमोजिम र अन्यको हकमा मन्त्रालयले तोकेबमोजिम हुनेछ। श्रमिक पठाउन नेपाली इजाजपत्रप्राप्त संस्था वा त्यसको दक्षिण कोरियास्थित सम्पर्क शाखा वा त्यहाँको सम्बद्ध एसोसिएसनले श्रमिकबाट कुनै प्रकारको शुल्क लिन पाउने छैनन्। कोरियाली रोजगारदाताको अनुरोधमा नेपाली सीप तथा भाषा प्रशिक्षण प्रदायक संस्थाले सञ्चालन गर्ने सीप तथा भाषा प्रशिक्षणको शुल्क सम्बन्धित रोजगारदाताले बेहोर्नु पर्ने छ।"
काटिएको उद्योगका विद्युत लाइन आज जोडिँदै,"लाल आयोगको सिफारिसपछि तत्कालीन प्रचण्ड सरकारको मन्त्रिपरिषद्ले उक्त सिफारिसलाई कार्यान्वयन गराउन ऊर्जा मन्त्रालयलाई निर्देशन दियो । तर, अहिलेसम्म पनि आयोगको प्रतिवेदन सार्वजनिक नभएपछि चौतर्फी विरोध भइरहेको समयमा सरकारले अब भने कार्यान्वयनमा लैजाने भएको हो । काठमाडौं : आइतबार बसेको मन्त्रिपरिषदको बैठकले विद्युत लाइन काटिएका उद्योगहरूको लाइन जोड्ने निर्णय गरेको छ । उक्त बैठकले सोमबार मध्याह्न १२ बजेभित्र काटिएको लाइन जोड्ने निर्णय गरेको हो । नेपाल विद्युत् प्राधिकरणले डेडिकेटेड तथा ट्रंकलाइनका विद्युत् बक्यौता रहेका करिब ३४ उद्योगको यही कात्तिक ८ गते लाइन काटेको थियो । बक्यौता भएका कुल ४९ उद्योगमा करिब १५ उद्योगले बक्यौता तिर्ने भएपछि लाइन काटिएको थिएन । प्राधिकरणले यसअघि पनि २०७६ चैत, २०८० पुस, २०८१ असारमा पनि लाइन काटेको र पछि सरकारको दबाबमा जोडेको थियो । मन्त्रिपरिषद्को निर्णयपछि काटिएको १८ दिनपछि उद्योगहरूमा लाइन जोडिने भएको छ । बैठकले १५ दिनभित्र टाइम्स अफ डे(टीओडी) मिटरको बिलअनुसार बक्यौता उठाउने पनि निर्णय गरेको छ । प्राधिकरणले टीओडी मिटर अनुसारको बिल काटे भुक्तानी गर्ने उद्योगीहरूले बताउँदै आएका छन् । साथै, बैठकले प्राधिकरण तथा उद्योगीहरूको डेडिकेटेड तथा ट्रंकलाइन विवादलाई सुल्झाउन तयार भएको लाल आयोगको प्रतिवेदनलाई सार्वजनिकसँगै कार्यान्वयन लैजाने पनि निर्णय गरेको छ । अघिल्लो सरकारले गत माघ २४ गते सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा जाँचबुझ आयोग गठन गरेको थियो । आयोगले यही वैशाख २७ गते सरकारलाई प्रतिवेदन बुझाएको थियो । आयोगले यो विवाद तीन चरणमा बाँडेको छ । २०७२ साउनदेखि २०७२ पुससम्म, २०७२ माघदेखि २०७५ वैशाखसम्म र २०७५ जेठदेखि जेठमसान्तसम्मको समयलाई अध्ययन गरेको प्रतिवेदनमा भनिएको छ । मुलुकमा लोडसेडिङ भएको अवधिमा प्राधिकरणले आफ्ना औद्योगिक ग्राहकलाई डेडिकेटेड र ट्रकलाइनमार्फत विद्युत् आपूर्ति गरेको थियो । उक्त अवधिहरूमध्ये २०७२ साउनदेखि २०७२ पुससम्मको अवधि महसुल निर्धारण आयोगबाट महसुल निर्धारण नै भइसकेको अवधि हो । २०७२ माघदेखि २०७५ वैशाखसम्मको समय भनेको विद्युत् नियमन आयोगबाट महसुल निर्धारित भएको अवधि हो । २०७५ जेठदेखि ०७७ जेठ मसान्तसम्मको समय प्राधिकरणको सूचनाअनुसार नै लोडसेडिङ अन्त्य भइसकेको समय हो । पहिलो र तेस्रो अवधिको विवादित बक्यौताका सम्बन्धमा कतिपय मुद्दा अदालतमा विचाराधीन रहेको अहिले निर्णय गर्न नमिल्ने आयोगको प्रतिवेदनमा भनिएको छ । त्यसैले यो अवधिको बक्यौता अहिले लिनु उपयुक्त नहुने आयोगको निष्कर्ष छ । यही निष्कर्षको आधारमा आयोगले सरकारलाई सिफारिस गरेको थियो । लाल आयोगको सिफारिसपछि तत्कालीन प्रचण्ड सरकारको मन्त्रिपरिषद्ले उक्त सिफारिसलाई कार्यान्वयन गराउन ऊर्जा मन्त्रालयलाई निर्देशन दियो । तर, अहिलेसम्म पनि आयोगको प्रतिवेदन सार्वजनिक नभएपछि चौतर्फी विरोध भइरहेको समयमा सरकारले अब भने कार्यान्वयनमा लैजाने भएको हो । उक्त प्रतिवेदनअनुसार २०७२ साउनदेखि २०७२ पुससम्मको ९७ करोड, २०७२ माघदेखि २०७५ वैशाख मसान्तसम्मको ६ अरब रुपैयाँ र २०७५ जेठदेखि २०७७ जेठ मसान्तसम्मको ८ र्अब ३ लाख रुपैयाँ रहेको थियो । प्रतिवेदनले २०७२ माघदेखि २०७५ वैशाखसम्मको अवधिमा डेडिकेटेड तथा ट्रंकलाइन बक्यौता उठाउन मिल्ने भनेको छ । तर, उक्त अवधिमा डेडिकेटेडको हकमा लोडसेडिङको समयमा पनि २४ सैं घण्टा बिजुली उपलब्ध गराएको र ट्रंकलाइनको हकमा कम्तिमा ६ घण्टा लोडसेडिङ र २० घन्टा निरन्तर बिजुली दिनुपर्ने उल्लेख छ । तर, प्राधिकरणले नै २०७२ को फागुन ११ गते गोरखापत्रमा सूचना प्रकाशित गर्दै डेडिकेटेड फिडरका ग्राहकहरूका लागि लोडसेडिङ हुने भन्ने तालिका प्रकाशित गरेको आयोगको प्रतिवेदनमा उल्लेख छ । यसले डेडिकेटेडको हकमा २४ सैं घन्टा विद्युत् आपूर्ति हुनुपर्ने नियम उल्लंघन भएको र यसको बक्यौता तिर्ने आधार नभएको मुरारका बताउँछन् ।"
"बागलुङको जैमिनीमा जीप दुर्घटना, पाँच जनाको मृत्यु",बागलुङ : बागलुङको जैमिनी नगरपालिकामा सोमबार बिहान जीप दुर्घटना हुँदा पाँच जनाको घटनास्थलमै मृत्यु भएको छ। जैमिनी नगरपालिका८ छिस्तीबाट सदरमुकाम बागलुङ बजार आउँदै गरेको ग २ च ९२४७ नम्बरको पीकअप भ्यान जैमिनी७ जैदीको व्यार्थला नजिकै दुर्घटना हुँदा पाँच जनाको घटनास्थलमै मृत्यु भएको प्रहरी निरीक्षक केशव थापाले बताए। उनका अनुसार एक जना घाइते भएका छन्। जीप सडकदेखि करिब एक सय मिटरभन्दा तल खसेको प्रहरीले जनाएको छ। घटनामा मृतकको पहिचान खुलिसकेको छैन। घटनाको विषयमा थप विवरण आउन बाँकी छ।
रूपान्तरणमा कम्युनिस्ट आन्दोलन,"पहिलोपटक सत्तामा पुग्न सफल भएपछि उक्त अवधिमा एमाले बृहत् कम्युनिस्ट आन्दोलनका लागि महत्वपूर्ण फड्को मारेको थियो। नेपालको कम्युनिस्ट आन्दोलन देशको आधुनिक राजनीतिक परिदृश्यमा एक परिभाषित शक्ति भएको छ। क्रान्तिकारी अर्थात् राजतन्त्र विरोधी शक्तिको रूपमा यसको उत्पत्तिदेखि राजनीतिक शक्तिमा यसको उदयसम्म वाम आन्दोलनले विशेषगरी वैचारिक अडानमा महत्त्वपूर्ण परिवर्तनहरू पार गरेको छ। यस लेखले नेपालको कम्युनिस्ट आन्दोलनको प्रारम्भिक विकास, यसको शक्तिको उदय र त्यसपछिको क्रान्तिकारी साम्यवादबाट केही आलोचकहरूले राजनीतिक अवसरवाद भन्ने पक्षमा परिवर्तनलाई उजागर गर्दै ऐतिहासिक गतिको विवेचना गर्नेछ। नेपालमा कम्युनिस्ट आन्दोलन २००० सालको दशकको उत्तरार्धमा देखा पर्यो, जसले साम्यवादको विश्वव्यापी उदयमा विशेषगरी सन् १९१७ को रुसी क्रान्ति र १९४९ को चिनियाँ क्रान्तिबाट प्रेरणा लिएको थियो। यो आन्दोलन नेपालको सामन्ती व्यवस्था, निरंकुश राजतन्त्र र व्यापक सामाजिक व्यवस्था रहेका असमानताविरुद्धको प्रतिक्रिया थियो। नेपाल कम्युनिस्ट पार्टी आधिकारिक रूपमा २००६ सालमा भारतको कलकत्ता (हाल कोलकाता)मा कमरेड पुष्पलाल श्रेष्ठको नेतृत्व स्थापना भएको थियो। जसले माक्र्सवादी ग्रन्थहरूलाई नेपालीमा अनुवाद गर्नुका साथै कम्युनिस्ट विचारधारालाई व्यापक रूपमा नेपाली बौद्धिक समुदायमा पहुँचयोग्य बनाउन महत्वपूर्ण भूमिका खेलेका थिए। २००६ सालदेखि २०१९ सालसम्म सक्रिय नेकपाले निरंकुश राजतन्त्र, सामन्तवाद र साम्राज्यवादलाई चुनौती दिएको थियो। प्रारम्भमा नेपालमा कम्युनिस्टहरू साना र धेरै हदसम्म सीमान्तकृत थिए। तानाशाही राणा शासनका कारण २००७ सालसम्म भूमिगत रूपमा सक्रिय थिए। राणा शासनको पतन, लोकप्रिय आन्दोलनले ल्याएको, कम्युनिस्टहरू लगायत राजनीतिक दलहरूका लागि ठाउँ खोलियो। नयाँ उदीयमान लोकतान्त्रिक वातावरणमा भाग लिने अवसर प्राप्त भयो। यद्यपि पार्टीले प्रारम्भमा आन्तरिक विभाजनको सामना गर्यो, जसले कम्युनिस्ट आन्दोलनको दिशामा फरक विचारका साथ धेरै गुटहरूको नेतृत्व गर्यो। २०५१ सालमा प्रधानमन्त्री मनमोहन अधिकारीको नेतृत्वमा नेपालमा पहिलो कम्युनिस्ट सरकार गठन भएको थियो। यो अल्पमतको सरकार नौ महिना मात्र चलेको थियो। सत्तामा पुग्न सफल भएपछि यो अवधिमा एमाले बृहत् कम्युनिस्ट आन्दोलनका लागि महत्त्वपूर्ण फड्कोको प्रतिनिधित्व गर्यो। नेपालको कम्युनिस्ट इतिहासको सबैभन्दा महत्त्वपूर्ण अध्याय २०५२ सालमा सुरु भएको नेपाल कम्युनिस्ट पार्टी (माओवादी) विद्रोह हो। माओवादी विद्रोह राजतन्त्र हटाउने र हिंसात्मक क्रान्तिमार्फत जनगणतन्त्र स्थापना गर्ने विद्रोह थियो। एक दशकसम्म माओवादी छापामारहरूले ग्रामीण क्षेत्रहरूलाई आफ्नो आधारको रूपमा प्रयोग गर्दै राज्यका विरुद्ध लडे। यस अवधिमा पुष्पकमल दाहाल प्रचण्डको नेतृत्वमा माओवादीले जनजातिको ठूलो भागलाई विशेषगरी आदिवासी समुदाय, दलित र महिलाहरूलाई परिचालन गरे। विद्रोह राजनीतिक मात्रै नभई नेपाली समाजको परम्परागत व्यवस्थालाई चुनौती दिने सामाजिक क्रान्ति पनि थियो। २०६२ सम्म यो विद्रोहले महत्त्वपूर्ण राजनीतिक परिवर्तनहरू निम्त्यायो। २०५८ सालको दरबार हत्याकाण्डपश्चात राजा ज्ञानेन्द्रले निरंकुश शाही शासनलाई पुनस्र्थापन गर्ने प्रयास गरेपछि राजसंस्थाप्रति धेरै नेपालीको मोहभंग गरेको थियो। माओवादीहरूले यही भावनालाई पुँजीमा राखेर सन् २०६२ जनआन्दोलन (२) मार्फत् मूलधारका राजनीतिक दलहरूसँग मिलेर बृहत् शान्ति सम्झौतामा हस्ताक्षर गरे। यो सम्झौताले माओवादी विद्रोहको अन्त्य गर्यो। माओवादीहरू २०६४ को संविधान सभाको चुनावमा भाग लिएर मूलधारको राजनीतिमा प्रवेश गरे। २०६४ मा २३९ वर्ष पुरानो शाहवंशीय राजतन्त्रको अन्त्य गर्दै नेपाललाई संघीय लोकतान्त्रिक गणतन्त्र घोषणा गरिएको थियो। संविधानसभाको निर्वाचनमा माओवादी सबैभन्दा ठूलो दलका रूपमा उभिएर नेपालमा पहिलो पटक चुनावी माध्यमबाट कम्युनिस्ट पार्टी सत्तामा आएको उल्लेख गर्दै सरकार गठन गर्यो। तर सत्तामा पुगेपछि माओवादी र अन्य कम्युनिस्ट गुटहरूले क्रान्तिकारी आन्दोलनबाट लोकतान्त्रिक राज्य सञ्चालन गर्ने चुनौतीको सामना गर्नुपरेको थियो। यस अवधिमा उनीहरूको क्रान्तिकारी आदर्शको क्रमशः क्षय देखियो। बहुदलीय प्रजातन्त्रको ढाँचामा काम गरिरहेका माओवादीहरूले आफूले कुनै समय वाचा गरेका कट्टरपन्थी सामाजिक र आर्थिक रूपान्तरणहरूभन्दा व्यावहारिक शासनलाई प्राथमिकता दिन थाले। आलोचकहरूले तर्क गर्छन् कि यो परिवर्तनले कम्युनिस्ट आन्दोलनमा अवसरवादको चरणको सुरुआत गरेको छ। नेतृत्व, विशेषगरी प्रचण्ड र उनको भित्री सर्कलले व्यक्तिगत र राजनीतिक लाभको पक्षमा माक्र्सवादलेनिनवाद र माओवादका सिद्धान्तहरू त्यागेको आरोप लगाइएको थियो। पार्टीभित्र आन्तरिक गुटबन्दी बढ्दै गयो। धेरैले नेतृत्वलाई सामाजिक समानता र न्यायको क्रान्तिकारी लक्ष्यहरू अगाडि बढाउनुभन्दा राजनीतिक शक्ति प्राप्त गर्नमा बढी ध्यान दिएको आरोप लगाए। एक समयको एकताबद्ध कम्युनिस्ट आन्दोलन धेरै टुक्रा समूहहरूमा विभाजित भयो। माओवादी पार्टी धेरैपटक विभाजित भयो। त्यसैगरी, नेपाल कम्युनिस्ट पार्टी (एमाले)ले पनि आन्तरिक विभाजनको सामना गर्यो। यी विभाजनहरूबाट उत्पन्न गठबन्धन राजनीतिले गठबन्धनहरू परिवर्तन गर्न निम्त्यायो। कम्युनिस्ट नेताहरू प्रायः विरोधाभासपूर्ण सम्झौताहरूमा संलग्न थिए। २०७४ सालमा माओवादी केन्द्र र नेपाल कम्युनिस्ट पार्टी (एकीकृत माक्र्सवादी लेनिनवादी) एकीकरण गरी नेपाल कम्युनिस्ट पार्टी (नेकपा) गठन भयो। यसले आम चुनावमा निर्णायक विजय हासिल गर्यो। यो एकीकरणलाई वास्तविक वैचारिक पंक्तिबद्धताको सट्टा शक्तिको रणनीतिक एकीकरणको रूपमा हेरिएको थियो। आफ्नो वर्चस्वको बाबजुद, नेकपाले भ्रष्टाचार काण्ड र सुधारका अपूरो वाचाहरूसहित धेरै चुनौतीको झेल्नु पर्यो। चार वर्षअघि ओली र प्रचण्डबीचको सत्ता संघर्षले नेकपा विघटनमा परिणत भएपछि स्थिति उत्कर्षमा पुगेको थियो। त्यसको एक वर्षपछि पार्टी आधिकारिक रूपमा विभाजित भयो र गुटवादमा फर्कियो, जसले लामो समयदेखि नेपालको वामपन्थी राजनीतिलाई पिरोलेको छ। वर्तमानमा नेपालको कम्युनिस्ट आन्दोलनले परिवर्तनको लागि कट्टरपन्थी शक्तिबाट थप व्यावहारिक राजनीतिक संस्थामा भएको रूपान्तरणलाई प्रतिबिम्बित गर्दछ। राजतन्त्रलाई ध्वस्त पार्न र लोकतान्त्रिक गणतन्त्र स्थापना गर्न यसले महत्त्वपूर्ण भूमिका खेले पनि यसका नेताहरूले शासनको यथार्थका बीचमा क्रान्तिकारी आदर्शहरूलाई समर्थन गर्न संघर्ष गरे। देशले गरिबी, असमानता र अल्पविकासको सामना गरिरहँदा नेपालका कम्युनिस्ट पार्टीहरूको भविष्य भने अनिश्चित सन्तुलनमा झुन्डिएको छ। हाल उनीहरूले आफ्नो मौलिक लक्ष्यसँग पुनः जोडिने वा राजनीतिक सम्झौतापरस्त रहने भन्नेबारेमा भने प्रश्न उठेको छ।"
"प्रधानमन्त्री ओली आज धरान आउँदै, सुरक्षा व्यवस्था कडा",धरान : प्रधानमन्त्री केपी शर्मा ओली आज धरान आउने भएका छन्। बीपी कोइराला स्वास्थ्य विज्ञान प्रतिष्ठानको १३ औं दीक्षान्त समारोह उद्घाटन गर्न प्रधानमन्त्री ओली धरान आउन लागेका हुन्। प्रधानमन्त्री प्रतिष्ठानको कुलपति रहने प्रावधान छ। लामो समयसम्म रोकिएको प्रतिष्ठानको दीक्षान्त समारोह नभएका कारण प्रतिष्ठानबाट अध्ययन गरिसकेका डाक्टर र नर्सहरू दीक्षित हुन पाएका थिएनन्। प्रधानमन्त्री धरान आउने भएपछि सुरक्षा व्यवस्था कडा पारिएको छ। विराटनगरदेखि धरानसम्मको कोशी लोकमार्गमा प्रहरी परिचालन गरिएको छ। धरानमा पनि पर्याप्त प्रहरी परिचालन गरि सुरक्षा व्यवस्था कडा पारिएको सुनसरीका प्रहरी प्रमुख एसपी सुमनकुमार तिम्सिनाले जानकारी दिए। ओली धरान आउने भएपछि रास्वपाका कार्यकर्ता र कोशी नामाकरण खारेजीको माग राख्दै आन्दोलन गरेका पहिचान पक्षधरहरूले विरोध गर्न सक्ने भन्दै प्रहरीले कार्यक्रमस्थल र वरपर पर्याप्त प्रहरी परिचालन गरेको छ।
मोटरसाइकल दुर्घटनामा घाइते भएका एक युवकको मृत्यु,झापा : झापामा करिब एक साताअघि मोटरसाइकल दुर्घटनामा घाइते भएका एक युवकको मृत्यु भएको छ। हल्दिबारीका गाउँपालिका२ का अन्दाजी २१ वर्षीय सुमन मर्डीको गएराति मृत्यु भएको जिल्ला प्रहरी कार्यालय झापाले जनाएको छ। गत कात्तिक १८ गते भाइटीकाको साँझ ७:१५ बजे भद्रपुर नगरपालिका १० त्रिवेणी टोलमा धनुषमोडबाट केन्द्रमोडतर्फ आउँदै गरेको मे ६ प ३०७७ नम्बरको मोटरसाइकल आफैँ अनियन्त्रित भई दुर्घटना हुँदा चालक मर्डी घाइते भएका थिए। उनलाई उपचारका लागि प्रादेशिक अस्पताल भद्रपुर लगिएको थियो। घाइतेको अवस्था गम्भीर हुँदै गएपछि सोही दिन राति ९:३० बजे बीएण्डसी अस्पताल बिर्तामोड लगिएको थियो। त्यहाँबाट कात्तिक २३ गते थप उपचारको लागि भारत पुर्याएको थियो। उनको त्यहाँ पनि उपचार सम्भव नभएपछि आफन्तजनले घरमा ल्याई राखेका थिए। कात्तिक २५ गते न्यूरो अस्पताल विराटनगर लगेर सामान्य उपचार पश्चात् पुनः घरैमा ल्याएको र गएराति साढे १२ बजे उनको घरैमा मृत्यु भएको प्रहरीले जनाएको छ।
कोरलानाकासम्म सडक कालोपत्रे माग गर्दै अर्थमन्त्रीलाई बुझायो ध्यानाकर्षणपत्र,"जोमसोम : राष्ट्रिय गौरवको (बेनीजोमसोमकोरला) सडक आयोजनाअन्तर्गत कागबेनीकोरलानाकासम्म कालोपत्रे सडक विस्तारका लागि स्थानीयले माग गरेका छन्। उनीहरूले उपप्रधान तथा अर्थमन्त्री बिष्णु पौडेलसमक्ष लिखित माग बुझाएका छन् । नेकपा एमाले मुस्ताङकाठमाडौंसम्पर्क मञ्चको नेतृत्वमा आइतबार अर्थ मन्त्रालयमा कोरला सडक अन्तर्गत कागबेनीकोरला सडकलाई कालोपत्रे गर्न सरकारको ध्यानार्कषण गराइएको हो । एमाले मुस्ताङकाठमाडौं सम्पर्क मञ्चकी अध्यक्ष धनमाया रन्तेलासहित प्रतिनिधिसभा सदस्य देवीप्रकाश भट्टचन,लोमान्थाङ गाउँपालिकाका अध्यक्ष टसीनर्बु गुरुङ र एमाले मुस्ताङका उपसचिव सम्राट गौचन लगायतको टोलीले अर्थ मन्त्री पौडेललाई ४ बुँदे लिखित ध्यानार्कषण पत्र बुझाएको हो । एमाले मुस्ताङकाठमाडौं सम्पर्क मञ्चद्वारा अर्थ मन्त्री पौडेललाई पेश गरिएको लिखित पत्रमा कोरलानाका जोड्ने कागबेनीकोरला सडकलाई आवश्यक बजेट विनियोजन गरी कालोपत्रे योजना कार्यान्वयनमा ल्याउन आग्रह गरिएको छ । कोरला सडकअन्तर्गत जोमसोमकोरला ७ खण्डको ग्राभेल ४ वर्षअघि नै सकिएको र त्यसपछि कालोपत्रेको नयाँ योजना कार्यान्वयमा आउन नसकेको अर्थ मन्त्री पौडेललाई टोलीले जानकारी दिएको छ । उत्तरदक्षिण त्रिदेशीय व्यापारिक मार्गको रुपमा रहेको कोरलानाका जोड्ने ग्राभेल सडक कालोपत्रे हुन नसक्दा उपल्लो मुस्ताङ प्रस्थान गर्ने आन्तरिक तथा बाह्य पर्यटकलाई धुवा र धुलोले निकै सास्ती पुगेको पत्रमा उल्लेख गरिएको छ । आर्शिक काम बाहेक कोरलासम्मको ७ वटै खण्ड ग्राभेल भइसकेको छ, त्यसपछि उक्त सडकलाई समृद्ध तुल्याउन कालोपत्रेको योजना थपिएको छैन ,सम्पर्क मञ्चको पत्रमा लेखिएको छ,कोरलानाकासम्म कालोपत्रे पुरा भएमा पर्यटक तथा अन्य ब्यापारिक प्रयोजनमा जानेलाई सहज हुन्थ्यो, यसका लागि यथाशीघ्र बजेट विनियोजन होस् । सम्पर्क मञ्चले नेपालचीनको सीमानाका कोरलामा आवश्यक भौतिक संरचना निर्माणका लागि बजेट विनियोजन गर्न अर्थ मन्त्री पौडेलसमक्ष माग गरिएको छ । चीनतर्फ ठूला ठूला व्यापापारिक प्रतिष्ठानका साथै सरकारी भौतिक संरचना निर्माण गरिसकेको उल्लेख गर्दै ज्ञापनपत्रमा भनिएको छ,हाम्रोतर्फबाट कोरलानाकामा भन्सार,अध्यागन,एकिकृत सुरक्षा पोस्ट,सुख्खा बन्दरगाह लगायत व्यापारिक प्रतिष्ठानका भौतिक निर्माण आवश्यक रहेको छ ,यसका लागि सरकारले बजेट विनियोजनको व्यवस्था गरोस् । यसैगरी मुस्ताङका नागरिकहरुलाई सहज रुपमा सीमापार व्यापार गर्न विगतमा जस्तै विशेष सहुलियतका साथै प्रवेश पास दिने व्यवस्था गरिदिन अर्थ मन्त्री पौडेलको ध्यानार्कष गराइएको हो । नेपाली उत्पादनका विभिन्न वस्तुहरुको तिब्बती बजारमा सहज रुपमा व्यापार गर्न पाइने गरी व्यवस्थापन गर्न सरकारतर्फ कुटनीतिक पहल थाल्नुपर्नेमा टोलीले ज्ञापनपत्रमार्फत अर्थमन्त्री पौडेललाई सुझाएको छ । यस्तै एमाले मुस्ताङकाठमाडौं सम्पर्क मञ्चले कोरलानाका खुल्ला भएको १ वर्ष वितिसक्दासमेत सरकारले नाकामा खाद्य ,पेय र पशु क्वारेन्टाइनजस्ता अतिआवश्यक भौतिक पूर्वाधारको व्यवस्थापन गर्न नसकेको अर्थ मन्त्री पौडेललाई जानकारी गराएको छ। नाकामा नेपाल पक्षबाट क्वारेन्टाइन नहुँदा नेपालचीन आयात निर्यातमा समेत प्रतिकूल असर पुगेको र यसले राजश्व संकलन समेत प्रभावित बनेको स्थानीयहरू बताउँछन्। सम्पर्क मञ्चले लिखित ध्यानार्कषण गराइपछि अर्थ मन्त्री पौडेल निकट भविष्यमै मुस्ताङ पुग्ने टोलीलाई जानकारी गराएको प्रतिनिधि सभा सदस्य देवीप्रकाश भट्टचनले जानकारी दिए । सम्माननीय प्रधानमन्त्रीको चीन भ्रमणको कार्यतालिका रहेको छ, यसैले तत्कालै जानसक्ने अवस्था रहेन,अर्थ मन्त्री पौडेलको भनाई उदृत गर्दै प्रतिनिधि सभा सदस्य भट्टचनले भने,'सम्मानीय प्रधानमन्त्रीको चीन भ्रमण सकिए लगत्तै मुस्ताङ जाने छु ,सडक तथा कोरलानाको भौतिक संरचनालगायतका विषयमा सरकारले पहल गर्नेछ ।"
माओवादी केन्द्रले पौष २ गतेका लागि बोलायो केन्द्रीय समिति बैठक,काठमाडौं : नेकपा माओवादी केन्द्रले केन्द्रीय समिति बैठक पौषमा गर्ने भएको छ। सोमबार बसेको पदाधिकारी बैठकले पुस २ देखि ७ गतेसम्म केन्द्रीय समिति बैठक गर्ने निर्णय गरेको उपाध्यक्ष एवम् प्रवक्ता अग्नी सापकोटाले जानकारी दिए। माओवादी केन्द्रको केन्द्रीय कमिटी बैठक उपनिर्वाचन अघि नबस्ने निर्णय गरेको हो। सत्ताबाट बाहिरिएपछि सबै प्रदेशमा परामर्श समितिको बैठक र छलफल गरेको माओवादी केन्द्रले छठ लगत्तै केन्द्रीय कमिटीको बैठक बस्ने तयारी गरेपछि पौषमा तय भएको छ। बैठकको तयारीका लागि मंसिर ३ गते पदाधिकारी बैठक बोलाएको छ। माओवादीले मंसिरमा पालिका सम्मेलन गर्ने भएको छ।
माओवादी केन्द्रको पदाधिकारी बैठक : उपनिर्वाचनका उम्मेदवारको नाम अनुमोदन,काठमाडौं : नेकपा माओवादी केन्द्रले आगामी मंसिर १६ गते हुने उपनिर्वाचनका लागि सिफारिस भइ आएका उम्मेदबारको नाम अनुमोदन गरेको छ। सोमबार बिहान बसेको माओवादी केन्द्रको पदाधिकारी बैठकले तल्ला कमिटीबाट सिफारिस भएका उम्मेदवारको नाम अनुमोदन गरेको पार्टी प्रवक्ता अग्निप्रसाद सापकोटाले जानकारी दिए। प्रवक्ता सापकोटाले उपनिर्वाचनमा आफ्ना उम्मेदवारहरूलाई जिताउनका लागि एकतावद्ध भएर पहल कदमीका लागि नेता तथा कार्यकर्ताहरूलाई अपिल गर्ने निर्णय भएको उनले बताए। यसैगरी उपनिर्वाचनमा जित आफ्नो पक्षमा पार्न योजना तथा कार्यक्रम बनाउँदै अघि बढ्न पार्टी नेता कार्यकर्तालाई आग्रह समेत गरेको उनले बताए। बैठकले मङ्सिर मसान्तसम्म पालिकासभा र खबरदारी सभामार्फत प्रभावकारी जनपरिचालनको कार्यक्रम गर्ने निर्णय गरेको छ । राष्ट्रिय तथा अन्तराष्ट्रिय मुद्दामा सरकारको उपस्थीति कमजोर भएको र राम्रा काम गर्नेलाई हटाउने प्रयास भइरहेकाले सरकारबिरुद्धको खवरदारीलाई सशक्तरुपमा अघि बढाउने निर्णय भएको प्रवक्ता सापकोटाले बताए। उनले अग्रमन र जनताको अधिकार बढाउने विषयमा संविधान संशोधन हुनुपर्ने र राजनीतिक स्थायीत्वका लागि पूर्ण समानुपातिक निर्वाचन प्रणालीमा जानुपर्नेमा माओवादीको जोड रहेको उल्लेख गरे। यस्तै बैठकले पुस २ गते केन्द्रीय समितिको बैठक आह्वान गर्ने निर्णय गरेको छ ।
यस्तो होस् चीन भ्रमणमा ओली कूटनीति,"प्रधानमन्त्री केपी शर्मा ओली चीन भ्रमणमा जाने भएका छन्। प्रधानमन्त्री भएपछि अक्सर दक्षिणी छिमेकी मुलुक भारत जाने परम्परा तोड्दै प्रधानमन्त्री चीन जान लागेपछि अनेक राजनीतिक तरंग पैदा भएका छन्। यस्तै तरंगमा सत्ता ढाल्नसम्म खोज्ने नेपाली राजनीतिक अभ्यास पुरानै हो। उसो त प्रधानमन्त्री ओली असोजमै अमेरिका भ्रमण गरेर फर्किइसकेका छन्। अब चीन जाने तयारीअन्तर्गत मंसिर १७ गतेदेखि २० गतेसम्म भ्रमण तालिका सार्वजनिक भएको छ। यसअघि प्रधानमन्त्री रहँदा ओलीले २०७५ असार ४ गतेदेखि ९ गतेसम्म ६ दिन चीन भ्रमण गरेका मात्र थिएनन्, ५१ उपलब्धि भनेर सार्वजनिकसमेत गरेका थिए। यस पटकको उनको भ्रमण पनि दीर्घकालीन असर पर्ने राजनीतिक विषयमा केन्द्रित हुनेमा शंका छैन। किनभने राजनीतिक पण्डितहरू प्रधानमन्त्री चीनमा हुँदै या आउनेबित्तिकै सत्ताविमुख हुन्छन् भन्नेसम्म अनुमानको कारोबार गरिरहेका छन्। यस्तो अनुमान र अड्कलबाजीका बीच कुनै पनि बेला सत्ता फेरबदलका तयार हुने राजनीतिक संस्कारले पनि नेपाली राजनीतिलाई तासको घरमा परिणत गर्ने काम दलहरूले नै गरेका हुन्। सतहमा हेर्दा, यसपटक चीन भ्रमणमा सर्वाधिक चासोको मसलादार विषय पोखरा अन्तर्राष्ट्रिय विमानस्थल बनेको छ। पोखरा क्षेत्रीय अन्तर्राष्ट्रिय विमानस्थल निर्माण गर्दा चीनसँग लिइएको ऋण अनुदानमा परिणत गर्न नेपाल सरकारको भगीरथ प्रयास छ। पटकपटक सरकारीस्तरबाट पत्राचार भए पनि चीनले यसलाई रुचिपूर्वक प्रतिक्रिया दिन चाहिरहेको छैन। अर्थ मन्त्रालयले नै ऋणलाई अनुदानमा परिणत गर्न आग्रह गरेको ओली प्रधानमन्त्री हुनुअघिकै विषय हो। यसैले पोखरा विमानस्थल निर्माणमा उपलब्ध भएको ऋण अनुदानमा बदल्न प्रधानमन्त्रीको भ्रमण कामयाव हुन्छ कि हुन्न भन्ने सबैमा जिज्ञासा छ। पोखरा अन्तर्राष्ट्रिय विमानस्थलमा चीनको एक्जिम बैंकको २५ अर्ब ८८ करोड रुपैयाँ ऋण लगानी छ। २०७२ चैत ८ गते सम्झौता भएर २०७३ पुस २७ गतेबाट विमानस्थल निर्माण सुरु भएको हो। २०७९ पुस १७ गते विमानस्थल उद्घाटन भएको हो। चीनसँग सबैभन्दा ठूलो आशा बेल्ट एन्ड रोड इनिसियटिभ (बीआरआई) परियोजना पनि ऋणमा नभई अनुदान बनोस् भन्ने हो। यसपटक सरकारले ठूलो स्वरमा नभने पनि ऋण अनुदानमै बदल्ने सम्झौता हुने बताएपछि यसले निकै ठूलो हलचल ल्याएको छ। यो हलचल सत्ता फेरबदलसम्मका विषय बनेका छन्। बीआरआई र विमानस्थल निर्माणको ऋण अनुदानमा बदल्न ओली सफल भए उनको मात्र होइन, चीन, नेपाल र नेपालमा प्रधानमन्त्रीको दल नेकपा एमालेको पनि राजनीतिक भविष्य अरू ज्वाजल्यमान भएर सत्ता गठबन्धन साझेदार र चीनविरोधी अदृश्य शक्तिहरूको भविष्य तेजोबधमा पर्न सक्छ। विमानस्थलको ऋणले सरकार समस्यामै छ। अर्कातिर विमानस्थलबाट सिधा अन्तर्राष्ट्रिय उडान नहुँदा घाटा नै छ। नेपालले बीआरआईमा सन् २०१७ मा हस्ताक्षर गरेको हो। बीआरआईअन्तर्गत कुनै पनि काम औपचारिक रूपमा सुरु भइसकेको छैन। सात वर्षसम्म नेपालले किन बीआरआइलाई सकारात्मक रूपमा लिएन र चासोका साथ परियोजना अगाडि बढाएन भन्ने चीन पक्षको पनि चिन्तन छ। चिनियाँ आयोजनालाई सकारात्मक रूपमा अघि बढाउन सक्रियता नदेखाउने अनेक सरकारका अनुहारबारे चीन जानकार छ। यस पटकको भ्रमणमा पनि यो विषयमा गम्भीरतापूर्वक छलफल हुने देखिन्छ। चीन आफ्ना परियोजनालाई नेपालमा सफलीभूत बनाउने महत्त्वाकांक्षामा छ। ऊ अन्य देशमा गरेको लगानी सफल भइरहँदा नेपाललाई पनि यस्तै परियोजना दिएर नतिजा विश्वलाई देखाउन उद्यत् छ। एक चीन नीतिमा अटल नेपाली भूमिबाट बेलाबखत प्रतिद्वन्द्वी मुलुकहरूले गरेको जासुसी पनि चीनलाई मन परेको छैन। वैदेशिक सहयोगका आडमा नेपालबाट चीनविरुद्ध भइरहेको गतिविधि रोक्न चीन पनि आफ्ना परियोजना नेपालमा विकास गरेर यस्ता गतिविधिलाई भित्रीरूपमा लगाम लगाउन बिल्कुल इच्छुक छ। उसलाई यो पनि थाहा छ कि नेपालमा चिनियाँ परियोजना नेपाली शासकका निष्क्रियताले भन्दा वैदेशिक अदृश्य शक्ति जो चीनविरुद्ध परिचालित छन्, तिनको दबाबले ढिलाइ भइरहेको छ। र, यसले चीनलाई नै असर परिरहेको छ। यसैले नेपाल सरकारले हल्ला गरेर विषयलाई ठूलो बनाउन खोजेकाले पनि चीनले तत्काल प्रतिक्रिया नदिएको हुन सक्छ। नत्र चीनका लागि २६ अर्ब रुपैयाँ कुनै ठूलो धनराशि होइन। उसो त चीनलाई यो पनि थाहा छ कि ६५ अर्ब रुपैयाँको एमसीसीमा लागत बढिरहेको छ। नेपालमा बीआरआइकै मार्गमा एमसीसीको पनि गजबार तेर्सिएको छ। एमसीसी र बीआरआई पानीढलोमा भेट हुने नभई एकअर्कालाई क्रस गरेर रूपमा अघि बढ्ने स्थितिमा छ। एमसीसी २०७४ भदौ २९ गते सम्झौता भएर २०७८ फागुन १५ गते संसद्बाट अनुमोदन भएको हो। मिलेनियम च्यालेन्ज सम्झौता (कम्प्याक्ट) लागू हुने क्रममा हस्ताक्षरपछि कार्यान्वयनमा जानै ६ वर्ष लाग्यो। ६३ करोड अमेरिकी डलरको परियोजना ५० करोड अमेरिकी डलर अनुदान र १३ करोड अमेरिकी डलर नेपाल सरकारले बेहोर्ने सम्झौता थियो। अहिले बढेर ६ करोड ७० लाख अमेरिकी डलर थप भएको छ भने नेपालले पहिला २०६३ प्रतिशत खर्च ब्यहोरे पुग्नेमा बढेर २८२६ प्रतिशत पुगेको छ। अर्थात् एमसीसीमा नेपालले थप ९ अर्ब रुपैयाँ बेहोर्नु पर्ने भएको छ। उस्तै खालका विदेशी परियोजनामा एउटामा लगानी नै वृद्धि गर्न पनि नेपाल तयार हुने, अर्कोमा ऋणसम्झौता गरेर किन अनुदानमा परिणतका लागि आग्रह गर्ने भन्ने राजनीतिक प्रश्नले यतिखेर सबैलाई तताएको छ। एमसीसीमा लागत बढ्दा पनि मौनता र चिनियाँ परियोजना सबै अनुदानमा रूपान्तरणको विषय पक्कै मिल्ने कुरै होइन। तर दलहरू यही कुरा उचालिरहेका छन्। चिनियाँ ऋण अनुदानमा बदलिनुपर्ने आवाज उठिरहेछ। चिनियाँ ऋणजाल नेपालका लागि अहितकारी भनिएको छ। यो समूहले नेपालभर गरेको कार्यक्रम झट्ट हेर्दा दक्षिणको छिमेकी मुलुक भारतलाई बेवास्ता नगर्न खबरदारी गरिएजस्तो देखिए पनि समग्रमा यो अभियान पश्चिमा, ईयूको परियोजनालाई प्रवर्द्धन र चिनियाँ गतिविधि निस्तेजमा केन्द्रित देखिन्छ। यो विषम परिस्थितिमा प्रधानमन्त्री भारत नगई चीन गइरहँदा ल्याउने तरंग पक्कै सानोतिनो हुने कुरै भएन। अब व्यापारमा नेपाल भारतसँग मात्र आश्रित हुनुपर्ने अवस्था छैन। किमाथांका, कोरोला, हिल्सा नाका पनि सञ्चालनका विकल्प छन्। सिगात्सेकेरुङ काठमाडौं रेल्वेको काम पनि छ। ६ वर्षअघि नै प्रधानमन्त्री रहँदा ओलीले भ्रमण गरेर फर्कने क्रममा गरेको सम्झौता हो। बीआरआई समझदारीपत्र अनुसार, कनेक्टिभिटीअन्तर्गत बन्दरगाह, रोड, रेल्वे, उड्डयन र सूचनालाई ट्रान्स हिमालय बहुआयामिक कनेक्टिभिटी नेटवर्कमा राखेर व्यापक बनाउने समझदारी छ। जुन अरू देशका लागि पनि नेपाल हुँदै सूचना बाहिरिने र चीनसम्म पुग्ने भयको राजनीतिसँगै आफ्नो सहयोगबिना पनि नेपाल विकास हुने विषय नलुक्ने पक्का हो। योसँगै चीनले उत्तर दक्षिण आर्थिक करिडोर विकासलाई गति दिन कोशी आर्थिक करिडोर, गण्डकी आर्थिक करिडोर र कर्णाली आर्थिक करिडोर निर्माण अघि सारेको छ। चीनका सीमा जोडिएका नेपाली भूगोलको विकासमा सकारात्मक देखिएको चीन सबै क्षेत्रमा सहयोगका लागि पाँच वर्षअघि नै सहमति गरेर बसेको छ। यसपटक भ्रमणमा चीनले यी सबै विषयमा दोहोर्याएर प्रतिवद्धता खोज्ने र कार्यान्वयनको शिरा सुरु गर्ने प्रतिबद्धता जनाउनुअघि एउटै प्रश्न उठ्नेछः एमसीसीको लागत बढ्दा पनि विरोध नहुने, चीनको ऋण सम्झौता अनुदानमा बदल्ने कसरी ? यस्तो बेला प्रधानमन्त्रीले सबै देशसँग सन्तुलित सम्बन्ध विकासका लागि कूटनीतिक हिसाबले यसलाई समाधानको बिन्दुमा लैजान सके देशकै हितमा हुनेछ। नत्र नेपालमा चलाइएको स्यालहुइँयाजस्तै यो सत्ता फेरबदलको भद्दा अभ्यासको अर्को तुरूप हुनेमा शंका छैन। किनभने नेपालमा चीनले गरिरहेको व्यवहार मन नपराउने नेपाली मात्रै होइनन्, नेपालको आडमा थुप्रै दक्षिण तथा पश्चिमका शक्तिहरू छन्। जो नेपाललाई किस्तीमा परियोजना राखेर चीनविरुद्ध गतिविधि गर्ने सेल्टर बढाउन र स्थापित गरेर चीनलाई तर्साइरहन चाहन्छन्। त्यसैले, प्रधानमन्त्रीले भन्ने गरेको शक्तिसँग नझुक्ने प्रण चीन भ्रमणमा पनि प्रयोग गर्नगराउन ज्ञात अज्ञात अदृश्य शक्तिहरू लागि परेकाले यो औपचारिक भ्रमणभन्दा पनि कूटनीतिक र निष्ठापूर्वक नेपालका पक्षमा उभिने प्रधानमन्त्रीकालकै महत्त्वपूर्ण तथा नेपालका लागि दूरगामी असर पार्ने खुडकलो सावित होस्।"
जीप दुर्घटनामा मृत्यु भएका पाँच जनाको सनाखत,"बागलुङ : बागलुङको जैमिनी नगरपालिका७ जैदीमा भएको जीप दुर्घटनामा मृत्यु भएका पाँचै जनाको सनाखत भएको छ। सोमबार बिहान जैमिनी नगरपालिका८ छिस्तीबाट सदरमुकाम बागलुङ बजार आउँदै गरेको ग २ च ९२४७ नम्बरको पीकअप भ्यान जैमिनी७ जैदीको हर्देवा पाखाको भित्रि सडकमा दुर्घटना हुँदा पाँच जनाको घटनास्थलमै मृत्यु भएको थियो। दुर्घटनामा जैमिनी नगरपालिका८ छिस्ती केवईका ३८ वर्षीय महेन्द्र पुन, सोही ठाउँकी २० वर्षीय रश्मी श्रीस, ५० वर्षीया नन्दकली पुन, १७ वर्षीय निरज श्रीस र ७५ वर्षीय कुल प्रसाद श्रीसको मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) विजय यादवले जानकारी दिए। दुर्घटनामा छिस्ती केवईकै ४५ वर्षीय गंगा बहादुर श्रीस घाइते भएका छन्। उनको शरीरको विभिन्न भागमा चोट लागेको र अवस्था मध्यम रहेको डीएसपी यावदले बताए। घाइतेलाई धौलागिरी अस्पतालमा उपचारको लागि ल्याइँदै छ। जीप सडकदेखि ५ सय मिटर तल खसेको स्थानीयले बताए।"
काँक्रेविहार संरक्षणको निहितार्थ,"कर्णाली प्रदेश आजका दिनमा देशको केन्द्र काठमाडौंबाट दुर्गम भए पनि कुनै बेला आफैंमा केन्द्र हो । सभ्यता र संस्कृतिका हिसाबले आजको नेपालमा काठमाडौं खाल्डोको जुन ऐतिहासिकता छ, अर्काे ऐतिहासिकता भएको ठाउँ भनेको कर्णाली हो । जहाँ नेपाली भाषाको विकासमात्रै होइन, धेरै संस्कृतिको उन्नयन पनि भएको थियो । खस साम्राज्यको ऐतिहासिक खण्ड नेपाली सभ्यता र संस्कृतिको महत्त्वपूर्ण समय हो । आधुनिक नेपालमा कर्णाली प्रदेशको केन्द्र बनाइएको सुर्खेत मध्यकालीन खस साम्राज्यको पालामा पनि एउटा केन्द्र थियो । त्यस बखतका शासकले निर्माण गरेको सांस्कृतिक वैभवको द्योतक काँक्रेविहार हो । जसको पुरातात्विक अध्ययनले प्रमाणित गरेको छ, यो विक्रम सम्बत् १३ सय सालपछि निर्मित थियो र बौद्ध अध्ययन केन्द्र थियो । नेपालमा यसै पनि सांस्कृतिक सम्पदाको संरक्षणको महत्त्व शासनले बुझेको छैन, त्यसमाथि बौद्ध धर्म र यसका सम्पदाको संरक्षण तुलनात्मक रूपमा कम प्राथमिकता छन् । काँक्रेविहारको पुनर्निर्माणका लागि १ सय ८८ वर्षको पर्खाइ एउटा उदाहरण हो । विक्रम सम्बत् १८९० को भूकम्पले भत्काएको काँक्रेविहार २०७८ सालमा पुरातत्त्व विभागले पुनर्निर्माण गरेको हो । संघीय लोकतान्त्रिक गणतान्त्रिक शासन व्यवस्थाले ऐतिहासिक बौद्ध सम्पदा पुनर्निर्माण गरेर राज्यको समावेशी चरित्रलाई सम्बोधन गरेको मान्नुपर्छ । प्राचीन सम्पदाको पुनर्निर्माणपछिको निरन्तरता भनेको फेरि पनि त्यसको संरक्षण हो । हालैका दिनमा आकर्षक पर्यटकीय गन्तव्य बनिरहेको विहारमा सँगसँगै केही विकृति पनि देखा परेका थिए । त्यसलाई रोक्ने प्रयास फलस्वरूप वन कार्यालयले वनभोजमा रोक लगाएको छ । यो आफैंमा स्वागतयोग्य छ । धार्मिक पवित्रस्थलमा मनोरञ्जन निषेध नै हुनुपर्छ । वनभोज भनेको रमाइलो गतिविधि हो । काँक्रेविहार रामरमितास्थल होइन, ज्ञान केन्द्र हो । शान्तिक्षेत्र पनि हो । जसरी खसराज्यका पालामा विहार अध्ययन केन्द्र र ज्ञान केन्द्र थियो । त्यसैगरी, काँक्रेविहारलाई ज्ञानकेन्द्रका रूपमा पुनस्र्थापना गर्नुपर्छ । विहार पुनर्निर्माणपछि राज्यको दायित्व त्यो हो । वनभोजलगायत मनोरञ्जनात्मक गतिविधि हुँदा शान्ति विपरीत र धार्मिकस्थलको मर्मविपरीत त भएकै थियो, त्यसमाथि वरपरको जंगलका वन्यजन्तुमा पनि असर परेको थियो । वन कार्यालयले नै मनोरञ्जन निषेध गरेर सही कदम चालेको छ, नभए यसमा पुरातत्त्व विभागले नै ध्यान दिन जरुरी थियो । वनले पुरातत्त्व विभागको आँखा खोलिदिएको हुनुपर्छ ।"
"उजाडिएको नयाँगाउँ : यसपालि त मनै फाट्यो, कहाँ जाने, कसरी बाँच्ने ?","कसैको गोठ रित्तिएको छ। घर भत्किएकाहरू कोही आफन्तको घरमा आश्रय लिएका छन्। कोही डेराजीवन बिताउन थालेका छन्। नयाँगाउँ (पनौती) : भत्केको घरमाथि थचक्क बसे। मुखबाट बोली नै फुटेन। बरर आँसु झारे। अनि, घरको भग्नावेश हेर्दै टोलाए। एकछिन भक्कानिए। अनि, भने, कहाँ गएर बाँच्ने होला ?, पनौती२, नयाँगाउँका गणेश दाहालले आँसु झार्दै भने। ०७२ को भुइँचालोले दाहालको घर क्षतिग्रस्त बनायो। सरकारी अनुदान र ऋणपान गरेर जतोतसो घर बनाए। त्यही घर पनि असोज १२ को पहिरोले बाँकी राखेन। घर त लियो, लियो। दुई महिने नातिनी प्रिन्सा र बुहारी गोपिनीलाई पनि पहिरोले पुर्यो। कहिले भूकम्प त कहिले पहिरोले घरपरिवार लैजान थालेपछि अब त गाउँ नै छोड्नुपर्ने हो कि भन्ने पिरलो दाहाललाई छ। दुवै जना छोराले अब यहाँ नबसौं। चटक्कै छोडेर अन्यत्रै सरौं भनिरहेका छन्, स्थलगत रिपोर्टिङमा गएको अन्नपूर्ण पोस्ट्को टोलीसँग दाहालले दुःखेसो पोखे, अन्य ठाउँमा गएर पनि के गर्ने होला ? के गरेर खाने होला ? चिन्तै चिन्ता छ। काठमाडौंबाट दक्षिणपूर्वमा अवस्थित पनौती२ को नयाँगाउँका दाहाल घरवाविहीन छन्। पारिवारिक सदस्य गुमाएको पीडा आलो नै छ। दाहालको परिवार मात्र होइन, सिंगो नयाँगाउँ शोकमा छ। दर्जनौं घर ढलेका छन्। कतिपय चर्किएका छन्। क्षतिग्रस्त घर छोडेर कोही आफन्तकोमा आ श्रय लिएर बसेका छन्। कतिपय डेरामा छन्। यस वर्षका दसैंतिहार त कसरी आए, कसरी गए ? गाउँलेले पत्तै पाएनन। शोकाकूल नयाँबस्ती उराठ लाग्दो छ। असोज १२, कालोदिन गत असोज १० गते रातिदेखि पानी पर्न सुरु भयो। तीन दिनसम्म पानी परेको पर्यै भयो। खोला, खोल्सामा माटोसहितको भल बग्न थाल्यो। असोज १२ गते बिहानदेखि नयाँगाउँको दर्जनौं ठाउँमा पहिरो खस्न थाल्यो। घरगोठ नै सोहोर्न थाल्यो। पहिरो र बाढीमा परेर पनौती नगरपालिका क्षेत्रका २० जनाले ज्यान गुमाए। गाउँलेहरू असोज १२ लाई कालोदिन भन्छन्। पनौती नगरपालिकाका प्रमुख रामशरण भण्डारीले झन्डै ५ सय घर पूर्णरूपमा क्षतिग्रस्त भएको जानकारी दिए। उनका अनुसार दुई हजारभन्दा बढी पशुचौपाया पुरिए। पुरिएका पशुचौपायाका कारण पनौती२, नयाँगाउँमा दुर्गन्ध फैलिएको छ। गाउँलेहरू कष्टकर जीवन बिताइरहेका छन्। बाढी पहिरोबाट ठूलो धनजनको क्षति भएपछि सरकारले यो क्षेत्रलाई विपद् संकटग्रस्त क्षेत्र घोषणा गरेको छ। पनौती नगरपालिकाले विस्थापित र संकटमा परेका परिवारलाई पुनस्र्थापना गर्न र क्षति भएका पुनर्संरचना पुनर्निर्माणका लागि सहयोग गर्न अपिल गरेको छ। मुलुकमा वर्षाको मापन गर्न थालिएको ५४ वर्ष भयो। काठमाडौं उपत्यकामा १७ ठाउँमा वर्षातको मात्रा नाप्ने केन्द्र छ। मनसुन बाँकी नै रहेको उल्लेख गर्दै जल तथा मौसम विज्ञान विभागले भीषण वर्षा हुन सक्ने भएकोले सजग रहन सूचना जारी गरेको थियो। तर, वर्षात नहुँदै जोखिमको सम्भावनाका बारेमा कसैले हेक्का राखेन। काठमाडौंमा असोज ११ गते रेकर्ड ब्रेकिङ वर्षात नै भयो। क्षणभरमै विद्युत् र सञ्चार सेवा अबरुद्ध भए। त्रसित जनजीवन रोशी खोलाको उद्गमस्थल हो, पनौती२। यहीं खोलाले कतिपयको घरबास बगायो। साढे ४ हजार जनसंख्या रहेको वडा नम्बर २ का कतिपय घर खण्डहर जस्तै छन्। पहिरो प्रभावित माथिल्लो भेगका घरहरू भत्किएका र चर्किएका छन्। जमिनमा धाँजा फाटेको छ। चर्किएका घरमा बसेकाहरूमा भय र त्रास छ। काभ्रेपलाञ्चोकका सांसद एवं पूर्वमन्त्री गोकुल बास्कोटा बस्ती नै विस्थापित गर्नुपर्ने अवस्था सिर्जना हुनुमा ढुंगा खानी उद्योगको जथाभावि ढुंगा उत्खनन र क्रसर उद्योग नै मुख्य कारक रहेको बताउँछन्। स्थानीय बासिन्दाको जीवन नै अस्तव्यस्त गरायो, पहिरोसँगै रोशी खोलाले। पहिरो र खोलाको बाढीले कैयौंको घरखेत बगायो। बीपी राजमार्गलाई नै क्षतविक्षत बनायो। पहिरोका कारण नयाँबस्तीका दाहाललगायत ६० जनाको घर पूर्णरूपमा क्षतिग्रस्त भए। पनौती नगरपालिकाको बढी प्रभावित क्षेत्रमा पर्छ, वडा नम्बर २ को नयाँबस्ती। पहिरोले क्षतिग्रस्त घरमाथि बसेर भक्कानिँदै पनौती२ नयाँगाउँका गणेश दाहाल । तस्बिर : अशोक दुलाल पहिरो नगएको बस्ती नै छैन। सबै गाउँलेहरू पहिरो प्रभावित छन्। घरहरू जोखिममा छन्। बस्न लायक छैनन, वडा नम्बर २ का वडाध्यक्ष पुरुषोत्तम अधिकारी भन्छन्, बाढी र पहिरोबाट जोगिएका घरहरू पनि क्षतिविक्षत छन्। जनधन र अन्य क्षतिको यकिन विवरण संकलनमा स्थानीय जनप्रतिनिधिहरू खटिएका छन्। डेढ महिना बित्तिसक्दा पनि क्षतिको पूर्ण विवरण आइसकेको छैन। वडाध्यक्ष अधिकारी भन्छन्, ६० वर्षको भएँ। यसपटक जस्तो भीषण र अविरल रूपमा वर्षा भएको योभन्दा पहिले थाहा पाइन्। यसपालि त मनै फाट्यो पनौती२ को नयाँबस्तीलाई ९ वर्ष अघिको भूकम्पले तहसनहस पारेको थियो। घर ढले, तर जमिनमा धाँजा फाटेका थिएनन्। पहिरोले भने आँगन नै चिराचिरा परेका छन्। दर्जनौंस्थानमा गएको पहिरोले सडक अबरुद्ध छ। पानीका पाइपहरू फुटेका छन्, बस्तीमा खानेपानीको अभाव छ। जनधन गुमाएका परिवार शोकमा छन्। कसैले परिवारका सदस्य गुमाएका छन्। कसैको गोठ रित्तिएको छ। घर भत्किएकाहरू कोही आफन्तको घरमा आश्रय लिएका छन्। कोही डेराजीवन बिताउन थालेका छन्। पनौती२ का वडाध्यक्ष अधिकारीका अनुसार, वडाका तीन जनाको पहिरोले पुरेर ज्यान गयो। ३५ वटा बाख्रा, ९ वटा भैंसी र ७ वटा गाई पहिरोमा पुरिएका थिए। गोठसँगै पहिरोले चौपायालाई पनि पुर्यो। अझैं निकाल्न सकिएको छैन, अधिकारीले भने। चौपाया पुरिएको स्थानमा पुग्दा दुर्गन्ध आइरहेको थियो। नयाँ बस्तीको जमिन चिराचिरा परेको छ। पहिरोले घर चर्किएका कारण गाउँलेहरूको मन छियाँछियाँ भएको छ। बिहान उठ्दा त पहिरोले आँगन लगिसकेको रहेछ। झन्न ज्यान जोगिएछ, हतारहतार रुझ्दै घरबाट निस्क्यौं, विस्थापित सुमन आचार्यले भने, घरबाट निस्किएको केहीबेरमै पछाडीपट्टि पहिरो गयो। केहीबेर ढिलो गरेको भए एकै चिहान भइने रहेछ। असोज १२ गते बिहान २० दिनको छोरा बोकेर बाहिर निस्केको घटना सुनाउँदा सुनाउँदै २९ वर्षीय आचार्यको गला अवरुद्ध भयो। आँशु पुछ्न थाले। कुन ठाउँ जाउँ , कसलाई सुनाउँ ? घर र जमिन चिराचिरा परेपछि युवाहरू गाउँ छोड्न अभिभावकलाई आग्रह गरिरहेका छन्। तर, बुढापाकाहरू पुख्र्यौली थलोको मायाले तत्कालै गाउँ छोड्न मानिरहेका छैनन्। कृषि मुख्य पेसा भएका गाउँलेका लागि नयाँबस्तीमा बस्न सक्ने अवस्था छैन। तर, कुन ठाउँ जाने ? के गर्ने ? यस्ता प्रश्नले स्थानीयवासी अनिर्णयको बन्दी छन्। बाढीपहिरोले बासस्थान क्षतविक्षत पारेका पीडितहरू पनि स्थानान्तरण हुन चाहन्छन्। भाडा तिरेर डेरामा कतिञ्जेल बस्ने ? बाढीपहिरो प्रभावितहरूको सामूहिक प्रश्न छ, अरू ठाउँमा घर बनाउन जग्गा छैन। जग्गा किनेर घर बनाउन सक्ने स्थिति छैन। अब हामी के गर्ने ? कसो गर्ने ? अब सार्वजनिक पर्ति जग्गा खोज्नुपर्छ। घरबास भत्केका, क्षतिग्रस्त भएका विस्थापितहरूलाई सरकारी पर्ति जग्गामा स्थानान्तरण गर्नु जरुरी छ। गोकुल बास्कोटा, सांसद ज्यान जोगाउन हतारहतार घरबाहिर बाहिरियौं। केहीबेर मै घरको पछाडिपट्टि पहिरो गयो। ढिलो गरेको भए एकै चिहान भइने रहेछ। सुमन आचार्य, पीडित पहिरोमा परेर बुहारी र नातिनीले ज्यान गुमाए। घर भत्कियो। छोराले घरबास छोडौं भनिरहेको छ। गणेश दाहाल, पीडित तीन परिवार छुुट्टाछुट्टै घरमा बस्थ्यौं। घर भत्केपछि एकै ठाउँमा संयुक्त बस्न थालेका छौं। राति निद्रा पर्दैन। डर लाग्छ। सानुमैया सापकोटा, पीडित राहत वितरण गर्यौं। पीडितहरूको माग एकीकृत बस्तीमा स्थानान्तरण गर्दिनुपर्यो भन्ने छ। प्रदेशसंघीय सरकारले चासो र चिन्ता देखाउँदै सहयोग गर्नुपर्छ। पुरुषोत्तम अधिकारी  वडाध्यक्ष, पनौती२ नयाँबस्ती बाढीपहिरो गएपछि उद्धारका लागि वडाध्यक्ष अधिकारीको अगुवाइ गरेका थिए। तत्कालका लागि खाद्यान्न सहित ओढ्ने ओच्छ्याउने व्यवस्था गरिएको थियो। पहिरोले अबरुद्ध सडक पन्छाउँदै वडाअध्यक्ष अधिकारी चाउचाउ, चिउरा बोकेर घरदैलोमा पुगेको स्थानीयहरू बताउँछन्। चिनजानेका र मनकारी समाजसेवीबाट सहयोग माग्यौं। अन्धकारमा रहेका गाउँलेलाई तीन लाख बराबरको सोलार बत्ती बाँड्यौं। सीमित साधन स्रोतका बाबजुत तत्कालका लागि खाद्यान्न लगायतका राहत बाँड्यौं, वडाध्यक्ष अधिकारी भन्छन्, जसरी भए पनि यो ठाउँबाट एकीकृत बस्तीमा स्थानान्तरण गर्दिनुपर्यो भन्ने पहिरो प्रभावितको माग छ । दिगो रूपमा पुनस्र्थापनाका लागि प्रदेश र संघिय सरकारले सहयोगको आसमा छौं। गाउँलेहरू घरमा ढुक्कसँग बस्ने अवस्था छैन। विपद् प्रभावितको उद्धार र राहतका लागि विपद् पीडित उद्धार र राहतसम्बन्धी (सातौं संशोधन ) मापदण्ड,२०७७ जारी भएको छ। मापदण्डमा भनिएको छ, जोखिममा परेका बस्तीको पहिचान गरी त्यस्ता बस्तीको संरक्षण तथा बस्ती स्थानान्तरण लगायतका उपयुक्त व्यवस्था गर्नका लागि आवश्यक अध्ययन, अनुसन्धान, योजना तथा कार्यक्रम निर्माण, बजेट तथा स्रोत साधनको व्यवस्था संघ, प्रदेश र स्थानीय तहले गर्नुपर्ने छ। यस्ता बस्तीको जोखिम घटाउनेसम्बन्धी कार्यक्रम कार्यान्वयनको व्यवस्था गर्नुपर्ने छ। वडाध्यक्ष अधिकारीबाहेक अरू कोही आफ्ना पीडा र माग सुन्न नआएकोमा गाउँलेहरूको गुनासो छ । चुनावका बेला भोट माग्न आएका नेताहरू विपत्तिको बेला अनुहार नदेखाएकोमा आक्रोशित छन्। राज्यद्वारा भएको उपेक्षाले आक्रोशित एक पीडितले भनिन्, अब चुनावमा भोट माग्न आउलान् नि ? काभ्रेमा पानीको स्थायी स्रोत नै क्षतिग्रस्त भएको छ। जहाँबाट बृहत् खानेपानी आयोजनाअन्तर्गत पनौती, बनेपा, धुलिखेलसम्म पिउने पानीको आपूर्ति हुन्थ्यो। अहिले स्थानीय बासिन्दालाई पानीको अभाव छ। क्रसरका कारण बस्ती नै क्षतविक्षत रोशी खोला आसपासमा छन्, अव्यवस्थित ढुंगा खानी र क्रसर उद्योग। विपत्ति निम्तिनु अघि रोशी खोलाभरी स्काभेटर, डोजर र ठूला ट्रकहरू निर्वाध चल्थे। रातभर डोजर, टिप्पर चलेको आवाजले सुत्नसमेत असहज हुन्थ्यो। पहिरोले चिरैचिरा पारेको नयाँगाउँ । पनौती नगरपालिकाका प्रमुख रामशरण भण्डारी अधिक वर्षाका साथै ढुंगा खानी, क्रसर उद्योगहरूका कारण नै बस्ती विस्थापित हुन पुगेको बताउँछन्। काभ्रेपलाञ्चोक क्षेत्र नं २ का सांसद एवं पूर्वमन्त्री गोकुल बास्कोटा पनि बस्ती नै विस्थापित गर्नुपर्ने अवस्था सिर्जना हुनुमा ढुंगा खानी उद्योगको जथाभावि ढुंगा उत्खनन र क्रसर उद्योग नै मुख्य कारक रहेको बताउँछन्। ढुंगाखानीबाट निस्केको धुलोमाटो खोलामा फालिन्थ्यो। जसबाट खोला पुरिँदै गयो। निरन्तरको वर्षाले रोशी खोलाको बहाब फेरियो। बस्तीमा छिर्यो। यसकासाथै अव्यवस्थित सडक विस्तारले पनि पहिरो निम्त्याएको जानकारहरूको भनाइ छ। सांसद बास्कोटाका अनुसार, प्राकृतिक विपत्तिले केही सन्देश पनि छोडेको छ। पहिरो र बाढीले विध्वंश निम्तिनुमा रोशी खोला किनार क्षेत्रमा रहेको ढुंगा खानी र क्रसर उद्योग पनि जिम्मेवार रहेको उनको भनाइ छ। स्थानीय बासिन्दा पनि सांसद बास्कोटाको भनाइमा सहमत देखिन्छन्। बाढीपहिरोले मानवीय र भौतिक क्षति गरेको छ। यो अकल्पनीय विपत्ति यसअघि कहिल्यै नआएको स्थानीय ज्येष्ठ नागरिकहरू बताउँछन्। विस२०११, २०२८ र २०३८ सालमा पनि बाढीपहिरो आएको थियो। पहुँचवाला र प्रभावशाली व्यक्तिहरूले सञ्चालक रहेको ढुंगाखानी र क्रसर उद्योगप्रति स्थानीय बासिन्दा रुस्ट देखिन्छन्। ढुंगा खानीमा निर्वाध रूपमा चलेका क्रसर उद्योगकै कारण उठिबास लागेको पीडितहरूको गुनासो छ। सांसद बास्कोटा पनि क्रसर उद्योगहरू नै मुख्य जिम्मेवार रहेको बताउँछन्। नयाँ गाउँको तलतिर ढुंगा खानी छ। त्यहाँ क्रसर उद्योगहरू छन्। क्रसर उद्योगमा चलेका मेसिनहरूले जमिन थर्काएको छ, सांसद बास्कोटा भन्छन्, क्रसर उद्योग सञ्चालनको अनुमति दिनै हुने थिएन। बस्ती नै सिध्याउनुमा क्रसर उद्योग नै मुख्य कारक हुन्। राजस्वको लोभ गर्नुहुँदैन। खानी र पानीसँगै चल्दैन। पानीको संरक्षण गर्नुपर्छ। स्थानान्तरण कति सहज ? डेढ महिनाअघि कसैले कल्पनासमेत गरेका थिएनन् कुनै दिन थातथलो छोड्नु पर्ला भनेर। समयले यसरी कोल्टे फेर्यो कि, यतिखेर नयाँबस्तीका बासिन्दा एकीकृत बस्ती भए तुरुन्तै घरबास छोड्न तयार छन्। बाढीपहिरोकोबाट विस्थापितका लागि पुनस्र्थापना गर्न कार्यविधि बनाउने काम भइरहेको विपद् प्राधिकरणले जनाएको छ। त्यसका लागि विपद् प्रभावित निजी आवास पुनर्निर्माण अनुदान वितरण (मस्यौदा) कार्यविधि, २०७७ बनिरहेको प्राधिकरणको भनाइ छ। वनेपाको वडा नं १ र २ का मात्रै झन्डै दुई सय परिवारलाई स्थानान्तरण गर्नुपर्ने प्रारम्भिक निष्कर्ष निकालिएको छ। वडा नं २ ले मात्रै झन्डै २ करोड २० लाख रुपैयाँको बजेट विपद्मा खर्च गर्ने निर्णय गरेको छ। स्थानान्तरण गराउनका लागि कसरी प्रक्रिया अघि बढाउने भन्ने सम्बन्धमा ठोस निष्कर्ष निस्किसकेको छैन। अन्यौल नै छ। यहाँ अहिलेसम्म सरकारी पर्ति जमिन पाइएको छैन, वडा नं २ का वडाध्यक्ष अधिकारी थप्छन्, स्थानीय सरकारले मात्रै गर्न सक्ने अवस्था छैन। प्रदेश र संघीय सरकारले पनि चासो र चिन्ता देखाउनुपर्छ। सहयोग गर्नुपर्छ। पहिरो र बाढी प्रभावित क्षेत्र काभ्रेपलाञ्चोक क्षेत्र नं २ का का सांसद एवं पूर्वमन्त्री गोकुल बास्कोटाका अनुसार घरघडेरी गुमाएका विस्थापितका लागि राज्यले जमिन उपलब्ध गराउनुपर्ने बताउँछन्। नागरिकप्रति सरकार जवाफदेही हुनुपर्छ। विस्थापितलाई सुरक्षित बसोबासका लागि स्थानान्तरण गर्नुपर्छ, सांसद बास्कोटा भन्छन्, सरकारी सार्वजनिक पर्ति जग्गा खोज्नुपर्छ। सकेसम्म सोही वडामा त्यो नभएमा पायक पर्ने वडामा एकीकृत बस्तीको व्यवस्था गर्नुपर्छ। गरिआएको पेसा पनि गर्न सक्नेमिल्ने गरी व्यवस्था गर्नुपर्छ। सरकारले जमिन किनेर दिने भन्ने हुँदैन। अब जथाभावि ढुंगा खानी उत्खनन कार्य रोक्नुपर्छ। बसोबासका लागि अनुदान मापदण्ड बन्दै छ  डा डिजन भट्टराई, प्रवक्ता, राष्ट्रिय विपद् जोेखिम न्यूनीकरण तथा व्यवस्थापन प्राधिकरण बाढीपहिरोका कारण घरबारविहीन भएकाको स्थानान्तरणका लागि के भइरहेको छ ? विपद् प्रभावित निजी आवास पुनर्निर्माण अनुदान वितरण (मस्यौदा) कार्यविधि (मापदण्ड) बन्दै छ। बसिरहेको घरबास क्षतिग्रस्त भयो र अन्य स्थानमा बसोबासका लागि जग्गा जमिन छैन भने सरकारले जग्गा खरिदका लागि अनुदान दिने कार्यविधि बन्दै छ । उक्त कार्यविधिमा तीन लाखसम्मको जग्गा खरिदका लागि अनुदान दिन सक्ने व्यवस्था छ। घर बनाउन पनि अनुदान दिने व्यवस्था कार्यविधिमा छ ? अनुदान पाएको जग्गामा गएर विस्थापित घर बनाउँदा खेरि पनि पुनः अनुदान दिने व्यवस्था सहितको कार्यविधि मन्त्रिपरिषद् (क्याबिनेट) मा पुगेको छ। मन्त्रिपरिषद्ले पास गरेपछि हिमाली जिल्लामा ५ लाख, पहाडमा ४ लाख र तराई मधेसमा ३ लाखसम्मको जग्गा खरिद गर्न पाउने व्यवस्था कार्यविधिमा छ। पनौती नगरक्षेत्रका बाढी पहिरोबाट विस्थापितहरू स्थानान्तरणको माग गरिरहेका छन्। त्यसका लागि स्थानीय तहले के गर्नुपर्छ ? जिल्ला विपद् व्यवस्था समितिले बस्न अयोग्य रहेको निष्कर्ष निकालेर निर्णय गर्नुपर्छ। ठूलो बस्ती नै स्थानान्तरण गर्नुपर्ने हो भने विपद् प्राधिकरणको टोली गएर अध्ययन, अवलोकन गरी प्रतिवेदन तयार पार्नुपर्ने हुन्छ। अहिले बसिरहेको र स्थानान्तरण हुने नयाँ ठाउँमा पनि बस्न योग्य छछैन हेर्नुपर्छ। बाढीपहिरोमा परेर मृत्यु भएकाहरूको परिवारले राहत रकम कसरी लिन सक्छन् ? मृतकको हकमा मृतकका परिवारका सदस्यले आफ्ना वडा कार्यालयमा निवेदन दिनुपर्छ। आवास क्षति बापतको राहत रकम लिनका लागि क्षतिको विवरणसहित वडा कार्यालय वा जिल्ला प्रशासन कार्यालयमा निवेदन दिनुपर्छ।"
सहकारी सहकारी! चौरासी चौरासी!,"राजनीति गरिरहँदा तिनलाई थाहै हुन्न, आफूले केके गरे ? जहाँजहाँ राजनीति गर्छन्, त्यहाँत्यहाँ उपद्रो गर्छन्। त्यसो त, राजनीति नगरिएको ठाउँ नै हुन्न। त्यसैले सायद कुनै पनि ठाउँ राजनीतिमुक्त नै छैन त्यहाँ। एउटा ठूलो क्षेत्र छ। पूर्वपश्चिम फैलिएको। उत्तरतिर हिमाच्छित चुचुराहरूको लहरमा संसारकै सबैभन्दा उच्च शिखर, दक्षिणतर्फ हरिया फाँटहरू, ठाउँठाउँमा स्थिर तालतलैया र सलल बगिरहेका कञ्चन नदीहरू। समष्टिमा, सदाबहार प्रकृतिले भरिपूर्ण संसारभरिकै सुन्दर भूभाग। भन्नै परेन, त्यहाँ मानिसहरू नै बस्छन्। ती मानिसहरू धेरै काम गर्छन्। धेरै काममध्ये बढी कुरा गर्ने काम गर्छन्, त्यसमा पनि एकआपसका कुरा काट्ने काम गर्छन्। त्यहाँका मान्छेले खास अझै अर्को महत्त्वपूर्ण काम गर्छन्। एक किसिमले, त्यो महत्त्वपूर्ण कामलाई पेसाको रूपमै अँगालेका छन् तिनले। काम हो राजनीति। मरिमेटेर, धर्म भने पनि कर्म भने पनि राजनीति गर्छन् तिनीहरू। दैनिकी नै भने पनि हुन्छ, राजनीति नगरे तिनीहरूलाई खाएकै पच्दैन, निद्रै लाग्दैन। राजनीतिको आकारको कुरा गर्ने हो भने त्यसको कुनै सीमा छैन। सानो खालको, मझ्यौला खालको, ठूला खालको; जुनसुकै आकारको, रङरङको। राजनीति गरिरहँदा तिनलाई थाहै हुन्न, आफूले केके गरे ? जहाँजहाँ राजनीति गर्छन्, त्यहाँत्यहाँ उपद्रो गर्छन्। त्यसो त, राजनीति नगरिएको ठाउँ नै हुन्न। त्यसैले सायद कुनै पनि ठाउँ राजनीतिमुक्त नै छैन त्यहाँ। फेरि, राजनीति गर्ने तरिका एउटै खालको छैन। विभिन्न रूप धारण गरेर राजनीति गरिराखिएको हुन्छ। कार्यालयमा हेरौं, सामान्य कर्मचारी वा प्रशासकका रूपमा राजनीति गरिराखेको देखिन्छ। विद्यालयविश्वविद्यालयमा हेरौं, शिक्षक वा विद्यार्थीका रूपमा। अस्पतालहरूमा डाक्टरका रूपमा। धन्न, त्यहाँ बिरामीले चाहिँ राजनीति गर्दैनन्। मन्दिरमा समेत राजनीति गरिराखेका हुन्छन् मठाधीशहरूले। शासनसत्तामा सबैभन्दा बढी राजनीति हुन्छ त्यहाँ। चुनाव गर्दादेखि लिएर चुनाव जित्ने, अझ चुनाव हराउने राजनीति चल्छ त्यहाँ। सरकार बनाउने र सरकार ढाल्ने राजनीति त त्यहाँ दालभात खाएबराबर छ। त्यस्तो राजनीति गर्दा, कहिल्यै मिल्न नसक्नेहरू पनि बडा आत्मीय भएर मिलिराखेका हुन्छन् भने मिल्नुपर्नेहरू जन्मजात शत्रुजस्ता भएर अलग्गिराखेका हुन्छन्। फेरि, तिनैका पछि लागेर उठ् ! भन्दा उठ्ने र बस् ! भन्दा बस्नेहरू यत्तिकै छिचिमिरा झैं सग्बगाइरहेका देखिन्छन्। स्वभावतः शासनसत्तालाई नै जीवनको लक्ष्य बनाउनेहरू प्रायः अखबारका पृष्ठहरू र टेलिभिजनका स्क्रीनहरूमा बराबर देखिन्छन्। कोही लोकतन्त्रका कुरा गरेर थाक्दैनन्, कोही आर्थिक उन्नतिका कुरा गरिरहन्छन्, कसैले राजतन्त्रको वकालतमा व्यस्त र मस्त छन्, कसैले गणतन्त्रको स्थायित्वमा जोड दिइरहन्छन्। र, तिनका कुरा सुन्दासुन्दा सुन्नेलाई झोंक चलिराखेको हुन्छ। तर तिनका कुरालाई नपत्याएर, सुन्नेहरूले तिनलाई बाह्रै महिना आमाचकारी गाली गरिराखेका हुन्छन्। विडम्बना ! चार वर्षमा आउने चुनावलाई बल्लबल्ल आएको दसैं नै मानिन्छ कि कुन्नि ! सदैव गाली गरिराख्ने मनहरू फरक्कै फर्कन्छन् र तिनलाई नै स्वस्तिक छापको लालमोहर लगाइदिएर विश्वासको मत दिन्छन्। यसैअन्तर्गत कतैकतै त जन्मँदै नजन्मेकाले पनि र मरिसकेकाहरूले पनि मत दिएका हुन्छन्। यसरी, चुनाव जितिसकेपछि अनि सुरु हुन्छ वास्तविक राजनीति। माथि सुरुमा भनिएका एउटा वाक्य एउटा ठूलो क्षेत्रअन्तर्गत, सलल बगिरहेका कञ्चन नदीहरूसँग एउटा अर्को पंक्ति जोड्न छुटेको छ। त्यो हो त्यहाँ कञ्चन नदी मात्रै हैन धमिला खोलाहरू पनि बगिरहेका छन्। यो वाक्यलाई यहीँनिर वास्तविक राजनीतिसँग जोड्न मुनासिव देखिन्छ। खोलाको पानी जति धमिलो छ, त्यति नै अझ त्योभन्दा पनि धमिलो छ त्यहाँको राजनीति। मूलतः जति पनि ठूलो खालको राजनीति छ, व्यक्तिगतपारिवारिक स्वार्थसिद्धिका लागि राजनीति गरेको देखिन्छ। देखिन्छ भन्नुभन्दा पनि ठोकुवाका साथ हो नै भने भन्ने हो भने न्यायोचित ठहर्ला। हो, त्यही सुन्दर सम्पूर्ण भूभागमा फैलिएको छ त्यो राजनीति। त्यहाँ के हुँदैन, राजनीतिको नाममा सम्पूर्ण चलखेल हुन्छ। कोही, प्रहरीको पाहुना बनेर नखाएको विषको असर पर्यो भन्दै चिच्याइरहेका हुन्छन्। त्यहीँनिर उनका समर्थनमा सरकारविरुद्ध नाराजुलुस लागिरहेको सुनिन्छ। कोही, दानको सम्पत्तिलाई लुटको कमाइ भएको आरोप खेपिरहेका देखिन्छन्। कसैले, आधिकारिक भएर पनि, बाढीमा बगेकालाई प्राकृतिक प्रकोप भन्दै आफ्नो काँध थाप्न नसक्ने बताउनेहरू पनि यहीँ पाइन्छन्। सपनाजपना नै सहकारी सहकारी को मन्त्र जप्ने पनि उत्तिकै देखिन्छन्। सबैभन्दा त यहाँ चौरासी चौरासी भन्दै उफ्रिनेहरूको घुइँचो बढी भेटिन्छ। साँच्चै, गजबकै क्षेत्र छ यो ! अब त आशंका नगरी रहनै सकिन्न कतै कुनै कुन्नी के खाना त होइन यो ?"
क्रसरका कारण बस्ती नै क्षतविक्षत,"काभ्रे : रोशी खोला आसपासमा छन्, अव्यवस्थित ढुंगा खानी र क्रसर उद्योग। विपत्ति निम्तिनु अघि रोशी खोलाभरी स्काभेटर, डोजर र ठूला ट्रकहरू निर्वाध चल्थे। रातभर डोजर, टिप्पर चलेको आवाजले सुत्नसमेत असहज हुन्थ्यो। पनौती नगरपालिकाका प्रमुख रामशरण भण्डारी अधिक वर्षाका साथै ढुंगा खानी, क्रसर उद्योगहरूका कारण नै बस्ती विस्थापित हुन पुगेको बताउँछन्। काभ्रेपलाञ्चोक क्षेत्र नं २ का सांसद एवं पूर्वमन्त्री गोकुल बास्कोटा पनि बस्ती नै विस्थापित गर्नुपर्ने अवस्था सिर्जना हुनुमा ढुंगा खानी उद्योगको जथाभावि ढुंगा उत्खनन र क्रसर उद्योग नै मुख्य कारक रहेको बताउँछन्। ढुंगाखानीबाट निस्केको धुलोमाटो खोलामा फालिन्थ्यो। जसबाट खोला पुरिँदै गयो। निरन्तरको वर्षाले रोशी खोलाको बहाब फेरियो। बस्तीमा छिर्यो। यसकासाथै अव्यवस्थित सडक विस्तारले पनि पहिरो निम्त्याएको जानकारहरूको भनाइ छ। सांसद बास्कोटाका अनुसार, प्राकृतिक विपत्तिले केही सन्देश पनि छोडेको छ। पहिरो र बाढीले विध्वंश निम्तिनुमा रोशी खोला किनार क्षेत्रमा रहेको ढुंगा खानी र क्रसर उद्योग पनि जिम्मेवार रहेको उनको भनाइ छ। स्थानीय बासिन्दा पनि सांसद बास्कोटाको भनाइमा सहमत देखिन्छन्। बाढीपहिरोले मानवीय र भौतिक क्षति गरेको छ। यो अकल्पनीय विपत्ति यसअघि कहिल्यै नआएको स्थानीय ज्येष्ठ नागरिकहरू बताउँछन्। विस२०११, २०२८ र २०३८ सालमा पनि बाढीपहिरो आएको थियो। पहुँचवाला र प्रभावशाली व्यक्तिहरूले सञ्चालक रहेको ढुंगाखानी र क्रसर उद्योगप्रति स्थानीय बासिन्दा रुस्ट देखिन्छन्। ढुंगा खानीमा निर्वाध रूपमा चलेका क्रसर उद्योगकै कारण उठिबास लागेको पीडितहरूको गुनासो छ। सांसद बास्कोटा पनि क्रसर उद्योगहरू नै मुख्य जिम्मेवार रहेको बताउँछन्। नयाँ गाउँको तलतिर ढुंगा खानी छ। त्यहाँ क्रसर उद्योगहरू छन्। क्रसर उद्योगमा चलेका मेसिनहरूले जमिन थर्काएको छ, सांसद बास्कोटा भन्छन्, क्रसर उद्योग सञ्चालनको अनुमति दिनै हुने थिएन। बस्ती नै सिध्याउनुमा क्रसर उद्योग नै मुख्य कारक हुन्। राजस्वको लोभ गर्नुहुँदैन। खानी र पानीसँगै चल्दैन। पानीको संरक्षण गर्नुपर्छ। स्थानान्तरण कति सहज ? डेढ महिनाअघि कसैले कल्पनासमेत गरेका थिएनन् कुनै दिन थातथलो छोड्नु पर्ला भनेर। समयले यसरी कोल्टे फेर्यो कि, यतिखेर नयाँबस्तीका बासिन्दा एकीकृत बस्ती भए तुरुन्तै घरबास छोड्न तयार छन्। पहिरोले चिरैचिरा पारेको नयाँगाउँ । बाढीपहिरोकोबाट विस्थापितका लागि पुनस्र्थापना गर्न कार्यविधि बनाउने काम भइरहेको विपद् प्राधिकरणले जनाएको छ। त्यसका लागि विपद् प्रभावित निजी आवास पुनर्निर्माण अनुदान वितरण (मस्यौदा) कार्यविधि, २०७७ बनिरहेको प्राधिकरणको भनाइ छ। वनेपाको वडा नं १ र २ का मात्रै झन्डै दुई सय परिवारलाई स्थानान्तरण गर्नुपर्ने प्रारम्भिक निष्कर्ष निकालिएको छ। वडा नं २ ले मात्रै झन्डै २ करोड २० लाख रुपैयाँको बजेट विपद्मा खर्च गर्ने निर्णय गरेको छ। स्थानान्तरण गराउनका लागि कसरी प्रक्रिया अघि बढाउने भन्ने सम्बन्धमा ठोस निष्कर्ष निस्किसकेको छैन। अन्यौल नै छ। यहाँ अहिलेसम्म सरकारी पर्ति जमिन पाइएको छैन, वडा नं २ का वडाध्यक्ष अधिकारी थप्छन्, स्थानीय सरकारले मात्रै गर्न सक्ने अवस्था छैन। प्रदेश र संघीय सरकारले पनि चासो र चिन्ता देखाउनुपर्छ। सहयोग गर्नुपर्छ। पहिरो र बाढी प्रभावित क्षेत्र काभ्रेपलाञ्चोक क्षेत्र नं २ का का सांसद एवं पूर्वमन्त्री गोकुल बास्कोटाका अनुसार घरघडेरी गुमाएका विस्थापितका लागि राज्यले जमिन उपलब्ध गराउनुपर्ने बताउँछन्। नागरिकप्रति सरकार जवाफदेही हुनुपर्छ। विस्थापितलाई सुरक्षित बसोबासका लागि स्थानान्तरण गर्नुपर्छ, सांसद बास्कोटा भन्छन्, सरकारी सार्वजनिक पर्ति जग्गा खोज्नुपर्छ। सकेसम्म सोही वडामा त्यो नभएमा पायक पर्ने वडामा एकीकृत बस्तीको व्यवस्था गर्नुपर्छ। गरिआएको पेसा पनि गर्न सक्नेमिल्ने गरी व्यवस्था गर्नुपर्छ। सरकारले जमिन किनेर दिने भन्ने हुँदैन। अब जथाभावि ढुंगा खानी उत्खनन कार्य रोक्नुपर्छ।"
अवैध सम्बन्ध : सात महिनाको गर्भपतन गराएर फरार भएपछि,"झापा : झापाको हल्दिवारी गाउँपालिका१ गोलधापस्थित द नेपाल हेल्थ क्लिनिक एन्ड डाइग्नोस्टिक सेन्टरको शौचालयभित्र गर्भपतन गराएर फरार भएकी महिला पक्राउ परेकी छन् । नवजात शिशु (छोरा) गर्भपतन गराएकी बिर्तामोडकी अदाजी ३५ वर्षीया महिलालाई आइतबार दिउँसो करिब २ बजे घरबाटै पक्राउ गरी जिल्ला प्रहरी कार्यालय झापा ल्याइएको डीएसपी कृष्णकुमार चन्दले जानकारी दिए । विवाहित ती महिलाका श्रीमान् वैदेशिक रोजगारीका लागि साउदी अरबमा रहेको जनाइएको छ । अवैध सम्बन्धबाट गर्भ रहेपछि त्यसलाई डाइग्नोस्टिक सेन्टरमा गर्भपतन गराउन महिला पुगेकी थिइन् । त्यो गर्भ कसको हो भनेर ती महिलाले व्यक्तिको नाम नखुलाए पनि गोलधापतिरका व्यक्तिको भएको स्वीकारेको जनाइएको छ । पेट दुख्यो भनेर ती महिला शनिबार बिहान ७ बजे सिटी सफारी चढेर डाइग्नोस्टिक सेन्टर पुगेकी थिइन् । त्यहाँ पुगेपछि उनलाई इन्जेक्सन लगाइएको थियो । त्यसपश्चात् उनको गर्भपतन भएको थियो । उनले शौचालयमा गएर अन्दाजी ७ महिनाको शिशुलाई फालेर भागेकी थिइन् । प्रहरीले शिशुलाई मृत अवस्थामा फेला पारेका थिए । शिशु जीवितै जन्मिएको वा मृत अवस्थामा जन्मिएको त्यस बारेमा प्रहरीले अनुसन्धान गरिरहेको डिएसपी चन्दले बताए । ती महिलालाई सिसी टिभी फुटेजको आधारमा पहिचान गरी पक्राउ गरिएको हो । अहिले अनुसन्धानकै क्रममा रहेकोले महिलाको नाम सार्वजनिक नगरिएको बताउँदै डीएसपी चन्दले भने,ज्यान कसुर मुद्दामा अदालतबाट म्याद थपेर अनुसन्धान हुँदैछ,महिलाको बयानको आधारमा थप कुरा खुल्नेछ । घटनामा अन्य व्यक्तिहरू पनि दोषी भेटिए उनीहरूलाई पनि कानुनी दायरमा ल्याउने उनको भनाइ छ । प्रहरीले गर्भपतन गराउने डाइग्नोस्टिक सेन्टरका सञ्चालक सुजन घिमिरेमाथि पनि निगरानी राखेको जनाइएको छ ।"
