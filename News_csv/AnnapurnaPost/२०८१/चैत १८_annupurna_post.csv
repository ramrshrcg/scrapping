शीर्षक,विवरण
तीन महिनापछि पुनः सुरु भयो दाङमा हवाई सेवा,दाङ : दाङको टरिगाउँ एर्पोटमा तीन महिनापछि पुनः हवाई सेवा सञ्चालनमा आएको छ। तीन महिनासम्म रोकिएको हवाई सेवा सोमबारबाट पुनः सुरु भएको हो। तीन महिनापछि सोमबारदेखि टरिगाउँ विमानस्थलबाट केही यात्रुलाई लिएर नेपाल एरलाइन्सको जहाज काठमाडौं गएको हो। नेपाल एयरलाइन्सका स्टेसन इन्चार्ज बलबहादुर सुनारका अनुसार विमानको इन्जिनमा समस्या आएपछि सेवा बन्द भएको थियो। चैत महिनामा हप्तामा दुई दिन उडान हुने र वैशाख महिनादेखि यात्रु संख्या अनुसार चार दिनसम्म सेवा बढ्न सक्ने इन्चार्ज सुनारले बताए। विमानस्थलको धावनमार्ग ७५० मिटर मात्र भएका कारण साना जहाजले मात्रै सेवा दिने अवस्था रहेको छ। विमानस्थलको स्तरोन्नति र विस्तारका लागि विस्तृत परियोजना प्रतिवेदन (डीपीआर) तयार गरिएको छ। यसमा धावनमार्ग १ हजार २५० देखि १ हजार ५ सय मिटर लम्ब्याउने प्रस्ताव छ। यसका लागि चार बिघा जग्गा अधिग्रहण प्रक्रिया अघि बढिरहेको छ। सरकारले बजेट समेत विनियोजन गरेको छ। साबिक राप्ती अञ्चलको पुरानो विमानस्थल हो। यो विमानस्थल २०११ सालदेखि सञ्चालन हुँदै आएको छ।
तीनकुने घटनामा मिडियाको पक्षमा निर्णय लिन सरकारलाई पत्रकार महासंघको सात दिने अल्टिमेटम,"काठमाडौं : तीनकुनेको हिंसात्मक प्रदशर्नका बेला सञ्चारमाध्यम र सञ्चारकर्मीमाथि भएको हमलाविरूद्ध आन्दोलनरत नेपाल पत्रकार महासंघले शनिबार सरकारलाई ध्यानाकर्षण पत्र बुझाएको छ। महासंघले गृहमन्त्री रमेश लेखक, प्रदेश समितिहरूले मुख्यमन्त्री र आन्तरिक मामिला मन्त्री र शाखाहरूले सम्बन्धित जिल्लाका प्रमुख जिल्ला अधिकारीमार्फत सोमबार ध्यानाकर्षण पत्र बुझाएको महासंघका महासचिव रामप्रसाद दाहालले जानकारी दिए। महासंघले मृतक पत्रकारको न्याय र उनका परिवारलाई क्षतिपूर्ति, आगजनी र ढुंगामुढा गरी क्षति पुर्याइएका सञ्चार गृहलाई क्षतिपूर्ति, घाइते पत्रकारको उपचार, क्षति पुर्याइएका र हराएका सञ्चार उपकरणको क्षतिपूर्ति तथा सञ्चार गृह र सञ्चारकर्मीको सुरक्षाको प्रत्याभूति नभए एक सातापछि सरकारविरूद्ध आन्दोलित हुने चेतावनी सरकारलाई दिएको छ। ध्यानाकर्षण पत्रमा आगोमा जलेर ज्यान गुमाएका पत्रकार सुरेश रजकको सम्बन्धमा छानबिन गरी दोषीलाई तत्काल कारबाही गर्न र उनका परिवारलाई क्षतिपूर्ति दिन, क्षति पर्याइएका अन्नपूर्ण पोष्ट्, कान्तिपुर टेलिभिजन, हिमालयन टेलिभिजनलाई क्षतिपूर्ति दिन र घाइते पत्रकारलाई क्षतिपूर्ति र निशुल्क उपचार उपलब्ध गराउन माग गरिएको छ। त्यस्तै विगतदेखिकै प्रेस स्वतन्त्रता उल्लंघनका घटनामा संलग्नहरूलाई कानुनी कारबाही र सञ्चार गृह तथा सञ्चारकर्मीको सुरक्षाको उचित प्रबन्ध मिलाउन महासंघले माग गरेको छ। ती मागको यथोचित सम्बोधन नभए महासंघ सरकारविरूद्ध आन्दोलित हुने महासचिव दाहालले बताए। गृहमन्त्री लेखकलाई महासंघका कार्यवाहक अध्यक्ष दीपक आचार्य नेतृत्वको प्रतिनिधिमण्डलले ध्यानाकर्षण पत्र बुझाएको हो। आचार्यले महासंघका माग सम्बोधन गर्न आनुरोध गरेका छन् भने गृहमन्त्री लेखकले मागप्रति सरकार गम्भीर रहेकाले आवश्यक परामर्शपछि निर्णय लिइने जानकारी गराए। महासंघको टोलीले मारिएका पत्रकार रजकको परिवार र आफन्तसँग भेटी छलफल गरेको छ।"
टियु केन्द्रीय क्याम्पसको स्ववियु सभापतिमा नेविसंघका जोशी निर्वाचित,काठमाडौं : त्रिभुवन विश्वविद्यालय (टियु) केन्द्रीय क्याम्पसको स्ववियु सभापतिमा नेविसंघका दीपराज जोशी निर्वाचित भएका छन्। सोमबार भएको निर्वाचनमा उनले अनेरास्ववियु र अखिल क्रान्तिकारीका उम्मेदवारलाई पराजित गरेका हुन्। नेविसंघका केन्द्रीय अध्यक्ष डुजान शेर्पाका अनुसार जोशीले प्रतिस्पर्धीलाई ८ मतले पराजित गरेका थिए। जोशीले ७८९ मत ल्याउँदा अनेरास्ववियुका सिद्धान्त भट्टले ७८१ र अखिल क्रान्तिकारीका प्रविन दाहालले ७२७ मत प्राप्त गरे। निर्वाचतमा ३ हजार ११८ मत खसेको थियो। सभापतिबाहेक अन्य पदमा भने अनेरास्ववियुका उम्मेदवार निर्वाचित भएका छन्। सचिवमा अनेरास्ववियुका हिक्मत कुमार बुढा र कोषाध्यक्षमा सञ्चमाया सुब्बा निर्वाचित भएको टियु प्रशासनले जानकारी दिएको छ।
पूर्वराजा ज्ञानेन्द्रलाई जरिवाना तिराउने निर्णय तत्काल फिर्ता लिन बालेनलाई चेतावनी,"काठमाडौं : काठमाडौं महानगरपालिकाले पूर्वराजा ज्ञानेन्द्र शाहलाई जरिवाना तोकिएको भन्दै राजसंस्था पुनःस्थापनाका लागि संयुक्त जनआन्दोलन समितिले गम्भीर ध्यानाकर्षण जनाएको छ। समितिका कार्यवाहक संयोजक डा जगमान गुरुङले विज्ञप्ति जारी गरेर महानगरपालिकाका मेयर बालेन्द्र शाह (बालेन)ले गरेको निर्णयप्रति आपत्ति जनाएका हुन्। पूर्वराजालाई जरिवाना तोकेर भ्रम र अनास्था फैलाइएको समितिको ठहर छ। 'चैत १५ गते काठमाडौं, तीनकुनेमा राष्ट्र, राष्ट्रियता, धर्म, संस्कृति र नागरिक बचाउ महाअभियानले सरकारसँग पूर्वस्वीकृति लिएर संयुक्त जनआन्दोलन समितिको अपनत्वमा सम्पन्न भएको कार्यक्रममा सो क्षेत्रमा वातावरण प्रदूषण भएको भनी काठमाडौं महानगरपालिकाले 'श्री ज्ञानेन्द्र शाह निर्मल निवास' भन्ने उल्लेख गरी जरिवाना पत्र पठाएकोमा यस समितिको गम्भीर ध्यानाकर्षण भएको छ। उक्त पत्राचारबाट राजाका सम्बन्धमा भ्रम र अनास्था सिर्जना गर्ने कुत्सित उद्देश्य रहेको यस समितिको ठहर रहेको छ। उक्त कार्यक्रम कानुन बमोजिम राष्ट्र, राष्ट्रियता, धर्म, संस्कृति र नागरिक बचाउ महाअभियानले अनुमति लिई आयोजना गरिएको नेपाल प्रहरी र जिल्ला प्रशासन कार्यालयको अभिलेखमा समेत उल्लेख रहेको छ,' विज्ञप्तिमा भनिएको छ। उक्त तथ्यको ज्ञानको अभाव वा भ्रम सिर्जना गर्ने उद्देश्यले गरिएको सो पत्राचार यसपूर्व महानगरपालिका स्वयंले गरेको निर्णय विपरीत रहेको समितिले जनाएको छ। 'त्रिभुवन अन्तर्राष्ट्रिय विमानस्थलमा राजाको स्वागतार्थ आयोजित कार्यक्रमका सन्दर्भमा राजालाई नभई आयोजकलाई यस्तो पत्राचार गरिएको आफ्नै नीति विपरीत यस पटकको महानगरको निर्णय दुर्भावनायुक्त छैन भन्न सकिने देखिँदैन। अतः उक्त कार्यक्रमको जिम्मेवारी आयोजक संस्थाहरू स्वयंले लिने हो,' विज्ञप्तिमा भनिएको छ। समितिले महानगरपालिकाले उक्त निर्णय तत्काल फिर्ता नलिएमा सोविरुद्ध कानुनी प्रक्रियामा जाने चेतावनी पनि दिएको छ। महानगरपालिकाले तीनकुने क्षेत्रमा फोहोर, तोडफोड गरेको विषयमा पूर्वराजा ज्ञानेन्द्रलाई विभिन्न आठ शीर्षकमा ७ लाख ९३ हजार जरिवाना तोकेको थियो।"
आगलागी हुँदा ८ लाख बढीको गहुँ बाली जलेर नष्ट,"कपिलवस्तु : शुद्धोधन गाउँपालिका३ ठूलो सिसहनियामा गहुँ काट्दै गरेको खेतमा एक्कासि आगो लागेपछि पक्की ७ विगाहामा लगाइएको गहुँ बाली जलेर नष्ट भएको छ। कम्बाइनले गहुँ काट्दै गर्दा १५ जना किसानको गहुँ खेतमा अचानक लागेको आगो लागेको थियो। आगलागीबाट ८ लाख ३१ हजार ६ सय रुपैयाँ बराबरको करिब १ सय ९८ क्विन्टल गहुँ बाली जलेर नष्ट भएको इलाका प्रहरी कार्यालय पकडीका इन्चार्ज प्रहरी निरीक्षक कमल छेत्रीले बताए। प्रहरीका अनुसार सिसहनिया गाउँको खेतमा गहुँ काट्ने क्रममा अचानक आगो लागेपछि सोही गाउँका १५ जना किसानहरूको गहुँ बालीमा आगो सल्किएको थियो। आगलागीको खबर पाए लगत्तै प्रहरी चौकी लबनीको प्रहरी टोली, स्थानीय, सशस्त्र प्रहरी लगायतले आगो नियन्त्रणमा ल्याएका हुन्। कपिलवस्तु नगरपालिकाको दमकल, लुम्बिनी सांस्कृतिक नगरपालिकाको दमकल, स्थानीय सर्वसाधारण र सुरक्षाकर्मीको सहयोगमा सो आगो नियन्त्रणमा आएको प्रहरीले जनाएको छ। आगलागीबाट कुनै मानवीय क्षति भने भएको छैन। गहुँ बाली काट्न प्रयोग गरिने कम्बाइन मेसिनको सेल्फ मोटरबाट निस्कने आगोको ससानो झिल्कोबाट आगलागी भएको हुन सक्ने किसानहरूले अनुमान गरेका छन्।"
कजारियाको नयाँ सोरुम धनगढीको सहिद चोकमा,"काठमाडौं : भारतको अग्रणी टायल निर्माता कजारियाले नेपालमा आफ्नो उपस्थिति अझ मजबुत बनाउँदै धनगढीको सहिद चोकमा अत्याधुनिक सोरुम उद्घाटन गरेको छ। गोदावरी टायल एन्ड मार्बलद्वारा सञ्चालित उक्त सोरुमले उच्च गुणस्तरका टायलको बढ्दो मागलाई पूरा गर्ने लक्ष्य राखेको छ। उक्त कार्यक्रमको प्रमुख अतिथिमा विराज भट्ट, विशिष्ट अतिथिमा चक्र बम र अतिथिमा धनगढी उद्योग वाणिज्य संघको पदाधिकारीको उपस्थिति रहेको थियो। साथै, कजारियाको राष्ट्रिय सेल्स प्रमुख प्रवीन सिंहको उपस्थितिले कार्यक्रमलाई थप गौरवमय बनायो। उक्त कार्यक्रममा कजारियाका राष्ट्रिय सेल्स प्रमुख प्रवीन सिंहले उक्त सोरुमले प्रिमियम टायलसलाई स्थानीय ग्राहकसम्म पुर्याउन मद्दत बताए। धनगढीको यो नयाँ सोरुमले प्रिमियम टायलहरूको विस्तृत संग्रह प्रदान गर्दछ। यसले ग्राहकहरूलाई सजिलो पहुँच र सुविधा सुनिश्चित गर्दछ। यसको विस्तारसँगै, कजारिया उच्च गुणस्तर र डिजाइनका नयाँ मापदण्डहरू सेट गर्ने आफ्नो मिसनलाई निरन्तर अघि बढाउँदै नेपालका निर्माण सामग्रीको क्षेत्रमा आफ्नो नेतृत्वलाई बलियो बनाउँदै छ।"
पेट्रोलियम पदार्थको मूल्य घट्यो,"काठमाडौं : नेपाल आयल निगमले पेट्रोलियम पदार्थको मूल्य घटाएको छ। निगम सञ्चालक समितिको आज बसेको बैठकले सोमबार मध्यराति १२ बजेदेखि लागू हुने गरी डिजेल, मट्टितेल र हवाइ इन्धनको मूल्य घटाउने निर्णय गरेको हो। डिजेल र मट्टितेलमा प्रतिलिटर २ रुपैयाँ तथा हवाइ इन्धन आन्तरिकतर्फ प्रतिलिटर ७ रुपैयाँले घटेको निगमले जनाएको छ। नयाँ मूल्य सूची अनुसार तेस्रो वर्ग अन्तर्गत काठमाडौंमा डिजेल र मट्टितेल प्रतिलिटर १४९ र हवाइ इन्धन आन्तरिकतर्फ १२५ रुपैयाँ रहेको छ। हवाइ इन्धन अन्तर्राष्ट्रियतर्फ काठमाडौंका लागि प्रतिकिलो लिटर अमेरिकी डलर ५१ ले घटाइएको छ।"
श्रीकृष्ण प्रणामी मन्दिर निर्माण कोष संकलन अभियान,"काठमाडौं : अमेरिकाको ओहायोस्थित कोलम्बसमा श्रीकृष्ण प्रणामी मन्दिर निर्माणका लागि कोष संकलन अभियान सञ्चालन गरिएको छ। यस अभियानअन्तर्गत आगामी मे महिनाको २० देखि २६ तारिखसम्म श्रीमद् ब्रम्हवाणी तारतम सागर एवं श्रीमद् भागवत महापुराण सप्ताहव्यापी कार्यक्रम ओहायोको कोलम्बसमा हुने भएको श्रीकृष्ण प्रणामी मिसन इन्क (ओहायो सेन्टर)ले जनाएको छ। यस क्षेत्रमा मन्दिर निर्माणले ओहायोमा बसोबास गर्ने श्रीकृष्ण प्रणामी समुदायका लागि स्थायी मन्दिरको आवश्यकता पूरा हुने र पूजा अर्चनाको स्थल बन्नुका साथै धर्म, संस्कृति र पहिचानलाई जोगाइराख्ने पवित्र केन्द्र बन्ने मिसनको विश्वास छ। यसले भावी पुस्तालाई आस्था र परम्परासँग जोड्न सेतुको काम गर्ने मिसनको दाबी छ। यस मन्दिरमा धार्मिक, सांस्कृतिक र सामाजिक गतिविधिहरू सञ्चालन हुनेछन्। यस कार्यलाई सार्थक बनाउन गरिने सातदिने विशेष धार्मिक कार्यक्रमको आयोजना कोलम्बसमा पहिलो श्रीकृष्ण प्रणामी मन्दिर निर्माणको सुरुवात हुनेछ। सप्ताहव्यापी कार्यक्रमले भक्तजनका लागि आध्यात्मिक लाभ लिने अवसर र मन्दिर निर्माणका लागि कोष संकलनमा सहयोग पुग्ने अपेक्षा गरिएको छ। कार्यक्रममा श्रीमद् ब्रह्मवाणी तारतम सागर चर्चा, श्रीमद् भागवत महापुराण कथा, भजनकीर्तन एवं सांस्कृतिक कार्यक्रमका साथै धार्मिक प्रवचन पनि हुनेछन्। उक्त अवसरमा प्रमुख भागवत वक्तामा नवतनपुरीधाम भारतका महन्त लक्ष्मणदेव महाराज र प्रमुख वाणी वक्तामा पण्डित दिलीप शास्त्री रहने आयोजकले जनाएको छ। झाँकीसहितको कलशयात्रा आगामी मे २० तारिखका दिन बिहान ८ बजे हुनेछ। मे २१ देखि २५ तारिखसम्म बिहान ८ बजेदेखि बेलुकी ८ बजेसम्म कथा, भजन र सांस्कृतिक कार्यक्रम हुने र मे २६ का दिन पूर्णाहुति हुनेछ। श्रीकृष्ण प्रणामी निजानन्द सम्प्रदाय, ओहायो यूएसए अन्तर्राष्ट्रिय श्रीकृष्ण प्रणामी मिसनको एक शाखा हो। यो सन् २०१५ मा स्थापना भएको हो। यस संस्थाको उद्देश्य श्रीकृष्ण प्रणामी धर्मको कल्याणकारी एवं सिद्धान्तलाई विश्वव्यापी बनाउनु हो। प्रणामी धर्मले सबै धर्म र सम्प्रदायलाई सम्मान गर्ने, जातिरंग भेदभावबाट मुक्त रहने, अहिंसाको मार्ग अपनाउने, जीवप्रति करुणा भाव राख्ने, सरल जीवनशैलीमा बाँध्ने, शाकाहारी भोजन ग्रहण गर्ने, नशालु पदार्थबाट टाढा रहने र मानवीय मूल्यहरूको संरक्षण गर्न प्रेरित गर्दछ।"
पन्ड्सको मिराकल्स ह्याप्पेन्स,"काठमाडौं : पन्ड्सले उपभोक्ताको व्यक्तिगत छाला सम्बन्धित समस्याको समाधानका लागि शक्तिशाली तत्त्वहरू र फराकिलो प्रदत्तहरूका साथ समाधान प्रस्तुत गरेको छ। महिलाहरूलाई नवीनतम विज्ञानको साथ उत्कृष्ट त्वचासम्बन्धी चमत्कारी परिणाम दिने उद्देश्यबाट प्रेरित यस ब्रान्डले नयाँ ट्यागलाइन मिराकल्स ह्याप्पेन्स प्रस्तुत गरेको छ। पन्ड्स स्किन इन्स्टिच्युटले विज्ञानमा आधारित फोर्मुलाले उपभोक्तामा आशा र त्वचामा वास्तविक परिवर्तन ल्याउने लक्ष्य राखी पन्ड्स ब्रान्डको दृश्य पहिचानलाई परिवर्तन गर्दै पन्ड्सबाट पन्ड्स स्किन इन्स्टिच्युटमा नाम परिवर्तन गरेको छ। यसले ब्रान्डको आधारभूत विषयवस्तुः अनुसन्धान, विज्ञान र विशेषज्ञतालाई उजागर गर्दछ। पन्ड्सले फोर्मुलामा ३ प्रमुख इन्ग्रिडिएन्टहरू प्रस्तुत गरेको छनिआसिनामाइड, हायल्युरोनिक एसिड र सक्रिय चारकोल।"
माओवादी सांसदको आरोप प्रधानमन्त्रीको जवाफ चित्तबुझ्दो भएन,काठमाडौं : नेकपा माओवादी केन्द्रका सांसद लेखनाथ दाहालले कुलमान प्रकरणमा प्रधानमन्त्रीको जवाफ चित्तबुझ्दो नभएको बताएका छन्। सोमबार संसद भवनमा सञ्चारकर्मीसँग कुरा गर्दै सांसद दाहालले कुलमान घिसिङलाई पदबाट हटाउनुको कारण माग गरे पनि प्रधानमन्त्री आलटाल गरेर जवाफ दिएकाले चित्तबुझ्दो नभएको बताए। उनले ऊर्जामन्त्रीले कमिशन मागेको र जलाशययुक्त आयोजना निजीकरणको निर्णयको विरोध गर्दा कुलमानलाई हटाएको विषयलाई प्रधानमन्त्रीले बंगाएर ऊर्जामन्त्रीप्रति उत्तरदायी नभएका कारण हटाइएको भनेर दिएको जवाफ गलत रहेको जिकिर गरे। प्रधानमन्त्रीको जवाफले कुलमानलाई गैरकानुनी रूपमा हटाइएको प्रमाणित भएको उनको भनाइ छ। सांसद दाहालले प्रधानमन्त्रीको जवाफ चित्तबुझ्दो नहुँदा पनि गणतन्त्रविरोधी हर्कतको एक भएर सामना गर्न सदन खुलाउन सहमत भएको बताए। यसअघि कुलमान प्रकरणमा प्रधानमन्त्रीको जवाफ माग गर्दै विपक्षी दलले लगातार सदन अवरुद्ध गरेको थियो।
"महिला टोलीको फितलो प्रदर्शन, लक्ष्य विश्वकप छनोट","काठमाडौं : नेपाली महिला क्रिकेटले हालसम्म कुनै पनि ठूला प्रतियोगितामा नतिजा निकाल्न सकेको छैन। नतिजा दिन नसक्दा यो टिममाथि नै प्रश्न उठ्न थालेको छ। हाल: नेपाली महिला टिमले आइसीसी महिला टी२० विश्वकप छनोट एसिया क्वालिफार्यसका लागि २८ जनाको टोलीलाई प्रारम्भिक प्रशिक्षणमा बोलाएको छ। जसमा नेपाली टिमबाट खेलिसकेका खेलाडी र यु१९ तथा घरेलु प्रतियोगितामा राम्रो खेलेका खेलाडीहरूको मिश्रित टिम रहेको छ। यस टिममा कविता कुँवर र सीता राना मगरको पनि कमब्याक भएको छ। चोटका कारण बाहिर रहेका यी दुई खेलाडी नेपाली टिमको नतिजामा प्रभाव पार्न सक्ने क्षमता राख्छन्। पछिल्लो युगान्डा सिरिजपछि कप्तान इन्दु बर्मामाथि पनि निकै प्रश्नहरू उठेका छन्। टिम छनोटदेखि फिल्ड म्यानेजमेन्टमा उनी कमजोर भन्ने प्रश्नले सामाजिक सञ्जालमा उनले निकै आलोचना बेहोरिन्। युगान्डा सिरिजमा पूजा महतोले ६ खेलमा ९० रन बनाइन्। यो नेपाली खेलाडीको लागि सर्वाधिक रन थियो। ईश्वरी विष्टले ८ विकेट लिइन्। कप्तान इन्दुले पनि बलिङमा ८ विकेट लिइन्। उनको ब्याटले रनमा भने खासै राम्रो प्रभाव बनाउन सकेन। सिनियर खेलाडीको रूपमा नेपाली ब्याटिङको खम्बाको रूपमा चिनिने रुबिना क्षेत्रीको पनि युगान्डा सिरिजमा ब्याट चलेन। उनी एक खेलमा त प्लेइङ सेटमा नै परिनन्। नेपाली महिला क्रिकेटले फिटनेस प्रशिक्षकको रूपमा भारतीय स्ट्रेन्थ र फिटनेस प्रशिक्षक मोनिकालाई ल्याएको छ। युगान्डा सिरिज अगाडि महिला क्रिकेटले घरेलु मैदानमा थाइल्यान्ड र नेदरल्यान्डसँग त्रिदेशीय सिरिज खेलेको थियो। नतिजाबाट विमुख भइ रहँदा नेपाल क्रिकेट संघ(क्यान)ले यो वर्ष महिला क्रिकेटलाई विशेष प्राथमिकतामा राख्दै क्यालेन्डर सार्वजनिक गरेको छ। क्यानले महिला क्रिकेटलाई प्राथमिकतामा राख्ने भन्दै गर्दा मैदानमा भने महिला टिमले नतिजा दिन सकेको छैन। मुख्य लक्ष्य विश्वकप छनोट नेपाली सिनियर महिला क्रिकेट यसपटक भने सिनियर महिला क्रिकेट टिमले यु१९ टिमको बाटो पछ्याउन चाहन्छ। पहिलो पटक यु१९ टिमले विश्वकप खेल्दा सिनियर टिमको पनि मुख्य लक्ष्य विश्वकप छनोट नै हुनेछ। हालः क्यानले महिला टिमको विश्वकप छनोटलाई लक्षित गरी कन्सल्टेन्ट कोचको रूपमा भारतीय प्रशिक्षक मनिष कुमार झालाई नियुक्त गरेको छ। उनी मंगलबार नेपाल आउँछन्। महिला टिममा न्युट्रिसन तथा स्ट्रेन्थ प्रशिक्षक मोनिका पनि रहेकी छन्। नेपाली टिमसहित ७ टिमले एसिया क्षेत्र छनोटमा प्रतिस्पर्धा गर्नेछन्। जसमा बहराइन, भुटान, हङकङ, कुवेत, मलेसिया, नेपाल, कतार, थाइल्यान्ड र युएई छन्। शीर्ष २ टिम ग्लोबल क्वालिफार्यसमा जानेछन्। नेपाली टिमका लागि मलेसिया, थाइल्याण्ड र युएई मुख्य चुनौती हुनेछन्। हाम्रो यो पाली विशेष केही पक्षहरू छन्। जसमा स्ट्रेन्थ, पावर हिटिङ, फिटनेस मुख्य पाटो हुनेछ, प्रशिक्षक मनोज कटुवालले अन्नपूर्णसँग भने। एक वर्षयता महिला टिमलाई नजिकबाट नियालेका कटुवाल भन्छन्, अहिले हाम्रो टिममा कन्सल्टेन्ट कोच पनि आउनु भएको छ। उहाँसँग आफ्नो अनुभव छ। मोनिका हुनुहुन्छ। हामी सबैले सुधार गर्नुपर्ने पक्षबारे छलफल गरेर टिमलाई प्रशिक्षण दिनेछौं। यसपटक नेपाली महिला टिमले १ महिना लामो प्रशिक्षण समय पाएको छ। प्रशिक्षक मनोजले यसअघि टिम तयार गर्न यति लामो समय पाएका थिएनन्। उनी भन्छन्, यसपटक केही लामो प्रशिक्षण समय पाएको छु। सधैं एक हप्ता, १० दिन या त्योभन्दा पनि छोटो समयमा टिम तयार गरेर खेलिन्थ्यो। यसपटक अलि लामो समय छ। हामी हाम्रो कमजोरीमा काम गर्ने समय छ, उनले भने। क्रिकेटिङ कल्चरको अभाव नेपाली महिला क्रिकेटले हालसम्म कुनै पनि नतिजा किन दिन सकेन भन्ने प्रश्नको उत्तरमा पूर्व प्रशिक्षक सामसङजंग थापा भन्छन्, नेपाली महिला क्रिकेटमा क्रिकेटिङ कल्चर छैन। पुरुष खेलाडीहरू प्रदेशको टिममा पर्न भारतमा प्रशिक्षण लिन गइरहेका हुन्छन्। नेपाली महिला खेलाडीले आफ्नै प्रयासमा स्किल डेभलपमेन्टको पक्षमा जोड नदिनु नै नतिजा नआउनुको प्रमुख कारण हो।' खेलाडी आफैंले म खेलाडी हुँ भनेर स्किल सुधारको पक्षमा ध्यान दिनुपर्ने उनको भनाइ छ। प्रशिक्षक कटुवाल भन्छन्, फिटनेस, डाइट र स्किलमा खेलाडी आफैंले ध्यान दिने हो। राष्ट्रिय टिममा खेलिसकेका र क्यानको सेन्ट्रल कन्ट्रयाक्टमा रहेर तलब पाइरहेका खेलाडीको काम नै खेल्ने हो। यो भुल्नु हुँदैन। थापा मुख्य प्रशिक्षक रहँदा क्यानले डब्ल्यूपीएल टिम, मुम्बई इन्डियन्सकी ब्याटिङ प्रशिक्षक देबिका पाल्शिकरलाई नेपाली महिला क्रिकेटको ब्याटिङ प्रशिक्षकको रूपमा ल्याएको थियो। जसमा उनले नेपाली ब्याटरले स्किलमा काम गर्नुपर्ने बताएकी थिइन्। हालः नेपाली महिला टिममा सानो सानो स्किलमा ध्यान दिनुपर्छ, उनले भनिन्। उनले नेपाली टिमको ब्याटिङ स्किल सुर्धान केही समय लाग्ने बताइन्। प्रशिक्षक कटुवाल पनि देविकाको कुरामा सहमति जनाए। नेपाली महिला खेलाडीमा क्रिकेटिङ कल्चर विकसित भएमा मात्र बन्द प्रशिक्षणबाट खेलाडी छनोट गर्दा नतिजा निस्कने उनले बताए। खेलाडी आफैंले पनि डाइट र फिटनेसमा ध्यान दिनुपर्छ। बन्द प्रशिक्षणमा टिमको कमजोरीमा काम गर्न पाइयो भने मात्रै नतिजा दिन सकिन्छ, उनले भने। अघिल्लो सिजन नेपाली टिमले वर्षायामका कारण मैदानमा भन्दा बढी इन्डोर प्रशिक्षणमा आधारित भएर क्वालिफर्यस खेलेको थियो। कटुवालको प्रशिक्षणमा नेपाली महिला टिमले मे ७ देखि २१ सम्म थाइल्याण्डमा हुने एसिया छनोटको लागि तयारी गर्नेछ। 'चोट लुकाउने' समस्या नेपाली महिला क्रिकेट टिममा खेलाडीले आफूलाई समस्या हुँदा पनि लुकाउने गरेको प्रशिक्षक कटुवालले बताए। प्रशिक्षक कटुवाल भन्छन्, खेलाडीले आफूले नसक्दा पनि खेलिरहेको हुन्छ। जसले गर्दा इन्जुरी बढ्ने र मुख्य प्रतियोगितामा नतिजा सोचे अनुरुप आउँदैन। उनले खेलाडीलाई सोध्दा होइन गाह्रो भएको छैन भन्दै खेल्ने गरेको बताउँछन्। खेलाडी कसले कस्तो खेल्छ मलाई थाहा भइसकेको हुन्छ। उसले खेल्न नसक्दा इन्जुरी भएको थाहा हुन्छ। तर उनी लुकाउँछन्, उनी भन्छन्। खेलाडीलाई राष्ट्रिय टिम र क्यानको वरीयता खस्किने डरले पनि चोट लुकाउने मनोजले बुझेका छन्। उनीहरूलाई डर हुने रहेछ। तर, फिट नभएको खेलाडीले खेल्न नसक्दा उनीहरूको क्षमतामाथि नै प्रश्न उठ्ने, आलोचना हुने गरेको छ, उनले थपे।"
"अतिवादले परिवर्तन होइन, क्षतिमात्रै हुन्छ : एमाले उपाध्यक्ष ज्ञवाली","त्रिशूली : गणतन्त्रको पक्षमा सत्तारुढ दल नेकपा एमालेले नुवाकोटमा विभिन्न कार्यक्रम गरेको छ। एमाले नुवाकोटको आयोजनामा शुक्रबार गणतन्त्र पक्ष नारासहित र्याली, अन्तरक्रियाया तथा सभा गरिएको हो। कार्यक्रममा सम्बोधन गर्दै पार्टीका केन्द्रीय उपाध्यक्ष युवराज ज्ञवालीले परिवर्तनका नाममा देशमा अतिवाद ल्याउन खोजिएको आरोप लगाए। उनले अतिवादले परिवर्तन होइन, देशमा क्षतिमात्रै गर्ने भएकाले राजावादीका नाममा गरिएको गतिविधि संविधान विपरीत भएको बताए। उनले अतिवादी समूहले गरेको आक्रमणले सबैतिर क्षति गरेको उल्लेख गर्दै त्यो क्षति उनीहरूलाई समेत भएको बताए। तोडफोड, आगजनी, लुटपाट अतिवादको कार्य भएको उल्लेख गर्दै उपाध्यक्ष ज्ञवालीले परिवर्तन त जनताको मन जितेर ल्याउन सक्नुपर्ने चुनौती दिए। ऋण तिर्न नसकेका दुर्गा प्रसाईंले केही व्यक्तिलाई उकासेर देशमा परिवर्तन नहुने उनको भनाइ छ। २०६२०६३ को जनआन्दोलनपछि देशमा राजतन्त्र अन्त्य भइसकेको बताउँदै उनले कुनै पनि हालतमा देशमा राजतन्त्र नआउने बताए। परिवर्तनका नाममा मृत भइसकेको संस्था व्युतिन नसक्ने उनको भनाइ छ। संविधान विपरीत कार्य गर्ने जोसुकै पनि कारबाहीको दायरामा ल्याउनुपर्ने उनले बताए। जनताले चुनेका जनप्रतिनिधिहरूले बनाएको वर्तमान संविधान विश्वमै लोकप्रिय रहेको उनको दाबी छ।"
जिपबाट खसेर एक जनाको मृत्यु,"डोटी : डोटीमा चलिरहेको बोलेरो जिपबाट खसेर एक जनाको मृत्यु भएको छ। मृत्यु हुनेमा आदर्श गाउँपालिका२ कुचेडाका गाडी साहु ३४ वर्षीय ज्ञानेन्द्र बहादुर बोहरा रहेका छन्। सोमबार बेलुकी ६ बजेतिर दिपायलबाट आदर्श गाउँपालिकातर्फ जाँदै गरेको सुदूरपश्चिम प्रदेश ०१००१ च ४११८ नम्बरको बोलेरो जिपको पछाडिको ढालामा बसिरहेका बोहराको ढालाबाट खस्दा मृत्यु भएको जिल्ला प्रहरी कार्यालयले जनाएको छ। जिपबाट खसेका उनलाई तत्कालै उपचारका लागि दिपायलस्थित शैलेश्वरी अस्पतालमा ल्याइएको र उपचारका क्रममा डाक्टरले मृत घोषणा गरेको प्रहरीले जनाएको छ। जिपबाट खस्दा उनको छाती र टाउकोमा चोट लागेको थियो। आदर्श गाउँपालिका३, नुवाकोटका २३ वर्षीय गाडी चालक विराज भट्टलाई गाडीसहित प्रहरीले नियन्त्रणमा लिएको सूचना अधिकारी प्रहरी उपरीक्षक भिमलाल भट्टराईले बताए।"
पोखरालाई हराउँदै चितवनको विजयी सुरुवात,काठमाडौं : नेपाल सुपर लिग (एनएसएल)मा एफसी चितवन र पोखरा थन्डर्स बीच भएको खेलमा चितवनले विजयी सुरुवात गरेको छ। सोमबार त्रिपुरेश्वरस्थित दशरथ रंगशालामा भएको खेलमा चितवनले पोखरालाई २० ले पराजित गरेको हो। चितवनका लागि नोदिर माभ्लोनोभ र वैकल्पिक खेलाडीका रूपमा मैदान प्रवेश गरेका निरज चौधरीले गोल गरेका हुन्। खेलको १५ औँ मिनेटमा नोदीर माभ्लोनोभले गोल गर्दै चितवनलाई अग्रता दिलाएका हुन्। भिक्टर मानसरेले डिबक्स भित्रैबाट दिएको पासलाई उनले डिबक्स एरियाबाटै गोलमा परिणत गरेका हुन्। ३१ औँ मिनेटमा झापाका लागि शिशिर लेखीले हानेको प्रहार पोखराका गोलकिपर गुलेलियम प्रिसोले पन्च गरिदिएका हुन्। पहिलो हाफमा १० को अग्रता बनाएको चितवन एफसीले ५३ मिनेटमा पोखराका जोइ अडोले ३० मिटर यार्ड हानेको प्रहार पोस्ट माथिबाट बाहिरेको हो। ५७ मिनेटमा पोखराका लागि स्टेफेन विनोङ ले हानेको हेडर दोस्रो बार हुँदै बाहिरिएको हो। खेलको ५९ मिनेटमा हुन चितवनले एउटा राम्रो मौका गुमायो। चितवनका लागि छिरिङ्ग गुरुङले बायाँ तर्फबाट गरेको क्रसमा भिक्टर मनासारेको प्रहार प्रिसोले बचाए। खेलको ८६ औँ मिनेटमा जोनाथन क्याम्प बेलले गरेको क्रसमा भिक्टरले हानेको प्रहार पोस्ट माथिबाट बाहिरिएको हो। थप गरिएको अन्तिम मिनेटमा चितवन एफसीका निरज चौधरीले गोल गर्दै चितवनको अग्रता दोबर गरेका हुन्। आइतबार भएको खेलमा बुटवल लुम्बिनी एफसी र झापा एफसीले गोल रहित बराबरी खेलेका थिए।
नबिल बैंकको कार्यवाहक प्रमुख कार्यकारी अधिकृतमा ज्ञवाली,"काठमाडौं : नबिल बैंकको कार्यवाहक प्रमुख कार्यकारी अधिकृतमा मनोजकुमार ज्ञवालीलाई नियुक्त गरिएको छ। नेपालइटाली वाणिज्य तथा उद्योग संघले आफ्ना उपाध्यक्ष ज्ञवालीलाई पदोन्नति भएकोमा बधाईज्ञापन गरको छ। संघका अध्यक्ष सञ्जय अग्रवाल तथा बोर्ड सदस्यहरूले ज्ञवालीको यो महत्त्वपूर्ण उपलब्धिलाई सराह्रना गर्दै भने, बैंकिङ क्षेत्रमा उहाँको समर्पण, नेतृत्व क्षमता र अपार अनुभव निकै प्रशंसनीय छ। पदोन्नति उहाँले पुर्याउनु भएको उत्कृष्ट योगदानको प्रतिबिम्ब हो। संघले आफ्ना सदस्यको उपलब्धिमा गर्व गर्छ र नेपाल तथा इटालीबीचको आर्थिक सहकार्यलाई सुदृढ पार्दै व्यावसायिक प्रगति प्रवर्द्धन गर्न प्रतिबद्ध रहने जनाएको छ।"
माथिल्लो त्रिशूली१ जलविद्युतबाट आयोजना प्रभावित गाउँपालिकालाई एम्बुलेन्स प्रदान,"रसुवा : रसुवामा निर्माणाधीन २१६ मेगावाट जडित क्षमताको माथिल्लो त्रिशूली१ जलविद्युत आयोजनाले आयोजना प्रभावित आमाछोदिङमो गाउँपालिकालाई एम्बुलेन्स प्रदान गरेको छ। विपद्, दुर्घटना एवम् गम्भीर प्रकृतिका रोगबाट प्रभावित घाइते, सुत्केरी लगायत आयोजना प्रभावित क्षेत्रका बासिन्दालाई मानवीय सेवा पुर्याउने उद्देश्यले गाउँपालिकालाई आधुनिक सुविधा सम्पन्न एम्बुलेन्स प्रदान गरिएको छ। आयोजनाको सामुदायिक सहयोग कार्यक्रमअन्तर्गत प्रदान गरिएको एम्बुलेन्स आयोजना प्रभावित आमाछोदिङमो गाउँपालिका१ हाकुस्थित हाकु हेल्थ पोष्टले सञ्चालन गर्नेछ। आयोजना प्रभावित अर्को उत्तरगया गाउँपालिकालाई पनि छिट्टै एम्बुलेन्स प्रदान गरिनेछ। हेस्थ पोष्टले सञ्चालन गर्ने एम्बुलेन्सबाट आयोजना प्रभावित क्षेत्रका बिरामी तथा घाइतेलाई समयमै अस्पतालसम्म पुर्याई जीवन रक्षा गर्न ठूलो सहयोग पुग्ने अपेक्षा गरिएको छ। आयोजनाको प्रवर्द्धन नेपाल वाटर एण्ड इनर्जी डेभलपमेन्ट कम्पनीका प्रमुख कार्यकारी अधिकृत (सिइओ) बायोङ सु मिनले चैत्र १८ गते सोमबारको दिन हाकुमा आयोजित कार्यक्रमका बीच एम्बुलेक्सको चाबी गाउँपालिकाका अध्यक्ष बुचुङ तामाङलाई हस्तान्तरण गरे। एम्बुलेन्स हस्तान्तरण कार्यक्रमका आमाछोदिङमो गाउँपालिका बडा नम्बर १ र २ का वडाध्यक्षहरु, स्वास्थ्य केन्द्र प्रमुख, आदिवासी जनजाति परिषद्का पदाधिकारीहरु, स्थानीय बासिन्दा लगायतको सहभागिता थियो। कार्यक्रममा कम्पनीका सिइओ बायोङ सु मिनले आयोजना प्रभावित क्षेत्रका बिरामी र दुर्घटनाका घाइतेहरुलाई अस्पताल पुर्याउनुभन्दा अगावै आकस्मिक स्वास्थ्य सेवा उपलब्ध गराउन स्रोतसाधन सम्पन्न एम्बुलेन्स गाउँपालिकालाई प्रदान गरिएको बताए। उनले भने,आयोजना प्रभावित क्षेत्रका बासिन्दाको आधारभूत स्वास्थ्य सेवा पहुँच विस्तारलाई ध्यान दिई उपलब्ध गराइएको एम्बुलेन्सबाट बिरामीहरुलाई समयमा स्वास्थ्य सेवासम्म पुर्याउन एउटा कोशेढुङ्गा हुने विश्वास लिएका छौं। गाउँपालिकाका अध्यक्ष तामाङले विकास आयोजनाहरु स्थानीयसँगको सहकार्य र समन्वयमा सञ्चालन गरिएमा मात्र सफल हुने बताउँदै आयोजनाबाट प्राप्त हुने लाभको पहिलो हकदार प्रभावितहरु हुने भएकाले सोहीबमोजिम कार्यक्रमहरु सञ्चालन गर्न आग्रह गरे। एम्बुलेन्सबाट विकट एवम् दुर्गम भेगका बासिन्दालाई आधुनिक स्वास्थ्य सेवासम्म पहुँच पुर्याउन सहयोग पुग्ने उनले बताए। सरकारले राष्ट्रिय एम्बुलेन्स निर्देशिकामा तोकिएका मापदण्डबमोजिम एम्बुलेन्स खरिद गरिएको हो। एम्बुलेन्स आयातमा लाग्ने राजश्व नेपाल सरकारबाट छुट प्राप्त भएको छ। राजश्व छुटमा खरिद गरिएको एम्बुलेन्सको मूल्य २५ लाख रुपैयाँ छ। आयोजनाले प्रभावित क्षेत्रमा सामुदायिक सहयोग कार्यक्रममार्फत हालसम्म करिब १७ करोड रुपैयाँ खर्च गरिसकेको छ। एसएसपी, संस्थागत सामाजिक उत्तरदायित्व र आदिवासी समुदाय योजना कार्यक्रमअन्तर्गत शिक्षा, स्वास्थ्य, खानेपानी, सडक पूर्वाधार, संस्कृति जर्गेना, राहात वितरण, जीविकोपार्जन तथा आयआर्जन वृद्धि लगायतका कार्यक्रममार्फत प्रभावित क्षेत्रमा सहयोग गर्दै आएको छ। कोरियन कम्पनीहरुको अगुवाइमा प्रत्यक्ष वैदेशिक लगानीमा रसुवाको आमाछोदिङमो गाउँपालिका१ हाकुमा आयोजनाको बाँधलगायतका संरचना र उत्तरगया गाउँपालिका१मा भूमिगत विद्युतगृहलगायतका संरचनाहरु निर्माणाधीन छन्। उत्पादित विद्युत् आन्तरिक खपतका लागि प्रयोग हुने माथिल्लो त्रिशूली१ प्रत्यक्ष वैदेशिक लगानीमा निर्माणाधीन सबैभन्दा ठूलो आयोजना हो। आयोजनाको मुख्य निर्माण २०७८ पौषबाट सुरु गरिएको थियो। भूमिगत विद्युतगृह, मुख्य सुरुङ, बाँधलगायतका सम्पूर्ण संरचनाहरुको निर्माण सबैतिरबाट तीव्र गतिमा भइरहेको छ। आयोजनाको समग्र भौतिक प्रगति ५६ प्रतिशत रहेको छ। आयोजना निर्माणका लागि इन्जिनियरिङ, खरिद र निर्माण मोडलमा कोरियन कम्पनी डुसान एर्नबिलेटीले कार्य गरिरहेको छ। आयोजनाको प्रवर्द्धक नेपाल वाटर एण्ड इनर्जी डेभलप्पमेन्ट कम्पनीमा कोरियन सरकारको स्वामित्वमा रहेको कोएन, विश्व बैक समूह अन्तर्गतको अन्तर्राष्ट्रिय वित्त निगम लगायतको शेयर लगानी (इक्विटी) रहेको छ। आयोजनाका लागि ७० प्रतिशत ऋण र ३० प्रतिशत इक्विटीबाट जुटाउने गरी वित्तीय व्यवस्थापन गरिएको छ। कुल अनुमानित लागत ६४ करोड ७३ लाख अमेरिकी डलर (निर्माण अवधिको व्याजसहित) रहेको आयोजनामा ९ अन्तर्राष्ट्रिय वित्तीय संस्थाहरुले ४५ करोड ३२ लाख अमेरिकी डलर लगानी गर्ने सम्झौता गरेका छन्। बाँकी रकम इक्विटीबाट जुटाइएको छ। आयोजनाबाट वार्षिक रुपमा १ अर्ब ५३ करोड ३१ लाख युनिट ऊर्जा उत्पादन हुने छ। आयोजनाबाट उत्पादन हुने कुल वार्षिक ऊर्जामध्ये ३८७५ प्रतिशत हिउँदयाममा र ६१२५ प्रतिशत वर्षायाममा उत्पादन हुने छ। उत्पादित उर्जा नेपाल विद्युत प्राधिकरणको त्रिशूली३बी हब सबस्टेसनमा जोडी राष्ट्रिय प्रसारण प्रणालीमा समाहित गरिनेछ। कम्पनी र प्राधिकरणबीच विद्युत् खरिद बिक्री सम्झौता सम्पन्न भइसकेको छ। काठमाडौं लोड सेन्टरबाट नजिक रहेको र विद्युतको अत्याधिक माग हुने हिउँदमासमेत १०४ मेगावाट विद्युत् प्राप्त हुने भएकाले मुलुकको विद्युत प्रणालीका लागि आयोजना अत्यन्त्तै आकर्षक मानिएको छ। आयोजनाबाट वर्षभरि नै १०४ मेगावाट स्थिर (फार्म) ऊर्जा प्राप्त हुने छ। आयोजनाको निर्माण २०८३ को मंसिर महिनाभित्र सम्पन्न गर्ने लक्ष्य राखिएको छ।"
राष्ट्रियसभाबाट पाँच वटा प्रतिस्थापन विधेयक पारित,"काठमाडौं : राष्ट्रियसभाबाट विभिन्न पाँच वटा प्रतिस्थापन विधेयक बहुमतले पारित भएको छ। सोमबार बसेको राष्ट्रियसभा बैठकले सरकारले जारी गरेको अध्यादेशसँग सम्बन्धित विभिन्न पाँच वटा प्रतिस्थापन विधेयक बहुमतले पारित गरेको हो। बैठकले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने विधेयक, २०८१, सहकारीसम्बन्धी केही नेपाल ऐनलाई संशोधन गर्ने विधेयक, २०८१, आर्थिक कार्यविधि तथा वित्तीय उत्तरदायित्व पहिलो संशोधन विधेयक पारित गरेको हो। त्यस्तै निजीकरण (पहिलो संशोधन) विधेयक, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने विधेयक, २०८१ समेत पारित भएको राष्ट्रियसभा अध्यक्ष नारायणप्रसाद दाहालले घोषणा गरे। राष्ट्रियसभाको अर्को बैठक चैत २५ गते सोमबार बोलाइएको छ।"
"सांसद यादवले सरकारलाई भने तिनकुने घटना नियोजित ढंगले गराएको देखियो,दोषीमाथि कारवाही गर्नुपर्छ","काठमाडौं : जनता समाजवादी पार्टीका सांसद राजकिशोर यादवले तिनकुनेमा राजावादीको हिंस्रक घटनाका दोषीहरूलाई कानुनी दायरामा ल्याउनुपर्ने माग गरेका छन्। सोमबार प्रतिनिधिसभा बैठकमा बोल्दै सांसद यादवले दोषी जो कोही भएपनि कारवाहीको दायरामा ल्याउनुपर्ने बताए। उनले राजावादीको आन्दोलन नियोजित ढंगबाट भएको दावी गरे। 'तिनकुने घटना नियोजित ढंगले भएको हो। अराजकता,व्यक्तिको सम्पत्तिमा क्षति पुर्याउने र लुट्ने मनसायबाट गरिएको विकृति हो, 'उनले भने,' दोषी सबैलाई कानुनी दायरामा ल्याएर कारवाही गर्नुपर्छ।' तिनकुने अति संवेदनशील क्षेत्र भन्दै राजावादीहरूले घटना घटाउनकै निम्ति उक्त स्थान रोजेको उनको दावी छ। 'राजावादीहरूले तिनकुनेमा जुन ठाउँ चयन गरेका थिए। त्यो उचित थिएन। अन्नपूर्ण टावरमाथि आक्रमण भएको छ। त्यहाँ अगाडि पेट्रोल पम्प छ। त्यो पेट्रोल पम्पमा आगलागी भएको भए ठूलो क्षति हुने थियो। त्यहाँ पर अन्तर्राष्ट्रिय एयरपोर्ट छ। त्यहाँ पनि फ्युलको डिपो छ। प्राधिकरणको कार्यालयमा आगो लगाइएको छ। पार्टी कार्यालयमा आगो लगाइएको छ। विजनेस कम्प्लेक्स भाटभटेनीमा लुटपाट गरिएको छ,'उनले भने,'यो सबै नियोजित छ। उनले तिनकुने घटनामा सरकारको पनि लापरवाही र उदाशिनता देखिएको बताए। सरकारले सुरक्षा दिन नसक्दा उक्त घटना घटेको उनको जिकिर छ। उनले भने,'दुईवटा प्रमुख शक्ति भनाउँदाहरूलाई कार्यक्रम गर्ने अनुमति कसले दियो ? किन दिइयो? आन्दोलनको दिन फरक पारेको थियो भने घटना हुने थिएन।' राजावादीको आन्दोलनमा भएको आगजनीमा परी एकजना पत्रकारसहित दुईजनाले ज्यान गुमाएका छन्। आगलागीमा जलेर एभिन्युजका पत्रकार सुरेश रजक र प्रहरीको गोली लागेर कीर्तिपुरका सविन महर्जनको मृत्यु भएको छ। राजावादी समर्थक आन्दोलनकारीहरूले अन्नपूर्ण पोस्ट्को कार्यालय र कान्तिपुर टेलिभिजनको कार्यालयमा तोडफोडका साथै आगजनी गरेका थिए। उनीहरूले तिनकुने,बानेश्वर,कोटेश्वरलगायत स्थानमा सरकारी तथा निजी सम्पत्तिमाथि आक्रमण गरी क्षति पुर्याएका छन्।"
सशस्त्र प्रहरी देश र जनताको सुरक्षामा प्रतिबद्ध छ: आईजीपी अर्याल,"धरान : सशस्त्र प्रहरीका आईजीपी राजु अर्यालले जस्तोसुकै परिस्थितिमा पनि सशस्त्र प्रहरी देश र जनताको सुरक्षामा प्रतिबद्ध भएको बताएका छन्। सोमबार सुनसरीको पकलीस्थित नम्बर१ बराह बाहिनि मुख्यालयको २४ औं स्थापना दिवसलाई सम्बोधन गर्दै उनले उक्त कुरा बताएका हुन्। सशस्त्र प्रहरी देशको बिसम परिस्थितिमा जन्मिएको स्मरण गर्दै आईजीपी अर्यालले देश र जनताको रक्षा गर्न र शान्ति सुरक्षा प्रदान गर्न कसैसँग सम्झौता नगर्ने बताए। उनले देश र जनताको सुरक्षामा सतिसाल झैँ खडा हुन पनि सशस्त्र प्रहरीहरूलाई निर्देशन दिएका छन्। अर्यालले नेपालभारत सीमा क्षेत्रमा हुने चोरी तस्करी नियन्त्रण गर्न र प्रतिबन्धित लागूऔषध कारोबार निमिट्यान्न बनाउन पनि कोशी प्रदेशका सशस्त्र प्रहरीलाई निर्देशन दिए। आईजीपी अर्यालले जनताको सुरक्षामा खटिने सशस्त्र प्रहरीलाई आर्थिक लेनदेनका क्रियाकलापमा नलाग्न पनि सचेत गराएका छन्। उनले राजस्व छलि गर्नेहरूलाई पक्राउ गर्नुका साथै अवैध समान बरामद गरी सरकारी आम्दानी बढाउनेतर्फ ध्यान दिन निर्देशन दिए। आईजीपी अर्यालले चैत १३ गते इटहरीको सेन्टर प्लाजामा भएको आगलागीमा फसेका ११ जनाको सकुशल उद्धार कार्यमा खटिएका सशस्त्र प्रहरी वरिष्ठ उपरीक्षक मनिष थापा, सशस्त्र प्रहरी उपरीक्षक विक्रम हुमागाईं र सशस्त्र प्रहरी सहायक हवलदार भरत काफ्लेलाई पुरस्कार प्रदान गरे।"
"पत्रकार रजकका परिवारलाई भेट्दै प्रधानमन्त्रीले भने, घटनाको छानबिन गरी दोषीमाथि कडा कारबाही हुन्छ","काठमाडौं : प्रधानमन्त्री केपी शर्मा ओलीले यही चैत १५ गतेको तीनकुनेघटनामा मारिएका पत्रकार सुरेश रजकका परिवारलाई आज भेटेका छन्। प्रधानमन्त्री निवास, बालुवाटारमा भएको भेटमा प्रधानमन्त्री ओलीले अराजक जत्थाको आगलागीका कारण अकालमा ज्यान गुमाउन पुगेका पत्रकार रजकप्रति श्रद्धाञ्जली व्यक्त गर्दै परिवारमा समवेदना व्यक्त गरे। प्रधानमन्त्री ओलीले उक्त दुःखद घटनाको छानबिन गरी दोषीमाथि कडा कारबाही गरिने प्रक्रिया सुरु भएको बताए। प्रधानमन्त्री ओलीले मृतकको दाहसंस्कार गर्न परिवारजनलाई आग्रह गर्दै सुरेशकी श्रीमती सुजन रजकलाई रोजगारीलगायत आवश्यक पर्ने अन्य व्यवस्थाका लागि सरकारले ध्यान दिने बताए। प्रेस चौतारी नेपालका अध्यक्ष गणेश पाण्डेको समन्वयमा भएको भेटमा सुरेशका दाइहरू रमेश रजक र दिनेश रजकलगायत सहभागी थिए।"
सुरु भयो नुवाकोटको लामो र ठूलो सिन्दुरे जात्रा,"नुवाकोट : नुवाकोटको सबैभन्दा ठूलो जात्रा सुरु भएको छ। लामो अवधिसम्म मनाइने प्रसिद्ध सिन्दुरे जात्रा सुरु भएको हो। विदुर नगरपालिका२ टाकुरोस्थित भैरवी मन्दिर नजिकै रहेको भगवतीको मन्दिर परिसरमा नारायणजात्रा गरिएसँगै प्रसिद्ध सिन्दुरे जात्रासमेत सुरु भएको हो। पर्यटकीय तथा धार्मिक, ऐतिहासिक तथा पौराणिक महत्व रहेको नुवाकोटमा लामो समयसम्म सिन्दुरे जात्रा मनाइन्छ। नुवाकोटकै प्रमुख धार्मिक जात्राको परिचय पाएको सिन्दुरे जात्रा १५ दिनसम्म चल्छ। जात्राको पहिलो दिन नारायण देवता शेराबेसीस्थित ब्रमायणी मन्दिर गएर वैशाख पूर्णिमाको पर्सिपल्ट द्वितीयाको दिन भैरवी मन्दिरका धामीधमिनीलाई सिन्दुर हालेर सो जात्रा मनाइने परम्परा रहेको स्थानीयवासी महेन्द्र श्रेष्ठको भनाइ छ। उनका अनुसार वैशाख शुक्ल पूर्णिमाको दिन नुवाकोटिस्थत भैरवी मन्दिरको रथ देवीघाटको जालपा देवीको मन्दिरमा पुर्याएपछि भव्यतासाथ प्रारम्भ हुने सिन्दुरे जात्राको मेलामा वैशाख शुक्ल पूर्णिमाका द्वितीयाको दिन भैरवी मन्दिरमा सिन्दुर खेलिन्छ। चैत शुक्ल चतुर्दशीको दिन ऐतिहासिक साततले दरबारसँगै रहेको भैरवी मन्दिरमा गरिने सिन्दुरे जात्राको निम्तो स्वरूप बहिनी भैरवीले त्रिशूली र तादी नदकिो सँगमस्थल देवघिाटमा रहेको दिदी जालापादेवीलाई बोलाउन गएको भन्ने किंवदन्ती रहेको द्वारे महेन्द्रकुमार शाहीको भनाइ छ। सिन्दुरे जात्रा पाँच सय वर्ष भन्दा पुरानो रहेको बुढापाकाहरू बताउँछन्। जालपादेवीबाट फर्किएका धामी, धमिनी स्थानीय धरमपानीको पाटीबाट बाजागाजासहित भैरवी मन्दिर परिसरमा पुगेपछि सरकारी अधिकारीको सहभागितामा सिन्दुरे जात्रा गरिन्छ। सिन्दुरे जात्रासहित तलेजु भवानीको मन्दिरमा रथ भित्राउने चलन रहेको छ। द्वितीयाको राति धामीले भैरवी परिसरमा रांगा र बोकाको बली चढाउने धार्मिक चलन छ। देवीघाटमा पनि भैरवीका पुजारी धामीले जालपादेवीको मन्दिरमा जिउँदो राँगो, बोका र माछाको भोग दिन्छन्। यसैबीच नुवाकोटको ऐतिहासिक क्षेत्र भैरवीमा मनाइने वर्ष बन्धन२०८१ अर्थात् सिन्दुरे जात्राको सार्वजनिक तालिका अनुसार जात्रा भइरहेको छ। लामो जात्राको रुपमा स्थापित यसवर्षको सिन्दुरे जात्रा फाल्गुन शुक्ल पूर्णिमादेखि सुरु भएर २०८२ को वैशाख कृष्ण दशमीको दिन लिङ्गो ढालेपछि सकिन्छ। प्रसिद्ध भैरवी मन्दिर परिसरमा आयोजित कार्यक्रममा विदुर नगरपालिका२ का वडाध्यक्ष दीपक कायस्थ र नेपाल सरकारका प्रतिनिधि (द्वारे) नुवाकोट दरबार मौला अमालका प्रमुख महेन्द्रकुमार शाहीले संयुक्त रूपमा जात्राको कार्यक्रम तालिका सार्वजनिक गरेका हुन्। यस जात्राको अवलोकन गर्न काठमाडौं, रसुवा, धादिङ, चितवन, तनहुँ लगायत विभिन्न जिल्लाबाट हजारौं सर्वसाधारणको सहभागिता रहने गर्दछ।"
राजस्थान रोयल्सका कप्तान रियान परागलाई स्लो ओभर जरिवाना,काठमाडौं : इन्डियन प्रियिमर लिग(आइपीएल)ले राजस्थान रोयल्सका कप्तान रियान परागलाई १२ लाख जरिवाना लगाएको छ। उनलाई स्लो ओभर रेटको जरिवाना लागेको हो। चेन्नाइ सुपर किङ्ग्ससँगको खेलमा स्लो ओभरको जरिवाना उनलाई लागेको हो। गुहाटीमा आइतबार भएको खेलमा २ हारपछि राजस्थानले पहिलो जित निकालेको थियो। यो स्लो ओभर रेटमा कप्तानलाई जरिवाना गरिएको २०२५ आइपीएलमा दोस्रो पटक हो। हार्दिक पाण्ड्याले पहिलो खेल गुमाउँदा उनको केस पनि २०२५ को आइपीएलकै हिस्सा बनेको हो। नियमित कप्तान सञ्जस सामसन औंलामा लागेको चोटका कारण ब्याटरका रुपमा मात्रै खेलिरहँदा परागले कप्तानी सम्हालेका हुन्।
अर्घाखाँचीमा आगलागी हुँदा ४ घरगोठ जलेर नष्ट,"अर्घाखाँची : अर्घाखाँचीको भूमिकास्थान नगरपालिका७ पानडाँडामा भएको आगलागीमा १ घर र ३ गोठ जलेर नष्ट भएका छन्। पानडाँडामा लागेको आगोले ४ घरगोठ जलेर नष्ट हुनका साथै गोठमा रहेका १ भैसी, १ पाडो, ९ बाख्रा र ५९ कुखुरा जलेर नष्ट भएको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए। पानडाँडाका लोक बहादुर थापाको ३ तले टिनले छाएको घर र गोठ, रेल बहादुर थापा मगरको टिनले छाएको कच्ची गोठ र तिलक बहादुर रायमाझीको टिनले छाएको कच्ची गोठ र शौचालय जलेर पूर्ण रूपमा क्षति भएको छ। दिउँसो लागेको भीषण आगो अहिले नियन्त्रणमा लिने प्रयास भइरहेको छ। नेपाल प्रहरी, नेपाली सेना र सशस्त्र प्रहरी, वन कार्यालयको टोली र स्थानीय र सन्धिखर्कको दमकलले आगो नियन्त्रणमा लिने प्रयास गरिरहेको छ।"
हिंसाको जगमा व्यवस्था परिवर्तन गर्ने कुरा मान्य हुँदैन : स्वास्थ्य मन्त्री,"काठमाडौं : स्वास्थ्य मन्त्री प्रदीप पौडेलले हिंसाको जगमा व्यवस्था परिवर्तन गर्ने कुरा मान्य नहुने बताएका छन्। सोमबार विराटनगरमा सञ्चारकर्मीसँग कुरा गर्दै मन्त्री पौडेलले अहिले देखिएको विकृति र विसंगति अन्त्य गर्न आफूहरू तयार रहेको भन्दै हिंसाको जगमा व्यवस्था परिवर्तन गर्ने कुरा मान्य नहुने बताएका छन्। पौडेलले लोकतान्त्रिक गणतन्त्रको विकल्प भनेको सुधारिएको उन्नत र परिष्कृत लोकतन्त्र मात्र भएको धारणा राखे। नागरिक अधिकार, आफैंले निर्वाचित गरेको जनप्रतिनिधि, बोल्न पाउने अधिकार लगायतका विषय लोकतान्त्रिक गणतन्त्रमा मात्र पाइने सबैले बुझ्नुपर्ने उनले बताए। स्वास्थ्य मन्त्री पौडेलले निजी मेडिकल कलेजहरूले चिकित्सकहरूलाई दिइने सुविधा बारे सरकारले ल्याएको नीति कार्यान्वयन गर्नुपर्ने र यसका लागि सहमतिको विन्दु पहिल्याउने कार्य भइरहेको बताए। उनले आफूहरूले ल्याउन लागेको स्वास्थ्य बिमाको योजना कार्यान्वयन भएमा स्वास्थ्य क्षेत्रमा समाजवाद स्थापना गर्ने दाबी गरे।"
एमालेको मोटरसाइकल र्यालीले तीनकुने क्षेत्रको ट्राफिक अस्तव्यस्त,"काठमाडौं : नेकपा एमालेको मोटरसाइकल र्यालीका कारण तीनकुने क्षेत्रको ट्राफिक अस्तव्यस्त बनेको छ। एमालेको भातृसंस्था युवा संघको अगुवाइमा राजावादीहरूको हिंसाविरुद्ध मोटरसाइकल र्याली आयोजना गरिएको एमालेले जनाएको छ। मोटरसाइकल र्यालीबाट सिनामंगलकोटेश्वर चल्ने रिङरोड क्षेत्र र कोटेश्वरबानेश्वर चल्ने सडक अस्तव्यस्त बनेको हो। एमाले महासचिव शंकर पोखरेलले राजावादी प्रदर्शनका विरुद्ध देशभरि जागरणसभा र मोटरसाइकल र्याली आयोजना गरेको जानकारी दिए। महासचिव पोखरेलले गणतन्त्र जिन्दावाद, प्रतिगमन मुर्दावाद, हिंसा, हत्या र लुटपाट मुर्दावाद, जन्मसिद्ध श्रेष्ठता अस्वीकार छैन, दास र रैती बन्न मन्जुर छैन लगायतका नारा सार्वजनिक गरेका थिए।"
लोकतन्त्र र गणतन्त्रका नाममा लुटतन्त्र मच्चाइएको छ : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले लोकतन्त्र र गणतन्त्रको नाममा अहिले लुटतन्त्र मच्चाइएको बताएका छन्। बालाजुस्थित पार्टी कार्यालय पुगेर सोमबार उनले लुटतन्त्र मच्चाउनेविरुद्ध आफू कहिल्यै पछि नहट्ने बताए। 'लोकतन्त्र, गणतन्त्र र संघीय लोकतन्त्रिक गणतन्त्रको आडमा लुटतन्त्र मच्चाइरहेकालाई खबरदारी गर्न म कहिल्यै पछि हट्दिनँ। म जुनसुकै शक्तिसँग पनि लड्छु। तर, लुटतन्त्रलाई टुलुटुलु हेरेर बस्न सक्दिनँ,' उनले भने। दुई तिहारको सरकारले आफूलाई जीउँदै छाडेकोमा सभापति लामिछानेले खुसी व्यक्त गरे। न्यायका लागि आफू जुनसुकै तराजुमा तौलिन तयार रहेको उनको भनाइ छ। 'राजनीतिमा हुन्थेन भने मैले यति धेरै दुःख खेप्नुपर्ने थिएन। केही समय मलाई अझ विश्राम गर्न मन थियो। तर, जसरी देशमा विकसित घटना क्रम भइरहेका छन्। त्यसले आफूलाई अघि सार्न बाध्य भएँ,' उनले भने। उनले संसदमा पनि प्रतिपक्षीहरूको प्रस्तुती फितलो भएको आरोप लगाए। सहकारी प्रकरणमा मुछिएपछि चितवनबाट निर्वाचित लामिछाने निलम्बनमा परेका छन्। उनीविरुद्ध काठमाडौं, पोखरा, रुपन्देही, चितवन र वीरगन्जमा सहकारीसम्बन्धी मुद्दा चलिरहेको छ। उनी सबै ठाउँबाट धरौटीमा रिहा भएका थिए।"
पूर्वराजा ज्ञानेन्द्र तीनकुने घटनाको सुप्रिम कमाण्डर : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले तीनकुने घटनाको सुप्रिम कमाण्डर पूर्वराजा ज्ञानेन्द्र शाह भएको बताएका छन्। सोमबार काठमाडौंमा आयोजित एक कार्यक्रममा अध्यक्ष नेपालले दुर्गा प्रसाईलाई एक दिनको कमाण्डर बनाएर आफू सुप्रिम कमाण्डर बन्ने ज्ञानेन्द्र शाहले सबै घटनाको जिम्मेवारी लिनुपर्ने बताए। उनले काठमाडौं महानगरले गरेको जरिवाना ज्ञानेन्द्र शाहले तिर्नुपर्ने उल्लेख गरे। उनले पूर्वराजालाई ७ लाख ९३ हजारको जरिवाना पत्र काटेर बालेनले हिम्मत देखाएको बताए। आफ्नो पार्टी कार्यालयमा आगजनी गरेर राजावादीले उदण्डता प्रदर्शन गरेपनि समयमा नै प्रहरी पुर्याउन नसक्नु सरकारको कमजोरी रहेको उनको भनाइ छ। शुक्रबारको घटनामा संलग्न सबैलाई कारबाही गर्न सरकारले आँट र हिम्मत देखाउनुपर्ने उनले बताए। उनले उक्त घटनाले राजावादीको चरित्र नांगो रूपमा प्रस्तुत भएको जिकिर गरे।
"ट्रेड युनियन कांग्रेसले भन्यो, राजावादीले अन्नपूर्ण मिडिया माथि गरेको आक्रमण असह्य","काठमाडौं : नेपाली कांग्रेस आबद्ध ट्रेड युनियन कांग्रेसको टोलीले राजावादीहरूले क्षति पुर्याएको अन्नपूर्ण मिडियाको स्थलगत अवलोकन गरेको छ। ट्रेड युनियन कांग्रेसका महासचिव अजयकुमार राईको नेतृत्वमा आएको टोलीले क्षतिग्रस्त अन्नपूर्ण मिडियाको स्थलगत अवलोकन गरेको हो। राजावादी आन्दोलनकारीले चैत १५ गते अन्नपूर्ण पोस्टको कार्यालयमा तोडफोड र आगजनी गरेको थियो। अवलोकनपश्चात महासचिव राईले अन्नपूर्ण मिडियामाथि राजावादीहरूले गरेको आक्रमण भर्त्सनायोग्य रहेको बताए। उनले लोकतन्त्रको विकल्प राजतन्त्र कदापि हुन नसक्ने बताए। महासचिव राईले सञ्चार माध्यम र पत्रकारहरू माथिको आक्रमण असह्य हुने बताए। सरकारले मिडिया हाउस र पत्रकारलाई सुरक्षाको प्रत्याभूति गराउनुपर्छ, उनले भने। ट्रेड युनियन कांग्रेसका कोषाध्यक्ष सञ्जय दाहाल र नेपाल यातायात मजदुर संघका अध्यक्ष धर्मराज भण्डारीले समेत राजावादीहरूले अन्नपूर्ण मिडियामाथि गरेको आक्रमणको भर्त्सना गरेका थिए। ट्रेड युनियन कांग्रेसको टोलीलाई अन्नपूर्ण पोस्टका प्रधान सम्पादक अखण्ड भण्डारी र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए।"
राजावादीविरुद्ध एमालेको मोटरसाइकल र्याली (फोटो फिचर),"काठमाडौं : नेकपा एमालेले राजावादीको गतिविधिविरुद्ध मोटरसाइकल र्याली गरेको छ। एमालेको भातृसंस्था युवा संघको अगुवाइमा एमालेले काठमाडौंको तीनकुनेबाट मोटरसाइकल र्याली आयोजना गरेको हो। एमाले महासचिव शंकर पोखरेलले राजावादी प्रदर्शनका विरुद्ध देशभरि जागरणसभा र मोटरसाइकल र्याली आयोजना गरेको जानकारी दिए। महासचिव पोखरेलले गणतन्त्र जिन्दावाद, प्रतिगमन मुर्दावाद, हिंसा, हत्या र लुटपाट मुर्दावाद, जन्मसिद्ध श्रेष्ठता अस्वीकार छैन, दास र रैती बन्न मन्जुर छैन लगायत नारा सार्वजनिक गरेका थिए।"
"तीनकुनेको हिंसात्मक घटनाका पछाडि पूर्वराजाको हात छ, दोषीलाई कारबाही गर : माओवादी",काठमाडौं : नेकपा माओवादी केन्द्रका सांसद रेखा शर्माले शुक्रबार तीनकुने लगायतका क्षेत्रमा भएको हिंसात्मक घटनाका दोषीलाई कारबाही गर्न माग गरेकी छन्। सोमबार प्रतिनिधि सभाको विशेष समयमा शर्माले तीनकुने लगायतका क्षेत्रमा भएको हिंसात्मक घटनाको पर्दा पछाडि पूर्वराजा ज्ञानेन्द्र शाह रहेको भन्दै घटनाका दोषीलाई कारबाही गर्न माग गरेकी हुन्। उनले संविधान र कानुनभन्दा माथि कोही नरहेकाले सबैलाई कारबाही हुनुपर्ने बताइन्। शर्माले वर्तमान संघीय लोकतान्त्रिक गणतन्त्रात्मक व्यवस्थाको विकल्प राजतन्त्र हुनै नसक्ने स्पष्ट पारिन्। व्यवस्थाप्रति जनतामा देखिएको असन्तुष्टिलाई सम्बोधन गर्न सरकार लाग्नुपर्ने उनको भनाइ छ।
अन्नपूर्णको पाँचौं साप्ताहिक विजेता बन्यो ग्लु स्टार,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको पाँचौ साप्ताहिक विजेता न्यूरोडस्थित ग्लु स्टार मिडिया सोलुसन बनेको छ। सोमबार तिनकुनेस्थित अन्नपूर्ण मिडिया नेटवर्कको हेडक्वार्टरमा आयोजित साप्ताहिक लक्की ड्रबाट अन्नपूर्णको वार्षिक ग्राहक बनेको रसिद न १८०६८१ रहेको न्यूरोडको ग्लु स्टार मिडिया सोलुसन विजेता बनेको हो। अन्नपूर्ण मिडिया नेटवर्क बिक्री वितरण विभाग प्रमुख कृष्णभक्त श्रेष्ठले गरेको साप्ताहिक लक्की ड्रबाट ग्लु स्टार विजेता बनेको थियो। उसले ओपोको एथ्री एक्स मोबाइल पाउनेछ। अन्नपूर्ण पोस्ट र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्ना साथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर(जहाँ रोमाञ्चित खेलको मज्जा लिन सकिनेछ) साथै आईएनआई सिनेमाको मुभी भौचर पाउनेछन्। यो नलिए उनीहरूले छनोट पनि गर्न पाउँछन्। जसमा नगद ५ सयदेखि ३४ सयसम्मको नगद छुटको स्क्रयाच कार्ड साथसाथै आईएनआई सिनेमाको मुभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोन सहित ट्याङकुलिटी स्पाको ५ हजारको भौचर पाउनेछन्। पाक्षिक उपहारमा डिसहोम इन्टरनेटबाट एक वर्षको फुल १ सय एमबीपीएसको इन्टरनेट प्याकेज, मासिक पुरस्कारमा वासिङ मेसिनसहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। ४ महिनासम्म सञ्चालन हुनेछ।"
पुल सञ्जाल बढाउन विश्व बैंकमार्फत १५ करोड डलर स्वीकृत,"काठमाडौं : नेपालको पुल सञ्जाल विस्तार गर्न विश्व बैंकले १५ करोड डलर स्वीकृत गरेको छ। विश्व बैंकको कार्यकारी निर्देशक बोर्डले आइतबार नेपालको तेस्रो पुल सुधार र मर्मतसम्भार कार्यक्रमको लागि उक्त रकमबराबरको वित्त पोषण प्याकेज अनुमोदन गरेको हो। कनेक्टिभिटी र सेवाहरूमा पहुँच बढाउन उक्त लगानी स्वीकृत गरिएको बताइएको छ। साथै यसले रणनीतिक सडक सञ्जालमा पुलहरूको लचिलोपनलाई सुदृढ पार्नेछ, जसले देशको विविध र चुनौतीपूर्ण भूभागमा सुरक्षित र निर्बाध कनेक्टिभिटी सुनिश्चित गर्ने विश्व बैंकको भनाइ छ। विश्व बैंकका अनुसार नेपालको पुल प्रणालीले दुर्गम र सहरी समुदायहरूलाई स्वास्थ्य सेवा, शिक्षा र आर्थिक अवसरहरूलगायत आवश्यक सेवाहरूमा जोड्ने महत्वपूर्ण जीवनरेखाको रूपमा काम गर्दछ। बाढी, पहिरो र भूकम्पजस्ता बारम्बार जलवायुप्रेरित प्रकोपहरूबाट हुने जोखिमहरूले पुल पूर्वाधारलाई गम्भीर रूपमा असर गरिरहेको छ। नेपालको सडक विभागको नेतृत्वमा रहेको सो कार्यक्रमले जलवायुलचिलोपन उपायहरूमा केन्द्रित हुने बताइएको छ। यसले बढाइएको संरचनात्मक डिजाइन र नवीन प्रविधिहरू, जसमा चरम मौसमी घटनाहरूबाट पुलहरूलाई सुरक्षित राख्न वास्तविकसमय अनुगमन प्रणालीहरू समावेश छन्। यो कार्यक्रमले सबै प्रयोगकर्ताहरूको लागि पहुँचलाई प्राथमिकता दिँदै, सीमान्तकृत समुदायहरूलाई महत्वपूर्ण सेवाहरूमा जोड्दै पुल डिजाइनहरूलाई पनि समर्थन गर्नेछ, प्रेस विज्ञप्तिमा उल्लेख छ। यसै क्रममा माल्दिभ्स, नेपाल र श्रीलंकाका लागि डिभिजन कन्ट्री निर्देशक डेभिड सिस्लेनले नेपालको पुल नेटवर्कको लचिलोपन सुरक्षित र दिगो कनेक्टिभिटीको लागि आधारभूत भएको बताए। उनी भन्छन्, यस कार्यक्रमले नेपालको दिगो विकासलाई प्रवद्र्धन गर्दै लचिलो पूर्वाधार विकास र कमजोर समुदायहरूको लागि बजार र सेवाहरूमा पहुँच प्रवद्र्धनलाई जोड दिन्छ। कार्यक्रममा सडक विभागको लागि क्षमता निर्माण पहलहरू, नवीन समाधानहरूलाई प्रवद्र्धन गर्ने र प्रभावकारी पूर्वाधार व्यवस्थापनको लागि संस्थागत प्रणालीहरूलाई सुदृढ पार्नेसमेत बताइएको थियो।"
राप्रपा सांसद धवल शमशेर राणा पक्राउबारे सदनमा जानकारी,"काठमाडौं : राष्ट्रिय प्रजातन्त्र पार्टी राप्रपा महामन्त्री एवं प्रतिनिधिसभा सदस्य धवल शमशेर राणा राज्यविरुद्धको कसुर अपराधमा पक्राउ परेको जानकारी संसदमा गराइएको छ। सभामुख देवराज घिमिरेले राणा पक्राउ परेकोबारे सदनलाई जानकारी गराएका हुन्। शुक्रबार तिनकुनेमा भएको राजावादीको प्रदर्शनका क्रममा हिंसात्मक गतिविधि गराउन भूमिका खेलेको आरोपमा राणा शुक्रबार पक्राउ परेका थिए। अब उनीमाथि फौजदारी अभियोगमा अनुसन्धान हुनेछ। नेपालको संविधानको धारा १०३ मा सांसद पक्राउ परेमा त्यसको सूचना सभामुख र संसद सचिवालयलाई दिनुपर्ने व्यवस्था छ। यसअनुसार सभामुखले राणा पक्राउ परेकोबारे सदनलाई जानकारी गराएका हुन्। राजावादीको आन्दोलनका नाममा हिंसात्मक गतिविधि गरेकोआरोपमा राप्रपाका बरिष्ठ उपाध्यक्ष रविन्द्र मिश्र,अधिवक्ता स्वागत नेपाललगायत पक्राउ परेका छन्। आन्दोलनका मुख्य कमाण्डर दुर्गा प्रसाई भने फरार छन्।"
एथरको नयाँ मोडल ४५०एक्स र ४५०एस सार्वजनिक,"काठमाडौं : नेपालका लागि एथर इलेक्ट्रिक स्कुटरको आधिकारिक वितरक वैद्य इनर्जीले २०२५ मोडलका एथर ४५०एक्स र ४५०एस नेपाली बजारमा ल्याएको घोषणा गरेको छ। अत्याधुनिक प्रविधिसहित आएको यी स्मार्ट स्कुटरहरूलाई बाइक अफ स्कुटर को उपनाम दिइएको छ। साथै, एथर रिज्टा इलेक्ट्रिक स्कुटरको बुकिङ पनि खुला गरिएको छ। कम्पनीका अनुसार २०२५ एथर ४५०एक्समा बहुमोड ट्रयाक्सन कन्ट्रोल प्रणाली उपलब्ध छ, जसले स्कुटरलाई विभिन्न प्रकारका सडक सतहमा सुरक्षित र स्थिर बनाउँछ। रेन मोड, रोड मोड, र स्पोर्ट्स मोडजस्ता विशेष मोडहरूले प्रयोगकर्तालाई ट्राफिक र अफरोड दुवै अवस्थामा सहज अनुभव प्रदान गर्छन्। वैद्य इनर्जीका सीईओ सुर्यांश वैद्यले भने, प्रिमियम मोटरसाइकलमा मात्र पाइने प्रविधिहरू अब स्मार्ट स्कुटरमा पनि उपलब्ध छन्।स्कुटरको रेन्ज सुधार गर्न नयाँ टायर टेक्नोलोजी प्रयोग गरिएको छ। एथरले एमआरएफसँग सहकार्य गरेर मल्टीकम्पाउन्ड टायर विकास गरेको छ, जसले ब्रेक लगाउँदा ऊर्जा क्षति कम गर्छ र ब्याट्री खपतलाई अनुकूल बनाउँछ। ३७ किलोवाट आवर क्षमताको ब्याट्री भएको एथर ४५०एक्सको वास्तविक रेन्ज १३० किलोमिटर भएको कम्पनीको दाबी छ। आईडीसी अनुसार भने यसको रेन्ज १६१ किलोमिटर छ। त्यसैगरी २९ किलोवाट आवर क्षमताको एथर ४५०एक्स र ४५०एसको वास्तविक रेन्ज १०५ किलोमिटर छ। आईडीसी अनुसार भने यसको रेन्ज क्रमशः १२६ र १२२ किलोमिटर छ। स्कुटरमा परिस्कृत सफ्टवेयर इन्जिन एथर स्ट्याक ६ प्रयोग गरिएको छ। यसमा गुगल म्याप्स, एलेक्सा भ्वाइस असिस्ट, ह्वाट्सएप, पिङ माई स्कुटर र लाइभ लोकेसनलगायतका सुविधा उपलब्ध छन्। नेपाली बजारमा २०२५ मोडलको एथर ४५० एसको मूल्य ३ लाख २४ हजार ९९९ तोकिएको छ। त्यसैगरी २९ किलोवाट आवरको एथर ४५०एक्सको मूल्य ३ लाख ६४ हजार ९९९ र ३७ किलोवाट आवरको एथर ४५०एक्सको मूल्य ३ लाख ९९ हजार ९९९ तोकिएको छ। कम्पनीले ८ वर्ष वा ८० हजार किलोमिटरको ब्याट्री वारेन्टी र ७० प्रतिशत ब्याट्री हेल्थ ग्यारेन्टी उपलब्ध गराउने बताएको छ। वैद्य इनर्जीले नेपालमा २०२३ देखि नै एथर इलेक्ट्रिक स्कुटर बिक्रीवितरण गरेर एथर एक्सपेरियन्स सेन्टर खोलेको थियो। हाल नेपालभर ६ एक्सपेरियन्स सेन्टर, १ टेस्ट राइड जोन, ५ सर्भिस सेन्टर र २१ एथर ग्रिड चार्जिङ स्टेसन रहेको बताइएको छ।"
राजतन्त्र फर्काउने नाममा हिंसात्मक र आपराधिक गतिविधि गर्नेलाई कारबाही गरियोस् : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले चैत १५ गतेको काठमाडौंको तीनकुनेको घटना आपराधिक भएको बताएका छन्। सोमबार भक्तपुरमा आयोजित कार्यक्रममा उनले लोकतन्त्रमा सबैले आआफ्नो विचार राख्न र बोल्न पाउने भए पनि त्यस दिनको उग्र गतिविधि अपराध गर्ने मानसिकताबाट ग्रसित भएको बताए। राजतन्त्र फर्काउने नाममा भएको हत्या, आगजनी र तोडफोडले लोकन्तान्त्रिक पद्धतिको खिल्ली उडाएको र त्यसदिनको सम्पूर्ण गतिविधि हिंसात्मक र आपराधिक रहेकाले दोषीलाई कारबाहीको दायरामा ल्याउनुपर्ने उनले बताए। सरकार संसद् र सिंहदरबारमा मजबुत रहे पनि जनतामाझ कमजोर रहेको यादवको भनाइ छ। यादवले बिचौलिया, भ्रष्ट र कमिसनखोरको बिगबिगीकै कारण नेपाल सरकारप्रति जनता रुष्ट रहेको बताए। राजनीतिक दलहरूले बेलैमा सुधारतर्फ ध्यान दिन नसके देशको अवस्था झनै दयनीय बन्ने यादवले बताए।"
सुनको मूल्यले फेरि बनायो ऐतिहासिक रेकर्ड,"काठमाडौं : स्थानीय बजारमा सुनको मूल्य हरेक दिन नयाँ उचाइ कायम गरिरहेको छ । गत शुक्रबार हालसम्मकै उच्च अंकमा पुगेको सुनको मूल्य आइतबार पनि बढेको थियो । आज फेरि नयाँ उचाइमा पुगेको छ । आइतबार प्रतितोला १ लाख ७६ हजार ८ सय कायम भएको सुनको मूल्य आज तोलामा १ हजार १ सय रुपैयाँले बढेर १ लाख ७७ हजार ९ सय कायम भएको नेपाल सुनचाँदी व्यवसायी महासंघले जनाएको छ । त्यस्तै, आज चाँदीको मूल्य प्रतितोला १० रुपैयाँले बढेर २ हजार ३५ पुगेको छ ।"
"गणतन्त्रवादीलाई राजेन्द्र लिङ्देनको प्रश्न : तपाईंहरू तोडफोड नगरी,मान्छे नमारी आएको हो ?",काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङदेनले राजा हटाएर गणतन्त्रवादीहरूले लोकतन्त्रको नाममा देशमा लुटतन्त्र मच्चाएको आरोप लगाएका छन्। सोमबार प्रतिनिधिसभा बैठकमा बोल्ने क्रममा अध्यक्ष लिङ्देनले लोकतन्त्रको नाममा गणतन्त्रवादीहरूले देशमा लुटतन्त्र मच्चाइरहेको र यसका लागि राजतन्त्र आवश्यक रहेको बताए। उनले हरेक आन्दोलनमा युवाहरूको योगदान रहने भन्दै युवाशक्तिलाई नहोच्याउन चेतावनी समेत दिए। तिनकुने घटनामा आन्दोलनकारीहरूले मात्रै ज्यादति नगरेको बताउँदै उनले सरकारले पनि नागरिकमाथि दमन गरेको बताए। 'अस्ति १५ गते आन्दोलनकारीले मात्रै ज्यादति गरेको हो? त्यो नियन्त्रण गर्ने जिम्मा सरकारको होइन? तपाईं कांग्रेस एमाले भन्नेहरू आज सत्तामा आइपुग्दा मादल बजाउँदै आइपुगेको हो? तपाईंहरू तोडफोड नगरी आएको हो ? मान्छे नमारी आएको हो ?' अध्यक्ष लिङदेनले तिनकुने घटनाको छानविन गर्न न्यायिक आयोग गठन हुनुपर्ने माग गरे।
समाजवादी मोर्चाले तीनकुनेमा राजावादीको हिंसात्मक प्रदर्शनको देशभर भण्डाफोर गर्ने,"काठमाडौं : समाजवादी मोर्चाले यही चैत्र १५ गते तीनकुनेमा राजावादीको हिंसात्मक प्रदर्शनको देशभर सशक्त भण्डाफोर गर्ने निर्णय गरेको छ। सोमबार बिहान नेकपा माओवादी केन्द्रको केन्द्रीय कार्यालय पेरिसडाँडामा बसेको मोर्चाको बैठकले राजावादी समूहले प्रदर्शनको क्रममा गरेको अराजकताप्रति देशव्यापाी रुपमा भण्डाफोर र विरोध गर्ने निर्णय गरेको हो। बैठकपछि नेत्र विक्रम चन्द नेतृत्वको नेपाल कम्युनिष्ट पार्टी नेकपाका प्रवक्ता खड्गबहादुर विश्वकर्मा (प्रकाण्ड) ले तीनकुने घटना योजनावद्ध तरिकाले घटाएको भन्दै यसको देशव्यापीरुपमा भण्डाफोर गर्ने निर्णय भएको जानकारी दिए। 'राजावादीहरूले गरेको प्रदर्शन असाध्यै गैह्रजिम्मेवारी, हिंसक, आतंककारी चरित्रको छ। घटना जसरी घटेको छ,योजनावद्ध तरिकाले भएको छ, उनले भने, 'उक्त घटनाको समाजवादी मोर्चा सशक्त भण्डाफोर गर्नुपर्छ भन्ने निष्कर्शमा पुगेको छ।' यसैगरी बैठकले उक्त घटनामा संलग्नहरूलाई कारवाहीका लागि सरकारसँग डेलिगेसन गर्ने निर्णय गरेको जानकारी दिए। संविधानको रक्षाका लागि नेपालका सबै गणतन्त्र पक्षधरहरूसँग परामर्श र छलफल गर्ने अर्को निर्णय भएको उनको भनाइ छ। बैठकमा १५ चैतको घटनाको समीक्षा भएको उनले बताए। घाइते तथा मृतकका परिवारलाई क्षतिपूर्तिका लागि सरकारसँग कुरा गर्ने र सो क्षतिपूर्ति घटनामा संलग्न भएकाहरूबाट भराउन सरकारलाई आग्रह गरिने उनले बताए।"
आजको मौसम : वर्षा र हिमपातको सम्भावना के छ ?,"काठमाडौं : हाल देशमा पश्चिमी वायुको आंशिक प्रभाव रहेको छ । जसका कारण लुम्बिनी प्रदेश, कर्णाली प्रदेश, सुदूरपश्चिम प्रदेशलगायत देशका पहाडी भूभागमा आंशिक बदलीको संभावना रहेको छ। बाँकी भूभागको मौसम मुख्यतया सफा रहेको मौसम पूर्वानुमान महाशाखाले जनाएको छ । आज कोशी प्रदेश र गण्डकी प्रदेशको पहाडी भूभागको एकदुई स्थानमा मेघगर्जन र चट्याङसहित हल्का वर्षा तथा उच्च पहाडी र हिमाली भूभागका एकदुई स्थानमा हल्का हिमपातको सम्भावना रहेको छ । यसबाट दैनिक जनजीवन,कृषि, स्वास्थ्य, सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुन सक्ने असरबाट बच्न आवश्यक उपाय र सतर्कता अपनाउन महाशाखाले अनुरोध गरेको छ ।"
"प्रधानमन्त्री ओलीले भने तिनकुने घटनाको मुल जिम्मेवार पूर्वराजा ज्ञानेन्द्र हुन्, त्यसको जिम्मा उनैले लिनुपर्छ","काठमाडौं : प्रधानमन्त्री केपी शर्मा ओलीले तिनकुने घटनाको मुख्य जिम्मेवार पूर्वराजा ज्ञानेन्द्र शाह रहेको बताएका छन्। सोमबार प्रतिनिधिसभा बैठकमा सम्बोधनका क्रममा प्रधानमन्त्री ओलीले चैत्र १५ गते तिनकुनेमा राजावादी समर्थकहरूले गरेको हिंसात्मक घटनाको जिम्मा पूर्वराजाले लिनुपर्ने बताएका हुन्। प्रधानमन्त्री ओलीले उक्त आपराधिक घटनमा संलग्न कसैले पनि उन्मुक्ति नपाउने बताए। उनले पूर्वराजा शाहले पनि उन्मुक्ति नपाउने दावी गरे। ' आपराधिक घटनमा संलग्न कसैले पनि उन्मुक्ति पाउँदैन,पाउनु हुन्न । यसमा तत्कालीन राजा शाहले पनि उन्मुक्ति पाउनु हुन्न । फेरि राजा बन्छु, व्यवस्था मास्छु भन्नेले यी सबै शृङ्खलाबद्ध घटनामा आफ्नो धारणा सार्वजनिक गर्नुपर्दैन रु मानिसलाई मर्नलाई दुरुत्साहन गर्ने जनकमाण्डर, इतिहासले कुनामा फ्याँकेका व्यक्ति अभियानका संयोजक,धनजनको क्षति र लुटापाट शासक बन्ने मनसुवा बोक्ने व्यक्ति सिरकभित्र चुपचाप कसरी हुन सक्छ ?,'उनले भने,' यी सबै घटनाको मुल जिम्मेवार उहाँ हो, उहाँले लिनुपर्छ ।' उनले तत्कालीन राजा शाहले संविधानसभाको ऐतिहासिक निर्णयपछि भएको सम्झौताको उल्लंघन गरेको आरोप लगाए। प्रधानमन्त्रीले भने,''तत्कालीन राजा ज्ञानेन्द्र शाहले संविधानसभाको ऐतिहासिक निर्णयपछि भएको सम्झौताको उल्लंघन गरेका छन् । त्यतिखेर नागरिकको हैसियतमा शान्त जीवन विताउने,नागरिकको कानुनी र संवैधानिक अधिकार प्रयोग गरी व्यापार व्यावसाय सञ्चालन गर्ने,पूर्वराष्ट्रप्रमुखको हैसियतमा सरकारले सुरक्षाको प्रबन्ध गर्ने र उनलाई नागार्जुन दरबार प्रयोग गर्न र उनको मातालाई प्रयोग गरिरहेको नारायणहिटी दरबार परिसरको भवन प्रयोग गर्न दिने सहमति भएको हो ।' प्रधानमन्त्री ओलीले घटनामा संलग्नहरूमाथि छानबिन सुरु भएको बताए। यसका योजनाकार को हुन् र कोको संलग्न छन् ? सरकारले यस सन्दर्भमा छानबिन र अनुसन्धान गरिरहेको उनको भनाइ छ। राजावादी समर्थकहरूले चैत्र १५ गते तिनकुनेमा गरेको हिंसात्मक प्रदर्शनका क्रममा एकजना पत्रकारसहित दुईजनाको मृत्यु भएको छ। केही सञ्चारगृह,व्यक्तिगत तथा सरकारी सम्पत्तिमाथि क्षति पुगेको छ।"
जनमत नभड्काउन पूर्वराजालाई प्रधानमन्त्रीको चेतावनी,"प्रधानमन्त्री ओलीले अराजक मान्छेलाई बोलाएर कमान्डर बनाएर हिंसा मच्चाएको भन्दै ओलीले पूर्वराजाले उन्मुक्ति नपाउने बताए। काठमाडौं : प्रधानमन्त्री केपी शर्मा ओलीले पूर्वराजा ज्ञानेन्द्र शाहलाई जनमत नभड्काउन चेतावनी दिएका छन्। सोमबार प्रतिनिधि सभाको बैठकलाई सम्बोधन गर्दै ओलीले पूर्व राजा शाहले गरेको श्रृङखलाबद्ध गरेको कामको उल्लेख गर्दै संविधानको उलंङ्घन गरेको बताएका छन्। उनले चैत १५ गते समाजवादी मोर्चा र तीनकुनेमा कार्यक्रम भएको बताउँदै उनले भृकुटीमण्डपमा शान्तिपूर्ण भएको उल्लेख गरे। प्रधानमन्त्री ओलीले अराजक मान्छेलाई बोलाएर कमान्डर बनाएर हिंसा मच्चाएको भन्दै ओलीले पूर्वराजाले उन्मुक्ति नपाउने बताए। उनले भने, कथित जनकमाण्डर तोकेर पूर्वराजाले हिंसा भड्काउने काम गर्नुभएको छ। पूर्व राजासँग भएको सहमति शाहले उलंघन गर्नुभएको छ। तीनकुने घटनामा संलग्नहरुमाथि जोसुकैलाई प्रशासनिक कारबाही गर्ने प्रधानमन्त्री ओलीले प्रतिबद्धता जनाए। काठमाडौंको तीनकुनेको कार्यक्रममा आयोजक को हुन् भन्नेमा केही आशंका र द्विविधा समेत थियो। त्यस कार्यक्रमका उद्देश्य जे बताइँदै थियो, त्यसमाथि नै आशंकाका आधार थिए। द्विविधा यस अर्थमा थियो, त्यसका आयोजक मध्ये केही नाम यस सम्मानित सदनमा उपस्थित दलका नेताहरुको पनि थियो। तर तीनकुनेका आयोजकहरुले पहिले प्रशासनलाई जाकारी गराए अनुसार सभा गरेनन्, उत्तेजक प्रदर्शन र अराजनीतिक नारा सहित भीड सलबलाउन थाल्यो। सभा वा मन्तव्य हैन, प्रदर्शनको कथित जनकमाण्डर आफैंले हाँकेको गाडी प्रहरीमाथि नै चढाउनेगरी निषेधित क्षेत्र तोड्न दौडाइयो। भीड नियन्त्रण गर्न प्रशासनले गरेको प्रयासका विरुद्ध, प्रहरीको बन्दुक खोस्ने, गुण्डागर्दी र कुटपिट गर्ने, लुटपाट गर्नेजस्ता बारदात सुरु गरियो। उनले भने, हुँदा हुँदा निजी व्यक्तिको घर, सार्वजनिक भवन, सञ्चार गृह, पार्टी कार्यालय, औषधि कारखाना र सवारीका साधनमाथि ढुंगामुढा गर्ने, तोडफोड गर्ने, आगजनी गर्ने र डिपार्टमेण्टल स्टोरहरु लुटपाट गर्ने जस्ता आपराधिक घटना सुरु गरियो। निजी व्यक्तिको घरमा आगजनी मात्रै गरिएन मानिसलाई भित्रै थुनेर बाहिरबाट ताला लगाई जिउँदै डढाउने हिंस्रक, आतातायी कार्य भयो। अन्तर्राष्ट्रिय विमानस्थलमा आगजनी गर्ने र प्रज्ज्वलनशील पदार्थमा आगो लगाई बिस्फोट गराउने आतङ्ककारी काम समेत भयो। प्रहरीका सवारी साधन मात्रै हैन, आगो निभाउन आएका दमकलमाथि आक्रमण गरियो। यी सबै निन्दनीय र खेदजनक कार्य हुन्। यस्ता घटनामा संलग्नहरुमाथि जोसुकै होउन् जुनसुकै कभरमा किन नहोउन्, कडा प्रशासनिक कार्वाही हुन्छ। प्रधानमन्त्री ओलीले घटनामा संलग्नहरुमाथि छानबिन सुरु भएको जानकारी दिए। उनले भने, यसका योजनाकार को हुन् र को को संलग्न छन् ? सरकारले यस सन्दर्भमा छानबिन र अनुसन्धान गरिरहेको छ। उनले तीनकुने घटनको पृष्ठभूमिमा करिव १ वर्ष अघिदेखिको घटनालाई अध्ययन गर्नु आवश्यक भएको बताए। सरकार, व्यवस्था र संविधानप्रति अनास्था, घृणा र भ्रम फैलाउन एउटा तत्व त्यसै बेलादेखि क्रियाशील थियो। मौका खोजीरहेको थियो। धर्म, सँस्कृति, परम्पराजस्ता संबेदनशील विषयमा अनावश्यक टिप्पणी गरी साम्प्रदायिक सद्भाव विथोल्ने र खास समुदायमाथि आक्रमणमा उक्साउने काम गर्दै थियो। ऋण तिर्न पर्दैन भन्दै ऋणिहरुको भावनात्मक संवेदना माथि खेल्ने र बैंक वित्तीय संस्था ध्वस्त पार्ने खेतीमा त्यो तत्व सक्रिय थियो। उनले भने, यसैबीच तत्कालिन राजा ज्ञानेन्द्र शाहले गत फागुन ७ गते आफू अघि बढ्ने, साथ देउ भन्दै बक्तव्यवाजी गर्नुभयो। त्यसको लगत्तै ठाउँठाउँमा स्वागत कार्यक्रम राख्दै जनमत भड्काउने काम सुरु गरियो। फागुन २५ गते कथित स्वागतसवारी आयोजना गरियो। र, चैत १४ गते समाज विथोल्न लागिपरेका एकजना अवाञ्छित व्यक्तिलाई आफ्नै निवासमा डाकेर कथित जनकमाण्डर तोक्नु भयो र हिंसात्मक वारदातका लागि खटाउनु भयो। सम्झौताको उल्लंघन नगर्न चेतावनी उनले संविधानसभाको ऐतिहासिक निर्णयपछि भएको सम्झौताको उल्लंघन नगर्न चेतावनी दिए। प्रारम्भिक अध्ययनमा यी सबै घटनाले स्पष्ट पार्छ, तत्कालीन राजा ज्ञानेन्द्र शाहले संविधानसभाको ऐतिहासिक निर्णयपछि भएको सम्झौताको उल्लंघन गर्नुभएको छ। त्यतिखेर नागरिकको हैसियतमा शान्त जीवन विताउने, नागरिकको कानुनी र संवैधानिक अधिकार प्रयोग गरी व्यापार व्यावसाय सञ्चालन गर्ने, पूर्व राष्ट्रप्रमुखको हैसियतमा सरकारले सुरक्षाको प्रबन्ध गर्ने र उहाँलाई नागार्जुन दरबार प्रयोग गर्न र उहाँको मातालाई प्रयोग गरिरहेको नारायणहिटी दरबार परिसरको भवन प्रयोग गर्न दिने सहमति भएको हो। हाल राष्ट्रियसभाका माननीय सदस्य एवम् तत्कालीन गृहमन्त्री श्री कृष्णप्रसाद सिटौलाले सरकारको तर्फबाट संवादव्यवस्थापन गर्नु भएको थियो। ओलीले भने,आपराधिक घटनमा संलग्न कसैले पनि उन्मुक्ति पाउँदैन, पाउनु हुन्न। यसमा तत्कालीन राजा शाहले पनि उन्मुक्ति पाउनु हुन्न। फेरि राजा बन्छु, व्यवस्था मास्छु भन्नेले यी सबै शृङ्खलाबद्ध घटनामा आफ्नो धारणा सार्वजनिक गर्नुपर्दैन ? मानिसलाई मर्नलाई दुरुत्साहन गर्ने जनकमाण्डर, इतिहासले कुनामा फ्याँकेका व्यक्ति अभियानका संयोजक, धनजनको क्षति र लुटापाट शासक बन्ने मनसुवा बोक्ने व्यक्ति सिरकभित्र चुपचाप कसरी हुन सक्छ? यी सबै घटनाको मुल जिम्मेवार उहाँ हो, उहाँले लिनुपर्छ। प्रधानमन्त्री ओलीले ससाना विषयमा बहस र विवाद चलाउने अवस्था नभएको बताए। उनले लोकतन्त्रको रक्षा र संविधान कार्यान्वयनको समय भएको धारणा राखे। उनले संविधान अस्वीकार गर्ने गैह्र कानुनी र गम्भीर अपराधको कार्य भइरहेको धारणा राखे। उनले संसद् गम्भीर भएर आपराधिक घटना रोक्न लाग्नुपर्ने स्पष्ट पारे।"
चिसो के खाने ? स्विट फिक्स छ नि !,"काठमाडौं : उफ्  कस्तो गर्मी ! चिसो के खाने होला ? गर्मी सुरु भइसकेकोले धेरैको चाहना चिसो खाने हुन्छ। यो बेला मीठो खान मन लाग्छ, जस्का लागि आइसक्रिमबरफ, लस्सी, सोडा, कुल्फीको माग जो कोहीलाई हुन्छ। त्यसो भए, काठमाडौंको गर्मीमा चिसो के खाने होला ? सर्वसाधारणको मुखमै झुन्डिन थालेको छ स्विट फिक्स। यो पहिलो ब्रान्ड हो, जसले मौसमअनुसारको ताजा फलफूलबाटै बनेको पप्सिकल बजारमा उपलब्ध गराएको छ। पप्सिकल झट्ट हेर्दा बरफ तथा कुल्फीजस्तै देखिन्छ, तर योे केही फरक छ। बजारमा कृत्रिम स्वाद (फ्लेभर) हालेर बनाइएका पप्सिकल पाइन्छ। तर ताजा फलफूल वा दहीदूधबाटै बनाएर बिक्री गर्ने पहिलो स्विट फिक्स हो। अहिले स्विट फिक्सको उत्पादनहरू काठमाडौंका ६ वटा प्रमुख स्थानहरूमा उपलब्ध छ। यसका आउटलेटहरू बालुवाटार (चिनियाँ राजदूतावास नजिक), ठमेल (मण्डला स्ट्रिट), बसन्तपुर (झोछें), झम्सिखेल (अरुण थापा मार्ग), भैंसेपाटी (आवास क्षेत्र) र पाटन दरबार स्क्वायर (कृष्णमन्दिर पछाडि, मंगलबजार) मा छन्। यी स्थानमा नियमित स्विट फिक्स पप्सिकल खानेको भीड लाग्ने गरेको छ। उपभोग्य वस्तुमा उच्च सतर्कता अपनाउनु पर्ने परिस्थितिमा यसले उपभोक्ताको स्वास्थ्यलाई प्राथमिकतामा राखेर आफ्ना उत्पादनहरू बिक्री गरिरहेको छ। जस्मा कुनै कृत्रिम स्वाद (फ्लेवर) नमिसाई ताजा फलफूल र दहीदूधमात्रै प्रयोग गरिन्छ। वसन्तपुरको झोछेंमा आफ्नो पहिलो स्टोरबाट सुरुवात गरेको स्विट फिक्सले अहिले सञ्जाल विस्तार गरे उक्त ६ स्थानमा पुगेको हो। साथमा होम डेलिभरीको व्यवस्थासमेत गरेको छ। अझै छिट्टै उत्पादन बढाई देशव्यापी सेवा विस्तार गर्न लागिएको बताउँछन्, स्विट फिक्सका संस्थापक कृतिका लम्साल र श्रेया उपाध्याय। लम्साल स्विट फिक्सको प्रमुख कार्यकारी अधिकृत (सीईओ) तथा उत्पादन प्रबन्धक हुन् भने सहसंस्थापक उपाध्याय प्रमुख सञ्चालन अधिकारी (सीओओ)को भूमिकामा छिन्। उनीहरूसँगै स्विट फिक्समा करिब २० जनाले रोजगारी पाएका छन्। भविष्यमा व्यवसाय विस्तार भएसँगै १०१५ जनालाई थप रोजगार दिन सक्नेछन्। लम्सालले विकास अध्ययनमा स्नातकोत्तर गरेकी छन् भने उपाध्यायले बिजनेसमा स्नातकोत्तर गरेकी छन्। यसरी फुर्यो पप्सिकलको आइडिया विकास अध्ययनमा स्नातक गरेकी लम्साल र बिजनेसमा स्नातक गरेकी उपाध्याय थप अध्ययन गर्न अमेरिकाका लागि जीआरई कोर्स अध्ययन गर्नेक्रममा यो व्यवसायको आइडिया फुरेको थियो। अहिलेसम्म नेपाली बजारमा ताजा फलफूलबाटै बनेको पप्सिकल थिएन। बजारमा आँपको कुल्फी भनिए पनि त्यसमा फ्लेवर मिसाएर बनाइने गरिन्छ। स्वादअनुसारका कलर प्रयोग गरेर आइसक्रिम मात्र पाउने भएपछि यसको विकल्पमा प्राकृतिक फल प्रयोग गरेको आईसक्रिम किन पाइँदैन भन्ने जिज्ञासामा उनीहरू दुवै (कृतिका लम्साल र श्रेया उपाध्याय) मा जाग्यो। दुवै खानाका पारखी (फुड्डी) भएकाले पनि यसमा चासो बढेको बताउँछन्। उनीहरू दुवै सुरुमा आफूहरूले स्नातक सकाएर करिब दुई वर्ष जति गैरसरकारी संस्था (एनजीओ) मा काम गर्थे। यसरी काम गरेर बचत गरेको र परिवार तथा आफन्तहरूसँगको आर्थिक सहयोगबाट लगानी जुटाए। विसं २०७५ भदौ २ गत (सन् २०१८ अगस्ट १८) आफ्नो पहिलो स्टोर बसन्तपुरको झोछेंमा खोले। सुरुमा एउटा स्टोर खोल्दा करिब ११ लाख लगानी गरेकोमा बढ्दै गएर अहिले ४ वा ५ गुणासम्म पुगेको छ। तर हाम्रो एक पटक गरेर सकिने लगानी नै भएन। सुरुमा एउटा सानो एकमुष्ठ लगानी गरेपछि बैंकबाट ऋण लिएर काठमाडौंमा कार्यालय स्थापना गरी व्यवस्थित रूपमा विस्तार गर्न थाले, उपाध्यायले भन् ि। सानो पसल खोलेर बिक्री थालेसँगै अब यसलाई स्टार्टअपको रूपमा परिणत गर्ने सोच आएको बताउँछिन्, लम्साल। अमेरिका जान बचत गरेको पैसा स्विट फिक्समा लगानी वास्तवमा उनीहरू दुवैजना अमेरिकामा स्नातकोत्तर गर्न जानुअघि जीआरई कोर्स अध्ययन गर्ने सिलसिलामा इन्स्टिच्युटमा भर्ना भएका थिए। चिनजान पुरानै भए पनि सो अध्ययन गर्दा अलिक नजिक भए। किनभने बाहिर आवेदन दिनेक्रममा सँगसँगै दौडधुप गर्न थालेपछि एकअर्काको घर आवतजावत धेरै गर्न थाले। नेपालमै पनि केही गर्न पाए हुने भन्ने हुटहुटी उनीहरू दुवैमा थियो। तर संयोगले दुवैको सोचले मेल खायो। उनीहरू बजार अध्ययन नगरी काम नथाल्ने भएकाले सुरुमा यसबारे अनुसन्धान गरे। साथीभाइ र परिवारमा बजारमा ल्याउन खोजेका विभिन्न रेसिपीहरू बनाएर उत्पादनको परीक्षण गरे। अततः सबैले रुचाए अनि परीक्षण सफल हुन पुग्यो। दुवैले एनजीओमा काम गरेको र विदेश जान अलिकति बचत गरेकाले त्यसमै पैसा थपेर लगानी जुटाए। बजारमा कम मूल्यमै पाइलैपिच्छे आइसक्रिमका पसल छन्। यस्तो प्रतिस्पर्धी बजारमा प्राकृतिक उत्पादनमा लागत बढी हुँदा टिकाउको चुनौतीका बाबजुद पनि उनीहरूले नयाँ सोचलाई वास्तविकतामा परिणत गरिछाडे। सुरु गर्नु अघिको दौडानमा उनीहरूले भुइँकाफल (स्टेवरी), आँपजस्ता फलफूलको कुल्फी खान्थे। तर त्यसमा प्राकृतिक अर्थात् ताजा फल राखेको पाइएन। खाँदा पनि कृत्रिम स्वाद हुने भएकाले कुनै औषधि खाएजस्तो हुने। यस्तो बेस्वादिलो, ठ्याक्कै फलको स्वाद नभएपछि विचार उब्जियो, उपाध्यायले सम्झिँदै भनिन् प्राकृतिक फल खाँदा यस्तो मीठो छ तर त्यही फलफूलको आइसक्रिम चाहिँ बजारमा कि छैन ? भन्ने जिज्ञासा जाग्यो। यसमा जोड दिँदै लम्साल भन्छिन्, हामीले एउटा ग्राहकको रूपमा सोच्यौं। डिजर्टको रूपमा प्राकृतिक स्वादको केही पनि छैन। अमेरिका जान जियारी पढ्ने क्रममा कहिलेकाहीँ आइसक्रिम खान बाहिर निस्कँदा फुरेको आइडिया हो स्विट फिक्स। यसरी यतिबेला सही व्यक्ति भेटियो। दुवैको सोच मेल खाएपछि व्यवसायी बन्यौं। त्यतिबेलै उब्जेको जिज्ञासा अहिले उनीहरूको व्यवसाय बनेको छ। यो आइडिया आएको एक वर्षपछि सफलता हासिल गरेपछि उनीहरूलाई अरूकोमा कामै गर्नु परेन। अहिले सफल युवा उद्यमीको रूपमा परिचित भएका छन्। उनीहरू संस्था दर्तादेखि सञ्चालनमा थुप्रै झन्झट भोगे पनि परिणाम नआएसम्म निरन्तर लागे। सुरुमा नपत्याउनेले अहिले साँच्चै गर्न सक्ने रहेछन् भनेर पत्याउन थालेकाले व्यवसाय गर्न सजिलो बन्दै गरेको बताउँछन्। साथै उनीहरू हरेक वर्ष केही नयाँ गर्नुपर्छ भन्ने हिसाबले परिवर्तित हँुदै आएको बताउँछन्। यद्यपि सुरुमा कोभिडमा केही गाह्रो भएको गुनासो गर्छन्। तर यसका बाबजुद पनि ग्राहकहरूको मागले पसलमै लिन आएको हुँदा केही बिक्री पनि भयो। हाल अनलाइन होम डेलिभरी पनि गरिन्छ। माग गरेको २४ घण्टामा होम डेलिभरी गरिरहेका छन्। फ्रोजन उत्पादन भएकाले होम डेलिभरीमा अरू जस्तो सजिलो भने नभएको बताउँछन्। विदेश जाने तयारी गरे पनि स्वदेशमै भविष्य देखेपछि अमेरिकाको प्रक्रियालाई बीचैमा त्यागे। आइसक्रिम खाँदा फुरेको आइडियाले स्वदेशमै गर्ने हुटहुटी, अझ भनौं जुनुन पैदा गरिसकेको थियो। यसैले आफ्नै देशमा अवसरहरू धेरै छ। आफ्नो देशमा परिवारसँगै बसेर मुलुककै लागि योगदान हुने गरी गर्न पाउनु खुसीको कुरा लाग्यो। यसैले विदेशको सपना त्याग्यौं, उनीहरू भन्छन्, हामीले गर्दै जाँदा यसमा सम्भावना देख्यौं। हाम्रो उत्पादन धेरैले मन पराएका छन्। हामीले श्रमिकहरू सिर्जना गर्न सकेका छौं। आफ्नो खुबीमा विश्वास भएका उनीहरू यस्तो काम आफूले नगरी अरूले गरेमा ग्लानी होला भन्ने पनि लाग्यो। अब विदेश गए पनि घुम्न र सिक्न गए पनि कामलाई निरन्तरता स्वदेशमै दिने उनीहरू बताउँछन्। स्थानीय डेयरी फार्महरूसँग सीधा सहकार्य हाल स्थानीय किसानहरूबाट सीमित फलफूल खरिद गरेर आफ्ना उत्पादनहरू बनाउँदै आएको छ। स्विट फिक्सले अब उत्पादन बढाउँदै गर्दा, अब झन् सबै नै इन्ग्रिडियन्टहरू स्थानीय रूपमा स्रोत गर्ने योजना भएको लम्साल बताउँछिन्। उनका अनुसार अब दुग्धका लागि स्थानीय डेरी फार्महरूसँग सीधा सहकार्य गरी ताजा ल्याउने भएका छौं। स्वस्थकर उत्पादन हाल बजारमा पाइने आइसक्रिमको इन्डिग्रेन्ट्समा सिन्थिटिक कलरिङलगायत उल्लेख भएको पाइन्छ। बजारमा म्याङ्गो फ्लेबरको हुन्छ भने स्विट फिक्समा ताजा आँपकै आइसक्रिम उपलब्ध छ। यद्यपि दुवैको बजार छ। फ्लेबरको प्रयोग हुनुहँुदैन भन्ने होइन। तर बजारमा ताजा फलको स्वाद खान इच्छुकका लागि विकल्पमा हाम्रो उत्पादन हो, उनीहरू भन्छन्। स्विट फिक्सको पप्सिकल बजारमा एक सय रुपैयाँबाट सुरु छ। हाम्रो उत्पादन ताजा र गुणस्तरीय छ। उपभोक्ताले जे किन्छन् त्यही खान पाउँछन् भन्ने हाम्रो ग्यारेन्टी छ, सीईओ लम्सालको तर्क छ। स्विट फिक्स आधिकारिक उत्पादन हो। यो उत्पादनमा धेरै प्रोसेसिङ गरिएको छैन। स्विट फिक्सको उत्पादन सम्बन्धित फलकै हो। यो स्वास्थ्यकर छ। यद्यपि यसमा सुगर हुने भएकाले यसका बिरामीलाई नहुन सक्छ, सीओओ उपाध्याय भन्छिन्, अर्गानिक उत्पादन भएकाले आउटलेट खोल्ने मात्रै भनेर हँुदैन। यसको मागअनुसार ल्याउने हो। कोभिडको बेलामा पनि स्टोरमा आएरै ग्राहकहरूले घरघरमा धेरै लैजाने गर्थे। यसैकारणले गर्दा पनि कोभिडका बेलामा समेत हामी टिक्न सकेका थियौं। बजारमा यो उत्पादनका ग्राहक छन्। पहिलो वर्ष आएका ग्राहकहरू अहिलेसम्म पनि नियमित भएको उनले बताइन्। उपाध्यायका अनुसार अहिले थोरै मात्रामा क्याटरिङको समेत गर्न थालेको र निकट भविष्यमा अझै विस्तार गर्ने योजना छ। उनीहरू बजारसँगभन्दा पनि आफैंमा प्रतिस्पर्धा गरिरहेका छन्। अझै गुणस्तरयुक्त सामान ग्राहकलाई कसरी दिने ? अभै किसानहरूबाटै ताजा फल कसरी लिने ? किसान र हामी व्यापारीले कसरी टिक्ने ? साथमा ग्राहकलाई कसरी उत्कृष्ट गुणस्तर उत्पादन दिने भन्नेमा केन्द्रित भएको बताउँछन्। मौसम र बेमौसममा गरी करिब ६५ प्रकारका पप्सिकल स्विट फिक्सले अहिलेसम्म ६५ भन्दा बढी अनौठा र रोचक स्वादहरूका पप्सिकल सिर्जना गरेको छ। जुजुधौको मिठासदेखि तितौराको पिरो स्वादसम्म, सिबकथोर्नको खट्टोमीठो अनुभवदेखि अन्य नयाँनयाँ संयोजनसम्म बिक्री हुन्छ। हामी नयाँ स्वादहरू खोज्ने र ग्राहकहरूलाई चाख्न लगाउने हाम्रो सिर्जनात्मकतामा गर्व गर्छौं। उनीहरूले भने। हाल प्रायः विभिन्न १५ वटा ताजा फलफूल र दूधको स्वादमा स्टिक पप्सिकल उपलब्ध छ। विशेष फलफूलको सिजनअनुसार बनाइने गरिन्छ। अहिले निश्चित स्टोरमात्रै भएकाले आवश्यकअनुसार मात्रै ताजा फलफूल र दूध ल्याएर बनाइने गरिन्छ। सिजनमा मासिक औसतमा ६ हजारदेखि १० हजारसम्मको स्टिक आइसक्रिम बिक्री भइरहेको छ। सिजनमा बढी बिक्री र अफसिजनमा कम हुन्छ। तर पछिल्लो प्रवृत्ति परिवर्तनले अफसिजनमा पनि यस्को माग राम्रै भएको उनीहरू बताउँछन्। अब फ्याक्ट्री विस्तारसँगै सुपरमार्केटदेखि क्याटरिङ सेवा हाल ६ ओटा स्थानमा स्टोर राखेर सञ्चालित स्विट फिक्सले अब थप ब्रान्ड विस्तार गर्ने योजना छ। लगानी विस्तारसँगै दुई जना लगानीकर्ताबाट १ जना थपेर ३ लगानीकर्ता पुगेका छन्। कम्पनीले हाल २० जनालाई रोजगारी दिइरहेको छ। फ्याक्ट्री सञ्चालनमा आएपछि आवश्यकअनुसार श्रमिकको संख्या बढाउने योजना छ। यद्यपि आइसक्रिमको व्यवसाय गर्मी मौसममा बढी र जाडोमा कम हुने भएकाले रोजगार संख्या सोहीअनुसार हुने गरेको छ। अहिले स्टोरमा केन्द्रित अब विभिन्न कर्पोरेट इभेन्टस्हरूमा क्याटरिङको जिम्मा लिने गरी समूह पनि बढाउन लागिएको छ। अब खुद्रा बिक्रेताहरू समक्ष पुग्ने र धेरै ग्राहकमा स्विट फिक्स पुर्याउने योजना छ। सात वर्षसम्म यो उत्पादनको गुणस्तरमा समेत काम गरिरहेको र ग्राहकहरूले रुचाइदिएकाले अब उनीहरूलाई धेरै ठाउँबाट यो प्राप्त गर्नका लागि डिपार्टमेन्ट स्टोरहरूमार्फत पुर्याउन खोजिएको छ। यससँगै अब देशव्यापी रूपमा स्विट फिक्स उपलब्ध गर्ने योजना छ। लम्साल भन्छिन्, यस्तो उत्पादन अब काठमाडौं केन्द्रित भएर मात्रै हँुदैन जस्तो लाग्छ। यो वितरण बाहिर पनि आवश्यक र स्कोप छ भन्ने महसुस गरेका छौं। कतिपय ग्राहकहरूले नै विभिन्न स्थानमा बिक्री गर्न फ्रेन्चाइज मागिरहेका छन्। धेरै जिल्लाबाट आएका ग्राहकले आफ्नो स्थानमा पनि आपूर्ति गर्न माग गरेकाले पनि देशव्यापी गर्न खोजेका हौं। कम्पनी प्रणालीमा गएपछि दीर्घकालीन टिकाइ हुने उनीहरूको सोच छ। लामो समयको अनुभवले व्यवसाय विस्तार हुँदै गएको छ। भविष्यमा बजारमा माग र गुणस्तर दिन सके ताजा फलफूलको आइसक्रिमसमेत उत्पादन गर्ने सम्भावना देखेका छन्। स्विट फिक्स एउटा ब्रान्ड हो। यसमा अन्य उत्पादनहरू थपिँदै जान सक्छ। समय, लागत र श्रमिक बढाउँदै जाने क्रममा यो ब्रान्ड अम्रेलाको रूपमा रहन पनि सक्छ, लम्सालले भनिन्। युवा, इन्नोभेटिभ सोच, परम्परागतभन्दा फरक सोच, परिवर्तन हुन तयार र आफूलाई सक्दो राम्रो गर्न चाहिरहेकाले आफूहरू स्टार्टअप व्यवसाय भएको उनीहरूको दाबी हो। सीईओ लम्साल भन्छिन्, हामीजस्ता धेरै स्टार्टअप छन्। अर्थतन्त्रलाई योगदान गर्न चाहेका छौं। आयातभन्दा स्वदेशी वस्तुको खपत गर्न चाहन्छौंं। अर्थतन्त्रमा योगदानबाट परिवर्तन गर्नुपर्छ भन्नेमध्येको हामी एक हौं। हामी ट्रेडर होइनौं। सामान ल्याएर नाफा खाएर बेच्ने होइन भ्यालु एड गरेर स्वदेशमै सामान उत्पादन गरेर बिक्री गर्नेमा पर्यौं।"
"दुर्गा प्रसाई,धवल शमशेर राणा र रविन्द्र मिश्रलाई विदेश यात्रा प्रतिबन्ध","काठमाडौं : गृहमन्त्रालयले राजावादीको हिंसात्मक आन्दोलनमा संलग्न जनकमाण्डर दुर्गा प्रसाईसहित राप्रपाका नेताहरूको विदेश यात्रामा प्रतिबन्ध लगाएको छ। गृहमन्त्रालयले राजसंस्था पुनर्स्थापनाका लागि संयुक्त जनआन्दोलन समितिका कमाण्डर प्रसाईसहित राप्रपाका नेताहरू धवल शमशेर राणा र रविन्द्र मिश्रलाई विदेश यात्रामा प्रतिबन्ध लगाउने निर्णय गरेको हो। राणा राप्रपाबाट प्रतिनिधिसभा सदस्य हुन्। गृहमन्त्रालय उच्च स्रोतका अनुसार प्रसाई,राणा र मिश्रसहित राजावादीको हिंस्रक आन्दोलनमा सहभागी अन्य १० जनालाई समेत विदेशमा यात्रामा प्रतिबन्ध लगाएको हो। गृहमन्त्राल स्रोतले अन्नपूर्णसँग भन्यो'प्रहरी हिरासतमा राखेर केहीको अनुसन्धान भइरहेको छ। उहाँहरूलाई समेत विदेश यात्रामा प्रतिबन्ध लगाएका छौं। अनुसन्धानको दायरामा रहेका अन्य केही व्यक्तिलाई पनि विदेश यात्रामा प्रतिबन्ध लगाइएको छ।' प्रसाई,राणा र मिश्रसहित राजावादीको हिंस्रक आन्दोलनमा संलग्न १० जनालाई विदेश यात्रामा रोक लगाएको गृहस्रोतले बताएको छ। स्रोतका अनुसार गृहमन्त्रालयले विदेश यात्रामा प्रतिबन्ध लगाइएकाहरूमाथि निगरानी गर्न सबै अध्यागमन कार्यालय र नाकाहरूमा परिपत्र गरिसकेको छ। तिनकुनेमा १५ चैत्रमा राजावादी समर्थकको आन्दोलनमा अराजक गतिविधिमा संलग्न रहेको आरोपमा राणा र मिश्रलाई प्रहरीले नियन्त्रणमा लिएको छ । गत आन्दोलनकै दिन (शुक्रबार) साँझ पक्राउ परेका राणा र मिश्रमाथि अनुसन्धान गर्न प्रहरीलाई आइतबार जिल्ला अदालत काठमाडौंले थप पाँच दिनको म्याद दिएको छ। प्रसाईं भने फरार छन्। तर,उनले आइतबार एक भीडीयो सामग्रीमार्फत् आफू फरार नरहेको दावी गरेका थिए। यद्दपि प्रहरीको सूचीमा भने उनी फरार छन्। राजावादीहरूको हिंसात्मक प्रदर्शनमा परी एक पत्रकारसहित दुईजनाले ज्यान गुमाएका छन्।प्रहरीको गोली लागेर कीर्तिपुर नगरपालिका४ का सविन महर्जन र राजावादी समर्थकबाट भएको आगजनीमा परी पत्रकार सुरेश रजकको मृत्यु भएको हो। रजक एभिन्युज टेलिभिजनका पत्रकार हुन्। राजावादीको नाममा भएको हिंसात्मक गतिविधिको निसानामा सञ्चारगृह,निजी सम्पत्ति र व्यवसायहरू परे। आन्दोलनकारीले अन्नपूर्ण पोस्ट तथा कान्तिपुर टेलिभिजनजस्ता निजी सञ्चारगृहमा आगजनीसँगै तोडफोड गरेका थिए। प्रदर्शनकारीले तीनकुने,बानेश्वर,कोटेश्वर, बालकुमारी क्षेत्रमा निजी भवन तथा सवारी साधनमा तोडफोड तथा आगजनी गरेका थिए। उनीहरूले कोटेश्वरमा रहेको भाटभटेनी सुपर मार्केटमा समेत लुटपाट मच्चाएका थिए। राजावादीहरू उग्र बनेपछि स्थिति नियन्त्रणमा लिन तिनकुने क्षेत्रमा कर्फ्यु लगाइएको थियो।"
"सरकारलाई योगेश भट्टराईको प्रश्न : पूर्वराजाले सम्झौता भंग गरे, सेवासुविधा के हुन्छ ?","काठमाडौं : नेकपा (एमाले) का सचिव योगेश भट्टराईले निर्मल निवासमा बसेर सम्झौता भंग गरेकाले पूर्वराजा ज्ञानेन्द्र शाहलाई दिएको सेवा सुविधाबारे सोच्नुपर्ने बताएका छन्। सोमबार प्रतिनिधिसभाको बैठकमा सांसद भट्टराईले निर्मल निवासमा बसेर भंग गरेकाले अब पूर्वराजालाई सुविधा दिन आवश्यक छ कि छैन ? भन्दै प्रश्न गरेका हुन्। उनले भने, सम्मानित नागरिकका रूपमा मात्रै होइन, पूर्वराष्ट्राध्यक्षका रूपमा राज्यले सेवा सम्मान दिन्छ भनेर दिएको हो तर निर्मल निवासमा बसेर पूर्वराजाले सम्झौता भंग गरेका छन्। सम्झौता भंग भएपछि उहाँलाई दिइएको सेवा सुविधा कायम हुन्छ कि हुँदैन म प्रश्न गर्न चाहन्छु। राज्यले उनलाई पूर्वराष्ट्राध्यक्षका रूपमा शाहलाई सेवासुविधा दिएको स्मरण गराए। भट्टराईले पूर्वराजाले लफंगाहरूलाई कमाण्डर बनाएर तीनकुनेमा ताण्डव नाच गर्न पठाएपछि सम्झौता भंग भएको बताए। भट्टराईले पूर्वराजा ज्ञानेन्द्र शाहले लफंगालाई जनकमान्डर बनाएर आन्दोलनमा पठाएको दाबी गरे । तपाईंले लफंगाहरूलाई जनकमान्डर बनाएर तीनकुनेमा ताण्डव नृत्य गर्न पठाउनुभयो । म दशपल्ट भन्छु निर्मलनिवासबाट लफंगाहरूलाई माला लगाएर जनताको घर जलाउन पठाउनुभयो । तपाईंसँग गरेको सम्झौता भंग भयो, उनले भने। भट्टराईले पूर्वराजा ज्ञानेन्द्र शाहलाई इंकित गर्दै कसको पालामा मूर्ति युरोपअमेरिका पुगेको भन्दै प्रश्न गरे। भट्टराईले भने, अहिले पर्यटन मन्त्रालयले मूर्ति फिर्ता ल्याइरहेको छ । ती मूर्ति कसरी अमेरिका, युरोप कसरी पुग्यो ? एक पटक इतिहास हेरौँ, ककसले बोकेर लगे ? कसलाई पासपोर्ट भिसा चाहिदैँन थियो ? अहिले राष्ट्रपतिलाई समेत पासपोर्ट चाहिन्छ । उनले राजतन्त्रको छिनोफानो इतिहासले गरिसकेकाले अब हिसाब नमाग्न राजावादीलाई आग्रह गरे। नेपालीहरूले सयौँ वर्ष बोकेर नसकेपछि बिसाएको राजतन्त्र अब कसैको रहरले नआउने उनले प्रष्ट पारे।"
महामारीविरुद्धको पर्व,"काठमाडौं उपत्यकामा सीमित यो मौलिक जात्रा घोडेजात्रा संसारकै भिन्न प्रकारको छ, अतुलनीय नै। टुँडिखेलको पूर्वीभागमा शक्तिपीठ प्रसिद्ध भद्रकालीको विशेष क्षेत्र छ। खासै मन्दिर नभए पनि नेपालका शासकहरू र स्थानीय मात्रै नभएर देशैभरिका भक्तजनको ओइरो लाग्ने त्यो पीठको वरिपरि अहिले नयाँ संरचना भनौं पर्खाल, कोठाहरूको पुनर्निर्माण भइरहेको अवस्था छ। राष्ट्रप्रमुख सरिक भई मनाइने घोडेजात्रा यिनै देवीलाई देखाउने परम्परा हो। दसैंमा त शक्तिपीठहरूको दर्शनको क्रममा लाखौं भक्तजन यहाँ दर्शनार्थी भई आउने गर्छन् भने देशका कार्यकारी प्रमुखहरू पनि दर्शनका लागि जाने चलन छ। देशैभरि अपशकुन नहोस्, दुर्भिक्ष नहोस् भन्दै काठमाडौंका एक तान्त्रिक गुरु शाश्वत बव्र भारतको कामरुकामाक्ष पुगे, त्यहाँकी देवीको शक्तिलाई तन्त्र विद्याद्वारा यहाँ ल्याए। तर शुचि गर्ने क्रममा तिनले देवीलाई हालको जमलमा बिसाए, शुचिपछि देवीलाई बोक्न खोज्दा उनले मानिनन्, म यहीँ बस्छु भन्दा तिमीलाई अलिक पर टुँडिखेल नजिक राख्छु र संसारमै कतै नभएको घोडचढीको प्रदर्शन गराउँछु, तिमी खुसी हुनेछौं भनी शाश्वत बज्रले देवीसँग अनुनय विनय गरेपछि देवी उठिन् र उनले भनेअनुसार यहाँ राखेर पूजाआजाको चलन चलाइयो। तर मन्दिर नबनाउने प्रचलन भने पुरानै हो यहाँ। सेनाले सरकारी स्तरबाटै हालसम्म यो जात्रा चलाउने चलन छ। शास्त्रका अनुसार अश्वयात्रा, कृष्णयात्रा, कुनै पनि रथयात्रा, गजयात्रा, गोयात्रा गरिएको स्थान शुद्ध हुन्छ र त्यहाँको माटोले कुनै अपशकुन हुँदैन भन्ने छ र घोडेजात्रा गरेपछि वर्षभरि कुनै रोग, महामारी, उपद्रव नहुने मान्यता छ। अघि काष्ठमण्डपमा एक टुँडी भन्ने राक्षसनी रहिछ र उसले अबोध साना नानीहरूलाई खाइदिने, बच्चाहरू हराउने यस्तो भएपछि त्यसको खोजी गर्दा यहाँ राक्षस भएकाले यसो हुन गएको थाहा पाएपछि सबैले मिलेर उसको खोजी गरे, पक्रेर खाल्डो खनी यहीँभित्र पुरे, पछि फेरि यो माटो माथि नआओस् भनी टुँडिखेलमा बलिया घोडा दौडाउने प्रचलन सुरु गरियो, जुन अद्यापि छ। जात्रा सुरु हुनुपूर्व सेनाको बग्गीमा राखी हनुमान ढोकाबाट जीवित कुमारीलाई यहाँ ल्याइन्छ, सलामी दिइन्छ र जात्रा देखाइन्छ। पहिलेका राजा महाराजाहरू भद्रकाली दर्शनका लागि जाँदा घोडचढीबाट जाने गर्थे, अहिलेको जस्तो सवारी सुविधा थिएन। राणा प्रधानमन्त्री विदेश गएका बेला घोडचढी देखेकाले यहाँ पनि त्यसको प्रबन्ध गर्ने इच्छाअनुसार अश्वकलाको प्रदर्शनी प्रधानमन्त्री जुद्धशमशेरको पालाबाट सुरु भएको आकलन गर्न सकिन्छ। यद्यपि मध्यकालमा मल्लराजाहरू पनि धर्मभीरु थिए देवदेवीहरूसँग सिधै वार्ता गर्ने क्षमता राख्थे र कैयन जात्राहरू उनीहरूबाटै देशमा सुरु गराइएका प्रसंगहरू छन्। हाम्रो इतिहास वीरताको छ र घोडालाई वीरताको प्रतीक मानिएको छ। भक्तपुरको बिस्केट जात्रा ऐतिहासिक छ भने पूर्वीभेग साँखुमा बज्रयोगिनीलाई बजारमा ल्याएर एक सातासम्म रथ घुमाउने परम्परा छ। गोरखकाली जात्रा, रातो र सेतो मत्स्येन्द्रनाथको रथयात्रा, यता देवपत्तनमा वत्सलाजात्रा भव्यताका साथ मनाइन्छ। जोरपाटीमा चामुण्डा जात्रा यतिबेलै मनाइन्छ। टोखाको सपनातीर्थमा यतिबेलै भव्य जात्रा मनाइने चलन छ। समग्रमा भन्नु पर्दा देश संस्कृति र चाडपर्व अनि देवालय, मठमन्दिरले नै संसारभरि चिनिएको छ। पर्यटन क्षेत्रको विकासको आधार भन्नु हाम्रो यही नै हो, हिमाच्छादित भूगोल पनि र अपार जलस्रोत, झर्नाहरूले पनि हामी विश्वसामु चिनिएका छौं, पर्यटक त्यसैका लागि आउँछन् यहाँ। गोरक्ष गोरखनाथ, गोरखकाली अरू कति धेरै छन् हाम्रा पर्व विशेषका देव देवी बा जात्रामात्राहरू। घोडेजात्रा मनाउनु पूर्व चतुर्दशीका दिन पिशाच चतुर्दशी पर्व मनाइन्छ। फागु पर्वपछि चैत्र शुक्ल अष्टमीका दिन पशुपति क्षेत्रवाट एक शिव लिंग ल्याई काठमाडौंको ब्रह्मटोलको बुद्ध बिहारमा राखी लुकुमाद्यो अर्थात् नेवारी परम्पराअनुसार लुकेका देवता भनी पिशाच चतुर्दशीमा स्नान गराई तामसी खाना खुवाउने गरिन्छ। यस दिन शिवगण प्रेत, पिशाचहरूलाई पूजाआजा गरेमा देशैभरि रोग, व्याधि, कष्ट, हैरानी व्यहोर्नु नपर्ने भनाइ छ। काठमाडौं नक्साल भगवती, पशुपतिको वत्सला, जयवागेश्वरी र चाबहिल गणेशस्थानमा विशेष जात्रा मनाइने पिशाच चतुर्दशीका दिन काठमाडौंका पुराना नेवारहरूले पाशाचह्रे पर्व मनाउँने गर्छन्। प्रत्येक टोल, बस्तीमा महादेव लुकेर बसेका छन् भनी घरआँगन सफा सुग्घर गरी टोल सुरक्षार्थ रहेका क्षेत्रपाल स्वरूप शिवको आराधना गर्छन्। सर्वेश्वर शिव त अग्नि स्वरूप हुँदै हुन्, आगोमा जे जुन वस्तु हाले पनि जल्छ पच्छ। एकपटक शिव परिवारमा ठाकठुक परेछ, अर्धांगिनी पार्वती रिसाइछन् र उनले भोले बाबालाई तिमीले मांसाहार गर भनिछन्। भोलेबाबाले पनि पिशाचको रूप लिएर मांसाहार गर्न थालेछन्, त्यही सम्झनास्वरूप यस दिनलाई पिशाच चर्तुदशी भनिन थालिएछ। काठमाडौं क्षेत्रमा धेरै देवदेवीहरू छन्, असंख्य मूर्तिहरू पनि। नक्साल भगवती र जयबागेश्वरी देवीलाई दिदीबहिनीको रूपमा लिइन्छ। चैत्र मासमा यहाँ विशेष जात्रा हुने गर्छ। प्राचीन इतिहासअनुसार काठमाडौंकै नरदेवी, म्हैैपी, भद्रकाली, असनकी देवी, संकटा, आदि पनि एकै सन्तति हुन्। एकै सन्तानमध्ये काठमाडौंकै लुतेदेवी र उनको परिवार गरिब रहेछ पहिले। दिदीबहिनीहरूले भोजभतेर गर्ने, मीठा, रसिला खाना खाने, खुवाउने, राम्रो गर्ने तर लुतेदेवी भने आफ्नो गरिबीको कारण यसो गर्न नसकेकोमा चिन्तित भइछन्, एकपटक। अपमानसमेत खेपेकी लुतेदेवीले एक दिन आफ्नो खानेकुरामा सर्प देखिछन् र विषालु खाना सबै फाल्न लाग्दा खाना फालेको ठाउँ वरिपरि सवै ठाउँ सुनै सुनको भएछ र त्यही सुनका कारण अरू सरह आफू पनि धनी भइछन्। उता दिदी बहिनीहरूले पालै पालो आफ्नो तडकभडक देखाउँदै गरेछन्, देखासिकीकै कारण लुतेदेवीले पनि आफ्नो छुट्टै जात्रा चलाउन थालिछन्। यसै क्रममा आएको हो पशुपतिको अर्को पर्व बाला चतुर्दशी, महिना मंसिर कृष्ण चतुर्दशी। यसै क्रममा काठमाडौंमा थपिएको हो चैत्र कृष्ण चतुर्दशीमा मनाइने भनौं पाशाचह्रे पर्व, पिशाच चतुर्दशी पनि। देशको राष्ट्रियता भन्नु केवल भूगोलमात्रै होइन, त्यहाँको मौलिक कला, संस्कृति, भाषा, भेषभूषा, रहनसहन, समग्रमा देशको आफ्नै सभ्यता र चिनारी हुन्छ। विदेश जाँदा थाहा हुन्छ हामी कति भरिपूर्ण छौं भनेर। इतिहासको विरासत बोकेको हाम्रो संस्कृतिले नै हाम्रो परिचय दिने हो, मास्नु हुन्न भत्काउनु हुन्न बरु पूर्खाको देनप्रति गौरव गर्नु पर्छ। हामीले नयाँ पुस्तालाई हाम्रो संस्कार, संस्कृति हस्तान्तरण गर्न जानेका छैनौं, पुस्तान्तरण भइरहेको छैन। पुरानो सबै कुरा नराम्रो हुन्न, ओल्ड इज गोल्ड भन्ने उखान नै छ।"
कुलमान घिसिङको बर्खास्तीका बारेमा संसद्मा के भने प्रधानमन्त्री ओलीले ?,"काठमाडौं : प्रधानमन्त्री केपी शर्मा ओलीले सुशासन र त्यसमा कम्प्रमाइज भएका विषयमा प्रश्न उठ्नु स्वभाविक भएको बताएका छन्। नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विरोधमा प्रतिपक्षले संसद अवरोध गरेपछि आज सम्बोधन गर्दै प्रधानमन्त्री ओलीले कर्मचारीसँग सरकारले स्पष्टीकरण माग्न सकिने जानकारी गराएका हुन्। ओलीले चित्त नबुझ्ने पक्षले कानुनी उपचारको हक राख्न पाउने जानकारी गराए। केही दिनयता संसद अबरुद्ध छ। सुशासन र त्यसमा कम्प्रमाइज भएका विषयमा प्रश्न उठ्नु स्वभाविक छ। सरकारका कामकारबाहीप्रति प्रश्न उठाउने वा समर्थन गर्ने स्थल नै यस सम्मानित सदन हो। तर अहिले विषय सामान्य छ, एकजना कर्मचारीको विषयमा प्रश्न उठेको छ। सदन अबरुद्ध छ, महत्वपूर्ण संसदीय कार्यमा बाधा पुगेको छ। राष्ट्रसेवक कर्मचारीहरुको गुणदोष टिप्पणी गर्ने स्थल चाहिँ यहाँ हो भन्ने मलाई लाग्दैन। त्यसको प्रक्रिया छ। राम्रो काम गर्नेलाई पुरस्कृत गर्ने र दोषीलाई कारबाही गर्ने विधि पनि यसै सदनले निर्धारण गरेको छ। कुलमानको नाम नलिइ ओलीले भने, सामान्यतः कुनै पनि कर्मचारीबाट विभागीय मन्त्रीले आफुप्रति लोयल्टी फिल गरेन भने चेन अफ कमाण्डले काम गर्दैन। विभागीय मन्त्रीको फिलिङ सहि कि गलत, त्यसको पनि परीक्षण होला। हुने ठाउँमै होला। त्यस्तो अवस्थामा सरुवा गर्ने, जगेडामा राख्ने, स्पष्टिकरण माग्ने, नसिहतचेतावनी दिने वा पदमुक्त गर्ने सम्मका काम गरिन्छ। यो अहिलेको सरकारले मात्रै हैन, जहिलेको सरकारले पनि गर्छ। अहिले पनि भएको छ, जहिले पनि भएको छ। चित्त नबुझ्ने पक्षले कानुनी उपचारको हक राख्छ, त्यो पनि हुने गरेको छ। भइरहेको छ। प्रधानमन्त्री ओलीले अहिले यस विषय सम्मानित अदालतमा विचाराधीन रहेको बताए। ओलीले भने, अहिले यस विषय सम्मानित अदालतमा विचाराधीन छ। यसमा थप चर्चा परिचर्चा गर्न विधिसम्मत हुन्न भन्ने यस सम्मानित सदनलाई जानकारी नै छ। त्यसैले यस विषयमा मलाई लाग्छ थप बहस नगरौं, अहिलेको परिस्थितिमा ससाना विषयहरुमा ठूलो बहस विवाद चलाउने परिस्थिति पनि होइन, अवस्था पनि छैन। सामाजिक मर्यादामा बसौं अहिले संविधानको रक्षा, जनताले लडेर ल्याएका अधिकारहरुको रक्षा, लोकतन्त्रको रक्षा, संघीय लोकतान्त्रिक गणतन्त्रको रक्षा र त्यसको सफल कार्यान्वयनको समय भएकाले त्यसका लागि सिंगो सदन एक हुनुपर्ने आवश्यकता रहेको उनको भनाई छ। हामीले सुनेका छौं, व्यवस्थाका विरुद्ध, प्रणालीका विरुद्ध, लोकतन्त्रका विरुद्ध, संविधानका विरुद्ध लर्लकारेर त्यसलाई नै अस्वीकार गर्ने र त्यसका निम्ति विभिन्न प्रकारका असंवैधानिक, गैरकानुनी र समाजलाई नोक्सान पुग्ने गम्भीर अपराधिक क्रियाकलाप गर्नेसम्मका क्रियाकलापहरु भइराखेका छन्। यस्तो बेलामा सिंगै समाज गम्भीर हुनुपर्दछ उनले भने। संविधानको सपथ लिएर आउने अनि संविधान मास्ने क्रियाकलापमा लाग्ने कुरा सपथ विपरीतको कुरा भएको उनले बताए। नेपालको संविधानको सपथ हामी सबैले उभिएर लिएका हौला। संविधानको सपथ लिने, अनि संविधानको खिलाप लिने, संविधानभन्दा माथि सपथ कसैले देश र जनताका नाममा लिएका हौला, कसैले इश्वरका नाममा लिएका हौला। इश्वरका नाममा सपथ लिएर संविधानको सपथ लिएर, इश्वरका नाममा सपथ खाएर त्यस विपरीत चल्न मिल्छ नैतिकताले ? त्यसो भएर म सबैको ध्यानाकर्षण गर्न चाहन्छु, हामी एउटा थिति, एउटा मर्यादा, एउटा सामाजिक मर्यादामा बसौं उनले भने।"
एमालेले गणतन्त्रको पक्षमा देशभर आज जागरण सभा र र्याली गर्दै,"काठमाडौं : एमालेले गणतन्त्रको पक्षमा देशभर आज जागरण सभा र र्याली गर्दैछ। एमालेले सबै जिल्ला र सदरमुकाम पनि ऱ्याली र सभा गर्न सर्कूलर गर्न जारी भएको एमालेका महासचिव शंकर पोखरेलले जानकारी दिए। केन्द्रले निर्देशन जारी गरेपछि लोकतान्त्रिक गणतन्त्रको पक्षमा दृढता प्रकट गर्न जिल्लाजिल्लामा, सदरमुकाममा सभा र र्याली गर्न लागिएको एमाले रामेछापका सचिव प्रकाशकुमार कार्कीले जानकारी दिए। उनले भने, यो प्रतिगमन विरुद्धको र्याली हो । गणतन्त्रको पक्षको यो अभियान चलिरहनेछ। सबै पार्टीहरु र नागरिक समाजलाई लोकतन्त्रको पक्षमा र पश्चगमनको दुष्प्रयासका विरुद्ध गोलबन्द बनौं। सभामा जाने तयारी गर्दै एमाले कार्यकर्ता। यता काठमाडौं उपत्यकामा भने संयुक्त रुपमा मोटरसाइकल र्यालीको आयोजना गरिएको छ। दिँउसो ४ बजे तिनकुनेमा मोटरसाइकल र्याली सुरु हुँदैछ। एमालेले आफू अनुकूल ठाउँमा सहभागी बन्न आग्रह गरेको छ।"
५० हेक्टर बाँझो जग्गा भयो उर्वरभूमि,"दैलेख : २०७६ सालताका कोरोना महामारीले विश्व प्रभावित बन्यो। त्यसबेला व्यापार व्यवसाय ठप्प भयो। सवारीसाधनहरू निर्वाध रूपमा चल्न सकेनन्। त्यहीबेला दैलेखका एक व्यवसायीले बाँझो जग्गालाई उपयोगमा ल्याउने योजना बुने। उनी हुन्, व्यवसायी गणेशकुमार श्रेष्ठ। उनले वर्षांैदेखि बाँझो रहेको जग्गा सदुपयोग गरेर आम्दानी लिन थालेका छन्। श्रेष्ठ उद्योग वाणिज्य संघ दैलेखका पूर्वअध्यक्षसमेत हुन्। उनले सुरुमा जिल्ला सदरमुकाम छेउमै रहेको बाँझो जग्गा घेरबारदेखि पूर्वाधार निर्माण गरे। कोरोना महामारीमा लकडाउनमा उनको व्यापार पनि ठप्प थियो। पसलका कामदारलाई बिरुवा रोप्ने, खाडल खन्ने, सिँचाइका पूर्वाधार निर्माणमा संलग्न गराए। सिँचाइका लागि ८० हजार र ५० हजार लिटरका ट्यांकी निर्माण गरिएका छन्। झन्डै ५० हेक्टर बाँझो जमिनलाई उपयोग गरेर कृषिजन्य र फलफूल खेती सुरु गरेका श्रेष्ठको हातमा अहिले प्रतिफल प्राप्त भइरहेको छ। उनको फर्ममा सुन्तला, कागती, दाँतेओखर, किबी, केरा, आँपलगायतका बिरुवाहरू हुर्किएका छन्। उनले लगाएको पाँच सय बोट सुन्तलाले उत्पादन दिन सुरु गरेको छ। कागती फल्न सुरु गरेको छ। उनले लगाएको पाँच हजार बोट केराबाट मनग्य आम्दानी लिइसकेका छन्। सुरुवाती वर्षमै लगाएको अम्लिसोबाट घरमै कुचो निर्माण गरेका छौं, यो वर्ष मात्रै दुई हजारवटा अम्लिसोको कुच्चो बनाएर बिक्री गर्यौं, श्रेष्ठले भने। श्रेष्ठले सुरु गरेको फलफूल बगैंचामा इटलीबाट ल्याएका १ सय ५० बोट दाँतेओखर हुर्किसकेका छन्। पाँच सय बोट आँप, ५० बोट एभोकाड, २५ बोट रूख कटर, १ सय ५० बोट कागती, ७० बोट लिची, अंगुरलगायतका फलफूल छन्। अर्गानिक उत्पादन अभियानलाई जोडेर सुरु गरेको उनको फर्ममा अहिले सदरमुकाम पुग्ने जो कोही व्यक्तिले अवलोकन गर्छन्। भूकम्पमा परेर विस्थापित भएका परिवारहरूले उनको बगैंचा रेखदेख गर्छन्। उनले स्थानीय बेरोजगार युवा युवतीहरूले रोजगारीसमेत दिएका छन्। मौसमअनुसार बगैंचामा आवश्यकताका आधारमा काम गर्नेहरूको संख्या ५० भन्दा बढी छ। बगैंचासँगै अन्नबालीसमेत लगाउँदै आएका श्रेष्ठले यो वर्ष ३० क्विन्टल प्याज र पाँच क्विन्टल मसुरो उत्पादन गर्ने लक्ष्य लिएका छन्। सिजनअनुसार काउली मुला, बन्दा, खुर्सानी नियमित रूपमा उत्पादन र बिक्री भइरहेको श्रेष्ठले बताए। सुरुवातदेखि हालसम्म बगैंचा निर्माणका लागि एक करोड रुपैयाँभन्दा बढी खर्च भएको छ, अब भने बगैंचाबाट आम्दानी आउने क्रम सुरु भएको छ, श्रेष्ठले भने।"
थाइल्याण्डको भ्रमण र बिमस्टेकको शिखर सम्मेलनबारे प्रधानमन्त्री ओलीले गराए संसदलाई जानकारी,"काठमाडौं : प्रधानमन्त्री केपी शर्मा ओलीले थाइल्याण्डको भ्रमण र बिमस्टेकको छैटौं शिखर सम्मेलन सहभागी हुन जाने जानकारी गराएका छन्। सोमबार प्रतिनिधि सभाको बैठकलाई सम्बोधन गर्दै ओलीले मित्रराष्ट्र थाइल्याण्डको औपचारिक भ्रमण र बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को छैटौं शिखर सम्मेलनमा सहभागिताबारे संसद्लाई जानकारी गराएका हुन्। उनले साइनलाइन वार्ता र सहभागी हुँदा गरिने कार्यतालिकासमेत जानकारी गराए। ओलीले कुटनीतिक सम्बन्ध स्थापना भएको ६५ वर्षपछि नेपालको प्रधानमन्त्रीको पहिलो पटक थाइल्याण्डको औपचारिक भ्रमण हुन लागेको जानकारी गराए । यही चैत १९ गतेबाट थाइल्याण्डमा नेपालका प्रधानमन्त्रीबाट पहिलो औपचारिक भ्रमण हुँदैछ । प्रधानमन्त्री ओलीले नेपालीको निकट छिमेकी बाहेकका देशहरुको भ्रमणमा गेटवेको रुपमा रहेको बैंककमा अहिलेसम्म औपचारिक भ्रमण नभएको सन्दर्भमा यो भ्रमण आफैंमा महत्वपूर्ण हुने बताए ।भ्रमणका क्रममा प्रधानमन्त्री ओलीको र थाइल्याण्डका नरेश र समकक्षीसँग भेटवार्ता हुनेछ । भ्रमणका अवसरमा पर्यटन र संस्कृतिका सन्दर्भमा दुई समझदारीपत्रमा हस्ताक्षर हुनेछ । उनले दुई प्रधानमन्त्रीको उपस्थितिमा गैरसरकारी क्षेत्रबीच छ समझदारी पत्रमा हस्ताक्षर हुने जानकारी दिए। उनले थाइल्याण्डका प्रतिष्ठित व्यवसायीहरुसँग छलफल गर्ने र एशियन इन्स्टिच्युट अफ टेक्नोलोजीमा सम्बोधन गर्ने बताए । प्रधानमन्त्री ओलीले बिस्टेक शिखर सम्मेलनलाई चैत २२ गते सम्बोधन गर्ने र लगत्तै बाँकी मुलुकका नेताहरुसँग सम्भव भएसम्म साइडलाइन वार्ता गर्ने छन्। थाइल्याण्डको औपचारिक भ्रमण तथा विस्टेकको छैटौं शिखर सम्मेलनमा सहभागी हुन प्रधानमन्त्री ओली नेतृत्वको प्रतिनिधिमण्डलको भ्रमणलाई नेपाल सरकार, मन्त्रिपरिषद्को यही चैत ११ गतेको बैठकले स्वीकृत गरिसकेको छ। ओलीले आइतबार पूर्व प्रधानमन्त्री र पूर्व परराष्ट्रमन्त्रीहरुसँग परामर्श छलफल गरेका थिए।"
पूर्वराजदूत कोइरालालाई श्रद्धाञ्जली दिन एकीकृत समाजवादीको 'हेडक्वाटर' पुगे प्रधानमन्त्री,काठमाडौं : प्रधानमन्त्री केपी शर्मा ओलीले पूर्वराजदूत तथा वरिष्ठ पत्रकार कमल कोइरालाप्रति श्रद्धाञ्जली अर्पण गरेका छन्। सोमबार आलोकनगरस्थित एकीकृत समाजवादीको पार्टी कार्यालय पुगेर प्रधानमन्त्री ओलीले कोइरालाप्रति श्रद्धाञ्जली अर्पण गरेका हुन्। कोइरालाको शव अन्तिम श्रद्धाञ्जलीका लागि एकीकृत समाजवादी पार्टीको कार्यालयमा राखिएको छ।सिनामंगलस्थित केएमसी अस्पतालमा उपचाररत कोइरालाको आइतबार राति निधन भएको पारिवारिक स्रोतले जनाएको छ। कोइराला केही दिनअघि पक्षघातका कारण अस्पताल भर्ना भएका थिए । उनी पूर्वप्रधानमन्त्री मातृकाप्रसाद कोइरालाका छोरा हुन्। कोइराला परिवारका एक मात्र कम्युनिस्ट नेताका रूपमा परिचित कमल पार्टी कामसँगै पत्रकारितामा पनि समानान्तर रूपमै सक्रिय थिए। वामपन्थी राजनीतिमा सक्रिय उनी दक्षिण कोरियाका लागि राजदूत पनि बनेका थिए। उनी ०५१ सालको मध्यावधि निर्वाचनमा मोरङ ६ बाट प्रतिनिधिसभा सदस्य निर्वाचित भएका थिए। उनी एमालेका पूर्वकेन्द्रीय सदस्य तथा पूर्वसल्लाहकारसमेत हुन्। पार्टी विभाजन भएपछि उनी नेकपा एकीकृत समाजवादीमा लागेका थिए ।
प्रतिनिधिसभा बैठकमा प्रधानमन्त्रीको सम्बोधन,काठमाडौं : प्रतिनिधिसभा बैठकमा प्रधानमन्त्रीको सम्बोधन सुरू भएको छ। कुलमान घिसिङ बर्खास्त प्रकरण र तिनकुनेमा राजावादीहरूले घटाएको हिंसात्मक घटनाका बारेमा प्रधानमन्त्री केपी शर्मा ओलीले सम्बोधन गरिरहेका छन्।
कांग्रेस महामन्त्रीले भने : तीनकुनेको हिंसात्मक घटनामा नागरिक मर्दा निर्मल निवासलाई किन दुखेन ?,"उनले पूर्वपञ्चहरूलाई संवैधानिक राजतन्त्र किन चाहियो ? भन्दै प्रश्न गरे। काठमाडौं : नेपाली कांग्रेसका महामन्त्री विश्वप्रकाश शर्माले तीनकुनेको हिंसात्मक घटनामा नागरिक मर्दै गर्दा निर्मल निवासलाई अलिकति पनि नदुखेको बताएका छन्। सोमबार प्रतिनिधि सभामा बोल्दै सांसद शर्माले तीनकुनेमा घटनामा सबैले शोक व्यक्त गर्दा निर्मल निवासले किन गरेन भन्दै प्रश्न उठाएका हुन्। तीनकुने घटनामा सविन महर्जन श्रमजीवि युवा र पत्रकार सुरेश रजकको मृत्यु भयो। सबैले दुःख व्यक्त गरे। राजनीतिक दल सबैको वक्तव्य आएको छ। तोडफोड हुँदा सबैको मन दुख्यो। तर निर्मल निवासलाई दुःखेन। शर्माले भने,नागरिक मर्दै गर्दा धेरैलाई दुख्यो। तर निर्मल निवासलाई दुखेन। राजा ल्याउँछु भन्ने युवालाई म भन्न चाहन्छु। तीनकुनेलाई दुख्दै गर्दा, तपाईंको मन दुख्दै गर्दा, हृदय नदुख्ने तपाईं कस्तो राजाको परिकल्पना गर्दै हुनुहुन्छ। सांसद शर्माले शाहवंशीय राजाहरूमा संवैधानिक राजा भएर बस्न सक्ने गुण नभएको दाबी गरे। शर्माले अब राजतन्त्र देशमा नफर्कने उल्लेख गरे। राजतन्त्र सक्रिय बनाएर लाभ लिएका पञ्चहरूले अहिले संवैधानिक राजतन्त्र भनिरहेको उनको भनाई छ। उनले राजतन्त्रको बेला स्थिर सरकार थियो भन्ने दाबी पनि सत्य नभएको बताए। उनले पूर्वपञ्चहरूलाई संवैधानिक राजतन्त्र किन चाहियो ? भन्दै प्रश्न गरे। उनले भने, हिजो कांग्रेसले संवैधानिक राजतन्त्रलाई आदर्श बनाएर त्यसका लागि लड्दै गर्दा कांग्रेसलाई गोली ठोकिएको होइन ? राजद्रोहको मुद्दा लगाएर जेल हालेको होइन ? सर्वस्व हरण गरिएको होइन ? तपाईंले ल्याउन चाहेको राजाले दलीय व्यवस्था निलम्बन गर्दा पनि गिरिजाबाबुले सबैलाई स्थान दिने भनेर ढुंगा खान तयार भएको होइन ? उनले राजतन्त्र हटेपछि नेपाल विकासको बाटोमा अघि बढेको दाबी गरे। अदालतको विषयमा प्रधानमन्त्रीले किन जवाफ दिएको ? महामन्त्री शर्माले नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विषय अदालतमा पेस गरिसकेको उल्लेख गरे। उनले अदालतमा प्रवेश गरिसकेको विषयलाई प्रधानमन्त्रीले संसद्मा किन जवाफ दिएको भन्दै प्रश्न गरे। कुलमान घिसिङको विषय अदालतको विषय भइसकेको कारण प्रतिपक्षीले समय माग्यो किन ? सभामुखले समय दिनुभयो किन ? प्रधानमन्त्रीले अदालतमा छलफलका क्रममा रहेका विषयमा जवाफ दिनुभयो किन ? यसो भन्दै गर्दा पनि आम नागरिकलाई तिमी अदालतको फैसला चाहन्छौँ किन राजा भन्दै गर्दा नागरिकले अदालतको फैसला नै लोकतन्त्रमा सर्वोपरी हुन्छ भन्छन्।"
अराजक बन्दै राप्रपा : संसदमा बोल्दै गरेका प्रधानमन्त्रीलाई रोक्ने प्रयास,काठमाडौं : प्रतिनिधिसभा बैठकमा प्रधानमन्त्री केपी शर्मा ओलीले सम्बोधन गर्ने क्रममा राप्रपाले विरोध जनाएको छ। बोल्दै गरेका प्रधानमन्त्रीलाई रोक्ने प्रयास गरेर राप्रपाले संसदमा गैह्रराजनीतिक चरित्र प्रदर्शन गरेको छ। राप्रपाका सांसदहरू सिटबाट उठेर विरोध जनाइरहेका छन्। सभामुखले प्रधानमन्त्रीलाई दिएको समयमा हल्ला नगर्न आग्रह गरेका छन्। तर पनि उनीहरूले विरोध जारी राखेका छन्। विरोधकै बीच प्रधानमन्त्रीले सम्बोधन गरिरहेका छन्। आजको संसदमा प्रधानमन्त्रीले बोल्ने कार्यसूची थियो। प्रधानमन्त्रीले कुलमान घिसिङ बर्खास्त प्रकरण र राजावादीले तिनकुनेमा घटाएको हिंसात्मक घटनाबारे सम्बोधन गरिरहेका छन्।
नेपाल बारमा कस्तो नेतृत्व ?,"नेपाल बार एसोसिएसनको अबको नेतृत्व गर्व गर्न लायक छान्ने जिम्मेवारी कानुन व्यवसायीकै काँधमा छ। नेपाल बार एसोसिएसनले चैत २३ मा गर्नेगरी केन्द्रीय कार्यसमितिको चुनावी तालिका प्रकाशित गरेको छ। जसले नेपाल बारको केन्द्रीय कार्यसमिति (२७औं) को नेतृत्व चुनावी प्रक्रियाद्वारा छनोट गर्दैछ। कानुन व्यवसायीहरूको इतिहासलाई हेर्दा २००७ सालको राजनीतिक परिवर्तनपश्चात् आमनेपाली जनताको आवाज बुलन्द गर्ने काम यसले गर्दै आएको छ। पेसाको रूपमा विकास गर्ने अभिप्रायले प्रधान न्यायालय ऐन, २००८ अन्तर्गत नै कानुन व्यवसायीलाई पनि कानुन व्यवसाय सञ्चालन गर्न र पेसागत हकहित सुरक्षित गर्नसमेत व्यवस्था गरेको पाइन्छ। कानुन व्यवसायी ऐन, २०२५ अलग्गै ऐनको रूपमा जारी भएपश्चात् नेपालमा कानुन व्यवसायको आधुनिक युग प्रारम्भ भयो। जसले वरिष्ठ अधिवक्ता, अधिवक्ता, अभिवक्ता र अभिकर्ता गरी चार प्रकारको कानुन व्यवसायीको व्यवस्था गर्यो। सोही ऐनले प्रथम पटक कानुनमा स्नातक गरेकालाई मात्र अधिवक्ताको लाइसेन्स दिने व्यवस्था गरेको थियो। त्यसअघि चार पास (ऐन श्रेस्ता) गर्ने सबैलाई कानुन व्यवसायीको लाइसेन्स दिइन्थ्यो भन्ने व्यवस्था ऐनमा गरेको छ। २०५० सालमा जारी भएको कानुन व्यवसायी परिषद् ऐन, २०५० ले लाइसेन्सका प्रकारहरू, कानुन व्यवसायीको लाइसेन्सका लागि परीक्षाको प्रकार तथा प्रक्रिया, कानुन व्यवसायीको फर्मको दर्ताको प्रक्रियाका बारेमा साथै अन्य कुरा अझ विस्तृत रूपमा उल्लेख गरेको छ। कानुन व्यवसायीहरूलाई विश्वव्यापी रूपमा अफिसर्स अफ द कोर्ट, सोसल इन्जिनियर आदि भन्ने चलन छ। नेपालको सन्दर्भमा, संविधानले नै चिनेको व्यवसायको रूपमा कानुन व्यवसायलाई लिन सकिन्छ। नेपालको संविधानको धारा २० मा यसको व्यवस्था गरिएको छ। नेपालमा भएका विभिन्न राजनीतिक परिवर्तन तथा आन्दोलनहरू जस्तै २०४६ सालको जनआन्दोलन होस् या २०६२६३ को दोस्रो जनआन्दोलन साथै स्वतन्त्र न्यायालयको पक्षमा बारले भूमिका खेलेको छ। मौलिक हकको व्यवस्था साथै कार्यान्वयन, नेपालको अन्तरिम संविधान, २०६३ तथा नेपालको संविधान, २०७२ को लेखन तथा यसको कार्यान्वयनमा समेत नेपाल बारको भूमिका महत्वपूर्ण छ। न्यायालयभित्र हुने विभिन्न किसिमका सौदाबाजी तथा मुद्दामा गर्ने अनावश्यक ढिलासुस्ती, मोलाहिजा तथा विभिन्न किसिमका अराजकताका विषयमा नेपाल बारले सशक्त रूपमा आवाज उठाउँदै आएको छ। जसको पछिल्लो उदाहरण सर्वाेच्च अदालतका तत्कालीन प्रधानन्यायाधीश चोलेन्द्र शमसेर जबराविरुद्धमा भएको १०९ दिनको आन्दोलन हो। साथै, न्याय परिषद् नियमावलीमा भएको गैरसंवैधानिक संशोधनको विरुद्धमा भएका आन्दोलनहरूलाई हेर्न सकिन्छ। तर यी अराजकता तथा गैरसंवैधानिक कदमहरूका विरुद्धमा भएका आन्दोलनले जुन किसिमका विषयहरूका विरुद्धमा गर्न खोजेको थियो, त्यसअनुसारको उपलब्धि प्राप्त भयो त ? विचारणीय प्रश्न यो रहेको छ। साथै पेसामा रहेकामध्येकै केही कानुन व्यवसायी पेसागत आचरणभन्दा बाहिर कार्यहरू गर्ने गरेको कहिलेकाहीँ सुनिन्छ। यस्तै किसिमका कार्यहरू रोक्ने तथा दोषीलाई कारबाही गर्ने तथा आममानिसका मौलिक हकको प्रचलन गराउन तथा नयाँ ऐन, कानुनको निर्माण तथा संशोधनका लागि भूमिका खेल्न सक्ने व्यक्तिहरू नै निर्वाचनबाट छनोट पक्कै गर्नेछ। कानुन व्यवसायी एक व्यवसायीमात्र नरहेर समाज रूपान्तरणको एक संवाहकको रूपमा रहेको हुन्छ। जसले उठाएका विषय व्यक्तिगत मात्र नभई नितान्त सार्वजानिक सरोकारका छन्। जस्तै, तत्कालीन प्रधानन्यायाधीशविरुद्धको महाअभियोग, राष्ट्रिय सुरक्षा तथा सिमानाको विषयमा उठाइएका आवाजहरू, फौजदारी न्याय प्रणालीलाई सुधार गराउन गरिएका प्रयासहरू आदि। समाजमा रहेका सहाराविहीनहरूको आवाज पनि कानुन व्यवसायीले उठाउँदै आएको पाइन्छ। जसले गर्दा नेपाल बारको नेतृत्वमा आउने व्यक्ति यस्ता किसिमका कार्यहरू गर्न सक्ने सक्षम किसिमको हुनुपर्छ। नेपाल बारको अबको नेतृत्वले निम्न कार्य गर्न सक्ने सक्षम हुनुपर्ने देखिन्छ: संविधान संशोधनका विषयमा पहल लिन सक्ने: नेपालको संविधान जारी भएको झन्डै १० वर्ष पुग्न लाग्दा यसमा रहेका केही विषयमा संशोधनको आवश्यकता देखिएको छ। जस्तै: सरकार गठन प्रक्रिया, निर्वाचन प्रणाली, उपराष्ट्रपतिको भूमिका, महंगा संवैधानिक आयोगहरू, मौलिक हकको कार्यान्वयन, संघीयता कार्यान्वयन आदिजस्ता विषय। जसमा नेपाल सरकारलाई खबरदारी गरी उल्लेखित विषयहरूमा संशोधनका लागि सल्लाह, सुझाव तथा पहल लिन सक्ने व्यक्ति नै नेपाल बारको अबको नेतृत्वमा पुग्न आवश्यक छ। न्यायालयभित्र हुने विभिन्न किसिमका सौदाबाजी तथा मुद्दामा गर्ने अनावश्यक ढिलासुस्ती, मोलाहिजा तथा विभिन्न किसिमका अराजकताका विषयमा नेपाल बारले सशक्त रूपमा आवाज उठाउँदै आएको छ। न्यायपालिका शुद्धीकरणमा आवाज उठाउन सक्ने : केही दिनअघि मात्र सर्वोच्च अदालतका माननीय न्यायाधीशले एक कार्यक्रमका दौरानमा न्यायालयभित्र भ्रष्टाचार रहेको छ भनेर कुरा राख्नुभयो। उक्त भ्रष्टाचार हुनुमा जिम्मेवार को, को रहेका छौं ? के न्यायालयका न्यायाधीश, कर्मचारी प्रशासन आफैं जिम्मेवार होइन र ? आफूले सच्याउन सक्ने काममा नलागी समाजमा एक किसिमको न्यायालयमा न्याय नभई विकृति मात्र रहेको छ ? छ भने त्यस्तो भावनालाई बढावा दिने यस्ता किसिमका कार्यहरूको विरुद्धमा आवाज उठाउनु पर्छ पर्दैन ? साँच्चै भ्रष्टाचार हो भने त्यस्ता किसिमका कार्यहरू रोक्न तथा निरुत्साहित गर्न आवाज उठाउन सक्ने सक्षम नेतृत्व नेपाल बारमा आवश्यक छ। नवोदित कानुन व्यवसायीलाई व्यवसायमा रहन सक्ने वातावरणको सिर्जना गर्ने: नेपाल बार काउन्सिलले प्रत्येक वर्ष लिने अधिवक्ताको परीक्षामा झन्डै तीन हजार उपस्थित भई उक्त परीक्षावाट वार्षिक झन्डै एक हजार कानुन व्यवसायी (अधिवक्ता)को लाइसेन्स लिएर यो कानुनी क्षेत्रमा आफ्नो भविष्यको मार्ग चित्र खोज्न आउँछन्। नयाँ कानुन व्यवसायी यो पेसामा प्रवेश गरिरहँदा पेसाको प्रक्रियागत कानुनी व्यवस्थाको कम ज्ञान जस्ता कार्यले सिनियर कानुन व्यवसायीको फर्ममा गई पेसा सुरु गर्नु तिनको बाध्यता हो। यस्ता खालका बाध्यता विद्यमान रहेको अवस्थामा वरिष्ठ अधिवक्ता तथा अधिवक्ताहरूको अफिसमा सहयोगीको रूपमा रहनेगरी कानुनी व्यवस्था आत्मसात गर्नुपर्छ। बहस पैरवीका लागि अनिवार्य रूपमा कम्तिमा एकजना अधिवक्तालाई व्यावसायिक सहयोगीको रूपमा लिएर जाने तथा सोहीअनुसार पारिश्रमिकको व्यवस्थासमेत गर्नुपर्ने (कानुन व्यवसायीको पेसागत आचरणसम्बन्धी नियमावली, २०७९ नियम ६) भन्ने व्यवस्था पनि छ। यसरी कानुनी रूपमै रहेको व्यवस्थालाई केही कानुन व्यवसायीले टेरिरहेका छैनन्। त्यस्ता कार्यहरू रोक्न पहलकदमी लिन पनि आवश्यक छ। २०८१ मा सम्पन्न प्रथम युवा कानुन व्यवसायी सम्मेलनले यही कुरा जोडदारका साथ उठाई यसैसम्बन्धी प्रतिवेदन प्रधानमन्त्री केपी शर्मा ओलीलाई बुझाएको छ। आशा गरौं, उक्त प्रतिवेदनमा उठेका विषयहरू निरूपणमा सरकारको तर्फबाट नै अग्रसरता देखिने छ। तसर्थ आउँदै गरेको नेपाल बारको चुनावबाट माथि उल्लेखित विषय साथै मुद्दामा हुने गरेका मोलमोलाइमाथि खबरदारी गर्नु जरुरी छ। अदालत, अदालतको प्रशासन, कानुन व्यवसायीहरूबाट हुने गलत कार्यहरूको खबरदारी, प्रोवोनो सेवालाई इकाइ बारहरूबाट अनिवार्य रूपमा सञ्चालन गर्न लगाउने काम पनि अबको नेतृत्वले गर्नुपर्ने छ। नेपाल बारको विधानअनुसारका कार्य गर्ने सक्ने तथा सरकारले गर्ने राम्रा कार्यहरूमा साझेदारी र गलत कार्यको खबरदारी गर्न सक्ने व्यक्तिहरूलाई मात्र विजयी गराउनुपर्ने छ। यस पटकको निर्वाचनमा परम्परागतभन्दा भिन्न रूपको समीकरण बनेको देखिन्छ। यस पटक दुवै समूह (विजयप्रसाद मिश्र र रमणकुमार श्रेष्ठ) ले उठाएका चुनावी मुद्दामध्ये नेपाल सरकारको महान्यायाधिवक्ता भइसकेको व्यक्ति नेपाल बार एसोसिएसनको अध्यक्ष हुन नीतिगत रूपमा मिल्दैन। यही एजेन्डा बोकेर विजयप्रसाद मिश्र समूह चुनावी मुद्दामा देखिन्छ भने रमणकुमार श्रेष्ठ समूहले आफ्नो समूह कुनै पार्टीमा आबद्ध नरहेको भन्ने प्रमुख मुद्दा उठाएको देखिन्छ। यस्तै किसिमका चुनावी मुद्दामध्ये उत्कृष्ट मुद्दा तथा कानुन व्यवसायको क्षेत्रमा राम्रो काम गरेर छाप छोड्न सक्नेलाई अब साथ दिनुपर्छ। गर्व गर्न लायक नेतृत्व छान्ने जिम्मेवारी अब हाम्रै काँधमाथि छ। खतिवडा कानुन व्यवसायी हुन्।"
मेटाले इन्स्टाग्राममा रिल्सको गति बढाउने फिचर ल्यायो,"वासिङटन (एजेन्सी) : मेटाले इन्स्टाग्राममा नयाँ स्पिड फिचर थपेको छ, जसले प्रयोगकर्ताहरूलाई रील्सको गति दोब्बर बनाउन मद्दत गर्छ । यो फिचर प्रयोग गर्न प्रयोगकर्ताहरूले स्क्रिन लामो समय थिच्नुपर्ने हुन्छ । यो सुविधा विशेष रूपमा लामो भिडियोहरू हेर्न सहज बनाउन ल्याइएको हो । इन्स्टाग्रामले अहिले तीन मिनेटसम्मका भिडियोहरू समर्थन गर्ने भएकाले प्रयोगकर्ताहरूलाई आफ्नो अनुभव अझ नियन्त्रण गर्न सजिलो हुनेछ । यो फिचरले छोटो भिडियो सामग्रीले ध्यान केन्द्रित गर्ने क्षमतामा पार्ने प्रभावबारे उठेका चिन्ताहरूलाई समाधान गर्ने अपेक्षा गरिएको छ । यस सुविधाले प्रयोगकर्ताहरूलाई तीव्र गतिमा सामग्री ब्राउज गर्न सहयोग गर्ने छ, जसले रिल्सको आकर्षण अझ बढ्ने अनुमान गरिएको छ ।"
जनसांख्यिक लाभ उपयोगिताको मौका,"जनगणना हरेक १० वर्षमा हुन्छ। पछिल्लोपटक भएको २०७८ सालमा हो। राष्ट्रिय तथ्यांक कार्यालयले १० वर्षमा मात्रै काम गर्दैन, दिनदिनै गरेको हुन्छ। बेलाबेला जनसंख्याका विभिन्न आयाम खोतलेर सार्वजनिक गर्छ। २०७८ सालमा २ करोड ९१ लाख ६४ हजार ५ सय ७८ नेपालको जनसंख्या पुगेको कार्यालयले सार्वजनिक गरेको थियो। त्यसको विश्लेषण निरन्तर भइरहेको छ। त्यसमाथि हालै आएर उक्त कार्यालयले निकालेको एउटा प्रतिवेदनले मुलुकको जनसंख्याको संरचनालाई रोचक देखाएको छ। खुसीलाग्दो कुरा के छ भने अहिले नेपालमा सक्रिय उमेरसमूहको जनसंख्या धेरै छ। तथ्यांक कार्यालयका अनुसार कुल जनसंख्याको ६५ दशमलव २ प्रतिशत अर्थात् १५ देखि ६४ वर्ष उमेरसमूहका छन्। यो उमेरसमूह उत्पादनशील अर्थात सक्रिय समूह हो। १४ वर्षमुनिका बालबालिका भइहाले र ६४ माथिका ज्येष्ठ नागरिक। तथ्यांक विश्लेषणको नतिजा के पनि छ भने यस्तो सक्रिय उमेरसमूहका नागरिक नेपाललाई विक्रम संवत्को २१०८ सालसम्म प्राप्त हुनेछ। अर्थात्, अबको झन्डै ३० वर्ष नेपालमा सक्रिय नागरिकको संख्या नै बढी हुन्छ। र, त्यसपछि भने निष्क्रियहरूको। यो तथ्यांकबाट राज्यले लिनुपर्ने पाठ र बनाउनुपर्ने योजनाचाहिँ जनसंख्या व्यवस्थापनको होइन, उपयोगको हो। जुनबेला नागरिक सक्रिय उमेरसमूहका छन् र उत्पादनशील छन्, त्यही बेला राज्यले प्रगति गर्न सक्छ। तर राज्यले त्यस्तो नागरिकलाई मुलुकमै सक्रिय हुने वातावरण दिनुपर्छ। भइरहेको चाहिँ त्यस्तो छैन, सक्रिय उमेरसमूह बिदेसिन बाध्य छ। उत्पादनको महत्वपूर्ण साधन भनेको मानव संशाधन हो, न कि कुनै उपकरण, औजार वा प्रविधि। आज विकसित र धनी मुलुकहरू जनसंख्या घट्दो भयो भनेर चिन्तित छन् र बुढ्यौली उमेरको जनसंख्या बढ्दो भएर सोचमग्न छन्। हाम्रोमा पनि जनसंख्या वृद्धिदर घट्दोसमेत देखिएको छ। यो चिन्ताको विषय हो। भएको उर्वर जनशक्तिलाई बेलामा राज्यले उपयोगमा ल्याउन सकेन भने अर्काे पुस्ताले समेत मुलुकमा समृद्धि पाउने छैन। त्यसका लागि फेरि पुस्तौंपुस्ताले प्रतीक्षा गर्नुपर्छ। सक्रिय जनसंख्याको संरचना सधैं प्राप्त हुने अवसर होइन।"
प्रधानमन्त्री ओलीले बोलाए मन्त्रिपरिषद् बैठक,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज साँझ ५ बजे मन्त्रिपरिषद्को बैठक प्रधानमन्त्री निवास, बालुवाटारमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुनेछ। बैठकबाट केही नियुक्ति, बढुवा लगायतका निर्णय हुने बताइएको छ।"
"झन्डैले जोगियो हवाई डिपो, सार्नमा अझै ढिलाइ","काठमाडौं : आन्दोलनकारी राजावादी र सुरक्षाकर्मीबीच शुक्रबार सिनामंगलमा झडप भयो। प्रहरीले प्रदर्शनकारीलाई तितरवितर पार्न टियर ग्यास हान्यो। प्रदर्शनकारी (राजावादी)हरूले टियर ग्यास टिपेर नेपाल आयल निगमको डिपोतिर फ्याक्यो। डिपो रहेको क्षेत्रमा धुवैधुवाँ भयो। हवाई इन्धन (एटीएफ) भएर मात्रै डिपो जोगियो, नेपाल आयल निगम, हवाई इन्धन डिपो सिनामंगल प्रमुख इन्जिनियर प्रदीपकुमार यादवले अन्नपूर्णसँग भने, पेट्रोल भइदिएको भए डिपो जान्थ्यो। त्यस पछि के हुन्थ्यो भन्न सकिन्नथ्यो। हवाई इन्धन पेट्रोलभन्दा कम प्रज्जवलनशील मट्टितेल जस्तै हुन्छ। त्यसैकारण मात्रै जोगिएको यादवको भनाइ छ। यसैकारण, सिनामंगलस्थित हवाई इन्धनको डिपो कति सुरक्षित भनेर पुनः प्रश्न उठेको छ। शुक्रबारको प्रदर्शनमा आगो डिपोतिर फालिदिएको भए त्रिभुवन अन्तर्राष्ट्रिय विमानस्थल नै ध्वस्त हुन्थ्यो, नेपाल नागरिक उड्डयन प्राधिकरणका सूचना अधिकारी ज्ञानेन्द्र भूलले भने। यो डिपोलाई हजार्ड को संज्ञा दिँदै भूलले यसबाट दुर्घटना निम्त्याउन सक्ने जोखिम उच्च रहेको बताए। आयल निगम अन्तर्गतको करिब ५० वर्ष पुरानो सिनामंगल हवाई इन्धन डिपोको भण्डारण क्षमता ७ हजार ६ सय ६० किलोलिटर छ। हाल यहाँबाट दैनिक ४ सय किलोलिटर हवाई इन्धन बिक्री वितरण हुँदै आएको छ। यो डिपोमा १ हजार ६ सय किलोलिटरका तीनवटा, ७ सय ६० किलोलिटरका ३ वटा र ७० किलोलिटर क्षमताका ८ वटा इन्धन भण्डारण ट्यांकी छन्। यो डिपोले करिब १ महिनाका लागि हवाई इन्धन भण्डारण गर्न सक्ने क्षमता रहेको इन्जिनियर यादवले जानकार दिए। इन्धन भण्डारण हुने स्थान संवेदनशील क्षेत्रभित्र पर्छ। अहिलेको स्थानमा अवस्थित डिपोको कारण स्थानीय बासिन्दा, राजमार्ग एवं हवाई उड्डयन क्षेत्रमा समेत त्रास छ। त्यसैकारण, ०८१ साउन २८ गतेको मन्त्रिपरिषद् बैठकले एक वर्ष भित्रमा हवाई इन्धन डिपो सुरक्षित र सुविधायुक्त स्थानमा सार्न निर्देशन दिएको थियो। अर्कोतर्फ, नागरिक उड्डयन प्राधिकरणले विमानस्थल विस्तार, स्तरोन्नति गरी फराकिलो र सुरक्षितअन्तर्गत विमानस्थलको मुख्य धावन मार्गमा विमान पुग्न प्रयोग गरिने समानान्तर मार्ग (प्यारालल ट्याक्सी वे) निर्माण गरिरहेको छ। अन्तर्राष्ट्रिय नागरिक उड्डयन संगठन (आईकाओ) र प्राधिकरणको गुरुयोजनाअनुसार मुख्य धावनमार्गको केन्द्रदेखि ट्याक्सी वे बीचमा दूरी १७२५ मिटर कायम गर्नुपर्ने अन्तर्राष्ट्रिय मापदण्ड छ। सो ट्याक्सी वे निर्माण गर्दा निगमको हवाई इन्धन डिपोको करिब आधा क्षेत्रफल हटाउनुपर्ने अवस्था छ। नियमअनुसार विमानस्थल रनवेको ७५ मिटरभन्दा दायाँ र बायाँ यस्तो खतरनाक डिपो राख्न नहुने भनिएको छ। यो एरियालाई संवेदनशील क्षेत्र भनिने प्राधिकरणका सूचना अधिकारी भूल बताउँछन्। रनवेको १५० मिटर दायाँ र बायाँ सेफ्टी एरियामा पनि यस्ता किसिमका प्रज्वनशील डिपो राख्न मिल्दैन। आयल निगमलाई पटकपटक डिपो सार्न अनुरोध गरिएको भूलले बताए। बजेटको अभाव र जग्गाको अभाव देखाउँदै निगम पन्छिदै आएको छ। यो ठाउँबाट डिपो उठाउनुको विकल्प नभएको डिपो प्रमुख इन्जिनियर यादव भन्छन्। विमानस्थलको धावनमार्गको यत्ति नजिक, मुख्य राजमार्गमा यस्तो डिपो कुनै हिसाबले पनि सुरक्षित हुन सक्दैन। शुक्रबारको प्रदर्शन र त्यसबाट भएको क्षतिबाट सरकारले पाठ सिक्नुपर्छ। यो ठूलो चुनौतीको विषय छ, यादवले भने। हवाई इन्धन डिपो प्रक्रिया अघि बढ्दै, डीपीआर २ महिनामा गत साउनमा सरकारको निर्देशनपछि सिनामंगल डिपो सार्ने प्रक्रिया अघि बढाइएको छ। विमानस्थल धावनमार्ग उत्तरपश्चिमतर्फ नेपाली सेनाको गल्फ कोर्ष नजिकै गुह्येश्वरीमा प्राधिकरणले ५० रोपनी जग्गा उपलब्ध गराएको छ। प्राधिकरणको तर्फबाट आयल निगमलाई उपलब्ध गराउने जग्गा दिइसकेको सूचना अधिकारी भूलले जानकारी दिए। डिपो सार्न दिएको क्षेत्र हाल भएको रनवेको उत्तर र पश्चिम कुना गुह्येश्वरीमा पर्छ, जुन रनवेबाट ५ सयमिटर टाढा छ। उक्त आयोजनको सुरुको अनुमानित लागत करिब ६ अर्ब भनिएको छ। उक्त आयोजनाका लागि प्राधिकरणले विस्तृत सम्भाव्यता प्रतिवेदन (डीपीआर) बनाउने जिम्मा पुल्चोक इन्जिनियरिङ क्याम्पसलाई दिइएको छ। गत मंसिरमा पुल्चोक इन्जिनियरिङसँग ५ महिनामा डीपीआर तयार गर्ने सम्झौताअनुसार अध्ययन भइरहेको छ। डीपीआर तयार हुन अझै करिब २ महिना लाग्ने यादवले बताए। हाल प्रस्तावित गुह्येश्वरी तर्फको जग्गामा निर्माण हुने डिपोमा ३ हजार किलोलिटर क्षमताका ५ वटा भण्डारण ट्यांक रहनेछन्। अत्याधुनिक प्रविधिसहितको उक्त नयाँ डिपो निर्माणका लागि डीपीआर बनाउन दुई संस्थाबीच १ करोड ९८ लाख ८४ हजार १ सय ८३ रुपैयाँ ७३ पैसामा सम्झौता भएको हो। यता, प्राधिकरणले निगमलाई भाडामा दिने भनेको जग्गामा दुवै पक्षबीच सम्झौता हुन सकेको छैन। प्राधिकरणले पशुपति क्षेत्र विकास कोषसँग करिब ८० वर्षका लागि लिजमा लिएको जग्गा मध्येबाट हवाई इन्धन डिपो सार्नका लागि ५० रोपनी जग्गा भाडामा उपलब्ध गराउन लागेको हो। तर, सरकारी नियमअनुसार सम्झौता भएको दिनबाट नै निगमले प्राधिकरणलाई भाडा बुझाउनुपर्ने हुन्छ। यसमा दुवै पक्षबीच कुरा नमिल्दा सम्झौता हुन नसकेको सिनामंगल डिपो प्रमुख यादवले जानकारी दिए। नियमअनुसार सम्झौता गर्ने बित्तिकै भाडा तिर्नुपर्ने हुन्छ। हामीले डिपो बनेर सञ्चालनमा नआएसम्म भाडा नतिर्ने भनेका छौं। हामीले भनेअनुसार प्रक्रिया अघि बढाउन प्राधिकरणले उक्त प्रस्ताव बोर्डमा पठायो। बोर्डबाट स्वीकृत भइसकेको छ, यादवले भने, अबको दुई हप्तामा जग्गा प्राप्तिसम्बन्धी प्राधिकरणसँग सम्झौता हुन्छ। स्थानान्तरण गरिने डिपो बनाउन ३ वर्ष लाग्ने अनुमान निगमको छ। सम्झौता भइनसकेको पनि तत्काललाई काम गर्ने गरी प्राधिकरणले तोकिएको ठाउँ निगमलाई जिम्मा लगाइयो भनेर लिखित रूपमा पत्र भने दिइसकेको छ। अस्तिको आन्दोलनमा झन्डै आगलागी भएन। यो प्रक्रिया अघि बढ्न यो संस्थाले मात्र चाहेर हुँदैन विभागीय मन्त्रीदेखि निगम नेतृत्व पनि लाग्नुपर्छ। नभए आज भोलिभन्दा समय जान्छ, यादवले भने। सरकारले डिपो सार्ने विषयलाई प्राथमिकतामा राखेको वाणिज्य सचिव गोविन्दबहादुर कार्कीले बताए। आगामी बजेटमा यसका लागि रकम छुट्ट्याउन मन्त्रालयले पहल गर्ने कार्कीले अन्नपूर्णलाई जानकारी दिए। प्राधिकरण र निगमले यो आयोजनालाई समन्वय र सहकार्यमा अघि बढाइरहेको सचिव कार्कीले बताए। शुक्रबारको भएको प्रदर्शनीमा आधा दर्जन स्थानमा आगजानी भए पनि अनगिन्ती स्थानमा तोडफोड भए। डेढ घन्टा एयरपोर्ट बन्द आन्दोलनका नाममा तीनकुने, सिनामंगल तथा एयरपोर्टसम्म भएको अराजक स्थितिले शुक्रबार १ घन्टा २४ मिनेट त विमानस्थल पूर्णरूपमा बन्द गरियो। दिउँसो ४ बजेर १३ मिनेटदेखि साढे ५ बजेसम्म विमानस्थल बन्द गरिएको भूलले बताए। तीनकुने क्षेत्रमा फालिएको अश्रुग्यास तथा आगलागीले भिजिबिलिटी कम हुँदा उडान र अवतरण बन्द गरिएको उनले भने। विमानस्थल बन्द हुँदा केही आन्तरिक उडान डाइभर्ट भएको र अन्तर्राष्ट्रिय केही जहाजहरू होल्डमा राखिएका थिए।"
समाजवादी मोर्चाको बैठक पेरिसडाँडामा जारी,"काठमाडौं : समाजवादी मोर्चाको बैठक जारी रहेको छ। नेकपा माओवादी केन्द्रको केन्द्रीय कार्यालय पेरिसडाँडामा बैठक सुरू भएको हो। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल, नेकपाका महासचिव नेत्रविक्रम चन्द,नेसपा महेन्द्रराय यादवलगायत शीर्ष नेताहरूको उपस्थिति छ। बैठकले आगामी रणनीति तयसमेत गर्ने बताइएको छ। बैठकमा राजावादी शक्तिहरूले व्यवस्था विरोधी गतिविधि गर्न थालेपछि त्यसको प्रतिवादका लागि मोर्चामा आवद्ध दलहरूले चैत्र १५ गते गरेको प्रदर्शनको समेत समीक्षा हुनेछ। यसैगरी सरकारले विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको भन्दै विपक्षी दलहरूले सदन र सडकमा विरोध जनाएका छन्। विपक्षी दलहरूले अवरोध गर्दा हालसम्म प्रतिनिधिसभा र राष्ट्रिय सभा दुवै सदनका बैठक स्थगित भएका छन्। मोर्चाको बैठक यिनै विषयवस्तुमा केन्द्रित हुने जनाइएको छ।"
नेपाल हिन्दू धर्म मान्ने देश हो : देउवा,"सभापति देउवाले नेपाल हिन्दु राज्य घोषणा नभएपनि नेपाली सबै हिन्दु रहेको बताएका हुन्। डोटी : नेपाली कांग्रेसका सभापति एवं पूर्व प्रधानमन्त्री शेर बहादुर देउवाले नेपाल हिन्दू धर्म, हिन्दू संस्कृति र परम्परा मान्ने राष्ट्र भएको बताएका छन्। नेपालमा हिन्दू राज्य र राजसंस्था स्थापना हुनुपर्ने माग राख्दै पछिल्ला दिनहरुमा विभिन्न किसिमका आन्दोलनका गतिविधि भइरहेका बेला डोटी र डडेल्धुराको संगम स्थलमा रहेको गहनान धाम क्षेत्रमा सञ्चालन भइरहेको श्रीमद् देवी भागवत महापुराण ज्ञान धन, धान्याञ्चल लक्ष हवन महायज्ञको उद्घाटन गर्दै सभापति देउवाले नेपाल हिन्दू राज्य घोषणा नभएपनि नेपाली सबै हिन्दू रहेको बताएका हुन्। देउवाले नेपाल हिन्दू धर्ममा आधारित राष्ट्र भएको बताए। हाम्रो राष्ट्र नेपाल हिन्दूधर्म र हिन्दू संस्कृति मान्ने राष्ट्र भएकाले धेरै कुरा हिन्दू संस्कृति र परम्परामा अडिग रहेकोसमेत उनले बताए । हिन्दू धर्म, संस्कृति मान्ने हाम्रो परम्परा हो, देउवाले भने, गौ पुजन हुने देश हो, हामी सबै गाईलाई पूजा गर्दछौं। देउवाले गहनान धाम क्षेत्र ऋषिमुनीहरुले तपस्या गर्ने भूमि भएकाले यसको महत्व ठूलो रहेको बताए। हाम्रो बाजे पुर्खाहरूको चिहान हो, उनले भने, उहाँहरूलाई यहीँ जलाएको हो । यहाँ दिवंगत आत्मको अन्तिम संस्कार गर्नुका साथै हिमालबाट बगेको सेती नदीमा स्नान गरी पुण्य लाभ हुन्छ भन्ने मान्यता रहिआएको छ । सीता (सेती) नदी र साकल्य नदी मिसिएर बनेको त्रिवेणी धाम गहनानमा माघे संक्रान्तिका दिन ठूलो मेला लाग्ने गर्दछ। देउवाले शिखर नगरपालिका १० उच्चाकोटमा रहेको सिताराम माविमा अध्ययन गरेको कुरा सम्झदैं आफूहरू स्कुल जाँदाआउँदा गहनानमा नुहाउने गरेको बताए। जन्मदेखि मृत्युसम्मका सम्पूर्ण कार्य हुने भएकाले यो क्षेत्र धार्मिक हिसाबमा महत्वपूर्ण रहेको उनले बताए। हिन्दू धर्म, संस्कृति मान्ने हाम्रो परम्परा हो, देउवाले भने, गौ पुजन हुने देश हो, हामी सबै गाईलाई पुजा गर्दछौं। उनले महाभारत पर्वतमा रहेको घण्टेश्वर मन्दिर यता पूर्व उत्तरका स्थानीयहरुको पवित्र स्थलका रुपमा गहनान धाम रहेको र घण्टेश्वर उताका स्थानीय महाकाली नदीको किनार परशुराम धाम रहेको बताए। धार्मिक पर्यटन प्रवर्द्धन र गहनान क्षेत्रको विकास गर्ने उद्देश्यले आयोजना गरिएको महायज्ञ चैत १७ गतेदेखि २५ गतेसम्म संचालन हुने आयोजकले जनाएको छ। धार्मिक पर्यटन प्रबद्र्धन र गहनान क्षेत्रको विकास गर्ने उद्देश्यसहित महायज्ञको आयोजना गरिएको छ । डडेल्धुरा जिल्लाको नवदुर्गा गाउँपालिका ४, गन्यापधुरा गाउँपालिका ५ र डोटी जिल्लाको शिखर नगरपालिका १० को संगमस्थल बानेडुग्रीसैनमा अवस्थित गहनान धाममा महायज्ञको आयोजना गरिएको गन्यापधुरा गाउँपालिका अध्यक्ष इन्द्रबहादुर कार्कीले जानकारी दिए । तीनवटै पालिकाको समन्वय र सहकार्यमा महायज्ञको आयोजना गरिएको उनले बताए । गहनान क्षेत्र विकास समितिले चैत १७ गतेदेखि २५ गतेसम्म श्रीमद्देवी भागवत महापुराण ज्ञानधन, धन्याञ्चल लक्ष हवन महायज्ञ २०८१ आयोजना गरेको हो । शिखर नगरपालिकाका नगर प्रमुख दीर्घबहादुर बलायरले गहनानसँगै यस क्षेत्रमा भौतिक पूर्वाधार विकासका काम अघि बढाउन कांग्रेस सभापति देउवालाई ज्ञापनपत्रसमेत बुझाएका छन् । गहनान् क्षेत्रमा आवश्यक पूर्वाधार, संस्कृत विद्यालय स्थापना, सेती र सकायल नदीको कटान रोक्न तटबन्ध निर्माण, सेती नदीमा पुल, महाभारत पर्वत क्षेत्र भएर गन्यापधुराको रेलशिखरकेआईसिंह गाउँपालिका जोड्ने सडक निर्माणका लागि ज्ञापनपत्र बुझाइएको उनले बताए ।"
"सुरक्षा संवेदनशीलतामा लापरबाही, किन दिइयो तीनकुनेमा प्रदर्शन गर्न ?","काठमाडौं : काठमाडौं उपत्यकाको मध्यक्षेत्रमा पर्ने तीनकुने चोकको दायाँतर्फ संघीय संसद् भवन छ । बायाँतर्फ छ, त्रिभुवन अन्तर्राष्ट्रिय विमानस्थल । विमानस्थलदेखि गैरीगाउँ (तीनकुने) सम्मको क्षेत्र निकै संवेदनशील छ । अर्थात्, मुलुकको सुरक्षा राडारभित्र पर्छ, सिनामंगल र तीनकुने क्षेत्र । मध्यभागस्थित सिनामंगलमा छन्, नेपाल आयल निगमको हवाई इन्धन भण्डारण डिपो र काठमाडौं मेडिकल कलेज । गैरीगाउँमा छ, पेट्रोलपम्पसँगै सञ्चार कार्यालय, शैक्षिक प्रतिष्ठान । झन्डै दुई किलोमिटरको दूरीभित्र यी सबै पर्छन् । सुरक्षा विज्ञहरूका अनुसार विमानस्थल र विमानस्थलको तीन किलोमिटर वरिपरिको क्षेत्रलाई अति संवेदनशील रूपमा लिइन्छ । सुरक्षा राडारभित्र पर्ने तीनकुने क्षेत्रमा विशेष सुरक्षा योजना हुनुपर्छ । उच्च प्रविधिका सीसीटिभी क्यामरा जडानयुक्त हुनुपर्छ । तर, यही अति संवेदनशील क्षेत्रमा राजसंस्था पुनस्र्थापनाका लागि संयुक्त जनआन्दोलनको नाममा विरोध प्रदर्शन गर्न अनुमति दिइयो । जसका कारण शुक्रबार अति संवेदनशील क्षेत्र तीनकुने रणभूमिमा परिणत भयो । राजावादीका नाममा भएको आन्दोलनका क्रममा उच्छृंखल र अराजक प्रदर्शन र सो प्रदर्शनलाई नियन्त्रणमा लिन प्रहरीले प्रहार गरेको अश्रुग्यासको पिरोबाट स्थानीय बासिन्दा, यात्रु मात्र होइन पर्यटकहरूसमेत प्रभावित भए । नियमित र व्यवस्थित मानिएको उडान क्षेत्र पनि केहीबेर अवरुद्ध भयो । राष्ट्रियअन्तर्राष्ट्रिय उडान भइरहने संवेदनशील क्षेत्रमा विरोध प्रदर्शन गर्न दिँदा कुनै बेला नियमित उडान रद्द हुने, ढिला हुने वा उडान अवरोध हुन सक्छ । यात्रुहरूको आवागमनमा बाधा पुग्छ । यस्तो संवेदनशील क्षेत्रमा विरोध प्रदर्शनको अनुमति दिनु विल्कुल गलत हो । विमानस्थल वरपरको क्षेत्रलाई स्थायी रूपमा प्रदर्शन निषेधित क्षेत्र घोषणा गर्नु र्छ, पूर्वगृहसचिव मैनाली भन्छन्, सुरक्षा दृष्टिले तीनकुनेलाई प्रदर्शन निषेधित क्षेत्र घोषणा गर्नु उपयुक्त हुन्छ । तीनकुनेमा नभई अन्यत्र शान्तिपूर्ण प्रदर्शनको अनुमति दिन सकिन्छ । ठूलो परिमाणमा इन्धन भण्डारण गरिएको क्षेत्र हो, सिनामंगल र तीनकुने । अराजक भीडले आगजनी गर्न सक्ने जोखिम भएकाले सिनामंगल, तीनकुने क्षेत्रमा प्रदर्शन गर्न दिन नहुने विज्ञहरूको सुझाव छ । नेपाल प्रहरीका पूर्वप्रहरी नायब महानिरीक्षक (डीआईजी) हेमन्त मल्ल ठकुरीले तीनकुने क्षेत्रमा प्रदर्शन गर्न अनुमति दिने सन्दर्भमा बेलैमा विचार गर्नुपर्ने बताउँछन् । प्रदर्शनका क्रममा उच्छृंखलहरूको घूसपैठ पनि हुन सक्ने भएकाले कहाँ प्रदर्शनस्थल तोक्ने ? भन्नेमा निकै विचार पुयाउनुपर्छ । प्रदर्शनका कारण यातायात पनि अवरुद्ध हुन पुग्यो भने सर्वसाधारण आयोजक मात्र होइन सरकारप्रति पनि असन्तुष्ट हुन्छन, पूर्वडीआईजी ठकुरीले भन्छन्, प्रदर्शनस्थल त्यो ठाउँलाई तोक्नुपर्छ जहाँ यातायात आवागमनमा पनि असर नगरोस् । शान्तिपूर्ण प्रदर्शन गर्न पाउने मौलिक हकको पनि सम्मान हुन सकोस् । सुरक्षा संवेदनशीलताका साथै ट्राफिक व्यवस्थापन पक्षलाई पनि दृष्टिगत गरी प्रदर्शनस्थल तोक्नुपर्ने पूर्वडीआईजी ठकुरीको सुझाव छ । तीनकुने नै किन रोजिन्छ ? उपत्यकाका तीन जिल्ला काठमाडौं, भक्तपुर र ललितपुरको संगमस्थल हो, तीनकुने क्षेत्र । जुन अहिले राजनीतिक दल तथा अन्य विभिन्न समूहरूका लागि विरोध प्रदर्शनको रोजाइ क्षेत्र बनेको छ । नेपाल प्रहरीका पूर्वनायव महानिरीक्षक (डीआईजी) केशव अधिकारी नेपालीका साथै विदेशीहरूको पनि आवागमन हुने क्षेत्रमा प्रदर्शन गर्दा राष्ट्रियअन्तर्राष्ट्रिय क्षेत्रमा व्यापक प्रभाव पर्ने भएकाले तीनकुने क्षेत्रमा प्रदर्शन गर्न चाहने बताउँछन् । पूर्वडीआईजी हेमन्त मल्ल ठकुरी उपत्यकाका तीन जिल्लाको केन्द्रस्थल भएकाले प्रदर्शन गर्ने रोजाइ स्थल तीनकुने हुन पुगेको बताउँछन् । आयोजकहरूले आमसभा वा विरोध प्रदर्शन बजारको केन्द्र वा मानवबस्ती आसपास नै रोज्छन्, पूर्वडीआईजी ठकुरी भन्छन्, आयोजकहरूलाई पनि आफ्नो शक्ति देखाउनुपर्ने हुन्छ । यो पनि पढ्नुहोस झन्डैले जोगियो हवाई डिपो, सार्नमा अझै ढिलाइ तीनकुने क्षेत्र सुरक्षाको दृष्टिले निकै संवेदनशील मानिन्छ । जुन क्षेत्रमा जुलुस प्रदर्शनस्थलका लागि उपयुक्त नभएको सुरक्षा विज्ञहरू बताउँछन् । यसअघि विवादस्पद व्यवसायी दुर्गा प्रसाईंको नेतृत्वमा ०८० मंसिर ८ गत तीनकुनेमा प्रदर्शनको नाममा निषेधित क्षेत्रतर्फ प्रवेश गर्ने र सार्वजनिक सम्पत्तिमा क्षति पुर्याउने मनसायले कार्यक्रम गर्न लागेको सूचना पाएपछि जिल्ला प्रशासन कार्यालय काठमाडौंले रोक लगाएको थियो । मेडिकल व्यवसायी प्रसाईंको नेतृत्वमा बल्खुमा भएको प्रदर्शन हिंसात्मक भएकाले दुई पनि पछि नै तीनकुने क्षेत्रमा पनि प्रदर्शन गर्ने घोषणा गर्दा प्रशासनले पूर्व सजगता अपनाएको थियो । तत्कालीन सहायक प्रमुख जिल्ला अधिकारी रवीन्द्रप्रसाद आचार्यले प्रेस विज्ञप्ति जारी गर्दै गलत मनसायका साथ कार्यक्रम गर्नका लागि स्थानीय प्रशासनबाट उक्त स्थल प्रयोग गर्ने अनुमति प्रदान नगरिएको सूचित गरेका थिए । तर, यही क्षेत्रमा शुक्रबार जिल्ला प्रशासन कार्यालयबाट प्रदर्शन अनुमति दिँदा दुई जनाकोे ज्यान गएको छ । पूर्वगृहसचिव मैनाली तीनकुने क्षेत्रमा प्रदर्शन गर्न अनुमति दिनु नै गलत भएको बताउँछन । त्रिभुवन विमानस्थल नजिकै रहेकाले प्रदर्शनका क्रममा हुने तोडफोड, हुलहुज्जत, हिंसाले अन्तर्राष्ट्रिय क्षेत्रमा समेत नकारात्मक सन्देश प्रवाह हुने सुरक्षा विज्ञहरू बताउँछन् । सुरक्षात्मक राडारमा किन अनुमति ? नागरिकको विचार र अभिव्यक्तिको स्वतन्त्रता तथा बिना हातहतियार शान्तिपूर्वक भेला हुने मौलिक हकको उपभोग र सोको सम्मान गर्नुपर्ने भए तापनि सुरक्षा संवेदनशीलतालाई ख्याल गर्नुपर्ने सुरक्षा विज्ञहरू बताउँछन् । प्रदर्शन गर्नुअघि नै सुरक्षा निकायसँग समन्वय गरी शान्तिपूर्ण, मर्यादित, अनुशासित एवं व्यवस्थित रूपमा सञ्चालन गर्ने सुनिश्चिततासहित लिखित रूपमा माग गर्नुपर्ने व्यवस्था छ । तर, जिल्ला सुरक्षा समितिले संवेदनशील मानिएको तीनकुनेमा शुक्रबार प्रदर्शन गर्ने अनुमति दिनु त्रुटिपूर्ण भएको विज्ञहरूको भनाइ छ । तीनकुने क्षेत्र आफैंमा संवेदनशील क्षेत्र हो, पूर्वडीआईजी अधिकारी भन्छन्, यस्तो संवेदनशील क्षेत्रमा भएको जुलुस वा विरोध हिंसात्मक हुन थालेपछि सरकारले वा आयोजकले एकले अर्कोलाई जिम्मा लिनुपर्ने बताउँछन् । आफूहरू पन्छिने भएकाले प्रदर्शन गर्न अनुमति दिनुअघि नै विचार गर्नुपर्छ । पूर्वडीआईजी अधिकारी जुलुस तथा विरोध प्रदर्शनका लागि कुनकुन क्षेत्रमा अनुमति दिनेनदिने पनि घोषणा गर्नुपर्ने बताउँछन् । उनी भन्छन्, विज्ञहरूसँग अन्तरक्रिया वा अध्ययन गर्न सकिन्छ । स्थानीय प्रशासनले स्थायी रूपमै कुनकुन क्षेत्र प्रदर्शनस्थल घोषणा गर्न सकिन्छ । तीनकुनेमा राजावादीले निजी घरमा आगजनी गरेपछि शुक्रबार एयरपोर्टमा धुवाँ फैलियो । धुवाँमै उडान भर्दै बुद्ध एयरको विमान (रातो घेरामा) । संवेदनशील मानिएको तीनकुने क्षेत्रको सट्टा सिफलमा प्रदर्शनको अनुमति दिन सकिन्छ । शान्ति सुरक्षामा गम्भीर असर पार्ने गरी प्रचलित कानुन विपरीतका गतिविधि गरेमा कानुनबमोजिम कारबाही गरिने हुँदा सर्वसाधारण पनि कुनै पनि प्रकारका गैरकानुनी गतिविधिहरूमा सहभागिता जनाउन नहुने विज्ञहरूको सुझाव छ । पूर्वडीआईजी अधिकारी भन्छन्, संसद् भवन, अन्तर्राष्ट्रिय विमानस्थल क्षेत्र भनेको राष्ट्रिय सुरक्षाको राडार क्षेत्रभित्र पर्छन् । तीनकुने क्षेत्र राष्ट्रिय सुरक्षाको राडारभित्र पर्ने भएकोले आमसभा, विरोधसभा, जुलुस प्रदर्शन गर्न दिनु हुँदैन । यसमा सरकार गम्भीर हुनुपर्छ । सिनामंगलस्थित आयल निगमको इन्धन डिपोमा ७० लाख लिटर इन्धन भण्डारण क्षमता रहेको छ । इन्धन डिपोमा ६ वटा भर्टिकल ट्यांक र ८ वटा अन्डरग्राउन्ड ट्यांक छन् । त्यस्तै गैरीगाउँस्थित पेट्रोलपम्पमा पनि लाखौं लिटर क्षमता इन्धन भण्डारण हुन्छ । उपभोक्ता हित संरक्षण मञ्चका महासचिव विष्णुप्रसाद तिमिल्सिना हवाई इन्धन डिपो तथा पेट्रोलपम्पमा आगजनी भएको अवस्थामा विमानस्थलदेखि बानेश्वरसम्मको क्षेत्र ध्वस्त हुने बताउँछन् । सिनामंगलको इन्धन डिपो र गैरीगाउँको पेट्रोलपम्पमा आगजनी भएमा विमानस्थलदेखि संसद् भवनसम्मको बस्ती सखाप हुन्छ, वरिष्ठ अधिवक्ता तिमिल्सिना भन्छन्, सरकारले सूचना प्रकाशित गरी विमानस्थल तथा एयर नेभिगेसन सेवा सञ्चालनसँग सम्बन्धित क्षेत्रको सम्पूर्ण वा कुनै भागलाई हवाई सुरक्षाको दृष्टिले पनि आमसभा, जुलुस, विरोध प्रदर्शनका लागि स्थायी रूपमै निषेधित क्षेत्र घोषणा गर्नुपर्छ । सिनामंगल तीनकुने क्षेत्र राष्ट्रिय सुरक्षाको राडारभित्र पर्छ । यस्तो क्षेत्रमा आमसभा, विरोधसभा, नारा जुलुस प्रदर्शन गर्न दिनु गलत हो । यसमा सरकार गम्भीर हुनुपर्छ । केशव अधिकारी, पूर्वडीआईजी नेपाल प्रहरी अति संवेदनशील क्षेत्र मानिन्छ, सिनामंगलतीनकुने क्षेत्र । यो क्षेत्रमा प्रदर्शन गर्न नपाइने गरी स्थायी रूपमै निषेधित क्षेत्र घोषणा गर्नुपर्छ । उमेशप्रसाद मैनाली, पूर्वगृहसचिव सिनामंगलस्थित हवाई इन्धन डिपो एवं गैरीगाउँको पेट्रोलपम्पमा आगजनी भए विमानस्थलदेखि संसद् भवनसम्मको क्षेत्र ध्वस्त हुन्छ । सरकारले सूचना प्रकाशित गरी निषेधित क्षेत्र घोषणा गर्नुपर्छ । विष्णुप्रसाद तिमिल्सिना, महासचिव, उपभोक्ता हित संरक्षण मञ्च शान्तिपूर्ण आमसभा प्रदर्शनस्थल त्यो ठाउँलाई तोक्नुपर्छ जहाँ यातायात आवागमनमा पनि असर नगरोस् । शान्तिपूर्ण प्रदर्शन गर्न पाउने मौलिक हकको पनि सम्मान हुन सकोस् । हेमन्त मल्ल ठकुरी, पूर्वडीआईजी, नेपाल प्रहरी"
"प्रतिनिधिसभाको बैठकमा प्रधानमन्त्रीले आज सम्बोधन गर्ने, केके छन् कार्यसूची ?","काठमाडौं : प्रतिनिधिसभा र राष्ट्रिय सभाको बैठक आज बस्दैछ। संसद भवन नयाँबानेश्वरमा प्रतिनिधिसभाको बैठक बिहान ११ बजेर राष्ट्रिय सभाको बैठक बिहान ११ :१५ बजेका लागि बोलाइएको हो। प्रतिनिधि सभाको बैठकमा प्रधानमन्त्री केपी शर्मा ओलीले सम्बोधन गर्ने कार्यसूची रहेको छ। ओलीले गत शुक्रबार भएको पूर्वराजावादीहरूको हिंसात्मक आन्दोलन, विपक्षी दलहरूले उठाउँदै आएको नेपाल विद्युत् प्राधिकरणका कार्यकारी निर्देशक कुलमान घिसिङको बर्खास्ती प्रकरण र समसामयिक विषयमा सम्बोधन गर्ने कार्यसूची तय भएको संसद् सचिवालयले जनाएको छ। एमालेका मुख्य सचेतक महेश बर्तौलाले बैठकको प्रारम्भमै प्रधानमन्त्री ओलीले बैठकलाई सम्बोधन गर्ने जानकारी दिए। योसँगै प्रमुख प्रतिपक्षी दलले लगातार जारी राखेको संसदको अवरोध अन्त्य हुने र आजको बैठकबाट नै महत्वपूर्ण ५ वटा प्रतिस्थापन विधेयकहरू छलफलसहित पारित हुने उनको दाबी छ। यसैगरी आजको बैठकमा बैङ्किङ कसुर तथा सजाय (दोस्रो संशोधन) विधेयक २०८० का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल गर्ने , पूर्वाधार विकास समितिका सभापति दीपक बहादुर सिंहले जलस्रोत विधेयक सम्बन्धी समितिको प्रतिवेदन २०८१ पेस गर्ने, शिक्षा, स्वास्थ्य तथा सूचना प्रविधि समितिका सभापति अम्मर बहादुर थापाले शहीद दशरथ चन्द स्वास्थ्य विज्ञान विश्वविद्यालय विधेयक सम्बन्धी समितिको प्रतिवेदन २०८१ पेस गर्ने कार्यसूची छन्। यसैगरी कानून, न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको नेपाल कानून व्यवसायी परिषद् (दोस्रो संशोधन) विधेयक २०८१ माथि विचार गरियोस् भन्ने प्रस्ताव प्रस्तुत गर्ने छन्। गृहमन्त्री रमेश लेखकले नेपाल नागरिकता (दोस्रो संशोधन) विधेयक २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री केपी शर्मा ओलीले राज्य व्यवस्था तथा सुशासन समितिको प्रतिवेदन सहितको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्' भनी प्रस्ताव र संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्' भनी प्रस्ताव प्रस्तुत गर्ने कार्यसूची रहेको छ। यता सरकारले ल्याएको अध्यादेशलाई प्रतिस्थापन गर्न ल्याएको विधेयक पारित गर्नुपर्ने आज अन्तिम दिन हो। प्रतिनिधि सभाले पारित गरी राष्ट्रिय सभामा पठाइएका विधेयकहरूमाथि सैद्धान्तिक छलफल भइसकेको छ। प्रतिपक्षी दलहरूले संसद अवरुद्ध गरेका कारण अब पारित गर्न मात्रै बाँकी छ। अध्यादेशको प्रतिस्थापन विधेयक पारित गर्नैपर्ने दबाबमा राष्ट्रिय सभा पनि रहेको छ। हेर्नुहोस् कार्यसूची"
"आज सार्वजनिक बिदा, इस्लाम धर्मावलम्बीहरु ईदउलफित्र मनाउँदै","काठमाडौं : सरकारले आज सार्वजनिक बिदा दिएको छ। गृह मन्त्रालयका प्रवक्ता एवं सहसचिव रामचन्द्र तिवारीले इस्लाम धर्मावलम्बीको पर्व ईदका अवसरमा २०८० माघ २९ को नेपाल राजपत्रमा प्रकाशित सूचनाअनुसार आज सार्वजनिक बिदा दिइएको जानकारी दिए। इस्लाम धर्मावलम्बीहरूका लागि सबैभन्दा पवित्र महिना रमजानको समापनसँगै मुस्लिम समुदायले आज ईद उल फित्र अर्थात ईद मनाउँदै छन्। हिजरी पात्रो अनुसार रमजानको अन्त्यमा मनाइने यो पर्व प्रार्थना, भेटघाट, नयाँ लुगा र मिठाइ आदानप्रदान गरेर उत्सवको रूपमा मनाउने गरिन्छ। ईदउलफित्र मनाउनका लागि आज मुस्मिलम समुदाय ईदगाह वा मस्जिद मा भेला भएर सामूहिकरुपमा नमाज पढ्ने गर्दछन्। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना व्रत बसेका थिए। जसलाई रोजा भनिन्छ। एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन्। हाल उर्दू क्यालेण्डरअनुसार हिजरी सम्बत् १४४७ हो। रमजान महिना नवौं महिना हो। रमजान महिनामा नै मुस्लमानको सबैभन्दा ठूलो ग्रन्थ कुरान अवतरण भएको हो। दान दिनु गरिब र दीन दुःखीलाई सेवा गर्नु यो महिनाको ठूलो विशेषता मानिन्छ। ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाउने गरेका छन्। विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिंदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ। एक महिनासम्म चल्ने रमजानमा मुस्लिम धर्मालम्वीहरुले सूर्य उदाउनुभन्दा लगभग दुई घण्टाअगाडि केही खानेकुरा (सेहरी) खाई सुरु हुने रोजा सूर्यास्तपछि सकिन्छ। रोजाको समयमा दिनभर मुसलमानहरु निराहार बस्नुपर्छ। रोजा लिनेहरुले आफ्ना पाँचै ईन्द्रीयहरुमा नियन्त्रण राखी दिनभरि निराहार बस्नुपर्ने मान्यता रहेको छ।"
बाजुरामा चितुवाको आक्रमणबाट बालकको मृत्यु,बाजुरा : चितुवाको आक्रमणबाट बाजुरामा एक बालकको मृत्यु भएको छ। खप्तड छेडेदह गाउँपालिका३ धुर्तोलाका ८ वर्षीय विजय रावतको आइतबार साँझ चितुवाको आक्रमणबाट मृत्यु भएको जिल्ला प्रहरी कार्यालयले जनाएको हो। प्रहरीका अनुसार घर नजिकै आँगनमा खेलिरहेका बालकलाई चितुवाले आक्रमण गर्दा घटनास्थलमै मृत्यु भएको छ । मृतकको शव परीक्षणका लागि जिल्ला अस्पताल बाजुरा ल्याइएको छ।
पूर्वराजदूत कमल कोइरालाको निधन,काठमाडौं : लेखक एवम् पूर्वराजदूत कमल कोइरालाको निधन भएको छ। सिनामंगलस्थित केएमसी अस्पतालमा उपचाररत कोइरालाको गएराति निधन भएको पारिवारिक स्रोतले जनाएको छ। कोइराला केही दिनअघि पक्षघातका कारण अस्पताल भर्ना भएका थिए । उनी पूर्वप्रधानमन्त्री मातृकाप्रसाद कोइरालाका छोरा हुन्। कोइराला परिवारका एक मात्र कम्युनिस्ट नेताका रूपमा परिचित कमल पार्टी कामसँगै पत्रकारितामा पनि समानान्तर रूपमै सक्रिय थिए। उनी पूर्वप्रधानमन्त्री मात्रिकाप्रसाद कोइरालाका छोरा हुन् । वामपन्थी राजनीतिमा सक्रिय उनी दक्षिण कोरियाका लागि राजदूत पनि बनेका थिए। उनी ०५१ सालको मध्यावधि निर्वाचनमा मोरङ ६ बाट प्रतिनिधिसभा सदस्य निर्वाचित भएका थिए। उनी एमालेका पूर्वकेन्द्रीय सदस्य तथा पूर्वसल्लाहकारसमेत हुन्। पार्टी विभाजन भएपछि उनी नेकपा एकीकृत समाजवादीमा लागेका थिए थिए। उनको आज बिहान ११ बजे नेकपा एकीकृत समाजवादीको कार्यालयमा श्रद्धाञ्जली सभा राखिएको छ।
आइपीएल : राजस्थानको पहिलो जित,"काठमाडौं : इन्डियन प्रिमियर लिग (आइपीएल)मा राजस्थान रोयल्स पहिलो जित दर्ता गरेको छ। राजस्थानले चेन्नईमाथि ६ रनको रोचक जित हात पारेको हो। गुहाटीस्थित, बार्सापारा क्रिकेट स्टेडियममा टस हारेर ब्याटिङको निम्तो पाएको राजस्थान रोयल्सले निर्धारित २० ओभरमा ९ विकेट गुमाउँदै १८२ रन बनाएको थियो। राजस्थानले दिएको १८३ रनको लक्ष्य पछाएको चेन्नईले २० ओभरमा ६ विकेट गुमाउँदै १७६ रन जोड्यो। चेनाईका लागि कप्तान ऋतुराज गायकवर्डले सर्वाधिक ६३ रनको अर्धशतकीय पारी खेले। उनले ४४ बलमा ७चौका र १ छक्का प्रहार गरे । ओपनर रचिन रविन्द्र डक आउट हुँदा घर अर्का ओपनर राहुल त्रिपाठीले २३ रन बनाए। शिवम दुबेले १८ रन र महेन्द्र सिंह धोनीले १६ रन बनाए। रविन्द्र जडेजा ३२ र जेमी ओवरटन ११ रनमा अविजित रहे। राजस्थान रोयल्सको बलिङमा वानिन्दु हसरङ्गाले सर्वाधिक ४ विकेट लिए। सन्दीप शर्मा र जोफ र आर्चरले समान ११ विकेट लिए। त्यसअघि ब्याटिङ गरेको राजस्थान रोयल्सका लागि नितिश राणाले सर्वाधिक ८१ रनको पारी खेले। उनले ३६ बलमा १० चौका र ५ छक्का प्रहार गरे। ओपनर यसस्वी जैसवाल ४ रनमा पेभेलियन फर्किँदा अर्का ओपनर सन्जु श्याम सनले २० रन बनाए। कप्तान रियान परागले ३७ रन बनाउँदा सिम्रोन हेटमायरले १९ रन बनाए। अन्य कुनै पनि बाटोले दोहोरो अङ्कमा रन बनाउन सकेनन्। चेनाईका लागि बलिङतर्फ खलिल हमिद, नुर अहमद र माथिसा पाथिरानाले समान २२ विकेट लिए। रविन्द्र जडेजा र रविचरण आश्विनले ११ विकेट लिए। चेनैको यो दोस्रो हार हो। चेनाईले पहिलो खेलमा मुम्बई इन्डियन्सलाई ४ विकेटले हराएको थियो। दोस्रो खेलमा रोयल च्यालेन्जर्स ब्याङ्गलोरसँग ५० रनले हारेको थियो। राजस्थान रोयल्सले भने यसअघिका दुई खेलमा हार बेहोरेको थियो। पहिलो खेलमा सनराइजर्स हैदराबादसँग ४४ रनले हारेको राजस्थानले दोस्रो खेलमा कोलकता नाइट राइडर्ससँग ८ विकेटको हार बेहोरेको थियो।"
काठमाडौंमा ईदको उल्लास (तस्बिर),काठमाडौं : इस्लाम धर्मावलम्बीको महान पर्व ईदउलफित्र आज मनाइएको छ। ईदको अवसरमा काठमाडौंको घण्टाघर लगायतका कश्मिरी मस्जिद परिसरमा मुस्लिम समुदाय नमाज पढ्न बिहानै घुईँचो लागेको हो। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना ब्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाएका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिँदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । ईस्लामिक पात्रो अनूसार हिजरी संवतको रमदान महिनाभर व्रत बसेका इस्लाम धर्मावलम्बीले सौव्वाल महिनाको पहिलो तारिखमा इद मनाउँने गर्छन्।ईद पर्वको अवसरमा आज नेपाल सरकारले सार्वजनिक बिदा दिएको छ। हेर्नुहोस् काठमाडौंको घण्टाघरमा देखिएका दृश्य । तस्बिर : अभिशेक महर्जन
जनसांख्यिक लाभ उपयोगिताको मौका,"जनगणना हरेक १० वर्षमा हुन्छ। पछिल्लोपटक भएको २०७८ सालमा हो। राष्ट्रिय तथ्यांक कार्यालयले १० वर्षमा मात्रै काम गर्दैन, दिनदिनै गरेको हुन्छ। बेलाबेला जनसंख्याका विभिन्न आयाम खोतलेर सार्वजनिक गर्छ। २०७८ सालमा २ करोड ९१ लाख ६४ हजार ५ सय ७८ नेपालको जनसंख्या पुगेको कार्यालयले सार्वजनिक गरेको थियो। त्यसको विश्लेषण निरन्तर भइरहेको छ। त्यसमाथि हालै आएर उक्त कार्यालयले निकालेको एउटा प्रतिवेदनले मुलुकको जनसंख्याको संरचनालाई रोचक देखाएको छ। खुसीलाग्दो कुरा के छ भने अहिले नेपालमा सक्रिय उमेरसमूहको जनसंख्या धेरै छ। तथ्यांक कार्यालयका अनुसार कुल जनसंख्याको ६५ दशमलव २ प्रतिशत अर्थात् १५ देखि ६४ वर्ष उमेरसमूहका छन्। यो उमेरसमूह उत्पादनशील अर्थात सक्रिय समूह हो। १४ वर्षमुनिका बालबालिका भइहाले र ६४ माथिका ज्येष्ठ नागरिक। तथ्यांक विश्लेषणको नतिजा के पनि छ भने यस्तो सक्रिय उमेरसमूहका नागरिक नेपाललाई विक्रम संवत्को २१०८ सालसम्म प्राप्त हुनेछ। अर्थात्, अबको झन्डै ३० वर्ष नेपालमा सक्रिय नागरिकको संख्या नै बढी हुन्छ। र, त्यसपछि भने निष्क्रियहरूको। यो तथ्यांकबाट राज्यले लिनुपर्ने पाठ र बनाउनुपर्ने योजनाचाहिँ जनसंख्या व्यवस्थापनको होइन, उपयोगको हो। जुनबेला नागरिक सक्रिय उमेरसमूहका छन् र उत्पादनशील छन्, त्यही बेला राज्यले प्रगति गर्न सक्छ। तर राज्यले त्यस्तो नागरिकलाई मुलुकमै सक्रिय हुने वातावरण दिनुपर्छ। भइरहेको चाहिँ त्यस्तो छैन, सक्रिय उमेरसमूह बिदेसिन बाध्य छ। उत्पादनको महत्वपूर्ण साधन भनेको मानव संशाधन हो, न कि कुनै उपकरण, औजार वा प्रविधि। आज विकसित र धनी मुलुकहरू जनसंख्या घट्दो भयो भनेर चिन्तित छन् र बुढ्यौली उमेरको जनसंख्या बढ्दो भएर सोचमग्न छन्। हाम्रोमा पनि जनसंख्या वृद्धिदर घट्दोसमेत देखिएको छ। यो चिन्ताको विषय हो। भएको उर्वर जनशक्तिलाई बेलामा राज्यले उपयोगमा ल्याउन सकेन भने अर्काे पुस्ताले समेत मुलुकमा समृद्धि पाउने छैन। त्यसका लागि फेरि पुस्तौंपुस्ताले प्रतीक्षा गर्नुपर्छ। सक्रिय जनसंख्याको संरचना सधैं प्राप्त हुने अवसर होइन।"
"झन्डैले जोगियो हवाई डिपो, सार्नमा अझै ढिलाइ","काठमाडौं : आन्दोलनकारी राजावादी र सुरक्षाकर्मीबीच शुक्रबार सिनामंगलमा झडप भयो। प्रहरीले प्रदर्शनकारीलाई तितरवितर पार्न टियर ग्यास हान्यो। प्रदर्शनकारी (राजावादी)हरूले टियर ग्यास टिपेर नेपाल आयल निगमको डिपोतिर फ्याक्यो। डिपो रहेको क्षेत्रमा धुवैधुवाँ भयो। हवाई इन्धन (एटीएफ) भएर मात्रै डिपो जोगियो, नेपाल आयल निगम, हवाई इन्धन डिपो सिनामंगल प्रमुख इन्जिनियर प्रदीपकुमार यादवले अन्नपूर्णसँग भने, पेट्रोल भइदिएको भए डिपो जान्थ्यो। त्यस पछि के हुन्थ्यो भन्न सकिन्नथ्यो। हवाई इन्धन पेट्रोलभन्दा कम प्रज्जवलनशील मट्टितेल जस्तै हुन्छ। त्यसैकारण मात्रै जोगिएको यादवको भनाइ छ। यसैकारण, सिनामंगलस्थित हवाई इन्धनको डिपो कति सुरक्षित भनेर पुनः प्रश्न उठेको छ। शुक्रबारको प्रदर्शनमा आगो डिपोतिर फालिदिएको भए त्रिभुवन अन्तर्राष्ट्रिय विमानस्थल नै ध्वस्त हुन्थ्यो, नेपाल नागरिक उड्डयन प्राधिकरणका सूचना अधिकारी ज्ञानेन्द्र भूलले भने। यो डिपोलाई हजार्ड को संज्ञा दिँदै भूलले यसबाट दुर्घटना निम्त्याउन सक्ने जोखिम उच्च रहेको बताए। आयल निगम अन्तर्गतको करिब ५० वर्ष पुरानो सिनामंगल हवाई इन्धन डिपोको भण्डारण क्षमता ७ हजार ६ सय ६० किलोलिटर छ। हाल यहाँबाट दैनिक ४ सय किलोलिटर हवाई इन्धन बिक्री वितरण हुँदै आएको छ। यो डिपोमा १ हजार ६ सय किलोलिटरका तीनवटा, ७ सय ६० किलोलिटरका ३ वटा र ७० किलोलिटर क्षमताका ८ वटा इन्धन भण्डारण ट्यांकी छन्। यो डिपोले करिब १ महिनाका लागि हवाई इन्धन भण्डारण गर्न सक्ने क्षमता रहेको इन्जिनियर यादवले जानकार दिए। इन्धन भण्डारण हुने स्थान संवेदनशील क्षेत्रभित्र पर्छ। अहिलेको स्थानमा अवस्थित डिपोको कारण स्थानीय बासिन्दा, राजमार्ग एवं हवाई उड्डयन क्षेत्रमा समेत त्रास छ। त्यसैकारण, ०८१ साउन २८ गतेको मन्त्रिपरिषद् बैठकले एक वर्ष भित्रमा हवाई इन्धन डिपो सुरक्षित र सुविधायुक्त स्थानमा सार्न निर्देशन दिएको थियो। अर्कोतर्फ, नागरिक उड्डयन प्राधिकरणले विमानस्थल विस्तार, स्तरोन्नति गरी फराकिलो र सुरक्षितअन्तर्गत विमानस्थलको मुख्य धावन मार्गमा विमान पुग्न प्रयोग गरिने समानान्तर मार्ग (प्यारालल ट्याक्सी वे) निर्माण गरिरहेको छ। अन्तर्राष्ट्रिय नागरिक उड्डयन संगठन (आईकाओ) र प्राधिकरणको गुरुयोजनाअनुसार मुख्य धावनमार्गको केन्द्रदेखि ट्याक्सी वे बीचमा दूरी १७२५ मिटर कायम गर्नुपर्ने अन्तर्राष्ट्रिय मापदण्ड छ। सो ट्याक्सी वे निर्माण गर्दा निगमको हवाई इन्धन डिपोको करिब आधा क्षेत्रफल हटाउनुपर्ने अवस्था छ। नियमअनुसार विमानस्थल रनवेको ७५ मिटरभन्दा दायाँ र बायाँ यस्तो खतरनाक डिपो राख्न नहुने भनिएको छ। यो एरियालाई संवेदनशील क्षेत्र भनिने प्राधिकरणका सूचना अधिकारी भूल बताउँछन्। रनवेको १५० मिटर दायाँ र बायाँ सेफ्टी एरियामा पनि यस्ता किसिमका प्रज्वनशील डिपो राख्न मिल्दैन। आयल निगमलाई पटकपटक डिपो सार्न अनुरोध गरिएको भूलले बताए। बजेटको अभाव र जग्गाको अभाव देखाउँदै निगम पन्छिदै आएको छ। यो ठाउँबाट डिपो उठाउनुको विकल्प नभएको डिपो प्रमुख इन्जिनियर यादव भन्छन्। विमानस्थलको धावनमार्गको यत्ति नजिक, मुख्य राजमार्गमा यस्तो डिपो कुनै हिसाबले पनि सुरक्षित हुन सक्दैन। शुक्रबारको प्रदर्शन र त्यसबाट भएको क्षतिबाट सरकारले पाठ सिक्नुपर्छ। यो ठूलो चुनौतीको विषय छ, यादवले भने। हवाई इन्धन डिपो प्रक्रिया अघि बढ्दै, डीपीआर २ महिनामागत साउनमा सरकारको निर्देशनपछि सिनामंगल डिपो सार्ने प्रक्रिया अघि बढाइएको छ। विमानस्थल धावनमार्ग उत्तरपश्चिमतर्फ नेपाली सेनाको गल्फ कोर्ष नजिकै गुह्येश्वरीमा प्राधिकरणले ५० रोपनी जग्गा उपलब्ध गराएको छ। प्राधिकरणको तर्फबाट आयल निगमलाई उपलब्ध गराउने जग्गा दिइसकेको सूचना अधिकारी भूलले जानकारी दिए। डिपो सार्न दिएको क्षेत्र हाल भएको रनवेको उत्तर र पश्चिम कुना गुह्येश्वरीमा पर्छ, जुन रनवेबाट ५ सयमिटर टाढा छ। उक्त आयोजनको सुरुको अनुमानित लागत करिब ६ अर्ब भनिएको छ। उक्त आयोजनाका लागि प्राधिकरणले विस्तृत सम्भाव्यता प्रतिवेदन (डीपीआर) बनाउने जिम्मा पुल्चोक इन्जिनियरिङ क्याम्पसलाई दिइएको छ। गत मंसिरमा पुल्चोक इन्जिनियरिङसँग ५ महिनामा डीपीआर तयार गर्ने सम्झौताअनुसार अध्ययन भइरहेको छ। डीपीआर तयार हुन अझै करिब २ महिना लाग्ने यादवले बताए। हाल प्रस्तावित गुह्येश्वरी तर्फको जग्गामा निर्माण हुने डिपोमा ३ हजार किलोलिटर क्षमताका ५ वटा भण्डारण ट्यांक रहनेछन्। अत्याधुनिक प्रविधिसहितको उक्त नयाँ डिपो निर्माणका लागि डीपीआर बनाउन दुई संस्थाबीच १ करोड ९८ लाख ८४ हजार १ सय ८३ रुपैयाँ ७३ पैसामा सम्झौता भएको हो। यता, प्राधिकरणले निगमलाई भाडामा दिने भनेको जग्गामा दुवै पक्षबीच सम्झौता हुन सकेको छैन। प्राधिकरणले पशुपति क्षेत्र विकास कोषसँग करिब ८० वर्षका लागि लिजमा लिएको जग्गा मध्येबाट हवाई इन्धन डिपो सार्नका लागि ५० रोपनी जग्गा भाडामा उपलब्ध गराउन लागेको हो। तर, सरकारी नियमअनुसार सम्झौता भएको दिनबाट नै निगमले प्राधिकरणलाई भाडा बुझाउनुपर्ने हुन्छ। यसमा दुवै पक्षबीच कुरा नमिल्दा सम्झौता हुन नसकेको सिनामंगल डिपो प्रमुख यादवले जानकारी दिए। नियमअनुसार सम्झौता गर्ने बित्तिकै भाडा तिर्नुपर्ने हुन्छ। हामीले डिपो बनेर सञ्चालनमा नआएसम्म भाडा नतिर्ने भनेका छौं। हामीले भनेअनुसार प्रक्रिया अघि बढाउन प्राधिकरणले उक्त प्रस्ताव बोर्डमा पठायो। बोर्डबाट स्वीकृत भइसकेको छ, यादवले भने, अबको दुई हप्तामा जग्गा प्राप्तिसम्बन्धी प्राधिकरणसँग सम्झौता हुन्छ। स्थानान्तरण गरिने डिपो बनाउन ३ वर्ष लाग्ने अनुमान निगमको छ। सम्झौता भइनसकेको पनि तत्काललाई काम गर्ने गरी प्राधिकरणले तोकिएको ठाउँ निगमलाई जिम्मा लगाइयो भनेर लिखित रूपमा पत्र भने दिइसकेको छ। अस्तिको आन्दोलनमा झन्डै आगलागी भएन। यो प्रक्रिया अघि बढ्न यो संस्थाले मात्र चाहेर हुँदैन विभागीय मन्त्रीदेखि निगम नेतृत्व पनि लाग्नुपर्छ। नभए आज भोलिभन्दा समय जान्छ, यादवले भने। सरकारले डिपो सार्ने विषयलाई प्राथमिकतामा राखेको वाणिज्य सचिव गोविन्दबहादुर कार्कीले बताए। आगामी बजेटमा यसका लागि रकम छुट्ट्याउन मन्त्रालयले पहल गर्ने कार्कीले अन्नपूर्णलाई जानकारी दिए। प्राधिकरण र निगमले यो आयोजनालाई समन्वय र सहकार्यमा अघि बढाइरहेको सचिव कार्कीले बताए। शुक्रबारको भएको प्रदर्शनीमा आधा दर्जन स्थानमा आगजानी भए पनि अनगिन्ती स्थानमा तोडफोड भए। डेढ घन्टा एयरपोर्ट बन्द आन्दोलनका नाममा तीनकुने, सिनामंगल तथा एयरपोर्टसम्म भएको अराजक स्थितिले शुक्रबार १ घन्टा २४ मिनेट त विमानस्थल पूर्णरूपमा बन्द गरियो। दिउँसो ४ बजेर १३ मिनेटदेखि साढे ५ बजेसम्म विमानस्थल बन्द गरिएको भूलले बताए। तीनकुने क्षेत्रमा फालिएको अश्रुग्यास तथा आगलागीले भिजिबिलिटी कम हुँदा उडान र अवतरण बन्द गरिएको उनले भने। विमानस्थल बन्द हुँदा केही आन्तरिक उडान डाइभर्ट भएको र अन्तर्राष्ट्रिय केही जहाजहरू होल्डमा राखिएका थिए।"
"सरकारलाई योगेश भट्टराईको प्रश्न : पूर्वराजाले सम्झौता भंग गरे, सेवासुविधा के हुन्छ ?","काठमाडौं : नेकपा (एमाले) का सचिव योगेश भट्टराईले निर्मल निवासमा बसेर सम्झौता भंग गरेकाले पूर्वराजा ज्ञानेन्द्र शाहलाई दिएको सेवा सुविधाबारे सोच्नुपर्ने बताएका छन्। सोमबार प्रतिनिधिसभाको बैठकमा सांसद भट्टराईले निर्मल निवासमा बसेर भंग गरेकाले अब पूर्वराजालाई सुविधा दिन आवश्यक छ कि छैन ? भन्दै प्रश्न गरेका हुन्। उनले भने, सम्मानित नागरिकका रूपमा मात्रै होइन, पूर्वराष्ट्राध्यक्षका रूपमा राज्यले सेवा सम्मान दिन्छ भनेर दिएको हो तर निर्मल निवासमा बसेर पूर्वराजाले सम्झौता भंग गरेका छन्। सम्झौता भंग भएपछि उहाँलाई दिइएको सेवा सुविधा कायम हुन्छ कि हुँदैन म प्रश्न गर्न चाहन्छु। राज्यले उनलाई पूर्वराष्ट्राध्यक्षका रूपमा शाहलाई सेवासुविधा दिएको स्मरण गराए। भट्टराईले पूर्वराजाले लफंगाहरूलाई कमाण्डर बनाएर तीनकुनेमा ताण्डव नाच गर्न पठाएपछि सम्झौता भंग भएको बताए। भट्टराईले पूर्वराजा ज्ञानेन्द्र शाहले लफंगालाई जनकमान्डर बनाएर आन्दोलनमा पठाएको दाबी गरे । तपाईंले लफंगाहरूलाई जनकमान्डर बनाएर तीनकुनेमा ताण्डव नृत्य गर्न पठाउनुभयो । म दशपल्ट भन्छु निर्मलनिवासबाट लफंगाहरूलाई माला लगाएर जनताको घर जलाउन पठाउनुभयो । तपाईंसँग गरेको सम्झौता भंग भयो, उनले भने। भट्टराईले पूर्वराजा ज्ञानेन्द्र शाहलाई इंकित गर्दै कसको पालामा मूर्ति युरोपअमेरिका पुगेको भन्दै प्रश्न गरे। भट्टराईले भने, अहिले पर्यटन मन्त्रालयले मूर्ति फिर्ता ल्याइरहेको छ । ती मूर्ति कसरी अमेरिका, युरोप कसरी पुग्यो ? एक पटक इतिहास हेरौँ, ककसले बोकेर लगे ? कसलाई पासपोर्ट भिसा चाहिदैँन थियो ? अहिले राष्ट्रपतिलाई समेत पासपोर्ट चाहिन्छ । उनले राजतन्त्रको छिनोफानो इतिहासले गरिसकेकाले अब हिसाब नमाग्न राजावादीलाई आग्रह गरे। नेपालीहरूले सयौँ वर्ष बोकेर नसकेपछि बिसाएको राजतन्त्र अब कसैको रहरले नआउने उनले प्रष्ट पारे।"
राप्रपा सांसद धवल शमशेर राणा पक्राउबारे सदनमा जानकारी,"काठमाडौं : राष्ट्रिय प्रजातन्त्र पार्टी राप्रपा महामन्त्री एवं प्रतिनिधिसभा सदस्य धवल शमशेर राणा राज्यविरुद्धको कसुर अपराधमा पक्राउ परेको जानकारी संसदमा गराइएको छ। सभामुख देवराज घिमिरेले राणा पक्राउ परेकोबारे सदनलाई जानकारी गराएका हुन्। शुक्रबार तिनकुनेमा भएको राजावादीको प्रदर्शनका क्रममा हिंसात्मक गतिविधि गराउन भूमिका खेलेको आरोपमा राणा शुक्रबार पक्राउ परेका थिए। अब उनीमाथि फौजदारी अभियोगमा अनुसन्धान हुनेछ। नेपालको संविधानको धारा १०३ मा सांसद पक्राउ परेमा त्यसको सूचना सभामुख र संसद सचिवालयलाई दिनुपर्ने व्यवस्था छ। यसअनुसार सभामुखले राणा पक्राउ परेकोबारे सदनलाई जानकारी गराएका हुन्। राजावादीको आन्दोलनका नाममा हिंसात्मक गतिविधि गरेकोआरोपमा राप्रपाका बरिष्ठ उपाध्यक्ष रविन्द्र मिश्र,अधिवक्ता स्वागत नेपाललगायत पक्राउ परेका छन्। आन्दोलनका मुख्य कमाण्डर दुर्गा प्रसाई भने फरार छन्।"
कांग्रेस महामन्त्रीले भने : तीनकुनेको हिंसात्मक घटनामा नागरिक मर्दा निर्मल निवासलाई किन दुखेन ?,"उनले पूर्वपञ्चहरूलाई संवैधानिक राजतन्त्र किन चाहियो ? भन्दै प्रश्न गरे। काठमाडौं : नेपाली कांग्रेसका महामन्त्री विश्वप्रकाश शर्माले तीनकुनेको हिंसात्मक घटनामा नागरिक मर्दै गर्दा निर्मल निवासलाई अलिकति पनि नदुखेको बताएका छन्। सोमबार प्रतिनिधि सभामा बोल्दै सांसद शर्माले तीनकुनेमा घटनामा सबैले शोक व्यक्त गर्दा निर्मल निवासले किन गरेन भन्दै प्रश्न उठाएका हुन्। तीनकुने घटनामा सविन महर्जन श्रमजीवि युवा र पत्रकार सुरेश रजकको मृत्यु भयो। सबैले दुःख व्यक्त गरे। राजनीतिक दल सबैको वक्तव्य आएको छ। तोडफोड हुँदा सबैको मन दुख्यो। तर निर्मल निवासलाई दुःखेन। शर्माले भने,नागरिक मर्दै गर्दा धेरैलाई दुख्यो। तर निर्मल निवासलाई दुखेन। राजा ल्याउँछु भन्ने युवालाई म भन्न चाहन्छु। तीनकुनेलाई दुख्दै गर्दा, तपाईंको मन दुख्दै गर्दा, हृदय नदुख्ने तपाईं कस्तो राजाको परिकल्पना गर्दै हुनुहुन्छ। सांसद शर्माले शाहवंशीय राजाहरूमा संवैधानिक राजा भएर बस्न सक्ने गुण नभएको दाबी गरे। शर्माले अब राजतन्त्र देशमा नफर्कने उल्लेख गरे। राजतन्त्र सक्रिय बनाएर लाभ लिएका पञ्चहरूले अहिले संवैधानिक राजतन्त्र भनिरहेको उनको भनाई छ। उनले राजतन्त्रको बेला स्थिर सरकार थियो भन्ने दाबी पनि सत्य नभएको बताए। उनले पूर्वपञ्चहरूलाई संवैधानिक राजतन्त्र किन चाहियो ? भन्दै प्रश्न गरे। उनले भने, हिजो कांग्रेसले संवैधानिक राजतन्त्रलाई आदर्श बनाएर त्यसका लागि लड्दै गर्दा कांग्रेसलाई गोली ठोकिएको होइन ? राजद्रोहको मुद्दा लगाएर जेल हालेको होइन ? सर्वस्व हरण गरिएको होइन ? तपाईंले ल्याउन चाहेको राजाले दलीय व्यवस्था निलम्बन गर्दा पनि गिरिजाबाबुले सबैलाई स्थान दिने भनेर ढुंगा खान तयार भएको होइन ? उनले राजतन्त्र हटेपछि नेपाल विकासको बाटोमा अघि बढेको दाबी गरे। अदालतको विषयमा प्रधानमन्त्रीले किन जवाफ दिएको ? महामन्त्री शर्माले नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विषय अदालतमा पेस गरिसकेको उल्लेख गरे। उनले अदालतमा प्रवेश गरिसकेको विषयलाई प्रधानमन्त्रीले संसद्मा किन जवाफ दिएको भन्दै प्रश्न गरे। कुलमान घिसिङको विषय अदालतको विषय भइसकेको कारण प्रतिपक्षीले समय माग्यो किन ? सभामुखले समय दिनुभयो किन ? प्रधानमन्त्रीले अदालतमा छलफलका क्रममा रहेका विषयमा जवाफ दिनुभयो किन ? यसो भन्दै गर्दा पनि आम नागरिकलाई तिमी अदालतको फैसला चाहन्छौँ किन राजा भन्दै गर्दा नागरिकले अदालतको फैसला नै लोकतन्त्रमा सर्वोपरी हुन्छ भन्छन्।"
"गणतन्त्रवादीलाई राजेन्द्र लिङ्देनको प्रश्न : तपाईंहरू तोडफोड नगरी,मान्छे नमारी आएको हो ?",काठमाडौं : राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङदेनले राजा हटाएर गणतन्त्रवादीहरूले लोकतन्त्रको नाममा देशमा लुटतन्त्र मच्चाएको आरोप लगाएका छन्। सोमबार प्रतिनिधिसभा बैठकमा बोल्ने क्रममा अध्यक्ष लिङ्देनले लोकतन्त्रको नाममा गणतन्त्रवादीहरूले देशमा लुटतन्त्र मच्चाइरहेको र यसका लागि राजतन्त्र आवश्यक रहेको बताए। उनले हरेक आन्दोलनमा युवाहरूको योगदान रहने भन्दै युवाशक्तिलाई नहोच्याउन चेतावनी समेत दिए। तिनकुने घटनामा आन्दोलनकारीहरूले मात्रै ज्यादति नगरेको बताउँदै उनले सरकारले पनि नागरिकमाथि दमन गरेको बताए। 'अस्ति १५ गते आन्दोलनकारीले मात्रै ज्यादति गरेको हो? त्यो नियन्त्रण गर्ने जिम्मा सरकारको होइन? तपाईं कांग्रेस एमाले भन्नेहरू आज सत्तामा आइपुग्दा मादल बजाउँदै आइपुगेको हो? तपाईंहरू तोडफोड नगरी आएको हो ? मान्छे नमारी आएको हो ?' अध्यक्ष लिङदेनले तिनकुने घटनाको छानविन गर्न न्यायिक आयोग गठन हुनुपर्ने माग गरे।
"अतिवादले परिवर्तन होइन, क्षतिमात्रै हुन्छ : एमाले उपाध्यक्ष ज्ञवाली","त्रिशूली : गणतन्त्रको पक्षमा सत्तारुढ दल नेकपा एमालेले नुवाकोटमा विभिन्न कार्यक्रम गरेको छ। एमाले नुवाकोटको आयोजनामा शुक्रबार गणतन्त्र पक्ष नारासहित र्याली, अन्तरक्रियाया तथा सभा गरिएको हो। कार्यक्रममा सम्बोधन गर्दै पार्टीका केन्द्रीय उपाध्यक्ष युवराज ज्ञवालीले परिवर्तनका नाममा देशमा अतिवाद ल्याउन खोजिएको आरोप लगाए। उनले अतिवादले परिवर्तन होइन, देशमा क्षतिमात्रै गर्ने भएकाले राजावादीका नाममा गरिएको गतिविधि संविधान विपरीत भएको बताए। उनले अतिवादी समूहले गरेको आक्रमणले सबैतिर क्षति गरेको उल्लेख गर्दै त्यो क्षति उनीहरूलाई समेत भएको बताए। २०६२०६३ को जनआन्दोलनपछि देशमा राजतन्त्र अन्त्य भइसकेको बताउँदै उनले कुनै पनि हालतमा देशमा राजतन्त्र नआउने बताए। परिवर्तनका नाममा मृत भइसकेको संस्था व्युतिन नसक्ने उनको भनाइ छ। संविधान विपरीत कार्य गर्ने जोसुकै पनि कारबाहीको दायरामा ल्याउनुपर्ने उनले बताए। जनताले चुनेका जनप्रतिनिधिहरूले बनाएको वर्तमान संविधान विश्वमै लोकप्रिय रहेको उनको दाबी छ।"
पूर्वराजदूत कोइरालालाई श्रद्धाञ्जली दिन एकीकृत समाजवादीको 'हेडक्वाटर' पुगे प्रधानमन्त्री,काठमाडौं : प्रधानमन्त्री केपी शर्मा ओलीले पूर्वराजदूत तथा वरिष्ठ पत्रकार कमल कोइरालाप्रति श्रद्धाञ्जली अर्पण गरेका छन्। सोमबार आलोकनगरस्थित एकीकृत समाजवादीको पार्टी कार्यालय पुगेर प्रधानमन्त्री ओलीले कोइरालाप्रति श्रद्धाञ्जली अर्पण गरेका हुन्। कोइरालाको शव अन्तिम श्रद्धाञ्जलीका लागि एकीकृत समाजवादी पार्टीको कार्यालयमा राखिएको छ।सिनामंगलस्थित केएमसी अस्पतालमा उपचाररत कोइरालाको आइतबार राति निधन भएको पारिवारिक स्रोतले जनाएको छ। कोइराला केही दिनअघि पक्षघातका कारण अस्पताल भर्ना भएका थिए । उनी पूर्वप्रधानमन्त्री मातृकाप्रसाद कोइरालाका छोरा हुन्। कोइराला परिवारका एक मात्र कम्युनिस्ट नेताका रूपमा परिचित कमल पार्टी कामसँगै पत्रकारितामा पनि समानान्तर रूपमै सक्रिय थिए। वामपन्थी राजनीतिमा सक्रिय उनी दक्षिण कोरियाका लागि राजदूत पनि बनेका थिए। उनी ०५१ सालको मध्यावधि निर्वाचनमा मोरङ ६ बाट प्रतिनिधिसभा सदस्य निर्वाचित भएका थिए। उनी एमालेका पूर्वकेन्द्रीय सदस्य तथा पूर्वसल्लाहकारसमेत हुन्। पार्टी विभाजन भएपछि उनी नेकपा एकीकृत समाजवादीमा लागेका थिए ।
लोकतन्त्र र गणतन्त्रका नाममा लुटतन्त्र मच्चाइएको छ : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले लोकतन्त्र र गणतन्त्रको नाममा अहिले लुटतन्त्र मच्चाइएको बताएका छन्। बालाजुस्थित पार्टी कार्यालय पुगेर सोमबार उनले लुटतन्त्र मच्चाउनेविरुद्ध आफू कहिल्यै पछि नहट्ने बताए। 'लोकतन्त्र, गणतन्त्र र संघीय लोकतन्त्रिक गणतन्त्रको आडमा लुटतन्त्र मच्चाइरहेकालाई खबरदारी गर्न म कहिल्यै पछि हट्दिनँ। म जुनसुकै शक्तिसँग पनि लड्छु। तर, लुटतन्त्रलाई टुलुटुलु हेरेर बस्न सक्दिनँ,' उनले भने। दुई तिहारको सरकारले आफूलाई जीउँदै छाडेकोमा सभापति लामिछानेले खुसी व्यक्त गरे। न्यायका लागि आफू जुनसुकै तराजुमा तौलिन तयार रहेको उनको भनाइ छ। 'राजनीतिमा हुन्थेन भने मैले यति धेरै दुःख खेप्नुपर्ने थिएन। केही समय मलाई अझ विश्राम गर्न मन थियो। तर, जसरी देशमा विकसित घटना क्रम भइरहेका छन्। त्यसले आफूलाई अघि सार्न बाध्य भएँ,' उनले भने। उनले संसदमा पनि प्रतिपक्षीहरूको प्रस्तुती फितलो भएको आरोप लगाए। सहकारी प्रकरणमा मुछिएपछि चितवनबाट निर्वाचित लामिछाने निलम्बनमा परेका छन्। उनीविरुद्ध काठमाडौं, पोखरा, रुपन्देही, चितवन र वीरगन्जमा सहकारीसम्बन्धी मुद्दा चलिरहेको छ। उनी सबै ठाउँबाट धरौटीमा रिहा भएका थिए।"
टियु केन्द्रीय क्याम्पसको स्ववियु सभापतिमा नेविसंघका जोशी निर्वाचित,काठमाडौं : त्रिभुवन विश्वविद्यालय (टियु) केन्द्रीय क्याम्पसको स्ववियु सभापतिमा नेविसंघका दीपराज जोशी निर्वाचित भएका छन्। सोमबार भएको निर्वाचनमा उनले अनेरास्ववियु र अखिल क्रान्तिकारीका उम्मेदवारलाई पराजित गरेका हुन्। नेविसंघका केन्द्रीय अध्यक्ष डुजान शेर्पाका अनुसार जोशीले प्रतिस्पर्धीलाई ८ मतले पराजित गरेका थिए। जोशीले ७८९ मत ल्याउँदा अनेरास्ववियुका सिद्धान्त भट्टले ७८१ र अखिल क्रान्तिकारीका प्रविन दाहालले ७२७ मत प्राप्त गरे। निर्वाचतमा ३ हजार ११८ मत खसेको थियो। सभापतिबाहेक अन्य पदमा भने अनेरास्ववियुका उम्मेदवार निर्वाचित भएका छन्। सचिवमा अनेरास्ववियुका हिक्मत कुमार बुढा र कोषाध्यक्षमा सञ्चमाया सुब्बा निर्वाचित भएको टियु प्रशासनले जानकारी दिएको छ।
"तीनकुनेको हिंसात्मक घटनाका पछाडि पूर्वराजाको हात छ, दोषीलाई कारबाही गर : माओवादी",काठमाडौं : नेकपा माओवादी केन्द्रका सांसद रेखा शर्माले शुक्रबार तीनकुने लगायतका क्षेत्रमा भएको हिंसात्मक घटनाका दोषीलाई कारबाही गर्न माग गरेकी छन्। सोमबार प्रतिनिधि सभाको विशेष समयमा शर्माले तीनकुने लगायतका क्षेत्रमा भएको हिंसात्मक घटनाको पर्दा पछाडि पूर्वराजा ज्ञानेन्द्र शाह रहेको भन्दै घटनाका दोषीलाई कारबाही गर्न माग गरेकी हुन्। उनले संविधान र कानुनभन्दा माथि कोही नरहेकाले सबैलाई कारबाही हुनुपर्ने बताइन्। शर्माले वर्तमान संघीय लोकतान्त्रिक गणतन्त्रात्मक व्यवस्थाको विकल्प राजतन्त्र हुनै नसक्ने स्पष्ट पारिन्। व्यवस्थाप्रति जनतामा देखिएको असन्तुष्टिलाई सम्बोधन गर्न सरकार लाग्नुपर्ने उनको भनाइ छ।
राष्ट्रियसभाबाट पाँच वटा प्रतिस्थापन विधेयक पारित,"काठमाडौं : राष्ट्रियसभाबाट विभिन्न पाँच वटा प्रतिस्थापन विधेयक बहुमतले पारित भएको छ। सोमबार बसेको राष्ट्रियसभा बैठकले सरकारले जारी गरेको अध्यादेशसँग सम्बन्धित विभिन्न पाँच वटा प्रतिस्थापन विधेयक बहुमतले पारित गरेको हो। बैठकले सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने विधेयक, २०८१, सहकारीसम्बन्धी केही नेपाल ऐनलाई संशोधन गर्ने विधेयक, २०८१, आर्थिक कार्यविधि तथा वित्तीय उत्तरदायित्व पहिलो संशोधन विधेयक पारित गरेको हो। त्यस्तै निजीकरण (पहिलो संशोधन) विधेयक, २०८१ र आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्ने विधेयक, २०८१ समेत पारित भएको राष्ट्रियसभा अध्यक्ष नारायणप्रसाद दाहालले घोषणा गरे। राष्ट्रियसभाको अर्को बैठक चैत २५ गते सोमबार बोलाइएको छ।"
कुलमान घिसिङको बर्खास्तीका बारेमा संसद्मा के भने प्रधानमन्त्री ओलीले ?,"काठमाडौं : प्रधानमन्त्री केपी शर्मा ओलीले सुशासन र त्यसमा कम्प्रमाइज भएका विषयमा प्रश्न उठ्नु स्वभाविक भएको बताएका छन्। नेपाल विद्युत प्राधिकरणका कार्यकारी निर्देशक कुलमान घिसिङलाई हटाएको विरोधमा प्रतिपक्षले संसद अवरोध गरेपछि आज सम्बोधन गर्दै प्रधानमन्त्री ओलीले कर्मचारीसँग सरकारले स्पष्टीकरण माग्न सकिने जानकारी गराएका हुन्। ओलीले चित्त नबुझ्ने पक्षले कानुनी उपचारको हक राख्न पाउने जानकारी गराए। केही दिनयता संसद अबरुद्ध छ। सुशासन र त्यसमा कम्प्रमाइज भएका विषयमा प्रश्न उठ्नु स्वभाविक छ। सरकारका कामकारबाहीप्रति प्रश्न उठाउने वा समर्थन गर्ने स्थल नै यस सम्मानित सदन हो। तर अहिले विषय सामान्य छ, एकजना कर्मचारीको विषयमा प्रश्न उठेको छ। सदन अबरुद्ध छ, महत्वपूर्ण संसदीय कार्यमा बाधा पुगेको छ। राष्ट्रसेवक कर्मचारीहरुको गुणदोष टिप्पणी गर्ने स्थल चाहिँ यहाँ हो भन्ने मलाई लाग्दैन। त्यसको प्रक्रिया छ। राम्रो काम गर्नेलाई पुरस्कृत गर्ने र दोषीलाई कारबाही गर्ने विधि पनि यसै सदनले निर्धारण गरेको छ। कुलमानको नाम नलिइ ओलीले भने, सामान्यतः कुनै पनि कर्मचारीबाट विभागीय मन्त्रीले आफुप्रति लोयल्टी फिल गरेन भने चेन अफ कमाण्डले काम गर्दैन। विभागीय मन्त्रीको फिलिङ सहि कि गलत, त्यसको पनि परीक्षण होला। हुने ठाउँमै होला। त्यस्तो अवस्थामा सरुवा गर्ने, जगेडामा राख्ने, स्पष्टिकरण माग्ने, नसिहतचेतावनी दिने वा पदमुक्त गर्ने सम्मका काम गरिन्छ। यो अहिलेको सरकारले मात्रै हैन, जहिलेको सरकारले पनि गर्छ। अहिले पनि भएको छ, जहिले पनि भएको छ। चित्त नबुझ्ने पक्षले कानुनी उपचारको हक राख्छ, त्यो पनि हुने गरेको छ। भइरहेको छ। प्रधानमन्त्री ओलीले अहिले यस विषय सम्मानित अदालतमा विचाराधीन रहेको बताए। ओलीले भने, अहिले यस विषय सम्मानित अदालतमा विचाराधीन छ। यसमा थप चर्चा परिचर्चा गर्न विधिसम्मत हुन्न भन्ने यस सम्मानित सदनलाई जानकारी नै छ। त्यसैले यस विषयमा मलाई लाग्छ थप बहस नगरौं, अहिलेको परिस्थितिमा ससाना विषयहरुमा ठूलो बहस विवाद चलाउने परिस्थिति पनि होइन, अवस्था पनि छैन। सामाजिक मर्यादामा बसौं अहिले संविधानको रक्षा, जनताले लडेर ल्याएका अधिकारहरुको रक्षा, लोकतन्त्रको रक्षा, संघीय लोकतान्त्रिक गणतन्त्रको रक्षा र त्यसको सफल कार्यान्वयनको समय भएकाले त्यसका लागि सिंगो सदन एक हुनुपर्ने आवश्यकता रहेको उनको भनाई छ। हामीले सुनेका छौं, व्यवस्थाका विरुद्ध, प्रणालीका विरुद्ध, लोकतन्त्रका विरुद्ध, संविधानका विरुद्ध लर्लकारेर त्यसलाई नै अस्वीकार गर्ने र त्यसका निम्ति विभिन्न प्रकारका असंवैधानिक, गैरकानुनी र समाजलाई नोक्सान पुग्ने गम्भीर अपराधिक क्रियाकलाप गर्नेसम्मका क्रियाकलापहरु भइराखेका छन्। यस्तो बेलामा सिंगै समाज गम्भीर हुनुपर्दछ उनले भने। संविधानको सपथ लिएर आउने अनि संविधान मास्ने क्रियाकलापमा लाग्ने कुरा सपथ विपरीतको कुरा भएको उनले बताए। नेपालको संविधानको सपथ हामी सबैले उभिएर लिएका हौला। संविधानको सपथ लिने, अनि संविधानको खिलाप लिने, संविधानभन्दा माथि सपथ कसैले देश र जनताका नाममा लिएका हौला, कसैले इश्वरका नाममा लिएका हौला। इश्वरका नाममा सपथ लिएर संविधानको सपथ लिएर, इश्वरका नाममा सपथ खाएर त्यस विपरीत चल्न मिल्छ नैतिकताले ? त्यसो भएर म सबैको ध्यानाकर्षण गर्न चाहन्छु, हामी एउटा थिति, एउटा मर्यादा, एउटा सामाजिक मर्यादामा बसौं उनले भने।"
"प्रधानमन्त्री ओलीले भने तिनकुने घटनाको मुल जिम्मेवार पूर्वराजा ज्ञानेन्द्र हुन्, त्यसको जिम्मा उनैले लिनुपर्छ","काठमाडौं : प्रधानमन्त्री केपी शर्मा ओलीले तिनकुने घटनाको मुख्य जिम्मेवार पूर्वराजा ज्ञानेन्द्र शाह रहेको बताएका छन्। सोमबार प्रतिनिधिसभा बैठकमा सम्बोधनका क्रममा प्रधानमन्त्री ओलीले चैत्र १५ गते तिनकुनेमा राजावादी समर्थकहरूले गरेको हिंसात्मक घटनाको जिम्मा पूर्वराजाले लिनुपर्ने बताएका हुन्। प्रधानमन्त्री ओलीले उक्त आपराधिक घटनमा संलग्न कसैले पनि उन्मुक्ति नपाउने बताए। उनले पूर्वराजा शाहले पनि उन्मुक्ति नपाउने दावी गरे। ' आपराधिक घटनमा संलग्न कसैले पनि उन्मुक्ति पाउँदैन,पाउनु हुन्न । यसमा तत्कालीन राजा शाहले पनि उन्मुक्ति पाउनु हुन्न । फेरि राजा बन्छु, व्यवस्था मास्छु भन्नेले यी सबै शृङ्खलाबद्ध घटनामा आफ्नो धारणा सार्वजनिक गर्नुपर्दैन रु मानिसलाई मर्नलाई दुरुत्साहन गर्ने जनकमाण्डर, इतिहासले कुनामा फ्याँकेका व्यक्ति अभियानका संयोजक,धनजनको क्षति र लुटापाट शासक बन्ने मनसुवा बोक्ने व्यक्ति सिरकभित्र चुपचाप कसरी हुन सक्छ ?,'उनले भने,' यी सबै घटनाको मुल जिम्मेवार उहाँ हो, उहाँले लिनुपर्छ ।' उनले तत्कालीन राजा शाहले संविधानसभाको ऐतिहासिक निर्णयपछि भएको सम्झौताको उल्लंघन गरेको आरोप लगाए। प्रधानमन्त्रीले भने,''तत्कालीन राजा ज्ञानेन्द्र शाहले संविधानसभाको ऐतिहासिक निर्णयपछि भएको सम्झौताको उल्लंघन गरेका छन् । त्यतिखेर नागरिकको हैसियतमा शान्त जीवन विताउने,नागरिकको कानुनी र संवैधानिक अधिकार प्रयोग गरी व्यापार व्यावसाय सञ्चालन गर्ने,पूर्वराष्ट्रप्रमुखको हैसियतमा सरकारले सुरक्षाको प्रबन्ध गर्ने र उनलाई नागार्जुन दरबार प्रयोग गर्न र उनको मातालाई प्रयोग गरिरहेको नारायणहिटी दरबार परिसरको भवन प्रयोग गर्न दिने सहमति भएको हो ।' प्रधानमन्त्री ओलीले घटनामा संलग्नहरूमाथि छानबिन सुरु भएको बताए। यसका योजनाकार को हुन् र कोको संलग्न छन् ? सरकारले यस सन्दर्भमा छानबिन र अनुसन्धान गरिरहेको उनको भनाइ छ। राजावादी समर्थकहरूले चैत्र १५ गते तिनकुनेमा गरेको हिंसात्मक प्रदर्शनका क्रममा एकजना पत्रकारसहित दुईजनाको मृत्यु भएको छ। केही सञ्चारगृह,व्यक्तिगत तथा सरकारी सम्पत्तिमाथि क्षति पुगेको छ।"
"सांसद यादवले सरकारलाई भने तिनकुने घटना नियोजित ढंगले गराएको देखियो,दोषीमाथि कारवाही गर्नुपर्छ","काठमाडौं : जनता समाजवादी पार्टीका सांसद राजकिशोर यादवले तिनकुनेमा राजावादीको हिंस्रक घटनाका दोषीहरूलाई कानुनी दायरामा ल्याउनुपर्ने माग गरेका छन्। सोमबार प्रतिनिधिसभा बैठकमा बोल्दै सांसद यादवले दोषी जो कोही भएपनि कारवाहीको दायरामा ल्याउनुपर्ने बताए। उनले राजावादीको आन्दोलन नियोजित ढंगबाट भएको दावी गरे। 'तिनकुने घटना नियोजित ढंगले भएको हो। अराजकता,व्यक्तिको सम्पत्तिमा क्षति पुर्याउने र लुट्ने मनसायबाट गरिएको विकृति हो, 'उनले भने,' दोषी सबैलाई कानुनी दायरामा ल्याएर कारवाही गर्नुपर्छ।' तिनकुने अति संवेदनशील क्षेत्र भन्दै राजावादीहरूले घटना घटाउनकै निम्ति उक्त स्थान रोजेको उनको दावी छ। 'राजावादीहरूले तिनकुनेमा जुन ठाउँ चयन गरेका थिए। त्यो उचित थिएन। अन्नपूर्ण टावरमाथि आक्रमण भएको छ। त्यहाँ अगाडि पेट्रोल पम्प छ। त्यो पेट्रोल पम्पमा आगलागी भएको भए ठूलो क्षति हुने थियो। त्यहाँ पर अन्तर्राष्ट्रिय एयरपोर्ट छ। त्यहाँ पनि फ्युलको डिपो छ। प्राधिकरणको कार्यालयमा आगो लगाइएको छ। पार्टी कार्यालयमा आगो लगाइएको छ। विजनेस कम्प्लेक्स भाटभटेनीमा लुटपाट गरिएको छ,'उनले भने,'यो सबै नियोजित छ। उनले तिनकुने घटनामा सरकारको पनि लापरवाही र उदाशिनता देखिएको बताए। सरकारले सुरक्षा दिन नसक्दा उक्त घटना घटेको उनको जिकिर छ। उनले भने,'दुईवटा प्रमुख शक्ति भनाउँदाहरूलाई कार्यक्रम गर्ने अनुमति कसले दियो ? किन दिइयो? आन्दोलनको दिन फरक पारेको थियो भने घटना हुने थिएन।' राजावादीको आन्दोलनमा भएको आगजनीमा परी एकजना पत्रकारसहित दुईजनाले ज्यान गुमाएका छन्। आगलागीमा जलेर एभिन्युजका पत्रकार सुरेश रजक र प्रहरीको गोली लागेर कीर्तिपुरका सविन महर्जनको मृत्यु भएको छ। राजावादी समर्थक आन्दोलनकारीहरूले अन्नपूर्ण पोस्ट्को कार्यालय र कान्तिपुर टेलिभिजनको कार्यालयमा तोडफोडका साथै आगजनी गरेका थिए। उनीहरूले तिनकुने,बानेश्वर,कोटेश्वरलगायत स्थानमा सरकारी तथा निजी सम्पत्तिमाथि आक्रमण गरी क्षति पुर्याएका छन्।"
"पत्रकार रजकका परिवारलाई भेट्दै प्रधानमन्त्रीले भने, घटनाको छानबिन गरी दोषीमाथि कडा कारबाही हुन्छ","काठमाडौं : प्रधानमन्त्री केपी शर्मा ओलीले यही चैत १५ गतेको तीनकुनेघटनामा मारिएका पत्रकार सुरेश रजकका परिवारलाई आज भेटेका छन्। प्रधानमन्त्री निवास, बालुवाटारमा भएको भेटमा प्रधानमन्त्री ओलीले अराजक जत्थाको आगलागीका कारण अकालमा ज्यान गुमाउन पुगेका पत्रकार रजकप्रति श्रद्धाञ्जली व्यक्त गर्दै परिवारमा समवेदना व्यक्त गरे। प्रधानमन्त्री ओलीले उक्त दुःखद घटनाको छानबिन गरी दोषीमाथि कडा कारबाही गरिने प्रक्रिया सुरु भएको बताए। प्रधानमन्त्री ओलीले मृतकको दाहसंस्कार गर्न परिवारजनलाई आग्रह गर्दै सुरेशकी श्रीमती सुजन रजकलाई रोजगारीलगायत आवश्यक पर्ने अन्य व्यवस्थाका लागि सरकारले ध्यान दिने बताए। प्रेस चौतारी नेपालका अध्यक्ष गणेश पाण्डेको समन्वयमा भएको भेटमा सुरेशका दाइहरू रमेश रजक र दिनेश रजकलगायत सहभागी थिए।"
पूर्वराजा ज्ञानेन्द्रलाई जरिवाना तिराउने निर्णय तत्काल फिर्ता लिन बालेनलाई चेतावनी,"काठमाडौं : काठमाडौं महानगरपालिकाले पूर्वराजा ज्ञानेन्द्र शाहलाई जरिवाना तोकिएको भन्दै राजसंस्था पुनःस्थापनाका लागि संयुक्त जनआन्दोलन समितिले गम्भीर ध्यानाकर्षण जनाएको छ। समितिका कार्यवाहक संयोजक डा जगमान गुरुङले विज्ञप्ति जारी गरेर महानगरपालिकाका मेयर बालेन्द्र शाह (बालेन)ले गरेको निर्णयप्रति आपत्ति जनाएका हुन्। पूर्वराजालाई जरिवाना तोकेर भ्रम र अनास्था फैलाइएको समितिको ठहर छ। 'चैत १५ गते काठमाडौं, तीनकुनेमा राष्ट्र, राष्ट्रियता, धर्म, संस्कृति र नागरिक बचाउ महाअभियानले सरकारसँग पूर्वस्वीकृति लिएर संयुक्त जनआन्दोलन समितिको अपनत्वमा सम्पन्न भएको कार्यक्रममा सो क्षेत्रमा वातावरण प्रदूषण भएको भनी काठमाडौं महानगरपालिकाले 'श्री ज्ञानेन्द्र शाह निर्मल निवास' भन्ने उल्लेख गरी जरिवाना पत्र पठाएकोमा यस समितिको गम्भीर ध्यानाकर्षण भएको छ। उक्त पत्राचारबाट राजाका सम्बन्धमा भ्रम र अनास्था सिर्जना गर्ने कुत्सित उद्देश्य रहेको यस समितिको ठहर रहेको छ। उक्त कार्यक्रम कानुन बमोजिम राष्ट्र, राष्ट्रियता, धर्म, संस्कृति र नागरिक बचाउ महाअभियानले अनुमति लिई आयोजना गरिएको नेपाल प्रहरी र जिल्ला प्रशासन कार्यालयको अभिलेखमा समेत उल्लेख रहेको छ,' विज्ञप्तिमा भनिएको छ। उक्त तथ्यको ज्ञानको अभाव वा भ्रम सिर्जना गर्ने उद्देश्यले गरिएको सो पत्राचार यसपूर्व महानगरपालिका स्वयंले गरेको निर्णय विपरीत रहेको समितिले जनाएको छ। 'त्रिभुवन अन्तर्राष्ट्रिय विमानस्थलमा राजाको स्वागतार्थ आयोजित कार्यक्रमका सन्दर्भमा राजालाई नभई आयोजकलाई यस्तो पत्राचार गरिएको आफ्नै नीति विपरीत यस पटकको महानगरको निर्णय दुर्भावनायुक्त छैन भन्न सकिने देखिँदैन। अतः उक्त कार्यक्रमको जिम्मेवारी आयोजक संस्थाहरू स्वयंले लिने हो,' विज्ञप्तिमा भनिएको छ। समितिले महानगरपालिकाले उक्त निर्णय तत्काल फिर्ता नलिएमा सोविरुद्ध कानुनी प्रक्रियामा जाने चेतावनी पनि दिएको छ। महानगरपालिकाले तीनकुने क्षेत्रमा फोहोर, तोडफोड गरेको विषयमा पूर्वराजा ज्ञानेन्द्रलाई विभिन्न आठ शीर्षकमा ७ लाख ९३ हजार जरिवाना तोकेको थियो।"
माओवादी सांसदको आरोप प्रधानमन्त्रीको जवाफ चित्तबुझ्दो भएन,काठमाडौं : नेकपा माओवादी केन्द्रका सांसद लेखनाथ दाहालले कुलमान प्रकरणमा प्रधानमन्त्रीको जवाफ चित्तबुझ्दो नभएको बताएका छन्। सोमबार संसद भवनमा सञ्चारकर्मीसँग कुरा गर्दै सांसद दाहालले कुलमान घिसिङलाई पदबाट हटाउनुको कारण माग गरे पनि प्रधानमन्त्री आलटाल गरेर जवाफ दिएकाले चित्तबुझ्दो नभएको बताए। उनले ऊर्जामन्त्रीले कमिशन मागेको र जलाशययुक्त आयोजना निजीकरणको निर्णयको विरोध गर्दा कुलमानलाई हटाएको विषयलाई प्रधानमन्त्रीले बंगाएर ऊर्जामन्त्रीप्रति उत्तरदायी नभएका कारण हटाइएको भनेर दिएको जवाफ गलत रहेको जिकिर गरे। प्रधानमन्त्रीको जवाफले कुलमानलाई गैरकानुनी रूपमा हटाइएको प्रमाणित भएको उनको भनाइ छ। सांसद दाहालले प्रधानमन्त्रीको जवाफ चित्तबुझ्दो नहुँदा पनि गणतन्त्रविरोधी हर्कतको एक भएर सामना गर्न सदन खुलाउन सहमत भएको बताए। यसअघि कुलमान प्रकरणमा प्रधानमन्त्रीको जवाफ माग गर्दै विपक्षी दलले लगातार सदन अवरुद्ध गरेको थियो।
पूर्वराजा ज्ञानेन्द्र तीनकुने घटनाको सुप्रिम कमाण्डर : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले तीनकुने घटनाको सुप्रिम कमाण्डर पूर्वराजा ज्ञानेन्द्र शाह भएको बताएका छन्। सोमबार काठमाडौंमा आयोजित एक कार्यक्रममा अध्यक्ष नेपालले दुर्गा प्रसाईलाई एक दिनको कमाण्डर बनाएर आफू सुप्रिम कमाण्डर बन्ने ज्ञानेन्द्र शाहले सबै घटनाको जिम्मेवारी लिनुपर्ने बताए। उनले काठमाडौं महानगरले गरेको जरिवाना ज्ञानेन्द्र शाहले तिर्नुपर्ने उल्लेख गरे। उनले पूर्वराजालाई ७ लाख ९३ हजारको जरिवाना पत्र काटेर बालेनले हिम्मत देखाएको बताए। आफ्नो पार्टी कार्यालयमा आगजनी गरेर राजावादीले उदण्डता प्रदर्शन गरेपनि समयमा नै प्रहरी पुर्याउन नसक्नु सरकारको कमजोरी रहेको उनको भनाइ छ। शुक्रबारको घटनामा संलग्न सबैलाई कारबाही गर्न सरकारले आँट र हिम्मत देखाउनुपर्ने उनले बताए। उनले उक्त घटनाले राजावादीको चरित्र नांगो रूपमा प्रस्तुत भएको जिकिर गरे।
"दुर्गा प्रसाई,धवल शमशेर राणा र रविन्द्र मिश्रलाई विदेश यात्रा प्रतिबन्ध","काठमाडौं : गृहमन्त्रालयले राजावादीको हिंसात्मक आन्दोलनमा संलग्न जनकमाण्डर दुर्गा प्रसाईसहित राप्रपाका नेताहरूको विदेश यात्रामा प्रतिबन्ध लगाएको छ। गृहमन्त्रालयले राजसंस्था पुनर्स्थापनाका लागि संयुक्त जनआन्दोलन समितिका कमाण्डर प्रसाईसहित राप्रपाका नेताहरू धवल शमशेर राणा र रविन्द्र मिश्रलाई विदेश यात्रामा प्रतिबन्ध लगाउने निर्णय गरेको हो। राणा राप्रपाबाट प्रतिनिधिसभा सदस्य हुन्। गृहमन्त्रालय उच्च स्रोतका अनुसार प्रसाई,राणा र मिश्रसहित राजावादीको हिंस्रक आन्दोलनमा सहभागी अन्य १० जनालाई समेत विदेशमा यात्रामा प्रतिबन्ध लगाएको हो। गृहमन्त्राल स्रोतले अन्नपूर्णसँग भन्यो'प्रहरी हिरासतमा राखेर केहीको अनुसन्धान भइरहेको छ। उहाँहरूलाई समेत विदेश यात्रामा प्रतिबन्ध लगाएका छौं। अनुसन्धानको दायरामा रहेका अन्य केही व्यक्तिलाई पनि विदेश यात्रामा प्रतिबन्ध लगाइएको छ।' प्रसाई,राणा र मिश्रसहित राजावादीको हिंस्रक आन्दोलनमा संलग्न १० जनालाई विदेश यात्रामा रोक लगाएको गृहस्रोतले बताएको छ। स्रोतका अनुसार गृहमन्त्रालयले विदेश यात्रामा प्रतिबन्ध लगाइएकाहरूमाथि निगरानी गर्न सबै अध्यागमन कार्यालय र नाकाहरूमा परिपत्र गरिसकेको छ। तिनकुनेमा १५ चैत्रमा राजावादी समर्थकको आन्दोलनमा अराजक गतिविधिमा संलग्न रहेको आरोपमा राणा र मिश्रलाई प्रहरीले नियन्त्रणमा लिएको छ । गत आन्दोलनकै दिन (शुक्रबार) साँझ पक्राउ परेका राणा र मिश्रमाथि अनुसन्धान गर्न प्रहरीलाई आइतबार जिल्ला अदालत काठमाडौंले थप पाँच दिनको म्याद दिएको छ। प्रसाईं भने फरार छन्। तर,उनले आइतबार एक भीडीयो सामग्रीमार्फत् आफू फरार नरहेको दावी गरेका थिए। यद्दपि प्रहरीको सूचीमा भने उनी फरार छन्। राजावादीहरूको हिंसात्मक प्रदर्शनमा परी एक पत्रकारसहित दुईजनाले ज्यान गुमाएका छन्।प्रहरीको गोली लागेर कीर्तिपुर नगरपालिका४ का सविन महर्जन र राजावादी समर्थकबाट भएको आगजनीमा परी पत्रकार सुरेश रजकको मृत्यु भएको हो। रजक एभिन्युज टेलिभिजनका पत्रकार हुन्। राजावादीको नाममा भएको हिंसात्मक गतिविधिको निसानामा सञ्चारगृह,निजी सम्पत्ति र व्यवसायहरू परे। आन्दोलनकारीले अन्नपूर्ण पोस्ट तथा कान्तिपुर टेलिभिजनजस्ता निजी सञ्चारगृहमा आगजनीसँगै तोडफोड गरेका थिए। प्रदर्शनकारीले तीनकुने,बानेश्वर,कोटेश्वर, बालकुमारी क्षेत्रमा निजी भवन तथा सवारी साधनमा तोडफोड तथा आगजनी गरेका थिए। उनीहरूले कोटेश्वरमा रहेको भाटभटेनी सुपर मार्केटमा समेत लुटपाट मच्चाएका थिए। राजावादीहरू उग्र बनेपछि स्थिति नियन्त्रणमा लिन तिनकुने क्षेत्रमा कर्फ्यु लगाइएको थियो।"
राजतन्त्र फर्काउने नाममा हिंसात्मक र आपराधिक गतिविधि गर्नेलाई कारबाही गरियोस् : उपेन्द्र यादव,"काठमाडौं : जनता समाजवादी पार्टीका अध्यक्ष उपेन्द्र यादवले चैत १५ गतेको काठमाडौंको तीनकुनेको घटना आपराधिक भएको बताएका छन्। सोमबार भक्तपुरमा आयोजित कार्यक्रममा उनले लोकतन्त्रमा सबैले आआफ्नो विचार राख्न र बोल्न पाउने भए पनि त्यस दिनको उग्र गतिविधि अपराध गर्ने मानसिकताबाट ग्रसित भएको बताए। राजतन्त्र फर्काउने नाममा भएको हत्या, आगजनी र तोडफोडले लोकन्तान्त्रिक पद्धतिको खिल्ली उडाएको र त्यसदिनको सम्पूर्ण गतिविधि हिंसात्मक र आपराधिक रहेकाले दोषीलाई कारबाहीको दायरामा ल्याउनुपर्ने उनले बताए। सरकार संसद् र सिंहदरबारमा मजबुत रहे पनि जनतामाझ कमजोर रहेको यादवको भनाइ छ। यादवले बिचौलिया, भ्रष्ट र कमिसनखोरको बिगबिगीकै कारण नेपाल सरकारप्रति जनता रुष्ट रहेको बताए। राजनीतिक दलहरूले बेलैमा सुधारतर्फ ध्यान दिन नसके देशको अवस्था झनै दयनीय बन्ने यादवले बताए।"
समाजवादी मोर्चाको बैठक पेरिसडाँडामा जारी,"काठमाडौं : समाजवादी मोर्चाको बैठक जारी रहेको छ। नेकपा माओवादी केन्द्रको केन्द्रीय कार्यालय पेरिसडाँडामा बैठक सुरू भएको हो। बैठकमा नेकपा माओवादी केन्द्रका पुष्पकमल दाहाल, नेकपा एकीकृत समाजवादीका अध्यक्ष माधव कुमार नेपाल, नेकपाका महासचिव नेत्रविक्रम चन्द,नेसपा महेन्द्रराय यादवलगायत शीर्ष नेताहरूको उपस्थिति छ। बैठकले आगामी रणनीति तयसमेत गर्ने बताइएको छ। बैठकमा राजावादी शक्तिहरूले व्यवस्था विरोधी गतिविधि गर्न थालेपछि त्यसको प्रतिवादका लागि मोर्चामा आवद्ध दलहरूले चैत्र १५ गते गरेको प्रदर्शनको समेत समीक्षा हुनेछ। यसैगरी सरकारले विद्युत प्राधिकरणका कार्यकारी निर्देशक कुलमान घिसिङलाई पदबाट बर्खास्त गरेको भन्दै विपक्षी दलहरूले सदन र सडकमा विरोध जनाएका छन्। विपक्षी दलहरूले अवरोध गर्दा हालसम्म प्रतिनिधिसभा र राष्ट्रिय सभा दुवै सदनका बैठक स्थगित भएका छन्। मोर्चाको बैठक यिनै विषयवस्तुमा केन्द्रित हुने जनाइएको छ।"
एमालेले गणतन्त्रको पक्षमा देशभर आज जागरण सभा र र्याली गर्दै,"काठमाडौं : एमालेले गणतन्त्रको पक्षमा देशभर आज जागरण सभा र र्याली गर्दैछ। एमालेले सबै जिल्ला र सदरमुकाम पनि ऱ्याली र सभा गर्न सर्कूलर गर्न जारी भएको एमालेका महासचिव शंकर पोखरेलले जानकारी दिए। केन्द्रले निर्देशन जारी गरेपछि लोकतान्त्रिक गणतन्त्रको पक्षमा दृढता प्रकट गर्न जिल्लाजिल्लामा, सदरमुकाममा सभा र र्याली गर्न लागिएको एमाले रामेछापका सचिव प्रकाशकुमार कार्कीले जानकारी दिए। उनले भने, यो प्रतिगमन विरुद्धको र्याली हो । गणतन्त्रको पक्षको यो अभियान चलिरहनेछ। सबै पार्टीहरु र नागरिक समाजलाई लोकतन्त्रको पक्षमा र पश्चगमनको दुष्प्रयासका विरुद्ध गोलबन्द बनौं। सभामा जाने तयारी गर्दै एमाले कार्यकर्ता। यता काठमाडौं उपत्यकामा भने संयुक्त रुपमा मोटरसाइकल र्यालीको आयोजना गरिएको छ। दिँउसो ४ बजे तिनकुनेमा मोटरसाइकल र्याली सुरु हुँदैछ। एमालेले आफू अनुकूल ठाउँमा सहभागी बन्न आग्रह गरेको छ।"
जनमत नभड्काउन पूर्वराजालाई प्रधानमन्त्रीको चेतावनी,"प्रधानमन्त्री ओलीले अराजक मान्छेलाई बोलाएर कमान्डर बनाएर हिंसा मच्चाएको भन्दै ओलीले पूर्वराजाले उन्मुक्ति नपाउने बताए। काठमाडौं : प्रधानमन्त्री केपी शर्मा ओलीले पूर्वराजा ज्ञानेन्द्र शाहलाई जनमत नभड्काउन चेतावनी दिएका छन्। सोमबार प्रतिनिधि सभाको बैठकलाई सम्बोधन गर्दै ओलीले पूर्व राजा शाहले गरेको श्रृङखलाबद्ध गरेको कामको उल्लेख गर्दै संविधानको उलंङ्घन गरेको बताएका छन्। उनले चैत १५ गते समाजवादी मोर्चा र तीनकुनेमा कार्यक्रम भएको बताउँदै उनले भृकुटीमण्डपमा शान्तिपूर्ण भएको उल्लेख गरे। प्रधानमन्त्री ओलीले अराजक मान्छेलाई बोलाएर कमान्डर बनाएर हिंसा मच्चाएको भन्दै ओलीले पूर्वराजाले उन्मुक्ति नपाउने बताए। उनले भने, कथित जनकमाण्डर तोकेर पूर्वराजाले हिंसा भड्काउने काम गर्नुभएको छ। पूर्व राजासँग भएको सहमति शाहले उलंघन गर्नुभएको छ। तीनकुने घटनामा संलग्नहरुमाथि जोसुकैलाई प्रशासनिक कारबाही गर्ने प्रधानमन्त्री ओलीले प्रतिबद्धता जनाए। काठमाडौंको तीनकुनेको कार्यक्रममा आयोजक को हुन् भन्नेमा केही आशंका र द्विविधा समेत थियो। त्यस कार्यक्रमका उद्देश्य जे बताइँदै थियो, त्यसमाथि नै आशंकाका आधार थिए। द्विविधा यस अर्थमा थियो, त्यसका आयोजक मध्ये केही नाम यस सम्मानित सदनमा उपस्थित दलका नेताहरुको पनि थियो। तर तीनकुनेका आयोजकहरुले पहिले प्रशासनलाई जाकारी गराए अनुसार सभा गरेनन्, उत्तेजक प्रदर्शन र अराजनीतिक नारा सहित भीड सलबलाउन थाल्यो। सभा वा मन्तव्य हैन, प्रदर्शनको कथित जनकमाण्डर आफैंले हाँकेको गाडी प्रहरीमाथि नै चढाउनेगरी निषेधित क्षेत्र तोड्न दौडाइयो। भीड नियन्त्रण गर्न प्रशासनले गरेको प्रयासका विरुद्ध, प्रहरीको बन्दुक खोस्ने, गुण्डागर्दी र कुटपिट गर्ने, लुटपाट गर्नेजस्ता बारदात सुरु गरियो। उनले भने, हुँदा हुँदा निजी व्यक्तिको घर, सार्वजनिक भवन, सञ्चार गृह, पार्टी कार्यालय, औषधि कारखाना र सवारीका साधनमाथि ढुंगामुढा गर्ने, तोडफोड गर्ने, आगजनी गर्ने र डिपार्टमेण्टल स्टोरहरु लुटपाट गर्ने जस्ता आपराधिक घटना सुरु गरियो। निजी व्यक्तिको घरमा आगजनी मात्रै गरिएन मानिसलाई भित्रै थुनेर बाहिरबाट ताला लगाई जिउँदै डढाउने हिंस्रक, आतातायी कार्य भयो। अन्तर्राष्ट्रिय विमानस्थलमा आगजनी गर्ने र प्रज्ज्वलनशील पदार्थमा आगो लगाई बिस्फोट गराउने आतङ्ककारी काम समेत भयो। प्रहरीका सवारी साधन मात्रै हैन, आगो निभाउन आएका दमकलमाथि आक्रमण गरियो। यी सबै निन्दनीय र खेदजनक कार्य हुन्। यस्ता घटनामा संलग्नहरुमाथि जोसुकै होउन् जुनसुकै कभरमा किन नहोउन्, कडा प्रशासनिक कार्वाही हुन्छ। प्रधानमन्त्री ओलीले घटनामा संलग्नहरुमाथि छानबिन सुरु भएको जानकारी दिए। उनले भने, यसका योजनाकार को हुन् र को को संलग्न छन् ? सरकारले यस सन्दर्भमा छानबिन र अनुसन्धान गरिरहेको छ। उनले तीनकुने घटनको पृष्ठभूमिमा करिव १ वर्ष अघिदेखिको घटनालाई अध्ययन गर्नु आवश्यक भएको बताए। सरकार, व्यवस्था र संविधानप्रति अनास्था, घृणा र भ्रम फैलाउन एउटा तत्व त्यसै बेलादेखि क्रियाशील थियो। मौका खोजीरहेको थियो। धर्म, सँस्कृति, परम्पराजस्ता संबेदनशील विषयमा अनावश्यक टिप्पणी गरी साम्प्रदायिक सद्भाव विथोल्ने र खास समुदायमाथि आक्रमणमा उक्साउने काम गर्दै थियो। ऋण तिर्न पर्दैन भन्दै ऋणिहरुको भावनात्मक संवेदना माथि खेल्ने र बैंक वित्तीय संस्था ध्वस्त पार्ने खेतीमा त्यो तत्व सक्रिय थियो। उनले भने, यसैबीच तत्कालिन राजा ज्ञानेन्द्र शाहले गत फागुन ७ गते आफू अघि बढ्ने, साथ देउ भन्दै बक्तव्यवाजी गर्नुभयो। त्यसको लगत्तै ठाउँठाउँमा स्वागत कार्यक्रम राख्दै जनमत भड्काउने काम सुरु गरियो। फागुन २५ गते कथित स्वागतसवारी आयोजना गरियो। र, चैत १४ गते समाज विथोल्न लागिपरेका एकजना अवाञ्छित व्यक्तिलाई आफ्नै निवासमा डाकेर कथित जनकमाण्डर तोक्नु भयो र हिंसात्मक वारदातका लागि खटाउनु भयो। सम्झौताको उल्लंघन नगर्न चेतावनी उनले संविधानसभाको ऐतिहासिक निर्णयपछि भएको सम्झौताको उल्लंघन नगर्न चेतावनी दिए। प्रारम्भिक अध्ययनमा यी सबै घटनाले स्पष्ट पार्छ, तत्कालीन राजा ज्ञानेन्द्र शाहले संविधानसभाको ऐतिहासिक निर्णयपछि भएको सम्झौताको उल्लंघन गर्नुभएको छ। त्यतिखेर नागरिकको हैसियतमा शान्त जीवन विताउने, नागरिकको कानुनी र संवैधानिक अधिकार प्रयोग गरी व्यापार व्यावसाय सञ्चालन गर्ने, पूर्व राष्ट्रप्रमुखको हैसियतमा सरकारले सुरक्षाको प्रबन्ध गर्ने र उहाँलाई नागार्जुन दरबार प्रयोग गर्न र उहाँको मातालाई प्रयोग गरिरहेको नारायणहिटी दरबार परिसरको भवन प्रयोग गर्न दिने सहमति भएको हो। हाल राष्ट्रियसभाका माननीय सदस्य एवम् तत्कालीन गृहमन्त्री श्री कृष्णप्रसाद सिटौलाले सरकारको तर्फबाट संवादव्यवस्थापन गर्नु भएको थियो। ओलीले भने,आपराधिक घटनमा संलग्न कसैले पनि उन्मुक्ति पाउँदैन, पाउनु हुन्न। यसमा तत्कालीन राजा शाहले पनि उन्मुक्ति पाउनु हुन्न। फेरि राजा बन्छु, व्यवस्था मास्छु भन्नेले यी सबै शृङ्खलाबद्ध घटनामा आफ्नो धारणा सार्वजनिक गर्नुपर्दैन ? मानिसलाई मर्नलाई दुरुत्साहन गर्ने जनकमाण्डर, इतिहासले कुनामा फ्याँकेका व्यक्ति अभियानका संयोजक, धनजनको क्षति र लुटापाट शासक बन्ने मनसुवा बोक्ने व्यक्ति सिरकभित्र चुपचाप कसरी हुन सक्छ? यी सबै घटनाको मुल जिम्मेवार उहाँ हो, उहाँले लिनुपर्छ। प्रधानमन्त्री ओलीले ससाना विषयमा बहस र विवाद चलाउने अवस्था नभएको बताए। उनले लोकतन्त्रको रक्षा र संविधान कार्यान्वयनको समय भएको धारणा राखे। उनले संविधान अस्वीकार गर्ने गैह्र कानुनी र गम्भीर अपराधको कार्य भइरहेको धारणा राखे। उनले संसद् गम्भीर भएर आपराधिक घटना रोक्न लाग्नुपर्ने स्पष्ट पारे।"
"प्रतिनिधिसभाको बैठकमा प्रधानमन्त्रीले आज सम्बोधन गर्ने, केके छन् कार्यसूची ?","काठमाडौं : प्रतिनिधिसभा र राष्ट्रिय सभाको बैठक आज बस्दैछ। संसद भवन नयाँबानेश्वरमा प्रतिनिधिसभाको बैठक बिहान ११ बजेर राष्ट्रिय सभाको बैठक बिहान ११ :१५ बजेका लागि बोलाइएको हो। प्रतिनिधि सभाको बैठकमा प्रधानमन्त्री केपी शर्मा ओलीले सम्बोधन गर्ने कार्यसूची रहेको छ। ओलीले गत शुक्रबार भएको पूर्वराजावादीहरूको हिंसात्मक आन्दोलन, विपक्षी दलहरूले उठाउँदै आएको नेपाल विद्युत् प्राधिकरणका कार्यकारी निर्देशक कुलमान घिसिङको बर्खास्ती प्रकरण र समसामयिक विषयमा सम्बोधन गर्ने कार्यसूची तय भएको संसद् सचिवालयले जनाएको छ। एमालेका मुख्य सचेतक महेश बर्तौलाले बैठकको प्रारम्भमै प्रधानमन्त्री ओलीले बैठकलाई सम्बोधन गर्ने जानकारी दिए। योसँगै प्रमुख प्रतिपक्षी दलले लगातार जारी राखेको संसदको अवरोध अन्त्य हुने र आजको बैठकबाट नै महत्वपूर्ण ५ वटा प्रतिस्थापन विधेयकहरू छलफलसहित पारित हुने उनको दाबी छ। यसैगरी आजको बैठकमा बैङ्किङ कसुर तथा सजाय (दोस्रो संशोधन) विधेयक २०८० का सम्बन्धमा राष्ट्रिय सभाबाट प्राप्त सन्देशसहितको विधेयक टेबुल गर्ने , पूर्वाधार विकास समितिका सभापति दीपक बहादुर सिंहले जलस्रोत विधेयक सम्बन्धी समितिको प्रतिवेदन २०८१ पेस गर्ने, शिक्षा, स्वास्थ्य तथा सूचना प्रविधि समितिका सभापति अम्मर बहादुर थापाले शहीद दशरथ चन्द स्वास्थ्य विज्ञान विश्वविद्यालय विधेयक सम्बन्धी समितिको प्रतिवेदन २०८१ पेस गर्ने कार्यसूची छन्। यसैगरी कानून, न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको नेपाल कानून व्यवसायी परिषद् (दोस्रो संशोधन) विधेयक २०८१ माथि विचार गरियोस् भन्ने प्रस्ताव प्रस्तुत गर्ने छन्। गृहमन्त्री रमेश लेखकले नेपाल नागरिकता (दोस्रो संशोधन) विधेयक २०८१ लाई दफावार छलफलका लागि सम्बन्धित समितिमा पठाइयोस् भन्ने प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री केपी शर्मा ओलीले राज्य व्यवस्था तथा सुशासन समितिको प्रतिवेदन सहितको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्' भनी प्रस्ताव र संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्' भनी प्रस्ताव प्रस्तुत गर्ने कार्यसूची रहेको छ। यता सरकारले ल्याएको अध्यादेशलाई प्रतिस्थापन गर्न ल्याएको विधेयक पारित गर्नुपर्ने आज अन्तिम दिन हो। प्रतिनिधि सभाले पारित गरी राष्ट्रिय सभामा पठाइएका विधेयकहरूमाथि सैद्धान्तिक छलफल भइसकेको छ। प्रतिपक्षी दलहरूले संसद अवरुद्ध गरेका कारण अब पारित गर्न मात्रै बाँकी छ। अध्यादेशको प्रतिस्थापन विधेयक पारित गर्नैपर्ने दबाबमा राष्ट्रिय सभा पनि रहेको छ। हेर्नुहोस् कार्यसूची"
प्रधानमन्त्री ओलीले बोलाए मन्त्रिपरिषद् बैठक,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज साँझ ५ बजे मन्त्रिपरिषद्को बैठक प्रधानमन्त्री निवास, बालुवाटारमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुनेछ। बैठकबाट केही नियुक्ति, बढुवा लगायतका निर्णय हुने बताइएको छ।"
नेपाल हिन्दू धर्म मान्ने देश हो : देउवा,"सभापति देउवाले नेपाल हिन्दु राज्य घोषणा नभएपनि नेपाली सबै हिन्दु रहेको बताएका हुन्। डोटी : नेपाली कांग्रेसका सभापति एवं पूर्व प्रधानमन्त्री शेर बहादुर देउवाले नेपाल हिन्दू धर्म, हिन्दू संस्कृति र परम्परा मान्ने राष्ट्र भएको बताएका छन्। नेपालमा हिन्दू राज्य र राजसंस्था स्थापना हुनुपर्ने माग राख्दै पछिल्ला दिनहरुमा विभिन्न किसिमका आन्दोलनका गतिविधि भइरहेका बेला डोटी र डडेल्धुराको संगम स्थलमा रहेको गहनान धाम क्षेत्रमा सञ्चालन भइरहेको श्रीमद् देवी भागवत महापुराण ज्ञान धन, धान्याञ्चल लक्ष हवन महायज्ञको उद्घाटन गर्दै सभापति देउवाले नेपाल हिन्दू राज्य घोषणा नभएपनि नेपाली सबै हिन्दू रहेको बताएका हुन्। देउवाले नेपाल हिन्दू धर्ममा आधारित राष्ट्र भएको बताए। हाम्रो राष्ट्र नेपाल हिन्दूधर्म र हिन्दू संस्कृति मान्ने राष्ट्र भएकाले धेरै कुरा हिन्दू संस्कृति र परम्परामा अडिग रहेकोसमेत उनले बताए । हिन्दू धर्म, संस्कृति मान्ने हाम्रो परम्परा हो, देउवाले भने, गौ पुजन हुने देश हो, हामी सबै गाईलाई पूजा गर्दछौं। देउवाले गहनान धाम क्षेत्र ऋषिमुनीहरुले तपस्या गर्ने भूमि भएकाले यसको महत्व ठूलो रहेको बताए। हाम्रो बाजे पुर्खाहरूको चिहान हो, उनले भने, उहाँहरूलाई यहीँ जलाएको हो । यहाँ दिवंगत आत्मको अन्तिम संस्कार गर्नुका साथै हिमालबाट बगेको सेती नदीमा स्नान गरी पुण्य लाभ हुन्छ भन्ने मान्यता रहिआएको छ । सीता (सेती) नदी र साकल्य नदी मिसिएर बनेको त्रिवेणी धाम गहनानमा माघे संक्रान्तिका दिन ठूलो मेला लाग्ने गर्दछ। देउवाले शिखर नगरपालिका १० उच्चाकोटमा रहेको सिताराम माविमा अध्ययन गरेको कुरा सम्झदैं आफूहरू स्कुल जाँदाआउँदा गहनानमा नुहाउने गरेको बताए। जन्मदेखि मृत्युसम्मका सम्पूर्ण कार्य हुने भएकाले यो क्षेत्र धार्मिक हिसाबमा महत्वपूर्ण रहेको उनले बताए। उनले महाभारत पर्वतमा रहेको घण्टेश्वर मन्दिर यता पूर्व उत्तरका स्थानीयहरुको पवित्र स्थलका रुपमा गहनान धाम रहेको र घण्टेश्वर उताका स्थानीय महाकाली नदीको किनार परशुराम धाम रहेको बताए। धार्मिक पर्यटन प्रवर्द्धन र गहनान क्षेत्रको विकास गर्ने उद्देश्यले आयोजना गरिएको महायज्ञ चैत १७ गतेदेखि २५ गतेसम्म संचालन हुने आयोजकले जनाएको छ। धार्मिक पर्यटन प्रबद्र्धन र गहनान क्षेत्रको विकास गर्ने उद्देश्यसहित महायज्ञको आयोजना गरिएको छ । डडेल्धुरा जिल्लाको नवदुर्गा गाउँपालिका ४, गन्यापधुरा गाउँपालिका ५ र डोटी जिल्लाको शिखर नगरपालिका १० को संगमस्थल बानेडुग्रीसैनमा अवस्थित गहनान धाममा महायज्ञको आयोजना गरिएको गन्यापधुरा गाउँपालिका अध्यक्ष इन्द्रबहादुर कार्कीले जानकारी दिए । तीनवटै पालिकाको समन्वय र सहकार्यमा महायज्ञको आयोजना गरिएको उनले बताए । गहनान क्षेत्र विकास समितिले चैत १७ गतेदेखि २५ गतेसम्म श्रीमद्देवी भागवत महापुराण ज्ञानधन, धन्याञ्चल लक्ष हवन महायज्ञ २०८१ आयोजना गरेको हो । शिखर नगरपालिकाका नगर प्रमुख दीर्घबहादुर बलायरले गहनानसँगै यस क्षेत्रमा भौतिक पूर्वाधार विकासका काम अघि बढाउन कांग्रेस सभापति देउवालाई ज्ञापनपत्रसमेत बुझाएका छन् । गहनान् क्षेत्रमा आवश्यक पूर्वाधार, संस्कृत विद्यालय स्थापना, सेती र सकायल नदीको कटान रोक्न तटबन्ध निर्माण, सेती नदीमा पुल, महाभारत पर्वत क्षेत्र भएर गन्यापधुराको रेलशिखरकेआईसिंह गाउँपालिका जोड्ने सडक निर्माणका लागि ज्ञापनपत्र बुझाइएको उनले बताए ।"
"झन्डैले जोगियो हवाई डिपो, सार्नमा अझै ढिलाइ","काठमाडौं : आन्दोलनकारी राजावादी र सुरक्षाकर्मीबीच शुक्रबार सिनामंगलमा झडप भयो। प्रहरीले प्रदर्शनकारीलाई तितरवितर पार्न टियर ग्यास हान्यो। प्रदर्शनकारी (राजावादी)हरूले टियर ग्यास टिपेर नेपाल आयल निगमको डिपोतिर फ्याक्यो। डिपो रहेको क्षेत्रमा धुवैधुवाँ भयो। हवाई इन्धन (एटीएफ) भएर मात्रै डिपो जोगियो, नेपाल आयल निगम, हवाई इन्धन डिपो सिनामंगल प्रमुख इन्जिनियर प्रदीपकुमार यादवले अन्नपूर्णसँग भने, पेट्रोल भइदिएको भए डिपो जान्थ्यो। त्यस पछि के हुन्थ्यो भन्न सकिन्नथ्यो। हवाई इन्धन पेट्रोलभन्दा कम प्रज्जवलनशील मट्टितेल जस्तै हुन्छ। त्यसैकारण मात्रै जोगिएको यादवको भनाइ छ। यसैकारण, सिनामंगलस्थित हवाई इन्धनको डिपो कति सुरक्षित भनेर पुनः प्रश्न उठेको छ। शुक्रबारको प्रदर्शनमा आगो डिपोतिर फालिदिएको भए त्रिभुवन अन्तर्राष्ट्रिय विमानस्थल नै ध्वस्त हुन्थ्यो, नेपाल नागरिक उड्डयन प्राधिकरणका सूचना अधिकारी ज्ञानेन्द्र भूलले भने। यो डिपोलाई हजार्ड को संज्ञा दिँदै भूलले यसबाट दुर्घटना निम्त्याउन सक्ने जोखिम उच्च रहेको बताए। आयल निगम अन्तर्गतको करिब ५० वर्ष पुरानो सिनामंगल हवाई इन्धन डिपोको भण्डारण क्षमता ७ हजार ६ सय ६० किलोलिटर छ। हाल यहाँबाट दैनिक ४ सय किलोलिटर हवाई इन्धन बिक्री वितरण हुँदै आएको छ। यो डिपोमा १ हजार ६ सय किलोलिटरका तीनवटा, ७ सय ६० किलोलिटरका ३ वटा र ७० किलोलिटर क्षमताका ८ वटा इन्धन भण्डारण ट्यांकी छन्। यो डिपोले करिब १ महिनाका लागि हवाई इन्धन भण्डारण गर्न सक्ने क्षमता रहेको इन्जिनियर यादवले जानकार दिए। इन्धन भण्डारण हुने स्थान संवेदनशील क्षेत्रभित्र पर्छ। अहिलेको स्थानमा अवस्थित डिपोको कारण स्थानीय बासिन्दा, राजमार्ग एवं हवाई उड्डयन क्षेत्रमा समेत त्रास छ। त्यसैकारण, ०८१ साउन २८ गतेको मन्त्रिपरिषद् बैठकले एक वर्ष भित्रमा हवाई इन्धन डिपो सुरक्षित र सुविधायुक्त स्थानमा सार्न निर्देशन दिएको थियो। अर्कोतर्फ, नागरिक उड्डयन प्राधिकरणले विमानस्थल विस्तार, स्तरोन्नति गरी फराकिलो र सुरक्षितअन्तर्गत विमानस्थलको मुख्य धावन मार्गमा विमान पुग्न प्रयोग गरिने समानान्तर मार्ग (प्यारालल ट्याक्सी वे) निर्माण गरिरहेको छ। अन्तर्राष्ट्रिय नागरिक उड्डयन संगठन (आईकाओ) र प्राधिकरणको गुरुयोजनाअनुसार मुख्य धावनमार्गको केन्द्रदेखि ट्याक्सी वे बीचमा दूरी १७२५ मिटर कायम गर्नुपर्ने अन्तर्राष्ट्रिय मापदण्ड छ। सो ट्याक्सी वे निर्माण गर्दा निगमको हवाई इन्धन डिपोको करिब आधा क्षेत्रफल हटाउनुपर्ने अवस्था छ। नियमअनुसार विमानस्थल रनवेको ७५ मिटरभन्दा दायाँ र बायाँ यस्तो खतरनाक डिपो राख्न नहुने भनिएको छ। यो एरियालाई संवेदनशील क्षेत्र भनिने प्राधिकरणका सूचना अधिकारी भूल बताउँछन्। रनवेको १५० मिटर दायाँ र बायाँ सेफ्टी एरियामा पनि यस्ता किसिमका प्रज्वनशील डिपो राख्न मिल्दैन। आयल निगमलाई पटकपटक डिपो सार्न अनुरोध गरिएको भूलले बताए। बजेटको अभाव र जग्गाको अभाव देखाउँदै निगम पन्छिदै आएको छ। यो ठाउँबाट डिपो उठाउनुको विकल्प नभएको डिपो प्रमुख इन्जिनियर यादव भन्छन्। विमानस्थलको धावनमार्गको यत्ति नजिक, मुख्य राजमार्गमा यस्तो डिपो कुनै हिसाबले पनि सुरक्षित हुन सक्दैन। शुक्रबारको प्रदर्शन र त्यसबाट भएको क्षतिबाट सरकारले पाठ सिक्नुपर्छ। यो ठूलो चुनौतीको विषय छ, यादवले भने। हवाई इन्धन डिपो प्रक्रिया अघि बढ्दै, डीपीआर २ महिनामागत साउनमा सरकारको निर्देशनपछि सिनामंगल डिपो सार्ने प्रक्रिया अघि बढाइएको छ। विमानस्थल धावनमार्ग उत्तरपश्चिमतर्फ नेपाली सेनाको गल्फ कोर्ष नजिकै गुह्येश्वरीमा प्राधिकरणले ५० रोपनी जग्गा उपलब्ध गराएको छ। प्राधिकरणको तर्फबाट आयल निगमलाई उपलब्ध गराउने जग्गा दिइसकेको सूचना अधिकारी भूलले जानकारी दिए। डिपो सार्न दिएको क्षेत्र हाल भएको रनवेको उत्तर र पश्चिम कुना गुह्येश्वरीमा पर्छ, जुन रनवेबाट ५ सयमिटर टाढा छ। उक्त आयोजनको सुरुको अनुमानित लागत करिब ६ अर्ब भनिएको छ। उक्त आयोजनाका लागि प्राधिकरणले विस्तृत सम्भाव्यता प्रतिवेदन (डीपीआर) बनाउने जिम्मा पुल्चोक इन्जिनियरिङ क्याम्पसलाई दिइएको छ। गत मंसिरमा पुल्चोक इन्जिनियरिङसँग ५ महिनामा डीपीआर तयार गर्ने सम्झौताअनुसार अध्ययन भइरहेको छ। डीपीआर तयार हुन अझै करिब २ महिना लाग्ने यादवले बताए। हाल प्रस्तावित गुह्येश्वरी तर्फको जग्गामा निर्माण हुने डिपोमा ३ हजार किलोलिटर क्षमताका ५ वटा भण्डारण ट्यांक रहनेछन्। अत्याधुनिक प्रविधिसहितको उक्त नयाँ डिपो निर्माणका लागि डीपीआर बनाउन दुई संस्थाबीच १ करोड ९८ लाख ८४ हजार १ सय ८३ रुपैयाँ ७३ पैसामा सम्झौता भएको हो। यता, प्राधिकरणले निगमलाई भाडामा दिने भनेको जग्गामा दुवै पक्षबीच सम्झौता हुन सकेको छैन। प्राधिकरणले पशुपति क्षेत्र विकास कोषसँग करिब ८० वर्षका लागि लिजमा लिएको जग्गा मध्येबाट हवाई इन्धन डिपो सार्नका लागि ५० रोपनी जग्गा भाडामा उपलब्ध गराउन लागेको हो। तर, सरकारी नियमअनुसार सम्झौता भएको दिनबाट नै निगमले प्राधिकरणलाई भाडा बुझाउनुपर्ने हुन्छ। यसमा दुवै पक्षबीच कुरा नमिल्दा सम्झौता हुन नसकेको सिनामंगल डिपो प्रमुख यादवले जानकारी दिए। नियमअनुसार सम्झौता गर्ने बित्तिकै भाडा तिर्नुपर्ने हुन्छ। हामीले डिपो बनेर सञ्चालनमा नआएसम्म भाडा नतिर्ने भनेका छौं। हामीले भनेअनुसार प्रक्रिया अघि बढाउन प्राधिकरणले उक्त प्रस्ताव बोर्डमा पठायो। बोर्डबाट स्वीकृत भइसकेको छ, यादवले भने, अबको दुई हप्तामा जग्गा प्राप्तिसम्बन्धी प्राधिकरणसँग सम्झौता हुन्छ। स्थानान्तरण गरिने डिपो बनाउन ३ वर्ष लाग्ने अनुमान निगमको छ। सम्झौता भइनसकेको पनि तत्काललाई काम गर्ने गरी प्राधिकरणले तोकिएको ठाउँ निगमलाई जिम्मा लगाइयो भनेर लिखित रूपमा पत्र भने दिइसकेको छ। अस्तिको आन्दोलनमा झन्डै आगलागी भएन। यो प्रक्रिया अघि बढ्न यो संस्थाले मात्र चाहेर हुँदैन विभागीय मन्त्रीदेखि निगम नेतृत्व पनि लाग्नुपर्छ। नभए आज भोलिभन्दा समय जान्छ, यादवले भने। सरकारले डिपो सार्ने विषयलाई प्राथमिकतामा राखेको वाणिज्य सचिव गोविन्दबहादुर कार्कीले बताए। आगामी बजेटमा यसका लागि रकम छुट्ट्याउन मन्त्रालयले पहल गर्ने कार्कीले अन्नपूर्णलाई जानकारी दिए। प्राधिकरण र निगमले यो आयोजनालाई समन्वय र सहकार्यमा अघि बढाइरहेको सचिव कार्कीले बताए। शुक्रबारको भएको प्रदर्शनीमा आधा दर्जन स्थानमा आगजानी भए पनि अनगिन्ती स्थानमा तोडफोड भए। डेढ घन्टा एयरपोर्ट बन्द आन्दोलनका नाममा तीनकुने, सिनामंगल तथा एयरपोर्टसम्म भएको अराजक स्थितिले शुक्रबार १ घन्टा २४ मिनेट त विमानस्थल पूर्णरूपमा बन्द गरियो। दिउँसो ४ बजेर १३ मिनेटदेखि साढे ५ बजेसम्म विमानस्थल बन्द गरिएको भूलले बताए। तीनकुने क्षेत्रमा फालिएको अश्रुग्यास तथा आगलागीले भिजिबिलिटी कम हुँदा उडान र अवतरण बन्द गरिएको उनले भने। विमानस्थल बन्द हुँदा केही आन्तरिक उडान डाइभर्ट भएको र अन्तर्राष्ट्रिय केही जहाजहरू होल्डमा राखिएका थिए।"
थाइल्याण्डको भ्रमण र बिमस्टेकको शिखर सम्मेलनबारे प्रधानमन्त्री ओलीले गराए संसदलाई जानकारी,"काठमाडौं : प्रधानमन्त्री केपी शर्मा ओलीले थाइल्याण्डको भ्रमण र बिमस्टेकको छैटौं शिखर सम्मेलन सहभागी हुन जाने जानकारी गराएका छन्। सोमबार प्रतिनिधि सभाको बैठकलाई सम्बोधन गर्दै ओलीले मित्रराष्ट्र थाइल्याण्डको औपचारिक भ्रमण र बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक) को छैटौं शिखर सम्मेलनमा सहभागिताबारे संसद्लाई जानकारी गराएका हुन्। उनले साइनलाइन वार्ता र सहभागी हुँदा गरिने कार्यतालिकासमेत जानकारी गराए। ओलीले कुटनीतिक सम्बन्ध स्थापना भएको ६५ वर्षपछि नेपालको प्रधानमन्त्रीको पहिलो पटक थाइल्याण्डको औपचारिक भ्रमण हुन लागेको जानकारी गराए । यही चैत १९ गतेबाट थाइल्याण्डमा नेपालका प्रधानमन्त्रीबाट पहिलो औपचारिक भ्रमण हुँदैछ । प्रधानमन्त्री ओलीले नेपालीको निकट छिमेकी बाहेकका देशहरुको भ्रमणमा गेटवेको रुपमा रहेको बैंककमा अहिलेसम्म औपचारिक भ्रमण नभएको सन्दर्भमा यो भ्रमण आफैंमा महत्वपूर्ण हुने बताए ।भ्रमणका क्रममा प्रधानमन्त्री ओलीको र थाइल्याण्डका नरेश र समकक्षीसँग भेटवार्ता हुनेछ । भ्रमणका अवसरमा पर्यटन र संस्कृतिका सन्दर्भमा दुई समझदारीपत्रमा हस्ताक्षर हुनेछ । उनले दुई प्रधानमन्त्रीको उपस्थितिमा गैरसरकारी क्षेत्रबीच छ समझदारी पत्रमा हस्ताक्षर हुने जानकारी दिए। उनले थाइल्याण्डका प्रतिष्ठित व्यवसायीहरुसँग छलफल गर्ने र एशियन इन्स्टिच्युट अफ टेक्नोलोजीमा सम्बोधन गर्ने बताए । प्रधानमन्त्री ओलीले बिस्टेक शिखर सम्मेलनलाई चैत २२ गते सम्बोधन गर्ने र लगत्तै बाँकी मुलुकका नेताहरुसँग सम्भव भएसम्म साइडलाइन वार्ता गर्ने छन्। थाइल्याण्डको औपचारिक भ्रमण तथा विस्टेकको छैटौं शिखर सम्मेलनमा सहभागी हुन प्रधानमन्त्री ओली नेतृत्वको प्रतिनिधिमण्डलको भ्रमणलाई नेपाल सरकार, मन्त्रिपरिषद्को यही चैत ११ गतेको बैठकले स्वीकृत गरिसकेको छ। ओलीले आइतबार पूर्व प्रधानमन्त्री र पूर्व परराष्ट्रमन्त्रीहरुसँग परामर्श छलफल गरेका थिए।"
अराजक बन्दै राप्रपा : संसदमा बोल्दै गरेका प्रधानमन्त्रीलाई रोक्ने प्रयास,काठमाडौं : प्रतिनिधिसभा बैठकमा प्रधानमन्त्री केपी शर्मा ओलीले सम्बोधन गर्ने क्रममा राप्रपाले विरोध जनाएको छ। बोल्दै गरेका प्रधानमन्त्रीलाई रोक्ने प्रयास गरेर राप्रपाले संसदमा गैह्रराजनीतिक चरित्र प्रदर्शन गरेको छ। राप्रपाका सांसदहरू सिटबाट उठेर विरोध जनाइरहेका छन्। सभामुखले प्रधानमन्त्रीलाई दिएको समयमा हल्ला नगर्न आग्रह गरेका छन्। तर पनि उनीहरूले विरोध जारी राखेका छन्। विरोधकै बीच प्रधानमन्त्रीले सम्बोधन गरिरहेका छन्। आजको संसदमा प्रधानमन्त्रीले बोल्ने कार्यसूची थियो। प्रधानमन्त्रीले कुलमान घिसिङ बर्खास्त प्रकरण र राजावादीले तिनकुनेमा घटाएको हिंसात्मक घटनाबारे सम्बोधन गरिरहेका छन्।
पूर्वराजदूत कमल कोइरालाको निधन,काठमाडौं : लेखक एवम् पूर्वराजदूत कमल कोइरालाको निधन भएको छ। सिनामंगलस्थित केएमसी अस्पतालमा उपचाररत कोइरालाको गएराति निधन भएको पारिवारिक स्रोतले जनाएको छ। कोइराला केही दिनअघि पक्षघातका कारण अस्पताल भर्ना भएका थिए । उनी पूर्वप्रधानमन्त्री मातृकाप्रसाद कोइरालाका छोरा हुन्। कोइराला परिवारका एक मात्र कम्युनिस्ट नेताका रूपमा परिचित कमल पार्टी कामसँगै पत्रकारितामा पनि समानान्तर रूपमै सक्रिय थिए। उनी पूर्वप्रधानमन्त्री मात्रिकाप्रसाद कोइरालाका छोरा हुन् । वामपन्थी राजनीतिमा सक्रिय उनी दक्षिण कोरियाका लागि राजदूत पनि बनेका थिए। उनी ०५१ सालको मध्यावधि निर्वाचनमा मोरङ ६ बाट प्रतिनिधिसभा सदस्य निर्वाचित भएका थिए। उनी एमालेका पूर्वकेन्द्रीय सदस्य तथा पूर्वसल्लाहकारसमेत हुन्। पार्टी विभाजन भएपछि उनी नेकपा एकीकृत समाजवादीमा लागेका थिए थिए। उनको आज बिहान ११ बजे नेकपा एकीकृत समाजवादीको कार्यालयमा श्रद्धाञ्जली सभा राखिएको छ।
समाजवादी मोर्चाले तीनकुनेमा राजावादीको हिंसात्मक प्रदर्शनको देशभर भण्डाफोर गर्ने,"काठमाडौं : समाजवादी मोर्चाले यही चैत्र १५ गते तीनकुनेमा राजावादीको हिंसात्मक प्रदर्शनको देशभर सशक्त भण्डाफोर गर्ने निर्णय गरेको छ। सोमबार बिहान नेकपा माओवादी केन्द्रको केन्द्रीय कार्यालय पेरिसडाँडामा बसेको मोर्चाको बैठकले राजावादी समूहले प्रदर्शनको क्रममा गरेको अराजकताप्रति देशव्यापाी रुपमा भण्डाफोर र विरोध गर्ने निर्णय गरेको हो। बैठकपछि नेत्र विक्रम चन्द नेतृत्वको नेपाल कम्युनिष्ट पार्टी नेकपाका प्रवक्ता खड्गबहादुर विश्वकर्मा (प्रकाण्ड) ले तीनकुने घटना योजनावद्ध तरिकाले घटाएको भन्दै यसको देशव्यापीरुपमा भण्डाफोर गर्ने निर्णय भएको जानकारी दिए। 'राजावादीहरूले गरेको प्रदर्शन असाध्यै गैह्रजिम्मेवारी, हिंसक, आतंककारी चरित्रको छ। घटना जसरी घटेको छ,योजनावद्ध तरिकाले भएको छ, उनले भने, 'उक्त घटनाको समाजवादी मोर्चा सशक्त भण्डाफोर गर्नुपर्छ भन्ने निष्कर्शमा पुगेको छ।' यसैगरी बैठकले उक्त घटनामा संलग्नहरूलाई कारवाहीका लागि सरकारसँग डेलिगेसन गर्ने निर्णय गरेको जानकारी दिए। संविधानको रक्षाका लागि नेपालका सबै गणतन्त्र पक्षधरहरूसँग परामर्श र छलफल गर्ने अर्को निर्णय भएको उनको भनाइ छ। बैठकमा १५ चैतको घटनाको समीक्षा भएको उनले बताए। घाइते तथा मृतकका परिवारलाई क्षतिपूर्तिका लागि सरकारसँग कुरा गर्ने र सो क्षतिपूर्ति घटनामा संलग्न भएकाहरूबाट भराउन सरकारलाई आग्रह गरिने उनले बताए।"
तीनकुने घटनामा मिडियाको पक्षमा निर्णय लिन सरकारलाई पत्रकार महासंघको सात दिने अल्टिमेटम,"काठमाडौं : तीनकुनेको हिंसात्मक प्रदशर्नका बेला सञ्चारमाध्यम र सञ्चारकर्मीमाथि भएको हमलाविरूद्ध आन्दोलनरत नेपाल पत्रकार महासंघले शनिबार सरकारलाई ध्यानाकर्षण पत्र बुझाएको छ। महासंघले गृहमन्त्री रमेश लेखक, प्रदेश समितिहरूले मुख्यमन्त्री र आन्तरिक मामिला मन्त्री र शाखाहरूले सम्बन्धित जिल्लाका प्रमुख जिल्ला अधिकारीमार्फत सोमबार ध्यानाकर्षण पत्र बुझाएको महासंघका महासचिव रामप्रसाद दाहालले जानकारी दिए। महासंघले मृतक पत्रकारको न्याय र उनका परिवारलाई क्षतिपूर्ति, आगजनी र ढुंगामुढा गरी क्षति पुर्याइएका सञ्चार गृहलाई क्षतिपूर्ति, घाइते पत्रकारको उपचार, क्षति पुर्याइएका र हराएका सञ्चार उपकरणको क्षतिपूर्ति तथा सञ्चार गृह र सञ्चारकर्मीको सुरक्षाको प्रत्याभूति नभए एक सातापछि सरकारविरूद्ध आन्दोलित हुने चेतावनी सरकारलाई दिएको छ। ध्यानाकर्षण पत्रमा आगोमा जलेर ज्यान गुमाएका पत्रकार सुरेश रजकको सम्बन्धमा छानबिन गरी दोषीलाई तत्काल कारबाही गर्न र उनका परिवारलाई क्षतिपूर्ति दिन, क्षति पर्याइएका अन्नपूर्ण पोष्ट्, कान्तिपुर टेलिभिजन, हिमालयन टेलिभिजनलाई क्षतिपूर्ति दिन र घाइते पत्रकारलाई क्षतिपूर्ति र निशुल्क उपचार उपलब्ध गराउन माग गरिएको छ। त्यस्तै विगतदेखिकै प्रेस स्वतन्त्रता उल्लंघनका घटनामा संलग्नहरूलाई कानुनी कारबाही र सञ्चार गृह तथा सञ्चारकर्मीको सुरक्षाको उचित प्रबन्ध मिलाउन महासंघले माग गरेको छ। ती मागको यथोचित सम्बोधन नभए महासंघ सरकारविरूद्ध आन्दोलित हुने महासचिव दाहालले बताए। गृहमन्त्री लेखकलाई महासंघका कार्यवाहक अध्यक्ष दीपक आचार्य नेतृत्वको प्रतिनिधिमण्डलले ध्यानाकर्षण पत्र बुझाएको हो। आचार्यले महासंघका माग सम्बोधन गर्न आनुरोध गरेका छन् भने गृहमन्त्री लेखकले मागप्रति सरकार गम्भीर रहेकाले आवश्यक परामर्शपछि निर्णय लिइने जानकारी गराए। महासंघको टोलीले मारिएका पत्रकार रजकको परिवार र आफन्तसँग भेटी छलफल गरेको छ।"
अर्घाखाँचीमा आगलागी हुँदा ४ घरगोठ जलेर नष्ट,"अर्घाखाँची : अर्घाखाँचीको भूमिकास्थान नगरपालिका७ पानडाँडामा भएको आगलागीमा १ घर र ३ गोठ जलेर नष्ट भएका छन्। पानडाँडामा लागेको आगोले ४ घरगोठ जलेर नष्ट हुनका साथै गोठमा रहेका १ भैसी, १ पाडो, ९ बाख्रा र ५९ कुखुरा जलेर नष्ट भएको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए। पानडाँडाका लोक बहादुर थापाको ३ तले टिनले छाएको घर र गोठ, रेल बहादुर थापा मगरको टिनले छाएको कच्ची गोठ र तिलक बहादुर रायमाझीको टिनले छाएको कच्ची गोठ र शौचालय जलेर पूर्ण रूपमा क्षति भएको छ। दिउँसो लागेको भीषण आगो अहिले नियन्त्रणमा लिने प्रयास भइरहेको छ। नेपाल प्रहरी, नेपाली सेना र सशस्त्र प्रहरी, वन कार्यालयको टोली र स्थानीय र सन्धिखर्कको दमकलले आगो नियन्त्रणमा लिने प्रयास गरिरहेको छ।"
आगलागी हुँदा ८ लाख बढीको गहुँ बाली जलेर नष्ट,"कपिलवस्तु : शुद्धोधन गाउँपालिका३ ठूलो सिसहनियामा गहुँ काट्दै गरेको खेतमा एक्कासि आगो लागेपछि पक्की ७ विगाहामा लगाइएको गहुँ बाली जलेर नष्ट भएको छ। कम्बाइनले गहुँ काट्दै गर्दा १५ जना किसानको गहुँ खेतमा अचानक लागेको आगो लागेको थियो। आगलागीबाट ८ लाख ३१ हजार ६ सय रुपैयाँ बराबरको करिब १ सय ९८ क्विन्टल गहुँ बाली जलेर नष्ट भएको इलाका प्रहरी कार्यालय पकडीका इन्चार्ज प्रहरी निरीक्षक कमल छेत्रीले बताए। प्रहरीका अनुसार सिसहनिया गाउँको खेतमा गहुँ काट्ने क्रममा अचानक आगो लागेपछि सोही गाउँका १५ जना किसानहरूको गहुँ बालीमा आगो सल्किएको थियो। आगलागीको खबर पाए लगत्तै प्रहरी चौकी लबनीको प्रहरी टोली, स्थानीय, सशस्त्र प्रहरी लगायतले आगो नियन्त्रणमा ल्याएका हुन्। कपिलवस्तु नगरपालिकाको दमकल, लुम्बिनी सांस्कृतिक नगरपालिकाको दमकल, स्थानीय सर्वसाधारण र सुरक्षाकर्मीको सहयोगमा सो आगो नियन्त्रणमा आएको प्रहरीले जनाएको छ। आगलागीबाट कुनै मानवीय क्षति भने भएको छैन। गहुँ बाली काट्न प्रयोग गरिने कम्बाइन मेसिनको सेल्फ मोटरबाट निस्कने आगोको ससानो झिल्कोबाट आगलागी भएको हुन सक्ने किसानहरूले अनुमान गरेका छन्।"
तीन महिनापछि पुनः सुरु भयो दाङमा हवाई सेवा,दाङ : दाङको टरिगाउँ एर्पोटमा तीन महिनापछि पुनः हवाई सेवा सञ्चालनमा आएको छ। तीन महिनासम्म रोकिएको हवाई सेवा सोमबारबाट पुनः सुरु भएको हो। तीन महिनापछि सोमबारदेखि टरिगाउँ विमानस्थलबाट केही यात्रुलाई लिएर नेपाल एरलाइन्सको जहाज काठमाडौं गएको हो। नेपाल एयरलाइन्सका स्टेसन इन्चार्ज बलबहादुर सुनारका अनुसार विमानको इन्जिनमा समस्या आएपछि सेवा बन्द भएको थियो। चैत महिनामा हप्तामा दुई दिन उडान हुने र वैशाख महिनादेखि यात्रु संख्या अनुसार चार दिनसम्म सेवा बढ्न सक्ने इन्चार्ज सुनारले बताए। विमानस्थलको धावनमार्ग ७५० मिटर मात्र भएका कारण साना जहाजले मात्रै सेवा दिने अवस्था रहेको छ। विमानस्थलको स्तरोन्नति र विस्तारका लागि विस्तृत परियोजना प्रतिवेदन (डीपीआर) तयार गरिएको छ। यसमा धावनमार्ग १ हजार २५० देखि १ हजार ५ सय मिटर लम्ब्याउने प्रस्ताव छ। यसका लागि चार बिघा जग्गा अधिग्रहण प्रक्रिया अघि बढिरहेको छ। सरकारले बजेट समेत विनियोजन गरेको छ। साबिक राप्ती अञ्चलको पुरानो विमानस्थल हो। यो विमानस्थल २०११ सालदेखि सञ्चालन हुँदै आएको छ।
बाजुरामा चितुवाको आक्रमणबाट बालकको मृत्यु,बाजुरा : चितुवाको आक्रमणबाट बाजुरामा एक बालकको मृत्यु भएको छ। खप्तड छेडेदह गाउँपालिका३ धुर्तोलाका ८ वर्षीय विजय रावतको आइतबार साँझ चितुवाको आक्रमणबाट मृत्यु भएको जिल्ला प्रहरी कार्यालयले जनाएको हो। प्रहरीका अनुसार घर नजिकै आँगनमा खेलिरहेका बालकलाई चितुवाले आक्रमण गर्दा घटनास्थलमै मृत्यु भएको छ । मृतकको शव परीक्षणका लागि जिल्ला अस्पताल बाजुरा ल्याइएको छ।
सुरु भयो नुवाकोटको लामो र ठूलो सिन्दुरे जात्रा,"नुवाकोट : नुवाकोटको सबैभन्दा ठूलो जात्रा सुरु भएको छ। लामो अवधिसम्म मनाइने प्रसिद्ध सिन्दुरे जात्रा सुरु भएको हो। विदुर नगरपालिका२ टाकुरोस्थित भैरवी मन्दिर नजिकै रहेको भगवतीको मन्दिर परिसरमा नारायणजात्रा गरिएसँगै प्रसिद्ध सिन्दुरे जात्रासमेत सुरु भएको हो। पर्यटकीय तथा धार्मिक, ऐतिहासिक तथा पौराणिक महत्व रहेको नुवाकोटमा लामो समयसम्म सिन्दुरे जात्रा मनाइन्छ। नुवाकोटकै प्रमुख धार्मिक जात्राको परिचय पाएको सिन्दुरे जात्रा १५ दिनसम्म चल्छ। जात्राको पहिलो दिन नारायण देवता शेराबेसीस्थित ब्रमायणी मन्दिर गएर वैशाख पूर्णिमाको पर्सिपल्ट द्वितीयाको दिन भैरवी मन्दिरका धामीधमिनीलाई सिन्दुर हालेर सो जात्रा मनाइने परम्परा रहेको स्थानीयवासी महेन्द्र श्रेष्ठको भनाइ छ। उनका अनुसार वैशाख शुक्ल पूर्णिमाको दिन नुवाकोटिस्थत भैरवी मन्दिरको रथ देवीघाटको जालपा देवीको मन्दिरमा पुर्याएपछि भव्यतासाथ प्रारम्भ हुने सिन्दुरे जात्राको मेलामा वैशाख शुक्ल पूर्णिमाका द्वितीयाको दिन भैरवी मन्दिरमा सिन्दुर खेलिन्छ। चैत शुक्ल चतुर्दशीको दिन ऐतिहासिक साततले दरबारसँगै रहेको भैरवी मन्दिरमा गरिने सिन्दुरे जात्राको निम्तो स्वरूप बहिनी भैरवीले त्रिशूली र तादी नदकिो सँगमस्थल देवघिाटमा रहेको दिदी जालापादेवीलाई बोलाउन गएको भन्ने किंवदन्ती रहेको द्वारे महेन्द्रकुमार शाहीको भनाइ छ। सिन्दुरे जात्रा पाँच सय वर्ष भन्दा पुरानो रहेको बुढापाकाहरू बताउँछन्। जालपादेवीबाट फर्किएका धामी, धमिनी स्थानीय धरमपानीको पाटीबाट बाजागाजासहित भैरवी मन्दिर परिसरमा पुगेपछि सरकारी अधिकारीको सहभागितामा सिन्दुरे जात्रा गरिन्छ। सिन्दुरे जात्रासहित तलेजु भवानीको मन्दिरमा रथ भित्राउने चलन रहेको छ। द्वितीयाको राति धामीले भैरवी परिसरमा रांगा र बोकाको बली चढाउने धार्मिक चलन छ। देवीघाटमा पनि भैरवीका पुजारी धामीले जालपादेवीको मन्दिरमा जिउँदो राँगो, बोका र माछाको भोग दिन्छन्। यसैबीच नुवाकोटको ऐतिहासिक क्षेत्र भैरवीमा मनाइने वर्ष बन्धन२०८१ अर्थात् सिन्दुरे जात्राको सार्वजनिक तालिका अनुसार जात्रा भइरहेको छ। लामो जात्राको रुपमा स्थापित यसवर्षको सिन्दुरे जात्रा फाल्गुन शुक्ल पूर्णिमादेखि सुरु भएर २०८२ को वैशाख कृष्ण दशमीको दिन लिङ्गो ढालेपछि सकिन्छ। प्रसिद्ध भैरवी मन्दिर परिसरमा आयोजित कार्यक्रममा विदुर नगरपालिका२ का वडाध्यक्ष दीपक कायस्थ र नेपाल सरकारका प्रतिनिधि (द्वारे) नुवाकोट दरबार मौला अमालका प्रमुख महेन्द्रकुमार शाहीले संयुक्त रूपमा जात्राको कार्यक्रम तालिका सार्वजनिक गरेका हुन्। यस जात्राको अवलोकन गर्न काठमाडौं, रसुवा, धादिङ, चितवन, तनहुँ लगायत विभिन्न जिल्लाबाट हजारौं सर्वसाधारणको सहभागिता रहने गर्दछ।"
एमालेको मोटरसाइकल र्यालीले तीनकुने क्षेत्रको ट्राफिक अस्तव्यस्त,"काठमाडौं : नेकपा एमालेको मोटरसाइकल र्यालीका कारण तीनकुने क्षेत्रको ट्राफिक अस्तव्यस्त बनेको छ। एमालेको भातृसंस्था युवा संघको अगुवाइमा राजावादीहरूको हिंसाविरुद्ध मोटरसाइकल र्याली आयोजना गरिएको एमालेले जनाएको छ। मोटरसाइकल र्यालीबाट सिनामंगलकोटेश्वर चल्ने रिङरोड क्षेत्र र कोटेश्वरबानेश्वर चल्ने सडक अस्तव्यस्त बनेको हो। एमाले महासचिव शंकर पोखरेलले राजावादी प्रदर्शनका विरुद्ध देशभरि जागरणसभा र मोटरसाइकल र्याली आयोजना गरेको जानकारी दिए। महासचिव पोखरेलले गणतन्त्र जिन्दावाद, प्रतिगमन मुर्दावाद, हिंसा, हत्या र लुटपाट मुर्दावाद, जन्मसिद्ध श्रेष्ठता अस्वीकार छैन, दास र रैती बन्न मन्जुर छैन लगायतका नारा सार्वजनिक गरेका थिए।"
"ट्रेड युनियन कांग्रेसले भन्यो, राजावादीले अन्नपूर्ण मिडिया माथि गरेको आक्रमण असह्य","काठमाडौं : नेपाली कांग्रेस आबद्ध ट्रेड युनियन कांग्रेसको टोलीले राजावादीहरूले क्षति पुर्याएको अन्नपूर्ण मिडियाको स्थलगत अवलोकन गरेको छ। ट्रेड युनियन कांग्रेसका महासचिव अजयकुमार राईको नेतृत्वमा आएको टोलीले क्षतिग्रस्त अन्नपूर्ण मिडियाको स्थलगत अवलोकन गरेको हो। राजावादी आन्दोलनकारीले चैत १५ गते अन्नपूर्ण पोस्टको कार्यालयमा तोडफोड र आगजनी गरेको थियो। अवलोकनपश्चात महासचिव राईले अन्नपूर्ण मिडियामाथि राजावादीहरूले गरेको आक्रमण भर्त्सनायोग्य रहेको बताए। उनले लोकतन्त्रको विकल्प राजतन्त्र कदापि हुन नसक्ने बताए। महासचिव राईले सञ्चार माध्यम र पत्रकारहरू माथिको आक्रमण असह्य हुने बताए। सरकारले मिडिया हाउस र पत्रकारलाई सुरक्षाको प्रत्याभूति गराउनुपर्छ, उनले भने। ट्रेड युनियन कांग्रेसका कोषाध्यक्ष सञ्जय दाहाल र नेपाल यातायात मजदुर संघका अध्यक्ष धर्मराज भण्डारीले समेत राजावादीहरूले अन्नपूर्ण मिडियामाथि गरेको आक्रमणको भर्त्सना गरेका थिए। ट्रेड युनियन कांग्रेसको टोलीलाई अन्नपूर्ण पोस्टका प्रधान सम्पादक अखण्ड भण्डारी र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए।"
काठमाडौंमा ईदको उल्लास (तस्बिर),काठमाडौं : इस्लाम धर्मावलम्बीको महान पर्व ईदउलफित्र आज मनाइएको छ। ईदको अवसरमा काठमाडौंको घण्टाघर लगायतका कश्मिरी मस्जिद परिसरमा मुस्लिम समुदाय नमाज पढ्न बिहानै घुईँचो लागेको हो। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना ब्रत बसेका थिए । जसलाई रोजा भनिन्छ । एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन् । ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाएका छन् । विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिँदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ । ईस्लामिक पात्रो अनूसार हिजरी संवतको रमदान महिनाभर व्रत बसेका इस्लाम धर्मावलम्बीले सौव्वाल महिनाको पहिलो तारिखमा इद मनाउँने गर्छन्।ईद पर्वको अवसरमा आज नेपाल सरकारले सार्वजनिक बिदा दिएको छ। हेर्नुहोस् काठमाडौंको घण्टाघरमा देखिएका दृश्य । तस्बिर : अभिशेक महर्जन
जिपबाट खसेर एक जनाको मृत्यु,"डोटी : डोटीमा चलिरहेको बोलेरो जिपबाट खसेर एक जनाको मृत्यु भएको छ। मृत्यु हुनेमा आदर्श गाउँपालिका२ कुचेडाका गाडी साहु ३४ वर्षीय ज्ञानेन्द्र बहादुर बोहरा रहेका छन्। सोमबार बेलुकी ६ बजेतिर दिपायलबाट आदर्श गाउँपालिकातर्फ जाँदै गरेको सुदूरपश्चिम प्रदेश ०१००१ च ४११८ नम्बरको बोलेरो जिपको पछाडिको ढालामा बसिरहेका बोहराको ढालाबाट खस्दा मृत्यु भएको जिल्ला प्रहरी कार्यालयले जनाएको छ। जिपबाट खसेका उनलाई तत्कालै उपचारका लागि दिपायलस्थित शैलेश्वरी अस्पतालमा ल्याइएको र उपचारका क्रममा डाक्टरले मृत घोषणा गरेको प्रहरीले जनाएको छ। जिपबाट खस्दा उनको छाती र टाउकोमा चोट लागेको थियो। आदर्श गाउँपालिका३, नुवाकोटका २३ वर्षीय गाडी चालक विराज भट्टलाई गाडीसहित प्रहरीले नियन्त्रणमा लिएको सूचना अधिकारी प्रहरी उपरीक्षक भिमलाल भट्टराईले बताए।"
आजको मौसम : वर्षा र हिमपातको सम्भावना के छ ?,"काठमाडौं : हाल देशमा पश्चिमी वायुको आंशिक प्रभाव रहेको छ । जसका कारण लुम्बिनी प्रदेश, कर्णाली प्रदेश, सुदूरपश्चिम प्रदेशलगायत देशका पहाडी भूभागमा आंशिक बदलीको संभावना रहेको छ। बाँकी भूभागको मौसम मुख्यतया सफा रहेको मौसम पूर्वानुमान महाशाखाले जनाएको छ । आज कोशी प्रदेश र गण्डकी प्रदेशको पहाडी भूभागको एकदुई स्थानमा मेघगर्जन र चट्याङसहित हल्का वर्षा तथा उच्च पहाडी र हिमाली भूभागका एकदुई स्थानमा हल्का हिमपातको सम्भावना रहेको छ । यसबाट दैनिक जनजीवन,कृषि, स्वास्थ्य, सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुन सक्ने असरबाट बच्न आवश्यक उपाय र सतर्कता अपनाउन महाशाखाले अनुरोध गरेको छ ।"
राजावादीविरुद्ध एमालेको मोटरसाइकल र्याली (फोटो फिचर),"काठमाडौं : नेकपा एमालेले राजावादीको गतिविधिविरुद्ध मोटरसाइकल र्याली गरेको छ। एमालेको भातृसंस्था युवा संघको अगुवाइमा एमालेले काठमाडौंको तीनकुनेबाट मोटरसाइकल र्याली आयोजना गरेको हो। एमाले महासचिव शंकर पोखरेलले राजावादी प्रदर्शनका विरुद्ध देशभरि जागरणसभा र मोटरसाइकल र्याली आयोजना गरेको जानकारी दिए। महासचिव पोखरेलले गणतन्त्र जिन्दावाद, प्रतिगमन मुर्दावाद, हिंसा, हत्या र लुटपाट मुर्दावाद, जन्मसिद्ध श्रेष्ठता अस्वीकार छैन, दास र रैती बन्न मन्जुर छैन लगायत नारा सार्वजनिक गरेका थिए।"
सशस्त्र प्रहरी देश र जनताको सुरक्षामा प्रतिबद्ध छ: आईजीपी अर्याल,"धरान : सशस्त्र प्रहरीका आईजीपी राजु अर्यालले जस्तोसुकै परिस्थितिमा पनि सशस्त्र प्रहरी देश र जनताको सुरक्षामा प्रतिबद्ध भएको बताएका छन्। सोमबार सुनसरीको पकलीस्थित नम्बर१ बराह बाहिनि मुख्यालयको २४ औं स्थापना दिवसलाई सम्बोधन गर्दै उनले उक्त कुरा बताएका हुन्। सशस्त्र प्रहरी देशको बिसम परिस्थितिमा जन्मिएको स्मरण गर्दै आईजीपी अर्यालले देश र जनताको रक्षा गर्न र शान्ति सुरक्षा प्रदान गर्न कसैसँग सम्झौता नगर्ने बताए। उनले देश र जनताको सुरक्षामा सतिसाल झैँ खडा हुन पनि सशस्त्र प्रहरीहरूलाई निर्देशन दिएका छन्। अर्यालले नेपालभारत सीमा क्षेत्रमा हुने चोरी तस्करी नियन्त्रण गर्न र प्रतिबन्धित लागूऔषध कारोबार निमिट्यान्न बनाउन पनि कोशी प्रदेशका सशस्त्र प्रहरीलाई निर्देशन दिए। आईजीपी अर्यालले जनताको सुरक्षामा खटिने सशस्त्र प्रहरीलाई आर्थिक लेनदेनका क्रियाकलापमा नलाग्न पनि सचेत गराएका छन्। उनले राजस्व छलि गर्नेहरूलाई पक्राउ गर्नुका साथै अवैध समान बरामद गरी सरकारी आम्दानी बढाउनेतर्फ ध्यान दिन निर्देशन दिए। आईजीपी अर्यालले चैत १३ गते इटहरीको सेन्टर प्लाजामा भएको आगलागीमा फसेका ११ जनाको सकुशल उद्धार कार्यमा खटिएका सशस्त्र प्रहरी वरिष्ठ उपरीक्षक मनिष थापा, सशस्त्र प्रहरी उपरीक्षक विक्रम हुमागाईं र सशस्त्र प्रहरी सहायक हवलदार भरत काफ्लेलाई पुरस्कार प्रदान गरे।"
"सुरक्षा संवेदनशीलतामा लापरबाही, किन दिइयो तीनकुनेमा प्रदर्शन गर्न ?","काठमाडौं : काठमाडौं उपत्यकाको मध्यक्षेत्रमा पर्ने तीनकुने चोकको दायाँतर्फ संघीय संसद् भवन छ । बायाँतर्फ छ, त्रिभुवन अन्तर्राष्ट्रिय विमानस्थल । विमानस्थलदेखि गैरीगाउँ (तीनकुने) सम्मको क्षेत्र निकै संवेदनशील छ । अर्थात्, मुलुकको सुरक्षा राडारभित्र पर्छ, सिनामंगल र तीनकुने क्षेत्र । मध्यभागस्थित सिनामंगलमा छन्, नेपाल आयल निगमको हवाई इन्धन भण्डारण डिपो र काठमाडौं मेडिकल कलेज । गैरीगाउँमा छ, पेट्रोलपम्पसँगै सञ्चार कार्यालय, शैक्षिक प्रतिष्ठान । झन्डै दुई किलोमिटरको दूरीभित्र यी सबै पर्छन् । सुरक्षा विज्ञहरूका अनुसार विमानस्थल र विमानस्थलको तीन किलोमिटर वरिपरिको क्षेत्रलाई अति संवेदनशील रूपमा लिइन्छ । सुरक्षा राडारभित्र पर्ने तीनकुने क्षेत्रमा विशेष सुरक्षा योजना हुनुपर्छ । उच्च प्रविधिका सीसीटिभी क्यामरा जडानयुक्त हुनुपर्छ । तर, यही अति संवेदनशील क्षेत्रमा राजसंस्था पुनस्र्थापनाका लागि संयुक्त जनआन्दोलनको नाममा विरोध प्रदर्शन गर्न अनुमति दिइयो । जसका कारण शुक्रबार अति संवेदनशील क्षेत्र तीनकुने रणभूमिमा परिणत भयो । राजावादीका नाममा भएको आन्दोलनका क्रममा उच्छृंखल र अराजक प्रदर्शन र सो प्रदर्शनलाई नियन्त्रणमा लिन प्रहरीले प्रहार गरेको अश्रुग्यासको पिरोबाट स्थानीय बासिन्दा, यात्रु मात्र होइन पर्यटकहरूसमेत प्रभावित भए । नियमित र व्यवस्थित मानिएको उडान क्षेत्र पनि केहीबेर अवरुद्ध भयो । राष्ट्रियअन्तर्राष्ट्रिय उडान भइरहने संवेदनशील क्षेत्रमा विरोध प्रदर्शन गर्न दिँदा कुनै बेला नियमित उडान रद्द हुने, ढिला हुने वा उडान अवरोध हुन सक्छ । यात्रुहरूको आवागमनमा बाधा पुग्छ । यस्तो संवेदनशील क्षेत्रमा विरोध प्रदर्शनको अनुमति दिनु विल्कुल गलत हो । विमानस्थल वरपरको क्षेत्रलाई स्थायी रूपमा प्रदर्शन निषेधित क्षेत्र घोषणा गर्नु र्छ, पूर्वगृहसचिव मैनाली भन्छन्, सुरक्षा दृष्टिले तीनकुनेलाई प्रदर्शन निषेधित क्षेत्र घोषणा गर्नु उपयुक्त हुन्छ । तीनकुनेमा नभई अन्यत्र शान्तिपूर्ण प्रदर्शनको अनुमति दिन सकिन्छ । ठूलो परिमाणमा इन्धन भण्डारण गरिएको क्षेत्र हो, सिनामंगल र तीनकुने । अराजक भीडले आगजनी गर्न सक्ने जोखिम भएकाले सिनामंगल, तीनकुने क्षेत्रमा प्रदर्शन गर्न दिन नहुने विज्ञहरूको सुझाव छ । नेपाल प्रहरीका पूर्वप्रहरी नायब महानिरीक्षक (डीआईजी) हेमन्त मल्ल ठकुरीले तीनकुने क्षेत्रमा प्रदर्शन गर्न अनुमति दिने सन्दर्भमा बेलैमा विचार गर्नुपर्ने बताउँछन् । प्रदर्शनका क्रममा उच्छृंखलहरूको घूसपैठ पनि हुन सक्ने भएकाले कहाँ प्रदर्शनस्थल तोक्ने ? भन्नेमा निकै विचार पुयाउनुपर्छ । प्रदर्शनका कारण यातायात पनि अवरुद्ध हुन पुग्यो भने सर्वसाधारण आयोजक मात्र होइन सरकारप्रति पनि असन्तुष्ट हुन्छन, पूर्वडीआईजी ठकुरीले भन्छन्, प्रदर्शनस्थल त्यो ठाउँलाई तोक्नुपर्छ जहाँ यातायात आवागमनमा पनि असर नगरोस् । शान्तिपूर्ण प्रदर्शन गर्न पाउने मौलिक हकको पनि सम्मान हुन सकोस् । सुरक्षा संवेदनशीलताका साथै ट्राफिक व्यवस्थापन पक्षलाई पनि दृष्टिगत गरी प्रदर्शनस्थल तोक्नुपर्ने पूर्वडीआईजी ठकुरीको सुझाव छ । तीनकुने नै किन रोजिन्छ ? उपत्यकाका तीन जिल्ला काठमाडौं, भक्तपुर र ललितपुरको संगमस्थल हो, तीनकुने क्षेत्र । जुन अहिले राजनीतिक दल तथा अन्य विभिन्न समूहरूका लागि विरोध प्रदर्शनको रोजाइ क्षेत्र बनेको छ । नेपाल प्रहरीका पूर्वनायव महानिरीक्षक (डीआईजी) केशव अधिकारी नेपालीका साथै विदेशीहरूको पनि आवागमन हुने क्षेत्रमा प्रदर्शन गर्दा राष्ट्रियअन्तर्राष्ट्रिय क्षेत्रमा व्यापक प्रभाव पर्ने भएकाले तीनकुने क्षेत्रमा प्रदर्शन गर्न चाहने बताउँछन् । पूर्वडीआईजी हेमन्त मल्ल ठकुरी उपत्यकाका तीन जिल्लाको केन्द्रस्थल भएकाले प्रदर्शन गर्ने रोजाइ स्थल तीनकुने हुन पुगेको बताउँछन् । आयोजकहरूले आमसभा वा विरोध प्रदर्शन बजारको केन्द्र वा मानवबस्ती आसपास नै रोज्छन्, पूर्वडीआईजी ठकुरी भन्छन्, आयोजकहरूलाई पनि आफ्नो शक्ति देखाउनुपर्ने हुन्छ । यो पनि पढ्नुहोस झन्डैले जोगियो हवाई डिपो, सार्नमा अझै ढिलाइ तीनकुने क्षेत्र सुरक्षाको दृष्टिले निकै संवेदनशील मानिन्छ । जुन क्षेत्रमा जुलुस प्रदर्शनस्थलका लागि उपयुक्त नभएको सुरक्षा विज्ञहरू बताउँछन् । यसअघि विवादस्पद व्यवसायी दुर्गा प्रसाईंको नेतृत्वमा ०८० मंसिर ८ गत तीनकुनेमा प्रदर्शनको नाममा निषेधित क्षेत्रतर्फ प्रवेश गर्ने र सार्वजनिक सम्पत्तिमा क्षति पुर्याउने मनसायले कार्यक्रम गर्न लागेको सूचना पाएपछि जिल्ला प्रशासन कार्यालय काठमाडौंले रोक लगाएको थियो । मेडिकल व्यवसायी प्रसाईंको नेतृत्वमा बल्खुमा भएको प्रदर्शन हिंसात्मक भएकाले दुई पनि पछि नै तीनकुने क्षेत्रमा पनि प्रदर्शन गर्ने घोषणा गर्दा प्रशासनले पूर्व सजगता अपनाएको थियो । तत्कालीन सहायक प्रमुख जिल्ला अधिकारी रवीन्द्रप्रसाद आचार्यले प्रेस विज्ञप्ति जारी गर्दै गलत मनसायका साथ कार्यक्रम गर्नका लागि स्थानीय प्रशासनबाट उक्त स्थल प्रयोग गर्ने अनुमति प्रदान नगरिएको सूचित गरेका थिए । तर, यही क्षेत्रमा शुक्रबार जिल्ला प्रशासन कार्यालयबाट प्रदर्शन अनुमति दिँदा दुई जनाकोे ज्यान गएको छ । पूर्वगृहसचिव मैनाली तीनकुने क्षेत्रमा प्रदर्शन गर्न अनुमति दिनु नै गलत भएको बताउँछन । त्रिभुवन विमानस्थल नजिकै रहेकाले प्रदर्शनका क्रममा हुने तोडफोड, हुलहुज्जत, हिंसाले अन्तर्राष्ट्रिय क्षेत्रमा समेत नकारात्मक सन्देश प्रवाह हुने सुरक्षा विज्ञहरू बताउँछन् । सुरक्षात्मक राडारमा किन अनुमति ? नागरिकको विचार र अभिव्यक्तिको स्वतन्त्रता तथा बिना हातहतियार शान्तिपूर्वक भेला हुने मौलिक हकको उपभोग र सोको सम्मान गर्नुपर्ने भए तापनि सुरक्षा संवेदनशीलतालाई ख्याल गर्नुपर्ने सुरक्षा विज्ञहरू बताउँछन् । प्रदर्शन गर्नुअघि नै सुरक्षा निकायसँग समन्वय गरी शान्तिपूर्ण, मर्यादित, अनुशासित एवं व्यवस्थित रूपमा सञ्चालन गर्ने सुनिश्चिततासहित लिखित रूपमा माग गर्नुपर्ने व्यवस्था छ । तर, जिल्ला सुरक्षा समितिले संवेदनशील मानिएको तीनकुनेमा शुक्रबार प्रदर्शन गर्ने अनुमति दिनु त्रुटिपूर्ण भएको विज्ञहरूको भनाइ छ । तीनकुने क्षेत्र आफैंमा संवेदनशील क्षेत्र हो, पूर्वडीआईजी अधिकारी भन्छन्, यस्तो संवेदनशील क्षेत्रमा भएको जुलुस वा विरोध हिंसात्मक हुन थालेपछि सरकारले वा आयोजकले एकले अर्कोलाई जिम्मा लिनुपर्ने बताउँछन् । आफूहरू पन्छिने भएकाले प्रदर्शन गर्न अनुमति दिनुअघि नै विचार गर्नुपर्छ । पूर्वडीआईजी अधिकारी जुलुस तथा विरोध प्रदर्शनका लागि कुनकुन क्षेत्रमा अनुमति दिनेनदिने पनि घोषणा गर्नुपर्ने बताउँछन् । उनी भन्छन्, विज्ञहरूसँग अन्तरक्रिया वा अध्ययन गर्न सकिन्छ । स्थानीय प्रशासनले स्थायी रूपमै कुनकुन क्षेत्र प्रदर्शनस्थल घोषणा गर्न सकिन्छ । तीनकुनेमा राजावादीले निजी घरमा आगजनी गरेपछि शुक्रबार एयरपोर्टमा धुवाँ फैलियो । धुवाँमै उडान भर्दै बुद्ध एयरको विमान (रातो घेरामा) । संवेदनशील मानिएको तीनकुने क्षेत्रको सट्टा सिफलमा प्रदर्शनको अनुमति दिन सकिन्छ । शान्ति सुरक्षामा गम्भीर असर पार्ने गरी प्रचलित कानुन विपरीतका गतिविधि गरेमा कानुनबमोजिम कारबाही गरिने हुँदा सर्वसाधारण पनि कुनै पनि प्रकारका गैरकानुनी गतिविधिहरूमा सहभागिता जनाउन नहुने विज्ञहरूको सुझाव छ । पूर्वडीआईजी अधिकारी भन्छन्, संसद् भवन, अन्तर्राष्ट्रिय विमानस्थल क्षेत्र भनेको राष्ट्रिय सुरक्षाको राडार क्षेत्रभित्र पर्छन् । तीनकुने क्षेत्र राष्ट्रिय सुरक्षाको राडारभित्र पर्ने भएकोले आमसभा, विरोधसभा, जुलुस प्रदर्शन गर्न दिनु हुँदैन । यसमा सरकार गम्भीर हुनुपर्छ । सिनामंगलस्थित आयल निगमको इन्धन डिपोमा ७० लाख लिटर इन्धन भण्डारण क्षमता रहेको छ । इन्धन डिपोमा ६ वटा भर्टिकल ट्यांक र ८ वटा अन्डरग्राउन्ड ट्यांक छन् । त्यस्तै गैरीगाउँस्थित पेट्रोलपम्पमा पनि लाखौं लिटर क्षमता इन्धन भण्डारण हुन्छ । उपभोक्ता हित संरक्षण मञ्चका महासचिव विष्णुप्रसाद तिमिल्सिना हवाई इन्धन डिपो तथा पेट्रोलपम्पमा आगजनी भएको अवस्थामा विमानस्थलदेखि बानेश्वरसम्मको क्षेत्र ध्वस्त हुने बताउँछन् । सिनामंगलको इन्धन डिपो र गैरीगाउँको पेट्रोलपम्पमा आगजनी भएमा विमानस्थलदेखि संसद् भवनसम्मको बस्ती सखाप हुन्छ, वरिष्ठ अधिवक्ता तिमिल्सिना भन्छन्, सरकारले सूचना प्रकाशित गरी विमानस्थल तथा एयर नेभिगेसन सेवा सञ्चालनसँग सम्बन्धित क्षेत्रको सम्पूर्ण वा कुनै भागलाई हवाई सुरक्षाको दृष्टिले पनि आमसभा, जुलुस, विरोध प्रदर्शनका लागि स्थायी रूपमै निषेधित क्षेत्र घोषणा गर्नुपर्छ । सिनामंगल तीनकुने क्षेत्र राष्ट्रिय सुरक्षाको राडारभित्र पर्छ । यस्तो क्षेत्रमा आमसभा, विरोधसभा, नारा जुलुस प्रदर्शन गर्न दिनु गलत हो । यसमा सरकार गम्भीर हुनुपर्छ । केशव अधिकारी, पूर्वडीआईजी नेपाल प्रहरी अति संवेदनशील क्षेत्र मानिन्छ, सिनामंगलतीनकुने क्षेत्र । यो क्षेत्रमा प्रदर्शन गर्न नपाइने गरी स्थायी रूपमै निषेधित क्षेत्र घोषणा गर्नुपर्छ । उमेशप्रसाद मैनाली, पूर्वगृहसचिव सिनामंगलस्थित हवाई इन्धन डिपो एवं गैरीगाउँको पेट्रोलपम्पमा आगजनी भए विमानस्थलदेखि संसद् भवनसम्मको क्षेत्र ध्वस्त हुन्छ । सरकारले सूचना प्रकाशित गरी निषेधित क्षेत्र घोषणा गर्नुपर्छ । विष्णुप्रसाद तिमिल्सिना, महासचिव, उपभोक्ता हित संरक्षण मञ्च शान्तिपूर्ण आमसभा प्रदर्शनस्थल त्यो ठाउँलाई तोक्नुपर्छ जहाँ यातायात आवागमनमा पनि असर नगरोस् । शान्तिपूर्ण प्रदर्शन गर्न पाउने मौलिक हकको पनि सम्मान हुन सकोस् । हेमन्त मल्ल ठकुरी, पूर्वडीआईजी, नेपाल प्रहरी"
"आज सार्वजनिक बिदा, इस्लाम धर्मावलम्बीहरु ईदउलफित्र मनाउँदै","काठमाडौं : सरकारले आज सार्वजनिक बिदा दिएको छ। गृह मन्त्रालयका प्रवक्ता एवं सहसचिव रामचन्द्र तिवारीले इस्लाम धर्मावलम्बीको पर्व ईदका अवसरमा २०८० माघ २९ को नेपाल राजपत्रमा प्रकाशित सूचनाअनुसार आज सार्वजनिक बिदा दिइएको जानकारी दिए। इस्लाम धर्मावलम्बीहरूका लागि सबैभन्दा पवित्र महिना रमजानको समापनसँगै मुस्लिम समुदायले आज ईद उल फित्र अर्थात ईद मनाउँदै छन्। हिजरी पात्रो अनुसार रमजानको अन्त्यमा मनाइने यो पर्व प्रार्थना, भेटघाट, नयाँ लुगा र मिठाइ आदानप्रदान गरेर उत्सवको रूपमा मनाउने गरिन्छ। ईदउलफित्र मनाउनका लागि आज मुस्मिलम समुदाय ईदगाह वा मस्जिद मा भेला भएर सामूहिकरुपमा नमाज पढ्ने गर्दछन्। मुसलमानहरुले धार्मिक ग्रन्थ कुरान अवतरणको सुरुवात भएको यो महिनालाई रमजान (रोजाउपवास) लिने महिना समाप्त भएको भोलिपल्ट ईदउलफित्र मनाउने गरेका छन्। यो पर्वका लागि मुसलमान समुदायले एक महिना व्रत बसेका थिए। जसलाई रोजा भनिन्छ। एक महिनासम्म चल्ने रमजान पर्वमा मुसलमान समुदाय दिनमा निराहार बस्ने गर्दछन्। हाल उर्दू क्यालेण्डरअनुसार हिजरी सम्बत् १४४७ हो। रमजान महिना नवौं महिना हो। रमजान महिनामा नै मुस्लमानको सबैभन्दा ठूलो ग्रन्थ कुरान अवतरण भएको हो। दान दिनु गरिब र दीन दुःखीलाई सेवा गर्नु यो महिनाको ठूलो विशेषता मानिन्छ। ईदलाई मुस्लिम समुदायले आपसी सद्भाव र शुभकामना आदानप्रदान गरी हर्षोल्लासका साथ मनाउने गरेका छन्। विशेष नमाज पढिसकेपछि आफूभन्दा ठूलावडाबाट आशीर्वाद लिने र आफूभन्दा सानालाई आशीर्वाद दिंदै मिष्ठान्न एवं स्वादिष्ट परिकार खाने र खुवाउने परम्परा यस पर्वमा रहेको छ। एक महिनासम्म चल्ने रमजानमा मुस्लिम धर्मालम्वीहरुले सूर्य उदाउनुभन्दा लगभग दुई घण्टाअगाडि केही खानेकुरा (सेहरी) खाई सुरु हुने रोजा सूर्यास्तपछि सकिन्छ। रोजाको समयमा दिनभर मुसलमानहरु निराहार बस्नुपर्छ। रोजा लिनेहरुले आफ्ना पाँचै ईन्द्रीयहरुमा नियन्त्रण राखी दिनभरि निराहार बस्नुपर्ने मान्यता रहेको छ।"
"झन्डैले जोगियो हवाई डिपो, सार्नमा अझै ढिलाइ","काठमाडौं : आन्दोलनकारी राजावादी र सुरक्षाकर्मीबीच शुक्रबार सिनामंगलमा झडप भयो। प्रहरीले प्रदर्शनकारीलाई तितरवितर पार्न टियर ग्यास हान्यो। प्रदर्शनकारी (राजावादी)हरूले टियर ग्यास टिपेर नेपाल आयल निगमको डिपोतिर फ्याक्यो। डिपो रहेको क्षेत्रमा धुवैधुवाँ भयो। हवाई इन्धन (एटीएफ) भएर मात्रै डिपो जोगियो, नेपाल आयल निगम, हवाई इन्धन डिपो सिनामंगल प्रमुख इन्जिनियर प्रदीपकुमार यादवले अन्नपूर्णसँग भने, पेट्रोल भइदिएको भए डिपो जान्थ्यो। त्यस पछि के हुन्थ्यो भन्न सकिन्नथ्यो। हवाई इन्धन पेट्रोलभन्दा कम प्रज्जवलनशील मट्टितेल जस्तै हुन्छ। त्यसैकारण मात्रै जोगिएको यादवको भनाइ छ। यसैकारण, सिनामंगलस्थित हवाई इन्धनको डिपो कति सुरक्षित भनेर पुनः प्रश्न उठेको छ। शुक्रबारको प्रदर्शनमा आगो डिपोतिर फालिदिएको भए त्रिभुवन अन्तर्राष्ट्रिय विमानस्थल नै ध्वस्त हुन्थ्यो, नेपाल नागरिक उड्डयन प्राधिकरणका सूचना अधिकारी ज्ञानेन्द्र भूलले भने। यो डिपोलाई हजार्ड को संज्ञा दिँदै भूलले यसबाट दुर्घटना निम्त्याउन सक्ने जोखिम उच्च रहेको बताए। आयल निगम अन्तर्गतको करिब ५० वर्ष पुरानो सिनामंगल हवाई इन्धन डिपोको भण्डारण क्षमता ७ हजार ६ सय ६० किलोलिटर छ। हाल यहाँबाट दैनिक ४ सय किलोलिटर हवाई इन्धन बिक्री वितरण हुँदै आएको छ। यो डिपोमा १ हजार ६ सय किलोलिटरका तीनवटा, ७ सय ६० किलोलिटरका ३ वटा र ७० किलोलिटर क्षमताका ८ वटा इन्धन भण्डारण ट्यांकी छन्। यो डिपोले करिब १ महिनाका लागि हवाई इन्धन भण्डारण गर्न सक्ने क्षमता रहेको इन्जिनियर यादवले जानकार दिए। इन्धन भण्डारण हुने स्थान संवेदनशील क्षेत्रभित्र पर्छ। अहिलेको स्थानमा अवस्थित डिपोको कारण स्थानीय बासिन्दा, राजमार्ग एवं हवाई उड्डयन क्षेत्रमा समेत त्रास छ। त्यसैकारण, ०८१ साउन २८ गतेको मन्त्रिपरिषद् बैठकले एक वर्ष भित्रमा हवाई इन्धन डिपो सुरक्षित र सुविधायुक्त स्थानमा सार्न निर्देशन दिएको थियो। अर्कोतर्फ, नागरिक उड्डयन प्राधिकरणले विमानस्थल विस्तार, स्तरोन्नति गरी फराकिलो र सुरक्षितअन्तर्गत विमानस्थलको मुख्य धावन मार्गमा विमान पुग्न प्रयोग गरिने समानान्तर मार्ग (प्यारालल ट्याक्सी वे) निर्माण गरिरहेको छ। अन्तर्राष्ट्रिय नागरिक उड्डयन संगठन (आईकाओ) र प्राधिकरणको गुरुयोजनाअनुसार मुख्य धावनमार्गको केन्द्रदेखि ट्याक्सी वे बीचमा दूरी १७२५ मिटर कायम गर्नुपर्ने अन्तर्राष्ट्रिय मापदण्ड छ। सो ट्याक्सी वे निर्माण गर्दा निगमको हवाई इन्धन डिपोको करिब आधा क्षेत्रफल हटाउनुपर्ने अवस्था छ। नियमअनुसार विमानस्थल रनवेको ७५ मिटरभन्दा दायाँ र बायाँ यस्तो खतरनाक डिपो राख्न नहुने भनिएको छ। यो एरियालाई संवेदनशील क्षेत्र भनिने प्राधिकरणका सूचना अधिकारी भूल बताउँछन्। रनवेको १५० मिटर दायाँ र बायाँ सेफ्टी एरियामा पनि यस्ता किसिमका प्रज्वनशील डिपो राख्न मिल्दैन। आयल निगमलाई पटकपटक डिपो सार्न अनुरोध गरिएको भूलले बताए। बजेटको अभाव र जग्गाको अभाव देखाउँदै निगम पन्छिदै आएको छ। यो ठाउँबाट डिपो उठाउनुको विकल्प नभएको डिपो प्रमुख इन्जिनियर यादव भन्छन्। विमानस्थलको धावनमार्गको यत्ति नजिक, मुख्य राजमार्गमा यस्तो डिपो कुनै हिसाबले पनि सुरक्षित हुन सक्दैन। शुक्रबारको प्रदर्शन र त्यसबाट भएको क्षतिबाट सरकारले पाठ सिक्नुपर्छ। यो ठूलो चुनौतीको विषय छ, यादवले भने। हवाई इन्धन डिपो प्रक्रिया अघि बढ्दै, डीपीआर २ महिनामा गत साउनमा सरकारको निर्देशनपछि सिनामंगल डिपो सार्ने प्रक्रिया अघि बढाइएको छ। विमानस्थल धावनमार्ग उत्तरपश्चिमतर्फ नेपाली सेनाको गल्फ कोर्ष नजिकै गुह्येश्वरीमा प्राधिकरणले ५० रोपनी जग्गा उपलब्ध गराएको छ। प्राधिकरणको तर्फबाट आयल निगमलाई उपलब्ध गराउने जग्गा दिइसकेको सूचना अधिकारी भूलले जानकारी दिए। डिपो सार्न दिएको क्षेत्र हाल भएको रनवेको उत्तर र पश्चिम कुना गुह्येश्वरीमा पर्छ, जुन रनवेबाट ५ सयमिटर टाढा छ। उक्त आयोजनको सुरुको अनुमानित लागत करिब ६ अर्ब भनिएको छ। उक्त आयोजनाका लागि प्राधिकरणले विस्तृत सम्भाव्यता प्रतिवेदन (डीपीआर) बनाउने जिम्मा पुल्चोक इन्जिनियरिङ क्याम्पसलाई दिइएको छ। गत मंसिरमा पुल्चोक इन्जिनियरिङसँग ५ महिनामा डीपीआर तयार गर्ने सम्झौताअनुसार अध्ययन भइरहेको छ। डीपीआर तयार हुन अझै करिब २ महिना लाग्ने यादवले बताए। हाल प्रस्तावित गुह्येश्वरी तर्फको जग्गामा निर्माण हुने डिपोमा ३ हजार किलोलिटर क्षमताका ५ वटा भण्डारण ट्यांक रहनेछन्। अत्याधुनिक प्रविधिसहितको उक्त नयाँ डिपो निर्माणका लागि डीपीआर बनाउन दुई संस्थाबीच १ करोड ९८ लाख ८४ हजार १ सय ८३ रुपैयाँ ७३ पैसामा सम्झौता भएको हो। यता, प्राधिकरणले निगमलाई भाडामा दिने भनेको जग्गामा दुवै पक्षबीच सम्झौता हुन सकेको छैन। प्राधिकरणले पशुपति क्षेत्र विकास कोषसँग करिब ८० वर्षका लागि लिजमा लिएको जग्गा मध्येबाट हवाई इन्धन डिपो सार्नका लागि ५० रोपनी जग्गा भाडामा उपलब्ध गराउन लागेको हो। तर, सरकारी नियमअनुसार सम्झौता भएको दिनबाट नै निगमले प्राधिकरणलाई भाडा बुझाउनुपर्ने हुन्छ। यसमा दुवै पक्षबीच कुरा नमिल्दा सम्झौता हुन नसकेको सिनामंगल डिपो प्रमुख यादवले जानकारी दिए। नियमअनुसार सम्झौता गर्ने बित्तिकै भाडा तिर्नुपर्ने हुन्छ। हामीले डिपो बनेर सञ्चालनमा नआएसम्म भाडा नतिर्ने भनेका छौं। हामीले भनेअनुसार प्रक्रिया अघि बढाउन प्राधिकरणले उक्त प्रस्ताव बोर्डमा पठायो। बोर्डबाट स्वीकृत भइसकेको छ, यादवले भने, अबको दुई हप्तामा जग्गा प्राप्तिसम्बन्धी प्राधिकरणसँग सम्झौता हुन्छ। स्थानान्तरण गरिने डिपो बनाउन ३ वर्ष लाग्ने अनुमान निगमको छ। सम्झौता भइनसकेको पनि तत्काललाई काम गर्ने गरी प्राधिकरणले तोकिएको ठाउँ निगमलाई जिम्मा लगाइयो भनेर लिखित रूपमा पत्र भने दिइसकेको छ। अस्तिको आन्दोलनमा झन्डै आगलागी भएन। यो प्रक्रिया अघि बढ्न यो संस्थाले मात्र चाहेर हुँदैन विभागीय मन्त्रीदेखि निगम नेतृत्व पनि लाग्नुपर्छ। नभए आज भोलिभन्दा समय जान्छ, यादवले भने। सरकारले डिपो सार्ने विषयलाई प्राथमिकतामा राखेको वाणिज्य सचिव गोविन्दबहादुर कार्कीले बताए। आगामी बजेटमा यसका लागि रकम छुट्ट्याउन मन्त्रालयले पहल गर्ने कार्कीले अन्नपूर्णलाई जानकारी दिए। प्राधिकरण र निगमले यो आयोजनालाई समन्वय र सहकार्यमा अघि बढाइरहेको सचिव कार्कीले बताए। शुक्रबारको भएको प्रदर्शनीमा आधा दर्जन स्थानमा आगजानी भए पनि अनगिन्ती स्थानमा तोडफोड भए। डेढ घन्टा एयरपोर्ट बन्द आन्दोलनका नाममा तीनकुने, सिनामंगल तथा एयरपोर्टसम्म भएको अराजक स्थितिले शुक्रबार १ घन्टा २४ मिनेट त विमानस्थल पूर्णरूपमा बन्द गरियो। दिउँसो ४ बजेर १३ मिनेटदेखि साढे ५ बजेसम्म विमानस्थल बन्द गरिएको भूलले बताए। तीनकुने क्षेत्रमा फालिएको अश्रुग्यास तथा आगलागीले भिजिबिलिटी कम हुँदा उडान र अवतरण बन्द गरिएको उनले भने। विमानस्थल बन्द हुँदा केही आन्तरिक उडान डाइभर्ट भएको र अन्तर्राष्ट्रिय केही जहाजहरू होल्डमा राखिएका थिए।"
