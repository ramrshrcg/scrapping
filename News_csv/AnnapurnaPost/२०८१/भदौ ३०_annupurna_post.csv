शीर्षक,विवरण
सहकारीको घोटाला गरेको आरोपमा अध्यक्ष पक्राउ,"विराटनगर : नेता र कर्मचारी मिलेर डुबाएको विराटनगरको माछापुच्छ्रे बचत तथा ऋण सहकारीका अध्यक्ष पक्राउ परेका छन्। रकम हिनामिनामा मुछिएका सहकारीका अध्यक्ष अमलेश कर्णलाई प्रहरीले पक्राउ गरेको हो। कर्णविरुद्ध यसअघि नै उजुरी परेको थियो। गत बुधबार पक्राउ परेका उनीमाथि प्रहरीले अनुसन्धानको थप प्रक्रिया अघि बढाएको छ। माछापुच्छ्रे सहकारीमा सर्वसाधारण बचतकर्ताले जम्मा गरेको ९ करोड २५ लाख रुपैयाँ नेता र कर्मचारीले घोटाला गरेको पाइएको छ। आफूलाई राजनीतिकर्मी, अधिकारकर्मी र सामाजिक अभियन्ता भन्नेहरु नै सहकारीका संचालक थिए। उनीहरुकै मिलेमतोमा बचतकर्ताको रकम हिनामिना हुँदा सहकारी डुबेको छ। सहकारीको कार्यालय १ वर्षदेखि बन्द छ। अध्यक्ष कर्णसहितका संचालक फरार भएका थिए। बचतकर्तासँग सम्पर्कविहीन भएका संचालकविरुद्ध प्रहरीमा उजुरी परेको थियो। त्यसकै आधारमा प्रहरीले कर्णलाई पक्राउ गरेको हो। अरु फरार नै छन्। सहकारीको रकम हिनामिना प्रकरणमा संचालक र व्यवस्थापक जोडिएका छन्। सहकारीले लगानी गरेको ऋण उठ्न नसक्ने अवस्था छ। सहकारीका अध्यक्ष कर्ण तत्कालीन विवेकशील साझा पार्टी मोरङका अध्यक्ष हुन्। उनी २ पटक विराटनगरको मेयरमा उठेका थिए। ठगी प्रकरणमा जोडिएका संचालक प्रभाकर थापा (संजय) नेपाली कांग्रेसका महासमिति सदस्य एवं कांग्रेस भातृ संगठन तरुण दल मोरङका सभापति हुन्। सहकारी संचालक भागेपछि कोशी प्रदेश सरकारी रजिष्ट्रार तथा प्रशिक्षण कार्यालयले गतवर्ष जिल्ला सहकारी संघ मोरङका सदस्य उमेश गुरुङको संयोजकत्वमा ४ सदस्यीय समिति गठन गरेर छानबिन गरेको थियो। छानबिनका क्रममा सर्वसाधारणले जम्मा गरेको ९ करोड २५ लाख ९१ हजार ६ सय १ रुपैयाँमध्ये अध्यक्षसहित ५ पदाधिकारीले ६ करोड २८ लाख ६३ हजार ८ सय २५ रुपैयाँ अपचलन गरेको देखिएको थियो। सो रकमको ५० प्रतिशत पूर्वसचिव तथा व्यवस्थापक अमित कार्की र बाँकी रकम अमलेश कर्ण, प्रभाकर थापा र राधादेवी लिम्बूबाट असुल गर्नुपर्ने प्रतिवेदन समितिले दिएको थियो। कार्कीले मात्रै ४ करोड ७३ लाख ७४ हजार रुपैयाँ हिनामिना गरेको छानबिन समितिको निष्कर्ष छ। समितिका अनुसार कार्कीले सहकारीको रकम आफ्नो बैंक खातामा राखेर कारोबार गर्थे। २ वटा बैंकको आफ्नो खाताबाट उनले ५ करोड २५ लाख रुपैयाँ शंकास्पद कारोबार गरेको देखिएको थियो। सहकारीका पूर्वसचिव तथा संचालक प्रभाकर थापाले १ करोड ६० लाख ३३ हजार ४ सय २ रुपैयाँ, अध्यक्ष अमलेश कर्णले १ करोड ४७ लाख ८३ हजार २ सय ७५ रुपैयाँ र कोषाध्यक्ष राधादेवी लिम्बूले १ करोड ४३ लाख ९९ हजार ९ सय ६६ रुपैयाँ हिनामिना गरेको प्रतिवेदन समितिले तयार पारेको थियो। सहकारीले लगानी गरेको ऋण असुल भएको अवस्थामा असुल भए बराबरको रकमको दायित्वबाट मुक्त गर्न सकिने र अपुग एवं नोक्सानी भएको रकम संचालकले बेहोर्नुपर्ने छानबिन समितिले औंल्याएको थियो। सहकारीले २ करोड ८१ लाख ६७ हजार ऋण असुल गर्नुपर्ने देखिन्छ। सहकारीविरुद्ध ९५ जना बचतकर्ताले प्रहरीमा उजुरी दिएका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले निवेदन आउने क्रम जारी रहेको बताए। उनले भने, उजुरी आउने क्रम अझै जारी छ। १ जनालाई पक्राउ गरेर ल्याएका छौं। थप अनुसन्धान हुँदैछ। अनुसन्धान सकिएपछि विस्तृत कुरा पत्ता लाग्छ। सहकारी संकटमा परेपछि सहकारीका अध्यक्ष कर्णले पत्नीसँग सम्बन्धविच्छेद गरेको बताइएको छ। कांग्रेस नेता एवं सहकारीका संचालक थापाले सहकारीको पैसाबाट झापाको धुलाबारीमा जग्गा किनेको देखिएको थियो। छानबिन समितिले विराटनगरका बासिन्दा थापाले झापाको धुलाबारी नगरपालिका२ मा १८ कट्ठा जग्गा खरिद गरेको फेला पारेको हो। जसमध्ये २ कित्ताको ९ कट्ठा जग्गा उनको श्रीमतीको नाममा छ। छानबिन समितिले थापा दम्पतीको जग्गा रोक्का राख्न सुझाव दिएको थियो। एकपक्षीय भएको भन्दै अध्यक्षसहितका पदाधिकारीले समितिको प्रतिवेदन स्वीकार गर्न मानेका थिएनन्।"
फूलबारीधनगढी नगरबस सेवाको उद्घाटन,धनगढी : निर्वाचनमा जितेपछि एकपछि अर्को नयाँ नयाँ काम गरिरहेका धनगढीका मेयर गोपाल हमालले उपमहानगर भएर पनि यातायात सुविधाबाट टाढा रहेको जनता जोडन ग्रामीण भेगमा नगरबस सञ्चनलन गरेका छन्। धनगढीका तीन स्थानीय तह जोडने गरी कैलारी गाउँपालिकाको हसुलीयाधनगढीको फुलबारी हुँदै क्याम्पस रोड र त्यसपछि गोदावरी नगरपालिकाको अत्तरिया जोडने गरी नगरबस सञ्चालन गरिन लागेको हो। धनगढी उपमहानगरपालिकाले ६ वटा नगरबस खरिद गरी निजी क्षेत्रलाई ठेक्कामा दिएको छ। नेपाल सरकारले तोकेको भाडाभन्दा महँगो लिन नपाउने गरी हरेक आधाआधा घण्टामा निश्चित समयमा छुट्ने गरी नगरबस सञ्चालनमा आएको हो। धनगढीको वडा नम्बर १९ को फुलबारी बसपार्कमा आज एक कार्यक्रमका बीच नगर उपपप्रमुख कन्दकला रानाले सिटि बजाएर र हरियोझण्डा दखाएर नगरबस सेवाको उद्घाटन गरिन्। उपहानगरलाई छिमेकी पालिकाहरूसँग जोड्न र ग्रामिण भेगका जनतालाई सहजताका लागि नगरबस सञ्चालन गरिएको उपप्रमुख रानाले बताइन्। नगरप्रमुख गोपाल हमाल आफैं सहभागी भएको कार्यक्रममा बससेवाको उद्घाटन भने उपप्रमुख रानाले गरेकी थिइन्। नगरप्रमुख हमालले धेरैजसो उदघाटनका कार्यक्रमहरू उपप्रमुखबाट गराउँदै आएका छन्। नगरप्रमुख हमालले उपमहानगर भए पनि फुलबारी क्षेत्र ग्रामिण भेगमा पर्ने भएकाले फुलबारीलाई प्राथमिकतामा राखिएको बताए।
सोमबार देशका यी स्थानमा हुने छ वर्षा,"काठमाडौं : सोमबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती र लुम्बिनी प्रदेशका केही तथा बाँकी प्रदेशका थोरै स्थानहरूमा मेघ गर्जनचट्याङ सहित हल्कादेखि मध्यम वर्षाको सम्भावना रहेको छ। कोशी, बागमती र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। कोशी प्रदेशका तराई तथा मधेश प्रदेशका पूर्वी भूभागका केही स्थानहरूमा हावाहुरीको पनि सम्भावना रहेको छ। सोमबार राति देशभर आंशिकदेखि साधारणतया बदली रहने छ। कोशी, बागमती र गण्डकी प्रदेशका पहाडी भूभागका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेशका तराई तथा मधेश प्रदेशका पूर्वी भूभागका केही स्थानहरूमा हावाहुरीको पनि सम्भावना रहेको छ।"
आन्तरिक तथा बाह्य शक्तिबाट मुलुक खतरामा छ : प्रचण्ड,"झापा : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले आन्तरिक तथा बाह्य शक्तिबाट मुलुक खतरामा रहेको जिकिर गरेका छन्। झापाको बिर्तामोडमा आइतबार आयोजित राजनीतिक प्रशिक्षण तथा पार्टी प्रवेश कार्यक्रममा बोल्दै पूर्व प्रधानमन्त्रीसमेत रहेका प्रचण्डले नेपालको भूराजनीतिक अवस्थितिका कारण विश्व शक्ति राष्ट्रहरू नेपाललाई टेकेर चीनलाई घेरा हाल्ने वा नेपाललाई त्यस्तो रणनीतिक अड्डा बनाएर नयाँ युद्धको तयारी रहेको उल्लेख गरेका छन्। आन्तरिक शक्तिहरू कोही संविधान च्यात्ने, कोही २०४७ मा फर्कन चाहने भएको बताउँदै प्रचण्डले भने, हिजो दुई तिहाइ भएकै बेला एमालेले संविधान च्यात्न खोजेका थिए। संविधानको प्रस्तावनादेखि मौलिक हकसम्म नै माओवादी, सशस्त्र सङ्घर्षजस्ता शब्दावली उल्लेख भएकाले एमालेलाई त्यो पाच्य नभएको प्रचण्डको भनाइ छ। सत्ता सहकार्य गरेको बेला एमालेलाई सुधार गर्ने धेरै कोसिस गरे पनि त्यो सफल नभएको उनले बताए। उनले भने, गधालाई धोएर गाई नहुँदो रहेछ, एक पटक धोएपछि छोड्नु नि हामी पनि पटक पटक धुनेतिर लाग्यौ। एमाले काँग्रेसलाई आफूहरूले मूलधारमा ल्याएको हो। माओवादीलाई मूलधारमा ल्यायौँ भनेर उनीहरूले अहिले हास्यास्पद अभिव्यक्ति दिन्छन्, उनले भने, वास्तवमा एमालेकाँग्रेसलाई माओवादीले मूलधारमा ल्याएको हो। माओवादी अन्य दलहरूको संवैधानिक राजतन्त्र र बहुदलीय प्रजातन्त्रको एजेन्डामा नगएर माओवादीको सङ्घीयता, गणतन्त्र लगायत एजेन्डाहरूमा एमालेकांग्रेससहित अन्य दलहरू आएकाले माओवादीलाई मूलधारमा ल्यायौं भन्नु हास्यास्पद रहेको उहाँको भनाइ थियो।"
पेट्रोलियम पदार्थको मूल्य घट्यो,काठमाडौं : पेट्रोलियम पदार्थको मूल्य घटेको छ। नेपाल आयल निगमको सञ्चालक समितिको बैठकले पेट्रोल र डिजेलको मूल्य घटाएको हो। निगमले पेट्रोलमा प्रतिलिटर ४ रुपैयाँ र डिजेलमट्टितेलमा प्रतिलिटर ५ रुपैयाँले घटाएको हो। यससँगै काठमाडौं उपत्यकामा पेट्रोलको मूल्य १५९ रुपैयाँ र डिजेलमट्टितेलको मूल्य १४९ रुपैयाँ कायम भएको छ। नयाँ मूल्यसूची आज राति १२ बजेपछि लागू हुनेछ।
रोगका कारण घट्दै चौरीपालन व्यवसाय,"सिन्धुपाल्चोक : जलवायु परिवर्तनले विभिन्न रोग लागेपछि सिन्धुपाल्चोकको हिमाली क्षेत्रका चौँरी गोठमा अहिले चौँरीको संख्या घट्दै गएको छ। सिन्धुपाल्चोकको उत्तरी भेगका लिस्ती, तातोपानी, गोल्चे, चन्द्रकु, अन्थली, कर्थली, ज्याङमादिङ, घोर्थली, तेम्बाथान, मैदान, च्योज्योडाँडा, पाउगुम्बालगायत एक दर्जनभन्दा बढी हिमाली गाउँका स्थानीयले वर्षौदेखि चौँरीपालन व्यवसायलाई आम्दानीको स्रोत बनाइरहेका छन्। दुई वर्षअघिसम्म जिल्लामा तीनसयभन्दा बढी चौँरी र ५० को संख्यामा याक थिए। अहिले चौँरीको संख्या आधाभन्दा बढी घटेको छ। मौसममा आएको परिवर्तन र हिमाली भेगका युवा विदेशिन थालेपछि चौँरीपालन सँगै चौँरीको संख्या घटेको हो। बदलिँदो समयपछि यस ठाउँका युवाहरू अहिले चौँरी गोठमा बस्न छोडेका छन्। विकट बस्ती र गाउँमा रोजगार नहुँदा युवा पुस्ताले गाउँमा बसेर यो पेशा गर्न छोडेका छन्। भोटेकोशी नदीबाट ४५ सय मिटर उचाइमा रहेको मार्मिङको चन्द्रकु, गोल्चे र अन्थलीका स्थानीयले ३० गोठ चौँरी पालेका छन्। मार्मिङको ढुङ्रेखोला, देउढुङ्गा, घोर्थलीको दोलंसा र ठिङ्साङमा ३५ गोठ चौँरी छन्। गुम्बाको तेम्बाथान, भोटेनाम्लाङको च्योज्योडाँडा र मैदानमा ३० भन्दा बढी चौँरी गोठ छन्। फुल्पिङकट्टी र लिस्तीको हिमाली चौँरीखर्कमा २० भन्दा बढी चौँरी गोठ छन्। आफ्नो आम्दानीको मुख्य स्रोत आलु खेती बनाएका यस भेगका स्थानीयको अर्को स्रोत चौँरीपालन हो। आलु खेतीबाट जीविकोपार्जन गरेका मार्मिङ उच्च भेगका तामाङहरूले चौँरीपालनबाट समेत घर खर्च चलाउने गरेको छन्। जलवायु परिवर्तनले चौँरी धमाधम मर्न थालेपछि त्यस ठाउँका स्थानीय चिन्तामा परेका छन्। बजारमा पाइने औषधिले बिरामी चौँरीलाई निको भएन, सिन्दुर्चेमा चौँरी व्यवसाय गर्दै आएका लावाङ शेर्पाले भने, मौसममा आएको परिवर्तनले चौँरीहरू बिरामी परेर मरिरहेका छन्। उनीहरूको आम्दानीको मैख्य स्रोत आलुखेति, चौँरी पालन हो। चौँरीहरू बिरामी भएर मर्ने अवस्थामा पुगेका कारण आम्दानी घट्ने भएपछि उनीहरू चिन्तामा छन्। मार्मिङ ढुङ्रेखोलाकी भक्ती तामाङ भन्छिन्, बजारको अभाव र रोजगारको समस्या भएको यस्तो विकट हिमाली बस्तीमा हामीले आफ्नो जीवन धान्नका लागि चौँरी पालिरहेका छौं, यसपालि चौँरीमा रोग आएपछि आम्दानी होलाजस्तो छैन। चिसो र लेकमा बस्ने भएकोले बजारमा पाइने औषधि जति खुवाए पनि चौँरीलाई निको नभएको उनको भनाइ छ। चौँरीमा र्याल काढ्ने, झ्याउरो हुने र नउग्राउने समस्या देखिएको तामाङको भनाइ छ। यस्तो समस्या देखापरेका चौँरीहरूलाई जति उपचार गरेपनि निको नभएको उनले बताइन्। अहिले हामी चौँरी पालेर बस्नेलाई एउटै समस्या आइपरेको छ, तामाङ भन्छिन्, कसरी निको पारेर बेच्ने भन्ने समस्या परेको छ। हिमाली भेगमा बसोबास गरेका स्थानीयले चौँरीपालन गर्न विभिन्न समस्या भएपछि आफूसँग भएको आधाजसो चौँरी दोलखालगायत अन्य बाहिरी जिल्लामा बेचेका छन्। हिमाल डाँडामुनिका खर्कमा पानी सुकेपछि चौँरीलाई विभिन्न रोग लाग्न थालेको चौँरी गोठाला मिङमार तामाङले बताए। चौँरीबाट जन्मिएका तोल्बो, बागेम, याक र लोकल गाईबाट जन्मिएका चौँरी र जोप्क्याक, डेमो चौँरी बढी बिरामी हुने गरेका तामाङ बताउँछन्। कतिपय चौँरी अहिले व्याउँछन् तीनका बाच्छालाई हुर्काउन समेत चिसोका कारण निकै समस्या परेको छ, तामाङले बताए। हिउँको चिसो र जाडो मौसममा गोठ रहने तलका खर्कमा पनि पानीको मुहान सुक्दै गएको छ। चौँरी गोठमा बस्ने मानिसले पिउने पानी ल्याउनका लागि एक बिहानभर जस्तो हिँड्नुपर्ने समस्या रहेको देउढुङ्गाकी छेवी तामाङले बताइन्। पानी अभावले चौँरीलाई बिहानबेलुका दाना पानी दिन पनि समस्या रहेको उनले बताइन्। हामीले चौँरीलाई दाना पानी दिदाँ सबैलाई विभिन्न ठाउँमा भएको खोल्सामा सानो खाल्डो खनेर सोही ठाउँमा ढुङ्गाको चारकुने आड बनाएर पानी तताएर दिने गरेको छौं, उनले भनिन्। हिमाली गोठका स्थानीय चौँरीलाई दाना लिन बिहानभर हिँडेर बाह्रबिसे, जलबिरे र मेलम्ची आउने गर्छन्। किनमेलका लागि बजार हिँडेको रात बजारमै बित्छ। गोठालाहरू भोलिपल्ट चौँरीका लागि सखर, तोरीको पिना, नुन, पीठो र आफूलाई चाहिने दाल चामलको भारी बोकेर बजारबाट चौँरी खर्क फर्कन्छन्। चिसो र हिउँको ढिस्कोमा टेक्दै भारी बोकेर बजार आएका चौँरीगोठालाहरू साँझपख मात्रै चौँरी गोठ पुग्छन्। चौँरी गोठमा पुरुषको खासै काम हुँदैन। ५६ वर्षीय कुमारी तामाङले भनिन्, हामी महिलाहरू बिहान उठेदेखि चार घण्टा भन्दा बढी समय चौँरी दुहुनमा व्यस्त हुनपर्छ। कुमारीका अनुसार महिलाहरूले दूध दुहुने, घ्यू र छुर्पी बनाउने, खाना पकाउने, चौँरीलाई दानापानी दिने, बच्चाको स्याहारसुसार गर्नेजस्ता गोठभित्रका सबै काम गर्नुपर्छ। खाद्य सामग्री जुटाउने, चौँरीलाई रुखबाट खर्सु झार्ने र तयारी अवस्थामा रहेको घ्यू र छुर्पी बेच्न लाने काम पुरुषले गर्छन्। चौँरीबाट अहिले भन्दा बढी कमाइ वर्षामा हुन्छ। त्यो समयमा बढी चौँरी दुहुना हुन्छ। तर अहिले हिउँदमा कमै मात्रामा आम्दानी हुने चौँरी व्यवसायी वाके तामाङ बताउँछन्। अहिले खासै आम्दानी हुँदैन, उनी भन्छन्, बर्खामा चौँरीले दूध पनि अलि बढी नै दिन्छ, स्याहार पनि कम गरे पुग्छ। उनले ६० चौँरी र याक पालेका छन्। आफूले १ वर्षमा ३ लाख बराबरको आम्दानी चौँरी पालन व्यवसायबाट गर्ने गरेको उनी बताउँछन्। चौँरी, याक र भेडाका लागि लेकाली क्षेत्रमा जङ्गलको बीचमा खर्कमा गोठ बनाएर, त्यही घाँस पानी गर्ने प्रचलन छ। वर्षको तीन महिना जाडो समयमा मात्र मानव बस्ती छेउछाउ पुग्ने उनीहरू अधिकांश समय हिमाली खर्कमा बिताउँछन्। खर्कमा चौँरी र याकसँगै फिरन्ते जीवन बिताउने तेम्बाथनका पासाङ शेर्पाको अनुभवमा हिमाली क्षेत्रमा आएको मौसमी परिवर्तनका कारण यो पेशालाई चुनौतिपूर्ण बनाइदिएको छ। खर्कहरूमा पहिले जस्तो घाँस नपाइने भएका कारण चौँरीलाई घाँस पुर्याउन हम्मेहम्मे पर्छ। ऋण गरेर चौँरी पालेका पासाङ वर्षौँसम्म ऋणमुक्त हुन सक्नुभएको छैन। पाँचपोखरी क्षेत्रको खर्कमा हुर्केर आफ्नो जीवन भेँडा गोठले धानेका लागर्चेका ईन्द्रबहादुर खड्का भने यो पेशाबाट पलायन भएका छन्। छोराछोरी कोही काठमाडौंतिर पढ्न गएका छन् त कोही वैदेशिक रोजगारी लागि खाडी मुलुक पुगेका छन्। भेडा धमाधम मर्न थालेपछि ईन्द्रबहादुरको पुस्तौँदेखिको आयस्रोतको यो पेशामा पूर्णविराम लागेको छ। लेकाली भेगका तामाङ र शेर्पा समुदायका नागरिकको मुख्य आम्दानीको स्रोत चौँरीको दूधबाट बन्ने चिज, छुर्पी, नौनी घिउ तथा भेडाको रौँबाट बन्ने राडीपाखी लगायतका सामाग्री हुन्। पछिल्ला वर्षमा मौसम फेरवदलका कारण घाँसको अभाव, विभिन्न रोगले पशु मर्नुका साथै आफ्नो उत्पादन सस्तोमा किनेर महङ्गोमा बिक्री गर्ने व्यापारीका कारण पुस्तौंदेखि गर्दै आएको यो पेशाप्रति युवा पुस्ताको निराशा बढ्दै गएको पशुपालक किसान दलु लामा तामाङको भनाइ छ। तर चौँरी, याक र भेडाको संरक्षण गर्न पालिकाले बीमासहितका थुप्रै कार्यक्रम ल्याएको पाँचपोखरी थाङ्पाल गाउँपालिकाका अध्यक्ष टासी लामा बताउँछन्। पालिकाको प्रयासका बाबजुद पनि लेकाली खर्कहरूमा अहिले चौँरी गोठ घट्दै गएको उनले बताए।"
त्रिशूली अस्पतालमा जटिल शल्यक्रिया,"नुवाकोट : नुवाकोट जिल्ला अस्पताल त्रिशूलीमा जटिल शल्यक्रिया गरिएको छ। मेडिकल क्षेत्रमा दुर्लभ र निकै कठिन मानिने शल्यक्रिया गरेर उपचार गरिएको अस्पतालले जनाएको छ। अस्पतालमा एक जना महिलाको पेटभित्र सालले घाँटी बेरिएर रहेको अवस्थामा शिशुलाई शल्यक्रियामार्फत जन्म दिइएको राजेन्द्र लामाले जानकारी दिए। डा लामाका अनुसार गाइनेकोलोजिस्टद्वय डा अनिलकुमार खरेल र डा दीपिका श्रेष्ठ तथा एनेस्थेसियालोजिस्ट डा पार्वती गौतम र अपरेसन थिएटर इन्चार्ज चारु थापामगरसहितको समूहले सफल शल्यक्रिया गरेर आमा र बच्चा दुवैलाई बचाउन सफल भएको हो। नुवाकोटको म्यागङ४ की एक जना महिलाको गर्भमा शिशुको घाँटीमा तीन फन्को साल बेरिएको, उल्टो बसेको र निस्सासिएको अवस्थामा आकस्मिक शल्यक्रिया गरी आमा र बच्चा दुवैलाई सफलतापूर्वक बचाउन सफल भएको डा लामाले बताए । ४१ वर्षीया ती महिलाको दोस्रो गर्भ रहेको र सफल शल्यक्रिया भएको हो। अस्पतालमा गर्भवती सेवा अन्तर्गत शल्यक्रियामार्फत सुत्केरी गराउँदै आए पनि सो किसिम (सिजरियन सेक्सन अप्रेसन)को अत्यन्त जोखिम अवस्थामा पुगेको सुत्केरीको शल्यक्रिया पहिलो पटक गरिएको हो। अस्पतालका निर्देशक डालामाले भने, यस्तो अवस्थामा तत्कालै बच्चा निकालेर आमा र शिशुलाई बचाउन सक्नु ठूलो उपलब्धि मानिन्छ, उनले भने। यस किसिमको शल्यक्रियालाई चिकित्सकीय भाषामा सिजरियन सेक्सन अप्रेसन भनिने र जोखिम अवस्थाको निकै दुर्लभ मानिने उक्त अवस्थाको गर्भवतीलाई विगतमा काठमाडौंको सुविधा सम्पन्न अस्पतालमा सिफारिस गर्ने गरिएकोमा हाल त्रिशूली अस्पतालमै शल्यक्रिया गरिएको अस्पतालका निर्देशक डाराजेन्द्र लामाले जानकारी दिए। उनका अनुसार गर्भवती जाँच गराउन अस्पताल पुगेको महिलाको भिडियो एक्सरेमार्फत परीक्षण गराउँदा बच्चा उल्टो बसेको र घाँटीमा साल बेरिएर निसास्सिएको पाइएपछि आमा र शिशु बचाउन आकस्मिक शल्यक्रिया गरिएको हो। गर्भमा बच्चा उल्टो बस्नु अथवा साल बेरिनु मध्ये कुनै एक किसिमको जोखिमको बहन गरिँदै आए पनि दुवै समस्यामा रहेको जोखिमलाई निकै दुर्लभ मानिन्छ, अस्पतालका निर्देशक लामाले भने।"
काठमाडौं उपत्यकामा किशोरीहरूलाई सुरक्षा र आत्मरक्षा तालिम,"काठमाडौं : राष्ट्रिय बाल दिवस २०८१ को उपलक्ष्यमा २०० भन्दा बढी किशोरीहरुलाई सुरक्षा र आत्मरक्षा तालिम प्रदान गरिएको छ। किडपावर नेपालको आयोजना र लक्ष्मी सनराइज बैंकको सौजन्यमा काठमाण्डौ उपत्यकाका तीनैवटा जिल्लाहरूमा सप्ताहव्यापी कार्यक्रम आयोजना गर्दै काठमाण्डौ, भक्तपुर र ललितपुर जिल्लाका सामुदायिक विद्यालयहरुमा अध्ययनरत कक्षा ८, ९ र १० का किशोरीहरुलाई तालिम प्रदान गरेको हो। तालिम प्रदान गरिएका विद्यालयहरु (क्रमशः) गान्धी आदर्श माध्यमिक विद्यालय, कागेश्वरी मनोहरा नगरपालिका काठमाण्डौ, सिद्धि मंगल माध्यमिक विद्यालय, महालक्ष्मी नगरपालिका ललितपुर र आदर्श माध्यमिक विद्यालय सानोठिमी भक्तपुर रहेका थिए। तालिम गत भाद्र २५, २०८१ देखी भाद्र २८, २०८१ सम्म सञ्चालन गरिएको थियो। विद्यालय व्यवस्थापन समिति अध्यक्ष, प्रधान अध्यापकहरु, सहायक प्रधान अध्यापकहरु, शिक्षकहरु लगायत लक्ष्मी सन्राइज बैंकका शाखा प्रमुखहरुको उपस्थितीमा उक्त तालिम संचालन गरिएको थियो। गान्धी आदर्श माध्यमिक विद्यालयका व्यवस्थापन समिति अध्यक्ष गया प्रसाद उपाध्यायले यस्ता सुरक्षा सम्बन्धी ज्ञानवर्दक सिकाईलाई विद्यालय पाठ्यक्रममा समावेश गराइए यसको प्रभावकारिता अझ बढ्ने बताए। यसैगरी सिद्धि मंगल माध्यमिक विद्यालय ललितपुरका प्रधान अध्यापक मीन बहादुर अछामीले उक्त तालिमबाट सिकेका सीपहरु शिक्षकमार्फत अन्य विद्यार्थीहरुलाई सिकाइने बताए। साथै उनले छात्राहरूको आत्मरक्षा र सुरक्षाका लागि आगामी दिनहरुमा समेत तालिम प्रदान गरिने प्रतिवद्धता व्यक्त गर्नुभयो। यस प्रकारको प्रशिक्षण सबैलाई आवश्यक रहेको र विद्यार्थी लगायत शिक्षकहरूलाई समेत दिन सके यसले संरक्षित बातावरणमा पठन पाठनमा सहयोग पुर्याउने कुरा गान्धी आदर्श माध्यमिक विद्यालयको कक्षा ११ र १२ कक्षाकी संयोजक बन्दना घिमिरेको भनाइ थियो। यस प्रकारका प्रशिक्षणहरु अत्यन्त आवश्यक रहेकाले निरन्तरताका लागि आदर्श माध्यमिक विद्यालयका प्रधान अध्यापक राम बाबु रेग्मीले आग्रह गरेका थिए। उक्त तालिमका प्रमुख प्रशिक्षक किडपावर अन्तर्राष्ट्रियका नेपालका लागि निर्देशक अधिवक्ता सुषमा पोखरेल र सहायक प्रशिक्षक किडपावर नेपालका प्रतिनिधि कृष्ण प्रसाद खनालले गरेका थिए भने किडपावर नेपालका प्रतिनिधि सुनिता पोखरेलको समेत उपस्थिति रहेको थियो। सुषमा पोखरेलका अनुसार दिनप्रतिदिन सुरक्षा सम्बन्धी समस्याहरु बढ्दै गैरहेको जटिल अवस्थामा सुरक्षा र आत्मरक्षाका सीपहरु सबैलाई अत्यावश्यक रहेको र किडपावर नेपालले देशैभरी यसलाई विस्तार गर्ने बताइन्। प्रशिक्षणका क्रममा सहभागी किशोरीहरुले शुरक्षाका विभिन्न समस्याहरु बताएका थिए भने प्रयोगात्मक सिकाई बढी लाभदायक भएको कुरा जानकारी गराएका थिए।"
सूर्यगढीको कार्यालय भवन निर्माण सुरु,"नुवाकोट : लामो समयदेखि पुरानो र साँघुरो भवनबाट सेवा दिँदै आएको नुवाकोटको सूर्यगढी गाउँपालिकाको प्रशासकीय भवनको निर्माण सुरु भएको छ। नयाँ पक्की आधुनिक भवनको शिलान्याससँगै निर्माण कार्य सुरु भएको हो। सात वर्षपछिगाउँपालिकाको प्रशासकीय भवन निर्माण सुरु भएको हो। सूर्यगढी गाउँपालिका३, तीनथुम्कीमा ११ करोड ९३ लाख रुपैयाँको लागतमा भवनको निर्माण कार्य सुरु भएको हो। डेढ वर्षभित्र साँढे तीन तले भवन निर्माण हुने पालिका अध्यक्ष शन्तबहादुर घलेले जानकारी दिए। उनका अनुसार भवन ठूलो हलसहित २९ कोठाको रहनेछ। सूर्यगढीले कुल लागतको ४० प्रतिशत लगानी गर्ने छ। निर्माणाधीन भवनको कार्यक्रमका बीच पूर्वअर्थमन्त्री तथा कांग्रेसका प्रवक्ता डा प्रकाशशरण महतले शिलान्यास गरे।"
"बैंकबाट ग्राहकको कागजात दुरुपयोग: असम्बन्धित व्यक्तिले निकाले ऋण, फेरि १० करोड लिने प्रयास","विराटनगर : मोरङको बेलबारी नगरपालिका३ का प्रतापकुमार थापाको विराटनगरस्थित लक्ष्मी सनराइज बैंकमा खाता छ। गाडी किन्नका लागि उनले सन् २०१५ मा ऋण लिए। ऋण लिँदा छोरा प्रभाष थापालाई व्यक्तिगत ग्यारेन्टी राखे। गाडी किन्नलाई लिएको ऋण तिरिसकेका छन्। गाडी प्रतापकै नाममा आइसकेको छ। बेलबारीस्थित उनको घरमा सांग्रिला बैंक भाडामा बसेको छ। कारोबारका क्रममा सांग्रिला बैंकले कर्जा सूचना केन्द्र कमलादी काठमाडौंबाट सीआईसी रिपोर्ट मगायो। त्यो रिपोर्टको जानकारी पाएपछि उनी छाँगाबाट खसेजस्तै भएका छन्। मेरै घरमा भाडामा बसेको सांग्रिला बैंकबाट १० लाख ऋण लिन खोजेको थिएँ। बैंकले सीआईसी रिपोर्ट मगायो। त्यो रिपोर्टमा असम्बन्धित व्यक्तिले छोरा प्रभाषलाई व्यक्तिगत ग्यारेन्टी राखेर लक्ष्मी सनराइज बैंकबाट ऋण लिइरहेको देखिन्छ। फेरि पनि त्यही बैंकबाट १० करोड रूपैयाँ निकाल्ने प्रयास गर्दै रहेछन्, प्रताप भन्छन्। उनका अनुसार चिन्दै नचिनेको रामेश्वर सेढाईं क्षेत्रीले छोरा प्रभाषलाई व्यक्तिगत ग्यारेन्टी राखेर लक्ष्मी सनराइज बैंकको वीरगन्ज शाखाबाट २०७७ जेठ १४ मा ४८ हजार ८ सय ६७ र २०७७ जेठ १७ मा २६ लाख ७६ हजार ९ सय ६२ रुपैयाँ ऋण लिएको देखिन्छ। २ पटकसम्म ऋण निकालिसकेका रामेश्वर फेरि १० करोड रुपैयाँ ऋण लिनलाई स्वीकृति गराउने प्रक्रियामा रहेको पाइएको प्रताप बताउँछन्। प्रताप र प्रभाष बाबुछोराले आइतबार विराटनगरमा पत्रकार सम्मेलन गरेर लक्ष्मी सनराइज बैंकले कागजात दुरुपयोग गरिदिएको गुनासो गरे। व्यक्तिगत सम्पत्ति विवरणको कागजात असम्बन्धित व्यक्तिलाई उपलब्ध गराएर बैंकले आफूलाई फसाएको गुनासो प्रभाषको छ। उनी बेलबारी नगर अस्पतालका मेडिकल सुपरिटेन्डेन्ट पनि हुन्। बैंकसँग मिलेमतो गरेर रामेश्वरले गत साउन २१ गते १० करोड ट्रमलोन लिनका लागि आफूलाई पुनः व्यक्तिगत ग्यारेन्टी राखेर कारबाही प्रक्रिया अघि बढाएको पाइएको प्रभाषले बताए। आफ्नो कागजात प्रयोग गरेर अर्कै व्यक्तिले कर्जा निकाल्ने गरिरहेका कारण वित्तीय सुरक्षामा प्रश्न उठेको उनी बताउँछन्। बैंकको विराटनगर शाखाका कर्मचारीले रकम लेनदेन गरेर आफ्नो सम्पत्ति विवरणको कागजात रामेश्वरलाई उपलब्ध गराएको र उनले वीरगन्ज शाखाबाट ऋण लिइरहेको दाबी प्रभाषले गरेका छन्। मलाई बैंक ग्यारेन्टी राखेर यसअघि २ पटक ऋण लिइसकेको देखिन्छ। फेरि १० करोडको तयारीमा रहेछन्। म रामेश्वर सेढाईं क्षेत्रीलाई चिन्दिन। देखेको पनि छैन। हाम्रो पारिवारिक नातासम्बन्धको मान्छे पनि हैन। कसरी मेरो कागजात प्राप्त गरेर मलाई नै ग्यारेन्टी राख्दै ऋण निकाले र पुनः ऋण निकाल्न प्रक्रिया अघि बढाए भनेर हामी अचम्ममा परेका छौं, उनी भन्छन्। उनले बैंकका कर्मचारीले कागजात बिक्री गरेका कारण रामेश्वरले सहजै ऋण लिन पाइरहेको आरोप पनि लगाए। विराटनगरको लक्ष्मी सनराइजमा मेरो बुवाको खाता छ। त्यहाँबाट ऋण लिँदा मेरो सम्पत्ति विवरणको कागजात बुझाएको थिएँ, उनको दाबी थियो, त्यही कागजात रामेश्वरले हात पारेका हुन्। कर्मचारीले बेचिदिएछन्। यो घटनाले मसहित मेरो परिवार पीडामा छ। सम्बन्धित बैंकसँग कुरा राख्दा पनि सुनुवाइ भएन। हामी सुधार गर्छौं भन्ने जवाफ मात्रै आयो। कतै नभएपछि न्याय खोज्दै आएका हौं, पत्रकार सम्मेलनमा प्रभाषले भने। लक्ष्मी सनराइज विराटनगरबाट रामेश्वरको कारोबार वीरगन्जस्थित शाखामा भइरहेको उनले बताए। विराटनगरस्थित बैंकका म्यानेजर सुदीप रायमाझीले आफूहरुबाट गल्ती भएको स्वीकार गरेको दाबी प्रभाषको छ। म्यानेजरले कर्जा सूचना केन्द्रमा पत्राचार गरेर सीआईसी रिपोर्टमा बाँकी रहेका सबै कर्जाहरु हटाउन लगाउँछौं भन्नुभएको थियो, प्रभाषले भने, २ दिनपछि पुनः हेर्दा सुरु लिएको ऋण हटाएको र १० करोड ऋण लिन गरिएको प्रक्रिया जस्ताको तस्तै रहेको देखिन्छ। लक्ष्मी सनराइज बैंकसँग अहिले कुनै कारोबार नभएको अवस्थामा आफ्ना सम्पूर्ण कागजात बैंकको वीरगन्ज शाखामा कसरी पुग्यो ? र कसले पुर्यायो ? भनेर उनले प्रश्न गरेका छन्। प्रभाष आफूले अहिलेसम्म रामेश्वरलाई नचिनेको र नदेखेको बताउँछन्। बैंकको नियमअनुसार कर्जा प्रवाह गर्दा एकाघरको अंश लाग्ने सदस्यहरुलाई मात्र व्यक्तिगत ग्यारेन्टी राख्न मिल्ने प्रावधान हुँदाहुँदै अपरिचित रामेश्वरलाई कर्जा प्रवाह गर्दा मलाई कसरी ग्यारेन्टी राखियो ?, उनले प्रश्न गरे, यो बदमासीले बैंकहरुले कतिसम्म गर्छन् भन्ने प्रष्ट हुन्छ। प्रभाषले आफूजस्तै अन्य धेरै व्यक्तिलाई बैंकले फसाएको हुनसक्ने बताए। उनले यस घटनामा दोषीलाई कारबाही गरिनुपर्ने मागसमेत गरेका छन्। विराटनगरस्थित बैंकका प्रबन्धक सुदीप रायमाझीले कहिलेकाहीँ गल्ती हुनसक्ने बताए। कसरी गल्ती भयो भनेर आन्तरिक हिसाबले अनुसन्धान गर्दैछौं। लक्ष्मी र सनराइज बैंक १ वर्षअघि मर्ज भएका हुन्। त्यस क्रममा पनि गल्ती भएको हुनसक्छ। अनुसन्धानपछि मात्रै सबै कुरा प्रष्ट हुन्छ, उनले भने। कसैले कर्जा लिँदा सम्पत्तिमा हक लाग्नेलाई मात्रै पर्सनल ग्यारेन्टी राख्न मिल्ने उनको भनाइ छ। उहाँ (प्रभाष)ले बैंकमा आएर कुनै कागजात थिच्नु भएको छैन। व्यक्तिगत हिसाबले केही गरेको देखिँदैन। गल्ती कसरी भयो भनेर खोज्दैछौं, प्रबन्धक रायमाझी भन्छन्।"
झापाका पाँच पालिकामा भोलि सार्वजनिक बिदा,"झापा : झापाका पाँच पालिकाले भोलि सार्वजनिक बिदा दिएका छन्। इस्लाम धर्मावलम्वीहरुको पैगम्बर हजरत महमद मुख्ताफ सल्लल्लाहो अलौही वासल्लमको १४५३ औ जन्मजयन्तीका अवसरमा जिल्लाका भद्रपुर नगरपालिका, बाह्रदशी, कचनकवल, झापा र गौरीगञ्ज गाउँपालिकाले भोलि सोमबार स्थानीय बिदा दिएका हुन्। भद्रपुर नगरपालिकाका नगर प्रमुख गणेश पोखरेल, बाह्रदशी गाउँपालिकाका अध्यक्ष देविन्द्रप्रसाद चम्लागाँई, गौरीगञ्ज गाउँपालिकाकी अध्यक्ष फूलवती राजवंशी, झापा गाउँपालिकाकी कार्यवाहक अध्यक्ष अन्जुदेवी थपलिया र कचनकवल गाउँपालिकाका निमित्त प्रमुख प्रशासकीय अधिकृत केशव मैनालीले छुट्टाछुट्टै सूचना जारी गर्दै अति आवश्यकबाहेक पालिकाको कार्यालय, मातहतका शाखा, वडा कार्यालय, विद्यालय, स्वास्थ्य चौकी र स्वास्थ्य केन्द्रहरू बन्द रहने जनाएका छन्।"
अख्तियारमा एक वर्षमा २६ हजार ९ सय १८ भ्रष्टाचारका उजुरी,काठमाडौं : अख्तियार दुरुपयोग अनुसन्धान आयोगमा गत आर्थिक वर्षमा २६ हजार ९ सय १८ उजुरीहरू परेका छन्। ३४ औं वार्षिक प्रतिवेदन राष्ट्रपतिसमक्ष पेश गरेपछि आइतबार काठमाडौंमा पत्रकार सम्मेलन गर्दै आयोगले विभिन्न माध्यमबाट २६ हजार बढि उजुरी प्राप्त भएको जनाएको हो । अघिल्लो आर्थिक वर्षबाट जिम्मेवारी सरेर आएका ९ हजार २ सय ६८ उजुरीहरू समेत गरी जम्मा कारवाही गर्नुपर्ने उजुरीको संख्या ३६ हजार १ सय ८६ मध्ये ७६ दशमलव ५९ अर्थात २७ हजार ७ सय १४ उजुरी प्रारम्भीक छानविनबाटै फछर्यौट भएको छ । अख्तियारमा प्राप्त उजुरीमध्ये सबैभन्दा बढि संघीय मामिलासँग सम्बन्धित ३८ दशमलव ९१ प्रतिशत रहेको अख्तियारका प्रवक्ता नरहरि घिमिरेले जानकारी दिए । गत आर्थिक वर्षको ८ हजार ४ सय ७२ उजुरी चालू आर्थिक वर्षमा जिम्मेवारी सरेर आएका छन् । गत आर्थिक वर्षमा विशेष अदालतबाट २ सय ३३ वटा मुद्दाको फैसला भएको छ भने ९२ वटाको फैसलाउपर सर्वोच्च अदालतमा पुनरावदेन गरिएको उनले बताए। त्यस्तै आयोगले मुद्दाबापत १५ सय ४५ जनालाई प्रतिवादी बनाउँदै ८ अर्ब ४० करोड ६ लाख ४९ हजार बिगो समेत मागदाबी भएको जनाएको छ । आयोगले भ्रष्टाचार हुनै नदिन निरोधात्मक र भ्रष्टाचारविरद्ध जागरण अभिवृद्धि गर्ने प्रवद्र्धनात्मक कार्यहरु सञ्चालन गर्दै आएको समेत जनाएको छ ।
असोज मसान्तसम्म वार्षिक नवीकरण शुल्क बुझाउन नेप्सेको निर्देशन,"काठमाडौं : नेपाल स्टक एक्सचेञ्ज (नेप्से)ले असोज मसान्तसम्म वार्षिक नवीकरण शुल्क बुझाउन निर्देशन दिएको छ। आइतबार सूचना जारी गरेर नेप्सेले सूचीकृत कम्पनीहरूलाई नवीकरण शुल्क बुझाउन निर्देशन दिएको हो। नेप्सेमा सूचीकृत कम्पनीहरूले धितोपत्र सूचीकरण विनियमावली, २०७५ को अनुसूची ३ (क) र (ख) मा भएको व्यवस्था बमोजिम आर्थिक वर्ष ०८१८२ को धितोपत्रको वार्षिक नवीकरण शुल्क बुझाउने समय असोज मसान्तसम्म तोकिएको छ। तोकिएको समयमा नवीकरण शुल्क नबुझाएमा नवीकरण शुल्कको वार्षिक १० प्रतिशतका दरले जरिवाना लाग्ने साथै धितोपत्र सूचीकरण विनियमावली, २०७५ को विनियम १६ अनुसार सूचीकरण स्थगन गर्न सकिने नेप्सेले जनाएको छ।"
एक जना सांसदले बोलेको कुरालाई लिएर संसद अवरुद्ध गर्नु उचित भएन : कांग्रेस प्रवक्ता महत,काठमाडौं : नेपाली कांग्रेसका प्रवक्ता प्रकाशशरण महतले कुनै एक सांसदले सदनमा बोलेका कुरालाई लिएर संसद नै अवरुद्ध गर्नु उचित नहुने बताएका छन्। आइतबार सदन अवरुद्ध भएपछि संसद भवनमा सञ्चारकर्मीसँग कुरा गर्दै महतले सदनमा संसदहरूले धेरै विषयमा बोल्ने गरेको एक सांसदले बोलेको कुरालाई लिएरमात्रै संसद अवरोध गर्नु उचित नभएको बताए। माओवादी सशस्त्र द्वन्द्वलाई स्वीकार गरेर मुलुकमा शान्ति प्रक्रिया अघि बढेको अवस्थामा अनावश्यक आशंका जन्माउन नहुने उनको भनाइ छ। महतले विपक्षमा हुँदा धेरै प्रतिक्रियात्मक हुने र सत्तापक्षमा हुँदा रक्षात्मक हुने कुरा उचित नभएको बताए। सदनमा गम्भीररूपमा छलफल गर्नुपर्ने धेरै एजेन्डा र विधेयकहरू रहेकाले छिट्टै निष्कर्षमा पुग्नुपर्ने उनको भनाइ छ।
"वामपन्थी एकताका लागि जोखिम मोलेको थिएँ, तर आफैं मुर्ख बने : दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहालले राष्ट्र, राष्ट्रियता र राष्ट्रको स्वाधीनताको रक्षा गर्ने विचार, शक्ति र नेतृत्व माओवादीमात्रै रहेको बताएका छन्। झापाको बिर्तामोडमा आइतबार आयोजित प्रशिक्षण तथा पार्टी प्रवेश कार्यक्रमलाई सम्बोधन गर्दै दाहाले भ्रष्टहरूलाई परास्त गर्दै सुसाशन र सामाजिक न्यायलाई विजयी बनाउन र समाजवाद निर्माण गर्न पार्टिले नयाँ अभियान सुरु गरेको बताए। सरकारमा जानका लागि समीकरण बनाउने खेलमा नलाग्ने उनले बताए। अध्यक्ष दाहालले प्रतिक्रियावादी र अवसरवादीहरूले माओवादी र जनताविरुद्ध षड्यन्त्र गरिरहेको पनि उल्लेख गरे। वामपन्थी एकताका लागि आफूले धरै जोखिम मोले पनि अन्त्यमा आफैं मुर्ख भएको उनले बताए। कार्यक्रममा झापाका पुराना वामपन्थी नेता लोकबन्धु कन्दङ्वासहितका नेता कार्यकर्ता माओवादीमा प्रवेश गरेका थिए। कन्दङ्वा दुई वर्षअघि नेकपा एकीकृत समाजवादीको केन्द्रीय सदस्यबाट राजीनामा दिएर स्वतन्त्र वामपंथी बुद्धिजीवीको रूपमा सक्रिय रहेका थिए।"
पुल्चोकमा खानेपानीको पाइप लाइन फुटेर भएको क्षतिको छानबिन गर्न समिति गठन,"काठमाडौं : खानेपानी मन्त्री प्रदीप यादवले पुल्चोकमा खानेपानीको पाइप लाइन फुटेर क्षति भएका विषयमा छानबिन गर्न समिति गठन गरेका छन्। काठमाडौं उपत्यकाको बालाजु, पुल्चोक लगायतका क्षेत्रमा पानी वितरण प्रणालीमा केही दिनयतादेखि देखा परेका पाइप लाइन फुट्ने र चुहिने समस्याका कारण भएको संरचनात्मक क्षतिबारे स्थलगत निरीक्षण गरेपछि छानबिन समिति गठन गरेका हुन्। मन्त्री यादवले आज मन्त्रीस्तरीय निर्णय गर्दै ३० दिनभित्र पाइप लाइन समस्याको कारण, संरचनामा भएको क्षति र भविष्यमा यस्तो घटना दोहोरिन नदिनका लागि समाधानका उपायहरू सहितको प्रतिवेदन पेश गर्न सहसचिव रमाकान्त दुवाडीको नेतृत्वमा पाँच सदस्यीय छानबिन समिति गठन गरेका हुन्। मन्त्री यादवले उपत्यकामा मेलम्ची लगायतका स्रोतहरूबाट उपलब्ध पानीको वितरण प्रणालीलाई व्यवस्थित, दिगो र सुरक्षित बनाउन र नागरिकलाई निर्बाध रूपमा सेवा उपलब्ध गराउन समिति गठन गरिएको बताए। उनले बारम्बार पाइप लाइन फुट्ने समस्या तत्काल समाधान गर्न महत्वपूर्ण रहेको बताउँदै पानी वितरण प्रणालीलाई थप सुदृढ बनाउन आवश्यक सुधारका उपायहरू अवलम्बन गर्न निर्देशन दिए। समितिलाई ३० दिनभित्र पाइप लाइन फुट्ने र चुहिने समस्याका कारणहरू, हालसम्मको क्षति र आगामी दिनमा यस्ता समस्याबाट जोगिनका लागि समाधानका उपायसहितको प्रतिवेदन पेस गर्न निर्देशन दिइएको छ। मन्त्री यादवले प्रतिवेदनका आधारमा मन्त्रालयले थप ठोस कदम चाल्ने र आगामी दिनमा पाइप लाइन व्यवस्थापनलाई थप प्रभावकारी बनाउने योजना रहेको बताए। उपत्यकामा भएका पाइप लाइन फुट्ने समस्याले सडक, घर तथा अन्य संरचनाहरूमा क्षति पुर्याएको र आगामी दिनमा थप क्षति हुन सक्ने सम्भावना रहेको भन्दै मन्त्री यादवले पाइप लाइन विस्तारको क्रममा गरिएका त्रुटीहरूलाई सुधार गर्दै भौतिक संरचनाको दीर्घकालीन सुरक्षा सुनिश्चित गर्नसमेत निर्देशन दिएका छन्। उक्त छानविन समितिको सदस्य सचिवमा काठमाडौं उपत्यका खानेपानी व्यवस्थापन बोर्डका कार्यकारी निर्देशक सञ्जिविक्रम राणा, सदस्यहरुमा काठमाडौं उपत्यका खानेपानी लिमिटेडका उपप्रबन्धक उमेशबाबु मरहठ्ठा, आयोजना कार्यान्वयन निर्देशनालय (पिआइडी)का कार्यकारी निर्देशक टिकाबहादुर चौधरी र इन्जिनियरिङ अध्ययन संस्थान पुल्चोकका सहप्राध्यापक डा सुरज लामिछाने रहेका छन्।"
२८ महिनापछि कांग्रेसले सुरू गर्यो स्थानीय तह निर्वाचनको समीक्षा,"हेटौंडा : नेपाली कांग्रेसलेनिर्वाचन सम्पन्न भएको २८ महिनापछि मकवानपुरबाट समीक्षा सुरु गरेको छ। २०७९ वैशाखमा सम्पन्न स्थानीय तह निर्वाचनको समीक्षा भदौ अन्तिमबाट सुरु गरेको हो। पार्टीले स्थानीय तह केन्द्रीय समन्वय विभाग गठन गरेपछि आफ्नो पहिलो कार्यक्रम आज बागमती प्रदेशको राजधानी हेटौंडाबाट सुरु गरेको हो। कार्यक्रममा स्थानीय तहका प्रमुख तथा उपप्रमुख, वडाध्यक्ष तथा सदस्यहरू एवं उम्मेदवार भएका सम्पूर्णलाई उपस्थित गराइएको छ। कार्यक्रममा स्थानीय तह निर्वाचनको समीक्षा र आगामी योजनाबारे छलफल भएको छ। नेपाली कांग्रेसका महामन्त्री विश्वप्रकाश शर्माको प्रमुख आतिथ्यतामा कार्यक्रम भएको हो। उनले कांग्रेसलाई मजबुद बनाउँदै समग्र जनताको हितमा काम गर्नका लागि जनप्रतिनिधिहरूलाई आग्रह गरेका छन्। उनले समग्र राजनीतिक विषयमा चर्चा गर्दै जनप्रतिनिधि र आम जनताबीच कसरी सम्बन्ध प्रगाढ बनाउन सकिन्छ भन्ने विषयमा चर्चा गरेका थिए। त्यस्तै नेपाली कांग्रेस बागमती प्रदेश सभापति इन्द्रबहादुर बानियाँले कांग्रेस राष्ट्रियता, समाजवाद र लोकतन्त्रको पक्षधर भएको भन्दै कांग्रेसजनले जनताको घर दैलोमा पुगेर जनताको सेवा गर्दै समस्या समाधानका लागि काम गर्न आग्रह गरे। उनले जनहितको सवालमा आफूले जुनसुकै अवस्थामा सहयोग गर्न तयार रहेको पनि बताए। नेपाली कांग्रेस मकवानपुरका सभापति बुद्ध लामाको सभाध्यक्षतामा भएको कार्यक्रममा विभाग प्रमुख एवं कांग्रेस केन्द्रीय सदस्य मधु आचार्यलगायतको टोलीले जनप्रतिनिधिहरूलाई प्रशिक्षण दिएका छन्। कार्यक्रममा नेपाली कांग्रेस निकट विभिन्न तह तप्काका व्यक्तित्वहरूको उपस्थिति थियो।"
"४० जना सहसचिवको सरुवा, हेर्नुस् सूची","काठमाडौं : सरकारले ४० जना सहसचिवको सरुवा गरेको छ। भदौ २७ गतेको मन्त्रिपरिषद् बैठकको निर्णयअनुसार संघीय मामिला तथा सामान्य प्रशासन मन्त्रालयले ४० जना सहसचिवको सरुवा गरेको हो। निर्णयअनुसार राजिव पोखरेललाई भौतिक पूर्वाधार तथा यातायात मन्त्रालय, उद्धव प्रसाद रिजाललाई मधेस प्रदेशको मुख्यमन्त्री तथा मन्त्रिपरिषद्को कार्यालय, बलराम रिज्याललाई संघीय मामिला तथा सामान्य प्रशासन मन्त्रालय, अनिता निरौलालाई शिक्षा, विज्ञान तथा प्रविधि मन्त्रालय, सुमन घिमिरेलाई गृह मन्त्रालयमा सरुवा गरिएको हो। हेर्नुस् सूची"
स्थानीय तहको उपनिर्वाचन मंसिर १६ गते गर्ने सरकारको निर्णय,"काठमाडौं : सरकारले स्थानीय तहको उपनिर्वाचन मंसिर १६ गते गर्ने निर्णय गरेको छ। आइतबार बसेको मन्त्रिपरिषद् बैठकले स्थानीय तहको उपनिर्वाचन मंसिर १६ गते गर्ने निर्णय गरेको हो। यसअघि आजै निर्वाचन आयोगले सरकारलाई मंसिर १६ गते स्थानीय तहको उपनिर्वाचन गर्न सुझाव दिएको थियो। स्थानीय तहमा जिल्ला समन्वय समितिका दुई प्रमुखसहित ४१ जनप्रतिनिधि रिक्त रहेका छन्। प्रधानमन्त्री ओलीले निर्वाचनलाई मितव्ययीरूपमा स्वतन्त्र, निष्पक्ष र शान्तिपूर्ण ढंगले सम्पन्न गर्न निर्वाचन आयोगलाई आग्रहसमेत गरेको छ।"
कोशी स्तरीय ब्याडमिन्टनको उपाधि बोगटी र चौधरीको जोडीलाई,"झापा : झापामा सम्पन्न कोशी प्रदेशस्तरीय पुरुष भेट्रान्स डबल्स ब्याडमिन्टन प्रतियोगिताको उपाधि राजधानी ब्याडमिन्टन क्लबका जीवन बोगटी र सुनसरीका श्रवणकुमार चौधरीको जोडीले उचालेको छ। झापा जिल्ला ब्याडमिन्टन संघले भद्रपुरस्थित मेची रंगशालाको कभर्ड हलमा आयोजना गरेको प्रतियोगितामा आइतबार भएको फाइनल खेलमा विराट ब्याडमिन्टन क्लबका चन्द्रकुवेर खापुङ र उत्तम सिंखडालाई हराउँदै बोगटी र चौधरीले उपाधि जितेका हुन्। सुरुवाती सेटमा १४२१ को अग्रता लिए पनि दोस्रो र तेस्रो सेटमा २११७ र २११४ को पराजय भोगेपछि खापुङ र सिंखडा दोस्रोमा सीमित भए। उपाधिसँगै भेट्रान्स डबल्स विजेता बोगटी र चौधरीले नगद ४० हजार रुपैयाँ, ट्रफी र मेडल पाए। उपविजेता बनेका खापुङ र सिंखडाले नगद ३० हजार रुपैयाँ, ट्रफी र मेडल पाएको संघका अध्यक्ष दीपेश ढकालले जानकारी दिए। त्यस्तै, तेस्रो भएका धनकुटाका किरण प्रधान र शिखर श्रेष्ठको जोडी तथा बिर्ता ब्याडमिन्टन क्लबका सञ्जय भक्तराज र विष्णु तामाङले नगद १०१० हजार रुपैयाँ, ट्रफी र मेडल पाएको सचिव तीर्थराज ढकालले जानकारी दिए। यसैबीच, पुरुष खुला डबल्सतर्फ पूर्वाञ्चल एपिएफका भोजबहादुर गुरुङ र प्रनिससिंह ठकुरीको जोडी च्याम्पियन बनेको छ। फाइनलमा उनीहरूले सङ्खुवासभाका सुनिल कार्की र मोरङका महेश खड्काको जोडीलाई सोझो सेटमा हराए। पहिलो सेट प्रतिस्पर्धात्मक भए पनि दोस्रो सेटमा सम्हालिन नसक्दा कार्की र खड्का उपाधिबाट चुके। गुरुङ र ठकुरीको जोडीले २३२१ र २११८ को रिजल्ट निकाल्दै उपाधि रक्षा गरेको हो। उपाधिसँगै उनीहरूले नगद ५० हजार, ट्रफी र मेडल पाए। उपविजेता भएका कार्की र खड्काको जोडीले नगद ३० हजार ट्रफी र मेडलमा चित्त बुझायो। तेस्रो स्थानमा सीमित भएका मोरङका सुप्रिम पन्त र लाक्पा शेर्पाको जोडी तथा तेह्रथुमका विवेक कन्दङवा र पाँचथरका नेल्सन राईको जोडीले नगद १०१० हजार, ट्रफी र मेडल पाएको छ।"
स्थानीय तहको उपनिर्वाचन मंसिर १६ गते गर्न सरकारलाई सिफारिस,"काठमाडौं : निर्वाचन आयोगले स्थानीय तहको उपनिर्वाचन मंसिर १६ गते तोक्न सरकारलाई सिफारिस गरेको छ। आइतबार प्रधानमन्त्री केपी शर्मा ओलीलाई भेटेर निर्वाचन आयोगका प्रमुख आयुक्त दिनेशकुमार थपलियासहितका पदाधिकारीले मंसिर १६ गते स्थानीय तहको उपनिर्वाचनको मिति तोक्न आग्रह गरेका हुन्। स्थानीय तहमा हालः रिक्त जिल्ला समन्वय समितिका दुई प्रमुखसहित ४१ जनप्रतिनिधिको बाँकी कार्यकालका लागि उपनिर्वाचनको तयारी भएको हो। भेटमा प्रधानमन्त्री ओलीले प्रस्ताव अध्ययन गरी नेपाल सरकारले छिट्टै मिति तोक्ने जनाउँदै निर्वाचनलाई मितव्ययीरूपमा स्वतन्त्र, निष्पक्ष र शान्तिपूर्ण ढंगले सम्पन्न गर्न आग्रह गरेका थिए।"
संघीय संसदको अधिवेशन अन्त्य गर्न राष्ट्रपतिलाई सरकारको सिफारिस,काठमाडौं : सरकारले संघीय संसदको दुवै सदनको चालू अधिवेशन अन्त्य गर्न राष्ट्रपतिसमक्ष सिफारिस गर्ने निर्णय गरेको छ। सिंहदरबारमा आइतबार साँझ बसेको मन्त्रिपरिषद् बैठकले भदौ ३१ गते सोमबार राति १२ बजेदेखि संसदको चालू अधिवेशन अन्त्य गर्नेगरी राष्ट्रपति रामचन्द्र पौडेलसमक्ष सिफारिस गर्ने निर्णय गरिएको सरकारका प्रवक्ता एवं सञ्चारमन्त्री पृथ्वीसुब्बा गुरुङले जानकारी दिए। मन्त्रिपरिषदको सिफारिसमा राष्ट्रपतिले संसदको अधिवेशन बोलाउने र अन्त्य गर्ने व्यवस्था छ। त्यस्तै बैठकले निर्वाचन आयोगको सिफारिसमा आगामी मंसिर १६ गते आइतबार स्थानीय तहको उपनिर्वाचन गर्ने निर्णय गरिएको प्रवक्ता गुरुङले बताए।
"माओवादीको अडानले संसद प्रभावित, बैठक भोलि १ बजेलाई सर्यो","काठमाडौं : प्रतिनिधिसभा बैठक बस्दै नबसी भोलि १ बजेका लागि सरेको छ। नेकपा माओवादी केन्द्रले संसद बैठक अवरुद्ध पार्ने बताएपछि बैठक सोमबारलाई सरेको हो। आइतबार १ बजे प्रतिनिधिसभा बैठक बस्ने भनिए पनि 'हिंसा' शब्दमा माओवादीको आपत्तिपछि बैठक ३ बजेका लागि सारिएको थियो। तर, ३:१५ सम्म सार्दा समेत बैठक बस्न नसकेको संसद सचिवालयले जानकारी दिएको छ। नेकपा एमालेका नेता योगेश भट्टराईले माओवादीको सशस्त्र जनयुद्धलाई संसद बैठकमा 'हिंसा' भनेपछि माओवादीले त्यसको प्रतिकार गर्दै आएको छ। उसले हिंसा शब्द संसदको रेकर्डबाट हटाउन मागसमेत गर्दै आएको छ। यस विषयमा सभामुख देवराज घिमिरेले 'हिंसा' शब्द असंसदीय नभएको र रेकर्डबाट पनि हटाउन नमिल्ने रुलिङ गरेपछि माओवादी आक्रामक बनेको हो। उक्त विषयमा सभामुख नसच्चिएसम्म माओवादीले संसद बैठक अवरुद्ध पार्ने निर्णयसमेत गरेको छ। सत्तारुढ दल नेकपा एमालेले भने सभामुखको रुलिङविरुद्ध विरोध गर्ने अधिकार कुनै पनि सांसदलाई नभएको बताएको छ। एमालेका प्रमुख सचेतक महेश बर्तौलाले सभामुखले कानुनसम्मत रुलिङ गरेकाले त्यसलाई मान्नुपर्ने बताए। सदनको नियमावली अनुसार सबै दलहरू अघि बढ्नुपर्नेमा आफूहरूको सुझाव रहेको उनको भनाइ छ।"
संसद बैठकका लागि सभामुखले पहल नै गर्नुभएन : लेखनाथ दाहाल,काठमाडौं : नेकपा माओवादी केन्द्रका सांसद लेखनाथ दाहालले सभामुखको पहलको अभावका कारण संसद बैठक बस्न नसकेको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै सांसद दाहालले सभामुखले आइतबारका लागि निर्धारित समयमा बैठक नै नबोलाएको समेत बताए। माओवादी सशस्त्र द्वन्द्वको अपमान हुनेगरी राखेको अभिव्यक्ति फिर्ता लिनुपर्छ भन्ने माग स्पष्ट रहेको भन्दै उनले संसद चलाउने काम सभामुखको भएको तर्क गरे। दाहालले कांग्रेसएमालेबीच सात बुँदे सहमति भएपछि मुलुकको परिवर्तनकारी शक्तिहरूलाई कमजोर पार्ने षड्यन्त्र भइरहेको बताए। दाहालले एमाले नेता ऋषिकेश पोखरेल र कांग्रेस उपसभापति धनराज गुरुङको सहकारी प्रकरणको प्रारम्भिक छानबिनका क्रममा संग्लग्नता देखिएको दाबीसमेत गरे।
कटहरीको कृषि मेला सम्पन्न,"विराटनगर : मोरङको कटहरीमा आयोजना गरिएको ४ दिने कृषि मेला आइतबार सम्पन्न भएको छ। नेपाल उद्योग वाणिज्य महासंघ कोशी प्रदेशले पहिलोपटक मेला आयोजना गरेको हो। भदौ २७ गतेदेखि आयोजित कृषि एक्स्पोमा १ सय ३० वटा स्टल राखिएका थिए। नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतले एक्स्पो भव्य रूपमा सम्पन्न भएको बताए। उनका अनुसार करिब १ लाख जनाले एक्स्पोको अवलोकन गरेका छन्। एक्स्पोमा कोशी र मधेश प्रदेशका कृषक, कृषि कलेज, विभिन्न स्कुल तथा कलेजका विद्यार्थी, कृषक, कृषि विज्ञलगायत सहभागी भएका थिए। कृषि ज्ञान केन्द्र, स्थानीय तह तथा उद्योग वाणिज्य संघहरुको सिफारिसमा मात्रै ८ सय जना कृषक मेलामा सहभागी भएको राउतले बताए। जिल्ला बाहिरबाट आएका कृषक तथा विद्यार्थीलाई निःशुल्क खानबस्नको व्यवस्था मिलाइएको थियो। एक्स्पोमा कृषि बजार प्रणाली र मूल्य श्रृंखला, कस्टम हायरिङको प्रयोग, पशुपंक्षी कृषि विज्ञानका विषयमा प्रस्तुतीकरण भएको जानकारी उनले दिए। उनका अनुसार विज्ञहरु बीच प्यानल छलफल पनि भएको थियो। भारतीय विज्ञ डा कन्चन भौमिक, कृसेन्दु सिन्हा र डा सुभाशिष बलले कृषिमा एजोला तथा ब्लुग्रीन एल्गीको उत्पादन र प्रयोग एवं जैविक मल तथा विषादी बनाउने र यसको प्रयोग विधिका विषयमा कृषकहरुलाई जानकारी गराएका थिए। एक्स्पोमा कृषि मेसिनरी, कषि उपज, भेटनरीलगायत साना किसानहरुका उत्पादनदेखि हिमाली र पहाडी जिल्लाका उत्पादनको स्टल राखिएको जानकारी राउतले दिए।"
"तीज गीतमा बनेको उत्कृष्ट रिललाई प्रणाम रेष्टुरेण्ट, न्यूयोर्कले पुरस्कृत गर्ने","अमेरिका : नेपाली नारीहरूको महान चाड तीज सकिएको छ । तीजको रहर आयो बरी लै भन्दै विभिन्न लोक तथा आधुनिक गीत संगीतामा नृत्य नगर्ने र रिल नबनाउने प्राय कमै होलान् । ती नै रिलहरूमध्ये उत्कृष्ट ठहरिएको रिललाई हौसला स्वरूप एक सय डलरसहित आकर्षक पुरस्कार प्रदान गर्ने न्यूयोर्क अस्ट्रियामा सञ्चालित नेपाली रेष्टुरेन्ट प्रणामले घोषणा गरेको छ । रेष्टुरेष्टको सामाजिक सञ्जालमा प्रकाशित भिडियोलाई प्राप्त भएको लाइक र सेयरको आधारमा विजेता ठहर गरी नगद पुरस्कार प्रदान गर्ने प्रबन्ध निर्देशक मोहन विष्टले बताए । रिल भिडियोहरू सेप्टेम्बर महिना भरी पठाउन सकिने र अक्टोबर महिना भरी प्रतियोगितामा समावेश गरी आगामी भाइटिकामा विजेतालाई नगद तथा पुरस्कारहरू पठाउने व्यवस्था गरिने छ । ् नेपाली महिलाहरूको सम्मानमा यो कार्यक्रम आयोजना गरिएको निर्देशकले बताएका छन् । प्रणाम रेष्टुरेण्ट न्यूयोर्कको अस्टोरियामा सञ्चालित छ । नेपाली, इन्डियन, इन्डो चाइनिज र फुल बारको साथमा पार्टीको लागी व्याकयाड तथा बेसमेन्टमा समेट स्थान उपलब्ध छ।"
मोरङमा कर्मचारीले मागे सुरक्षा,"विराटनगर : मोरङमा कर्मचारीले सुरक्षा मागेका छन्। कार्यस्थलमा आक्रमण हुन थालेर काम गर्ने वातावरण नभएको भन्दै पेसागत महासंघमार्फत कर्मचारीले सुरक्षाको माग गरेका हुन्। पेसागत महासंघ मोरङले प्रमुख जिल्ला अधिकारी प्रेमप्रसाद भट्टराईलाई आइतबार ज्ञापन पत्र बुझाउँदै कर्मचारीको सुरक्षाको मागसहित आक्रमणमा संलग्नलाई अविलम्ब कारबाही हुनुपर्ने अडान राखेको छ। मोरङको रंगेली नगरपालिकाका कर्मचारीमाथि कुटपिट एवं आक्रमण गर्नेलाई कारबाही हुनुपर्ने माग महासंघले गरेको हो। पेसागत महासंघका जिल्ला अध्यक्ष प्रकाश शर्मा र सचिव सालीग्राम कोइरालाको हस्ताक्षर रहेको ज्ञापन पत्रमा केही दिनअघि मोरङको रंगेलीमा कर्मचारीमाथि आक्रमण गर्नेलाई कारबाही हुनुपर्ने र कर्मचारीको सुरक्षाको प्रत्याभूति गराउनुपर्ने माग राखिएको छ। रंगेली नगरपालिकाले भूमि तथा मालपोत कर वृद्धि गरेको विरोधमा नेपाली कांग्रेसको अगुवाइमा आन्दोलन भइरहेको छ। गत शुक्रबार आन्दोलनकारीले नगरपालिकाका कर्मचारीलाई कार्यालय प्रवेशमा रोक लगाएका थिए। त्यस क्रममा कर्मचारीमाथि कुटपिट, दुव्र्यवहार र हातपातसमेत भएको थियो। सहायक पाँचौं सुधीर चौधरीलाई सेवा प्रवाहका लागि कार्यालय प्रवेश गर्ने क्रममा केही व्यक्तिहरुले गुन्डागर्दी शैलीमा आक्रमण र कुटपिट गरेको ज्ञापन पत्रमा उल्लेख छ। घटनाप्रति ध्यानआकर्षण भएको भन्दै महासंघले विरोध जनाएको हो। स्थानीय तहले गरेका निर्णयहरू कार्यान्वयन गर्नु गराउनु राष्ट्रसेवक कर्मचारीहरूको कर्तव्य हुने र राजनैतिक समस्याको समाधान राजनीतिक रूपमै गर्नुपर्नेमा कार्यालय प्रवेश गर्दै गरेका राष्ट्रसेवक कर्मचारीमाथि अमर्यादित तथा गुन्डागर्दी शैलीमा कुटपिट गर्नु दुःखद् एवं खेदजनक छ, ज्ञापन पत्रमा भनिएको छ, इमान्दार र कर्तव्यनिष्ट कर्मचारीलाई जिम्मेवार दलका कार्यकर्ता तथा दलको संलग्नता देखिने गरी घटाइएको घटना आफैंमा निन्दनीय र अशोभनीय छ। यस्ता घटनाले राष्ट्रसेवक कर्मचारीहरूको मनोबल कमजोर भइ सेवा प्रवाहमा गम्भीर असर पर्ने ठहर गर्दै महासंघले पेसाकर्मीको कार्यस्थलको सुरक्षाको प्रत्याभूति गर्न नेपाल सरकार, प्रदेश सरकार, स्थानीय सरकार र सुरक्षा निकायलगायतका सरोकारवालासँग माग गरेको छ। रंगेलीको घटनामा संलग्नलाई तत्काल नियन्त्रणमा लिएर कानुन बमोजिम कारबाही गर्नुपर्ने माग गरिएको अध्यक्ष शर्माले बताए। उनका अनुसार दोषीमाथि कारबाही नभए जस्तोसुकै आन्दोलन गर्ने चेतावनी दिइएको छ। आन्दोलनबाट उत्पन्न परिस्थितिको जिम्मेवार सरोकारवाला नै हुने अवगत गराइएको छ। सरोकारवालासँग छलफल गरेर घटनामा संलग्नलाई कारबाही गरिने प्रजिअ भट्टराईले बताए। उनले राष्ट्रसेवक कर्मचारीलाई अन्याय हुन नदिने प्रतिबद्धता जनाएका छन्। कर्मचारीको सुरक्षाको माग गरेर मोरङका प्रजिअलाई ज्ञापन पत्र बुझाइँदै।"
"बसन्तपुरमा इन्द्रध्वज ठड्याइयो, इन्द्रजात्रा सुरु(फोटो फिचर)","काठमाडौं : वसन्तपुर दरबार क्षेत्रस्थित हनुमानढोकामा आइतबार इन्द्रध्वज ठड्याइ इन्द्रजात्राको औपचारिक सुरुवात भएको छ । इन्द्रध्वज बिहान ८ बजेर २६ मिनेटको साइतमा ठड्याइएको हो। लामो समयदेखि चलिआएको परम्परा अनुसार हनुमानढोकामा इन्द्रध्वज ठड्याइपछि एक साता लामो इन्द्रजात्रा सुरु हुन्छ । इन्द्रजात्राको इन्द्रध्वज काठमाडौं महानगरपालिकाकी उपमेयर सुनिता डंगोलको उपस्थितिमा ठड्याइएको हो। इन्द्रजात्रासँग सम्बन्धित सबै देवताहरूलाई आजको दिनदेखि एक साताको लागि निकालिन्छ । इन्द्रजात्रा काठमाडौंमा मनाइने सबैभन्दा महत्त्वपूर्ण चाड हो। १२ औं शताब्दीदेखि १८ औं शताब्दीमा निर्माण भएका धेरै मठ मन्दिरहरूले सजिएको हनुमानढोका दरबार क्षेत्र यस जात्राको उद्गमस्थल हो। भाद्र शुक्लपक्ष यलथ्वा द्वादशीका दिन इन्द्रध्वजत्थानबाट सुरु हुने यो जात्रा आठ दिनसम्म विभिन्न नाच, गीत र रथयात्राका साथ सम्पन्न हुन्छ ।"
सिहंदरबारमा सभामुखसँग दलका प्रमुख सचेतक र सचेतकको बैठक,"काठमाडौं : 'हिंसा' शब्दको विवादबारे छलफल गर्न सभामुख देवराज घिमिरेले बोलाएको दलका प्रमुख सचेतक र सचेतकको बैठक सुरू भएको छ। सिंहदरबारमा सुरू भएको बैठकमा नेपाली कांग्रेस,नेकपा एमाले, नेकपा माओवादी केन्द्र ,राष्ट्रिय स्वतन्त्र पार्टी, राष्ट्रिय प्रजातन्त्र पार्टीका प्रमुख सचेतक र सचेतक सहभागी छन्। प्रतिनिधिसभा बैठक बस्नुअघि सभामुख घिमिरेले छलफलका लागि दलका प्रमुख सचेतक र सचेतकलाई बोलाएका हुन्। प्रतिनिधिसभा बैठक दिउँसो १ बजेका लागि बोलाइएको छ। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका हुन्। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सोही विषयलाई लिएर आजको संसद बैठकमा अवरोध गर्ने जनाएपछि सभामुख घिमिरेले छलफलका लागि दलका प्रमुख सचेतक र सचेतकलाई बोलाएका हुन्। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले अघिल्लो संसद बैठक अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको बताएपछि माओवादी केन्द्रले त्यसको विरोध गरेको हो।"
अख्तियारले राष्ट्रपतिलाई बुझायो वार्षिक प्रतिवेदन,काठमाडौं : राष्ट्रपति रामचन्द्र पौडेलसमक्ष अख्तियार दुरूपयोग अनुसन्धान आयोगले आर्थिक वर्ष २०८००८१को वार्षिक प्रतिवेदन पेश गरेको छ। राष्ट्रपति भवन शीतल निवासमा आयोजित कार्यक्रममा आयोगका प्रमुख आयुक्त प्रेमकुमार राईले राष्ट्रपति पौडेलसमक्ष सो प्रतिवेदन पेश गरेका हुन्। आयोगले नेपालको संविधानको धारा २९४ बमोजिम अख्तियार दुरुपयोग अनुसन्धान आयोगको वार्षिक प्रतिवेदन राष्ट्रपति पौडेलसमक्ष पेश गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिएकी छन्।
सुस्तामा पुग्यो राष्ट्रिय प्रसारण लाइनको बिजुली,"काठमाडौं : नवलपरासी बर्दघाट सुस्ता पश्चिमको सुस्ता गाउँपालिका५मा राष्ट्रिय प्रसारण लाइनको विद्युत् पुगेको छ । नेपाल विद्युत् प्राधिकरणले सुस्ता गाउँपालिका५स्थित सकरदिनयीबाट करिब ५ किलोमिटर ११ केभी लाइन निर्माण गरी नारायणी नदीपारिको सुस्ताबस्तीमा राष्ट्रिय प्रसारण ग्रीडको विद्युत् पुर्याएको हो। नारायणी नदीमा निर्माण गरिएको १ हजार ५ सय ७१ मिटर लामो झोलुङ्गे पुलको भार व्यवस्थापन र विद्युतीय सुरक्षाको मापदण्ड पूर् रुपमा पालना हुने गरी दायाँबायाँबाट ११ केभी लाइन निर्माण गरी सुस्ताबस्तीमा विद्युत् पुर्याइएको हो। प्राधिकरणले ११ केभी लाइन पुर्यासँगै तीनतिरबाट नारायणी नदीबाट घेरिएको र एकातर्फ भारतसँग सीमाना जोडिएको सुस्ताबस्ती राष्ट्रिय प्रसारण लाइनको विद्युतसँग जोडिएको छ । सुस्ताबस्तीलाई जोड्न नारायणी नदीमा झोलुङ्गे पुल निर्माण भएसँगै विद्युत् लाइन विस्तार पनि सम्भव भएको हो । गाउँपालिका, लुम्बिनी प्रदेश सरकार र वैकल्पिक ऊर्जा प्रवर्द्धन केन्द्रको साझेदारीमा जडान गरिएको १०० किलोवाटको सौर्य ऊर्जाबाट सुस्ताबस्तीमा विद्युत् आपूर्ति हुँदै आएको थियो । सौर्य ऊर्जा प्लान्टको नियमित मर्मतसम्भार हुन नसक्दा विद्युत् आपूर्ति भरपर्दो हुन सकिरहेको थिएन । सुस्ताबस्तीमा विद्युत् आपूर्तिका लागि १०० केभिए क्षमताका दुईवटा वितरण ट्रान्सफर्मर राखिएका छन् ।विद्युत् लाइन र ट्रान्सफर्मको जडान र परीक्षण सम्पन्न गरिएको छ । अब त्यहाँबाट उपभोक्ताको घरघरमा विद्युत् आपूर्ति दिन सुरु गरिनेछ । सुस्ताबस्तीमा करिब ३ सय ५० घरधुरी छन् । प्राधिकरणका कार्यकारी निर्देशक कुलमान घिसिङले देशलाई उज्यालो बनाउने अभियानअन्तर्गत पूर्ण विद्युतीकरणको अन्तिम यात्रामा सुस्तामा राष्ट्रिय प्रसारण लाइनको विद्युत् पुर्याएको बताए। सुस्ताबस्तीमा सौर्य ऊर्जाबाट विद्युत् आपूर्ति दिइरहेको भएतापनि भरपर्दो र गुणस्तरीय थिएन, स्थानीयबाट विद्युतीकरणका लागि माग हुँदै आएको थियो, भारतसँग सीमाना जोडिएको सुस्ताबस्तीमा राष्ट्रिय ग्रिड पुग्नु राष्ट्रियताको दृष्टिकोणबाटसमेत महत्वपूर्ण छ,कार्यकारी निर्देशक घिसिङले भने, चीनसँग सीमाना जोडिएको सङ्खुवासभाको किमाथाङ्कालगायत विद्युत् नपुगेका उत्तर र दक्षिण सीमानाका बस्तीहरु पनि छिट्टै विद्युतीकरण हुँदैछन् । १ करोड ३३ लाख रुपैयाँ अनुमानित लागत रहेको सुस्ताबस्तीको विद्युतीकरण कार्य आर्थिक वर्ष २०७९०८०मा सुरु गरिएको थियो । लाइन नारायणी पार गराउन नदीमा पोल गाड्न सम्भव नभएपछि झोलुङ्गे पुल निर्माण सम्पन्न नहुन्जेलसम्म पर्खनु परेको थियो । प्राधिकरणले चालू आर्थिक वर्षभित्रमा सबै नेपालीको घरमा भरपर्दो र गुणस्तरीय विद्युत सेवा पुर्याउने नेपाल सरकारको घोषणालाई कार्यान्वयन गर्न सम्पूर्ण तयारी पूरा गरी काम गरिरहेको छ । हाल विद्युतीकरणको अवस्था ९९ प्रतिशत छ । प्राधिकरणले विद्युत् नपुगेका घर खोज्दै विकट बस्तीबस्तीको विद्युतीकरण गरिरहेको छ । विद्युत् पुगेका ठाउँमा भरपर्दो र गुणस्तरीय विद्युत् आपूर्तिका लागि प्रणाली सुधार तथा विस्तार र नपुगेका ठाउँमा विद्युत् पुर्याउने कार्यलाई उच्च प्राथमिकता राखी काम भइरहेको छ ।"
"संसद बैठक २ बजे बस्ने, माओवादी केन्द्रले छलफलका लागि माग्यो एक घण्टा","काठमाडौं : प्रतिनिधिसभा बैठकमा उत्पन्न विवादबारे छलफल गर्न सभामुखले बोलाएको बैठक निष्कर्षविहीन बनेको छ। सभामुख देवराज घिमिरेले आइतबार बिहान छलफलका लागि राष्ट्रिय दलका प्रमुख सचेतक र सचेतकहरूलाई बोलाएका थिए। बैठकमा माओवादी केन्द्रले आन्तरिक छलफलका लागि एक घण्टाको समय मागेपछि बैठक २ बजेका लागि सारिएको छ। माओवादी केन्द्रका प्रमु्ख सचेतक हितराज पाण्डेले बैठकमा उठेका विषयमा दलभित्र छलफल गर्नुपर्ने र त्यसका लागि १ घण्टाको समय मागेपछि बैठक २ बजेलाई सारिएको हो। उनले पार्टीमा छलफलपछि मात्रै आजको बैठकमा अवरोध गर्नेनगर्नेबारे निर्णय हुने बताए। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका थिए। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले अघिल्लो संसद बैठक अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको रुलिङ गराएपछि माओवादी केन्द्रले त्यसको विरोध गरेको हो।"
सभामुखले गरेको रुलिङ हरेक सांसदले मान्नुपर्छ : एमाले,"काठमाडौं : नेकपा एमालेले सभामुखको रुलिङविरुद्ध विरोध गर्ने अधिकार कुनै पनि सांसदलाई नभएको बताएका छन्। संसदको अवरोध हटाउनेबारे छलफल गर्न सभामुख देवराज घिमिरेले बोलाएको राष्ट्रिय दलका प्रमुख सचेतक र सचेतकको बैठकपछि एमाले प्रमुख सचेतक महेश बर्तौलाले सभामुखले कानुनसम्मत रुलिङ गरेकाले त्यसलाई मान्नुपर्ने बताए। सदनको नियमावली अनुसार सबै दलहरू अघि बढ्नुपर्नेमा आफूहरूको सुझाव रहेको उनको भनाइ छ। उनले भने,'सभामुखले गरेको रुलिङ हरेक सांसदहरूले मान्नुपर्छ। हरेक सांसदले मान्नुपर्ने कर्तव्य पनि हो। संसदीय नियमावलीको नियम २६ को ४ ले नै नियमापत्तीमाथि निर्णय गर्ने अधिकार सभामुखसँग छ भनेको छ। जुन निर्णय अन्तिम हुन्छ। जुन निर्णय सबैले मान्नुपर्छ।' उनले सभामुखको निर्णयविरुद्ध आन्दोलन गर्ने माओवादी केन्द्रको निर्णय बेठिक भएको तर्क गरे। उक्त निर्णयले माओवादी केन्द्रको संसदीय प्रणालीमाथिको निष्ठामाथि नै प्रश्न उब्जिएको बताए। 'माओवादी केन्द्रले सभामुखको निर्णयविरुद्ध आन्दोलन गर्ने जे कुरा गर्नुभयो यो बेठिक छ। यसले माओवादी केन्द्रको संसदीय प्रणालीको निष्ठामाथि नै प्रश्न गरेको छ। फिर्ता लिन आग्रह गर्यौं,'उनले भने,' तर उहाँहरूले दलभित्र छलफल गर्ने भन्नु भएको छ।' उनले सदनलाई सहज रुपमा अघि बढाउने र आफ्नो कुराहरू राख्ने गरि अघि बढ्न आग्रह गरिएको जानकारी दिए। त्यस्तै उनले उपसभामुखको विषयमा सत्तापक्ष दलले भन्दा प्रतिपक्षी दलले नै उचालेको तर्क गरे । यसमा रास्वपाले नै उपसभामुख जस्तो संस्थाको हुर्मत लिने काम गरेको र सरकारलाई नै विवादमा ल्याउने प्रयास गरेको उनको भनाइ छ। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी संसदीय दलको बैठकले संसद अवरोध गर्ने निर्णय गरेको थियो। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको रुलिङ गरेपछि माओवादी केन्द्र त्यसको विरोधमा उत्रिएको हो।"
"भन्ने मानव, बन्ने दानव !","गरिबी र बेसहाराले लचार थिइन् तर सत्कर्म गरेरै जीवन चलाइरहेकी थिइन्। त्यसैले पसिनाकै सुवासमा रमाइरहेकी थिइन्। सायद रुवी (नाम परिवर्तन)ले जिन्दगीको साँचो अर्थ बुझेकी थिइन्। यस्तै गरिब जीवनको मैदानमा यौन पिपासु उमेश मण्डल (४४)ले रुवीमा आँखा गाडे। जालमा पारे। अनि रुवीलाई लुटे, लुटिरहे। अति भएपछि उनले प्रतिकार गरिन्। उल्टै करेन्ट लगाएर यातना दिए उनले। अनि इज्जत लुटिरहे। तै पनि उनको जीवनमाथि उमेशले धावा बोलिरहे। त्यसरी मानौं जसरी गिद्धले मरेको सिनोको हड्डी पनि ठुँगिरहन्छ। यो क्रम १८ भदौ २०८१ को रातभर चल्यो। बलात्कार गरेको रिपोर्ट पनि आएको छ। करेन्ट लागेर हातका औंलाहरू जल्दा रुवीले औंलाहरू गुमाउनु परेको छ, जिल्ला प्रहरी कार्यालय महोत्तरीका डीएसपी सन्तुलालप्रसाद जैसवाल भन्छन्, पीडाको त कुरै नगरौं, कति हो। धन्न उनी बाँचिछन्। घटना सुन्दै जीउ सिरिङ्ग हुन्छ। रुवीले त्यो पीडा कसरी सहिहोलिन् ? कसरी बाँचिहोलिन् ? पीडामाथि पीडा अनि दु:खमाथि दु:ख। यो जसलाई पयो, उसैलाई थाहा हुन्छ पीडा कस्तो हुन्छ भनेर ! मृत्युलाई जितेर फर्केकालाई थाहा हुन्छ सायद जीवनको महत्व। रुवीले पुनर्जीवन पाएकी छन्। पापीले लगाइदिएको करेन्टले उनका दाहिने हातका औंलाहरू जलाइदिएको छ। अहिले उनी प्रादेशिक अस्पताल जलेश्वर महोत्तरीमा उपचाररत छन्। भन्ने मानवता, देखाउने दानवीयता : कहिले होटलमा त कहिले चिउरा मिलमा काम गर्थिन रुवी। होटलमा भाँडा मस्काउने उनलाई साहुले कामबाट निकालिदिए। दु:खमा सुख बोकेर आए उमेश मण्डल उनको सामु। मानवताको छाता ओढाउँदै उपचार गराइदिने र काम खोजी दिने भन्दै। त्यही होटलमा चिनजान भएपछि उमेशले उसको मोबाइल नम्बर लिएका थिए। रुवी भन्छिन्, बगाउन लागेको खोलामा एउटा छेस्को पनि सहारा हुन्छन् भन्ने सुनेकाले आश लाग्यो। बाल्यकालमै बुवाआमा गुमाइन् उनले। भएको विवाह पनि टुटेको थियो उनको। एकपछि अर्को पीडा ! पीडैपीडाको समुन्द्रमा डुबेको छ रुवीको २२ वर्षे जिन्दगी आजसम्म। बेसहारा बनेकै कारण उनी होटलको कामदार बन्न बाध्य भइन्। अनि अहिले त्यही भेट हुँदा सहारा दिन्छु भन्नेबाटै शिकार बनिन्। कुरो हो, भदौ १८ गते दिउँसोको। विरामी रुवीलाई उमेशले प्राथमिक स्वास्थ्य केन्द्र रामगोपालपुरमा लगे। जहाँ उनले मानवताको नाटक गरे। साँझ परेकाले झुक्याएर घर लगे। रात बित्दै गयो। उमेशको मानवता हराउँदै गयो। पिउँदै नसामा लठ्ठिँदै उनी रुवीको इज्जतमाथि धावा बोल्न थाले। कपडा च्यातिदिए। उनले प्रतिकार गरिन्। उमेशले रुबीको शरीरमा करेन्ट लगाइदिए। दाहिने हात जल्यो। धन्न बाँचिन्। यौन पिपासु उमेशले पटकपटक बलात्कार गरिरहे। अन्तत: यतिबेला रुवी बाँच्ने अभिलाषामा अस्पताल छन्। तथ्यांक हेर्ने हो भने थाहा हुन्छ, सयौं रुवी यसरी नै बलात्कृत छन्, अन्यायमा छन्। किनकि बितेका तीन आर्थिक वर्षमा मधेस प्रदेशमा बलात्कारका ९ सय २२ घटना भए। त्यसमा ५ सय १५ आरोपी पक्राउ परे। बाँकी अझै फरार छन्। करेन्ट लगाएर बचाउने नाटक : घरमा भदौ १९ गते बिहानको समय। रामगोपालपुर नगरपालिका३ डोलाठीतिरबाट हुइँकिँदै एम्बुलेन्स आयो। प्राथमिक स्वास्थ्य केन्द्रमा एम्बुलेन्स पुगेर बे्रक लगायो। त्यसमा थिइन्, घाइते रुवी छट्पटिँदै। उनै पापी उमेशले रुवीलाई बनाएका थिए, यस्तो हालतमा। अनि अस्पताल ल्याएका थिए। करेन्ट लाग्यो भनेर नाटक रच्दै बचाउने बहानामा। जब रुवी भर्ना भइन् तब उमेश त्यहाँबाट कुलेलम ठोके सम्भवत: यहाँ बसिरहे अब पक्राउ परिन्छ भन्ने डरले। बिहानको चार ४ बज्दै थियो। स्वास्थ्यकर्मीले फोन गरे, करेन्ट लागेको बिरामी आएको छ। बिरामी ल्याउने मान्छे कहाँ गयो गयो, पत्तो छैन। प्रहरी टोली पठाइदिनु परो। प्रहरी अस्पताल पुग्यो। पीडित रुवीले घटनाबारे इतिवृत्तान्त सुनाइन्। लगत्तै उमेशलाई प्रहरीले पक्रियो अनि सोधपुछ गयो। घटना स्वीकार गर्न इन्कार गरे उमेशले। रुवीको स्वास्थ्य परीक्षण गर्दा रिपोर्टले भन्यो, बलात्कार भएको हो। विवशतामा पारेर बलात्कार : होटलमा काम गर्दा कसैले मालिकलाई कुरा लगाइदियो। अनि निकालिइन् उनी। यो सबै गर्ने मान्छे पनि उमेशकै थिए। आउनेखाने क्रममा चिनजान भयो उमेशको रुवीसँग। चिनजान भएको ८१० दिनमै फोन नम्बर साटासाट भयो। बर्दिबास लगेर राम्रो काम लगाइदिन्छु उमेशले रुवीलाई फकाए। तर, रुवीले उमेशले आफूलाई जालमा पार्न लागेको थाहा पाइनन्। इलाका प्रहरी कार्यालय रामगोपालपुरका प्रमुख रामकुमार यादवका अनुसार त्यो दिन वर्षा हुँदै थियो। त्यो बहानामा उमेशले रुवीलाई आज मेरो घर बस भन्दै घर लगेको थियो। घर पुग्दा ६७ बजिसकेको थियो। मेरो घरमा परिवार छ। छोरोछोरी छ। यतै बस। भोलि बर्दिबास लगेर काम लगाइदिन्छु भनेपछि रुवी मख्ख थिइन् जीवनको नयाँ अध्याय सुरु हुने अपेक्षामा। घर पुग्दा कोही नभएपछि उनी डराइन्। फर्किने प्रयास गरिन्। तर, उमेशले माछाभात खुवाउने भनेर अल्झाए। अर्को जाल फालेर अल्झाएको पनि उनलाई पत्तो भएन कि ! उमेश परिवार र छोराछोरी कसैलाई घरमा बस्न दिँदैनन्। अराजक तथा हिंस्रक मानसिकता भएकाले सँगै बस्ने अवस्था भएन सायद। यसरी उनले श्रीमती र सन्तानलाई घरबाट लखेटेका थिए जुन रुवीले थाहा पाउने कुरै भएन। प्रहरी भन्छन्, यसरी रुवीलाई लछारपछार गयो उमेशले। कपडा च्यातिदियो, करेन्ट लगाइदियो। दायाँ हात नै जलाइदियो। गर्नसम्म गयो, अनेक गयो। न्याय देउ सरकार : बचाऊ, बचाऊ !, घटना हुँदा उनले गाउँलेसँग गुहार मागिन्। रोइन्, चिच्याइन् अनि कराइन्। उनको बोली दबाउन उमेशले करेन्ट लगाइदिए। मुख बन्द गरे। बलात्कार गरे, गरिरहे। अति भएपछि उनी बेहोस भएर भुइँमा ढलिन्। मध्यरातपछिको बिहान सुरु भयो, त्यस्तै ३४ बजेको हुँदो हो। करेन्ट लाग्यो भनेर घटना लुकाउन उमेशले योजना बनाए र एम्बुलेन्सलाई खबर गरेर रुवीलाई अस्पताल पुयाए अनि भागे। अस्पतालमा रुवी जीवनमरणको दोसाँधमा छन्। उमेश प्रहरी खोरमा। जबर्जस्तीकरणी भनी मुद्दा दर्ता गरेर प्रहरीले अनुसन्धान बढाएको छ। रुवीहरू जस्ता सयौं भुइँमान्छेले न्याय पाउनैपर्छ। अझ, भन्नैपर्दा, यस्तो अवस्था आउन नदिने कि ?"
एपीएफ क्लब एन्फा महिला लिगको शीर्ष स्थानमा उक्लियो,"काठमाडौं : विभागीय टोली नेपाल एपीएफ क्लब एन्फा महिला लिगको शीर्ष स्थानमा उक्लिएको छ। सातदोबाटो स्थित एन्फा कम्प्लेक्समा आइतबार भएको खेलमा कर्णाली प्रदेशलाई ६० गोल अन्तरले पराजित गर्दै एपीएफ तालिकाको शीर्ष स्थानमा उक्लिएको हो। एपीएफलाई जित दिलाउन निशा थोकरले खेलको चौथौ मिनेटमा, रश्मी कुमारी घिसिङले ११ र २५ औं मिनेटमा, ५३ औं मिनेटमा गीता राना मगर र ७७ औं मिनेटमा हिमा रावतले गोल गरिन्। त्यस्तै एक गोल आत्मघातीमार्फत पाएको थियो। एपीएफले ५ खेलमा ४ मा जित र १ खेल बराबरी खेलेको छ। कर्णाली भने समान खेलमा १ अंकका साथ नवौं स्थानमा छ। अखिल नेपाल फुटबल संघ (एन्फा)को आयोजना जारी लिगमा १० टोलीको सहभागिता छ।"
नारायणी नदीपारिको सुस्तामा पुग्यो राष्ट्रिय प्रसारण लाइनको बिजुली,"काठमाडौं : नवलपरासी (बर्दघाट सुस्ता पश्चिम)को सुस्ता गाउँपालिका५ मा राष्ट्रिय प्रसारण लाइनको विद्युत् पुगेको छ। नेपाल विद्युत् प्राधिकरणले सुस्ता गाउँपालिका५स्थित सकरदिनयीबाट करिब ५ किलोमिटर ११ केभी लाइन निर्माण गरी नारायणी नदीपारिको सुस्ताबस्तीमा राष्ट्रिय प्रसारण ग्रीडको विद्युत् पर्याएको छ। नारायणी नदीमा निर्माण गरिएको १ हजार ५ सय ७१ मि लामो झोलुङ्गे पुलको भार व्यवस्थापन र विद्युतीय सुरक्षाको मापदण्ड पूर्ण रूपमा पालना हुने गरी दायाँबायाँबाट ११ केभी लाइन निर्माण गरी सुस्ताबस्तीमा विद्युत् पुर्याइएको हो। प्राधिकरणले ११ केभी लाइन पुर्याएसँगै तीनतिरबाट नारायणी नदीबाट घेरिएको र एकातर्फ भारतसँग सीमाना जोडिएको सुस्ताबस्ती राष्ट्रिय प्रसारण लाइनको विद्युतसँग जोडिएको छ। सुस्ताबस्तीलाई जोड्न नारायणी नदीमा झोलुङ्गे पुल निर्माण भएसँगै विद्युत् लाइन विस्तार पनि सम्भव भएको हो। गाउँपालिका, लुम्बिनी प्रदेश सरकार र वैकल्पिक ऊर्जा प्रवर्द्धन केन्द्रको साझेदारीमा जडान गरिएको १०० किलोवाटको सौर्य ऊर्जाबाट सुस्ताबस्तीमा विद्युत् आपूर्ति हुँदै आएको थियो। सौर्य ऊर्जा प्लान्टको नियमित मर्मतसम्भार हुन नसक्दा विद्युत् आपूर्ति भरपर्दो हुन सकिरहेको थिएन। सुस्ताबस्तीमा विद्युत् आपूर्तिका लागि १०० केभिए क्षमताका दुईवटा वितरण ट्रान्सफर्मर राखिएका छन्। विद्युत् लाइन र ट्रान्सफर्मको जडान र परीक्षण सम्पन्न गरिएको छ। अब त्यहाँबाट उपभोक्ताको घरघरमा विद्युत् आपूर्ति दिन सुरु गरिनेछ। सुस्ताबस्तीमा करिब ३ सय ५० घरधुरी छन्। प्राधिकरणका कार्यकारी निर्देशक कुलमान घिसिङले देशलाई उज्यालो बनाउने अभियानअन्तर्गत पूर्ण विद्युतीकरणको अन्तिम यात्रामा सुस्तामा राष्ट्रिय प्रसारण लाइनको विद्युत् पुर्याइएको बताए। सुस्ताबस्तीमा सौर्य ऊर्जाबाट विद्युत् आपूर्ति दिइरहेको भए तापनि भरपर्दो र गुणस्तरीय थिएन, स्थानीयबाट विद्युतीकरणका लागि माग हुँदै आएको थियो, भारतसँग सीमाना जोडिएको सुस्ताबस्तीमा राष्ट्रिय ग्रिड पुग्नु राष्ट्रियताको दृष्टिकोणबाटसमेत महत्वपूर्ण छ, कार्यकारी निर्देशक घिसिङले भने। चीनसँग सीमाना जोडिएको सङ्खुवासभाको किमाथाङ्कालगायत विद्युत् नपुगेका उत्तर र दक्षिण सीमानाका बस्तीहरू पनि छिट्टै विद्युतीकरण हुँदैछन्। १ करोड ३३ लाख रुपैयाँ अनुमानित लागत रहेको सुस्ताबस्तीको विद्युतीकरण कार्य आर्थिक वर्ष २०७९०८०मा सुरु गरिएको थियो। लाइन नारायणी पार गराउन नदीमा पोल गाड्न सम्भव नभएपछि झोलुङ्गे पुल निर्माण सम्पन्न नहुन्जेलसम्म पर्खनु परेको थियो। प्राधिकरणले चालू आर्थिक वर्षभित्रमा सबै नेपालीको घरमा भरपर्दो र गुणस्तरीय विद्युत सेवा पुर्याउने नेपाल सरकारको घोषणालाई कार्यान्वयन गर्न सम्पूर्ण तयारी पूरा गरी काम गरिरहेको छ। हाल विद्युतीकरणको अवस्था ९९ प्रतिशत छ। प्राधिकरणले विद्युत् नपुगेका घर खोज्दै विकट बस्तीबस्तीको विद्युतीकरण गरिरहेको छ। विद्युत् पुगेका ठाउँमा भरपर्दो र गुणस्तरीय विद्युत् आपूर्तिका लागि प्रणाली सुधार तथा विस्तार र नपुगेका ठाउँमा विद्युत् पुर्याउने कार्यलाई उच्च प्राथमिकता राखी काम भइरहेको छ।"
लोसपाको मधेस प्रदेशको संसदीय दलको नेतामा सोनल चयन,वीरगन्ज : लोकतान्त्रिक समाजवादी पार्टी (लोसपा) को मधेस प्रदेशको संसदीय दलको नेतामा जितेन्द्र सोनल चयन भएका छन्। सोनल बाराको निर्वाचन क्षेत्र नम्बर ४ को (ख) बाट प्रत्यक्ष निर्वाचित प्रदेश सभा सदस्य हुन्। जनकपुरमा बसेको लोसपाको संसदीय दलको बैठकले लोसपाका मधेस प्रदेश अध्यक्षसमेत रहेका सोनललाई संसदीय दलको नेतामा सर्वसम्मत चयन गरेको हो। मधेस प्रदेश सभामा लोसपाका एक निलम्बितसहित ९ जना प्रदेश सभा सदस्य छन्। संसदीय दलको बैठकले संसदीय दलको नेतामा सोनललाई चयन गरेको निर्णय प्रदेश सभाका सभामुखकोमा पठाएको र सभामुखबाट पनि उक्त निर्णय अनुमोदन भइसकेको सोनलका स्वकीय सचिव रमेश सर्राफले जानकारी दिए। यसअघि उनि २०७४ देखि २०७९ सम्म पनि लोसपाको संसदीय दलको नेता थिए। सोनल मधेस प्रदेश सरकारको पूर्व भौतिक पुर्वाधार विकासमन्त्री पनि हुन्।
भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको छ : श्रेष्ठ,काठमाडौं : नेकपा माओवादी केन्द्रका बरिष्ठ उपाध्यक्ष नारायणकाजी श्रेष्ठले भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको बताएका छन्। पोष्ट बहादुर बोगटीको दशौं स्मृति दिवसमा माओवादी केन्द्रले आइतबार पार्टी कार्यालय पेरिसडाँडामा आयोजना गरेको कार्यक्रममा श्रेष्ठले सरकारको पछिल्लो कामकारवाहीलाई हेर्दा भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको बताएका हुन्। पछिल्लो समय सहकारी प्रकरणमा सांसदहरू मुछिदै गएकाले उनीहरूलाई कस्तो कारवाही वा अनुसन्धान हुन्छ भन्ने जनताले हेरिरहेको उनले बताए। श्रेष्ठले माओवादीको जनयुद्ध वा संविधानमा उल्लेख सशस्त्र द्वन्द्वलाई होच्चाउने काम सत्तापक्ष सांसदहरूबाट भएकाले प्रतिवाद गर्नुपरेको धारणा राखे । हिंसा शब्द नै सदनमा प्रयोग हुन सक्दैन भन्ने नभई जनयुद्धका सन्दर्भमा प्रयोग भएको हिंसा शब्दले परिवर्तनलाई नै अपमान गर्ने काम भएको उनले बताए। श्रेष्ठले समाजवादी मोर्चालाई क्रियाशिल बनाउन सक्रिय भूमिका खेल्ने र जनताको मुद्दाका विषयमा विचार मिल्नेसँग सहकार्य गर्दै अघि बढ्ने धारणा राखे। उनले माओवादी नेतृत्वको सरकारले कुनै गल्ती नगरि राम्रा काम गरेकाले नै सरकारबाट हटाइएको जिकिर गरे। सरकारबाट बाहिरिएपछि पनि माओवादीलाई आफूले गरेका कामका कारण जनताका अगाडी मुख देखाउन कुनै समस्या नरहेको उनको भनाइ छ ।
नारायणी अस्पतालमा पाँच महिनादेखि बन्द एमआरआई सेवा सुरु,"वीरगन्ज : नारायणी अस्पतालमा विगत ५ महिनादेखि बन्द रहेको एमआरआई सेवा आइतबारदेखि सुचारु भएको छ। यसअघि सञ्चालनमा आएको ५ महिना पनि नबित्दै एमआरआई मेसिनको बाँकी भुक्तानीका विषयमा अस्पताल प्रशासन र आपूर्तिकर्ताबीचको विवादका कारण एमआरआई सेवा विगत ५ महिनादेखि बन्द रहेको थियो। संघ सरकारको स्वास्थ्य मन्त्रालय मातहतको स्वास्थ्य सेवा विभागले टेण्डर आह्वान गरी आपूर्तिकर्ता लुम्बिनी हेल्थ केयर प्रालि मार्फत चीनबाट ३० करोड रुपैयाँमा खरिद गरि ल्याएको थ्रीटेस्लाको एमआरआई मेसिन अस्पतालमा जडान गरी गत कार्तिक महिनादेखि सञ्चालनमा ल्याइएको थियो। तर मेसिनको बाँकी २० प्रतिशत रकम अस्पतालले आपूर्तिकर्ता कम्पनी हेल्थ केयर प्रालिलाई भुक्तानी नगरेपछि मेसिन उत्पादक चिनियाँ कम्पनीले मेसिनको सफ्टवेयर अपडेट (अद्यावधिक) नगदिएकाले मेसिन गत वैशाखदेखि बन्द हुन पुगेको थियो। दुई दिनअघि मात्र एमआरआई मेशिनको सफ्टवेयर अपडेट गरिएको र आइतबारदेखि फेरि एमआरआई सेवा सुचारु भएको अस्पतालका निमित्त मेसु डाक्टर एनामुल हकले बताए। उनले भने,मेसिन खरिद गरि ल्याए बापतको ५ प्रतिशत कर नेपाल सरकारलाई आपूर्तिकर्ता कम्पनीले बुझाएपछि अस्पताललेप नि उसलाई तिर्नु पर्ने बाँकी २० प्रतिशत रकम भुक्तानी गरिदियो। त्यसपछि उसले सफ्टवेयर अपडेट गरिदियो। सफ्टपेयर अपडेट गरिएपछि शुक्रबार मेसिनको परीक्षण गरिएको र आइतबारदेखि सेवा सुचारु गरिएको उनले बताए। नारायणी अस्पतालको एमआरआई सेवा ५ महिनासम्म अवरुद्ध हुँदा बिरामीहरू बजारका निजी अस्पतालमा दोब्बर शुल्क तिरेर एमआरआई सेवा लिन बाध्य भएका थिए। नारायणी अस्पतालमा ८ हजार रुपैयाँमा उपलब्ध एमआरआई सेवाका लागि बिरामीले निजी अस्पतालमा १५ देखि १६ हजार रुपैयाँ तिर्नुपर्ने बाध्यता रहेको थियो।"
यसरी आयो वाइडबडीको ६० लाख डलर कमिसन,"काठमाडौं : दुईटा वाइडबडी विमान खरिद गर्दा विदेशमा तिरिएको रकममध्ये ६० लाख अमेरिकी डलर (हालको सटही दरअनुसार करिब ८० करोड ५६ लाख रुपैयाँ) नेपालमै बिचौलिया र नेपाल एयरलाइन्सका उच्च अधिकारीका परिवारका खातामा फर्किएको पाइएको छ। कमिसन बनाएर रकम फिर्ता ल्याउन विदेशमा पनि जहाज खरिद र रकम भुक्तानी दुवै प्रयोजनमा बिचौलिया कम्पनी प्रयोग गरिएका थिए। ती कम्पनीले ठूलो रकम यताका निर्णयकर्ता र चाँजोपाँजो मिलाइदिने व्यक्तिहरूलाई पठाएका थिए। त्यो रकम सिंगापुर र दुबईमा नेपालीका कम्पनीमा आएको थियो। त्यहाँबाट ठूलो मात्राचाहिँ हुन्डी प्रयोग गरी नेपाल ल्याइएको पाइएको अनुसन्धान अधिकारीहरूले जानकारी दिएका छन्। अन्नपूर्ण पोस्ट्लाई प्राप्त कागजातअनुसार त्यो रकम यूएईको दुबईस्थित टार्गेट इन्भेस्टमेन्ट कम्पनीका नाममा ३० लाख अमेरिकी डलर आएको थियो। त्यस्तै प्रदीपशमशेर राणा र उनकी छोरी शालिनी राणा सञ्चालक रहेका सिंगापुरस्थित दुई कम्पनी मेट्रिक्स क्रस बोर्डर, सिंगापुर र ब्ल्युबेरी सिंगापुरमा १० लाख अमेरिकी डलर जम्मा भएको पाइएको छ। उक्त ४० लाख अमेरिकी डलर जहाज आपूर्तिकर्ता कम्पनी हाइफ्लाई एक्स आयरल्यान्डले नेपाली व्यापारीका ती कम्पनीका खातामा सोझै पठाएको नेपाली अनुसन्धान अधिकारीहरूले कागजात फेला पारेका छन्। हाइफ्लाईले बाँकी २० लाख डलर भने जहाजको प्रपोजल समिट गर्ने अर्को बिचौलिया कम्पनी जर्मन एभिएसन क्यापिटल सिंगापुरमार्फत सिंगापुर र दुबईमा रहेका नेपालीका ती कम्पनीका खातामा पठाएको थियो। त्यो सबै रकम सिंगापुर र दुबईबाट नेपाल पठाउँदा भने वित्तीय च्यानल प्रयोग गरिएको छैन। त्यसमध्ये करिब २ करोड रुपैयाँ भने इना देवान (नेपाल एयरलाइन्सका तत्कालीन प्रबन्ध निर्देशक सुगतरत्न कंसाकारकी बुहारी) को खातामा आएको पाइएको छ। बाँकी भने अनधिकृत च्यानल अर्थात् हुन्डीबाट ल्याएको पाइएको छ, यसमा संलग्न अनुसन्धान अधिकारीले भने, त्यसको पनि आधार प्रमाण जुटाउने काम भइरहेको छ। यसरी बनाइएका थिए बिचौलिया कम्पनी नेपाल वायुसेवा निगमले बजार विस्तारका लागि भन्दै दुईटा वाइडबडी विमान खरिद गर्ने निर्णय गर्यो। विमान आपूर्तिका लागि अमेरिकाको एएआर इन्टरनेसनल नामक कम्पनी छनोट भयो। एउटा कम्पनी छनोट भएकोमा पछि खरिद समझदारी (एमओयू) गर्ने क्रममा एएआरका साथै जर्मन एभिएसन क्यापिटल र हाइफ्लाई एयरलाइन्स पोर्चुगल मिसिए। विमान खरिद बिक्री सम्झौता गर्दा भने आयरल्यान्डमा हाइफ्लाई एक्स आयरल्यान्ड नामक कम्पनी खडा गरियो। निगमले विमान खरिदका लागि उसैसँग सम्झौता गरेको थियो। विमान खरिदबिक्री सम्झौतापश्चात सम्पूर्ण कार्यहरू हाइफ्लाई एक्समार्फत नै भयो। हाइफ्लाई एक्स र नेपाल वायुसेवा निगमले रकम भुक्तानी व्यवस्थापनका लागि जर्मनी कम्पनी नोर्टन रोज फुलब्राइट एलएलपीलाई मुख्य एजेन्ट नियुक्त गरे। नेपाल वायुसेवा निगमबाट विमान वापतको रकम नोर्टन रोज फुलब्राइट एलएलपीको बैंक खातामा भुक्तानी भएको थियो। वायुसेवा निगमले कर्मचारी सञ्चय कोष र नागरिक लगानी कोषबाट ऋण लिएर करिब २४ अर्ब रुपैयाँमा दुईटा वाइडबडी विमान खरिदका लागि खर्च गरेको थियो। नोर्टन रोज फुलब्राइटको बैंक खाताबाट हाइफ्लाई एक्स आयरल्यान्डको बैंक खातामा रकम ट्रान्सफर भएको देखिन्छ। १० फागुन २०७३ मा स्थापित यो कम्पनीले युरोपको एयरबस कम्पनीबाट दुई वाइडबडी विमान खरिद गरी २४ अर्ब रुपैयाँमा निगमलाई बेचेको थियो। २०७३ फागुन १८ मा बैना स्वरूप १० लाख अमेरिकी डलर भुक्तानी गरेको निगमले २०७४ असार ५ मा थप ७ करोड ९० लाख भुक्तानी गरेको थियो। असार २०७५ असार १४ मा र २०७५ साउन १० मा नेपालमा दुईटा वाइडबडी विमान ल्याइएको थियो। सुरुमा अमेरिकाको एएआर इन्टरनेसनललाई छनोट गर्ने र अनि पछि जर्मन एभिएसन क्यापिटल र हाइफ्लाई एयरलाइन्स पोर्चुगललाई जोड्ने र रकम अकै कम्पनी खडा गरेर भुक्तानी गर्ने काममा भएपछि अनियमितता भएको आशंका भयो। त्यसपछि प्रतिनिधिसभाको सार्वजनिक लेखा समितिमा यो विषय पुग्यो। छानबिन र अध्ययनका लागि लेखा समितिले उपसमिति नै गठन गर्यो। राजेन्द्र केसीको संयोजकत्वमा गठित उपसमितिले अनियमितता भएको प्रतिवेदन दियो। बाइडबडी विमान खरिदबारे संसद्को लेखासमितिले दुई पूर्वपर्यटनमन्त्रीसहित तत्कालीन बहालवाला मन्त्री, सचिव र निगमका महाप्रबन्धक समेतलाई दोषी देखाएको थियो। समितिले निगमका महाप्रवन्धक सुगतरत्न कंसाकारलाई तत्कालै निलम्बन गरेर अख्तियारले कारबाही गर्नुपर्ने सिफारिस पनि गरेको थियो। लेखा समितिअन्तर्गतको उपसमितिले वाइडबडी प्रकरणमा ४ अर्ब ३५ करोड ५६ लाख रुपैयाँ भ्रष्टाचार भएको प्रतिवेदन समितिमा बुझाएको थियो। समितिको सिफारिसपछि यसको छानबिन ०७५ सालबाट अख्तियारले गरेको थियो। निगमले दुईटा वाइडबडी विमान उत्पादक कम्पनीसँग नकिनी बिचौलियासँग करिब २४ अर्ब रुपैयाँमा किनेको थियो। त्यसमा बिचौलियाका नाटकीय कम्पनी खोलिएका थिए। त्यसको म्याक्सिमम टेकअफ वेट (एमटीओडब्लू) समेत सम्झौताभन्दा कम ल्याएको थियो। त्यसैबीच २०८० चैत २२ मा अख्तियार दुरुपयोग अनुसन्धान आयोगले पूर्वसंस्कृति पर्यटन तथा नगरिक उड्डयनमन्त्री जीवनबहादुर शाही, नेपाल वायुसेवा निगमका पूर्वमहाप्रबन्धक सुगतरत्न कंसाकारसहित ३२ जनाविरुद्ध मुद्दा हाल्यो। अख्तियारले पूर्वपर्यटनसचिव एवं निगमका तत्कालीन सञ्चालक समिति अध्यक्ष शंकरप्रसाद अधिकारी, पूर्वअर्थसचिव एवं निगमका तत्कालीन सञ्चालक समिति सदस्य शिशिरकुमार ढुंगाना, तत्कालीन महाप्रबन्धक एवं सञ्चालक समिति सदस्य सुगतरत्न कंसाकारलगायत विरुद्ध मुद्दा दायर गरेको छ। २४ जना नेपाली नागरिक, ६ विदेशी नागरिक र दुईटा कम्पनीको संलग्नतामा १ अर्ब ४७ करोड १० लाख ४ सय ८२ रुपैयाँ भ्रष्टाचार भएको अख्तियारको दाबी छ। कर्णाली प्रदेशका पूर्वमुख्यमन्त्री एवं प्रदेशसभा सदस्य शाही र निगमको कार्यकारी प्रमुखको भूमिकामा रहेका तत्कालीन महाप्रबन्धक एवं सञ्चालक समिति सदस्य कंसाकारलाई मुख्य प्रतिवादी बनाइएको छ अख्तियारले पूर्वमन्त्री शाही र कंसाकारलाई ६ वर्षसम्मको कैद तथा १ अर्ब ४७ करोड १० लाख ८५ हजार ४ सय ८२ बिगो माग गरिएको छ। यो मुद्दा दायरसँगै शाही प्रदेशसभा सदस्यबाट स्वतः निलम्बनमा परेका छन्। त्यस्तै मन्त्रालयका सहसचिव एवं विगमका तत्कालीन सञ्चालक समिति सदस्यहरू बुद्धिसागर लामिछाने, टेकनाथ आचार्य, निमानुरु शेर्पा र मुक्तिराम पाण्डेलाई पनि प्रतिवादी बनाइएको छ। यो मुद्दा विशेष अदालतमा विचराधीन छ। यसको चाँडै पेसी हुने तयारी छ।"
स्टार्टअपसँग अन्नपूर्ण अभियान जोडियो मेरो किसान,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्ण अभियानमा मेरो किसान प्रालि जोडिएको छ । आइतबार अन्नपूर्ण मिडिया नेटवर्कको मुख्यालय तिनकुनेस्थित कार्यालयमा भएको एक समारोहमा उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका स्टार्टअपसँग अन्नपूर्ण अभियानकी संयोजनक सुधा भुजेल, मेरो किसान प्रालिका संस्थाप अबिनास सिलवाल र सुनिल थापाले हस्ताक्षर गरे । यो कम्पनीले कृषि उपजहरूको उत्पादन तथा बजारीकरणमा सक्रिय रही किसान र उपभोक्तालाई जोड्दै आइरहेको छ । यो अभियानले उद्यमशीलता प्रवर्द्धनमा महत्वपूर्ण सघाउन हुनेछ,'मेरो किसान प्रालिका संस्थापक अबिनास सिलवालले भने, हामी पनि कृषिलाई प्रवर्द्धन गर्नका लागि यो अभियानमा जोडिएका हौं । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
१७ प्रस्तावित राजदूतबारे निर्णय गर्न बोलाइएको संसदीय सुनुवाइ समितिको बैठक स्थगित,"काठमाडौं : आजका लागि बोलाइएको संसदीय सुनुवाइ समिति बैठक स्थगित भएको छ। विशेष कारणले बैठक स्थगित भएको समितिको सचिवालयले जनाएको छ। बैठक ११ बजेका लागि बोलाइएको थियो। संसदीय सुनुवाइ समितिको अर्को बैठक असोज २ गते बस्नेछ। आजको बैठकमा विभिन्न १७ देशका लागि प्रस्तावित राजदूतहरूका सम्बन्धमा छलफल र निर्णय गर्ने कार्यसूची थियो। सरकारले चीनका लागि कृष्णप्रसाद ओली,अमेरिकाका लागि लोकदर्शन रेग्मी , बेलायतका चन्द्र घिमिरे, दक्षिण कोरिया शिवमाया तुम्बाहाङफे, जर्मनीमा डा शैल रुपाखेती,पोर्चुगलको राजदूतमा प्रकाशमणी पौडेल, मलेसिया नेत्र तिमिल्सिना, इजरायल राजदूतमा धनप्रसाद पण्डित, दक्षिण अफ्रिका राजदूतमा कपिलमान श्रेष्ठ, साउदी अरबमा नरेशविक्रम ढकाल, पाकिस्तानमा रिता धिताल, डेनमार्कका लागि नेपाली राजदूतमा सुम्निमा तुलाधार,श्रीलंकाको राजदूतमा रामकृष्ण भट्टराई र स्पेनको राजदूतमा सनिल नेपाल, रुसका लागि, जंगब चौहानको नाम सिफारिस गरेको छ।"
मुख्यमन्त्री पदबाट राजीनामा दिने अरविन्द केजरीवालको घोषणा,"नयाँ दिल्ली : अरविन्द केजरीवालले मुख्यमन्त्री पदबाट राजीनामा दिने घोषणा गरेका छन् । जेलबाट रिहा भएको दुई दिनपछि दिल्लीका मुख्यमन्त्री अरविन्द केजरीवालले आम आदमी पार्टीको कार्यालयमा कार्यकर्तालाई सम्बोधन गर्दै उक्त घोषणा गरेका हुन् । उनले भने, 'म सीएमको कुर्सीबाट राजीनामा दिनेछु र जनताको निर्णय नआएसम्म म सीएमको कुर्सीमा बस्ने छैन। म जनताको बीचमा जान्छु, हरेक गल्लीमा जान्छु, घरघरमा जान्छु र जनताले केजरीवाल इमान्दार छन् भन्ने फैसला नगरेसम्म म मुख्यमन्त्रीको कुर्सीमा बस्ने छैन।' आफ्नो भाषणको सुरुमा उनले आफू जेलमा हुँदा आफ्नो लागि प्रार्थना गर्ने लाखौं मानिसहरूलाई धन्यवाद दिएका छन्। आफूले जेलमा रामायण, महाभारत र गीता पढ्ने धेरै समय पाएको र भगत सिंहको जेल डायरी पनि पढेको बताए। लेफ्टिनेन्ट गभर्नरलाई आरोप लगाउँदै उनले भने, ' म जेलमा छु, मेरो ठाउँमा अतिशीजीलाई झण्डा फहराउन दिइयोस् भनेर मैले एलजीलाई पत्र लेखेको थिएँ। मलाई बदला लिने धम्की दिइयो। फेरि चिठ्ठी लेखे मलाई परिवारसँग भेट्न नदिइने भनियो। केन्द्र सरकारलाई आरोप लगाउँदै अरविन्द केजरीवाललाई जेल पठाउनुको उद्देश्य आम आदमी पार्टीलाई भत्काउने र अरविन्द केजरीवाललाई डर देखाउनु भएको बताए । तर जेलका दिनहरूले आफ्नो साहस बढाएको उनको भनाइ छ। उनले भने, मैले देशको लोकतन्त्र बलियो बनाउन चाहन्छु भन्दै जेलबाट राजीनामा दिइनँ, जेलबाट पनि सरकार चलाउन सकिन्छ भन्ने प्रमाणित गरेको छु ।' बीबीसी"
आरसीसी सडक निर्माण धमाधम,"जोमसोम : मुस्ताङ सदरमुकाम जोमसोमस्थित सरकारी कार्यालय जाने बाटोमा आरसीसी सडक निर्माणलाई तीव्रता दिइएको छ। पूर्वाधार विकास कार्यालय मुस्ताङले जोमसोम पक्की पुलको बाटो हुँदै सरकारी कार्यालय जाने कच्ची सडकलाई थप स्तरोन्नति गर्दै आरसीसी सडक विस्तारको योजना अघि बढाएको हो। यस बाटोमा जिल्ला प्रशासन कार्यालय, जिल्ला अदालत, कोलेनिका, प्रहरी कार्यालय, घरेलु, शिक्षा विकास तथा समन्वय इकाई, सामाजिक विकास, एक्याप, परियोजना कार्यान्वयन इकाई, डिभिजन वन, भेटेरिनरी अस्पताल, हुलाक, सिँचाइ तथा सबडिभिजन, दूरसञ्चार, निर्वाचन कार्यालय र स्वास्थ्य कार्यालय लगायत एक दर्जनभन्दा बढी महत्वपूर्ण कार्यालय पर्छन्। सरकारी कार्यालय तथा सेवाग्राहीलाई लक्षित गरी जोमसोम सरकारी कार्यालय जाने बाटोको मर्मत तथा स्तरोन्नति सुरु गरिएको हो। कार्यालयले बहुवर्षीय ठेक्का स्वीकृत गरेको कार्यालयका सूचना अधिकारी ई घनश्याम रोक्कामगरले बताए। उनका अनुसार बर्सेनि सालबसाली ठेक्काले लक्ष्य अनुसार काम नहुने भएकाले बहुवर्षीय ठेक्कामा लगिएको हो। सुरुवाती सालबसाली ठेक्का अनुसार गतवर्ष ३० लाख बजेट विनियोजन भएकोमा निर्माण कम्पनीले १८ लाख भुक्तानी बुझेको सूचना अधिकारी मगरको भनाइ छ। बहुवर्षीय ठेक्कामा गएको सरकारी कार्यालय जाने बाटोको ठेक्का सम्झौता लागत १ करोड ६ लाख २१ हजार छ। पूर्वाधार विकास कार्यालयले सालबसाली ठेक्काको ५ गुणा वृद्धि गर्न पाउने प्रावधान अनुसार सरकारी कार्यालय जाने सडक बाटोको लागत अनुमान बढेको थियो। बाटोको मर्मत तथा स्तरोन्नतिका लागि जिरेश्वर निर्माण सेवाले ठेक्का सम्झौता गरेको थियो। गत आर्थिक वर्ष २०८१ जेठ १८ गते ठेक्का सम्झौता भएको सरकारी कार्यालय जाने आरसीसी सडकको सम्पन्न म्याद आर्थिक वर्ष २०८२ जेठ १८ सम्म छ।"
"नेप्से परिसूचक ५० अंकले घट्यो, १० अर्बको कारोबार","काठमाडौं : नेप्से परिसूचक उच्च अंकले घटेर बन्द भएको छ। साताको पहिलो कारोबार दिन आइतबार नेप्से परिसूचक ५०७३ अंकले घटेर २६३७७९ विन्दुमा पुगेको हो। सेन्सेटिभ इण्डेक्स १६४ प्रतिशतले घटेर ४६८६५ विन्दुमा अडिएको छ। यसदिन ३२४ स्क्रिप्सको २ करोड ४८ लाख ४६ हजार ७८२ कित्ता सेयर १० अर्ब ३३ करोड ९२ लाख ३५ हजार ९५७ रुपैयाँमा खरिदबिक्री भयो। नेप्से परिसूचक उच्च अंकले घटेपनि चारवटा कम्पनीको सेयर सकारात्मक सर्किट लेभलमा कारोबार भयो। रिभर फल्स पावर, हिमालय हाइड्रोपावर,रावा इनर्जी डेभलपमेन्ट र इस्टर्न हाइड्रोपावरको सेयर सकारात्मक सर्किट लेभलमा कारोबार भयो। यसदिन थ्री स्टार हाइड्रोपावरका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा सीईडीबी हाइड्रोपावर डेभलपमेन्ट शीर्षस्थानमा रह्यो। सो कम्पनीको ६४ करोड मूल्य बराबरको सेयर कारोबार भयो। यसैगरी एनआरएन इन्फ्रास्टक्चर एन्ड डेभलपमेन्टको ३५ करोड,हिमालयन रिइन्स्योरेन्सको २८ करोड,अपी पावरको २५ करोड र सिंगटी हाइड्रोपावरको २४ करोड मूल्य बराबरको सेयर कारोबार भयो। सबै समूहको उपसूचक नकारात्मक देखिएका छन्। कारोबारमा आएका २४ स्टक्सको मूल्य बढ्दा २१९ वटाको घट्यो भने एउटा स्टकको मूल्य भने स्थिर रह्ययो।"
झापामा जबरजस्ती करणी मुद्दाका कैदी अस्पतालबाटै फरार,"झापा : अस्पतालमा उपचाररत रहेका झापाका एक कैदीबन्दी फरार भएका छन् । भद्रपुर नगरपालिका५ निवासी २४ वर्षीय जीवन साह फरार भएका हुन् । साहलाई झापा जिल्ला अदालतले १६ वर्षीया बालिकालाई जबरजस्ती करणी मुद्दाको आरोपमा पुर्पक्षका लागि भदौ ५ गते झापा कारागारमा चलान गरेका थिए । साह ओमसाई पाथीभरा अस्पताल भद्रपुरबाट आइतबार बिहान ३ बजेर ३७ मिनेटमा फरार भएको अस्पतालको सिसी टिभी क्यामराको फुटेजमा देखिन्छ । साहलाई उनीकी श्रीमतीले स्कुटर चढाएर भगाएको क्यामराको फुटेजमा प्रस्ट देख्न सकिन्छ । निमोनिया भएपछि साहलाई भदौ २५ गते बिहान मेची प्रादेशिक अस्पताल भद्रपुर लगिएको थियो । त्यहाँबाट थप उपचारको लागि ओमसाइ पाथीभरा अस्पतालमा रेफर गरिएको थियो । ओमसाइको दोस्रो तलको दुई नम्बर क्याबिनमा साह उपचारका लागि बसेका थिए । उनको सुरक्षाका लागि अस्पतालमै सहायक हवलदार र प्रहरी जवान गरी दुई जना सुरक्षाकर्मी खटाइएको थियो । साह फरार भएको बेला अस्पतालमा प्रहरीसँग लफडा परेको थियो । दुई प्रहरीमध्ये एकजनाले मादक पदार्थ सेवन गरेर एक नम्बर क्याबिन ढकढकाएपछि लफडा भएको थियो । सोही मौका छोपी साह फरार भएको अस्पताल स्रोतले जनाएको छ । साह फरार हुँदा हतकडी लगाएको थिएन । उनले श्रीमतीलाई पछाडि राखी स्कुटर आफै चलाएर गएका थिए । अस्पतालबाट कैदी फरार भएको घटना थाहा पाएलगतै जिल्ला प्रहरी कार्यालय झापा, वडा प्रहरी कार्यालय भद्रपुरको टोली उनको खोजी कार्यमा लागि परेका छन् । फरार भएका साह भद्रपुर ३ स्थित झोलुङ्गे पुल हुँदै मेचीपारि नाकाबाट भारततर्फ भागेको रहेछ । स्कुटरमा श्रीमान् श्रीमतीसँगै भाग्दै गर्दा त्यहाँ खटिएका सशस्त्र प्रहरीले समेत देखेका थिए । जिल्ला प्रहरी कार्यालय झापाका एसपी मिलन केसीका अनुसार अस्पतालमा उपचाररत रहेका बेला कैदी भागेको हो । उनको खोजीका लागि प्रहरी टोली परिचालन गरिसकेको उनले बताए । केहीदिन अघि मात्र इलाका प्रहरी कार्यालय बिर्तामोडका एकजना थुनुवा हतकडी फुस्काइ बिर्तासिटी अस्पताल बिर्तामोडबाट फरार भएका थिए । फरार भएको चार दिनपछि भदौ ८ गते उनी बिर्तामोड बसपार्कबाट पक्राउ परेका थिए ।"
पर्यटकको चहलपहलले बढायो स्थानीयको आयआर्जन,"गुलरिया : पश्चिम तराईकै पर्यटकीय गन्तव्य बर्दिया राष्ट्रिय निकुञ्जमा पर्यटकको संख्या बढेको छ। बाघलगायत जैविक विविधता हेर्नकै लागि निकुञ्जमा पर्यटकको चहलपहल बढेसँगै कोभिडपछि निराश बनेको पर्यटन क्षेत्रमा आशा पलाएको छ। निकुञ्जमा पर्यटक बढेपछि पर्यापर्यटनमार्फत राजस्वमा पनि वृद्धि भएको छ। आर्थिक वर्ष २०७९८० को तुलनामा गत आर्थिक वर्षमा बर्दिया राष्ट्रिय निकुञ्जमा पर्यटकको संख्या बढेको छ। २०७९८० मा आन्तरिक, सार्क र विदेशी पर्यटक गरी २४ हजार ३ सय २४ पर्यटकले निकुञ्ज अवलोकन गरेकोमा गत वर्ष स्वदेशी, सार्क र विदेशी गरी २६ हजार १ सय ३१ पर्यटक निकुञ्ज भित्रिएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। पर्यटकको संख्या वृद्धि भएसँगै निकुञ्जले प्रवाह गर्ने सेवालगायत पर्यटकीय पूर्वाधारहरू निर्माणलाई जोड दिएको छ। संरक्षण अधिकृत वाग्लेले थपे, जंगल वाक, जंगल ड्राइभका लागि वनपथ निर्माण, मचान निर्माण, कोर एरिया व्यवस्थापनका कार्यहरू भएका छन्। निकुञ्जभित्रको पूर्वाधारसँगसँगै पर्यटकको बासका लागि होटल, होमस्टेलगायतका आवासहरू व्यवस्थापन गर्न जरुरी छ। बर्दियामा पर्यटकको चहलपहल उत्साहजनक भएको उनको भनाइ छ। पर्यटक बढेसँगै पर्यटकीय होटलहरूमा स्थानीय उत्पादन खपत हुँदा स्थानीयको आयआर्जनमा समेत टेवा पुगेको छ। बर्दियामा आउने पर्यटकहरू बाघ हेर्न र स्थानीय थारु संस्कृतिसँगै परिकारहरू खान रुचाउँछन्। बर्दियाको अनुपम जैविक विविधता देखेपछि विदेशी पर्यटकहरू आश्चर्य मान्ने गरेको गैंडा क्याम्पका सञ्चालक रामजी थापा बताउँछन्। निकुञ्ज क्षेत्रमा पर्यटकीय होटलहरूलगायत धेरै होमस्टेहरू भएकाले पर्यटकलाई आवासीय समस्या छैन। निकुञ्ज बाहिर यातायातलगायत सडक पूर्वाधारहरू पर्याप्त नहुँदा पर्यटकहरू महँगो यात्रा गर्न बाध्य हुने गरेको राइनो लजका पर्यटन व्यवसायी गोविन्द अधिकारीको भनाइ छ। पर्यटकीय चाप राम्रो हुँदा होटलका प्याकेजहरू पनि पर्यटक मैत्री छन्। तर सडक पूर्वाधारको अवस्थाले समस्या पारेको उनले बताए। बर्दिया राष्ट्रिय निकुञ्ज पश्चिम तराईकै प्राकृतिकले भरिपूर्ण अनुपम पर्यटकीय गन्तव्य रहेको बर्दिया राष्ट्रिय निकुञ्जभित्रका प्रकृति पथ प्रर्दशक अनुराम चौधरी बताउँछन्। दुर्लभ वन्यजन्तुसँगै यहाँको थारू कला, संस्कृति, भेषभूषा एवं परिकार पर्यापर्यटनको महत्त्वपूर्ण आधार हो। अधिकांश विदेशी पर्यटकहरू जंगलमा हिँडेरै अवलोकन गर्न रुचाउँछन्। अन्य देशका पर्यटकहरू सफारी रोज्छन्। उनले भने, जंगलमा डँढेलो लागेको अवस्थाबाहेक अन्य समयमा पर्यटकहरू जंगलभित्र रमाइलो मान्छन्। विशेष गरी भाले लाग्ने बेला, गर्मी र शीत पर्ने बेलामा निकुञ्जमा बाघ हेर्न पाइन्छ। पर्यापर्यटनबाट बढी राजस्व पश्चिम तराईकै पर्यटकीय गन्तव्यको रूपमा रहेको बर्दिया राष्ट्रिय निकुञ्जले गत वर्ष पर्यापर्यटनबाट सबैभन्दा बढी राजस्व संकलन गरेको छ। वनपैदावार, काठदाउरा बिक्री, गैरकाष्ठ वनपैदावार, दण्ड सजायलगायत अन्य शीर्षकमा राजस्व उठाउँदै आएको निकुञ्जले कुल राजस्व असुलीको आधाभन्दा बढी राजस्व पर्यापर्यटनबाट संकलन गरेको छ। निकुञ्जले सबैभन्दा बढी पर्यापर्यटनबाट राजस्व असुली गरेको छ।"
गुणस्तरीय शिक्षामा मावि सेन्टर,"दाङ : सामुदायिक तथा सरकारी विद्यालयहरूमा विद्यार्थीको सिकाइ उपलब्धिमा सुधार हुन नसकिरहेको अवस्थामा दाङको तुलसीपुरस्थित माध्यमिक विद्यालय तुलसीपुर सेन्टरले गुणस्तरीय सिकाइका लागि कार्ययोजना नै बनाएर सुधारको अभियान थालेको छ। तहगत र क्षेत्रगत रूपमा सिकाइ उपलब्धिका आधारमा उत्कृष्ट रहँदै आएको सेन्टरले गुणस्तरीय शिक्षा थप प्रभावकारी बनाउन नयाँ नीति अवलम्बन गरेको हो। विद्यालयमा गुणस्तर शिक्षा र विद्यार्थीको सिकाइ उपलब्धि बढाउन नीतिगत रूपमा विद्यालयले कदम चालेको विद्यालयका प्रधानाध्यापक भागवत पौडेलले बताए। विगतदेखि सुधारको नीति लिइँदै आएको भए पनि नयाँ शैक्षिक सत्रदेखि थप सुधार नीति बनाएर जिल्लामै उत्कृष्ट शिक्षण क्रियाकलाप सञ्चालन गरिन लागेको पौडेलको भनाइ छ। यो वर्षदेखि तीन प्रकारले शिक्षा दिने व्यवस्था गरेको भन्दै उनले अभिभावकले बच्चाबच्चीका लागि जस्तो शिक्षाको अपेक्षा गर्छन्् त्यस्तै शिक्षा दिने तयारी गरेको बताए। उनले नेपाली माध्यम, अंग्रेजी माध्यम र विशिष्टीकरणको अंग्रेजी माध्यमबाट कक्षाहरू सञ्चालन सुरु गरिएको बताए। विद्यालयले विद्यार्थीले जस्तो शिक्षा खोज्छन्, त्यहीअनुसारकोे शिक्षा दिन तयार रहेको उनले जानकारी दिए। विगतमा नेपाली र अंग्रेजी माध्यमबाट मात्रै शिक्षा दिइरहेको विद्यालयले यस वर्षदेखि सुविधासम्पन्न विशेष प्रकारको अंग्रेजी माध्यमको पढाइ सुरु गरेको छ। सुविधा सम्पन्न कक्षाबाट शिक्षण क्रियाकलाप सञ्चालन हुने गरी विशेष कक्षा स्थापना भएको र यो कक्षा सशुल्क र तर आधुनिक र प्रभावकारी कक्षा रहने बताए। केही वर्षदेखि विद्यालयमा शैक्षिक गुणस्तर सुधार हँुदै गएपछि विद्यार्थीको चाप पनि अत्यधिक रहेको छ। विद्यालयमा अहिले २ हजार ५ सय विद्यार्थी अध्ययनरत छन्। १ सय ८५ जना शिक्षक कर्मचारी कार्यरत छन्। विद्यार्थीको संख्या अत्यधिक रूपमा बढ्न थालेपछि र व्यवस्थापनमा समस्या भएपछि विद्यालयले नयाँ भर्ना नै रोक्ने अवस्थामा पुगेको विद्यालयले जनाएको छ। विद्यार्थीको संख्या बढाउनेभन्दा पनि गुणस्तरीय शिक्षा प्रदान गर्नेमा आफूहरूको ध्यान केन्द्रित रहेकोले संख्याभन्दा गुणस्तरमा बढी ध्यान दिएको प्रधानाध्यापक भागवत पौडेलले बताए। उनले विद्यालयले २५ सयभन्दा बढी विद्यार्थी नरहनेसमेत बताए। विद्यार्थी धेरै भएपछि गत वर्ष मात्रै एक हजारभन्दा धेरै विद्यार्थीलाई भर्ना गर्न नसकेर फिर्ता गर्नुपरेको भन्दै यो वर्ष पनि त्यही अवस्था रहेको बताए। यस वर्ष पनि भर्नाका लागि अत्यधिक सख्या आएको छ, उनले भने, नाम चलेका निजी विद्यालयबाट धेरै विद्यार्थीहरू सेन्टरमा भर्नाका लागि अनुरोध गरेका छन्। मावि सेन्टरमा कार्यरत शिक्षक कर्मचारीहरूले पनि यस वर्षदेखि विद्यालयमा नै आफ्ना छोराछोरी पढाउनुपर्ने निर्णयसमेत गरिएको छ। यसले अन्य अभिभावकलाई विश्वासको वातावरण निर्माण गर्छ। गुणस्तरीय शिक्षा पनि कायम हुन्छ। अन्य विद्यालयहरूभन्दा फरक तरिकाले पठनपाठन सञ्चालन गरेका कारणले पनि मावि सेन्टरमा विद्यार्थीको चाप बढेको पौडेलले बताए। उनले विद्यालयमा विद्यार्थीले चाहेको अतिरिक्त ज्ञानसमेत लिने व्यवस्था विद्यालयले गरेको बताए। किताबी ज्ञानमात्रै नभएर अतिरिक्त ज्ञान पनि सँगसँगै दिइरहेको उनको भनाइ छ। विद्यालयले अहिले उदारकक्षा उन्नतिको सुधारात्मक प्रयास गरेको, उत्तीर्णमात्रै भन्दा पनि तहगत सक्षमता आर्जनलाई ध्यान दिइएको, सक्षमता बढाउन पाठ्यपुस्तकमात्रै भन्दा पनि अतिरिक्त ज्ञानलाई पनि महŒव दिएको, अध्ययन, अनुगमन, मूल्यांकन र सक्षमता मापन तथा चौतर्फी विकासको अवसर सिर्जना गर्नेजस्ता सुधारात्मक कार्य गर्दै आएको छ।"
प्रतिनिधिसभा बैठकअघि सभामुखले छलफलका लागि बोलाए दलका प्रमुख सचेतक र सचेतक,"काठमाडौं : प्रतिनिधिसभा बैठक बस्नुअघि सभामुख देवराज घिमिरेले छलफलका लागि दलका प्रमुख सचेतक र सचेतकलाई बोलाएका छन्। बिहान ११ बजे सिंहदरबारमा राष्ट्रिय दल (नेपाली कांग्रेस,नेकपा एमाले नेकपा माओवादी केन्द्र राष्ट्रिय स्वतन्त्र पार्टी राष्ट्रिय प्रजातन्त्र पार्टी ) का प्रमुख सचेतक र सचेतकहरूलाई बोलाएका हुन्। प्रतिनिधिसभा बैठक दिउँसो १ बजेका लागि बोलाइएको छ। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका हुन्। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले संसद अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको बताएपछि माओवादी केन्द्रले त्यसको विरोध गरेको हो।"
गिरिबन्धु टी स्टेटको जग्गा समस्या समाधान समितिले प्रचण्डलाई बुझायो ज्ञापनपत्र,"झापा : गिरिबन्धु टी स्टेटको हदबन्दी प्रयोजनका लागि गणना गर्नु भनेर सर्वोच्च अदालतले आदेश दिएको ५१ बिगाहा जग्गाका स्थानीयवासीले नेकपा माओवादी केन्द्रका अध्यक्षका पुष्पकमल दाहाल (प्रचण्ड)लाई ज्ञापनपत्र बुझाएका छन् । बिर्तामोड र अर्जुनधारा नगर क्षेत्रमा रहेको टेकबहादुर गिरी बसपार्क क्षेत्रको जग्गा समस्या समाधानका लागि गठित बसपार्क समन्वय समितिले पूर्वप्रधानमन्त्री समेत रहेका प्रचण्डलाई ज्ञापनपत्र बुझाएका हुन् । आइतबार बिहान प्रचण्ड बसपार्क पुगेका बेला समितितर्फबाट हरि भण्डारीले ज्ञापनपत्र बुझाएका थिए । समितिका संयोजक सुजन सिवाकोटीले हस्ताक्षर गरेको माग निवेदनअनुसार सो क्षेत्रको ५१ बिगाहा जग्गामा रहेको चिया बगान अन्यत्र स्थानान्तरण गरी सट्टापट्टा गर्न दिने सरकारको मन्त्रीस्तरीय निर्णयबाट सो जग्गा नाज टी स्टेटको नामबाट बिर्तामोड आवास कम्पनीको नाममा बिक्री भएको थियो । आवास कम्पनीले जग्गा कित्ताकाट गरी विभिन्न व्यक्ति तथा संघसंस्थालाई बिक्री गरेको थियो । सो जग्गाको सम्बन्धमा नियमविपरित भएको भन्दै २०६४ सालमा परेको रिट सर्वोच्च अदालतले खारेज गरेको थियो र भोग चलन भइरहेको अवस्थामा गिरीबन्धु टी स्टेटको जग्गाको विषयमा परेको मुद्दाको फैसला गर्दै सर्वोच्च अदालतले २०८० माघ २४ गते फैसलाको पूर्ण पाठ सार्वजनिक गरेको थियो । पूर्ण पाठमा सो ५१ बिगाहा जग्गाको विषयमा रोक्का राख्नु भन्ने कुनै आदेश नभएको,अगाडिको रिट खारेज भइसकेको अवस्थामा जिल्ला मालपोत कार्यालयले सो जग्गाको कारोबार रोक्का राखेको भन्दै समन्वय समितिले प्रचण्ड समक्ष समस्या समाधानका लागि आग्रह गरेको छ । जग्गाको किनबेच,धितो रोक्कालगायतका काम नहुँदा स्थानीय समस्यामा परेको उनीहरूको भनाइ छ। यता ज्ञापनपत्र बुझ्दै अध्यक्ष प्रचण्डले आफूले सरकारमा हुँदा गिरीबन्धुलगायतको विषयमा बोलेकै कारण सरकार ढलेको बताए । माओवादी केन्द्र भ्रष्टाचारको विरुद्ध र सुशासनको पक्षमा अडिग रहेकाले सदन र सडकबाट भए पनि पीडितहरूलाई न्याय दिलाउने उनले आश्वासन दिएका छन् ।"
"टीकापुरको एलएल मेडिकलमा सुई लगाए लगत्तै महिलाको मृत्यु, सञ्चालक प्रहरी नियन्त्रणमा","टीकापुर : कैलालीको टीकापुरस्थित एलएन मेडिकलमा सुई लगाएको केहीबेरमै एक महिलाको मृत्यु भएको छ । शनिवार साँझ ६ बजेको समयमा उपचारका लागि आएकी जोशीपुर गाउँपालिका१ की ६८ वर्षीया सञ्चुरिया चौधरीको सुई लगाए लगत्तै मृत्यु भएको हो । इलाका प्रहरी कार्यालय टीकापुरका प्रमुख डिएसपी विश्व अधिकारीले दिएको जानकारी अनुसार टाइफाइडको उपचारका लागि आएकी सञ्चुरियालाई मेडिकल सञ्चालक हरि चौधरीले सुई लगाए लगत्तै मृत्यु भएको थियो । मृत्यु भएसँगै सञ्चालक चौधरीलाई इलाका प्रहरी कार्यालय टीकापुरले नियन्त्रणमा लिएको डिएसपी अधिकारीले बताए । हामीले हिजो साँझ नै सञ्चालकलाई नियन्त्रणमा लिएर अनुसन्धान सुरु गरेका छौं, डिएसपी अधिकारीले भने, उपचारका लागि हिंडेर आएकी सञ्चुरियाको सुई लगाए लगत्तै ज्यान गएको थियो । मृतक सञ्चुरियाकी छोरी रिमा चौधरीले जोशीपुरबाट दिउँसो एक्लै टीकापुरस्थित छोरीको घर पुगेकी उनलाई मेडिकलमा उपचार गर्न ल्याएकी थिइन् । ज्वरो नाप्नु भयो, प्रेसर चेक गर्नुभयो, पर्चामा प्रेसर समेत लेखेर ठीकै छ भन्नु भएको हो, छोरी रिमाले भनिन्, टाइफाइडको सुई लगाउनु पर्छ भनेर सुई लगाउनु भयो, एकैछिनमा त आमाको ज्यान गयो । सुई लगाएर ज्यान गएपछि आफू आक्रोशित भएको उनले बताइन्। सञ्चालक चौधरी आफैं इलाका प्रहरी कार्यालय पुगेका हुन् । जोशीपुरबाट हिँडेर आएकी आमाको एक मिनेटमै ज्यान गएको छ, रिमाले भनिन्, मेडिकल सञ्चालकको लापरवाहीले अनाहकमा ज्यान गुमाउनु पर्यो, सञ्चालकलाई कारवाही हुनैपर्छ । सञ्चुरियाको ज्यान गएपछि स्थानीयहरू आक्रोशित भएका छन् । यसअघिसमेत उक्त मेडिकलमा दुई जना बिरामीको उपचारका क्रममा सुई लगाए लगत्तै ज्यान गएको थियो । उपचारका क्रममा महिलाको ज्यान गएको एलएन मेडिकल ।"
"लुक्दै समात्छन् ट्राफिक प्रहरी, हुत्तिँदै भाग्छन् चालक","काठमाडौं : एयरपोर्टदेखि तीनकुनेतिर आउँदै हुनुहुन्छ भने प्रायजसो सिनामंगल पीपलबोट चोकछेउमा लुकेर बसेका ट्राफिक प्रहरी भेट्नुहुन्छ। सडकको बायाँतिर रुखमुनि एकजना स्पिड चेक गर्ने मेसिन लिएर बसेका हुन्छन्। अरू सवारीचालक पक्रिन तम्तयार हुन्छन्। जब कुनै सवारीसाधन तीव्र गतिमा आयो कि, एक्कासि सिट्टी फुक्दै ट्राफिकहरू सडकमा आउँछन्। अनि, भागाभाग चल्छ। कोही, प्रहरी छल्दै अत्तालिँदै भाग्छन् त, कोही चालक फन्दामा पर्छन्। प्रहरी र चालकबीचको घम्साघम्सीले सडकमा रमिता नै चल्छ। कुनै दिन त्यहाँ ट्राफिक भेटिएनन् भनेर चालकहरू ढुक्कले सवारी चलाउँछन्, अनि गैरीगाउँ पेट्रोलपम्प नजिक चेकिङमा पर्छन्। अनि, उही रमिता देखिन्छ। प्रहरीबाट भाग्नेहरू यसरी सवारी हुइँक्याउँछन् कि, कुनै पनि बेला दुर्घटना का सम्भावना रहन्छ।  कलंकीबाट बल्खुतिर जाँदै हुनुहुन्छ भने परीक्षा नियन्त्रण कार्यालयनजिकै तपाईं स्पिड चेकिङमा पर्नुहुन्छ। कलंकीबाट जाँदा पनि सीधै नदेखिने र बल्खुबाट आउँदा पनि सीधा नदेखिने बीचको सडक किनारमा ट्राफिक प्रहरी भेट्न सक्नुहुन्छ। याडरगन बोकेर उभिएका प्रहरी प्रायः तीव्र गतिमा आएका सवारीसाधन समाउने ध्याउन्नमा हुन्छन्। तीव्र गतिमा सवारी हुइँक्याएका चालकहरू चेकिङ देख्नासाथ अत्तालिँदै सवारी फर्काउँदा कंलकी भाटभटेनी नेरै उभिएका ट्राफिक प्रहरीको फन्दामा पर्छन्। प्रायःजसो कलेज जाँदै गरेको विद्यार्थी, अफिस जाँदै गरेका कर्मचारी तथा व्यक्तिगत कामका लागि बाहिरिएका व्यक्तिहरू प्रहरीको फन्दामा पर्छन्। प्रतिकिलोमिटर ५० भन्दा बढीको गतिमा सवारी हाक्ने जोकोही कारबाहीमा पर्ने गर्छन्। करिब दुई किलोमिटर लामो कलंकी बल्खु सडक यात्रा गर्नेहरू चार ठाउँमा प्रहरी चेकिङमा पर्छन्। चार ठाउँमा प्रहरी चेकिङ हुने गरे पनि यो सडकमा हुने दुर्घटना भने घट्न सकेको छैन। कहिले बसको ठक्करबाट, कहिले टिपर, ट्रकले ठक्कर दिएर यहाँ दुर्घटनामा मान्छे मरिरहेकै हुन्छन्। केही महिनाअघि यही बाटोमा पर्ने सीता पेटोलपम्प छेउ बसले ठक्कर दिँदा यात्रुसहित पठाओ चालक गरी दुई जनाकै मृत्यु भएको थियो।  यस्तै अवस्था छ रिंगरोडमा पर्ने नख्खु चोकको पनि। सडकमै राखिएको स्पिड चेकिङ याडर गनको निसानामा परी धेरै सवारीसाधनहरू कारबाहीमा परेका छन्। गल्ती गरेर कारबाहीमा पर्नु त सामान्य नै मान्नुपर्ला तर चेकिङको डरमा अत्तालिएर भाग्दा हुने दुर्घटना भने कहालिलाग्दो छ। कारबाहीको डरमा तीव्र स्पिडमा भागेको सवारीसाधनले अन्य स्थानमा गएर पैदलयात्रुलाई ठक्कर दिने र दुर्घटनामा पर्ने जोखिम हुन्छ।  उपत्यकाको सडकमा घरबाट निस्किएर आधा घण्टामात्रै सवारी चलाउनुपर्छ। कम्तीमा दुईदेखि तीन ठाउँमा ट्राफिक चेकिङमा पर्नुहुन्छ। कतै सडकको छेउमा छेलिएर त कतै घुम्तीमा सवारी चेकिङ चलिरहन्छ। स्पिड टेस्टको बहाना होस् या सवारीचालक अनुमतिपत्र जाँचको बहानामा होस् वा ट्राफिक नियमको पालनाको बहानामा होस् सडकमा चेकजाँच देखिन्छ। अहिले त सीसीटीभी र याडर गन प्रयोग गरेर पनि सवारी चेकजाँच गर्ने गरिन्छ।  केही दिनअघि भक्तपुरमा ट्रकको ठक्करबाट स्कुटर चालकको मृत्यु भयो। उनको मृत्युपश्चात् ट्राफिक चेकिङको कारण स्कुटर चालकको मृत्यु भएको भन्दै व्यापक विरोध भयो। स्थानीयको भीडले ट्राफिक प्रहरीसमेत कुटिए। तर, घटनापछि सार्वजनिक भएको दुर्घटनाको भिडियोमा ट्राफिक चेकिङमा स्कुटर रोकेको भने देखिएन।  पूर्वसचिव भीम उपाध्यायले सामाजिक सञ्जालमा दुर्घटनाको मुख्य कारण अस्तव्यस्त सडक नै रहेको बताएका छन्। उनले सामाजिक सञ्जालमा लेखेका छन्, सवारी दुर्घटनाको एक प्रमुख कारण सडकमा प्रहरीले राख्ने अवरोधहरू हो। हरेक किमिमा गाडी रोक्ने, बेरियर राख्ने, केरकार गर्ने गरेर चालकको समय बर्बाद गरिदिने र यो समय रिकभर गर्न र समयमा गन्तव्य पुग्ने चालकले गाडी स्पिड गर्नुपर्ने बाध्यता छ। रातिदिउँसो नदेखिने गरी ठाउँ कुठाउँमा बेरियरहरू राखिएका हुन्छन्। एक जिल्लाभित्र दर्जनौं बेरिएर तेर्साएर चिल्ला स्तरीय सडकहरू कुरूप बनाउने काम प्रहरीको नै हो। उपत्यका ट्राफिक प्रहरी महाशाखाका प्रवक्ता विश्वराज खड्काका अनुसार उपत्यकामा हुने दुर्घटना हरेक दिन बढिरहेको छ। दुर्घटनाबाट धेरै जनधनको क्षति पनि भएको छ। दुर्घटनामा घाइते भएका व्यक्तिको अवस्था झन् खराब छ। दुर्घटना न्यूनीकरण गर्नकै लागि आवश्यक मात्रामा ट्राफिक चेकिङ गरिएको हो। सडकमा यात्रा गर्दा होस् या सवारी चलाउँदा ट्राफिक नियम मान्ने हो भने दुर्घटनाको जोखिम कम हुने खड्काको तर्क छ। प्रवक्ता खड्का भन्छन्, ट्राफिक चेकिङमा कडाइ गर्नु प्रहरीको रहर नभएर बाध्यता हो। संयमित चालक निकै कम छन्। दुर्घटना गराएर भाग्ने, चोरेका सवारी चलाउने, कागजपत्रबिना नै सवारीसाधन सडकमा हुइँक्याउने र ओभरस्पिडमा सवारी हाँक्ने तथा मापसे, लापसे गरेर सवारी चलाउनेजस्ता कार्य बढ्दै गएकाले चेकिङमा कडाइ गरिएको हो। झाडीमा लुकेर प्रहरीले सवारी चेकजाँच गर्छन् नि भन्ने प्रश्नमा प्रवक्ता खड्का भन्छन् कहीँ कतै लुकेर हैन, मेन चोक, नाका र मुख्य सडकहरूमा सवारी चेकजाँच हुने गर्छ। पछिल्लो समय अति आवश्यक बाहेक मुख्य सडकमा बिहान र दिउँसोको चेकिङ हटाइएको ट्राफिक महाशाखाले जानकारी दिएको छ। महाशाखाका अनुसार सडकका रेखा वा संकेत चिह्नले संकेत नदिएका ठाउँमा सवारी रोकेर चिट काट्न पाइँदैन। खड्का भन्छन्, भक्तपुरको दुर्घटनापछि नागरिकले ट्राफिक चेकिङको विषयमा सवाल उठाएपछि सडकमा सवारी चेकिङ परिमार्जन गरिएको छ। ट्राफिक प्रहरीले सडकमा गर्ने सवारी चेकिङको विषयमा महाशाखाबाटै नै खटाएर गरिने हुँदा यसमा शंका गर्नुपर्ने ठाउँ नरहेको खड्काको तर्क छ। विशुद्ध नागरिकको यात्रा सुरक्षित र भरपर्दो बनाउन तथा दुर्घटना घटाउनका लागि नै चेकिङ राखिएको हो। सडकमा संकेत नै नभएको ठाउँमा पनि विभिन्न बहाना निकालेर ट्राफिक प्रहरीले चेकजाँच गरेर चिट काट्छ भन्ने गुनासो छ। यसमा प्रवक्ता खड्का भन्छन्, सडकमा वन वे, युटर्न, नो पार्किङ जस्तो संकेत राखिएका हुन्छन्। कहिलेकाहीँ संकेत चिह्न नभएका ठाउँमा सडकमा हुने सीधा र डट लाइनले संकेत देखाइएको हुन्छ। जहाँ यस्ता दुवै खाले लाइन र संकेत छैन, त्यहाँ वन वे, युटर्न, नो पार्किङजस्ता कसुरमा चिट काट्न मिल्दैन। यही कसैमाथि यस्तो भएको छ भने ट्राफिक महाशाखा आएर निवेदन दिन सकिन्छ।"
काहुँडाँडाधरहरा खानेपानी आयोजनाका समस्या हटाउन मन्त्रालयले पहल गरिसकेको छ : मन्त्री यादव,"पोखरा : खानेपानी मन्त्री प्रदीप यादवले उपभोक्ताहरूले सामना गरिरहेका समस्याको समाधानका लागि सरकार तत्पर रहेको बताएका छन्। पोखरा महानगरपालिका११ स्थित काहुँडाँडा धरहरा खानेपानी आयोजना अवलोकनपछि स्थानीयहरूसँग छलफल गर्दै उनले सरकारले गुणस्तरीय र भरपर्दो सेवा दिन प्रतिबद्धता जनाउँदै ढिलासुस्तीको अन्त्य गर्न ठोस कदम चाल्ने जानकारी गराए। यसैगरी मन्त्री यादवले आयोजनामा देखिएका प्राविधिक समस्याहरूलाई सम्बोधन गर्न मन्त्रालयले आवश्यक पहल गरिसकेको बताएका छन्। उनले भने, 'काहुँडाँडा धरहरा आयोजनामा केही प्राविधिक चुनौतीहरू देखिएका छन्, त्यसको समाधानका लागि अर्थ मन्त्रालयसँग सहकार्य भइरहेको छ । सरकारले ढिलासुस्ती हुन नदिन हरेक सम्भव प्रयास गर्नेछ ।' मन्त्री यादवले आयोजनाको शीघ्र सम्पन्नताले काहुँडाँडाका बासिन्दाहरूलाई स्वच्छ र भरपर्दो खानेपानी उपलब्ध गराउने उल्लेख गर्दै मन्त्रालयले आयोजनालाई तीव्र गतिमा सम्पन्न गराउन हरेक कदम चाल्ने प्रतिबद्धता पनि व्यक्त गरे। त्यसै गरी मन्त्री यादवले पोखरा महानगरपालिका३० स्थित लेखनाथ खानेपानी उपभोक्ता संस्थाका पदाधिकारीहरूसँग छलफल गर्दै बिजुली दर छुटको विषयमा प्रधानमन्त्रीसँग छलफल गरेर समाधान निकाल्ने प्रतिबद्धता जनाए। कामको जिम्मा पाएका ठेकेदारहरूको ढिलासुस्तीप्रति आफू गम्भीर रहेको बताउँदै उनले सार्वजनिक खरिद प्रक्रियामा रहेका कमजोरीहरूलाई सुधार गर्न सरोकारवाला निकायहरूसँग निकट भविष्यमै छलफल गर्ने बताए। यसअघि मन्त्री यादवले जापान सरकारको सहयोगमा निर्माणाधीन पोखरा खानेपानी सुधार आयोजनाको निरीक्षण गरेका थिए। निरीक्षणका क्रममा उनले आयोजनाको प्रगति, चुनौतीहरू र आगामी योजनाहरूको जानकारी लिँदै ओभरहेड ट्याङ्की निर्माणमा देखिएका अवरोध हटाउन संस्कृति, पर्यटन तथा नागरिक उड्डयन मन्त्रालयसँग समन्वय भइरहेको जानकारी गराए। आजै मन्त्री यादवले पोखरा महानगरपालिकाका मेयर धनराज आचार्यसँग भएको छलफलमा पोखरा खानेपानी आयोजना सम्पन्नमा अवरोध बनेको पोखरा अन्तर्राष्ट्रिय विमानस्थलको विषयमा पनि आफू गम्भीर रहेको बताउँदै मन्त्री यादवले आवश्यक समन्वयका उपायहरूको खोजी गरिरहेको बताए। मन्त्री यादवले दुबै आयोजनालाई देशको प्रतिष्ठासँग जोडिएको उल्लेख गर्दै कुनै अवरोधबिना ती आयोजनाहरूलाई अघि बढाउनुपर्नेमा जोड दिए। उक्त आयोजनाको अनुगमनमा खानेपानी मन्त्रालयका सचिव ई प्रमीलादेवी शाक्य बज्राचार्य, खानेपानी तथा ढल व्यवस्थापन विभागका महानिर्देशक रामकुमार श्रेष्ठ, नेपाल खानेपानी संस्थानका अध्यक्ष गुनाखर भुसाललगायत विभिन्न अधिकारीहरूको सहभागिता रहेको थियो ।"
त्रिशूलीमा मालबाहक ट्रक खस्यो,चितवन :मालबाहक ट्रक त्रिशूली नदीमा खसेको छ । नारायणघाट मुग्लिन सडक खण्डको २५ किलो भन्ने ठाउँमा सडकबाट ट्रक त्रिशूली नदी किनारमा खसेको हो। सिमराबाट खाने तेल बोकेर काठमाडौं जाँदै गरेको ना ६ ख ६२८३ नम्बरको ट्रक भरतपुर महानगरपालिका २५ किलोमा सडकबाट खसेर त्रिशूलीमा पुगेको जिल्ला प्रहरी कार्यालय चितवनका प्रवक्ता भेषराज रिजालले जानकारी दिए । घटनाको पूरा विवरण आउन बाँकी छ ।
गुडविभको २९औं वार्षिक साधारणसभा तथा सामाजिक परीक्षण,"काठमाडौं : नेपाल गुडविभ फाउन्डेसनले २९ औं वार्षिक साधारणसभा तथा वार्षिक सामाजिक परीक्षण सम्पन्न गरेको छ। शुक्रबार राजधानीमा आयोजित एक कार्यक्रमबीच संस्थाले आफ्नो वार्षिक साधारण सभाका साथै सामाजिक परीक्षण गरेको हो। वर्षभरी गरेका सामाजिक तथा आर्थिक क्रियाकलापका बारेमा जानकारी गराउने उद्देश्यले सामाजिक परीक्षण कार्यक्रम गरिएको संस्थाका महासचिव किरण थापाले बताए। कार्यक्रम एक नियमित प्रक्रिया भएको संस्थाका उपाध्यक्ष बलराम गुरुङले बताए। फाउन्डेसनका अध्यक्ष उवराज भण्डारीको सभापतित्वमा सम्पन्न कार्यक्रममा संस्थाका कार्यक्रम प्रबन्धक हेमबहादुर मोक्तानले संस्थाले वर्षभरी गरेका विभिन्न क्रियाकलाप र बजेटको विषयमा प्रकाश पारे। गलैंचा उद्योगहरूमा हुने अवैध बालश्रमलाई रोकथाम गर्ने उद्देश्यले संस्था स्थापना भएको उनले जनाए। संस्थाले सञ्चालन गरेको आवधिक बालगृहका बारेमा कीर्तिपुरस्थित ल्याबोरेटोरी स्कुलमा अध्ययनरत सुनमाया मोक्तानले सबै बालबालिकाको प्रतिनिधित्व गर्दै आफ्नो अनुभव सुनाइन्। उनले गलैंचा कारखानादेखि बालगृहसम्मको यात्रा सुनाइन्। उनले १२ कक्षाभन्दा माथि अध्ययन गर्नका लागि सहयोग गरिदिन संस्थालाई आग्रह गरिन्। कार्यक्रममा प्रमुख अतिथि राष्ट्रिय बालअधिकार परिषद्का उपाध्यक्ष बमबहादुर बानियाँ, समाज कल्याण परिषद्का सहायक निर्देशक आनन्द थापा, कागेश्वरी मनोहरा नगरपालिकाको उपप्रमुख शान्ता थापा, गुडविभको संस्थापक सदस्य सुलोचना श्रेष्ठ शाहले गुडविभले बाल श्रममुक्त बनाउने अभियानमा महत्वपूर्ण भूमिका निभाएको बताइन्।"
जथाभावी सडकले वातावरणीय असन्तुलन,"बुटवल : विकास भनेकै सडक। यस्तो भाष्यले संघदेखि स्थानीय तहको मुख्य जोड छ सडक निर्माण। तर, उनीहरूबीच कसले कुन सडक कसरी बनाउने भन्ने समन्वय छैन। जथाभावी सडक खन्ने र भत्काउने काम भएका छन्। अव्यवस्थित रूपमा जतासुकै खनिएका सडकले एउटा क्षेत्रमा मात्र असर गरेन्। त्यसको असर वातावरणीय क्षेत्रमा चौतर्फी देखिन थालेको छ। वातावरणविद्का अनुसार वातावरणीय प्रभाव मूल्यांकन बिनै खनिएका सडकले दीर्घकालीन असर गरिरहेको छ। नियमनकारी निकायले यसलाई रोक्न कुनै पहल गरेको देखिँदैन। यतिसम्म कि विकास निर्माण गर्ने विभिन्न निकायहरूबीच आपसमा समन्वय समेत छैन्। सडक कार्यालयले सडक खन्छ, त्यसलाई वनले रोक्छ। बाटो खन्दा खानेपानीका मुहान पुरिन्छन्, खानेपानीसँग समन्वय हुँदैन्। सिँचाइ गर्ने कुलोको नामै निसाना नरहने गरी बाटो बनाइन्छ। तर, सिँचाइसँग समन्वय हुँदैन। विद्युत्, सरसफाइ, ढल व्यवस्थापन लगायत क्षेत्रमा यी निकायहरूबीच समन्वय नहुँदा विकास निर्माणले समेत दीर्घकालीन रूप लिन सकेका छैनन्। यस्तो अवस्थामा करोडको मात्र होइन, अर्बौंका योजनाहरू प्रभावित बनरिहेका छन्। कैयौं योजनाहरू त समन्वय अभावकै कारण वर्षौदेखि अलपत्र अवस्थामा छन्। सडककै कारण बाढी र पहिरो, २५७ को मृत्यु पछिल्लो पाँच वर्षको तथ्यांक हेर्ने हो भने जथाभावी खनिएका सडक सञ्जालले लुम्बिनी प्रदेशभर विकराल समस्या निम्त्याएको छ। १२ वटै जिल्लाको तथ्यांक केलाउँदा पाँच वर्षको अवधिमा २ सय ५७ जनाको बाढी, पहिरो र डुबानबाट मृत्यु भएको छ। जसको मुख्य कारण अस्तव्यस्त रूपमा खनिएका सडक नै भएको सरोकारवालाहरूले प्रतिक्रिया दिएका छन्। आर्थिक वर्ष २०७६०७७ मा ५७ जना, २०७७०७८ मा ९० जना, २०७८०७९ मा ४९ जना, २०७९०८० मा ५३ जना र २०८००८१ मा ८ जनाको अकालमै ज्यान गएको छ। कुल १ सय २८ जना घाइते भएका छन्। ५ हजार ९ सय ८१ घरगोठमा क्षति पुगेको छ भने १ हजार ७ सय ४० घरधुरी विस्थापित भएका छन्। लुम्बिनी प्रदेश प्रहरी कार्यालय दाङका प्रहरी वरिष्ठ उपरीक्षक (एसएसपी) एवं सूचना अधिकारी माधवप्रसाद श्रेष्ठले जथाभावी सडक निर्माणकै कारण बाढी, पहिरोको समस्या दिनानुदिन विकराल बन्दै गइरहेको बताउँछन्। बाढी पहिरोले तुलनात्मक रूपमा तराईमा भन्दा पहाडमा मानवीय क्षति हुने गरेको छ, उनी भन्छन्, तराईमा उद्धार र राहतको काम पनि छिटो हुन्छ। तर, पहाडमा पुग्दापुग्दै क्षति भइसकेको हुन्छ। उनले उद्धारको क्रममा विभिन्न जिल्लाहरूमा पुग्दा बाढी पहिरोको कारण अस्तव्यस्त सडक सञ्जाल, अव्यवस्थित बसोबास, विपत्तिलाई बिर्सिहाल्ने नागरिकहरूको प्रवृत्ति, विपद् व्यवस्थापनमा हेलचेक्रयाइँ, सार्वजनिक जग्गा अतिक्रमण गरी बसोवास रहेको पाइएको बताए। सुरक्षा निकायको एक्लो प्रयासले मात्र प्राकृतिक विपत्तीलाई रोक्न नसकिने अनुभव सुनाउँदै उनले सबै क्षेत्रको चासो हुनुपर्ने विचार व्यक्त गरे। वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको कार्य थाल्नुभन्दा अगाडि त्यसको वातावरण मूल्यांकन गर्नुपर्छ, भनेको छ। तर, अधिकांश कार्यालयहरूले यो प्रक्रिया कर्मकाण्डीमा मात्र सीमित पारेका छन्। जसले दीर्घकालीन रूपमा असर पारिरहेको छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकारात्मक असर पार्छ।, डाविकास अधिकारी, सहप्रध्यापक, काठमाडौं विश्वविद्यालय,वातावरण इन्जिनियरिङ विभाग पहिरोले उठीबास चार वर्षअघि गुल्मीको इस्मा१ स्थित जुकेपानीमा घरमाथिबाट आएको पहिरोले घटनास्थलमै दुई बच्चाको ज्यान गयो। बसन्त सारुका १६ महिनाका छोरा सुरज सारु र ईश्वरी खत्रीकी छोरी ८ वर्षीया अपेक्षा खत्रीको पुरिएर मृत्यु भयो। घरमाथिबाट निर्माण गरिएको सडककै कारण पहिरो गएको स्थानीयले बताएका छन्। घर पुरिएपछि पहिरोपीडित बुटवल झरेका छन्। प्यूठान नगरपालिका९ स्थित बुढादेवी खोलामा बाढी आएपछि यसै साता ७ घरपरिवार विस्थापित भए। मल्लरानी गाउँपालिकास्थित मल्लरानीचुँजा जोड्ने दुई लेनको सडक निर्माण गर्दा पहिलोपटक यति ठूलो बाढी आएको स्थानीयले बताएका छन्। बाटो खन्दा तलका बस्तीमा हुने क्षतिको अनुमान गरिएन्, बाढीपीडित आत्मराम सुनारले भने, यहाँका नागरिकहरूसँग सल्लाह गर्नुपर्दथ्यो। जतासुकै सडक खन्ने तर त्यसबाट निस्किने ढुंगा, माटोलाई व्यवस्थापन नगर्दा बाढीको सिकार हुनपुग्यौं। सडक डिभिजन प्यूठानले दुई लेनको सडक बनाए पनि उक्त सडकमा सवारी त्यति गुड्दैनन्। आवश्यकताको पहिचानसमेत नगरी सडक निर्माण गरिएको बाढीपीडितहरूको गुनासो छ। टापुमा सडक छ तर गाडी गुड्दैनन्, ६० वर्षीय बोमबहादुर भण्डारीले भने, दिनहुँ सयौं गाडी गुड्ने सडकको अवस्था बेहाल छ तर फाट्टफुट्ट मोटरसाइकल गुड्ने ठाउँमा दुई लेनको सडक छ। यो कस्तो खालको विकासको मोडल हो ? बाढीले सिर्जनशील तारा इंग्लिस बोर्डिङ स्कुलमा समेत क्षति पुयाएको छ। तत्काल विद्यालयमा पढ्नै नमिल्ने गरी बाढीले असर गरेको बासुदेव गिरीले बताए। जतासुकै खनिएका सडककै कारण पछिल्लो समय बाढी र पहिरोसहित गम्भीर वातावरणीय प्रभावको सिकारमा नागरिकहरू पर्ने गरेका छन्। गुल्मी सत्यवती गाउँपालिका३ स्थित ठूलोलुम्पेकमा ५ वर्षअघि गएको पहिरोले १८ वटा घर विस्थापित भएका थिए। ३ सय ७ वटा घर उच्च जोखिममा छन्। चट्टान कमजोर र भिरालो क्षेत्र भएकाले एउटा पाटो झरेपछि त्यसले थिच्दैथिच्दै झरेको थियो। सडक निर्माणले गर्दा पहिरो झरेको देखिएको खानी तथा भूगर्भबाट खटिएको टोलीले बताएको छ। यस क्षेत्रमा बस्ती बसाउनसमेत जोखिम हुने भूगर्भको टोलीले निष्कर्ष निकालेको छ। पहिरो जाँदा त्यहाँ १३ जनाले ज्यान गुमाएका थिए। सयौं घर उच्च जोखिममा र एक हजारभन्दा बढी नागरिकहरू विस्थापित भएका थिए। पहिरोपीडित अधिकांश तम्घास, बुटवललगायत सहरमा बसाइँसराइ गरेका छन्। सुके पानीका मुहान अस्तव्यस्त रूपमा खनिएका सडकको सबैभन्दा बढी चपेटामा पानीका मुहानहरू परेका छन्। मुहान संरक्षण गर्नुको साटो उल्टै बाटोले पुरिएका मुहानले बस्तीमा खानेपानीको चरम समस्या निम्त्याएका छन्। लुम्बिनी प्रदेशसहित देशभर नै खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले मुहानहरू विलिन हुँदै गएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू चपेटामा परेका हुन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन। तर, बर्सेनि त्यसले विकराल रूप लिँदै जाने गर्छ। मुहानहरू सुक्ने र नयाँ मुहानहरू नपलाउने समस्या वन मासेर खनिने सडक र आगलागीका कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ प्रतिशत घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन जिउन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन्। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। लुम्बिनी प्रदेशमा ९४ दशमलव १ प्रतिशत आधारभूत खानेपानी र १४ दशमलव ८ प्रतिशत मात्र मानिसहरूको पहुँचमा स्वच्छ पानीको पहुँच पुगेको तथ्यांक छ। सहरी विकास तथा खानेपानी मन्त्रालय लुम्बिनी प्रदेशका प्रवक्ता एवं सिनियर डिभिजनल इन्जिनियर गुणनिधि पोख्रेलले विकास निर्माण गर्ने कार्यालयहरूबीच प्रभावकारी समन्वय नहुँदा खानेपानीको समस्या उत्पन्न हुने गरेको अनुभव सुनाए। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन पनि सक्छ, उनले भने, त्यस विषयमा स्थानीय स्तरका जनप्रतिनिधीहरूसँग समन्वय गर्नुपर्छ। एउटा विकास गर्दा अर्को विनाश हुनु राम्रो होइन्। उनले नारायणगढ बुटवल सडक खण्ड र प्रदेशका ६ वटा पहाडी जिल्लाहरूमा यस्तो समस्या धेरै भइरहेको समेत जानकारी गराए। लुम्बिनी प्रदेशमा आर्थिक वर्ष २०८००८१ मा प्रदेश सरकारले १ हजार १ सय ५४ वटा र संघीय सरकारबाट हस्तान्तरण भएका ५ सय ४५ गरी कुल १ हजार ६ सय ९९ वटा योजनाहरू सञ्चालन भइरहेका छन्। सडककै कारण दिनहुँ वनजंगल मासिँदै छ। जंगल मात्र मासिएको छैन, त्यहाँ भएका चराचुरुंगीहरूको समेत बासस्थान खोसिएको छ। लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। १५ वर्षयता वन जंगल मासेर सडक विस्तार गर्ने क्रम बढ्दै गएको हो। केही ठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको पाइन्छ। भूक्षय, क्षयीकरण, बाढी । पहिरो लगायतको समस्या यसकै उपज हुन्। वन निर्देशक, वन निर्देशनालय, लुम्बिनी प्रदेश तीन दशकपछि बुटवलमा पानी पटकपटक बाढीपहिरोले क्षति पुयाएपछि अलपत्र परेको झुम्सा खानेपानी आयोजना बल्ल सम्पन्न हुने सुरसारमा छ। यो आयोजना सम्पन्न भएमा बुटवलमा हुँदै आएको व्यापक खानेपानी समस्या टर्ने निश्चित छ। आर्थिक वर्ष २०५२०५३ सालदेखि उक्त आयोजना थालनी गरिएको थियो। तर, बाढीपहिरोका कारण आयोजनाले गति लिन सकेको थिएन्। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालयसमेत स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। दिनहुँ मासिँदै वन सडककै कारण दिनहुँ वनजंगल मासिँदै छन्। जंगल मात्र मासिएको छैन, त्यहाँ भएका चराचुरुंगीहरूको समेत वासस्थान लुटिएको छ। वातावरण प्रभाव मूल्यांकनबिनै खनिएका सडकले यस्तो समस्या निम्त्याएको वन निर्देशनालय लुम्बिनी प्रदेशका वन निर्देशक दधिलाल कँडेल बताउँछन्। कँडेलका अनुसार लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। त्यसमध्ये २ लाख हेक्टर क्षेत्रफल राष्ट्रिय निकुञ्ज आरांक्ष क्षेत्रको हो। पछिल्लो १५ वर्षदेखि वन जंगल मासेर सडक विस्तार गर्ने क्रम बढ्दै गएको कँडेलको भनाइ छ। २०६४०६५ देखि सडक सञ्जालले गति लियो, उनले भने, अझ मुलुकमा संघीयता आइसकेपछि त त्यसलाई नियन्त्रण गर्नै नसकिने गरी जथाभावी सडक खनिए। गाउँगाउँमा सिंहदरबार पुगेपछि जनताको सहज पहुँच पुग्यो। विकास भनेकै सडक हो भन्ने आम नागरिकमा पयो। केही ठूलाठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको देखिएको उनको अनुभव छ। भूक्ष्य, क्षयीकरण, बाढीपहिरो लगायतको समस्या यसैकै उपज रहेको उनी सुनाउँछन्। इन्जिनियरहरूको डिजाइनबिना पनि सडक खनिएको देखिन्छ, उनले भने, कतिपय ठाउँमा त डोजर चालक नै इन्जिनियर बनेर सडक विस्तार गरेको पाइन्छ। यस्तो गरिनुहुँदैन। वातावरणीय प्रभाव र विकास निर्माणको कामलाई सँगसँगै जोडेर लैजानुपर्ने कँडेलको सुझाव छ। राज्यले बनाएका विद्यमान ऐन, नियमहरूलाई टेकेर मात्र विकास निर्माण गर्नुपर्ने उनी धारणा राख्छन्। बढ्यो बसाइँसराइ जताततै अस्तव्यस्त रूपमा खनिएका सडक निर्माणकै कारण बाढी, पहिरोको समस्या दिनानुदिन विकराल बन्दै गएको देखिएको छ। बाढी पहिरोले तुलनात्मक रूपमा तराईमा भन्दा पहाडमा मानवीय क्षति गराएको छ। पहाडमा पुग्दापुग्दै क्षति भइसकेको हुन्छ। बाढी, पहिरोको कारण अव्यवस्थित सडक सञ्जाल, अव्यवस्थित बसोबास, विपत्तिलाई बिर्सीहाल्ने प्रवृत्ति, विपद् व्यवस्थापनमा हेलचक्र्याइँ, सार्वजनिक जग्गा अतिक्रमण गरी बसोबास लगायतका चुनौती देखिएका छन्। माधवप्रसाद श्रेष्ठ, प्रहरी वरिष्ठ उपरीक्षक (एसएसपी) एवं सूचना अधिकारी, लुम्बिनी प्रदेश प्रहरी कार्यालय दाङ गाउँमा पुगेको सडकले मात्र मानिसहरू गाउँमा नबस्दो रहेछन्। बाटो त आयो तर पानी मास्यो। खानेपानीकै चरम समस्या झेल्न नसकेर कतिपय गाउँका नागरिकहरू गाउँ छाडेर सहर झरेका छन्। स्थानीय सरकार आइसकेपछि पनि बसाइँसराइ रोकिएको छैन। विकास गाउँमा पुग्यो तर जनता सहर झरिरहेका छन्। गाउँमा भनेजस्तो सुविधा छैन्। पानीकै लागि कति संघर्ष गर्नुपर्छ, इस्मा गाउँपालिका४ खग्रेटा गुल्मीकी ४१ वर्षीय टीकाकुमारी कार्कीले भनिन्, पुस्तौंदेखिको खानेपानी समस्या गाउँमा ज्युँका त्युँ छ। उनले गाउँपालिका स्थापना भइसकेपछि पनि खानेपानीको समस्या अझै नसुल्झिएको प्रतिक्रिया दिइन्। बाटोलाई मात्र विकास ठान्दा अरू विकास निर्माणका कामहरू ओझेलमा पर्ने गरेको त्यहाँका स्थानीय नागरिकहरू सुनाउँछन्। गर्दैनन् वातावरण प्रभाव मूल्यांकन वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको काम थाल्नुभन्दा अगाडि त्यसको वातावरण मूल्यांकन गर्नुपर्ने प्रावधान बनाएको छ। आयोजनाहरूको प्रकृतिअनुसार तीन तरिकाले वातावरणको मूल्यांकन हुने गर्छ। साना योजनाहरूको संक्षिप्त वातावरणीय अध्ययन, मझौला योजनाहरूको प्रारम्भिक वातावरणीय परीक्षण र ठूला योजनाहरूको वातावरणीय प्रभाव मूल्यांकन (आईई) गरिन्छ। जुनसुकै तहको सररकाले पनि आफ्नो क्षेत्रमा विकास निर्माणका योजनाहरू सञ्चालन गर्नुपूर्व वातावरणीय मूल्यांकन गर्नैपर्छ। यो कानुनी व्यवस्था हो, काठमाडौं विश्वविद्यालयका वातावरण इन्जिनियरिङ विभागमा कार्यरत सहप्रध्यापक डाविकिास अधिकारी भन्छन्, तर अधिकांश कार्यालयहरूले यो प्रक्रिया कर्मकाण्डीमा मात्र सिमित पारेका छन्। जसले दीर्घकालीन रूपमा असर पारिरहेको छ। एउटा क्षेत्रमा गरिएको विकास निर्माणले अर्को क्षेत्रमा प्रत्यक्ष प्रभाव नपारोस् भन्नका लागि त्यसको प्रभाव मूल्यांक गर्नुपर्ने व्यवस्था गरिएको उनको भनाइ छ। कम्तीमा एक महिनादेखि बढीमा दुईतीन वर्ष अवधि लगाएर वातावरणको अध्ययन, परीक्षण र प्रभाव मूल्यांकन गरिने प्रावधान रहेको उनले सुनाए। महालेखा परीक्षकको डरले मात्र कागजमा वातावरणीय प्रभाव मूल्यांकन गर्ने गरिएको पाइन्छ, अधिकारी भन्छन्, विकासले समाजमा सकरात्मक प्रभाव पार्छ वा नकारात्मक भन्ने कुराको एथेष्ट चित्र त्यसले देखाउँछ। जसले दिगो विकासमा सघाउ पुयाउँछ। त्यसैले पनि यसको व्यवहारतः कार्यान्वयन गर्नै पर्छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकरात्मक असर पार्ने डाअधिकारीले धारणा राखे। अध्ययन बिनाका सडक बाधक खानी तथा भूगर्व विभाग, पहिरो अनुसन्धान शाखामा कार्यरत डासुचिता श्रेष्ठले गाउँगाउँमा अध्ययनबिना खनिएका सडक नै बाढी पहिरोलगायत जलवायु परिवर्तनको अवसर बनिरहेको प्रतिक्रिया दिइन्। सडक बनाउँदा जमिन कमजोर बन्दै गएको छ, उनले भनिन्, अव्यवस्थित सहरी बसोबासले पनि बाढीपहिरोको जोखिम निम्त्याएको हो। बसाइँसराइसमेत अर्को समस्याका रूपमा आएको उनी बताउँछिन्। गाउँमा मानिसहरू नहुँदा जमिनहरू बाझिएका छन्। बाँझो जमिनमा सिँचाइको कुलो जहाँ पायो त्यही जान्छ। सही ठाउँमा पानी नबग्दा त्यसले निम्त्याउने भनेको बाढी पहिरो नै हो। सरोकारवाला निकायलाई अध्ययन, अनुसन्धानपछि मात्र सडक लगायतका विकास निर्माणहरू सञ्चालन गर्नुपर्ने उनले सुझाव दिइन्। विकास निर्माण गर्ने कार्यालयहरूबीच प्रभावकारी समन्वय छैन। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन सक्छ। त्यस विषयमा स्थानीय स्तरका जनप्रतिनिधिहरूसँग समन्वय गर्नुपर्छ। एउटा विकास गर्दा अर्को विकास हुनु राम्रो मानिँदैन। गाउँघरमा अचेल परम्परागत खानेपानीका मुहानहरू भेटाउनै मुस्किल छ। गुणनिधि पोख्रेल, सिनियर डिभिजनल इन्जिनियर एवं प्रवक्ता, सहरी विकास तथा खानेपानी मन्त्रालय लुम्बिनी डोजर चालक नै इन्जिनियर स्थानीय तहका कतिपय सडक निर्माणहरू प्राविधिक मूल्यांकनबिना हुने गरेको पाइन्छ। सडक खन्ने साँचो डोजर चालककै हातमा हुन्छ। त्यही साँचोलाई उनीहरूले आफू अनुकूल प्रयोग गर्ने गरेको देखिन्छ। प्राविधिक वा इन्जिनियरहरूले गरेको इस्टिमेटलाई उनीहरूले वेवास्ता गर्छन्। लुम्बिनी प्रदेशका १ सय ९ वटा स्थानीय तहमध्ये करिब ६० प्रतिशत पालिकाहरूले डोजर, एक्साभेटर खरिद किनेका छन्। उनीहरूले निर्माण गर्ने सडक सञ्जालमा प्राविधिक स्टिमेटअनुसार हुने गरेको पाइँदैन्। वडा अध्यक्ष, वडा सदस्य लगायतको निर्देशनमा डोजर चालकहरूले आफू अनुकूल सडक खन्छन्, जसले गर्दा हिउँमा खनिएका सडकले बर्खाभरी विपत्ति लिएर आउँछन्। विपद् परेपछि तँछाडमछाड, अरू बेला छैन पूर्वतयारी घरदैलोको सरकार स्थापना भएको सात वर्ष बितिसक्दा पनि विपद्को पूर्व तयारी गरिएको छैन्। विपद् जोखिम न्यूनीकरण तथा व्यवस्थापनसम्बन्धी कानुनले स्थानीय तहको विपद् व्यवस्थापन कानुन र कार्ययोजना बनाउने जिम्मा स्थानीय सरकारलाई नै दिएको छ। यस्तो कानुन र कार्ययोजना बनाउन संघीय गृह मन्त्रालयले स्थानीय निकायलाई निर्देशन पनि दिएको छ। तर, स्थानीय सरकार कानमा तेल हालेर बसेका छन्। उनीहरू पहिरोले गाउँ सखाप पारेका बेला मात्र जाग्छन्। जनताले दबाब दिएपछि बल्ल स्थानीय सरकार चासो देखाएर काम गरेजस्तो गर्छन्। समिती भने गठन भएका छन्। कानुनले प्रत्येक स्थानीय तहमा विपद् व्यवस्थापन कोष समेत खडा गर्न भनेको छ तर लुम्बिनी प्रदेशका अधिकांश पालिकाहरूले कोष बनाउनतिर ध्यान दिएका छैनन्। विपद् व्यवस्थापनका सामग्रीहरू खदिरमा भने उनीहरूको चासो देखिएको छ। सामान खरिदमा आर्थिक चलखेल गर्न सकिने भएपछि यसतर्फ ध्यान गएको हुनसक्ने नागरिक समाजका अगुवाहरूले टिप्पणी गरेका छन्। बजारमा पाइने तयारी सामग्री खरिद गरेर उनीहरूले स्टोरमा थन्काएका छन्। नागरिकहरूको नजरमा विपद् आएपछि मात्र सरकारका प्रतिनिधिहरू राहत वितरण गर्न लाग्छन्। त्यो पनि सस्तो लोकप्रियताका लागि मात्र। काम नगर्नेलाई कारबाही विपद् जोखिम न्यूनीकरण तथा व्यवस्थापन ऐन् २०७४ ले तोकेको कुरा पालना नगरेमा कार्यान्वयन गर्ने निकायलाई सजायको व्यवस्थासमेत तोकेको छ। ऐन कार्यान्वयन गर्ने सम्बन्धमा जारी भएका आदेश वा निर्देशन पालना नगरेमा ५० हजार रुपैयाँसम्म जरिबाना हुने ऐनमा उल्लेख छ। जिल्लाहरूमा प्रमुख जिल्ला अधिकारी, स्थानीय तहमा सम्वन्धित तहका प्रमुख र वडामा वडा अध्यक्षको संयोजकत्वमा विपद् व्यवस्थापन समिति गठन गरेर पूर्वतयारीसम्बन्धी योजना बनाउनुपर्ने ऐनमा लेखेको छ।"
जुवा खालबाट गाउँपालिकाका पूर्वअध्यक्षसहित ९ जना पक्राउ,"विराटनगर : मोरङको ग्रामथान गाउँपालिका४ कटहरामा लामो समयदेखि संचालित जुवा खालमा प्रहरीले शनिबार राति छापा हानेको छ । जुवा खालबाट ग्रामथान गाउँपालिकाका पूर्वअध्यक्षसहित ९ जनालाई पक्राउ गरिएको प्रहरीले जनाएको छ । जुवा खेल्दै गर्दा राति ८ बजेतिर पक्राउ परेकाहरूबाट १८ लाखभन्दा बढी नगद बरामद भएको छ । कटहराको बाँसघारीभित्र लामो समयदेखि अवैध जुवा खाल चलिरहेको थियो । खालमा मधेस प्रदेशको महोत्तरी, कोशी प्रदेशकै धरान, दमक, दुहबी लगायतका स्थानमा घर भएकाहरू पनि जुवा खेल्न पुग्ने गरेका थिए । जुवा खेलिरहेका ग्रामथानका पूर्वअध्यक्ष ग्रामथान४ का ५९ वर्षीय शिवनारायण माझी, महोत्तरीको गौशाला नगरपालिका१ का ४५ वर्षीय महेश साह, सुनसरीको धरान उपमहानगरपालिका१५ का ४५ वर्षीय युवक राई, दुहबी नगरपालिका६ का ४५ वर्षीय जयकिशोर साह, झापाको दमक नगरपालिका१० का ४६ वर्षीय ऋतुवर्ण नेम्वाङ, मोरङको सुन्दरहरैँचा नगरपालिका१ का ५० वर्षीय जनककुमार मास्के, ३२ वर्षीय प्रताप राई, ग्रामथान४ का ५५ वर्षीय अहिलाल माझी र लेटाङ नगरपालिका९ का ३८ वर्षीय लोकनाथ सापकोटा पक्राउ परेका हुन् । पक्राउ पर्नेमध्ये शिवनारायण २०७४ सालको स्थानीय तह निर्वाचनमा नेकपा (एमाले)का तर्फबाट ग्रामथान गाउँपालिकाको अध्यक्ष निर्वाचित भएका थिए । पक्राउ पर्ने अन्य व्यक्ति पनि प्रतिष्ठित र धनाड्यहरु रहेको प्रहरीले जनाएको छ । इलाका प्रहरी कार्यालय हरैँचा तथा बेलबारी, जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएको संयुक्त टोलीले जुवा खालमा छापा हानेको थियो । लामो समयदेखि जुवा खाल चलिरहेको विशेष सूचनाका आधारमा नियन्त्रणमा लिन कोशी प्रदेश प्रहरी प्रमुख डीआईजी चन्द्रकुवेर खापुङ र मोरङ प्रहरी प्रमुख एसपी नवराज कार्कीले संयुक्त रूपमा टोली परिचालन गरेका थिए । जुवा खाल आसपासमा केही समयदेखि निगरानी बढाएको प्रहरी छापा हान्ने उपयुक्त समयको पर्खाइमा थियो । पक्राउ परेकाको साथबाट र जुवा खालबाट १८ लाख ५१ हजार ५ सय रूपैयाँ नगद, १६ थान कौडा, १२ बुक तास, पाडर, पैसा राख्न प्रयोग गरिने काठको बाकस, झोला, १५ वटा मोबाइललगायत बरामद भएको एसपी कार्कीले बताए । उनका अनुसार जुवा खालबाट १७ लाख २९ हजार ५ सय र पक्राउ परेकाको साथबाट १ लाख २२ हजार रूपैयाँ बरामद भएको हो । इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले पक्राउ परेकाहरूमाथि थप अनुसन्धान गरिरहेको छ । उनीहरूमाथि मुलुकी अपराध संहिता, २०७४ अनुसार कानुनी कारबाही अघि बढाउने प्रहरीको तयारी छ । प्रहरीलाई छलेर ग्रामथानको कटहरास्थित बाँस झ्याङभित्र केही वर्षयता नियमित जुवा खाल संचालन गरिँदै आएको थियो । बाँसघारीभित्र व्यवस्थित हिसाबमा जुवा खाल कसले संचालन गरेको थियो भनेर पत्ता लाग्न बाँकी छ । तर, उक्त खाल बाह्रमासे जुवा खालका रूपमा परिचित थियो । प्रहरीले लामो समयदेखि नियन्त्रणमा लिने प्रयास गरिरहे पनि सम्भव हुन सकिरहेको थिएन । प्रहरीका अनुसार जुवा खाल वरपर निगरानी गर्नका लागि खाल संचालकले तेतरिया बजारलगायतका विभिन्न स्थानमा पैसा दिएर मानिस खटाउने गरेका थिए । प्रहरी आउनसाथ निगरानीमा खटिएका व्यक्तिहरूको सूचनामार्फत जुवा खाल उठाएर जुवाडेहरु भाग्ने गरेका थिए । यसअघि पनि प्रहरीले जुवा नियन्त्रणमा लिने प्रयास गरेको थियो । तर, प्रहरीलाई परै देख्नासाथ खालबाट फरार भएका कारण जुवाडे पक्राउ परेका थिएनन् । एसपी कार्कीका अनुसार शनिबार राति भने अर्कै बाटो प्रयोग गरेर पुगेको प्रहरी टोली छापा हानेर जुवा खेलिरहेकाहरुलाई ठूलो रकमसहित पक्राउ गर्न सफल भएको हो । छापा हान्ने क्रममा केही व्यक्ति फरार भएको र उनीहरुको खोजी भइरहेको प्रहरीले जनाएको छ । प्रहरीका अनुसार जुवा खाल कसले संचालन गरिरहेको थियो भन्ने यकिन गर्ने काम भइरहेको छ । घरमा भएको भए घरधनी पक्राउ पर्थे । बाँस झ्याङमा भएकाले कसले संचालन गरेको थियो भनेर खुलाउन गाह्रो भइरहेको छ । पक्राउ परेकाहरुले केही बताउन मानेका छैनन्, एसपी कार्कीले भने, आफैं मिलेर खेलेको हो मात्रै भन्छन् । बाँकी कुरा अनुसन्धानपछि खुल्दै जान्छ । यस विषयमा विस्तृतमा अनुसन्धान अघि बढाइएको छ ।"
"विद्युत् जडानमा स्थानीयको अवरोध, उद्योग सञ्चालन अनिश्चित","महोत्तरी : ३३ केभी बिजुलीको तार र पोल जडान गर्न स्थानीयले अवरुद्ध गरेपछि महोत्तरीको गौशालामा स्थापना भएको पेपर उद्योग सञ्चालन हुन सकेको छैन। गौशाला नगरपालिका १ रामनगरमा दुई अर्बको लागतमा निर्माण भएको नेपाल पल्प एन्ड पेपर इन्डस्ट्रिज सञ्चालनमा अनिश्चितता देखिएको हो। गौशाला नगरपालिका१ इटाटारमा स्थापित भएको उद्योगमा दैनिक एक सय टन राइटिङ एन्ड प्रिन्टिङ पेपर उत्पादन गर्न सक्ने क्षमताको उद्योग स्थापना भएको छ। उद्योग स्रोतले दिएको जानकारीअनुसार यहाँ प्लान्ट निर्माणको काम अन्तिम चरणमा पुगेको छ। यहाँ एकमात्र विद्युत् संरचनाकै कारण उद्योग परिसरमा जडान गरिएको ठूलाठूला उपकरणहरू प्रयोगविहीन अवस्थामा रहेका छन्। विद्युत् नहुँदा ती उपकरणहरू अझ परीक्षण हुन पनि सकेका छैनन्। आईएमई ग्रुपको नेतृत्व र एभरेस्ट ग्रुपको सहकार्यमा स्थापना भएको उद्योग विद्युत् लाइन जोडिएपछि परीक्षणका लागि सञ्चालन गरिने उद्योगका निर्देशक अरुण भण्डारीले बताए। उनले भने, दुई अर्बको लागतमा निर्मित यो उद्योगको हरेक संरचनाहरू तीन महिनापहिले नै तयार भइसकेका छन्। अब उद्योग सञ्चालनका लागि आवश्यक विद्युत् तार र पोलको विस्तार नै मुख्य समस्याको रूपमा रहेको छ। निर्देशक भण्डारीले थपे, उद्योग इन्स्टल भइसकेको छ। ससाना मेसिनहरू चलाएर परीक्षण गरी सेट भइसकेको अवस्था छ। तर, केही मेसिनहरू परीक्षण हुन नसक्दा ती मेसिनहरू महिनौंदेखि छोपेर राखिएको छन्। बस्ती क्षेत्रबाट ३३ केभीको प्रसारण विद्युत् लाइन विस्तार रोकिएको स्थानीय नरेश महतोले बताए। उनले भने, गाउँ बस्तीबाट बिजुली लानु परे अन्डरग्राउन्ड गरेर पनि बिजुलीको तार लान सकिन्छ। जंघा नदी हुँदै उद्योगसम्म पोलको माध्यमबाट तार लगे पनि स्थानीयको कुनै आपत्ति नरहने कुशवाहाको भनाइ छ। सडक विस्तारले घडेरी मासियो। बाँकी रहेको जग्गामा लाइन जाँदा घर नक्सा पास नहुने, घर बनाउन नपाइने, बैंकले कर्जा नदिने भएकाले विद्युत् लाइनको अवरोध गरिएको हो, गौशाला१ रामनगरकी मेनुका पौडेलले बताइन्। उद्योगका लागि आवश्यक विद्युत् प्रवाह निर्वाध रूपमा उपलब्ध गराउन ुपर्नेमा गौशाला नगरपालिका १ का वडाध्यक्ष नवीन साहले जोड दिए। उनले भने, उद्योग र स्थानीयवासीलाई क्षति नहुने किसिमले विद्युत्को बन्दोबस्तका लागि पहल गरिरहेको छु। स्थानीयलगायत सरोकारवाला निकायसँग राय सल्लाह लिई प्रक्रिया अगाडि बढिसकेको छ। यस वडा कार्यालयबाट उपलब्ध हुने हरेक सहयोग उद्योग सञ्चालनका लागि उपलब्ध गराउन तत्पर छु। उद्योग पक्ष र स्थानीय दुवैको सहमतिमा विद्युत् सेवा प्रवाह गर्नुपर्नेमा महोत्तरीका सहायक प्रमुख जिल्ला अधिकारी उपेन्द्र न्यौपानेले बताए। उनले भने, यस विषयमा स्थानीयले इलाका प्रशासन कार्यालय गौशालामार्फत आफूकहाँ डेलिगेसन आएको थियो। आफूले ती दुवै पक्षलाई छलफलमार्फत सहमतिको बाटो खोजी विद्युत् सेवा सुचारु गर्नका लागि निर्देशन दिइसकेको छु। जिल्ला प्रशासन कार्यालयले हरसम्भव उद्योग सञ्चालनका लागि सहमतिका आधारमा पहलकदमी गरिने सहायक प्रमुख जिल्ला अधिकारी न्यौपानेले जानकारी दिए। पूर्वपश्चिम राजमार्गबाट गौशाला रोडसुर्ती विकासइटाटार १२ किलोमिटरमा ३३ केभीको विद्युत् प्रसारण लाइन विस्तारका लागि नेपाल विद्युत् प्राधिकरण मधेस प्रदेशले १ करोड ९९ लाख रुपैयाँमा ठेक्का लगाएको छ। १२ किलोमिटरमध्ये ७ किलोमिटरमा पोल गाडिएको छ। बाँकी रहेको पाँच किलोमिटर रामनगर गाउँ एरिया पर्दछ। जहाँबाट विद्युतीय पोल गाड्नका लागि स्थानीयहरूले अवरोध गर्दै आएका छन्।"
बझाङी भूकम्प प्रभावितको बेवास्ता,"२०८० असोज १६ गते बझाङ केन्द्रबिन्दु भएर गएको भूकम्प ६३ म्याग्निच्युटको थियो । जुन दिन भूकम्प आयो, ठूलो हलचल तथा कम्पन भयो । घरगोठहरू भत्कायो । भूकम्पको केन्द्र बझाङ भए पनि धेरै प्रभाव बाजुरा जिल्लामा पयो । भूकम्प गएको समय बितेर गए पनि त्यसको सामाजिक र आर्थिक कम्पन्नहरू झन्झन् ठूलाठूला हुँदै गएका छन् । भत्किएका घर छाडेर धेरै पाल र टहराको सहारा लिएका थिए । सरकारले घरै बनाइदिने भन्दै पैसाको आश्वासन बाँडेको थियो । २५ हजार रुपैयाँ पनि नदिएको होइन । तर, २५ हजारमा घर कस्तो बन्छ ? जग पनि हाल्न मिल्छ र ? घर बनाइसकेपछि थप २५ हजार पनि दिने भनेको थियो सरकारले । त्यसैले ऋणमौलो गरी कतिपयले घर बनाए । ऋणका लागि साहुमहाजन र सहकारी धाए । सरकारले दिइहाल्छ क्यार भन्ने थियो । दुईचार महिना मात्रैको ब्याज न हो भन्ने थियो । तर यतिका समयसम्म पनि सरकारले अर्काे किस्ता दिएन । बरु त्यही ऋणको ब्याजले सावाँको दोब्बर पुग्ला भन्ने डरमा भूकम्प प्रभावितहरू छन् । ५० हजारमा अस्थायी आवास बनाउने भन्ने थियो । त्यसैले पनि बाजुरेलीलाई ऋणको विपद््मा धकेलेको छ । घरै बनाउन दिने ५ लाख रुपैयाँको त अत्तोपत्तो नै छैन । बझाङ भूकम्पले सबैभन्दा बढी खप्तड छेडेदह गाउँपालिकामा ९ सय ६६ परिवारलाई विस्थापित गरेको छ । बुढीगंगा नगरपालिका, बडिमालिका नगरपालिकाका, त्रिवेणी नगरपालिका, बुढीनन्दा नगरपालिका, गौमुल गाउँपालिका र स्वामीकात्तिक खापर गाउँपालिकामा पनि थुप्रै विस्थापित भए । पहिलो किस्ता दिएर दोस्रोचाहिँ सरकारले अड््काएको छ । यसरी, भूकम्प प्रभावित अस्थायी छाप्रोमै दिनरात बिताउन बाध्य छन्, जहाँ सुत्केरी, बालबालिका, बिरामी र वृद्धवृद्धाको जीवन अत्यन्तै कष्टकर छ । १३ जनासम्मको परिवार कोचिएर छाप्रोमा ओत लागेका छन् । पैसा नदिनलाई पालिका र प्रशासनसँग बहाना छन् । बहानाले प्रभावितहरूको घर बन्दैन । सुदूरपश्चिम र त्यसमा पनि बझाङ, बाजुरा गरिबीको रेखामुनि धेरै जनसंख्या भएका ठाउँ हुन् । यसैले हुनुपर्छ । निर्धाे नागरिकको पक्षमा कसैले आवाज उठाएको पनि छैन र संघीय सरकारले पनि सुनेको छैन । बाजुरा पूरापूर बेवास्तामा परेको छ । संघले नदेखे पनि स्थानीय र प्रदेश सरकारले बाजुरेलीको दुःख देख्न सक्नुपर्छ । सके आफैंले नसके संघ गुहारेर भए पनि प्रभावितहरूलाई आवासको व्यवस्था गर्नुपर्छ ।"
कटहरीमा आजसम्म कृषि मेला,"विराटनगर : मोरङको कटहरीस्थित कृषि थोक बजारमा पहिलोपटक चारदिने कृषि मेलाको आयोजना गरिएको छ। कोशी प्रदेशका मुख्यमन्त्री हिक्मतकुमार कार्की र संघीय सरकारका कृषि तथा पशुपक्षी विकासमन्त्री रामनाथ अधिकारीले संयुक्त रूपमा मेलाको उद्घाटन गरेका हुन्। नेपाल उद्योग वाणिज्य महासंघ कोशी प्रदेशले आयोजना गरेको कृषिएक्स्पो २०८१ आजसम्म सञ्चालन हुनेछ। किसान र निजी क्षेत्रलाई एक ठाउँमा ल्याएर कृषि उत्पादन बढाउनका लागि एक्स्पो आयोजना गरिएको हो। संघीय सरकारका कृषि तथा पशुपन्छी विकासमन्त्री रामनाथ अधिकारीले कृषिको व्यवसायीकरणका लागि रणनीतिक महत्त्वका साथ अघि बढ्नुपर्ने बताए। महासंघ कोशी प्रदेशका अध्यक्ष राजेन्द्र राउतले निर्वाहमुखी कृषिलाई आधुनिकीकरण गर्दै किसान र उद्यमीलाई एउटै मञ्चमा ल्याउने उद्देश्यसाथ एक्स्पोको आयोजना गरिएको जानकारी दिए। महासंघका उपाध्यक्ष हेमराज ढकालले कृषिमा निजी क्षेत्रको प्रवेश र लगानी सुनिश्चितताको काम हुन सके नेपालले चाँडै यस क्षेत्रमा फड्को मार्ने बताए। एक्स्पोमा कृषि औजारको प्रदर्शनी, उन्नत जातका पशुपंक्षीको प्रदर्शनी, पशुपंक्षी तथा कृषि उपजको प्रतियोगिता खेतदेखि भान्साको अनुभव र फुड फेस्टिबल गरिएका छन्।"
स्टार्टअपसँग अन्नपूर्ण अभियानको बिजनेश डेभलपमेन्ट पार्टनरमा उद्यमशील,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्णअभियानलाई प्रभावकारी बनाउनका बिजनेश डेभलपमेन्ट पार्टनरमा उद्यमशील प्रालि जोडिएको छ । आइतबार अन्नपूर्ण मिडिया नेटवर्कको मुख्यालय तिनकुनेस्थित कार्यालयमा भएको एक समारोहमा उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र उद्यमशील प्रालिका कन्ट्री मेनेजिङ पार्टनर इन्द्र खड्काले हस्ताक्षर गरे । यो कम्पनीले बिजनेश बैंकिङ कन्सलटीङसहित उद्यमशीलताको प्रवर्द्धनका लागि ५ वर्षदेखि सक्रिय रुपमा कार्य गर्दै आइरहेको छ । हाम्रा लागि यो अभियान अर्थपूर्ण छ,उद्यमशील प्रालिका कन्ट्री मेनेजिङ पार्टनर इन्द्र खड्काले भने, हामीले यो अभियानमा जोडिएका स्टार्टअप कम्पनीहरूलाई चाहिने बिजनेश सपोर्ट, क्षमता अभिवृद्धि र वित्तिय पहुँचका लागि तयारी गराउने र बजार पहुँचका लागि सहकार्य गर्नेछौं । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली,रेडियो अन्नपूर्ण नेपाल ९४ मेगाहर्ज,अनलाइन न्यूज पोर्टल अन्नपूर्ण पोस्ट डट कम,एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
सम्बन्धको कसीमा नेपालभारत,"सन् १९५० को जुलाई ३१ काठमाडौंमा सम्पन्न गरिएको शान्ति र मित्रता सन्धिमार्फत आफ्नो दीर्घकालीन सम्बन्धलाई भारत र नेपालले औपचारिकता दिएका हुन्। यो सन्धिमा भारतीय राजदूत चन्देश्वरप्रसाद नारायण सिंह र नेपालका तत्कालिन राणा प्रधानमन्त्री मोहन शमशेर राणाले हस्ताक्षर गरेका थिए। सन्धिले दुई राष्ट्रबीचको लामो समयदेखि चलिरहेको शान्ति र मित्रतालाई पुन: पुष्टि गरेर एक अर्काको सार्वभौमिता र भौगोलिक अखण्डतामा आपसी सम्मानको महत्वलाई जोडेको छ। दुवै सरकारले आफ्नो सम्बन्धलाई प्रभावित गर्न सक्ने छिमेकी राष्ट्रहरूसँगको सम्भावित तनावलाई सम्बोधन गर्न खुला सम्पर्क कायम राख्न प्रतिबद्धता जनाएको छ। कूटनीतिक सम्बन्धलाई सुदृढ गर्न, सन्धिले कूटनीतिक सम्बन्ध कायम राख्ने प्रावधानहरू स्थापित गरेको छ। यसमा अन्तर्राष्ट्रिय मानकअनुसार कूटनीतिक विशेषाधिकार र प्रतिरक्षा प्रदान गर्ने र राजदूतहरू नियुक्तिहरूका लागि अनुमति दिने कुराहरू समावेश छन्। यो सन्धिले दुवै देशका नागरिकहरूलाई औद्योगिक र आर्थिक सहभागितामा राष्ट्रिय उपचार प्रदान गर्ने साथै सम्पत्ति स्वामित्व र व्यापार अधिकारजस्ता अन्य विशेषाधिकार पनि सुनिश्चित गरेको छ। यो सन्धिले भारतको तर्फबाट ब्रिटिस सरकारसँग भएको सबै पुराना सम्झौता खारेज गरेर द्विपक्षीय सम्बन्धमा नयाँ अध्यायको सुरुवात गर्यो। सन्धि हस्ताक्षर गरेकै दिनदेखि लागू भएको थियो। कुनै पनि पक्षले एक वर्षको सूचनासहित यसलाई समाप्त गर्न सक्ने व्यवस्था राखेको छ। यस सन्धिले दुवै राष्ट्रको शान्ति, आपसी सम्मान र सहयोगमा आधारित बलियो साझेदारी निर्माण गर्ने उद्देश्यलाई रेखांकित गरेको छ। ऐतिहासिक रूपमा सन् १९२३ को नेपालब्रिटेन सम्झौताले नेपालको सम्प्रभुता र स्वतन्त्र विदेशी नीति राख्ने अधिकारलाई पुष्टि गरेको छ। साथै सन् १९४७ को ब्रिटिसनेपालभारत त्रिपक्षीय सम्झौताले नेपाली नागरिकलाई ब्रिटिश र भारतीय सशस्त्र बलहरूमा सेवा गर्न अनुमति दिएको छ। भारत, पाकिस्तान, बंगलादेश, अफगानिस्तान र श्रीलंकाजस्ता सार्क सदश्य देशहरू ब्रिटिस उपनिवेशीय शासनअन्तर्गत रहेको भए तापनि नेपाल कहिल्यै उपनिवेशित भएन। एक सय चार वर्षको निरंकुश राणा शासन् (सन् १८४६१९५१)को दौरान ब्रिटिस इन्डियाले नेपालसँग एक विशिष्ट सम्बन्ध कायम राखे। शाहवंशीय राजालाई एक सांकेतिक भूमिकामा घटाएर राणा शासकहरूले एक अधिनायकवादी प्रणाली स्थापित गरे। प्रमुख सरकारी पदहरू राणा परिवारभित्र विरासतका रूपमा थिए। भारतको स्वतन्त्र भएको चार वर्षपछि नेपालमा सन् १९५१ मा राणा शासनको अन्त्य भएपश्चात लोकतान्त्रिक सुधारहरू प्रारम्भ भयो। स्वतन्त्रतापछि भारतले नेपालको राजनीतिक र आर्थिक क्षेत्रमा महत्वपूर्ण भूमिका खेलेको छ। नेपालले भारतको प्रभावको बीचमा आफ्नो सम्प्रभुता र सांस्कृतिक पहिचान कायम राख्न प्रयास गरेको छ। नयाँ युग भूमण्डलीकरण र परस्पर क्षेत्रीय निर्भरता : सन् १९९० देखि सन् २०२४ सम्म नेपालभारत सम्बन्धको मार्गचित्रले नेपालमा भएका महत्वपूर्ण राजनीतिक परिवर्तनहरूलाई महत्वपूर्ण रूपमा प्रभावित भएको छ। यि परिवर्तनहरूमा माओवादी विद्रोह र अन्तत: राजतन्त्रको अन्त्य पनि समावेश छन्। सन् १९९० मा नेपालले बहुदलीय लोकतन्त्रमा पुन:प्रवेशसँगै लोकतान्त्रिक सुधारहरूको एक युगमा प्रवेश गरे। यस परिवर्तनकारी चरणमा भारतले नेपालको लोकतन्त्रमा परिवर्तनलाई समर्थन गर्नुका साथै सहयोग र साझा चासोमा आधारित एक नजिकको सम्बन्धलाई प्रोत्साहित गरेको छ। सन् १९९० को दशकमा माओवादी विद्रोहको उदयले नेपालभारत सम्बन्धलाई पनि प्रभावित गर्यो। सन् १९९६ मा नेपाल कम्युनिस्ट पार्टी (माओवादी)ले राजतन्त्रलाई समाप्त गर्ने र जनतान्त्रिक गणतन्त्र स्थापना गर्ने लक्ष्यसहित एक हिंसात्मक विद्रोह सुरु गर्यो। यसका परिणामस्वरूप भएको संघर्षले अन्तर्राष्ट्रिय ध्यान आकर्षित गर्यो र भारतको लागि सुरक्षा चासोहरू बढायो। छिमेकी मित्रको रूपमा भारतले शान्ति प्रयासहरूमा महत्वपूर्ण भूमिका खेलेको छ। भारतले शान्ति प्रक्रियालाई समर्थन गर्यो र नेपाल सरकार र विद्रोही पक्षका बिच सन् २००६ मा भएको बृहत शान्ति सम्झौतालाई समर्थन गरे। यस सम्झौताले दश वर्षको विद्रोह समाप्त गरेर माओवादी लडाकूहरूलाई राजनीतिक मुख्यधारामा समावेश गरे। संविधान सभामार्फत् सन् २००८ मा राजतन्त्रको समाप्ति र नेपालको संघीय लोकतान्त्रिक गणतन्त्रको स्थापना भयो। भारतले यस संक्रमणलाई स्वागत गर्दै नयाँ गणतान्त्रिक ढाँचामा नेपालको राजनीतिक र आर्थिक विकासलाई समर्थन गर्दै रहेको छ। नेपालभारत सम्बन्धमा विभिन्न चुनौती देखा परे तापनि द्विपक्षीय सम्बन्ध मजबुत रहँदै आएको छ। व्यापार, सुरक्षा, र विकासमा लगातार सहयोग जारी छ। साझा इतिहास र भूराजनीतिक चासोहरूले यस विकासशील साझेदारीलाई आकार दिने महत्वपूर्ण भूमिका खेल्न जारी राखेका छन्। चुनौती र अवसर : एक्काइसौं शताब्दीले नेपालभारत सम्बन्धमा नयाँ चुनौतीहरू र अवसरहरू प्रस्तुत गरेको छ। प्रमुख चुनौतीहरूमा भूराजनीतिक तनाव, वातावरणीय मुद्दाहरू र राष्ट्रिय सम्प्रभुता बारेको चासोहरू समावेश समावेश भए तापनि सुदृढ सहकार्यका लागि महत्वपूर्ण अवसरहरू पनि देखा परेका छन्। पूर्वाधार विकास र संयुक्त परियोजनाहरूले साझेदारीलाई बलियो बनाउन आशाजनक मार्गहरू प्रस्तुत गर्छन्। आर्थिक सहयोगको वृद्धि, सांस्कृतिक आदानप्रदान र पर्यटन र शिक्षामा संयुक्त प्रयासहरूले दुवै देशका लागि महत्वपूर्ण लाभ प्रदान गर्न सक्छ। आर्थिक सम्बन्ध र विकास सहयोग : आर्थिक अन्तरक्रियाहरू नेपालभारत सम्बन्धको आधारभूत तत्व भएका छन्। भारत नेपालको सबैभन्दा ठूलो व्यापार साझेदार र एक प्रमुख लगानी र सहायता स्रोत हो। प्रमुख सहयोगका क्षेत्रहरूमा पूर्वाधार परियोजनाहरू र ऊर्जा विकासको लक्ष्य राखेका व्यापार सम्झौताहरू समावेश छन्। यद्यपि व्यापार असन्तुलन, भारतीय आर्थिक नीतिहरूको नेपालको बजारमा प्रभाव र भारतीय सहयोगप्रति निर्भरता जस्ता चुनौती बाँकी छन्। आशावादी भविष्य : वर्तमान २१औं शताब्दीका जटिलताहरूलाई देखा पर्दै रहेको अवस्थामा भारत र नेपाल दुवै मुलुकमा सम्बन्ध महत्वपूर्ण रूपमा विकसित हुने सम्भावना छ। राष्ट्रिय चासोहरू र विकासका अवसरहरूबीच सन्तुलन राख्नु अनिवार्य हुनेछ। साझा धरोहर र रणनीतिक अवसरहरूको मान्यता र उपयोग गरेर दुवै देशहरूले समृद्ध र समन्वित भविष्यतर्फ अगाडि बढ्न सक्छन्। सारांशमा, आजको नेपालभारत सम्बन्ध ऐतिहासिक सम्बन्ध, आर्थिक साझेदारी, सांस्कृतिक आदानप्रदान र भूराजनीतिक कारकहरूको एक जटिल मि श्रण हो। नीतिनिर्माता, बुद्धिजीवी र नागरिकहरूको आपसी समझदारी र संलग्नताले दुवै देशको उज्ज्वल भविष्यको मार्गप्रसस्त गर्न सकिन्छ।"
बझाङी भूकम्प प्रभावितको बेवास्ता,"२०८० असोज १६ गते बझाङ केन्द्रबिन्दु भएर गएको भूकम्प ६३ म्याग्निच्युटको थियो । जुन दिन भूकम्प आयो, ठूलो हलचल तथा कम्पन भयो । घरगोठहरू भत्कायो । भूकम्पको केन्द्र बझाङ भए पनि धेरै प्रभाव बाजुरा जिल्लामा पयो । भूकम्प गएको समय बितेर गए पनि त्यसको सामाजिक र आर्थिक कम्पन्नहरू झन्झन् ठूलाठूला हुँदै गएका छन् । भत्किएका घर छाडेर धेरै पाल र टहराको सहारा लिएका थिए । सरकारले घरै बनाइदिने भन्दै पैसाको आश्वासन बाँडेको थियो । २५ हजार रुपैयाँ पनि नदिएको होइन । तर, २५ हजारमा घर कस्तो बन्छ ? जग पनि हाल्न मिल्छ र ? घर बनाइसकेपछि थप २५ हजार पनि दिने भनेको थियो सरकारले । त्यसैले ऋणमौलो गरी कतिपयले घर बनाए । ऋणका लागि साहुमहाजन र सहकारी धाए । सरकारले दिइहाल्छ क्यार भन्ने थियो । दुईचार महिना मात्रैको ब्याज न हो भन्ने थियो । तर यतिका समयसम्म पनि सरकारले अर्काे किस्ता दिएन । बरु त्यही ऋणको ब्याजले सावाँको दोब्बर पुग्ला भन्ने डरमा भूकम्प प्रभावितहरू छन् । ५० हजारमा अस्थायी आवास बनाउने भन्ने थियो । त्यसैले पनि बाजुरेलीलाई ऋणको विपद््मा धकेलेको छ । घरै बनाउन दिने ५ लाख रुपैयाँको त अत्तोपत्तो नै छैन । बझाङ भूकम्पले सबैभन्दा बढी खप्तड छेडेदह गाउँपालिकामा ९ सय ६६ परिवारलाई विस्थापित गरेको छ । बुढीगंगा नगरपालिका, बडिमालिका नगरपालिकाका, त्रिवेणी नगरपालिका, बुढीनन्दा नगरपालिका, गौमुल गाउँपालिका र स्वामीकात्तिक खापर गाउँपालिकामा पनि थुप्रै विस्थापित भए । पहिलो किस्ता दिएर दोस्रोचाहिँ सरकारले अड््काएको छ । यसरी, भूकम्प प्रभावित अस्थायी छाप्रोमै दिनरात बिताउन बाध्य छन्, जहाँ सुत्केरी, बालबालिका, बिरामी र वृद्धवृद्धाको जीवन अत्यन्तै कष्टकर छ । १३ जनासम्मको परिवार कोचिएर छाप्रोमा ओत लागेका छन् । पैसा नदिनलाई पालिका र प्रशासनसँग बहाना छन् । बहानाले प्रभावितहरूको घर बन्दैन । सुदूरपश्चिम र त्यसमा पनि बझाङ, बाजुरा गरिबीको रेखामुनि धेरै जनसंख्या भएका ठाउँ हुन् । यसैले हुनुपर्छ । निर्धाे नागरिकको पक्षमा कसैले आवाज उठाएको पनि छैन र संघीय सरकारले पनि सुनेको छैन । बाजुरा पूरापूर बेवास्तामा परेको छ । संघले नदेखे पनि स्थानीय र प्रदेश सरकारले बाजुरेलीको दुःख देख्न सक्नुपर्छ । सके आफैंले नसके संघ गुहारेर भए पनि प्रभावितहरूलाई आवासको व्यवस्था गर्नुपर्छ ।"
यसरी आयो वाइडबडीको ६० लाख डलर कमिसन,"काठमाडौं : दुईटा वाइडबडी विमान खरिद गर्दा विदेशमा तिरिएको रकममध्ये ६० लाख अमेरिकी डलर (हालको सटही दरअनुसार करिब ८० करोड ५६ लाख रुपैयाँ) नेपालमै बिचौलिया र नेपाल एयरलाइन्सका उच्च अधिकारीका परिवारका खातामा फर्किएको पाइएको छ। कमिसन बनाएर रकम फिर्ता ल्याउन विदेशमा पनि जहाज खरिद र रकम भुक्तानी दुवै प्रयोजनमा बिचौलिया कम्पनी प्रयोग गरिएका थिए। ती कम्पनीले ठूलो रकम यताका निर्णयकर्ता र चाँजोपाँजो मिलाइदिने व्यक्तिहरूलाई पठाएका थिए। त्यो रकम सिंगापुर र दुबईमा नेपालीका कम्पनीमा आएको थियो। त्यहाँबाट ठूलो मात्राचाहिँ हुन्डी प्रयोग गरी नेपाल ल्याइएको पाइएको अनुसन्धान अधिकारीहरूले जानकारी दिएका छन्। अन्नपूर्ण पोस्ट्लाई प्राप्त कागजातअनुसार त्यो रकम यूएईको दुबईस्थित टार्गेट इन्भेस्टमेन्ट कम्पनीका नाममा ३० लाख अमेरिकी डलर आएको थियो। त्यस्तै प्रदीपशमशेर राणा र उनकी छोरी शालिनी राणा सञ्चालक रहेका सिंगापुरस्थित दुई कम्पनी मेट्रिक्स क्रस बोर्डर, सिंगापुर र ब्ल्युबेरी सिंगापुरमा १० लाख अमेरिकी डलर जम्मा भएको पाइएको छ। उक्त ४० लाख अमेरिकी डलर जहाज आपूर्तिकर्ता कम्पनी हाइफ्लाई एक्स आयरल्यान्डले नेपाली व्यापारीका ती कम्पनीका खातामा सोझै पठाएको नेपाली अनुसन्धान अधिकारीहरूले कागजात फेला पारेका छन्। हाइफ्लाईले बाँकी २० लाख डलर भने जहाजको प्रपोजल समिट गर्ने अर्को बिचौलिया कम्पनी जर्मन एभिएसन क्यापिटल सिंगापुरमार्फत सिंगापुर र दुबईमा रहेका नेपालीका ती कम्पनीका खातामा पठाएको थियो। त्यो सबै रकम सिंगापुर र दुबईबाट नेपाल पठाउँदा भने वित्तीय च्यानल प्रयोग गरिएको छैन। त्यसमध्ये करिब २ करोड रुपैयाँ भने इना देवान (नेपाल एयरलाइन्सका तत्कालीन प्रबन्ध निर्देशक सुगतरत्न कंसाकारकी बुहारी) को खातामा आएको पाइएको छ। बाँकी भने अनधिकृत च्यानल अर्थात् हुन्डीबाट ल्याएको पाइएको छ, यसमा संलग्न अनुसन्धान अधिकारीले भने, त्यसको पनि आधार प्रमाण जुटाउने काम भइरहेको छ। यसरी बनाइएका थिए बिचौलिया कम्पनी नेपाल वायुसेवा निगमले बजार विस्तारका लागि भन्दै दुईटा वाइडबडी विमान खरिद गर्ने निर्णय गर्यो। विमान आपूर्तिका लागि अमेरिकाको एएआर इन्टरनेसनल नामक कम्पनी छनोट भयो। एउटा कम्पनी छनोट भएकोमा पछि खरिद समझदारी (एमओयू) गर्ने क्रममा एएआरका साथै जर्मन एभिएसन क्यापिटल र हाइफ्लाई एयरलाइन्स पोर्चुगल मिसिए। विमान खरिद बिक्री सम्झौता गर्दा भने आयरल्यान्डमा हाइफ्लाई एक्स आयरल्यान्ड नामक कम्पनी खडा गरियो। निगमले विमान खरिदका लागि उसैसँग सम्झौता गरेको थियो। विमान खरिदबिक्री सम्झौतापश्चात सम्पूर्ण कार्यहरू हाइफ्लाई एक्समार्फत नै भयो। हाइफ्लाई एक्स र नेपाल वायुसेवा निगमले रकम भुक्तानी व्यवस्थापनका लागि जर्मनी कम्पनी नोर्टन रोज फुलब्राइट एलएलपीलाई मुख्य एजेन्ट नियुक्त गरे। नेपाल वायुसेवा निगमबाट विमान वापतको रकम नोर्टन रोज फुलब्राइट एलएलपीको बैंक खातामा भुक्तानी भएको थियो। वायुसेवा निगमले कर्मचारी सञ्चय कोष र नागरिक लगानी कोषबाट ऋण लिएर करिब २४ अर्ब रुपैयाँमा दुईटा वाइडबडी विमान खरिदका लागि खर्च गरेको थियो। नोर्टन रोज फुलब्राइटको बैंक खाताबाट हाइफ्लाई एक्स आयरल्यान्डको बैंक खातामा रकम ट्रान्सफर भएको देखिन्छ। १० फागुन २०७३ मा स्थापित यो कम्पनीले युरोपको एयरबस कम्पनीबाट दुई वाइडबडी विमान खरिद गरी २४ अर्ब रुपैयाँमा निगमलाई बेचेको थियो। २०७३ फागुन १८ मा बैना स्वरूप १० लाख अमेरिकी डलर भुक्तानी गरेको निगमले २०७४ असार ५ मा थप ७ करोड ९० लाख भुक्तानी गरेको थियो। असार २०७५ असार १४ मा र २०७५ साउन १० मा नेपालमा दुईटा वाइडबडी विमान ल्याइएको थियो। सुरुमा अमेरिकाको एएआर इन्टरनेसनललाई छनोट गर्ने र अनि पछि जर्मन एभिएसन क्यापिटल र हाइफ्लाई एयरलाइन्स पोर्चुगललाई जोड्ने र रकम अकै कम्पनी खडा गरेर भुक्तानी गर्ने काममा भएपछि अनियमितता भएको आशंका भयो। त्यसपछि प्रतिनिधिसभाको सार्वजनिक लेखा समितिमा यो विषय पुग्यो। छानबिन र अध्ययनका लागि लेखा समितिले उपसमिति नै गठन गर्यो। राजेन्द्र केसीको संयोजकत्वमा गठित उपसमितिले अनियमितता भएको प्रतिवेदन दियो। बाइडबडी विमान खरिदबारे संसद्को लेखासमितिले दुई पूर्वपर्यटनमन्त्रीसहित तत्कालीन बहालवाला मन्त्री, सचिव र निगमका महाप्रबन्धक समेतलाई दोषी देखाएको थियो। समितिले निगमका महाप्रवन्धक सुगतरत्न कंसाकारलाई तत्कालै निलम्बन गरेर अख्तियारले कारबाही गर्नुपर्ने सिफारिस पनि गरेको थियो। लेखा समितिअन्तर्गतको उपसमितिले वाइडबडी प्रकरणमा ४ अर्ब ३५ करोड ५६ लाख रुपैयाँ भ्रष्टाचार भएको प्रतिवेदन समितिमा बुझाएको थियो। समितिको सिफारिसपछि यसको छानबिन ०७५ सालबाट अख्तियारले गरेको थियो। निगमले दुईटा वाइडबडी विमान उत्पादक कम्पनीसँग नकिनी बिचौलियासँग करिब २४ अर्ब रुपैयाँमा किनेको थियो। त्यसमा बिचौलियाका नाटकीय कम्पनी खोलिएका थिए। त्यसको म्याक्सिमम टेकअफ वेट (एमटीओडब्लू) समेत सम्झौताभन्दा कम ल्याएको थियो। त्यसैबीच २०८० चैत २२ मा अख्तियार दुरुपयोग अनुसन्धान आयोगले पूर्वसंस्कृति पर्यटन तथा नगरिक उड्डयनमन्त्री जीवनबहादुर शाही, नेपाल वायुसेवा निगमका पूर्वमहाप्रबन्धक सुगतरत्न कंसाकारसहित ३२ जनाविरुद्ध मुद्दा हाल्यो। अख्तियारले पूर्वपर्यटनसचिव एवं निगमका तत्कालीन सञ्चालक समिति अध्यक्ष शंकरप्रसाद अधिकारी, पूर्वअर्थसचिव एवं निगमका तत्कालीन सञ्चालक समिति सदस्य शिशिरकुमार ढुंगाना, तत्कालीन महाप्रबन्धक एवं सञ्चालक समिति सदस्य सुगतरत्न कंसाकारलगायत विरुद्ध मुद्दा दायर गरेको छ। २४ जना नेपाली नागरिक, ६ विदेशी नागरिक र दुईटा कम्पनीको संलग्नतामा १ अर्ब ४७ करोड १० लाख ४ सय ८२ रुपैयाँ भ्रष्टाचार भएको अख्तियारको दाबी छ। कर्णाली प्रदेशका पूर्वमुख्यमन्त्री एवं प्रदेशसभा सदस्य शाही र निगमको कार्यकारी प्रमुखको भूमिकामा रहेका तत्कालीन महाप्रबन्धक एवं सञ्चालक समिति सदस्य कंसाकारलाई मुख्य प्रतिवादी बनाइएको छ अख्तियारले पूर्वमन्त्री शाही र कंसाकारलाई ६ वर्षसम्मको कैद तथा १ अर्ब ४७ करोड १० लाख ८५ हजार ४ सय ८२ बिगो माग गरिएको छ। यो मुद्दा दायरसँगै शाही प्रदेशसभा सदस्यबाट स्वतः निलम्बनमा परेका छन्। त्यस्तै मन्त्रालयका सहसचिव एवं विगमका तत्कालीन सञ्चालक समिति सदस्यहरू बुद्धिसागर लामिछाने, टेकनाथ आचार्य, निमानुरु शेर्पा र मुक्तिराम पाण्डेलाई पनि प्रतिवादी बनाइएको छ। यो मुद्दा विशेष अदालतमा विचराधीन छ। यसको चाँडै पेसी हुने तयारी छ।"
जथाभावी सडकले वातावरणीय असन्तुलन,"बुटवल : विकास भनेकै सडक। यस्तो भाष्यले संघदेखि स्थानीय तहको मुख्य जोड छ सडक निर्माण। तर, उनीहरूबीच कसले कुन सडक कसरी बनाउने भन्ने समन्वय छैन। जथाभावी सडक खन्ने र भत्काउने काम भएका छन्। अव्यवस्थित रूपमा जतासुकै खनिएका सडकले एउटा क्षेत्रमा मात्र असर गरेन्। त्यसको असर वातावरणीय क्षेत्रमा चौतर्फी देखिन थालेको छ। वातावरणविद्का अनुसार वातावरणीय प्रभाव मूल्यांकन बिनै खनिएका सडकले दीर्घकालीन असर गरिरहेको छ। नियमनकारी निकायले यसलाई रोक्न कुनै पहल गरेको देखिँदैन। यतिसम्म कि विकास निर्माण गर्ने विभिन्न निकायहरूबीच आपसमा समन्वय समेत छैन्। सडक कार्यालयले सडक खन्छ, त्यसलाई वनले रोक्छ। बाटो खन्दा खानेपानीका मुहान पुरिन्छन्, खानेपानीसँग समन्वय हुँदैन्। सिँचाइ गर्ने कुलोको नामै निसाना नरहने गरी बाटो बनाइन्छ। तर, सिँचाइसँग समन्वय हुँदैन। विद्युत्, सरसफाइ, ढल व्यवस्थापन लगायत क्षेत्रमा यी निकायहरूबीच समन्वय नहुँदा विकास निर्माणले समेत दीर्घकालीन रूप लिन सकेका छैनन्। यस्तो अवस्थामा करोडको मात्र होइन, अर्बौंका योजनाहरू प्रभावित बनरिहेका छन्। कैयौं योजनाहरू त समन्वय अभावकै कारण वर्षौदेखि अलपत्र अवस्थामा छन्। सडककै कारण बाढी र पहिरो, २५७ को मृत्यु पछिल्लो पाँच वर्षको तथ्यांक हेर्ने हो भने जथाभावी खनिएका सडक सञ्जालले लुम्बिनी प्रदेशभर विकराल समस्या निम्त्याएको छ। १२ वटै जिल्लाको तथ्यांक केलाउँदा पाँच वर्षको अवधिमा २ सय ५७ जनाको बाढी, पहिरो र डुबानबाट मृत्यु भएको छ। जसको मुख्य कारण अस्तव्यस्त रूपमा खनिएका सडक नै भएको सरोकारवालाहरूले प्रतिक्रिया दिएका छन्। आर्थिक वर्ष २०७६०७७ मा ५७ जना, २०७७०७८ मा ९० जना, २०७८०७९ मा ४९ जना, २०७९०८० मा ५३ जना र २०८००८१ मा ८ जनाको अकालमै ज्यान गएको छ। कुल १ सय २८ जना घाइते भएका छन्। ५ हजार ९ सय ८१ घरगोठमा क्षति पुगेको छ भने १ हजार ७ सय ४० घरधुरी विस्थापित भएका छन्। लुम्बिनी प्रदेश प्रहरी कार्यालय दाङका प्रहरी वरिष्ठ उपरीक्षक (एसएसपी) एवं सूचना अधिकारी माधवप्रसाद श्रेष्ठले जथाभावी सडक निर्माणकै कारण बाढी, पहिरोको समस्या दिनानुदिन विकराल बन्दै गइरहेको बताउँछन्। बाढी पहिरोले तुलनात्मक रूपमा तराईमा भन्दा पहाडमा मानवीय क्षति हुने गरेको छ, उनी भन्छन्, तराईमा उद्धार र राहतको काम पनि छिटो हुन्छ। तर, पहाडमा पुग्दापुग्दै क्षति भइसकेको हुन्छ। उनले उद्धारको क्रममा विभिन्न जिल्लाहरूमा पुग्दा बाढी पहिरोको कारण अस्तव्यस्त सडक सञ्जाल, अव्यवस्थित बसोबास, विपत्तिलाई बिर्सिहाल्ने नागरिकहरूको प्रवृत्ति, विपद् व्यवस्थापनमा हेलचेक्रयाइँ, सार्वजनिक जग्गा अतिक्रमण गरी बसोवास रहेको पाइएको बताए। सुरक्षा निकायको एक्लो प्रयासले मात्र प्राकृतिक विपत्तीलाई रोक्न नसकिने अनुभव सुनाउँदै उनले सबै क्षेत्रको चासो हुनुपर्ने विचार व्यक्त गरे। वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको कार्य थाल्नुभन्दा अगाडि त्यसको वातावरण मूल्यांकन गर्नुपर्छ, भनेको छ। तर, अधिकांश कार्यालयहरूले यो प्रक्रिया कर्मकाण्डीमा मात्र सीमित पारेका छन्। जसले दीर्घकालीन रूपमा असर पारिरहेको छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकारात्मक असर पार्छ।, डाविकास अधिकारी, सहप्रध्यापक, काठमाडौं विश्वविद्यालय,वातावरण इन्जिनियरिङ विभाग पहिरोले उठीबास चार वर्षअघि गुल्मीको इस्मा१ स्थित जुकेपानीमा घरमाथिबाट आएको पहिरोले घटनास्थलमै दुई बच्चाको ज्यान गयो। बसन्त सारुका १६ महिनाका छोरा सुरज सारु र ईश्वरी खत्रीकी छोरी ८ वर्षीया अपेक्षा खत्रीको पुरिएर मृत्यु भयो। घरमाथिबाट निर्माण गरिएको सडककै कारण पहिरो गएको स्थानीयले बताएका छन्। घर पुरिएपछि पहिरोपीडित बुटवल झरेका छन्। प्यूठान नगरपालिका९ स्थित बुढादेवी खोलामा बाढी आएपछि यसै साता ७ घरपरिवार विस्थापित भए। मल्लरानी गाउँपालिकास्थित मल्लरानीचुँजा जोड्ने दुई लेनको सडक निर्माण गर्दा पहिलोपटक यति ठूलो बाढी आएको स्थानीयले बताएका छन्। बाटो खन्दा तलका बस्तीमा हुने क्षतिको अनुमान गरिएन्, बाढीपीडित आत्मराम सुनारले भने, यहाँका नागरिकहरूसँग सल्लाह गर्नुपर्दथ्यो। जतासुकै सडक खन्ने तर त्यसबाट निस्किने ढुंगा, माटोलाई व्यवस्थापन नगर्दा बाढीको सिकार हुनपुग्यौं। सडक डिभिजन प्यूठानले दुई लेनको सडक बनाए पनि उक्त सडकमा सवारी त्यति गुड्दैनन्। आवश्यकताको पहिचानसमेत नगरी सडक निर्माण गरिएको बाढीपीडितहरूको गुनासो छ। टापुमा सडक छ तर गाडी गुड्दैनन्, ६० वर्षीय बोमबहादुर भण्डारीले भने, दिनहुँ सयौं गाडी गुड्ने सडकको अवस्था बेहाल छ तर फाट्टफुट्ट मोटरसाइकल गुड्ने ठाउँमा दुई लेनको सडक छ। यो कस्तो खालको विकासको मोडल हो ? बाढीले सिर्जनशील तारा इंग्लिस बोर्डिङ स्कुलमा समेत क्षति पुयाएको छ। तत्काल विद्यालयमा पढ्नै नमिल्ने गरी बाढीले असर गरेको बासुदेव गिरीले बताए। जतासुकै खनिएका सडककै कारण पछिल्लो समय बाढी र पहिरोसहित गम्भीर वातावरणीय प्रभावको सिकारमा नागरिकहरू पर्ने गरेका छन्। गुल्मी सत्यवती गाउँपालिका३ स्थित ठूलोलुम्पेकमा ५ वर्षअघि गएको पहिरोले १८ वटा घर विस्थापित भएका थिए। ३ सय ७ वटा घर उच्च जोखिममा छन्। चट्टान कमजोर र भिरालो क्षेत्र भएकाले एउटा पाटो झरेपछि त्यसले थिच्दैथिच्दै झरेको थियो। सडक निर्माणले गर्दा पहिरो झरेको देखिएको खानी तथा भूगर्भबाट खटिएको टोलीले बताएको छ। यस क्षेत्रमा बस्ती बसाउनसमेत जोखिम हुने भूगर्भको टोलीले निष्कर्ष निकालेको छ। पहिरो जाँदा त्यहाँ १३ जनाले ज्यान गुमाएका थिए। सयौं घर उच्च जोखिममा र एक हजारभन्दा बढी नागरिकहरू विस्थापित भएका थिए। पहिरोपीडित अधिकांश तम्घास, बुटवललगायत सहरमा बसाइँसराइ गरेका छन्। सुके पानीका मुहान अस्तव्यस्त रूपमा खनिएका सडकको सबैभन्दा बढी चपेटामा पानीका मुहानहरू परेका छन्। मुहान संरक्षण गर्नुको साटो उल्टै बाटोले पुरिएका मुहानले बस्तीमा खानेपानीको चरम समस्या निम्त्याएका छन्। लुम्बिनी प्रदेशसहित देशभर नै खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले मुहानहरू विलिन हुँदै गएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू चपेटामा परेका हुन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन। तर, बर्सेनि त्यसले विकराल रूप लिँदै जाने गर्छ। मुहानहरू सुक्ने र नयाँ मुहानहरू नपलाउने समस्या वन मासेर खनिने सडक र आगलागीका कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ प्रतिशत घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन जिउन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन्। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। लुम्बिनी प्रदेशमा ९४ दशमलव १ प्रतिशत आधारभूत खानेपानी र १४ दशमलव ८ प्रतिशत मात्र मानिसहरूको पहुँचमा स्वच्छ पानीको पहुँच पुगेको तथ्यांक छ। सहरी विकास तथा खानेपानी मन्त्रालय लुम्बिनी प्रदेशका प्रवक्ता एवं सिनियर डिभिजनल इन्जिनियर गुणनिधि पोख्रेलले विकास निर्माण गर्ने कार्यालयहरूबीच प्रभावकारी समन्वय नहुँदा खानेपानीको समस्या उत्पन्न हुने गरेको अनुभव सुनाए। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन पनि सक्छ, उनले भने, त्यस विषयमा स्थानीय स्तरका जनप्रतिनिधीहरूसँग समन्वय गर्नुपर्छ। एउटा विकास गर्दा अर्को विनाश हुनु राम्रो होइन्। उनले नारायणगढ बुटवल सडक खण्ड र प्रदेशका ६ वटा पहाडी जिल्लाहरूमा यस्तो समस्या धेरै भइरहेको समेत जानकारी गराए। लुम्बिनी प्रदेशमा आर्थिक वर्ष २०८००८१ मा प्रदेश सरकारले १ हजार १ सय ५४ वटा र संघीय सरकारबाट हस्तान्तरण भएका ५ सय ४५ गरी कुल १ हजार ६ सय ९९ वटा योजनाहरू सञ्चालन भइरहेका छन्। सडककै कारण दिनहुँ वनजंगल मासिँदै छ। जंगल मात्र मासिएको छैन, त्यहाँ भएका चराचुरुंगीहरूको समेत बासस्थान खोसिएको छ। लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। १५ वर्षयता वन जंगल मासेर सडक विस्तार गर्ने क्रम बढ्दै गएको हो। केही ठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको पाइन्छ। भूक्षय, क्षयीकरण, बाढी । पहिरो लगायतको समस्या यसकै उपज हुन्। वन निर्देशक, वन निर्देशनालय, लुम्बिनी प्रदेश तीन दशकपछि बुटवलमा पानी पटकपटक बाढीपहिरोले क्षति पुयाएपछि अलपत्र परेको झुम्सा खानेपानी आयोजना बल्ल सम्पन्न हुने सुरसारमा छ। यो आयोजना सम्पन्न भएमा बुटवलमा हुँदै आएको व्यापक खानेपानी समस्या टर्ने निश्चित छ। आर्थिक वर्ष २०५२०५३ सालदेखि उक्त आयोजना थालनी गरिएको थियो। तर, बाढीपहिरोका कारण आयोजनाले गति लिन सकेको थिएन्। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालयसमेत स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। दिनहुँ मासिँदै वन सडककै कारण दिनहुँ वनजंगल मासिँदै छन्। जंगल मात्र मासिएको छैन, त्यहाँ भएका चराचुरुंगीहरूको समेत वासस्थान लुटिएको छ। वातावरण प्रभाव मूल्यांकनबिनै खनिएका सडकले यस्तो समस्या निम्त्याएको वन निर्देशनालय लुम्बिनी प्रदेशका वन निर्देशक दधिलाल कँडेल बताउँछन्। कँडेलका अनुसार लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। त्यसमध्ये २ लाख हेक्टर क्षेत्रफल राष्ट्रिय निकुञ्ज आरांक्ष क्षेत्रको हो। पछिल्लो १५ वर्षदेखि वन जंगल मासेर सडक विस्तार गर्ने क्रम बढ्दै गएको कँडेलको भनाइ छ। २०६४०६५ देखि सडक सञ्जालले गति लियो, उनले भने, अझ मुलुकमा संघीयता आइसकेपछि त त्यसलाई नियन्त्रण गर्नै नसकिने गरी जथाभावी सडक खनिए। गाउँगाउँमा सिंहदरबार पुगेपछि जनताको सहज पहुँच पुग्यो। विकास भनेकै सडक हो भन्ने आम नागरिकमा पयो। केही ठूलाठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको देखिएको उनको अनुभव छ। भूक्ष्य, क्षयीकरण, बाढीपहिरो लगायतको समस्या यसैकै उपज रहेको उनी सुनाउँछन्। इन्जिनियरहरूको डिजाइनबिना पनि सडक खनिएको देखिन्छ, उनले भने, कतिपय ठाउँमा त डोजर चालक नै इन्जिनियर बनेर सडक विस्तार गरेको पाइन्छ। यस्तो गरिनुहुँदैन। वातावरणीय प्रभाव र विकास निर्माणको कामलाई सँगसँगै जोडेर लैजानुपर्ने कँडेलको सुझाव छ। राज्यले बनाएका विद्यमान ऐन, नियमहरूलाई टेकेर मात्र विकास निर्माण गर्नुपर्ने उनी धारणा राख्छन्। बढ्यो बसाइँसराइ जताततै अस्तव्यस्त रूपमा खनिएका सडक निर्माणकै कारण बाढी, पहिरोको समस्या दिनानुदिन विकराल बन्दै गएको देखिएको छ। बाढी पहिरोले तुलनात्मक रूपमा तराईमा भन्दा पहाडमा मानवीय क्षति गराएको छ। पहाडमा पुग्दापुग्दै क्षति भइसकेको हुन्छ। बाढी, पहिरोको कारण अव्यवस्थित सडक सञ्जाल, अव्यवस्थित बसोबास, विपत्तिलाई बिर्सीहाल्ने प्रवृत्ति, विपद् व्यवस्थापनमा हेलचक्र्याइँ, सार्वजनिक जग्गा अतिक्रमण गरी बसोबास लगायतका चुनौती देखिएका छन्। माधवप्रसाद श्रेष्ठ, प्रहरी वरिष्ठ उपरीक्षक (एसएसपी) एवं सूचना अधिकारी, लुम्बिनी प्रदेश प्रहरी कार्यालय दाङ गाउँमा पुगेको सडकले मात्र मानिसहरू गाउँमा नबस्दो रहेछन्। बाटो त आयो तर पानी मास्यो। खानेपानीकै चरम समस्या झेल्न नसकेर कतिपय गाउँका नागरिकहरू गाउँ छाडेर सहर झरेका छन्। स्थानीय सरकार आइसकेपछि पनि बसाइँसराइ रोकिएको छैन। विकास गाउँमा पुग्यो तर जनता सहर झरिरहेका छन्। गाउँमा भनेजस्तो सुविधा छैन्। पानीकै लागि कति संघर्ष गर्नुपर्छ, इस्मा गाउँपालिका४ खग्रेटा गुल्मीकी ४१ वर्षीय टीकाकुमारी कार्कीले भनिन्, पुस्तौंदेखिको खानेपानी समस्या गाउँमा ज्युँका त्युँ छ। उनले गाउँपालिका स्थापना भइसकेपछि पनि खानेपानीको समस्या अझै नसुल्झिएको प्रतिक्रिया दिइन्। बाटोलाई मात्र विकास ठान्दा अरू विकास निर्माणका कामहरू ओझेलमा पर्ने गरेको त्यहाँका स्थानीय नागरिकहरू सुनाउँछन्। गर्दैनन् वातावरण प्रभाव मूल्यांकन वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको काम थाल्नुभन्दा अगाडि त्यसको वातावरण मूल्यांकन गर्नुपर्ने प्रावधान बनाएको छ। आयोजनाहरूको प्रकृतिअनुसार तीन तरिकाले वातावरणको मूल्यांकन हुने गर्छ। साना योजनाहरूको संक्षिप्त वातावरणीय अध्ययन, मझौला योजनाहरूको प्रारम्भिक वातावरणीय परीक्षण र ठूला योजनाहरूको वातावरणीय प्रभाव मूल्यांकन (आईई) गरिन्छ। जुनसुकै तहको सररकाले पनि आफ्नो क्षेत्रमा विकास निर्माणका योजनाहरू सञ्चालन गर्नुपूर्व वातावरणीय मूल्यांकन गर्नैपर्छ। यो कानुनी व्यवस्था हो, काठमाडौं विश्वविद्यालयका वातावरण इन्जिनियरिङ विभागमा कार्यरत सहप्रध्यापक डाविकिास अधिकारी भन्छन्, तर अधिकांश कार्यालयहरूले यो प्रक्रिया कर्मकाण्डीमा मात्र सिमित पारेका छन्। जसले दीर्घकालीन रूपमा असर पारिरहेको छ। एउटा क्षेत्रमा गरिएको विकास निर्माणले अर्को क्षेत्रमा प्रत्यक्ष प्रभाव नपारोस् भन्नका लागि त्यसको प्रभाव मूल्यांक गर्नुपर्ने व्यवस्था गरिएको उनको भनाइ छ। कम्तीमा एक महिनादेखि बढीमा दुईतीन वर्ष अवधि लगाएर वातावरणको अध्ययन, परीक्षण र प्रभाव मूल्यांकन गरिने प्रावधान रहेको उनले सुनाए। महालेखा परीक्षकको डरले मात्र कागजमा वातावरणीय प्रभाव मूल्यांकन गर्ने गरिएको पाइन्छ, अधिकारी भन्छन्, विकासले समाजमा सकरात्मक प्रभाव पार्छ वा नकारात्मक भन्ने कुराको एथेष्ट चित्र त्यसले देखाउँछ। जसले दिगो विकासमा सघाउ पुयाउँछ। त्यसैले पनि यसको व्यवहारतः कार्यान्वयन गर्नै पर्छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकरात्मक असर पार्ने डाअधिकारीले धारणा राखे। अध्ययन बिनाका सडक बाधक खानी तथा भूगर्व विभाग, पहिरो अनुसन्धान शाखामा कार्यरत डासुचिता श्रेष्ठले गाउँगाउँमा अध्ययनबिना खनिएका सडक नै बाढी पहिरोलगायत जलवायु परिवर्तनको अवसर बनिरहेको प्रतिक्रिया दिइन्। सडक बनाउँदा जमिन कमजोर बन्दै गएको छ, उनले भनिन्, अव्यवस्थित सहरी बसोबासले पनि बाढीपहिरोको जोखिम निम्त्याएको हो। बसाइँसराइसमेत अर्को समस्याका रूपमा आएको उनी बताउँछिन्। गाउँमा मानिसहरू नहुँदा जमिनहरू बाझिएका छन्। बाँझो जमिनमा सिँचाइको कुलो जहाँ पायो त्यही जान्छ। सही ठाउँमा पानी नबग्दा त्यसले निम्त्याउने भनेको बाढी पहिरो नै हो। सरोकारवाला निकायलाई अध्ययन, अनुसन्धानपछि मात्र सडक लगायतका विकास निर्माणहरू सञ्चालन गर्नुपर्ने उनले सुझाव दिइन्। विकास निर्माण गर्ने कार्यालयहरूबीच प्रभावकारी समन्वय छैन। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन सक्छ। त्यस विषयमा स्थानीय स्तरका जनप्रतिनिधिहरूसँग समन्वय गर्नुपर्छ। एउटा विकास गर्दा अर्को विकास हुनु राम्रो मानिँदैन। गाउँघरमा अचेल परम्परागत खानेपानीका मुहानहरू भेटाउनै मुस्किल छ। गुणनिधि पोख्रेल, सिनियर डिभिजनल इन्जिनियर एवं प्रवक्ता, सहरी विकास तथा खानेपानी मन्त्रालय लुम्बिनी डोजर चालक नै इन्जिनियर स्थानीय तहका कतिपय सडक निर्माणहरू प्राविधिक मूल्यांकनबिना हुने गरेको पाइन्छ। सडक खन्ने साँचो डोजर चालककै हातमा हुन्छ। त्यही साँचोलाई उनीहरूले आफू अनुकूल प्रयोग गर्ने गरेको देखिन्छ। प्राविधिक वा इन्जिनियरहरूले गरेको इस्टिमेटलाई उनीहरूले वेवास्ता गर्छन्। लुम्बिनी प्रदेशका १ सय ९ वटा स्थानीय तहमध्ये करिब ६० प्रतिशत पालिकाहरूले डोजर, एक्साभेटर खरिद किनेका छन्। उनीहरूले निर्माण गर्ने सडक सञ्जालमा प्राविधिक स्टिमेटअनुसार हुने गरेको पाइँदैन्। वडा अध्यक्ष, वडा सदस्य लगायतको निर्देशनमा डोजर चालकहरूले आफू अनुकूल सडक खन्छन्, जसले गर्दा हिउँमा खनिएका सडकले बर्खाभरी विपत्ति लिएर आउँछन्। विपद् परेपछि तँछाडमछाड, अरू बेला छैन पूर्वतयारी घरदैलोको सरकार स्थापना भएको सात वर्ष बितिसक्दा पनि विपद्को पूर्व तयारी गरिएको छैन्। विपद् जोखिम न्यूनीकरण तथा व्यवस्थापनसम्बन्धी कानुनले स्थानीय तहको विपद् व्यवस्थापन कानुन र कार्ययोजना बनाउने जिम्मा स्थानीय सरकारलाई नै दिएको छ। यस्तो कानुन र कार्ययोजना बनाउन संघीय गृह मन्त्रालयले स्थानीय निकायलाई निर्देशन पनि दिएको छ। तर, स्थानीय सरकार कानमा तेल हालेर बसेका छन्। उनीहरू पहिरोले गाउँ सखाप पारेका बेला मात्र जाग्छन्। जनताले दबाब दिएपछि बल्ल स्थानीय सरकार चासो देखाएर काम गरेजस्तो गर्छन्। समिती भने गठन भएका छन्। कानुनले प्रत्येक स्थानीय तहमा विपद् व्यवस्थापन कोष समेत खडा गर्न भनेको छ तर लुम्बिनी प्रदेशका अधिकांश पालिकाहरूले कोष बनाउनतिर ध्यान दिएका छैनन्। विपद् व्यवस्थापनका सामग्रीहरू खदिरमा भने उनीहरूको चासो देखिएको छ। सामान खरिदमा आर्थिक चलखेल गर्न सकिने भएपछि यसतर्फ ध्यान गएको हुनसक्ने नागरिक समाजका अगुवाहरूले टिप्पणी गरेका छन्। बजारमा पाइने तयारी सामग्री खरिद गरेर उनीहरूले स्टोरमा थन्काएका छन्। नागरिकहरूको नजरमा विपद् आएपछि मात्र सरकारका प्रतिनिधिहरू राहत वितरण गर्न लाग्छन्। त्यो पनि सस्तो लोकप्रियताका लागि मात्र। काम नगर्नेलाई कारबाही विपद् जोखिम न्यूनीकरण तथा व्यवस्थापन ऐन् २०७४ ले तोकेको कुरा पालना नगरेमा कार्यान्वयन गर्ने निकायलाई सजायको व्यवस्थासमेत तोकेको छ। ऐन कार्यान्वयन गर्ने सम्बन्धमा जारी भएका आदेश वा निर्देशन पालना नगरेमा ५० हजार रुपैयाँसम्म जरिबाना हुने ऐनमा उल्लेख छ। जिल्लाहरूमा प्रमुख जिल्ला अधिकारी, स्थानीय तहमा सम्वन्धित तहका प्रमुख र वडामा वडा अध्यक्षको संयोजकत्वमा विपद् व्यवस्थापन समिति गठन गरेर पूर्वतयारीसम्बन्धी योजना बनाउनुपर्ने ऐनमा लेखेको छ।"
गुणस्तरीय शिक्षामा मावि सेन्टर,"दाङ : सामुदायिक तथा सरकारी विद्यालयहरूमा विद्यार्थीको सिकाइ उपलब्धिमा सुधार हुन नसकिरहेको अवस्थामा दाङको तुलसीपुरस्थित माध्यमिक विद्यालय तुलसीपुर सेन्टरले गुणस्तरीय सिकाइका लागि कार्ययोजना नै बनाएर सुधारको अभियान थालेको छ। तहगत र क्षेत्रगत रूपमा सिकाइ उपलब्धिका आधारमा उत्कृष्ट रहँदै आएको सेन्टरले गुणस्तरीय शिक्षा थप प्रभावकारी बनाउन नयाँ नीति अवलम्बन गरेको हो। विद्यालयमा गुणस्तर शिक्षा र विद्यार्थीको सिकाइ उपलब्धि बढाउन नीतिगत रूपमा विद्यालयले कदम चालेको विद्यालयका प्रधानाध्यापक भागवत पौडेलले बताए। विगतदेखि सुधारको नीति लिइँदै आएको भए पनि नयाँ शैक्षिक सत्रदेखि थप सुधार नीति बनाएर जिल्लामै उत्कृष्ट शिक्षण क्रियाकलाप सञ्चालन गरिन लागेको पौडेलको भनाइ छ। यो वर्षदेखि तीन प्रकारले शिक्षा दिने व्यवस्था गरेको भन्दै उनले अभिभावकले बच्चाबच्चीका लागि जस्तो शिक्षाको अपेक्षा गर्छन्् त्यस्तै शिक्षा दिने तयारी गरेको बताए। उनले नेपाली माध्यम, अंग्रेजी माध्यम र विशिष्टीकरणको अंग्रेजी माध्यमबाट कक्षाहरू सञ्चालन सुरु गरिएको बताए। विद्यालयले विद्यार्थीले जस्तो शिक्षा खोज्छन्, त्यहीअनुसारकोे शिक्षा दिन तयार रहेको उनले जानकारी दिए। विगतमा नेपाली र अंग्रेजी माध्यमबाट मात्रै शिक्षा दिइरहेको विद्यालयले यस वर्षदेखि सुविधासम्पन्न विशेष प्रकारको अंग्रेजी माध्यमको पढाइ सुरु गरेको छ। सुविधा सम्पन्न कक्षाबाट शिक्षण क्रियाकलाप सञ्चालन हुने गरी विशेष कक्षा स्थापना भएको र यो कक्षा सशुल्क र तर आधुनिक र प्रभावकारी कक्षा रहने बताए। केही वर्षदेखि विद्यालयमा शैक्षिक गुणस्तर सुधार हँुदै गएपछि विद्यार्थीको चाप पनि अत्यधिक रहेको छ। विद्यालयमा अहिले २ हजार ५ सय विद्यार्थी अध्ययनरत छन्। १ सय ८५ जना शिक्षक कर्मचारी कार्यरत छन्। विद्यार्थीको संख्या अत्यधिक रूपमा बढ्न थालेपछि र व्यवस्थापनमा समस्या भएपछि विद्यालयले नयाँ भर्ना नै रोक्ने अवस्थामा पुगेको विद्यालयले जनाएको छ। विद्यार्थीको संख्या बढाउनेभन्दा पनि गुणस्तरीय शिक्षा प्रदान गर्नेमा आफूहरूको ध्यान केन्द्रित रहेकोले संख्याभन्दा गुणस्तरमा बढी ध्यान दिएको प्रधानाध्यापक भागवत पौडेलले बताए। उनले विद्यालयले २५ सयभन्दा बढी विद्यार्थी नरहनेसमेत बताए। विद्यार्थी धेरै भएपछि गत वर्ष मात्रै एक हजारभन्दा धेरै विद्यार्थीलाई भर्ना गर्न नसकेर फिर्ता गर्नुपरेको भन्दै यो वर्ष पनि त्यही अवस्था रहेको बताए। यस वर्ष पनि भर्नाका लागि अत्यधिक सख्या आएको छ, उनले भने, नाम चलेका निजी विद्यालयबाट धेरै विद्यार्थीहरू सेन्टरमा भर्नाका लागि अनुरोध गरेका छन्। मावि सेन्टरमा कार्यरत शिक्षक कर्मचारीहरूले पनि यस वर्षदेखि विद्यालयमा नै आफ्ना छोराछोरी पढाउनुपर्ने निर्णयसमेत गरिएको छ। यसले अन्य अभिभावकलाई विश्वासको वातावरण निर्माण गर्छ। गुणस्तरीय शिक्षा पनि कायम हुन्छ। अन्य विद्यालयहरूभन्दा फरक तरिकाले पठनपाठन सञ्चालन गरेका कारणले पनि मावि सेन्टरमा विद्यार्थीको चाप बढेको पौडेलले बताए। उनले विद्यालयमा विद्यार्थीले चाहेको अतिरिक्त ज्ञानसमेत लिने व्यवस्था विद्यालयले गरेको बताए। किताबी ज्ञानमात्रै नभएर अतिरिक्त ज्ञान पनि सँगसँगै दिइरहेको उनको भनाइ छ। विद्यालयले अहिले उदारकक्षा उन्नतिको सुधारात्मक प्रयास गरेको, उत्तीर्णमात्रै भन्दा पनि तहगत सक्षमता आर्जनलाई ध्यान दिइएको, सक्षमता बढाउन पाठ्यपुस्तकमात्रै भन्दा पनि अतिरिक्त ज्ञानलाई पनि महŒव दिएको, अध्ययन, अनुगमन, मूल्यांकन र सक्षमता मापन तथा चौतर्फी विकासको अवसर सिर्जना गर्नेजस्ता सुधारात्मक कार्य गर्दै आएको छ।"
"विद्युत् जडानमा स्थानीयको अवरोध, उद्योग सञ्चालन अनिश्चित","महोत्तरी : ३३ केभी बिजुलीको तार र पोल जडान गर्न स्थानीयले अवरुद्ध गरेपछि महोत्तरीको गौशालामा स्थापना भएको पेपर उद्योग सञ्चालन हुन सकेको छैन। गौशाला नगरपालिका १ रामनगरमा दुई अर्बको लागतमा निर्माण भएको नेपाल पल्प एन्ड पेपर इन्डस्ट्रिज सञ्चालनमा अनिश्चितता देखिएको हो। गौशाला नगरपालिका१ इटाटारमा स्थापित भएको उद्योगमा दैनिक एक सय टन राइटिङ एन्ड प्रिन्टिङ पेपर उत्पादन गर्न सक्ने क्षमताको उद्योग स्थापना भएको छ। उद्योग स्रोतले दिएको जानकारीअनुसार यहाँ प्लान्ट निर्माणको काम अन्तिम चरणमा पुगेको छ। यहाँ एकमात्र विद्युत् संरचनाकै कारण उद्योग परिसरमा जडान गरिएको ठूलाठूला उपकरणहरू प्रयोगविहीन अवस्थामा रहेका छन्। विद्युत् नहुँदा ती उपकरणहरू अझ परीक्षण हुन पनि सकेका छैनन्। आईएमई ग्रुपको नेतृत्व र एभरेस्ट ग्रुपको सहकार्यमा स्थापना भएको उद्योग विद्युत् लाइन जोडिएपछि परीक्षणका लागि सञ्चालन गरिने उद्योगका निर्देशक अरुण भण्डारीले बताए। उनले भने, दुई अर्बको लागतमा निर्मित यो उद्योगको हरेक संरचनाहरू तीन महिनापहिले नै तयार भइसकेका छन्। अब उद्योग सञ्चालनका लागि आवश्यक विद्युत् तार र पोलको विस्तार नै मुख्य समस्याको रूपमा रहेको छ। निर्देशक भण्डारीले थपे, उद्योग इन्स्टल भइसकेको छ। ससाना मेसिनहरू चलाएर परीक्षण गरी सेट भइसकेको अवस्था छ। तर, केही मेसिनहरू परीक्षण हुन नसक्दा ती मेसिनहरू महिनौंदेखि छोपेर राखिएको छन्। बस्ती क्षेत्रबाट ३३ केभीको प्रसारण विद्युत् लाइन विस्तार रोकिएको स्थानीय नरेश महतोले बताए। उनले भने, गाउँ बस्तीबाट बिजुली लानु परे अन्डरग्राउन्ड गरेर पनि बिजुलीको तार लान सकिन्छ। जंघा नदी हुँदै उद्योगसम्म पोलको माध्यमबाट तार लगे पनि स्थानीयको कुनै आपत्ति नरहने कुशवाहाको भनाइ छ। सडक विस्तारले घडेरी मासियो। बाँकी रहेको जग्गामा लाइन जाँदा घर नक्सा पास नहुने, घर बनाउन नपाइने, बैंकले कर्जा नदिने भएकाले विद्युत् लाइनको अवरोध गरिएको हो, गौशाला१ रामनगरकी मेनुका पौडेलले बताइन्। उद्योगका लागि आवश्यक विद्युत् प्रवाह निर्वाध रूपमा उपलब्ध गराउन ुपर्नेमा गौशाला नगरपालिका १ का वडाध्यक्ष नवीन साहले जोड दिए। उनले भने, उद्योग र स्थानीयवासीलाई क्षति नहुने किसिमले विद्युत्को बन्दोबस्तका लागि पहल गरिरहेको छु। स्थानीयलगायत सरोकारवाला निकायसँग राय सल्लाह लिई प्रक्रिया अगाडि बढिसकेको छ। यस वडा कार्यालयबाट उपलब्ध हुने हरेक सहयोग उद्योग सञ्चालनका लागि उपलब्ध गराउन तत्पर छु। उद्योग पक्ष र स्थानीय दुवैको सहमतिमा विद्युत् सेवा प्रवाह गर्नुपर्नेमा महोत्तरीका सहायक प्रमुख जिल्ला अधिकारी उपेन्द्र न्यौपानेले बताए। उनले भने, यस विषयमा स्थानीयले इलाका प्रशासन कार्यालय गौशालामार्फत आफूकहाँ डेलिगेसन आएको थियो। आफूले ती दुवै पक्षलाई छलफलमार्फत सहमतिको बाटो खोजी विद्युत् सेवा सुचारु गर्नका लागि निर्देशन दिइसकेको छु। जिल्ला प्रशासन कार्यालयले हरसम्भव उद्योग सञ्चालनका लागि सहमतिका आधारमा पहलकदमी गरिने सहायक प्रमुख जिल्ला अधिकारी न्यौपानेले जानकारी दिए। पूर्वपश्चिम राजमार्गबाट गौशाला रोडसुर्ती विकासइटाटार १२ किलोमिटरमा ३३ केभीको विद्युत् प्रसारण लाइन विस्तारका लागि नेपाल विद्युत् प्राधिकरण मधेस प्रदेशले १ करोड ९९ लाख रुपैयाँमा ठेक्का लगाएको छ। १२ किलोमिटरमध्ये ७ किलोमिटरमा पोल गाडिएको छ। बाँकी रहेको पाँच किलोमिटर रामनगर गाउँ एरिया पर्दछ। जहाँबाट विद्युतीय पोल गाड्नका लागि स्थानीयहरूले अवरोध गर्दै आएका छन्।"
कटहरीमा आजसम्म कृषि मेला,"विराटनगर : मोरङको कटहरीस्थित कृषि थोक बजारमा पहिलोपटक चारदिने कृषि मेलाको आयोजना गरिएको छ। कोशी प्रदेशका मुख्यमन्त्री हिक्मतकुमार कार्की र संघीय सरकारका कृषि तथा पशुपक्षी विकासमन्त्री रामनाथ अधिकारीले संयुक्त रूपमा मेलाको उद्घाटन गरेका हुन्। नेपाल उद्योग वाणिज्य महासंघ कोशी प्रदेशले आयोजना गरेको कृषिएक्स्पो २०८१ आजसम्म सञ्चालन हुनेछ। किसान र निजी क्षेत्रलाई एक ठाउँमा ल्याएर कृषि उत्पादन बढाउनका लागि एक्स्पो आयोजना गरिएको हो। संघीय सरकारका कृषि तथा पशुपन्छी विकासमन्त्री रामनाथ अधिकारीले कृषिको व्यवसायीकरणका लागि रणनीतिक महत्त्वका साथ अघि बढ्नुपर्ने बताए। महासंघ कोशी प्रदेशका अध्यक्ष राजेन्द्र राउतले निर्वाहमुखी कृषिलाई आधुनिकीकरण गर्दै किसान र उद्यमीलाई एउटै मञ्चमा ल्याउने उद्देश्यसाथ एक्स्पोको आयोजना गरिएको जानकारी दिए। महासंघका उपाध्यक्ष हेमराज ढकालले कृषिमा निजी क्षेत्रको प्रवेश र लगानी सुनिश्चितताको काम हुन सके नेपालले चाँडै यस क्षेत्रमा फड्को मार्ने बताए। एक्स्पोमा कृषि औजारको प्रदर्शनी, उन्नत जातका पशुपंक्षीको प्रदर्शनी, पशुपंक्षी तथा कृषि उपजको प्रतियोगिता खेतदेखि भान्साको अनुभव र फुड फेस्टिबल गरिएका छन्।"
पर्यटकको चहलपहलले बढायो स्थानीयको आयआर्जन,"गुलरिया : पश्चिम तराईकै पर्यटकीय गन्तव्य बर्दिया राष्ट्रिय निकुञ्जमा पर्यटकको संख्या बढेको छ। बाघलगायत जैविक विविधता हेर्नकै लागि निकुञ्जमा पर्यटकको चहलपहल बढेसँगै कोभिडपछि निराश बनेको पर्यटन क्षेत्रमा आशा पलाएको छ। निकुञ्जमा पर्यटक बढेपछि पर्यापर्यटनमार्फत राजस्वमा पनि वृद्धि भएको छ। आर्थिक वर्ष २०७९८० को तुलनामा गत आर्थिक वर्षमा बर्दिया राष्ट्रिय निकुञ्जमा पर्यटकको संख्या बढेको छ। २०७९८० मा आन्तरिक, सार्क र विदेशी पर्यटक गरी २४ हजार ३ सय २४ पर्यटकले निकुञ्ज अवलोकन गरेकोमा गत वर्ष स्वदेशी, सार्क र विदेशी गरी २६ हजार १ सय ३१ पर्यटक निकुञ्ज भित्रिएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। पर्यटकको संख्या वृद्धि भएसँगै निकुञ्जले प्रवाह गर्ने सेवालगायत पर्यटकीय पूर्वाधारहरू निर्माणलाई जोड दिएको छ। संरक्षण अधिकृत वाग्लेले थपे, जंगल वाक, जंगल ड्राइभका लागि वनपथ निर्माण, मचान निर्माण, कोर एरिया व्यवस्थापनका कार्यहरू भएका छन्। निकुञ्जभित्रको पूर्वाधारसँगसँगै पर्यटकको बासका लागि होटल, होमस्टेलगायतका आवासहरू व्यवस्थापन गर्न जरुरी छ। बर्दियामा पर्यटकको चहलपहल उत्साहजनक भएको उनको भनाइ छ। पर्यटक बढेसँगै पर्यटकीय होटलहरूमा स्थानीय उत्पादन खपत हुँदा स्थानीयको आयआर्जनमा समेत टेवा पुगेको छ। बर्दियामा आउने पर्यटकहरू बाघ हेर्न र स्थानीय थारु संस्कृतिसँगै परिकारहरू खान रुचाउँछन्। बर्दियाको अनुपम जैविक विविधता देखेपछि विदेशी पर्यटकहरू आश्चर्य मान्ने गरेको गैंडा क्याम्पका सञ्चालक रामजी थापा बताउँछन्। निकुञ्ज क्षेत्रमा पर्यटकीय होटलहरूलगायत धेरै होमस्टेहरू भएकाले पर्यटकलाई आवासीय समस्या छैन। निकुञ्ज बाहिर यातायातलगायत सडक पूर्वाधारहरू पर्याप्त नहुँदा पर्यटकहरू महँगो यात्रा गर्न बाध्य हुने गरेको राइनो लजका पर्यटन व्यवसायी गोविन्द अधिकारीको भनाइ छ। पर्यटकीय चाप राम्रो हुँदा होटलका प्याकेजहरू पनि पर्यटक मैत्री छन्। तर सडक पूर्वाधारको अवस्थाले समस्या पारेको उनले बताए। बर्दिया राष्ट्रिय निकुञ्ज पश्चिम तराईकै प्राकृतिकले भरिपूर्ण अनुपम पर्यटकीय गन्तव्य रहेको बर्दिया राष्ट्रिय निकुञ्जभित्रका प्रकृति पथ प्रर्दशक अनुराम चौधरी बताउँछन्। दुर्लभ वन्यजन्तुसँगै यहाँको थारू कला, संस्कृति, भेषभूषा एवं परिकार पर्यापर्यटनको महत्त्वपूर्ण आधार हो। अधिकांश विदेशी पर्यटकहरू जंगलमा हिँडेरै अवलोकन गर्न रुचाउँछन्। अन्य देशका पर्यटकहरू सफारी रोज्छन्। उनले भने, जंगलमा डँढेलो लागेको अवस्थाबाहेक अन्य समयमा पर्यटकहरू जंगलभित्र रमाइलो मान्छन्। विशेष गरी भाले लाग्ने बेला, गर्मी र शीत पर्ने बेलामा निकुञ्जमा बाघ हेर्न पाइन्छ। पर्यापर्यटनबाट बढी राजस्व पश्चिम तराईकै पर्यटकीय गन्तव्यको रूपमा रहेको बर्दिया राष्ट्रिय निकुञ्जले गत वर्ष पर्यापर्यटनबाट सबैभन्दा बढी राजस्व संकलन गरेको छ। वनपैदावार, काठदाउरा बिक्री, गैरकाष्ठ वनपैदावार, दण्ड सजायलगायत अन्य शीर्षकमा राजस्व उठाउँदै आएको निकुञ्जले कुल राजस्व असुलीको आधाभन्दा बढी राजस्व पर्यापर्यटनबाट संकलन गरेको छ। निकुञ्जले सबैभन्दा बढी पर्यापर्यटनबाट राजस्व असुली गरेको छ।"
पुल्चोकमा खानेपानीको पाइप लाइन फुटेर भएको क्षतिको छानबिन गर्न समिति गठन,"काठमाडौं : खानेपानी मन्त्री प्रदीप यादवले पुल्चोकमा खानेपानीको पाइप लाइन फुटेर क्षति भएका विषयमा छानबिन गर्न समिति गठन गरेका छन्। काठमाडौं उपत्यकाको बालाजु, पुल्चोक लगायतका क्षेत्रमा पानी वितरण प्रणालीमा केही दिनयतादेखि देखा परेका पाइप लाइन फुट्ने र चुहिने समस्याका कारण भएको संरचनात्मक क्षतिबारे स्थलगत निरीक्षण गरेपछि छानबिन समिति गठन गरेका हुन्। मन्त्री यादवले आज मन्त्रीस्तरीय निर्णय गर्दै ३० दिनभित्र पाइप लाइन समस्याको कारण, संरचनामा भएको क्षति र भविष्यमा यस्तो घटना दोहोरिन नदिनका लागि समाधानका उपायहरू सहितको प्रतिवेदन पेश गर्न सहसचिव रमाकान्त दुवाडीको नेतृत्वमा पाँच सदस्यीय छानबिन समिति गठन गरेका हुन्। मन्त्री यादवले उपत्यकामा मेलम्ची लगायतका स्रोतहरूबाट उपलब्ध पानीको वितरण प्रणालीलाई व्यवस्थित, दिगो र सुरक्षित बनाउन र नागरिकलाई निर्बाध रूपमा सेवा उपलब्ध गराउन समिति गठन गरिएको बताए। उनले बारम्बार पाइप लाइन फुट्ने समस्या तत्काल समाधान गर्न महत्वपूर्ण रहेको बताउँदै पानी वितरण प्रणालीलाई थप सुदृढ बनाउन आवश्यक सुधारका उपायहरू अवलम्बन गर्न निर्देशन दिए। समितिलाई ३० दिनभित्र पाइप लाइन फुट्ने र चुहिने समस्याका कारणहरू, हालसम्मको क्षति र आगामी दिनमा यस्ता समस्याबाट जोगिनका लागि समाधानका उपायसहितको प्रतिवेदन पेस गर्न निर्देशन दिइएको छ। मन्त्री यादवले प्रतिवेदनका आधारमा मन्त्रालयले थप ठोस कदम चाल्ने र आगामी दिनमा पाइप लाइन व्यवस्थापनलाई थप प्रभावकारी बनाउने योजना रहेको बताए। उपत्यकामा भएका पाइप लाइन फुट्ने समस्याले सडक, घर तथा अन्य संरचनाहरूमा क्षति पुर्याएको र आगामी दिनमा थप क्षति हुन सक्ने सम्भावना रहेको भन्दै मन्त्री यादवले पाइप लाइन विस्तारको क्रममा गरिएका त्रुटीहरूलाई सुधार गर्दै भौतिक संरचनाको दीर्घकालीन सुरक्षा सुनिश्चित गर्नसमेत निर्देशन दिएका छन्। उक्त छानविन समितिको सदस्य सचिवमा काठमाडौं उपत्यका खानेपानी व्यवस्थापन बोर्डका कार्यकारी निर्देशक सञ्जिविक्रम राणा, सदस्यहरुमा काठमाडौं उपत्यका खानेपानी लिमिटेडका उपप्रबन्धक उमेशबाबु मरहठ्ठा, आयोजना कार्यान्वयन निर्देशनालय (पिआइडी)का कार्यकारी निर्देशक टिकाबहादुर चौधरी र इन्जिनियरिङ अध्ययन संस्थान पुल्चोकका सहप्राध्यापक डा सुरज लामिछाने रहेका छन्।"
आन्तरिक तथा बाह्य शक्तिबाट मुलुक खतरामा छ : प्रचण्ड,"झापा : नेकपा माओवादी केन्द्रका अध्यक्ष पुष्पकमल दाहाल (प्रचण्ड)ले आन्तरिक तथा बाह्य शक्तिबाट मुलुक खतरामा रहेको जिकिर गरेका छन्। झापाको बिर्तामोडमा आइतबार आयोजित राजनीतिक प्रशिक्षण तथा पार्टी प्रवेश कार्यक्रममा बोल्दै पूर्व प्रधानमन्त्रीसमेत रहेका प्रचण्डले नेपालको भूराजनीतिक अवस्थितिका कारण विश्व शक्ति राष्ट्रहरू नेपाललाई टेकेर चीनलाई घेरा हाल्ने वा नेपाललाई त्यस्तो रणनीतिक अड्डा बनाएर नयाँ युद्धको तयारी रहेको उल्लेख गरेका छन्। आन्तरिक शक्तिहरू कोही संविधान च्यात्ने, कोही २०४७ मा फर्कन चाहने भएको बताउँदै प्रचण्डले भने, हिजो दुई तिहाइ भएकै बेला एमालेले संविधान च्यात्न खोजेका थिए। संविधानको प्रस्तावनादेखि मौलिक हकसम्म नै माओवादी, सशस्त्र सङ्घर्षजस्ता शब्दावली उल्लेख भएकाले एमालेलाई त्यो पाच्य नभएको प्रचण्डको भनाइ छ। सत्ता सहकार्य गरेको बेला एमालेलाई सुधार गर्ने धेरै कोसिस गरे पनि त्यो सफल नभएको उनले बताए। उनले भने, गधालाई धोएर गाई नहुँदो रहेछ, एक पटक धोएपछि छोड्नु नि हामी पनि पटक पटक धुनेतिर लाग्यौ। एमाले काँग्रेसलाई आफूहरूले मूलधारमा ल्याएको हो। माओवादीलाई मूलधारमा ल्यायौँ भनेर उनीहरूले अहिले हास्यास्पद अभिव्यक्ति दिन्छन्, उनले भने, वास्तवमा एमालेकाँग्रेसलाई माओवादीले मूलधारमा ल्याएको हो। माओवादी अन्य दलहरूको संवैधानिक राजतन्त्र र बहुदलीय प्रजातन्त्रको एजेन्डामा नगएर माओवादीको सङ्घीयता, गणतन्त्र लगायत एजेन्डाहरूमा एमालेकांग्रेससहित अन्य दलहरू आएकाले माओवादीलाई मूलधारमा ल्यायौं भन्नु हास्यास्पद रहेको उहाँको भनाइ थियो।"
स्थानीय तहको उपनिर्वाचन मंसिर १६ गते गर्न सरकारलाई सिफारिस,"काठमाडौं : निर्वाचन आयोगले स्थानीय तहको उपनिर्वाचन मंसिर १६ गते तोक्न सरकारलाई सिफारिस गरेको छ। आइतबार प्रधानमन्त्री केपी शर्मा ओलीलाई भेटेर निर्वाचन आयोगका प्रमुख आयुक्त दिनेशकुमार थपलियासहितका पदाधिकारीले मंसिर १६ गते स्थानीय तहको उपनिर्वाचनको मिति तोक्न आग्रह गरेका हुन्। स्थानीय तहमा हालः रिक्त जिल्ला समन्वय समितिका दुई प्रमुखसहित ४१ जनप्रतिनिधिको बाँकी कार्यकालका लागि उपनिर्वाचनको तयारी भएको हो। भेटमा प्रधानमन्त्री ओलीले प्रस्ताव अध्ययन गरी नेपाल सरकारले छिट्टै मिति तोक्ने जनाउँदै निर्वाचनलाई मितव्ययीरूपमा स्वतन्त्र, निष्पक्ष र शान्तिपूर्ण ढंगले सम्पन्न गर्न आग्रह गरेका थिए।"
"माओवादीको अडानले संसद प्रभावित, बैठक भोलि १ बजेलाई सर्यो","काठमाडौं : प्रतिनिधिसभा बैठक बस्दै नबसी भोलि १ बजेका लागि सरेको छ। नेकपा माओवादी केन्द्रले संसद बैठक अवरुद्ध पार्ने बताएपछि बैठक सोमबारलाई सरेको हो। आइतबार १ बजे प्रतिनिधिसभा बैठक बस्ने भनिए पनि 'हिंसा' शब्दमा माओवादीको आपत्तिपछि बैठक ३ बजेका लागि सारिएको थियो। तर, ३:१५ सम्म सार्दा समेत बैठक बस्न नसकेको संसद सचिवालयले जानकारी दिएको छ। नेकपा एमालेका नेता योगेश भट्टराईले माओवादीको सशस्त्र जनयुद्धलाई संसद बैठकमा 'हिंसा' भनेपछि माओवादीले त्यसको प्रतिकार गर्दै आएको छ। उसले हिंसा शब्द संसदको रेकर्डबाट हटाउन मागसमेत गर्दै आएको छ। यस विषयमा सभामुख देवराज घिमिरेले 'हिंसा' शब्द असंसदीय नभएको र रेकर्डबाट पनि हटाउन नमिल्ने रुलिङ गरेपछि माओवादी आक्रामक बनेको हो। उक्त विषयमा सभामुख नसच्चिएसम्म माओवादीले संसद बैठक अवरुद्ध पार्ने निर्णयसमेत गरेको छ। सत्तारुढ दल नेकपा एमालेले भने सभामुखको रुलिङविरुद्ध विरोध गर्ने अधिकार कुनै पनि सांसदलाई नभएको बताएको छ। एमालेका प्रमुख सचेतक महेश बर्तौलाले सभामुखले कानुनसम्मत रुलिङ गरेकाले त्यसलाई मान्नुपर्ने बताए। सदनको नियमावली अनुसार सबै दलहरू अघि बढ्नुपर्नेमा आफूहरूको सुझाव रहेको उनको भनाइ छ।"
"संसद बैठक २ बजे बस्ने, माओवादी केन्द्रले छलफलका लागि माग्यो एक घण्टा","काठमाडौं : प्रतिनिधिसभा बैठकमा उत्पन्न विवादबारे छलफल गर्न सभामुखले बोलाएको बैठक निष्कर्षविहीन बनेको छ। सभामुख देवराज घिमिरेले आइतबार बिहान छलफलका लागि राष्ट्रिय दलका प्रमुख सचेतक र सचेतकहरूलाई बोलाएका थिए। बैठकमा माओवादी केन्द्रले आन्तरिक छलफलका लागि एक घण्टाको समय मागेपछि बैठक २ बजेका लागि सारिएको छ। माओवादी केन्द्रका प्रमु्ख सचेतक हितराज पाण्डेले बैठकमा उठेका विषयमा दलभित्र छलफल गर्नुपर्ने र त्यसका लागि १ घण्टाको समय मागेपछि बैठक २ बजेलाई सारिएको हो। उनले पार्टीमा छलफलपछि मात्रै आजको बैठकमा अवरोध गर्नेनगर्नेबारे निर्णय हुने बताए। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका थिए। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले अघिल्लो संसद बैठक अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको रुलिङ गराएपछि माओवादी केन्द्रले त्यसको विरोध गरेको हो।"
"वामपन्थी एकताका लागि जोखिम मोलेको थिएँ, तर आफैं मुर्ख बने : दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहालले राष्ट्र, राष्ट्रियता र राष्ट्रको स्वाधीनताको रक्षा गर्ने विचार, शक्ति र नेतृत्व माओवादीमात्रै रहेको बताएका छन्। झापाको बिर्तामोडमा आइतबार आयोजित प्रशिक्षण तथा पार्टी प्रवेश कार्यक्रमलाई सम्बोधन गर्दै दाहाले भ्रष्टहरूलाई परास्त गर्दै सुसाशन र सामाजिक न्यायलाई विजयी बनाउन र समाजवाद निर्माण गर्न पार्टिले नयाँ अभियान सुरु गरेको बताए। सरकारमा जानका लागि समीकरण बनाउने खेलमा नलाग्ने उनले बताए। अध्यक्ष दाहालले प्रतिक्रियावादी र अवसरवादीहरूले माओवादी र जनताविरुद्ध षड्यन्त्र गरिरहेको पनि उल्लेख गरे। वामपन्थी एकताका लागि आफूले धरै जोखिम मोले पनि अन्त्यमा आफैं मुर्ख भएको उनले बताए। कार्यक्रममा झापाका पुराना वामपन्थी नेता लोकबन्धु कन्दङ्वासहितका नेता कार्यकर्ता माओवादीमा प्रवेश गरेका थिए। कन्दङ्वा दुई वर्षअघि नेकपा एकीकृत समाजवादीको केन्द्रीय सदस्यबाट राजीनामा दिएर स्वतन्त्र वामपंथी बुद्धिजीवीको रूपमा सक्रिय रहेका थिए।"
"४० जना सहसचिवको सरुवा, हेर्नुस् सूची","काठमाडौं : सरकारले ४० जना सहसचिवको सरुवा गरेको छ। भदौ २७ गतेको मन्त्रिपरिषद् बैठकको निर्णयअनुसार संघीय मामिला तथा सामान्य प्रशासन मन्त्रालयले ४० जना सहसचिवको सरुवा गरेको हो। निर्णयअनुसार राजिव पोखरेललाई भौतिक पूर्वाधार तथा यातायात मन्त्रालय, उद्धव प्रसाद रिजाललाई मधेस प्रदेशको मुख्यमन्त्री तथा मन्त्रिपरिषद्को कार्यालय, बलराम रिज्याललाई संघीय मामिला तथा सामान्य प्रशासन मन्त्रालय, अनिता निरौलालाई शिक्षा, विज्ञान तथा प्रविधि मन्त्रालय, सुमन घिमिरेलाई गृह मन्त्रालयमा सरुवा गरिएको हो। हेर्नुस् सूची"
संघीय संसदको अधिवेशन अन्त्य गर्न राष्ट्रपतिलाई सरकारको सिफारिस,काठमाडौं : सरकारले संघीय संसदको दुवै सदनको चालू अधिवेशन अन्त्य गर्न राष्ट्रपतिसमक्ष सिफारिस गर्ने निर्णय गरेको छ। सिंहदरबारमा आइतबार साँझ बसेको मन्त्रिपरिषद् बैठकले भदौ ३१ गते सोमबार राति १२ बजेदेखि संसदको चालू अधिवेशन अन्त्य गर्नेगरी राष्ट्रपति रामचन्द्र पौडेलसमक्ष सिफारिस गर्ने निर्णय गरिएको सरकारका प्रवक्ता एवं सञ्चारमन्त्री पृथ्वीसुब्बा गुरुङले जानकारी दिए। मन्त्रिपरिषदको सिफारिसमा राष्ट्रपतिले संसदको अधिवेशन बोलाउने र अन्त्य गर्ने व्यवस्था छ। त्यस्तै बैठकले निर्वाचन आयोगको सिफारिसमा आगामी मंसिर १६ गते आइतबार स्थानीय तहको उपनिर्वाचन गर्ने निर्णय गरिएको प्रवक्ता गुरुङले बताए।
स्थानीय तहको उपनिर्वाचन मंसिर १६ गते गर्ने सरकारको निर्णय,"काठमाडौं : सरकारले स्थानीय तहको उपनिर्वाचन मंसिर १६ गते गर्ने निर्णय गरेको छ। आइतबार बसेको मन्त्रिपरिषद् बैठकले स्थानीय तहको उपनिर्वाचन मंसिर १६ गते गर्ने निर्णय गरेको हो। यसअघि आजै निर्वाचन आयोगले सरकारलाई मंसिर १६ गते स्थानीय तहको उपनिर्वाचन गर्न सुझाव दिएको थियो। स्थानीय तहमा जिल्ला समन्वय समितिका दुई प्रमुखसहित ४१ जनप्रतिनिधि रिक्त रहेका छन्। प्रधानमन्त्री ओलीले निर्वाचनलाई मितव्ययीरूपमा स्वतन्त्र, निष्पक्ष र शान्तिपूर्ण ढंगले सम्पन्न गर्न निर्वाचन आयोगलाई आग्रहसमेत गरेको छ।"
एक जना सांसदले बोलेको कुरालाई लिएर संसद अवरुद्ध गर्नु उचित भएन : कांग्रेस प्रवक्ता महत,काठमाडौं : नेपाली कांग्रेसका प्रवक्ता प्रकाशशरण महतले कुनै एक सांसदले सदनमा बोलेका कुरालाई लिएर संसद नै अवरुद्ध गर्नु उचित नहुने बताएका छन्। आइतबार सदन अवरुद्ध भएपछि संसद भवनमा सञ्चारकर्मीसँग कुरा गर्दै महतले सदनमा संसदहरूले धेरै विषयमा बोल्ने गरेको एक सांसदले बोलेको कुरालाई लिएरमात्रै संसद अवरोध गर्नु उचित नभएको बताए। माओवादी सशस्त्र द्वन्द्वलाई स्वीकार गरेर मुलुकमा शान्ति प्रक्रिया अघि बढेको अवस्थामा अनावश्यक आशंका जन्माउन नहुने उनको भनाइ छ। महतले विपक्षमा हुँदा धेरै प्रतिक्रियात्मक हुने र सत्तापक्षमा हुँदा रक्षात्मक हुने कुरा उचित नभएको बताए। सदनमा गम्भीररूपमा छलफल गर्नुपर्ने धेरै एजेन्डा र विधेयकहरू रहेकाले छिट्टै निष्कर्षमा पुग्नुपर्ने उनको भनाइ छ।
२८ महिनापछि कांग्रेसले सुरू गर्यो स्थानीय तह निर्वाचनको समीक्षा,"हेटौंडा : नेपाली कांग्रेसलेनिर्वाचन सम्पन्न भएको २८ महिनापछि मकवानपुरबाट समीक्षा सुरु गरेको छ। २०७९ वैशाखमा सम्पन्न स्थानीय तह निर्वाचनको समीक्षा भदौ अन्तिमबाट सुरु गरेको हो। पार्टीले स्थानीय तह केन्द्रीय समन्वय विभाग गठन गरेपछि आफ्नो पहिलो कार्यक्रम आज बागमती प्रदेशको राजधानी हेटौंडाबाट सुरु गरेको हो। कार्यक्रममा स्थानीय तहका प्रमुख तथा उपप्रमुख, वडाध्यक्ष तथा सदस्यहरू एवं उम्मेदवार भएका सम्पूर्णलाई उपस्थित गराइएको छ। कार्यक्रममा स्थानीय तह निर्वाचनको समीक्षा र आगामी योजनाबारे छलफल भएको छ। नेपाली कांग्रेसका महामन्त्री विश्वप्रकाश शर्माको प्रमुख आतिथ्यतामा कार्यक्रम भएको हो। उनले कांग्रेसलाई मजबुद बनाउँदै समग्र जनताको हितमा काम गर्नका लागि जनप्रतिनिधिहरूलाई आग्रह गरेका छन्। उनले समग्र राजनीतिक विषयमा चर्चा गर्दै जनप्रतिनिधि र आम जनताबीच कसरी सम्बन्ध प्रगाढ बनाउन सकिन्छ भन्ने विषयमा चर्चा गरेका थिए। त्यस्तै नेपाली कांग्रेस बागमती प्रदेश सभापति इन्द्रबहादुर बानियाँले कांग्रेस राष्ट्रियता, समाजवाद र लोकतन्त्रको पक्षधर भएको भन्दै कांग्रेसजनले जनताको घर दैलोमा पुगेर जनताको सेवा गर्दै समस्या समाधानका लागि काम गर्न आग्रह गरे। उनले जनहितको सवालमा आफूले जुनसुकै अवस्थामा सहयोग गर्न तयार रहेको पनि बताए। नेपाली कांग्रेस मकवानपुरका सभापति बुद्ध लामाको सभाध्यक्षतामा भएको कार्यक्रममा विभाग प्रमुख एवं कांग्रेस केन्द्रीय सदस्य मधु आचार्यलगायतको टोलीले जनप्रतिनिधिहरूलाई प्रशिक्षण दिएका छन्। कार्यक्रममा नेपाली कांग्रेस निकट विभिन्न तह तप्काका व्यक्तित्वहरूको उपस्थिति थियो।"
सभामुखले गरेको रुलिङ हरेक सांसदले मान्नुपर्छ : एमाले,"काठमाडौं : नेकपा एमालेले सभामुखको रुलिङविरुद्ध विरोध गर्ने अधिकार कुनै पनि सांसदलाई नभएको बताएका छन्। संसदको अवरोध हटाउनेबारे छलफल गर्न सभामुख देवराज घिमिरेले बोलाएको राष्ट्रिय दलका प्रमुख सचेतक र सचेतकको बैठकपछि एमाले प्रमुख सचेतक महेश बर्तौलाले सभामुखले कानुनसम्मत रुलिङ गरेकाले त्यसलाई मान्नुपर्ने बताए। सदनको नियमावली अनुसार सबै दलहरू अघि बढ्नुपर्नेमा आफूहरूको सुझाव रहेको उनको भनाइ छ। उनले भने,'सभामुखले गरेको रुलिङ हरेक सांसदहरूले मान्नुपर्छ। हरेक सांसदले मान्नुपर्ने कर्तव्य पनि हो। संसदीय नियमावलीको नियम २६ को ४ ले नै नियमापत्तीमाथि निर्णय गर्ने अधिकार सभामुखसँग छ भनेको छ। जुन निर्णय अन्तिम हुन्छ। जुन निर्णय सबैले मान्नुपर्छ।' उनले सभामुखको निर्णयविरुद्ध आन्दोलन गर्ने माओवादी केन्द्रको निर्णय बेठिक भएको तर्क गरे। उक्त निर्णयले माओवादी केन्द्रको संसदीय प्रणालीमाथिको निष्ठामाथि नै प्रश्न उब्जिएको बताए। 'माओवादी केन्द्रले सभामुखको निर्णयविरुद्ध आन्दोलन गर्ने जे कुरा गर्नुभयो यो बेठिक छ। यसले माओवादी केन्द्रको संसदीय प्रणालीको निष्ठामाथि नै प्रश्न गरेको छ। फिर्ता लिन आग्रह गर्यौं,'उनले भने,' तर उहाँहरूले दलभित्र छलफल गर्ने भन्नु भएको छ।' उनले सदनलाई सहज रुपमा अघि बढाउने र आफ्नो कुराहरू राख्ने गरि अघि बढ्न आग्रह गरिएको जानकारी दिए। त्यस्तै उनले उपसभामुखको विषयमा सत्तापक्ष दलले भन्दा प्रतिपक्षी दलले नै उचालेको तर्क गरे । यसमा रास्वपाले नै उपसभामुख जस्तो संस्थाको हुर्मत लिने काम गरेको र सरकारलाई नै विवादमा ल्याउने प्रयास गरेको उनको भनाइ छ। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी संसदीय दलको बैठकले संसद अवरोध गर्ने निर्णय गरेको थियो। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको रुलिङ गरेपछि माओवादी केन्द्र त्यसको विरोधमा उत्रिएको हो।"
संसद बैठकका लागि सभामुखले पहल नै गर्नुभएन : लेखनाथ दाहाल,काठमाडौं : नेकपा माओवादी केन्द्रका सांसद लेखनाथ दाहालले सभामुखको पहलको अभावका कारण संसद बैठक बस्न नसकेको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै सांसद दाहालले सभामुखले आइतबारका लागि निर्धारित समयमा बैठक नै नबोलाएको समेत बताए। माओवादी सशस्त्र द्वन्द्वको अपमान हुनेगरी राखेको अभिव्यक्ति फिर्ता लिनुपर्छ भन्ने माग स्पष्ट रहेको भन्दै उनले संसद चलाउने काम सभामुखको भएको तर्क गरे। दाहालले कांग्रेसएमालेबीच सात बुँदे सहमति भएपछि मुलुकको परिवर्तनकारी शक्तिहरूलाई कमजोर पार्ने षड्यन्त्र भइरहेको बताए। दाहालले एमाले नेता ऋषिकेश पोखरेल र कांग्रेस उपसभापति धनराज गुरुङको सहकारी प्रकरणको प्रारम्भिक छानबिनका क्रममा संग्लग्नता देखिएको दाबीसमेत गरे।
प्रतिनिधिसभा बैठकअघि सभामुखले छलफलका लागि बोलाए दलका प्रमुख सचेतक र सचेतक,"काठमाडौं : प्रतिनिधिसभा बैठक बस्नुअघि सभामुख देवराज घिमिरेले छलफलका लागि दलका प्रमुख सचेतक र सचेतकलाई बोलाएका छन्। बिहान ११ बजे सिंहदरबारमा राष्ट्रिय दल (नेपाली कांग्रेस,नेकपा एमाले नेकपा माओवादी केन्द्र राष्ट्रिय स्वतन्त्र पार्टी राष्ट्रिय प्रजातन्त्र पार्टी ) का प्रमुख सचेतक र सचेतकहरूलाई बोलाएका हुन्। प्रतिनिधिसभा बैठक दिउँसो १ बजेका लागि बोलाइएको छ। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका हुन्। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले संसद अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको बताएपछि माओवादी केन्द्रले त्यसको विरोध गरेको हो।"
अख्तियारले राष्ट्रपतिलाई बुझायो वार्षिक प्रतिवेदन,काठमाडौं : राष्ट्रपति रामचन्द्र पौडेलसमक्ष अख्तियार दुरूपयोग अनुसन्धान आयोगले आर्थिक वर्ष २०८००८१को वार्षिक प्रतिवेदन पेश गरेको छ। राष्ट्रपति भवन शीतल निवासमा आयोजित कार्यक्रममा आयोगका प्रमुख आयुक्त प्रेमकुमार राईले राष्ट्रपति पौडेलसमक्ष सो प्रतिवेदन पेश गरेका हुन्। आयोगले नेपालको संविधानको धारा २९४ बमोजिम अख्तियार दुरुपयोग अनुसन्धान आयोगको वार्षिक प्रतिवेदन राष्ट्रपति पौडेलसमक्ष पेश गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिएकी छन्।
भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको छ : श्रेष्ठ,काठमाडौं : नेकपा माओवादी केन्द्रका बरिष्ठ उपाध्यक्ष नारायणकाजी श्रेष्ठले भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको बताएका छन्। पोष्ट बहादुर बोगटीको दशौं स्मृति दिवसमा माओवादी केन्द्रले आइतबार पार्टी कार्यालय पेरिसडाँडामा आयोजना गरेको कार्यक्रममा श्रेष्ठले सरकारको पछिल्लो कामकारवाहीलाई हेर्दा भ्रष्टाचारीलाई जोगाउन वर्तमान सरकार गठन भएको पुष्टि हुँदै गएको बताएका हुन्। पछिल्लो समय सहकारी प्रकरणमा सांसदहरू मुछिदै गएकाले उनीहरूलाई कस्तो कारवाही वा अनुसन्धान हुन्छ भन्ने जनताले हेरिरहेको उनले बताए। श्रेष्ठले माओवादीको जनयुद्ध वा संविधानमा उल्लेख सशस्त्र द्वन्द्वलाई होच्चाउने काम सत्तापक्ष सांसदहरूबाट भएकाले प्रतिवाद गर्नुपरेको धारणा राखे । हिंसा शब्द नै सदनमा प्रयोग हुन सक्दैन भन्ने नभई जनयुद्धका सन्दर्भमा प्रयोग भएको हिंसा शब्दले परिवर्तनलाई नै अपमान गर्ने काम भएको उनले बताए। श्रेष्ठले समाजवादी मोर्चालाई क्रियाशिल बनाउन सक्रिय भूमिका खेल्ने र जनताको मुद्दाका विषयमा विचार मिल्नेसँग सहकार्य गर्दै अघि बढ्ने धारणा राखे। उनले माओवादी नेतृत्वको सरकारले कुनै गल्ती नगरि राम्रा काम गरेकाले नै सरकारबाट हटाइएको जिकिर गरे। सरकारबाट बाहिरिएपछि पनि माओवादीलाई आफूले गरेका कामका कारण जनताका अगाडी मुख देखाउन कुनै समस्या नरहेको उनको भनाइ छ ।
१७ प्रस्तावित राजदूतबारे निर्णय गर्न बोलाइएको संसदीय सुनुवाइ समितिको बैठक स्थगित,"काठमाडौं : आजका लागि बोलाइएको संसदीय सुनुवाइ समिति बैठक स्थगित भएको छ। विशेष कारणले बैठक स्थगित भएको समितिको सचिवालयले जनाएको छ। बैठक ११ बजेका लागि बोलाइएको थियो। संसदीय सुनुवाइ समितिको अर्को बैठक असोज २ गते बस्नेछ। आजको बैठकमा विभिन्न १७ देशका लागि प्रस्तावित राजदूतहरूका सम्बन्धमा छलफल र निर्णय गर्ने कार्यसूची थियो। सरकारले चीनका लागि कृष्णप्रसाद ओली,अमेरिकाका लागि लोकदर्शन रेग्मी , बेलायतका चन्द्र घिमिरे, दक्षिण कोरिया शिवमाया तुम्बाहाङफे, जर्मनीमा डा शैल रुपाखेती,पोर्चुगलको राजदूतमा प्रकाशमणी पौडेल, मलेसिया नेत्र तिमिल्सिना, इजरायल राजदूतमा धनप्रसाद पण्डित, दक्षिण अफ्रिका राजदूतमा कपिलमान श्रेष्ठ, साउदी अरबमा नरेशविक्रम ढकाल, पाकिस्तानमा रिता धिताल, डेनमार्कका लागि नेपाली राजदूतमा सुम्निमा तुलाधार,श्रीलंकाको राजदूतमा रामकृष्ण भट्टराई र स्पेनको राजदूतमा सनिल नेपाल, रुसका लागि, जंगब चौहानको नाम सिफारिस गरेको छ।"
सिहंदरबारमा सभामुखसँग दलका प्रमुख सचेतक र सचेतकको बैठक,"काठमाडौं : 'हिंसा' शब्दको विवादबारे छलफल गर्न सभामुख देवराज घिमिरेले बोलाएको दलका प्रमुख सचेतक र सचेतकको बैठक सुरू भएको छ। सिंहदरबारमा सुरू भएको बैठकमा नेपाली कांग्रेस,नेकपा एमाले, नेकपा माओवादी केन्द्र ,राष्ट्रिय स्वतन्त्र पार्टी, राष्ट्रिय प्रजातन्त्र पार्टीका प्रमुख सचेतक र सचेतक सहभागी छन्। प्रतिनिधिसभा बैठक बस्नुअघि सभामुख घिमिरेले छलफलका लागि दलका प्रमुख सचेतक र सचेतकलाई बोलाएका हुन्। प्रतिनिधिसभा बैठक दिउँसो १ बजेका लागि बोलाइएको छ। प्रमुख प्रतिपक्ष दल नेकपा माओवादी केन्द्रलगायत दलहरूले हिंसा शब्द नसच्याएसम्म संसदमा अवरोध गर्ने जनाएपछि सभामुख घिमिरेले दलहरूलाई छलफलका लागि बोलाएका हुन्। नेकपा एमाले सांसद योगेश भट्टराईले भदौ १२ गते प्रतिनिधिसभा बैठकमा प्रयोग गरेको शब्द हिंसालाई लिएर माओवादी केन्द्रले अघिल्लो संसद बैठकमा समेत अवरोध गरेको थियो। सोही विषयलाई लिएर आजको संसद बैठकमा अवरोध गर्ने जनाएपछि सभामुख घिमिरेले छलफलका लागि दलका प्रमुख सचेतक र सचेतकलाई बोलाएका हुन्। सभामुख घिमिरेले एमाले सांसद भट्टराईले प्रयोग गरेको हिंसा शब्द असंसदीय नभएको र संसदको रेकर्डबाट हटाउन आवश्यक नभएको रुलिङ गरेपछि पछि माओवादी सांसदहरूले अघिल्लो संसद बैठक अवरोध गरेका थिए। सभामुखले भदौ २६ गतेको बैठकमा नेकपा एमालेका सांसद भट्टराईले प्रतिनिधि सभा बैठकमा प्रयोग गरेको हिंसा शब्द संसदको रेकर्डबाट हटाउन नेकपा माओवादी केन्द्रका प्रमुख सचेतक हितराज पाण्डेले माग गरेका थिए। तर, सभामुखले उक्त शब्द असंसदीय नभएको निष्कर्ष निकाल्दै रेकर्डबाट हटाउन आवश्यक नभएको बताएपछि माओवादी केन्द्रले त्यसको विरोध गरेको हो।"
काहुँडाँडाधरहरा खानेपानी आयोजनाका समस्या हटाउन मन्त्रालयले पहल गरिसकेको छ : मन्त्री यादव,"पोखरा : खानेपानी मन्त्री प्रदीप यादवले उपभोक्ताहरूले सामना गरिरहेका समस्याको समाधानका लागि सरकार तत्पर रहेको बताएका छन्। पोखरा महानगरपालिका११ स्थित काहुँडाँडा धरहरा खानेपानी आयोजना अवलोकनपछि स्थानीयहरूसँग छलफल गर्दै उनले सरकारले गुणस्तरीय र भरपर्दो सेवा दिन प्रतिबद्धता जनाउँदै ढिलासुस्तीको अन्त्य गर्न ठोस कदम चाल्ने जानकारी गराए। यसैगरी मन्त्री यादवले आयोजनामा देखिएका प्राविधिक समस्याहरूलाई सम्बोधन गर्न मन्त्रालयले आवश्यक पहल गरिसकेको बताएका छन्। उनले भने, 'काहुँडाँडा धरहरा आयोजनामा केही प्राविधिक चुनौतीहरू देखिएका छन्, त्यसको समाधानका लागि अर्थ मन्त्रालयसँग सहकार्य भइरहेको छ । सरकारले ढिलासुस्ती हुन नदिन हरेक सम्भव प्रयास गर्नेछ ।' मन्त्री यादवले आयोजनाको शीघ्र सम्पन्नताले काहुँडाँडाका बासिन्दाहरूलाई स्वच्छ र भरपर्दो खानेपानी उपलब्ध गराउने उल्लेख गर्दै मन्त्रालयले आयोजनालाई तीव्र गतिमा सम्पन्न गराउन हरेक कदम चाल्ने प्रतिबद्धता पनि व्यक्त गरे। त्यसै गरी मन्त्री यादवले पोखरा महानगरपालिका३० स्थित लेखनाथ खानेपानी उपभोक्ता संस्थाका पदाधिकारीहरूसँग छलफल गर्दै बिजुली दर छुटको विषयमा प्रधानमन्त्रीसँग छलफल गरेर समाधान निकाल्ने प्रतिबद्धता जनाए। कामको जिम्मा पाएका ठेकेदारहरूको ढिलासुस्तीप्रति आफू गम्भीर रहेको बताउँदै उनले सार्वजनिक खरिद प्रक्रियामा रहेका कमजोरीहरूलाई सुधार गर्न सरोकारवाला निकायहरूसँग निकट भविष्यमै छलफल गर्ने बताए। यसअघि मन्त्री यादवले जापान सरकारको सहयोगमा निर्माणाधीन पोखरा खानेपानी सुधार आयोजनाको निरीक्षण गरेका थिए। निरीक्षणका क्रममा उनले आयोजनाको प्रगति, चुनौतीहरू र आगामी योजनाहरूको जानकारी लिँदै ओभरहेड ट्याङ्की निर्माणमा देखिएका अवरोध हटाउन संस्कृति, पर्यटन तथा नागरिक उड्डयन मन्त्रालयसँग समन्वय भइरहेको जानकारी गराए। आजै मन्त्री यादवले पोखरा महानगरपालिकाका मेयर धनराज आचार्यसँग भएको छलफलमा पोखरा खानेपानी आयोजना सम्पन्नमा अवरोध बनेको पोखरा अन्तर्राष्ट्रिय विमानस्थलको विषयमा पनि आफू गम्भीर रहेको बताउँदै मन्त्री यादवले आवश्यक समन्वयका उपायहरूको खोजी गरिरहेको बताए। मन्त्री यादवले दुबै आयोजनालाई देशको प्रतिष्ठासँग जोडिएको उल्लेख गर्दै कुनै अवरोधबिना ती आयोजनाहरूलाई अघि बढाउनुपर्नेमा जोड दिए। उक्त आयोजनाको अनुगमनमा खानेपानी मन्त्रालयका सचिव ई प्रमीलादेवी शाक्य बज्राचार्य, खानेपानी तथा ढल व्यवस्थापन विभागका महानिर्देशक रामकुमार श्रेष्ठ, नेपाल खानेपानी संस्थानका अध्यक्ष गुनाखर भुसाललगायत विभिन्न अधिकारीहरूको सहभागिता रहेको थियो ।"
सोमबार देशका यी स्थानमा हुने छ वर्षा,"काठमाडौं : सोमबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती र लुम्बिनी प्रदेशका केही तथा बाँकी प्रदेशका थोरै स्थानहरूमा मेघ गर्जनचट्याङ सहित हल्कादेखि मध्यम वर्षाको सम्भावना रहेको छ। कोशी, बागमती र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। कोशी प्रदेशका तराई तथा मधेश प्रदेशका पूर्वी भूभागका केही स्थानहरूमा हावाहुरीको पनि सम्भावना रहेको छ। सोमबार राति देशभर आंशिकदेखि साधारणतया बदली रहने छ। कोशी, बागमती र गण्डकी प्रदेशका पहाडी भूभागका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेशका तराई तथा मधेश प्रदेशका पूर्वी भूभागका केही स्थानहरूमा हावाहुरीको पनि सम्भावना रहेको छ।"
लोसपाको मधेस प्रदेशको संसदीय दलको नेतामा सोनल चयन,वीरगन्ज : लोकतान्त्रिक समाजवादी पार्टी (लोसपा) को मधेस प्रदेशको संसदीय दलको नेतामा जितेन्द्र सोनल चयन भएका छन्। सोनल बाराको निर्वाचन क्षेत्र नम्बर ४ को (ख) बाट प्रत्यक्ष निर्वाचित प्रदेश सभा सदस्य हुन्। जनकपुरमा बसेको लोसपाको संसदीय दलको बैठकले लोसपाका मधेस प्रदेश अध्यक्षसमेत रहेका सोनललाई संसदीय दलको नेतामा सर्वसम्मत चयन गरेको हो। मधेस प्रदेश सभामा लोसपाका एक निलम्बितसहित ९ जना प्रदेश सभा सदस्य छन्। संसदीय दलको बैठकले संसदीय दलको नेतामा सोनललाई चयन गरेको निर्णय प्रदेश सभाका सभामुखकोमा पठाएको र सभामुखबाट पनि उक्त निर्णय अनुमोदन भइसकेको सोनलका स्वकीय सचिव रमेश सर्राफले जानकारी दिए। यसअघि उनि २०७४ देखि २०७९ सम्म पनि लोसपाको संसदीय दलको नेता थिए। सोनल मधेस प्रदेश सरकारको पूर्व भौतिक पुर्वाधार विकासमन्त्री पनि हुन्।
त्रिशूली अस्पतालमा जटिल शल्यक्रिया,"नुवाकोट : नुवाकोट जिल्ला अस्पताल त्रिशूलीमा जटिल शल्यक्रिया गरिएको छ। मेडिकल क्षेत्रमा दुर्लभ र निकै कठिन मानिने शल्यक्रिया गरेर उपचार गरिएको अस्पतालले जनाएको छ। अस्पतालमा एक जना महिलाको पेटभित्र सालले घाँटी बेरिएर रहेको अवस्थामा शिशुलाई शल्यक्रियामार्फत जन्म दिइएको राजेन्द्र लामाले जानकारी दिए। डा लामाका अनुसार गाइनेकोलोजिस्टद्वय डा अनिलकुमार खरेल र डा दीपिका श्रेष्ठ तथा एनेस्थेसियालोजिस्ट डा पार्वती गौतम र अपरेसन थिएटर इन्चार्ज चारु थापामगरसहितको समूहले सफल शल्यक्रिया गरेर आमा र बच्चा दुवैलाई बचाउन सफल भएको हो। नुवाकोटको म्यागङ४ की एक जना महिलाको गर्भमा शिशुको घाँटीमा तीन फन्को साल बेरिएको, उल्टो बसेको र निस्सासिएको अवस्थामा आकस्मिक शल्यक्रिया गरी आमा र बच्चा दुवैलाई सफलतापूर्वक बचाउन सफल भएको डा लामाले बताए । ४१ वर्षीया ती महिलाको दोस्रो गर्भ रहेको र सफल शल्यक्रिया भएको हो। अस्पतालमा गर्भवती सेवा अन्तर्गत शल्यक्रियामार्फत सुत्केरी गराउँदै आए पनि सो किसिम (सिजरियन सेक्सन अप्रेसन)को अत्यन्त जोखिम अवस्थामा पुगेको सुत्केरीको शल्यक्रिया पहिलो पटक गरिएको हो। अस्पतालका निर्देशक डालामाले भने, यस्तो अवस्थामा तत्कालै बच्चा निकालेर आमा र शिशुलाई बचाउन सक्नु ठूलो उपलब्धि मानिन्छ, उनले भने। यस किसिमको शल्यक्रियालाई चिकित्सकीय भाषामा सिजरियन सेक्सन अप्रेसन भनिने र जोखिम अवस्थाको निकै दुर्लभ मानिने उक्त अवस्थाको गर्भवतीलाई विगतमा काठमाडौंको सुविधा सम्पन्न अस्पतालमा सिफारिस गर्ने गरिएकोमा हाल त्रिशूली अस्पतालमै शल्यक्रिया गरिएको अस्पतालका निर्देशक डाराजेन्द्र लामाले जानकारी दिए। उनका अनुसार गर्भवती जाँच गराउन अस्पताल पुगेको महिलाको भिडियो एक्सरेमार्फत परीक्षण गराउँदा बच्चा उल्टो बसेको र घाँटीमा साल बेरिएर निसास्सिएको पाइएपछि आमा र शिशु बचाउन आकस्मिक शल्यक्रिया गरिएको हो। गर्भमा बच्चा उल्टो बस्नु अथवा साल बेरिनु मध्ये कुनै एक किसिमको जोखिमको बहन गरिँदै आए पनि दुवै समस्यामा रहेको जोखिमलाई निकै दुर्लभ मानिन्छ, अस्पतालका निर्देशक लामाले भने।"
फूलबारीधनगढी नगरबस सेवाको उद्घाटन,धनगढी : निर्वाचनमा जितेपछि एकपछि अर्को नयाँ नयाँ काम गरिरहेका धनगढीका मेयर गोपाल हमालले उपमहानगर भएर पनि यातायात सुविधाबाट टाढा रहेको जनता जोडन ग्रामीण भेगमा नगरबस सञ्चनलन गरेका छन्। धनगढीका तीन स्थानीय तह जोडने गरी कैलारी गाउँपालिकाको हसुलीयाधनगढीको फुलबारी हुँदै क्याम्पस रोड र त्यसपछि गोदावरी नगरपालिकाको अत्तरिया जोडने गरी नगरबस सञ्चालन गरिन लागेको हो। धनगढी उपमहानगरपालिकाले ६ वटा नगरबस खरिद गरी निजी क्षेत्रलाई ठेक्कामा दिएको छ। नेपाल सरकारले तोकेको भाडाभन्दा महँगो लिन नपाउने गरी हरेक आधाआधा घण्टामा निश्चित समयमा छुट्ने गरी नगरबस सञ्चालनमा आएको हो। धनगढीको वडा नम्बर १९ को फुलबारी बसपार्कमा आज एक कार्यक्रमका बीच नगर उपपप्रमुख कन्दकला रानाले सिटि बजाएर र हरियोझण्डा दखाएर नगरबस सेवाको उद्घाटन गरिन्। उपहानगरलाई छिमेकी पालिकाहरूसँग जोड्न र ग्रामिण भेगका जनतालाई सहजताका लागि नगरबस सञ्चालन गरिएको उपप्रमुख रानाले बताइन्। नगरप्रमुख गोपाल हमाल आफैं सहभागी भएको कार्यक्रममा बससेवाको उद्घाटन भने उपप्रमुख रानाले गरेकी थिइन्। नगरप्रमुख हमालले धेरैजसो उदघाटनका कार्यक्रमहरू उपप्रमुखबाट गराउँदै आएका छन्। नगरप्रमुख हमालले उपमहानगर भए पनि फुलबारी क्षेत्र ग्रामिण भेगमा पर्ने भएकाले फुलबारीलाई प्राथमिकतामा राखिएको बताए।
नारायणी नदीपारिको सुस्तामा पुग्यो राष्ट्रिय प्रसारण लाइनको बिजुली,"काठमाडौं : नवलपरासी (बर्दघाट सुस्ता पश्चिम)को सुस्ता गाउँपालिका५ मा राष्ट्रिय प्रसारण लाइनको विद्युत् पुगेको छ। नेपाल विद्युत् प्राधिकरणले सुस्ता गाउँपालिका५स्थित सकरदिनयीबाट करिब ५ किलोमिटर ११ केभी लाइन निर्माण गरी नारायणी नदीपारिको सुस्ताबस्तीमा राष्ट्रिय प्रसारण ग्रीडको विद्युत् पर्याएको छ। नारायणी नदीमा निर्माण गरिएको १ हजार ५ सय ७१ मि लामो झोलुङ्गे पुलको भार व्यवस्थापन र विद्युतीय सुरक्षाको मापदण्ड पूर्ण रूपमा पालना हुने गरी दायाँबायाँबाट ११ केभी लाइन निर्माण गरी सुस्ताबस्तीमा विद्युत् पुर्याइएको हो। प्राधिकरणले ११ केभी लाइन पुर्याएसँगै तीनतिरबाट नारायणी नदीबाट घेरिएको र एकातर्फ भारतसँग सीमाना जोडिएको सुस्ताबस्ती राष्ट्रिय प्रसारण लाइनको विद्युतसँग जोडिएको छ। सुस्ताबस्तीलाई जोड्न नारायणी नदीमा झोलुङ्गे पुल निर्माण भएसँगै विद्युत् लाइन विस्तार पनि सम्भव भएको हो। गाउँपालिका, लुम्बिनी प्रदेश सरकार र वैकल्पिक ऊर्जा प्रवर्द्धन केन्द्रको साझेदारीमा जडान गरिएको १०० किलोवाटको सौर्य ऊर्जाबाट सुस्ताबस्तीमा विद्युत् आपूर्ति हुँदै आएको थियो। सौर्य ऊर्जा प्लान्टको नियमित मर्मतसम्भार हुन नसक्दा विद्युत् आपूर्ति भरपर्दो हुन सकिरहेको थिएन। सुस्ताबस्तीमा विद्युत् आपूर्तिका लागि १०० केभिए क्षमताका दुईवटा वितरण ट्रान्सफर्मर राखिएका छन्। विद्युत् लाइन र ट्रान्सफर्मको जडान र परीक्षण सम्पन्न गरिएको छ। अब त्यहाँबाट उपभोक्ताको घरघरमा विद्युत् आपूर्ति दिन सुरु गरिनेछ। सुस्ताबस्तीमा करिब ३ सय ५० घरधुरी छन्। प्राधिकरणका कार्यकारी निर्देशक कुलमान घिसिङले देशलाई उज्यालो बनाउने अभियानअन्तर्गत पूर्ण विद्युतीकरणको अन्तिम यात्रामा सुस्तामा राष्ट्रिय प्रसारण लाइनको विद्युत् पुर्याइएको बताए। सुस्ताबस्तीमा सौर्य ऊर्जाबाट विद्युत् आपूर्ति दिइरहेको भए तापनि भरपर्दो र गुणस्तरीय थिएन, स्थानीयबाट विद्युतीकरणका लागि माग हुँदै आएको थियो, भारतसँग सीमाना जोडिएको सुस्ताबस्तीमा राष्ट्रिय ग्रिड पुग्नु राष्ट्रियताको दृष्टिकोणबाटसमेत महत्वपूर्ण छ, कार्यकारी निर्देशक घिसिङले भने। चीनसँग सीमाना जोडिएको सङ्खुवासभाको किमाथाङ्कालगायत विद्युत् नपुगेका उत्तर र दक्षिण सीमानाका बस्तीहरू पनि छिट्टै विद्युतीकरण हुँदैछन्। १ करोड ३३ लाख रुपैयाँ अनुमानित लागत रहेको सुस्ताबस्तीको विद्युतीकरण कार्य आर्थिक वर्ष २०७९०८०मा सुरु गरिएको थियो। लाइन नारायणी पार गराउन नदीमा पोल गाड्न सम्भव नभएपछि झोलुङ्गे पुल निर्माण सम्पन्न नहुन्जेलसम्म पर्खनु परेको थियो। प्राधिकरणले चालू आर्थिक वर्षभित्रमा सबै नेपालीको घरमा भरपर्दो र गुणस्तरीय विद्युत सेवा पुर्याउने नेपाल सरकारको घोषणालाई कार्यान्वयन गर्न सम्पूर्ण तयारी पूरा गरी काम गरिरहेको छ। हाल विद्युतीकरणको अवस्था ९९ प्रतिशत छ। प्राधिकरणले विद्युत् नपुगेका घर खोज्दै विकट बस्तीबस्तीको विद्युतीकरण गरिरहेको छ। विद्युत् पुगेका ठाउँमा भरपर्दो र गुणस्तरीय विद्युत् आपूर्तिका लागि प्रणाली सुधार तथा विस्तार र नपुगेका ठाउँमा विद्युत् पुर्याउने कार्यलाई उच्च प्राथमिकता राखी काम भइरहेको छ।"
गिरिबन्धु टी स्टेटको जग्गा समस्या समाधान समितिले प्रचण्डलाई बुझायो ज्ञापनपत्र,"झापा : गिरिबन्धु टी स्टेटको हदबन्दी प्रयोजनका लागि गणना गर्नु भनेर सर्वोच्च अदालतले आदेश दिएको ५१ बिगाहा जग्गाका स्थानीयवासीले नेकपा माओवादी केन्द्रका अध्यक्षका पुष्पकमल दाहाल (प्रचण्ड)लाई ज्ञापनपत्र बुझाएका छन् । बिर्तामोड र अर्जुनधारा नगर क्षेत्रमा रहेको टेकबहादुर गिरी बसपार्क क्षेत्रको जग्गा समस्या समाधानका लागि गठित बसपार्क समन्वय समितिले पूर्वप्रधानमन्त्री समेत रहेका प्रचण्डलाई ज्ञापनपत्र बुझाएका हुन् । आइतबार बिहान प्रचण्ड बसपार्क पुगेका बेला समितितर्फबाट हरि भण्डारीले ज्ञापनपत्र बुझाएका थिए । समितिका संयोजक सुजन सिवाकोटीले हस्ताक्षर गरेको माग निवेदनअनुसार सो क्षेत्रको ५१ बिगाहा जग्गामा रहेको चिया बगान अन्यत्र स्थानान्तरण गरी सट्टापट्टा गर्न दिने सरकारको मन्त्रीस्तरीय निर्णयबाट सो जग्गा नाज टी स्टेटको नामबाट बिर्तामोड आवास कम्पनीको नाममा बिक्री भएको थियो । आवास कम्पनीले जग्गा कित्ताकाट गरी विभिन्न व्यक्ति तथा संघसंस्थालाई बिक्री गरेको थियो । सो जग्गाको सम्बन्धमा नियमविपरित भएको भन्दै २०६४ सालमा परेको रिट सर्वोच्च अदालतले खारेज गरेको थियो र भोग चलन भइरहेको अवस्थामा गिरीबन्धु टी स्टेटको जग्गाको विषयमा परेको मुद्दाको फैसला गर्दै सर्वोच्च अदालतले २०८० माघ २४ गते फैसलाको पूर्ण पाठ सार्वजनिक गरेको थियो । पूर्ण पाठमा सो ५१ बिगाहा जग्गाको विषयमा रोक्का राख्नु भन्ने कुनै आदेश नभएको,अगाडिको रिट खारेज भइसकेको अवस्थामा जिल्ला मालपोत कार्यालयले सो जग्गाको कारोबार रोक्का राखेको भन्दै समन्वय समितिले प्रचण्ड समक्ष समस्या समाधानका लागि आग्रह गरेको छ । जग्गाको किनबेच,धितो रोक्कालगायतका काम नहुँदा स्थानीय समस्यामा परेको उनीहरूको भनाइ छ। यता ज्ञापनपत्र बुझ्दै अध्यक्ष प्रचण्डले आफूले सरकारमा हुँदा गिरीबन्धुलगायतको विषयमा बोलेकै कारण सरकार ढलेको बताए । माओवादी केन्द्र भ्रष्टाचारको विरुद्ध र सुशासनको पक्षमा अडिग रहेकाले सदन र सडकबाट भए पनि पीडितहरूलाई न्याय दिलाउने उनले आश्वासन दिएका छन् ।"
झापाका पाँच पालिकामा भोलि सार्वजनिक बिदा,"झापा : झापाका पाँच पालिकाले भोलि सार्वजनिक बिदा दिएका छन्। इस्लाम धर्मावलम्वीहरुको पैगम्बर हजरत महमद मुख्ताफ सल्लल्लाहो अलौही वासल्लमको १४५३ औ जन्मजयन्तीका अवसरमा जिल्लाका भद्रपुर नगरपालिका, बाह्रदशी, कचनकवल, झापा र गौरीगञ्ज गाउँपालिकाले भोलि सोमबार स्थानीय बिदा दिएका हुन्। भद्रपुर नगरपालिकाका नगर प्रमुख गणेश पोखरेल, बाह्रदशी गाउँपालिकाका अध्यक्ष देविन्द्रप्रसाद चम्लागाँई, गौरीगञ्ज गाउँपालिकाकी अध्यक्ष फूलवती राजवंशी, झापा गाउँपालिकाकी कार्यवाहक अध्यक्ष अन्जुदेवी थपलिया र कचनकवल गाउँपालिकाका निमित्त प्रमुख प्रशासकीय अधिकृत केशव मैनालीले छुट्टाछुट्टै सूचना जारी गर्दै अति आवश्यकबाहेक पालिकाको कार्यालय, मातहतका शाखा, वडा कार्यालय, विद्यालय, स्वास्थ्य चौकी र स्वास्थ्य केन्द्रहरू बन्द रहने जनाएका छन्।"
रोगका कारण घट्दै चौरीपालन व्यवसाय,"सिन्धुपाल्चोक : जलवायु परिवर्तनले विभिन्न रोग लागेपछि सिन्धुपाल्चोकको हिमाली क्षेत्रका चौँरी गोठमा अहिले चौँरीको संख्या घट्दै गएको छ। सिन्धुपाल्चोकको उत्तरी भेगका लिस्ती, तातोपानी, गोल्चे, चन्द्रकु, अन्थली, कर्थली, ज्याङमादिङ, घोर्थली, तेम्बाथान, मैदान, च्योज्योडाँडा, पाउगुम्बालगायत एक दर्जनभन्दा बढी हिमाली गाउँका स्थानीयले वर्षौदेखि चौँरीपालन व्यवसायलाई आम्दानीको स्रोत बनाइरहेका छन्। दुई वर्षअघिसम्म जिल्लामा तीनसयभन्दा बढी चौँरी र ५० को संख्यामा याक थिए। अहिले चौँरीको संख्या आधाभन्दा बढी घटेको छ। मौसममा आएको परिवर्तन र हिमाली भेगका युवा विदेशिन थालेपछि चौँरीपालन सँगै चौँरीको संख्या घटेको हो। बदलिँदो समयपछि यस ठाउँका युवाहरू अहिले चौँरी गोठमा बस्न छोडेका छन्। विकट बस्ती र गाउँमा रोजगार नहुँदा युवा पुस्ताले गाउँमा बसेर यो पेशा गर्न छोडेका छन्। भोटेकोशी नदीबाट ४५ सय मिटर उचाइमा रहेको मार्मिङको चन्द्रकु, गोल्चे र अन्थलीका स्थानीयले ३० गोठ चौँरी पालेका छन्। मार्मिङको ढुङ्रेखोला, देउढुङ्गा, घोर्थलीको दोलंसा र ठिङ्साङमा ३५ गोठ चौँरी छन्। गुम्बाको तेम्बाथान, भोटेनाम्लाङको च्योज्योडाँडा र मैदानमा ३० भन्दा बढी चौँरी गोठ छन्। फुल्पिङकट्टी र लिस्तीको हिमाली चौँरीखर्कमा २० भन्दा बढी चौँरी गोठ छन्। आफ्नो आम्दानीको मुख्य स्रोत आलु खेती बनाएका यस भेगका स्थानीयको अर्को स्रोत चौँरीपालन हो। आलु खेतीबाट जीविकोपार्जन गरेका मार्मिङ उच्च भेगका तामाङहरूले चौँरीपालनबाट समेत घर खर्च चलाउने गरेको छन्। जलवायु परिवर्तनले चौँरी धमाधम मर्न थालेपछि त्यस ठाउँका स्थानीय चिन्तामा परेका छन्। बजारमा पाइने औषधिले बिरामी चौँरीलाई निको भएन, सिन्दुर्चेमा चौँरी व्यवसाय गर्दै आएका लावाङ शेर्पाले भने, मौसममा आएको परिवर्तनले चौँरीहरू बिरामी परेर मरिरहेका छन्। उनीहरूको आम्दानीको मैख्य स्रोत आलुखेति, चौँरी पालन हो। चौँरीहरू बिरामी भएर मर्ने अवस्थामा पुगेका कारण आम्दानी घट्ने भएपछि उनीहरू चिन्तामा छन्। मार्मिङ ढुङ्रेखोलाकी भक्ती तामाङ भन्छिन्, बजारको अभाव र रोजगारको समस्या भएको यस्तो विकट हिमाली बस्तीमा हामीले आफ्नो जीवन धान्नका लागि चौँरी पालिरहेका छौं, यसपालि चौँरीमा रोग आएपछि आम्दानी होलाजस्तो छैन। चिसो र लेकमा बस्ने भएकोले बजारमा पाइने औषधि जति खुवाए पनि चौँरीलाई निको नभएको उनको भनाइ छ। चौँरीमा र्याल काढ्ने, झ्याउरो हुने र नउग्राउने समस्या देखिएको तामाङको भनाइ छ। यस्तो समस्या देखापरेका चौँरीहरूलाई जति उपचार गरेपनि निको नभएको उनले बताइन्। अहिले हामी चौँरी पालेर बस्नेलाई एउटै समस्या आइपरेको छ, तामाङ भन्छिन्, कसरी निको पारेर बेच्ने भन्ने समस्या परेको छ। हिमाली भेगमा बसोबास गरेका स्थानीयले चौँरीपालन गर्न विभिन्न समस्या भएपछि आफूसँग भएको आधाजसो चौँरी दोलखालगायत अन्य बाहिरी जिल्लामा बेचेका छन्। हिमाल डाँडामुनिका खर्कमा पानी सुकेपछि चौँरीलाई विभिन्न रोग लाग्न थालेको चौँरी गोठाला मिङमार तामाङले बताए। चौँरीबाट जन्मिएका तोल्बो, बागेम, याक र लोकल गाईबाट जन्मिएका चौँरी र जोप्क्याक, डेमो चौँरी बढी बिरामी हुने गरेका तामाङ बताउँछन्। कतिपय चौँरी अहिले व्याउँछन् तीनका बाच्छालाई हुर्काउन समेत चिसोका कारण निकै समस्या परेको छ, तामाङले बताए। हिउँको चिसो र जाडो मौसममा गोठ रहने तलका खर्कमा पनि पानीको मुहान सुक्दै गएको छ। चौँरी गोठमा बस्ने मानिसले पिउने पानी ल्याउनका लागि एक बिहानभर जस्तो हिँड्नुपर्ने समस्या रहेको देउढुङ्गाकी छेवी तामाङले बताइन्। पानी अभावले चौँरीलाई बिहानबेलुका दाना पानी दिन पनि समस्या रहेको उनले बताइन्। हामीले चौँरीलाई दाना पानी दिदाँ सबैलाई विभिन्न ठाउँमा भएको खोल्सामा सानो खाल्डो खनेर सोही ठाउँमा ढुङ्गाको चारकुने आड बनाएर पानी तताएर दिने गरेको छौं, उनले भनिन्। हिमाली गोठका स्थानीय चौँरीलाई दाना लिन बिहानभर हिँडेर बाह्रबिसे, जलबिरे र मेलम्ची आउने गर्छन्। किनमेलका लागि बजार हिँडेको रात बजारमै बित्छ। गोठालाहरू भोलिपल्ट चौँरीका लागि सखर, तोरीको पिना, नुन, पीठो र आफूलाई चाहिने दाल चामलको भारी बोकेर बजारबाट चौँरी खर्क फर्कन्छन्। चिसो र हिउँको ढिस्कोमा टेक्दै भारी बोकेर बजार आएका चौँरीगोठालाहरू साँझपख मात्रै चौँरी गोठ पुग्छन्। चौँरी गोठमा पुरुषको खासै काम हुँदैन। ५६ वर्षीय कुमारी तामाङले भनिन्, हामी महिलाहरू बिहान उठेदेखि चार घण्टा भन्दा बढी समय चौँरी दुहुनमा व्यस्त हुनपर्छ। कुमारीका अनुसार महिलाहरूले दूध दुहुने, घ्यू र छुर्पी बनाउने, खाना पकाउने, चौँरीलाई दानापानी दिने, बच्चाको स्याहारसुसार गर्नेजस्ता गोठभित्रका सबै काम गर्नुपर्छ। खाद्य सामग्री जुटाउने, चौँरीलाई रुखबाट खर्सु झार्ने र तयारी अवस्थामा रहेको घ्यू र छुर्पी बेच्न लाने काम पुरुषले गर्छन्। चौँरीबाट अहिले भन्दा बढी कमाइ वर्षामा हुन्छ। त्यो समयमा बढी चौँरी दुहुना हुन्छ। तर अहिले हिउँदमा कमै मात्रामा आम्दानी हुने चौँरी व्यवसायी वाके तामाङ बताउँछन्। अहिले खासै आम्दानी हुँदैन, उनी भन्छन्, बर्खामा चौँरीले दूध पनि अलि बढी नै दिन्छ, स्याहार पनि कम गरे पुग्छ। उनले ६० चौँरी र याक पालेका छन्। आफूले १ वर्षमा ३ लाख बराबरको आम्दानी चौँरी पालन व्यवसायबाट गर्ने गरेको उनी बताउँछन्। चौँरी, याक र भेडाका लागि लेकाली क्षेत्रमा जङ्गलको बीचमा खर्कमा गोठ बनाएर, त्यही घाँस पानी गर्ने प्रचलन छ। वर्षको तीन महिना जाडो समयमा मात्र मानव बस्ती छेउछाउ पुग्ने उनीहरू अधिकांश समय हिमाली खर्कमा बिताउँछन्। खर्कमा चौँरी र याकसँगै फिरन्ते जीवन बिताउने तेम्बाथनका पासाङ शेर्पाको अनुभवमा हिमाली क्षेत्रमा आएको मौसमी परिवर्तनका कारण यो पेशालाई चुनौतिपूर्ण बनाइदिएको छ। खर्कहरूमा पहिले जस्तो घाँस नपाइने भएका कारण चौँरीलाई घाँस पुर्याउन हम्मेहम्मे पर्छ। ऋण गरेर चौँरी पालेका पासाङ वर्षौँसम्म ऋणमुक्त हुन सक्नुभएको छैन। पाँचपोखरी क्षेत्रको खर्कमा हुर्केर आफ्नो जीवन भेँडा गोठले धानेका लागर्चेका ईन्द्रबहादुर खड्का भने यो पेशाबाट पलायन भएका छन्। छोराछोरी कोही काठमाडौंतिर पढ्न गएका छन् त कोही वैदेशिक रोजगारी लागि खाडी मुलुक पुगेका छन्। भेडा धमाधम मर्न थालेपछि ईन्द्रबहादुरको पुस्तौँदेखिको आयस्रोतको यो पेशामा पूर्णविराम लागेको छ। लेकाली भेगका तामाङ र शेर्पा समुदायका नागरिकको मुख्य आम्दानीको स्रोत चौँरीको दूधबाट बन्ने चिज, छुर्पी, नौनी घिउ तथा भेडाको रौँबाट बन्ने राडीपाखी लगायतका सामाग्री हुन्। पछिल्ला वर्षमा मौसम फेरवदलका कारण घाँसको अभाव, विभिन्न रोगले पशु मर्नुका साथै आफ्नो उत्पादन सस्तोमा किनेर महङ्गोमा बिक्री गर्ने व्यापारीका कारण पुस्तौंदेखि गर्दै आएको यो पेशाप्रति युवा पुस्ताको निराशा बढ्दै गएको पशुपालक किसान दलु लामा तामाङको भनाइ छ। तर चौँरी, याक र भेडाको संरक्षण गर्न पालिकाले बीमासहितका थुप्रै कार्यक्रम ल्याएको पाँचपोखरी थाङ्पाल गाउँपालिकाका अध्यक्ष टासी लामा बताउँछन्। पालिकाको प्रयासका बाबजुद पनि लेकाली खर्कहरूमा अहिले चौँरी गोठ घट्दै गएको उनले बताए।"
सूर्यगढीको कार्यालय भवन निर्माण सुरु,"नुवाकोट : लामो समयदेखि पुरानो र साँघुरो भवनबाट सेवा दिँदै आएको नुवाकोटको सूर्यगढी गाउँपालिकाको प्रशासकीय भवनको निर्माण सुरु भएको छ। नयाँ पक्की आधुनिक भवनको शिलान्याससँगै निर्माण कार्य सुरु भएको हो। सात वर्षपछिगाउँपालिकाको प्रशासकीय भवन निर्माण सुरु भएको हो। सूर्यगढी गाउँपालिका३, तीनथुम्कीमा ११ करोड ९३ लाख रुपैयाँको लागतमा भवनको निर्माण कार्य सुरु भएको हो। डेढ वर्षभित्र साँढे तीन तले भवन निर्माण हुने पालिका अध्यक्ष शन्तबहादुर घलेले जानकारी दिए। उनका अनुसार भवन ठूलो हलसहित २९ कोठाको रहनेछ। सूर्यगढीले कुल लागतको ४० प्रतिशत लगानी गर्ने छ। निर्माणाधीन भवनको कार्यक्रमका बीच पूर्वअर्थमन्त्री तथा कांग्रेसका प्रवक्ता डा प्रकाशशरण महतले शिलान्यास गरे।"
"बसन्तपुरमा इन्द्रध्वज ठड्याइयो, इन्द्रजात्रा सुरु(फोटो फिचर)","काठमाडौं : वसन्तपुर दरबार क्षेत्रस्थित हनुमानढोकामा आइतबार इन्द्रध्वज ठड्याइ इन्द्रजात्राको औपचारिक सुरुवात भएको छ । इन्द्रध्वज बिहान ८ बजेर २६ मिनेटको साइतमा ठड्याइएको हो। लामो समयदेखि चलिआएको परम्परा अनुसार हनुमानढोकामा इन्द्रध्वज ठड्याइपछि एक साता लामो इन्द्रजात्रा सुरु हुन्छ । इन्द्रजात्राको इन्द्रध्वज काठमाडौं महानगरपालिकाकी उपमेयर सुनिता डंगोलको उपस्थितिमा ठड्याइएको हो। इन्द्रजात्रासँग सम्बन्धित सबै देवताहरूलाई आजको दिनदेखि एक साताको लागि निकालिन्छ । इन्द्रजात्रा काठमाडौंमा मनाइने सबैभन्दा महत्त्वपूर्ण चाड हो। १२ औं शताब्दीदेखि १८ औं शताब्दीमा निर्माण भएका धेरै मठ मन्दिरहरूले सजिएको हनुमानढोका दरबार क्षेत्र यस जात्राको उद्गमस्थल हो। भाद्र शुक्लपक्ष यलथ्वा द्वादशीका दिन इन्द्रध्वजत्थानबाट सुरु हुने यो जात्रा आठ दिनसम्म विभिन्न नाच, गीत र रथयात्राका साथ सम्पन्न हुन्छ ।"
सहकारीको घोटाला गरेको आरोपमा अध्यक्ष पक्राउ,"विराटनगर : नेता र कर्मचारी मिलेर डुबाएको विराटनगरको माछापुच्छ्रे बचत तथा ऋण सहकारीका अध्यक्ष पक्राउ परेका छन्। रकम हिनामिनामा मुछिएका सहकारीका अध्यक्ष अमलेश कर्णलाई प्रहरीले पक्राउ गरेको हो। कर्णविरुद्ध यसअघि नै उजुरी परेको थियो। गत बुधबार पक्राउ परेका उनीमाथि प्रहरीले अनुसन्धानको थप प्रक्रिया अघि बढाएको छ। माछापुच्छ्रे सहकारीमा सर्वसाधारण बचतकर्ताले जम्मा गरेको ९ करोड २५ लाख रुपैयाँ नेता र कर्मचारीले घोटाला गरेको पाइएको छ। आफूलाई राजनीतिकर्मी, अधिकारकर्मी र सामाजिक अभियन्ता भन्नेहरु नै सहकारीका संचालक थिए। उनीहरुकै मिलेमतोमा बचतकर्ताको रकम हिनामिना हुँदा सहकारी डुबेको छ। सहकारीको कार्यालय १ वर्षदेखि बन्द छ। अध्यक्ष कर्णसहितका संचालक फरार भएका थिए। बचतकर्तासँग सम्पर्कविहीन भएका संचालकविरुद्ध प्रहरीमा उजुरी परेको थियो। त्यसकै आधारमा प्रहरीले कर्णलाई पक्राउ गरेको हो। अरु फरार नै छन्। सहकारीको रकम हिनामिना प्रकरणमा संचालक र व्यवस्थापक जोडिएका छन्। सहकारीले लगानी गरेको ऋण उठ्न नसक्ने अवस्था छ। सहकारीका अध्यक्ष कर्ण तत्कालीन विवेकशील साझा पार्टी मोरङका अध्यक्ष हुन्। उनी २ पटक विराटनगरको मेयरमा उठेका थिए। ठगी प्रकरणमा जोडिएका संचालक प्रभाकर थापा (संजय) नेपाली कांग्रेसका महासमिति सदस्य एवं कांग्रेस भातृ संगठन तरुण दल मोरङका सभापति हुन्। सहकारी संचालक भागेपछि कोशी प्रदेश सरकारी रजिष्ट्रार तथा प्रशिक्षण कार्यालयले गतवर्ष जिल्ला सहकारी संघ मोरङका सदस्य उमेश गुरुङको संयोजकत्वमा ४ सदस्यीय समिति गठन गरेर छानबिन गरेको थियो। छानबिनका क्रममा सर्वसाधारणले जम्मा गरेको ९ करोड २५ लाख ९१ हजार ६ सय १ रुपैयाँमध्ये अध्यक्षसहित ५ पदाधिकारीले ६ करोड २८ लाख ६३ हजार ८ सय २५ रुपैयाँ अपचलन गरेको देखिएको थियो। सो रकमको ५० प्रतिशत पूर्वसचिव तथा व्यवस्थापक अमित कार्की र बाँकी रकम अमलेश कर्ण, प्रभाकर थापा र राधादेवी लिम्बूबाट असुल गर्नुपर्ने प्रतिवेदन समितिले दिएको थियो। कार्कीले मात्रै ४ करोड ७३ लाख ७४ हजार रुपैयाँ हिनामिना गरेको छानबिन समितिको निष्कर्ष छ। समितिका अनुसार कार्कीले सहकारीको रकम आफ्नो बैंक खातामा राखेर कारोबार गर्थे। २ वटा बैंकको आफ्नो खाताबाट उनले ५ करोड २५ लाख रुपैयाँ शंकास्पद कारोबार गरेको देखिएको थियो। सहकारीका पूर्वसचिव तथा संचालक प्रभाकर थापाले १ करोड ६० लाख ३३ हजार ४ सय २ रुपैयाँ, अध्यक्ष अमलेश कर्णले १ करोड ४७ लाख ८३ हजार २ सय ७५ रुपैयाँ र कोषाध्यक्ष राधादेवी लिम्बूले १ करोड ४३ लाख ९९ हजार ९ सय ६६ रुपैयाँ हिनामिना गरेको प्रतिवेदन समितिले तयार पारेको थियो। सहकारीले लगानी गरेको ऋण असुल भएको अवस्थामा असुल भए बराबरको रकमको दायित्वबाट मुक्त गर्न सकिने र अपुग एवं नोक्सानी भएको रकम संचालकले बेहोर्नुपर्ने छानबिन समितिले औंल्याएको थियो। सहकारीले २ करोड ८१ लाख ६७ हजार ऋण असुल गर्नुपर्ने देखिन्छ। सहकारीविरुद्ध ९५ जना बचतकर्ताले प्रहरीमा उजुरी दिएका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले निवेदन आउने क्रम जारी रहेको बताए। उनले भने, उजुरी आउने क्रम अझै जारी छ। १ जनालाई पक्राउ गरेर ल्याएका छौं। थप अनुसन्धान हुँदैछ। अनुसन्धान सकिएपछि विस्तृत कुरा पत्ता लाग्छ। सहकारी संकटमा परेपछि सहकारीका अध्यक्ष कर्णले पत्नीसँग सम्बन्धविच्छेद गरेको बताइएको छ। कांग्रेस नेता एवं सहकारीका संचालक थापाले सहकारीको पैसाबाट झापाको धुलाबारीमा जग्गा किनेको देखिएको थियो। छानबिन समितिले विराटनगरका बासिन्दा थापाले झापाको धुलाबारी नगरपालिका२ मा १८ कट्ठा जग्गा खरिद गरेको फेला पारेको हो। जसमध्ये २ कित्ताको ९ कट्ठा जग्गा उनको श्रीमतीको नाममा छ। छानबिन समितिले थापा दम्पतीको जग्गा रोक्का राख्न सुझाव दिएको थियो। एकपक्षीय भएको भन्दै अध्यक्षसहितका पदाधिकारीले समितिको प्रतिवेदन स्वीकार गर्न मानेका थिएनन्।"
सुस्तामा पुग्यो राष्ट्रिय प्रसारण लाइनको बिजुली,"काठमाडौं : नवलपरासी बर्दघाट सुस्ता पश्चिमको सुस्ता गाउँपालिका५मा राष्ट्रिय प्रसारण लाइनको विद्युत् पुगेको छ । नेपाल विद्युत् प्राधिकरणले सुस्ता गाउँपालिका५स्थित सकरदिनयीबाट करिब ५ किलोमिटर ११ केभी लाइन निर्माण गरी नारायणी नदीपारिको सुस्ताबस्तीमा राष्ट्रिय प्रसारण ग्रीडको विद्युत् पुर्याएको हो। नारायणी नदीमा निर्माण गरिएको १ हजार ५ सय ७१ मिटर लामो झोलुङ्गे पुलको भार व्यवस्थापन र विद्युतीय सुरक्षाको मापदण्ड पूर् रुपमा पालना हुने गरी दायाँबायाँबाट ११ केभी लाइन निर्माण गरी सुस्ताबस्तीमा विद्युत् पुर्याइएको हो। प्राधिकरणले ११ केभी लाइन पुर्यासँगै तीनतिरबाट नारायणी नदीबाट घेरिएको र एकातर्फ भारतसँग सीमाना जोडिएको सुस्ताबस्ती राष्ट्रिय प्रसारण लाइनको विद्युतसँग जोडिएको छ । सुस्ताबस्तीलाई जोड्न नारायणी नदीमा झोलुङ्गे पुल निर्माण भएसँगै विद्युत् लाइन विस्तार पनि सम्भव भएको हो । गाउँपालिका, लुम्बिनी प्रदेश सरकार र वैकल्पिक ऊर्जा प्रवर्द्धन केन्द्रको साझेदारीमा जडान गरिएको १०० किलोवाटको सौर्य ऊर्जाबाट सुस्ताबस्तीमा विद्युत् आपूर्ति हुँदै आएको थियो । सौर्य ऊर्जा प्लान्टको नियमित मर्मतसम्भार हुन नसक्दा विद्युत् आपूर्ति भरपर्दो हुन सकिरहेको थिएन । सुस्ताबस्तीमा विद्युत् आपूर्तिका लागि १०० केभिए क्षमताका दुईवटा वितरण ट्रान्सफर्मर राखिएका छन् ।विद्युत् लाइन र ट्रान्सफर्मको जडान र परीक्षण सम्पन्न गरिएको छ । अब त्यहाँबाट उपभोक्ताको घरघरमा विद्युत् आपूर्ति दिन सुरु गरिनेछ । सुस्ताबस्तीमा करिब ३ सय ५० घरधुरी छन् । प्राधिकरणका कार्यकारी निर्देशक कुलमान घिसिङले देशलाई उज्यालो बनाउने अभियानअन्तर्गत पूर्ण विद्युतीकरणको अन्तिम यात्रामा सुस्तामा राष्ट्रिय प्रसारण लाइनको विद्युत् पुर्याएको बताए। सुस्ताबस्तीमा सौर्य ऊर्जाबाट विद्युत् आपूर्ति दिइरहेको भएतापनि भरपर्दो र गुणस्तरीय थिएन, स्थानीयबाट विद्युतीकरणका लागि माग हुँदै आएको थियो, भारतसँग सीमाना जोडिएको सुस्ताबस्तीमा राष्ट्रिय ग्रिड पुग्नु राष्ट्रियताको दृष्टिकोणबाटसमेत महत्वपूर्ण छ,कार्यकारी निर्देशक घिसिङले भने, चीनसँग सीमाना जोडिएको सङ्खुवासभाको किमाथाङ्कालगायत विद्युत् नपुगेका उत्तर र दक्षिण सीमानाका बस्तीहरु पनि छिट्टै विद्युतीकरण हुँदैछन् । १ करोड ३३ लाख रुपैयाँ अनुमानित लागत रहेको सुस्ताबस्तीको विद्युतीकरण कार्य आर्थिक वर्ष २०७९०८०मा सुरु गरिएको थियो । लाइन नारायणी पार गराउन नदीमा पोल गाड्न सम्भव नभएपछि झोलुङ्गे पुल निर्माण सम्पन्न नहुन्जेलसम्म पर्खनु परेको थियो । प्राधिकरणले चालू आर्थिक वर्षभित्रमा सबै नेपालीको घरमा भरपर्दो र गुणस्तरीय विद्युत सेवा पुर्याउने नेपाल सरकारको घोषणालाई कार्यान्वयन गर्न सम्पूर्ण तयारी पूरा गरी काम गरिरहेको छ । हाल विद्युतीकरणको अवस्था ९९ प्रतिशत छ । प्राधिकरणले विद्युत् नपुगेका घर खोज्दै विकट बस्तीबस्तीको विद्युतीकरण गरिरहेको छ । विद्युत् पुगेका ठाउँमा भरपर्दो र गुणस्तरीय विद्युत् आपूर्तिका लागि प्रणाली सुधार तथा विस्तार र नपुगेका ठाउँमा विद्युत् पुर्याउने कार्यलाई उच्च प्राथमिकता राखी काम भइरहेको छ ।"
"बैंकबाट ग्राहकको कागजात दुरुपयोग: असम्बन्धित व्यक्तिले निकाले ऋण, फेरि १० करोड लिने प्रयास","विराटनगर : मोरङको बेलबारी नगरपालिका३ का प्रतापकुमार थापाको विराटनगरस्थित लक्ष्मी सनराइज बैंकमा खाता छ। गाडी किन्नका लागि उनले सन् २०१५ मा ऋण लिए। ऋण लिँदा छोरा प्रभाष थापालाई व्यक्तिगत ग्यारेन्टी राखे। गाडी किन्नलाई लिएको ऋण तिरिसकेका छन्। गाडी प्रतापकै नाममा आइसकेको छ। बेलबारीस्थित उनको घरमा सांग्रिला बैंक भाडामा बसेको छ। कारोबारका क्रममा सांग्रिला बैंकले कर्जा सूचना केन्द्र कमलादी काठमाडौंबाट सीआईसी रिपोर्ट मगायो। त्यो रिपोर्टको जानकारी पाएपछि उनी छाँगाबाट खसेजस्तै भएका छन्। मेरै घरमा भाडामा बसेको सांग्रिला बैंकबाट १० लाख ऋण लिन खोजेको थिएँ। बैंकले सीआईसी रिपोर्ट मगायो। त्यो रिपोर्टमा असम्बन्धित व्यक्तिले छोरा प्रभाषलाई व्यक्तिगत ग्यारेन्टी राखेर लक्ष्मी सनराइज बैंकबाट ऋण लिइरहेको देखिन्छ। फेरि पनि त्यही बैंकबाट १० करोड रूपैयाँ निकाल्ने प्रयास गर्दै रहेछन्, प्रताप भन्छन्। उनका अनुसार चिन्दै नचिनेको रामेश्वर सेढाईं क्षेत्रीले छोरा प्रभाषलाई व्यक्तिगत ग्यारेन्टी राखेर लक्ष्मी सनराइज बैंकको वीरगन्ज शाखाबाट २०७७ जेठ १४ मा ४८ हजार ८ सय ६७ र २०७७ जेठ १७ मा २६ लाख ७६ हजार ९ सय ६२ रुपैयाँ ऋण लिएको देखिन्छ। २ पटकसम्म ऋण निकालिसकेका रामेश्वर फेरि १० करोड रुपैयाँ ऋण लिनलाई स्वीकृति गराउने प्रक्रियामा रहेको पाइएको प्रताप बताउँछन्। प्रताप र प्रभाष बाबुछोराले आइतबार विराटनगरमा पत्रकार सम्मेलन गरेर लक्ष्मी सनराइज बैंकले कागजात दुरुपयोग गरिदिएको गुनासो गरे। व्यक्तिगत सम्पत्ति विवरणको कागजात असम्बन्धित व्यक्तिलाई उपलब्ध गराएर बैंकले आफूलाई फसाएको गुनासो प्रभाषको छ। उनी बेलबारी नगर अस्पतालका मेडिकल सुपरिटेन्डेन्ट पनि हुन्। बैंकसँग मिलेमतो गरेर रामेश्वरले गत साउन २१ गते १० करोड ट्रमलोन लिनका लागि आफूलाई पुनः व्यक्तिगत ग्यारेन्टी राखेर कारबाही प्रक्रिया अघि बढाएको पाइएको प्रभाषले बताए। आफ्नो कागजात प्रयोग गरेर अर्कै व्यक्तिले कर्जा निकाल्ने गरिरहेका कारण वित्तीय सुरक्षामा प्रश्न उठेको उनी बताउँछन्। बैंकको विराटनगर शाखाका कर्मचारीले रकम लेनदेन गरेर आफ्नो सम्पत्ति विवरणको कागजात रामेश्वरलाई उपलब्ध गराएको र उनले वीरगन्ज शाखाबाट ऋण लिइरहेको दाबी प्रभाषले गरेका छन्। मलाई बैंक ग्यारेन्टी राखेर यसअघि २ पटक ऋण लिइसकेको देखिन्छ। फेरि १० करोडको तयारीमा रहेछन्। म रामेश्वर सेढाईं क्षेत्रीलाई चिन्दिन। देखेको पनि छैन। हाम्रो पारिवारिक नातासम्बन्धको मान्छे पनि हैन। कसरी मेरो कागजात प्राप्त गरेर मलाई नै ग्यारेन्टी राख्दै ऋण निकाले र पुनः ऋण निकाल्न प्रक्रिया अघि बढाए भनेर हामी अचम्ममा परेका छौं, उनी भन्छन्। उनले बैंकका कर्मचारीले कागजात बिक्री गरेका कारण रामेश्वरले सहजै ऋण लिन पाइरहेको आरोप पनि लगाए। विराटनगरको लक्ष्मी सनराइजमा मेरो बुवाको खाता छ। त्यहाँबाट ऋण लिँदा मेरो सम्पत्ति विवरणको कागजात बुझाएको थिएँ, उनको दाबी थियो, त्यही कागजात रामेश्वरले हात पारेका हुन्। कर्मचारीले बेचिदिएछन्। यो घटनाले मसहित मेरो परिवार पीडामा छ। सम्बन्धित बैंकसँग कुरा राख्दा पनि सुनुवाइ भएन। हामी सुधार गर्छौं भन्ने जवाफ मात्रै आयो। कतै नभएपछि न्याय खोज्दै आएका हौं, पत्रकार सम्मेलनमा प्रभाषले भने। लक्ष्मी सनराइज विराटनगरबाट रामेश्वरको कारोबार वीरगन्जस्थित शाखामा भइरहेको उनले बताए। विराटनगरस्थित बैंकका म्यानेजर सुदीप रायमाझीले आफूहरुबाट गल्ती भएको स्वीकार गरेको दाबी प्रभाषको छ। म्यानेजरले कर्जा सूचना केन्द्रमा पत्राचार गरेर सीआईसी रिपोर्टमा बाँकी रहेका सबै कर्जाहरु हटाउन लगाउँछौं भन्नुभएको थियो, प्रभाषले भने, २ दिनपछि पुनः हेर्दा सुरु लिएको ऋण हटाएको र १० करोड ऋण लिन गरिएको प्रक्रिया जस्ताको तस्तै रहेको देखिन्छ। लक्ष्मी सनराइज बैंकसँग अहिले कुनै कारोबार नभएको अवस्थामा आफ्ना सम्पूर्ण कागजात बैंकको वीरगन्ज शाखामा कसरी पुग्यो ? र कसले पुर्यायो ? भनेर उनले प्रश्न गरेका छन्। प्रभाष आफूले अहिलेसम्म रामेश्वरलाई नचिनेको र नदेखेको बताउँछन्। बैंकको नियमअनुसार कर्जा प्रवाह गर्दा एकाघरको अंश लाग्ने सदस्यहरुलाई मात्र व्यक्तिगत ग्यारेन्टी राख्न मिल्ने प्रावधान हुँदाहुँदै अपरिचित रामेश्वरलाई कर्जा प्रवाह गर्दा मलाई कसरी ग्यारेन्टी राखियो ?, उनले प्रश्न गरे, यो बदमासीले बैंकहरुले कतिसम्म गर्छन् भन्ने प्रष्ट हुन्छ। प्रभाषले आफूजस्तै अन्य धेरै व्यक्तिलाई बैंकले फसाएको हुनसक्ने बताए। उनले यस घटनामा दोषीलाई कारबाही गरिनुपर्ने मागसमेत गरेका छन्। विराटनगरस्थित बैंकका प्रबन्धक सुदीप रायमाझीले कहिलेकाहीँ गल्ती हुनसक्ने बताए। कसरी गल्ती भयो भनेर आन्तरिक हिसाबले अनुसन्धान गर्दैछौं। लक्ष्मी र सनराइज बैंक १ वर्षअघि मर्ज भएका हुन्। त्यस क्रममा पनि गल्ती भएको हुनसक्छ। अनुसन्धानपछि मात्रै सबै कुरा प्रष्ट हुन्छ, उनले भने। कसैले कर्जा लिँदा सम्पत्तिमा हक लाग्नेलाई मात्रै पर्सनल ग्यारेन्टी राख्न मिल्ने उनको भनाइ छ। उहाँ (प्रभाष)ले बैंकमा आएर कुनै कागजात थिच्नु भएको छैन। व्यक्तिगत हिसाबले केही गरेको देखिँदैन। गल्ती कसरी भयो भनेर खोज्दैछौं, प्रबन्धक रायमाझी भन्छन्।"
आरसीसी सडक निर्माण धमाधम,"जोमसोम : मुस्ताङ सदरमुकाम जोमसोमस्थित सरकारी कार्यालय जाने बाटोमा आरसीसी सडक निर्माणलाई तीव्रता दिइएको छ। पूर्वाधार विकास कार्यालय मुस्ताङले जोमसोम पक्की पुलको बाटो हुँदै सरकारी कार्यालय जाने कच्ची सडकलाई थप स्तरोन्नति गर्दै आरसीसी सडक विस्तारको योजना अघि बढाएको हो। यस बाटोमा जिल्ला प्रशासन कार्यालय, जिल्ला अदालत, कोलेनिका, प्रहरी कार्यालय, घरेलु, शिक्षा विकास तथा समन्वय इकाई, सामाजिक विकास, एक्याप, परियोजना कार्यान्वयन इकाई, डिभिजन वन, भेटेरिनरी अस्पताल, हुलाक, सिँचाइ तथा सबडिभिजन, दूरसञ्चार, निर्वाचन कार्यालय र स्वास्थ्य कार्यालय लगायत एक दर्जनभन्दा बढी महत्वपूर्ण कार्यालय पर्छन्। सरकारी कार्यालय तथा सेवाग्राहीलाई लक्षित गरी जोमसोम सरकारी कार्यालय जाने बाटोको मर्मत तथा स्तरोन्नति सुरु गरिएको हो। कार्यालयले बहुवर्षीय ठेक्का स्वीकृत गरेको कार्यालयका सूचना अधिकारी ई घनश्याम रोक्कामगरले बताए। उनका अनुसार बर्सेनि सालबसाली ठेक्काले लक्ष्य अनुसार काम नहुने भएकाले बहुवर्षीय ठेक्कामा लगिएको हो। सुरुवाती सालबसाली ठेक्का अनुसार गतवर्ष ३० लाख बजेट विनियोजन भएकोमा निर्माण कम्पनीले १८ लाख भुक्तानी बुझेको सूचना अधिकारी मगरको भनाइ छ। बहुवर्षीय ठेक्कामा गएको सरकारी कार्यालय जाने बाटोको ठेक्का सम्झौता लागत १ करोड ६ लाख २१ हजार छ। पूर्वाधार विकास कार्यालयले सालबसाली ठेक्काको ५ गुणा वृद्धि गर्न पाउने प्रावधान अनुसार सरकारी कार्यालय जाने सडक बाटोको लागत अनुमान बढेको थियो। बाटोको मर्मत तथा स्तरोन्नतिका लागि जिरेश्वर निर्माण सेवाले ठेक्का सम्झौता गरेको थियो। गत आर्थिक वर्ष २०८१ जेठ १८ गते ठेक्का सम्झौता भएको सरकारी कार्यालय जाने आरसीसी सडकको सम्पन्न म्याद आर्थिक वर्ष २०८२ जेठ १८ सम्म छ।"
मोरङमा कर्मचारीले मागे सुरक्षा,"विराटनगर : मोरङमा कर्मचारीले सुरक्षा मागेका छन्। कार्यस्थलमा आक्रमण हुन थालेर काम गर्ने वातावरण नभएको भन्दै पेसागत महासंघमार्फत कर्मचारीले सुरक्षाको माग गरेका हुन्। पेसागत महासंघ मोरङले प्रमुख जिल्ला अधिकारी प्रेमप्रसाद भट्टराईलाई आइतबार ज्ञापन पत्र बुझाउँदै कर्मचारीको सुरक्षाको मागसहित आक्रमणमा संलग्नलाई अविलम्ब कारबाही हुनुपर्ने अडान राखेको छ। मोरङको रंगेली नगरपालिकाका कर्मचारीमाथि कुटपिट एवं आक्रमण गर्नेलाई कारबाही हुनुपर्ने माग महासंघले गरेको हो। पेसागत महासंघका जिल्ला अध्यक्ष प्रकाश शर्मा र सचिव सालीग्राम कोइरालाको हस्ताक्षर रहेको ज्ञापन पत्रमा केही दिनअघि मोरङको रंगेलीमा कर्मचारीमाथि आक्रमण गर्नेलाई कारबाही हुनुपर्ने र कर्मचारीको सुरक्षाको प्रत्याभूति गराउनुपर्ने माग राखिएको छ। रंगेली नगरपालिकाले भूमि तथा मालपोत कर वृद्धि गरेको विरोधमा नेपाली कांग्रेसको अगुवाइमा आन्दोलन भइरहेको छ। गत शुक्रबार आन्दोलनकारीले नगरपालिकाका कर्मचारीलाई कार्यालय प्रवेशमा रोक लगाएका थिए। त्यस क्रममा कर्मचारीमाथि कुटपिट, दुव्र्यवहार र हातपातसमेत भएको थियो। सहायक पाँचौं सुधीर चौधरीलाई सेवा प्रवाहका लागि कार्यालय प्रवेश गर्ने क्रममा केही व्यक्तिहरुले गुन्डागर्दी शैलीमा आक्रमण र कुटपिट गरेको ज्ञापन पत्रमा उल्लेख छ। घटनाप्रति ध्यानआकर्षण भएको भन्दै महासंघले विरोध जनाएको हो। स्थानीय तहले गरेका निर्णयहरू कार्यान्वयन गर्नु गराउनु राष्ट्रसेवक कर्मचारीहरूको कर्तव्य हुने र राजनैतिक समस्याको समाधान राजनीतिक रूपमै गर्नुपर्नेमा कार्यालय प्रवेश गर्दै गरेका राष्ट्रसेवक कर्मचारीमाथि अमर्यादित तथा गुन्डागर्दी शैलीमा कुटपिट गर्नु दुःखद् एवं खेदजनक छ, ज्ञापन पत्रमा भनिएको छ, इमान्दार र कर्तव्यनिष्ट कर्मचारीलाई जिम्मेवार दलका कार्यकर्ता तथा दलको संलग्नता देखिने गरी घटाइएको घटना आफैंमा निन्दनीय र अशोभनीय छ। यस्ता घटनाले राष्ट्रसेवक कर्मचारीहरूको मनोबल कमजोर भइ सेवा प्रवाहमा गम्भीर असर पर्ने ठहर गर्दै महासंघले पेसाकर्मीको कार्यस्थलको सुरक्षाको प्रत्याभूति गर्न नेपाल सरकार, प्रदेश सरकार, स्थानीय सरकार र सुरक्षा निकायलगायतका सरोकारवालासँग माग गरेको छ। रंगेलीको घटनामा संलग्नलाई तत्काल नियन्त्रणमा लिएर कानुन बमोजिम कारबाही गर्नुपर्ने माग गरिएको अध्यक्ष शर्माले बताए। उनका अनुसार दोषीमाथि कारबाही नभए जस्तोसुकै आन्दोलन गर्ने चेतावनी दिइएको छ। आन्दोलनबाट उत्पन्न परिस्थितिको जिम्मेवार सरोकारवाला नै हुने अवगत गराइएको छ। सरोकारवालासँग छलफल गरेर घटनामा संलग्नलाई कारबाही गरिने प्रजिअ भट्टराईले बताए। उनले राष्ट्रसेवक कर्मचारीलाई अन्याय हुन नदिने प्रतिबद्धता जनाएका छन्। कर्मचारीको सुरक्षाको माग गरेर मोरङका प्रजिअलाई ज्ञापन पत्र बुझाइँदै।"
कोशी स्तरीय ब्याडमिन्टनको उपाधि बोगटी र चौधरीको जोडीलाई,"झापा : झापामा सम्पन्न कोशी प्रदेशस्तरीय पुरुष भेट्रान्स डबल्स ब्याडमिन्टन प्रतियोगिताको उपाधि राजधानी ब्याडमिन्टन क्लबका जीवन बोगटी र सुनसरीका श्रवणकुमार चौधरीको जोडीले उचालेको छ। झापा जिल्ला ब्याडमिन्टन संघले भद्रपुरस्थित मेची रंगशालाको कभर्ड हलमा आयोजना गरेको प्रतियोगितामा आइतबार भएको फाइनल खेलमा विराट ब्याडमिन्टन क्लबका चन्द्रकुवेर खापुङ र उत्तम सिंखडालाई हराउँदै बोगटी र चौधरीले उपाधि जितेका हुन्। सुरुवाती सेटमा १४२१ को अग्रता लिए पनि दोस्रो र तेस्रो सेटमा २११७ र २११४ को पराजय भोगेपछि खापुङ र सिंखडा दोस्रोमा सीमित भए। उपाधिसँगै भेट्रान्स डबल्स विजेता बोगटी र चौधरीले नगद ४० हजार रुपैयाँ, ट्रफी र मेडल पाए। उपविजेता बनेका खापुङ र सिंखडाले नगद ३० हजार रुपैयाँ, ट्रफी र मेडल पाएको संघका अध्यक्ष दीपेश ढकालले जानकारी दिए। त्यस्तै, तेस्रो भएका धनकुटाका किरण प्रधान र शिखर श्रेष्ठको जोडी तथा बिर्ता ब्याडमिन्टन क्लबका सञ्जय भक्तराज र विष्णु तामाङले नगद १०१० हजार रुपैयाँ, ट्रफी र मेडल पाएको सचिव तीर्थराज ढकालले जानकारी दिए। यसैबीच, पुरुष खुला डबल्सतर्फ पूर्वाञ्चल एपिएफका भोजबहादुर गुरुङ र प्रनिससिंह ठकुरीको जोडी च्याम्पियन बनेको छ। फाइनलमा उनीहरूले सङ्खुवासभाका सुनिल कार्की र मोरङका महेश खड्काको जोडीलाई सोझो सेटमा हराए। पहिलो सेट प्रतिस्पर्धात्मक भए पनि दोस्रो सेटमा सम्हालिन नसक्दा कार्की र खड्का उपाधिबाट चुके। गुरुङ र ठकुरीको जोडीले २३२१ र २११८ को रिजल्ट निकाल्दै उपाधि रक्षा गरेको हो। उपाधिसँगै उनीहरूले नगद ५० हजार, ट्रफी र मेडल पाए। उपविजेता भएका कार्की र खड्काको जोडीले नगद ३० हजार ट्रफी र मेडलमा चित्त बुझायो। तेस्रो स्थानमा सीमित भएका मोरङका सुप्रिम पन्त र लाक्पा शेर्पाको जोडी तथा तेह्रथुमका विवेक कन्दङवा र पाँचथरका नेल्सन राईको जोडीले नगद १०१० हजार, ट्रफी र मेडल पाएको छ।"
अख्तियारमा एक वर्षमा २६ हजार ९ सय १८ भ्रष्टाचारका उजुरी,काठमाडौं : अख्तियार दुरुपयोग अनुसन्धान आयोगमा गत आर्थिक वर्षमा २६ हजार ९ सय १८ उजुरीहरू परेका छन्। ३४ औं वार्षिक प्रतिवेदन राष्ट्रपतिसमक्ष पेश गरेपछि आइतबार काठमाडौंमा पत्रकार सम्मेलन गर्दै आयोगले विभिन्न माध्यमबाट २६ हजार बढि उजुरी प्राप्त भएको जनाएको हो । अघिल्लो आर्थिक वर्षबाट जिम्मेवारी सरेर आएका ९ हजार २ सय ६८ उजुरीहरू समेत गरी जम्मा कारवाही गर्नुपर्ने उजुरीको संख्या ३६ हजार १ सय ८६ मध्ये ७६ दशमलव ५९ अर्थात २७ हजार ७ सय १४ उजुरी प्रारम्भीक छानविनबाटै फछर्यौट भएको छ । अख्तियारमा प्राप्त उजुरीमध्ये सबैभन्दा बढि संघीय मामिलासँग सम्बन्धित ३८ दशमलव ९१ प्रतिशत रहेको अख्तियारका प्रवक्ता नरहरि घिमिरेले जानकारी दिए । गत आर्थिक वर्षको ८ हजार ४ सय ७२ उजुरी चालू आर्थिक वर्षमा जिम्मेवारी सरेर आएका छन् । गत आर्थिक वर्षमा विशेष अदालतबाट २ सय ३३ वटा मुद्दाको फैसला भएको छ भने ९२ वटाको फैसलाउपर सर्वोच्च अदालतमा पुनरावदेन गरिएको उनले बताए। त्यस्तै आयोगले मुद्दाबापत १५ सय ४५ जनालाई प्रतिवादी बनाउँदै ८ अर्ब ४० करोड ६ लाख ४९ हजार बिगो समेत मागदाबी भएको जनाएको छ । आयोगले भ्रष्टाचार हुनै नदिन निरोधात्मक र भ्रष्टाचारविरद्ध जागरण अभिवृद्धि गर्ने प्रवद्र्धनात्मक कार्यहरु सञ्चालन गर्दै आएको समेत जनाएको छ ।
कटहरीको कृषि मेला सम्पन्न,"विराटनगर : मोरङको कटहरीमा आयोजना गरिएको ४ दिने कृषि मेला आइतबार सम्पन्न भएको छ। नेपाल उद्योग वाणिज्य महासंघ कोशी प्रदेशले पहिलोपटक मेला आयोजना गरेको हो। भदौ २७ गतेदेखि आयोजित कृषि एक्स्पोमा १ सय ३० वटा स्टल राखिएका थिए। नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतले एक्स्पो भव्य रूपमा सम्पन्न भएको बताए। उनका अनुसार करिब १ लाख जनाले एक्स्पोको अवलोकन गरेका छन्। एक्स्पोमा कोशी र मधेश प्रदेशका कृषक, कृषि कलेज, विभिन्न स्कुल तथा कलेजका विद्यार्थी, कृषक, कृषि विज्ञलगायत सहभागी भएका थिए। कृषि ज्ञान केन्द्र, स्थानीय तह तथा उद्योग वाणिज्य संघहरुको सिफारिसमा मात्रै ८ सय जना कृषक मेलामा सहभागी भएको राउतले बताए। जिल्ला बाहिरबाट आएका कृषक तथा विद्यार्थीलाई निःशुल्क खानबस्नको व्यवस्था मिलाइएको थियो। एक्स्पोमा कृषि बजार प्रणाली र मूल्य श्रृंखला, कस्टम हायरिङको प्रयोग, पशुपंक्षी कृषि विज्ञानका विषयमा प्रस्तुतीकरण भएको जानकारी उनले दिए। उनका अनुसार विज्ञहरु बीच प्यानल छलफल पनि भएको थियो। भारतीय विज्ञ डा कन्चन भौमिक, कृसेन्दु सिन्हा र डा सुभाशिष बलले कृषिमा एजोला तथा ब्लुग्रीन एल्गीको उत्पादन र प्रयोग एवं जैविक मल तथा विषादी बनाउने र यसको प्रयोग विधिका विषयमा कृषकहरुलाई जानकारी गराएका थिए। एक्स्पोमा कृषि मेसिनरी, कषि उपज, भेटनरीलगायत साना किसानहरुका उत्पादनदेखि हिमाली र पहाडी जिल्लाका उत्पादनको स्टल राखिएको जानकारी राउतले दिए।"
झापामा जबरजस्ती करणी मुद्दाका कैदी अस्पतालबाटै फरार,"झापा : अस्पतालमा उपचाररत रहेका झापाका एक कैदीबन्दी फरार भएका छन् । भद्रपुर नगरपालिका५ निवासी २४ वर्षीय जीवन साह फरार भएका हुन् । साहलाई झापा जिल्ला अदालतले १६ वर्षीया बालिकालाई जबरजस्ती करणी मुद्दाको आरोपमा पुर्पक्षका लागि भदौ ५ गते झापा कारागारमा चलान गरेका थिए । साह ओमसाई पाथीभरा अस्पताल भद्रपुरबाट आइतबार बिहान ३ बजेर ३७ मिनेटमा फरार भएको अस्पतालको सिसी टिभी क्यामराको फुटेजमा देखिन्छ । साहलाई उनीकी श्रीमतीले स्कुटर चढाएर भगाएको क्यामराको फुटेजमा प्रस्ट देख्न सकिन्छ । निमोनिया भएपछि साहलाई भदौ २५ गते बिहान मेची प्रादेशिक अस्पताल भद्रपुर लगिएको थियो । त्यहाँबाट थप उपचारको लागि ओमसाइ पाथीभरा अस्पतालमा रेफर गरिएको थियो । ओमसाइको दोस्रो तलको दुई नम्बर क्याबिनमा साह उपचारका लागि बसेका थिए । उनको सुरक्षाका लागि अस्पतालमै सहायक हवलदार र प्रहरी जवान गरी दुई जना सुरक्षाकर्मी खटाइएको थियो । साह फरार भएको बेला अस्पतालमा प्रहरीसँग लफडा परेको थियो । दुई प्रहरीमध्ये एकजनाले मादक पदार्थ सेवन गरेर एक नम्बर क्याबिन ढकढकाएपछि लफडा भएको थियो । सोही मौका छोपी साह फरार भएको अस्पताल स्रोतले जनाएको छ । साह फरार हुँदा हतकडी लगाएको थिएन । उनले श्रीमतीलाई पछाडि राखी स्कुटर आफै चलाएर गएका थिए । अस्पतालबाट कैदी फरार भएको घटना थाहा पाएलगतै जिल्ला प्रहरी कार्यालय झापा, वडा प्रहरी कार्यालय भद्रपुरको टोली उनको खोजी कार्यमा लागि परेका छन् । फरार भएका साह भद्रपुर ३ स्थित झोलुङ्गे पुल हुँदै मेचीपारि नाकाबाट भारततर्फ भागेको रहेछ । स्कुटरमा श्रीमान् श्रीमतीसँगै भाग्दै गर्दा त्यहाँ खटिएका सशस्त्र प्रहरीले समेत देखेका थिए । जिल्ला प्रहरी कार्यालय झापाका एसपी मिलन केसीका अनुसार अस्पतालमा उपचाररत रहेका बेला कैदी भागेको हो । उनको खोजीका लागि प्रहरी टोली परिचालन गरिसकेको उनले बताए । केहीदिन अघि मात्र इलाका प्रहरी कार्यालय बिर्तामोडका एकजना थुनुवा हतकडी फुस्काइ बिर्तासिटी अस्पताल बिर्तामोडबाट फरार भएका थिए । फरार भएको चार दिनपछि भदौ ८ गते उनी बिर्तामोड बसपार्कबाट पक्राउ परेका थिए ।"
काहुँडाँडाधरहरा खानेपानी आयोजनाका समस्या हटाउन मन्त्रालयले पहल गरिसकेको छ : मन्त्री यादव,"पोखरा : खानेपानी मन्त्री प्रदीप यादवले उपभोक्ताहरूले सामना गरिरहेका समस्याको समाधानका लागि सरकार तत्पर रहेको बताएका छन्। पोखरा महानगरपालिका११ स्थित काहुँडाँडा धरहरा खानेपानी आयोजना अवलोकनपछि स्थानीयहरूसँग छलफल गर्दै उनले सरकारले गुणस्तरीय र भरपर्दो सेवा दिन प्रतिबद्धता जनाउँदै ढिलासुस्तीको अन्त्य गर्न ठोस कदम चाल्ने जानकारी गराए। यसैगरी मन्त्री यादवले आयोजनामा देखिएका प्राविधिक समस्याहरूलाई सम्बोधन गर्न मन्त्रालयले आवश्यक पहल गरिसकेको बताएका छन्। उनले भने, 'काहुँडाँडा धरहरा आयोजनामा केही प्राविधिक चुनौतीहरू देखिएका छन्, त्यसको समाधानका लागि अर्थ मन्त्रालयसँग सहकार्य भइरहेको छ । सरकारले ढिलासुस्ती हुन नदिन हरेक सम्भव प्रयास गर्नेछ ।' मन्त्री यादवले आयोजनाको शीघ्र सम्पन्नताले काहुँडाँडाका बासिन्दाहरूलाई स्वच्छ र भरपर्दो खानेपानी उपलब्ध गराउने उल्लेख गर्दै मन्त्रालयले आयोजनालाई तीव्र गतिमा सम्पन्न गराउन हरेक कदम चाल्ने प्रतिबद्धता पनि व्यक्त गरे। त्यसै गरी मन्त्री यादवले पोखरा महानगरपालिका३० स्थित लेखनाथ खानेपानी उपभोक्ता संस्थाका पदाधिकारीहरूसँग छलफल गर्दै बिजुली दर छुटको विषयमा प्रधानमन्त्रीसँग छलफल गरेर समाधान निकाल्ने प्रतिबद्धता जनाए। कामको जिम्मा पाएका ठेकेदारहरूको ढिलासुस्तीप्रति आफू गम्भीर रहेको बताउँदै उनले सार्वजनिक खरिद प्रक्रियामा रहेका कमजोरीहरूलाई सुधार गर्न सरोकारवाला निकायहरूसँग निकट भविष्यमै छलफल गर्ने बताए। यसअघि मन्त्री यादवले जापान सरकारको सहयोगमा निर्माणाधीन पोखरा खानेपानी सुधार आयोजनाको निरीक्षण गरेका थिए। निरीक्षणका क्रममा उनले आयोजनाको प्रगति, चुनौतीहरू र आगामी योजनाहरूको जानकारी लिँदै ओभरहेड ट्याङ्की निर्माणमा देखिएका अवरोध हटाउन संस्कृति, पर्यटन तथा नागरिक उड्डयन मन्त्रालयसँग समन्वय भइरहेको जानकारी गराए। आजै मन्त्री यादवले पोखरा महानगरपालिकाका मेयर धनराज आचार्यसँग भएको छलफलमा पोखरा खानेपानी आयोजना सम्पन्नमा अवरोध बनेको पोखरा अन्तर्राष्ट्रिय विमानस्थलको विषयमा पनि आफू गम्भीर रहेको बताउँदै मन्त्री यादवले आवश्यक समन्वयका उपायहरूको खोजी गरिरहेको बताए। मन्त्री यादवले दुबै आयोजनालाई देशको प्रतिष्ठासँग जोडिएको उल्लेख गर्दै कुनै अवरोधबिना ती आयोजनाहरूलाई अघि बढाउनुपर्नेमा जोड दिए। उक्त आयोजनाको अनुगमनमा खानेपानी मन्त्रालयका सचिव ई प्रमीलादेवी शाक्य बज्राचार्य, खानेपानी तथा ढल व्यवस्थापन विभागका महानिर्देशक रामकुमार श्रेष्ठ, नेपाल खानेपानी संस्थानका अध्यक्ष गुनाखर भुसाललगायत विभिन्न अधिकारीहरूको सहभागिता रहेको थियो ।"
जथाभावी सडकले वातावरणीय असन्तुलन,"बुटवल : विकास भनेकै सडक। यस्तो भाष्यले संघदेखि स्थानीय तहको मुख्य जोड छ सडक निर्माण। तर, उनीहरूबीच कसले कुन सडक कसरी बनाउने भन्ने समन्वय छैन। जथाभावी सडक खन्ने र भत्काउने काम भएका छन्। अव्यवस्थित रूपमा जतासुकै खनिएका सडकले एउटा क्षेत्रमा मात्र असर गरेन्। त्यसको असर वातावरणीय क्षेत्रमा चौतर्फी देखिन थालेको छ। वातावरणविद्का अनुसार वातावरणीय प्रभाव मूल्यांकन बिनै खनिएका सडकले दीर्घकालीन असर गरिरहेको छ। नियमनकारी निकायले यसलाई रोक्न कुनै पहल गरेको देखिँदैन। यतिसम्म कि विकास निर्माण गर्ने विभिन्न निकायहरूबीच आपसमा समन्वय समेत छैन्। सडक कार्यालयले सडक खन्छ, त्यसलाई वनले रोक्छ। बाटो खन्दा खानेपानीका मुहान पुरिन्छन्, खानेपानीसँग समन्वय हुँदैन्। सिँचाइ गर्ने कुलोको नामै निसाना नरहने गरी बाटो बनाइन्छ। तर, सिँचाइसँग समन्वय हुँदैन। विद्युत्, सरसफाइ, ढल व्यवस्थापन लगायत क्षेत्रमा यी निकायहरूबीच समन्वय नहुँदा विकास निर्माणले समेत दीर्घकालीन रूप लिन सकेका छैनन्। यस्तो अवस्थामा करोडको मात्र होइन, अर्बौंका योजनाहरू प्रभावित बनरिहेका छन्। कैयौं योजनाहरू त समन्वय अभावकै कारण वर्षौदेखि अलपत्र अवस्थामा छन्। सडककै कारण बाढी र पहिरो, २५७ को मृत्यु पछिल्लो पाँच वर्षको तथ्यांक हेर्ने हो भने जथाभावी खनिएका सडक सञ्जालले लुम्बिनी प्रदेशभर विकराल समस्या निम्त्याएको छ। १२ वटै जिल्लाको तथ्यांक केलाउँदा पाँच वर्षको अवधिमा २ सय ५७ जनाको बाढी, पहिरो र डुबानबाट मृत्यु भएको छ। जसको मुख्य कारण अस्तव्यस्त रूपमा खनिएका सडक नै भएको सरोकारवालाहरूले प्रतिक्रिया दिएका छन्। आर्थिक वर्ष २०७६०७७ मा ५७ जना, २०७७०७८ मा ९० जना, २०७८०७९ मा ४९ जना, २०७९०८० मा ५३ जना र २०८००८१ मा ८ जनाको अकालमै ज्यान गएको छ। कुल १ सय २८ जना घाइते भएका छन्। ५ हजार ९ सय ८१ घरगोठमा क्षति पुगेको छ भने १ हजार ७ सय ४० घरधुरी विस्थापित भएका छन्। लुम्बिनी प्रदेश प्रहरी कार्यालय दाङका प्रहरी वरिष्ठ उपरीक्षक (एसएसपी) एवं सूचना अधिकारी माधवप्रसाद श्रेष्ठले जथाभावी सडक निर्माणकै कारण बाढी, पहिरोको समस्या दिनानुदिन विकराल बन्दै गइरहेको बताउँछन्। बाढी पहिरोले तुलनात्मक रूपमा तराईमा भन्दा पहाडमा मानवीय क्षति हुने गरेको छ, उनी भन्छन्, तराईमा उद्धार र राहतको काम पनि छिटो हुन्छ। तर, पहाडमा पुग्दापुग्दै क्षति भइसकेको हुन्छ। उनले उद्धारको क्रममा विभिन्न जिल्लाहरूमा पुग्दा बाढी पहिरोको कारण अस्तव्यस्त सडक सञ्जाल, अव्यवस्थित बसोबास, विपत्तिलाई बिर्सिहाल्ने नागरिकहरूको प्रवृत्ति, विपद् व्यवस्थापनमा हेलचेक्रयाइँ, सार्वजनिक जग्गा अतिक्रमण गरी बसोवास रहेको पाइएको बताए। सुरक्षा निकायको एक्लो प्रयासले मात्र प्राकृतिक विपत्तीलाई रोक्न नसकिने अनुभव सुनाउँदै उनले सबै क्षेत्रको चासो हुनुपर्ने विचार व्यक्त गरे। वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको कार्य थाल्नुभन्दा अगाडि त्यसको वातावरण मूल्यांकन गर्नुपर्छ, भनेको छ। तर, अधिकांश कार्यालयहरूले यो प्रक्रिया कर्मकाण्डीमा मात्र सीमित पारेका छन्। जसले दीर्घकालीन रूपमा असर पारिरहेको छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकारात्मक असर पार्छ।, डाविकास अधिकारी, सहप्रध्यापक, काठमाडौं विश्वविद्यालय,वातावरण इन्जिनियरिङ विभाग पहिरोले उठीबास चार वर्षअघि गुल्मीको इस्मा१ स्थित जुकेपानीमा घरमाथिबाट आएको पहिरोले घटनास्थलमै दुई बच्चाको ज्यान गयो। बसन्त सारुका १६ महिनाका छोरा सुरज सारु र ईश्वरी खत्रीकी छोरी ८ वर्षीया अपेक्षा खत्रीको पुरिएर मृत्यु भयो। घरमाथिबाट निर्माण गरिएको सडककै कारण पहिरो गएको स्थानीयले बताएका छन्। घर पुरिएपछि पहिरोपीडित बुटवल झरेका छन्। प्यूठान नगरपालिका९ स्थित बुढादेवी खोलामा बाढी आएपछि यसै साता ७ घरपरिवार विस्थापित भए। मल्लरानी गाउँपालिकास्थित मल्लरानीचुँजा जोड्ने दुई लेनको सडक निर्माण गर्दा पहिलोपटक यति ठूलो बाढी आएको स्थानीयले बताएका छन्। बाटो खन्दा तलका बस्तीमा हुने क्षतिको अनुमान गरिएन्, बाढीपीडित आत्मराम सुनारले भने, यहाँका नागरिकहरूसँग सल्लाह गर्नुपर्दथ्यो। जतासुकै सडक खन्ने तर त्यसबाट निस्किने ढुंगा, माटोलाई व्यवस्थापन नगर्दा बाढीको सिकार हुनपुग्यौं। सडक डिभिजन प्यूठानले दुई लेनको सडक बनाए पनि उक्त सडकमा सवारी त्यति गुड्दैनन्। आवश्यकताको पहिचानसमेत नगरी सडक निर्माण गरिएको बाढीपीडितहरूको गुनासो छ। टापुमा सडक छ तर गाडी गुड्दैनन्, ६० वर्षीय बोमबहादुर भण्डारीले भने, दिनहुँ सयौं गाडी गुड्ने सडकको अवस्था बेहाल छ तर फाट्टफुट्ट मोटरसाइकल गुड्ने ठाउँमा दुई लेनको सडक छ। यो कस्तो खालको विकासको मोडल हो ? बाढीले सिर्जनशील तारा इंग्लिस बोर्डिङ स्कुलमा समेत क्षति पुयाएको छ। तत्काल विद्यालयमा पढ्नै नमिल्ने गरी बाढीले असर गरेको बासुदेव गिरीले बताए। जतासुकै खनिएका सडककै कारण पछिल्लो समय बाढी र पहिरोसहित गम्भीर वातावरणीय प्रभावको सिकारमा नागरिकहरू पर्ने गरेका छन्। गुल्मी सत्यवती गाउँपालिका३ स्थित ठूलोलुम्पेकमा ५ वर्षअघि गएको पहिरोले १८ वटा घर विस्थापित भएका थिए। ३ सय ७ वटा घर उच्च जोखिममा छन्। चट्टान कमजोर र भिरालो क्षेत्र भएकाले एउटा पाटो झरेपछि त्यसले थिच्दैथिच्दै झरेको थियो। सडक निर्माणले गर्दा पहिरो झरेको देखिएको खानी तथा भूगर्भबाट खटिएको टोलीले बताएको छ। यस क्षेत्रमा बस्ती बसाउनसमेत जोखिम हुने भूगर्भको टोलीले निष्कर्ष निकालेको छ। पहिरो जाँदा त्यहाँ १३ जनाले ज्यान गुमाएका थिए। सयौं घर उच्च जोखिममा र एक हजारभन्दा बढी नागरिकहरू विस्थापित भएका थिए। पहिरोपीडित अधिकांश तम्घास, बुटवललगायत सहरमा बसाइँसराइ गरेका छन्। सुके पानीका मुहान अस्तव्यस्त रूपमा खनिएका सडकको सबैभन्दा बढी चपेटामा पानीका मुहानहरू परेका छन्। मुहान संरक्षण गर्नुको साटो उल्टै बाटोले पुरिएका मुहानले बस्तीमा खानेपानीको चरम समस्या निम्त्याएका छन्। लुम्बिनी प्रदेशसहित देशभर नै खानेपानीको समस्या दिन प्रतिदिन बढ्दै छ। मुहानहरू सुक्दै गए। डोजर लगाएर जथाभावी खनिएका सडकहरूले मुहानहरू विलिन हुँदै गएका छन्। बर्सेनि जंगलमा लाग्ने आगलागीले समेत पाइपलाइन र मुहानहरू चपेटामा परेका हुन्। वातावरण विद्का अनुसार वनजंगलमा लागेको आगोको असर खानेपानीमा तत्कालै देखिँदैन। तर, बर्सेनि त्यसले विकराल रूप लिँदै जाने गर्छ। मुहानहरू सुक्ने र नयाँ मुहानहरू नपलाउने समस्या वन मासेर खनिने सडक र आगलागीका कारण हो। नागरिकहरू स्वच्छ पानी पिउनु त धेरै टाढाको कुरा आधारभूत पानीको समेत पहुँचमा छैनन्। २०७८ सालको राष्ट्रिय जनगणना र केन्द्रीय तथ्यांक विभागका अनुसार देशभर १९ दशमलव १ प्रतिशत नागरिकहरूले मात्र सुरक्षित पानी पिउँछन्। ४१ प्रतिशत घरधुरीमा पानीका धारा नै छैनन्। कुवा, खोला र खुला आकाशको पानीको भरमा उनीहरूले जीवन जिउन बाध्य छन्। देशभर ५३ प्रतिशत घरधुरीले मात्र पानीका धारा प्रयोग गर्छन्। देशभर ९२ दशमलव ९ प्रतिशत नागरिकहरूमा आधारभूत खानेपानीको पहुँच पुगेको तथ्यांक छ। तर, उक्त संख्यामा पानीको पाइपलाइन पुगे पनि ती पाइपमा पानी झर्दैन्। त्यसमध्ये ५३ प्रतिशत पाइपमा मात्र पानी आउने गरेको तथ्यांक छ। करिब ४० वर्ष पुराना योजनाहरूसमेत अहिले सञ्चालनमा छन्। लुम्बिनी प्रदेशमा ९४ दशमलव १ प्रतिशत आधारभूत खानेपानी र १४ दशमलव ८ प्रतिशत मात्र मानिसहरूको पहुँचमा स्वच्छ पानीको पहुँच पुगेको तथ्यांक छ। सहरी विकास तथा खानेपानी मन्त्रालय लुम्बिनी प्रदेशका प्रवक्ता एवं सिनियर डिभिजनल इन्जिनियर गुणनिधि पोख्रेलले विकास निर्माण गर्ने कार्यालयहरूबीच प्रभावकारी समन्वय नहुँदा खानेपानीको समस्या उत्पन्न हुने गरेको अनुभव सुनाए। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन पनि सक्छ, उनले भने, त्यस विषयमा स्थानीय स्तरका जनप्रतिनिधीहरूसँग समन्वय गर्नुपर्छ। एउटा विकास गर्दा अर्को विनाश हुनु राम्रो होइन्। उनले नारायणगढ बुटवल सडक खण्ड र प्रदेशका ६ वटा पहाडी जिल्लाहरूमा यस्तो समस्या धेरै भइरहेको समेत जानकारी गराए। लुम्बिनी प्रदेशमा आर्थिक वर्ष २०८००८१ मा प्रदेश सरकारले १ हजार १ सय ५४ वटा र संघीय सरकारबाट हस्तान्तरण भएका ५ सय ४५ गरी कुल १ हजार ६ सय ९९ वटा योजनाहरू सञ्चालन भइरहेका छन्। सडककै कारण दिनहुँ वनजंगल मासिँदै छ। जंगल मात्र मासिएको छैन, त्यहाँ भएका चराचुरुंगीहरूको समेत बासस्थान खोसिएको छ। लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। १५ वर्षयता वन जंगल मासेर सडक विस्तार गर्ने क्रम बढ्दै गएको हो। केही ठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको पाइन्छ। भूक्षय, क्षयीकरण, बाढी । पहिरो लगायतको समस्या यसकै उपज हुन्। वन निर्देशक, वन निर्देशनालय, लुम्बिनी प्रदेश तीन दशकपछि बुटवलमा पानी पटकपटक बाढीपहिरोले क्षति पुयाएपछि अलपत्र परेको झुम्सा खानेपानी आयोजना बल्ल सम्पन्न हुने सुरसारमा छ। यो आयोजना सम्पन्न भएमा बुटवलमा हुँदै आएको व्यापक खानेपानी समस्या टर्ने निश्चित छ। आर्थिक वर्ष २०५२०५३ सालदेखि उक्त आयोजना थालनी गरिएको थियो। तर, बाढीपहिरोका कारण आयोजनाले गति लिन सकेको थिएन्। नेपाल खानेपानी संस्थान शाखा कार्यालय बुटवलअन्तर्गत पाल्पाको तिनाउ गाउँपालिका ३ र ४ स्थित झुम्साबाट पानी ल्याउनका लागि बुटवल खानेपानी सुदृढीकरण आयोजना कार्यालयसमेत स्थापना गरिएको छ। संस्थानका बुटवल शाखा प्रमुख मोहनदत्त भट्टका अनुसार आयोजनाको निर्माण कार्य अन्तिम चरणमा पुगेको छ। संभवतः बर्खा सकिएलगत्तै झुम्साको पानी बुटवलमा झार्छौं, भट्टले भने, पाइपलाइनको काम ९५ र ड्यामको इन्टेक निर्माणको काम शतप्रतिशत पूरा भइसक्यो। दिनहुँ मासिँदै वन सडककै कारण दिनहुँ वनजंगल मासिँदै छन्। जंगल मात्र मासिएको छैन, त्यहाँ भएका चराचुरुंगीहरूको समेत वासस्थान लुटिएको छ। वातावरण प्रभाव मूल्यांकनबिनै खनिएका सडकले यस्तो समस्या निम्त्याएको वन निर्देशनालय लुम्बिनी प्रदेशका वन निर्देशक दधिलाल कँडेल बताउँछन्। कँडेलका अनुसार लुम्बिनी प्रदेशभरि कुल ७ लाख ५० हजार हेक्टर क्षेत्रफल वन क्षेत्र छ। त्यसमध्ये २ लाख हेक्टर क्षेत्रफल राष्ट्रिय निकुञ्ज आरांक्ष क्षेत्रको हो। पछिल्लो १५ वर्षदेखि वन जंगल मासेर सडक विस्तार गर्ने क्रम बढ्दै गएको कँडेलको भनाइ छ। २०६४०६५ देखि सडक सञ्जालले गति लियो, उनले भने, अझ मुलुकमा संघीयता आइसकेपछि त त्यसलाई नियन्त्रण गर्नै नसकिने गरी जथाभावी सडक खनिए। गाउँगाउँमा सिंहदरबार पुगेपछि जनताको सहज पहुँच पुग्यो। विकास भनेकै सडक हो भन्ने आम नागरिकमा पयो। केही ठूलाठूला आयोजनाहरूमा वन, खानेपानी र सिँचाइ क्षेत्रको प्रभाव हेर्ने गरिए पनि गाउँगाउँका योजनाहरूमा बेवास्ता गर्ने गरिएको देखिएको उनको अनुभव छ। भूक्ष्य, क्षयीकरण, बाढीपहिरो लगायतको समस्या यसैकै उपज रहेको उनी सुनाउँछन्। इन्जिनियरहरूको डिजाइनबिना पनि सडक खनिएको देखिन्छ, उनले भने, कतिपय ठाउँमा त डोजर चालक नै इन्जिनियर बनेर सडक विस्तार गरेको पाइन्छ। यस्तो गरिनुहुँदैन। वातावरणीय प्रभाव र विकास निर्माणको कामलाई सँगसँगै जोडेर लैजानुपर्ने कँडेलको सुझाव छ। राज्यले बनाएका विद्यमान ऐन, नियमहरूलाई टेकेर मात्र विकास निर्माण गर्नुपर्ने उनी धारणा राख्छन्। बढ्यो बसाइँसराइ जताततै अस्तव्यस्त रूपमा खनिएका सडक निर्माणकै कारण बाढी, पहिरोको समस्या दिनानुदिन विकराल बन्दै गएको देखिएको छ। बाढी पहिरोले तुलनात्मक रूपमा तराईमा भन्दा पहाडमा मानवीय क्षति गराएको छ। पहाडमा पुग्दापुग्दै क्षति भइसकेको हुन्छ। बाढी, पहिरोको कारण अव्यवस्थित सडक सञ्जाल, अव्यवस्थित बसोबास, विपत्तिलाई बिर्सीहाल्ने प्रवृत्ति, विपद् व्यवस्थापनमा हेलचक्र्याइँ, सार्वजनिक जग्गा अतिक्रमण गरी बसोबास लगायतका चुनौती देखिएका छन्। माधवप्रसाद श्रेष्ठ, प्रहरी वरिष्ठ उपरीक्षक (एसएसपी) एवं सूचना अधिकारी, लुम्बिनी प्रदेश प्रहरी कार्यालय दाङ गाउँमा पुगेको सडकले मात्र मानिसहरू गाउँमा नबस्दो रहेछन्। बाटो त आयो तर पानी मास्यो। खानेपानीकै चरम समस्या झेल्न नसकेर कतिपय गाउँका नागरिकहरू गाउँ छाडेर सहर झरेका छन्। स्थानीय सरकार आइसकेपछि पनि बसाइँसराइ रोकिएको छैन। विकास गाउँमा पुग्यो तर जनता सहर झरिरहेका छन्। गाउँमा भनेजस्तो सुविधा छैन्। पानीकै लागि कति संघर्ष गर्नुपर्छ, इस्मा गाउँपालिका४ खग्रेटा गुल्मीकी ४१ वर्षीय टीकाकुमारी कार्कीले भनिन्, पुस्तौंदेखिको खानेपानी समस्या गाउँमा ज्युँका त्युँ छ। उनले गाउँपालिका स्थापना भइसकेपछि पनि खानेपानीको समस्या अझै नसुल्झिएको प्रतिक्रिया दिइन्। बाटोलाई मात्र विकास ठान्दा अरू विकास निर्माणका कामहरू ओझेलमा पर्ने गरेको त्यहाँका स्थानीय नागरिकहरू सुनाउँछन्। गर्दैनन् वातावरण प्रभाव मूल्यांकन वातावरण संरक्षण ऐन, २०७६ र वातावरण संरक्षण नियमावली ०७७ ले कुनै पनि विकास निर्माणको काम थाल्नुभन्दा अगाडि त्यसको वातावरण मूल्यांकन गर्नुपर्ने प्रावधान बनाएको छ। आयोजनाहरूको प्रकृतिअनुसार तीन तरिकाले वातावरणको मूल्यांकन हुने गर्छ। साना योजनाहरूको संक्षिप्त वातावरणीय अध्ययन, मझौला योजनाहरूको प्रारम्भिक वातावरणीय परीक्षण र ठूला योजनाहरूको वातावरणीय प्रभाव मूल्यांकन (आईई) गरिन्छ। जुनसुकै तहको सररकाले पनि आफ्नो क्षेत्रमा विकास निर्माणका योजनाहरू सञ्चालन गर्नुपूर्व वातावरणीय मूल्यांकन गर्नैपर्छ। यो कानुनी व्यवस्था हो, काठमाडौं विश्वविद्यालयका वातावरण इन्जिनियरिङ विभागमा कार्यरत सहप्रध्यापक डाविकिास अधिकारी भन्छन्, तर अधिकांश कार्यालयहरूले यो प्रक्रिया कर्मकाण्डीमा मात्र सिमित पारेका छन्। जसले दीर्घकालीन रूपमा असर पारिरहेको छ। एउटा क्षेत्रमा गरिएको विकास निर्माणले अर्को क्षेत्रमा प्रत्यक्ष प्रभाव नपारोस् भन्नका लागि त्यसको प्रभाव मूल्यांक गर्नुपर्ने व्यवस्था गरिएको उनको भनाइ छ। कम्तीमा एक महिनादेखि बढीमा दुईतीन वर्ष अवधि लगाएर वातावरणको अध्ययन, परीक्षण र प्रभाव मूल्यांकन गरिने प्रावधान रहेको उनले सुनाए। महालेखा परीक्षकको डरले मात्र कागजमा वातावरणीय प्रभाव मूल्यांकन गर्ने गरिएको पाइन्छ, अधिकारी भन्छन्, विकासले समाजमा सकरात्मक प्रभाव पार्छ वा नकारात्मक भन्ने कुराको एथेष्ट चित्र त्यसले देखाउँछ। जसले दिगो विकासमा सघाउ पुयाउँछ। त्यसैले पनि यसको व्यवहारतः कार्यान्वयन गर्नै पर्छ। वातावरणीय प्रभाव मूल्यांकनबिना थालिएका विकास निर्माणका योजनाहरूले जलवायु परिवर्तनसँगै मानिसको आर्थिक एवं सामाजिक विकासमा समेत नकरात्मक असर पार्ने डाअधिकारीले धारणा राखे। अध्ययन बिनाका सडक बाधक खानी तथा भूगर्व विभाग, पहिरो अनुसन्धान शाखामा कार्यरत डासुचिता श्रेष्ठले गाउँगाउँमा अध्ययनबिना खनिएका सडक नै बाढी पहिरोलगायत जलवायु परिवर्तनको अवसर बनिरहेको प्रतिक्रिया दिइन्। सडक बनाउँदा जमिन कमजोर बन्दै गएको छ, उनले भनिन्, अव्यवस्थित सहरी बसोबासले पनि बाढीपहिरोको जोखिम निम्त्याएको हो। बसाइँसराइसमेत अर्को समस्याका रूपमा आएको उनी बताउँछिन्। गाउँमा मानिसहरू नहुँदा जमिनहरू बाझिएका छन्। बाँझो जमिनमा सिँचाइको कुलो जहाँ पायो त्यही जान्छ। सही ठाउँमा पानी नबग्दा त्यसले निम्त्याउने भनेको बाढी पहिरो नै हो। सरोकारवाला निकायलाई अध्ययन, अनुसन्धानपछि मात्र सडक लगायतका विकास निर्माणहरू सञ्चालन गर्नुपर्ने उनले सुझाव दिइन्। विकास निर्माण गर्ने कार्यालयहरूबीच प्रभावकारी समन्वय छैन। माथी बाटो खन्दा तल पानीका मुहानहरू छन् भन्ने कुरा निर्माण व्यवसायीलाई थाहा नहुन सक्छ। त्यस विषयमा स्थानीय स्तरका जनप्रतिनिधिहरूसँग समन्वय गर्नुपर्छ। एउटा विकास गर्दा अर्को विकास हुनु राम्रो मानिँदैन। गाउँघरमा अचेल परम्परागत खानेपानीका मुहानहरू भेटाउनै मुस्किल छ। गुणनिधि पोख्रेल, सिनियर डिभिजनल इन्जिनियर एवं प्रवक्ता, सहरी विकास तथा खानेपानी मन्त्रालय लुम्बिनी डोजर चालक नै इन्जिनियर स्थानीय तहका कतिपय सडक निर्माणहरू प्राविधिक मूल्यांकनबिना हुने गरेको पाइन्छ। सडक खन्ने साँचो डोजर चालककै हातमा हुन्छ। त्यही साँचोलाई उनीहरूले आफू अनुकूल प्रयोग गर्ने गरेको देखिन्छ। प्राविधिक वा इन्जिनियरहरूले गरेको इस्टिमेटलाई उनीहरूले वेवास्ता गर्छन्। लुम्बिनी प्रदेशका १ सय ९ वटा स्थानीय तहमध्ये करिब ६० प्रतिशत पालिकाहरूले डोजर, एक्साभेटर खरिद किनेका छन्। उनीहरूले निर्माण गर्ने सडक सञ्जालमा प्राविधिक स्टिमेटअनुसार हुने गरेको पाइँदैन्। वडा अध्यक्ष, वडा सदस्य लगायतको निर्देशनमा डोजर चालकहरूले आफू अनुकूल सडक खन्छन्, जसले गर्दा हिउँमा खनिएका सडकले बर्खाभरी विपत्ति लिएर आउँछन्। विपद् परेपछि तँछाडमछाड, अरू बेला छैन पूर्वतयारी घरदैलोको सरकार स्थापना भएको सात वर्ष बितिसक्दा पनि विपद्को पूर्व तयारी गरिएको छैन्। विपद् जोखिम न्यूनीकरण तथा व्यवस्थापनसम्बन्धी कानुनले स्थानीय तहको विपद् व्यवस्थापन कानुन र कार्ययोजना बनाउने जिम्मा स्थानीय सरकारलाई नै दिएको छ। यस्तो कानुन र कार्ययोजना बनाउन संघीय गृह मन्त्रालयले स्थानीय निकायलाई निर्देशन पनि दिएको छ। तर, स्थानीय सरकार कानमा तेल हालेर बसेका छन्। उनीहरू पहिरोले गाउँ सखाप पारेका बेला मात्र जाग्छन्। जनताले दबाब दिएपछि बल्ल स्थानीय सरकार चासो देखाएर काम गरेजस्तो गर्छन्। समिती भने गठन भएका छन्। कानुनले प्रत्येक स्थानीय तहमा विपद् व्यवस्थापन कोष समेत खडा गर्न भनेको छ तर लुम्बिनी प्रदेशका अधिकांश पालिकाहरूले कोष बनाउनतिर ध्यान दिएका छैनन्। विपद् व्यवस्थापनका सामग्रीहरू खदिरमा भने उनीहरूको चासो देखिएको छ। सामान खरिदमा आर्थिक चलखेल गर्न सकिने भएपछि यसतर्फ ध्यान गएको हुनसक्ने नागरिक समाजका अगुवाहरूले टिप्पणी गरेका छन्। बजारमा पाइने तयारी सामग्री खरिद गरेर उनीहरूले स्टोरमा थन्काएका छन्। नागरिकहरूको नजरमा विपद् आएपछि मात्र सरकारका प्रतिनिधिहरू राहत वितरण गर्न लाग्छन्। त्यो पनि सस्तो लोकप्रियताका लागि मात्र। काम नगर्नेलाई कारबाही विपद् जोखिम न्यूनीकरण तथा व्यवस्थापन ऐन् २०७४ ले तोकेको कुरा पालना नगरेमा कार्यान्वयन गर्ने निकायलाई सजायको व्यवस्थासमेत तोकेको छ। ऐन कार्यान्वयन गर्ने सम्बन्धमा जारी भएका आदेश वा निर्देशन पालना नगरेमा ५० हजार रुपैयाँसम्म जरिबाना हुने ऐनमा उल्लेख छ। जिल्लाहरूमा प्रमुख जिल्ला अधिकारी, स्थानीय तहमा सम्वन्धित तहका प्रमुख र वडामा वडा अध्यक्षको संयोजकत्वमा विपद् व्यवस्थापन समिति गठन गरेर पूर्वतयारीसम्बन्धी योजना बनाउनुपर्ने ऐनमा लेखेको छ।"
"टीकापुरको एलएल मेडिकलमा सुई लगाए लगत्तै महिलाको मृत्यु, सञ्चालक प्रहरी नियन्त्रणमा","टीकापुर : कैलालीको टीकापुरस्थित एलएन मेडिकलमा सुई लगाएको केहीबेरमै एक महिलाको मृत्यु भएको छ । शनिवार साँझ ६ बजेको समयमा उपचारका लागि आएकी जोशीपुर गाउँपालिका१ की ६८ वर्षीया सञ्चुरिया चौधरीको सुई लगाए लगत्तै मृत्यु भएको हो । इलाका प्रहरी कार्यालय टीकापुरका प्रमुख डिएसपी विश्व अधिकारीले दिएको जानकारी अनुसार टाइफाइडको उपचारका लागि आएकी सञ्चुरियालाई मेडिकल सञ्चालक हरि चौधरीले सुई लगाए लगत्तै मृत्यु भएको थियो । मृत्यु भएसँगै सञ्चालक चौधरीलाई इलाका प्रहरी कार्यालय टीकापुरले नियन्त्रणमा लिएको डिएसपी अधिकारीले बताए । हामीले हिजो साँझ नै सञ्चालकलाई नियन्त्रणमा लिएर अनुसन्धान सुरु गरेका छौं, डिएसपी अधिकारीले भने, उपचारका लागि हिंडेर आएकी सञ्चुरियाको सुई लगाए लगत्तै ज्यान गएको थियो । मृतक सञ्चुरियाकी छोरी रिमा चौधरीले जोशीपुरबाट दिउँसो एक्लै टीकापुरस्थित छोरीको घर पुगेकी उनलाई मेडिकलमा उपचार गर्न ल्याएकी थिइन् । ज्वरो नाप्नु भयो, प्रेसर चेक गर्नुभयो, पर्चामा प्रेसर समेत लेखेर ठीकै छ भन्नु भएको हो, छोरी रिमाले भनिन्, टाइफाइडको सुई लगाउनु पर्छ भनेर सुई लगाउनु भयो, एकैछिनमा त आमाको ज्यान गयो । सुई लगाएर ज्यान गएपछि आफू आक्रोशित भएको उनले बताइन्। सञ्चालक चौधरी आफैं इलाका प्रहरी कार्यालय पुगेका हुन् । जोशीपुरबाट हिँडेर आएकी आमाको एक मिनेटमै ज्यान गएको छ, रिमाले भनिन्, मेडिकल सञ्चालकको लापरवाहीले अनाहकमा ज्यान गुमाउनु पर्यो, सञ्चालकलाई कारवाही हुनैपर्छ । सञ्चुरियाको ज्यान गएपछि स्थानीयहरू आक्रोशित भएका छन् । यसअघिसमेत उक्त मेडिकलमा दुई जना बिरामीको उपचारका क्रममा सुई लगाए लगत्तै ज्यान गएको थियो । उपचारका क्रममा महिलाको ज्यान गएको एलएन मेडिकल ।"
त्रिशूलीमा मालबाहक ट्रक खस्यो,चितवन :मालबाहक ट्रक त्रिशूली नदीमा खसेको छ । नारायणघाट मुग्लिन सडक खण्डको २५ किलो भन्ने ठाउँमा सडकबाट ट्रक त्रिशूली नदी किनारमा खसेको हो। सिमराबाट खाने तेल बोकेर काठमाडौं जाँदै गरेको ना ६ ख ६२८३ नम्बरको ट्रक भरतपुर महानगरपालिका २५ किलोमा सडकबाट खसेर त्रिशूलीमा पुगेको जिल्ला प्रहरी कार्यालय चितवनका प्रवक्ता भेषराज रिजालले जानकारी दिए । घटनाको पूरा विवरण आउन बाँकी छ ।
जुवा खालबाट गाउँपालिकाका पूर्वअध्यक्षसहित ९ जना पक्राउ,"विराटनगर : मोरङको ग्रामथान गाउँपालिका४ कटहरामा लामो समयदेखि संचालित जुवा खालमा प्रहरीले शनिबार राति छापा हानेको छ । जुवा खालबाट ग्रामथान गाउँपालिकाका पूर्वअध्यक्षसहित ९ जनालाई पक्राउ गरिएको प्रहरीले जनाएको छ । जुवा खेल्दै गर्दा राति ८ बजेतिर पक्राउ परेकाहरूबाट १८ लाखभन्दा बढी नगद बरामद भएको छ । कटहराको बाँसघारीभित्र लामो समयदेखि अवैध जुवा खाल चलिरहेको थियो । खालमा मधेस प्रदेशको महोत्तरी, कोशी प्रदेशकै धरान, दमक, दुहबी लगायतका स्थानमा घर भएकाहरू पनि जुवा खेल्न पुग्ने गरेका थिए । जुवा खेलिरहेका ग्रामथानका पूर्वअध्यक्ष ग्रामथान४ का ५९ वर्षीय शिवनारायण माझी, महोत्तरीको गौशाला नगरपालिका१ का ४५ वर्षीय महेश साह, सुनसरीको धरान उपमहानगरपालिका१५ का ४५ वर्षीय युवक राई, दुहबी नगरपालिका६ का ४५ वर्षीय जयकिशोर साह, झापाको दमक नगरपालिका१० का ४६ वर्षीय ऋतुवर्ण नेम्वाङ, मोरङको सुन्दरहरैँचा नगरपालिका१ का ५० वर्षीय जनककुमार मास्के, ३२ वर्षीय प्रताप राई, ग्रामथान४ का ५५ वर्षीय अहिलाल माझी र लेटाङ नगरपालिका९ का ३८ वर्षीय लोकनाथ सापकोटा पक्राउ परेका हुन् । पक्राउ पर्नेमध्ये शिवनारायण २०७४ सालको स्थानीय तह निर्वाचनमा नेकपा (एमाले)का तर्फबाट ग्रामथान गाउँपालिकाको अध्यक्ष निर्वाचित भएका थिए । पक्राउ पर्ने अन्य व्यक्ति पनि प्रतिष्ठित र धनाड्यहरु रहेको प्रहरीले जनाएको छ । इलाका प्रहरी कार्यालय हरैँचा तथा बेलबारी, जिल्ला प्रहरी कार्यालय मोरङ र कोशी प्रदेश प्रहरी कार्यालय विराटनगरबाट खटिएको संयुक्त टोलीले जुवा खालमा छापा हानेको थियो । लामो समयदेखि जुवा खाल चलिरहेको विशेष सूचनाका आधारमा नियन्त्रणमा लिन कोशी प्रदेश प्रहरी प्रमुख डीआईजी चन्द्रकुवेर खापुङ र मोरङ प्रहरी प्रमुख एसपी नवराज कार्कीले संयुक्त रूपमा टोली परिचालन गरेका थिए । जुवा खाल आसपासमा केही समयदेखि निगरानी बढाएको प्रहरी छापा हान्ने उपयुक्त समयको पर्खाइमा थियो । पक्राउ परेकाको साथबाट र जुवा खालबाट १८ लाख ५१ हजार ५ सय रूपैयाँ नगद, १६ थान कौडा, १२ बुक तास, पाडर, पैसा राख्न प्रयोग गरिने काठको बाकस, झोला, १५ वटा मोबाइललगायत बरामद भएको एसपी कार्कीले बताए । उनका अनुसार जुवा खालबाट १७ लाख २९ हजार ५ सय र पक्राउ परेकाको साथबाट १ लाख २२ हजार रूपैयाँ बरामद भएको हो । इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले पक्राउ परेकाहरूमाथि थप अनुसन्धान गरिरहेको छ । उनीहरूमाथि मुलुकी अपराध संहिता, २०७४ अनुसार कानुनी कारबाही अघि बढाउने प्रहरीको तयारी छ । प्रहरीलाई छलेर ग्रामथानको कटहरास्थित बाँस झ्याङभित्र केही वर्षयता नियमित जुवा खाल संचालन गरिँदै आएको थियो । बाँसघारीभित्र व्यवस्थित हिसाबमा जुवा खाल कसले संचालन गरेको थियो भनेर पत्ता लाग्न बाँकी छ । तर, उक्त खाल बाह्रमासे जुवा खालका रूपमा परिचित थियो । प्रहरीले लामो समयदेखि नियन्त्रणमा लिने प्रयास गरिरहे पनि सम्भव हुन सकिरहेको थिएन । प्रहरीका अनुसार जुवा खाल वरपर निगरानी गर्नका लागि खाल संचालकले तेतरिया बजारलगायतका विभिन्न स्थानमा पैसा दिएर मानिस खटाउने गरेका थिए । प्रहरी आउनसाथ निगरानीमा खटिएका व्यक्तिहरूको सूचनामार्फत जुवा खाल उठाएर जुवाडेहरु भाग्ने गरेका थिए । यसअघि पनि प्रहरीले जुवा नियन्त्रणमा लिने प्रयास गरेको थियो । तर, प्रहरीलाई परै देख्नासाथ खालबाट फरार भएका कारण जुवाडे पक्राउ परेका थिएनन् । एसपी कार्कीका अनुसार शनिबार राति भने अर्कै बाटो प्रयोग गरेर पुगेको प्रहरी टोली छापा हानेर जुवा खेलिरहेकाहरुलाई ठूलो रकमसहित पक्राउ गर्न सफल भएको हो । छापा हान्ने क्रममा केही व्यक्ति फरार भएको र उनीहरुको खोजी भइरहेको प्रहरीले जनाएको छ । प्रहरीका अनुसार जुवा खाल कसले संचालन गरिरहेको थियो भन्ने यकिन गर्ने काम भइरहेको छ । घरमा भएको भए घरधनी पक्राउ पर्थे । बाँस झ्याङमा भएकाले कसले संचालन गरेको थियो भनेर खुलाउन गाह्रो भइरहेको छ । पक्राउ परेकाहरुले केही बताउन मानेका छैनन्, एसपी कार्कीले भने, आफैं मिलेर खेलेको हो मात्रै भन्छन् । बाँकी कुरा अनुसन्धानपछि खुल्दै जान्छ । यस विषयमा विस्तृतमा अनुसन्धान अघि बढाइएको छ ।"
पर्यटकको चहलपहलले बढायो स्थानीयको आयआर्जन,"गुलरिया : पश्चिम तराईकै पर्यटकीय गन्तव्य बर्दिया राष्ट्रिय निकुञ्जमा पर्यटकको संख्या बढेको छ। बाघलगायत जैविक विविधता हेर्नकै लागि निकुञ्जमा पर्यटकको चहलपहल बढेसँगै कोभिडपछि निराश बनेको पर्यटन क्षेत्रमा आशा पलाएको छ। निकुञ्जमा पर्यटक बढेपछि पर्यापर्यटनमार्फत राजस्वमा पनि वृद्धि भएको छ। आर्थिक वर्ष २०७९८० को तुलनामा गत आर्थिक वर्षमा बर्दिया राष्ट्रिय निकुञ्जमा पर्यटकको संख्या बढेको छ। २०७९८० मा आन्तरिक, सार्क र विदेशी पर्यटक गरी २४ हजार ३ सय २४ पर्यटकले निकुञ्ज अवलोकन गरेकोमा गत वर्ष स्वदेशी, सार्क र विदेशी गरी २६ हजार १ सय ३१ पर्यटक निकुञ्ज भित्रिएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। पर्यटकको संख्या वृद्धि भएसँगै निकुञ्जले प्रवाह गर्ने सेवालगायत पर्यटकीय पूर्वाधारहरू निर्माणलाई जोड दिएको छ। संरक्षण अधिकृत वाग्लेले थपे, जंगल वाक, जंगल ड्राइभका लागि वनपथ निर्माण, मचान निर्माण, कोर एरिया व्यवस्थापनका कार्यहरू भएका छन्। निकुञ्जभित्रको पूर्वाधारसँगसँगै पर्यटकको बासका लागि होटल, होमस्टेलगायतका आवासहरू व्यवस्थापन गर्न जरुरी छ। बर्दियामा पर्यटकको चहलपहल उत्साहजनक भएको उनको भनाइ छ। पर्यटक बढेसँगै पर्यटकीय होटलहरूमा स्थानीय उत्पादन खपत हुँदा स्थानीयको आयआर्जनमा समेत टेवा पुगेको छ। बर्दियामा आउने पर्यटकहरू बाघ हेर्न र स्थानीय थारु संस्कृतिसँगै परिकारहरू खान रुचाउँछन्। बर्दियाको अनुपम जैविक विविधता देखेपछि विदेशी पर्यटकहरू आश्चर्य मान्ने गरेको गैंडा क्याम्पका सञ्चालक रामजी थापा बताउँछन्। निकुञ्ज क्षेत्रमा पर्यटकीय होटलहरूलगायत धेरै होमस्टेहरू भएकाले पर्यटकलाई आवासीय समस्या छैन। निकुञ्ज बाहिर यातायातलगायत सडक पूर्वाधारहरू पर्याप्त नहुँदा पर्यटकहरू महँगो यात्रा गर्न बाध्य हुने गरेको राइनो लजका पर्यटन व्यवसायी गोविन्द अधिकारीको भनाइ छ। पर्यटकीय चाप राम्रो हुँदा होटलका प्याकेजहरू पनि पर्यटक मैत्री छन्। तर सडक पूर्वाधारको अवस्थाले समस्या पारेको उनले बताए। बर्दिया राष्ट्रिय निकुञ्ज पश्चिम तराईकै प्राकृतिकले भरिपूर्ण अनुपम पर्यटकीय गन्तव्य रहेको बर्दिया राष्ट्रिय निकुञ्जभित्रका प्रकृति पथ प्रर्दशक अनुराम चौधरी बताउँछन्। दुर्लभ वन्यजन्तुसँगै यहाँको थारू कला, संस्कृति, भेषभूषा एवं परिकार पर्यापर्यटनको महत्त्वपूर्ण आधार हो। अधिकांश विदेशी पर्यटकहरू जंगलमा हिँडेरै अवलोकन गर्न रुचाउँछन्। अन्य देशका पर्यटकहरू सफारी रोज्छन्। उनले भने, जंगलमा डँढेलो लागेको अवस्थाबाहेक अन्य समयमा पर्यटकहरू जंगलभित्र रमाइलो मान्छन्। विशेष गरी भाले लाग्ने बेला, गर्मी र शीत पर्ने बेलामा निकुञ्जमा बाघ हेर्न पाइन्छ। पर्यापर्यटनबाट बढी राजस्व पश्चिम तराईकै पर्यटकीय गन्तव्यको रूपमा रहेको बर्दिया राष्ट्रिय निकुञ्जले गत वर्ष पर्यापर्यटनबाट सबैभन्दा बढी राजस्व संकलन गरेको छ। वनपैदावार, काठदाउरा बिक्री, गैरकाष्ठ वनपैदावार, दण्ड सजायलगायत अन्य शीर्षकमा राजस्व उठाउँदै आएको निकुञ्जले कुल राजस्व असुलीको आधाभन्दा बढी राजस्व पर्यापर्यटनबाट संकलन गरेको छ। निकुञ्जले सबैभन्दा बढी पर्यापर्यटनबाट राजस्व असुली गरेको छ।"
"लुक्दै समात्छन् ट्राफिक प्रहरी, हुत्तिँदै भाग्छन् चालक","काठमाडौं : एयरपोर्टदेखि तीनकुनेतिर आउँदै हुनुहुन्छ भने प्रायजसो सिनामंगल पीपलबोट चोकछेउमा लुकेर बसेका ट्राफिक प्रहरी भेट्नुहुन्छ। सडकको बायाँतिर रुखमुनि एकजना स्पिड चेक गर्ने मेसिन लिएर बसेका हुन्छन्। अरू सवारीचालक पक्रिन तम्तयार हुन्छन्। जब कुनै सवारीसाधन तीव्र गतिमा आयो कि, एक्कासि सिट्टी फुक्दै ट्राफिकहरू सडकमा आउँछन्। अनि, भागाभाग चल्छ। कोही, प्रहरी छल्दै अत्तालिँदै भाग्छन् त, कोही चालक फन्दामा पर्छन्। प्रहरी र चालकबीचको घम्साघम्सीले सडकमा रमिता नै चल्छ। कुनै दिन त्यहाँ ट्राफिक भेटिएनन् भनेर चालकहरू ढुक्कले सवारी चलाउँछन्, अनि गैरीगाउँ पेट्रोलपम्प नजिक चेकिङमा पर्छन्। अनि, उही रमिता देखिन्छ। प्रहरीबाट भाग्नेहरू यसरी सवारी हुइँक्याउँछन् कि, कुनै पनि बेला दुर्घटना का सम्भावना रहन्छ।  कलंकीबाट बल्खुतिर जाँदै हुनुहुन्छ भने परीक्षा नियन्त्रण कार्यालयनजिकै तपाईं स्पिड चेकिङमा पर्नुहुन्छ। कलंकीबाट जाँदा पनि सीधै नदेखिने र बल्खुबाट आउँदा पनि सीधा नदेखिने बीचको सडक किनारमा ट्राफिक प्रहरी भेट्न सक्नुहुन्छ। याडरगन बोकेर उभिएका प्रहरी प्रायः तीव्र गतिमा आएका सवारीसाधन समाउने ध्याउन्नमा हुन्छन्। तीव्र गतिमा सवारी हुइँक्याएका चालकहरू चेकिङ देख्नासाथ अत्तालिँदै सवारी फर्काउँदा कंलकी भाटभटेनी नेरै उभिएका ट्राफिक प्रहरीको फन्दामा पर्छन्। प्रायःजसो कलेज जाँदै गरेको विद्यार्थी, अफिस जाँदै गरेका कर्मचारी तथा व्यक्तिगत कामका लागि बाहिरिएका व्यक्तिहरू प्रहरीको फन्दामा पर्छन्। प्रतिकिलोमिटर ५० भन्दा बढीको गतिमा सवारी हाक्ने जोकोही कारबाहीमा पर्ने गर्छन्। करिब दुई किलोमिटर लामो कलंकी बल्खु सडक यात्रा गर्नेहरू चार ठाउँमा प्रहरी चेकिङमा पर्छन्। चार ठाउँमा प्रहरी चेकिङ हुने गरे पनि यो सडकमा हुने दुर्घटना भने घट्न सकेको छैन। कहिले बसको ठक्करबाट, कहिले टिपर, ट्रकले ठक्कर दिएर यहाँ दुर्घटनामा मान्छे मरिरहेकै हुन्छन्। केही महिनाअघि यही बाटोमा पर्ने सीता पेटोलपम्प छेउ बसले ठक्कर दिँदा यात्रुसहित पठाओ चालक गरी दुई जनाकै मृत्यु भएको थियो।  यस्तै अवस्था छ रिंगरोडमा पर्ने नख्खु चोकको पनि। सडकमै राखिएको स्पिड चेकिङ याडर गनको निसानामा परी धेरै सवारीसाधनहरू कारबाहीमा परेका छन्। गल्ती गरेर कारबाहीमा पर्नु त सामान्य नै मान्नुपर्ला तर चेकिङको डरमा अत्तालिएर भाग्दा हुने दुर्घटना भने कहालिलाग्दो छ। कारबाहीको डरमा तीव्र स्पिडमा भागेको सवारीसाधनले अन्य स्थानमा गएर पैदलयात्रुलाई ठक्कर दिने र दुर्घटनामा पर्ने जोखिम हुन्छ।  उपत्यकाको सडकमा घरबाट निस्किएर आधा घण्टामात्रै सवारी चलाउनुपर्छ। कम्तीमा दुईदेखि तीन ठाउँमा ट्राफिक चेकिङमा पर्नुहुन्छ। कतै सडकको छेउमा छेलिएर त कतै घुम्तीमा सवारी चेकिङ चलिरहन्छ। स्पिड टेस्टको बहाना होस् या सवारीचालक अनुमतिपत्र जाँचको बहानामा होस् वा ट्राफिक नियमको पालनाको बहानामा होस् सडकमा चेकजाँच देखिन्छ। अहिले त सीसीटीभी र याडर गन प्रयोग गरेर पनि सवारी चेकजाँच गर्ने गरिन्छ।  केही दिनअघि भक्तपुरमा ट्रकको ठक्करबाट स्कुटर चालकको मृत्यु भयो। उनको मृत्युपश्चात् ट्राफिक चेकिङको कारण स्कुटर चालकको मृत्यु भएको भन्दै व्यापक विरोध भयो। स्थानीयको भीडले ट्राफिक प्रहरीसमेत कुटिए। तर, घटनापछि सार्वजनिक भएको दुर्घटनाको भिडियोमा ट्राफिक चेकिङमा स्कुटर रोकेको भने देखिएन।  पूर्वसचिव भीम उपाध्यायले सामाजिक सञ्जालमा दुर्घटनाको मुख्य कारण अस्तव्यस्त सडक नै रहेको बताएका छन्। उनले सामाजिक सञ्जालमा लेखेका छन्, सवारी दुर्घटनाको एक प्रमुख कारण सडकमा प्रहरीले राख्ने अवरोधहरू हो। हरेक किमिमा गाडी रोक्ने, बेरियर राख्ने, केरकार गर्ने गरेर चालकको समय बर्बाद गरिदिने र यो समय रिकभर गर्न र समयमा गन्तव्य पुग्ने चालकले गाडी स्पिड गर्नुपर्ने बाध्यता छ। रातिदिउँसो नदेखिने गरी ठाउँ कुठाउँमा बेरियरहरू राखिएका हुन्छन्। एक जिल्लाभित्र दर्जनौं बेरिएर तेर्साएर चिल्ला स्तरीय सडकहरू कुरूप बनाउने काम प्रहरीको नै हो। उपत्यका ट्राफिक प्रहरी महाशाखाका प्रवक्ता विश्वराज खड्काका अनुसार उपत्यकामा हुने दुर्घटना हरेक दिन बढिरहेको छ। दुर्घटनाबाट धेरै जनधनको क्षति पनि भएको छ। दुर्घटनामा घाइते भएका व्यक्तिको अवस्था झन् खराब छ। दुर्घटना न्यूनीकरण गर्नकै लागि आवश्यक मात्रामा ट्राफिक चेकिङ गरिएको हो। सडकमा यात्रा गर्दा होस् या सवारी चलाउँदा ट्राफिक नियम मान्ने हो भने दुर्घटनाको जोखिम कम हुने खड्काको तर्क छ। प्रवक्ता खड्का भन्छन्, ट्राफिक चेकिङमा कडाइ गर्नु प्रहरीको रहर नभएर बाध्यता हो। संयमित चालक निकै कम छन्। दुर्घटना गराएर भाग्ने, चोरेका सवारी चलाउने, कागजपत्रबिना नै सवारीसाधन सडकमा हुइँक्याउने र ओभरस्पिडमा सवारी हाँक्ने तथा मापसे, लापसे गरेर सवारी चलाउनेजस्ता कार्य बढ्दै गएकाले चेकिङमा कडाइ गरिएको हो। झाडीमा लुकेर प्रहरीले सवारी चेकजाँच गर्छन् नि भन्ने प्रश्नमा प्रवक्ता खड्का भन्छन् कहीँ कतै लुकेर हैन, मेन चोक, नाका र मुख्य सडकहरूमा सवारी चेकजाँच हुने गर्छ। पछिल्लो समय अति आवश्यक बाहेक मुख्य सडकमा बिहान र दिउँसोको चेकिङ हटाइएको ट्राफिक महाशाखाले जानकारी दिएको छ। महाशाखाका अनुसार सडकका रेखा वा संकेत चिह्नले संकेत नदिएका ठाउँमा सवारी रोकेर चिट काट्न पाइँदैन। खड्का भन्छन्, भक्तपुरको दुर्घटनापछि नागरिकले ट्राफिक चेकिङको विषयमा सवाल उठाएपछि सडकमा सवारी चेकिङ परिमार्जन गरिएको छ। ट्राफिक प्रहरीले सडकमा गर्ने सवारी चेकिङको विषयमा महाशाखाबाटै नै खटाएर गरिने हुँदा यसमा शंका गर्नुपर्ने ठाउँ नरहेको खड्काको तर्क छ। विशुद्ध नागरिकको यात्रा सुरक्षित र भरपर्दो बनाउन तथा दुर्घटना घटाउनका लागि नै चेकिङ राखिएको हो। सडकमा संकेत नै नभएको ठाउँमा पनि विभिन्न बहाना निकालेर ट्राफिक प्रहरीले चेकजाँच गरेर चिट काट्छ भन्ने गुनासो छ। यसमा प्रवक्ता खड्का भन्छन्, सडकमा वन वे, युटर्न, नो पार्किङ जस्तो संकेत राखिएका हुन्छन्। कहिलेकाहीँ संकेत चिह्न नभएका ठाउँमा सडकमा हुने सीधा र डट लाइनले संकेत देखाइएको हुन्छ। जहाँ यस्ता दुवै खाले लाइन र संकेत छैन, त्यहाँ वन वे, युटर्न, नो पार्किङजस्ता कसुरमा चिट काट्न मिल्दैन। यही कसैमाथि यस्तो भएको छ भने ट्राफिक महाशाखा आएर निवेदन दिन सकिन्छ।"
