शीर्षक,विवरण
नुवाकोट क्याम्पसमा स्ववियु निर्वाचन अनिश्चित,"नुवाकोट : नुवाकोटको नुवाकोट आदर्श बहुमुखी क्याम्पसमा स्ववियु निर्वाचन अनिश्चित भएको छ। क्याम्पस प्रशासनले बिहीबार अपराह्ण क्याम्पसमा विविध कारणले स्ववियु निर्वाचन स्थगित गरिएको सूचना टाँसेको हो। चैत ५ गते तय भएको स्ववियु निर्वाचनका लागि विदुरनपा४ बट्टार बजारमा रहेको सो क्याम्पसमा निर्वाचन समितिका संयोजकले राजीनामा दिएको लगायत विविध घटनाक्रमका कारण हाललाई अर्को निर्वाचन समिति चयन नभएसम्मका लागि स्ववियु निर्वाचन स्थगित गरिएको क्याम्पस प्रमुख नारायणमान डंगोलद्वारा हस्ताक्षरित सूचनामा उल्लेख गरिएको छ। निर्वाचन समितिका संयोजक पुर्णबहादुर सडौलाले फागुन २५ गते पदबाट राजीनामा दिएका कारण क्याम्पस प्रशासन, विभिन्न विद्यार्थी संगठन, शिक्षकहरू सहितको संयुक्त बैठकले विवादित विषयहरूलाई सहमतिमा टुंग्याउने र निर्वाचन समितिलाई काम गर्न सहज वातावरण बनाउने निर्णय हुँदासमेत निर्वाचन समितिले राजीनामा फिर्ता लिई निर्वाचन प्रक्रिया अगाडि बढाउन असमर्थता जनाएको क्याम्पसले जारी गरेको सूचनामा उल्लेख छ। तत्काल नयाँ निर्वाचन समिति गठन हुन नसकेका कारण अर्को समिति नबनेसम्मका लागि स्ववियु निर्वाचन स्थगित गरिएको क्याम्पस प्रमुख डंगोलले बताए। यसका साथै स्ववियु निर्वाचनको सन्दर्भलाई लिएर क्याम्पसमा असहज परिस्थिति उत्पन्न नहोस् भन्ने उद्देश्यले क्याम्पसको संशोधित विधान २०७७ को दफा १३, उपदफा १७ बमोजिम क्याम्पस आगामी चैत ६ गतेसम्मका लागि बन्द गरिएको सूचनामा जनाइएको छ। विद्यार्थी संगठनहरूले भने स्ववियु निर्वाचन स्थगित गर्नु अन्याय भएको बताएका छन्।"
नुवाकोटमा लक्ष्मीनारायणको रथयात्रा,"नुवाकोट : फागु पूर्णिमाको अवसरमा बिहीबार नुवाकोटको विदुरमा लक्ष्मीनारायणको रथयात्रा गरिएको छ। फागु पूर्णिमा तथा होली पर्वका अवसरमा विदुर नगरपालिका४ विदुर लोकतान्त्रिक चोकमा रहेको प्रसिद्ध लक्ष्मीनारायण मन्दिरको अबिर र रंग मिश्रित रथयात्रा निकालिएको हो। रथयात्रा हरेक वर्ष स्थानीय महिला दिदीबहिनीको अगुवाइमा निकालिने र त्यसमा पुरुषको सहयोग हुने गर्दछ। रथयात्राले सकारात्मक सोचाइको विकास गराउने र सबै जाति, वर्ग, समुदाय तथा धर्मावलम्बीको सहभागिताले पारस्परिक सद्भाव, धार्मिक सहिष्णुतासमेत कायम गर्न सहयोग पुग्दै आएको रथयात्रामा अगुवाइ गरेका लक्ष्मीनारायण मन्दिर संरक्षण समितिका सचिव नवराज पाण्डेको भनाइ छ। उनका अनुसार सदियौंदेखि नै फागु पूर्णिमाका अवसरमा निकालिने गरिएको लक्ष्मीनारायणको रथ यात्रालाई यस वर्ष पनि निरन्तरता दिइएको हो। विदुरस्थित लोकतान्त्रिक चौतारोमा अवस्थित लक्ष्मीनारायण मन्दिरबाट निकालिएको रथयात्रा विदुरस्थित विभिन्न टोल, चोक, बस्ती र समुदायको परिक्रमा गराएर पुनः सोही मन्दिरमा नै रहेर विसर्जन गर्ने गरिएको रथयात्रामा सहभागी स्थानीय युवा अगुवा नवराज सुवेदीले बताए। उनका अनुसार रथयात्राको परिक्रमा गराएमा लोक तथा समुदायको हित हुने, रोगे तथा दुःख कष्ट हटेर जाने जनविश्वास रहेको छ। फागु पूर्णिमा तथा होली पर्वका अवसरमा नुवाकोटकै वेलकोटगढीमा रहेको वासुकीस्थान, तारकेश्वर, दुप्चेश्वर, तादीलगायत विभिन्न देवालयहरूमा दर्शनार्थीहरूको भीड लागेको थियो। गृहसचिव गोकर्णमणि दुवाडीसँग नुवाकोटका कर्मचारीहरूले बिहीबार फागु पर्व मनाएका छन्। नुवाकोट आएका गृहसचिव दुवाडीले नुवाकोटका कर्मचारीहरूलाई पालैपालो रङ लगाइदिए। जिल्ला प्रशासन कार्यालय नुवाकोटमा गृहसचिव दुवाडीले नुवाकोटका प्रमुख जिल्ला अधिकारी शशीधर घिमिरे, सहायक प्रजिअ कृष्णप्रसाद हुमागाईलगायत सहभागी सबै कर्मचारीहरूलाई सामाजिक सद्भावको पर्व होलीको अवसरमा रंग दलिदिएका हुन्।"
"परराष्ट्रमन्त्री राणा दिल्लीमा, भारतीय विदेशमन्त्रीसँग भेटवार्ता हुने","काठमाडौं : परराष्ट्रमन्त्री आरजु राणा देउवा आज अपराह्न भारतको राजधानी नयाँ दिल्ली पुगेकी छन्। भारतको झारखण्डस्थित बाबा वैद्यनाथधाममा दर्शन तथा पूजाआजापछि उनी आज नयाँ दिल्ली पुगेको उनको सचिवालयले जनाएको छ। मन्त्री राणालाई नयाँ दिल्लीस्थित इन्दिरा गान्धी अन्तर्राष्ट्रिय विमानस्थलमा भारतका विदेश मन्त्रालयका अतिरिक्त सचिव मनु महावर तथा भारतका लागि नेपाली राजदूत शङ्कर शर्माले स्वागत गरेका थिए। मन्त्री राणा भारतको विदेश मन्त्रालयसँगको सहकार्यमा द अब्जर्भर रिसर्च फाउन्डेसन (ओआरएफ) द्वारा यही मार्च १७ देखि १९ सम्म नयाँ दिल्लीमा आयोजित राइसिना डायलग कार्यक्रममा सहभागी हुनेछिन्। मन्त्री राणाले यही मार्च १७ मा उद्घाटन हुने सो कार्यक्रमका जलवायु परिवर्तनको अवस्था र समस्या तथा दक्षिण के चाहन्छ? नामक फरकफरक सत्रमा सहभागी भई नेपालका तर्फबाट सम्बोधन गर्ने कार्यक्रम छ। साथै उनले यसैअन्तर्गत डिजिटल पब्लिक इन्फ्रास्ट्रक्चर कन्क्लेभ लाई पनि सम्बोधन गर्ने कार्यक्रम छ। यस कार्यक्रमका दौरानमा मन्त्री राणाले भारतका विदेशमन्त्री एस जयशङ्कर तथा अन्य मित्रराष्ट्रका समकक्षीहरूसँग पनि द्विपक्षीय भेटवार्ता गर्ने कार्यक्रम छ। सो राइसिना डायलगमा विश्वका विभिन्न देशका प्रधानमन्त्री, विदेशमन्त्री, नेता तथा नीति निर्माताहरूको सहभागिता रहने आयोजक संस्था ओरआएफले जनाएको छ।"
पाल्पाको गाउँगाउँमा परम्परागत फागु नाचको रौनक,"तानसेन : परम्परागत मौलिक कला संस्कृतिमा आधारित रहेर पाल्पाका विभिन्न स्थानमा आज होली पर्व मनाइएको छ। सहर बजारमा एक आपसमा अबिर तथा विभिन्न किसिमका रंगहरू लगाउँदै होली खेल्ने गरिए पनि पाल्पाका गाउँघरमा परम्परागत फागु खेलेर होली मनाउने गरिन्छ। आजकल परम्परागत कला संस्कृति हराउँदै गएको समयमा पाल्पाको रिब्दीकोट, रैनादेवीछहरा र तानसेनको बौघागुम्बा छेरलुंखमा लगायतका स्थानमा परम्परागत फागु खेलेर स्थानीयहरू रमाएका छन्। विगतका समयमा टोलटोलमा फागु खेल्ने प्रचलन भए पनि आजकल मौलिक कला संस्कृति हराउँदै जाँदा बुढापाकाले परम्परा धान्ने काम गरेको पाल्पा छेरलुंखका तारा बरालले बताए। विगतका समयमा फागु पूर्णिमाको दिन आउनुभन्दा एक हप्ता अगाडिदेखि नै गाउँघर टोल बस्तीमा अबिर, रंग लगाउँदै फागु खेलिन्थ्यो। रामायण, कृष्ण चरित्रका टुक्का गाउँदै, ढोलक, टेम्को, मादल खैजरु, मझुरा बजाउँदै, परम्परागत फागु नाच नाच्ने प्रचलन गाउँघर रमाइलो हुने गर्थ्यो। अहिले पाका पुस्ता जम्मा भएर फागु खेल्ने गरेको तानसेन १३ का मानबहादुर थापाले बताए। मौलिक कला संस्कृति जोगाउन, युवा पुस्तामा फागु संस्कृति हस्तान्तरण गर्न गाउँवासी नै सक्रिय भएर लागेको रिब्दीकोट२ माल्मुंखवासी लागेका छन्। गाउँका सबै पक्ष मिलेर फागुमा चाहिने बाजाहरू किनेर घर घरमा फागु खेल्दै रमाइलो गर्दै हिँडेको स्थानीय अगुवा सुशीला गोदारले बताइन्। भजन तथा चुट्टाको तालमा मादल ढोलक, दमाहा, ट्याङकुली टेम्को साथमा नाच्दै एक आपसमा रंग, अबिर दली रमाइलो गर्दा गाउँगाउँमा फागु पर्वको रौनक बढेको छ। फागु पर्वको मौलिक कला संस्कृतिलाई जीवन्त राख्न पाल्पाका केही स्थानमा सबै जातजाति समुदायको सहभागितामा आआफ्ना भेषभूषा पहिरनमा एक आपसमा रंग अबिर लगाउँदै फागु खेलिएको रिब्दीकोट२ स्थानीयवासी दीपक कुँवरले बताए। मौलिक कला संस्कृति राष्ट्रको गहना हो। अहिलेका पाका पुस्ताहरू, बाउबाजेसँग भागीभागी फागु गाउँदै रमाउँदै हिँडेको झलझली सम्झिन्छन् तर बीचको समयमा मौलिक परम्परा फागु नाच संस्कृति हराउँदै गयो। अहिले फेरि पाका पुस्ताहरू युवाहरूको सहभागीमा मौलिक कला संस्कृति जागरणको अभियानमा लागेका छन्। एक आपसमा रंग अबिर दल्दै, रामायण, कृष्ण चरित्रका भजन टुक्का गाउँदै बुढापाकादेखि युवायुवती बालबालिकाबीच रमाइलो गर्दै नयाँ पुस्तामा फागु सिकाउने अभियानमा लागेको रिब्दीकोट २ देउराली माल्मंखका डम्बरबहादुर कुँवरले बताए। फागु जस्ता पर्वले एक आपसमा घुलमिल बनाउने, खुसी साटासाट गर्ने, समूहमा नाचगान गर्ने, मनमा भएका मनमुटाव तथा तनावहरूलाई पुनर्ताजगी बनाउने गरेको छ। पश्चिम पाल्पाको फागु नाचको फरक भाका, पूर्वी पाल्पाको फागु परक भाकामा गाउने प्रचलन रहेको पाइन्छ।"
"मलेसियामा लुकीछिपी काम गर्ने तीन नेपाली पक्राउ, परे निष्कासनमा","काठमाडौं : मलेसियामा अवैधरूपमा काम गरिरहेका तीन जना नेपाली पक्राउ परेका छन्। मलेसियाको अध्यागमन प्रहरीले उनीहरूलाई पक्राउ गरेको हो। पक्राउ परेका उनीहरूमाथि अनुसन्धान गरी नेपाल निष्कासन गरिएको छ। निष्कासनमा पर्नेमा ओली, आले र गोतामे थरीका एकएक जना रहेका छन्। उनीहरूलाई यसै साता मालिन्दो एयरको विमानबाट नेपाल फर्काइएको स्रोतले जानकारी दिएको छ। उनीहरूले मलेसियामा लुकीछिपी काम गरेको पाइएपछि त्यहाँको प्रहरीले नियन्त्रणमा लिएको थियो। उनीहरूसँग सोधपुछ गरी केही दिन नियन्त्रणमा राखेर नेपाल निष्कासन गरिएको स्रोतको भनाइ छ।"
"कोशीमा होली : पहाडमा शान्तिपूर्ण, तराईमा कडा सुरक्षा","विराटनगर : कोशी प्रदेशका हिमाली तथा पहाडी जिल्लामा रंगहरुको पर्व होली शान्तिपूर्ण रूपमा सम्पन्न भएको छ। प्रदेश प्रहरी कार्यालय विराटनगरका अनुसार बिहीबारको होलीमा कुनै अप्रिय घटना भएन। हिमाली तथा पहाडी जिल्लाहरुमा शान्तिपूर्ण रूपमा होली मनाइएको प्रदेश प्रहरी प्रमुख डीआईजी राजन अधिकारीले जानकारी दिए। हिमाली तथा पहाडी जिल्लामा होली मर्यादित र शान्तिपूर्ण भएको छ। होलीलाई लक्षित सुरक्षा व्यवस्था कडा पारिएको थियो। सम्भावित घटना रोक्न ठूलो संख्यामा सुरक्षाकर्मी परिचालन गरियो। मजबुत सुरक्षा व्यवस्थाका कारण कुनै पनि अप्रिय घटना हुन पाएन, उनले भने। प्रहरीका अनुसार हिमाली एवं पहाडी जिल्लामध्ये बिहीबार ताप्लेजुङ, पाँचथर, इलाम, धनकुटा, तेह्रथुम, संखुवासभा, भोजपुर, उदयपुर, खोटाङ, ओखलढुंगा र सोलुखुम्बुमा होली मनाइएको छ। यद्यपि, उदयपुरका केही स्थानमा तराईमा मनाउने दिन होली खेल्ने चलन छ। होलीमा ट्राफिक नियम उल्लंघन गरेर चलाइएका केही सवारीसाधनलाई प्रहरीले नियन्त्रणमा लिएको छ। डीआईजी अधिकारीका अनुसार विभिन्न स्थानबाट २ पांग्रे १० वटा, ४ पांग्रे २ वटा तथा ३ पांग्रे एउटा सवारीसाधन नियन्त्रणमा लिएर दिनभरि होल्ड गरिएको हो। नियन्त्रणमा लिइएका सवारीसाधनलाई ट्राफिक नियम उल्लंघनको कसुरमा कारबाही गरेर छाडिएको छ। यसैबीच, शुक्रबार तराईमा होली मनाइँदै छ। हिमाली तथा पहाडी जिल्लामा होली मनाएको भोलिपल्ट तराईमा एकआपसमा रंग दलेर रमाइलो गर्दै हर्षोल्लासपूर्ण तरिकाले होली मनाउने प्रचलन छ। कोशी प्रदेशमा झापा, मोरङ र सुनसरी जिल्लासहित उदयपुरका केही स्थानमा शुक्रबार होली मनाइने छ। डीआईजी अधिकारीका अनुसार तराईको होलीलाई लक्षित गरेर सुरक्षा व्यवस्था कडा पारिएको छ। सबै ठाउँमा सुरक्षा कडाइ गरिएको छ। ठूलो संख्यामा सुरक्षाकर्मी परिचालित छन्, उनले भने, राष्ट्रिय पर्व होलीलाई मर्यादित, भव्य र सभ्य तरिकाले मनाउने वातावरण तयार पार्न कुनै कसर बाँकी राखिएको छैन। उच्छृङ्खल गतिविधि हुनसक्ने सम्भावित स्थानको पहिचान गरेर त्यही हिसाबको सुरक्षा व्यवस्था मिलाइएको छ। विगतमा भएका आपराधिक घटना एवं उच्छृङ्खल गतिविधि तथा भिडभाड बढी हुने स्थानलाई लक्षित गरेर प्रहरी कारबाही अघि बढाइएको जानकारी अधिकारीले दिए। सुरक्षा निकायका तर्फबाट होली लक्षित विशेष सुरक्षा योजना तयार पारेर लागू गरिएको छ। हिमाली एवं पहाडी जिल्लाको तुलनामा तराईको होली अलि बढी चुनौतीपूर्ण हुने सुरक्षा विश्लेषण छ। डीआईजी अधिकारीले होलीलाई सभ्य, भव्य, सुसंस्कृत र शान्तिपूर्ण बनाउन सचेतनामूलक सन्देशहरु प्रवाह गरिएको बताए। साथै, माइकिङको काम पनि भइरहेको छ। सवारी दुर्घटना हुन नदिन ठाउँठाउँमा ट्राफिक प्रहरीसहितको चेकजाँचको व्यवस्था मिलाइएको छ। होलीमा कुनै प्रकारका अप्रिय घटनाहरु नहुन् भन्ने उद्देश्यले सुरक्षा जाँचमा कडाइ गर्दै मोबाइल गस्ती, क्यूआरटी, सादा पोसाकसहित पर्याप्त सुरक्षाकर्मी परिचालन गरिएको जानकारी अधिकारीले उल्लेख गरे। रंगहरुको पर्व होलीमा कानुनविपरीतका अवाञ्छित गतिविधि नगर्न सबैलाई सचेत गराइएको उनको भनाइ छ। पर्व मनाउँदा आआफ्नो धार्मिक, सांस्कृतिक, सामाजिक परम्पराको संरक्षण, सम्बद्र्धन र प्रवर्धनबाहेक अन्य उच्छृङ्खल गतिविधि गर्न नहुनेमा सुरक्षा निकायको जोड छ। एकअर्काको इच्छाविपरीत जबरजस्ती गर्न खोजे कानुनी कारबाहीको विषय बन्ने अधिकारीले बताए। उनका अनुसार रमाइलो गर्ने नाममा इच्छाविपरीत जबरजस्ती रंग र लोला हान्ने तथा फोहोर छ्याप्ने, बाटोमा हिँड्ने यात्रीलाई दुःख एवं कष्ट र हैरानी दिने, बाटो अवरोध गरी सवारीसाधनबाट रकम असुल्ने, यातायात आवागमनमा अवरोध सिर्जना गर्ने, मादक पदार्थ तथा नशालु पदार्थ खुवाउनेजस्ता कार्य गर्न पाइने छैन। त्यस्तै, मादक पदार्थ सेवन (मापसे) गरी सवारीसाधन चलाउन, सार्वजनिक स्थानहरुमा होहल्ला गर्न, चर्को आवाजमा बाजा (डिजे) बजाउन, व्यक्तिको निजी जीवनमा असर पर्ने खालका कार्यहरु गर्नगराउन रोक लगाइएको उनले बताए। प्रहरीले स्वास्थ्यमा असर नपर्ने गरी स्वास्थ्य सुरक्षाका मापदण्ड अपनाएर होली खेल्न अनुरोध गरेको छ। होली पर्वलाई व्यवस्थित, मर्यादित र मनोरञ्जनपूर्ण हिसाबले मनाउँदै समाजमा शान्ति, सुव्यवस्था एवं सद्धभाव कायम गर्ने कार्यमा सहयोग गर्न डीआईजी अधिकारीले सबैमा अनुरोध गरेका छन्। रोक लगाइएका कार्य र अवाञ्छित गतिविधि गर्नेलाई नियन्त्रणमा लिएर प्रचलित कानुन बमोजिम कारबाही अघि बढाइने जानकारी उनले दिए। रमाइलो गर्ने नाममा अरुलाई असर पुर्याउन पाइने छैन। कोही कसैले कानुनविपरीतका गतिविधि गरेमा कारबाही हुन्छ, उनले भने, नियम कानुनको बर्खिलाप गर्ने कारबाहीको भागिदार बन्नुपर्छ। त्यही भएर सबैलाई बेलैमा सचेत गराइएको छ। डीआईजी अधिकारीले कुनै ठाउँमा गैरकानुनी र अवाञ्छित गतिविधि भएमा तत्काल सूचना दिएर सहयोग गर्न पनि सबैमा आग्रह गरेका छन्।"
काठमाडौंमा होली उत्सव (फोटो फिचर),काठमाडौं : रंगहरूको पर्व होली बिहीबार देशका पहाडी जिल्लाहरूमा हर्षोल्लासका मनाइएको छ। फागुन शुक्ल पूर्णिमाका दिन मनाइने फागुपूर्णिमा अर्थात् होली एक आपसमा रङ लगाएर मनाउने गरिन्छ। हिन्दू संस्कृति अनुसार होलीको इतिहास त्रेता युग सँग जोडिएको छ। त्रेता युगमा भगवान विष्णुका भक्त प्रह्लादसँग जोडिएको होली हिरण्यकश्यपुका पुत्र प्रह्लादलाई बहिनी होलिकाले आगोमा भष्म पार्न लाग्दा होलिका आफैं आगोमा भष्म भएको पौराणिक कथन छ। त्यसैले होली खेल्ने दिनको अघिल्लो रात होलीका दहन गरिन्छ। होलीका दहन पछि बिहानै देखि विभिन्न रंगका अबिर आपसमा स्नेहका साथ लगाएर होली खेल्ने गरिन्छ। यसका साथै फाल्गुण कृष्ण पूर्णिमाका दिन मनाइने होलीका दिनबाट वसन्त ऋतुको आगमन हुने भएकाले यसलाई वसन्त उत्सवका रूपमा पनि मनाउने गरिन्छ। सबै उमेर समूहले उत्सवका साथ मनाउने होलीमा रंगहरूका साथै नाचगान र रमाइलो गर्ने पनि चलन छ। होलीलाई पुरानो कटुता समेत समाप्त गरेर आपसमा स्नेह र सद्भाव प्रारम्भ गर्ने सुखद दिनका रूपमा समेत लिइन्छ। काठमाडौंको वसन्तपुरमा मनाइएको होलीका केही तस्बिर हेर्नुस्:
गाउँपालिका अध्यक्षलाई एक वर्ष कैद र दुई लाख जरिवाना,परासी : लागुऔषधमा कसूर ठहर भएका नवलपरासी पाल्हीनन्दन गाउँपालिकाका अध्यक्ष बैजुप्रसाद गुप्ता (दीपक) लाई एक वर्ष कैद र दुई लाख जरिवाना भएको छ। जिल्ला अदालत नवलपरासीका न्यायाधीश केशवप्रसाद अधिकारीको इजलासले गत साता गुप्तालाई लागुऔषधमा कसूरदार ठहर गरेको थियो। कसूर ठहरपछि बिहीबार भएको सजाय निर्धारण फैसलामा गुप्तालाई उक्त सजायको फैसला भएको हो। उक्त सजायबाहेक गुप्तालाई क्षतिपूर्ति शुल्क पीडित राहत कोष मा आठ हजार जरिवाना दाखिला गर्नुपर्ने पनि फैसलामा भएको अदालतका शाखा अधिकृत यामप्रसाद रेग्मीले बताए। अध्यक्ष गुप्तासँगै लागुऔषधमा कसूरदार ठहर भएका रघुनाथ प्रसाद धोबीलाई दुई वर्ष कैद र चार लाख जरिवानाको फैसला भएको छ। लागुऔषध अभियोगमा २ वर्षदेखि १० वर्षसम्म कैद र १ लाखदेखि २० लाख रुपैयाँसम्म जरिवाना हुने र त्यसको आधारमा अध्यक्ष गुप्तालाई आधा सजाय हुने गरी सजाय निर्धारणको पेशी तोकिएको थियो। धोबीलाई गरिएको उक्त सजायको आधारमा अध्यक्ष गुप्तालाई एक वर्ष कैद र २ लाख जरिवाना तोकिएको हो। लागुऔषध अभियोगमा २०७९ असोज २६ गतेदेखि पुर्पक्षमा रहेका धोबीले पटक पटक लागुऔषधमा कसूरदार देखिएकाले थप एक वर्ष कैद र ५० हजार जरिवाना तोकिएको छ। धोबीले क्षतिपूर्ति शुल्कपीडित राहत कोषमा १८ हजार दाखिला गर्नुपर्ने पनि फैसलामा भनिएको छ। धोबी पाल्हिनन्दन आधारभूत अस्पतालका गार्डसमेत हुन्। अध्यक्ष गुप्तासहित लागुऔषध मुद्दामा पाँच जनाविरुद्ध मुद्दा दायर भएको थियो। जसमध्ये रामा गुप्ता भन्ने रामा साह र जितेन्द्र पासवानले सफाई पाएका छन्। अभियोग लागेका पाल्हिनन्दन गाउँपालिका३ का मन्टु भनिने विवेक प्रसाद पाण्डे अझै फरार छन्। पाण्डेको मुद्दा मुतलबी (फरार रहेकाले कारबाही स्थगन) मा राखिएको अदालतले जनाएको छ। यसैबीच कैद र जरिवाना फैसला भएका अध्यक्ष गुप्ताले अब कानुनी व्यवस्थाअनुसार धरौटी राखेर पुनरावेदन गर्न पाउने छन्। थुनामा बस्नु नपर्ने भएपछि गुप्ताको अध्यक्ष पदसमेत कायम नै रहने अदालतले जनाएको छ। २०७९ असार २२ गते रामग्राम नगरपालिका१७ पिपरिहयामा भएको घटनामा अध्यक्ष गुप्ताको निर्देशनमा २२ थान एम्पुलको झोला९०९० थान डाइजेपाम नुर्फिन र फेनार्गनसहितको झोला रामा र जीतेन्द्रको मोटरसाइकल नजिक फालेर फसाउन षडयन्त्र गरेकाले अध्यक्ष गुप्तालाई दोषी ठहर गरेको अदालतले जनाएको छ। अध्यक्ष गुप्तासँग रामा र जितेन्द्रको कवाड व्यवसायको कारोबार रहेकाले लेनदेनका विषयमा उनीहरूबीच मतभेद रहँदै आएको थियो।
होलीमा उच्छृङ्खल गतिविधि गरेको आरोपमा ५५ जना नियन्त्रणमा,"काठमाडौं : होली मनाउने क्रममा उच्छृङ्खल गतिविधि गरेको आरोपमा प्रहरीले ५५ जनालाई नियन्त्रणमा लिएको छ। जिल्ला प्रहरी परिसर काठमाडौंका प्रवक्ता एवं प्रहरी उपरीक्षक अपीलराज बोहराले ५२ पुरुष र ३ महिलालाई नियन्त्रणमा लिइएको जानकारी दिए। उनका अनुसार चेकजाँचका क्रममा काठमाडौं, ललितपुर र भक्तपुरका विभिन्न ठाउँबाट दुई पाङ्ग्रे २३० र चार पाङ्ग्रे २३ गरी दुई सय ५३ सवारी साधनलाई नियन्त्रणमा लिइएको छ। जसमा मादक पदार्थ सेवन गरेका ४९ र लागुपदार्थ सेवन गरेका आठ वटा छन्। पक्राउ परेकाहरूको अवस्था हेरेर मुद्दा चलाउने वा छाड्ने भन्ने टुंगो लाग्ने प्रहरीले जनाएको छ। प्रहरीले काठमाडौंबाट मात्रै २१९ सवारी साधन नियन्त्रणमा लिएको छ। जसमा चार पाङ्ग्रे १८ तथा दुई पाङ्ग्रे २०१ छन्। आज साँझसम्म दुई पाङ्ग्रे ११६ तथा चार पाङ्ग्रे १३ गरी १२९ सवारी साधन छाडिसकिएको छ।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशका सुदूरपश्चिम प्रदेश र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मूख्यतया सफा रहनेछ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शुक्रबार राति सुदूरपश्चिम प्रदेश र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मूख्यतया सफा रहनेछ। गण्डकी प्रदेश, कर्णाली प्रदेश र सुदुरपश्चिम प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी प्रदेश, कर्णाली प्रदेश र सुदुर पश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
युक्रेनसँग युद्धविराम गर्ने अमेरिकी प्रस्तावलाई पुटिनका सहयोगीले गरे ठाडै अस्वीकार,"काठमाडौं : युक्रेनसँग एक महिनाको लागि युद्धविराम गर्न अमेरिकी प्रस्तावलाई रुसी राष्ट्रपतिका सहयोगीले ठाडै अस्वीकार गरेका छन्। रुसी राष्ट्रपति भ्लादिभिर पुटिनका सहयोगी युरी उशाकोवले युक्रेनसँग युद्धविराम गर्न अस्वीकार गरेका हुन्। उनले युद्धविरामले युक्रेनलाई अस्थायी राहत दिनेबाहेक केही हुँदैन। 'यो युद्धविरामले युक्रेनी सेनालाई अस्थायी राहत प्रदान गर्नुको साथै उनीहरूलाई संगठित बन्न दिने अवसरबाहेक केही हुँदैन,' उनले भनेका छन्। उनले रुसले युक्रेनमा दीर्घकालीन शान्ति चाहेको उल्लेख गरे। त्यसका लागि रुसले युक्रेनमाथि गरेको चिन्तालाई मनन गर्न उनको आग्रह छ। उनले यस विषयमा अमेरिकासँग शान्तिपूर्वक छलफल जारी रहेको दाबी गरेको छ। हालै साउदीमा भएको अमेरिका र युक्रेनबीचको छलफलले तत्कालका लागि एक महिनाको लागि युद्धविराम गर्न युक्रेन राजी भएको थियो। यसै विषयमा छलफल गर्न अमेरिकी राष्ट्रपति ट्रम्प रुस जाने तयारी गरेको बताइएको छ।"
दुई समूहबीच झगडा हुँदा खुकुरी प्रहारबाट एक युवकको मृत्यु,"कालीकोट : कालीकोटको खाँडाचक्र नगरपालिका१० चौकीमा एक किशोरको हत्या भएको छ। बुधबार राति हस्तबहादुर मल्लको नयाँ घरको पूजा भइरहेको ठाउँमा रमाइलो हेर्न आएका युवाहरूबीच झगडा हुँदा तिलागुफा नगरपालिका७ छाप्रेका १७ वर्षीय राजेश शाहीको मृत्यु भएको हो। दुई समूहबीच झगडा हुँदा १६ वर्षीय भूपेन्द्र शाही घाइते भएका छन्। झगडामा भएको खुकुरी प्रहारबाट शाहीको मृत्यु भएको हो। सदरमुकाम मान्मबाट ३५ किमी टाढा चौकी गाउँमा आज बिहान जिल्ला प्रहरी प्रमुख डिएसपी टेकबहादुर रावत सहितको टोली घटनास्थलमा पुगेर घटनामा संलग्न पाँच जनालाई नियन्त्रणमा लिएको छ। मृतकको शव पोस्टमर्टमका लागि सदरमुकाम ल्याइएको जिल्ला प्रहरीका सूचना अधिकारी कृष्ण केसीले बताए। घटनामा संलग्नलाई पक्राउ गरेका छौं, उनले भने, पक्राउ परेका पाँचै जना १८ वर्षमुनिका छन्। घटनाबारे थप अनुसन्धान भइरहेको प्रहरीले जनाएको छ।"
अर्घाखाँचीका कुनै गाउँमा बिजुली नपुगेको भए सूचना दिन आग्रह,"अर्घाखाँची : अर्घाखाँचीमा रहेको नेपाल विद्युत् प्राधिकरणको जिल्ला शाखाले कुनै गाउँ वा टोलमा बिजुली नपुगेको भए खबर गर्न आग्रह गरेको छ। अर्घखाँचीका ९९ प्रतिशतभन्दा धेरै घरधुरीमा बिजुली पुगेको दाबी गर्दै कार्यालयले कुनै टोल वा गाउँमा बिजुली नपुगेको भए सूचना दिन आग्रह गरेको हो। नेपाल विद्युत् प्राधिकरण अर्घाखाँचीका शाखा प्रमुख इन्जिनियर त्रिलोचन भट्टराईले निकालेको सूचनामा यही आर्थिक वर्षभित्र जिल्लालाई पूर्ण विद्युतीकरण गर्ने लक्ष्य रहेको भन्दै कुनै टोल वा बस्तीमा बिजुली नपुगेको भए आउँदो चैत ३ गतेभित्र जानकारी दिन आग्रह गरिएको छ। नेपाल विद्युत् प्राधिकरण लुम्बिनी प्रादेशिक कार्यालय मातहतका जिल्लाहरू अर्घाखाँची, गुल्मी, पाल्पा, कपिलवस्तु, रुपन्देही र नवलपरासीलाई यो वर्ष पूर्ण विद्युतीकरण गर्ने लक्ष्य छ।"
युगान्डासँग ४० रनले हार्यो नेपाल,"काठमाडौं : वुमन्स डे कप २०२५ मा नेपाल युगान्डासँग पराजित भएको छ। नेपालले आफ्नो पाँचौं खेलमा युगान्डासँग ४० रनले पराजित भएको हो। ९२ रनको लक्ष्य पछ्याएको नेपाल १७१ ओभर अलआउट हुँदै ५१ रनमात्र बनाउन सक्यो। नेपालका लागि कविता जोशीले १२ र इन्दु बर्माले ११ रन बनाउँदा अन्य खेलाडीले दोहोरो अंकको रन जोड्न सकेनन्। यसअघि टस जितेर ब्याटिङ गरेको युगान्डाले निर्धारित ओभरको खेलमा ५ विकेट गुमाएर ९१ रन बनाएको थियो। युगान्डासँग पराजित भएसँगै नेपाल फाइनल होडबाट बाहिरिएको छ। नेपालले पाँच खेल खेल्दै जम्मा दुई अङ्क बटुल्दै अंक तालिकाको अन्तिम स्थानमा रहेको छ। यससँगै नेपालले फाइनल खेल्ने सम्भावना सकिएको हो। यस प्रतियोगिताका बाँकी ३ देश युगान्डा, नामिबिया र हङकङको समान ६ अङ्क रहेको छ।"
"अवैध आप्रवासीमाथि अमेरिका थप कठोर बन्दै, फेरि दुई नेपाली निकालिए",काठमाडौं : गैरकानुनी तरिकाले बसिरहेका आप्रवासीमाथि अमेरिका कठोर बन्दै गएको छ। अमेरिकी राष्ट्रपति डोनाल्ड ट्रम्पले जारी गरेको नयाँ नीति कार्यान्वयन गर्न अमेरिका कठोर बन्दै गएको हो। अमेरिकाको आइसीई प्रहरीले अवैध तरिकाले बसिरहेका नेपालीहरूलाई पनि निगरानीमा राखेको छ। पछिल्लो दुई महिनामा आइसीई प्रहरीले ४० बढी नेपालीलाई पक्राउ गरी अमेरिकाबाट निकालेको छ। हालैमात्र अमेरिकाको चार्टर जहाजमार्फत ११ नेपालीलाई काठमाडौं ल्याइपुर्याएको थियो। गैरकानुनी तरिकाले अमेरिका प्रवेश गरेका उनीहरूलाई त्यहाँको प्रहरीले नियन्त्रणमा लिएर नेपाल फिर्ता पठाएको थियो। यसैबीच अमेरिकाले थप दुई नेपालीलाई डीपोर्ट (निष्कासन) गरेको छ। उनीहरूलाई यसै साता एयर इन्डियाको विमानबाट नेपाल फिर्ता पठाएको हो। स्रोतका अनुसार केसी र बुढाथोकी थरीका ११ जनालाई नेपाल फिर्ता पठाएको हो। उनीहरू लुकीछिपी अमेरिका बस्दै आएको स्रोतक भनाइ छ।
"३० प्रतिशत काम सम्पन्न, फेरि अस्पतालको शिलान्यास मोह","विराटनगर : २०७८ चैत १४ गते मोरङको धनपालथान गाउँपालिकाका तत्कालीन अध्यक्ष हरिलाल सिंह, उपाध्यक्ष नसिमा बानु र वडाध्यक्ष गयानन्द सरदारले १५ शय्या अस्पतालको शिलान्यास गरे । ०८० फागुन २० गते अस्पताल निर्माणको सम्झौता भयो । गत भदौदेखि अस्पतालको निर्माण सुरु भयो । हाल अस्पताल निर्माणको काम ३० प्रतिशत पूरा भइसकेको छ । तर, सोही अस्पतालको शिलान्यास गर्ने तयारी गरे, गाउँपालिकाका अध्यक्ष जीवछप्रसाद गच्छदारले । ३० प्रतिशत पूरा भइसकेको अस्पतालको नयाँ शिलान्यास गर्ने तयारी भएपछि विवाद भयो । त्यसैकारण निर्माण कार्य रोकियो । संघीय सरकारको १३ करोड ५९ लाख बढी रुपैयाँको लगानीमा मोरङको धनपालथान गाउँपालिका५ बबिया टोलमा तीन वर्षअघि अस्पतालको शिलान्यास गरिएको थियो । गाउँपालिकाका अध्यक्ष गच्छदारले पुनः शिलान्यास गर्ने तयारी गरेपछि जनप्रतिनिधि नै विरोधमा उत्रिए । त्यसपछि निर्माणकार्य एक महिनादेखि रोकिएको हो । गाउँपालिकाका अध्यक्ष गच्छदारले निर्माणाधीन अस्पतालको पुनः शिलान्यास गर्ने तयारी गरेको भन्दै वडाध्यक्ष गयानन्द सरदारले विरोध गरेका छन् । संघीय सरकारको १३ करोड ५९ लाख बढी रुपैयाँको लगानीमा अस्पतालको निर्माण भइरहेको छ । धनपालथान४ का कर्णबहादुर राजवंशीको परिवारले दान दिएको १५ कट्ठा जग्गामा यो अस्पताल निर्माणाधीन छ । भद्रपुरको निर्माण व्यवसायी कम्पनी बस्नेत पी एन्ड जेभीका अनुसार हालसम्म अस्पतालको कम्पाउन्ड वाल र साढे दुईतले अस्पताल भवनको बेसमेन्टसमेत तयार भइसकेको छ । २०७९ को स्थानीय निर्वाचनबाट उपाध्यक्षमा नसिमा बानु र वडाध्यक्षमा गयानन्द सरदार पुनः निर्वाचित भए । गाउँपालिका अध्यक्षमा कांग्रेसका जीवछप्रसाद गच्छदार निर्वाचित भए । गाउँपालिकाका नयाँ अध्यक्ष गच्छदारले निर्माणाधीन अस्पतालको पुनः शिलान्यासको तयारी गरेपछि वडाध्यक्ष सरदार र पालिका प्रमुखबीच विवाद बढेको छ । वडाध्यक्ष सरदारका अनुसार गच्छदारले दोहोरो शिलान्यास गरी अस्पताल निर्माणको श्रेय आफूले लिन जनतामा भ्रम छर्ने प्रयास गरिरहेका छन् । सरकारले एक पालिका एक अस्पतालको नीति ल्याएपछि आफ्नै वडामा अस्पताल निर्माण गराउन दातासँग निकै परि श्रम गरेर अस्पतालका लागि चाहिने जग्गा खोज्यौं, वडाध्यक्ष सरदारले भने, फेरि शिलान्यास गर्ने तयारी अनुचित हो । स्थानीय बासिन्दाहरूले पनि गाउँपालिकाले दोहोरो शिलान्यास गरे प्रतिवाद गर्ने चेतावनी दिएका छन् । अस्पतालको भवन बनाएर उद्घाटन गर्नुपर्नेमा अध्यक्षले शिलान्यास गरेर निर्माण काम प्रभावित गर्न खोजेको स्थानीयको आरोप छ । अध्यक्षको शिलान्यास गर्ने मोहले निर्माण काम प्रभावित भएको वडाध्यक्ष सरदारले बताए । गाउँपालिका प्रमुख गच्छदारले दोहोरो शिलान्यास नगरिने बताएका छन् । उनले भने, अस्पतालको निर्माण सुरु भएकाले सामान्य पूजापाठ गर्न लागिएको हो । गाउँपालिका प्रमुख गच्छदारले निर्माण व्यवसायीलाई काम सम्पन्न गरेबापतको भुक्तानी दिनसमेत आलटाल गरिरहेको बताइएको छ । विभिन्न बहानामा काम गरेबापतको रकम भुक्तानी नगरेकाले निर्माण व्यवसायीले निर्माणकार्यसमेत रोकेको स्थानीयले आरोप लगाउँदै आएका छन् । स्थानीय रामनारायण राजवंशीले राजनीति स्वार्थका कारण अस्पताल निर्माणको काम प्रभावित बनेको बताए । उनले नजिक अस्पताल नहुँदा स्थानीयलाई सामान्य उपचारको लागि लामो दूरी तय गरेर विराटनगर र रंगेली जानुपर्ने बाध्यता रहेको बताए । अस्पताल निर्माण भएपछि यहाँका हजारांै बासिन्दाले सहज स्वास्थ्य सेवा पाउने अपेक्षा गरिएको छ । निर्माण कम्पनी बस्नेत पी एन्ड जेभीका प्रबन्ध निर्देशक विनोद बस्नेतले भुक्तानीमा ढिलाइ हुँदा निर्माणकार्य प्रभावित भएको बताए । हामीले लगभग तीन करोडबराबरको काम सकेका छौं, तर अहिलेसम्म एक करोडमात्रै भुक्तानी पाएका छौं, उनले भने । निर्माण कम्पनीलाई ०८३ असार मसान्तसम्म काम सक्ने गरि गरी ठेक्का दिइएको छ ।"
"उपमहानगरको उपेक्षा, करोडौंको ल्यान्डफिल्ड उपयोगविहीन","जनकपुरधाम : जनकपुर उपमहानगरको सबैभन्दा ठूलो समस्या हो फोहोर व्यवस्थापन । त्यसकै लागि निजी लगानीमा करोडौंको ल्यान्डफिल्ड साइट बनाइयो । तर, उपमहानगरपालिकाले उपेक्षा गर्दा ल्यान्डफिल्ड साइट उपयोगविहीन बनेको छ । सामाजिक अभियन्ता तथा व्यवसायी दीपु ठाकुर र उनी सम्बद्ध संस्थाले जनकपुरधाम उपमहानगरपालिका२३ बिन्धीमा १० कट्ठा जग्गा किनेर करिब ४ करोड लगानीमा ल्यान्डफिल्ड साइट निर्माण गरेको हो । तर, स्थानीय सरकारले उक्त साइट सञ्चालनमा सहकार्य र समन्वय नगरेपछि करोडौं लगानीको ल्यान्डफिल्ड कबाडीमा परिणत हुन थालेको छ । ल्यान्डफिल्ड साइटमा ७० लाख रुपैयाँभन्दा बढीको फोहोर छुट्ट्याउने मेसिन राखिएको छ । लाखौं रुपैयाँ खर्चेर तीनवटा फोहोर उठाउने गाडीहरू राखिएका छन् । कुहिने फोहोरबाट बनाउन सकिने प्रांगारिक मल निर्माणका सामग्रीलगायत फोहोर व्यवस्थापनका सम्पूर्ण बन्दोबस्त गरिएको छ । तर, निजी लगानीमा निर्माण गरिएको ल्यान्डफिल्ड साइटलाई सञ्चालन गरी फोहोर व्यवस्थापन गर्न निकै कठिन भएको ठाकुर बताउँछन् । केही समययता उनले ल्यान्डफिल्ड साइटमा ताला लगाएका छन् । फोहोर व्यवस्थापनको कार्यलाई समेत बन्द गरेका छन् । म एउटा कुशल व्यवसायी हुँ तर, जनकपुरवासी पनि हो । यहाँ फोहोर धेरै भयो । व्यवस्थापन भएन भन्ने जनगुनासाहरू धेरै बढेपछि पछिल्लो ८ वर्षदेखि मैले र मेरा केही साथीहरूले निजी लगानी गरी जनकपुरधाम उपमहानगरपालिकालाई फोहोर व्यवस्थापनमा सहयोग गरेका हौं, ठाकुरले भने, हाम्रो चाहना छ कि हाम्रो कामको सराहना गर्दै स्थानीयपालिकाद्वारा पब्लिक प्राइभेट पार्टनरसिपअन्तर्गत सरकार, प्राइभेट लिमिटेड र समुदाय मिलेर फोहोर व्यवस्थापनमा काम होस् । तर, नगर प्रमुख, प्रशासक र जनप्रतिनिधिहरूलाई सय पटकभन्दा पनि कसैले चासो देखाएनन । हाम्रो लगानीलाई बर्बाद गरिरहेका छौं । ल्यान्डफिल्ड साइट सञ्चालनका लागि ठाकुरले सार्वजनिक निजी साझेदारीअन्तर्गत सरकार र प्राइभेट कम्पनीबीच लगानी, मुनाफा र जिम्मेवारी आदान प्रदानको प्रस्ताव गरेका छन् । त्यसका लागि ७ वर्षदेखि प्रत्येक दिन मुख्यमन्त्री कार्यालय, वन तथा वातावरण, पर्यटन, स्वास्थ्य, सरसफाइ एवं खानेपानी मन्त्रालय, स्थानीय सरकारलगायतको सरोकारवालाहरूलाई आग्रह गर्दै आएको उनको भनाइ छ । तर, कसैले पनि वास्ता नगर्दा मन नै मरेको उनको भनाइ छ । यसअघि पनि ठाकुर र उनका सहयोगीहरूले जनकपुरधाम उपमहानगरपालिका२२ बसबिट्टीमा डेढ बिघा जग्गा लिजमा लिएर उपमहानगरपालिकालाई फोहोर व्यवस्थापनमा सहयोग गरेका थिए । तर, उक्त स्थानमा फोहोर थुपार्ने काम मात्रै गरेको उपमहानगरपालिकाले व्यवस्थापनतर्फ ध्यान नदिएपछि स्थानीयवासीले विरोध गरे । विरोधका कारण जग्गा लिजमा उपलब्ध गराएका जग्गाधनीहरूले समेत जग्गा फिर्ता लिए । त्यसपछि दीर्घकालीन व्यवस्थापनको उद्देश्यले ठाकुरले निजी लगानीमा ल्यान्डफिल्ड साइट निर्माण गरेका हुन् । सबैको चौतर्फी सहयोगबिना फोहोरमैला व्यवस्थापन सम्भव छैन भन्ने सोचका साथ दीर्घकालीन रूपमै साझा समस्याको समाधानका निमित्त हामीले निजी लगानी लगाएर सरकारलाई जिम्मेवार बनाउन निरन्तर अथक् प्रयास गर्यौं । तर, सरकार यो समस्याप्रति जिम्मेवार देखिएन, ठाकुरसँगै फोहोर व्यवस्थापनका लागि काम गरिरहेका राघवेन्द्र पाण्डे भन्छन्, यहाँ हरेक क्षेत्रमा फोहोरी राजनीति हाबी भएको छ । राम्रो काम गर्न चाहनेलाई समेत प्रोत्साहन दिँदैन । हामीले पछिल्लो ८ वर्षमा आफ्नो निजी आय, श्रम र समय नगरको फोहोर व्यवस्थापनका लागि खर्चेका छौं तर, सरकारको तर्फबाट साझेदारीको कुनै प्रयास भएको छैन । जनकपुरधाम उपमहानगरपालिकामा दुई लाख जनसंख्या छ । ४२ हजार घरधुरी छन् । दैनिक ४० हजार टन जति फोहोर उत्पादन हुन्छ । तर, ठाकुरले फोहोर व्यवस्थापनको लागि ल्यान्डफिल्ड साइटमा जडान गरेको मेसिनले एक पटकमा सय टन फोहोरलाई ६ प्रकारमा छुट्ट्याएर व्यवस्थापन गर्न सक्ने क्षमता राख्दछ । घरबाट उत्सर्जित फोहोरको दीर्घकालीन एवं वैज्ञानिक व्यवस्थापन नभएकै कारण जनकपुरवासीहरूलाई जथाभावी रूपमा फोहोर फाल्नुपर्ने विवशता छ । स्थानीय तहले फोहोर व्यवस्थापनको लागि आफूहरूसँग ल्यान्डफिल्ड साइट नै उपलब्ध नरहेको भन्दै फोहोर संकलनलाई समेत बेवास्ता गर्दै आएको छ । नगर सौन्दर्यीकरणको प्रमुख बाधकको रूपमा फोहोर बन्दै गएको बेला ठाकुर र उनको संस्थाद्वारा निर्मित ल्यान्डफिल्ड साइटलाई उचित विकल्पको रूपमा प्रयोग गर्न सकिने स्थानीयवासी बताउँछन् ।"
प्रधानमन्त्री कप: लुम्बिनीको दोस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगिताअन्तर्गत लुम्बिनी प्रदेशले गण्डकी प्रदेशलाई १४ रनले पराजित गरेको छ। यो लुम्बिनीको दोस्रो जित हो भने गण्डकीको दोस्रो हार हो। सिद्धार्थनगरस्थित सिद्धार्थ रंगशालामा टस हारेर ब्याटिङको निम्तो पाएको लुम्बिनी ४९५ ओभरमा २१७ रन बनाउँदै अलआउट भएको थियो। लुम्बिनीले दिएको २१८ रनको लक्ष्य पछ्याएको गण्डकीले निर्धारित ५० ओभरमा ९ विकेट गुमाउँदै २०३ रन मात्रै बनायो। गण्डकीका लागि ओपनर अर्जुन कुमालले सर्वाधिक ६२ रन बनाए। उनले ८६ बलमा ८ चौका प्रहार गरे। अर्का ओपनर मुस्कान थापाले २४ रन बनाए। बंश क्षेत्रीले १२ रन बनाउँदा सुवास भण्डारीले ३० रन बनाए। सुजन गौतमले १०, कमल परियारले १५ रन बनाए। अमृत गुरुङ २४ रनमा अविजित रहे। लुम्बिनीका लागि निर्मल गुरुङले सर्वाधिक ३ विकेट लिए। बिप्रसन केसीले २ विकेट लिए। रमेश कुर्मी र नर बहादुर सार्कीले ११ विकेट लिए। त्यसअघि ब्याटिङ गरेको लुम्बिनीको लागि प्रज्ज्वल थापाले सर्वाधिक ७२ रन बनाए। उनले ७९ बलमा ७ चौका र १ छक्का प्रहार गरे। ओपनरद्वय मिर्नाल गुरुङ र मनिष थापाले क्रमशः ३८ र २४ रन बनाए। कप्तान देव खनालले ३३ रन बनाउँदै क्याच भए। केसीले २५ रन बनाए। अन्य कुनै ब्याटरले दोहोरो अंकमा रन बनाउन सकेनन्। गण्डकीको लागि अमृत गुरुङले सर्वाधिक ३ विकेट लिए। चन्द्र पौडेल र कप्तान विपिन खत्रीले समान २२ विकेट लिए। सुवास भण्डारी, कमल परियार र क्षेत्रीले ११ विकेट लिए।"
जलवायु परिवर्तनको प्रभाव,"प्रकृतिबिना कुनै पनि जीव बाँच्न सक्दैन । वस्तुतः घाम, पानी, माटो, वायु र आकाशजस्ता पञ्च तत्त्वहरूको अन्योन्याश्रित अन्तरसम्बन्धबाट जीवन अनुकूल परिस्थितिको सिर्जना हुनु नै प्रकृति हो । जुन परापूर्वकालदेखि नियमित गतिमा चल्दै आएको छ । पृथ्वी नियमित प्रक्रियामा चलिरहेको छ । यसैले यो जीव अनुकूलको ग्रह बनेको छ र मानव जाति जीवित प्राणीको रूपमा रहेको छ । विगतमा धेरैजसो देशहरूमा विभिन्न क्षेत्रको विकास गर्ने क्रममा वातावरण विनाश भइरहेको छ । यी देशहरूमा बाटोघाटो निर्माणका लागि बढ्दो डोजरको प्रयोग, वनजंगल फँडानी, डँढेलो, विकास निर्माणको कामहरू अव्यवस्थित रूपबाट सञ्चालन, विभिन्न उद्योग तथा कलकारखानाहरूबाट निस्कने धुवाँ, कार्बनमोनोक्साइड, कार्बनडाइअक्साइडजस्ता विषालु ग्यास, विभिन्न किसिमका यातायातका साधनहरूको बढ्दो प्रयोग, जाडोमा तताउने र गर्मीमा चिस्याउने साधनहरूको बढ्दो प्रयोग र विद्युत्, डिजेल र पेट्रोलबाट चल्ने यातायातका साधनहरूको बढ्दो प्रयोगबाट धुवाँ र ताप बढ्दो रूपमा उत्सर्जन भइरहेको छ । यसबाहेक, एकतर्फ, हरित ग्यास उत्सर्जनको असर बढिरहेको छ भने अर्कोतर्फ ओजोन तहमा प्वाल पर्नाले सूर्यको परावैजनी किरण पृथ्वीमा आई सम्पूर्ण मानव जातिको स्वास्थ्यमा नकारात्मक प्रभाव परेको छ । वातावरण विनाशको कारणले आज विश्वभरि नै जलवायु परिवर्तन एवं तापक्रम वृद्धि भएको छ । फलतः विश्वमा वनजंगल, जैविक विविधता, कृषि सम्पदा, हिमालय पर्यटन, ऊर्जा र स्वास्थ्यजस्ता प्रमुख पक्षहरूमा अगाध असर परेकोले सम्पूर्ण मानव जातिमा अस्वस्थकर प्रभाव परेको छ । सन् २०१५ मा आईसीडीले गरेको एक अध्ययनअनुसार आजको गतिमा विश्वव्यापी तापक्रम बढ्ने हो भने सन् २०६० सम्मका विश्वको कुल गार्हस्थ्य उत्पादनमा एक प्रतिशतदेखि तीन दशमलव तीन प्रतिशतसम्म ह्रास आउनेछ । सन् २१०० मा २ प्रतिशतदेखि १० प्रतिशतसम्म नोक्सानी हुनेछ । यसबाट विश्व अर्थतन्त्र झन्झन् ओरालो लाग्नेछ र भोकमरीको समस्या विकराल हुनेछ । अन्तर्राष्ट्रिय मुद्रा कोषको वल्र्ड इकोनोमिक आउटलुकमा उल्लेख भएअनुसार विश्वमा कार्बन उत्सर्जन न्यूनीकरण नीतिहरू निर्माण गरी व्यवहारमा नउतार्ने हो भने आगामी शताब्दीसमम विश्वव्यापी तापक्रम औसतमा दुई दशमलव आठ प्रतिशत र बढीमा पाँच प्रतिशत बढ्नेछ । उक्त नीतिहरू बनाई कार्यान्वयन गर्न नसकिएमा विश्वमा कार्बन उत्सर्जन पनि सन् २००० देखि २०३० को बीचमा २२ प्रतिशतदेखि ८८ प्रतिशतसम्म बढ्ने सम्भावना छ । एसियाली विकास बैंकको प्रक्षेपणअनुसार सन् २०८० सम्ममा दक्षिण एसियामा चारदेखि पाँच डिग्री सेन्टिग्रेडसम्म तापक्रम बढ्नेछ । जसबाट उक्त क्षेत्रका जनतामा नकारात्मक प्रभाव पर्नेछ । आज वातावरणीय विनाशका कारण सम्पूर्ण मानव जातिको सामाजिक, आर्थिक, राजनीतिकलगायत सम्पूर्ण क्रियाकलापहरू प्रत्यक्ष वा अप्रत्यक्ष रूपमा प्रभावित छन् । विगतमा वातावरणलाई नकारात्मक प्रभाव पार्ने तŒवहरूको वास्ता नगरी विकास योजनाहरू कार्यान्वयन गर्नाले अहिलेको अवस्था विद्यमान भएको हो । मानव जातिको प्रमुख सम्पत्तिको रूपमा रहेको भूमिमा बसोबास गर्नुको साथै विभिन्न व्यवसाय गरिन्छ । जसमध्ये खेतीपातीको विशेष महŒव छ । परन्तु, केही वर्षयता वातावरणीय विनाशको कारण अतिवृष्टि तथा अनावृष्टिको कारण खेतीपातीमा नकारात्मक प्रभाव परेको छ । यसबाट विश्वभरि नै भोकमरीको समस्या थपिनेछ र सम्बन्धित देशका सरकारका बोझ बढ्नेछ । वर्तमान समयमा वातावरणीय विनाशको कारण विश्वभर नै जलजायु परिवर्तन भएकोले हो । जुन संसारका सबै देशहरूमा एक गम्भीर एवं चुनौतीको रूपमा देखा परेको छ । नेपालमा पनि वातावरणीय विनाशले नकारात्मक प्रभाव परेको छ । उदाहरणको लागि हाल काठमाडौंमा अधिकतम ३६ डिग्री सेल्सियससम्मको तापक्रम मापन गरिएको छ । जुन विगतको वर्षहरूको तुलनामा बढी हो । यो जलवायु परिवर्तनको कारण भएको मौसमविद्हरूको भनाइ छ । नेपालको हिमाली क्षेत्रमा शून्य दशमलव शून्य छ डिग्री सेल्सियसको दरले तापक्रम बढ्न थालेकोले यहाँका हिमशृंखला निरन्तर रूपले पग्लेर पानीका मुहान सुक्दै जाने सम्भावना बढेको छ । यसबाहेक अतिवृष्टि तथा अनावृष्टिजस्ता समस्याहरूले यहाँको जनजीवनमा नकारात्मक प्रभाव परेको छ । आज विश्वमा वातावरणीय विनाश तीव्र गतिले भइरहेको छ । यसको प्रमुख कारण वनजंगलको विनाश नै हो । एक अन्तर्राष्ट्रिय प्रतिवेदनअनुसार सन् २०२१ मा विश्वको कुल वनक्षेत्र ४ दशमलव ०६ अर्ब हेक्टर थियो जुन विश्वको कुल जमिनको ३१ प्रतिशत थियो भने प्रतिव्यक्ति झन्डै शून्य दशमलव ५२ हेक्टर थियो । तर, अहिले यो अवस्था छैन । वर्तमानमा केही देशहरूमा वन विनाशको दर केही घटे पनि धेरैजसो देशहरूमा भयावह अवस्था नै छ । फलतः यी देशहरूमा बाढी, पहिरो र डुबानजस्ता दैवी प्रकोपहरू बढिरहेका छन् । आज विश्वमा वातावरणीय विनाश दिनप्रतिदिन बढिरहेको छ । फलतः केही पशुपंक्षीहरू लोप भएका छन् भने केही लोप हुने अवस्थामा छन् । यति मात्र नभई विभिन्न किसिमका महामारी एवं रोगको फैलावट र दैवी प्रकोपहरूको कारण धेरै नरसंहार हुने गरेको छ । परन्तु, आजसम्म पनि धेरैजसो देशका बासिन्दाहरूलाई यस सम्बन्धमा सचेत गराउन सकिएको छैन । वातावरणविद्हरूको अनुसार कुनै पनि देशमा वातावरण सन्तुलन कायम गर्न त्यहाँको कुल क्षेत्रफलको कम्तीमा पनि ४० प्रतिशत वनजंगलले ढाकेको हुनुपर्छ । तर, नेपालमा तोकिएको मापदण्डअनुसार वनजंगल विद्यमान नभएकोले यहाँको वातावरण सन्तुलन हुन सकेको छैन । यति मात्र नभई यहाँ अव्यवस्थित रूपमा भौतिक संरचनाहरू निर्माणका कारण पनि वनजंगल अतिक्रमित भई वातावरण विनाशमा सघाउ पुगेको छ । तर, यसतर्फ सम्बन्धित पक्षको ध्यान आकृष्ट हुन नसकेकोले वातावरण विनाशको क्रम रोकिन सकेको छैन । नेपाललगायत विश्वका धेरैजसो देशहरूमा जनसंख्या वृद्धिको कारण अव्यवस्थित सहरीकरण, वनजंगल फँडानी, जल प्रदूषण, स्थल प्रदूषण, वायु प्रदूषण र ध्वनि प्रदूषण दिनानुदिन बढिरहेको छ । फलतः यो देशहरूमा वातावरणीय विनाश बढ्दो क्रममा छ । भविष्यमा यसलाई जटिल हुन नदिन अल्प र दीर्घकालीन उपायहरू यथाशीघ्र अपनाउन आवश्यक देखिन्छ । यसका लागि एकतर्फ सर्वप्रथम त जनसंख्या वृद्धि घटाउन आवश्यक छ भने अर्कोतर्फ वन विनाशको रोकथाम, आधुनिक प्राविधिक ट्राफिक व्यवस्थापन प्रणाली र बढ्दो औद्योगिक प्रदूषण न्यूनीकरण गर्न उत्तिकै जरुरी छ । यसबाहेक नियमित एवं प्रभावकारी रूपमा वायुको गुणस्तर परीक्षण र वातावरणसम्बन्धी जनचेतना बढाउनुपर्छ । जसको लागि तीनै तहका सरकारको सक्रियताको आवश्यकता छ । विश्व तापक्रममा हुने परिवर्तन प्राकृतिक र मानवीय कारणले हुने हो । खनिज तेलको खपत तीव्र रूपले बढ्नाले विश्वको तापक्रम बढिरहेको छ । आज विश्वमा वातावरणीय प्रदूषण दिनप्रतिदिन बढिरहेको छ । तर विश्वव्यापी तापक्रम एक दशमलव पाँच डिग्री सेल्सियसभन्दा बढी बढ्दा पनि विश्वमा वातावरणीय विनाश न्यूनीकरणसम्बन्धी साझा सहमति हुन सकेको छैन । वास्तवमा विश्वमा वातावरणीय विनाश हुनुका प्रमुख कारण विकसित देशहरूमा भएका औद्योगिक तथा अन्य विकासमूलक क्रियाकलापहरू नै हुन् । बढ्दो तापक्रमको कारण आगामी ३० वर्षभित्र विश्वका हिमालमा झन्डै एकतिहाइ हिउ रित्तिने अनुमान छ । फलतः यस क्षेत्रको पानीका स्रोतहरू विस्तारै सुक्नेछन् र मानिसहरूको जीविकोपार्जनमा नकारात्मक प्रभाव पर्नेछ । आज धेरैजसो देशहरूमा भौतिक वस्तुहरूको बढ्दो प्रयोग गरेर रमाउने चलन तीव्र रूपले बढिरहेको छ । जसको कारण यी देशहरूको वातावरण तीव्र रूपले विनाश भइरहेकोले उक्त चलनको परिवर्तन गरी प्राकृतिक चीजहरूमा रमाउने चलनको विकास गर्न आकृष्ट हुनु परेको छ । वस्तुतः पृथ्वी हाम्रो साझा घर हो । यसको विनाश भएमा हाम्रो अस्तित्त्व नै मेटिने छ । त्यसैले यसको संरक्षण गर्नु हामी सबैको कर्तव्य हो । वर्तमानमा प्रकृतिको दोहन गरी विकसित देशहरू उन्नतिको शिखरमा पुगेका छन् । तर, यिनीहरूले वातावरण संरक्षणमा ध्यान नदिनाले विनाशको क्रम दिनहुँ बढिरहेको छ । हाल विज्ञान र प्रविधिको विकासले विभिन्न यातायातका साधनहरूको विकास भएको छ । यी साधनहरूको नियमित रूपमा सञ्चालन गर्न बढ्दो मात्रामा कोइला, पेट्रोल र डिजेलको प्रयोग गर्नाले विश्वको वातावरण दिनहुँ दूषित भइरहेको छ । हाइड्रोजन ग्यासको प्रयोगले उक्त इन्धनहरूको प्रयोग घटाई वातावरण विनाश घटाउन सकिन्छ । हाइड्रोजन ग्यास पेट्रोल, डिजेल र पानीभन्दा सस्तो हुन्छ । त्यसैले यसको अधिकतम प्रयोग गर्न सके प्रत्येक वर्ष बिदेसिने ठूलो धनराशि सञ्चित्त भई अन्य विकास कार्यहरूमा लगानी गरी युवाहरूलाई रोजगारी सिर्जना गर्न सकिन्छ । हाइड्रोजन ग्यासबाट एकतर्फ फलामको प्रशोधन गर्न सहज हुनेछ भने अर्कोतर्फ विद्युत् र पानीको सदुपयोग गर्न सघाउ पुग्नेछ । जसबाट प्रत्येक व्यक्तिको आयआर्जन वृद्धि भई विश्व अर्थतन्त्रमा पनि सकारात्मक प्रभाव पर्नेछ । विश्वमा वातावरण विनाशको कारण नेपाल पनि प्रभावित भएको छ । वास्तवमा दुई छिमेकी राष्ट्र भारत र चीनमा औद्योगिक तथा अन्य विकासका क्रियाकलापहरू तीव्र रूपले बढ्नाले यहाँको वातावरणमा नकारात्मक प्रभाव परेको छ । यस सम्बन्धमा वार्ता गरी समाधान गर्न न त नेपालले चासो देखाएको छ न त छिमेकी राष्ट्रहरू नै तत्पर छन् । तसर्थ, यहाँको वातावरण दिनदिनै विनाशतर्फ उन्मुख छ । जुन न्यूनीकरण गर्न नितान्त आवश्यक छ ।"
एपीएफको लगातार दोस्रो जित,काठमाडौं : प्रधानमन्त्री कप पुरुष राष्ट्रिय प्रतियोगिताअन्तर्गत एपीएफ क्लबले मधेश प्रदेशलाई २ विकेटले पराजित गरेको छ। यो एपीएफको लगातार दोस्रो जित हो भने मधेश प्रदेशको पहिलो हार हो। लमहीस्थित देउखुरी क्रिकेट मैदानमा टस जितेर ब्याटिङ गरेको मधेशले ४०४ ओभरमा १६८ रन बनाउँदै अलआउट भएको थियो। मधेशले दिएको १६९ रनको लक्ष्य पछ्याएको एपीएफले ३६५ ओभरमा ८ विकेट गुमाउँदै लक्ष्य पूरा गरेको हो। एपीएफका लागि समित महर्जनले सर्वाधिक ३५ रन बनाए। उनले ४८ बलमा ५ चौका प्रहार गरेका हुन्। ओपनर लोकेश बमले १८ रन बनाउँदा अर्का ओपनर आसिफ शेखले ३४ रन बनाए। कप्तान रोहित पौडेलले ११ रन बनाए। अमर रौतेला १६ रनमा बोल्ड भए। कमल सिंह ऐरी२८ रन र किशोर महतो ३ रनमा अविजित रहे। मधेशका लागि कमल गुप्ताले सर्वाधिक ४ विकेट लिए। प्रदिप पाश्वानले २ विकेट लिए। रुपेश सिंह र हरिशंकर शाहले ११ विकेट लिए। त्यसअघि ब्याटिङ गरेको मधेशका लागि पवन सरार्फले सर्वाधिक ७७ रन बनाए। उनले ७७ बलमा ८ चौका र ५ छक्का प्रहार गरे। ओपनर कप्तान अनिल शाह र मयन यादवले क्रमशः १७ र ११ रन बनाउँदै पेभेलियन फर्किएका थिए। मध्यक्रममा आएका पवनले क्रिज सम्हाल्दा उनी बाहेक अन्यले बलियो रन बनाउन सकेनन्। रुपेश सिंह र प्रदीप पाश्वानले समान १०१० रन बनाए। अन्य कुनै पनि ब्याटरको ब्याटबाट दोहोरो अंकमा रन बनेन। एपीएफका लागि कमल सिंह ऐरीले सर्वाधिक ४ विकेट लिए। भुवन कार्की र कप्तान रोहित पौडेलले समान २२ विकेट लिए। अभिषेक गौतमले १ विकेट लिए।
नेपालले टस हारेर बलिङ गर्ने,"काठमाडौं : वुमन्स डे कप २०२५ मा नेपालले पाँचौं खेलमा युगान्डासँग टस हारेर बलिङ गर्ने भएको छ। युगान्डाकी कप्तानले टस जित्दै नेपाललाई बलिङको निम्तो दिएकी हुन्। आजको खेलमा नेपालको टिममा एक परिवर्तन गरिएको छ। विकेटकिपर रोमा थापाको स्थानमा अलिशा कुमारी यादवले आजको खेल खेल्नेछिन्। चार खेलमा नेपालले ३ हार र १ जित हात पार्दै तालिकाको पुच्छरमा रहेको छ। नेपाली टिमः इन्दु बर्मा(कप्तान), अलिशा कुमारी यादव (विकेटकिपर), सम्झना खड्का, साना प्रविन, रिया शर्मा, पूजा महतो, कविता जोशी, रुविना क्षेत्री बेलबासे, ममता चौधरी, रचना चौधरी र ईश्वरी विष्ट"
रौतहटको जंगलमा घाइते हात्ती यमगज संकटमा,"रौतहट : दुई महिनादेखि रौतहटको उत्तरी भेगका जंगल र वरपरका बस्तीहरूमा घाइते अवस्थामा देखिएको जंगली हात्ती यमगज उचित उपचार र हेरचाहको अभावमा जीवनमरणको दोसाँधमा पुगेको छ। चन्द्रपुर नगरपालिका२ र ३ स्थित जंगलमा देखिएको यो हात्ती पूर्वी पर्सा राष्ट्रिय निकुञ्जबाट भटकिँदै आदर्श सामुदायिक वनको नर्सरी क्षेत्रमा आएको बताइन्छ। अगाडिको दाहिने खुट्टा सुनिएको र हिँड्न कठिन अवस्थामा रहेको कारणले यमगज दिनप्रतिदिन कमजोर हुँदै गएको छ। आफैं चरन गर्न नसक्दा झनै संकटमा परेको छ। पीडाले छटपटाइरहेको यमगजलाई लिएर सामाजिक सञ्जालमा टिकटक र रिल भिडियोहरू भाइरल भइरहेका छन्। हात्ती हेर्न आउने मानिसहरूको भीड लाग्ने गरेको छ, जसले हरियो मकैको घोगा र केरा लिएर खुवाउने गरेका छन्। तर, शिकारीहरूको उपस्थिति रहेको यस क्षेत्रमा यमगजको जीवन थप जोखिममा रहेको छ। २०७० साल चैतमा यही जंगलमा चितवन राष्ट्रिय निकुञ्जबाट भट्किएको गैँडालाई शिकारीहरूले गोली हानेका थिए। घाइते अवस्थामा रहँदा उचित उपचार नपाउँदा दुई महिनापछि गैँडाको मृत्यु भएको थियो। सोही नियति यमगजले भोग्न नपरोस् भनेर स्थानीयहरू चिन्तित बनेका छन्। यस विषयमा राष्ट्रिय निकुञ्ज तथा वन्यजन्तु संरक्षण विभागका सूचना अधिकारी हरिभद्र आचार्यलाई गत साता सम्पर्क गर्दा, उनले हात्ती जंगली भएकाले त्यसै छाडिदिनुपर्ने बताएपछि स्थानीय बुद्धिजीवीहरू आक्रोशित भएका छन्। संरक्षणको जिम्मेवारीमा रहेका अधिकारीहरूको यस्तो गैरजिम्मेवारीपूर्ण धारणा प्रति स्थानीय समाजसेवी एवं शिक्षाविद् बुद्धिराज नेपालीले गम्भीर आपत्ति जनाए। डिभिजन वन कार्यालयले हात्तीको उद्धार तथा उपचारका लागि राष्ट्रिय निकुञ्ज तथा वन्यजन्तु संरक्षण विभाग काठमाडौं र राष्ट्रिय प्रकृति संरक्षण कोष ललितपुरलाई फागुन १५ गते पत्राचार गरिसकेको छ। वन कार्यालयले समयमा उपचार गर्न नसके हात्ती मर्ने खतरा रहेको स्पष्ट पारेको छ। यसअघि फागुन १ गते चितवनस्थित राष्ट्रिय प्रकृति संरक्षण कोषबाट आएको चिकित्सक टोलीले यमगजलाई डार्ट गरेर जंगलमै उपचार गरेको थियो। तर, उपचार प्रभावकारी नहुँदा अहिले पनि घाउ निको भइसकेको छैन। शिकारीको गोली लागेको हुनसक्ने अनुमान गरिएको भए पनि यसको आधिकारिक पुष्टि हुन सकेको छैन। चन्द्रपुर नगरपालिकाका स्थानीयहरू तथा संरक्षणकर्मीहरूले यमगजको उचित उपचार र उद्धार तत्काल गर्न सम्बन्धित निकायलाई आग्रह गरेका छन्।"
जलथल जंगलमा एउटा हात्ती मृत फेला,"झापा : झापाको चारकोशे जलथल जंगलमा एउटा जंगली हात्ती मृत फेला परेको छ। कचनकवल गाउँपालिका७ स्थित पाथीभरा सामुदायिक वनभित्र हात्ती मृत भेटिएको जिल्ला प्रहरी कार्यालय झापाका डीएसपी खगेन्द्र खडकाले जानकारी दिए । जंगलभित्र बुधबार साँझ हात्ती मृत भेटिएको हो । मृतक हात्तीको वरिपरि ३४ वटा हात्ती घेराहाली बसिरहेकोले त्यहाँ पुग्नै नसकिएको डीएसपी खडकाले भने। डिभिजन वन कार्यालय झापा र प्रहरीको टोली त्यहीं छ । हात्ती वयस्क हो कि छावा, भाले हो कि पोथी खुल्नै नसकेको उनले बताए ।"
"मुखमा समावेशी नारा, अवसरमा आफ्नै प्यारा","कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । वीरेन्द्रनगर : २०७९ को प्रदेशसभा निर्वाचनमा माओवादी केन्द्रले कर्णालीमा समानुपातिकतर्फ ४ सिट जित्यो । चारै जना महिला सांसद बने । तर, प्रदेशसभा सांसद बन्ने सौभाग्य पाएका चारै जना माओवादी केन्द्रका नेताका पत्नी थिए । माओवादी केन्द्रका केन्द्रीय सदस्य एवं डोल्पा जिल्ला इन्चार्ज रामलाल विककी पत्नी उर्मिला विक, माओवादी केन्द्रका केन्द्रीय सदस्य लक्ष्मीप्रसाद चौलागाईंकी पत्नी यसुदा न्यौपाने, पार्टीको रुकुम संयोजक सचिन रोकाकी पत्नी मिलन खड्का र हुम्ला जिल्ला सरकेगाड गाउँपालिका पार्टी अध्यक्ष चन्द्रबहादुर कार्कीकी पत्नी जुम्कित लामा कार्की प्रदेशसभा सांसद बने । केन्द्रीय सदस्य चौलागाईंकी पत्नी यसुदा त प्रदेशसभा उपसभामुख पनि बनिन् । कांग्रेसले ०७९ को प्रदेशसभामा समानूपातिकतर्फ ५ सिट जित्यो । तर, सांसद बन्ने मौका पाए, नेता निकट भएकाहरूले मात्रै । पार्टी प्रवक्ता डा प्रकाशशरण महत निकट सुर्खेतकी जानकी सिंह र कांग्रेस नेता जीवनबहादुर शाही निकट (भान्जी) विजया बुढा हुम्लाबाट सांसद बने । विजया त प्रदेश सरकारको ऊर्जामन्त्री छिन् । यस्तै, कांग्रेसको संस्थापन इतर पक्षबाट दैलेखकी इन्द्राकुमारी शाही र सल्यानकी लक्ष्मी सुनार प्रदेशसभा सांसद बनिन् । कांग्रेस केन्द्रीय उपसभापति पूर्णबहादुर खड्का निकट सुर्खेतकै बलिमाया बुढाले पनि प्रदेशसभा सांसद बन्ने मौका पाइन् । केन्द्रीय उपसभापति पूर्णबहादुर खड्काको गृहजिल्ला सुर्खेतबाट दुई जना प्रदेश सांसद बने । तर, कालीकोटबाट दलित महिला समानुपातिक उम्मेदवार छाया सुनार सांसदको अवसरबाट वञ्चित भइन् । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । माओवादीमा विभेद प्रतिनिधिसभा समानुपातिक सांसद छनोटमा माओवादी केन्द्रले कर्णालीलाई उपेक्षा गरेको थियो । जबकी पार्टीको राम्रो जनाधार रहेको कर्णालीबाट एक जना महिलालाई मात्रै माओवादी केन्द्रले समानुपातिक सांसद बनायो । जुम्लाकी छिरिङल्हामु लामा समानुपातिक सांसद बनिन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । कालीकोटबाट पार्टीका केन्द्रीय सदस्य तथा जिल्ला इन्चार्ज विष्णु विकलाई समानुपातिक उम्मेदवार बनाइयो । तर, सांसद बनाएन् । चुनावमा भोट बटुल्नका लागि एकै जिल्लामा तीन जनालाई समानुपातिक उम्मेदवार बनाइएको थियो । जबकी, माओवादी केन्द्रले कालीकोटका ८३ वडामध्ये ५१ वडा, ९ पालिकामध्ये ७ पालिका र दुईवटै सांसद जितेको थियो । जिल्लामा राम्रो जनाधार भए पनि त्यसको बेवास्ता गरिएको भन्दै माओवादीका सबै दलित नेताहरूले नेतृत्वलाई दबाब दिए । विष्णुलाई राष्ट्रियसभामा सांसद बनाइयो । महिला, दलित,जनजाति, आदिवासी, दलित, मुस्लिमलगायत सबै वर्ग, क्षेत्र र समुदायको समानुपातिक समावेशिताको नारा लगाउँदै माओवादीले कर्णालीमा जनमत बटुलेको थियो । तर, राजनीतिक अवसरमा भने विभेद गरिरहेको पार्टीकै नेताहरू बताउँछन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । गरिब, निमुखा र पछि परेका समुदायको उत्थान र विकासका लागि माओवादीले विगतमा लगाएका नारा बिर्सँदै गएकाले पार्टीको जनाधार खस्किँदै गएको ती नेताले बताए । राजनीतिक अवसरमा उच्च तहका नेताहरूले जसको शक्ति उसैको भक्ति गरे, ती नेताले भने, जसका कारण समुदाय स्तरमा माओवादी केन्द्र निकै कमजोर बन्दै गयो । आधार इलाकाका रूपमा रहेका रुकुम, सल्यान, कालीकोट, जुम्ला, मुगुलगायतका जिल्लामा जनाधार गुमाउँदै गएको ती नेताले बताए । २०७९ को प्रतिनिधिसभा र प्रदेशसभा निर्वाचनमा कांग्रेस, माओवादी केन्द्र, एकीकृत समाजवादी लगायतका दलले गठबन्धन गरे । गठबन्धनले जसलाई उम्मेदवार बनाए पनि जित्ने प्रशस्त आधार थिए । तर, नतिजा उल्टो आयो । किनभने शक्तिको आडमा उम्मेदवार बनाएकाहरूलाई स्थानीय नेताकार्यकर्ताले स्वीकार गरेनन् । पार्टीभित्रै द्वन्द्व भए । जुम्लामा माओवादी केन्द्रकी नेता गोमा कुँवरले गठबन्धनको टिकट पाइन् । तर, राप्रपाका ज्ञानेन्द्र शाहीले चुनाव जिते । कांग्रेसले एक प्रदेशसभा सदस्यमा ललितजंग शाहीलाई टिकट दियो । उनले पनि चुनाव हारे । बागी बनेर स्वतन्त्र रूपमा चुनाव लडेका कांग्रेसकै देवेन्द्र शाहीले चुनाव जिते । देवेन्द्र कांग्रेसमा फर्किसकेका छन् । कांग्रेसले गरेको कारबाही फुकुवा गरिसकेको छ । उक्त निर्वाचन परिणामले शक्ति र पहुँचको भरमा केन्द्रबाट लादिएका उम्मेदवारलाई कार्यकर्ताले स्वीकार गरेनन भन्ने स्पष्ट गरेको स्थानीय नेताहरू बताउँछन् । माओवादी केन्द्रबाट उम्मेदवार बनेकी कुँवरलाई माओवादीकै स्थानीय नेताकार्यकर्ताले स्वीकार गरेनन् । माओवादीभित्रै महिला, दलित, जनजाति समुदायका नेताहरूलाई अवसरबाट रोक्ने र तिनीहरूका नाममा सीमित नेताका आफन्तहरूलाई अवसर दिने गरिएको पार्टीभित्रकै स्थानीय नेताहरूको आरोप छ । कांग्रेसमा आफ्नैलाई च्याप्ने समस्या कर्णालीमा अर्को ठूलो दल नेपाली कांग्रेसको अवस्था पनि उस्तै छ । ०४८ सालको निर्वाचनमा पार्टीका संस्थापक नेता तिलकप्रसाद न्यौपानेले कालीकोटबाट सांसद पद जिते । त्यसपछि ०५१ सालको मध्यावधि निर्वाचनमा पार्टीको तर्फबाट टिकट पाएका न्यौपानेका विरुद्ध कांग्रेसकै विष्णुबहादुर शाही बागी उम्मेदवार लडे । न्यौपानले चुनाव हारे । त्यसयताका निर्वाचनमा कांग्रेस उम्मेदवार विजयी बन्न सकेका छैनन् । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । ०७९ सालको निर्वाचनमा कांग्रेस माओवादी गठबन्धनका कारण कालीकोट (ख) प्रदेशबाट कांग्रेस नेता हिक्मतबहादुर विष्ट निर्वाचित भए । विष्ट कांग्रेसकोे प्रदेशसभा संसदीय दलको प्रमुख सचेतक छन् । कांग्रेसले कालीकोटबाट ०६४ सालदेखि हरेक निर्वाचनमा कुनै न कुनै नेतालाई समानुपातिक उम्मेदवार बनाएर भोट बटुलिरहेको छ । तर, ०६४ सालदेखि कालीकोटाका कुनै पनि नेतालाई कांग्रेसले समानुपातिक सांसद बनाएको छैन । ०७० सालको दोस्रो संविधानसभामा कालीकोटबाट कर्णवीर टमटालाई समानुपातिक सांसदको सूचीमा राखियो । तर, कांग्रेसले सांसद बनाएन । सांसद पक्का भनेर तत्कालीन कांग्रेस सभापति सुशील कोइरालाले समानुपातिकामा मेरो नाम राख्नुभएको थियो, टमटाले भने, तर कर्णालीकै नेताहरूको असहयोगका कारण सांसदबाट बञ्चित गरियो । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । तर, सुर्खेत र हुम्लालगायत केही जिल्लाका नेताहरूले मात्रै नेतृत्वबाट केही न केही लाभ पाइरहेको कांग्रेस नेताहरूको गुनासो छ । उच्च तहका नेताहरूले आफ्नो इसारामा चल्ने कार्यकर्तालाई अवसर दिन्छन् । त्यसमा पनि नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन्, कांग्रेस नेतृ छाया सुनारले भनिन्, हामीजस्ता क्षमतावान् दलित समुदायका नेतालाई नेता बन्नबाट रोक्छन् । सल्यानबाट प्रदेश सांसद बनेकी लक्ष्मी सुनारको माइती सुर्खेत हो । नेताहरूसँग पनि नजिक भइन् । उनलाई एक नम्बरमा राखियो । मलाई दोस्रो नम्बरमा राखे । कर्णालीबाट केन्द्रमा प्रभाव राख्ने नेताको नजिक बन्न नसक्दा आफू अवसरबाट बञ्चित भएको छायाले दाबी गरिन् । चाकडी गर्न पनि सकिनँ, उनले भनिन्, समानुपातिक समावेशिता जुन उद्देश्यका साथ ल्याइएको हो । त्यसअनुसार छैन । नेताहरूले कसैलाई गुन लगाउने, छाप लगाउने र आफ्नो स्वार्थसिद्ध गर्नका लागि उपयुक्त माध्यम बनाएका छन् । यो गलत हो । हाम्रो पार्टीभित्र मात्र नभई सबै राजनीतिक दलभित्र यस्तो समस्या छ । यस्तै अर्की नेतृ भावना शाहीले पिछडिएको क्षेत्रबाट आफूलाई उम्मेदवार बनाए पनि अवसरबाट बञ्चित गरिएको बताइन् । सुरुमा पिछडिएको क्षेत्रको एक नम्बरमा मेरो नाम थियो, उनले भनिन्, पछि त नेताहरूले पहिलो नम्बरमा कान्तिका सेजुवाल, दोस्रोमा जाजरकोटकी मैना कार्की र तेस्रोमा मेरो नाम राख्नुभयो । कान्तिका सेजुवाल खस आर्यबाट सांसद बनिन् । मैना कार्की पिछडिएको क्षेत्रबाट सांसद बनिन् । कालीकोटजस्तो पिछडिएको जिल्ला, ३० वर्षदेखि सांसद नपाएको जिल्ला भए पनि फेरि पनि अवसरबाट रोकियो । कान्तिका सेजुवाल जुम्लाबाट देउवा टिम र मैना कार्की जाजरकोटबाट शेखर टिमबाट सांसद बने । सुरुमा पिछडिएको क्षेत्रबाट समानुपातिकमा मेरो नाम एक नम्बरमा थियो । पछि त आफू निकटलाई प्राथमिकतामा राखेर मेरो नाम पछि धकेले छन् । समानुपातिकमा नेताहरूले आफू निकटलाई मात्रै स्थान दिने गरेका छन् ।  भावना शाही ठूला नेताले आफ्नो इसारामा चल्ने कार्यकर्तालाई अवसर दिन्छन् । नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन् ।  छाया सुनार प्रत्यक्ष र समानुपातिकमा समेत ३० वर्षसम्म कालीकोटमा कांग्रेसबाट सांसद बन्ने अवसर नपाएका बेला ०७९ सालमा गठबन्धनबाट प्रदेशसभा (ख) मा हिक्मतबहादुर विष्टले प्रत्यक्ष टिकट पाए । पहिलो पटक सांसद बने । वर्तमान पार्टी सभापति शेरबहादुर देउवाले पार्टी फुटाउँदा प्रजातान्त्रिक कांग्रेसमा समेत साथ दिएका पार्टीको कर्णाली प्रदेश उपसभापति कालीबहादुर सहकारी अवसरमा जहिल्यै पेलिए । ०७४ सालमा वाम गठबन्धनका विरुद्ध चुनाव लडे । तर, माओवादी केन्द्रका नेता तथा तत्कालीन बिनाविभागीय मन्त्री महेन्द्रबहादुर शाहीसँग सहकारी झिनो मतले पराजित भए । ०७९ सालको निर्वाचनमा समानुपातिक सांसदको सूचीमा नाम सिफारिस गरियो । तर, उनी समानुपातिकको अन्तिम नामावलीमा नाम पनि परेन । कर्णालीबाट प्रतिनिधिसभामा नेपाली कांग्रेसले जुम्लाबाट कान्तिका सेजुवाल, जाजरकोटबाट मैना कार्की, दैलेखबाट सीताकुमारी राना गरी तीन जनाले समानुपातिकमा अवसर पाए । एक जना कांग्रेस नेताले भने, ती तीनै जनामा कान्तिका सेजुवाल शेरबहादुर देउवालाई दाइ मानेकी, मैना कार्की शेखर टिमले दबाब दिएको र सीताकुमारी राना देउवा टिम चलाउने कोर टिमका मान्छेहरूसँग नजिक भएर अवसर पाइन् । एमालेको पनि उही एमालेभित्र पनि कर्णालीमा नेता केन्द्रित राजनीति छ । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । प्रदेशमा पाँचवटा समानुपातिक कोटा पाएकोमा जुम्लाबाट कलबहादुर हमाल, कालीकोटबाट दक्षिणा शाही, रुकुमपश्चिमबाट तुलसा मल्ल, दैलेखबाट गमता विक, सुर्खेतबाट नन्दा गुरुङ समानूपातिक सांसद बने । यस्तै प्रतिनिधिसभामा रुकुमपश्चिमबाट चन्द्रबहादुर विक र दैलेखबाट सूर्यकुमारी श्रेष्ठ समानुपातिक सांसद बने । कर्णालीमा गठबन्धन सरकार निर्माण हुँदा ०७४ र ०७९ मा एमालेले दुवै पटक माओवादी केन्द्रलाई मुख्यमन्त्री स्वीकार गर्नुपर्ने बाध्यता केन्द्रले गरायो, एमालेका एक नेताले भने,दुवै पटक पार्टीको नेतृत्वका कारण कर्णालीमा सरकारको नेतृत्व गर्ने अवसर एमालेले गुमायो । पार्टीभित्र सांसद बनाउँदा पनि नेताहरूले प्रदेश र केन्द्रका नेताहरूको नजिककाले अवसर लिए । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । कुनै बेला साबिक कर्णालीका पाँच जिल्ला एमालेका लाल किल्ला भन्ने नारा थियो, ती नेताले भने, यसैकारण पार्टी संगठन धराशायी बन्दै गएको छ । अवसरमा गरिने विभेदको प्रतिफल पार्टीले भोगिरहेको छ । ३ पार्टीका ६ नेताको हालीमुहाली कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । कांग्रेसका केन्द्रीय उपसभापति एवं पूर्वउपप्रधान तथा रक्षामन्त्री पूर्णबहादुर खड्का, कांग्रेस केन्द्रीय कार्यसम्पादन समितिका सदस्य, पूर्वमुख्यमन्त्री एवं हाल प्रदेश संसदीय दलका नेता जीवनबहादुर शाहीको हालीमुहाली छ । उनीहरूको चाहना विपरित अवसर पाउन गाहे हुन्छ । केही फाटफुट नेताहरूले गुटको भागबन्डामा मात्रै अवसर पाएका छन् । तर, कर्णालीमा आउने हरेक राजनीतिक अवसरहरू उनीहरू नजिककाले नै लिन्छन् । एमालेमा पार्टीका स्थायी कमिटी सदस्य एवं कर्णाली प्रदेशका मुख्यमन्त्री यामलाल कँडेल र पार्टी स्थायी कमिटी सदस्य गोरखबहादुर बोगटीको हालीमुहाली छ । पार्टीको भूमिका र अन्य संसदीय अवसरहरू उनीहरूले चाहेका व्यक्तिहरूले नै लिन्छन् । केन्द्रबाट अन्य ठूला नेताहरूले दबाब दिएपछिमात्र फाट्टफुट्ट नेताहरूले अवसर पाउँछन । यस्तै माओवादी केन्द्रमा पार्टीका उपमहासचिव जनार्दन शर्मा प्रभाकर र शक्तिबहादुर बस्नेतको हालीमुहाली छ । माओवादीका एक जना नेताले भने, जनार्दन शर्माले आफ्ना भाइ राजकुमार शर्मालाई रुकुमपश्चिमबाट प्रदेशसभामा प्रत्यक्ष टिकट दिएर कर्णाली प्रदेशको मुख्यमन्त्री बनाए । अन्य राजनीतिक नियुक्तिहरूमा पनि उनको परिवार छुट्दैन । शक्तिबहादुर बस्नेत र उनकी पत्नी सत्या पहाडी निरन्तर आलोपालो संसदीय लाभ लिइरहेका छन् । माओवादीभित्रको जनार्दन र शक्तिको राजनीतिक सिन्डिकेट तोड्न पार्टीका केन्द्रीय सदस्य तथा कालीकोटबाट प्रतिनिधिसभा सांसद महेन्द्रबहादुर शाहीले तेस्रो धार निर्माण गर्न थालेका छन् । जसका कारण कर्णालीमा माओवादीका तीन गुट सक्रिय छन् । कर्णालीबाट समानुपातिकमा ककसले पाए मौका ? ०६४ सालमा नेपाली कांग्रेसबाट पूर्णबहादुर खड्का सुर्खेत, दूधकुमारी हमाल डोल्पाले प्रतिनिधिसभामा समानुपातिक सांसद बन्ने अवसर पाए । ०७० सालको दोस्रो संविधानसभामा हुम्लाबाट रीता शाही, रुकुमपश्चिमबाट मिठ्ठु मल्लले अवसर पाइन् । यस्तै, ०७४ मा कर्णालीबाट एक जना हुम्लाकी रंगमती शाहीले मात्र प्रतिनिधिसभामा समानुपातिक सांसद बन्ने अवसर पाइन् । माओवादी केन्द्रबाट ०६४ सालमा रुकुमका लोकेन्द्र विष्ट, जाजरकोटका मायाप्रसाद शर्मा, सुर्खेतका मंगल विक, डोल्पाकी सत्या पहाडी, हुम्लाकी छिमी दोर्जे लामा, दैलेखकी भरतकुमारी रेग्मी, कालीकोटकी धीरेन्द्रा उपाध्यायले समानुपातिक सांसद बन्ने अवसर पाए । यस्तै, ०७० सालमा जुम्लाबाट गोमा कुँवर, सुर्खेतकी सीता नेपाली, दैलेखकी ललिता रेग्मीले समानुपातिक सांसद बन्ने अवसर पाए । ०७४ मा कर्णालीबाट माओवादी केन्द्रका नेता शक्तिबहादुर बस्नेतकी पत्नी सत्या पहाडीले मात्र समानुपातिक सांसद बन्ने अवसर पाइन् । एमालेबाट ०६४ सालको संविधानसभा निर्वाचनमा सुर्खेतका यामलाल कँडेल, कमला शर्मा र दैलेखका राजबहादुर बुढाले समानुपातिक सांसद बन्ने अवसर पाए । ०७० सालको संविधानसभा निर्वाचनमा जाजरकोटबाट रीता रावल, जुम्लाबाट बलबहादुर महत, कालीकोटबाट तुलाराज विष्टले सांसद बन्ने अवसर पाए । ०७४ सालमा मुगुबाट मोहन बानियाँ समानुपातिक सांसद बने । समानुपातिक निर्वाचन प्रणालीबमोजिम हुने निर्वाचनका लागि राजनीतिक दलले उम्मेदवारी दिँदा जनसंख्याको आधारमा विभिन्न नौवटा समूहको प्रतिनिधित्व हुने गरी बन्दसूची तयार गर्नुपर्छ । यस्ता समूहमा महिला, दलित, आदिवासी जनजाति, खस आर्य (ब्राह्मण, क्षेत्री, ठकुरी, सन्न्यासी (दशनामी समुदाय) मधेसी, थारू, मुस्लिम, पिछडिएको क्षेत्र र अल्पसंख्यक समुदाय पर्छन् । राजनीतिक दलले उम्मेदवारी दिँदा अपांगता भएका व्यक्तिको समेत प्रतिनिधित्व हुने व्यवस्था गर्नुपर्ने एवं भूगोल र प्रादेशिक सन्तुलनलाई समेत ध्यान दिनुपर्ने प्रावधान छ । तर कर्णालीमा त्यसो हुँदैन । शक्तिशाली नेताको आशीर्वाद पहिलो मापदण्ड बन्ने गरेको छ ।"
प्रज्वलको अर्धशतकमा लुम्बिनीले गण्डकीलाई दियो २१८ को लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगिताअन्तर्गत लुम्बिनी प्रदेशले गण्डकी प्रदेशलाई २१८ रनको बलियो लक्ष्य दिएको छ । सिद्धार्थनगरस्थित सिद्धार्थ रंगशालामा टस हारेर ब्याटिङको निम्तो पाएको लुम्बिनी ४९५ ओभरमा २१७ रन बनाउँदै अलआउट भएको हो । लुम्बिनीको लागि प्रज्वल थापाले सर्वाधिक ७२ रन बनाए । उनले ७९ बलमा ७ चौका र १ छक्का प्रहार गरे । ओपनरद्वय मिर्नाल गुरुङ र मनिष थापाले क्रमशः ३८ र २४ रन बनाए । कप्तान देव खनालले ३३ रन बनाउँदै क्याच भए । प्रश्वन केसीले २५ रन बनाए । अन्य कुनै ब्याटरले दोहोरो अंकमा रन बनाउन सकेनन् । गण्डकीको लागि अमृत गुरुङले सर्वाधिक ३ विकेट लिए । चन्द्र पौडेल र कप्तान विपिन खत्रीले समान २२ विकेट लिए । सुवास भण्डारी,कमल परियार र वंश क्षेत्रली ११ विकेट लिए । लुम्बिनी र गण्डकी दुवै टिमको यो तेस्रो खेल हो । दुवै टिमले १ जित र १ हारसहित २ अंक जोडेका छन् । तर, नेट रन रेटमा लुम्बिनी गण्डकीभन्दा अगाडि रहेको छ ।"
एसईईमा ४ जीपीए ल्याउनेलाई पालिकाद्वारा १ लाख,"गोरखा : एसईई परीक्षामा उत्कृष्ट नतिजा ल्याउन हौसला दिने उद्देश्यले बारपाक सुलिकोट गाउँपालिकाले इनामको घोषणा गरेको छ । आउँदो चैत ७ बाट सञ्चालन हुने एसईईमा ४ जीपीए ल्याउने पालिकाभित्रका विद्यार्थीलाई एक लाख रुपैयाँ पुरस्कार दिने घोषणा गरेको गाउँपालिका प्रमुख विष्णु भट्टले जानकारी दिए । पालिकाले एक सार्वजनिक सूचना जारी गरी विद्यार्थीलाई परीक्षाको राम्रो तयारी गर्न आग्रह गरेको छ । एसईईको तयारी गरिरहेका बालबालिकाको मनोबल बढोस् भन्ने उद्देश्यले पुरस्कार घोषणा गरेको हो, अध्यक्ष भट्टले भने, अहिले सामुदायिकभन्दा निजी विद्यालयमा छोराछोरी पढाउनेको संख्या बढिरहेको छ । त्यसैले शैक्षिक गुणस्तर अभिवृद्धि गरी सामुदायिक विद्यालयमा बालबालिका पढाउन प्रोत्साहन होस् भनेर पनि यो कार्यक्रम घोषणा गरेका हौं । पालिकाले ४ जीपीए ल्याउनेलाई रु एक लाख, ३९० देखि ३९९ जीपीए ल्याउनेलाई ५० हजार, ३८० देखि ३८९ जीपीए ल्याउनेलाई २५ हजार पुरस्कार प्रदान गर्ने जनाएको छ । त्यस्तै, ३७० देखि ३७९ जीपीए ल्याउनेलाई २० हजार र ३६० देखि ३६९ जीपीए ल्याउनेलाई १५ हजार नगद पुरस्कार प्रदान गर्ने जनाएको छ । यस वर्षको एसईई परीक्षामा बारपाक सुलिकोट गाउँपालिकाबाट नियमिततर्फ २ सय ९८ जनाले एसईई परीक्षा दिँदैछन् । ग्रेडवृद्धितर्फ ७३ जना सहभागी हुने पालिकाको सूचनामा उल्लेख छ । बारपाक सुलिकोट गाउँपालिकामा सञ्चालित सीटीईभीटीअन्तर्गतको बहुप्राविधिक शिक्षालयमा पढ्ने सबै विद्यार्थीलाई छात्रवृत्ति दिने गरिएको गाउँपालिका प्रमुख भट्टले जानकारी दिए । त्यस्तै अभिभावकविहीन बालबालिकालाई निःशुल्क रूपमा छात्रवासमा राखेर कक्षा १२ सम्म पढाउने व्यवस्था गरेको पनि उनले बताए । त्यसैगरी गाउँपालिकाले दलित तथा बराम समुदायबाट स्नातकोत्तर तहमा अध्ययन गर्ने विद्यार्थीलाई छात्रवृत्ति, एमबीबीएस पढ्नेहरूलाई छात्रवृत्ति दिने गरिएको पालिका प्रमुख भट्टले जानकारी दिए।"
ब्रान्डेड चामलको बोरामा कमसल चामल बेच्ने ३ खाद्य गोदाम सिल,"काठमाडौं : ब्रान्डेड चामलको बोरामा कमसल चामल भरेर बिक्री गर्ने तीनवटा खाद्य गोदाम सिल गरिएको छ। उपत्यका अपराध अनुसन्धान कार्यालयको प्रहरी टोली र जिल्ला प्रसासन कार्यालयको टोली, वाणिज्य आपूर्ति तथा उपभोक्ता संरक्षण विभाग र खाद्य प्रविधि तथा गुण नियन्त्रण विभागको टोलीले संयुक्त रूपमा गोदाम छापा मारेको हो। गोदाममा गैरकानुनी कार्य भइरहेको थाहा पाएपछि तीनवटै गोदाम सिल गरिएको थियो। काठमाडौंको तार्केश्वर नगरपालिका९ स्थित मनमैजु र नागाजुर्नमा सञ्चालित ३ वटा खाद्य गोदाममा गैरकानुनी कार्य भइरहेको सूचना प्रहरीले पाएको थियो। उपत्यका अपराध अनुसन्धान कार्यालयका प्रवक्ता काजीकुमार आर्चायका अनुसार नाम चलेका कम्पनीको बोरामा कमसल चामल प्याक गरेर बेचेको सूचनाको आधारमा प्रहरी टोलीले अनुसन्धान गरेको थियो। सूचनालाई पछ्याउँदै प्रहरी र कर्मचारी पुग्दा ती खाद्य गोदाममा स्थानीय चामल, पिठो र चिउरा ब्रान्डेड बोरामा प्याक गरेको फेला परेको थियो। गोदाम सञ्चालनकहरूले नाम चलेका ३१ वटा कम्पनीको खाली बोरा भेला पार्ने, केही बोरा त्यही प्रिन्ट गर्ने गरेर गोदाममा नै अन्य कम्पनीको नाममा प्याक गर्ने गर्थे। प्रहरीको अनुसार सिल गरिएका गोदाममा २५ सयदेखि ३ हजार बोरा चामल प्याक गरिएको अवस्थामा भेटिएको थियो। खाद्य गोदाम सञ्चालन गर्ने ३ जना सञ्चालकलाई प्रहरीले नियन्त्रणमा लिएको छ। तारकेश्वर ९ मनमैजुमा सञ्चालित देवकोटा चिउरा तथा चामल मिलमा छापा मारेर स्थानीय प्रशासनले २५ सय १६ बोरा चामल र १ हजार ४३ बोरा चिउरासहित गोदाममा सिल गरिएको छ। बलराम देवकोटा र गोपाल देवकोटाले सञ्चालन गरेको सो गोदाम कल्पना बुढाथोकी देवकोटाको नाममा दर्ता रहेको भेटिएको छ। कल्पना देवकोटालाई प्रहरी नियन्त्रणमा लिएको छ। नागार्जुन नगरपालिका६ रामकोट भीमढुंगामा खगेन्द्र खत्रीले सञ्चालन गरेको शुभलाभ इन्टरप्राइजेज नामक खाद्य गोदाम पनि सिल गरिएको छ। गोदाममा अवैध रूपमा अन्य कम्पनीको १६ सय ४६ बोरा चामल, ५४ बोरा चिनी र नाम चलेका आटा ११ बोरा र दालसहित गोदाम सिल गरिएको छ। यो गोदाममा पनि विभिन्न नाम चलेका कम्पनीका नाममा खाद्य प्याक गरिएको थियो। खगेन्द्र खत्री यसअघि पनि यही कसुरमा सजाय पाएका व्यक्ति हुन्। उनले पटकपटक अर्को कम्पनीको ट्रेडमार्क गलत तरिकाले चोरी गरी प्रयोग गर्दै आएका छन्। नागार्जुन४ स्थित बाफलमा मुकेश सिंहले सञ्चालन गरेको गढीमाई प्याकेजिङ उद्योग पनि सिल गरिएको छ। गोदाममा ४७ सय ५ बोरा चामल फेला परेको छ। कुलेश्वरमा ठेगाना भए पनि सिंहले नागार्जुनमा गोदाम सञ्चालन गरेका छन्। गढीमाई प्याकेजिङ उद्योगमा फेला परेको ४७ सय ५ बोरा चामल, ४५ बोरा कनिका मस्यौरा ६० बोरा र चिउरा ३४० बोरासहित गोदाम सिल गरिएको छ। सिल गरिएका तीन वटै कम्पनीहरू एक अर्कामा सम्बन्धित रहेको प्रहरीले बताएको छ। यी गोदामबाट बजारमा बिक्री हुने सामान किन्ने ग्राहकले कहिले कता त कहिले कताको यी गोदामबाट सामान लैजाने गरेको बताएका छन्। यसरी गैरकानुनी तरिकाले आफ्नो ट्रेडमार्क प्रयोग भएको भन्दै एक जना कम्पनी सञ्चालकले प्रहरीमा खबर गरेका थिए। सोही खबर पछ्याउँदै जाँदा प्रहरीले अन्य तीन कम्पनीमा भइरहेको गलत कामको बारेमा जानकारी पाएको थियो। पक्राउ परेका ३ जना सञ्चालकहरूलाई प्रहरीले वाणिज्य आपूर्ति तथा उपभोक्ता संरक्षण विभागलाई अनुसन्धानको लागि जिम्मा लगाएको छ।"
होलीमा सुरक्षा व्यवस्था कडा : ट्राफिक नियम मिच्नेलाई दिनभर सडकमै रोकिने,"काठमाडौं : काठमाडौं उपत्यकामा होली पर्वलाई मध्यनजर गरी सुरक्षा व्यवस्था चुस्त पारिएको छ । आज बिहानैदेखि उपत्यकाको तीनवटै जिल्ला काठमाडौं,ललितपुर र भक्तपुरमा ट्राफिक जाँच अभियान तीव्र पारिएको काठमाडौं उपत्यका ट्राफिक प्रहरी कार्यालयका प्रमुख प्रहरी वरिष्ठ उपरीक्षक विनोद घिमिरेले जानकारी दिए। उनका अनुसार यसपटक ट्राफिक कारबाही मात्रै गरिँदैन,उनीहरूलाई होली मनाउन नपाउने गरी दिनभर सडकमा रोकिनेछ । त्यसका लागि १२० भन्दाबढी जाँच स्थल तोकेर प्रहरी परिचालन गरिएको छ । ट्राफिक प्रहरी र जनपथ प्रहरीले संयुक्त रूपमा जाँच अभियान चलाएको छ । हरेक ठाउँमा संयुक्त परिचालन भएको र मादक पदार्थ सेवन तथा लागुपदार्थ सेवनका लागि आवश्यक उपकरण तथा टोली संयुक्त रूपमा खटाइएको उनले जानकारी दिए। प्रहरीले आफ्ना नजिकका र चिनेजानेकासँग मात्रै होली खेल्न अनुरोध गरेको छ । त्यसरी खेल्दा आपसी भाइचारा वृद्धि हुने गरी र सौहार्दपूर्ण तथा संस्कृतिअनुसार होली मनाउन अनुरोध गरेको छ । त्यसैगरी काठमाडौं, ललितपुर र भक्तपुर प्रशासन कार्यालयले पनि मर्यादित भएर होली खेल्न अनुरोध गर्दै उच्छृङ्खल रूपमा होली खेले कानुनी कारबाही गर्ने जनाएको छ । आज काठमाडौं उपत्यकालगायत पहाडी जिल्लामा होली खेलिन्छ भने भोलि तराईमा होली खेल्ने चलन छ । कतिपय जिल्लामा दुई दिननै होली खेलिन्छ ।"
सुधार नभएका बालसुधार गृह,"१८ वर्षमुनिका बालबालिकाले कानुन उल्लंघन वा अपराध गरे जेल पठाइन्न । बालसुधार गृहमा राखिन्छ । नेपालमा सबैजसो प्रदेशमा बालसुधार गृह छन् र तिनमा अहिलेसम्म १२ जनाभन्दा बढी कसुरदार थुनिएका छन् । बालसुधार गृहको उद्देश्य बालबालिकाले अपराध गरेमा तिनलाई कारागार सजाय दिनुभन्दा सुधार गर्ने भन्ने हो । त्यसो त कारागार स्वयंलाई पनि सुधारगृह बनाइनुपर्छ भन्नेमा अर्काे मत रहँदैन । खासगरी बालबालिका जो उमेर नपुग्दै आपराधिक क्रियाकलापमा संलग्न हुन्छन् तिनलाई त झन् सुधारबाहेकको विकल्प रोज्नै सकिन्न । तसर्थ नै बालसुधार गृह चाहिएको छ, बनाइएको छ । तर उद्देश्यविपरीतका गतिविधि चाहिँ तिनै बालसुधार गृहमा भइरहेका छन् । साँच्चिकै पहिला बालसुधार गृहकै सुधारको खाँचो देखिएको छ । त्यो खाँचोको औचित्य पुष्टि गर्ने काफी घटनाक्रम भइसकेका छन् । भक्तपुरको मध्यपुरथिमीस्थित बालसुधार गृहमा १८ वर्षीय कमल बस्नेतको ज्वरोका कारण मृत्यु भएपछि त्यहाँ तोडफोडमात्रै भएन । २ सय १९ जना बालकहरू गृहबाटै बाहिर निस्किए । प्रहरीसँग ठूलो मुठभेड पनि भयो । २०८० साल भदौको त्यो घटना नै बालसुधार गृहमै सुधारको सुरुआत गर्न पर्याप्त थियो । त्यसपछि वीरगन्जको बालसुधार गृहमा पनि प्रदर्शन र तोडफोडको घटना भएको थियो । हालै विराटनगरको बालसुधार गृहमा झडप भएको छ र १४ जनालाई स्थानान्तरण गर्नुपरेको छ । क्षमताभन्दा बढी संख्याका बालकहरू सुधार गृहमा हुँदा उनीहरूको बसाइ नै सहज छैन । अनि त्यहाँ शिक्षा र स्वास्थ्यको पनि कुनै गतिलो प्रबन्ध छैन । उमेर पुगिसकेका व्यक्ति पनि बाल सुधार गृहमै कोचिएका पनि छन्, जसले आफूभन्दा सानालाई आपराधिक बनाइरहेका पनि देखिन्छ । बालसुधार गृह केवल बनाउनका लागि बनाइएजस्तो गरी बनाएको छ । त्यसपछिका कर्तव्य पूरा गर्न राज्य हदैसम्म निरीह र अनुत्तरदायी भएको छ । त्यसैको परिणाम सुधार गृह आपराधिक थलो भएका छन् । चार गुणासम्म बढी क्षमताभन्दा बालक कोचेर बालसुधार गृहमा राख्नु भनेको वास्तवमा यातना दिनु हो । त्यसैले नै सुधार गृहले सुधार नगरी बिगारेको मानसिकता बढाएको छ । यातना गृहको जस्तो बसाइकै कारण बालकहरू हिंसा प्रेरित भएका छन् । उनीहरूको असन्तुष्टिले हिंसा निम्त्याएको छ । बालसुधार गृहको संख्या बढाएरमात्रै र सजिलो बसाइ दिएरमात्रै यो समस्या समाधान हुँदैन । पहिलो त बालबालिकाहरूलाई आपराधिक कार्यबाट जोगाउनेतिर समाज र राज्यले काम गर्नुपर्छ । अनि कथं आपराधिक कार्यमा संलग्न भएका बालकहरू भए भने साँच्चिकै सुधार गर्ने गरी सुधार गृहहरूलाई विकास गर्न गर्नुपर्छ ।"
वसन्तपुरमा होलीको उल्लास ( ),"काठमाडौं : आज फागु पूर्णिमा अर्थात् होली पर्व। आज हिमाली तथा पहाडी जिल्लामा हर्षोल्लासका साथ मनाइँदैछ। काठमाडौंका विभिन्न स्थानमा युवायुवती,बालबालिका तथा विदेशी पर्यटकहरू भेला भएर होली मनाइरहेका छन्। यसै अवसरमा वसन्तपुरमा सहभागी भएर सयौंको संख्यामा युवायुवती,वृद्धवृद्धा,बालबालिका होली मनाइरहेका छन् । परम्परागत बाजागाजा र आधुनिक रंगसँगै सबैले एकसाथ होली मनाइरहेका छन्। होली खेल्न विभिन्न स्थानबाट युवायुवतीहरू आउने क्रम जारी छ।"
त्रिभुवन आर्मीले कर्णालीलाई दियो २६३ रनको बलियो लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगिता अन्तर्गत त्रिभुवन आर्मी क्लबले कर्णाली प्रदेशलाई २६३ रनको लक्ष्य दिएको छ। भैरहवास्थित, एक्स्ट्राटेक ओभलमा टस हारेर ब्याटिङको निम्तो पाएको आर्मीले निर्धारित ५० ओभरमा ९ विकेट गुमाउँदै २६२ रन बनाएको हो। आर्मीका लागि ओपनर ब्याटर तीर्थ राज दासले सर्वाधिक ६९ रन बनाए। उनले ८४ बलमा १० चौका प्रहार गरेका हुन्। अर्का ओपनर सन्तोष कार्कीले ११ रन बनाए , भिम सार्कीले ४० रन, कप्तान विनोद भण्डारीले ५६ रन बनाए। वसिर अहमदले ३६ रन बनाउँदा सोमपाल कामीले १३ रन बनाए। अन्य कुनै ब्याटरले दोहोरो अंकमा रन बनाउन सकेनन्। कर्णालीका लागि प्रकाश जैशीले सर्वाधिक ४ विकेट लिए। दिनेश अधिकारीले ३ विकेट लिए। सुनिल धमलाले २ विकेट लिए। आर्मीका र कर्णाली दुवैको यो तेस्रो खेल हो। आर्मीले दुवै खेल जितेको छ भने कर्णालीले २ खेलमा १ जित र १ हार बेहोरेको छ।"
ओलम्पिक विवाद समाधानतर्फ,"काठमाडौं : नेपाल ओलम्पिक कमिटी (एनओसी) विवाद समाधान उन्मुख देखिएको छ । हालै एसियाली ओलम्पिक काउन्सिल (ओसीए)को मुख्यालयमा बसेको बैठकले दुई बुँदे समझदारीमा हस्ताक्षर गर्दै मिलेर अगाडि बढ्न सहमति गरेपछि लामो समयदेखि विवादित बनेको एनओसी विवाद समाधान उन्मुख देखिएको हो । ओसीएका महानिर्देशक हुसेन अल मुसाल्लामको अध्यक्षतामा मंगलबार बसेको बैठकले दुई बुँदे सम्झौता भएको छ । सम्झौतामा एनओसीको सदस्यता माग गर्दै आएका पाँच संघलाई सदस्यता दिने र उनीहरूले अदालतमा दायर गरेको मुद्दा यथाशीघ्र फिर्ता लिने उल्लेख गरिएको छ । एनओसी अध्यक्ष जीवनराम श्रेष्ठसमेत उपस्थित बैठकमा पाँच राष्ट्रिय संघका प्रतिनिधिले दुई बुँदे सम्झौतामा हस्ताक्षर गरेका थिए । बैठकमा नेपाल मोडर्न पेन्टाथलन संघका अध्यक्ष राजेन्द्र श्रेष्ठ, नेपाल इक्वेस्ट्रियन संघका अध्यक्ष रविराज कर्णिकार, नेपाल रग्बी संघका अध्यक्ष दीपक देवकोटा, नेपाल स्केटिङ तथा स्केटबोर्डिङ संघका अध्यक्ष अच्युत खनाल र नेपाल बेसबल तथा सफ्टबल संघका अध्यक्ष दीपक न्यौपाने सहभागी थिए । बैठकले पाँच संघलाई नयाँ सदस्यता दिनका लागि १५ दिनभित्र एनओसीको विशेष साधारणसभा आह्वान गर्ने र सो साधारणसभाले नयाँ सदस्यताको मान्यता दिने सहमति भएको हो । एनओसीको साधारणसभा, विधान संशोधन र निर्वाचनका विषयमा उठेको विवाद र त्यसको निराकरणको जिम्मा अन्तर्राष्ट्रिय ओलम्पिक कमिटी (आईओसी) ले ओसीएलाई दिएको थियो । गत फेब्रुअरी ९ मा चीनको हर्विनमा आयोजना भएको नवौं विन्टर एसियन गेम्सका अवसरमा ओसीएले नेपाल ओलम्पिक कमिटीमा देखिएको विवादका विषयमा छलफल आयोजना गरेको थियो । त्यसपछि आईओसीका निर्देशक जेम्स म्याकलियोडले एनओसी अध्यक्ष जीवनराम श्रेष्ठ र कमिटीमा आवद्ध संघहरूलाई पत्र लेख्दै पछिल्लो समय देखिएको विवाद समाधानको पहल ओसीएले गर्ने जानकारी गराएका थिए । यसअघि आईओसी र ओसीएले गत माघ २३ मा पत्राचार गर्दै सधारणसभा र निर्वाचनको विवाद अदालतमा पुगेको र त्यसको अन्तिम निर्णयको नहुञ्जेलसम्म पर्ख र हेर को अवस्थामा रहेको जनाएको थियो । एनओसीको साधारणसभा र निर्वाचनका विषयमा पछिल्लो समय विभन्न प्रश्नहरू उठेको जनाउँदै त्यस बारे आफूहरू सचेत रहेको उल्लेख गरेको थियो । एनओसीको विधान संशोधन गैरकानुनी रहेको भन्दै उच्च अदालत पाटनमा मुद्दा दायर गरिएको थियो । उच्च अदालतले पूर्व निर्धारित समयमा साधारणसभा नगर्न आदेश दिएको थियो । एनओसीले भने उच्च अदालतको आदेश समयमै नपाएको भन्दै साधारणसभा गरी विधान संशोधन गरेको थियो ।"
थ्रीस्टार विराट गोल्डकप च्याम्पियन,"विराटनगर : लिग लिडर चर्च ब्वाइज युनाइटेडमाथि २० गोल अन्तरले हाबी हुँदै थ्रीस्टार नवौं संस्करणको विराट गोल्डकप च्याम्पियन बनेको छ। विराटनगरको सहिद रंगशालामा बुधबार राति सम्पन्न फाइनल खेलमा थ्रीस्टारसँग सहिद स्मारक ए डिभिजन लिग च्याम्पियन चर्च ब्वाइज निराश बन्यो। रोमाञ्चक खेलमा थ्रीस्टारका खेमराज श्रेष्ठ र दिपेश घलेले समान ११ गोल गरे। थ्रीस्टारले सुरुवाती ५ मिनेटमै गोल गरेपछि चर्च ब्वाइज दबाबमा पर्यो। नवीन लामाको सहयोगमा खेमराजले चलाखीपूर्ण ढंगले बललाई पोस्टको दिशा दिँदा चर्च ब्वाइजलाई सम्हालिन गाह्रो भयो। ६३ औं मिनेटमा दिपेश घले वान भर्सेस वानको अवस्थामा सफल भए। चर्च ब्वाइजका गोलरक्षक टीकेन्द्र थापालाई लागेर फर्किएको बललाई उनले जाली चुमाए। उपाधिसँगै थ्रीस्टारले नगद ११ लाख रूपैयाँ र ट्राफी प्राप्त गर्यो। उपविजेतामा खुम्चिएको चर्च ब्वाइज ५ लाख रूपैयाँमा चित्त बुझाउन बाध्य भयो। योसँगै थ्रीस्टार दोस्रोपटक विराट गोल्डकप विजेता बनेको छ। यसअघि पाँचौं संस्करणको उपाधि जित्दा उसले विभागीय टोली त्रिभुवन आर्मी क्लबलाई ३० गोलको फराकिलो अन्तरले पराजित गरेको थियो। थ्रीस्टारको चुनौती पन्छाउन नसक्दा पहिलोपटक विराट गोल्डकपको उपाधि जित्ने चर्च ब्वाइजको लक्ष्य पूरा भएन। मैदानमा आक्रामक बने पनि विपक्षी बार भत्काउन नसक्दा चर्च ब्वाइज अभागी ठहरियो। पटकपटकको अवसर खेर जानु उसका लागि दुर्भाग्यपूर्ण बन्यो। प्रतियोगिताको म्यान अफ दी म्याच चर्चका कप्तान एकराज बुढाथोकी घोषित भए। उनले नगद ११ हजार पाए। उपाधि विजेता थ्रीस्टारले विधागत पुरस्कारमा पनि वर्चश्व जमाएको छ। उत्कृष्ट प्रशिक्षकमा थ्रीस्टारका गणेश खड्का, उत्कृष्ट गोलरक्षकमा थ्रीस्टारकै विवेक मगर र सर्वाधिक गोलकर्तामा थ्रीस्टारका दिपेश घले घोषित भए। घलेले प्रतियोगिताभरि २ गोल गरेका थिए। उनीहरूले जनही नगद १५ हजार पाएका छन्। सर्वोत्कृष्ट खेलाडी थ्रीस्टारका खेमराज श्रेष्ठ घोषित भए। उनले पुरस्कारबापत नगद ५१ हजार रूपैयाँ प्राप्त गरे। उपाधिनजिक पुग्ने क्रममा थ्रीस्टारले मच्छिन्द्रलाई २१ र विभागीय टोली त्रिभुवन आर्मीलाई ३२ अन्तरले हराएको हो। चर्च ब्वाइजले उपाधि होडमा पुग्नुअघि एनआरटीलाई २० र विभागीय टिम नेपाल पुलिस क्लबलाई १० गोल अन्तरले पाखा लगाएको थियो। गोल्डकप फागुन १९ गतेबाट सुरु भएको थियो। प्रतियोगितामा भारतीय २ र ३ विभागीसहित नेपालका ८ गरेर १० वटा टिम सहभागी भए। विजेता टिम र खेलाडीलाई कोशी प्रदेशका मुख्यमन्त्री हिक्मतकुमार कार्की, प्रदेशसभा सदस्य भीम पराजुली, विराटनगर महानगरपालिका मेयर नागेश कोइराला, विराट गोल्डकपका संयोजक नवीन रिजालगायतले पुरस्कार वितरण गरेका थिए।"
पवन सरार्फको अर्धशतकमा मधेशले एपिएफलाई दियो १६९ रनको लक्ष्य,काठमाडौं : प्रधानमन्त्री कप पुरुष राष्ट्रिय प्रतियोगिताअन्तर्गत मधेश प्रदेशले एपिएफलाई १६९ रनको मध्यम लक्ष्य दिएको छ । लमहीस्थित देउखुरी क्रिकेट मैदानमा टस जितेर ब्याटिङ गरेको मधेशले ४०४ ओभरमा १६८ रन बनाउँदै अलआउट भएको हो । मधेशका लागि पवन सरार्फले सर्वाधिक ७७ रन बनाए । उनले ७७ बलमा ८ चौका र ५ छक्का प्रहार गरे । ओपनर कप्तान अनिल शाह र मयन यादवले क्रमशः १७ र ११ रन बनाउँदै पेभेलियन फर्किएका थिए । मध्यक्रममा आएका पवनले क्रिज सम्हाल्दा उनी बाहेक अन्यले बलियो रन बनाउन सकेनन् । रुपेश सिंह र प्रदिप पाश्वानले समान १०१० रन बनाए । अन्य कुनै पनि ब्याटरको ब्याटबाट दोहोरो अंकमा रन बनेन । एपीएफका लागि कमल सिंह ऐरीले सर्वाधिक ४ विकेट लिए । भुवन कार्की र कप्तान रोहित पौडेलले समान २२ विकेट लिए । अभिषेक गौतमले १ विकेट लिए । दुवै टिमको यो दोस्रो खेल हो । दुवैले पहिलो खेल जितेका छन् ।
अन्नपूर्ण मिडिया नेटवर्कले मनायो होली पर्व,काठमाडौं : अन्नपूर्ण मिडिया नेटवर्कले होली पर्व मनाएको छ। तिनकुनेस्थित कर्पोरेट टावरको प्रांगणमा अन्नपूर्ण मिडिया नेटवर्कका कर्मचारी तथा पत्रकारहरूले होली पर्व मनाएका हुन्। सो अवसरमा अन्नपूर्ण मिडिया नेटवर्कका महाप्रबन्धक मनोज बस्नेतले केक काटेर होली पर्वको खुसीयाली साटेका थिए। उनले कर्मचारी तथा पत्रकारलाई विभिन्न गेम खेलाएर गिफ्ट भौचर पनि प्रदान गरेका थिए। हेर्नुस् तस्बिर :
"वसन्तको आगमन, होलीको उत्साह","आज फागु पूर्णिमा । काठमाडौं उपत्यका र पहाडी जिल्लामा बिहीबार फागु पर्व मनाइँदै छ । यस वर्षको पवित्र फागु पर्व फागुन २३ गते सुरु भई तराई क्षेत्रमा चैत्र १ गते समापन हुँदै छ । वसन्तको आगमन र उत्साहसँगै सुरु हुने यो पर्वलाई होली, होलिका दहन अर्थात् असत्यको बिदाइ र सत्यको विजयका नामले बढी चिनिन्छ । काठमाडौंको हनुमान ढोकाबाट चीरोत्थान भई सुरु हुने यो उत्सव त्यहीँबाट चीर दाह गरी पूर्णता दिइन्छ । फाल्गुण शुक्ल अष्टमी यसको सुरुवाती दिन हो भने त्यसैको पूर्णिमा यसको समापन दिन हो । नेवारी भाषामा यसलाई होलिपुन्ही भनिन्छ भने सात दिनसम्म यसले आफ्नो उपस्थिति दर्शाई सबैसामु उमंग दिएर बिदा हुन्छ । वसन्तपुर काठमाडौंमा लिंगो ठड्याई राष्ट्रियस्तरमा सुरु हुन्छ । फागु पूर्णिमादेखि नै मौसम विस्तारै गर्मीतिर उन्मुख हुन्छ र प्रकृतिले नयाँ पालुवाहरू दिन थाल्छ । अधिकारको दुरुपयोग गर्नेलाई होलिकाको अवस्था हुने बिम्ब पस्कँदै समापनतिर जाने यो पर्व सत्ययुगदेखि नै आरम्भ भएको हो । धर्म, संस्कृतिको अक्षुण्णतालाई कायम राख्ने नेपालीहरूका घरआँगनमा वसन्तको महोत्सव, होलीपर्व, हर्ष र विजयोत्सवका रूपमा आउने गर्छ । नेपाली समाजलाई यो पर्वले निश्चय नै सद्भाव र भाइचारा अनि राष्ट्रिय एकताको सन्देश त दिन्छ नै । अधिकारको सदुपयोग गर्न पनि सिकाउँछ । नवीनतम ऊर्जा, नयाँ उत्सव, नवीनतम जोस, आम नेपालीहरूबीच धार्मिक, सांस्कृतिक सद्भाव र मौलिक चिनारी प्रस्तुत हुन्छ । के तराई, के उपत्यका के पहाड सबैतिर एक हप्तासम्म होली महोत्सव मनाउँछन्, खुसी छर्छन् सबैतिर । बसन्तपुरमा २५ फिट अग्लो काठको लिंगो ठड्याई विभिन्न रंगका कपडाले बेरेर बडो उल्लासका साथ फागु आगमनको संकेत दिने लिंगोलाई वृन्दावनको आनन्द कदमको रुखको प्रतीक मान्ने चलन छ । लिंगोको टुप्पोमा छत्राकार दिइएको चीर ठड्याउने कार्यलाई फागु पूर्णिमाको अघिल्लो रातिसम्म राखेर जलाइन्छ । चीरलाई दहन गरिने भएकाले चीरदाहको नामले फागु पूर्णिमाका दिन खुसियालीका रूपमा मान्ने चलन हो । चीरलाई दहन गरिने भएकाले चीरदाहको रूपमा फागुमा खुसियाली मनाइन्छ । चीरको खरानी दल्ने, त्यसको टीका लगाउने, घर सजाउने, शरीरमा रंगीविरंगी चित्र बनाई एकआपसमा फागु खेल्ने चलन छ । शत्रुता र वैरभावलाई बिर्सेर आपसी भाइचाराको रूपमा, मित्रताको गाँठो बलियो पार्ने चाड हो यो । मिथिला (जनकपुर) ले प्रतिनिधित्व गर्छ तराईमा, धूमधामसाथ मनाइन्छ यो चाड । ग्रामीण परिवेशमा समेत रहेका फोहोर, घाँस पतझरहरूलाई जलाएर सरसफाइ गरिने, चीरदाह गर्दै उत्सवका रूपमा मनाइन्छ । अधिकारको दुरुपयोग गर्नेहरूलाई विशेष सतर्क गराउने संकेत दिने होलिका दहन उत्सवले प्राचीन इतिहासको संकेत गर्छ । धन, पद प्रतिष्ठाको अनि क्रोध, लोभको प्रतीक हिरण्यकशिपुले सात्विक कार्यका प्रतीक प्रह्लादको अन्त्य गर्न भरमग्दुर प्रयत्न गरेको तर सत्यको विनाश भने हुन नसक्ने देखेपछि अग्निले दहन गर्न नसक्ने दैवीशक्ति लिएर बसेकी आफ्नै बहिनी होलिकाको काखमा राखेर भक्त प्रह्लादको अन्त्य गर्ने प्रयास स्वरूप प्रह्लादलाई जलाउन प्रयत्न गर्यो । अन्ततः प्राप्त शक्तिको दुरुपयोग भएको देखी अग्निदेवले प्रह्लादको सट्टा होलिकालाई नै दहन गरिदिए । असत्यको प्रतीक हिरण्यकशिपु र उसकी समर्थक होलिका दहनको खुसीयालीमा त्यसै होलिका दहनको खरानीको टीका लगाई खुसी व्यक्त गर्ने क्रममा फागु खेल्ने परम्परा विकसित हुँदै आएको छ । प्रह्लादलाई बाजागाजासहित रंगीन उत्सवका साथ अबिरयात्रा गरिएको संस्मरण स्वरूप फागु पूर्णिमा मनाउने चलनले सबै जनमानसमा एउटा अमिट छाप छोडेको छ । सत्ययुगको त्यो स्मरणले द्वापरयुगको संकेत स्वरूप वृन्दावनमा गोपिनीहरूका साथ श्रीकृष्णले रसरंग गर्नुभएको प्रसंग पनि जोडिन्छ । होलीको उत्सव मान्दै कल्मष हटाई, आत्मीयता बढाउने, सुख, समृृद्धि र ऐश्वर्य वृद्धि गर्ने चाडको रूपमा द्वापरयुगदेखि नै मान्दै आएको पर्व कलियुगमा आइपुग्दा पनि बढेकै छ । मीठा खानेकुरा खाने पर्वका रूपमा पनि यसलाई लिइन्छ । नयाँ अन्न स्वास्थवद्र्धक जौ, चना, गहुँको परिकार बनाउने त्यसको आहुती दिँदै आत्मेश्वर शरीरभित्रको परमेश्वरलाई भोगप्रसाद लगाउने चाडका रूपमा पनि यसलाई हेर्ने गरिन्छ । यसमा आहुती दिइएको तिलक प्रसाद टीका लगाउने चाडको रूपमा लिइन्छ । द्वापर युगमा राजा युधिष्ठिरको समयमा पनि होली महोत्सव मनाइने गरिन्थ्यो । भविष्य पुराणको कथानकअनुसार ढुण्डा नामकी राक्षस्नीले केटाकेटीहरूलाई बडो उपद्रव गर्न थालेकीले हातमा मसाल लिएर ठूलो जनसमूहका साथमा अग्नि प्रज्वलित गर्दा ढुण्डा राक्षसी डराई केटाकेटी अपहरण गर्ने कार्य बन्द गरेकी र सवैलाई सुख शान्ति मिलेको कुरा पनि पौराणिक कथाहरूको प्रसंग पाइन्छ । फागु महोत्सवमा अग्नि दहन गर्दा वरिपरिको वातावरण स्वच्छ, पवित्र हुने, रोग निरोधक शक्ति वृद्धि हुने, रोगका कीटाणुहरू, फोहोर नास हुने, शरीर निरोगी हुने वैज्ञानिक दृष्टिकोणले पनि यो उत्सवलाई सबैले मान्ने गरेका हुन् । नेपालमा यस पर्वको थालनी मल्ल राजाहरूबाट भएको हुन सक्ने अनुमान हनुमान ढोकामा चीर ठड्याउने कार्य आरम्भले स्पष्ट गर्छ । फागुको राग गाउने परम्परा पनि मल्लकालीन इतिहासबाटै आरम्भ भएको हो । एक किंवदन्तीअनुसार भोट गएका एक व्यापारी आफ्नो बस्ती काठमाडौंको ठहिटी टोलमा फर्कन सकेको खुसीयालीमा काठमाडौं सहरमा अवीर जात्रा गर्ने परम्परा सुरु भएको रहेछ । काठमाडौंको ठबली महाविहारबाट चक्रद्य जात्रा सुरु हुने परम्परा भएकाले सो कुराको पुष्टि हुन्छ । काठमाडौंवासीले होललीाई चक्रद्य भन्ने गरेका र यो जात्रा होलीकै सम्झनामा सुरु भएको हुन सक्ने कुरा संस्कृतिविद्हरूको तर्क छ । मस्येन्द्रनाथको पुकार गर्दै सार्थबाहु नामक व्यापारी ठूलो कष्टका साथ भोटबाट फर्कन सकेको संस्मरणस्वरूप काठमाडौंवासीले यो जात्रा सुरु गराएको भन्ने भनाइ छ । आफ्नो भदा प्रह्लादलाई काखमा राखी जलाउन खोज्दा आफंै डढेकी र त्यसको खुसीयालीमा होलीको उत्सव मनाइने गरिएको हो । सत्ययुगदेखि नै आरम्भ भएको फागु उत्सवले प्राप्त अधिकारको दुरुपयोग गर्नेलाई होलिकाकै हालत पुयाउँछ भन्ने संकेत दिन्छ ।"
कुरीतिलाई निर्मूल गर्दै मौलिक संस्कृतिको संवर्द्धन गरौं : राष्ट्रपति पौडेल,"काठमाडौं : राष्ट्रपति रामचन्द्र पौडेलले फागुपूर्णिमा (होली) २०८१ को शुभकामना दिंदै कुरीतिलाई निर्मुल गर्दै मौलिक संस्कृतिको संवर्द्धन गर्न आह्वान गरेका छन्। राष्ट्रपति पौडेलले शुभकामना सन्देशमा लेखेका छन्, 'होली पर्वले समाजमा विद्यमान विभिन्न प्रकारका विकृति, विसङ्गति एवम् कुरीतिलाई निर्मूल गर्दै मौलिक संस्कृतिको संरक्षण र संवर्द्धन गर्न प्रेरणा प्रदान गरोस् भन्ने शुभकामना व्यक्त गर्दछु।' उनले फागुपूर्णिमाको सुखद् अवसरमा स्वदेश तथा विदेशमा रहेका सम्पूर्ण नेपाली दिदीबहिनी तथा दाजुभाइहरूमा सुख, शान्ति तथा समृद्धिको कामना गरेका छन्। राष्ट्रपति पौडेलले होलीको विभिन्न रङ्गहरु जस्तै नेपाली समाजको सुन्दरता पनि विविधता भएको बताएका छन्। 'विभिन्न रङ्गीचङ्गी कपडाले सजिएको चीर ठड्याए पछि प्रारम्भ हुने होली पर्व पूर्णिमाको राती चीर दाह गरेपछि समापन हुन्छ। रङ्गहरूको पर्वको रूपमा प्रत्येक वर्ष आपसी मेलमिलाप र सद्भावनाको सन्देश दिने फागुपूर्णिमा (होली) पर्व देशभर विभिन्न रङ र अबिर खेल्दै खुशियालीसाथ मनाउने परम्परा रहेको छ।', शुभकामना सन्देशमा भनेका छन्, 'होलीमा खेलिने विविध रङ्गहरू जस्तै नेपाली समाज पनि जातीय, भाषिक र सांस्कृतिक रुपमा विविधतापूर्ण रहेको छ। यही विविधता बीचको एकता नै हामी नेपालीको पहिचान र सुन्दरता पनि हो।' होली पर्व असत्यमाथि सत्यको, अन्याय माथि न्यायको, दूराचार माथि सदाचारको र अधर्म माथि धर्मको विजय भएको खुशियालीमा मनाइने हुँदा यो पर्वले समस्त नेपालीहरूबीच रिस राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउने विश्वास राष्ट्रपतिले व्यक्त गरका छन्।"
"स्ववियु निर्वाचन : ८२ क्याम्पसमा निर्विरोध निर्वाचन, अनेरास्ववियु पहिलो","काठमाडौं : त्रिभुवन विश्वविद्यालय अन्तर्गतका ८२ क्याम्पसमा स्वतन्त्र विद्यार्थी युनियनको नेतृत्व निर्विरोध निर्वाचित भएको छ। जसमा सबैभन्दा धेरै एमाले निकट विद्यार्थी संगठन अनेरास्ववियुको नेतृत्व छ। ३२ क्याम्पसमा अनेरास्ववियु निर्विरोध निर्वाचित भएको प्रवक्ता प्रकाश पौडेलले जानकारी दिए। उनका अनुसार अनेरास्ववियुबाट कोशीमा ४, बागमतीमा ८, गण्डकीमा ३, लुम्बिनीमा ७, कर्णालीमा ३ र सुदूरपश्चिममा ७ क्याम्पसमा स्ववियु अध्यक्ष सर्वसम्मत निर्वाचित भएका छन्। त्यस्तै, निर्वाचनमा नेपाली कांग्रेस निकट नेविसंघले २८ क्याम्पसमा सर्वसम्मत भएको छ भने नेकपा माओवादी केन्द्र निकट अखिल (क्रान्तिकारी)ले २१ सिट जतेको छ। अनेरास्ववियुका प्रवक्ता पौडेलमा अनुसार माडव्य क्याम्पस पाल्पाका अध्यक्ष सौगात कोइराला, शिक्षा क्याम्पस बैतडीको अध्यक्ष अकबर चन्द, संखुवासभा बहुमुखी क्याम्पसको अध्यक्ष चेतन भण्डारी, तेज निरला क्याम्पस मुस्ताङका अध्यक्ष अन्जु परियार निर्विरोध निर्वाचित भएका छन्। त्यस्तै नवप्रभात क्याम्पस बैतडीको अध्यक्ष सपना चन्द, मंगला शिक्षा क्याम्पस म्याग्दीको अध्यक्ष एल्डिस पुन, बझाङको सेती क्याम्पसको अध्यक्षमा दीपेन्द्र दौल्याल निर्विरोध चयन भएका छन। त्यस्तै दर्छा क्याम्पस रामपुर पाल्पाको अध्यक्षमा अनिशा कोइराला, मैनापोखर शारदा बहुमुखी क्याम्पस मैनापोखरमा अनेरास्ववियुका सागर खत्री अध्यक्ष निर्विरोध भएका छन्। दार्चुलाको लटिनाथ क्याम्पसको अध्यक्ष रुकेशसिह विष्ट, दार्चुलाको कृष्ण स्नातक क्याम्पसमा अध्यक्ष ओमकार पाल निर्विरोध निर्वाचित भए। बैतडी जिल्ला नव प्रभात संयुक्त क्याम्पस कुलाउ पञ्चेश्वरको अध्यक्षमा सपना चन्द, देवदह आदर्श बहुमुखी क्याम्पस रुपन्देहीको अध्यक्षमा अस्विन न्यौपाने, बाजुराको बुढिनन्दा क्याम्पसको अध्यक्षमा अध्यक्ष भाष्कर शाही निर्वाचित भएको अनेरास्ववियुका प्रवक्ता पौडेलले जानकारी दिए। कर्णाली प्रदेशअन्तर्गत हिमशिखर बहुमुखी क्याम्पस भेरीगंगा ११ रामघाट सुर्खेतको अध्यक्ष मिना रावत निर्वाचित भएका छन्। धनकुटा बहुमुखी क्याम्पसमा युवा तिमिल्सिना,जनआर्दश बहुमुखी क्याम्पस चितवनबाट अनुज न्यौपाने निर्विरोध स्ववियु अध्यक्षमा निर्वाचित भएका छन्। काभ्रेपलाञ्चोक जिल्लाअन्तर्र्गत धुलिखेल क्याम्पस काभ्रेमा स्वागत चापागाईं, कुशादेवि क्याम्पसान मोनिका हुमागाईं, जनक क्याम्पसमा सञ्जीव गिरि, सर्वमगला क्याम्पसमा श्रीकृष्ण भट्टराई, तेजगंगा क्याम्पसमा सुजन सापकोटा, जनआदर्श बहुमुखी क्याम्पसका अनुज न्यौपानेको नेतृत्वमा सर्वसम्मत निर्वाचित भएका छन्। गुल्मीको दिगाम आदर्श बहुमुखी क्याम्पसका अध्यक्षमा उषा पाण्डे, सिन्धुपाल्चोकको सिन्धु भ्याली क्याम्पसको अध्यक्षमा सन्दिपा चौलागाईं, धनकुटाको हिले क्याम्पसमा बिशाल टिन्टुङ निर्विरोध भएका छन्। बर्दिया बहुमुखी क्याम्पस लक्ष्मना, बासगडीको अध्यक्षा दुर्गा खत्री, सिम्ता बहुमुखी क्याम्पस सुर्खेतको अध्यक्षमा रुद्र रावत, जाल्पादेवी क्याम्पस धनकुटाको अध्यक्षमा चेतराज पौडेल, शारदा क्याम्पस सल्यानको अध्यक्ष विश्व खडका, सिन्धुपाल्चोक ठोकर्पा क्याम्पसको अध्यक्षमा सर्मिला घर्ती, उदबुद्ध कलेज पाल्पाको अध्यक्षमा कृष्णा झ्यापुर्लुक, निविरोध निर्वाचित भएकोे प्रवक्ता पौडेलले जानकारी दिए नेविसंघबाट स्ववियु अध्यक्ष सर्वसम्मत भएका क्याम्पसको संख्या २८ छ। जसमा पाथीभरा बहुमुखी क्याम्पस, ताप्लेजुङ, एकताप्पा बहुमुखी क्याम्पस, इलाम, गोकुण्डेश्वर क्याम्पस, धनकुटा, लम्पान्तर बहुमुखी क्याम्पस, सिन्धुली, चैतन्य क्याम्पस, काभ्रेपलाञ्चोक छन्। त्यस्तै, मंगल जन विजय क्याम्पस, काभ्रेपलाञ्चोक, कानपुर क्याम्पस, काभ्रेपलाञ्चोक, इन्द्रेश्वर क्याम्पस, काभ्रेपलाञ्चोक, प्रकाश बहुमुखी क्याम्पस, काभ्रेपलाञ्चोक,पार्वती बहुमुखी क्याम्पस, काभ्रेपलाञ्चोकमा नेविसंघ निविरोध निर्वाचित भएको छ। मालुङगा बहुमुखी क्याम्पस, स्याङ्जा, चन्द्रकोट बहुमुखी क्याम्पस, गुल्मी,मानका टीकाराम बहुमुखी क्याम्पस, गुल्मी, रुरु संस्कृत विद्यापिठ, गुल्मी, जनज्योति बहुमुखी क्याम्पस, गुल्मी, सत्यवती बहुमुखी क्याम्पस, गुल्मी, रेसुंगा बहुमुखी क्याम्पस, गुल्मी, महेन्द्र बहुमुखी क्याम्पस, दाङ, चुरे क्याम्पस, बर्दिया, सदाशिव बहुमुखी क्याम्पस, बर्दिया, कपुरकोट बहुमुखी क्याम्पस, सल्यानमा नेविसंघ सर्वसम्मत भएको छ। त्यस्तै, श्री चन्र्देव हिरा सरेन्द्र पूर्ण क्याम्पस, मुगु, मनश्वरार भूमुखी स्यापुस, हुम्ला,गुर्भाकोट बहुमुखी क्याम्पस, सुर्खेत, त्रिपुरा सुन्दरी क्याम्पस, अछाम, अपिनाम्पा क्याम्पस, दार्चुला, राष्ट्रिय क्याम्पस, दार्चुला र श्रीकृष्ण बेजनाथ बहुमुखी क्याम्पस, कञ्चनपुरमा नेविसंघले जितेको छ। नेविसंघका सभापति दुर्जन शेर्पाले आफूहरू ३३ वटा क्याम्पसमा निर्विरोध भएको दाबी गरे। तर, समाचार तयार पर्दासम्म सूची भने २८ वटाको मात्रै उपलब्ध भएको छ। अखिल (क्रान्तिकारी) बाट २१ क्याम्पसमा निर्विरोध भएका छन्। जुगल ब क्याम्पस, सिन्धुपाल्चोकको अध्यक्ष सुस्मिता श्रेष्ठ,सहयोगी बहुमुखी क्याम्पस, काठमाडौको अध्यक्षमा प्रदीप श्रेष्ठ,नेत्रावती बहुमुखी क्याम्पस धादिङको अभिषेक थपलिया, शीतल क्याम्पस चौरजहारी, रुकुमपश्चिमको अध्यक्षमा प्रकाश डांगी, शान्ति आदर्श बहुमुखी क्याम्पस चौघानपाटा बझाङको अध्यक्षमा बम धामी, सिंजा बहुमुखी क्याम्पस जुम्लाको अध्यक्षमा सन्तोष आचार्य, राडीज्युला शिक्षा क्याम्पस रुकुम पश्चिमको अध्यक्षमा सुप्रिम ओली,गलुवा क्याम्पस, हुम्लाको अध्यक्षमा रिमिलाल बुढा सर्वसम्मत भएका छन्। त्यस्तै, शंकरापुर क्याम्पस, दार्चुलाको अध्यक्षमा जानकी टमटा, श्रीकृष्ण क्याम्पस, काभ्रेको अध्यक्ष सविन श्रेष्ठ, सञ्जिवनी क्याम्पस, काभ्रेको अध्यक्षमा दिपक रानामगर, प्रभा बहुमुखी क्याम्पस , काभ्रेको अध्यक्षमा सुजन चौलागाई, आदर्श जनता क्याम्पस, सर्लाहीको अध्यक्षमा रेवेन्द्र दाहाल,बनगाढ क्याम्पस, सल्यानको अध्यक्षमा जीवन विष्ट, भाषा क्याम्पस धनकुटाको अध्यक्षमा सरोज थापा, सिद्दीपृथ्वी जनता क्याम्पस, दाङमा सुदिप चौधरी, सिम्रुतु क्याम्पस त्रिवेणी, रुकुम पश्चिममा दिपेन्द्र ओलीले जितेका छन्। सानीभेरी शिक्षा क्याम्पस, रुकुम पश्चिमको अध्यक्षमा बीरभान भण्डारी, लिकु संयुक्त क्याम्पस, डोल्पाको अध्यक्षमा राजेन्द्र गिरी, स्यार्पु बहुमुखी क्याम्पस, रुकुम पश्चिमको अध्यक्षमा टेकराज विश्वकर्मा र तिनपाटन बहुमुखी क्याम्पस, सिन्धुलीको अध्यक्षमा दुर्गाबहादुर मगर निर्विरोध निर्वाचित भएका छन्।अखिल(क्रान्तिकारी) का अध्यक्ष विजयप्रकाश शर्मा सापकोटाले आफ्नो संगठन २५ स्थानमा निर्विरोध भएको बताए। समाचार तयार पर्दासम्म अखिल (क्रान्तिकारी)को पनि २१ को लिस्ट प्राप्त भएको छ। नेकपा एकीकृत समाजवादी निकट अनेरास्ववियुले एक अध्यक्ष जितेको छ। मकवानपुरस्थित मनहरी बहुमुखी क्याम्पसमा एकीकृत समाजवादी निकट अनेरास्ववियु निर्विरोध भएको हो। स्ववियु निर्वाचन भने चैत ५ गते हुन गइरहेको छ। निर्वाचन हुने क्याम्पसमा नेविसंघ, अनेरास्ववियु र अखिल(क्रान्तिकारी)बीचमा नै प्रतिश्पर्धा हुने देखिएको छ। तर, निर्वाचनको पूर्वसन्ध्यामा केही क्याम्पसमा तोडफोड, आगजानी र तालाबन्दी पनि भएको छ। नेविसंघले त्रिविमा तालाबन्दी गरेको छ। त्यहाँ नेविसंघकै दुई समूहको उम्मेदवारी परेको थियो। दीपकराज जोशी र अनोज कार्की अध्यक्ष रहेको दुईवटा समूहको उम्मेदवारी दर्ता गरेको थियो जसमा जोशी समूहको सूची मात्रै निर्वाचन कार्यालयले समावेश गरेपछि कार्की समूहले तालाबन्दी गरेको हो। उता महेन्द्र मोरङ आर्दश बहुमुखी क्याम्पस विराटनगरमा पनि नेविसंघले नै तोडफोड र आगजनी गरेको छ। त्यहाँ पनि नेविसंघको दुई समूहको उम्मेदवारी परेको थियो। संस्थापन पक्षबाट प्रज्वल विष्ट र डाक्टर शेखर कोइराला समूहबाट योगराज दाहालले उम्मेदवारी दिएका थिए। जसमा एक समूहलाई निर्वाचन कार्यालयले संस्थापन पक्षका विष्ट आधिकारिकता दिएको कोइराला पक्षका दाहाल समूहले निर्वाचन कार्यालयमा नै तोडफोड र आगजनी गरेको हो। तोडफोड गर्नेलाई दाहालसहित ४ विद्यार्थी पक्राउ पनि परेका छन्। त्यस्तै विवादकाबीच आंगिक १० क्याम्पसमा चुनावी प्रक्रिया रोकिएको छ। काठमाडौं उपत्यकाका पद्मकन्या, नेपाल ल, पब्लिक युथ, सरस्वती क्याम्पस र विश्वभाषा क्याम्पसमा चुनावी प्रक्रिया रोकिएको छ। बुटवल बहुमुखी क्याम्पस, भैरहवा बहुमुखी क्याम्पस, जनकपुर र सिरहाको ११ क्याम्पसमा समेत स्ववियु चुनावको प्रक्रिया अघि बढेको छैन।"
९ महिनादेखि अन्तरिक्षमा फसेका सुनिता र बुचलाई फिर्ता ल्याउने कार्य रोकियो,वासिङटन डिसी : अन्तर्राष्ट्रिय अन्तरिक्ष स्टेशन () बाट अन्तरिक्ष यात्री सुनिता विलियम्स र ब्यारी बुच विल्मोरफिर्ता स्थगित गरिएको छ। उनीहरूलाई लिन जाने मिसन क्रू१० नासाले स्थगित गरेको छ। यो मिसन हिजो अर्थात् मार्च १२ मा स्पेसएक्सको रकेट फाल्कन ९ बाट प्रक्षेपण गरिने योजना थियो। रकेटको ग्राउन्ड सपोर्ट क्ल्याम्प आर्ममा हाइड्रोलिक प्रणालीमा विफलताका कारण मिसन स्थगित गरिएको हो। बुच विल्मोर र सुनिता विलियम्स विगत नौ महिनादेखि अन्तर्राष्ट्रिय अन्तरिक्ष केन्द्रमा अलपत्र परेका छन्। उनीहरु जुन २०२४ मा त्यहाँ पुगेका थिए। उनीहरु आठ दिनपछि फर्कने योजना थियो। यी दुवै अन्तरिक्ष यात्री बोइङको स्टारलाइनर अन्तरिक्ष यान मार्फत आइएसएस पुगेका थिए। यो अन्तरिक्ष यान सेप्टेम्बरमा कुनै पनि चालक दल बिना नै पृथ्वीमा फर्किएको थियो। फक्स न्यूजका अनुसार  सँग डकिङ गर्दा स्टारलाइनरमा हेलियम चुहावट र अन्तरिक्ष यान प्रतिक्रिया नियन्त्रण थ्रस्टरहरूमा समस्या आएको जनाइएको छ। नासाका अनुसार प्रक्षेपणको लागि अर्को समय मार्च १५ मा बिहान ४:५६ बजे पछि हुनेछ।
प्रधानमन्त्री ओलीले भने : हर्ष र उमङ्गको क्रीडापर्व फागु पूर्णिमाको सबैलाई शुभकामना,"काठमाडौं : प्रधानमन्त्री केपी शर्मा ओलीले वसन्त ऋतुको फागु पूर्णिमालाई प्रकृतिको पुनर्जागरणको दिन मानिने बताएका छन्। होली पर्वको अवसरमा शुभकामना व्यक्त गर्दै उनले फागु पूर्णिमालाई वसन्तोत्सव र मदनोत्सव पनि भनिने बताएका हुन्। आज फागु पूर्णिमा, यसलाई हामी होली पर्वका रूपमा मनाउँछौं। वसन्त ऋतुको यस पूर्णिमालाई प्रकृतिको पुनर्जागरणको दिन मानिन्छ। शिशिरपछि आउने वसन्त ऋतुमा फूलहरू फुल्छन्, चराहरूको चिरबिर आवाजले वातावरण रमाइलो बनाउँछ। शुभकामना दिँदै उनले भने,फागु पूर्णिमालाई वसन्तोत्सव र मदनोत्सव पनि भनिन्छ। उनले प्राचीन शास्त्र वेदमा चन्द्रमालाई मनका देवता भनिएको उल्लेख गरेका छन्। उनले भने,मनमा हुने भावनात्मक उद्वेगले प्रकृति र पुरुष तत्त्व जागृत भएको र सृष्टि सहज भएको मानिन्छ यस ऋतुमा सबै प्राणी र वनस्पति चञ्चल स्वभावमा हुने विश्वास गरिन्छ। हर्ष र उमङ्गको क्रीडापर्व फागु पूर्णिमाको सबैलाई शुभकामना !"
"आज फागु पूर्णिमा, हर्षोल्लासका साथ होली मनाइँदै","काठमाडौं : सद्भावनाको पर्व होली 'फागु', आज देशको पहाडी भेगमा उल्लाहसपूर्वक मनाइँदैछ । फागुन शुक्ल पूर्णिमाका दिनमा पर्ने यो पर्व तराईभेगमा भने भोलि मनाउने चलन छ। तर पछिल्लो समय पहाडी क्षेत्रबाट बसाइ सरी गएका मानिसहरूले तराईमा आज पनि हर्षोल्लासपूर्ण तरिकाले होली मनाउने गरेका छन्। आफन्त मिलेर रङ, पानी खेलेर खुसी साट्ने होलीपर्वको विशेषता हो । काठमाडौँ उपत्यकास्थित वसन्तपुरमा सामूहिकरूपमा होली खेल्ने गरिन्छ । नेपाली र विदेशीसमेत वसन्तपुरको होलीमा सहभागी हुने गरेका छन् । फागु पूर्णिमामा एकापसमा रङ, अबिर दलेर रमाइलोमात्र गरिँदैन नाचगान पनि गरिन्छ । बूढापाका, युवा र बालबालिका पनि हौसिएर नाचगानमा भाग लिन्छन् । हिन्दू धार्मिक कथनअनुसार युवावस्थाका कृष्णले एक दिन झुक्याएर राधाको मुहारमा रङ दलिदिएछन् । रङ लगाउँदा भागदौड भएछ । यो गतिविधि सबैले रमाइलो मान्न थालेर होलीपर्व मनाउन थालिएको किंवदन्ती छ । अर्को जनश्रुति विष्णुका भक्त प्रह्लादसँग पनि जोडिएको छ । सत्यको विजय र असत्यको नाश भएको उत्सवका रूपमा होलीपर्व मनाइने गरिएको मानिन्छ । होलीपर्वले समाजमा असमानता र विभेद मेटाउन सांस्कृतिक भूमिका खेल्छ। होलीपर्व सभ्य र व्यवस्थित बनाउन जिल्ला प्रहरी परिसर काठमाडौँले सुरक्षा संयन्त्रलाई बलियो बनाएको छ ।"
होली खेल्दा सावधानी अपनाऔं,"प्राचीन वा प्राकृतिक कालमा होली तथा दैनिक जीवनमा फूल र रुखबाट प्राप्त रंग प्रयोग हुन्थ्यो र शरीरलाई हानि गर्देनथ्यो । हाल कृत्रिम रंगको बोलवाला छ । रसायन मिसाइएका रंग फोक्सो, छाला, आखा, नाक, कान, घाटी, कपालका लागि हानिकारक हुन्छन् । त्यस्तै लोला प्रहारले आखामा क्षति, दृष्टि गुम्ने, कानको पर्दा च्यातिने, संक्रमण हुने, छालाको माथिल्लो तहमा क्षति पग्ने र कान तथा संवेदनशील अंगहरूमा लाग्दा घाइते, बेहोस हुने तथा ज्यानै जानेजस्ता दुःखद् घटनाहरू पनि भएका छन् । मदिरा, भाङजस्ता नशालु पदार्थ सेवन पछि होली खेल्दा जोसले रंग आखा, नाक, मख हुदै शरीरभित्र पस्नसक्छ । श्वासनली, मुटु, मिर्गाेलाजस्ता संवेदनशील अंगमा गएर टाँसिन्छन् । पेस्ट, ड्राई पाउडर र पानीवाला गरी तीन श्रेणीका रंग हुन्छन् । रंगलाई तेलमा मिसाएर छालामा लगाउँदा झनै समस्या बढ्छ । धेरैजसो अजैविक सक्खा रंग वा अबिरमा हुने दुवै तत्त्व रंग दिने कलरेन्ट र अस्वेस्टस वा सिलिका दुवै स्वास्थ्यका लागि जोखिम हुन्छन् । कलरेन्ट पनि विषाक्त हुन सक्छ । तर अस्वेस्टसले क्यान्सर बनाउने र सिलिकाले छालालाई असर गर्ने तथ्य आम मानिसमा सर्वविदितै छ । रगंमा माइका, अभ्रक, बालुवा, खुर्सानी तथा अखाद्य रंग र वस्तु मिसाइँदा रंग दिनप्रतिदिन खतरा र हानिकारक भइरहेका छन् । रंग धेरै दल्दा सुन्दरतामा असर परी सुन्दरता नै गुम्न सक्दछ । त्यसैमा रसायन मिसिएका रंगमा हने हानिकारक तत्त्वहरूले विभिन्न छाला, आखा सम्बन्धित अल्पकालीन तथा दीर्घकालीन समस्या र रोगहरू लाग्न सक्छ । छाला शरीरको रंकवच भएकाले बाहिरी रसायनलाई रगतमा जान रोक्छ । तसर्थ छालामा घाउ भएका मानिसले होली नखेल्दा राम्रो हुन्छ । रंगमा मिसाइने जिंक क्लोराइड स्वास्थ्यका लागि धेरै हानिकारक हुन्छन् । यस्तो रंग दलेपछि छाला चिलाउँछ । आँखा सुन्निने, रातो वा एलर्जी हुने, मिर्गौलालाई हानि गर्ने तथा गर्भावस्थामा भए गर्भपतन, कम तौल वा समयभन्दा पहिला बच्चा जन्मने तथा आयु घटाउने लिड अक्साइड (कालो रंगको लागि ) प्रयोग गरिन्छ । आखा बिझाइरहने, आसु झर्ने, एलर्जी, बिझाइरहने र क्षति गर्ने तथा बच्चाको हाड कम विकसित तथा पेटको बच्चालाई घातक असर गर्ने कपर सल्फेट (हरियो रंग दिन) प्रयोग हुन्छ । आखाको एलर्जी, सासमा असर पार्ने तथा दमका रोगीलाई झनै समस्या थप्ने क्रोमियम आयोडाइड (हल्का बैजनी वा भण्टा रंग दिन) प्रयोग हुन्छ । डर्माटाइटिस, परेला सुन्निने, फोका आउने, अस्थायी दृष्टिविहीन, सम्पूर्ण छालामा असर कन्ट्याक्ट डर्माटाइटिसले पर्सियन ब्लु (नीलो रंग दिन) प्रयोग हुन्छ । दृष्टि कम गर्ने, पÔघात, छालाको क्यान्सर र गर्भको बच्चाको स्नायु प्रणालीमा असरका साथै मृत्यृको मुखसम्म पुयाउने मर्करी सल्फेट (रातो रंग दिन प्रयोग हुने) गरिन्छ । आँखाको नानीको जलनदेखि अन्धोपन, क्यान्सर निम्त्याउने अल्मुनियम ब्रोमाइड (चाँदी वा सिल्भर रंग दिन) प्रयोग हुन्छ । यी सबैले पनि स्वास्थ्यमा हानि गरेको पाइन्छ । रंगमा मिसावटका साथै अप्राकृतिक रंग, पेट्रोलियम पदार्थ आँखामा पर्न गए सदाका लागि दृष्टि गुम्न सक्छ । लोला वा बेलुन प्रहारले सामान्य आँखा सुन्निनेदेखि आँखाभित्र रगत आउने, मोतीयाबिन्दु, लेन्सले ठाउ छोड्ने, दृष्टिपर्दा च्यातिने, नसा सुक्ने, जलविन्दु र सदाका लागि दृष्टिविहीन हुन सक्छ । अबिरमा टल्कम पाउडर वा अरारोट पाउडरजस्तो प्रयोग हानिरहित हुन्छन् । सुक्खा र गिला रंगले दम बढाउने, ब्रोङकाइटिस हुने गर्दछ । कपाल फुट्ने, खस्रो र जर्रो बनाउँछ । रंगले छालामा एलर्जी भइपोल्ने, फोका उठ्ने, एक्जेमाछाला चिलाउने, घर्Èण भई जलन र घाउखटिरा आउने, छाला सुक्खा हुने, फुट्ने, रगत आउने, छालाको रंगमा परिवर्तन, घाममा रंग दलिँदा छालामा टाँसिई छालाको बाहिरी र भित्री तहमा क्षति र दीर्घकालीन संक्रमण गराउन सक्छ । रंग आखामा पर्दा आखामा क्षति, कन्ज टाइभाइटिस, रातो हुने, दुख्ने, बिजाउने, चिलाउने, कम देख्ने, फुलो पर्ने तथा अन्धो हुनेसम्मका समस्याहरू देखिन्छन् । घाम लागेको बेलामा रसायन मिसिएका अनुहारमा दल्दा छालामा दीर्घकालीन असरहरू देखिन्छन् । त्यसैमा मोबिल, अन्डा, इनामेल, मट्टीतेल र फोहोरपानीको प्रयोग बढ्दो छ जस्ले उत्पन्न गराउने समस्या र रोग झनै अनगिन्ती छन् । तसर्थ होलीमा रङ थोरै रमाइलो धेरै गरौं । सकेसम्म घरको प्राकृतिक रंगजस्तै पलासको फूलबाट बनाउने र प्रयोग गर्ने गर्नुपर्छ । राम्रो रंग गिर्खा वा दाना नभई पाउडर जस्तो हुन्छ । राम्रो गुणस्तरको पानीमा घुलनशील, शुद्ध, उत्तम र केवल रंगको प्रयोग गर्नुपर्छ । स्थायी रंगले छाला सुक्खा बनाउने भएकाले प्रयोग नगरौ । गोल्डेन, सिल्भर रंग तथा सिलिका मिसाइएका रंग प्रयोग गर्नुहुँदैन । रंग पानीसँग मिसाएर प्रयोग गर्नुहुँदैन । रंगसँगै लामो समय बस्नु हुँदैन, सफा पानीले पटकपटक पखालिरहने गर्नुपर्छ । रंगलाई बढी गाढा बनाउने निहुमा तेजावी, कृत्रिम रंग थप्न हुँदैन । रंग लगाउँदा आखा, मुख बन्द गर्ने, कृत्रिम रंग, फोहोर पानी, बेलुनको प्रयोग नगर्ने गर्नुपर्छ । होली खेल्नुअघि अनुहार र हातमा तेल, मोइस्चराइजर र फाउन्डेसन लगाउनुपर्छ । नङमा गाढा पालिस लगाउनु पर्छ । कपालमा तेल लगाउनुपर्छ । आँखा बचाउन टाइटफिट चस्मा लगाउन सकिन्छ । चिल्लो र म्वास्चराइजर क्रिमको प्रयोग, औÈधि भएको, खस्रो, साबुन प्रयोग नगर्ने, ग्लेसेरिन भएको साबुन प्रयोग, तोरी र सस्र्युको तेलको सट्टा नरिबलको तेल प्रयोग गर्नुपर्छ । कपालको चमकता कायम राख्न एक चम्चा सिरकामा ३ चम्चा तेल मिसाएर दल्नुपर्छ । छाला बारम्बार साबुनले नधुने गर्नुपर्छ किनभने धोएमा छाला पोल्छ । छाला र अनुहारको रंग हटाउन रुवा, कपासको सहयोगले नरिबल तेल लगाउनपर्छ । यस्तो बेला चिसो पानीमात्रै प्रयोग गर्ने र नुहाएपछि मोइस्चराइजर लगाउनपर्छ । गोरा र सेन्सिटिभलाई घामबाट हुने फोटोडर्माटाइटिसवाट जोगाउन सनक्रम प्रयोग गर्नुपर्छ । आँखामा रंग पस्दा माड्दा घाउ, अल्सर, कोर्नियामा क्षति हुन्छ तसर्थ नमाडी सफा पानीले पखालेको पखाल्यै गर्नुपर्छ । यति गर्दा पनि आखा बिजाउन, पोल्न छोड्दैन, रातोपना बढ्दै जान्छ, वा दृष्टिपना कम हुँदै गए नेत्र चिकित्सकलाई देखाई हाल्नुपर्छ । त्यस्तै ज्वरो आए, श्वास फेर्न गाह्रो भए, छाती दुखे वा कस्सिए जस्तो भए रंग फोक्सोमा पुगेको र संक्रमण हुन सक्ने भएकाले तुरुन्त चिकित्सकसँग सल्लाह लिनु पर्दछ । एलर्जी गराएको क्रिम तथा कस्मेटिक प्रसाधनहरू उपचारपश्चात पनि कहिल्यै प्रयोग गर्नु हुँदैन । पेट्रोलियम पदार्थ प्रयोग गर्नु हँुदैन । मोबिल र इनामेल हटाउन टरपेन्टाइन तेल प्रयोग गर्नुपर्छ । अन्त्यमा, रंगहरूको पर्व होलीको ऐतिहासिक, सांस्कृतिक र प्राचीन महत्त्व आफ्नै ठाउँमा छ । खुसी, उमंग, सद्भाव र एकताको पर्वमा रूपमा मनाउने गरिन्छ । होलीमा हुने होहल्ला, मापसे, ट्राफिक नियमको उल्लंघन र जबर्जस्ती कानुनी तथा मानवीय दुवै हिसाबले ठीक नभई अत्यन्तै घातक विकृति हो । होलीमा आवेशमा आएर लापरबाही नगरौं । दुर्घटना र नकारात्मक असर पर्ने गरी होली नखेलौ । रंगको होली अस्थायी हो उपचार गरे ठीक हुन्छ । तर आबेग तथा लापरबाहपूर्वक खेलिएको होली खतरनाक हुन सक्छ । त्यसैले सावधानीपूर्वक होली खेलौं ।"
"होलीको शुभकामना दिंदै अध्यक्ष दाहालले भने : होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले होलीको शुभकामना दिएका छन्। उनले होलीको शुभकामना दिंदै होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्ने बताएका छन्। 'आज पहिलो दिन हिमाली र पहाडी क्षेत्र तथा भोलि दोस्रो दिन तराईमधेशमा हर्षोल्लासका साथ मनाइने फागु पूर्णिमा (होली पर्व) २०८१ को सुखद् अवसरमा स्वदेश तथा विदेशमा रहनुभएका सम्पूर्ण नेपालीहरूमा हार्दिक शुभकामना व्यक्त गर्दछु ।', अध्यक्ष दाहालले भने, ' रङ्हरूको पर्वका रूपमा स्थापित होली पर्व त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ ।' अनेकतामा एकता र राष्ट्रिय स्वाभिमान नेपालीको साझा पहिचान भएको उनले बताएका छन् । यहाँका प्रत्येक जातजाति र धर्मावलम्बीहरूका आआफ्नै सांस्कृतिक महत्व बोकेका मौलिक परम्परा र पर्वहरू रहेको बताउँदै ती चाडपर्वहरूले समुदायबीच सद्भाव बढाउने उनले उल्लेख गरेका छन् । होलीजस्तो पर्वले समुदायलाई एकताबद्ध गर्न सघाउने उनको भनाइ छ।"
फागु पर्व हाम्रो एक धार्मिक र सांस्कृतिक पर्व हो : सभापति देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले फागु पर्व हाम्रो एक धार्मिक र सांस्कृतिक पर्व भएको बताएका छन्। फागु पर्वको अवसरमा शुभकामना व्यक्त गर्दै उनले होलीमा खेलिने विविध रङहरू जस्तै नेपाली समाज पनि जातीय, भाषिक र सांस्कृतिक रूपले विविधतापूर्ण रहेको उल्लेख गरेका छन्। देउवाले वसन्त ऋतुको आगमनसँगै पारस्परिक एकता र सामाजिक सद्भाव अभिवृद्धि गर्न सबैलाई प्रेरित गर्न सकोस् भन्दै शुभकामना व्यक्त गरेका छन्। पूर्वप्रधानमन्त्रीसमेत रहेका देउवाले यस पर्वमा खेलिने विविध रङहरू जस्तै विविधता बीचको एकता नेपालीको विशिष्ट पहिचान बनेको उल्लेख गरेका छन्। फागु पर्व हाम्रो एक धार्मिक र सांस्कृतिक पर्व हो। अन्यायमाथि न्यायको विजयको शाश्वत सन्देश दिने यो पर्वलाई नेपाली समाजले हरेक वर्ष पारिवारिक स्नेह, पारस्परिक एकता र सामाजिक सद्भावका साथ मनाउँदै आएको छ। यस अवसरमा मेरो र पार्टीको तर्फबाट हार्दिक शुभकामना छ उनले भनेका छन्।"
आज देशका यी ठाउँमा पानी पर्ने,"काठमाडौं : जल तथा मौसम विज्ञान विभाग मौसम पूर्वानुमान महाशाखाका अनुसार आज दिउँसो कोशी, बाग्मती र गण्डकी प्रदेशका पहाडी भूभागमा मेघगर्जन र चट्याङसहित पानी पर्ने छ । 'आज दिउँसो कोशी, बाग्मती र गण्डकी प्रदेशका पहाडी भेगका केही स्थान र बाँकी प्रदेशका पहाडी भेगका एक दुई स्थानमा वर्षाको सम्भावना रहेको छ', महाशाखाको बुलेटिनमा उल्लेख छ। पश्चिमी वायुको आंशिक प्रभावका साथै स्थानीय वायुको समिश्रणले वर्षा हुने जनाइएको छ। प्रिमनसुनी गतिविधि पनि सक्रिय भएकाले अबका दिनमा मेघगर्जन चट्याङसहित अपराह्नतिर वर्षा हुने र रातिको समयमा मौसम सामान्यतया सफा रहनेछ। हिजो साँझ काठमाडौं उपत्यकासहित देशका विभिन्न क्षेत्रमा पानी परेको थियो । कोशी, बाग्मती र गण्डकी प्रदेशको पहाडी भूभागमा हल्कादेखि मध्यम वर्षा भएको थियो । गण्डकी प्रदेशमा वर्षा गराउने मौसमी प्रणाली विकसित भई कोशी प्रदेश भएर बाहिरिएकाले आज राति पानी पर्ने सम्भावना नरहेको महाशाखाले उल्लेख गरेको छ । विगत चार दिनदेखि काठमाडौँ उपत्यकासहित देशका विभिन्न स्थानमा मौसम बदली रहेको थियो । प्रतिकूल मौसमका कारण मुलुकको हवाई उडानसमेत सामान्य प्रभावित भएको थियो ।"
सुधार नभएका बालसुधार गृह,"१८ वर्षमुनिका बालबालिकाले कानुन उल्लंघन वा अपराध गरे जेल पठाइन्न । बालसुधार गृहमा राखिन्छ । नेपालमा सबैजसो प्रदेशमा बालसुधार गृह छन् र तिनमा अहिलेसम्म १२ जनाभन्दा बढी कसुरदार थुनिएका छन् । बालसुधार गृहको उद्देश्य बालबालिकाले अपराध गरेमा तिनलाई कारागार सजाय दिनुभन्दा सुधार गर्ने भन्ने हो । त्यसो त कारागार स्वयंलाई पनि सुधारगृह बनाइनुपर्छ भन्नेमा अर्काे मत रहँदैन । खासगरी बालबालिका जो उमेर नपुग्दै आपराधिक क्रियाकलापमा संलग्न हुन्छन् तिनलाई त झन् सुधारबाहेकको विकल्प रोज्नै सकिन्न । तसर्थ नै बालसुधार गृह चाहिएको छ, बनाइएको छ । तर उद्देश्यविपरीतका गतिविधि चाहिँ तिनै बालसुधार गृहमा भइरहेका छन् । साँच्चिकै पहिला बालसुधार गृहकै सुधारको खाँचो देखिएको छ । त्यो खाँचोको औचित्य पुष्टि गर्ने काफी घटनाक्रम भइसकेका छन् । भक्तपुरको मध्यपुरथिमीस्थित बालसुधार गृहमा १८ वर्षीय कमल बस्नेतको ज्वरोका कारण मृत्यु भएपछि त्यहाँ तोडफोडमात्रै भएन । २ सय १९ जना बालकहरू गृहबाटै बाहिर निस्किए । प्रहरीसँग ठूलो मुठभेड पनि भयो । २०८० साल भदौको त्यो घटना नै बालसुधार गृहमै सुधारको सुरुआत गर्न पर्याप्त थियो । त्यसपछि वीरगन्जको बालसुधार गृहमा पनि प्रदर्शन र तोडफोडको घटना भएको थियो । हालै विराटनगरको बालसुधार गृहमा झडप भएको छ र १४ जनालाई स्थानान्तरण गर्नुपरेको छ । क्षमताभन्दा बढी संख्याका बालकहरू सुधार गृहमा हुँदा उनीहरूको बसाइ नै सहज छैन । अनि त्यहाँ शिक्षा र स्वास्थ्यको पनि कुनै गतिलो प्रबन्ध छैन । उमेर पुगिसकेका व्यक्ति पनि बाल सुधार गृहमै कोचिएका पनि छन्, जसले आफूभन्दा सानालाई आपराधिक बनाइरहेका पनि देखिन्छ । बालसुधार गृह केवल बनाउनका लागि बनाइएजस्तो गरी बनाएको छ । त्यसपछिका कर्तव्य पूरा गर्न राज्य हदैसम्म निरीह र अनुत्तरदायी भएको छ । त्यसैको परिणाम सुधार गृह आपराधिक थलो भएका छन् । चार गुणासम्म बढी क्षमताभन्दा बालक कोचेर बालसुधार गृहमा राख्नु भनेको वास्तवमा यातना दिनु हो । त्यसैले नै सुधार गृहले सुधार नगरी बिगारेको मानसिकता बढाएको छ । यातना गृहको जस्तो बसाइकै कारण बालकहरू हिंसा प्रेरित भएका छन् । उनीहरूको असन्तुष्टिले हिंसा निम्त्याएको छ । बालसुधार गृहको संख्या बढाएरमात्रै र सजिलो बसाइ दिएरमात्रै यो समस्या समाधान हुँदैन । पहिलो त बालबालिकाहरूलाई आपराधिक कार्यबाट जोगाउनेतिर समाज र राज्यले काम गर्नुपर्छ । अनि कथं आपराधिक कार्यमा संलग्न भएका बालकहरू भए भने साँच्चिकै सुधार गर्ने गरी सुधार गृहहरूलाई विकास गर्न गर्नुपर्छ ।"
"मुखमा समावेशी नारा, अवसरमा आफ्नै प्यारा","कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । वीरेन्द्रनगर : २०७९ को प्रदेशसभा निर्वाचनमा माओवादी केन्द्रले कर्णालीमा समानुपातिकतर्फ ४ सिट जित्यो । चारै जना महिला सांसद बने । तर, प्रदेशसभा सांसद बन्ने सौभाग्य पाएका चारै जना माओवादी केन्द्रका नेताका पत्नी थिए । माओवादी केन्द्रका केन्द्रीय सदस्य एवं डोल्पा जिल्ला इन्चार्ज रामलाल विककी पत्नी उर्मिला विक, माओवादी केन्द्रका केन्द्रीय सदस्य लक्ष्मीप्रसाद चौलागाईंकी पत्नी यसुदा न्यौपाने, पार्टीको रुकुम संयोजक सचिन रोकाकी पत्नी मिलन खड्का र हुम्ला जिल्ला सरकेगाड गाउँपालिका पार्टी अध्यक्ष चन्द्रबहादुर कार्कीकी पत्नी जुम्कित लामा कार्की प्रदेशसभा सांसद बने । केन्द्रीय सदस्य चौलागाईंकी पत्नी यसुदा त प्रदेशसभा उपसभामुख पनि बनिन् । कांग्रेसले ०७९ को प्रदेशसभामा समानूपातिकतर्फ ५ सिट जित्यो । तर, सांसद बन्ने मौका पाए, नेता निकट भएकाहरूले मात्रै । पार्टी प्रवक्ता डा प्रकाशशरण महत निकट सुर्खेतकी जानकी सिंह र कांग्रेस नेता जीवनबहादुर शाही निकट (भान्जी) विजया बुढा हुम्लाबाट सांसद बने । विजया त प्रदेश सरकारको ऊर्जामन्त्री छिन् । यस्तै, कांग्रेसको संस्थापन इतर पक्षबाट दैलेखकी इन्द्राकुमारी शाही र सल्यानकी लक्ष्मी सुनार प्रदेशसभा सांसद बनिन् । कांग्रेस केन्द्रीय उपसभापति पूर्णबहादुर खड्का निकट सुर्खेतकै बलिमाया बुढाले पनि प्रदेशसभा सांसद बन्ने मौका पाइन् । केन्द्रीय उपसभापति पूर्णबहादुर खड्काको गृहजिल्ला सुर्खेतबाट दुई जना प्रदेश सांसद बने । तर, कालीकोटबाट दलित महिला समानुपातिक उम्मेदवार छाया सुनार सांसदको अवसरबाट वञ्चित भइन् । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । माओवादीमा विभेद प्रतिनिधिसभा समानुपातिक सांसद छनोटमा माओवादी केन्द्रले कर्णालीलाई उपेक्षा गरेको थियो । जबकी पार्टीको राम्रो जनाधार रहेको कर्णालीबाट एक जना महिलालाई मात्रै माओवादी केन्द्रले समानुपातिक सांसद बनायो । जुम्लाकी छिरिङल्हामु लामा समानुपातिक सांसद बनिन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । कालीकोटबाट पार्टीका केन्द्रीय सदस्य तथा जिल्ला इन्चार्ज विष्णु विकलाई समानुपातिक उम्मेदवार बनाइयो । तर, सांसद बनाएन् । चुनावमा भोट बटुल्नका लागि एकै जिल्लामा तीन जनालाई समानुपातिक उम्मेदवार बनाइएको थियो । जबकी, माओवादी केन्द्रले कालीकोटका ८३ वडामध्ये ५१ वडा, ९ पालिकामध्ये ७ पालिका र दुईवटै सांसद जितेको थियो । जिल्लामा राम्रो जनाधार भए पनि त्यसको बेवास्ता गरिएको भन्दै माओवादीका सबै दलित नेताहरूले नेतृत्वलाई दबाब दिए । विष्णुलाई राष्ट्रियसभामा सांसद बनाइयो । महिला, दलित,जनजाति, आदिवासी, दलित, मुस्लिमलगायत सबै वर्ग, क्षेत्र र समुदायको समानुपातिक समावेशिताको नारा लगाउँदै माओवादीले कर्णालीमा जनमत बटुलेको थियो । तर, राजनीतिक अवसरमा भने विभेद गरिरहेको पार्टीकै नेताहरू बताउँछन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । गरिब, निमुखा र पछि परेका समुदायको उत्थान र विकासका लागि माओवादीले विगतमा लगाएका नारा बिर्सँदै गएकाले पार्टीको जनाधार खस्किँदै गएको ती नेताले बताए । राजनीतिक अवसरमा उच्च तहका नेताहरूले जसको शक्ति उसैको भक्ति गरे, ती नेताले भने, जसका कारण समुदाय स्तरमा माओवादी केन्द्र निकै कमजोर बन्दै गयो । आधार इलाकाका रूपमा रहेका रुकुम, सल्यान, कालीकोट, जुम्ला, मुगुलगायतका जिल्लामा जनाधार गुमाउँदै गएको ती नेताले बताए । २०७९ को प्रतिनिधिसभा र प्रदेशसभा निर्वाचनमा कांग्रेस, माओवादी केन्द्र, एकीकृत समाजवादी लगायतका दलले गठबन्धन गरे । गठबन्धनले जसलाई उम्मेदवार बनाए पनि जित्ने प्रशस्त आधार थिए । तर, नतिजा उल्टो आयो । किनभने शक्तिको आडमा उम्मेदवार बनाएकाहरूलाई स्थानीय नेताकार्यकर्ताले स्वीकार गरेनन् । पार्टीभित्रै द्वन्द्व भए । जुम्लामा माओवादी केन्द्रकी नेता गोमा कुँवरले गठबन्धनको टिकट पाइन् । तर, राप्रपाका ज्ञानेन्द्र शाहीले चुनाव जिते । कांग्रेसले एक प्रदेशसभा सदस्यमा ललितजंग शाहीलाई टिकट दियो । उनले पनि चुनाव हारे । बागी बनेर स्वतन्त्र रूपमा चुनाव लडेका कांग्रेसकै देवेन्द्र शाहीले चुनाव जिते । देवेन्द्र कांग्रेसमा फर्किसकेका छन् । कांग्रेसले गरेको कारबाही फुकुवा गरिसकेको छ । उक्त निर्वाचन परिणामले शक्ति र पहुँचको भरमा केन्द्रबाट लादिएका उम्मेदवारलाई कार्यकर्ताले स्वीकार गरेनन भन्ने स्पष्ट गरेको स्थानीय नेताहरू बताउँछन् । माओवादी केन्द्रबाट उम्मेदवार बनेकी कुँवरलाई माओवादीकै स्थानीय नेताकार्यकर्ताले स्वीकार गरेनन् । माओवादीभित्रै महिला, दलित, जनजाति समुदायका नेताहरूलाई अवसरबाट रोक्ने र तिनीहरूका नाममा सीमित नेताका आफन्तहरूलाई अवसर दिने गरिएको पार्टीभित्रकै स्थानीय नेताहरूको आरोप छ । कांग्रेसमा आफ्नैलाई च्याप्ने समस्या कर्णालीमा अर्को ठूलो दल नेपाली कांग्रेसको अवस्था पनि उस्तै छ । ०४८ सालको निर्वाचनमा पार्टीका संस्थापक नेता तिलकप्रसाद न्यौपानेले कालीकोटबाट सांसद पद जिते । त्यसपछि ०५१ सालको मध्यावधि निर्वाचनमा पार्टीको तर्फबाट टिकट पाएका न्यौपानेका विरुद्ध कांग्रेसकै विष्णुबहादुर शाही बागी उम्मेदवार लडे । न्यौपानले चुनाव हारे । त्यसयताका निर्वाचनमा कांग्रेस उम्मेदवार विजयी बन्न सकेका छैनन् । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । ०७९ सालको निर्वाचनमा कांग्रेस माओवादी गठबन्धनका कारण कालीकोट (ख) प्रदेशबाट कांग्रेस नेता हिक्मतबहादुर विष्ट निर्वाचित भए । विष्ट कांग्रेसकोे प्रदेशसभा संसदीय दलको प्रमुख सचेतक छन् । कांग्रेसले कालीकोटबाट ०६४ सालदेखि हरेक निर्वाचनमा कुनै न कुनै नेतालाई समानुपातिक उम्मेदवार बनाएर भोट बटुलिरहेको छ । तर, ०६४ सालदेखि कालीकोटाका कुनै पनि नेतालाई कांग्रेसले समानुपातिक सांसद बनाएको छैन । ०७० सालको दोस्रो संविधानसभामा कालीकोटबाट कर्णवीर टमटालाई समानुपातिक सांसदको सूचीमा राखियो । तर, कांग्रेसले सांसद बनाएन । सांसद पक्का भनेर तत्कालीन कांग्रेस सभापति सुशील कोइरालाले समानुपातिकामा मेरो नाम राख्नुभएको थियो, टमटाले भने, तर कर्णालीकै नेताहरूको असहयोगका कारण सांसदबाट बञ्चित गरियो । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । तर, सुर्खेत र हुम्लालगायत केही जिल्लाका नेताहरूले मात्रै नेतृत्वबाट केही न केही लाभ पाइरहेको कांग्रेस नेताहरूको गुनासो छ । उच्च तहका नेताहरूले आफ्नो इसारामा चल्ने कार्यकर्तालाई अवसर दिन्छन् । त्यसमा पनि नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन्, कांग्रेस नेतृ छाया सुनारले भनिन्, हामीजस्ता क्षमतावान् दलित समुदायका नेतालाई नेता बन्नबाट रोक्छन् । सल्यानबाट प्रदेश सांसद बनेकी लक्ष्मी सुनारको माइती सुर्खेत हो । नेताहरूसँग पनि नजिक भइन् । उनलाई एक नम्बरमा राखियो । मलाई दोस्रो नम्बरमा राखे । कर्णालीबाट केन्द्रमा प्रभाव राख्ने नेताको नजिक बन्न नसक्दा आफू अवसरबाट बञ्चित भएको छायाले दाबी गरिन् । चाकडी गर्न पनि सकिनँ, उनले भनिन्, समानुपातिक समावेशिता जुन उद्देश्यका साथ ल्याइएको हो । त्यसअनुसार छैन । नेताहरूले कसैलाई गुन लगाउने, छाप लगाउने र आफ्नो स्वार्थसिद्ध गर्नका लागि उपयुक्त माध्यम बनाएका छन् । यो गलत हो । हाम्रो पार्टीभित्र मात्र नभई सबै राजनीतिक दलभित्र यस्तो समस्या छ । यस्तै अर्की नेतृ भावना शाहीले पिछडिएको क्षेत्रबाट आफूलाई उम्मेदवार बनाए पनि अवसरबाट बञ्चित गरिएको बताइन् । सुरुमा पिछडिएको क्षेत्रको एक नम्बरमा मेरो नाम थियो, उनले भनिन्, पछि त नेताहरूले पहिलो नम्बरमा कान्तिका सेजुवाल, दोस्रोमा जाजरकोटकी मैना कार्की र तेस्रोमा मेरो नाम राख्नुभयो । कान्तिका सेजुवाल खस आर्यबाट सांसद बनिन् । मैना कार्की पिछडिएको क्षेत्रबाट सांसद बनिन् । कालीकोटजस्तो पिछडिएको जिल्ला, ३० वर्षदेखि सांसद नपाएको जिल्ला भए पनि फेरि पनि अवसरबाट रोकियो । कान्तिका सेजुवाल जुम्लाबाट देउवा टिम र मैना कार्की जाजरकोटबाट शेखर टिमबाट सांसद बने । सुरुमा पिछडिएको क्षेत्रबाट समानुपातिकमा मेरो नाम एक नम्बरमा थियो । पछि त आफू निकटलाई प्राथमिकतामा राखेर मेरो नाम पछि धकेले छन् । समानुपातिकमा नेताहरूले आफू निकटलाई मात्रै स्थान दिने गरेका छन् ।  भावना शाही ठूला नेताले आफ्नो इसारामा चल्ने कार्यकर्तालाई अवसर दिन्छन् । नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन् ।  छाया सुनार प्रत्यक्ष र समानुपातिकमा समेत ३० वर्षसम्म कालीकोटमा कांग्रेसबाट सांसद बन्ने अवसर नपाएका बेला ०७९ सालमा गठबन्धनबाट प्रदेशसभा (ख) मा हिक्मतबहादुर विष्टले प्रत्यक्ष टिकट पाए । पहिलो पटक सांसद बने । वर्तमान पार्टी सभापति शेरबहादुर देउवाले पार्टी फुटाउँदा प्रजातान्त्रिक कांग्रेसमा समेत साथ दिएका पार्टीको कर्णाली प्रदेश उपसभापति कालीबहादुर सहकारी अवसरमा जहिल्यै पेलिए । ०७४ सालमा वाम गठबन्धनका विरुद्ध चुनाव लडे । तर, माओवादी केन्द्रका नेता तथा तत्कालीन बिनाविभागीय मन्त्री महेन्द्रबहादुर शाहीसँग सहकारी झिनो मतले पराजित भए । ०७९ सालको निर्वाचनमा समानुपातिक सांसदको सूचीमा नाम सिफारिस गरियो । तर, उनी समानुपातिकको अन्तिम नामावलीमा नाम पनि परेन । कर्णालीबाट प्रतिनिधिसभामा नेपाली कांग्रेसले जुम्लाबाट कान्तिका सेजुवाल, जाजरकोटबाट मैना कार्की, दैलेखबाट सीताकुमारी राना गरी तीन जनाले समानुपातिकमा अवसर पाए । एक जना कांग्रेस नेताले भने, ती तीनै जनामा कान्तिका सेजुवाल शेरबहादुर देउवालाई दाइ मानेकी, मैना कार्की शेखर टिमले दबाब दिएको र सीताकुमारी राना देउवा टिम चलाउने कोर टिमका मान्छेहरूसँग नजिक भएर अवसर पाइन् । एमालेको पनि उही एमालेभित्र पनि कर्णालीमा नेता केन्द्रित राजनीति छ । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । प्रदेशमा पाँचवटा समानुपातिक कोटा पाएकोमा जुम्लाबाट कलबहादुर हमाल, कालीकोटबाट दक्षिणा शाही, रुकुमपश्चिमबाट तुलसा मल्ल, दैलेखबाट गमता विक, सुर्खेतबाट नन्दा गुरुङ समानूपातिक सांसद बने । यस्तै प्रतिनिधिसभामा रुकुमपश्चिमबाट चन्द्रबहादुर विक र दैलेखबाट सूर्यकुमारी श्रेष्ठ समानुपातिक सांसद बने । कर्णालीमा गठबन्धन सरकार निर्माण हुँदा ०७४ र ०७९ मा एमालेले दुवै पटक माओवादी केन्द्रलाई मुख्यमन्त्री स्वीकार गर्नुपर्ने बाध्यता केन्द्रले गरायो, एमालेका एक नेताले भने,दुवै पटक पार्टीको नेतृत्वका कारण कर्णालीमा सरकारको नेतृत्व गर्ने अवसर एमालेले गुमायो । पार्टीभित्र सांसद बनाउँदा पनि नेताहरूले प्रदेश र केन्द्रका नेताहरूको नजिककाले अवसर लिए । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । कुनै बेला साबिक कर्णालीका पाँच जिल्ला एमालेका लाल किल्ला भन्ने नारा थियो, ती नेताले भने, यसैकारण पार्टी संगठन धराशायी बन्दै गएको छ । अवसरमा गरिने विभेदको प्रतिफल पार्टीले भोगिरहेको छ । ३ पार्टीका ६ नेताको हालीमुहाली कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । कांग्रेसका केन्द्रीय उपसभापति एवं पूर्वउपप्रधान तथा रक्षामन्त्री पूर्णबहादुर खड्का, कांग्रेस केन्द्रीय कार्यसम्पादन समितिका सदस्य, पूर्वमुख्यमन्त्री एवं हाल प्रदेश संसदीय दलका नेता जीवनबहादुर शाहीको हालीमुहाली छ । उनीहरूको चाहना विपरित अवसर पाउन गाहे हुन्छ । केही फाटफुट नेताहरूले गुटको भागबन्डामा मात्रै अवसर पाएका छन् । तर, कर्णालीमा आउने हरेक राजनीतिक अवसरहरू उनीहरू नजिककाले नै लिन्छन् । एमालेमा पार्टीका स्थायी कमिटी सदस्य एवं कर्णाली प्रदेशका मुख्यमन्त्री यामलाल कँडेल र पार्टी स्थायी कमिटी सदस्य गोरखबहादुर बोगटीको हालीमुहाली छ । पार्टीको भूमिका र अन्य संसदीय अवसरहरू उनीहरूले चाहेका व्यक्तिहरूले नै लिन्छन् । केन्द्रबाट अन्य ठूला नेताहरूले दबाब दिएपछिमात्र फाट्टफुट्ट नेताहरूले अवसर पाउँछन । यस्तै माओवादी केन्द्रमा पार्टीका उपमहासचिव जनार्दन शर्मा प्रभाकर र शक्तिबहादुर बस्नेतको हालीमुहाली छ । माओवादीका एक जना नेताले भने, जनार्दन शर्माले आफ्ना भाइ राजकुमार शर्मालाई रुकुमपश्चिमबाट प्रदेशसभामा प्रत्यक्ष टिकट दिएर कर्णाली प्रदेशको मुख्यमन्त्री बनाए । अन्य राजनीतिक नियुक्तिहरूमा पनि उनको परिवार छुट्दैन । शक्तिबहादुर बस्नेत र उनकी पत्नी सत्या पहाडी निरन्तर आलोपालो संसदीय लाभ लिइरहेका छन् । माओवादीभित्रको जनार्दन र शक्तिको राजनीतिक सिन्डिकेट तोड्न पार्टीका केन्द्रीय सदस्य तथा कालीकोटबाट प्रतिनिधिसभा सांसद महेन्द्रबहादुर शाहीले तेस्रो धार निर्माण गर्न थालेका छन् । जसका कारण कर्णालीमा माओवादीका तीन गुट सक्रिय छन् । कर्णालीबाट समानुपातिकमा ककसले पाए मौका ? ०६४ सालमा नेपाली कांग्रेसबाट पूर्णबहादुर खड्का सुर्खेत, दूधकुमारी हमाल डोल्पाले प्रतिनिधिसभामा समानुपातिक सांसद बन्ने अवसर पाए । ०७० सालको दोस्रो संविधानसभामा हुम्लाबाट रीता शाही, रुकुमपश्चिमबाट मिठ्ठु मल्लले अवसर पाइन् । यस्तै, ०७४ मा कर्णालीबाट एक जना हुम्लाकी रंगमती शाहीले मात्र प्रतिनिधिसभामा समानुपातिक सांसद बन्ने अवसर पाइन् । माओवादी केन्द्रबाट ०६४ सालमा रुकुमका लोकेन्द्र विष्ट, जाजरकोटका मायाप्रसाद शर्मा, सुर्खेतका मंगल विक, डोल्पाकी सत्या पहाडी, हुम्लाकी छिमी दोर्जे लामा, दैलेखकी भरतकुमारी रेग्मी, कालीकोटकी धीरेन्द्रा उपाध्यायले समानुपातिक सांसद बन्ने अवसर पाए । यस्तै, ०७० सालमा जुम्लाबाट गोमा कुँवर, सुर्खेतकी सीता नेपाली, दैलेखकी ललिता रेग्मीले समानुपातिक सांसद बन्ने अवसर पाए । ०७४ मा कर्णालीबाट माओवादी केन्द्रका नेता शक्तिबहादुर बस्नेतकी पत्नी सत्या पहाडीले मात्र समानुपातिक सांसद बन्ने अवसर पाइन् । एमालेबाट ०६४ सालको संविधानसभा निर्वाचनमा सुर्खेतका यामलाल कँडेल, कमला शर्मा र दैलेखका राजबहादुर बुढाले समानुपातिक सांसद बन्ने अवसर पाए । ०७० सालको संविधानसभा निर्वाचनमा जाजरकोटबाट रीता रावल, जुम्लाबाट बलबहादुर महत, कालीकोटबाट तुलाराज विष्टले सांसद बन्ने अवसर पाए । ०७४ सालमा मुगुबाट मोहन बानियाँ समानुपातिक सांसद बने । समानुपातिक निर्वाचन प्रणालीबमोजिम हुने निर्वाचनका लागि राजनीतिक दलले उम्मेदवारी दिँदा जनसंख्याको आधारमा विभिन्न नौवटा समूहको प्रतिनिधित्व हुने गरी बन्दसूची तयार गर्नुपर्छ । यस्ता समूहमा महिला, दलित, आदिवासी जनजाति, खस आर्य (ब्राह्मण, क्षेत्री, ठकुरी, सन्न्यासी (दशनामी समुदाय) मधेसी, थारू, मुस्लिम, पिछडिएको क्षेत्र र अल्पसंख्यक समुदाय पर्छन् । राजनीतिक दलले उम्मेदवारी दिँदा अपांगता भएका व्यक्तिको समेत प्रतिनिधित्व हुने व्यवस्था गर्नुपर्ने एवं भूगोल र प्रादेशिक सन्तुलनलाई समेत ध्यान दिनुपर्ने प्रावधान छ । तर कर्णालीमा त्यसो हुँदैन । शक्तिशाली नेताको आशीर्वाद पहिलो मापदण्ड बन्ने गरेको छ ।"
सुधार नभएका बालसुधार गृह,"१८ वर्षमुनिका बालबालिकाले कानुन उल्लंघन वा अपराध गरे जेल पठाइन्न । बालसुधार गृहमा राखिन्छ । नेपालमा सबैजसो प्रदेशमा बालसुधार गृह छन् र तिनमा अहिलेसम्म १२ जनाभन्दा बढी कसुरदार थुनिएका छन् । बालसुधार गृहको उद्देश्य बालबालिकाले अपराध गरेमा तिनलाई कारागार सजाय दिनुभन्दा सुधार गर्ने भन्ने हो । त्यसो त कारागार स्वयंलाई पनि सुधारगृह बनाइनुपर्छ भन्नेमा अर्काे मत रहँदैन । खासगरी बालबालिका जो उमेर नपुग्दै आपराधिक क्रियाकलापमा संलग्न हुन्छन् तिनलाई त झन् सुधारबाहेकको विकल्प रोज्नै सकिन्न । तसर्थ नै बालसुधार गृह चाहिएको छ, बनाइएको छ । तर उद्देश्यविपरीतका गतिविधि चाहिँ तिनै बालसुधार गृहमा भइरहेका छन् । साँच्चिकै पहिला बालसुधार गृहकै सुधारको खाँचो देखिएको छ । त्यो खाँचोको औचित्य पुष्टि गर्ने काफी घटनाक्रम भइसकेका छन् । भक्तपुरको मध्यपुरथिमीस्थित बालसुधार गृहमा १८ वर्षीय कमल बस्नेतको ज्वरोका कारण मृत्यु भएपछि त्यहाँ तोडफोडमात्रै भएन । २ सय १९ जना बालकहरू गृहबाटै बाहिर निस्किए । प्रहरीसँग ठूलो मुठभेड पनि भयो । २०८० साल भदौको त्यो घटना नै बालसुधार गृहमै सुधारको सुरुआत गर्न पर्याप्त थियो । त्यसपछि वीरगन्जको बालसुधार गृहमा पनि प्रदर्शन र तोडफोडको घटना भएको थियो । हालै विराटनगरको बालसुधार गृहमा झडप भएको छ र १४ जनालाई स्थानान्तरण गर्नुपरेको छ । क्षमताभन्दा बढी संख्याका बालकहरू सुधार गृहमा हुँदा उनीहरूको बसाइ नै सहज छैन । अनि त्यहाँ शिक्षा र स्वास्थ्यको पनि कुनै गतिलो प्रबन्ध छैन । उमेर पुगिसकेका व्यक्ति पनि बाल सुधार गृहमै कोचिएका पनि छन्, जसले आफूभन्दा सानालाई आपराधिक बनाइरहेका पनि देखिन्छ । बालसुधार गृह केवल बनाउनका लागि बनाइएजस्तो गरी बनाएको छ । त्यसपछिका कर्तव्य पूरा गर्न राज्य हदैसम्म निरीह र अनुत्तरदायी भएको छ । त्यसैको परिणाम सुधार गृह आपराधिक थलो भएका छन् । चार गुणासम्म बढी क्षमताभन्दा बालक कोचेर बालसुधार गृहमा राख्नु भनेको वास्तवमा यातना दिनु हो । त्यसैले नै सुधार गृहले सुधार नगरी बिगारेको मानसिकता बढाएको छ । यातना गृहको जस्तो बसाइकै कारण बालकहरू हिंसा प्रेरित भएका छन् । उनीहरूको असन्तुष्टिले हिंसा निम्त्याएको छ । बालसुधार गृहको संख्या बढाएरमात्रै र सजिलो बसाइ दिएरमात्रै यो समस्या समाधान हुँदैन । पहिलो त बालबालिकाहरूलाई आपराधिक कार्यबाट जोगाउनेतिर समाज र राज्यले काम गर्नुपर्छ । अनि कथं आपराधिक कार्यमा संलग्न भएका बालकहरू भए भने साँच्चिकै सुधार गर्ने गरी सुधार गृहहरूलाई विकास गर्न गर्नुपर्छ ।"
कुरीतिलाई निर्मूल गर्दै मौलिक संस्कृतिको संवर्द्धन गरौं : राष्ट्रपति पौडेल,"काठमाडौं : राष्ट्रपति रामचन्द्र पौडेलले फागुपूर्णिमा (होली) २०८१ को शुभकामना दिंदै कुरीतिलाई निर्मुल गर्दै मौलिक संस्कृतिको संवर्द्धन गर्न आह्वान गरेका छन्। राष्ट्रपति पौडेलले शुभकामना सन्देशमा लेखेका छन्, 'होली पर्वले समाजमा विद्यमान विभिन्न प्रकारका विकृति, विसङ्गति एवम् कुरीतिलाई निर्मूल गर्दै मौलिक संस्कृतिको संरक्षण र संवर्द्धन गर्न प्रेरणा प्रदान गरोस् भन्ने शुभकामना व्यक्त गर्दछु।' राष्ट्रपति पौडेलले होलीको विभिन्न रङ्गहरु जस्तै नेपाली समाजको सुन्दरता पनि विविधता भएको बताएका छन्। 'विभिन्न रङ्गीचङ्गी कपडाले सजिएको चीर ठड्याए पछि प्रारम्भ हुने होली पर्व पूर्णिमाको राती चीर दाह गरेपछि समापन हुन्छ। रङ्गहरूको पर्वको रूपमा प्रत्येक वर्ष आपसी मेलमिलाप र सद्भावनाको सन्देश दिने फागुपूर्णिमा (होली) पर्व देशभर विभिन्न रङ र अबिर खेल्दै खुशियालीसाथ मनाउने परम्परा रहेको छ।', शुभकामना सन्देशमा भनेका छन्, 'होलीमा खेलिने विविध रङ्गहरू जस्तै नेपाली समाज पनि जातीय, भाषिक र सांस्कृतिक रुपमा विविधतापूर्ण रहेको छ। यही विविधता बीचको एकता नै हामी नेपालीको पहिचान र सुन्दरता पनि हो।' होली पर्व असत्यमाथि सत्यको, अन्याय माथि न्यायको, दूराचार माथि सदाचारको र अधर्म माथि धर्मको विजय भएको खुशियालीमा मनाइने हुँदा यो पर्वले समस्त नेपालीहरूबीच रिस राग परित्याग गरी प्रेम र आत्मीयताद्वारा सामाजिक सद्भाव र राष्ट्रिय एकतालाई थप सुदृढ बनाउन योगदान पुर्याउने विश्वास राष्ट्रपतिले व्यक्त गरका छन्।"
प्रधानमन्त्री ओलीले भने : हर्ष र उमङ्गको क्रीडापर्व फागु पूर्णिमाको सबैलाई शुभकामना,"काठमाडौं : प्रधानमन्त्री केपी शर्मा ओलीले वसन्त ऋतुको फागु पूर्णिमालाई प्रकृतिको पुनर्जागरणको दिन मानिने बताएका छन्। होली पर्वको अवसरमा शुभकामना व्यक्त गर्दै उनले फागु पूर्णिमालाई वसन्तोत्सव र मदनोत्सव पनि भनिने बताएका हुन्। आज फागु पूर्णिमा, यसलाई हामी होली पर्वका रूपमा मनाउँछौं। वसन्त ऋतुको यस पूर्णिमालाई प्रकृतिको पुनर्जागरणको दिन मानिन्छ। शिशिरपछि आउने वसन्त ऋतुमा फूलहरू फुल्छन्, चराहरूको चिरबिर आवाजले वातावरण रमाइलो बनाउँछ। शुभकामना दिँदै उनले भने,फागु पूर्णिमालाई वसन्तोत्सव र मदनोत्सव पनि भनिन्छ। उनले प्राचीन शास्त्र वेदमा चन्द्रमालाई मनका देवता भनिएको उल्लेख गरेका छन्। उनले भने,मनमा हुने भावनात्मक उद्वेगले प्रकृति र पुरुष तत्त्व जागृत भएको र सृष्टि सहज भएको मानिन्छ यस ऋतुमा सबै प्राणी र वनस्पति चञ्चल स्वभावमा हुने विश्वास गरिन्छ। हर्ष र उमङ्गको क्रीडापर्व फागु पूर्णिमाको सबैलाई शुभकामना !"
एसईईमा ४ जीपीए ल्याउनेलाई पालिकाद्वारा १ लाख,"गोरखा : एसईई परीक्षामा उत्कृष्ट नतिजा ल्याउन हौसला दिने उद्देश्यले बारपाक सुलिकोट गाउँपालिकाले इनामको घोषणा गरेको छ । आउँदो चैत ७ बाट सञ्चालन हुने एसईईमा ४ जीपीए ल्याउने पालिकाभित्रका विद्यार्थीलाई एक लाख रुपैयाँ पुरस्कार दिने घोषणा गरेको गाउँपालिका प्रमुख विष्णु भट्टले जानकारी दिए । पालिकाले एक सार्वजनिक सूचना जारी गरी विद्यार्थीलाई परीक्षाको राम्रो तयारी गर्न आग्रह गरेको छ । एसईईको तयारी गरिरहेका बालबालिकाको मनोबल बढोस् भन्ने उद्देश्यले पुरस्कार घोषणा गरेको हो, अध्यक्ष भट्टले भने, अहिले सामुदायिकभन्दा निजी विद्यालयमा छोराछोरी पढाउनेको संख्या बढिरहेको छ । त्यसैले शैक्षिक गुणस्तर अभिवृद्धि गरी सामुदायिक विद्यालयमा बालबालिका पढाउन प्रोत्साहन होस् भनेर पनि यो कार्यक्रम घोषणा गरेका हौं । पालिकाले ४ जीपीए ल्याउनेलाई रु एक लाख, ३९० देखि ३९९ जीपीए ल्याउनेलाई ५० हजार, ३८० देखि ३८९ जीपीए ल्याउनेलाई २५ हजार पुरस्कार प्रदान गर्ने जनाएको छ । त्यस्तै, ३७० देखि ३७९ जीपीए ल्याउनेलाई २० हजार र ३६० देखि ३६९ जीपीए ल्याउनेलाई १५ हजार नगद पुरस्कार प्रदान गर्ने जनाएको छ । यस वर्षको एसईई परीक्षामा बारपाक सुलिकोट गाउँपालिकाबाट नियमिततर्फ २ सय ९८ जनाले एसईई परीक्षा दिँदैछन् । ग्रेडवृद्धितर्फ ७३ जना सहभागी हुने पालिकाको सूचनामा उल्लेख छ । बारपाक सुलिकोट गाउँपालिकामा सञ्चालित सीटीईभीटीअन्तर्गतको बहुप्राविधिक शिक्षालयमा पढ्ने सबै विद्यार्थीलाई छात्रवृत्ति दिने गरिएको गाउँपालिका प्रमुख भट्टले जानकारी दिए । त्यस्तै अभिभावकविहीन बालबालिकालाई निःशुल्क रूपमा छात्रवासमा राखेर कक्षा १२ सम्म पढाउने व्यवस्था गरेको पनि उनले बताए । त्यसैगरी गाउँपालिकाले दलित तथा बराम समुदायबाट स्नातकोत्तर तहमा अध्ययन गर्ने विद्यार्थीलाई छात्रवृत्ति, एमबीबीएस पढ्नेहरूलाई छात्रवृत्ति दिने गरिएको पालिका प्रमुख भट्टले जानकारी दिए।"
"होलीको शुभकामना दिंदै अध्यक्ष दाहालले भने : होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले होलीको शुभकामना दिएका छन्। उनले होलीको शुभकामना दिंदै होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्ने बताएका छन्। 'आज पहिलो दिन हिमाली र पहाडी क्षेत्र तथा भोलि दोस्रो दिन तराईमधेशमा हर्षोल्लासका साथ मनाइने फागु पूर्णिमा (होली पर्व) २०८१ को सुखद् अवसरमा स्वदेश तथा विदेशमा रहनुभएका सम्पूर्ण नेपालीहरूमा हार्दिक शुभकामना व्यक्त गर्दछु ।', अध्यक्ष दाहालले भने, ' रङ्हरूको पर्वका रूपमा स्थापित होली पर्व त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ ।' अनेकतामा एकता र राष्ट्रिय स्वाभिमान नेपालीको साझा पहिचान भएको उनले बताएका छन् । यहाँका प्रत्येक जातजाति र धर्मावलम्बीहरूका आआफ्नै सांस्कृतिक महत्व बोकेका मौलिक परम्परा र पर्वहरू रहेको बताउँदै ती चाडपर्वहरूले समुदायबीच सद्भाव बढाउने उनले उल्लेख गरेका छन् । होलीजस्तो पर्वले समुदायलाई एकताबद्ध गर्न सघाउने उनको भनाइ छ।"
"मुखमा समावेशी नारा, अवसरमा आफ्नै प्यारा","कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । वीरेन्द्रनगर : २०७९ को प्रदेशसभा निर्वाचनमा माओवादी केन्द्रले कर्णालीमा समानुपातिकतर्फ ४ सिट जित्यो । चारै जना महिला सांसद बने । तर, प्रदेशसभा सांसद बन्ने सौभाग्य पाएका चारै जना माओवादी केन्द्रका नेताका पत्नी थिए । माओवादी केन्द्रका केन्द्रीय सदस्य एवं डोल्पा जिल्ला इन्चार्ज रामलाल विककी पत्नी उर्मिला विक, माओवादी केन्द्रका केन्द्रीय सदस्य लक्ष्मीप्रसाद चौलागाईंकी पत्नी यसुदा न्यौपाने, पार्टीको रुकुम संयोजक सचिन रोकाकी पत्नी मिलन खड्का र हुम्ला जिल्ला सरकेगाड गाउँपालिका पार्टी अध्यक्ष चन्द्रबहादुर कार्कीकी पत्नी जुम्कित लामा कार्की प्रदेशसभा सांसद बने । केन्द्रीय सदस्य चौलागाईंकी पत्नी यसुदा त प्रदेशसभा उपसभामुख पनि बनिन् । कांग्रेसले ०७९ को प्रदेशसभामा समानूपातिकतर्फ ५ सिट जित्यो । तर, सांसद बन्ने मौका पाए, नेता निकट भएकाहरूले मात्रै । पार्टी प्रवक्ता डा प्रकाशशरण महत निकट सुर्खेतकी जानकी सिंह र कांग्रेस नेता जीवनबहादुर शाही निकट (भान्जी) विजया बुढा हुम्लाबाट सांसद बने । विजया त प्रदेश सरकारको ऊर्जामन्त्री छिन् । यस्तै, कांग्रेसको संस्थापन इतर पक्षबाट दैलेखकी इन्द्राकुमारी शाही र सल्यानकी लक्ष्मी सुनार प्रदेशसभा सांसद बनिन् । कांग्रेस केन्द्रीय उपसभापति पूर्णबहादुर खड्का निकट सुर्खेतकै बलिमाया बुढाले पनि प्रदेशसभा सांसद बन्ने मौका पाइन् । केन्द्रीय उपसभापति पूर्णबहादुर खड्काको गृहजिल्ला सुर्खेतबाट दुई जना प्रदेश सांसद बने । तर, कालीकोटबाट दलित महिला समानुपातिक उम्मेदवार छाया सुनार सांसदको अवसरबाट वञ्चित भइन् । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । माओवादीमा विभेद प्रतिनिधिसभा समानुपातिक सांसद छनोटमा माओवादी केन्द्रले कर्णालीलाई उपेक्षा गरेको थियो । जबकी पार्टीको राम्रो जनाधार रहेको कर्णालीबाट एक जना महिलालाई मात्रै माओवादी केन्द्रले समानुपातिक सांसद बनायो । जुम्लाकी छिरिङल्हामु लामा समानुपातिक सांसद बनिन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । कालीकोटबाट पार्टीका केन्द्रीय सदस्य तथा जिल्ला इन्चार्ज विष्णु विकलाई समानुपातिक उम्मेदवार बनाइयो । तर, सांसद बनाएन् । चुनावमा भोट बटुल्नका लागि एकै जिल्लामा तीन जनालाई समानुपातिक उम्मेदवार बनाइएको थियो । जबकी, माओवादी केन्द्रले कालीकोटका ८३ वडामध्ये ५१ वडा, ९ पालिकामध्ये ७ पालिका र दुईवटै सांसद जितेको थियो । जिल्लामा राम्रो जनाधार भए पनि त्यसको बेवास्ता गरिएको भन्दै माओवादीका सबै दलित नेताहरूले नेतृत्वलाई दबाब दिए । विष्णुलाई राष्ट्रियसभामा सांसद बनाइयो । महिला, दलित,जनजाति, आदिवासी, दलित, मुस्लिमलगायत सबै वर्ग, क्षेत्र र समुदायको समानुपातिक समावेशिताको नारा लगाउँदै माओवादीले कर्णालीमा जनमत बटुलेको थियो । तर, राजनीतिक अवसरमा भने विभेद गरिरहेको पार्टीकै नेताहरू बताउँछन् । माओवादीका एक नेताले भने, पछिल्लो समय नेकपा माओवादी केन्द्रमा पैसा, पावर र चाकरी हाबी हुन थाल्यो । त्यसैकारण शक्तिमा रहेका व्यक्ति तथा शक्तिसँग नजिक रहेकाहरूको राजनीतिक अवसरमा हालीमुहाली हुन थाल्यो । गरिब, निमुखा र पछि परेका समुदायको उत्थान र विकासका लागि माओवादीले विगतमा लगाएका नारा बिर्सँदै गएकाले पार्टीको जनाधार खस्किँदै गएको ती नेताले बताए । राजनीतिक अवसरमा उच्च तहका नेताहरूले जसको शक्ति उसैको भक्ति गरे, ती नेताले भने, जसका कारण समुदाय स्तरमा माओवादी केन्द्र निकै कमजोर बन्दै गयो । आधार इलाकाका रूपमा रहेका रुकुम, सल्यान, कालीकोट, जुम्ला, मुगुलगायतका जिल्लामा जनाधार गुमाउँदै गएको ती नेताले बताए । २०७९ को प्रतिनिधिसभा र प्रदेशसभा निर्वाचनमा कांग्रेस, माओवादी केन्द्र, एकीकृत समाजवादी लगायतका दलले गठबन्धन गरे । गठबन्धनले जसलाई उम्मेदवार बनाए पनि जित्ने प्रशस्त आधार थिए । तर, नतिजा उल्टो आयो । किनभने शक्तिको आडमा उम्मेदवार बनाएकाहरूलाई स्थानीय नेताकार्यकर्ताले स्वीकार गरेनन् । पार्टीभित्रै द्वन्द्व भए । जुम्लामा माओवादी केन्द्रकी नेता गोमा कुँवरले गठबन्धनको टिकट पाइन् । तर, राप्रपाका ज्ञानेन्द्र शाहीले चुनाव जिते । कांग्रेसले एक प्रदेशसभा सदस्यमा ललितजंग शाहीलाई टिकट दियो । उनले पनि चुनाव हारे । बागी बनेर स्वतन्त्र रूपमा चुनाव लडेका कांग्रेसकै देवेन्द्र शाहीले चुनाव जिते । देवेन्द्र कांग्रेसमा फर्किसकेका छन् । कांग्रेसले गरेको कारबाही फुकुवा गरिसकेको छ । उक्त निर्वाचन परिणामले शक्ति र पहुँचको भरमा केन्द्रबाट लादिएका उम्मेदवारलाई कार्यकर्ताले स्वीकार गरेनन भन्ने स्पष्ट गरेको स्थानीय नेताहरू बताउँछन् । माओवादी केन्द्रबाट उम्मेदवार बनेकी कुँवरलाई माओवादीकै स्थानीय नेताकार्यकर्ताले स्वीकार गरेनन् । माओवादीभित्रै महिला, दलित, जनजाति समुदायका नेताहरूलाई अवसरबाट रोक्ने र तिनीहरूका नाममा सीमित नेताका आफन्तहरूलाई अवसर दिने गरिएको पार्टीभित्रकै स्थानीय नेताहरूको आरोप छ । कांग्रेसमा आफ्नैलाई च्याप्ने समस्या कर्णालीमा अर्को ठूलो दल नेपाली कांग्रेसको अवस्था पनि उस्तै छ । ०४८ सालको निर्वाचनमा पार्टीका संस्थापक नेता तिलकप्रसाद न्यौपानेले कालीकोटबाट सांसद पद जिते । त्यसपछि ०५१ सालको मध्यावधि निर्वाचनमा पार्टीको तर्फबाट टिकट पाएका न्यौपानेका विरुद्ध कांग्रेसकै विष्णुबहादुर शाही बागी उम्मेदवार लडे । न्यौपानले चुनाव हारे । त्यसयताका निर्वाचनमा कांग्रेस उम्मेदवार विजयी बन्न सकेका छैनन् । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । ०७९ सालको निर्वाचनमा कांग्रेस माओवादी गठबन्धनका कारण कालीकोट (ख) प्रदेशबाट कांग्रेस नेता हिक्मतबहादुर विष्ट निर्वाचित भए । विष्ट कांग्रेसकोे प्रदेशसभा संसदीय दलको प्रमुख सचेतक छन् । कांग्रेसले कालीकोटबाट ०६४ सालदेखि हरेक निर्वाचनमा कुनै न कुनै नेतालाई समानुपातिक उम्मेदवार बनाएर भोट बटुलिरहेको छ । तर, ०६४ सालदेखि कालीकोटाका कुनै पनि नेतालाई कांग्रेसले समानुपातिक सांसद बनाएको छैन । ०७० सालको दोस्रो संविधानसभामा कालीकोटबाट कर्णवीर टमटालाई समानुपातिक सांसदको सूचीमा राखियो । तर, कांग्रेसले सांसद बनाएन । सांसद पक्का भनेर तत्कालीन कांग्रेस सभापति सुशील कोइरालाले समानुपातिकामा मेरो नाम राख्नुभएको थियो, टमटाले भने, तर कर्णालीकै नेताहरूको असहयोगका कारण सांसदबाट बञ्चित गरियो । पार्टीभित्रका जुनसुकै गुट बलिया भए पनि नेतृत्व तहमा पुगेका पूर्णबहादुर खड्का र जीवन शाहीले कहिल्यै पनि कालीकोटलाई अवसर नदिएको स्थानीय नेताहरूको आरोप छ । तर, सुर्खेत र हुम्लालगायत केही जिल्लाका नेताहरूले मात्रै नेतृत्वबाट केही न केही लाभ पाइरहेको कांग्रेस नेताहरूको गुनासो छ । उच्च तहका नेताहरूले आफ्नो इसारामा चल्ने कार्यकर्तालाई अवसर दिन्छन् । त्यसमा पनि नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन्, कांग्रेस नेतृ छाया सुनारले भनिन्, हामीजस्ता क्षमतावान् दलित समुदायका नेतालाई नेता बन्नबाट रोक्छन् । सल्यानबाट प्रदेश सांसद बनेकी लक्ष्मी सुनारको माइती सुर्खेत हो । नेताहरूसँग पनि नजिक भइन् । उनलाई एक नम्बरमा राखियो । मलाई दोस्रो नम्बरमा राखे । कर्णालीबाट केन्द्रमा प्रभाव राख्ने नेताको नजिक बन्न नसक्दा आफू अवसरबाट बञ्चित भएको छायाले दाबी गरिन् । चाकडी गर्न पनि सकिनँ, उनले भनिन्, समानुपातिक समावेशिता जुन उद्देश्यका साथ ल्याइएको हो । त्यसअनुसार छैन । नेताहरूले कसैलाई गुन लगाउने, छाप लगाउने र आफ्नो स्वार्थसिद्ध गर्नका लागि उपयुक्त माध्यम बनाएका छन् । यो गलत हो । हाम्रो पार्टीभित्र मात्र नभई सबै राजनीतिक दलभित्र यस्तो समस्या छ । यस्तै अर्की नेतृ भावना शाहीले पिछडिएको क्षेत्रबाट आफूलाई उम्मेदवार बनाए पनि अवसरबाट बञ्चित गरिएको बताइन् । सुरुमा पिछडिएको क्षेत्रको एक नम्बरमा मेरो नाम थियो, उनले भनिन्, पछि त नेताहरूले पहिलो नम्बरमा कान्तिका सेजुवाल, दोस्रोमा जाजरकोटकी मैना कार्की र तेस्रोमा मेरो नाम राख्नुभयो । कान्तिका सेजुवाल खस आर्यबाट सांसद बनिन् । मैना कार्की पिछडिएको क्षेत्रबाट सांसद बनिन् । कालीकोटजस्तो पिछडिएको जिल्ला, ३० वर्षदेखि सांसद नपाएको जिल्ला भए पनि फेरि पनि अवसरबाट रोकियो । कान्तिका सेजुवाल जुम्लाबाट देउवा टिम र मैना कार्की जाजरकोटबाट शेखर टिमबाट सांसद बने । सुरुमा पिछडिएको क्षेत्रबाट समानुपातिकमा मेरो नाम एक नम्बरमा थियो । पछि त आफू निकटलाई प्राथमिकतामा राखेर मेरो नाम पछि धकेले छन् । समानुपातिकमा नेताहरूले आफू निकटलाई मात्रै स्थान दिने गरेका छन् ।  भावना शाही ठूला नेताले आफ्नो इसारामा चल्ने कार्यकर्तालाई अवसर दिन्छन् । नजिकको सम्बन्ध भएका, सकेसम्म १३ दिने नाता लाग्ने, भोलि आफूलाई राजनीति गर्दा कतै अवरोध नगर्ने, क्षमताका हिसाबले पनि केही गर्न नसक्नेहरूलाई रोज्छन् ।  छाया सुनार प्रत्यक्ष र समानुपातिकमा समेत ३० वर्षसम्म कालीकोटमा कांग्रेसबाट सांसद बन्ने अवसर नपाएका बेला ०७९ सालमा गठबन्धनबाट प्रदेशसभा (ख) मा हिक्मतबहादुर विष्टले प्रत्यक्ष टिकट पाए । पहिलो पटक सांसद बने । वर्तमान पार्टी सभापति शेरबहादुर देउवाले पार्टी फुटाउँदा प्रजातान्त्रिक कांग्रेसमा समेत साथ दिएका पार्टीको कर्णाली प्रदेश उपसभापति कालीबहादुर सहकारी अवसरमा जहिल्यै पेलिए । ०७४ सालमा वाम गठबन्धनका विरुद्ध चुनाव लडे । तर, माओवादी केन्द्रका नेता तथा तत्कालीन बिनाविभागीय मन्त्री महेन्द्रबहादुर शाहीसँग सहकारी झिनो मतले पराजित भए । ०७९ सालको निर्वाचनमा समानुपातिक सांसदको सूचीमा नाम सिफारिस गरियो । तर, उनी समानुपातिकको अन्तिम नामावलीमा नाम पनि परेन । कर्णालीबाट प्रतिनिधिसभामा नेपाली कांग्रेसले जुम्लाबाट कान्तिका सेजुवाल, जाजरकोटबाट मैना कार्की, दैलेखबाट सीताकुमारी राना गरी तीन जनाले समानुपातिकमा अवसर पाए । एक जना कांग्रेस नेताले भने, ती तीनै जनामा कान्तिका सेजुवाल शेरबहादुर देउवालाई दाइ मानेकी, मैना कार्की शेखर टिमले दबाब दिएको र सीताकुमारी राना देउवा टिम चलाउने कोर टिमका मान्छेहरूसँग नजिक भएर अवसर पाइन् । एमालेको पनि उही एमालेभित्र पनि कर्णालीमा नेता केन्द्रित राजनीति छ । एमालेले कर्णाली प्रदेशसभामा पार्टीका स्थायी कमिटी सदस्य एवं प्रदेश संसदीय दलका नेता एवं हाल मुख्यमन्त्री यामलाल कँडेल र पार्टी स्थायी कमिटी सदस्य गोरख बोगटीका नजिकका मान्छेहरूले मात्र अवसर पाएँ । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । प्रदेशमा पाँचवटा समानुपातिक कोटा पाएकोमा जुम्लाबाट कलबहादुर हमाल, कालीकोटबाट दक्षिणा शाही, रुकुमपश्चिमबाट तुलसा मल्ल, दैलेखबाट गमता विक, सुर्खेतबाट नन्दा गुरुङ समानूपातिक सांसद बने । यस्तै प्रतिनिधिसभामा रुकुमपश्चिमबाट चन्द्रबहादुर विक र दैलेखबाट सूर्यकुमारी श्रेष्ठ समानुपातिक सांसद बने । कर्णालीमा गठबन्धन सरकार निर्माण हुँदा ०७४ र ०७९ मा एमालेले दुवै पटक माओवादी केन्द्रलाई मुख्यमन्त्री स्वीकार गर्नुपर्ने बाध्यता केन्द्रले गरायो, एमालेका एक नेताले भने,दुवै पटक पार्टीको नेतृत्वका कारण कर्णालीमा सरकारको नेतृत्व गर्ने अवसर एमालेले गुमायो । पार्टीभित्र सांसद बनाउँदा पनि नेताहरूले प्रदेश र केन्द्रका नेताहरूको नजिककाले अवसर लिए । पार्टीमा लामो समय योगदान गरेका, अवसर नपाएका नेताहरू सधैं पाखा लागिरहेका छन् । यसले दीर्घकालीन रूपमा पार्टीलाई असर गर्नेछ । कुनै बेला साबिक कर्णालीका पाँच जिल्ला एमालेका लाल किल्ला भन्ने नारा थियो, ती नेताले भने, यसैकारण पार्टी संगठन धराशायी बन्दै गएको छ । अवसरमा गरिने विभेदको प्रतिफल पार्टीले भोगिरहेको छ । ३ पार्टीका ६ नेताको हालीमुहाली कर्णालीमा मुख्यतः प्रमुख तीन राजनीतिक दलका ६ जना नेताको हालीमुहाली छ । कांग्रेसका केन्द्रीय उपसभापति एवं पूर्वउपप्रधान तथा रक्षामन्त्री पूर्णबहादुर खड्का, कांग्रेस केन्द्रीय कार्यसम्पादन समितिका सदस्य, पूर्वमुख्यमन्त्री एवं हाल प्रदेश संसदीय दलका नेता जीवनबहादुर शाहीको हालीमुहाली छ । उनीहरूको चाहना विपरित अवसर पाउन गाहे हुन्छ । केही फाटफुट नेताहरूले गुटको भागबन्डामा मात्रै अवसर पाएका छन् । तर, कर्णालीमा आउने हरेक राजनीतिक अवसरहरू उनीहरू नजिककाले नै लिन्छन् । एमालेमा पार्टीका स्थायी कमिटी सदस्य एवं कर्णाली प्रदेशका मुख्यमन्त्री यामलाल कँडेल र पार्टी स्थायी कमिटी सदस्य गोरखबहादुर बोगटीको हालीमुहाली छ । पार्टीको भूमिका र अन्य संसदीय अवसरहरू उनीहरूले चाहेका व्यक्तिहरूले नै लिन्छन् । केन्द्रबाट अन्य ठूला नेताहरूले दबाब दिएपछिमात्र फाट्टफुट्ट नेताहरूले अवसर पाउँछन । यस्तै माओवादी केन्द्रमा पार्टीका उपमहासचिव जनार्दन शर्मा प्रभाकर र शक्तिबहादुर बस्नेतको हालीमुहाली छ । माओवादीका एक जना नेताले भने, जनार्दन शर्माले आफ्ना भाइ राजकुमार शर्मालाई रुकुमपश्चिमबाट प्रदेशसभामा प्रत्यक्ष टिकट दिएर कर्णाली प्रदेशको मुख्यमन्त्री बनाए । अन्य राजनीतिक नियुक्तिहरूमा पनि उनको परिवार छुट्दैन । शक्तिबहादुर बस्नेत र उनकी पत्नी सत्या पहाडी निरन्तर आलोपालो संसदीय लाभ लिइरहेका छन् । माओवादीभित्रको जनार्दन र शक्तिको राजनीतिक सिन्डिकेट तोड्न पार्टीका केन्द्रीय सदस्य तथा कालीकोटबाट प्रतिनिधिसभा सांसद महेन्द्रबहादुर शाहीले तेस्रो धार निर्माण गर्न थालेका छन् । जसका कारण कर्णालीमा माओवादीका तीन गुट सक्रिय छन् । कर्णालीबाट समानुपातिकमा ककसले पाए मौका ? ०६४ सालमा नेपाली कांग्रेसबाट पूर्णबहादुर खड्का सुर्खेत, दूधकुमारी हमाल डोल्पाले प्रतिनिधिसभामा समानुपातिक सांसद बन्ने अवसर पाए । ०७० सालको दोस्रो संविधानसभामा हुम्लाबाट रीता शाही, रुकुमपश्चिमबाट मिठ्ठु मल्लले अवसर पाइन् । यस्तै, ०७४ मा कर्णालीबाट एक जना हुम्लाकी रंगमती शाहीले मात्र प्रतिनिधिसभामा समानुपातिक सांसद बन्ने अवसर पाइन् । माओवादी केन्द्रबाट ०६४ सालमा रुकुमका लोकेन्द्र विष्ट, जाजरकोटका मायाप्रसाद शर्मा, सुर्खेतका मंगल विक, डोल्पाकी सत्या पहाडी, हुम्लाकी छिमी दोर्जे लामा, दैलेखकी भरतकुमारी रेग्मी, कालीकोटकी धीरेन्द्रा उपाध्यायले समानुपातिक सांसद बन्ने अवसर पाए । यस्तै, ०७० सालमा जुम्लाबाट गोमा कुँवर, सुर्खेतकी सीता नेपाली, दैलेखकी ललिता रेग्मीले समानुपातिक सांसद बन्ने अवसर पाए । ०७४ मा कर्णालीबाट माओवादी केन्द्रका नेता शक्तिबहादुर बस्नेतकी पत्नी सत्या पहाडीले मात्र समानुपातिक सांसद बन्ने अवसर पाइन् । एमालेबाट ०६४ सालको संविधानसभा निर्वाचनमा सुर्खेतका यामलाल कँडेल, कमला शर्मा र दैलेखका राजबहादुर बुढाले समानुपातिक सांसद बन्ने अवसर पाए । ०७० सालको संविधानसभा निर्वाचनमा जाजरकोटबाट रीता रावल, जुम्लाबाट बलबहादुर महत, कालीकोटबाट तुलाराज विष्टले सांसद बन्ने अवसर पाए । ०७४ सालमा मुगुबाट मोहन बानियाँ समानुपातिक सांसद बने । समानुपातिक निर्वाचन प्रणालीबमोजिम हुने निर्वाचनका लागि राजनीतिक दलले उम्मेदवारी दिँदा जनसंख्याको आधारमा विभिन्न नौवटा समूहको प्रतिनिधित्व हुने गरी बन्दसूची तयार गर्नुपर्छ । यस्ता समूहमा महिला, दलित, आदिवासी जनजाति, खस आर्य (ब्राह्मण, क्षेत्री, ठकुरी, सन्न्यासी (दशनामी समुदाय) मधेसी, थारू, मुस्लिम, पिछडिएको क्षेत्र र अल्पसंख्यक समुदाय पर्छन् । राजनीतिक दलले उम्मेदवारी दिँदा अपांगता भएका व्यक्तिको समेत प्रतिनिधित्व हुने व्यवस्था गर्नुपर्ने एवं भूगोल र प्रादेशिक सन्तुलनलाई समेत ध्यान दिनुपर्ने प्रावधान छ । तर कर्णालीमा त्यसो हुँदैन । शक्तिशाली नेताको आशीर्वाद पहिलो मापदण्ड बन्ने गरेको छ ।"
"स्ववियु निर्वाचन : ८२ क्याम्पसमा निर्विरोध निर्वाचन, अनेरास्ववियु पहिलो","काठमाडौं : त्रिभुवन विश्वविद्यालय अन्तर्गतका ८२ क्याम्पसमा स्वतन्त्र विद्यार्थी युनियनको नेतृत्व निर्विरोध निर्वाचित भएको छ। जसमा सबैभन्दा धेरै एमाले निकट विद्यार्थी संगठन अनेरास्ववियुको नेतृत्व छ। ३२ क्याम्पसमा अनेरास्ववियु निर्विरोध निर्वाचित भएको प्रवक्ता प्रकाश पौडेलले जानकारी दिए। उनका अनुसार अनेरास्ववियुबाट कोशीमा ४, बागमतीमा ८, गण्डकीमा ३, लुम्बिनीमा ७, कर्णालीमा ३ र सुदूरपश्चिममा ७ क्याम्पसमा स्ववियु अध्यक्ष सर्वसम्मत निर्वाचित भएका छन्। त्यस्तै, निर्वाचनमा नेपाली कांग्रेस निकट नेविसंघले २८ क्याम्पसमा सर्वसम्मत भएको छ भने नेकपा माओवादी केन्द्र निकट अखिल (क्रान्तिकारी)ले २१ सिट जतेको छ। अनेरास्ववियुका प्रवक्ता पौडेलमा अनुसार माडव्य क्याम्पस पाल्पाका अध्यक्ष सौगात कोइराला, शिक्षा क्याम्पस बैतडीको अध्यक्ष अकबर चन्द, संखुवासभा बहुमुखी क्याम्पसको अध्यक्ष चेतन भण्डारी, तेज निरला क्याम्पस मुस्ताङका अध्यक्ष अन्जु परियार निर्विरोध निर्वाचित भएका छन्। त्यस्तै नवप्रभात क्याम्पस बैतडीको अध्यक्ष सपना चन्द, मंगला शिक्षा क्याम्पस म्याग्दीको अध्यक्ष एल्डिस पुन, बझाङको सेती क्याम्पसको अध्यक्षमा दीपेन्द्र दौल्याल निर्विरोध चयन भएका छन। त्यस्तै दर्छा क्याम्पस रामपुर पाल्पाको अध्यक्षमा अनिशा कोइराला, मैनापोखर शारदा बहुमुखी क्याम्पस मैनापोखरमा अनेरास्ववियुका सागर खत्री अध्यक्ष निर्विरोध भएका छन्। दार्चुलाको लटिनाथ क्याम्पसको अध्यक्ष रुकेशसिह विष्ट, दार्चुलाको कृष्ण स्नातक क्याम्पसमा अध्यक्ष ओमकार पाल निर्विरोध निर्वाचित भए। बैतडी जिल्ला नव प्रभात संयुक्त क्याम्पस कुलाउ पञ्चेश्वरको अध्यक्षमा सपना चन्द, देवदह आदर्श बहुमुखी क्याम्पस रुपन्देहीको अध्यक्षमा अस्विन न्यौपाने, बाजुराको बुढिनन्दा क्याम्पसको अध्यक्षमा अध्यक्ष भाष्कर शाही निर्वाचित भएको अनेरास्ववियुका प्रवक्ता पौडेलले जानकारी दिए। कर्णाली प्रदेशअन्तर्गत हिमशिखर बहुमुखी क्याम्पस भेरीगंगा ११ रामघाट सुर्खेतको अध्यक्ष मिना रावत निर्वाचित भएका छन्। धनकुटा बहुमुखी क्याम्पसमा युवा तिमिल्सिना,जनआर्दश बहुमुखी क्याम्पस चितवनबाट अनुज न्यौपाने निर्विरोध स्ववियु अध्यक्षमा निर्वाचित भएका छन्। काभ्रेपलाञ्चोक जिल्लाअन्तर्र्गत धुलिखेल क्याम्पस काभ्रेमा स्वागत चापागाईं, कुशादेवि क्याम्पसान मोनिका हुमागाईं, जनक क्याम्पसमा सञ्जीव गिरि, सर्वमगला क्याम्पसमा श्रीकृष्ण भट्टराई, तेजगंगा क्याम्पसमा सुजन सापकोटा, जनआदर्श बहुमुखी क्याम्पसका अनुज न्यौपानेको नेतृत्वमा सर्वसम्मत निर्वाचित भएका छन्। गुल्मीको दिगाम आदर्श बहुमुखी क्याम्पसका अध्यक्षमा उषा पाण्डे, सिन्धुपाल्चोकको सिन्धु भ्याली क्याम्पसको अध्यक्षमा सन्दिपा चौलागाईं, धनकुटाको हिले क्याम्पसमा बिशाल टिन्टुङ निर्विरोध भएका छन्। बर्दिया बहुमुखी क्याम्पस लक्ष्मना, बासगडीको अध्यक्षा दुर्गा खत्री, सिम्ता बहुमुखी क्याम्पस सुर्खेतको अध्यक्षमा रुद्र रावत, जाल्पादेवी क्याम्पस धनकुटाको अध्यक्षमा चेतराज पौडेल, शारदा क्याम्पस सल्यानको अध्यक्ष विश्व खडका, सिन्धुपाल्चोक ठोकर्पा क्याम्पसको अध्यक्षमा सर्मिला घर्ती, उदबुद्ध कलेज पाल्पाको अध्यक्षमा कृष्णा झ्यापुर्लुक, निविरोध निर्वाचित भएकोे प्रवक्ता पौडेलले जानकारी दिए नेविसंघबाट स्ववियु अध्यक्ष सर्वसम्मत भएका क्याम्पसको संख्या २८ छ। जसमा पाथीभरा बहुमुखी क्याम्पस, ताप्लेजुङ, एकताप्पा बहुमुखी क्याम्पस, इलाम, गोकुण्डेश्वर क्याम्पस, धनकुटा, लम्पान्तर बहुमुखी क्याम्पस, सिन्धुली, चैतन्य क्याम्पस, काभ्रेपलाञ्चोक छन्। त्यस्तै, मंगल जन विजय क्याम्पस, काभ्रेपलाञ्चोक, कानपुर क्याम्पस, काभ्रेपलाञ्चोक, इन्द्रेश्वर क्याम्पस, काभ्रेपलाञ्चोक, प्रकाश बहुमुखी क्याम्पस, काभ्रेपलाञ्चोक,पार्वती बहुमुखी क्याम्पस, काभ्रेपलाञ्चोकमा नेविसंघ निविरोध निर्वाचित भएको छ। मालुङगा बहुमुखी क्याम्पस, स्याङ्जा, चन्द्रकोट बहुमुखी क्याम्पस, गुल्मी,मानका टीकाराम बहुमुखी क्याम्पस, गुल्मी, रुरु संस्कृत विद्यापिठ, गुल्मी, जनज्योति बहुमुखी क्याम्पस, गुल्मी, सत्यवती बहुमुखी क्याम्पस, गुल्मी, रेसुंगा बहुमुखी क्याम्पस, गुल्मी, महेन्द्र बहुमुखी क्याम्पस, दाङ, चुरे क्याम्पस, बर्दिया, सदाशिव बहुमुखी क्याम्पस, बर्दिया, कपुरकोट बहुमुखी क्याम्पस, सल्यानमा नेविसंघ सर्वसम्मत भएको छ। त्यस्तै, श्री चन्र्देव हिरा सरेन्द्र पूर्ण क्याम्पस, मुगु, मनश्वरार भूमुखी स्यापुस, हुम्ला,गुर्भाकोट बहुमुखी क्याम्पस, सुर्खेत, त्रिपुरा सुन्दरी क्याम्पस, अछाम, अपिनाम्पा क्याम्पस, दार्चुला, राष्ट्रिय क्याम्पस, दार्चुला र श्रीकृष्ण बेजनाथ बहुमुखी क्याम्पस, कञ्चनपुरमा नेविसंघले जितेको छ। नेविसंघका सभापति दुर्जन शेर्पाले आफूहरू ३३ वटा क्याम्पसमा निर्विरोध भएको दाबी गरे। तर, समाचार तयार पर्दासम्म सूची भने २८ वटाको मात्रै उपलब्ध भएको छ। अखिल (क्रान्तिकारी) बाट २१ क्याम्पसमा निर्विरोध भएका छन्। जुगल ब क्याम्पस, सिन्धुपाल्चोकको अध्यक्ष सुस्मिता श्रेष्ठ,सहयोगी बहुमुखी क्याम्पस, काठमाडौको अध्यक्षमा प्रदीप श्रेष्ठ,नेत्रावती बहुमुखी क्याम्पस धादिङको अभिषेक थपलिया, शीतल क्याम्पस चौरजहारी, रुकुमपश्चिमको अध्यक्षमा प्रकाश डांगी, शान्ति आदर्श बहुमुखी क्याम्पस चौघानपाटा बझाङको अध्यक्षमा बम धामी, सिंजा बहुमुखी क्याम्पस जुम्लाको अध्यक्षमा सन्तोष आचार्य, राडीज्युला शिक्षा क्याम्पस रुकुम पश्चिमको अध्यक्षमा सुप्रिम ओली,गलुवा क्याम्पस, हुम्लाको अध्यक्षमा रिमिलाल बुढा सर्वसम्मत भएका छन्। त्यस्तै, शंकरापुर क्याम्पस, दार्चुलाको अध्यक्षमा जानकी टमटा, श्रीकृष्ण क्याम्पस, काभ्रेको अध्यक्ष सविन श्रेष्ठ, सञ्जिवनी क्याम्पस, काभ्रेको अध्यक्षमा दिपक रानामगर, प्रभा बहुमुखी क्याम्पस , काभ्रेको अध्यक्षमा सुजन चौलागाई, आदर्श जनता क्याम्पस, सर्लाहीको अध्यक्षमा रेवेन्द्र दाहाल,बनगाढ क्याम्पस, सल्यानको अध्यक्षमा जीवन विष्ट, भाषा क्याम्पस धनकुटाको अध्यक्षमा सरोज थापा, सिद्दीपृथ्वी जनता क्याम्पस, दाङमा सुदिप चौधरी, सिम्रुतु क्याम्पस त्रिवेणी, रुकुम पश्चिममा दिपेन्द्र ओलीले जितेका छन्। सानीभेरी शिक्षा क्याम्पस, रुकुम पश्चिमको अध्यक्षमा बीरभान भण्डारी, लिकु संयुक्त क्याम्पस, डोल्पाको अध्यक्षमा राजेन्द्र गिरी, स्यार्पु बहुमुखी क्याम्पस, रुकुम पश्चिमको अध्यक्षमा टेकराज विश्वकर्मा र तिनपाटन बहुमुखी क्याम्पस, सिन्धुलीको अध्यक्षमा दुर्गाबहादुर मगर निर्विरोध निर्वाचित भएका छन्।अखिल(क्रान्तिकारी) का अध्यक्ष विजयप्रकाश शर्मा सापकोटाले आफ्नो संगठन २५ स्थानमा निर्विरोध भएको बताए। समाचार तयार पर्दासम्म अखिल (क्रान्तिकारी)को पनि २१ को लिस्ट प्राप्त भएको छ। नेकपा एकीकृत समाजवादी निकट अनेरास्ववियुले एक अध्यक्ष जितेको छ। मकवानपुरस्थित मनहरी बहुमुखी क्याम्पसमा एकीकृत समाजवादी निकट अनेरास्ववियु निर्विरोध भएको हो। स्ववियु निर्वाचन भने चैत ५ गते हुन गइरहेको छ। निर्वाचन हुने क्याम्पसमा नेविसंघ, अनेरास्ववियु र अखिल(क्रान्तिकारी)बीचमा नै प्रतिश्पर्धा हुने देखिएको छ। तर, निर्वाचनको पूर्वसन्ध्यामा केही क्याम्पसमा तोडफोड, आगजानी र तालाबन्दी पनि भएको छ। नेविसंघले त्रिविमा तालाबन्दी गरेको छ। त्यहाँ नेविसंघकै दुई समूहको उम्मेदवारी परेको थियो। दीपकराज जोशी र अनोज कार्की अध्यक्ष रहेको दुईवटा समूहको उम्मेदवारी दर्ता गरेको थियो जसमा जोशी समूहको सूची मात्रै निर्वाचन कार्यालयले समावेश गरेपछि कार्की समूहले तालाबन्दी गरेको हो। उता महेन्द्र मोरङ आर्दश बहुमुखी क्याम्पस विराटनगरमा पनि नेविसंघले नै तोडफोड र आगजनी गरेको छ। त्यहाँ पनि नेविसंघको दुई समूहको उम्मेदवारी परेको थियो। संस्थापन पक्षबाट प्रज्वल विष्ट र डाक्टर शेखर कोइराला समूहबाट योगराज दाहालले उम्मेदवारी दिएका थिए। जसमा एक समूहलाई निर्वाचन कार्यालयले संस्थापन पक्षका विष्ट आधिकारिकता दिएको कोइराला पक्षका दाहाल समूहले निर्वाचन कार्यालयमा नै तोडफोड र आगजनी गरेको हो। तोडफोड गर्नेलाई दाहालसहित ४ विद्यार्थी पक्राउ पनि परेका छन्। त्यस्तै विवादकाबीच आंगिक १० क्याम्पसमा चुनावी प्रक्रिया रोकिएको छ। काठमाडौं उपत्यकाका पद्मकन्या, नेपाल ल, पब्लिक युथ, सरस्वती क्याम्पस र विश्वभाषा क्याम्पसमा चुनावी प्रक्रिया रोकिएको छ। बुटवल बहुमुखी क्याम्पस, भैरहवा बहुमुखी क्याम्पस, जनकपुर र सिरहाको ११ क्याम्पसमा समेत स्ववियु चुनावको प्रक्रिया अघि बढेको छैन।"
"परराष्ट्रमन्त्री राणा दिल्लीमा, भारतीय विदेशमन्त्रीसँग भेटवार्ता हुने","काठमाडौं : परराष्ट्रमन्त्री आरजु राणा देउवा आज अपराह्न भारतको राजधानी नयाँ दिल्ली पुगेकी छन्। भारतको झारखण्डस्थित बाबा वैद्यनाथधाममा दर्शन तथा पूजाआजापछि उनी आज नयाँ दिल्ली पुगेको उनको सचिवालयले जनाएको छ। मन्त्री राणालाई नयाँ दिल्लीस्थित इन्दिरा गान्धी अन्तर्राष्ट्रिय विमानस्थलमा भारतका विदेश मन्त्रालयका अतिरिक्त सचिव मनु महावर तथा भारतका लागि नेपाली राजदूत शङ्कर शर्माले स्वागत गरेका थिए। मन्त्री राणा भारतको विदेश मन्त्रालयसँगको सहकार्यमा द अब्जर्भर रिसर्च फाउन्डेसन (ओआरएफ) द्वारा यही मार्च १७ देखि १९ सम्म नयाँ दिल्लीमा आयोजित राइसिना डायलग कार्यक्रममा सहभागी हुनेछिन्। मन्त्री राणाले यही मार्च १७ मा उद्घाटन हुने सो कार्यक्रमका जलवायु परिवर्तनको अवस्था र समस्या तथा दक्षिण के चाहन्छ? नामक फरकफरक सत्रमा सहभागी भई नेपालका तर्फबाट सम्बोधन गर्ने कार्यक्रम छ। साथै उनले यसैअन्तर्गत डिजिटल पब्लिक इन्फ्रास्ट्रक्चर कन्क्लेभ लाई पनि सम्बोधन गर्ने कार्यक्रम छ। यस कार्यक्रमका दौरानमा मन्त्री राणाले भारतका विदेशमन्त्री एस जयशङ्कर तथा अन्य मित्रराष्ट्रका समकक्षीहरूसँग पनि द्विपक्षीय भेटवार्ता गर्ने कार्यक्रम छ। सो राइसिना डायलगमा विश्वका विभिन्न देशका प्रधानमन्त्री, विदेशमन्त्री, नेता तथा नीति निर्माताहरूको सहभागिता रहने आयोजक संस्था ओरआएफले जनाएको छ।"
फागु पर्व हाम्रो एक धार्मिक र सांस्कृतिक पर्व हो : सभापति देउवा,"काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले फागु पर्व हाम्रो एक धार्मिक र सांस्कृतिक पर्व भएको बताएका छन्। फागु पर्वको अवसरमा शुभकामना व्यक्त गर्दै उनले होलीमा खेलिने विविध रङहरू जस्तै नेपाली समाज पनि जातीय, भाषिक र सांस्कृतिक रूपले विविधतापूर्ण रहेको उल्लेख गरेका छन्। देउवाले वसन्त ऋतुको आगमनसँगै पारस्परिक एकता र सामाजिक सद्भाव अभिवृद्धि गर्न सबैलाई प्रेरित गर्न सकोस् भन्दै शुभकामना व्यक्त गरेका छन्। पूर्वप्रधानमन्त्रीसमेत रहेका देउवाले यस पर्वमा खेलिने विविध रङहरू जस्तै विविधता बीचको एकता नेपालीको विशिष्ट पहिचान बनेको उल्लेख गरेका छन्। फागु पर्व हाम्रो एक धार्मिक र सांस्कृतिक पर्व हो। अन्यायमाथि न्यायको विजयको शाश्वत सन्देश दिने यो पर्वलाई नेपाली समाजले हरेक वर्ष पारिवारिक स्नेह, पारस्परिक एकता र सामाजिक सद्भावका साथ मनाउँदै आएको छ। यस अवसरमा मेरो र पार्टीको तर्फबाट हार्दिक शुभकामना छ उनले भनेका छन्।"
अर्घाखाँचीका कुनै गाउँमा बिजुली नपुगेको भए सूचना दिन आग्रह,"अर्घाखाँची : अर्घाखाँचीमा रहेको नेपाल विद्युत् प्राधिकरणको जिल्ला शाखाले कुनै गाउँ वा टोलमा बिजुली नपुगेको भए खबर गर्न आग्रह गरेको छ। अर्घखाँचीका ९९ प्रतिशतभन्दा धेरै घरधुरीमा बिजुली पुगेको दाबी गर्दै कार्यालयले कुनै टोल वा गाउँमा बिजुली नपुगेको भए सूचना दिन आग्रह गरेको हो। नेपाल विद्युत् प्राधिकरण अर्घाखाँचीका शाखा प्रमुख इन्जिनियर त्रिलोचन भट्टराईले निकालेको सूचनामा यही आर्थिक वर्षभित्र जिल्लालाई पूर्ण विद्युतीकरण गर्ने लक्ष्य रहेको भन्दै कुनै टोल वा बस्तीमा बिजुली नपुगेको भए आउँदो चैत ३ गतेभित्र जानकारी दिन आग्रह गरिएको छ। नेपाल विद्युत् प्राधिकरण लुम्बिनी प्रादेशिक कार्यालय मातहतका जिल्लाहरू अर्घाखाँची, गुल्मी, पाल्पा, कपिलवस्तु, रुपन्देही र नवलपरासीलाई यो वर्ष पूर्ण विद्युतीकरण गर्ने लक्ष्य छ।"
"कोशीमा होली : पहाडमा शान्तिपूर्ण, तराईमा कडा सुरक्षा","विराटनगर : कोशी प्रदेशका हिमाली तथा पहाडी जिल्लामा रंगहरुको पर्व होली शान्तिपूर्ण रूपमा सम्पन्न भएको छ। प्रदेश प्रहरी कार्यालय विराटनगरका अनुसार बिहीबारको होलीमा कुनै अप्रिय घटना भएन। हिमाली तथा पहाडी जिल्लाहरुमा शान्तिपूर्ण रूपमा होली मनाइएको प्रदेश प्रहरी प्रमुख डीआईजी राजन अधिकारीले जानकारी दिए। हिमाली तथा पहाडी जिल्लामा होली मर्यादित र शान्तिपूर्ण भएको छ। होलीलाई लक्षित सुरक्षा व्यवस्था कडा पारिएको थियो। सम्भावित घटना रोक्न ठूलो संख्यामा सुरक्षाकर्मी परिचालन गरियो। मजबुत सुरक्षा व्यवस्थाका कारण कुनै पनि अप्रिय घटना हुन पाएन, उनले भने। प्रहरीका अनुसार हिमाली एवं पहाडी जिल्लामध्ये बिहीबार ताप्लेजुङ, पाँचथर, इलाम, धनकुटा, तेह्रथुम, संखुवासभा, भोजपुर, उदयपुर, खोटाङ, ओखलढुंगा र सोलुखुम्बुमा होली मनाइएको छ। यद्यपि, उदयपुरका केही स्थानमा तराईमा मनाउने दिन होली खेल्ने चलन छ। होलीमा ट्राफिक नियम उल्लंघन गरेर चलाइएका केही सवारीसाधनलाई प्रहरीले नियन्त्रणमा लिएको छ। डीआईजी अधिकारीका अनुसार विभिन्न स्थानबाट २ पांग्रे १० वटा, ४ पांग्रे २ वटा तथा ३ पांग्रे एउटा सवारीसाधन नियन्त्रणमा लिएर दिनभरि होल्ड गरिएको हो। नियन्त्रणमा लिइएका सवारीसाधनलाई ट्राफिक नियम उल्लंघनको कसुरमा कारबाही गरेर छाडिएको छ। यसैबीच, शुक्रबार तराईमा होली मनाइँदै छ। हिमाली तथा पहाडी जिल्लामा होली मनाएको भोलिपल्ट तराईमा एकआपसमा रंग दलेर रमाइलो गर्दै हर्षोल्लासपूर्ण तरिकाले होली मनाउने प्रचलन छ। कोशी प्रदेशमा झापा, मोरङ र सुनसरी जिल्लासहित उदयपुरका केही स्थानमा शुक्रबार होली मनाइने छ। डीआईजी अधिकारीका अनुसार तराईको होलीलाई लक्षित गरेर सुरक्षा व्यवस्था कडा पारिएको छ। सबै ठाउँमा सुरक्षा कडाइ गरिएको छ। ठूलो संख्यामा सुरक्षाकर्मी परिचालित छन्, उनले भने, राष्ट्रिय पर्व होलीलाई मर्यादित, भव्य र सभ्य तरिकाले मनाउने वातावरण तयार पार्न कुनै कसर बाँकी राखिएको छैन। उच्छृङ्खल गतिविधि हुनसक्ने सम्भावित स्थानको पहिचान गरेर त्यही हिसाबको सुरक्षा व्यवस्था मिलाइएको छ। विगतमा भएका आपराधिक घटना एवं उच्छृङ्खल गतिविधि तथा भिडभाड बढी हुने स्थानलाई लक्षित गरेर प्रहरी कारबाही अघि बढाइएको जानकारी अधिकारीले दिए। सुरक्षा निकायका तर्फबाट होली लक्षित विशेष सुरक्षा योजना तयार पारेर लागू गरिएको छ। हिमाली एवं पहाडी जिल्लाको तुलनामा तराईको होली अलि बढी चुनौतीपूर्ण हुने सुरक्षा विश्लेषण छ। डीआईजी अधिकारीले होलीलाई सभ्य, भव्य, सुसंस्कृत र शान्तिपूर्ण बनाउन सचेतनामूलक सन्देशहरु प्रवाह गरिएको बताए। साथै, माइकिङको काम पनि भइरहेको छ। सवारी दुर्घटना हुन नदिन ठाउँठाउँमा ट्राफिक प्रहरीसहितको चेकजाँचको व्यवस्था मिलाइएको छ। होलीमा कुनै प्रकारका अप्रिय घटनाहरु नहुन् भन्ने उद्देश्यले सुरक्षा जाँचमा कडाइ गर्दै मोबाइल गस्ती, क्यूआरटी, सादा पोसाकसहित पर्याप्त सुरक्षाकर्मी परिचालन गरिएको जानकारी अधिकारीले उल्लेख गरे। रंगहरुको पर्व होलीमा कानुनविपरीतका अवाञ्छित गतिविधि नगर्न सबैलाई सचेत गराइएको उनको भनाइ छ। पर्व मनाउँदा आआफ्नो धार्मिक, सांस्कृतिक, सामाजिक परम्पराको संरक्षण, सम्बद्र्धन र प्रवर्धनबाहेक अन्य उच्छृङ्खल गतिविधि गर्न नहुनेमा सुरक्षा निकायको जोड छ। एकअर्काको इच्छाविपरीत जबरजस्ती गर्न खोजे कानुनी कारबाहीको विषय बन्ने अधिकारीले बताए। उनका अनुसार रमाइलो गर्ने नाममा इच्छाविपरीत जबरजस्ती रंग र लोला हान्ने तथा फोहोर छ्याप्ने, बाटोमा हिँड्ने यात्रीलाई दुःख एवं कष्ट र हैरानी दिने, बाटो अवरोध गरी सवारीसाधनबाट रकम असुल्ने, यातायात आवागमनमा अवरोध सिर्जना गर्ने, मादक पदार्थ तथा नशालु पदार्थ खुवाउनेजस्ता कार्य गर्न पाइने छैन। त्यस्तै, मादक पदार्थ सेवन (मापसे) गरी सवारीसाधन चलाउन, सार्वजनिक स्थानहरुमा होहल्ला गर्न, चर्को आवाजमा बाजा (डिजे) बजाउन, व्यक्तिको निजी जीवनमा असर पर्ने खालका कार्यहरु गर्नगराउन रोक लगाइएको उनले बताए। प्रहरीले स्वास्थ्यमा असर नपर्ने गरी स्वास्थ्य सुरक्षाका मापदण्ड अपनाएर होली खेल्न अनुरोध गरेको छ। होली पर्वलाई व्यवस्थित, मर्यादित र मनोरञ्जनपूर्ण हिसाबले मनाउँदै समाजमा शान्ति, सुव्यवस्था एवं सद्धभाव कायम गर्ने कार्यमा सहयोग गर्न डीआईजी अधिकारीले सबैमा अनुरोध गरेका छन्। रोक लगाइएका कार्य र अवाञ्छित गतिविधि गर्नेलाई नियन्त्रणमा लिएर प्रचलित कानुन बमोजिम कारबाही अघि बढाइने जानकारी उनले दिए। रमाइलो गर्ने नाममा अरुलाई असर पुर्याउन पाइने छैन। कोही कसैले कानुनविपरीतका गतिविधि गरेमा कारबाही हुन्छ, उनले भने, नियम कानुनको बर्खिलाप गर्ने कारबाहीको भागिदार बन्नुपर्छ। त्यही भएर सबैलाई बेलैमा सचेत गराइएको छ। डीआईजी अधिकारीले कुनै ठाउँमा गैरकानुनी र अवाञ्छित गतिविधि भएमा तत्काल सूचना दिएर सहयोग गर्न पनि सबैमा आग्रह गरेका छन्।"
पाल्पाको गाउँगाउँमा परम्परागत फागु नाचको रौनक,"तानसेन : परम्परागत मौलिक कला संस्कृतिमा आधारित रहेर पाल्पाका विभिन्न स्थानमा आज होली पर्व मनाइएको छ। सहर बजारमा एक आपसमा अबिर तथा विभिन्न किसिमका रंगहरू लगाउँदै होली खेल्ने गरिए पनि पाल्पाका गाउँघरमा परम्परागत फागु खेलेर होली मनाउने गरिन्छ। आजकल परम्परागत कला संस्कृति हराउँदै गएको समयमा पाल्पाको रिब्दीकोट, रैनादेवीछहरा र तानसेनको बौघागुम्बा छेरलुंखमा लगायतका स्थानमा परम्परागत फागु खेलेर स्थानीयहरू रमाएका छन्। विगतका समयमा टोलटोलमा फागु खेल्ने प्रचलन भए पनि आजकल मौलिक कला संस्कृति हराउँदै जाँदा बुढापाकाले परम्परा धान्ने काम गरेको पाल्पा छेरलुंखका तारा बरालले बताए। विगतका समयमा फागु पूर्णिमाको दिन आउनुभन्दा एक हप्ता अगाडिदेखि नै गाउँघर टोल बस्तीमा अबिर, रंग लगाउँदै फागु खेलिन्थ्यो। रामायण, कृष्ण चरित्रका टुक्का गाउँदै, ढोलक, टेम्को, मादल खैजरु, मझुरा बजाउँदै, परम्परागत फागु नाच नाच्ने प्रचलन गाउँघर रमाइलो हुने गर्थ्यो। अहिले पाका पुस्ता जम्मा भएर फागु खेल्ने गरेको तानसेन १३ का मानबहादुर थापाले बताए। मौलिक कला संस्कृति जोगाउन, युवा पुस्तामा फागु संस्कृति हस्तान्तरण गर्न गाउँवासी नै सक्रिय भएर लागेको रिब्दीकोट२ माल्मुंखवासी लागेका छन्। गाउँका सबै पक्ष मिलेर फागुमा चाहिने बाजाहरू किनेर घर घरमा फागु खेल्दै रमाइलो गर्दै हिँडेको स्थानीय अगुवा सुशीला गोदारले बताइन्। भजन तथा चुट्टाको तालमा मादल ढोलक, दमाहा, ट्याङकुली टेम्को साथमा नाच्दै एक आपसमा रंग, अबिर दली रमाइलो गर्दा गाउँगाउँमा फागु पर्वको रौनक बढेको छ। फागु पर्वको मौलिक कला संस्कृतिलाई जीवन्त राख्न पाल्पाका केही स्थानमा सबै जातजाति समुदायको सहभागितामा आआफ्ना भेषभूषा पहिरनमा एक आपसमा रंग अबिर लगाउँदै फागु खेलिएको रिब्दीकोट२ स्थानीयवासी दीपक कुँवरले बताए। मौलिक कला संस्कृति राष्ट्रको गहना हो। अहिलेका पाका पुस्ताहरू, बाउबाजेसँग भागीभागी फागु गाउँदै रमाउँदै हिँडेको झलझली सम्झिन्छन् तर बीचको समयमा मौलिक परम्परा फागु नाच संस्कृति हराउँदै गयो। अहिले फेरि पाका पुस्ताहरू युवाहरूको सहभागीमा मौलिक कला संस्कृति जागरणको अभियानमा लागेका छन्। एक आपसमा रंग अबिर दल्दै, रामायण, कृष्ण चरित्रका भजन टुक्का गाउँदै बुढापाकादेखि युवायुवती बालबालिकाबीच रमाइलो गर्दै नयाँ पुस्तामा फागु सिकाउने अभियानमा लागेको रिब्दीकोट २ देउराली माल्मंखका डम्बरबहादुर कुँवरले बताए। फागु जस्ता पर्वले एक आपसमा घुलमिल बनाउने, खुसी साटासाट गर्ने, समूहमा नाचगान गर्ने, मनमा भएका मनमुटाव तथा तनावहरूलाई पुनर्ताजगी बनाउने गरेको छ। पश्चिम पाल्पाको फागु नाचको फरक भाका, पूर्वी पाल्पाको फागु परक भाकामा गाउने प्रचलन रहेको पाइन्छ।"
दुई समूहबीच झगडा हुँदा खुकुरी प्रहारबाट एक युवकको मृत्यु,"कालीकोट : कालीकोटको खाँडाचक्र नगरपालिका१० चौकीमा एक किशोरको हत्या भएको छ। बुधबार राति हस्तबहादुर मल्लको नयाँ घरको पूजा भइरहेको ठाउँमा रमाइलो हेर्न आएका युवाहरूबीच झगडा हुँदा तिलागुफा नगरपालिका७ छाप्रेका १७ वर्षीय राजेश शाहीको मृत्यु भएको हो। दुई समूहबीच झगडा हुँदा १६ वर्षीय भूपेन्द्र शाही घाइते भएका छन्। झगडामा भएको खुकुरी प्रहारबाट शाहीको मृत्यु भएको हो। सदरमुकाम मान्मबाट ३५ किमी टाढा चौकी गाउँमा आज बिहान जिल्ला प्रहरी प्रमुख डिएसपी टेकबहादुर रावत सहितको टोली घटनास्थलमा पुगेर घटनामा संलग्न पाँच जनालाई नियन्त्रणमा लिएको छ। मृतकको शव पोस्टमर्टमका लागि सदरमुकाम ल्याइएको जिल्ला प्रहरीका सूचना अधिकारी कृष्ण केसीले बताए। घटनामा संलग्नलाई पक्राउ गरेका छौं, उनले भने, पक्राउ परेका पाँचै जना १८ वर्षमुनिका छन्। घटनाबारे थप अनुसन्धान भइरहेको प्रहरीले जनाएको छ।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशका सुदूरपश्चिम प्रदेश र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मूख्यतया सफा रहनेछ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शुक्रबार राति सुदूरपश्चिम प्रदेश र कर्णाली प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मूख्यतया सफा रहनेछ। गण्डकी प्रदेश, कर्णाली प्रदेश र सुदुरपश्चिम प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी प्रदेश, कर्णाली प्रदेश र सुदुर पश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
नुवाकोटमा लक्ष्मीनारायणको रथयात्रा,"नुवाकोट : फागु पूर्णिमाको अवसरमा बिहीबार नुवाकोटको विदुरमा लक्ष्मीनारायणको रथयात्रा गरिएको छ। फागु पूर्णिमा तथा होली पर्वका अवसरमा विदुर नगरपालिका४ विदुर लोकतान्त्रिक चोकमा रहेको प्रसिद्ध लक्ष्मीनारायण मन्दिरको अबिर र रंग मिश्रित रथयात्रा निकालिएको हो। रथयात्रा हरेक वर्ष स्थानीय महिला दिदीबहिनीको अगुवाइमा निकालिने र त्यसमा पुरुषको सहयोग हुने गर्दछ। रथयात्राले सकारात्मक सोचाइको विकास गराउने र सबै जाति, वर्ग, समुदाय तथा धर्मावलम्बीको सहभागिताले पारस्परिक सद्भाव, धार्मिक सहिष्णुतासमेत कायम गर्न सहयोग पुग्दै आएको रथयात्रामा अगुवाइ गरेका लक्ष्मीनारायण मन्दिर संरक्षण समितिका सचिव नवराज पाण्डेको भनाइ छ। उनका अनुसार सदियौंदेखि नै फागु पूर्णिमाका अवसरमा निकालिने गरिएको लक्ष्मीनारायणको रथ यात्रालाई यस वर्ष पनि निरन्तरता दिइएको हो। विदुरस्थित लोकतान्त्रिक चौतारोमा अवस्थित लक्ष्मीनारायण मन्दिरबाट निकालिएको रथयात्रा विदुरस्थित विभिन्न टोल, चोक, बस्ती र समुदायको परिक्रमा गराएर पुनः सोही मन्दिरमा नै रहेर विसर्जन गर्ने गरिएको रथयात्रामा सहभागी स्थानीय युवा अगुवा नवराज सुवेदीले बताए। उनका अनुसार रथयात्राको परिक्रमा गराएमा लोक तथा समुदायको हित हुने, रोगे तथा दुःख कष्ट हटेर जाने जनविश्वास रहेको छ। फागु पूर्णिमा तथा होली पर्वका अवसरमा नुवाकोटकै वेलकोटगढीमा रहेको वासुकीस्थान, तारकेश्वर, दुप्चेश्वर, तादीलगायत विभिन्न देवालयहरूमा दर्शनार्थीहरूको भीड लागेको थियो। गृहसचिव गोकर्णमणि दुवाडीसँग नुवाकोटका कर्मचारीहरूले बिहीबार फागु पर्व मनाएका छन्। नुवाकोट आएका गृहसचिव दुवाडीले नुवाकोटका कर्मचारीहरूलाई पालैपालो रङ लगाइदिए। जिल्ला प्रशासन कार्यालय नुवाकोटमा गृहसचिव दुवाडीले नुवाकोटका प्रमुख जिल्ला अधिकारी शशीधर घिमिरे, सहायक प्रजिअ कृष्णप्रसाद हुमागाईलगायत सहभागी सबै कर्मचारीहरूलाई सामाजिक सद्भावको पर्व होलीको अवसरमा रंग दलिदिएका हुन्।"
गाउँपालिका अध्यक्षलाई एक वर्ष कैद र दुई लाख जरिवाना,परासी : लागुऔषधमा कसूर ठहर भएका नवलपरासी पाल्हीनन्दन गाउँपालिकाका अध्यक्ष बैजुप्रसाद गुप्ता (दीपक) लाई एक वर्ष कैद र दुई लाख जरिवाना भएको छ। जिल्ला अदालत नवलपरासीका न्यायाधीश केशवप्रसाद अधिकारीको इजलासले गत साता गुप्तालाई लागुऔषधमा कसूरदार ठहर गरेको थियो। कसूर ठहरपछि बिहीबार भएको सजाय निर्धारण फैसलामा गुप्तालाई उक्त सजायको फैसला भएको हो। उक्त सजायबाहेक गुप्तालाई क्षतिपूर्ति शुल्क पीडित राहत कोष मा आठ हजार जरिवाना दाखिला गर्नुपर्ने पनि फैसलामा भएको अदालतका शाखा अधिकृत यामप्रसाद रेग्मीले बताए। अध्यक्ष गुप्तासँगै लागुऔषधमा कसूरदार ठहर भएका रघुनाथ प्रसाद धोबीलाई दुई वर्ष कैद र चार लाख जरिवानाको फैसला भएको छ। लागुऔषध अभियोगमा २ वर्षदेखि १० वर्षसम्म कैद र १ लाखदेखि २० लाख रुपैयाँसम्म जरिवाना हुने र त्यसको आधारमा अध्यक्ष गुप्तालाई आधा सजाय हुने गरी सजाय निर्धारणको पेशी तोकिएको थियो। धोबीलाई गरिएको उक्त सजायको आधारमा अध्यक्ष गुप्तालाई एक वर्ष कैद र २ लाख जरिवाना तोकिएको हो। लागुऔषध अभियोगमा २०७९ असोज २६ गतेदेखि पुर्पक्षमा रहेका धोबीले पटक पटक लागुऔषधमा कसूरदार देखिएकाले थप एक वर्ष कैद र ५० हजार जरिवाना तोकिएको छ। धोबीले क्षतिपूर्ति शुल्कपीडित राहत कोषमा १८ हजार दाखिला गर्नुपर्ने पनि फैसलामा भनिएको छ। धोबी पाल्हिनन्दन आधारभूत अस्पतालका गार्डसमेत हुन्। अध्यक्ष गुप्तासहित लागुऔषध मुद्दामा पाँच जनाविरुद्ध मुद्दा दायर भएको थियो। जसमध्ये रामा गुप्ता भन्ने रामा साह र जितेन्द्र पासवानले सफाई पाएका छन्। अभियोग लागेका पाल्हिनन्दन गाउँपालिका३ का मन्टु भनिने विवेक प्रसाद पाण्डे अझै फरार छन्। पाण्डेको मुद्दा मुतलबी (फरार रहेकाले कारबाही स्थगन) मा राखिएको अदालतले जनाएको छ। यसैबीच कैद र जरिवाना फैसला भएका अध्यक्ष गुप्ताले अब कानुनी व्यवस्थाअनुसार धरौटी राखेर पुनरावेदन गर्न पाउने छन्। थुनामा बस्नु नपर्ने भएपछि गुप्ताको अध्यक्ष पदसमेत कायम नै रहने अदालतले जनाएको छ। २०७९ असार २२ गते रामग्राम नगरपालिका१७ पिपरिहयामा भएको घटनामा अध्यक्ष गुप्ताको निर्देशनमा २२ थान एम्पुलको झोला९०९० थान डाइजेपाम नुर्फिन र फेनार्गनसहितको झोला रामा र जीतेन्द्रको मोटरसाइकल नजिक फालेर फसाउन षडयन्त्र गरेकाले अध्यक्ष गुप्तालाई दोषी ठहर गरेको अदालतले जनाएको छ। अध्यक्ष गुप्तासँग रामा र जितेन्द्रको कवाड व्यवसायको कारोबार रहेकाले लेनदेनका विषयमा उनीहरूबीच मतभेद रहँदै आएको थियो।
काठमाडौंमा होली उत्सव (फोटो फिचर),काठमाडौं : रंगहरूको पर्व होली बिहीबार देशका पहाडी जिल्लाहरूमा हर्षोल्लासका मनाइएको छ। फागुन शुक्ल पूर्णिमाका दिन मनाइने फागुपूर्णिमा अर्थात् होली एक आपसमा रङ लगाएर मनाउने गरिन्छ। हिन्दू संस्कृति अनुसार होलीको इतिहास त्रेता युग सँग जोडिएको छ। त्रेता युगमा भगवान विष्णुका भक्त प्रह्लादसँग जोडिएको होली हिरण्यकश्यपुका पुत्र प्रह्लादलाई बहिनी होलिकाले आगोमा भष्म पार्न लाग्दा होलिका आफैं आगोमा भष्म भएको पौराणिक कथन छ। त्यसैले होली खेल्ने दिनको अघिल्लो रात होलीका दहन गरिन्छ। होलीका दहन पछि बिहानै देखि विभिन्न रंगका अबिर आपसमा स्नेहका साथ लगाएर होली खेल्ने गरिन्छ। यसका साथै फाल्गुण कृष्ण पूर्णिमाका दिन मनाइने होलीका दिनबाट वसन्त ऋतुको आगमन हुने भएकाले यसलाई वसन्त उत्सवका रूपमा पनि मनाउने गरिन्छ। सबै उमेर समूहले उत्सवका साथ मनाउने होलीमा रंगहरूका साथै नाचगान र रमाइलो गर्ने पनि चलन छ। होलीलाई पुरानो कटुता समेत समाप्त गरेर आपसमा स्नेह र सद्भाव प्रारम्भ गर्ने सुखद दिनका रूपमा समेत लिइन्छ। काठमाडौंको वसन्तपुरमा मनाइएको होलीका केही तस्बिर हेर्नुस्:
नुवाकोट क्याम्पसमा स्ववियु निर्वाचन अनिश्चित,"नुवाकोट : नुवाकोटको नुवाकोट आदर्श बहुमुखी क्याम्पसमा स्ववियु निर्वाचन अनिश्चित भएको छ। क्याम्पस प्रशासनले बिहीबार अपराह्ण क्याम्पसमा विविध कारणले स्ववियु निर्वाचन स्थगित गरिएको सूचना टाँसेको हो। चैत ५ गते तय भएको स्ववियु निर्वाचनका लागि विदुरनपा४ बट्टार बजारमा रहेको सो क्याम्पसमा निर्वाचन समितिका संयोजकले राजीनामा दिएको लगायत विविध घटनाक्रमका कारण हाललाई अर्को निर्वाचन समिति चयन नभएसम्मका लागि स्ववियु निर्वाचन स्थगित गरिएको क्याम्पस प्रमुख नारायणमान डंगोलद्वारा हस्ताक्षरित सूचनामा उल्लेख गरिएको छ। निर्वाचन समितिका संयोजक पुर्णबहादुर सडौलाले फागुन २५ गते पदबाट राजीनामा दिएका कारण क्याम्पस प्रशासन, विभिन्न विद्यार्थी संगठन, शिक्षकहरू सहितको संयुक्त बैठकले विवादित विषयहरूलाई सहमतिमा टुंग्याउने र निर्वाचन समितिलाई काम गर्न सहज वातावरण बनाउने निर्णय हुँदासमेत निर्वाचन समितिले राजीनामा फिर्ता लिई निर्वाचन प्रक्रिया अगाडि बढाउन असमर्थता जनाएको क्याम्पसले जारी गरेको सूचनामा उल्लेख छ। तत्काल नयाँ निर्वाचन समिति गठन हुन नसकेका कारण अर्को समिति नबनेसम्मका लागि स्ववियु निर्वाचन स्थगित गरिएको क्याम्पस प्रमुख डंगोलले बताए। यसका साथै स्ववियु निर्वाचनको सन्दर्भलाई लिएर क्याम्पसमा असहज परिस्थिति उत्पन्न नहोस् भन्ने उद्देश्यले क्याम्पसको संशोधित विधान २०७७ को दफा १३, उपदफा १७ बमोजिम क्याम्पस आगामी चैत ६ गतेसम्मका लागि बन्द गरिएको सूचनामा जनाइएको छ। विद्यार्थी संगठनहरूले भने स्ववियु निर्वाचन स्थगित गर्नु अन्याय भएको बताएका छन्।"
"अवैध आप्रवासीमाथि अमेरिका थप कठोर बन्दै, फेरि दुई नेपाली निकालिए",काठमाडौं : गैरकानुनी तरिकाले बसिरहेका आप्रवासीमाथि अमेरिका कठोर बन्दै गएको छ। अमेरिकी राष्ट्रपति डोनाल्ड ट्रम्पले जारी गरेको नयाँ नीति कार्यान्वयन गर्न अमेरिका कठोर बन्दै गएको हो। अमेरिकाको आइसीई प्रहरीले अवैध तरिकाले बसिरहेका नेपालीहरूलाई पनि निगरानीमा राखेको छ। पछिल्लो दुई महिनामा आइसीई प्रहरीले ४० बढी नेपालीलाई पक्राउ गरी अमेरिकाबाट निकालेको छ। हालैमात्र अमेरिकाको चार्टर जहाजमार्फत ११ नेपालीलाई काठमाडौं ल्याइपुर्याएको थियो। गैरकानुनी तरिकाले अमेरिका प्रवेश गरेका उनीहरूलाई त्यहाँको प्रहरीले नियन्त्रणमा लिएर नेपाल फिर्ता पठाएको थियो। यसैबीच अमेरिकाले थप दुई नेपालीलाई डीपोर्ट (निष्कासन) गरेको छ। उनीहरूलाई यसै साता एयर इन्डियाको विमानबाट नेपाल फिर्ता पठाएको हो। स्रोतका अनुसार केसी र बुढाथोकी थरीका ११ जनालाई नेपाल फिर्ता पठाएको हो। उनीहरू लुकीछिपी अमेरिका बस्दै आएको स्रोतक भनाइ छ।
"मलेसियामा लुकीछिपी काम गर्ने तीन नेपाली पक्राउ, परे निष्कासनमा","काठमाडौं : मलेसियामा अवैधरूपमा काम गरिरहेका तीन जना नेपाली पक्राउ परेका छन्। मलेसियाको अध्यागमन प्रहरीले उनीहरूलाई पक्राउ गरेको हो। पक्राउ परेका उनीहरूमाथि अनुसन्धान गरी नेपाल निष्कासन गरिएको छ। निष्कासनमा पर्नेमा ओली, आले र गोतामे थरीका एकएक जना रहेका छन्। उनीहरूलाई यसै साता मालिन्दो एयरको विमानबाट नेपाल फर्काइएको स्रोतले जानकारी दिएको छ। उनीहरूले मलेसियामा लुकीछिपी काम गरेको पाइएपछि त्यहाँको प्रहरीले नियन्त्रणमा लिएको थियो। उनीहरूसँग सोधपुछ गरी केही दिन नियन्त्रणमा राखेर नेपाल निष्कासन गरिएको स्रोतको भनाइ छ।"
होलीमा उच्छृङ्खल गतिविधि गरेको आरोपमा ५५ जना नियन्त्रणमा,"काठमाडौं : होली मनाउने क्रममा उच्छृङ्खल गतिविधि गरेको आरोपमा प्रहरीले ५५ जनालाई नियन्त्रणमा लिएको छ। जिल्ला प्रहरी परिसर काठमाडौंका प्रवक्ता एवं प्रहरी उपरीक्षक अपीलराज बोहराले ५२ पुरुष र ३ महिलालाई नियन्त्रणमा लिइएको जानकारी दिए। उनका अनुसार चेकजाँचका क्रममा काठमाडौं, ललितपुर र भक्तपुरका विभिन्न ठाउँबाट दुई पाङ्ग्रे २३० र चार पाङ्ग्रे २३ गरी दुई सय ५३ सवारी साधनलाई नियन्त्रणमा लिइएको छ। जसमा मादक पदार्थ सेवन गरेका ४९ र लागुपदार्थ सेवन गरेका आठ वटा छन्। पक्राउ परेकाहरूको अवस्था हेरेर मुद्दा चलाउने वा छाड्ने भन्ने टुंगो लाग्ने प्रहरीले जनाएको छ। प्रहरीले काठमाडौंबाट मात्रै २१९ सवारी साधन नियन्त्रणमा लिएको छ। जसमा चार पाङ्ग्रे १८ तथा दुई पाङ्ग्रे २०१ छन्। आज साँझसम्म दुई पाङ्ग्रे ११६ तथा चार पाङ्ग्रे १३ गरी १२९ सवारी साधन छाडिसकिएको छ।"
"उपमहानगरको उपेक्षा, करोडौंको ल्यान्डफिल्ड उपयोगविहीन","जनकपुरधाम : जनकपुर उपमहानगरको सबैभन्दा ठूलो समस्या हो फोहोर व्यवस्थापन । त्यसकै लागि निजी लगानीमा करोडौंको ल्यान्डफिल्ड साइट बनाइयो । तर, उपमहानगरपालिकाले उपेक्षा गर्दा ल्यान्डफिल्ड साइट उपयोगविहीन बनेको छ । सामाजिक अभियन्ता तथा व्यवसायी दीपु ठाकुर र उनी सम्बद्ध संस्थाले जनकपुरधाम उपमहानगरपालिका२३ बिन्धीमा १० कट्ठा जग्गा किनेर करिब ४ करोड लगानीमा ल्यान्डफिल्ड साइट निर्माण गरेको हो । तर, स्थानीय सरकारले उक्त साइट सञ्चालनमा सहकार्य र समन्वय नगरेपछि करोडौं लगानीको ल्यान्डफिल्ड कबाडीमा परिणत हुन थालेको छ । ल्यान्डफिल्ड साइटमा ७० लाख रुपैयाँभन्दा बढीको फोहोर छुट्ट्याउने मेसिन राखिएको छ । लाखौं रुपैयाँ खर्चेर तीनवटा फोहोर उठाउने गाडीहरू राखिएका छन् । कुहिने फोहोरबाट बनाउन सकिने प्रांगारिक मल निर्माणका सामग्रीलगायत फोहोर व्यवस्थापनका सम्पूर्ण बन्दोबस्त गरिएको छ । तर, निजी लगानीमा निर्माण गरिएको ल्यान्डफिल्ड साइटलाई सञ्चालन गरी फोहोर व्यवस्थापन गर्न निकै कठिन भएको ठाकुर बताउँछन् । केही समययता उनले ल्यान्डफिल्ड साइटमा ताला लगाएका छन् । फोहोर व्यवस्थापनको कार्यलाई समेत बन्द गरेका छन् । म एउटा कुशल व्यवसायी हुँ तर, जनकपुरवासी पनि हो । यहाँ फोहोर धेरै भयो । व्यवस्थापन भएन भन्ने जनगुनासाहरू धेरै बढेपछि पछिल्लो ८ वर्षदेखि मैले र मेरा केही साथीहरूले निजी लगानी गरी जनकपुरधाम उपमहानगरपालिकालाई फोहोर व्यवस्थापनमा सहयोग गरेका हौं, ठाकुरले भने, हाम्रो चाहना छ कि हाम्रो कामको सराहना गर्दै स्थानीयपालिकाद्वारा पब्लिक प्राइभेट पार्टनरसिपअन्तर्गत सरकार, प्राइभेट लिमिटेड र समुदाय मिलेर फोहोर व्यवस्थापनमा काम होस् । तर, नगर प्रमुख, प्रशासक र जनप्रतिनिधिहरूलाई सय पटकभन्दा पनि कसैले चासो देखाएनन । हाम्रो लगानीलाई बर्बाद गरिरहेका छौं । ल्यान्डफिल्ड साइट सञ्चालनका लागि ठाकुरले सार्वजनिक निजी साझेदारीअन्तर्गत सरकार र प्राइभेट कम्पनीबीच लगानी, मुनाफा र जिम्मेवारी आदान प्रदानको प्रस्ताव गरेका छन् । त्यसका लागि ७ वर्षदेखि प्रत्येक दिन मुख्यमन्त्री कार्यालय, वन तथा वातावरण, पर्यटन, स्वास्थ्य, सरसफाइ एवं खानेपानी मन्त्रालय, स्थानीय सरकारलगायतको सरोकारवालाहरूलाई आग्रह गर्दै आएको उनको भनाइ छ । तर, कसैले पनि वास्ता नगर्दा मन नै मरेको उनको भनाइ छ । यसअघि पनि ठाकुर र उनका सहयोगीहरूले जनकपुरधाम उपमहानगरपालिका२२ बसबिट्टीमा डेढ बिघा जग्गा लिजमा लिएर उपमहानगरपालिकालाई फोहोर व्यवस्थापनमा सहयोग गरेका थिए । तर, उक्त स्थानमा फोहोर थुपार्ने काम मात्रै गरेको उपमहानगरपालिकाले व्यवस्थापनतर्फ ध्यान नदिएपछि स्थानीयवासीले विरोध गरे । विरोधका कारण जग्गा लिजमा उपलब्ध गराएका जग्गाधनीहरूले समेत जग्गा फिर्ता लिए । त्यसपछि दीर्घकालीन व्यवस्थापनको उद्देश्यले ठाकुरले निजी लगानीमा ल्यान्डफिल्ड साइट निर्माण गरेका हुन् । सबैको चौतर्फी सहयोगबिना फोहोरमैला व्यवस्थापन सम्भव छैन भन्ने सोचका साथ दीर्घकालीन रूपमै साझा समस्याको समाधानका निमित्त हामीले निजी लगानी लगाएर सरकारलाई जिम्मेवार बनाउन निरन्तर अथक् प्रयास गर्यौं । तर, सरकार यो समस्याप्रति जिम्मेवार देखिएन, ठाकुरसँगै फोहोर व्यवस्थापनका लागि काम गरिरहेका राघवेन्द्र पाण्डे भन्छन्, यहाँ हरेक क्षेत्रमा फोहोरी राजनीति हाबी भएको छ । राम्रो काम गर्न चाहनेलाई समेत प्रोत्साहन दिँदैन । हामीले पछिल्लो ८ वर्षमा आफ्नो निजी आय, श्रम र समय नगरको फोहोर व्यवस्थापनका लागि खर्चेका छौं तर, सरकारको तर्फबाट साझेदारीको कुनै प्रयास भएको छैन । जनकपुरधाम उपमहानगरपालिकामा दुई लाख जनसंख्या छ । ४२ हजार घरधुरी छन् । दैनिक ४० हजार टन जति फोहोर उत्पादन हुन्छ । तर, ठाकुरले फोहोर व्यवस्थापनको लागि ल्यान्डफिल्ड साइटमा जडान गरेको मेसिनले एक पटकमा सय टन फोहोरलाई ६ प्रकारमा छुट्ट्याएर व्यवस्थापन गर्न सक्ने क्षमता राख्दछ । घरबाट उत्सर्जित फोहोरको दीर्घकालीन एवं वैज्ञानिक व्यवस्थापन नभएकै कारण जनकपुरवासीहरूलाई जथाभावी रूपमा फोहोर फाल्नुपर्ने विवशता छ । स्थानीय तहले फोहोर व्यवस्थापनको लागि आफूहरूसँग ल्यान्डफिल्ड साइट नै उपलब्ध नरहेको भन्दै फोहोर संकलनलाई समेत बेवास्ता गर्दै आएको छ । नगर सौन्दर्यीकरणको प्रमुख बाधकको रूपमा फोहोर बन्दै गएको बेला ठाकुर र उनको संस्थाद्वारा निर्मित ल्यान्डफिल्ड साइटलाई उचित विकल्पको रूपमा प्रयोग गर्न सकिने स्थानीयवासी बताउँछन् ।"
आज देशका यी ठाउँमा पानी पर्ने,"काठमाडौं : जल तथा मौसम विज्ञान विभाग मौसम पूर्वानुमान महाशाखाका अनुसार आज दिउँसो कोशी, बाग्मती र गण्डकी प्रदेशका पहाडी भूभागमा मेघगर्जन र चट्याङसहित पानी पर्ने छ । 'आज दिउँसो कोशी, बाग्मती र गण्डकी प्रदेशका पहाडी भेगका केही स्थान र बाँकी प्रदेशका पहाडी भेगका एक दुई स्थानमा वर्षाको सम्भावना रहेको छ', महाशाखाको बुलेटिनमा उल्लेख छ। पश्चिमी वायुको आंशिक प्रभावका साथै स्थानीय वायुको समिश्रणले वर्षा हुने जनाइएको छ। प्रिमनसुनी गतिविधि पनि सक्रिय भएकाले अबका दिनमा मेघगर्जन चट्याङसहित अपराह्नतिर वर्षा हुने र रातिको समयमा मौसम सामान्यतया सफा रहनेछ। हिजो साँझ काठमाडौं उपत्यकासहित देशका विभिन्न क्षेत्रमा पानी परेको थियो । कोशी, बाग्मती र गण्डकी प्रदेशको पहाडी भूभागमा हल्कादेखि मध्यम वर्षा भएको थियो । गण्डकी प्रदेशमा वर्षा गराउने मौसमी प्रणाली विकसित भई कोशी प्रदेश भएर बाहिरिएकाले आज राति पानी पर्ने सम्भावना नरहेको महाशाखाले उल्लेख गरेको छ । विगत चार दिनदेखि काठमाडौँ उपत्यकासहित देशका विभिन्न स्थानमा मौसम बदली रहेको थियो । प्रतिकूल मौसमका कारण मुलुकको हवाई उडानसमेत सामान्य प्रभावित भएको थियो ।"
होलीमा सुरक्षा व्यवस्था कडा : ट्राफिक नियम मिच्नेलाई दिनभर सडकमै रोकिने,"काठमाडौं : काठमाडौं उपत्यकामा होली पर्वलाई मध्यनजर गरी सुरक्षा व्यवस्था चुस्त पारिएको छ । आज बिहानैदेखि उपत्यकाको तीनवटै जिल्ला काठमाडौं,ललितपुर र भक्तपुरमा ट्राफिक जाँच अभियान तीव्र पारिएको काठमाडौं उपत्यका ट्राफिक प्रहरी कार्यालयका प्रमुख प्रहरी वरिष्ठ उपरीक्षक विनोद घिमिरेले जानकारी दिए। उनका अनुसार यसपटक ट्राफिक कारबाही मात्रै गरिँदैन,उनीहरूलाई होली मनाउन नपाउने गरी दिनभर सडकमा रोकिनेछ । त्यसका लागि १२० भन्दाबढी जाँच स्थल तोकेर प्रहरी परिचालन गरिएको छ । ट्राफिक प्रहरी र जनपथ प्रहरीले संयुक्त रूपमा जाँच अभियान चलाएको छ । हरेक ठाउँमा संयुक्त परिचालन भएको र मादक पदार्थ सेवन तथा लागुपदार्थ सेवनका लागि आवश्यक उपकरण तथा टोली संयुक्त रूपमा खटाइएको उनले जानकारी दिए। प्रहरीले आफ्ना नजिकका र चिनेजानेकासँग मात्रै होली खेल्न अनुरोध गरेको छ । त्यसरी खेल्दा आपसी भाइचारा वृद्धि हुने गरी र सौहार्दपूर्ण तथा संस्कृतिअनुसार होली मनाउन अनुरोध गरेको छ । त्यसैगरी काठमाडौं, ललितपुर र भक्तपुर प्रशासन कार्यालयले पनि मर्यादित भएर होली खेल्न अनुरोध गर्दै उच्छृङ्खल रूपमा होली खेले कानुनी कारबाही गर्ने जनाएको छ । आज काठमाडौं उपत्यकालगायत पहाडी जिल्लामा होली खेलिन्छ भने भोलि तराईमा होली खेल्ने चलन छ । कतिपय जिल्लामा दुई दिननै होली खेलिन्छ ।"
ब्रान्डेड चामलको बोरामा कमसल चामल बेच्ने ३ खाद्य गोदाम सिल,"काठमाडौं : ब्रान्डेड चामलको बोरामा कमसल चामल भरेर बिक्री गर्ने तीनवटा खाद्य गोदाम सिल गरिएको छ। उपत्यका अपराध अनुसन्धान कार्यालयको प्रहरी टोली र जिल्ला प्रसासन कार्यालयको टोली, वाणिज्य आपूर्ति तथा उपभोक्ता संरक्षण विभाग र खाद्य प्रविधि तथा गुण नियन्त्रण विभागको टोलीले संयुक्त रूपमा गोदाम छापा मारेको हो। गोदाममा गैरकानुनी कार्य भइरहेको थाहा पाएपछि तीनवटै गोदाम सिल गरिएको थियो। काठमाडौंको तार्केश्वर नगरपालिका९ स्थित मनमैजु र नागाजुर्नमा सञ्चालित ३ वटा खाद्य गोदाममा गैरकानुनी कार्य भइरहेको सूचना प्रहरीले पाएको थियो। उपत्यका अपराध अनुसन्धान कार्यालयका प्रवक्ता काजीकुमार आर्चायका अनुसार नाम चलेका कम्पनीको बोरामा कमसल चामल प्याक गरेर बेचेको सूचनाको आधारमा प्रहरी टोलीले अनुसन्धान गरेको थियो। सूचनालाई पछ्याउँदै प्रहरी र कर्मचारी पुग्दा ती खाद्य गोदाममा स्थानीय चामल, पिठो र चिउरा ब्रान्डेड बोरामा प्याक गरेको फेला परेको थियो। गोदाम सञ्चालनकहरूले नाम चलेका ३१ वटा कम्पनीको खाली बोरा भेला पार्ने, केही बोरा त्यही प्रिन्ट गर्ने गरेर गोदाममा नै अन्य कम्पनीको नाममा प्याक गर्ने गर्थे। प्रहरीको अनुसार सिल गरिएका गोदाममा २५ सयदेखि ३ हजार बोरा चामल प्याक गरिएको अवस्थामा भेटिएको थियो। खाद्य गोदाम सञ्चालन गर्ने ३ जना सञ्चालकलाई प्रहरीले नियन्त्रणमा लिएको छ। तारकेश्वर ९ मनमैजुमा सञ्चालित देवकोटा चिउरा तथा चामल मिलमा छापा मारेर स्थानीय प्रशासनले २५ सय १६ बोरा चामल र १ हजार ४३ बोरा चिउरासहित गोदाममा सिल गरिएको छ। बलराम देवकोटा र गोपाल देवकोटाले सञ्चालन गरेको सो गोदाम कल्पना बुढाथोकी देवकोटाको नाममा दर्ता रहेको भेटिएको छ। कल्पना देवकोटालाई प्रहरी नियन्त्रणमा लिएको छ। नागार्जुन नगरपालिका६ रामकोट भीमढुंगामा खगेन्द्र खत्रीले सञ्चालन गरेको शुभलाभ इन्टरप्राइजेज नामक खाद्य गोदाम पनि सिल गरिएको छ। गोदाममा अवैध रूपमा अन्य कम्पनीको १६ सय ४६ बोरा चामल, ५४ बोरा चिनी र नाम चलेका आटा ११ बोरा र दालसहित गोदाम सिल गरिएको छ। यो गोदाममा पनि विभिन्न नाम चलेका कम्पनीका नाममा खाद्य प्याक गरिएको थियो। खगेन्द्र खत्री यसअघि पनि यही कसुरमा सजाय पाएका व्यक्ति हुन्। उनले पटकपटक अर्को कम्पनीको ट्रेडमार्क गलत तरिकाले चोरी गरी प्रयोग गर्दै आएका छन्। नागार्जुन४ स्थित बाफलमा मुकेश सिंहले सञ्चालन गरेको गढीमाई प्याकेजिङ उद्योग पनि सिल गरिएको छ। गोदाममा ४७ सय ५ बोरा चामल फेला परेको छ। कुलेश्वरमा ठेगाना भए पनि सिंहले नागार्जुनमा गोदाम सञ्चालन गरेका छन्। गढीमाई प्याकेजिङ उद्योगमा फेला परेको ४७ सय ५ बोरा चामल, ४५ बोरा कनिका मस्यौरा ६० बोरा र चिउरा ३४० बोरासहित गोदाम सिल गरिएको छ। सिल गरिएका तीन वटै कम्पनीहरू एक अर्कामा सम्बन्धित रहेको प्रहरीले बताएको छ। यी गोदामबाट बजारमा बिक्री हुने सामान किन्ने ग्राहकले कहिले कता त कहिले कताको यी गोदामबाट सामान लैजाने गरेको बताएका छन्। यसरी गैरकानुनी तरिकाले आफ्नो ट्रेडमार्क प्रयोग भएको भन्दै एक जना कम्पनी सञ्चालकले प्रहरीमा खबर गरेका थिए। सोही खबर पछ्याउँदै जाँदा प्रहरीले अन्य तीन कम्पनीमा भइरहेको गलत कामको बारेमा जानकारी पाएको थियो। पक्राउ परेका ३ जना सञ्चालकहरूलाई प्रहरीले वाणिज्य आपूर्ति तथा उपभोक्ता संरक्षण विभागलाई अनुसन्धानको लागि जिम्मा लगाएको छ।"
वसन्तपुरमा होलीको उल्लास ( ),"काठमाडौं : आज फागु पूर्णिमा अर्थात् होली पर्व। आज हिमाली तथा पहाडी जिल्लामा हर्षोल्लासका साथ मनाइँदैछ। काठमाडौंका विभिन्न स्थानमा युवायुवती,बालबालिका तथा विदेशी पर्यटकहरू भेला भएर होली मनाइरहेका छन्। यसै अवसरमा वसन्तपुरमा सहभागी भएर सयौंको संख्यामा युवायुवती,वृद्धवृद्धा,बालबालिका होली मनाइरहेका छन् । परम्परागत बाजागाजा र आधुनिक रंगसँगै सबैले एकसाथ होली मनाइरहेका छन्। होली खेल्न विभिन्न स्थानबाट युवायुवतीहरू आउने क्रम जारी छ।"
"आज फागु पूर्णिमा, हर्षोल्लासका साथ होली मनाइँदै","काठमाडौं : सद्भावनाको पर्व होली 'फागु', आज देशको पहाडी भेगमा उल्लाहसपूर्वक मनाइँदैछ । फागुन शुक्ल पूर्णिमाका दिनमा पर्ने यो पर्व तराईभेगमा भने भोलि मनाउने चलन छ। तर पछिल्लो समय पहाडी क्षेत्रबाट बसाइ सरी गएका मानिसहरूले तराईमा आज पनि हर्षोल्लासपूर्ण तरिकाले होली मनाउने गरेका छन्। आफन्त मिलेर रङ, पानी खेलेर खुसी साट्ने होलीपर्वको विशेषता हो । काठमाडौँ उपत्यकास्थित वसन्तपुरमा सामूहिकरूपमा होली खेल्ने गरिन्छ । नेपाली र विदेशीसमेत वसन्तपुरको होलीमा सहभागी हुने गरेका छन् । फागु पूर्णिमामा एकापसमा रङ, अबिर दलेर रमाइलोमात्र गरिँदैन नाचगान पनि गरिन्छ । बूढापाका, युवा र बालबालिका पनि हौसिएर नाचगानमा भाग लिन्छन् । हिन्दू धार्मिक कथनअनुसार युवावस्थाका कृष्णले एक दिन झुक्याएर राधाको मुहारमा रङ दलिदिएछन् । रङ लगाउँदा भागदौड भएछ । यो गतिविधि सबैले रमाइलो मान्न थालेर होलीपर्व मनाउन थालिएको किंवदन्ती छ । अर्को जनश्रुति विष्णुका भक्त प्रह्लादसँग पनि जोडिएको छ । सत्यको विजय र असत्यको नाश भएको उत्सवका रूपमा होलीपर्व मनाइने गरिएको मानिन्छ । होलीपर्वले समाजमा असमानता र विभेद मेटाउन सांस्कृतिक भूमिका खेल्छ। होलीपर्व सभ्य र व्यवस्थित बनाउन जिल्ला प्रहरी परिसर काठमाडौँले सुरक्षा संयन्त्रलाई बलियो बनाएको छ ।"
"होलीको शुभकामना दिंदै अध्यक्ष दाहालले भने : होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले होलीको शुभकामना दिएका छन्। उनले होलीको शुभकामना दिंदै होलीले सबै वर्ग, जाति, भूगोल र सांस्कृतिक अन्तर्घुलनको प्रतिनिधित्व गर्ने बताएका छन्। 'आज पहिलो दिन हिमाली र पहाडी क्षेत्र तथा भोलि दोस्रो दिन तराईमधेशमा हर्षोल्लासका साथ मनाइने फागु पूर्णिमा (होली पर्व) २०८१ को सुखद् अवसरमा स्वदेश तथा विदेशमा रहनुभएका सम्पूर्ण नेपालीहरूमा हार्दिक शुभकामना व्यक्त गर्दछु ।', अध्यक्ष दाहालले भने, ' रङ्हरूको पर्वका रूपमा स्थापित होली पर्व त्यस्तो पर्व हो, जसले सबै वर्ग, जाति, भाषा, भूगोल र संस्कृतिको भावना एवं अन्तर्घुलनलाई प्रतिनिधित्व गर्दछ ।' अनेकतामा एकता र राष्ट्रिय स्वाभिमान नेपालीको साझा पहिचान भएको उनले बताएका छन् । यहाँका प्रत्येक जातजाति र धर्मावलम्बीहरूका आआफ्नै सांस्कृतिक महत्व बोकेका मौलिक परम्परा र पर्वहरू रहेको बताउँदै ती चाडपर्वहरूले समुदायबीच सद्भाव बढाउने उनले उल्लेख गरेका छन् । होलीजस्तो पर्वले समुदायलाई एकताबद्ध गर्न सघाउने उनको भनाइ छ।"
जलथल जंगलमा एउटा हात्ती मृत फेला,"झापा : झापाको चारकोशे जलथल जंगलमा एउटा जंगली हात्ती मृत फेला परेको छ। कचनकवल गाउँपालिका७ स्थित पाथीभरा सामुदायिक वनभित्र हात्ती मृत भेटिएको जिल्ला प्रहरी कार्यालय झापाका डीएसपी खगेन्द्र खडकाले जानकारी दिए । जंगलभित्र बुधबार साँझ हात्ती मृत भेटिएको हो । मृतक हात्तीको वरिपरि ३४ वटा हात्ती घेराहाली बसिरहेकोले त्यहाँ पुग्नै नसकिएको डीएसपी खडकाले भने। डिभिजन वन कार्यालय झापा र प्रहरीको टोली त्यहीं छ । हात्ती वयस्क हो कि छावा, भाले हो कि पोथी खुल्नै नसकेको उनले बताए ।"
"३० प्रतिशत काम सम्पन्न, फेरि अस्पतालको शिलान्यास मोह","विराटनगर : २०७८ चैत १४ गते मोरङको धनपालथान गाउँपालिकाका तत्कालीन अध्यक्ष हरिलाल सिंह, उपाध्यक्ष नसिमा बानु र वडाध्यक्ष गयानन्द सरदारले १५ शय्या अस्पतालको शिलान्यास गरे । ०८० फागुन २० गते अस्पताल निर्माणको सम्झौता भयो । गत भदौदेखि अस्पतालको निर्माण सुरु भयो । हाल अस्पताल निर्माणको काम ३० प्रतिशत पूरा भइसकेको छ । तर, सोही अस्पतालको शिलान्यास गर्ने तयारी गरे, गाउँपालिकाका अध्यक्ष जीवछप्रसाद गच्छदारले । ३० प्रतिशत पूरा भइसकेको अस्पतालको नयाँ शिलान्यास गर्ने तयारी भएपछि विवाद भयो । त्यसैकारण निर्माण कार्य रोकियो । संघीय सरकारको १३ करोड ५९ लाख बढी रुपैयाँको लगानीमा मोरङको धनपालथान गाउँपालिका५ बबिया टोलमा तीन वर्षअघि अस्पतालको शिलान्यास गरिएको थियो । गाउँपालिकाका अध्यक्ष गच्छदारले पुनः शिलान्यास गर्ने तयारी गरेपछि जनप्रतिनिधि नै विरोधमा उत्रिए । त्यसपछि निर्माणकार्य एक महिनादेखि रोकिएको हो । गाउँपालिकाका अध्यक्ष गच्छदारले निर्माणाधीन अस्पतालको पुनः शिलान्यास गर्ने तयारी गरेको भन्दै वडाध्यक्ष गयानन्द सरदारले विरोध गरेका छन् । संघीय सरकारको १३ करोड ५९ लाख बढी रुपैयाँको लगानीमा अस्पतालको निर्माण भइरहेको छ । धनपालथान४ का कर्णबहादुर राजवंशीको परिवारले दान दिएको १५ कट्ठा जग्गामा यो अस्पताल निर्माणाधीन छ । भद्रपुरको निर्माण व्यवसायी कम्पनी बस्नेत पी एन्ड जेभीका अनुसार हालसम्म अस्पतालको कम्पाउन्ड वाल र साढे दुईतले अस्पताल भवनको बेसमेन्टसमेत तयार भइसकेको छ । २०७९ को स्थानीय निर्वाचनबाट उपाध्यक्षमा नसिमा बानु र वडाध्यक्षमा गयानन्द सरदार पुनः निर्वाचित भए । गाउँपालिका अध्यक्षमा कांग्रेसका जीवछप्रसाद गच्छदार निर्वाचित भए । गाउँपालिकाका नयाँ अध्यक्ष गच्छदारले निर्माणाधीन अस्पतालको पुनः शिलान्यासको तयारी गरेपछि वडाध्यक्ष सरदार र पालिका प्रमुखबीच विवाद बढेको छ । वडाध्यक्ष सरदारका अनुसार गच्छदारले दोहोरो शिलान्यास गरी अस्पताल निर्माणको श्रेय आफूले लिन जनतामा भ्रम छर्ने प्रयास गरिरहेका छन् । सरकारले एक पालिका एक अस्पतालको नीति ल्याएपछि आफ्नै वडामा अस्पताल निर्माण गराउन दातासँग निकै परि श्रम गरेर अस्पतालका लागि चाहिने जग्गा खोज्यौं, वडाध्यक्ष सरदारले भने, फेरि शिलान्यास गर्ने तयारी अनुचित हो । स्थानीय बासिन्दाहरूले पनि गाउँपालिकाले दोहोरो शिलान्यास गरे प्रतिवाद गर्ने चेतावनी दिएका छन् । अस्पतालको भवन बनाएर उद्घाटन गर्नुपर्नेमा अध्यक्षले शिलान्यास गरेर निर्माण काम प्रभावित गर्न खोजेको स्थानीयको आरोप छ । अध्यक्षको शिलान्यास गर्ने मोहले निर्माण काम प्रभावित भएको वडाध्यक्ष सरदारले बताए । गाउँपालिका प्रमुख गच्छदारले दोहोरो शिलान्यास नगरिने बताएका छन् । उनले भने, अस्पतालको निर्माण सुरु भएकाले सामान्य पूजापाठ गर्न लागिएको हो । गाउँपालिका प्रमुख गच्छदारले निर्माण व्यवसायीलाई काम सम्पन्न गरेबापतको भुक्तानी दिनसमेत आलटाल गरिरहेको बताइएको छ । विभिन्न बहानामा काम गरेबापतको रकम भुक्तानी नगरेकाले निर्माण व्यवसायीले निर्माणकार्यसमेत रोकेको स्थानीयले आरोप लगाउँदै आएका छन् । स्थानीय रामनारायण राजवंशीले राजनीति स्वार्थका कारण अस्पताल निर्माणको काम प्रभावित बनेको बताए । उनले नजिक अस्पताल नहुँदा स्थानीयलाई सामान्य उपचारको लागि लामो दूरी तय गरेर विराटनगर र रंगेली जानुपर्ने बाध्यता रहेको बताए । अस्पताल निर्माण भएपछि यहाँका हजारांै बासिन्दाले सहज स्वास्थ्य सेवा पाउने अपेक्षा गरिएको छ । निर्माण कम्पनी बस्नेत पी एन्ड जेभीका प्रबन्ध निर्देशक विनोद बस्नेतले भुक्तानीमा ढिलाइ हुँदा निर्माणकार्य प्रभावित भएको बताए । हामीले लगभग तीन करोडबराबरको काम सकेका छौं, तर अहिलेसम्म एक करोडमात्रै भुक्तानी पाएका छौं, उनले भने । निर्माण कम्पनीलाई ०८३ असार मसान्तसम्म काम सक्ने गरि गरी ठेक्का दिइएको छ ।"
अन्नपूर्ण मिडिया नेटवर्कले मनायो होली पर्व,काठमाडौं : अन्नपूर्ण मिडिया नेटवर्कले होली पर्व मनाएको छ। तिनकुनेस्थित कर्पोरेट टावरको प्रांगणमा अन्नपूर्ण मिडिया नेटवर्कका कर्मचारी तथा पत्रकारहरूले होली पर्व मनाएका हुन्। सो अवसरमा अन्नपूर्ण मिडिया नेटवर्कका महाप्रबन्धक मनोज बस्नेतले केक काटेर होली पर्वको खुसीयाली साटेका थिए। उनले कर्मचारी तथा पत्रकारलाई विभिन्न गेम खेलाएर गिफ्ट भौचर पनि प्रदान गरेका थिए। हेर्नुस् तस्बिर :
रौतहटको जंगलमा घाइते हात्ती यमगज संकटमा,"रौतहट : दुई महिनादेखि रौतहटको उत्तरी भेगका जंगल र वरपरका बस्तीहरूमा घाइते अवस्थामा देखिएको जंगली हात्ती यमगज उचित उपचार र हेरचाहको अभावमा जीवनमरणको दोसाँधमा पुगेको छ। चन्द्रपुर नगरपालिका२ र ३ स्थित जंगलमा देखिएको यो हात्ती पूर्वी पर्सा राष्ट्रिय निकुञ्जबाट भटकिँदै आदर्श सामुदायिक वनको नर्सरी क्षेत्रमा आएको बताइन्छ। अगाडिको दाहिने खुट्टा सुनिएको र हिँड्न कठिन अवस्थामा रहेको कारणले यमगज दिनप्रतिदिन कमजोर हुँदै गएको छ। आफैं चरन गर्न नसक्दा झनै संकटमा परेको छ। पीडाले छटपटाइरहेको यमगजलाई लिएर सामाजिक सञ्जालमा टिकटक र रिल भिडियोहरू भाइरल भइरहेका छन्। हात्ती हेर्न आउने मानिसहरूको भीड लाग्ने गरेको छ, जसले हरियो मकैको घोगा र केरा लिएर खुवाउने गरेका छन्। तर, शिकारीहरूको उपस्थिति रहेको यस क्षेत्रमा यमगजको जीवन थप जोखिममा रहेको छ। २०७० साल चैतमा यही जंगलमा चितवन राष्ट्रिय निकुञ्जबाट भट्किएको गैँडालाई शिकारीहरूले गोली हानेका थिए। घाइते अवस्थामा रहँदा उचित उपचार नपाउँदा दुई महिनापछि गैँडाको मृत्यु भएको थियो। सोही नियति यमगजले भोग्न नपरोस् भनेर स्थानीयहरू चिन्तित बनेका छन्। यस विषयमा राष्ट्रिय निकुञ्ज तथा वन्यजन्तु संरक्षण विभागका सूचना अधिकारी हरिभद्र आचार्यलाई गत साता सम्पर्क गर्दा, उनले हात्ती जंगली भएकाले त्यसै छाडिदिनुपर्ने बताएपछि स्थानीय बुद्धिजीवीहरू आक्रोशित भएका छन्। संरक्षणको जिम्मेवारीमा रहेका अधिकारीहरूको यस्तो गैरजिम्मेवारीपूर्ण धारणा प्रति स्थानीय समाजसेवी एवं शिक्षाविद् बुद्धिराज नेपालीले गम्भीर आपत्ति जनाए। डिभिजन वन कार्यालयले हात्तीको उद्धार तथा उपचारका लागि राष्ट्रिय निकुञ्ज तथा वन्यजन्तु संरक्षण विभाग काठमाडौं र राष्ट्रिय प्रकृति संरक्षण कोष ललितपुरलाई फागुन १५ गते पत्राचार गरिसकेको छ। वन कार्यालयले समयमा उपचार गर्न नसके हात्ती मर्ने खतरा रहेको स्पष्ट पारेको छ। यसअघि फागुन १ गते चितवनस्थित राष्ट्रिय प्रकृति संरक्षण कोषबाट आएको चिकित्सक टोलीले यमगजलाई डार्ट गरेर जंगलमै उपचार गरेको थियो। तर, उपचार प्रभावकारी नहुँदा अहिले पनि घाउ निको भइसकेको छैन। शिकारीको गोली लागेको हुनसक्ने अनुमान गरिएको भए पनि यसको आधिकारिक पुष्टि हुन सकेको छैन। चन्द्रपुर नगरपालिकाका स्थानीयहरू तथा संरक्षणकर्मीहरूले यमगजको उचित उपचार र उद्धार तत्काल गर्न सम्बन्धित निकायलाई आग्रह गरेका छन्।"
