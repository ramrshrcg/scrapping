शीर्षक,विवरण
"नेकपा एसको महाधिवेशनको मिति सर्यो, असार १६ देखि हुने",काठमाडौं : नेकपा एकीकृत समाजवादीको जेठ ३ गतेदेखि गर्ने भनिएको पार्टीको १० औं महाधिवेशनको मिति सरेको छ। बुधबार बसेको सचिवालय बैठकले महाधिवेशन असार १६ गतेदेखि २० गतेसम्म काठमाडौंमा गर्ने निर्णय गरेको पार्टी प्रवक्ता जगन्नाथ खतिवडाले जानकारी दिए। उनले आन्तरिक तयारी र व्यवस्थापनका विषयमा कतिपय काम बाँकी रहेकाले अधिवेशनको मिति सारिएको स्पष्ट पारे। यसअघि नेकपा एसले महाधिवेशन जेठ ३ गतेदेखि ७ गतेसम्म गर्ने निर्णय गरेको थियो।
झापामा मृत भेटिएका हात्तीलाई तीन राउन्ड गोली हानेर मारेको पुष्टि,"झापा : झापाको मेचीनगरमा दुवै दाह्रा काटिएको अवस्थामा मृत भेटिएको वयस्क हात्तीलाई गोली हानेर मारेको पुष्टि भएको छ। हात्तीलाई गोली हानेर मारेको जिल्लाकै यो पहिलो घटना हो। मेचीनगर नगरपालिका११ स्थित कालिका सामुदायिक वनभित्र मंगलबार दिउँसो साढे ४ बजेको समयमा एउटा हात्ती मृत अवस्थामा फेला परेको थियो। अन्दाजी ४० वर्ष उमेरको वयस्क हात्तीको बुधबार दिउँसो पोस्टमार्टम गर्दा तीन राउन्ड गोली हानेर मारेको डिभिजन वन कार्यालय झापाका प्रमुख मेघराज राईले बताए। हात्तीको कानको छेउमा गोली प्रहार गरेर मारेको रहेछ, वन प्रमुख राईले भने, हात्तीको अन्य भागमा गोली छिर्दैन, यो वन्यजन्तु शिकारी गर्ने समूहकै काम हुनुपर्छ। यसबारेमा वनले अनुसन्धान थालिसकेको छ। पोस्टमार्टम गर्दा तीन वटा गोली कानको छेउबाट दुलो बनाएर शरीरभित्र छिरेको देखिएको छ। गोली हड्डीभित्र छिरेकाले हाललाई निकाल्न सकिएन। हात्तीको हड्डी निक्कै कडा हुन्छ। त्यसैले गोली निकाल्न समस्या भयो, वन प्रमुख राईले भने। गोली निकाल्न सकिएको भए शिकारीले कुन बन्दुकले मारेको कुरा पनि बाहिर आउँथ्यो, उनले थपे। हात्तीलाई मारेर दुवै दाह्रा आराले काटेर केही भाग लगेको देखिन्छ। अरू भाग पोस्टमार्टम गरी निकालेका छौं। पुच्छरको रौँ पनि तानेर लगेको उनको भनाइ छ। स्थानीयका अनुसार वैशाख २ गते मध्यरातपछि जंगलमा हात्ती कराउन छाडेको थियो। यो घटना त्यही दिनको हुनसक्ने अनुमान गरिएको उनले बताए। हात्तीको पोस्टमार्टम गरी आजै खाल्डो खनेर त्यही जंगलभित्र पुरिदिएको उनले बताए। जिल्लामा यस्तो घटना अहिलेसम्म भएको थिएन। यो पहिलो घटना पनि हो, उनले भने। हात्तीलाई गोली हानेर मारेपछि मेची चरा तथा वन्यजन्तु संरक्षण समाज घटनाको घोर भर्त्सना गरेको छ।"
तातोपानी नाका सुधार गर्न सर्वपक्षीय छलफल,"सिन्धुपाल्चोक : मानवसहित दोहोरो आवत जावत खुलेको नेपालचीन बीचको व्यापारिक नाका तातोपानीलाई सुधार गर्न सर्वपक्षीय छलफल गरिएको छ। प्रतिनिधि सभा सदस्य माधव सापकोटाको अगुवाईमा स्थानीय तहका जनप्रतिनिधि, राजनीतिक दल, प्रमुख जिल्ला अधिकारी, सुरक्षा निकायका प्रमुखहरू, भन्सार प्रमुख, अध्यागमन, क्वारेन्टाइन, उद्योग वाणिज्य संघ र स्थानीयको उपस्थितिमा तातोपानी नाका सञ्चालन र चुनौतीबारे छलफल भएको हो। नाकाको सञ्चालन र चुनौतीबारे पूर्व बजेट छलफल र बर्षातको समय सुरु हुन लागेकोले छलफल राखिएको प्रतिनिधि सभा सदस्य माधव सापकोटाले बताए। प्रधानमन्त्रीको चीन भ्रमणका क्रममा नाका पुग्ने सडकको स्तरोन्नति चीनले गरिदिने विषयमा भएको सहमतिका सन्दर्भमा चिनियाँ पक्षसँग छलफल भएको जानकारी दिँदै सांसद सापकोटाले सडक विभागले बनाएको डीपीआरअनुसार सडक स्तरोन्नति गरिदिन आग्रह गरिएको बताए। चीनले नेपालले तयार गरेको डिपिआर अनुसार काम गरेर सडक हस्तान्तरण गर्ने अवस्था नभएमा अर्थ मन्त्रालयबाट बजेट विनियोजन गरेर सडक स्तरोन्नति गरिने उनको भनाइ छ। सडक स्तरोन्नति, नाकामा अध्यागमन सहितको एकिकृत भवन, नेपालतर्फ स्वागतद्वारका विषयमा आफूले गम्भीरतापूर्वक अग्रसरता लिएर काम गरिरहेको सांसद सापकोटाले जानकरी दिए। जुरेदेखि लिपिङखण्डलाई प्राथमिकता दिएर काम गर्न सडक विभागलाई सुझाव दिएका उनले कोदारीको इको पहिरो क्षेत्र, डाक्लाङ क्षेत्र, जुरे र बाह्रविसे क्षेत्रमा सडक सुचारु गर्ने साधन तयारी अवस्थामा राख्न निर्देशन दिए। सांसद सापकोटाले सडक विभागका अधिकारीहरूलाई तत्कालीन र दीर्घकालिन प्राथमिकता अनुसार काम गर्न सुझाव दिए। पुरानै लयमा फर्केको नेपाल चीन बीचको व्यापारिक तातोपानी नाका पुग्ने अरनीको राजमार्गबारे सम्बद्ध सबैले चिन्ता व्यक्त गरेका छन्। सर्वपक्षीय छलफलमा बाह्रविसेदेखि लिपिङसम्मको सडक मर्मत हुन नसक्दा नाका सञ्चालनको दिगोपनाबारे समेत चिन्ता व्यक्त गरिएको छ। भोटेकोशी गाउँपालिकाका अध्यक्ष पासाङ नोर्बु शेर्पाले स्थानीय सरकारले नाका सञ्चालनका लागि सहजीकरण गरिरहेको बताए। अरबौंको राजश्व उठाउने तातोपानी नाकालाई राज्यले गाइको दुध खाएर स्याहार नगरेजस्तो भएको गुनासो गरे। उनले आगामी वर्षसम्म पनि सडक सुधार नभए नाका सञ्चालनमा कठिनाइ हुन सक्ने भन्दै चिन्ता व्यक्त गरे। अध्यक्ष शेर्पाले राजश्व उठे अनुसार राज्यले तातोपानी नाकालाई विशेष ध्यान दिनु पर्ने माग गरे। उनले भन्सार क्षेत्रमा सार्वजनिक शौचालय नहुँदा अप्ठेरो अवस्था रहेको बताए। सिन्धुपाल्चोकका प्रमुख जिल्ला अधिकारी झक्कप्रसाद आचार्यले नाका क्षेत्रमा क्रमिक सुधार भएपनि धेरै काम हुन बाँकी रहेको बताए। बाटोलाई प्राथमिकता दिने सबालमा सबैको एकमत रहेको बताउँदै आचार्यले संघीय सरकारले बजेट निर्माण गर्दा सडक स्तरोन्नतिको विषयलाई प्राथमिकता दिनु पर्ने धारणा राखे। उनले नेपालका गाडी लिएर चीनतर्फ जाने विषयमा छलफलको पहल गरिदिन र निकट भविश्यमा हुने नेपाल चीन उच्चस्तरीय छलफलमा नाकासँज जोडिएका विषय उठाइदिन आग्रह गरे। सिन्धुपाल्चोकका प्रहरी प्रमुख एसपि सन्तोष खड्काले प्रहरीले सीमा क्षेत्रको सुरक्षा संवेदनशीलतालाई विशेष ख्याल गरेको जानकारी दिँदै राजश्व चुहावट र अवैध सामान नियन्त्रणका सम्बन्धमा सुरक्षा सजकता अपनाइएको बताए। नेपाली पक्षबाट हुने सानो गल्तीले पनि नकारात्मक सन्देश प्रवाह हुने भएकाले प्रविधिमा भएको उच्चस्तरको विकासलाई सुरक्षा क्षेत्रमा प्रयोग गर्ने वातावरण बनाउनुपर्ने धारणा राखे। सशस्त्र प्रहरी प्रमुख एसपि राजेश्वर पोखरेलले जनशक्ति र स्रोत साधनको अभावकाबीच नाका क्षेत्रमा सुरक्षा दिइरहेको जानकारी दिए। सिन्धुपाल्चोकको भोटेकोशी गाउँपालिकामा ९ वटा सिमा पिल्लर रहेकोमा बोक्चेन क्षेत्रमा ५४२ नम्बरको पिल्लरको सुरक्षा एवं २०७१ सालमा भोटेकोशी बाढीले बगाएको ५४३ नम्बरको सीमा पिल्लर राख्नु पर्ने आवश्यकता औंल्याए। अनुसन्धानका प्रमुख राजन प्रजापतिले भूराजनीतिक हिसाबले महत्वपूर्ण नाकाबारे विशेष ख्याल गरिएको बताए। तातोपानी भन्सार प्रमुख दयानन्द केसीले भन्सारले तोकिएको लक्ष्य अनुसार आठ अर्ब राजश्व उठिसकेको जानाकारी दिँदै यो वर्ष १२ अर्ब राजश्व उठ्ने विश्वास व्यक्त गरे । नाका सुचारु भएपछि व्यापार, राजश्व, मानिसहरूको आवतजावत बढीरहेको केसीले बताए। आगामी साउनदेखि तातोपानी नाका देशकै अत्याधुनिक नाका बन्ने चरणमा रहेको केसीको भनाइ छ। उनले भन्सार पुरानै लयमा फर्किएपनि सडक र पूर्वाधारका कारण चुनौति कायम रहेको बताए। विगत १९ महिना यता भन्सार प्रमुख रहेका केसीले तातोपानी नाका भएर स्थलमार्गबाट आउने चिनियाँ पर्यटकको संख्या बढिरहँदा नेपालमा झमेला रहेनछ भन्ने भन्ने सन्देश दिन नहुने भन्सार प्रमुख केसीले बताए। तातोपानी नाका उज्जल भविष्य भएको नाका रहेपनि अहिले आउनेहरूले ७२ साल अघि भन्दा पनि कमजोर अवस्थाको बाटो देखेर दिक्क मान्ने गरेको केसीले सुनाए। कृषि मन्त्रालयलय अन्तरगत प्लान्ट, पशु र खाध्य गरी तीनवटा क्वारेन्टाइन हेरिरहेका कौशल ओझा, विकास धौभन्जर र कल्पना पाण्डे सहज रुपमा काम भइरहेको सुनाए। डिभिजन सडक कार्यालय चरिकोटका इन्जिनियर सुरज महर्जनले अरनिको राजमार्गको बाह्रविसेदेखि कोदारी क्षेत्रको स्तरोन्नतिका लागि चार अर्ब खर्च लाग्ने देखिएको जानकारी दिँदै यसका लागि बजेट सुनिश्चित हुन नसकेको बताए। यो वर्ष बजेट अभावका कारण बिग्रेको बाटो पन्छाउने बाहेकका काम गर्न सकिने अवस्था नरहेको बताए। उलने अलि अलि भएको बजेटले टालटुलको काम मात्रै भइरहेको जानकारी दिए। अध्यागमन अधिकृत दिपेन्द्र पौडेलले तातोपानी अध्यागमन कार्यालय समेत नएर अफ्ट्यारो झेलिरहनु परेको गुनासो गरे। सरदरमा दैनिक सय जना चिनियाँ पर्यटकले तातोपानी नाका भएर आवत जावत गर्ने गरेको जानकारी दिँदै उनले नेपाललाई देख्ने पहिलो मुहार अध्यागमन कार्यालय नै नाजुक अवस्थामा रहेकोले भौतिक अवस्थामा सुधारका लागि पहल गरिदिन आग्रह गरे। सिन्धुपाल्चोक उद्योग वाणिज्य संघका महासचिव ईश्वर गुभाजुले भन्सार कार्यालयले व्यापारीलाई गरिरहेको सहजीकरणप्रति धन्यवाद ज्ञापन गर्दै नाका खुलेको आठ महिनामा पलाएको आशा कायम रहने वातावरण बन्ने विश्वास व्यक्त गरे। भोटेकोशी गाउँपालिका वडा नं ३ का अध्यक्ष निमा सोनामा शेर्पाले खुर्सानीबारीदेखि नाकासम्म पुग्ने सडकलाई नै पहिलो प्राथमिकतामा राखेर काम गर्नु पर्नेमा जोड दिए । उनले पार्किङ व्यवस्थापनमा पनि काम गर्न आवश्यक रहेको बताए। छलफलपछि सांसद सापकोटा सहितको टोलीले लिपिङहुँदै मितेरी पुल तरेर चिनियाँ भूभागसम्म पुगेर स्थलगत जानकारी लिएको थियो। स्तलगत निरीक्षण पछि टोलीले भौतिक पूर्वाधारसहित नाकाको स्तरोन्नति गर्नुपर्नेमा जोड दिएको छ।"
राष्ट्रपतिसँग प्रधानमन्त्रीको भेट,काठमाडौं : राष्ट्रपति रामचन्द्र पौडेलसँग प्रधानमन्त्री पुष्पकमल दाहालले भेट गरेका छन्। राष्ट्रपति भवन शीतल निवासमा बुधबार दिउँसो भएको सो भेटमा मुलुकको समसामयिक विषयमा छलफल भएको राष्ट्रपतिको स्वकीय सचिवालयले जनाएको छ।
मकवानपुरबाट १३० किलो गाँजासहित ७ जना पक्राउ,"हेटौंडा : अवैध लागुऔषध गाँजा १३० किलो १५० ग्रामसहित ७ जना पक्राउ परेका छन् । पक्राउ पर्नेमा मकवानपुरको कैलाश गाउँपालिका ४ बस्ने २८ वर्षीय बमबहादुर चेपाङ, २७ वर्षीय वीरमान प्रजा, २७ वर्षीय हरिकुमार प्रजा,राक्सिराङ गाउँपालिका वडा नं। ७ का १९ वर्षीय टिकाराम प्रजा,मनहरी गाउँपालिका वडा नं। ५ का ३६ वर्षीय दिपक थापा मगर,मनहरी३ का ४४ वर्षीय रामहरी लुईंटेल र एक जना नाबालक रहेका छन् । मनहरी गाउँपालिका४,माथिल्लो मसिनेबाट उनीहरुलाई पक्राउ गरिएको जिल्ला प्रहरी कार्यालय मकवानपुरका प्रहरी नायव उपरीक्षक लक्ष्मी भण्डारीले जानकारी दिए । उनीहरूलाई पर्सा राष्ट्रिय निकुञ्जअन्तर्गत पर्ने पदमपोखरी सेक्टर लामिटारबाट खटिएको नेपाली सेना र पर्सा राष्ट्रिय निकुञ्ज प्रशासनको सयुक्त गस्ती टोलिले नियन्त्रणमा लिएको हो । प्रहरीका अनुसार,मंगलबार निकुञ्जको मध्यवर्ती इलाकामा हिँडिरहेको अवस्थामा उनीहरूई गाँजासहित नियन्त्रणमा लिएको हो ।"
"विराटनगरमा दुई समुदायबीच झडप, ५ प्रहरी घाइते",विराटनगर : विराटनगरको रानीमा दुई समुदायबीच झडप भएको छ। राम नवमीको अवसरमा निकालिएको र्यालीलाई लिएर तनाव भएपछि उनीहरूबीच झडप भएको हो। झडपमा ५ जना प्रहरी घाइते भएका छन्। स्थितिलाई नियन्त्रणमा लिन प्रहरीले लाट्ठी चार्ज गरेको छ। प्रहरीका अनुसार हवाई फायर र अश्रुग्याससमेत प्रहार गरिएको छ। अवस्था अहिले पनि तनावपूर्ण छ। मोरङका प्रमुख जिल्ला अधिकारी प्रेमप्रसाद भट्टराईले ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिने प्रयास भइरहेको बताए। स्थानीय प्रशासनले संयमता अपनाउन सबैमा आग्रह गरेको छ।
गृहमन्त्रीको राजीनामा माग गर्दै नेविसंघको प्रदर्शन,"काठमाडौं : उपप्रधान एवं गृहमन्त्री रवि लामिछानेको राजीनामा माग गर्दै नेपाल विद्यार्थी संघ (नेविसंघ)ले प्रदर्शन गरेको छ। सहकारी प्रकरणमा छानविनका लागि मार्गप्रसस्त गर्नुपर्ने र राजीनामा दिनुपर्ने भन्दै नेविसंघले काठमाडौंको प्रदर्शनीमार्गस्थीत आरआर क्याम्पस अगाडि मशाल जुलुससहित प्रदर्शन गरेका हुन्। उनीहरूले रवि लामिछानेको पुत्ला दहनसमेत गरेका छन्। सो क्रममा प्रहरीले हस्तक्षेप गरेको थियो। प्रदर्शनका क्रममा उनीहरूले गृहमन्त्री राजीनामा दे, सहकारी ठगीको अनुसन्धान गर्नुपर्नेलगायका नारा लगाएका थिए। सहकारी प्रकरणमा अनुसन्धानका लागि संसदीय छानबिन समिति गठन गर्न सरकार नमानेको र सरकारले सहकारी ठगहरूलाई जोगाउन खोजिएको भन्दै आन्दोलन गर्नुपरेको नेविसंघ अनुराज शाहले बताए। नेविसंघले लामिछानेमाथि अनुसन्धान नभएसम्म निरन्तर प्रदर्शन गर्ने जनाएका छन्।"
रोहिणी खोला किनारमा पेट्रोलियम भण्डारण गृह निर्माण प्रक्रिया अघि बढ्यो,"काठमाडौं : नेपाल आयल निगमले रुपन्देहीको रोहिणी खोला किनारमा पेट्रोलियम भण्डारण गृह निर्माण प्रक्रिया अघि बढाएको छ । रुपन्देहीको ओमसतिया र रोहिणी गाउँपालिकाको सीमा क्षेत्रस्थित रोहिणी खोला किनारमा पेट्रोलियम भण्डारण गर्न भूमि सम्याउने तथा रिटेनिङ्ग वाल निर्माणको कार्यको थालनी गरिएको हो । बुधबार ओमसतिया गाउँपालिकाका अध्यक्ष मञ्जितकुमार यादव र रोहिणी गाउँपालिकाका अध्यक्ष विद्याप्रसाद यादवले संयुक्तरूपमा उक्त कार्यको शुभारम्भ गरेका हुन्। रुपन्देहीको भलबारी डिपोको भण्डारण क्षमता कम भएको तथा बस्ती नजिक रहेकाले निगमले खरिद गरेको १३ दशमलव पाँच बिघा जग्गामा नयाँ भण्डारण गृह निर्माण गर्न लागिएको निगमले जनाएको छ । सो भण्डारण लुम्बिनी प्रदेशको २० दिनको माग धान्नेछ । निगमले पेट्रोलियम पदार्थको भण्डारण क्षमता अभिवृद्धिका लागि देशका विभिन्न स्थानमा भण्डारण गृह निर्माण गर्दै आएको छ । कार्यक्रममा कार्यक्रममा रोहिणी गाउँपालिकाका अध्यक्ष विद्याप्रसादले परियोजना निर्माणमा स्थानीय सरकारले पूर्ण सहयोग गर्ने प्रतिबद्धता व्यक्त गर्दै निगमले स्थानीयवासीको चासो सम्बोधन गरिदिनुपर्नेमा जोड दिए। ओमसतिया गाउँपालिकाका अध्यक्ष मञ्जितकुमारले स्थानीय जनतालाई रोजगारी दिने तथा यस क्षेत्रको विकासमा ध्यान दिन आग्रह गरे। करिब तीन अर्ब लागतमा भण्डारण गृह निर्माण गर्न लागिएको भण्डारण गृह निर्माण परियोजनाका संयोजक प्रदीप यादवले जानकारी दिए । सो स्थानमा डिजेल भण्डारणका लागि दुई हजार एक सय किलोलिटर क्षमताका तीन, पेट्रोल भण्डारणका लागि एक हजार छ सय किलोलिटर क्षमताका दुई र मट्टितेल भण्डारणका लागि ७० किलोलिटर क्षमताका तीन वटा ट्याङ्क निर्माण गरिने उनले बताए। भण्डारण निर्माण भएसँगै हालको भलबारी डिपो सोही स्थानमा सर्ने निगमले जनाएको छ । भण्डारण डिपोलाई बाढीबाट जोगाउन दुई मिटर अग्लो बाँध निर्माण गरी जमिन पुरिने परियोजना संयोजक यादवले जानकारी दिए । आगामी असारसम्म तटबन्ध लगाउने र जमिन पुर्ने काम सम्पन्न गरिने जानकारी दिँदै उनले असोजभित्र परियोजनाको डिजाइन सम्पन्न गरिने बताए । परियोजनाको डिजाइन काठमाडौं विश्वविद्यालयले गर्नेछ । पेट्रोलियम भण्डारण गृह २०८३ भित्र निर्माण सम्पन्न गर्ने लक्ष्य लिइएको छ ।"
सुदूरपश्चिमको मुख्यमन्त्रीमा नेकपा एसले सोडारीलाई उम्मेदवार बनाउने,"काठमाडौं : नेपाल कम्युनिष्ट पार्टी (एकीकृत समाजवादी) पार्टीले सुदूरपश्चिम प्रदेशको मुख्यमन्त्रीका लागि दीर्घ सोडारीलाई उम्मेदवार बनाउने निर्णय गरेको छ । पार्टी केन्द्रीय कार्यालय आलोकनगरमा बुधबार बसेको ८०औँ सचिवालय बैठकले सुदूरपश्चिम प्रदेशसभाका संसदीय दलका नेता सोडारीलाई मुख्यमन्त्रीको उम्मेदवार बनाउने निर्णय गरेको सो पार्टीका उपमहासचिव एवं प्रवक्ता जगन्नाथ खतिवडाले जानकारी दिए। उनका अनुसार पार्टीको १०औँ महाधिवेशनको तयारी लगायतका विषयमा सो बैठकमा छलफल भएको थियो । तर,नेकपा एमालेले मुख्यमन्त्रीमा सोडारीको विकल्प खोज्न अडान लिएको छ । एमालेको सोडारीको विकल्प खोज्ने अडानले मुख्यमन्त्रीको दाबी पेश गर्ने तयारी अहिलेसम्म रोकिएको छ । एमालेले सोडारी बाहेक जुनसुकै प्रदेश सभा सदस्य भएपनि मुख्यमन्त्रीमा सहमति जनाउने बताएको छ । माओवादी,एमालेका संसदीय दलका नेताहरूले समाजवादीका प्रकाश रावल र माया पन्त जो भएपनि मुख्यमन्त्रीमा पठाउन आग्रह गरेका छन् । एकीकृत समाजवादीको नेतृत्वमा एमाले,माओवादी केन्द्र,नागरिक उन्मुक्ति (रञ्जिता पक्ष) र स्वतन्त्र सांसदको समर्थनमा बुधबार बिहान दाबी पेस गर्ने तयारी गरिएको थियो । मंगलबार राति नै एकीकृत समाजवादी सुदूपश्चिमले संसदीय दलका नेता सोडारीलाई मुख्यमन्त्रीमा अगाडि सार्ने निर्णय पनि गरिसकेको छ । तर, एमालेले सोडारीलाई मुख्यमन्त्रीमा समर्थन गर्न नसकिने अडान लिएपछि अन्यौलता देखिएको छ । समाजवादीले मंगलबार कांग्रेससहितको समर्थनमा नागरिक उन्मुक्तिका लक्ष्मण किशोर चौधरीलाई दिएको समर्थन फिर्ता लिएको थियो । प्रदेश प्रमुख नजीर मियाले नागरिक उन्मुक्तिकै दुईजनाको दाबी पेश हुन आएकोले निष्कर्षमा पुग्न नसकिएको जनाउँदै बिहीबार बेलुकी ५ बजे सम्मको म्याद दिएर संविधानको धारा १६८ (२) अनुसार दोस्रो पटक सरकार आह्वान गरेका छन्।"
"कोशी प्रदेश : संकल्प प्रस्ताव परिमार्जन, रोक्न मुख्यमन्त्री सक्रिय","विराटनगर : कोशी प्रदेशको प्रदेशसभा सचिवालयमा पेस गरिएको संकल्प प्रस्ताव बुधबार परिमार्जन गरिएको छ। नेकपा (एमाले) र नेकपा (माओवादी केन्द्र)ले पेस गरेको संकल्प प्रस्तावको सूचना परिमार्जन गरेर प्रदेशसभा सचिवालयमा पुनः दर्ता गराइएको हो। यसअघि एमाले कोशी प्रदेश संसदीय दलका प्रमुख सचेतक रेवतीरमण भण्डारी प्रस्तावक तथा माओवादीका प्रदेशसभा सदस्य गणेशप्रसाद उप्रेती र एमालेका किशोरचन्द्र दुलाल समर्थक रहेर संकल्प प्रस्ताव पेस गरिएको थियो। प्रदेशसभा सचिवालयमा वैशाख ३ गते संकल्प प्रस्ताव दर्ता गरिएको हो। मुख्यमन्त्रीलाई दिएको समर्थन चैत २६ गते फिर्ता लिएर एमाले र माओवादीले प्रदेशसभा सचिवालयमा ७ बुँदे संकल्प प्रस्ताव दर्ता गराएका थिए। उक्त प्रस्तावमा मुख्यमन्त्री केदार कार्कीलाई संविधानको धारा १८८ उपधारा २ अनुसार वैशाख २५ भित्र विश्वासको मत परीक्षण गर्न निर्देशन दिने, विश्वासको मत नलिएसम्म दीर्घकालीन असर गर्ने नीतिगत निर्णय, कार्यक्रम नगर्न र गैरबजेटरी शीर्षकमा खर्च नगर्न मुख्यमन्त्री, मन्त्री र सचिवलाई निर्देशन जारी गर्ने उल्लेख छ। मुख्यमन्त्रीले विश्वासको मत नलिए वा वैकल्पिक सरकार गठनका लागि मार्ग प्रशस्त नगरे वैशाख २५ पछि प्रमुख सचिव र मन्त्रालयका सचिवले मुख्यमन्त्री तथा मन्त्रीको निर्णय कार्यान्वयन गर्नगराउन बाध्य नहुन निर्देशन जारी गर्ने र विश्वासको मत परीक्षण नगरे वा राजीनामा नदिए वैशाख २५ पछि प्रदेश प्रमुखले संविधानको धारा १६८ को जुनसुकै उपधारा अनुसार सरकार गठनका लागि अगाडि बढ्न उपयुक्त हुने सन्देश प्रवाह गर्ने विषय संकल्प प्रस्तावमा समेटिएको थियो। तर, त्यो संकल्प प्रस्ताव परिमार्जनसहित बुधबार पुनः दर्ता गराइएको हो। संकल्प प्रस्तावमा केही परिमार्जन गर्न मनासिव देखिएको हुँदा परिमार्जित संकल्प प्रस्ताव प्रदेशसभा सचिवालयमा पेस गरिएको छ, एमाले प्रमुख सचेतक भण्डारीले भने, परिमार्जित संकल्प प्रस्ताव प्रदेशसभा बैठकमा पेस हुन्छ। परिमार्जन गरी दर्ता गरिएको संकल्प प्रस्ताव प्रदेशसभा बैठकमा पेस गर्न अनुरोध गरिएको उनले बताए। भण्डारीका अनुसार संकल्प प्रस्ताव राजनीतिक र भाषिक हिसाबले परिमार्जन गरेर पुनः दर्ता गराइएको छ। प्रदेशसभा सचिवालयका सचिव गोपालप्रसाद पराजुलीले परिमार्जित संकल्प प्रस्ताव दर्ता भएको जानकारी दिए। संकल्प प्रस्ताव परिमार्जन गरेर पेस गर्न भनिएको थियो। 'उहाँहरू (एमाले र माओवादी)ले परिमार्जन गरेर पेस गर्नुभयो, उनले भने, प्रस्ताव प्रदेशसभा सचिवालयमा दर्ता भइसकेको छ। अबको प्रदेशसभा बैठकमा त्यही प्रस्ताव पेस हुन्छ।' एमाले, माओवादीसमेतका प्रतिपक्षी दलको माग अनुसार कोशी प्रदेशका प्रमुख पर्शुराम खापुङले बिहीबारका लागि प्रदेशसभाको विशेष अधिवेशन आह्वान गरेका छन्। विशेष अधिवेशन सुरु हुनुअघि संकल्प प्रस्ताव परिमार्जन गरेर प्रदेशसभा सचिवालयमा दर्ता गराइएको हो। चै २६ गतेको मितिले संविधानको धारा १८८ को उपधारा २ बमोजिम प्रदेशसभाको बैठकमा आफूमाथि विश्वास छ भन्ने प्रस्ताव राखी विश्वासको मत लिन प्रदेशसभाको बैठकबाट माननीय मुख्यमन्त्रीज्यूलाई निर्देशन गरियोस्, परिमार्जित संकल्प प्रस्तावमा भनिएको छ, मुख्यमन्त्रीलाई दिएको समर्थन फिर्ता भइसकेको परिस्थितिमा सरकारको नियमित कार्य बाहेक दीर्घकालीन महत्वका कुनै निर्णय नगर्ननगराउन प्रदेश सरकार र सरकार सम्बद्ध अधिकारीलाई प्रदेशसभाको बैठकबाट निर्देशन गरियोस्। परिमार्जित संकल्प प्रस्तावमा भनिएको छ, नेपालको संविधानको धारा १८८ (२) बमोजिम मुख्यमन्त्रीले वैकल्पिक सरकारका लागि मार्ग प्रशस्त नगरेमा, विश्वासको मत नलिएमा वा विश्वासको मत प्राप्त नगरेमा त्यस पछिका दिनमा सरकारको वैधानिकता समाप्त हुने हुँदा स्वाभाविक ढंगले माननीय कोशी प्रदेश प्रमुखले नेपालको संविधान बमोजिम नयाँ वैकल्पिक सरकार गठनको प्रक्रिया प्रारम्भ गर्नु हुने तथ्य प्रदेशसभाको यो बैठक प्रदेश प्रमुखज्यूसमक्ष सन्देश प्रवाह गर्न कोशी प्रदेशसभा सचिवालयलाई निर्देशन दिन्छ। यता, मुख्यमन्त्री केदार कार्की भने आफूविरुद्धको संकल्प प्रस्ताव रोक्न सक्रिय भएर लागेका छन्। संकल्प प्रस्ताव प्रदेशसभामा पेस गर्न नमिल्ने उनको दाबी छ। सभामुखलाई सम्बोधन गरेर मंगलबार पत्र पठाउँदै कार्कीले संकल्प प्रस्ताव पेस गर्न नसकिने उल्लेख गरेका हुन्। रेवतीरमण भण्डारी प्रस्तावक तथा गणेश उप्रेती र किशोरचन्द्र दुलाल समर्थक भएको संकल्प प्रस्ताव नेपालको संविधान २०७२ को धारा १९१, १८८ को उपधारा ४ को प्रतिबन्धात्मक वाक्यांस तथा कोशी प्रदेशसभा नियमावली २०७४ को नियम ४८ (क), (ख),(ग) र (घ) विरुद्ध भई प्रस्तावको रूपमा पेस गर्न नसकिने अवस्था रहेको व्यहोरा जानकारीका लागि सादर अनुरोध छ, मुख्यमन्त्री कार्कीले सभामुखलाई पठाएको पत्रमा भनिएको छ। तर, कार्कीले उल्लेख गरेको संविधानका धाराहरू संकल्प प्रस्तावका विषयमा मौन छन्। संविधानको धारा १८८ (४) मा तत्काल कायम रहेको सम्पूर्ण सदस्यहरूमध्ये एक चौथाई सदस्यले मुख्यमन्त्रीविरुद्ध प्रदेशसभाको विश्वास छैन भनी लिखितरूपमा अविश्वासको प्रस्ताव पेस गर्न सक्ने उल्लेख छ। धारा १९१ मा अदालतमा विचाराधीन मुद्दाका सम्बन्धमा न्याय निरुपणमा प्रतिकुल असर पार्ने विषय तथा न्यायाधीशले कर्तव्य पालनाको सिलसिलामा गरेको न्यायिक कार्यको सम्बन्धमा प्रदेशसभामा कुनै छलफल गर्न सकिने छैन भनिएको छ। मुख्यमन्त्री कार्कीले भने अविश्वासको प्रस्तावजस्तै अल्पमत र बहुमतको विषय उठान गरेका कारण संविधानको धारा १८८ (४) अनुसार संकल्प प्रस्ताव पेस गर्न नमिल्ने दाबी गरेका छन्। कोशीको ९३ सदस्यीय प्रदेशसभामा बहुमतका लागि ४७ मत चाहिन्छ। सत्ता गठबन्धनसँग ५७ मत छ। एमाले र माओवादी केन्द्रको मात्रै ५२ मत पुग्छ। प्रदेशसभामा पेस भएको संकल्प प्रस्ताव पारित गर्न बैठकमा उपस्थित सांसदको बहुमत भए पुग्छ। संकल्प प्रस्ताव पारित भए मुख्यमन्त्री कार्की अफ्ठ्यारोमा पर्नेछन्। एमाले र माओवादीलगायतका सत्ता पक्षीय दलहरूले भने आफ्ना प्रदेशसभा सदस्यहरूलाई बिहीबारको बैठकमा अनिवार्य उपस्थितिका लागि सूचना गरिसकेका छन्। एमाले प्रमुख सचेतक भण्डारीले संकल्प प्रस्ताव पारित गर्नुपर्ने भएकाले पनि सांसदलाई अनिवार्य उपस्थित हुन भनिसकिएको बताए। कांग्रेसले संकल्प प्रस्ताव फेस गर्ने कांग्रेस नेता कार्की आफ्ना पार्टीका विद्रोही ८ सहित एमालेका प्रदेशसभा सदस्यको समर्थमा असोज २७ गते मुख्यमन्त्री नियुक्त भएका हु । त्यतिबेला कांग्रेस नेतृत्वको सत्ता गठबन्धनले माओवादीको प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गरेको थियो। तर, त्यो निर्णयविरुद्ध विद्रोह गर्दा प्रतिपक्षी एमालेले साथ दिएर कार्कीलाई मुख्यमन्त्री बनाएको हो। अहिले सत्ता गठबन्धन फेरिएपछि एमाले र माओवादीले उनीविरुद्ध संकल्प प्रस्ताव दर्ता गराएका छन्। कांग्रेस प्रदेश संसदीय दलले भने संकल्प प्रस्ताव फेस गरेर जाने निर्णय लिएको छ। कांग्रेस प्रदेश संसदीय दलको बुधबार बसेको बैठकले संविधान र कानुनले दिएको अधिकारमा रहेर सरकारलाई सहयोग गर्ने तथा संकल्प प्रस्ताव फेस गर्ने निर्णय लिएको हो। प्रदेशसभामा कांग्रेसका २९ जना प्रदेशसभा सदस्य छन्। बैठकमा २१ जनाले धाराण राखेका थिए। धारणा राख्ने क्रममा सांसदहरूले सरकारको आलोचना गर्नेदेखि अब सरकारलाई कसरी बचाएर लैजानेभन्ने विषय पनि उठान गरे। कांग्रेस संसदीय दलका प्रमुख सचेतक गोपाल तामाङका अनुसार दलको बैठकबाट सरकार टिकाउनको लागि पहिलो चरणमा बहुमत जुटाउने प्रयास गर्ने बारेमा छलफल भएको छ। प्रदेशसभामा पेस हुने संकल्प प्रस्तावको सन्दर्भमा संवैधानिक र कानुनी व्यवस्थामा रहेर सरकारको पक्षमा उभिने निर्णय भएको उनको भनाइ छ। संकल्प प्रस्ताव दर्ता हुने भएपछि फेस गरेर जाने निर्णय भएको छ, तामाङ भन्छन्, सरकार टिकाउन आवश्यक बहुमत जुटाउनलाई सक्दो प्रयास गर्ने बारेमा पनि बैठकमा छलफल भएको छ।"
विराटनगरमा भड्किएको अवस्था नियन्त्रणमा लिन प्रहरीले गर्यो हवाई फायर,"विराटनगर : विराटनगरमा बुधबार दिउँसो दुई समुदायबीच दोहोरो झडप भएको छ। झडपका कारण विराटनगरको रानी क्षेत्र तनावग्रस्त बनेको छ। रामनवमीको अवसरमा निकालिएको र्याली अर्को समुदायको बस्तीमा पुगेपछि तनाव सुरु भएको हो। विराटनगर महानगरपालिका१५ रामजानकी मन्दिर र विराटनगर१३ नहर चोकबाट उक्त र्याली अध्यक्ष बलराम यादवको नेतृत्वमा सवारीसाधनसहित निकालिएको थियो। स्थानीय प्रशासनका अनुसार विराटनगर बजार परिक्रमा गरी र्याली रामजानकी मन्दिरनजिक पुगेर कोणसभामा परिणत हुने कार्यक्रम थियो। तर, रानी रोड, हनुमान मन्दिर, आइसीपी रोड, छाला फयाक्ट्री र मण्टा पोखरी हुँदै र्याली अर्को समुदायको बस्तीमा पुगेपछि तनाव सुरु भएको हो। मोरङका प्रमुख जिल्ला अधिकारी प्रेमप्रसाद भट्टराईका अनुसार रामजानकी मन्दिर निस्कने क्रममा विराटनगर१५ र १७ स्थित बस्तीमा पुगेपछि र्यालीलाई अवरोध गरिएको थियो। दुई समुदाय झडपमा उत्रिएपछि ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिने प्रयास भइरहेको प्रजिअ भट्टराईले बताए। उनका अनुसार स्थितिलाई नियन्त्रणमा लिन अश्रुग्यास, लाट्ठी चार्ज र हवाई फायर गर्नु परेको छ। यो समाचार तयार पार्दासम्म प्रहरीले २ राउण्ड हवाई फायर र १५ सेल अश्रुग्यास प्रहार गरिसकेको छ। दुई पक्षको झडपमा परेर ५ जना प्रहरी घाइते भएका छन्। घाइते सुरक्षाकर्मीको संख्या बढ्न सक्ने प्रजिअ भट्टराईले बताए। घाइते सुरक्षाकर्मीको विभिन्न अस्पतालमा उपचार भइरहेको छ। उनका अनुसार घटनामा परेर दुवै पक्षका केही मानिसहरू घाइते भएका छन्। घाइतेको थप विवरण प्राप्त भइसकेको छैन। विराटनगरको रानी क्षेत्रमा अहिले पनि दुई पक्षबीच ढुंगामुडा भइरहेको छ। दुवै पक्ष लाट्ठी, तरबारलगायतका घरेलु हतियारसहित झडप र प्रदर्शनमा उत्रिएका छन्। स्थिति भड्किन नदिन ठूलो संख्यामा नेपाल र सशस्त्र प्रहरी परिचालन गरिएको छ। मोरङ प्रहरी प्रमुख एसपी नवराज कार्कीलगायतका प्रहरी अधिकारीहरु फिल्डमै खटिएर दुवै पक्षलाई सम्झाइबुझाइ गर्दै स्थितिलाई थप भड्किन नदिन प्रयासरत छन्। प्रहरीले दुवै पक्षसँग आवश्यक समन्वय गरिरहेको छ। संयमता अपनाउन प्रशासनको आग्रह स्थानीय प्रशासनले वर्षौदेखिको धार्मिक सहिष्णुता कायम राख्नुपर्नेमा जोड दिएको छ। संयमता अपनाउन र परिस्थिति भड्किन नदिन प्रशासनले सबैमा आग्रह गरेको छ। धार्मिक गतिविधिका नाममा हुने गरेका अराजकता कानुनी कारबाहीको विषय बन्ने प्रजिअ भट्टराईले बताए। अराजकता फैलाउने र माहोल बिगार्नेलाई कारबाही हुन्छ। गलत हर्कत गर्नेहरुको सूची प्रशासनले तयार पारिरहेको छ, उनले भने, धार्मिक गतिविधिका नाममा गलत गर्ने छुट कसैलाई छैन। परिस्थिति सामान्य पार्न सबै पक्षले सहयोग गर्नुपर्छ। धार्मिक अगुवाहरुले पनि परिस्थिति भड्किन नदिन सबैमा आग्रह गरेका छन्।"
घुससहित अधिकृत पक्राउ,काठमाडौं : अख्तियार दुरुपयोग अनुसन्धान आयोगले घुससहित एक अधिकृतलाई पक्राउ गरेको छ। कैलालीको राष्ट्रपति चुरे तराई मधेस संरक्षण विकास समिति कार्यक्रम कार्यान्वयन इकाई लम्कीका जलाधार व्यवस्थापन अधिकृत प्रभात पाल १ लाख २० हजार घुससहित पक्राउ परेका हुन्। स्रोत नखुलेको थप १ हजार ५ रुपैयाँ पनि उनको साथबाट भेटिएको आयोगले जनाएको छ। पालले तटबन्ध निर्माण कार्यको पहिलो रनिङ बिल भुक्तानीमा सहजीकरण गरिदिने भन्दै सेवाग्राहीसँग घुस लिइसकेको अवस्थामा पक्राउ परेको आयोगका प्रवक्ता नरहरि घिमिरेले बताए। नेपालगञ्जबाट पक्राउ परेका पालको विषयमा थप अनुसन्धान भइरहेको आयोगले जनाएको छ।
"इलाम पुगेर ओलीले भने सुहाङलाई जिताउनुस्, विकासको जिम्मा म लिन्छु","इलाम : नेकपा एमाले अध्यक्ष केपी शर्मा ओलीले इलाम क्षेत्र नं २ को विकासको जिम्मा आफूले लिने बताएका छन्। उनले आफ्ना उम्मेदवार सुहाङ नेम्वाङलाई विजयी गराए त्यस क्षेत्रको विकासको जिम्मा आफूले लिने वाचा गरेका हुन्। वैशाख १५ गते हुने उपनिर्वाचनको चुनावी सभालाई सम्बोधन गर्दै अध्यक्ष ओलीले प्रतिस्पर्धी दलहरूलाई चुनावी अभियानमा खर्च गरेर बालुवामा पानी नहाल्न आग्रहसमेत गरे। उनले सुहाङ हारे इलामलाई घाटा हुने दाबी गरे। उनले भने, 'एमाले उम्मेदवार पराजित भए इलामलाई घाटा लाग्छ। बहुमतका साथ जिताउनुस् यस क्षेत्रको विकासको जिम्मा म लिन्छु।' उनले सुहाङ कमाउन चुनावी मैदानमा नआएको प्रष्ट पारे। देश बनाउनका लागि उकाली ओराली हिँडेको उनको भनाइ छ। सुहाङले बहस गरेरै कमाउने ओलीले बताए। अध्यक्ष ओलीले फाल्गुनन्दलाई राष्ट्रिय विभूति एमालेले बनाए पनि अहिले एमाले फाल्गुनन्दविरोधी भनेर भ्रम फैलाएको आरोप लगाए। 'हामी फाल्गुनन्द राईलाई राष्ट्रिय विभूति बनाउने अनि अहिले एमालेलाई नै फाल्गुनन्दविरोधी भन्ने?,' उनले प्रश्न गरे, 'हामीले जेजे भनेका छौं, त्यो पूरा पनि गरेका छौं।' उनले एमालेको नेतृत्व र संयोजनमा संविधान बनेको दाबी गरे। 'हामीले संघीयताको कुरा संविधानमा लेख्यौं। भाषा, संस्कृति र पहिचानको कुरा लेख्यौं। अहिले त्यही संविधान पढेर हामीलाई सुनाउने?, उनको प्रश्न थियो। ओलीले यो देश सबैको भएकाले एकल जातीय अधिकारको कुरा गर्नु सान्दर्भिक नभएको बताए। पहिचानवादीहरूप्रति टिप्पणी गर्दै उपाध्यक्ष थापाले साझा अधिकार र साझा कुराले मात्रै समृद्ध नेपाल सुखी नेपालीको नारा साकार हुने बताएका थिए। ओलीले एमालेले साझा अधिकारको कुरा गरेकाले ठबन्धनका उम्मेदवार सुहाङलाई जिताउनुपर्ने बताए।"
विश्व वरियतामा ऐरीको नयाँ कीर्तिमान,काठमाडौं : नेपाली राष्ट्रिय क्रिकेट टोलीका सदस्य दीपेन्द्रसिंह ऐरी आइसीसी टी२० वरियताको अलराउन्डरतर्फ ११औं स्थानमा उक्लिएका छन्। अन्तर्राष्टिय क्रिकेट काउन्सिल (आइसिसी)ले जारी गरेको नयाँ वरियतामा दीपेन्द्र १४औं स्थान सुधार गर्दै ११औं स्थानमा पुग्न सफल भएका हुन्। त्यसैगरी ब्याटिङतर्फको विश्व वरियतामा १६ स्थान सुधार गर्दै ऐरी ६२औं स्थानमा उक्लिएका छन्। ऐरी हालः ओमानमा जारी एसिसी प्रिमियर कप क्रिकेट प्रतियोगितामा उत्कृष्ट प्रर्दशन गरिरहेका छन्। उनले उक्त प्रतियोगताअन्तर्गत कतारविरुद्धको खेलमा एकै ओभरमा छ छक्का प्रहार गरेका थिए। ब्याट्सम्यानको नयाँ वरियतामा नेपाली टोलीका कप्तान रोहितकुमार पौडेल ५३औं स्थानमा रहँदा आसिफ शेखले ३६ स्थान सुधार गर्दै ७५औं स्थानमा उक्लेका छन्। त्यस्तै कुशल मल्ल ९ स्थान सुधार गर्दै १००औं स्थानमा पुगेका छन्।
विराटनगरको अवस्था सामान्य बन्दै,"विराटनगर : दोहोरो झडपका कारण तनावग्रस्त बनेको विराटनगरको अवस्था बुधबार साँझदेखि सामान्य बन्दै गएको छ। सुरक्षा अधिकारी र स्थानीय प्रशासनको पहल एवं समन्वयमा अवस्था सामान्य बन्दै गएको हो। झडपका कारण विराटनगरको रानी क्षेत्र बुधबार दिउँसो निक्कै बेरसम्म तनावग्रस्त बनेको थियो। दुई पक्षको झडपमा परेर ५ जना प्रहरी र १२ वर्षीय बालक घाइते भएका छन्। घाइतेको विभिन्न अस्पतालमा उपचार भइरहेको छ। रामनवमीको अवसरमा एउटा समुदायले निकालेको र्याली अर्को समुदायको बस्तीमा पुगेपछि तनाव सुरु भएको थियो। विराटनगर महानगरपालिका१५ रामजानकी मन्दिर र विराटनगर१३ नहर चोकबाट सवारीसाधनसहितको र्याली निकालिएको थियो। स्थानीय प्रशासनका अनुसार विराटनगर बजार परिक्रमा गरी र्याली रामजानकी मन्दिरनजिक पुगेर कोणसभामा परिणत हुने कार्यक्रम थियो। तर, रानी रोड, हनुमान मन्दिर, आइसीपी रोड, छाला फयाक्ट्री र मण्टा पोखरी हुँदै गएको र्यालीलाई अवरोध गर्न खोजिएपछि तनाव सुरु भएको हो। मोरङका प्रमुख जिल्ला अधिकारी प्रेमप्रसाद भट्टराईका अनुसार रामजानकी मन्दिर निस्कने क्रममा विराटनगर१५ र १७ मा र्याली पुगेपछि अवरोध गरिएको थियो। एउटा समुदायको जुलुस अर्को समुदायको बस्ती हुँदै रामजानकी मन्दिर निस्कन खोज्दा अवरोध भएको पाइयो। अवरोध गर्ने समुदायले आफूहरूको बस्तीको बाटो भएर र्याली ननिकाल्न भनेछन्। अलग्गै बाटो प्रयोग गरेर जुलुस निकाल्न आग्रह गरेका रहेछन्, उनले भने, तर, जुलुसले त्यही बस्ती हुँदै जानलाई बल गरेपछि तनाव सुरु भएको हो। त्यसपछि दुई पक्षीय झडपको अवस्था उत्पन्न भयो। दुवै पक्षको हठका कारण अवस्था तनावपूर्ण बन्न गयो। दोहोरो झडप हुन थालेपछि ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिइएको प्रजिअ भट्टराईले बताए। उनका अनुसार स्थितिलाई नियन्त्रणमा लिन अश्रुग्यास, लाट्ठी चार्ज र हवाई फायर गर्दै प्रहरीले बल प्रयोग गर्नु परेको थियो । प्रहरीले ७ राउण्ड हवाई फायर र २७ सेल अश्रुग्यास प्रहार गरेको उनको भनाइ छ। एकअर्काको विरोधमा उत्रिएकाहरुले ढुंगामुडा गर्दै प्रदर्शन गरेका थिए। दुवै पक्ष लाट्ठी, तरबारलगायतका घरेलु हतियारसहित झडप र प्रदर्शनमा उत्रिएको प्रहरीले जनाएको छ। माहोल भड्किन नदिन ठूलो संख्यामा नेपाल र सशस्त्र प्रहरी परिचालन गर्नु परेको र स्थितिलाई सुरक्षाकर्मीले नियन्त्रणमा लिइसकेको प्रजिअ भट्टराईको भनाइ छ। उनका अनुसार माहोल भड्काउन र भीडलाई उत्तेजित बनाउन भूमिका खेल्ने ३ जना प्रदर्शनकारीलाई नियन्त्रणमा लिइएको छ। नियन्त्रणमा लिइएकाहरूमाथि अनुसन्धान भइरहेको प्रहरीले जनाएको छ। मोरङ प्रहरी प्रमुख एसपी नवराज कार्कीलगायतका प्रहरी अधिकारीहरूले फिल्डमै पुगेर दुवै पक्षलाई सम्झाइबुझाइ गर्दै स्थितिलाई थप भड्किन नदिन भूमिका खेलेका थिए। एसपी कार्कीसहितका सुरक्षा अधिकारीले संयमता अपनाउँदै आवश्यक समन्वय गरेर महोल सान्त बनाएका हुन्।"
साउदीसँग श्रम सम्झौता गर्ने यो उपयुक्त समय हो : राजदूत सुवेदी (अन्तर्वार्ता),"साउदी : खाडी मुलुकमध्ये साउदी अरेबिया वैदेशिक रोजगारीको प्रमुख गन्तव्यको रूपमा हेरिन्छ। साउदीमा आउने नेपाली श्रमिकको संख्या पनि बढिरहेको छ। पछिल्लो तथ्यांक हेर्ने हो भने साउदीमा करिब ४ लाख नेपाली श्रमिकहरू रहेका छन्। साउदीमा लेबर, क्लिनर, ड्राइभर, फोरम्यान, नर्सिङ, सुपरभाइजर, म्यानेजर, एरिया म्यानेजरलगायत कामका लागि नेपालीहरू आउने गरेका छन्। तर, साउदीसँग श्रम सम्झौता नहुँदा नेपाली कामदारले भनेजस्तो पारिश्रमिक पाएका छैनन्। सम्झौताअनुसार काम नहुँदा नेपाली श्रमिकहरू ठगिँदैसमेत आएका छन्। उनीहरूले रोजगारदाताविरुद्ध कानुनी कारबाही गर्नसमेत असहजता हुने गरेको पाइन्छ। सरकारले विसं २०७२ देखि घरेलु कामदारमा रोक लगाएको छ। यसअघि गरिएका छलफलमा सरकारले शून्य लागतमै श्रम सम्झौता गर्ने, सम्पूर्ण खर्च रोजगारदाताले व्यहोर्ने प्रस्ताव ल्याएको थियो। साउदी जाने कामदारको स्वास्थ्य बिमा, दुईतर्फी हवाई टिकट, आवास, यातायात सुविधा कम्पनी वा रोजगारदाताले नै उपलब्ध गराउनुपर्ने प्रस्तावको पहलमा साउदीले हालसम्म केही भनेको छैन। हुन त सरकारले विसं २०७५ सालमै साउदीमा १३०० रियाल भन्दा कममा कामदार नपठाउने निर्णय गरेको थियो। यिनै विषयवस्तु समेटेर साउदीका लागि नेपाली राजदूत नवराज सुवेदीसँग अन्नपूर्णपोस्ट्कर्मीले गरेको कुराकानीः श्रम सम्झौताको विषयमा पछिल्लो अपडेट के छ? श्रम सम्झौताका विषयमा दुवै देशबाट परस्पर समन्वय भई नै रहेको छ। साउदीले पनि यसबारे रुची बढाएको हामीले पाएका छौं। नेपालबाहेक अन्य देशबाट साउदी आएका श्रमिकहरू थप आकर्षक गन्तब्यतर्फ लम्कनु, साउदीमा पूर्वाधारका काम थपिँदै जानु र नेपाली श्रमिक सापेक्षरूपमा इमान्दार हुनुले पनि साउदी श्रम सम्झौताका विषयमा सकारात्म रहेको पाएका छौं। नेपालले त विसं २०७० सालदेखि नै साउदीसँग श्रम सम्झौता गर्न खोज्दैछ। साउदीले किन ढिलाई गरेको होला? यसमा ढिलाइ भएको भन्नुभन्दा पनि परिस्थिति परिपक्व भइनसकेको हो कि भन्ने लाग्छ। स्पस्टरूपमा भन्नुपर्दा साउदीसँग श्रम सम्झौता नहुनुमा दुवै मुलुकका स्वार्थ फरकफरक हुनु र श्रमिकको हकहितप्रति समान धारणा विकसित नहुनु नै प्रमुख कारण हुन्। म राजदूत भएर आएपछि दुईपटक यस सम्बन्धमा साउदी मानव संशाधन उपमन्त्रीसँग छलफल गरेका छौं। अबुधाबी फोरममा पनि दुवै देशका मन्त्री स्तरीय छलफल भएकै हो। उहाँहरूबीच एक महिनामै श्रम सम्झौता टुंग्याउने विषयमा प्रारम्भिक सहमति पनि भएकै हो। सरकारले पररास्ट्र मन्त्रालयसँग समन्वय गरेर यसलाई निरन्तरता दिनेछ भन्ने विश्वास गरेका छौं। साउदीसँग श्रम सम्झौता गर्ने यो उपयुक्त समय पनि हो। किनकि साउदीमा पूर्वाधार निर्माणका काम तीव्र गतिमा चलिरहेको छ। उसले भिजन २०३० र वर्ल्ड एक्स्पो पनि आयोजना गर्दैछ। सन् २०३४ मा विश्वकप फुटबल पनि साउदीमै हुँदैछ। साउदीका लागि नेपालको जनशक्ति विभिन्न क्षेत्रमा तुलनात्मक रूपले उपयोगी रहेको उनीहरू आफैं स्वीकार्छन्। त्यसैले श्रम सम्झौता गर्ने यो उपयुक्त समय हो जस्तो लाग्छ। घरेलु कामदार लैजान नेपालले बन्द गरेको अवस्था छ। फेरि खुल्ने सम्भावना छ? साउदी पक्षबाट घरेलु महिला कामदार नेपालले खुला गरिदिए हुन्थ्यो भन्ने चाहना बारम्बार प्रकट गर्ने गर्छन्। पछिल्लो बैठकमा हामीले घरेलु महिला कामदार खुला गर्न अहिले पूर्वाधार तयार भइनसकेको र हाम्रो संसदीय समितिले यसलाई रोक्न निर्देशन पनि दिएकाले अहिले सम्भव नरहेको बताउँदै आएका छन्। पुरुष घरेलु कामदारको हकमा श्रम, रोजगार तथा सामाजिक सुरक्षा मन्त्रालयबाट यसलाई खोलिएको प्रस्ट गर्नेगरी परिपत्र नै जारी गरिएको छ। पुरुष घरेलु कामदारका सम्बन्धमा पनि स्वास्थ बिमालगायतका कुरामा सुनिश्चितता हुनुपर्ने भनेका छौं। श्रम सम्झौता पनि घरेलु कामदार बाहेकमै हुने सम्भावना छ। साउदीमा दक्ष कामदार ल्याउन नेपाल सरकारले कस्तो कदम चाल्नुपर्छ? नेपालबाट दक्ष,अर्ध दक्ष र अदक्ष गरी तीनथरी श्रम शक्ति साउदी आउने गरेका छन्। जसमध्ये अदक्षकै संख्या ठूलो छ। हाम्रो चाहना दक्ष जनशक्ति आओस् भन्ने हो। तर, हाम्रो चाहनाले मात्र हुँदैन। एकातर्फ रोजगारदाताको रुची र अर्कोतर्फ सरकारी तवरबाट आमरूपमा नेपालमा ट्रेड स्कुल वा ट्रेनिङ सेन्टर स्थापना नभएसम्म अदक्ष जनशक्ति आउने क्रम रोकिँदैन। प्रधानमन्त्री पुष्पकमल दाहालको अध्यक्षतामा गत भदौ २५ र २६ गते सम्पन्न श्रम आप्रवासनका सबाल र कूटनीतिक नियोगको भूमिका विषयक अन्तरक्रियाबाट यसबारे दुइटा महत्वपूर्ण निर्णय भएका छन्। सिप र विशिष्टिकृत तालिम रोजगारदाताले नै उपलब्ध गराइ कामदार लैजाने व्यवस्था लागू गर्ने र अर्धदक्ष तथा दक्ष कामदारहरू पठाउँदा विशिष्टिकृत सिप र अंग्रेजी भाषालाई क्रमशः अनिवार्य गर्दै लैजाने रहेका छन्। यसलाई कार्यान्वयन गरिएमा अदक्षको सट्टा अर्धदक्ष र दक्ष कामदार आउने परिस्थिति स्वतः बन्नेछ। सबै सम्बद्ध निकायले यसलाई ध्यानमा राख्नुपर्छ। रेमिट्यान्सको ठूलो हिस्सा खाडी मुलुकले योगदान गरेको सन्दर्भमा आमरूपमा ट्रेड स्कुल वा ट्रेनिङ सेन्टर खोल्नेतिर हाम्रा संघीय, प्रादेशिक र स्थानीय सरकारहरू पनि लाग्नुपर्छ। नेपाल सरकारले दूतावासका लागि किनेको जग्गाबारे के हुँदैछ? राजदूतावास भवन निर्माणका लागि ३ हजार ६६४ वर्गमिटर जग्गा डिप्लोम्याटिक क्वाटर क्षेत्रमा सन् २०२१ मा खरिद गरिएको हो। साउदीको भवन निर्माणसम्बन्धी कमिसनको नियमअनुसार खरिद भएको पाँच वर्षभित्र उक्त भवन बनाइसक्नुपर्ने हुन्छ। अहिले तीन वर्ष पूरा हुने क्रममा छ। भवन निर्माणका निम्ति आवश्यक बजेट र डीपीआरसहितका पूर्व प्रक्रिया पूरा गरी समयमै भवन निर्माण सम्पन्न गर्न परराष्ट्र मन्त्रालयमा निरन्तर पत्राचार गरेका छौं। देशको गौरव, साउदीसँगको हाम्रो दुई पक्षीय सम्बन्धको अभिवृद्धि र प्रवर्द्धनका हिसाबले मात्र नभएर साउदीमा हाम्रो दूतावास भवन बन्नु मध्यपूर्व क्षेत्रकै हाम्रा श्रमिकको सेवा सुविधा वृद्धिकै लागि पनि महत्वको कुरा हो। यस सन्दर्भमा नेपाल सरकारका मौजुदा सार्वजनिक खरिद र सेवा प्राप्तिसम्बन्धी ऐन, नियम र निर्देशिकामा सकारात्मक परिवर्तनहरू पनि आवश्यक छन् भन्ने हामीले बुझेका छौं। त्यस्ता संशोधनपरिवर्तनहरू समयमै गर्न आवस्यक छ।"
एसीसी प्रिमियर कपको सेमिफाइनलमा नेपाल र युएई भिड्ने,काठमाडौं : एसीसी प्रिमियर कपको सेमिफाइनलमा नेपालको प्रतिद्वन्द्वी युएई हुने भएको छ। समूह बीअन्तर्गतको खेलमा युएईले कम्बोडिया र ओमानले कुवेतलाई हराएपछि सेमिफाइनल समीकरण पूरा भएको हो। ओमान अपराजित रहँदै समूह विजेता बनेको छ भने युएई तीन जित र एक हारसँगै उपविजेता बनेको छ। समूह एमा नेपाल अपराजित रहँदै विजेता र हङकङ उपविजेता बनेको हो। यससँगै सेमिफाइनलमा नेपालले युएई र ओमानले हङकङसँग खेल्ने भएको हो। यसअघिको संस्करणमा नेपालले युएईलाई फाइनलमा हराउँदै च्याम्पियन बनेको थियो भने एसिया कपसमेत खेलेको थियो। टी२० विश्वकप छनोटमा पनि नेपालले युएईलाई पराजित गरेको थियो। नेपाल र युएई मुख्य प्रतिद्वन्द्वी रहँदै आएको छ।
दुबईमा तेस्रो एनआरएनए भलिबल प्रतियोगिता सम्पन्न,"साउदी : गैरआवसीय नेपाली संघ एनआरएन युएईले आयोजना गरेको तेस्रो भलिबल कप प्रतियोगितामा एभरेस्ट म:म पहिलो भएको छ । १६ अप्रिलमा भएको फाइनलमा एभरेस्ट म:मले पियोर डेजर्ट स्पोट्स क्लबलाई हराउँदै प्रथम भएको हो। उसले उपाधिसँगै ३ लाख ५० हजार रूपैयाँ जितेको छ । प्रतियोगितामा दोस्रो पियोर डेजर्ट स्पोट्स क्लब ,तेस्रो पाल्पाली समाज युएई,चौथो प्रवासी नेपाली मन्च युएई भए । उनीहरूलाई क्रमश २ लाख, डेढ लाख र ७५ हजार रुपैयाँ नगदसहित ट्रफी,मेडल र प्रमाण प्रदान गरिएको थियो । प्रतियोगितामा वेष्ट प्लेयर मान बहादुर श्रेष्ठ, फाइनको म्यान अफ द म्याच धनबहादुर भट्ट,बेस्ट सेटर सरोज केसी, बेस्ट कोच श्याम रानाभाट, बेस्ट स्पाइकर टेकराज अवस्थि,बेस्ट ब्लकर इन्द्र विक,बेस्ट सर्भर जीवन सुनर,बेस्ट लिब्रोको उपाधि सुनिल कुँवरले हाँसिल गरेका थिए। उनीहरूले उपाधीसँगै ट्रफी मेडल र प्रमाण पत्र तथा नगद पुरस्कार पाए। नेपाल एसोसिएसन एनआरएनएका अध्यक्ष विकाश शाहीका अनुसार अप्रिल १४ तारिख आइतबारबाट आयोजना गरिएको प्रतियोगिता विभिन्न १२ वटा टीमले भाग लिनुको साथै प्रतियोगिताको लागि नेपालका राष्ट्रिय र प्रदेशस्तरीय खेलाडी दुबई पुगेका थिए । उनका अनुसार स्वास्थ्यका लागि खेलकुद भन्ने मुल नारासहित भाइचारा,सामाजिक सद्भभाव, नेपालीपन तथा मेलमिलापको भावना विकासका लागि भलिबल प्रतियोगिता आयोजना गरेको बताए। प्रतियोगितामा नेपाली राजदूत तेजबहादुर क्षेत्रीको प्रमुख आतिथ्यतासँगै नेपाल भलिबल संघका अध्यक्ष जितेन्द्र बहादुर चन्द र उपाध्यक्ष युवराज श्रेष्ठ , नेपाली दूतावास आबुधावीका द्वितिय सचिव भुपेन्द्र घिमिरेलगायत युएइका विभिन्न संघसंस्थाका प्रतिनिधिहरूको उपस्थित रहेको थियो। प्रतियोगिता दुबईको अल अवासल स्पोर्ट्स क्लबमा गरिएको थियो जहाँ फाइनल हेर्नका लागि २ हजार भन्दा बढि नेपालीहरूको सहभागिता थियो।"
पर्यटक आगमन र बसाइँ लम्बाउन गन्तव्यको खोजीमा गण्डकी प्रदेश,"घोडेपानी (म्याग्दी) : गण्डकी प्रदेशको उद्योग,पर्यटन,वन तथा वातावरण मन्त्रालयले पर्यटकीय क्षेत्रको सम्भावना र चुनौतिको पहिचानका लागि अध्ययन थालेको छ । हालै पर्यटकीय राजधानी घोषणा भएको पोखरामा पर्यटक आगमन बढाउन र बसाइँ लम्बाउनका लागि नयाँ गन्तव्यको पहिचान र स्थापित गन्तव्यको प्रर्वद्धनका लागि स्थलगत अध्ययन गर्न मन्त्रालयको टोली म्याग्दीको अन्नपूर्ण गाउँपालिका६ घोडेपानी आएको छ । मन्त्रालयका उपसचिव रामप्रसाद आचार्यले सम्भावनायुक्त पर्यटकीय गन्तव्य पहिचान र स्थापित गन्तव्यको प्रर्वद्धनका लागि समस्या,आवश्यकता पहिचान गर्न मंगलबार र बुधबार स्थलगत अध्ययन गरिएको जानकारी दिए । पोखरा र आसपासका क्षेत्रमा पर्यटक आगमन बढाउने,बसाइँ लम्बाउने र सेवाको गुणस्तरीयता कायम गर्न सम्भावनायुक्त पर्यटकीय स्थलमा पुगेर अध्ययन गर्न आएका हौं,उनले भने, म्याग्दीको घोडेपानीपुनहिल क्षेत्रलाई पोखराको सहायक गन्तब्यको रुपमा विकास गर्न सकिने सम्भावना देखेर सरोकारवालासँग छलफलका लागि आएका हौं । मन्त्रालयका सचिव कुमान सिंह गुरुङको नेतृत्वमा आएको टोलीले स्थानीय होटल व्यवसायी,जनप्रतिनिधि,पर्यटक, पर्यटन व्यवसायीहरूसँग समस्या, सम्भावना र समाधानका लागि गर्नुपर्ने कामको बारेमा छलफल गरेको थियो । सचिव गुरुङले पर्यटकीय क्षेत्रका सरोकारवालाहरुको सुझावलाई आगामी आर्थिक वर्षको नीति तथा कार्यक्रम र बजेटमा समेटिने बताए । गण्डकी प्रदेशको दोस्रो पञ्चवर्षीय योजनामा पनि सुझावहरूलाई समावेश गरिने उनको भनाइ छ । अन्नपूर्ण गाउँपालिकाका पूर्वअध्यक्ष डमबहादुर पुन र अन्नपूर्ण गाउँपालिका६ का वडा अध्यक्ष रामबहादुर खड्काले सडकको पहुँच, पोखरादेखि घोडेपानीसम्म बस सेवा सञ्चालन, प्रचारप्रसारका कारण आन्तरिक पर्यटकको आगमन बढेको बताए । घोडेपानीमा पर्यटकको बसाई लम्बाउन गुराँस पार्क, घोडा र साइकल मार्ग निर्माण गरिएको जानकारी गराउँदै घोडेपानीको संग्राहलयलाई व्यवस्थित बनाउन सहयोगको अपेक्षा गरे । घोडेपानी होटल व्यवस्थापन उपसमितिका अध्यक्ष मिना पुन,टोल सुधार समितिका उपाध्यक्ष जुली पुन,होटल व्यवसायी भिम गर्बुजा, टेकसर बुद्धुजा, आमा समूहका अध्यक्ष तारा पुनलगायतले घोडेपानीको गुराँसको संरक्षण, सिसा र पलास्टिक जन्य फोहोर व्यवस्थापन, सडकका कारण विस्थापित पदमार्गको वैकल्पिक पैदलमार्ग निर्माण, सडक र विद्युत सेवालाई गुणस्तरीय बनाउन आवश्यक रहेको बताए । पथप्रर्दशक रञ्जितबहादुर थापाले पर्यटकहरूलाई दोहोर तेहोरो शुल्क लिन नहुने र सार्वजनिक यातायातमा पर्यटकलाई नेपाली सरहकै भाडादर कायम गर्न सुझाव दिए । नेपाली र विदेशी पर्यटकलाई संयोजन गर्नुपर्ने उनको भनाइ छ ।"
हरित अर्थतन्त्रलाई सरकारले विशेष प्राथमिकता दिनुपर्छ : ऊर्जा मन्त्री,"काठमाडौं : ऊर्जा, जलस्रोत तथा सिँचाइ मन्त्री शक्तिबहादुर बस्नेतले मुलुकमा उपलब्ध भएको स्रोतको सही ढंगले सदुपयोग गर्न नसकेसम्म समृद्धिको यात्रा अघि बढ्न नसक्ने बताएका छन्। बुधबार काठमाडौंमा आयोजित ग्रीन हाइड्रोजन डायलग कार्यक्रममा मन्त्री बस्नेतले मुलकुमा रहेका स्रोतहरूको सही ढंगले उपयोग गर्नुपर्ने भन्दै यसो गर्न नसकिए देशको समृद्धिको यात्रामा प्रभाव पर्ने बताएका हुन्। मुलुकको आर्थिक विकासका लागि कस्तो नीति अबलम्वन गछौं भन्ने पनि महत्वपूर्ण कुरा रहेको उनको भनाइ छ। मन्त्री बस्नेतले जलस्रोतलगायतका स्रोतलाई आर्थिक विकासको अभियानमा व्यवस्थित ढंगले सदुपयोग गर्नका लागि अघि बढ्नुपर्ने धारणा राखे। उनले जलवायु परिवर्तनको असर नेपाललाई धेरै परेको अवस्थामा हरित अर्थतन्त्रको प्रसंग नेपालका लागि विशेष सरोकारको विषय बन्दै आएको उल्लेख गरे।"
विराटनगरमा अवैध अस्पताल छ्यापछ्याप्ति : विराट निदान हस्पिटल पनि दर्ताबिना नै सञ्चालनमा,"विराटनगर : स्वास्थ्य क्षेत्रमा ख्याति कमाएको विराटनगरमा अवैध अस्पताल सञ्चालन गर्ने क्रम दिनादिन बढ्दै गएको पाइएको छ । सरकारी अस्पतालमा कार्यरक्त चिकित्सकहरूसँग मिलेर विभिन्न नाममा निजी अस्पताल खोल्ने क्रम बढ्दै गएको हो। विराटनगर ३ स्थित विराट निदान हस्पिटल एण्ड ट्रमा सेन्टर यसको पछिल्लो उदाहरण हो । दर्ता प्रक्रिया पुरा नगरी विगत तीन महिनादेखि सो अस्पतालले आफ्ना सेवा सञ्चालन गर्दै आएको छ । कोशी अस्पतालमा आउने विरामीलाई राम्रो उपचारको नाममा आकस्मिक कक्षबाट रेफर गराएर सो अस्पतालले सर्वसाधारणलाई ठग्ने गरेको पाइएको छ । निर्माणधिन भवनमा अस्पतालको बोर्ड लगाएर आफ्ना सेवा सञ्चालन गर्दै आएको छ । अस्पताल सञ्चालनको लागि चाहिने भवनको मापढण्ड समेत पूरा नभएको अवस्थामा अस्पताल सञ्चालन गर्दै बिरामीलाई भर्ना समेत गर्ने गरेको छ । प्रदेश सरकार र विराटनगर महानगरपालिकाले नियमित अस्पतालको अनुगमन नगर्दा राम्रो उपचारको नाममा विराटनगरमा आउने सर्वसधारणले सास्ती खेप्नु परेको छ । सिटि सफारी र अटो चालक प्रयोग गरेर बिमारी ल्याउने र उपचार गर्दै मोटो रकम असुल्ने गरेको सिरहा घर भएका रमेश यादवले बताए । उनले आफूलाई कोशीमा बेड नभएको भन्दै कोशी अस्पतालको आकस्मिक कक्षबाट त्यहाँ पुर्याएको बताए । बर्न (जलन) विरामीलाई कोशी अस्पतालमा ल्याएका थियौं,' उनले भने ,तर आकस्मिक कक्षमा उपचार सम्भव छैन भन्दै विराट निदानमा रिफर गरियो।' भवन समेत पूर्णरुपमा निर्माण नहुँदा महानगरबाट प्राप्त हुने स्वीकृति समेत नपाएको अस्पतालमा चिकित्सक र र त्यहाँ स्वास्थ्य परीक्षण गर्ने उपकरण समेत पूर्णत: नभएको स्रोतले जनाएको छ । यसअघि विराटनगरको रेडक्रम परिसरमा सञ्चालन रहेको रेड प्लस अस्पतालका सञ्चाकहरूले नै नाम फेरेर बिराट निदान सञ्चालन गरेको बताए । कोशी अस्पतालको आकस्मिक कक्षमा आएका बिरामीबाट चर्को शुल्क असुल्न विराट निदानमा झुक्याएर पठाउने गरेको खुलेको हो। सो अस्पतलमा कार्यरत एक कर्मचारीका अनुसार रेडप्लस अस्पतालको नाममा स्वीकृति नपाउने भएपछि विराट निदानको नाममा दर्ता गर्न प्रक्रियामा छ । कोशी अस्पतालको आकस्मिक कक्षमा आएका दैनिक २ देखि ५ जनालाई बिरामीलाई विराट निदानमा पठाउने गरेको खुलेको छ। विराटनगर महानगरपालिकाले स्वीकृति नदिने भएपछि विराट निदान हस्पिटलको नाममा प्रदेशबाट स्वीकृतिको लागि प्रक्रिया सुरु गरेको छ । चिकित्सक समेत पूर्णरुपमा नरहेको सो अस्पतालमा विरामी अनुसारको चिकित्सकलाई कल गरेर बोलाउने गरेको बताइएको छ ।स्वीकृति नपाए पनि अस्पतालले भने सञ्चालन हुँदै आएको छ ।"
पालिकाले पदस्थापन नगराउँदा स्थायी शिक्षकहरू अन्यौलमा,"परासी : नवलपरासीको पाल्हीनन्दन गाउँपालिकाले पदस्थापन नगराउँदा नियुक्ति लिएर गएका स्थायी शिक्षकहरू अन्यौलमा परेका छन् । पदस्थापन ढिलाइ हुँदा उनीहरूको ग्रेड र जागिर अविधको समयमा समेत धक्का लाग्ने देखिएको छ । शिक्षा सेवा आयोग पास गरेका ८६ जना प्रावि तहका शिक्षकलाई जिल्लाका विद्यालयमा पदस्थापनका लागि पठाइएको हो । जिल्लामा रहेका सात पालिकामध्ये अन्यले पदस्थापन गराइसकेका छन् । पाल्हीनन्दनमा पठाइएका १४ जना शिक्षकलाई भने बुधबारसम्म कुनै पनि विद्यालयमा पदस्थापन गराइएको छैन । पदस्थापन नगराउँदा उनीहरू अन्यौलमा मात्र परेका छैनन् कि जागिर अवधिको सुविधामा गणना हुने ग्रेड र समय अवधिमा पनि समस्या हुने भन्दै चिन्तित भएका छन् । पालिका प्रमुखको राजनीतिका कारण शिक्षकहरूको पदस्थापनमा ढिलाइ भएको कर्मचारीको आरोप छ । यसअघि करारमा नियुक्ति गरिएका आफू निकट व्यक्तिलाई हटाउनुपर्ने भएकाले पालिका प्रमुख बैजु प्रसाद गुप्ताले ढिलाई गरेको कर्मचारीको आरोप छ । स्थायी शिक्षक गएपछि स्थानीय तहले कनिष्टका आधारमा करार शिक्षकलाई हटाउँदै पदस्थापन गराउनुपर्ने प्रावधान छ । पालिकामा हाल १५ जना करारका शिक्षक छन् । स्थायी भएर भएका शिक्षकलाई पदस्थापन गराउँदा १४ जना करारका शिक्षकलाई हटाउनुपर्ने भएकाले पालिका प्रमुखले आनाकानी गरेको बताइएको छ । आयोगबाट नियुक्ति लिइ आएका शिक्षकहरूको पदस्थापन गराउन चैत २६ गते शिक्षा विकास तथा समन्वय इकाएले सम्बन्धित पालिकामा पत्र पठाएको थियो । शिक्षा तथा मानव स्रोत विकास केन्द्रको शिक्षक पदस्थापनाका आधार तथा मार्गदर्शन मा शिक्षा विकास समन्वय इकाईले पठाएको सात दिनभित्र सम्बन्धित स्थानीय तहहरुले पदस्थापन गराउनुपर्ने उल्लेख छ । तर, अन्य पालिकाहरूले पदस्थापन गराए पनि पाल्हीनन्दनले अहिलेसम्म नगराएको शिक्षा विकास तथा समन्वय इकाई प्रमुख पूर्णबहादुर बिश्वकर्माले बताए । शैक्षिक सत्र सुरुहुनु अघि पदस्थापन नहुँदा शिक्षकको ग्रेडमा घाटा हुने इकाई प्रमुख बिश्वकर्माले बताए । चैतमा हाजिर भएको भए अहिलेको नयाँ सत्र २०८१ देखि ग्रेड गणना हुन्थ्यो । अब बैशाखमा हाजिर हुँदा उक्त शिक्षकको २०८२ देखि ग्रेड गणना हुन्छ,'उनले भने । त्यति मात्र होइन आफूसँगै नियुक्ति लिएर आएका शिक्षकभन्दा पछि हाजिर हुँदा सेवा अवधिको दिन गणनामा पनि पछि परिने उनको भनाइ छ । शिक्षक पदस्थापन ढिलाइँबारे गाउँपालिकाका अध्यक्ष गुप्ताले अरु पालिकाकामा भन्दा आफ्नो पालिकामा धेरै शिक्षक पठाएकाले करारमा रहेका शिक्षकलाई हटाउन समस्या भएको बताए । अरु पालिकामा थोरै पठाएको छ । हामी कहाँ धेरै संख्यामा पठाउँदा समस्या भएको छ । करारमा रहेका शिक्षकहरुलाई के गर्ने ? पदस्थापन गराउनै गाह्रो भयो,' गुप्ताले भने । केही दिनमा शिक्षा समितिको बैठक बसेर के गर्ने भन्ने विषयमा टुंगोमा पुग्ने गुप्ताको भनाइ छ । स्थायी शिक्षक पठाइनुअघि जिल्लाका प्रावि तह विद्यालयमा ११० जना करार शिक्षक थिए । ८६ जना स्थायी शिक्षक गएपछि अब २४ जना करारका शिक्षक मात्र रहने छन् । स्थायी शिक्षकको पदपूर्तिहुँदा रामग्राममा ८,सुनवलमा ४ र बर्दघाट नगरपालिकामा ५ जना करारका शिक्षक मात्र बाँकी रहेका छन् । त्यस्तै प्रतापपुरमा १, सरावलमा ५ जना करारका शिक्षक बाँकी छन् भने सुस्तामा सबै करारका शिक्षक निस्किएका छन् । जिल्लामा सबै तहको गरी कुल ३३० सामुदायिक विद्यालय छन् । जसमा १ हजार २५१ शिक्षकले ६४ हजार ५६९ विद्यार्थीहरु अध्यापन गराउँदै आएको शिक्षा समन्वय इकाईले जनाएको छ ।"
नेपालमा लगानी गर्न अमेरिकी व्यवसायीलाई अर्थमन्त्रीको आग्रह,"वासिङटनडीसी : अर्थमन्त्री वर्षमान पुन अनन्तले अमेरिकी व्यवसायीलाई लगानीका लागि नेपाल आउन अपिल गरेका छन् । अमेरिकी (यूएस) चेम्बर अफ कमर्सका पदाधिकारीहरूसँग वासिङटन डिसीमा अन्तरक्रियामा मन्त्री पुनले नेपाल अन्तर्राष्ट्रिय लगानीकर्ताका लागि आकर्षक गन्तव्य रहेको भन्दै लगानीका लागि आग्रह गरेका हुन्। भूपरिवेष्ठित अवस्थितिका कारण विश्वका दुई उदयीमान आर्थिक केन्द्र बन्दै गरेका भारत र चीनलाई जोड्न सक्ने एक मात्र मुलुक नेपाल भएकाले वैदेशिक लगानीकर्ताका लागि उपयुक्त गन्तव्य भएको उनको भनाइ थियो । नेपालमा ऊर्जा, पर्यटन, कृषि र सूचना प्रविधि क्षेत्रमा लगानीको राम्रो अवसर रहेको मन्त्री पुनले बताए । निजी क्षेत्रका लगानीकर्तालाई सुरक्षा दिने सरकारको स्पष्ट नीति रहेको चर्चा गर्दै उनले निर्यातमा प्रोत्साहन, लचिलो कर नीति तथा सजिलै मुनाफा लैजान सकिने नीतिगत व्यवस्थाका कारण अनतर्राष्ट्रिय लगानीकर्ताका लागि नेपाल बलियो गन्तव्य हुन सक्ने उनले उल्लेख गरे । पछिल्लो समय नेपालको वैदेशिक मुद्रा सञ्चितीले उच्च बिन्दु कायम गरेको भन्दै उनले समग्रमा आर्थिक अवस्था राम्रो रहेको तथा आर्थिक गतिविधिहरु बढ्न थालेकाले अर्थतन्त्र दबाबमुक्त रहेको बताए । मन्त्री पुनले आगामी १६ र १७ वैशाखमा उदीयमान नेपाल भन्ने नाराका साथ तेस्रो अन्तर्राष्ट्रिय लगानी सम्मेलन आयोजना गरेको स्मरण गराउँदै त्यसअघि नै सरकारले अध्यादेशमार्फत लगानी प्रतिकूल ठानिएका करिब एक दर्जन कानुनमा संशोधन गर्न लागेको जानकारी दिए । यस्तै मन्त्री पुनले कम्पनी दर्ता र लगानीको सुरुआत तथा नाफा बाहिर लैजान पाउने गरी व्यवहारिक प्रक्रिया तय गरिने प्रतिबद्धता व्यक्त गरे । नेपाल कानुनको शासन भएको लोकतान्त्रिक मुलुक भएकाले उद्योगव्यवसाय मैत्री कानुन र संरचनाको राम्रो विकास गरिएको मन्त्री पुनले जानकारी दिए । सरकारका तर्फबाट लगानीकर्ताहरूलाई सहजीकरण गर्न तथा लगानीमैत्री र प्रतिस्पर्धात्मक वातावरण सुनिश्चित गर्न सरकार तयार रहेको बताए । लगानी सम्मेलनका क्रममा लगानी बोर्डले जलविद्युत उत्पादन, प्रसारण लाइन विस्तार, पर्यटन, कृषि उत्पादन र सूचना प्रविधिसहित १ सय ३३ वटा आयोजना प्रदर्शनीमा राख्ने जानकारी दिँदै मन्त्री पुनले अमेरिकाबाट निजी क्षेत्रका प्रतिष्ठित घरानाहरुको सहभागिता हुने विश्वास गरिएको बताए । अमेरिकाले लामो समयदेखि ऋण र अनुदान सहायतामार्फत नेपालको विकासमा हातेमालो गर्दै आएको भए पनि निजी क्षेत्रको लगानी भने न्यून रहेको उनले उल्लेख गरे । अमेरिकाको निजी क्षेत्रका लागि नेपालको लगानी सम्मेलन अवसर हुन सक्ने मन्त्री पुनको भनाइ थियो । कार्यक्रममा संयुक्त राज्य अमेरिकाका लागि नेपाली राजदूत श्रीधर खत्री, यूएस चेम्बर अफ कमर्सका वरिष्ठ उपाध्यक्ष अतुल कस्यपससहित प्रतिष्ठित व्यवसायीहरु तथा अमेरिकी अन्तर्राष्ट्रिय सहयोग नियोग (यूएसएआईडी) की उपसहायक प्रशासक अञ्जली कौरलगायत सहभागी थिए ।"
दोस्रो ओभरमै नेपालका दुवै ओपनर आउट,काठमाडौं : दोस्रो ओभरमै नेपालले दुबै ओपनर गुमाएको छ। कुशल भुर्तेल पहिलो ओभरको दोस्रो बलमै बिना रन आउट भएका हुन् भने आशिफ शेख दोस्रो ओभरको दोस्रो बलमा २ रन बनाएर आउट भए। साउदीले जितका लागि ८ ओभरमा ७४ रनको लक्ष्य प्रस्तुत गरेको छ।
बाबर हायत नायक बनेपछि हङकङ सेमिफाइनलमा,काठमाडौं : समूह उपविजेता बन्दै हङकङ सेमिफाइनल प्रवेश गरेको छ। मलेसियामाथि शानदार जित हात पार्दै हङकङ सेमिफाइनल प्रवेश गरेको हो। टस हारेर पहिले ब्याटिङ गरेको मलेसियाले निर्धारित ओभरको खेलमा १४० रन बनायो। जवाफी ब्याटिङ गरेको हङकङले १२१ ओभरमै लक्ष्य भेट्टाएको थियो। हङकङका लागि बाबर हायत नायक बने। उनले ३५ बलमै ९ छक्का र २ चौका प्रहार गर्दै सर्वाधिक ८३ रन बनाए। त्यस्तै कप्तान निजाकत खान अविजित ४७ रन बनाए। उनले २६ बलमा ४ चौका र २ छक्का प्रहार गरे। यसअघि दुई खेलमा पराजित भएको हङकङलाई सेमिफाइनल प्रवेशका लागि जितसँगै रनरेटमा सुधार गर्नुपर्ने थियो।
साउदीले नेपाललाई दियो ७४ रनको लक्ष्य,काठमाडौं : साउदी अरेबियाले नेपाललाई ७४ रनको लक्ष्य प्रस्तुत गरेको छ। एसीसी प्रमियर कपअन्तर्गत समूह चरणको अन्तिम खेलमा साउदीले निर्धारित ८ ओभरको खेलमा ७ विकेट गुमाएर ७३ रन बनाएको हो। साउदीका लागि अब्दुल वाहिदले सर्वाधिक ३७ रन बनाए। अन्य खेलाडीले दोहोरो अंकको रन जोड्न सकेनन्। नेपालका लागि करण केसी र अविनाश बोहोराले २२ र ललित राजबंशी र प्रतिश जिसीले ११ विकेट लिए। वर्षाका कारण पिच प्रभावित भएपछि खेल ८ ओभरमा झारिएको थियो।
"नेपाललाई तेस्रो सफलता, ललितले लिए विकेट",काठमाडौं : नेपाललाई तेस्रो सफलता मिलेको छ। ललित राजबंशीले साउदीका वाजी उल हुसेनको विकेट लिएका हुन्। वाजी ३ रन बनाएर आउट भएका हुन्। यसअघि करण केसीले दुई विकेट लिएका थिए। उनले अब्दुल मनान अलि र फैजल खानको विकेट लिएका थिए। अब्दुल ३ रन र फैजल ६ रन बनाएर आउट भएका थिए।
"नेपाललाई छैटौं सफलता, अविनाशले एकै ओभरमा लिए दुई विकेट",काठमाडौं : नेपाललाई छैटौं सफलता मिलेको छ। अविनाश बोहोराले एकै ओभरमा दुई विकेट लिएका छन्। सातौं ओभरमा उनले काशिफ अब्बास र हिसम शेखको विकेट लिएका हुन्। काशिफ ८ रन र हिसम १ रन बनाएर आउट भएका हुन्।
विभागले अब एक हप्ताको मौसम पूर्वानुमान गर्ने,"काठमाडौं : जल तथा मौसम विज्ञान विभागले अब एक हप्तासम्मको मौसम पूर्वानुमान गर्ने तयारी गरेको छ । विभाग अन्तर्गतको मौसम पूर्वानुमान माहाशाखाले हाल तीन दिनसम्मको मात्रै मौसम पूर्वानुमान गर्दै आएको छ । एक सातासम्मको मौसमी अवस्था जानकारी दिँदा मौसमजन्य विपतका घटना न्यूनीकरणमा सहयोग पुग्ने विभागको भनाइ छ । एक सातासम्मको मौसम पूर्वानुमान हुँदा किसानहरुलाई बाली लगाउन र भित्र्याउन सहज हुने अपेक्षा गरिएको छ । विभागका महानिर्देशक डा जगदिश्वर कर्माचार्यले एक सातासम्मको मौसमसम्बन्धी पूर्वानुमान गर्ने गरी छलफल अगाडि बढिरहेको बताएका छन्। 'अहिलेसम्म हामीले तीन दिन मौसम पूर्वानुमान गर्दै आइरहेका छौँ । यसको प्रभावकारिता पनि बढ्दै जान थालेपछि एक सातासम्मको पूर्वानुमानको तयारी गरिएको हो', उनले भने । उनले विश्वव्यापी मोडलअनुसार अगाडि बढ्न प्राविधिक र वित्तीय स्रोतको अभाव भएकाले क्षेत्रीयस्तरमा सहकार्य गरेर जान सकिने बताए। मित्र राष्ट्रहरु र अन्य मौसमसम्बन्धी क्षेत्रीय सङ्गठनसँग सहकार्यका लागि छलफल भइरहेको उनले जानकारी दिए। विपद् व्यवस्थापनविद् डा धर्मराज उप्रेतीले मौसमसम्बन्धी एक सातासम्मको पूर्वानुमान गर्दा मनसुजन्य विपद्का घटना न्यूनीकरणमा सहयोग पुग्ने विश्वास व्यक्त गरेका छन्। उनले भने,'मौसमसम्बन्धी एक सातासम्मको जानकारी दिँदा ठूलो धनजन र हानी नोक्सानी घटाउने छ विश्वास गर्न सकिन्छ । प्रत्येक वर्ष सर्वसाधरणहरुले बाढी र पहिरोबाट सम्पत्तिको नोक्सान बेहोर्नु परेको छ । सम्पत्तिको सुरक्षा गर्न प्रशस्त समय चाहिन्छ । रासस"
नवीकरण नगराएका हतियार खोज्दै प्रहरी,"परासी : जिल्ला प्रशासन कार्यालय नवलपरासीले अनुमति (इजाजत) लिएर राखेका हातहतियारको खोजी गर्न थालेको छ । अनुमति लिएका तर,लामो समयसम्म पनि नवीकरण नगराएका हतियारको खोजी गर्न थालिएको हो । प्रशासनले सूचना नै निकालेर सम्बन्धित व्यक्तिलाई अनुमति पत्रसहित नवीकरण गर्नका लागि कार्यालयमा आउन भनेको छ । ३५ दिने सूचनामार्फत जेठ ५ गतेभित्र नवीकरण गराउन मिल्ने हतियारलाई नवीकरण गराउन र नमिल्ने हतियारलाई प्रशासनमा बुझाउन जानकारी गराइएको छ । नवीकरणका लागि समय तोकेका छौं । हतियारको अनुमति लिएर गएपनि अहिलेसम्म नवीकरण नगराएका व्यक्तिहरुको खोजीका लागि सम्बन्धित पालिकाका प्रहरी युनिटलाई पत्रचार गरिएको छ । केही दिनमा त्यसको तथ्यांक आउने र नवीकरणको म्याद सकिएका हतियारलाई जफत गर्छौं, प्रमुख जिल्ला अधिकारी सुरेश पन्थीले भने । ५ वर्ष पूरा भएर पनि नवीकरण नगराएका हतियारको संख्या २३७ थान रहेको प्रशासनले जनाएको छ । हातहतियार खरखजना ऐनले पाँच वर्षसम्म नवीकरण नगराए त्यस्ता हतियार जफत हुने र ती स्वतः अवैध मानेको छ । जिल्लामा ४०४ थान अनुमति लिएका हातहतियार छन् । जसमा नवीकरण भएका हतियारको संख्या १०६ रहेको छ । नवीकरण गराउन मिल्ने हतियारको संख्या ६१ थान रहेको प्रशासनले जनाएको छ । जिल्लाबाट अनुमति लिएका हतियारमा सबैभन्दा बढी १२ बोरका राइफल छन् । २२,२३ र ३५ बोरका राइफल, ३५ बोरको पेस्तोल, कटुई, ब्रिज लोड, भरुवा, मेनिचर र हवाई बन्दुक नामका हतियार राख्न अनुमति पत्र लिएको प्रशासनले जनाएको छ ।"
"नेपालले लियो महत्त्वपूर्ण विकेट, अब्दुल वाहिद ३७ रनमा आउट",काठमाडौं : नेपालले साउदी अरेबियाको महत्त्वपूर्ण विकेट लिएको छ। प्रतिश जिसीले साउदीका अब्दुल वाहिदलाई आउट गरेका हुन्। उनले १६ बलमा ३७ रन बनाएर पेभेलियन फर्किए। यअसघि ललित राजबंशीले एक र करण केसीले दुई विकेट लिएका थिए।
नेपाल र साउदीबीच ८ ओभरको खेल हुँदै,"काठमाडौं : नेपाल र साउदी अरेबियाबीच ८ ओभरको खेल हुने भएको छ। वर्षाले पिच प्रभावित पारेपछि खेल ८ ओभरमा झारिएको हो। यसैबीच नेपालले टस जितेर फिल्डिङ गर्ने निर्णय गरेको छ। साउदीले अब नेपालविरुद्ध ब्याटिङ गर्नेछ। समूहचरणको अन्तिम खेलमा नेपालले साउदीसँग भिड्न लागेको हो। यसअघि नेपालले समूहचरणका तीन वटा खेल जितेको थियो। नेपालले मलेसिया, कतार र हङकङलाई पराजित गरेको थियो। नेपाल यसअघि नै समूह विजेता समेत बनिसकेको छ।"
करण केसीले लिए साउदीको दोस्रो विकेट,काठमाडौं : करण केसीले साउदीको दोस्रो विकेट झारेका छन्। तेस्रो ओभरको पहिलो बलमै उनले साउदीका अब्दुल मनान अलिको विकेट लिएका हुन्। उनी ३ रनमै आउट भएका हुन्। यसअघि करणले पहिलो ओभरमै विकेट लिएका थिए। एसीसी प्रिमियर कपअन्तर्गत साउदीविरुद्धको खेलमा करण दोस्रो बलमै फैजल खानको विकेट लिएका हुन्। फैजल ६ रन बनाएर पेभेलियन फर्किएका थिए। वर्षाले पिच प्रभावित पारेपछि नेपाल र साउदीबीचको खेल ८ ओभरमा खेलाइँदैछ। नेपालले टस जितेर पहिले फिल्डिङ गर्दैछ।
समूह चरणमा अपराजित रहँदै नेपाल सेमिफाइनलमा,काठमाडौं : नेपालले साउदी अरेबियालाई हराउँदै एसीसी प्रिमियर कपमा अपराजित यात्रा कायम राखेको छ। ओमानमा बुधबार भएको खेलमा नेपालले साउदीलाई ६ विकेटले पराजित गरेको हो। यससँगै नेपाल सेमिफाइनल प्रवेश गरेको छ। वर्षाका कारण पिच प्रभावित भएपछि ८ ओभरमा झारिएको खेलमा साउदीले नेपाललाई ७४ रनको विजय लक्ष्य प्रस्तुत गरेको थियो। नेपालले ७२ ओभरमा ४ विकेटको क्षतिमा लक्ष्य पूरा गर्यो। नेपालका लागि गुल्शन झाले सर्वाधिक अविजित ३२ रन बनाए। उनले १९ बलमा २ चौका र २ छक्का प्रहार गरे। त्यस्तै कप्तान रोहित पौडेलले अविजित १६ रन बनाए। ७ बलमा उनले १ चौका र १ छक्कासहित १६ रन बनाए। त्यस्तै दीपेन्द्र सिंह ऐरीले १७ रन बनाए। ९ बल खेलेका ऐरीले ३ चौका प्रहार गरेका थिए। यसअघि टस हारेर पहिले ब्याटिङ गरेको साउदीले निर्धारित ८ ओभरको खेलमा ७ विकेट गुमाएर ७३ रन बनाएको थियो। साउदीका लागि अब्दुल वाहिदले सर्वाधिक ३७ रन बनाए। अन्य खेलाडीले दोहोरो अंकको रन जोड्न सकेनन्। नेपालका लागि करण केसी र अविनाश बोहोराले २२ र ललित राजबंशी र प्रतिश जिसीले ११ विकेट लिए। वर्षाका कारण पिच प्रभावित भएपछि खेल ८ ओभरमा झारिएको थियो।
सुदूरपश्चिमका सीमानाका शुक्रबारसम्म बन्द,"बैतडी : भारतसँग सीमा जोडिएको सुदूरपश्चिम प्रदेशका सीमानाका बन्द भएका छन् । बैतडीको झुलाघाट,दार्चुलाको पुलघाट,कञ्चनपुरको गड्डाचौकी र ब्रह्मदेव नाका बन्द गरिएका हुन् । भारतमा हुने लोकसभा निर्वाचनलाई दृष्टिगत गर्दै सीमानाका बन्द गरिएका बैतडीका प्रमुख जिल्ला अधिकारी भीमकान्त शर्माले राससलाई जानकारी दिए । 'यही वैशाख ७ गते उत्तराखण्ड र चम्पावतमा हुने लोकसभा सामान्य निर्वाचन हुँदैछ,'उनले भने,'उक्त निर्वाचनलाई दृष्टिगत गर्दै मंगलबार साँझ ६ बजेदेखि वैशाख ७ गते शुक्रबार साँझ ७ बजेसम्म नाका बन्द गरिएका हुन् ।' उक्त अवधिमा सीमानाकामा पूर्ण रुपमा आवतजावत बन्द रहेको प्रजिअ शर्माले बताए । सुरक्षा संवेदनशीलताका कारण नाका बन्द गरिएको उनको भनाइ छ । सीमा बन्द रहेको अवधिमा आकस्मिक रुपमा खोल्नुपरेमा आपसी सहमतिमा खोल्न सकिने जनाइएको छ । भारतीय अधिकारीहरूसँग यसअघि नै समन्वय गरेर नाका बन्द गरिएका हुन् । कुनै देशमा चुनाव हुँदा अन्तर्राष्ट्रिय नियमअनुसार नै सीमा बन्द गरिन्छ ।"
गाजाको शरणार्थी शिविरमा आक्रमण : ७ बालबालिकासहित १३ जनाको मृत्यु,"मध्यगाजाको अलमघाजी शरणार्थी शिविरमा मङ्गलबार भएको आक्रमणमा सात बालबालिकासहित १३ जनाको मृत्यु भएको छ। आक्रमणमा २५ जनाभन्दा बढी घाइते भएका अलअक्सा शहीद अस्पताल अधिकारीहरूलाई उद्धृत गर्दै सिएनएनले जनाएको छ। प्रत्यक्षर्शी निहाद ओवादेतल्लाहबाट प्राप्त भिडियोमा आक्रमणपछि धेरै मृत शरीर भुइँमा लडिरहेको देखिएका थिए। यसैगरी धेरै मानिसहरू आतङ्कित भएर वरिपरि दौडिदै चिच्याइरहेका र शवको व्यवस्थापन गर्न लागिरहेका देखिन्छन्। सिएनएनसँग कुरा गर्दै शिविरमा बस्ने ओवेदातल्लाहले आफ्नो शिविरबाट ३०४० मिटर टाढा विस्फोट भएको बताउँदै आक्रमणपछि भुइँमा फ्याँकिएको शव फेला पारको तथा मानिसहरू चिच्याइरहेका बताए। अलअक्सा शहीद अस्पतालबाट सिएनएनबाट खिचिएको फुटेजमा आकस्मिक कक्ष हताहत र घाइते व्यक्तिहरूलले भरिएको देखिन्छ। सिएनएनको रिपोर्टअनुसार परिवारका सदस्यहरू आफ्ना प्रियजनको शव नजिक जम्मा भइरहेका थिए, तिनीहरूलाई समातेर रोइरहेका थिए। अस्पतालको भिडियोमा परिवारहरूले आफ्ना प्रियजनहरू पहिचान गर्ने प्रयास गरिरहेको देखिन्छ। 'कसैसँग कुनै सम्बन्ध छैन, उनीहरू नागरिक हुन् कृपा गर तिमीहरूले बच्चाहरूलाई मार्दैछौं, सेना वा लडाकुलाई नभई सडकमा शान्तिपूर्वक खेलिरहेका बालबालिकाहरूलाई मार्दैछौं।' अर्का प्रत्यक्षदर्शीले भने। अस्पताल बाहिर, मानिसहरू प्रियजन गुमाएको पीडा सहन नसकी कराउँदै दुखका साथ दर्जनौँ मानिसहरूले मृतकलाई गाड्नु अघि आँगनमा प्रार्थना गरेका थिए। इजरायल र हमासबीच अक्टोबरमा युद्ध सुरु भएदेखि गाजामा दश हजार भन्दा बढी महिला मारिएका मङ्लबार प्रकाशित युएन वुमनको रिपोर्टमा उल्लेख छ। रिपोर्टमा युद्धको छ महिनामा गाजामा दश हजार प्यालेस्टिनी महिलाहरू मारिएका मध्ये अनुमानित छ हजार आमाहरू मारिदा १९ हजार बालबालिका अनाथ भएको सिएनएनले जनाएको छ। प्रतिवेदनका अनुसार द्वन्द्वका कारण गाजा पट्टीमा दस लाख भन्दा बढी प्यालेस्टिनी महिला तथा बालबालिका खाना, पिउने पानी नभएका कारण विनाशकारी भोकमरी को सामना गरिरहेका छन्, जसले उनीहरुको जीवनलाई थप जोखिममा पार्ने खतरा सिर्जना गरेको छ। उनीहरूले शौचालयको पहुँचसमेत पाएका छैनन्। गाँजामा पछिल्लो समयमा प्रत्येक दस मिनेटमा एक बच्चा घाइते वा मृत्यु हुन्छ। यसैबीच इजरायली रक्षा बलले गाजामा नागरिकहरूको क्षति कम गर्ने प्रयास गरिरहेको बताएको छ। रासस"
करण केसीले पहिलो ओभरमा लिए विकेट,काठमाडौं : करण केसीले पहिलो ओभरमै विकेट लिएका छन्। एसीसी प्रिमियर कपअन्तर्गत साउदीविरुद्धको खेलमा करण दोस्रो बलमै फैजल खानको विकेट लिएका हुन्। फैजल ६ रन बनाएर पेभेलियन फर्किएका हुन्। वर्षाले पिच प्रभावित पारेपछि नेपाल र साउदीबीचको खेल ८ ओभरमा खेलाइँदैछ। नेपालले टस जितेर पहिले फिल्डिङ गर्दैछ।
आज रामनवमी : भक्तिपूर्वक रामको पूजा आराधना गरिँदै,"काठमाडौं : हरेक वर्ष चैत शुक्ल नवमी अर्थात् रामनवमीको अवसरमा मनाइने रामनवमी पर्व बुधबार श्रद्धा तथा भक्तिपूर्वक रामको पूजा आराधना गरी मनाइएको छ । मर्यादा पुरुषोत्तम भगवान रामको जन्मदिनको स्मरणमा देशभर रामनवमी मनाइएको हो । रामनवमीको अवसरमा बिहानैदेखि राम मन्दिर,जानकी मन्दिर,जनक मन्दिरलगायत मन्दिरमा पूजाआराधना गर्ने श्रद्धालु भक्तजनको भीड लागेको छ । त्रेता युगमा आजकै दिन अयोध्यामा मर्यादा पुरुष भग्वान रामको जन्म भएको पौराणिक ग्रन्थहरुमा उल्लेख छ । आजको दिन रामको स्मृतिमा हिन्दुधर्मावलम्बीहरूले पवित्र नदी, ताल तथा कुण्डहरुमा स्नान ध्यान एवं ब्रत बस्ने गर्दछन् । भगवान विष्णु सातौं अवतारको रुपमा अयोध्याका राजा दशरथको जेष्ठ पुत्रको रुपमा जन्म लिएका रामको विवाह मिथिलाका राजा जनककी सुपुत्री सीतासँग भएको थियो । संसारबाट पापी तथा दुष्ट राक्षसहरुको नाश तथा आफ्नो पिता दशरथको कठोर आज्ञाको सहजतापूर्वक पालन गरी मानव जातिलाई सत्यको मार्गमा हिँड्न प्रेरणा दिएको रामायणमा उल्लेख छ ।रामको सम्झनमा रामनवमी पर्व मनाइँदै आएको धामिर्क ग्रन्थहरुमा उल्लेख छ । रामनवमीको अवसरमा सरकारले बुधबार सार्वजनिक बिदा दिएको छ ।"
उपल्लो दुखुमा पोल गाडेको चार वर्षपछि बिजुली बल्यो,"म्याग्दी : म्याग्दीको मालिका गाउँपालिका६ को उपल्लो दुखुगाउँमा पोल गाडेको चार वर्षपछि केन्द्रीय प्रसारण लाइनको बिजुली बलेको छ। नेपाल विद्युत् प्राधिकरणले पर्वतको मिलनचोकबाट म्याग्दीको मालिका गाउँपालिका६ रातोढुङ्गा जोड्ने प्रसारण लाइन, ३३११ केभी क्षमताको रातोढुङ्गा सबस्टेशन र दुखुलगायत आसपासका तीनवटा वडामा विद्युतीकरण गर्न २०७४ सालमा काम सुरु गरेको थियो। विस २०७६ मा पोल गाडिएको थियो। सोही योजनाअनुसार उपल्लो दुखुका ९९ घरमा केन्द्रीय प्रसारण लाइनको बिजुली बलेको उपल्लो दुखुका बासिन्दा ओमकार रोकाले जानकारी दिए। 'पोल गाडेको चार वर्षपछि उपल्लो दुखुमा विद्युतीकरणको योजनाले पूूर्णता पाएको छ', उनले भने, 'उपल्लो दुखुका ४१ र खुवाङका आठ घरमा गत असोजमा बिजुली बलेको थियो। पोल गाड्ने र तार तान्ने काम सकिएपछि उपल्लो दुखुका थप ५० घरमा यसै सातादेखि बिजुली बल्न थालेको हो।' बिजुली बलेपछि घरायसी काम गर्न, बालबालिकालाई पढ्न, उद्यम व्यवसाय सञ्चालन गर्न, इन्टरनेट, कम्प्युटर, ल्यापटप चलाउन, टिभी हेर्न, मोबाइल चार्ज गर्न, रेडियो सुन्न सहज भएको स्थानीयवासी ईश्वरी पुनले बताए। दुखुका बासिन्दा रातको समयमा उज्यालोका लागि १४ दशमलव पाँच किलोवाट क्षमताको दुखुखोला लघुजलविद्युत् परियोजनाको विद्युत् प्रयोग गर्दथे। नियमित र दिउँसो विद्युत् आपूर्ति नहुँदाका समय विकल्पमा सौर्य ऊर्जा प्रयोग गर्दै आएका थिए। नियमित बिजुली आपूर्ति हुन थालेपछि जनजीवन सहज भएको पुनले बताउनुभयो। नेपाल विद्युत् प्राधिकरणको बेनी वितरण केन्द्रले एसियाली विकास बैंकको परियोजनामार्फत संरचना तयार भएपछि विद्युत् वितरण गरिएको जनाएको छ। केन्द्रका इन्जिनियर शिवप्रसाद शर्माले उपल्लो दुखुमा एक सय केभी र खुवाङमा २५ केभीको ट्रान्सफर्मर जडान गरेर विद्युत् आपूर्ति तथा वितरण हुने व्यवस्था मिलाएको बताउनुभयो। पोल गाड्ने, तार तान्ने, वायरिङ र ट्रान्सफर्मर जडान गर्ने काम सकिएपछि उपल्लो दुखुका सबै घरमा बिजुली बालिएको छ। म्याग्दी वितरण केन्द्रअन्तर्गत २२ हजार विद्युत्का ग्राहक छन्। गत आर्थिक वर्ष २०७९८० मा एक हजार दुई सय ३८ उपभोक्ता थपिएका थिए। मालिका गाउँपालिका२, ३ र ४ नं वडाका चार सय घरधुरीमा विद्युतीकरणका लागि गत शुक्रबारदेखि ट्रान्सफर्मर चार्ज र मुख्य तथा शाखा लाइनको परीक्षण गर्न थालिएको छ। म्याग्दीमा केन्द्रीय लाइनको विद्युत् नपुगेका दुई हजार दुई सय घरधुरीमा विद्युतीकरण गर्ने उद्देश्यले गत असोजमा २० करोडभन्दा बढी बजेटको ठेक्का सम्झौता भएको थियो। भौगोलिक रूपमा विकट र दुर्गम क्षेत्रमा अवस्थित धवलागिरि गाउँपालिकाको गुर्जाबाहेक सबै बस्तीमा केन्द्रीय लाइनको विद्युत् विस्तार गरिने नेपाल विद्युत् प्राधिकरण म्याग्दी वितरण केन्द्रका प्रमुख प्रताप बरालले बताए। रासस"
"सुदूरपश्चिममा फेरि खटपट, दीर्घ सोडारीको विकल्प खोज्न एमालेको अडान","धनगढी : सत्ता गठबन्धनको विकल्पका रुपमा तयार भएको कांग्रेस, नागरिक उन्मुक्ति (रेशम पक्ष) र समाजवादी गठबन्धन भत्किए पनि फेरि एमालेले मुख्यमन्त्रीमा दीर्घबहादुर सोडारीको विकल्प खोज्न अडान लिएको छ । एमालेको सोडारीको विकल्प खोज्ने अडानले मुख्यमन्त्रीको दाबी पेश गर्ने तयारी अहिलेसम्म रोकिएको छ । सोडारी विवादास्पद व्यक्ति हुन् । उनको विरुद्ध सम्पत्ती शुद्धिकरणमा मुद्धा छ । अख्तियारले मुद्धाको तयारी गरेको छ । मन्त्री भएका बेला पनि उनी विवादमा आएका थिए,त्यसैले गठन भएको सरकार अस्थिर नहोस् भनेर यस्तो सुझाव दिइएको हो,' नेकपा एमाले स्रोतले भन्यो । एमालेले सोडारी बाहेक जुनसुकै प्रदेश सभा सदस्य भएपनि मुख्यमन्त्रीमा सहमति जनाउने बताएको छ । माओवादी,एमालेका संसदीय दलका नेताहरू यसबारेमा बिहानैदेखि छलफलमा छन् । उनीहरुले समाजवादीका प्रकाश रावल र माया पन्त जो भएपनि मुख्यमन्त्रीमा पठाउन आग्रह गरेका छन् । एकीकृत समाजवादीको नेतृत्वमा एमाले,माओवादी केन्द्र,नागरिक उन्मुक्ति (रञ्जिता पक्ष) र स्वतन्त्र सांसदको समर्थनमा बुधबार बिहान दाबी पेस गर्ने तयारी गरिएको थियो । मंगलबार राति नै एकीकृत समाजवादी सुदूपश्चिमले संसदीय दलका नेता दीर्घ सोडारीलाई मुख्यमन्त्रीमा अगाडि सार्ने निर्णय पनि गरिसकेको छ । तर, एमालेले सोडारीलाई मुख्यमन्त्रीमा समर्थन गर्न नसकिने अडान लिएपछि अन्यौलता देखिएको छ । अहिले एकीकृत समाजवादी र एमालेका शीर्ष तहका नेताहरू विभिन्न तह र तवरले छलफल गरिरहेको बताइएको छ । समाजवादीले मंगलबार कांग्रेससहितको समर्थनमा नागरिक उन्मुक्तिका लक्ष्मण किशोर चौधरीलाई दिएको समर्थन फिर्ता लिएको थियो । प्रदेश प्रमुख नजीर मियाले नागरिक उन्मुक्तिकै दुईजनाको दाबी पेश हुन आएकोले निष्कर्षमा पुग्न नसकिएको जनाउँदै बिहीबार बेलुकी ५ बजे सम्मको म्याद दिएर संविधानको धारा १६८ (२) अनुसार दोस्रो पटक सरकार आह्वान गरेका छन्।"
चीनको अर्थतन्त्र पहिलो त्रैमासिकमा ५३ प्रतिशतले वृद्धि,चीनको अर्थतन्त्र वर्षको पहिलो तीन महिनामा अपेक्षाभन्दा द्रुत गतिमा विस्तार भएको छ। राज्यले अवलम्बन गरेका नीतिहरूले आर्थिक वृद्धिलाई मद्दत गरेको सरकारले जनाएको छ। विश्वको दोस्रो ठूलो अर्थतन्त्र चीनमा जनवरीमार्चमा वार्षिक आधारमा पाँच दशमलव तीन प्रतिशतले आर्थिक वृद्धि भएको छ। विश्लेषकहरूले चार दशमलव आठ प्रतिशतले वृद्धि हुने अनुमान गरेका थिए। अघिल्लो त्रैमासिकको तुलनामा अर्थतन्त्र एक दशमलव छ प्रतिशतले बढेको छ। चीनको अर्थतन्त्रले कोभिड१९ महामारीबाट सुधारमा आउन सङ्घर्ष गर्नुपरेको छ। कोभिड१९ महामारीका कारण मागमा मन्दी र रियल स्टेटमा देखिएको सङ्कटका कारण आर्थिक विकास प्रभावित भएको थियो। चीनले आफ्नो निर्यात मार्चमा अघिल्लो वर्षको तुलनामा सात दशमलव पाँच प्रतिशतले घटेको र आयात पनि कमजोर भएको बताएको थियो। मुद्रास्फीतिका कारण रियल स्टेट क्षेत्रमा देखिएको सङ्कटले सुस्त मागको अपस्फीति दबाबलाई प्रतिबिम्बित गर्दछ। पहिलो त्रैमासिकका लागि औद्योगिक उत्पादन गत वर्षको तुलनामा छ दशमलव एक प्रतिशतले माथि रहेको र खुद्रा बिक्री चार दशमलव सात प्रतिशतको वार्षिक आधारमा बढेको छ। कारखाना र उपकरणमा स्थिर लगानी अघिल्लो वर्षको सोही अवधिको तुलनामा चार दशमलव पाँच प्रतिशतले बढेको छ। अक्सफोर्ड इकोनमिक्सका चिनियाँ अर्थशास्त्री लुइस लूका अनुसार जनवरीमार्चमा अर्थतन्त्र वृद्धिलाई व्यापक उत्पादनले सहयोग गरेको छ भने चन्द्र नववर्षको बिदा र नीतिहरूका कारण उत्सवमा बढेको घरेलु खर्चले लगानीलाई बढाउन सहयोग गरेको छ। बेइजिङले अर्थतन्त्रलाई बढाउन चाहेकाले नीति निर्माताहरूले वित्तीय र मौद्रिक नीति उपायहरूको एउटा शृङ्खला जारी गरेका छन्। चीनले सन् २०२४ का लागि करिब पाँच प्रतिशतको महत्त्वाकांक्षी कूल गार्हस्थ्य उत्पादन (जिडिपी) वृद्धि लक्ष्य निर्धारण गरेको छ। रासस
बसमा भेटिएको नागरिकता प्रयोग गरेर लाखौंको ठगी,"काठमाडौं : अर्जुनधारा ९ झापाकी ३८ वर्षीया सञ्जु पौडेलीले केही महिना अघि रश्मी विश्वकर्मा नाम गरेको नागरिकता फेला पारिन्। काठमाडौ आउने क्रममा बसमा फेला पारेको नागरिकता प्रयोग गरेर तिनै सञ्जुले लाखौं रुपैयाँ ठगी गरेकी छन्। आफूलाई अन्तर्राष्ट्रिय विमानस्थलको कुरियरको सिनियर अधिकृत भनेर चिनाउने गर्थिन्। सञ्जुले उक्त भेटाएको नागरिकता प्रयोग गरेर १६ वटा बैंकमा खाता खोलेर अनलाइन ठगी गरेकी हुन्। सञ्जु पौडेली हाल जिल्ला प्रहरी परिसरको हिरासतमा छन्। उनका श्रीमान निश्चल पोर्तेल पनि सोही हिरासतमा छन्। सन्जुका भाइ सन्तोष भनिने पंकज पौडेली केहि महिनाअघि ठगीकै आरोपमा पक्राउ परेका थिए। सन्तोष हाल डिल्लीबजार कारागारमा छन्। सञ्जुकी दिदी मन्जु पौडेली पनि भारतको जेलमा छन्। भारतमै बस्ने उनी त्यहाँ पनि अनलाइन ठगी गरेको आरोपमा भारतको तिहाड जेलमा छन्। उपत्यका अपराध अनुसन्धान कार्यालय मिनभवन काठमाडौंमा रस्मी विस्वकर्माबाट ठगिएको भन्दै उजुरी आइरहेको थियो। यो उजुरी पछिल्लो तीन वर्षमा बढ्दै गयो। एकै महिलाको नाममा उजुरी बढ्न थालेपछि उपत्यका अपराध कार्यालयले यसको अनुसन्धान तीव्र रुपमा अगाडि बढाएको थियो। उक्त कार्यालयका प्रवक्ता रविन्द्र रेग्मीका अनुसार उजुरीकर्ताले रश्मि विश्वकर्माको नाममा खोलिएका बैंक खातामा रकम पठाएका प्रमाण नै पेस गरेका थिए। केही प्रमाण अनलाइन पैसा ट्रान्सफर गरेका स्क्रिनसट थिए त केही बैंकमा पैसा जम्मा गरेको भौचर। उजुरीकर्ताले आफूहरुलाई महंगा कोशेली र पार्सल आएको छ भन्दै ठगी गरेको बताएका थिए। विभिन्न नेपाली नम्बर प्रयोग गरेर रस्मी विश्वकर्मा नामबाट खोलिएको ह्वाट्सएप अकाउन्टबाट उनीहरुलाई आर्थिक लाभको प्रलोभन दिने गरिएको थियो। यो मुद्धाको अनुसन्धान गरेका कार्यालयकै डिएसपी अनिल घिमिरेका अनुसार अरुको नामको नागरिकतामा उनले आफ्नो फोटो टाँसेर निकै चलाखीपूर्ण तरिकाले ठगी गर्दे आएकी थिइन्। घिमिरे भन्छन्, 'ह्वाट्सएप नम्बर प्रयोग गरेर ठगी भएको घटना यो नयाँ थिएन तर ठगी कार्यमा नेपाली सिम नै प्रयोग भएको घटना यो नौलो थियो। यसअघिका उजुरीमा ठगी गर्ने प्राय भारतीय नम्बर प्रयोग भएका हुन्थे।' उजुरीमा आएका प्रमाणहरु पछ्याउँदै जाँदा प्रहरी सन्जुसम्म पुग्न सफल भएको थियो। डिएसपी घिमिरे भन्छन्, 'ठगी कार्यमा २६ वटा नेपाली एनसेल नम्बर र १ वटा भारतीय नम्बर प्रयोग भएको थियो। सञ्जुको साथबाट प्रहरीले ती सिम बरामद गर्दा कुनैको अगाडी भाच्नुपर्ने सिम, फाल्नुपर्ने सिम, प्रयोग नभएको जस्ता संकेतहरु लेखेर राखिएको थिए। उनीहरुको टार्गेट नै विभिन्न प्रलोभन दिने र जसबाट जतिसम्म पैसा माग्न सकिन्छ उति माग्ने थियो। केही व्यक्तिसँग ह्वाट्सएप मै अडियोमा पनि कुरा गर्ने गर्दथे। केहीलाई नेपालीमै लेखेर म्यासेज पठाउने पनि गर्थे। ' उपत्यका अपराध अनुसन्धान कार्यालयका एसएसपी सोमेन्द्र सिंह राठौरका अनुसार सन्जुको दिदी, भाइ, श्रीमान लगायत परिवारका सदस्य नै सहभागी भएर अपराधको नेक्सस फैलाएको देखिन्छ। भारतीय नम्बरबाट इण्डियन नागरिकलाई पनि टार्गेट बनाएका थिए। प्रहरीका अनुसार सञ्जु र निश्चल संगै इलामका धन बहादुर विक पनि यस कार्यमा सलग्न भएको आरोपमा पक्राउ परेका छन्। एकजना व्यक्तिलाई ठगिसकेपछि उनको समुहले त्यो सिमबाट चलाएको ह्वाट्सएप बन्द गर्ने गर्थे। अर्को व्यक्तिसँग अर्को नम्बरबाट कुरा गर्थे। विगत २ वर्षदेखि यस कार्यमा संलग्न रहेकी सञ्जुले बैंक अकाउन्ट खोल्न अन्य व्यक्तिको नामको नागरिकता समेत दुरुपयोग गरेकी थिइन्। सञ्जुका श्रीमान निश्चलले निशान्त शर्माको नाममा भारतीय आधार कार्डसमेत लिएका छन्। अपराध अनुसन्धान कार्यालयका प्रवक्ता रविन्द्र रेग्मीका अनुसार रस्मी बिकको नामले ठगी गर्दे आएकी सञ्जु पौडेलीलाई खोज्न प्रहरीले ठगी कार्यमा प्रयोग भएको बैंक अकाउन्ट प्रयोग गरेको थियो। उक्त अकाउन्टबाट निश्चल पोर्तेलको नाममा रहेको बैंकको अन्य खातामा समेत शंकास्पद रकम ट्रान्सफर भएको तथ्य फेला पारेको थियो। यसरी प्रहरी सञ्जुका श्रीमान निश्चलसम्म पुगेको थियो। उनलाई काठमाडौं कागेश्वरीबाट पक्राउ गरिएको थियो। पोर्तेललाई पक्राउ गरेपछि प्रहरीले उनीहरुको अपराध धन्दा पत्ता लगाएका थिए। ठगी धन्दाका मुख्य नाइके सन्जु भएको प्रहरीको निर्क्यौल छ। सन्जुको समुहले विभिन्न व्यक्तिहरूमा पार्सलका नाममा ६० लाख ५५ हजार रुपैयाँ ठगी गरेका छन्। उनीहरूको समूहले अन्य धेरैलाई ठगी गरेको हुनसक्ने प्रहरीको आंशका छ। प्रहरीले उनीहरुको साथबाट विभिन्न व्यक्तिको नाममा रहेको ६ वटा नागरिकता, प्रयोग भएका १४ वटा एनसेलका सिम र प्रयोग नभएका १२ वटा एनसेलका सिम, १८ वटा पैसा जम्मा गरेको स्लिप, ८ वटा एटिएम, ११ वटा चेकबुक, सुनका गहना बरामद गरेको छ।"
एन्फाका उपाध्यक्ष दावा लामा पक्राउ,काठमाडौं : अखिल नेपाल फुटबल संघ (एन्फा) उपाध्यक्ष दावा लामा पक्राउ परेका छन्। एन्फाका उपाध्यक्ष लामा बुधबार काठमाडौंबाट पक्राउ परेका हुन्। काठमाडौँ उपत्यका अपराध अनुसन्धान कार्यालयका प्रमुख सोमेन्द्रसिंह राठौरले लागुऔषध मुद्दामा दोषी ठहर भएका लामालाई पक्राउ गरिएको जानकारी दिए।उनका अनुसार लामा लागुऔषध मुद्दाका फरार प्रतिवादी हुन्। उच्च अदालत पाटनबाट लामालाई लागुऔषध खैरो हिरोइन बेचबिखनको कसुरमा दोषी ठहर गर्दै ५ वर्ष कैद र ५ हजार रुपैयाँ जरिवानाको फैसला सुनाइएको थियो। लामा कैद र जरिवाना भुक्तान नगरी फरार रहेका थिए। उनलाई कैद भुक्तानका लागि पक्राउ गरिएको हो। प्रहरीले लामालाई पक्राउ गरेर अदालत पेश गर्ने तयारी गरिरहेको छ।
सहयोगको पर्खाइमा विद्यालय,"बिजलपुरा : ७३ वर्षअघि स्थापना भएको गाउँ हो अकुवान । जहाँ २१५ घरधुरीको बसोबास छ। महोत्तरीको बर्दिबास नगरपालिका वडा नम्बर १२ र १३ मा पर्ने ऐतिहासिक गाउँ बिजलपुरामास्थित अकुवान टोलमा २०७८ सालमा मात्रै श्रीराम जानकी आधारभूत विद्यालयको स्थापना भएको थियो। तर स्कूलको अवस्था भने दयनीय छ। राणा, पञ्चायत, बहुदलपछि देशमा संघीय गणतन्त्र आयो। अनि मात्रै यहाँका नागरिकले गाउँमै स्कुल देख्न पाए। कक्षा तीनसम्म पढाइ हुने विद्यालयमा जम्मा २ कोठा छन्। अच्चम त यहाँ शिशु कक्षा नै छैन। स्थानीय रामप्रकाश महतोले भने, भौतिक पूर्वधार, खानेपानी, बिजुलीबत्ती, घेराबेरा, शिक्षकको कमीले विद्यालय समस्याग्रस्त छन्। बच्चहरूले राम्रोसँग पढ्नै पाएका छैनन्। स्कुल रूपान्तरण नभएसम्म गाउँको विकास नहुने महसुस गर्दै गाउँलेहरूले बिहीबार युवा सुखलाल महतोको नेतृत्वमा निर्विरोध ७ सदस्य विद्यालय व्यवस्थापन समिति चयन गरेका छन्। राम्रो नेतृत्व नहुँदा स्कुल मात्रै होइन गाउँकै विकास ओझेलमा परेकोले युवाहरूको जिम्मा विद्यालय दिइएको स्थानीय बैजु पासमानले बताए। सदस्यहरूमा राजकिशोर महतो, बेचु विश्वकर्मा, रेखा देवी पासवान, सविता देवी पासवान र नैन देवी महतो रहेका छन्। समितिमा स्नातकोत्तर तह अध्ययन गर्दै गरेका राजकिशोर महतो सदस्य छन्। उनी शिक्षक पनि हुन्। विसं २००७ सालमा बसोबास भएको अकुवान टोलमा २ सय १५ घरधुरी छन्। त्यहाँका दलित तथा विपन्न समुदायका करिब १ सय बच्चा स्कुलमा अध्ययनरत छन्। स्थानीय सरकारको वास्ता नगरेका कारण आधुनिक कालमा पनि अकुवान टोलका बालबालिकाहरूले गुणस्तरीय शिक्षा पाउन नसकेको स्थानीयको भनाई छ। विद्यालयको घेराबेरा नभएकाले गाईवस्तु, जंगली जनावर विद्यालयमै पस्ने गरेको छ।निर्वाचित विद्यालय व्यवस्थापन समितिका अध्यक्ष महतोले विद्यालयलाई सुविधासम्पन्न बनाउनका लागि काम गर्ने प्रतिबद्धता जनाएका छन्।"
बर्दिबासमा पानी र विद्युत केन्द्रको माग,"काठमाडौं : बर्दिबासमा सुनकोसी मरिन डाइभर्सनको पानी ल्याउनु पर्ने र विद्युत वितरण केन्द्र स्थापना हुनु पर्ने माग राख्दै स्थानीय,उद्योगीहरु सिंहदरबार पुगेका छन् । उनीहरुले उर्जा, जलस्रोत तथा सिचाई मन्त्रि शक्ति बहादुर बस्नेतलाई भेटेर बर्दिबासमा देखिएका समस्या समाधानका लागि ज्ञापन पत्र बुझाएका छन् । बर्दिबास शहर उन्मुख भइरहँदा निकट भविष्यमा हुने खानेपानीको समस्या समाधानका लागि सुनकोशीमरिन डाइभर्सनको पानी बर्दिबासमा ल्याउनु अति जरुरी रहेकाले आयोजना सञ्चानका लागि सम्भावता अध्ययन गर्न माग गरिएको छ । त्यसैगरी विद्युतको महसुल तिर्न बाहेक अन्य सुविधाका लागि गौशाला जानु पर्ने बाध्यता रहेकाले बर्दिबासमै अधिकार सम्पन्न विद्युत वितरण केन्द्र स्थापना गर्न पनि माग गरिएको उद्योग वाणिज्य संघका अध्यक्ष बिष्णुबहादुर खड्काले जनाए । बर्दिबास नगरपालिकामा मात्रै ३० हजार बन्दा बढी उपभोक्ताले मासिक अढाई करोड महसुल बुझाउँछन् । तर, कामका लागि भने गौशाला धाउनु पर्ने बाध्यता रहेको वाणिज्य संघले मन्त्रीलाई बुझाएको ज्ञापन पत्रमा उल्लेख छ । पत्रमा भनिएको छ, गौशाला पुग्दा दिनभरी कामका लागि लाग्ने, पटकपटक धाउनु पर्ने बाध्यता छ । त्यसैगरि बर्दिबास नगरपालिकामा खानेपानी र सिचाईका लागि सुनकोशी मरिन डाइभर्सनको पानीको पुर्याउन मन्त्रालयबाट आयोजना सञ्चालनका लागि नाप, नक्सा, डिजाईन, डीपीआर तयार गर्न आयोजन स्वीकृत गर्न माग गरिएको छ । बर्दिबासस्थित राजमार्गको दक्षिणमा रहेको ढल्केवर मलंगवा ३३ हजार केभी प्रशारण लाईनको पोल सार्ने निर्णय भएको बस्नेतले बताए । उनले भने,अब छिट्टै अधिकार सम्पन्न विद्युत केन्द्र स्थापना बारे निर्णय गर्ने विश्वास दिलाउँछौं । बर्दिबासमा सिचाई र खानेपानीको सुविधा पुर्याउन योजनाबद्ध काम भइरहेको मन्त्री बस्नेत भनाई छ । सुनकोशी कमला सिचाई आयोजनाको सम्भाव्यता अध्ययन अर्को वर्षदेखि गछौं । सुनकोशीमरिन डाइभर्सनको बाँध र सुरुङ खन्ने काम भइरहेको छ । त्यो पानी बागमतिमा आउने बितिकै पानीको उपयोगबारे प्रश्न अवश्य नै उठ्छ । त्यो पानीलाई बर्दिबास लगायतको क्षेत्रमा पुर्याउन पनि सम्भाव्यता अध्ययन गर्छौं , मन्त्री बस्नेतले भने। चुरेमा ड्याम बनाएर तराईका खानेपानीको मुहान रिचार्ज गर्ने कार्यक्रम अर्को वर्षदेखि सुरु हुने उनले बताए ।"
चुनौतीमा क्रिप्टो र डिजिटल भुक्तानी,"विश्वबजारमा तीव्र विस्तार हुँदै गएको क्रिप्टो कारोबारलाई अवैध घोषणा गर्नु नेपालको लागि सहज र दूरगामी निकास हैन। मुद्रा विनिमयको माध्यम हो। यो केन्द्रीय बैंकद्वारा भौतिक बैंकनोट वा सिक्काको रूपमा निष्काशित वा जारी हुन्छ। केन्द्रीय बैंकले सुरक्षणबापत बहुमूल्य सम्पत्ति मौज्दात राखी त्यसबराबरको मूल्यमा मुद्रा निष्कासन गर्छ। वैकल्पिक मुद्रा : क्रिप्टोकरेन्सी बैंकनोट वा सिक्काभन्दा फरक स्वतन्त्र बजारद्वारा निष्कासित डिजिटल भुक्तानीको माध्यम हो। यो कम्प्युटर नेटवर्कमार्फत डिजाइन गरिएको पियर प्रविधिमा आधारित सुरक्षित विनिमयको माध्यम हो। सुरक्षित क्रिप्टोग्राफीद्वारा कम्प्युटर डेटाबेसमार्फत यसको सिर्जना, स्वामित्व, नियन्त्रण, नियमन र स्थानान्तरण अभिलिखित भई डिजिटल लेजरमा भण्डारण गरिन्छ। यो वस्तु विनिमय अर्थात्् फन्जिबल ब्लकचेन टोकन प्रणालीमा आधारित हुन्छ। क्रिप्टोका मालिकहरूले मोडेलमा सम्पत्तिहरू सुरक्षण राखी सेयरको अनुपातमा टोकन अधिकार पाउँछन्। डिजिटल मुद्रा : मुद्राको डिजिटल संस्करणलाई सेन्ट्रल बैंक डिजिटल करेन्सी भनिन्छ। यो अनलाइन नेटवर्कमा आधारित एकबाट अर्को भुक्तानी खातामा मूल्य स्थानान्तरण गरिने भुक्तानी प्रविधि हो। कम्प्युटर उपकरण, मोबाइल डिजिटल वालेट, डेबिट, क्रेडिट वा प्रिपेड कार्ड, इलेक्ट्रोनिक फन्ड ट्रान्सफर यसका उदाहरण हुन्। खरिदबिक्री र कारोबार : विकेन्द्रित वितरित लेजर वा ब्लकचेन प्रविधिमा मिन्ट हुने क्रिप्टोकरेन्सीले सार्वजनिक वित्तीय लेनदेन डेटाबेसको काम गर्दछ। कारोबारका अभिलेखहरू सार्वजनिक खातामा अध्यावधिक गरिन्छन्। क्रिप्टो इकाइहरूका जटिलतम् गणितीय समस्या हल गर्न कम्प्युटर शक्तिको प्रयोग हुन्छ। ग्राहकले ब्रोकरमार्फत खरिद गरी क्रिप्टोग्राफिक वालेटमा भण्डारण गर्न सक्छन्। विशेष प्रकारको साँचोको सहायताले अभिलेख एक व्यक्तिबाट अर्कोमा स्थानान्तरण वा इकाइ मापन गर्न सकिन्छ। बिटक्वाइन, इथेरियम, एक्सआरपी, कार्डानो, विनायन्स क्वाइन, डजक्वाइन, सोलाना, टेथर, यूएसडी क्वाइन इत्यादि चर्चित क्रिप्टोकरेन्सी हुन्। यिनीहरूलाई सामूहिक रूपमा वैकल्पिक मुद्रा नामले चिनिन्छ। खरिदबिक्रीबापत स्टक, बोन्डजस्ता ब्रोकर वा एक्सचेन्जलाई मूल्यमा आधारित शुल्क तिर्नुपर्छ। यसको कारोबार वायर ट्रान्सफर वा अमेरिकी डलर, पाउन्ड, युरो, डेबिट वा क्रेडिट कार्डजस्ता फियाट मुद्राका अलवा पेपल, क्यासएप र भेनमोजस्ता भुक्तानी सेवामार्फत पनि गर्न सकिन्छ। यसरी फियाट मुद्रा वा भुक्तानी सेवा नेटवर्कमा एकपटक पनि प्रवेश नगरी यसको स्वतन्त्र कारोबार सम्भव हुँदैन। ब्लक चेन : डेटालाई ससाना ब्लक बनाई क्रिप्टोग्राफीद्वारा लिंकमा सुरक्षित राखिने प्रविधि ब्लक चेन हो। यसले प्रत्येक क्रिप्टो सिक्काको वैधता प्रदान गर्छ। प्रत्येक ब्लकको लिंकको रूपमा एक ह्यास एल्गोरिदमको सूचक रहन्छ। डेटाहरू परिमार्जन प्रतिरोधी प्रविधिद्वारा डिजाइन गरिन्छन्। यसले पीटूपी नेटवर्क प्रोटोकलद्वारा दुई पक्षबीचको लेनदेनलाई कुशलतापूर्वक प्रमाणित गर्दै नयाँ ब्लकको वैधताको स्थायी अभिलेखीकरणको ओपन डिस्ट्रिब्युटेड लेजरको भूमिका खेल्छ। एकचोटि अभिलिखित कुनै पनि ब्लकको डेटालाई चेनमा आबद्ध पछिल्ला ब्लकहरूको परिवर्तनबिना फेरबदल असम्भव प्राय : हुन्छ। नेटवर्कजडित नोडहरू, टाइमस्ट्याम्पिङ योजनाहरू, माइनिङ, वालेट आदि प्रयोग हुने ब्लकचेनका लागि ठूलो कम्प्युटर शक्ति आवश्यकता पर्छ जसमा अत्यधिक ऊर्जा खपत हुन्छ। माइनिङ : सन् १९८३ मा अमेरिकी क्रिप्टोग्राफर डेबिड चाउमकृत इक्यास, डिजिक्यास १९९८ तिर आइपुग्दा इलेक्ट्रोनिक नगद भुक्तानी प्रणालीको प्रारम्भिक रूप बी मनी, बिटगोल्ड हुँदै २००९ मा बिटक्वाइनको रूपमा अस्तित्वमा आयो। वालेट, ठेगाना र रकम ब्लकमा प्रविष्ट गरी ब्लकचेनको औपचारिक कारोबारमा प्रवेश गरेपछि माइनिङ प्रारम्भ हुन्छ। क्रिप्टोग्राफिक अल्गोरिदमको माध्यम ब्लकमा डेटा प्रविष्ट गर्ने कार्य ह्यासिङ हो। हार्डवेयर र सफ्टवेयरको मद्दतद्वारा कठिन नेटवर्क अल्गोरिदमद्वारा निर्धारित ६४ डिजिटको हेक्साडेसिमल क्रिप्टोग्राफिक नम्बर सिर्जित हुन्छ। चीनमा प्रतिबन्धित भएपश्चात धेरै माइनिङ क्यानडा र अमेरिकाको टेक्सासतर्फ स्थानान्तरित भएभने आइसल्यान्ड र कजाकस्तान प्रमुख गन्तव्य मानिन्छन्। अहिलेको सूचना प्रविधिको युगमा बैंकहरू एआई प्रविधि अपनाउँदै विभिन्न एप वा अनलाइन गेटवेमार्फत डिजिटल भुक्तानी, विद्युतीय स्थानान्तरण वा अनलाइन कारोबारतर्फ आकर्षित हुँदै गएको अवस्था छ। पर्यावरणीय प्रभाव : बिजुलीको खपत उच्च हुने भएकाले माइनिङबाट उत्पन्न हरितगृह ग्यास उत्सर्जनको कारण ठूलो मात्रामा प्रदूषण र कार्बन फुटप्रिन्ट सिर्जित हुन्छ। उत्सर्जित माइनिङ रिग्स् विद्युतीय फोहोर विसर्जनको चुनौती ज्वलन्त छ। बीबीसीद्वारा प्रसारित समाचारअनुसार क्रिप्टोकरेन्सी उत्पादनमा प्रत्येक वर्ष ३० हजार ७ सय टन र औसतमा प्रतिकारोबार २ सय ७२ ग्राम विद्युतीय फोहोर उत्पादन हुन्छ। माइनिङ उपकरणहरूको औसत आयु १२९ वर्ष हुन्छ। अध्ययनअनुसार १ जनवरी २०१६ देखि ३० जुन २०१७ बीच इथेरियम, लिट्क्वाइन र मोनेरोजस्ता क्रिप्टोकरेन्सी माइनिङमा ३ देखि १५ मिलियन टन कार्बनडाइअक्साइड उत्सर्जित भएको पाइयो। यिनीहरूको तुलनामा बिटक्वाइनले कम ऊर्जा खपत गर्छ। साइबर सुरक्षा र जोखिम सम्बोधन : इन्टरनेटको माध्यमबाट हुने गैरबैंकिङ क्रिप्टोकरेन्सी कारोबारले विश्व अर्थतन्त्रमा गम्भीर असर पार्छ। पहिलोपटक फियाट मुद्रा वा भुक्तानी गेटवेको माध्यमद्वारा खरिदबिक्री भएपछि पछिल्ला कारोबारहरूमा बैंकिङ नेटवर्क अनिवार्य हुँदैन। अमेरिकाको महान्यायाधिवक्ता कार्यालय मातहतको साइबर डिजिटल टास्क फोर्सको २०२० को प्रतिवेदन अनुसार क्रिप्टोकरेन्सीको प्रयोग तीन प्रकारले हुन्छ। ९१० अपराध सम्बन्धित वित्तीय लेनदेन ९२० मनी लाउन्ड्रिङ र कर छली अवैध गतिविधिको संरक्षण र ९३० चोरी वा क्रिप्टोकरेन्सी बजारलाई प्रत्यक्ष असर गर्ने अपराधहरू। क्रिप्टोकरेन्सी कारोबारमा वास ट्रेडर्सद्वारा कृत्रिम मूल्य हेरफेर गर्ने जोखिम हुन्छ। मुलुकमाथिको आर्थिक प्रतिबन्ध छल्ने उपकरणको रूपमा पनि यसको प्रयोग हुन सक्छ। वैधानिकता : क्रिप्टोको वैधानिकता सम्बन्धमा देशैपिच्छे फरक मौद्रिकनीति पाइन्छ। केहीले यसलाई स्पष्टरूपमा मान्यता दिएका छन् भने केहीले प्रतिबन्ध लगाएका छन्। अमेरिकी लाइब्रेरी अफ कंग्रेसले सन् २०२१ मा सार्वजनिक गरेअनुसार अल्जेरिया, बंगलादेश, बोलिभिया, चीन, इजिप्ट, इराक, मोरक्को, यूएई र नेपाल गरी ९ मुलुकले घोषित र ४१ देशले अघोषित प्रतिबन्ध लगाएका छन्। सामाजिक सञ्जालहरू गुगल, फेसबुक र बिङले लगाएको विज्ञापन माथिको प्रतिबन्ध फुकुवा गरेका छन् भने एक्स, स्न्यापच्याट, लिंकडइनलगायत केहीले भने कायमै राखेका छन्। एक अध्ययन कमिसनको २०१८ को प्रतिवेदनपछि बेलायतले क्रिप्टो सम्पत्ति र स्थिरमुद्रा सम्बन्धमा एक परामर्श जारी गर्यो। बेलायतभित्र कारोबार हुने क्रिप्टोकरेन्सी फर्म, एक्सचेन्ज, सल्लाहकार र पेसेवरहरू वित्तीय आचरण प्राधिकरणमा अनिवार्य दर्ता गर्नुपर्ने भयो। सन् २०२१ मा एल साल्भाडोर बिटक्वाइनलाई कानुनी बोलपत्रहरूमा स्वीकार गर्ने विश्वको पहिलो मुलुक बन्यो। अमेरिका : अमेरिकाका १७ राज्यले क्रिप्टो मुद्रा विनियमनसम्बन्धी कानुन पारित गरे। अमेरिकाले क्रिप्टो सिर्जित मनी लाउन्डरिङ र करछलीलाई सजायको दायरामा ल्याएको छ। आन्तरिक राजस्व विभागले क्रिप्टोकरेन्सीलाई करको दायरामा ल्याएको छ। क्रिप्टोकरेन्सीको लोकप्रियता र वित्तीय संस्थाहरूले स्वीकार्ने कारण नियमनको मूल्यांकन गर्न सरकारलाई प्रेरित गरेको छ। नेपाल : नेपाल राष्ट्र बैंक, विदेशी विनिमय व्यवस्थापन विभागले २०७४ साउन २९, २०७८ भदौ २४ र २०७८ माघ ९ का पूर्वसूचना उद्धृत गर्दै २०७९ साउन ३० मा सूचना प्रकाशित गर्दै नेपालमा विदेशी विनिमय वा मुद्राको रूपमा भर्चुअल करेन्सी र क्रिप्टोकरेन्सीले कानुनी मान्यता नपाएको, नेपालमा कानुनी ग्राह्य नभएको, नेपाल सरकारको जमानत प्राप्त नभएको र यस बैंकले निष्कासन नगरेको तथा कुनै पनि किसिमको सुरक्षण नभएको हुँदा यसको कारोबार गैरकानुनी रहेको, भर्चुअल करेन्सी र क्रिप्टोकरेन्सी, सट्टेबाजी आदिसम्बन्धी जोखिमहरू अन्तरनिहित हुने विषयसमेत स्मरण गराउँदै नेपालभित्र र बाहिर बसोबास गर्ने नागरिक र फर्म र कम्पनी र संस्था (विदेशीसमेत) तथा नेपालमा दर्ता भई नेपाल बाहिर रहेका फर्म, कम्पनी, संस्था तथा त्यस्ता कम्पनी वा संस्थाका शाखा कार्यालय तथा एजेन्सीले कुनै पनि प्रकारका यस्ता कारोबार गरेर गराइएको पाइएमा तथा सोको प्रयोग र संलग्नता र सदस्यता र लगानी र स्वामित्व ग्रहण र स्थानान्तरण र विप्रेषण र विनिमय र माइनिङसम्बन्धी कार्य गरे र गराएको पाइएमा प्रचलित कानुनबमोजिम कारबाही हुने बेहोरा विदेशी विनिमय ऐन, २०१९ को दफा १२ ले दिएको अधिकार प्रयोग गरी भनेर प्रकाशित गर्यो। सूचनाको स्रोतको रूपमा ऐनको दफा १२ लाई उद्धृत गरेकाले प्रत्यायोजित अधिकार प्रयोग गरेको पाइयो। उक्त दफाको प्रावधान हेर्दा दफा १५ अन्तर्गत नेपाल सरकारले दिएको कुनै निर्देशमा बाधा विरोध नपर्ने गरी बैंकले यो ऐनमा लेखिएका कुरा कार्यान्वयन गर्न आवश्यकतानुसार समयसमयमा निर्देशन दिन वा विनियम बनाउन वा आदेश वा सूचना जारी गर्न सक्नेछ भनिएको छ। सूचनामै क्रिप्टोकरेन्सीले विदेशी विनिमयको रूपमा कानुनी मान्यता नपाएको उल्लेख भएकाले ऐनको नाम र प्रस्तावनाबमोजिम विधायिकी मनशायअनुसार सूचना निष्काशनपूर्व ऐनको दफा २९ घ को परिभाषा खण्डमा सर्वप्रथम यसलाई विदेशी विनिमयको परिभाषाभित्र समेटी त्यसपछि मात्र इजाजतपत्र वा कारोबारको सूचना निकाल्नुपर्ने हुन्छ। विदेशी विनिमयबाहेकका अन्य कानुनले नचिनेका मुद्राको कारोबारको सम्बन्धमा ऐनको क्षेत्राधिकार आकर्षित हुँदैन। सूचनाको हैसियत सामाजिक सचेतनाको लागि जारी सार्वजनिक परामर्शदातृ सूचना प्रकृतिको देखिन्छ। सूचनाको आशय बैंकले मान्यता नदिएको भर्चुअल करेन्सीको कारोबारबाट कोही पनि नठगिऊन्, ठगिएमा बैंक जवाफदेही नहुने भन्ने देखिन्छ। यस्तो सूचना प्रकाशित हुँदाहुँदै पनि त्यस्तो कारोबारबाट ठगिएको उजुरी लिई आएमा कानुनी कारबाही गर्न नसकिने भन्ने अर्थ लाग्छ। अबको निकास : अहिलेको सूचना प्रविधिको युगमा बैंकहरू एआई प्रविधि अपनाउँदै विभिन्न एप वा अनलाइन गेटवेमार्फत डिजिटल भुक्तानी, विद्युतीय स्थानान्तरण वा अनलाइन कारोबारतर्फ आकर्षित हुँदै गएको अवस्था छ। विश्वबजारमा तीव्र विस्तार हुँदै गएको क्रिप्टो कारोबारलाई अवैध घोषणा गर्नु नेपालको लागि सहज र दूरगामी निकास हैन। आफ्नो साइबर सुरक्षा कमजोरीको विकल्प प्रतिबन्ध होइन। राष्ट्र बैंकले केबल परामर्शदात्री सूचना प्रकाशित गरेरमात्र नभई कानुनमा समयानुकूल संशोधन गरी वा नयाँ कानुन जारी गरी यसको सम्बोधन गर्नुपर्छ। फौजदारी कानुनद्वारा निषेधित कार्य गर्नु अपराध हो। प्रत्याजित अधिकार प्रयोग गरी जारी प्रशासकीय सूचनाले कुनै पनि कार्यलाई अपराध घोषित गर्न वा सजाय गर्न नसक्ने सर्वमान्य विधिशास्त्रीय सिद्धान्तको अनिवार्य पालना गर्नुपर्ने हुन्छ। सूचनाको भरमा प्रतिबन्ध लगाई ढुक्कले बस्नुभन्दा साइबर सुरक्षाको स्तर चुस्त, दुरुस्त बनाई क्रिप्टो कारोबारलाई नियमन गर्ने वा करको दायराभित्र ल्याउने क्षमता र प्रविधिको विकास गर्नु अपरिहार्य भइसकेको छ।"
साउदी अरबलाई पराजित गर्दै अविजित यात्रा तय गर्ने लक्ष्यमा नेपाल,"काठमाडौं : एसीसी पुरुष प्रिमियर कप टी२० अन्तर्राष्ट्रिय क्रिकेट प्रतियोगितामा नेपालले आज साउदी अरबसँग खेल्दैछ। ओमानको अल अमेरत क्रिकेट मैदानमा जारी समूह चरणको अन्तिम खेलमा साउदी अरबलाई पराजित गर्दै नेपाल अविजित यात्रा तय गर्ने दाउमा छ। खेल नेपाली समयअनुसार बिहान ११:४५ बजे सुरु हुनेछ। समूह चरणको अन्तिम खेल अगाडि नै नेपालले समूह विजेता बन्दै सेमिफाइनलमा प्रवेश गरिसकेको छ। सोमबार समूह चरणको तेस्रो खेलमा हङकङलाई ८ विकेटले हराउँदै एक खेल अगाडि नै नेपाल सेमिफाइनल पुगेको हो। नेपालले पहिलो खेलमा मलेसियालाई ५ विकेट र दोस्रो खेलमा कतारलाई पराजित गरेको थियो। समूह ए मा नेपालसहित साउदी अरब, मलेसिया, हङकङ र कतारसमेत छन्। उक्त समूहमा नेपालको ६ अंकको साथ शीर्ष स्थानमा छ। त्यसैगरी,कतारको ४ अंक, साउदी,मलेसिया र हङकङको समान २ अंक छ। समूह एबाट मलेसिया र हङकङ पनि आज नै खेल्दैछन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान ६ अंकका साथ शीर्ष स्थान, कुवेत र युएई चार अंककै साथ दोस्रो स्थानमा छन्। आज ओमान र कुवेत, यूएई र कम्बोडियाबीच पनि खेल हुँदैछ।"
लमजुङमा हावाहुरीले विद्यालयको छाना उडायो,"बेंसीसहर : मंगलबार साँझपख चलेको हावाहुरीले लमजुङको मर्स्याङ्दी गाउँपालिका९ पामचोकमा रहेको सरस्वती सदन आधारभूत विद्यालयको छानो उडाएको छ। चैते दसैंको दिन मंगलबार साँझपख ५ बजेतिर आएको हावाहुरी र पानीले विद्यालयको ८६ वटा जस्ता उडाएर काम नलाग्ने बनाएको प्रधानाध्यापक रामचन्द्र घिमिरेले बताए। उनका अनुसार हावाहुरीले विद्यालयको छानो उडाउनुका साथै बाल कक्षा र यूकेजी कक्ष जलमग्न बनाएको छ। कक्षाकोठामा विछ्याइएका म्याट्रेस, कार्पेट, भित्ताका लेखनहरू, भित्तामा राखिएका विभिन्न पाठ्यसामग्री नष्ट पारेको घिमिरेले बताए। हावाहुरीले उडाएका जस्ता काम नलाग्ने बनाएको छ। नयाँ राख्न विभिन्न निकायमा हारगुहार गरेका छौं', प्रधानाध्यापक घिमिरेले भने। बुधबार बिहान विद्यालय व्यवस्थापन समितिको बैठक बसेर जिल्ला विपद् व्यवस्थापन समिति, स्थानीय सरकार, विभिन्न संघसंस्थालाई सहयोग माग गर्ने निर्णय गरिएको उनले बताए। २०३० सालमा स्थापना भएको विद्यालयले चालु शैक्षिक सत्रबाट बालबालिकाको वृद्धि विकास र पठनपाठनलाई सहजीकरण गर्न किन्डरगार्डेन कक्षा सञ्चालन गर्ने र प्रथामिक तहमा अंग्रेजी माध्यमबाट पठन पाठन सञ्चालनको तयारी गरेको थियो। शैक्षिक सत्र सुरु भएर भर्ना अभियान चलिरहेको बेला विपदमा पर्दा समस्या थपिएको विद्यालय व्यवस्थापन समितिका अध्यक्ष रामबहादुर परियारले बताए।"
निर्वाचन आचारसंहिताविपरीत काम गरे तत्काल कारवाही हुने,"काठमाडौं : निर्वाचन आयोगले यही वैशाख १५ गते हुने प्रतिनिधिसभा र प्रदेशसभा उपनिर्वाचन प्रयोजनका लागि जारी आचारसंहिताविपरीत सामाजिक सञ्जाल वा सञ्चारमाध्यमको दुरुपयोग गरेमा तत्काल कारबाही प्रक्रिया अघि बढाउने भएको छ। प्रतिनिधिसभाको इलाम क्षेत्र नं २ र बझाङको प्रदेशसभा निर्वाचन क्षेत्र नं (१) मा हुने उपनिर्वाचनलाई स्वच्छ, स्वतन्त्र, निष्पक्ष, भयरहित र सुरक्षित वातावरणमा सम्पन्न गर्न गत चैत २८ गतेदेखि निर्वाचन सम्पन्न नभएसम्म आचारसंहिता लागू छ। आयोगका प्रवक्ता शालिग्राम शर्मा पौडेलले जारी गरेको विज्ञप्तिमा आचारसंहितामा अन्य विषयका अतिरिक्त सामाजिक सञ्जालबाट गलत, भ्रामक र द्वेषपूर्ण सूचना प्रकाशन तथा प्रसारण गर्न गराउन नहुने, निर्वाचनलाई प्रतिकूल प्रभाव पार्ने उद्देश्यले कसैले पनि सामाजिक सञ्ञालमा एकाउन्ट सञ्चलन गर्न वा झुटा साइट खोल्न वा सञ्चालन गर्न वा गराउन नहुने, निर्वाचनलाई प्रभाव पार्ने उद्देश्यले कसैलाई होच्च्याउने, दुष्प्रचार गर्ने, भ्रामक सूचना सम्प्रेषण गर्ने तथा कसैको भ्रामक टीकाटिप्पणी गर्न, गराउने नहुने व्यवस्था रहेको स्मरण गराइएको छ। त्यसैगरी कुनै प्रयोजनका लागि प्रकाशन वा प्रसारण भएको सूचना वा सामग्रीलाई निर्वाचनमा प्रभाव पार्ने उद्देश्यले तोडमोड गरी गराई सामाजिक सञ्जालमा शेयर, ट्याग, कमेण्ट वा प्रतिकमेण्ट गर्न गराउन नहुने तथा कसैको चरित्रहत्या गर्न, व्यक्तिगत लाञ्छना लगाउन, मानहानी गर्न वा यस्तै प्रकृतिका सामग्री कुनै स्वरुपमा उत्पादन गर्न तथा त्यस्ता सामग्री कुनै माध्यमबाट प्रकाशन वा प्रसारण गर्न गराउनपूर्ण रूपमा निषेध गरिएको छ। आचार संहिता उल्लङ्घनका घटनामा तत्काल आवश्यक कारबाही गर्न सम्बन्धित जिल्लाको मुख्य निर्वाचन अधिकृत संयोजक रहेको जिल्ला आचारसंहिता अनुगमन समितिलाई निर्देशन दिइएको छ। अवाञ्छित कार्य तत्कालै रोक्न आदेश दिने तथा आचारसंहिता उल्लङ्घनकर्तालाई आवश्यक कारबाहीको सिफारिस गर्न निर्वाचन आयोगमा एक सामाजिक सञ्जाल अनुगमन एकाइ गठन गरी कार्य हुने भएको छ। आमसञ्चारमाध्यमबाट हुने गलत, भ्रामक, झुटा सूचना, द्वेषपूर्ण अभिव्यक्ति तथा निर्वाचनलाई नकारात्मक प्रभाव पार्ने समाचारलाई निरुत्साहित गरी स्वच्छ, स्वतन्त्र, निष्पक्ष र भयमुक्त वातावरणमा निर्वाचन सम्पन्न गर्न सम्बन्धित सञ्चारमाध्यमको अनुगमन तथा कानुनबमोजिम आवश्यक कारबाहीका लागि प्रेस काउन्सिल नेपालसमक्ष पत्राचार गर्ने निर्णय आयोगले गरेको छ। रासस"
"अर्थमन्त्रीद्वारा विश्व बैंक र वित्त निगमका उपाध्यक्षसँग भेट, लगनाी बढाउन आग्रह","काठमाडौं : अर्थमन्त्री वर्षमान पुनले विश्व बैंक र वित्त निगमका उपाध्यक्षहरुसँग भेट गरेका छन्। उनले विश्व बैंकका उपाध्यक्षद्वय आकिहिको निसिओ र ग्वाङ्झे चेनसँग भेटवार्ता गरेका छन्। निसिओ विश्व बैंकका विकास वित्त (डीएफआई) परिचालन र वाङ्चेन पूर्वाधार क्षेत्र हेर्ने उपाध्यक्ष हुन्। दुवै उपाध्यक्षसँग मन्त्री पुनले वासिङटन डिसीस्थित विश्व बैंक मुख्यालयमा गएराति भेटेका हुन्। यस्तै उनले अमेरिकी अन्तर्राष्ट्रिय वित्त निगम (आईएफसी) का उपाध्यक्ष रिकार्डो पुलिटीसँग पनि भेटेका छन्। विश्व बैंक उपाध्यक्ष आकिहिको निसिओसँग उनले आगामी जुनमा काठमाडौंमा विश्व बैंक समूहअन्तर्गतको अन्तर्राष्ट्रिय विकास संघ(आईडीए)२१ बैठक गर्ने नेपालको प्रस्ताव स्वीकार गरेकामा धन्यवाद दिएका छन्। आईडा बैठकको राम्रो तयारी भइरहेको भन्दै त्यसका लागि काठमाडौंस्थित विश्व बैंकको देशीय कार्यालयसँग समन्वय गरिरहेको बताए। उनले नेपालमा सहुलियतपूर्ण कर्जा वा अनुदानमार्फत लगानीका थप क्षेत्र पहिल्याउन पनि आग्रह गरे। आईडालाई नेपालजस्ता विकासोन्मुख देशहरूका लागि भरपर्दो माध्यम बनाउन सकिने भन्दै मन्त्री पुनले पछिल्लो दशकमा दूरसञ्चार, यातायात, स्वच्छ ऊर्जाजस्ता क्षेत्रमा नेपालले हासिल गरेका उपलब्धी विश्व समुदायले हेर्न लायक भएको उल्लेख गरे। नेपाल सरकार र १६ विकास साझेदारले सन् २०२१ मा संयुक्त रुपमा अनुमोदन गरेको हरित, उत्थानशील र समावेशी विकास (ग्रिड) का लागि रणनीतिक कार्ययोजना समावेश गरिएको काठमाडौं घोषणापत्रको मार्गनिर्देशनमा अघि बढेको जानकारी उनले दिए। उक्त घोषणापत्रको अवधारणाअनुसार आगामी वर्ष पहिलो हरित उत्थान र समावेशी विकास कार्यक्रम अन्तर्गतको (ग्रिड डिपीसी) कार्यान्वयन गर्न लागिएको उनको भनाइ थियो। मन्त्री पुनले १ हजार ६३ मेगावाटको माथिल्लो अरुण अर्थजलासययुक्त आयोजना र ६ सय ३५ मेगावाटको दूधकोशी जलासययुक्त आयोजनामा विश्व बैंकले लगानी गर्न देखाएको तत्परताका लागि प्रशंसा गरे। विश्व बैंकको पूर्वाधार क्षेत्र हेर्ने उपाध्यक्ष ग्वाङ्झे चेनसँग भएको भेटमा मन्त्री पुनले नेपालले पूर्वधार विकासलाई उच्च प्राथमिकतामा राखेको बताए। सरकारका तर्फबाट ऊर्जा, यातायात र शहरी पूर्वाधार केन्द्रित योजनामा जोड दिइएको उनको भनाइ थियो। उनले गत साता मात्र दुई ठूला जलविद्युत आयोजनाहरू माथिल्लो अरुण र दूधकोशीको वित्तीय ढाँचाबारे विश्व बैंकका काठमाडौंस्थित अधिकारीहरुसँग भएको राउण्डटेबल बैठक फलदायी भएको भन्दै छिट्टै वित्तीय व्यवस्थापनको टुंगो लाग्ने आशा व्यक्त गरे। दुवै आयोजना नेपालको गेम चेन्जर आयोजना रहेको भन्दै उनले ती अयोजनाको विकासले नेपालको ठूला पूर्वधार निर्माण क्षमता अभिवृद्धि हुने विश्वास व्यक्त गरे। आगामी असार महिनाभित्रमा माथिल्लो अरुण जलविद्युत आयोजनाको वित्तीय व्यवस्थापन हुनेमा आफूहरु ढुक्क रहेको बताए। माथिल्लो अरुण आयोजना क्षेत्रका प्रभावितलाई मुआब्जा र क्षतिपूर्ति वितरण, पहुँच मार्ग निर्माण तथा जमिनको अधिग्रहणजस्ता काम सकिने चरणमा पुनेको जानकारी उनले दिए। नेपालले जलविद्युतका लागि क्षेत्रीय बजारको समेत सुनिश्चितता गरेको भन्दै उनले भारतसँग १० वर्षमा १० हजार मेगावाट विद्युत निर्यात गर्ने सम्झौता गरेको र बंगलादेशले समेत नेपालको विद्युत किन्ने प्रक्रिया अघि बढिसकेको स्पष्ट गरे। आईएफसीका उपाध्यक्ष पुलिटीसँगको भेटमा मन्त्री पुनले आगामी दिनमा आईएफसी र नेपालबीचको सहकार्य थप प्रगाढ र सुदृढ भएर जाने विश्वास व्यक्त गरे। नेपाल र आएफसीबीच पाँच दशक लामो सहकार्य रहेको स्मरण गर्दै मन्त्री पुनले नेपालको पर्यटन क्षेत्रमा आईएफसीले पहिलोपटक लगानी गरेको स्मरण गरे। उनले सोही होटलमा आगामी जुनमा विश्व बैंक समूहअन्तर्गतको अन्तर्राष्ट्रिय विकास संघ (आईडीए)२१ बैठक आयोजना गरिएको पनि जानकारी गराए। निजी क्षेत्रसँग सम्बन्धित भएर नेपालको आर्थिक विकास प्रयास तथा पुँजीको व्यवस्थापनमार्फत निजी क्षेत्रको विकासमा आईएफसीले गरेको सहयोग सराहनीय रहेको उनको भनाइ थियो। उनले आगामी दिनमा लगानीका क्षेत्र बढाउन तथा पुँजी परिचालन तथा प्राविधिक सहयोग बढाउन पनि अपिल गरे। नेपालको पर्यटन, ऊर्जा, यातायात र कृषि क्षेत्रमा आईएफसीको सहयोग रहँदै आएको उनले बताए। आगामी दिनमा नेपालमा सूचना प्रविधि क्षेत्रका लागि लगानीको राम्रो वातावरण रहेको उनले बताए। सानो अर्थतन्त्र भएका कारण लगानीयोग्य पुँजी रहेकाले वैदेशिक लगानीका स्वागत गर्ने नीति अख्तियार गरिएको बताए। निजी पूँजी परिचालन बढाउन, थप रोजगारीका अवसर सिर्जना गर्न तथा आर्थिक गतिविधि र वित्तीय पहुँच बढाएर जनताको जीवनस्तर उकास्न सरकार लागिपरेको मन्त्री पुनले उल्लेख गरे। तीनवटै भेटमा पुनले वैदेशिक लगानी भित्र्याउन आगामी १६ र १७ वैशाखमा तेश्रो अन्तर्राष्ट्रिय लगानी सम्मेलन आयोजना गरिएको भन्दै त्यसमा उच्चस्तरको सहभागिताको अपेक्षा राखिएको बताए। विश्व बैंक र अन्तर्राष्ट्रिय मुद्रा कोषको संयुक्त वसन्तकालीन बैठकमा सहभागी हुन मन्त्री पुन सोमबार बिहान अमेरिका प्रस्थान गरेका गरेका थिए।"
द्वन्द्वपीडितको घाउ झन् जर्रिंदै,"काठमाडौं : सवाल १ प्रधानमन्त्री पुष्पकमल दाहाल केही महिना अघिसम्म संक्रमणकालीन न्यायसम्बन्धी विधेयक टुंग्याइ हाल्ने रनाहामा देखिन्थे। तत्कालीन प्रतिपक्षी एमालेलाई सर्वसम्मतिमा मनाउने धेरै प्रयास पनि गरे उनले। तर, जब त्यही एमालेसँग नयाँ गठबन्धन गरेर सरकारको नेतृत्व गरे, यस विषयलाई चटक्कै बिर्सिए। त्यसपछि कुनै चर्चै नचली संसद् अधिवेशन अन्त्य भयो। सवाल २ सुशस्त्र युद्धको नेतृत्व गरेका दाहालले अहिले सत्ताको बागडोर सम्हालेका छन्। उनी पटकपटक प्रधानमन्त्री भइसकेका पनि छन्। अन्य दलसँग मिलेर माओवादी झन्डै २ दशकदेखि प्रायः सत्तामै छ। तर, प्रधानमन्त्री दाहालको कार्यशैलीप्रति झन्डै ६४ हजार द्वन्द्वपीडित आश्चर्यमा छन्। १० वर्षे सशस्त्रद्वन्द्वका बेला राज्यपक्षबाट पीडित भएकाहरूलाई उनले सहजै भेट दिन्छन्। ज्ञापनपत्र बुझ्छन्। तर, तत्कालीन माओवादी विद्रोहीपक्षबाट पीडित भएकाहरूसँग भेटघाट गर्न आनाकानी गर्छन्। संक्रमणकालीन न्यायको सन्दर्भ यिनै २ विषयको सेरोफेरोमा घुमिरहेको छ। अर्थात्, राजनीतिले फेरि अर्को रंग फेरेको छ। राज्य यसलाई टुंग्याउनभन्दा पीडितलाई विभाजन गरी अझ लम्ब्याउन उद्दत रहेको पीडितको गुनासो छ। संक्रमणकालीन न्यायसम्बन्धी विधेयकमा सहमति खोज्ने सन्दर्भ मा प्रधानमन्त्री पुष्पकमल दाहालसहित कांग्रेस सभापति देउवा र नेकपा एमाले अध्यक्ष केपी शर्मा ओलीबीच पटकपटक भेटघाट हुने गरेको छ। तर, सहमति हुन नसक्दा विधेयक पारित हुन सकेको छैन। द्वन्द्वपीडित महिला राष्ट्रिय सञ्जालकी अध्यक्ष श्रृजना श्रेष्ठ संक्रमणकालीन न्याय टुंग्याउने राजनीतिक दलले प्रतिबद्धता व्यक्त गरे पनि कार्यान्वयन हुन नसकेको बताउँछिन्। शीर्ष नेता मात्र होइन द्वन्द्वपीडितबीच पनि द्वैध चरित्र नहोस्, श्रेष्ठ भन्छिन्, द्वन्द्वपीडितहरूबीच पनि फरकफरक कुराहरू आएको छ। द्वैध चरित्र नदेखाऊँ। एकताबद्ध होऊँ। व्यवहार विभेदकारी ? द्वन्द्वकालमा माओवादीद्वारा हत्या गरिएका लमजुङ शिक्षक मुक्तिनाथका छोरा सुमन अधिकारीका अनुसार, द्वन्द्वपीडितप्रतिको दाहालको व्यवहार विभेदयुक्त पाइएको छ। प्रधानमन्त्रीज्यूलाई भेट गर्न पटकपटक प्रयास गरियो। दुई सातासम्म समय माग्दा पनि भेट्न पाइएन, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सरकारसँग निकट द्वन्द्वपीडितलाई जतिबेला पनि भेट दिइएको छ। द्वन्द्वपीडितलाई काखा र पाखा नगरियोस्। माओवादीद्वारा सञ्चालित सशस्त्र द्वन्द्वमा झन्डै १७ हजारको ज्यान गयो। न्यायको पर्खाइमा रहेका झन्डै ६४ हजार द्वन्द्वपीडित न्यायको पर्खाइमा छन्। तर, प्रधानमन्त्री दाहालले राज्य पक्ष (सरकार) बाट हत्या, अपहरण, बेपत्ता पारिएका व्यक्तिका पीडित परिवारलाई भने सहजै भेट दिएका छन्। राज्यद्वारा बेपत्ता पारिएका पीडितहरूद्वारा गठित बेपत्ता परिवार समाजका अध्यक्ष एकराज भण्डारी भन्छन्, प्रधानमन्त्रीज्यूलाई सिहंदरबार र बालुवाटार पटकपटक भेटेर ज्ञापनपत्र बुझाएका छौं। आश्वासनसमेत पाएका छौं। वरिष्ठ अधिवक्ता भण्डारीका छोरा विपिन अझैं बेपत्ता छन्। माओवादी पक्षबाट हत्या, बेपत्ता पारिएका पीडितहरूले पछिल्लो समय गत चैत १४ गते प्रधानमन्त्री दाहाललाई भेट गरी ज्ञापनपत्र बुझाएका थिए। सार्वभौम संसद्बाट बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक पारित हुने आशा गरेका द्वन्द्वपीडितहरू हिउँदे अधिवेशन अन्त्य भएसँगै चिन्तित छन्। उक्त विधेयक प्रतिनिधिसभाको कानुन, न्याय तथा मानव अधिकार समितिमा दफावार छलफलमा छ। समितिकी सभापति विमला सुवेदी भन्छिन्, छलफलका क्रममा सहमति हुँदै थियो। हिउँदे अधिवेशनको अन्त्य भएकाले विधेयक पारित हुन सकेन। पीडित दुईतिर द्वन्द्वकालका बेला राज्य पक्षबाट पीडित भएकाहरूले अहिले सरकारलाई सहयोग पुग्ने गरी आवाज उठाउन थालेको कतिपय द्वन्द्वपीडितको दाबी छ। अन्तर्राष्ट्रिय सन्धि सम्झौता र सर्वोच्च अदालतबाट पटकपटक भएका फैसलाबमोजिम उठाइएका आवाज नै वैधानिक भएको बताउँछन्। केही द्वन्द्वपीडितले सरकारलाई सहयोग पुग्ने गरी कुराहरू उठाइरहेको अन्य द्वन्द्वपीडितले सुनाएका छन्, जवाफदेही निगरानी समितिका संयोजक एवं अधिवक्ता राजुप्रसाद चापागाईं भन्छन्, संविधान, ऐन कानुन र अन्तर्राष्ट्रिय सन्धि सम्झौताले जुन आवाजलाई समर्थन गर्छ। त्यहीं नै वैधानिक मानिन्छ। के गर्दा दिगो समाधान हुन्छ त्यसलाई प्राथमिकता दिई प्रबद्र्धन गर्नुपर्छ। सत्य निरुपण तथा मेलमिलाप आयोगमा २०५२ देखि २०६३ सालसम्म भएका द्वन्द्वकालीन घटनाको उजुरीहरू दर्ता भएका छन्। तत्कालीन समयमा सत्तामा धेरै रहेको थियो। राज्य पक्षका रूपमा तत्कालीन प्रधानमन्त्री शेरबहादुर देउवा र तत्काली विद्रोही पक्षका रूपमा माओवादीका अध्यक्ष पुष्पकमल दाहालविरुद्ध समेत आयोगमा उजुरी दर्ता भएको छ। त्यसैले द्वन्द्वकालीन मुद्दालाई सहज ढंगले समाधान गर्नुपर्नेमा उनीहरूको जोड छ। तर, नेकपा एमालले भने पीडितमैत्री ढंगले समस्याको समाधान गर्नुपर्ने अडान राख्दै आएको छ। पीडितको कारुणिक अवस्था द्वन्द्वपीडितमध्ये १० हजारभन्दा बढी पीडितले व्यक्तिहत्याको उजुरी दर्ता गराएका छन्। सयौं महिला जबर्जस्ती करणी एवं यौनजन्य हिंसाबाट पीडित छन्। शारीरिक र मानसिक यातना पाएका र कुटपिटबाट अंगभंग भएकाको घाउ बल्झिरहन्छ। द्वन्द्वपीडित साझा चौतारीका संस्थापक अध्यक्ष अधिकारीका अनुसार, द्वन्द्वपीडितहरूले औषधिसमेत सेवन गर्न पाएका छैनन्। द्वन्द्वपीडितलाई जीविकोपार्जनमै समस्या भइरहेको छ, अधिकारी थप्छन्, द्वन्द्वपीडितहरू बिरामी छन्। औषधि सेवन गर्ने पैसा छैन। व्यथा सहन बाध्य छन्। द्वन्द्वपीडित महिला राष्ट्रिय सञ्जालकी अध्यक्ष श्रेष्ठका अनुसार, यौन हिंसामा परेका महिलाको व्यथा झन् कहालिलाग्दो छ। सत्य निरुपण तथा मेलमिलाप आयोगमा जबर्जस्ती करणी तथा यौनजन्य हिंसाका ३ सयभन्दा बढी पीडितको उजुरी छ। महिलाहरूले अवाञ्छित गर्भाधानका साथै स्त्री रोग र मनोसामाजिक समस्या बेहोर्नु परेको छ। परिवार र समाजबाट एक्ल्याइएको एक पीडित महिलाले दुःखेसो पोखिन्। बेपत्ता परिवार समाजका अध्यक्ष भण्डारी द्वन्द्वपीडितहरूमध्ये कतिपयको मिर्गौला बिग्रेको उल्लेख गर्दै क्यान्सर, दमलगायत स्वासप्रश्वासजन्य समस्याबाट पीडित भइरहेको बताउँछन्। उपचार नपाएर ज्यान गुमाउने अवस्थामा छन्, उनले भने। शारीरिक र मानसिक यातना पाएका र कुटपिटबाट अंगभंग भएकाहरूमध्ये झन्डै २५ हजारले उजुरी दर्ता गराएका छन्। सशस्त्र द्वन्द्वका क्रममा मानव अधिकारको गम्भीर उल्लंघन गर्ने तथा मानवता विरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न गठित सत्य निरुपण तथा मेलमिलाप आयोग पदाधिकारीविहीन छ। दुवै आयोग २०७९ असार मसान्तदेखि पदाधिकारीविहीन भएका हुन्। ख्वै परिपुरण ? संक्रमणकालीन न्यायभित्र फौजदारी अभियोजन, सत्य, परिपुरणका कार्यक्रम र विभिन्न किसिमका संस्थागत कार्यहरू पर्छन्। सर्वोच्च अदालतले भनेको छ, पीडितको परिपुरण पाउने अधिकार हुन्छ। परिपुरण बृहत् अवधारणा हो। यो केवल आर्थिक क्षतिपूर्ति मात्र होइन। पीडितको सन्तुष्टिसँग गाँसिएको विषय हो। तर, पीडितको अवस्थामा संवेदनशीलता जनाउँदै सरकारले परिपुरण दिनेतर्फ चासो दिएको छैन। द्वन्द्वपीडितलाई उपलब्ध गराइने क्षतिपूर्ति, सुविधा वा सहुलियतलाई परिपुरण भनिन्छ। सत्य निरुपण तथा मेलमिलाप आयोगमा दर्ता भई प्रारम्भिक छानबिनसमेत भएका उजुरीमध्ये ५ सय ३८ थान उजुरीमा क्षतिपूर्ति तथा परिपुरणको लागि सरकारलाई सिफारिस गरिएको थियो। आयोगका निवर्तमान अध्यक्ष गणेशदत्त भट्टका अनुसार, २०७८ पुस १ गते तत्कालीन सरकारले २९ जना व्यक्तिहरूलाई परिपुरण तथा क्षतिपूर्ति दिने निर्णय गरेको थियो। कोशी प्रदेशबाट ५४, मधेस प्रदेशबाट ६८, बागमती प्रदेशबाट ४२ जना र गण्डकी प्रदेशबाट १ सय १९ जनालाई परिपुरणका लागि पठाइएको छ। त्यस्तै, लुम्बिनीबाट ८३, कर्णालीबाट १ सय २ र सुदूरपश्चिम प्रदेशबाट ४३ जनालाई क्षतिपूर्ति, सुविधा र सहुलियतका लागि सरकारलाई समक्ष पठाइएको आयोगले जनाएको छ। द्वन्द्वकालमा सामूहिक बलात्कृत दैलेखकी एक पीडित महिलाले परिपुरणका लागि संयुक्त राष्ट्र संघको मानव अधिकार समितिमा मुद्दा दर्तासमेत गरेकी थिइन्। समितिले पीडितलाई उचित क्षतिपूर्ति दिन र उपचार खर्चको भर्पाइ गर्न नेपाललाई आग्रह गरेको थियो। द्वन्द्वको समयमा बलात्कार तथा अन्य प्रकारका यौनजन्य हिंसाको व्यापक रूपमा भए पनि ३५ दिने हदम्यादका कारण पीडितले उजुरी दर्तासमेत गराउन पाएनन्। सन् २०१५ मा सर्वोच्च अदालतले हदम्याद बढाएर १ सय ८० दिन पुयाएको छ। यो हदम्यादका कारण सशस्त्र द्वन्द्वमा भएका घटनाको जाहेरी दर्ता गर्न पीडितले पाउँदैनन्। पीडितको जीवनरक्षा, औषधि उपचार, सहयोगी सामग्री, जीविकोपार्जन लगायतका तत्कालीन आवश्यकता सम्बोधन गर्ने कार्यक्रम यथाशीघ्र ल्याउन माग गर्दै पीडितहरूले प्रधानमन्त्री दाहाललाई ज्ञापनपत्र बुझाएका छन्। तर, कार्यान्वयन हुन सकेको छैन। जवाफदेही निगरानी समितिका संयोजक एवं अधिवक्ता चापागाईंका अनुसार, द्वन्द्वपीडितको अवस्थालाई केन्द्रमा राखेर सरकारले परिपुरण जहिले पनि दिन सक्छ।द्वन्द्व पीडितको आर्थिक र समाजिक अधिकारको विषयसँग परिपुरण जोडिएको छ। अहिले पनि परिपुरणको कार्यक्रम ल्याउन कुनै पनि कानुनले बाधा दिएको छैन, चापागाईं भन्छन्, तीनवटै तहका सरकारले परिपुरणको कार्यक्रम ल्याउन सक्छन्। सुल्झाउनभन्दा बल्झाउन केन्द्रित लामो समयदेखि अवरुद्ध रहेको सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक अलपत्र परेको छ। द्वन्द्वपीडितहरूले हिउँदे अधिवेशनमा पारित हुने अपेक्षा गरेका थिए। तर, ७० दिन चलेको अधिवेशन अन्त्य भएसँगै पीडितको आसा अधुरै रह्यो। ठूला राजनीतिक दलहरूले द्वन्द्वपीडितको संवेदनमा खेलवाड गरे, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक सत्ताका लागि तुरुपको रूपमा प्रयोग गरे। बेपत्ता परिवार समाजका अध्यक्ष भण्डारी पनि ठूला दलहरू कांग्रेस, एमाले र माओवादी केन्द्रले द्वन्द्वपीडितको समस्यालाई सरकारमा जानका लागि तुरुपको रूपमा प्रयोग गरिरहेको बताउँछन्। तीन ठूला राजनीतिक दलहरूले सत्ता समीकरण मिलाउने र सरकारमा जाने भयाङ मात्र बनाए, उनले भने। हालसम्म ८३ जना द्वन्द्वपीडितले मात्र परिचयपत्र पाएका छन्। सत्ता गठबन्धनका पाँच दलले गरेको सातबुँदे सहमतिपत्रको बुँदा नं ४ मा उल्लेख छ, संक्रमणकालीन न्यायसम्बन्धी विधेयक, शान्ति प्रक्रिया र देशमा स्थायी शान्ति कायम गर्नका लागि यससँग सम्बन्धित अन्य विषयहरू सहमतिका आधारमा अविलम्ब टुंग्याउने। २०६३ सालको विस्तृत शान्ति सम्झौता भएदेखि दलहरूबीच पटकपटक हुने गरेका विभिन्न बुँदे सहमतिपत्रमा संक्रमणकालीन न्याय टुंग्याउने प्रतिबद्धता छुट्दैन। प्रतिनिधिसभाको कानुन, न्याय तथा मानवअधिकार समितिमा विचाराधीन रहेको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक अलपत्र अवस्थामा छ। समिति छ, बैठक छैन सर्वोच्च अदालतले आदेश प्राप्त गरेका मितिले एक महिनाभित्र सत्य निरुपण तथा मेलमिलाप आयोग र बेपत्ता व्यक्तिको आयोगका पदाधिकारीकोे नियुक्तिका लागि सिफारिस समितिको गठन गरेको छ। न्यायाधीश कुमार रेग्मी र महेश शर्मा पौडेलको संयुक्त इजलासले गत माघ १५ गते दिएको आदेश कार्यान्वयन गर्दै पूर्वप्रधान न्यायाधीशको संयोजकत्वमा समिति गठन गरिएको छ। पूर्वप्रधान न्यायाधीश ओमप्रकाश मिश्रको संयोजकत्वमा गठित समितिको सदस्यमा समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की, स्टेला तामाङ र राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने छन्। समितिका एक सदस्यका अनुसार, कार्यालय नभएका कारण समितिको बैठक बस्न सकेको छैन। समितिका एक सदस्यका अनुसार, आपसमा परिचयसमेत हुन सकेको छैन। सरकारले संक्रमणकालिन न्यायमा गरिरहेको उपेक्षाको अर्को दृष्टान्त सिफारिस समितिको अवस्था रहेको उल्लेख गर्दै ती सदस्यले भने, संक्रमणकालीन न्यायलाई यसरी उपेक्षा गरिनु उपयुक्त होइन। सरकारले सर्वोच्च अदालतको आदेशको पालना गरेको देखाउनका लागि झारा टार्ने नियतका साथ सिफारिस समिति बनाइएको प्रस्ट छ। सत्य निरुपण तथा मेलमिलाप आयोगका पूर्वअध्यक्ष भट्ट सर्वोच्चको आदेशको आधारमा दुवै आयोगका पदाधिकारीको नियुक्ति प्रक्रिया अन्यथा भन्न नसकिने बताउँछन्। संवैधानिक कानुनका विज्ञसमेत रहेका आयोगका पूर्वअध्यक्ष भट्ट भन्छन्, कानुनको संशोधन गरि संक्रमणकालिन न्यायिक प्रक्रियालाई विश्वसनियरुपमा अगाडी बढाउन सरकार, संसद् र प्रमुख राजनीतिक दलहरू जिम्मेवार रूपमा प्रस्तुत नहुनु दुःखद छ। सिंहदरबार र बालुवाटार पुगेर प्रधानमन्त्रीज्यूलाई ज्ञापनपत्र दिएका छौं। आश्वासन मात्र पाएका छौं। एकराज भण्डारी, अध्यक्ष, बेपत्ता परिवार समाज प्रधानमन्त्रीज्यूलाई भेट्न खोज्दा समय पाइएन। द्वन्द्वपीडितलाई काखा र पाखा नगरियोस्। सुमन अधिकारी, संस्थापक अध्यक्ष, द्वन्द्वपीडित साझा चौतारी द्वन्द्वपीडितहरूबीच पनि फरकफरक कुराहरू आएका छन्। द्वैध चरित्र नदेखाउँ। एकताबद्ध होऊँ। श्रृजना श्रेष्ठ, अध्यक्ष, द्वन्द्वपीडित महिला राष्ट्रिय सञ्जाल सत्य निरुपण विधेयकमाथि दफावार छलफलका क्रममा सहमति हुँदै थियो। हिउँदे अधिवेशनको अन्त्य भएकाले पारित हुन सकेन। विमला सुवेदी, सभापति, कानुन, न्याय तथा मानव अधिकार समिति द्वन्द्वपीडितको आर्थिक र सामाजिक अधिकारको विषयसँग परिपुरण जोडिएको छ। तीनवटै तहका सरकारले परिपुरणको कार्यक्रम ल्याउन सक्छन्। राजुप्रसाद चापागाईं, संयोजक, जवाफदेहिता निगरानी समिति अदालत भनिरहन्छ, सरकार टारिरहन्छ विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
नेपाल र साउदी अरेबियाबीचको खेलमा टस हुन सकेन,"काठमाडौं : एसीसी पुरुष प्रिमियर कप टी२० अन्तर्राष्ट्रिय क्रिकेट प्रतियोगिताअन्तर्गत आज हुने भनिएको नेपाल र साउदी अरेबियाबीचको खेलमा टस हुन सकेको छैन । ओमानको अल अमरात क्रिकेट मैदानमा ११ : ४५ बजेदेखि खेल सुरु हुने तय भए पनि वर्षाका कारण पीचमा समस्या आएपछि टस हुन नसकेको हो । मंगलबार राति वर्षाले मैदान भिजेको थियो । प्रतियोगितामा नेपाल यसअघि नै सेमिफाइनमा पुगिसकेको छ । साउदी अरबलाई आज पराजित गर्दै नेपाल अविजित यात्रा तय गर्ने दाउमा छ। समूह चरणको अन्तिम खेल अगाडि नै नेपालले समूह विजेता बन्दै सेमिफाइनलमा प्रवेश गरिसकेको छ। सोमबार समूह चरणको तेस्रो खेलमा हङकङलाई ८ विकेटले हराउँदै एक खेल अगाडि नै नेपाल सेमिफाइनल पुगेको हो। नेपालले पहिलो खेलमा मलेसियालाई ५ विकेट र दोस्रो खेलमा कतारलाई पराजित गरेको थियो। समूह ए मा नेपालसहित साउदी अरब,मलेसिया, हङकङ र कतारसमेत छन्। उक्त समूहमा नेपालको ६ अंकको साथ शीर्ष स्थानमा छ। त्यसैगरी,कतारको ४ अंक,साउदी,मलेसिया र हङकङको समान २ अंक छ। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान ६ अंकका साथ शीर्ष स्थान, कुवेत र युएई चार अंककै साथ दोस्रो स्थानमा छन्।"
गणेशको राष्ट्रिय कीर्तिमान,"गण्डकी प्रदेशका गणेश विकले १४औं केन्द्रीय राष्ट्रपति रनिङ सिल्ड प्रतियोगिताअन्तर्गत एथलेटिक्सको छात्र हाइजम्पमा नयाँ जुनियर राष्ट्रिय कीर्तिमान कायम गरेका छन्। त्रिपुरेश्वरस्थित दशरथ रंगशालामा गणेशले १८१ मिटर जम्प गर्दै २०७५ सालमा भएको राष्ट्रपति रनिङ सिल्डमा लुम्बिनीका प्रभु थारुले बनाएको १७७ मिटरको कीर्तिमान भंग गरेका हुन्। बागमती प्रदेशका अविनास सुनार (१७५ मिटर) दोस्रो र लुम्बिनी प्रदेशका मिलन विश्वकर्मा (१७० मिटर) तेस्रो भए। सो स्पर्धाको छात्रामा सुदूरपश्चिम प्रदेशकी सुस्मिता चौधरी (१४१ मिटर) पहिलो, गण्डकीकी सीमा श्रेष्ठ (१३८ मिटर) दोस्रो तथा लुम्बिनीकी पूजा नेपाली र कर्णाली प्रदेशकी हीरा बुढा (१३० मिटर) तेस्रो भए। छात्र एक हजार ५ सय मिटर दौडमा गण्डकीका बादल कार्कीले स्वर्ण जिते। उनले निर्धारित दूरी ४ मिनेट १९१ सेकेन्डमा पूरा गरे। ४ मिनेट १९६ सेकेन्ड समयका साथ कर्णालीका अजय विक दोस्रो र ४ मिनेट २२७ सेकेन्डका साथ सुदूरपश्चिमका विक्रम विक तेस्रो भए। उक्त स्पर्धाको छात्रामा कर्णालीकी कल्पना बुढा पहिलो भइन्। निर्धारित दूरी तय गर्न कल्पनाले ५ मिनेटमा ०४४ सेकेन्ड समय लगाइन्। सुदूरपश्चिमकी देवकीकुमारी धामी (५ मिनेट १३०९ सेकेन्ड) दोस्रो र बागमतीकी अस्मिता भुजेल (५ मिनेट १९८ सेकेन्ड) तेस्रो बने। छात्र ४ सय मिटर दौडमा लुम्बिनीका रोहितकुमार गुप्ता पहिलो भए। उनले ५१५ सेकेन्डमा दूरी तय गरे। बागमतीका सन्तबहादुर दराई (५१९ सेकेन्ड) दोस्रो र कोशी प्रदेशका राकेश सार्की तेस्रो स्थानमा रहे। सो स्पर्धाको छात्रामा कर्णालीकी सरिता खड्का पहिलो भइन्। सरिताले १ मिनेट ०२३ सकेन्ड समय खर्चिन्। लुम्बिनीकी अनिशा थारु (१ मिनेट ०३५ सेकेन्ड) दोस्रो तथा कर्णालीकी भावना कर्साल (१ मिनेट ०३७ सेकेन्ड) तेस्रो भए। छात्रको १ सय मिटर दौडमा मधेस प्रदेशका आदेशकुमार यादव पहिलो भए। उनले निर्धारित दूरी पूरा गर्न ११२० सेकेन्ड समय लगाए। बागमतीका प्रवीण राना मगर (११३५ सेकेन्ड) दोस्रो र सुदूरपश्चिमका चन्द्र बोहरा (११५२ सेकेन्ड) तेस्रो भए। सोही स्पर्धाको छात्रामा सुदूरपश्चिमकी रीतु जोशी पहिलो भइन्। रितुले निर्धारित दूरी १३५८ सेकेन्डमा पूरा गरिन्। गण्डकीका एञ्जल अधिकारी (१३६६ सेकेन्ड) दोस्रो तथा निशा घर्ती (१३७५ सेकेन्ड) तेस्रो भए।"
राष्ट्र बदल्ने संकल्प,"हामी नेपालीले आफैंसँग भएको ऊर्जा चिन्न जानेनौं, चलाउन पनि जानेनौं र त शान्त, सुखी र समृद्धि हुन सकेनौं। नेपाल योगभूमि, ज्ञानभूमि र तपोभूमि हो। अनि हो, बुद्धभूमि। कमैले भनेको तर धेरैले सुनेको यी शब्दको गहन बुझाइ झनै कमैको। सबैभन्दा कम त यी शब्दअनुसार जीवनमा प्रयोग। त्यसैले सायद हामी नेपालीले आफैंसँग भएको ऊर्जा चिन्न जानेनौं, चलाउन पनि जानेनौं र त शान्त, सुखी र समृद्धि पाउन सकेनौं। हामी सबै क्षेत्रमा छिर्छौं अनि सबै तह र तप्काका मानिसलाई भेट्छौं तर छिर्दैनौं अध्यात्ममा अनि भेट्दैनौं यस क्षेत्रका सद्गुरु, गुरु अनि तह र तप्काका व्यक्तित्वलाई। संगत गुणाको फल भनिन्छ तर संगत गर्नुपर्नेसँग संगत गर्दैनौं। भनिन्छ, अन्त नभएको शक्ति अध्यात्ममा छ। शरीरका सात चक्र जगाएपछि प्राप्त हुने कुण्डलिनी ऊर्जा (शक्ति)ले खुसीको स्रोत आफैंभित्र रहेको अनि शक्तिको स्रोत पनि आफैंभित्र रहेको पुष्टि गर्छ। जीवन रूपान्तरणको ब्रह्मास्त्र रहेको थाहा हुन्छ चक्र विज्ञान जब मानिसले क्रमश : मूलाधार, स्वाधिष्ठान, मणिपुर, अनाहत, विशुद्धि, आज्ञा र सहस्रार चक्र चलायमान बनाउँछ। त्यसैले जब मानिसले अध्यात्मको राजमार्ग समात्छ तब उसको जीवनले लय भेट्छ, सूर र ताल मिल्न थाल्छ। आजसम्म त ऊ यसै दौडिएको छ, अब चेतको दौडाइ, परिणामको दौडाइ सुरु हुन्छ। विश्व स्वास्थ्य संगठनले पनि चारवटा स्वास्थ्य पहिचान गरेर विश्वभर काम गरिरहेको छ शारीरिक, मानसिक, भावनात्मक र आध्यात्मिक स्वास्थ्य। र, चक्र विज्ञानले सुधार्ने स्वास्थ्य पनि यिनै चारवटा नै हुन्। सन्दर्भ, भगवान् गौतम बुद्धको जन्मस्थल लुम्बिनीमा जीवन विज्ञानमार्फत गतसाता सम्पन्न साताव्यापी ६ हजारले गरेको चक्र विज्ञान। यसपछि अब कम्तीमा पाँच हजारले जीवनमा परिवर्तन आएको महसुस गर्नेछन्। धेरै ठूलो अपेक्षा नराखौं, १५ प्रतिशत अर्थात् सरदर एक हजार मानिसले मात्र शरीरका सात चक्र जगाउनेछन्, जगाइरहनेछन्। जसबाट एक हजार परिवार र तत्तत् समाज हुँदै राष्ट्रलाई हरहिसाबबाट फाइदा पुग्न थाल्नेछ। त्यसो त जीवन विज्ञानले एक दशक अवधिमा यसरी हजारौं मानिसलाई चक्र विज्ञानमात्र होइन, बोध विज्ञान, लय विज्ञान, ऐश्वर्य विज्ञानलगायतका कोर्समार्फत शान्त, सुखी र समृद्धि बनाउने काम गरिरहेकै छ। लुम्बिनीमा ६ हजारले गरेको ध्यान राष्ट्र बदल्ने एउटा शत्प्रयासमात्र हो। विश्व चिहाउने हो भने यो एउटा विश्व रेकर्ड पनि हो, विश्वको गर्विलो इतिहास पनि हो। हालसम्म ८ सय ७१ जनाको र बढीमा तीन दिनसम्मको मात्र ध्यान गरेको विश्व रेकर्ड पाइन्छ। नेपालको सन्दर्भमा मनाङबाहेक सबै जिल्लाबाट लुम्बिनीको साताव्यापी चक्रविज्ञानले समेटेको पाइएको छ। राजनेता, कार्यकर्ता, चिकित्सक, इन्जिनियर, पत्रकार, साहित्यकार, कर्मचारी, शिक्षक, विद्यार्थी, व्यापारी आदि सबै क्षेत्रलाई एउटै थलोमा भेला पारेर आफ्नो शक्ति चिनाउने, स्वस्थ्य रहन सिकाउने र समाजलाई सेवा गर्ने भाव दिलाउने काम भएको छ। अब हरेक पालिकाले कुल बजेटको तीन प्रतिशत बजेटमात्र आफ्ना नागरिकको शारीरिक, मानसिक, भावनात्मक र आध्यात्मिक स्वास्थ्यका लागि छुट्ट्याएर काम गर्ने हो भने देश बदलिन वर्षौं लाग्ने छैन। जीवन विज्ञानका संस्थापकद्वय रमेश नेपाल र एलपी भानु शर्माको नेतृत्वमा सम्पन्न सातदिने चक्रविज्ञानको समापनसँगै नेपाललाई विश्वशान्तिको केन्द्रका रूपमा विकास गर्ने लुम्बिनी संकल्पपत्र २०८० चैत्र २४ जारी भएको छ। जसमा प्रधानमन्त्री पुष्पकमल दाहाल, पूर्वप्रधानमन्त्री माधवकुमार नेपाल, उपप्रधानमन्त्री नारायणकाजी श्रेष्ठ, लुम्बिनी प्रदेशका प्रमुख अमिक शेरचन, गण्डकी प्रदेशका मुख्यमन्त्री सुरेन्द्र पाण्डे, नेकपा एमालेका महासचिव शंकर पोखरेल, लुम्बिनीका मुख्यमन्त्री जोखबहादुर महरा, राप्रपा अध्यक्ष राजेन्द्र लिङ्देन, जनमत पार्टीका महामन्त्री चन्दन सिंहलगायतले राष्ट्र बदल्ने निम्न बुँदा पूरा गर्ने संकल्प गरेका छन्। हामी योगभूमि, ज्ञानभूमि, बुद्धभूमि, तपोभूमि नेपाललाई मैत्रीभाव, समानता र शान्तिको प्रवद्र्धन गरी नागरिकको शान्ति र समृद्धिको आकांक्षा पूरा गर्न जीवनको मूल विज्ञानमा आधारित ध्यान विधिको प्रयोगबाट मानिसको क्षमतालाई प्रकट एवं परिचालन गर्ने सबै जात, धर्म, लिंग र सम्प्रदायको घेराभन्दा माथि उठेको राष्ट्रको रूपमा रूपान्तरित गर्दै नेपाललाई विश्वशान्तिको केन्द्र (वल्र्ड पिस सेन्टर)को रूपमा विकास गर्ने संकल्प गर्दछौं। संवत् २०८१ को प्रवेशसँगै हामी हाम्रै भूमिमा उत्पत्ति भएको ध्यान र योग देशभर प्रवद्र्धन गर्ने संकल्प गर्दछौं। साथै पूर्वीय संस्कृतिको प्रयोग, संवद्र्धन, तथा अभिवद्र्धनका लागि शिक्षा, स्वास्थ्य, कृषि, अर्थ, वाणिज्य, सुरक्षा, सार्वजनिक प्रशासन र परराष्ट्र विषयसम्बद्ध उपयुक्त पाठ्यक्रम एवं तालिमका लागि उपयुक्त जनशक्ति तयार गर्ने संकल्प गर्दछौं। नेपाल राष्ट्रमा रहेको ज्ञान, ध्यान, योग र चिकित्सा पद्धतिलाई विश्वसामु उपलब्ध गराएर समग्र विश्वशान्ति एवं सहअस्तित्वको सन्देशका लागि वैज्ञानिक पद्धतिको सञ्चार गर्ने र विदेशस्थित नियोग, दूतावास एवं कूटनीतिक सञ्जालमार्फत विश्वभर फैलाउने संकल्प गर्दछौं। ध्यान, योग र पूर्वीय चिकित्सा पद्धतिका माध्यमबाट नेपाललाई शान्ति पर्यटन केन्द्र (पिस टुरिज्म सेन्टर)को रूपमा विकास गर्दै देशको समृद्धिमा योगदान पुर्याउने संकल्प गर्दछौं। देशभर ध्यान र योग प्रवद्र्धन गर्न सक्रिय र समर्पित संस्था तथा अभियन्ताहरूसँग परामर्श तथा सहकार्य गरी सबै सरकारी एवं पर्यटकीय स्थल तथा कार्यालयहरूमा ध्यान तथा योग पद्धतिको प्रयोगका लागि उपयुक्त व्यवस्था गर्ने संकल्प गर्दछौं। शर्माका अनुसार नेपालले सय वर्ष काम गर्ने एजेन्डा पाएको छ। यसबमोजिम वेलनेस टुरिज्म नेपालमा कार्यान्वयनमा ल्याउने हो भने विश्वका पर्यटकमध्ये पाँच प्रतिशत नेपाल आउँदा नेपाल समृद्धि बन्न ठूलो आधार बन्ने उहाँको तर्क छ। नेपालमा वेलनेस टुरिज्मले पर्यटकको शरीर, दिमाग र आत्मालाई समृद्ध बनाउने परिवर्तनकारी यात्रा प्रदान गर्नेछ। जसले शारीरिक एवं मानसिक स्वास्थ्यसँगै गहिरो आध्यात्मिक जडानको वातावरण सिर्जना हुनेछ। यसपछि मानिसले सन्तुलित जीवन अँगाल्न सक्नेछ। भनिएको छ कि मानिस यदि ध्यानमार्फत भित्री शान्ति खोज्छ र योगमार्फत शारीरिक स्वास्थ्य चाहन्छ भने त्यो कुनै पनि मानिसका लागि पूर्ण जीवन बन्दछ। संकल्पका यी पाँच बुँदा संकल्पमा सीमित नहोउन्। ढुंगाभन्दा पानीमा बढी सिर्जनशीलता हुन्छ। पानीभन्दा वायुमा बढी सिर्जनशीलता हुन्छ। वायुभन्दा प्रकाशमा बढी सिर्जनशीलता हुन्छ। प्रकाशभन्दा अणुमा बढी सिर्जनशीलता हुन्छ। अणुभन्दा परमाणुमा बढी सिर्जनशीलता हुन्छ। परमाणुभन्दा मानिसको मस्तिष्कमा बढी सिर्जनशीलता हुन्छ। मानिसको मस्तिष्कभन्दा बढी मन सिर्जनशील हुन्छ, शक्तिशाली हुन्छ। पूर्वीय दर्शनले भनेको यो गहन र दूरगामी विषयलाई चिन्तनमनन् गरी आफूलाई अब हरेक नागरिकले राष्ट्र निर्माणका लागि तिखार्ने कि ?"
"दाङबाट रुकुम जाँदै गरेको बस सल्यानमा दुर्घटना : १४ जना घाइते, चारको अवस्था गम्भीर",दाङ : सल्यानमा बस दुर्घटना हुँदा १४ जना घाइते भएका छन्। बुधबार बिहान दाङबाट रुकुमका लागि हिँडेको बस सल्यानको बागचौर नगरपालिका२ ठिनबाँङमा दुर्घटना हुँदा १४ जना घाइते भएका हुन्। रा १ ख २०८५ नं को बस बागचौर२ ठिनबाँङस्थित पुलबाट खस्दा दुर्घटना भएको लुम्बिनी प्रदेश प्रहरी प्रमुख प्रहरी नायब महानिरीक्षक कुवेर कडायतले जानकारी दिए। । उनका अनुसार घाइतेमध्ये चारजनाको अवस्था गम्भीर छ । घाइतेहरूलाई उपचारका लागि थारमारेस्थित अस्पताल तथा जिल्ला अस्पताल सल्यान पठाइएको छ। दुर्घटनाबारे थप विवरण आउन बाँकी रहेको प्रहरीले जनाएको छ।
सरकारले सहकारी पीडितका माग सम्बोधन गर्नुपर्छ,"विजय नेपाल। बुटवलको सुप्रिम सहकारीसहित देशभरका लाखौं नागरिक यतिबेला सहकारीबाट पीडित छन्। जग्गा बेचेरै जम्मा गरेको ४० लाख रुपैयाँ मेरो सुप्रिम बचत तथा ऋण सहकारी संस्थाले अपचलन गरिदियो। मलगायत १ हजार ३ सय जना बचतकर्ताको करिब १ अर्ब ३ करोड रुपैयाँ सुप्रिमले अपचलन गरेको छ। नयाँ सरकार आएको एक महिना हुन लाग्यो। सुप्रिम सहकारीका अध्यक्ष जितेन्द्रबावु (जीबी) राई र व्यवस्थापक सागर केसीलाई पक्राउ गर्न गृहमन्त्रीलाई कसले रोकेको छ ? सरकार जनताका यस्ता समस्या र पीडाप्रति किन संवेदनशील बन्दैन ? सरकारले चाहने हो भने फरार व्यक्तिहरूलाई तत्कालै पक्राउ गर्न सक्छ। जनताले पसिना बगाएर बचत गरेको रकम अपचलन गर्दासमेत सरकार गम्भीर नहुनु अत्यन्तै दुःखद हो। नागरिकको सुरक्षामा सरकार गम्भीर बन्नुपर्छ। वर्तमान संसदीय व्यवस्था हुँदासम्म नागरिकले कतै न्याय पाउँदैनन् कि भन्ने आभास आमनागरिकलाई परेको छ। सबै पार्टीका नेताहरू सरकारमा पुग्दा नागरिकको मुद्दामा संवेदनशील नभएको हामीले महसुस गरेका छौं। सरकारको कामबाट जनता निराश छन्। बिगत डेढ वर्षदेखि हामीले जम्मा गरेको पैसा देऊ न भन्दै लडिरहेका छौं। तर, प्रदेश सरकार र संघीय सरकारले कत्ति पनि सरकार भए जस्तो अनुभूति जनतालाई दिलाउन सकेनन्। यो निकै दुःखद विषय हो। कतिपय सहकारी पीडितले आत्महत्या गरेर अकालमै आफ्नो जीवन त्यागेका दुःखद खबर हामीले सुनेका छौं। त्यसकारण सरकारले सहकारी पीडितको माग सम्बोधन गर्न विलम्ब नगरोस्। छिटोभन्दा छिटो हामी पीडितले न्याय पाइयोस्। (बुटवल उपमहानगरपालिका४ लक्ष्मीनगर निवासी नेपाल, सुप्रिम सहकारीपीडित हुन्।)"
आज बिस्केट जात्राको अन्तिम दिन: हात नभएको लिङ्गो ढालियो,"भक्तपुर : भक्तपुरको प्रसिद्ध जात्रा बिस्केटको अन्तिम दिन तालाक्वस्थित कुम्हाले टोलमा ल्हा मरुम्ह योसिँद्योः अर्थात् हात नभएको लिङ्गो ढालिएको छ । गत वर्षको अन्तिम दिन चैत ३० गते ठड्याइएको उक्त हात नभएको लिङ्गो बुधबार ढाालिएको हो । प्रत्येक वर्ष चैत मसान्तका दिन योसिँद्योः ठड्याउने र वैशाख ५ गतेका दिन सो ढालेपछि नौ दिन आठ रात लामो बिस्का जात्रा सम्पन्न हुने परम्परा छ । त्यस्तै भैरवनाथ र भद्रकालीको रथ तानेर सुरु भएको बिस्केट जात्रा अपराह्न भैरवनाथ र भद्रकालीकै रथ तानेर विधिपूर्वक रूपमा सम्पन्न गरिने परम्परा रहेको छ । लिङ्गो जात्रा हेर्नाले सुख, शान्ति, समृद्घि, सहकाल आउनाका साथै शत्रु नाश हन्छन् भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भन्ने गरिएको छ ।"
"द्वन्द्वपीडितको पीडा : अदालत भनिरहन्छ, सरकार टारिरहन्छ","काठमाडौं : विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
योगाभ्यास मोह,"तानसेन : अहिले नेपालमा मानिसको जन्मदर घट्दै गएको छ तर बिरामी र अस्पताल तथा स्वास्थ्य संस्थाको संख्या दिनहुँ बढ्दै गएको छ। गाउँको सामुदायिक स्वास्थ्य केन्द्रदेखि राजधानी काठमाडौंंसम्मका ठूला अस्पतालहरूसम्म विभिन्न रोगका बिरामीहरूले भरिएका छन्। सरकारले नागरिकको उपचारका लागि अर्बौं रकम खर्च गरे पनि नत बिरामीको संख्या घटेको छ न अस्पतालका बेडहरू खाली भएका छन्। स्वास्थ्य स्थिति दिनहुँँ भयावह बन्दै जाँदा, मन वचन कर्म र शरीरलाई स्वस्थ्य राख्ने योग शिक्षा र योग अभ्यासको मोह भने दिनप्रति दिन बढ्दै गएको छ। अहिले गाउँ सहर जताततै सर्नेभन्दा नसर्ने रोगहरूको अवस्था भयावह छ। २५ वर्ष नपुग्दै मानिसमा सुगर, ब्लड प्रेसर, कोलस्ट्रोल, क्यान्सर, थाइराइड, मुटु रोग, ढाड कम्मर जस्ता रोगले सताउँदै लगेको छ। सरकारले रोग लागेपछि उपचार गर्न ठूलाठूला अस्पताल बनाएको छ। हजारौं डाक्टर नर्स उत्पादन गरेको छ। जटिल किसिमका रोगहरू भयावह बन्दै गएको अवस्थामा मन, मस्तिष्क र शरीरलाई सधैं स्वस्थ राख्ने योग शिक्षालाई नागरिक तथा विभिन्न संघसंस्थाहरूले प्राथमिकता दिँदै आएका छन्। मन वचन र कर्मलाई स्वस्थ राख्ने, शरीरलाई निरोगी बनाउने एक मात्र औषधि भनेको नियमित योग अभ्यास भएकाले सिक्ने र सिकाउने अभियानमा जुटेको पतञ्जली योग समिति पाल्पाका अध्यक्ष सुरेशप्रसाद श्रेष्ठले बताए। अहिले सर्ने रोगभन्दा नसर्ने प्रकृतिका रोगहरूको संख्या बढ्दै गएकाले सोही कारण धेरै मानिसको मृत्यु भइरहेको छ। अस्पताहरूमा पनि सर्नेभन्दा नसर्ने रोगका बिरामीहरू बढी आउने गरेका छन्। विभिन्न किसिमको तनावको कारण मानसिक रोगी र आत्महत्याका घटनाहरू बढ्दै गएका छन्। सरकारले उपचार सँगै योग शिक्षा र जनचेतना अभियानलाई प्राथमिकता दिएर काम गर्नुपर्ने पाल्पा अस्पतालकी नर्सिङ प्रमुख एवं पतञ्जलि महिला योग समितिकी अध्यक्ष लक्ष्मी जिसी कार्कीले बताइन्। समितिले नियमित रूपमा बिहान ५ देखि ७ बजेसम्म विशाल बजारको शाही केन्द्र मन्दिरमा निःशुल्क रूपमा योग अभ्यास गराउँदै आएको र जोसुकै व्यक्ति पनि अभ्यासमा सहभागी हुन पाउने व्यवस्था मिलाएको कोषाध्यक्ष पद्मा भट्टराईले बताइन्। दैनिक योग अभ्यासबाट शरीरमा देखिएका रोगहरू हट्दै जाने र शरीरलाई अन्य रोग लाग्नबाट बचाउन सकिने महसुस आफूले गरेको विगत ५ वर्षदेखि नियमित योग अभ्यासमा लागेकी तानसेन सिल्खानटोलकी कल्पना भट्टराईले बताइन्।"
म्याग्दी र मुस्ताङमा थपिँदै सुविधायुक्त होटल,"बेनी : हिमाल आरोहण, पदयात्रा, तातोपानी कुण्ड स्नान, ग्रामीण संस्कृति, रहनसहन, धार्मिक, ऐतिहासिक, प्राकृतिक स्थल र पहाडी भूगोलको दृश्य अवलोकनका लागि म्याग्दी र मुस्ताङमा पर्यटक आउँछन्। भारत र चीनलाई जोड्ने छोटो दूरीको कालीगण्डकी कोरिडोर सडक स्तरोन्नतिले तीव्रता पाएको र तिब्बतको सिमानामा रहेको कोरला नाका नियमित सञ्चालन गर्ने तयारीसँगै म्याग्दी हुँदै मुस्ताङ जोड्ने बेनीजोमसोमकोरला सडकमा पर्यटकका साथै व्यापारिक चहलपहल हुन थालेको छ। संघसंस्था, सहकारी, धार्मिक समूह, विद्यालय, कलेजबाट समूह बनाएर म्याग्दी र मुस्ताङ घुम्न आउनेको संख्या बढ्दो छ। प्रदेश र स्थानीय सरकार बनेपछि तालिम, गोष्ठी र सेमिनार गर्ने राम्रो सेमिनार हल, वातानुकूलित (एसी) कोठा भएको होटलको माग हुन थाल्यो। चिसो हावापानी भएकाले तातोपानीले स्नान गर्ने सुविधा भएको होटलको खोजी हुन थाल्यो। पाहुनाको चाहनाअनुसार व्यवसायीले बेनीजोमसोमकोरला सडक आसपासमा करोडौं लगानीमा सुविधासम्पन्न होटल तयार गरेका छन्। म्याग्दीको बेनी, गलेश्वर, सिंगा तातोपानी, भुरुङतातोपानी, मुस्ताङको लेते, मार्फा, जोमसोम, मुक्तिनाथ, चराङ, लोमान्थाङमा पर्यटक लक्षित स्तरीय होटल खोलिएका हुन्। होटलहरूले म्याग्दी र कालीगण्डकीमा पाइने असला माछा, स्थानीय जातको कुखुराको मासु, फापरको रोटी र ढिँडो, याकको सुकुटीजस्ता परिकार पनि उपलब्ध गराउँछन्। रैथाने सिमीको दाल, जंगली च्याउ, टुसाको तरकारी, गौरिया गुडुरा चामलको भात यहाँका होटलको विशेष परिकार हुन्। मुस्ताङ जाने आउने पाहुनालाई लक्षित गरेर बेनीजोमसोम सडकका होटलमा लगानी, सुविधा र क्षमता बढेको होटल तथा रेस्टुरेन्ट व्यवसायी संघ म्याग्दीका अध्यक्ष बाबुराम आचार्यले बताए। उनका अनुसार २ सय ५० होटल तथा रेस्टुरेन्ट व्यवसायी संघमा आबद्ध छन्। गलेश्वरको याक, बेनीको श्रेष्ठ हट स्पिरिङ, ज्ञान गौरी प्यालेस, यती, डल्फिन, लामा, डाँफे, तातोपानीको नेचुरल स्पिरिङ म्याग्दीका सुविधायुक्त होटल हुन्। सञ्चालकका अनुसार एउटा होटल स्थापना गर्न १० करोडदेखि ३५ करोड रुपैयाँ लगानी भएका होटलमा दैनिक ५० देखि १ सय ५० जनासम्म बास बस्न सक्छन्। मुस्ताङको जोमसोममा १ अर्ब १० करोड रुपैयाँ लगानीमा सञ्चालनमा रहेको शिन्तामणि मुस्ताङ रिसोर्टलाई नेसनल जोग्राफिकले हालै विश्वका उत्कृष्ट र मन परेका होटलको सूचीमा राखेको छ। गैरआवासीय नेपाली सोनाम लामाले मुक्तिनाथमा ५५ करोड रुपैयाँ लगानीमा लो मुस्ताङ रिसोर्ट सञ्चालन गरेका छन्। बेनीजोमसोम सडकको मार्ग खुलेसँगै साठीको दशकमा मुस्ताङ र मुक्तिनाथ जाने आउने पर्यटक तथा तीर्थयात्रीले बेनीमा बास नपाउने समस्या थियो। केही वर्षपहिले असोज, कात्तिक, चैत र वैशाखमा आउने पाहुनाले बास नपाउने समस्या थियो। हाल मुस्ताङ खण्डको सडक कालोपत्र अन्तिम चरणमा पुगेको छ। बेनीदेखि घाँसासम्मको सडक कालोपत्रको तयारीमा छ। होटलले क्षमता बढाएपछि र नयाँ होटल खुलेपछि कोठा नपाएर दुःखले रात कटाउनुपर्ने समस्या हटेको थासाङ२ ताङछराको होलिडे क्याम्प होटलका सञ्चालक राजु गौचनले बताए। बेनी र आसपासका क्षेत्रमा होटल व्यवसायमा मात्र पछिल्लो दुई वर्षयता एक अर्ब रुपैयाँभन्दा बढी लगानी थपिएको म्याग्दी उद्योग वाणिज्य संघका अध्यक्ष सुविन श्रेष्ठले बताए। पर्यटन तथा उद्योग कार्यालय म्याग्दीका अनुसार जिल्लाभर पाँच सयभन्दा बढी होटल तथा रेस्टुरेन्टमा २ अर्ब रुपैयाँभन्दा बढीको लगानी छ। एउटा ठूलो होटलमा १० देखि ५० जनासम्मले रोजगारी पाएका छन्।"
१ वर्षमा ४ लाख २६ हजार पर्यटक मुस्ताङ भित्रिए,जोमसोम : हिमाली जिल्ला मुस्ताङमा १२ महिनाको अवधिमा ४ लाख २५ हजार ९६४ जना पर्यटक भित्रिएका छन्। २०८० को वैशाखदेखि चैत महिनाको अन्तिमसम्म बेनीजोमसोम सडकमार्ग तथा पोखराजोमसोम हवाईमार्ग हुँदै उक्त संख्यामा आन्तरिक तथा बाह्य पर्यटक मुस्ताङ भित्रिएको जिल्ला प्रहरी कार्यालय मुस्ताङले उल्लेख गरेको छ। मुस्ताङ भित्रिने आन्तरिक तथा बाह्य पर्यटकको रेकर्डका लागि म्याग्दी र मुस्ताङको सीमाना घाँसा प्रहरी चौकीको चेकपोस्ट र हवाईमार्ग हुँदै मुस्ताङ आउनेका लागि जोमसोम नागरिक उड्डयन कार्यालयमा कार्यरत सुरक्षाकर्मीले दिनहुँ पर्यटकको अभिलेख राख्ने गरेको जिल्ला प्रहरी कार्यालय मुस्ताङका प्रहरी निरीक्षक मिलनबहादुर विकले बताए। प्रहरीले राख्ने गरेको तथ्यांकमा राउण्ड अन्नपूर्ण चक्रिय पदमार्गअन्तर्गत मनाङ हुँदै मुस्ताङ आउने पर्यटकको अभिलेख एक्यापले मात्र राख्ने गरिएको हुँदा प्रहरीको तथ्यांकमा उल्लेख नभएको प्रहरी निरीक्षक विकको भनाइ छ। २०८० को बाह्र महिनामा बेनीजोमसोम सडकमार्ग हुँदै ४ लाख १४ हजार २८० जना र पोखराजोमसोम हवाईमार्ग हुँदै ११ हजार ६८४ जना आन्तरिक तथा बाह्य पर्यटक मुस्ताङ भित्रिएको जिल्ला प्रहरी कार्यालय मुस्ताङले जनाएको छ। बेनीजोमसोम सडकमार्ग हुँदै ३ लाख ३५ हजार ४६६ जना नेपाली आन्तरिक पर्यटकले मुस्ताङको भ्रमण गरेका थिए भने पोखराजोमसोम हवाईमार्ग हुँदै १ हजार ८७९ जना नेपाली आन्तरिक पर्यटक मुस्ताङ भित्रिएका थिए। यो अभिलेख अनुसार २०८० को बाह्र महिनामा कुल ३ लाख ३७ हजार ३४५ जना नेपाली पर्यटक मुस्ताङ भित्रिएका हुन्। यसैगरी २०८० सालमा सार्क र अन्य मुलुकका गरी कुल ८८ हजार ६१९ जना विदेशी पर्यटकले मुस्ताङ जिल्लाको भ्रमण गरेको प्रहरीको रेकर्डमा उल्लेख छ। जसमध्ये बेनीजोमसोम सडकमार्ग हुँदै ७८ हजार ८१४ जना र पोखराजोमसोम हवाईमार्ग हुँदै ९ हजार ८०५ जना सार्क तथा अन्य मुलुकका विदेशी पर्यटकले मुस्ताङको भ्रमण गरेका हुन्। मुस्ताङमा विदेशी पर्यटक भित्रिदै गर्दा सबैभन्दा धेरै सार्क मुलुकका पर्यटकको आगमन भएको जिल्ला प्रहरी कार्यालय मुस्ताङका प्रहरी निरीक्षक मिलनबहादुर विकको भनाइ छ। प्रहरी रेकर्डमा सार्क मुलुकका ७२ हजार ७५६ जनाले सडकमार्ग हुँदै मुस्ताङ प्रवेश गरेका थिए। यसैगरी हवाईमार्ग हुँदै ८ हजार ५५ जना सार्क मुलुकका पर्यटक भित्रिएका थिए। यसैगरी सार्कबाहेक अन्य मुलुकका ६ हजार ५८ जना विदेशी पर्यटकले बेनीजोमसोम सडकमार्ग हुँदै र १ हजार ७५० जना अन्य मुलुकका विदेश पर्यटक पोखराजोमसोम हवाईमार्ग हुँदै मुस्ताङ भित्रिएका थिए। मुस्ताङमा अधिकांश नेपाली आन्तरिक तथा भारतीय पर्यटक तथा दर्शनार्थीहरूले मुक्तिनाथको दर्शन गर्ने र कागबेनीधाममा दिवंगत पितृका नाममा श्राद्ध तथा पिण्डदान गरेर फर्किने गरेका छन्। मुस्ताङ भ्रमणमा आउने युवायुवतीहरू भने उपल्लो मुस्ताङको भ्रमण गरी फर्किने गरेको पाईएको छ। मुस्ताङ भित्रिने सार्क तथा विदेश पर्यटकहरू मुक्तिनाथ क्षेत्र र कागबेनी घुमेर फर्किने गर्छन्। उपल्लो मुस्ताङको निषेधित तथा नियन्त्रित क्षेत्र भ्रमण गर्नका लागि सार्क तथा अन्य मुलुकका विदेशी पर्यटकले नेपाल सरकार अध्यागमन विभागबाट १० दिनका लागि ५ सय डलर शुल्क तिरेपछि मात्र प्रवेशआज्ञा दिने गरिएको छ। उपल्लो मुस्ताङ घुम्न गएका पर्यटकले १० दिन कटेपछि दैनिक ५० डलरका दरले अतिरिक्त शुल्क बुझाउनु पर्ने हुन्छ। उपल्लो मुस्ताङ भ्रमणका लागि चर्को रोयल्टी शुल्क तिर्नुपर्ने भएका कारण केही भिआईपी पर्यटक बाहेक अधिकांश विदेशी पर्यटक तलो मुस्ताङबाटै फर्किने गर्छन्। उपल्लो मुस्ताङीले माथिल्लो क्षेत्रको पर्यटन विकास गर्न निषेधआज्ञा फुकुवा गर्नु पर्ने वा नभए पर्यटन रोयल्टी शुल्क घटाउन सरकारसँग पटकपटक माग राख्दै आइरहेका छन्।
"युटर्न भयो समाजवादी, जोगियो सत्ता गठबन्धन","मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। धनगढी : सुदूरपश्चिममा नेकपा एकीकृत समाजवादीले मुख्यमन्त्री पाउने भएपछि पार्टी युटर्न भएको छ। कांग्रेस र रेशम चौधरी पक्षको उन्मुक्तिको गठबन्धनबाट मुख्यमन्त्री दाबी गरेका लक्ष्मण किशोरलाई दिएको समर्थन मंगलबार समाजवादीले फिर्ता लिएको छ। मंगलबार दिउँसो नेकपा एकीकृत समाजवादीका संसदीय दलका नेता दीर्घबहादुर सोडारी आफैं प्रदेश प्रमुखको निवासमा पुगेर समर्थन फिर्ता लिएको पत्र प्रदेश प्रमुख मियाँलाई बुझाएका थिए। शीर्ष नेताहरूबीच मंगलबार सुदूरपश्चिममा समाजवादीलाई मुख्यमन्त्री दिने सहमति भएपछि उसले सत्ता गठबन्धनलाई चुनौती दिँदै गरिएको समर्थन फिर्ता लिएको हो। योसँगै सुदूरपश्चिममा दोस्रोपटक सरकार आह्वान भएको छ। एउटै पार्टीबाट दुई जनाले मुख्यमन्त्रीमा दाबी पेस गरेपछि सुदूरपश्चिममा प्रदेश प्रमुख नजिर मियाँले दोस्रोपटक मुख्यमन्त्रीमा दाबी आह्वान गरेका हुन्। प्रदेश प्रमुख नजिर मियाँले वैशाख ६ गते बेलुकी ५ बजेसम्म संविधानको धारा १६८ (२) अनुसार नै मुख्यमन्त्रीको दाबी पेस गर्न आह्वान गरेका हुन्। संविधानको धारा १६८ (२) मा दुई वा दुईभन्दा बढी दलको समर्थनमा मुख्यमन्त्री दाबी गर्ने प्रावधान छ। यसअघि प्रदेश प्रमुख मियाँले वैशाख २ गते बेलुकी ५ बजेसम्म मुख्यमन्त्रीको दाबी पेस गर्ने समय तोकेका थिए। वैशाख २ गते सत्ता गठबन्धनलाई चुनौती दिँदै कांग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेशसभा सदस्यको समर्थन रहेको भन्दै उन्मुक्तिका लक्ष्मणकिशोर चौधरीले मुख्यमन्त्रीमा दाबी पेस गरेका थिए। त्यस लगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेशसभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मणकिशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख मियाँले दुवैको दाबी खारेज गरी वैशाख ६ गते बिहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका छन्। नागरिक उन्मुक्तिबाट मुख्यमन्त्री दाबी पेस गरेका लक्ष्मणकिशोर रेशम पक्षका हुन् भने कैलाश रञ्जिता पक्षका हुन्। ७ जना प्रदेशसभा सदस्य रहेको नागरिक उन्मुक्तिभित्र ५ जना रेशमको पक्षमा र २ जना रञ्जिताको पक्षमा देखिएका छन्। ५३ प्रदेशसभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेशसभा सदस्य छन्। कांग्रेस १८, माओवादी सभामुखसहित ११, नेकपा एमाले उपसभामुखसहित १०, नागरिक उन्मुक्ति पार्टी ७, समाजवादी ४, राप्रपा १ र स्वतन्त्र १ जना सदस्य छन्। सरकार बनाउन २७ जनाको बहुमत आवश्यक पर्छ। योसँगै धरमराएको सत्ता गठबन्धन अहिलेलाई भने जोगिने भएको छ। प्रदेश प्रमुखको कार्यालयले तोकेको अबको २ दिनभित्र नेकपा एकीकृत समाजवादीले मुख्यमन्त्रीमा दाबी पेस गर्ने छ। समाजवादीका संसदीय दलका नेता दीर्घ सोडारीले मुख्यमन्त्रीमा दाबी पेस गर्ने छन्। तर समाजवादीको नेतृत्वमा पनि सरकार बन्न सकस देखिएको छ। प्रदेशसभामा अहिले उसका ४ जना, माओवादीका १० जना (सभामुखबाहेक), एमालेका १० जना, उन्मुक्तिका २ जना (स्पष्ट रूपमा देखिएका) र एक जना स्वतन्त्र सांसद छन्। ठीक २७ जनाको संख्या पुगेको छ। नागरिक उन्मुक्ति भित्रको विवादले २ दिनमा जे पनि हुनसक्छ, एक प्रदेशसभा सदस्यले भने। लक्ष्मणकिशोर सर्वोच्च जाने प्रदेश प्रमुखले नागरिक उन्मुक्तिका दुवै दाबी खारेज गरेपछि लक्ष्मणकिशोर चौधरीले सर्वोच्च जाने बताएका छन्। मुख्यमन्त्री कमलबहादुर शाहको निवासमा मुख्यमन्त्रीसहित नागरिक उन्मुक्तिका ५ जना प्रदेशसभा सदस्यले पत्रकार सम्मेलनको आयोजना गर्दै सर्वोच्च जाने बताएका हुन्। मुख्यमन्त्रीमा हाम्रो दाबी पुग्छ। हामीसँग कांग्रेसका १८, नागरिक उन्मुक्तिका ७, समाजवादीका ४, राप्रपाका १ गरी ३० जनाको समर्थन थियो तर, प्रदेश प्रमुखले मुख्यमन्त्री नियुक्त गर्नुभएन, लक्ष्मणकिशोरले भने, प्रदेश प्रमुखले संविधानको उल्लंघन गर्नुभयो। लक्ष्मणकिशोरले मंगलबार प्रदेश प्रमुखलाई भेटेर पनि दुवै दाबी खारेजीको निर्णण सच्याउन माग गरेको बताए। मैले प्रदेश प्रमुखज्यूलाई भेटेरै दाबी खारेजको निर्णय सच्याउन भने, तर उहाँ मान्नुभएन। मेरो सबै डकुमेन्टहरू पुगेको छ। तर, पनि म मुख्यमन्त्रीमा नियुक्त भइन्। मैले बुझाएको सबै डकुमेन्टको प्रतिलिपि प्रदेश प्रमुखको कार्यालयबाट फिर्ता लिइसकेको छु, अब म सर्वोच्च जान्छु, लक्ष्मण किशोरले भने। मुख्यमन्त्री निवासको सभाहलमा गरिएको पत्रकार सम्मेलनमा मुख्यमन्त्री कमलबहादुर शाह, प्रदेश सरकारका मन्त्रीहरू, नागरिक उन्मुक्तिका ५ जना प्रदेशसभा सदस्यको उपस्थिति थियो। मुख्यमन्त्री शाहले पनि प्रदेश प्रमुखले निष्पक्ष निर्णय नगरेको आरोप लगाए। तर, प्रदेश प्रमुखको कार्यालयले भने केन्द्रमा महान्यायधिवक्ता र कानुनका जानकारहरूसँगको परामर्शका आधारमा एउटै पार्टीका दुई जनाको दाबी परेकाले कसले बहुमत पाउने भन्ने कुराको अन्यौल भएकाले दुवै दाबी खारेज गरिएको जनाएको छ।"
आज रामनवमी मनाइँदै,"काठमाडौं : आज चैत शुक्ल नवमी अर्थात् मर्यादा पुरुषोत्तम श्रीरामको जन्मदिन। राम जयन्तीका नामले पनि परिचित राम नवमीलाई असत्य र अन्धकारमाथि सत्य र मर्यादाको उज्यालो प्रादुर्भाव भएको दिनका रूपमा लिइन्छ। देशका विभिन्न भागमा रहेका राम मन्दिरका साथै घरघरमा वैदिक सनातन हिन्दू धर्मावलम्बीहरूले मर्यादा पुरुषोत्तम श्रीरामको श्रद्धा, भक्तिपूर्वक पूजा आराधना गरी राम नवमी पर्व मनाउँदै छन्। काठमाडौँ उपत्यकाको बत्तीसपुतलीस्थित राम मन्दिरमा बिहानैदेखि भक्तजनको भीड लागेको छ। जनकपुरधाममा रहेको रामजानकी मन्दिरमा पनि पूजाअर्चना गर्न भक्तजनको घुइँचो लागेको त्यहाँबाट हाम्रा समाचारदाताले जनाएका छन्। आज जानकी मन्दिर परिसरमा मेला पनि लाग्दछ। उक्त मेलामा भारतबाट समेत हजारौँ श्रद्धालु भक्तजन सहभागी भई पवित्र गङ्गासागरमा स्नान गरी रामजानकी मन्दिरमा पूजाआजा गर्दछन्। आज स्नान गरी पवित्र भएर व्रत बस्ने गरिन्छ भने रामगीता र रामायण पाठ पनि गरिन्छ। रामभक्तियुक्त भजनकीर्तनका साथ राति जाग्राम बस्ने परम्परा पनि छ। धार्मिक शास्त्रअनुसार भगवान् श्ररिामले परिवार, समाज र राज्यभित्र कायम हुनुपर्ने सबै मर्यादाको कायम गरेका कारण उहाँलाई मर्यादा पुरुषोत्तम भनिएको हो। राम राज्यका नामले परिचित भगवान् रामको राज्य न्यायका लागि नमूना मानिन्छ। रासस"
युक्रेनमा युद्ध सुरू भएपछि ३७ हजारभन्दा बढी व्यक्ति बेपत्ता,"युक्रेनले सन् २०२२ को फेब्रुअरीमा रूसको आक्रमण सुरु भएयता सैनिकसहित करिब ३७ हजार व्यक्ति बेपत्ता रहेको मङ्गलबार जनाएको छ। रूसी सेना अझै पनि युक्रेनको पाँच भागको एक भागमा उपस्थित रहेकोले हराइरहेकाहरूको सही सङ्ख्या गणना गर्न कठिन छ। कुनै पनि पक्षले नियमित रूपमा सैन्य हताहतको तथ्याङ्क औपचारिक रूपमा सार्वजनिक गरेको छैन। 'बालबालिका, सर्वसाधारण र सेनागरी करिब ३७ हजार मानिस बेपत्ता भएका छन्। यो सङ्ख्या अझै धेरै हुन सक्छ,' युक्रेनका मानव अधिकार आयुक्त दिमित्रो लुबिनेट्सले बताए। युक्रेन र रेडक्रसले सन् २०१४ मा मस्को समर्थित पृथकतावादीसँग युद्ध सुरु भएयता रूसले गैरकानुनी रूपमा हिरासतमा लिएका करिब एक हजार ७०० व्यक्तिको पहिचान गरेको उनले बताए। मानव अधिकारवादी समूहहरूले रूसले कब्जा गरेको क्षेत्रमा बालबालिकालाई जबर्जस्ती बेपत्ता पारेको र अपहरण गरेको आरोप लगाएका छन्। युक्रेनी भूभागको ठूलो हिस्सा युद्धको सुरुवातदेखि नै रूसी कब्जामा रहेको छ। युद्धले धेरै शहर तथा वरपरका इलाकामा तहसनहस पारेको छ र हजारौंको ज्यान लिइसकेको छ। संयुक्त राष्ट्रसङ्घको मानव अधिकार कार्यालयले मार्चमा सार्वजनिक गरेको प्रतिवेदनमा रूसको आक्रमणपछि कम्तीमा १० हजार ८१० जनाको मृत्यु भएको उल्लेख छ। स्वतन्त्र पर्यवेक्षकहरूलाई कब्जा गरिएको क्षेत्रहरूमा प्रवेश गर्नबाट रोक लगाइएकाले हताहतको वास्तविक सङ्ख्या धेरै हुनसक्ने र यसलाई पुष्टि गर्न गाह्रो छ। युक्रेनका राष्ट्रपति भोलोदिमिर जेलेन्स्कीले गत फेब्रुअरीमा युद्धको पहिलो दुई वर्षमा ३१ हजार युक्रेनी सैनिक मारिएको बताएका थिए।"
प्यालेस्टाइनको समर्थकमा अमेरिकामा प्रदर्शन,"प्यालेस्टिनी समर्थक प्रदर्शनकारीहरूले अमेरिकी सहर इलिनोइस, क्यालिफोर्निया, न्युयोर्क र प्यासिफिक नर्थवेस्टमा सडक अवरुद्ध गर्नुका साथै अस्थायीरूपमा देशको सबैभन्दा धेरै प्रयोग हुने विमानस्थलहरू, गोल्डेन गेट, ब्रुकलिन पुल र व्यस्त ठाउँहरूमा यात्रा बन्द गरेका थिए। आयोजकमध्येका एक रिफ्का फालानेले शिकागोमा प्रदर्शनकारीहरूले काँध मिलाएर एक सय ९० लेन अवरुद्ध पारेको बताए। उनले प्यालेस्टिनीलाई स्वतन्त्र गर्नका द प्रदर्शनकारीहरूले गोल्डेन गेट ब्रिजमा सबै सवारी साधन, पैदल यात्री र बाइक ट्राफिकहरू बन्द गरेको र ओकल्यान्डको अन्तरराज्यीय ८८० मा सिमेन्टले भरिएका ५५ ग्यालेन ड्रममा बाँधेर राखेकाले सानफ्रान्सिस्को खाडी क्षेत्रमा ट्राफिक घन्टौँसम्म रोकिएको थियो। ब्रुकलिनमा प्रदर्शन गर्ने प्रदर्शनकारीहरूले ब्रुकलिन ब्रिजमा म्यानहट्टन जाने यातायात अवरुद्ध गरेका थिए। प्रदर्शनकारीले युजिन, ओरेगनका साथै पाँच अन्तरराज्यीय अवरुद्ध गरेर करिब ४५ मिनेटका लागि प्रमुख राजमार्गमा यातायात बन्द गरेका थिए। प्रदर्शनकारीहरूले सबैभन्दा ठूलो ओहेर विमानस्थललाई छनोट गरेका थिए। इजराइल र हमासबीचको युद्धमा तत्काल युद्धविरामका लागि प्रदर्शनकारीहरूले आह्वान गरेका थिए। हमासले अक्टोबर ७ मा दक्षिणी इजराइलमा गरेको हमलामा करिब एक हजार दुई सय व्यक्तिको मृत्यु भएदेखि शिकागोमा दैनिकरूपमा युद्धविरोधी प्रदर्शन भइरहेका छन्। गाजा स्वास्थ्य मन्त्रालयले इजराइली आक्रमणमा ३३ हजार सात सयभन्दा बढी प्यालेस्टिनी मारिएको जनाएको छ। मन्त्रालयले आफ्नो गणनामा नागरिक र लडाकुहरू बीचको भिन्नता नराखेको र मृतकमध्ये दुई तिहाइ महिला र बालबालिका रहेको बताएको छ। ओहेर विमानस्थलले सामाजिक सञ्जाल एक्समा यात्रीहरूलाई कार यात्राका साथै यातायातको वैकल्पिक मार्ग प्रयोग गर्न भनेको छ। ट्राफिक जाममा फसेका केही यात्रु आफ्नो कार छाडेर सामान बोक्दै विमानस्थलतर्फ हिँडेका थिए। शिकागो उड्डयन विभागले १५ मिनेटभन्दा कमको ढिलाइका साथ विमानस्थल सञ्चालनमा आएको जनाएको छ। ओहेरतर्फको ट्राफिक बिहान करिब ९ बजे सञ्चालनमा आएको थियो। सिएटल नजिकै वासिङ्टन राज्य यातायात विभागले प्रदर्शनले सिएटलटाकोमा अन्तर्राष्ट्रिय विमानस्थलको मुख्य सडक बन्द गरेको बताएको छ। सामाजिक सञ्जाल पोष्टहरूले राजमार्गमा उभिएर ब्यानर बोकेका र प्यालेस्टिनी झण्डा फहराएको देखाएका छन्। सडकहरू करिब तीन घण्टापछि खुला भएका थिए। क्यालिफोर्निया राजमार्ग गस्तीका अनुसार गोल्डेन गेट ब्रिज प्रदर्शनमा लगभग २० प्रदर्शनकारी पक्राउ परेका छन्। अधिकारीहरूले अन्तरराज्यीयमा दुईवटा विन्दुमा उनीहरूलाई पक्राउ गरेका हुन्। रासस"
कागबेनी दोभानमा भेटियो कछुवा शालिग्राम,"जोमसोम : मुस्ताङको बारागुङ मुक्तिक्षेत्र४ कागबेनीस्थित श्राद्धस्थलनजिक कुर्म अवतारको शालिग्राम भेटिएको छ। मुस्ताङको कालीगण्डकी नदीको तटीय क्षेत्रमा विभिन्न प्रकारका शालिग्राम भटिने गरे पनि कर्म अवतारको कछुवा रूपी शालिग्राम विरल्लै भेटिने गर्छ। भगवान् विष्णुको प्रतीक मानिने कुर्म अवतारको कछुवा जस्तो देखिने शालिग्राम चैते दसंै औंसी अघि कागबेनी धाममा प्रतिस्थापन गरिएको हो। मुस्ताङको कालिगण्डकी नदी र प्रसिद्ध धार्मिक स्थल मुक्तिनाथ धामबाट बग्ने शाखा नदीको दोभानमा कुर्म अवतारको कछुवा आकारको शालिग्राम भेटिएपछि कागबेनी मन्दिर तथा श्राद्धस्थल संरक्षण व्यवस्थापन समितिले त्यहाँ प्रतिस्थापन गरेको समितिका अध्यक्ष लक्ष्मी गुरुङले जानकारी दिइन्। समितिले प्रतिस्थापन गरिएको शालिग्रामसँगै दर्शन गर्न घण्टसमेत राखेको छ। भगवान् विष्णुको प्रतीक शालिग्राम नेपालको मुस्ताङमा मात्र पाइने गर्छ। कुर्म अवतारका रूपमा कछुवा आकार शालिग्राम पहाडबीचको चटनहरू खिइँदैखिइँदै डिस्कलर भई फुस्रो देखिएको समितिकी अध्यक्ष गुरुङको भनाइ छ। भगवान् विष्णुको बासस्थानका रूपमा रहेको यसक्षेत्रमा विभिन्न प्रकारका शालिग्रामहरू पाइने गर्छन्। समितिले भेटेको कुर्म अवतारको शालिग्रामलाई श्राद्धस्थल नजिक प्रतिस्थापित गरी भक्तजनहरूलाई दर्शन गर्न र फोटो खिच्ने सुविधा उपलब्ध गराइएको अध्यक्ष गुरुङको भनाइ छ। कागबेनीमा प्रतिस्थापित गरिएको शालिग्राम कुर्म अवतारको कछुवा जस्तै देखिने शालिग्राम हो। शालिग्राम विशेषगरी हिन्दु वैष्णव भक्तजनहरूको घरघरमा र विष्णु भगवान्को मन्दिरमा प्राण प्रतिष्ठानसहित पूजाआजा गर्ने गरिन्छ। बैदिक धर्म शास्त्रमा भगवान् विष्णुले दोस्रोपटक कुर्म अवतार अर्थात् कछुवाको अवतार लिएर देवी एवं मानव जगत्को कल्याणका लागि काम गरेको धार्मिक किंवदन्ती छ। यसैका कारण हिन्दु धर्मालम्बीहरूले यसैको स्मरण गर्दै कुर्म जयन्ती मनाउने प्रचलन पनि छ। दिवंगत पितृ उद्धारका लागि निकै चर्चित र धार्मिक महत्व बोकेको कागबेनीधाममा बर्सेनि चैते दसैं र बडा दसैंको औंसी तिथिमा हजारौं श्रद्धालु भक्तजनहरू पुग्ने गर्छन्। कागबेनीमा दिवंगत पितृहरूका नाममा श्राद्ध, तर्पण र पिण्डदान गर्नाले धार्मिक मोक्ष प्राप्ति हुन्छ भन्ने विश्वास छ। यहाँ आएर पूजाअर्चना गर्दा पितृ खुसी हुन्छन् भन्ने धार्मिक जनविश्वास पनि छ। गत साउन २८ गते कागखोला बाढीले कागबेनीमा रहेको धार्मिक स्थलका भौतिक संरचनामा ठूलो क्षति पुर्याएको थियो। क्षतिग्रस्त कागबेनी श्राद्धस्थलको संरक्षण तथा व्यवस्थापनमा समितिले विभिन्न कार्यहरू गर्दै आएको समितिले जनाएको छ।"
"सुप्रिम सहकारी ठगी प्रकरण : अदालतमा मुद्दा, सडकमा पीडित","बुटवल : बुटवलको सुप्रिम सहकारी ठगी प्रकरणमा रुपन्देही जिल्ला अदालतमा मुद्दा दायर भएपछि पीडित आन्दोलन गर्दै सडकमा उत्रिएका छन्। सहकारीबाट आफूहरू ठगिएको भन्दै १ हजार ८ सय ३१ जनाले इलाका प्रहरी कार्यालय बुटवलमा जाहेरी दिएका थिए। तीनै पीडित न्यायको माग गर्दै सडक प्रदर्शनमा उत्रिएका हुन्। सहकारीबाट पीडितले दिएको उजुरीका आधारमा प्रहरीले अनुसन्धान सम्पन्न गरेको छ। ठगीमा संलग्न भएको आरोपमा सहकारीका पूर्वकोषाध्यक्ष दिपेश पुन प्रहरी नियन्त्रणमा छन्। प्रहरीले बुझाएको प्रतिवेदनका आधारमा सरकारी वकिल कार्यालयले जिल्ला अदालतमा २८ जनालाई प्रतिवादी बनाउँदै मुद्दा दायर गरेको छ। ८६ करोड १८ लाख ठगी भएको पीडितले बताए पनि प्रहरी अनुसन्धानबाट १ अर्ब २ करोड रकम हिनामिना भएको देखिएको छ। सहकारीका संस्थापक जीबी भन्ने गितेन्द्रबाबु राई, अध्यक्ष ओमप्रकाश गुरुङ, सचिव दीपेश कुमार पुन, कुमार रम्तेल, दुर्गा चापागाई पाण्डे, भविश्वर अर्याललाई प्रतिवादी बनाएको छ। त्यस्तै नीता थापा, दीपक न्यौपाने, रोशनी गुरुङ, सागर केसी, सुरज श्रेष्ठ, राजु बराल, धिरजकुमार दास, असव अलि सिद्धिकी, बुद्धि गुरुङ, आशिस अनन्त, मोजहर मोहम्मद, लिगल ढुंगाना, औबहादुर गुरुङ, स्याजिक राजभण्डारीलाई पनि प्रतिवादी बनाएको छ। त्यस्तै भुपेन्द्र राई, हेमन्त अधिकारी, कविता तामाङ, नवीन अछामी पनि प्रतिवादी रहेका छन्। प्रतिवादीमध्ये अध्यक्ष गुरुङ, सचिव पुन, दुर्गा चापागाईं पाण्डेय, कुमार रम्तेल पक्राउ परेका छन्। रम्तेल पोखराको सुदर्शन सहकारी गठी प्रकरणबाट पुर्पक्षका लागि थुनामा गएका छन्। पक्राउ परेका प्रतिवादीहरूको मंगलबार थुनछेक बहस सुरु भएको छ। सरकारी पीडित भन्छन् हामी घरबारविहीन भयौं सहकारीमा रकम लगानी गरेका पीडितहरू घरबारविहीन भएको भन्दै आन्दोलमा उत्रिएका हुन्। उनीहरूले जम्मा गरेको रकम फिर्ता गरिदिन सरकारसँग हारगुहार गरेका छन्। सहकारीमा एकै जना व्यक्तिले तीन करोडसम्म बचत गरेको भेटिएको छ। पीडितहरूको संघर्ष समितिका अध्यक्ष विजयकुमार नेपालले सरकारसम्म आवाज पुर्याउनका लागि आन्दोलनमा उत्रिएको बताए। हामीले धेरै निकायमा हाम्रा आवाज पुर्याएका छौं, तर सरकारले सुनेको देखिएन, उनले भने, बचत रकम डुबेपछि घरबारबिहिन हुनुपरेको छ। अव सडकदेखि संसद भवनसम्म हाम्रा आवाज पुर्याउन लाग्छौं। उनले ऐन कानुन परिवर्तन गरेरै भए पनि पीडितलाई न्याय दिनुपर्ने बताए। सडक आन्दोलनमा रहेकी तिलोत्तमा निवासी दुर्गा रिमालको सहकारीमा ६० लाख डुबेको बताइन्। ठूलो रकम डुबेपछि घरबाटसमेत अपेलित हुनु परेको उनले गुनासो गरिन्। उनले भनिन्, पैसा डुबेपछि घरमा झगडा हुने गरेको छ। कति साथीहरूको सम्बन्ध बिच्छेदसमेत भएको छ। हामीलाई कसले न्याय दिन्छ। सहकारी पीडितले मंगलबार बुटवलमा प्रदर्शन गरी आफ्नो रकम फिर्ता दे भन्ने नाराबाजी गरेका थिए। बुटवलको राजमार्ग चौराहाबाट सुरु भएको प्रदर्शनमा करिव २ सय पीडित सहभागी थिए। सहकारीमा रहेको मुद्दती बचतकर्ताको बढी रकम डुबेको हो। राम्रो ब्याजदर दिए पछि उनीहरूले सहकारीमा मुद्दती खाता खोली लाखौं रकम जम्मा गरेका थिए। सो सहकारीबाट विभिन्न व्यक्तिहरूको नाममा करोडौैं रकम ऋण लगानी भएको छ। त्यो रकम नउठेपछि सहकारी डुबेको हो। बिनाधितोको ऋण लैजानेमा संस्थापक अध्यक्ष जीबी राईदेखि मिडिया हाउसहरूसमेत छन्। प्रहरीको प्रतिवेदनमा गृहमन्त्री रवि लामिछानेको नाममा पनि रकम ऋण लगानी भएको देखिएको छ। प्रहरीले लामिछानेलाई भने प्रतिवादी बनाएको छैन।"
राजनीतिक दलहरूको खस्किँदो नैतिकता,"सुदूरपश्चिम प्रदेशको घटनाक्रमले नेपालका राजनीतिक दलहरू स्वार्थका लागि जुनसुकै तह र हदसम्म झर्न सक्छन् भन्ने देखाएको छ । यसले राजनीतिक दलहरूमाथि नैतिकताको प्रश्नमात्र खडा भएको छैन कि बरु अस्थिरता समेत बढाएको छ । यस्ता घटनाक्रमले राजनीतिक दलहरूमा सत्ता प्राप्तिको जोडघटाउ त चलिरहला तर आमनागरिकले निराशा, अस्थिरता, नयाँ सरकार र नयाँ मन्त्रीको संख्यामात्र प्राप्त गर्नेछन् । संघीय सरकारमा नेकपा माओवादी केन्द्रले सुरु गरेको अस्थिरताको खेल सुदुरपश्चिममा पुग्दा नेकपा एकीकृत समाजवादी र नागरिक उन्मुक्ति पार्टी मुख्य भूमिकामा देखिएका छन् । एकीकृत समाजवादीले प्रतिपक्षीसँगै मिलेर सत्ता पक्षलाई आफ्नो अडानमा सहमत हुन बाध्य बनाएको देखिन्छ । सत्ता गठबन्धनबाट बाहिरिने र प्रतिपक्षीसँग मिल्ने तहको भूमिकामा उत्रिन ऊ किन बाध्य भयो ? सत्ता गठबन्धनका प्रमुख दल र शीर्ष नेताहरूले सत्ता समीकरण मिलाउन उपयोगमात्र गरेको अनुभूति एकीकृत समाजवादीका प्रमुख नेताहरूलाई परेको छ । नागरिक उन्मुक्ति पार्टीमा समेत अनुशासन र आन्तरिक लोकतन्त्रको अवस्था कमजोर देखिएको छ । उक्त पार्टीभित्र बढेको विवादको बिउ अन्य दलमा पनि देखिएमा राजनीतिक अस्थिरता कुन तहसम्म अघि बढ्ला ? संशय पैदा भएको छ । जुन घटनाक्रमले दलहरूको सत्ता लोलुपतालाई समेत उदांगो पारेको छ । यसले संघीय र प्रादेशिक सरकारको भविष्यसमेत अनिश्चित बनाएको छ । मुलुककै संघीय शासन प्रणालीमाथि थप निराशा बढाउने काम कोशी प्रदेशबाट सुरु भएको थियो । सुदुरपश्चिम पुगेको यो रोग क्रमशः अन्य प्रदेशमा पनि सर्ने जोखिम छ । देशको अर्थतन्त्रको आँकडा सरकारले सुधारोन्मुख देखाए पनि बजारको अवस्था जर्जर छ । बैंकमा भएको रकम बजारमा आउन सकेको छैन । बजार चलायमान छैन । कर्मचारीको तलबसम्म खुवाउन समेत ऋण उठाउनु परेको सरकारी ढुकुटीलाई मजबुत बनाउनु र अर्थतन्त्रको सुधार गर्दै विकासको गति अघि बढाउनु अहिलेको चुनौती हो । जसप्रति दल गम्भीर देखिँदैनन्, केवल स्वार्थमा होमिएका छन् । यसबीच खर्चको भारीको रूपमा आलोचित प्रदेश सरकारहरूलाई स्थिरता र विकासको बाहक बनाउनुपर्नेमा दलहरूले राजनीतिक स्वार्थकेन्द्रको भुमरी बनाउनु चाहिँ झनै बिडम्बनाको विषय हो । राजनीतिक दलहरूभित्र ऐक्ताबद्धता, नैतिकता र दलीय अनुशासन जस्ता विषय प्रश्नको घेरामा छन् । जनमतप्रति जवाफदेहीपूर्वक काम गर्ने र स्थिर सरकारमार्फत जनपक्षीय काम गर्न नागरिक तहबाट पनि खबरदारी जरुरी छ । ढिलै भए पनि दल स्वयं सचेत भैदिए त सुनमा सुगन्ध नै हुनेथियो ।"
राजनीतिक दलहरूको खस्किँदो नैतिकता,"सुदूरपश्चिम प्रदेशको घटनाक्रमले नेपालका राजनीतिक दलहरू स्वार्थका लागि जुनसुकै तह र हदसम्म झर्न सक्छन् भन्ने देखाएको छ । यसले राजनीतिक दलहरूमाथि नैतिकताको प्रश्नमात्र खडा भएको छैन कि बरु अस्थिरता समेत बढाएको छ । यस्ता घटनाक्रमले राजनीतिक दलहरूमा सत्ता प्राप्तिको जोडघटाउ त चलिरहला तर आमनागरिकले निराशा, अस्थिरता, नयाँ सरकार र नयाँ मन्त्रीको संख्यामात्र प्राप्त गर्नेछन् । संघीय सरकारमा नेकपा माओवादी केन्द्रले सुरु गरेको अस्थिरताको खेल सुदुरपश्चिममा पुग्दा नेकपा एकीकृत समाजवादी र नागरिक उन्मुक्ति पार्टी मुख्य भूमिकामा देखिएका छन् । एकीकृत समाजवादीले प्रतिपक्षीसँगै मिलेर सत्ता पक्षलाई आफ्नो अडानमा सहमत हुन बाध्य बनाएको देखिन्छ । सत्ता गठबन्धनबाट बाहिरिने र प्रतिपक्षीसँग मिल्ने तहको भूमिकामा उत्रिन ऊ किन बाध्य भयो ? सत्ता गठबन्धनका प्रमुख दल र शीर्ष नेताहरूले सत्ता समीकरण मिलाउन उपयोगमात्र गरेको अनुभूति एकीकृत समाजवादीका प्रमुख नेताहरूलाई परेको छ । नागरिक उन्मुक्ति पार्टीमा समेत अनुशासन र आन्तरिक लोकतन्त्रको अवस्था कमजोर देखिएको छ । उक्त पार्टीभित्र बढेको विवादको बिउ अन्य दलमा पनि देखिएमा राजनीतिक अस्थिरता कुन तहसम्म अघि बढ्ला ? संशय पैदा भएको छ । जुन घटनाक्रमले दलहरूको सत्ता लोलुपतालाई समेत उदांगो पारेको छ । यसले संघीय र प्रादेशिक सरकारको भविष्यसमेत अनिश्चित बनाएको छ । मुलुककै संघीय शासन प्रणालीमाथि थप निराशा बढाउने काम कोशी प्रदेशबाट सुरु भएको थियो । सुदुरपश्चिम पुगेको यो रोग क्रमशः अन्य प्रदेशमा पनि सर्ने जोखिम छ । देशको अर्थतन्त्रको आँकडा सरकारले सुधारोन्मुख देखाए पनि बजारको अवस्था जर्जर छ । बैंकमा भएको रकम बजारमा आउन सकेको छैन । बजार चलायमान छैन । कर्मचारीको तलबसम्म खुवाउन समेत ऋण उठाउनु परेको सरकारी ढुकुटीलाई मजबुत बनाउनु र अर्थतन्त्रको सुधार गर्दै विकासको गति अघि बढाउनु अहिलेको चुनौती हो । जसप्रति दल गम्भीर देखिँदैनन्, केवल स्वार्थमा होमिएका छन् । यसबीच खर्चको भारीको रूपमा आलोचित प्रदेश सरकारहरूलाई स्थिरता र विकासको बाहक बनाउनुपर्नेमा दलहरूले राजनीतिक स्वार्थकेन्द्रको भुमरी बनाउनु चाहिँ झनै बिडम्बनाको विषय हो । राजनीतिक दलहरूभित्र ऐक्ताबद्धता, नैतिकता र दलीय अनुशासन जस्ता विषय प्रश्नको घेरामा छन् । जनमतप्रति जवाफदेहीपूर्वक काम गर्ने र स्थिर सरकारमार्फत जनपक्षीय काम गर्न नागरिक तहबाट पनि खबरदारी जरुरी छ । ढिलै भए पनि दल स्वयं सचेत भैदिए त सुनमा सुगन्ध नै हुनेथियो ।"
म्याग्दी र मुस्ताङमा थपिँदै सुविधायुक्त होटल,"बेनी : हिमाल आरोहण, पदयात्रा, तातोपानी कुण्ड स्नान, ग्रामीण संस्कृति, रहनसहन, धार्मिक, ऐतिहासिक, प्राकृतिक स्थल र पहाडी भूगोलको दृश्य अवलोकनका लागि म्याग्दी र मुस्ताङमा पर्यटक आउँछन्। भारत र चीनलाई जोड्ने छोटो दूरीको कालीगण्डकी कोरिडोर सडक स्तरोन्नतिले तीव्रता पाएको र तिब्बतको सिमानामा रहेको कोरला नाका नियमित सञ्चालन गर्ने तयारीसँगै म्याग्दी हुँदै मुस्ताङ जोड्ने बेनीजोमसोमकोरला सडकमा पर्यटकका साथै व्यापारिक चहलपहल हुन थालेको छ। संघसंस्था, सहकारी, धार्मिक समूह, विद्यालय, कलेजबाट समूह बनाएर म्याग्दी र मुस्ताङ घुम्न आउनेको संख्या बढ्दो छ। प्रदेश र स्थानीय सरकार बनेपछि तालिम, गोष्ठी र सेमिनार गर्ने राम्रो सेमिनार हल, वातानुकूलित (एसी) कोठा भएको होटलको माग हुन थाल्यो। चिसो हावापानी भएकाले तातोपानीले स्नान गर्ने सुविधा भएको होटलको खोजी हुन थाल्यो। पाहुनाको चाहनाअनुसार व्यवसायीले बेनीजोमसोमकोरला सडक आसपासमा करोडौं लगानीमा सुविधासम्पन्न होटल तयार गरेका छन्। म्याग्दीको बेनी, गलेश्वर, सिंगा तातोपानी, भुरुङतातोपानी, मुस्ताङको लेते, मार्फा, जोमसोम, मुक्तिनाथ, चराङ, लोमान्थाङमा पर्यटक लक्षित स्तरीय होटल खोलिएका हुन्। होटलहरूले म्याग्दी र कालीगण्डकीमा पाइने असला माछा, स्थानीय जातको कुखुराको मासु, फापरको रोटी र ढिँडो, याकको सुकुटीजस्ता परिकार पनि उपलब्ध गराउँछन्। रैथाने सिमीको दाल, जंगली च्याउ, टुसाको तरकारी, गौरिया गुडुरा चामलको भात यहाँका होटलको विशेष परिकार हुन्। मुस्ताङ जाने आउने पाहुनालाई लक्षित गरेर बेनीजोमसोम सडकका होटलमा लगानी, सुविधा र क्षमता बढेको होटल तथा रेस्टुरेन्ट व्यवसायी संघ म्याग्दीका अध्यक्ष बाबुराम आचार्यले बताए। उनका अनुसार २ सय ५० होटल तथा रेस्टुरेन्ट व्यवसायी संघमा आबद्ध छन्। गलेश्वरको याक, बेनीको श्रेष्ठ हट स्पिरिङ, ज्ञान गौरी प्यालेस, यती, डल्फिन, लामा, डाँफे, तातोपानीको नेचुरल स्पिरिङ म्याग्दीका सुविधायुक्त होटल हुन्। सञ्चालकका अनुसार एउटा होटल स्थापना गर्न १० करोडदेखि ३५ करोड रुपैयाँ लगानी भएका होटलमा दैनिक ५० देखि १ सय ५० जनासम्म बास बस्न सक्छन्। मुस्ताङको जोमसोममा १ अर्ब १० करोड रुपैयाँ लगानीमा सञ्चालनमा रहेको शिन्तामणि मुस्ताङ रिसोर्टलाई नेसनल जोग्राफिकले हालै विश्वका उत्कृष्ट र मन परेका होटलको सूचीमा राखेको छ। गैरआवासीय नेपाली सोनाम लामाले मुक्तिनाथमा ५५ करोड रुपैयाँ लगानीमा लो मुस्ताङ रिसोर्ट सञ्चालन गरेका छन्। बेनीजोमसोम सडकको मार्ग खुलेसँगै साठीको दशकमा मुस्ताङ र मुक्तिनाथ जाने आउने पर्यटक तथा तीर्थयात्रीले बेनीमा बास नपाउने समस्या थियो। केही वर्षपहिले असोज, कात्तिक, चैत र वैशाखमा आउने पाहुनाले बास नपाउने समस्या थियो। हाल मुस्ताङ खण्डको सडक कालोपत्र अन्तिम चरणमा पुगेको छ। बेनीदेखि घाँसासम्मको सडक कालोपत्रको तयारीमा छ। होटलले क्षमता बढाएपछि र नयाँ होटल खुलेपछि कोठा नपाएर दुःखले रात कटाउनुपर्ने समस्या हटेको थासाङ२ ताङछराको होलिडे क्याम्प होटलका सञ्चालक राजु गौचनले बताए। बेनी र आसपासका क्षेत्रमा होटल व्यवसायमा मात्र पछिल्लो दुई वर्षयता एक अर्ब रुपैयाँभन्दा बढी लगानी थपिएको म्याग्दी उद्योग वाणिज्य संघका अध्यक्ष सुविन श्रेष्ठले बताए। पर्यटन तथा उद्योग कार्यालय म्याग्दीका अनुसार जिल्लाभर पाँच सयभन्दा बढी होटल तथा रेस्टुरेन्टमा २ अर्ब रुपैयाँभन्दा बढीको लगानी छ। एउटा ठूलो होटलमा १० देखि ५० जनासम्मले रोजगारी पाएका छन्।"
द्वन्द्वपीडितको घाउ झन् जर्रिंदै,"काठमाडौं : प्रधानमन्त्री पुष्पकमल दाहाल केही महिना अघिसम्म संक्रमणकालीन न्यायसम्बन्धी विधेयक टुंग्याइ हाल्ने रनाहामा देखिन्थे। तत्कालीन प्रतिपक्षी एमालेलाई सर्वसम्मतिमा मनाउने धेरै प्रयास पनि गरे उनले। तर, जब त्यही एमालेसँग नयाँ गठबन्धन गरेर सरकारको नेतृत्व गरे, यस विषयलाई चटक्कै बिर्सिए। त्यसपछि कुनै चर्चै नचली संसद् अधिवेशन अन्त्य भयो। सुशस्त्र युद्धको नेतृत्व गरेका दाहालले अहिले सत्ताको बागडोर सम्हालेका छन्। उनी पटकपटक प्रधानमन्त्री भइसकेका पनि छन्। अन्य दलसँग मिलेर माओवादी झन्डै २ दशकदेखि प्रायः सत्तामै छ। तर, प्रधानमन्त्री दाहालको कार्यशैलीप्रति झन्डै ६४ हजार द्वन्द्वपीडित आश्चर्यमा छन्। १० वर्षे सशस्त्रद्वन्द्वका बेला राज्यपक्षबाट पीडित भएकाहरूलाई उनले सहजै भेट दिन्छन्। ज्ञापनपत्र बुझ्छन्। तर, तत्कालीन माओवादी विद्रोहीपक्षबाट पीडित भएकाहरूसँग भेटघाट गर्न आनाकानी गर्छन्। संक्रमणकालीन न्यायको सन्दर्भ यिनै २ विषयको सेरोफेरोमा घुमिरहेको छ। अर्थात्, राजनीतिले फेरि अर्को रंग फेरेको छ। राज्य यसलाई टुंग्याउनभन्दा पीडितलाई विभाजन गरी अझ लम्ब्याउन उद्दत रहेको पीडितको गुनासो छ। संक्रमणकालीन न्यायसम्बन्धी विधेयकमा सहमति खोज्ने सन्दर्भ मा प्रधानमन्त्री पुष्पकमल दाहालसहित कांग्रेस सभापति देउवा र नेकपा एमाले अध्यक्ष केपी शर्मा ओलीबीच पटकपटक भेटघाट हुने गरेको छ। तर, सहमति हुन नसक्दा विधेयक पारित हुन सकेको छैन। द्वन्द्वपीडित महिला राष्ट्रिय सञ्जालकी अध्यक्ष श्रृजना श्रेष्ठ संक्रमणकालीन न्याय टुंग्याउने राजनीतिक दलले प्रतिबद्धता व्यक्त गरे पनि कार्यान्वयन हुन नसकेको बताउँछिन्। शीर्ष नेता मात्र होइन द्वन्द्वपीडितबीच पनि द्वैध चरित्र नहोस्, श्रेष्ठ भन्छिन्, द्वन्द्वपीडितहरूबीच पनि फरकफरक कुराहरू आएको छ। द्वैध चरित्र नदेखाऊँ। एकताबद्ध होऊँ। व्यवहार विभेदकारी ? द्वन्द्वकालमा माओवादीद्वारा हत्या गरिएका लमजुङ शिक्षक मुक्तिनाथका छोरा सुमन अधिकारीका अनुसार, द्वन्द्वपीडितप्रतिको दाहालको व्यवहार विभेदयुक्त पाइएको छ। प्रधानमन्त्रीज्यूलाई भेट गर्न पटकपटक प्रयास गरियो। दुई सातासम्म समय माग्दा पनि भेट्न पाइएन, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सरकारसँग निकट द्वन्द्वपीडितलाई जतिबेला पनि भेट दिइएको छ। द्वन्द्वपीडितलाई काखा र पाखा नगरियोस्। माओवादीद्वारा सञ्चालित सशस्त्र द्वन्द्वमा झन्डै १७ हजारको ज्यान गयो। न्यायको पर्खाइमा रहेका झन्डै ६४ हजार द्वन्द्वपीडित न्यायको पर्खाइमा छन्। तर, प्रधानमन्त्री दाहालले राज्य पक्ष (सरकार) बाट हत्या, अपहरण, बेपत्ता पारिएका व्यक्तिका पीडित परिवारलाई भने सहजै भेट दिएका छन्। राज्यद्वारा बेपत्ता पारिएका पीडितहरूद्वारा गठित बेपत्ता परिवार समाजका अध्यक्ष एकराज भण्डारी भन्छन्, प्रधानमन्त्रीज्यूलाई सिहंदरबार र बालुवाटार पटकपटक भेटेर ज्ञापनपत्र बुझाएका छौं। आश्वासनसमेत पाएका छौं। वरिष्ठ अधिवक्ता भण्डारीका छोरा विपिन अझैं बेपत्ता छन्। माओवादी पक्षबाट हत्या, बेपत्ता पारिएका पीडितहरूले पछिल्लो समय गत चैत १४ गते प्रधानमन्त्री दाहाललाई भेट गरी ज्ञापनपत्र बुझाएका थिए। सार्वभौम संसद्बाट बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक पारित हुने आशा गरेका द्वन्द्वपीडितहरू हिउँदे अधिवेशन अन्त्य भएसँगै चिन्तित छन्। उक्त विधेयक प्रतिनिधिसभाको कानुन, न्याय तथा मानव अधिकार समितिमा दफावार छलफलमा छ। समितिकी सभापति विमला सुवेदी भन्छिन्, छलफलका क्रममा सहमति हुँदै थियो। हिउँदे अधिवेशनको अन्त्य भएकाले विधेयक पारित हुन सकेन। पीडित दुईतिर द्वन्द्वकालका बेला राज्य पक्षबाट पीडित भएकाहरूले अहिले सरकारलाई सहयोग पुग्ने गरी आवाज उठाउन थालेको कतिपय द्वन्द्वपीडितको दाबी छ। अन्तर्राष्ट्रिय सन्धि सम्झौता र सर्वोच्च अदालतबाट पटकपटक भएका फैसलाबमोजिम उठाइएका आवाज नै वैधानिक भएको बताउँछन्। केही द्वन्द्वपीडितले सरकारलाई सहयोग पुग्ने गरी कुराहरू उठाइरहेको अन्य द्वन्द्वपीडितले सुनाएका छन्, जवाफदेही निगरानी समितिका संयोजक एवं अधिवक्ता राजुप्रसाद चापागाईं भन्छन्, संविधान, ऐन कानुन र अन्तर्राष्ट्रिय सन्धि सम्झौताले जुन आवाजलाई समर्थन गर्छ। त्यहीं नै वैधानिक मानिन्छ। के गर्दा दिगो समाधान हुन्छ त्यसलाई प्राथमिकता दिई प्रबद्र्धन गर्नुपर्छ। सत्य निरुपण तथा मेलमिलाप आयोगमा २०५२ देखि २०६३ सालसम्म भएका द्वन्द्वकालीन घटनाको उजुरीहरू दर्ता भएका छन्। तत्कालीन समयमा सत्तामा धेरै रहेको थियो। राज्य पक्षका रूपमा तत्कालीन प्रधानमन्त्री शेरबहादुर देउवा र तत्काली विद्रोही पक्षका रूपमा माओवादीका अध्यक्ष पुष्पकमल दाहालविरुद्ध समेत आयोगमा उजुरी दर्ता भएको छ। त्यसैले द्वन्द्वकालीन मुद्दालाई सहज ढंगले समाधान गर्नुपर्नेमा उनीहरूको जोड छ। तर, नेकपा एमालले भने पीडितमैत्री ढंगले समस्याको समाधान गर्नुपर्ने अडान राख्दै आएको छ। पीडितको कारुणिक अवस्था द्वन्द्वपीडितमध्ये १० हजारभन्दा बढी पीडितले व्यक्तिहत्याको उजुरी दर्ता गराएका छन्। सयौं महिला जबर्जस्ती करणी एवं यौनजन्य हिंसाबाट पीडित छन्। शारीरिक र मानसिक यातना पाएका र कुटपिटबाट अंगभंग भएकाको घाउ बल्झिरहन्छ। द्वन्द्वपीडित साझा चौतारीका संस्थापक अध्यक्ष अधिकारीका अनुसार, द्वन्द्वपीडितहरूले औषधिसमेत सेवन गर्न पाएका छैनन्। द्वन्द्वपीडितलाई जीविकोपार्जनमै समस्या भइरहेको छ, अधिकारी थप्छन्, द्वन्द्वपीडितहरू बिरामी छन्। औषधि सेवन गर्ने पैसा छैन। व्यथा सहन बाध्य छन्। द्वन्द्वपीडित महिला राष्ट्रिय सञ्जालकी अध्यक्ष श्रेष्ठका अनुसार, यौन हिंसामा परेका महिलाको व्यथा झन् कहालिलाग्दो छ। सत्य निरुपण तथा मेलमिलाप आयोगमा जबर्जस्ती करणी तथा यौनजन्य हिंसाका ३ सयभन्दा बढी पीडितको उजुरी छ। महिलाहरूले अवाञ्छित गर्भाधानका साथै स्त्री रोग र मनोसामाजिक समस्या बेहोर्नु परेको छ। परिवार र समाजबाट एक्ल्याइएको एक पीडित महिलाले दुःखेसो पोखिन्। बेपत्ता परिवार समाजका अध्यक्ष भण्डारी द्वन्द्वपीडितहरूमध्ये कतिपयको मिर्गौला बिग्रेको उल्लेख गर्दै क्यान्सर, दमलगायत स्वासप्रश्वासजन्य समस्याबाट पीडित भइरहेको बताउँछन्। उपचार नपाएर ज्यान गुमाउने अवस्थामा छन्, उनले भने। शारीरिक र मानसिक यातना पाएका र कुटपिटबाट अंगभंग भएकाहरूमध्ये झन्डै २५ हजारले उजुरी दर्ता गराएका छन्। सशस्त्र द्वन्द्वका क्रममा मानव अधिकारको गम्भीर उल्लंघन गर्ने तथा मानवता विरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न गठित सत्य निरुपण तथा मेलमिलाप आयोग पदाधिकारीविहीन छ। दुवै आयोग २०७९ असार मसान्तदेखि पदाधिकारीविहीन भएका हुन्। ख्वै परिपुरण ? संक्रमणकालीन न्यायभित्र फौजदारी अभियोजन, सत्य, परिपुरणका कार्यक्रम र विभिन्न किसिमका संस्थागत कार्यहरू पर्छन्। सर्वोच्च अदालतले भनेको छ, पीडितको परिपुरण पाउने अधिकार हुन्छ। परिपुरण बृहत् अवधारणा हो। यो केवल आर्थिक क्षतिपूर्ति मात्र होइन। पीडितको सन्तुष्टिसँग गाँसिएको विषय हो। तर, पीडितको अवस्थामा संवेदनशीलता जनाउँदै सरकारले परिपुरण दिनेतर्फ चासो दिएको छैन। द्वन्द्वपीडितलाई उपलब्ध गराइने क्षतिपूर्ति, सुविधा वा सहुलियतलाई परिपुरण भनिन्छ। सत्य निरुपण तथा मेलमिलाप आयोगमा दर्ता भई प्रारम्भिक छानबिनसमेत भएका उजुरीमध्ये ५ सय ३८ थान उजुरीमा क्षतिपूर्ति तथा परिपुरणको लागि सरकारलाई सिफारिस गरिएको थियो। आयोगका निवर्तमान अध्यक्ष गणेशदत्त भट्टका अनुसार, २०७८ पुस १ गते तत्कालीन सरकारले २९ जना व्यक्तिहरूलाई परिपुरण तथा क्षतिपूर्ति दिने निर्णय गरेको थियो। कोशी प्रदेशबाट ५४, मधेस प्रदेशबाट ६८, बागमती प्रदेशबाट ४२ जना र गण्डकी प्रदेशबाट १ सय १९ जनालाई परिपुरणका लागि पठाइएको छ। त्यस्तै, लुम्बिनीबाट ८३, कर्णालीबाट १ सय २ र सुदूरपश्चिम प्रदेशबाट ४३ जनालाई क्षतिपूर्ति, सुविधा र सहुलियतका लागि सरकारलाई समक्ष पठाइएको आयोगले जनाएको छ। द्वन्द्वकालमा सामूहिक बलात्कृत दैलेखकी एक पीडित महिलाले परिपुरणका लागि संयुक्त राष्ट्र संघको मानव अधिकार समितिमा मुद्दा दर्तासमेत गरेकी थिइन्। समितिले पीडितलाई उचित क्षतिपूर्ति दिन र उपचार खर्चको भर्पाइ गर्न नेपाललाई आग्रह गरेको थियो। द्वन्द्वको समयमा बलात्कार तथा अन्य प्रकारका यौनजन्य हिंसाको व्यापक रूपमा भए पनि ३५ दिने हदम्यादका कारण पीडितले उजुरी दर्तासमेत गराउन पाएनन्। सन् २०१५ मा सर्वोच्च अदालतले हदम्याद बढाएर १ सय ८० दिन पुयाएको छ। यो हदम्यादका कारण सशस्त्र द्वन्द्वमा भएका घटनाको जाहेरी दर्ता गर्न पीडितले पाउँदैनन्। पीडितको जीवनरक्षा, औषधि उपचार, सहयोगी सामग्री, जीविकोपार्जन लगायतका तत्कालीन आवश्यकता सम्बोधन गर्ने कार्यक्रम यथाशीघ्र ल्याउन माग गर्दै पीडितहरूले प्रधानमन्त्री दाहाललाई ज्ञापनपत्र बुझाएका छन्। तर, कार्यान्वयन हुन सकेको छैन। जवाफदेही निगरानी समितिका संयोजक एवं अधिवक्ता चापागाईंका अनुसार, द्वन्द्वपीडितको अवस्थालाई केन्द्रमा राखेर सरकारले परिपुरण जहिले पनि दिन सक्छ।द्वन्द्व पीडितको आर्थिक र समाजिक अधिकारको विषयसँग परिपुरण जोडिएको छ। अहिले पनि परिपुरणको कार्यक्रम ल्याउन कुनै पनि कानुनले बाधा दिएको छैन, चापागाईं भन्छन्, तीनवटै तहका सरकारले परिपुरणको कार्यक्रम ल्याउन सक्छन्। सुल्झाउनभन्दा बल्झाउन केन्द्रित लामो समयदेखि अवरुद्ध रहेको सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक अलपत्र परेको छ।द्वन्द्वपीडितहरूले हिउँदे अधिवेशनमा पारित हुने अपेक्षा गरेका थिए। तर, ७० दिन चलेको अधिवेशन अन्त्य भएसँगै पीडितको आसा अधुरै रह्यो। ठूला राजनीतिक दलहरूले द्वन्द्वपीडितको संवेदनमा खेलवाड गरे, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक सत्ताका लागि तुरुपको रूपमा प्रयोग गरे। बेपत्ता परिवार समाजका अध्यक्ष भण्डारी पनि ठूला दलहरू कांग्रेस, एमाले र माओवादी केन्द्रले द्वन्द्वपीडितको समस्यालाई सरकारमा जानका लागि तुरुपको रूपमा प्रयोग गरिरहेको बताउँछन्। तीन ठूला राजनीतिक दलहरूले सत्ता समीकरण मिलाउने र सरकारमा जाने भयाङ मात्र बनाए, उनले भने। हालसम्म ८३ जना द्वन्द्वपीडितले मात्र परिचयपत्र पाएका छन्। सत्ता गठबन्धनका पाँच दलले गरेको सातबुँदे सहमतिपत्रको बुँदा नं ४ मा उल्लेख छ, संक्रमणकालीन न्यायसम्बन्धी विधेयक, शान्ति प्रक्रिया र देशमा स्थायी शान्ति कायम गर्नका लागि यससँग सम्बन्धित अन्य विषयहरू सहमतिका आधारमा अविलम्ब टुंग्याउने। २०६३ सालको विस्तृत शान्ति सम्झौता भएदेखि दलहरूबीच पटकपटक हुने गरेका विभिन्न बुँदे सहमतिपत्रमा संक्रमणकालीन न्याय टुंग्याउने प्रतिबद्धता छुट्दैन। प्रतिनिधिसभाको कानुन, न्याय तथा मानवअधिकार समितिमा विचाराधीन रहेको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक अलपत्र अवस्थामा छ। समिति छ, बैठक छैन सर्वोच्च अदालतले आदेश प्राप्त गरेका मितिले एक महिनाभित्र सत्य निरुपण तथा मेलमिलाप आयोग र बेपत्ता व्यक्तिको आयोगका पदाधिकारीकोे नियुक्तिका लागि सिफारिस समितिको गठन गरेको छ। न्यायाधीश कुमार रेग्मी र महेश शर्मा पौडेलको संयुक्त इजलासले गत माघ १५ गते दिएको आदेश कार्यान्वयन गर्दै पूर्वप्रधान न्यायाधीशको संयोजकत्वमा समिति गठन गरिएको छ। पूर्वप्रधान न्यायाधीश ओमप्रकाश मिश्रको संयोजकत्वमा गठित समितिको सदस्यमा समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की, स्टेला तामाङ र राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने छन्। समितिका एक सदस्यका अनुसार, कार्यालय नभएका कारण समितिको बैठक बस्न सकेको छैन। समितिका एक सदस्यका अनुसार, आपसमा परिचयसमेत हुन सकेको छैन। सरकारले संक्रमणकालिन न्यायमा गरिरहेको उपेक्षाको अर्को दृष्टान्त सिफारिस समितिको अवस्था रहेको उल्लेख गर्दै ती सदस्यले भने, संक्रमणकालीन न्यायलाई यसरी उपेक्षा गरिनु उपयुक्त होइन। सरकारले सर्वोच्च अदालतको आदेशको पालना गरेको देखाउनका लागि झारा टार्ने नियतका साथ सिफारिस समिति बनाइएको प्रस्ट छ। सत्य निरुपण तथा मेलमिलाप आयोगका पूर्वअध्यक्ष भट्ट सर्वोच्चको आदेशको आधारमा दुवै आयोगका पदाधिकारीको नियुक्ति प्रक्रिया अन्यथा भन्न नसकिने बताउँछन्। संवैधानिक कानुनका विज्ञसमेत रहेका आयोगका पूर्वअध्यक्ष भट्ट भन्छन्, कानुनको संशोधन गरि संक्रमणकालिन न्यायिक प्रक्रियालाई विश्वसनियरुपमा अगाडी बढाउन सरकार, संसद् र प्रमुख राजनीतिक दलहरू जिम्मेवार रूपमा प्रस्तुत नहुनु दुःखद छ। सिंहदरबार र बालुवाटार पुगेर प्रधानमन्त्रीज्यूलाई ज्ञापनपत्र दिएका छौं। आश्वासन मात्र पाएका छौं।एकराज भण्डारी, अध्यक्ष, बेपत्ता परिवार समाज प्रधानमन्त्रीज्यूलाई भेट्न खोज्दा समय पाइएन। द्वन्द्वपीडितलाई काखा र पाखा नगरियोस्।सुमन अधिकारी, संस्थापक अध्यक्ष, द्वन्द्वपीडित साझा चौतारी द्वन्द्वपीडितहरूबीच पनि फरकफरक कुराहरू आएका छन्। द्वैध चरित्र नदेखाउँ। एकताबद्ध होऊँ। श्रृजना श्रेष्ठ, अध्यक्ष, द्वन्द्वपीडित महिला राष्ट्रिय सञ्जाल सत्य निरुपण विधेयकमाथि दफावार छलफलका क्रममा सहमति हुँदै थियो। हिउँदे अधिवेशनको अन्त्य भएकाले पारित हुन सकेन।विमला सुवेदी, सभापति, कानुन, न्याय तथा मानव अधिकार समिति द्वन्द्वपीडितको आर्थिक र सामाजिक अधिकारको विषयसँग परिपुरण जोडिएको छ। तीनवटै तहका सरकारले परिपुरणको कार्यक्रम ल्याउन सक्छन्।राजुप्रसाद चापागाईं, संयोजक, जवाफदेहिता निगरानी समिति अदालत भनिरहन्छ, सरकार टारिरहन्छ विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
निर्वाचन आचारसंहिताविपरीत काम गरे तत्काल कारवाही हुने,"काठमाडौं : निर्वाचन आयोगले यही वैशाख १५ गते हुने प्रतिनिधिसभा र प्रदेशसभा उपनिर्वाचन प्रयोजनका लागि जारी आचारसंहिताविपरीत सामाजिक सञ्जाल वा सञ्चारमाध्यमको दुरुपयोग गरेमा तत्काल कारबाही प्रक्रिया अघि बढाउने भएको छ। आयोगका प्रवक्ता शालिग्राम शर्मा पौडेलले जारी गरेको विज्ञप्तिमा आचारसंहितामा अन्य विषयका अतिरिक्त सामाजिक सञ्जालबाट गलत, भ्रामक र द्वेषपूर्ण सूचना प्रकाशन तथा प्रसारण गर्न गराउन नहुने, निर्वाचनलाई प्रतिकूल प्रभाव पार्ने उद्देश्यले कसैले पनि सामाजिक सञ्ञालमा एकाउन्ट सञ्चलन गर्न वा झुटा साइट खोल्न वा सञ्चालन गर्न वा गराउन नहुने, निर्वाचनलाई प्रभाव पार्ने उद्देश्यले कसैलाई होच्च्याउने, दुष्प्रचार गर्ने, भ्रामक सूचना सम्प्रेषण गर्ने तथा कसैको भ्रामक टीकाटिप्पणी गर्न, गराउने नहुने व्यवस्था रहेको स्मरण गराइएको छ। त्यसैगरी कुनै प्रयोजनका लागि प्रकाशन वा प्रसारण भएको सूचना वा सामग्रीलाई निर्वाचनमा प्रभाव पार्ने उद्देश्यले तोडमोड गरी गराई सामाजिक सञ्जालमा शेयर, ट्याग, कमेण्ट वा प्रतिकमेण्ट गर्न गराउन नहुने तथा कसैको चरित्रहत्या गर्न, व्यक्तिगत लाञ्छना लगाउन, मानहानी गर्न वा यस्तै प्रकृतिका सामग्री कुनै स्वरुपमा उत्पादन गर्न तथा त्यस्ता सामग्री कुनै माध्यमबाट प्रकाशन वा प्रसारण गर्न गराउनपूर्ण रूपमा निषेध गरिएको छ। आचार संहिता उल्लङ्घनका घटनामा तत्काल आवश्यक कारबाही गर्न सम्बन्धित जिल्लाको मुख्य निर्वाचन अधिकृत संयोजक रहेको जिल्ला आचारसंहिता अनुगमन समितिलाई निर्देशन दिइएको छ। अवाञ्छित कार्य तत्कालै रोक्न आदेश दिने तथा आचारसंहिता उल्लङ्घनकर्तालाई आवश्यक कारबाहीको सिफारिस गर्न निर्वाचन आयोगमा एक सामाजिक सञ्जाल अनुगमन एकाइ गठन गरी कार्य हुने भएको छ। आमसञ्चारमाध्यमबाट हुने गलत, भ्रामक, झुटा सूचना, द्वेषपूर्ण अभिव्यक्ति तथा निर्वाचनलाई नकारात्मक प्रभाव पार्ने समाचारलाई निरुत्साहित गरी स्वच्छ, स्वतन्त्र, निष्पक्ष र भयमुक्त वातावरणमा निर्वाचन सम्पन्न गर्न सम्बन्धित सञ्चारमाध्यमको अनुगमन तथा कानुनबमोजिम आवश्यक कारबाहीका लागि प्रेस काउन्सिल नेपालसमक्ष पत्राचार गर्ने निर्णय आयोगले गरेको छ। रासस"
"नेकपा एसको महाधिवेशनको मिति सर्यो, असार १६ देखि हुने",काठमाडौं : नेकपा एकीकृत समाजवादीको जेठ ३ गतेदेखि गर्ने भनिएको पार्टीको १० औं महाधिवेशनको मिति सरेको छ। बुधबार बसेको सचिवालय बैठकले महाधिवेशन असार १६ गतेदेखि २० गतेसम्म काठमाडौंमा गर्ने निर्णय गरेको पार्टी प्रवक्ता जगन्नाथ खतिवडाले जानकारी दिए। उनले आन्तरिक तयारी र व्यवस्थापनका विषयमा कतिपय काम बाँकी रहेकाले अधिवेशनको मिति सारिएको स्पष्ट पारे। यसअघि नेकपा एसले महाधिवेशन जेठ ३ गतेदेखि ७ गतेसम्म गर्ने निर्णय गरेको थियो।
"कोशी प्रदेश : संकल्प प्रस्ताव परिमार्जन, रोक्न मुख्यमन्त्री सक्रिय","विराटनगर : कोशी प्रदेशको प्रदेशसभा सचिवालयमा पेस गरिएको संकल्प प्रस्ताव बुधबार परिमार्जन गरिएको छ। नेकपा (एमाले) र नेकपा (माओवादी केन्द्र)ले पेस गरेको संकल्प प्रस्तावको सूचना परिमार्जन गरेर प्रदेशसभा सचिवालयमा पुनः दर्ता गराइएको हो। यसअघि एमाले कोशी प्रदेश संसदीय दलका प्रमुख सचेतक रेवतीरमण भण्डारी प्रस्तावक तथा माओवादीका प्रदेशसभा सदस्य गणेशप्रसाद उप्रेती र एमालेका किशोरचन्द्र दुलाल समर्थक रहेर संकल्प प्रस्ताव पेस गरिएको थियो। प्रदेशसभा सचिवालयमा वैशाख ३ गते संकल्प प्रस्ताव दर्ता गरिएको हो। मुख्यमन्त्रीलाई दिएको समर्थन चैत २६ गते फिर्ता लिएर एमाले र माओवादीले प्रदेशसभा सचिवालयमा ७ बुँदे संकल्प प्रस्ताव दर्ता गराएका थिए। उक्त प्रस्तावमा मुख्यमन्त्री केदार कार्कीलाई संविधानको धारा १८८ उपधारा २ अनुसार वैशाख २५ भित्र विश्वासको मत परीक्षण गर्न निर्देशन दिने, विश्वासको मत नलिएसम्म दीर्घकालीन असर गर्ने नीतिगत निर्णय, कार्यक्रम नगर्न र गैरबजेटरी शीर्षकमा खर्च नगर्न मुख्यमन्त्री, मन्त्री र सचिवलाई निर्देशन जारी गर्ने उल्लेख छ। मुख्यमन्त्रीले विश्वासको मत नलिए वा वैकल्पिक सरकार गठनका लागि मार्ग प्रशस्त नगरे वैशाख २५ पछि प्रमुख सचिव र मन्त्रालयका सचिवले मुख्यमन्त्री तथा मन्त्रीको निर्णय कार्यान्वयन गर्नगराउन बाध्य नहुन निर्देशन जारी गर्ने र विश्वासको मत परीक्षण नगरे वा राजीनामा नदिए वैशाख २५ पछि प्रदेश प्रमुखले संविधानको धारा १६८ को जुनसुकै उपधारा अनुसार सरकार गठनका लागि अगाडि बढ्न उपयुक्त हुने सन्देश प्रवाह गर्ने विषय संकल्प प्रस्तावमा समेटिएको थियो। तर, त्यो संकल्प प्रस्ताव परिमार्जनसहित बुधबार पुनः दर्ता गराइएको हो। संकल्प प्रस्तावमा केही परिमार्जन गर्न मनासिव देखिएको हुँदा परिमार्जित संकल्प प्रस्ताव प्रदेशसभा सचिवालयमा पेस गरिएको छ, एमाले प्रमुख सचेतक भण्डारीले भने, परिमार्जित संकल्प प्रस्ताव प्रदेशसभा बैठकमा पेस हुन्छ। परिमार्जन गरी दर्ता गरिएको संकल्प प्रस्ताव प्रदेशसभा बैठकमा पेस गर्न अनुरोध गरिएको उनले बताए। भण्डारीका अनुसार संकल्प प्रस्ताव राजनीतिक र भाषिक हिसाबले परिमार्जन गरेर पुनः दर्ता गराइएको छ। प्रदेशसभा सचिवालयका सचिव गोपालप्रसाद पराजुलीले परिमार्जित संकल्प प्रस्ताव दर्ता भएको जानकारी दिए। संकल्प प्रस्ताव परिमार्जन गरेर पेस गर्न भनिएको थियो। 'उहाँहरू (एमाले र माओवादी)ले परिमार्जन गरेर पेस गर्नुभयो, उनले भने, प्रस्ताव प्रदेशसभा सचिवालयमा दर्ता भइसकेको छ। अबको प्रदेशसभा बैठकमा त्यही प्रस्ताव पेस हुन्छ।' एमाले, माओवादीसमेतका प्रतिपक्षी दलको माग अनुसार कोशी प्रदेशका प्रमुख पर्शुराम खापुङले बिहीबारका लागि प्रदेशसभाको विशेष अधिवेशन आह्वान गरेका छन्। विशेष अधिवेशन सुरु हुनुअघि संकल्प प्रस्ताव परिमार्जन गरेर प्रदेशसभा सचिवालयमा दर्ता गराइएको हो। चै २६ गतेको मितिले संविधानको धारा १८८ को उपधारा २ बमोजिम प्रदेशसभाको बैठकमा आफूमाथि विश्वास छ भन्ने प्रस्ताव राखी विश्वासको मत लिन प्रदेशसभाको बैठकबाट माननीय मुख्यमन्त्रीज्यूलाई निर्देशन गरियोस्, परिमार्जित संकल्प प्रस्तावमा भनिएको छ, मुख्यमन्त्रीलाई दिएको समर्थन फिर्ता भइसकेको परिस्थितिमा सरकारको नियमित कार्य बाहेक दीर्घकालीन महत्वका कुनै निर्णय नगर्ननगराउन प्रदेश सरकार र सरकार सम्बद्ध अधिकारीलाई प्रदेशसभाको बैठकबाट निर्देशन गरियोस्। परिमार्जित संकल्प प्रस्तावमा भनिएको छ, नेपालको संविधानको धारा १८८ (२) बमोजिम मुख्यमन्त्रीले वैकल्पिक सरकारका लागि मार्ग प्रशस्त नगरेमा, विश्वासको मत नलिएमा वा विश्वासको मत प्राप्त नगरेमा त्यस पछिका दिनमा सरकारको वैधानिकता समाप्त हुने हुँदा स्वाभाविक ढंगले माननीय कोशी प्रदेश प्रमुखले नेपालको संविधान बमोजिम नयाँ वैकल्पिक सरकार गठनको प्रक्रिया प्रारम्भ गर्नु हुने तथ्य प्रदेशसभाको यो बैठक प्रदेश प्रमुखज्यूसमक्ष सन्देश प्रवाह गर्न कोशी प्रदेशसभा सचिवालयलाई निर्देशन दिन्छ। यता, मुख्यमन्त्री केदार कार्की भने आफूविरुद्धको संकल्प प्रस्ताव रोक्न सक्रिय भएर लागेका छन्। संकल्प प्रस्ताव प्रदेशसभामा पेस गर्न नमिल्ने उनको दाबी छ। सभामुखलाई सम्बोधन गरेर मंगलबार पत्र पठाउँदै कार्कीले संकल्प प्रस्ताव पेस गर्न नसकिने उल्लेख गरेका हुन्। रेवतीरमण भण्डारी प्रस्तावक तथा गणेश उप्रेती र किशोरचन्द्र दुलाल समर्थक भएको संकल्प प्रस्ताव नेपालको संविधान २०७२ को धारा १९१, १८८ को उपधारा ४ को प्रतिबन्धात्मक वाक्यांस तथा कोशी प्रदेशसभा नियमावली २०७४ को नियम ४८ (क), (ख),(ग) र (घ) विरुद्ध भई प्रस्तावको रूपमा पेस गर्न नसकिने अवस्था रहेको व्यहोरा जानकारीका लागि सादर अनुरोध छ, मुख्यमन्त्री कार्कीले सभामुखलाई पठाएको पत्रमा भनिएको छ। तर, कार्कीले उल्लेख गरेको संविधानका धाराहरू संकल्प प्रस्तावका विषयमा मौन छन्। संविधानको धारा १८८ (४) मा तत्काल कायम रहेको सम्पूर्ण सदस्यहरूमध्ये एक चौथाई सदस्यले मुख्यमन्त्रीविरुद्ध प्रदेशसभाको विश्वास छैन भनी लिखितरूपमा अविश्वासको प्रस्ताव पेस गर्न सक्ने उल्लेख छ। धारा १९१ मा अदालतमा विचाराधीन मुद्दाका सम्बन्धमा न्याय निरुपणमा प्रतिकुल असर पार्ने विषय तथा न्यायाधीशले कर्तव्य पालनाको सिलसिलामा गरेको न्यायिक कार्यको सम्बन्धमा प्रदेशसभामा कुनै छलफल गर्न सकिने छैन भनिएको छ। मुख्यमन्त्री कार्कीले भने अविश्वासको प्रस्तावजस्तै अल्पमत र बहुमतको विषय उठान गरेका कारण संविधानको धारा १८८ (४) अनुसार संकल्प प्रस्ताव पेस गर्न नमिल्ने दाबी गरेका छन्। कोशीको ९३ सदस्यीय प्रदेशसभामा बहुमतका लागि ४७ मत चाहिन्छ। सत्ता गठबन्धनसँग ५७ मत छ। एमाले र माओवादी केन्द्रको मात्रै ५२ मत पुग्छ। प्रदेशसभामा पेस भएको संकल्प प्रस्ताव पारित गर्न बैठकमा उपस्थित सांसदको बहुमत भए पुग्छ। संकल्प प्रस्ताव पारित भए मुख्यमन्त्री कार्की अफ्ठ्यारोमा पर्नेछन्। एमाले र माओवादीलगायतका सत्ता पक्षीय दलहरूले भने आफ्ना प्रदेशसभा सदस्यहरूलाई बिहीबारको बैठकमा अनिवार्य उपस्थितिका लागि सूचना गरिसकेका छन्। एमाले प्रमुख सचेतक भण्डारीले संकल्प प्रस्ताव पारित गर्नुपर्ने भएकाले पनि सांसदलाई अनिवार्य उपस्थित हुन भनिसकिएको बताए। कांग्रेसले संकल्प प्रस्ताव फेस गर्ने कांग्रेस नेता कार्की आफ्ना पार्टीका विद्रोही ८ सहित एमालेका प्रदेशसभा सदस्यको समर्थमा असोज २७ गते मुख्यमन्त्री नियुक्त भएका हु । त्यतिबेला कांग्रेस नेतृत्वको सत्ता गठबन्धनले माओवादीको प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने निर्णय गरेको थियो। तर, त्यो निर्णयविरुद्ध विद्रोह गर्दा प्रतिपक्षी एमालेले साथ दिएर कार्कीलाई मुख्यमन्त्री बनाएको हो। अहिले सत्ता गठबन्धन फेरिएपछि एमाले र माओवादीले उनीविरुद्ध संकल्प प्रस्ताव दर्ता गराएका छन्। कांग्रेस प्रदेश संसदीय दलले भने संकल्प प्रस्ताव फेस गरेर जाने निर्णय लिएको छ। कांग्रेस प्रदेश संसदीय दलको बुधबार बसेको बैठकले संविधान र कानुनले दिएको अधिकारमा रहेर सरकारलाई सहयोग गर्ने तथा संकल्प प्रस्ताव फेस गर्ने निर्णय लिएको हो। प्रदेशसभामा कांग्रेसका २९ जना प्रदेशसभा सदस्य छन्। बैठकमा २१ जनाले धाराण राखेका थिए। धारणा राख्ने क्रममा सांसदहरूले सरकारको आलोचना गर्नेदेखि अब सरकारलाई कसरी बचाएर लैजानेभन्ने विषय पनि उठान गरे। कांग्रेस संसदीय दलका प्रमुख सचेतक गोपाल तामाङका अनुसार दलको बैठकबाट सरकार टिकाउनको लागि पहिलो चरणमा बहुमत जुटाउने प्रयास गर्ने बारेमा छलफल भएको छ। प्रदेशसभामा पेस हुने संकल्प प्रस्तावको सन्दर्भमा संवैधानिक र कानुनी व्यवस्थामा रहेर सरकारको पक्षमा उभिने निर्णय भएको उनको भनाइ छ। संकल्प प्रस्ताव दर्ता हुने भएपछि फेस गरेर जाने निर्णय भएको छ, तामाङ भन्छन्, सरकार टिकाउन आवश्यक बहुमत जुटाउनलाई सक्दो प्रयास गर्ने बारेमा पनि बैठकमा छलफल भएको छ।"
"इलाम पुगेर ओलीले भने सुहाङलाई जिताउनुस्, विकासको जिम्मा म लिन्छु","इलाम : नेकपा एमाले अध्यक्ष केपी शर्मा ओलीले इलाम क्षेत्र नं २ को विकासको जिम्मा आफूले लिने बताएका छन्। उनले आफ्ना उम्मेदवार सुहाङ नेम्वाङलाई विजयी गराए त्यस क्षेत्रको विकासको जिम्मा आफूले लिने वाचा गरेका हुन्। वैशाख १५ गते हुने उपनिर्वाचनको चुनावी सभालाई सम्बोधन गर्दै अध्यक्ष ओलीले प्रतिस्पर्धी दलहरूलाई चुनावी अभियानमा खर्च गरेर बालुवामा पानी नहाल्न आग्रहसमेत गरे। उनले सुहाङ हारे इलामलाई घाटा हुने दाबी गरे। उनले भने, 'एमाले उम्मेदवार पराजित भए इलामलाई घाटा लाग्छ। बहुमतका साथ जिताउनुस् यस क्षेत्रको विकासको जिम्मा म लिन्छु।' उनले सुहाङ कमाउन चुनावी मैदानमा नआएको प्रष्ट पारे। देश बनाउनका लागि उकाली ओराली हिँडेको उनको भनाइ छ। सुहाङले बहस गरेरै कमाउने ओलीले बताए। अध्यक्ष ओलीले फाल्गुनन्दलाई राष्ट्रिय विभूति एमालेले बनाए पनि अहिले एमाले फाल्गुनन्दविरोधी भनेर भ्रम फैलाएको आरोप लगाए। 'हामी फाल्गुनन्द राईलाई राष्ट्रिय विभूति बनाउने अनि अहिले एमालेलाई नै फाल्गुनन्दविरोधी भन्ने?,' उनले प्रश्न गरे, 'हामीले जेजे भनेका छौं, त्यो पूरा पनि गरेका छौं।' उनले एमालेको नेतृत्व र संयोजनमा संविधान बनेको दाबी गरे। 'हामीले संघीयताको कुरा संविधानमा लेख्यौं। भाषा, संस्कृति र पहिचानको कुरा लेख्यौं। अहिले त्यही संविधान पढेर हामीलाई सुनाउने?, उनको प्रश्न थियो। ओलीले यो देश सबैको भएकाले एकल जातीय अधिकारको कुरा गर्नु सान्दर्भिक नभएको बताए। पहिचानवादीहरूप्रति टिप्पणी गर्दै उपाध्यक्ष थापाले साझा अधिकार र साझा कुराले मात्रै समृद्ध नेपाल सुखी नेपालीको नारा साकार हुने बताएका थिए। ओलीले एमालेले साझा अधिकारको कुरा गरेकाले ठबन्धनका उम्मेदवार सुहाङलाई जिताउनुपर्ने बताए।"
तातोपानी नाका सुधार गर्न सर्वपक्षीय छलफल,"सिन्धुपाल्चोक : मानवसहित दोहोरो आवत जावत खुलेको नेपालचीन बीचको व्यापारिक नाका तातोपानीलाई सुधार गर्न सर्वपक्षीय छलफल गरिएको छ। प्रतिनिधि सभा सदस्य माधव सापकोटाको अगुवाईमा स्थानीय तहका जनप्रतिनिधि, राजनीतिक दल, प्रमुख जिल्ला अधिकारी, सुरक्षा निकायका प्रमुखहरू, भन्सार प्रमुख, अध्यागमन, क्वारेन्टाइन, उद्योग वाणिज्य संघ र स्थानीयको उपस्थितिमा तातोपानी नाका सञ्चालन र चुनौतीबारे छलफल भएको हो। नाकाको सञ्चालन र चुनौतीबारे पूर्व बजेट छलफल र बर्षातको समय सुरु हुन लागेकोले छलफल राखिएको प्रतिनिधि सभा सदस्य माधव सापकोटाले बताए। प्रधानमन्त्रीको चीन भ्रमणका क्रममा नाका पुग्ने सडकको स्तरोन्नति चीनले गरिदिने विषयमा भएको सहमतिका सन्दर्भमा चिनियाँ पक्षसँग छलफल भएको जानकारी दिँदै सांसद सापकोटाले सडक विभागले बनाएको डीपीआरअनुसार सडक स्तरोन्नति गरिदिन आग्रह गरिएको बताए। चीनले नेपालले तयार गरेको डिपिआर अनुसार काम गरेर सडक हस्तान्तरण गर्ने अवस्था नभएमा अर्थ मन्त्रालयबाट बजेट विनियोजन गरेर सडक स्तरोन्नति गरिने उनको भनाइ छ। सडक स्तरोन्नति, नाकामा अध्यागमन सहितको एकिकृत भवन, नेपालतर्फ स्वागतद्वारका विषयमा आफूले गम्भीरतापूर्वक अग्रसरता लिएर काम गरिरहेको सांसद सापकोटाले जानकरी दिए। जुरेदेखि लिपिङखण्डलाई प्राथमिकता दिएर काम गर्न सडक विभागलाई सुझाव दिएका उनले कोदारीको इको पहिरो क्षेत्र, डाक्लाङ क्षेत्र, जुरे र बाह्रविसे क्षेत्रमा सडक सुचारु गर्ने साधन तयारी अवस्थामा राख्न निर्देशन दिए। सांसद सापकोटाले सडक विभागका अधिकारीहरूलाई तत्कालीन र दीर्घकालिन प्राथमिकता अनुसार काम गर्न सुझाव दिए। पुरानै लयमा फर्केको नेपाल चीन बीचको व्यापारिक तातोपानी नाका पुग्ने अरनीको राजमार्गबारे सम्बद्ध सबैले चिन्ता व्यक्त गरेका छन्। सर्वपक्षीय छलफलमा बाह्रविसेदेखि लिपिङसम्मको सडक मर्मत हुन नसक्दा नाका सञ्चालनको दिगोपनाबारे समेत चिन्ता व्यक्त गरिएको छ। भोटेकोशी गाउँपालिकाका अध्यक्ष पासाङ नोर्बु शेर्पाले स्थानीय सरकारले नाका सञ्चालनका लागि सहजीकरण गरिरहेको बताए। अरबौंको राजश्व उठाउने तातोपानी नाकालाई राज्यले गाइको दुध खाएर स्याहार नगरेजस्तो भएको गुनासो गरे। उनले आगामी वर्षसम्म पनि सडक सुधार नभए नाका सञ्चालनमा कठिनाइ हुन सक्ने भन्दै चिन्ता व्यक्त गरे। अध्यक्ष शेर्पाले राजश्व उठे अनुसार राज्यले तातोपानी नाकालाई विशेष ध्यान दिनु पर्ने माग गरे। उनले भन्सार क्षेत्रमा सार्वजनिक शौचालय नहुँदा अप्ठेरो अवस्था रहेको बताए। सिन्धुपाल्चोकका प्रमुख जिल्ला अधिकारी झक्कप्रसाद आचार्यले नाका क्षेत्रमा क्रमिक सुधार भएपनि धेरै काम हुन बाँकी रहेको बताए। बाटोलाई प्राथमिकता दिने सबालमा सबैको एकमत रहेको बताउँदै आचार्यले संघीय सरकारले बजेट निर्माण गर्दा सडक स्तरोन्नतिको विषयलाई प्राथमिकता दिनु पर्ने धारणा राखे। उनले नेपालका गाडी लिएर चीनतर्फ जाने विषयमा छलफलको पहल गरिदिन र निकट भविश्यमा हुने नेपाल चीन उच्चस्तरीय छलफलमा नाकासँज जोडिएका विषय उठाइदिन आग्रह गरे। सिन्धुपाल्चोकका प्रहरी प्रमुख एसपि सन्तोष खड्काले प्रहरीले सीमा क्षेत्रको सुरक्षा संवेदनशीलतालाई विशेष ख्याल गरेको जानकारी दिँदै राजश्व चुहावट र अवैध सामान नियन्त्रणका सम्बन्धमा सुरक्षा सजकता अपनाइएको बताए। नेपाली पक्षबाट हुने सानो गल्तीले पनि नकारात्मक सन्देश प्रवाह हुने भएकाले प्रविधिमा भएको उच्चस्तरको विकासलाई सुरक्षा क्षेत्रमा प्रयोग गर्ने वातावरण बनाउनुपर्ने धारणा राखे। सशस्त्र प्रहरी प्रमुख एसपि राजेश्वर पोखरेलले जनशक्ति र स्रोत साधनको अभावकाबीच नाका क्षेत्रमा सुरक्षा दिइरहेको जानकारी दिए। सिन्धुपाल्चोकको भोटेकोशी गाउँपालिकामा ९ वटा सिमा पिल्लर रहेकोमा बोक्चेन क्षेत्रमा ५४२ नम्बरको पिल्लरको सुरक्षा एवं २०७१ सालमा भोटेकोशी बाढीले बगाएको ५४३ नम्बरको सीमा पिल्लर राख्नु पर्ने आवश्यकता औंल्याए। अनुसन्धानका प्रमुख राजन प्रजापतिले भूराजनीतिक हिसाबले महत्वपूर्ण नाकाबारे विशेष ख्याल गरिएको बताए। तातोपानी भन्सार प्रमुख दयानन्द केसीले भन्सारले तोकिएको लक्ष्य अनुसार आठ अर्ब राजश्व उठिसकेको जानाकारी दिँदै यो वर्ष १२ अर्ब राजश्व उठ्ने विश्वास व्यक्त गरे । नाका सुचारु भएपछि व्यापार, राजश्व, मानिसहरूको आवतजावत बढीरहेको केसीले बताए। आगामी साउनदेखि तातोपानी नाका देशकै अत्याधुनिक नाका बन्ने चरणमा रहेको केसीको भनाइ छ। उनले भन्सार पुरानै लयमा फर्किएपनि सडक र पूर्वाधारका कारण चुनौति कायम रहेको बताए। विगत १९ महिना यता भन्सार प्रमुख रहेका केसीले तातोपानी नाका भएर स्थलमार्गबाट आउने चिनियाँ पर्यटकको संख्या बढिरहँदा नेपालमा झमेला रहेनछ भन्ने भन्ने सन्देश दिन नहुने भन्सार प्रमुख केसीले बताए। तातोपानी नाका उज्जल भविष्य भएको नाका रहेपनि अहिले आउनेहरूले ७२ साल अघि भन्दा पनि कमजोर अवस्थाको बाटो देखेर दिक्क मान्ने गरेको केसीले सुनाए। कृषि मन्त्रालयलय अन्तरगत प्लान्ट, पशु र खाध्य गरी तीनवटा क्वारेन्टाइन हेरिरहेका कौशल ओझा, विकास धौभन्जर र कल्पना पाण्डे सहज रुपमा काम भइरहेको सुनाए। डिभिजन सडक कार्यालय चरिकोटका इन्जिनियर सुरज महर्जनले अरनिको राजमार्गको बाह्रविसेदेखि कोदारी क्षेत्रको स्तरोन्नतिका लागि चार अर्ब खर्च लाग्ने देखिएको जानकारी दिँदै यसका लागि बजेट सुनिश्चित हुन नसकेको बताए। यो वर्ष बजेट अभावका कारण बिग्रेको बाटो पन्छाउने बाहेकका काम गर्न सकिने अवस्था नरहेको बताए। उलने अलि अलि भएको बजेटले टालटुलको काम मात्रै भइरहेको जानकारी दिए। अध्यागमन अधिकृत दिपेन्द्र पौडेलले तातोपानी अध्यागमन कार्यालय समेत नएर अफ्ट्यारो झेलिरहनु परेको गुनासो गरे। सरदरमा दैनिक सय जना चिनियाँ पर्यटकले तातोपानी नाका भएर आवत जावत गर्ने गरेको जानकारी दिँदै उनले नेपाललाई देख्ने पहिलो मुहार अध्यागमन कार्यालय नै नाजुक अवस्थामा रहेकोले भौतिक अवस्थामा सुधारका लागि पहल गरिदिन आग्रह गरे। सिन्धुपाल्चोक उद्योग वाणिज्य संघका महासचिव ईश्वर गुभाजुले भन्सार कार्यालयले व्यापारीलाई गरिरहेको सहजीकरणप्रति धन्यवाद ज्ञापन गर्दै नाका खुलेको आठ महिनामा पलाएको आशा कायम रहने वातावरण बन्ने विश्वास व्यक्त गरे। भोटेकोशी गाउँपालिका वडा नं ३ का अध्यक्ष निमा सोनामा शेर्पाले खुर्सानीबारीदेखि नाकासम्म पुग्ने सडकलाई नै पहिलो प्राथमिकतामा राखेर काम गर्नु पर्नेमा जोड दिए । उनले पार्किङ व्यवस्थापनमा पनि काम गर्न आवश्यक रहेको बताए। छलफलपछि सांसद सापकोटा सहितको टोलीले लिपिङहुँदै मितेरी पुल तरेर चिनियाँ भूभागसम्म पुगेर स्थलगत जानकारी लिएको थियो। स्तलगत निरीक्षण पछि टोलीले भौतिक पूर्वाधारसहित नाकाको स्तरोन्नति गर्नुपर्नेमा जोड दिएको छ।"
द्वन्द्वपीडितको घाउ झन् जर्रिंदै,"काठमाडौं : प्रधानमन्त्री पुष्पकमल दाहाल केही महिना अघिसम्म संक्रमणकालीन न्यायसम्बन्धी विधेयक टुंग्याइ हाल्ने रनाहामा देखिन्थे। तत्कालीन प्रतिपक्षी एमालेलाई सर्वसम्मतिमा मनाउने धेरै प्रयास पनि गरे उनले। तर, जब त्यही एमालेसँग नयाँ गठबन्धन गरेर सरकारको नेतृत्व गरे, यस विषयलाई चटक्कै बिर्सिए। त्यसपछि कुनै चर्चै नचली संसद् अधिवेशन अन्त्य भयो। सुशस्त्र युद्धको नेतृत्व गरेका दाहालले अहिले सत्ताको बागडोर सम्हालेका छन्। उनी पटकपटक प्रधानमन्त्री भइसकेका पनि छन्। अन्य दलसँग मिलेर माओवादी झन्डै २ दशकदेखि प्रायः सत्तामै छ। तर, प्रधानमन्त्री दाहालको कार्यशैलीप्रति झन्डै ६४ हजार द्वन्द्वपीडित आश्चर्यमा छन्। १० वर्षे सशस्त्रद्वन्द्वका बेला राज्यपक्षबाट पीडित भएकाहरूलाई उनले सहजै भेट दिन्छन्। ज्ञापनपत्र बुझ्छन्। तर, तत्कालीन माओवादी विद्रोहीपक्षबाट पीडित भएकाहरूसँग भेटघाट गर्न आनाकानी गर्छन्। संक्रमणकालीन न्यायको सन्दर्भ यिनै २ विषयको सेरोफेरोमा घुमिरहेको छ। अर्थात्, राजनीतिले फेरि अर्को रंग फेरेको छ। राज्य यसलाई टुंग्याउनभन्दा पीडितलाई विभाजन गरी अझ लम्ब्याउन उद्दत रहेको पीडितको गुनासो छ। संक्रमणकालीन न्यायसम्बन्धी विधेयकमा सहमति खोज्ने सन्दर्भ मा प्रधानमन्त्री पुष्पकमल दाहालसहित कांग्रेस सभापति देउवा र नेकपा एमाले अध्यक्ष केपी शर्मा ओलीबीच पटकपटक भेटघाट हुने गरेको छ। तर, सहमति हुन नसक्दा विधेयक पारित हुन सकेको छैन। द्वन्द्वपीडित महिला राष्ट्रिय सञ्जालकी अध्यक्ष श्रृजना श्रेष्ठ संक्रमणकालीन न्याय टुंग्याउने राजनीतिक दलले प्रतिबद्धता व्यक्त गरे पनि कार्यान्वयन हुन नसकेको बताउँछिन्। शीर्ष नेता मात्र होइन द्वन्द्वपीडितबीच पनि द्वैध चरित्र नहोस्, श्रेष्ठ भन्छिन्, द्वन्द्वपीडितहरूबीच पनि फरकफरक कुराहरू आएको छ। द्वैध चरित्र नदेखाऊँ। एकताबद्ध होऊँ। व्यवहार विभेदकारी ? द्वन्द्वकालमा माओवादीद्वारा हत्या गरिएका लमजुङ शिक्षक मुक्तिनाथका छोरा सुमन अधिकारीका अनुसार, द्वन्द्वपीडितप्रतिको दाहालको व्यवहार विभेदयुक्त पाइएको छ। प्रधानमन्त्रीज्यूलाई भेट गर्न पटकपटक प्रयास गरियो। दुई सातासम्म समय माग्दा पनि भेट्न पाइएन, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सरकारसँग निकट द्वन्द्वपीडितलाई जतिबेला पनि भेट दिइएको छ। द्वन्द्वपीडितलाई काखा र पाखा नगरियोस्। माओवादीद्वारा सञ्चालित सशस्त्र द्वन्द्वमा झन्डै १७ हजारको ज्यान गयो। न्यायको पर्खाइमा रहेका झन्डै ६४ हजार द्वन्द्वपीडित न्यायको पर्खाइमा छन्। तर, प्रधानमन्त्री दाहालले राज्य पक्ष (सरकार) बाट हत्या, अपहरण, बेपत्ता पारिएका व्यक्तिका पीडित परिवारलाई भने सहजै भेट दिएका छन्। राज्यद्वारा बेपत्ता पारिएका पीडितहरूद्वारा गठित बेपत्ता परिवार समाजका अध्यक्ष एकराज भण्डारी भन्छन्, प्रधानमन्त्रीज्यूलाई सिहंदरबार र बालुवाटार पटकपटक भेटेर ज्ञापनपत्र बुझाएका छौं। आश्वासनसमेत पाएका छौं। वरिष्ठ अधिवक्ता भण्डारीका छोरा विपिन अझैं बेपत्ता छन्। माओवादी पक्षबाट हत्या, बेपत्ता पारिएका पीडितहरूले पछिल्लो समय गत चैत १४ गते प्रधानमन्त्री दाहाललाई भेट गरी ज्ञापनपत्र बुझाएका थिए। सार्वभौम संसद्बाट बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक पारित हुने आशा गरेका द्वन्द्वपीडितहरू हिउँदे अधिवेशन अन्त्य भएसँगै चिन्तित छन्। उक्त विधेयक प्रतिनिधिसभाको कानुन, न्याय तथा मानव अधिकार समितिमा दफावार छलफलमा छ। समितिकी सभापति विमला सुवेदी भन्छिन्, छलफलका क्रममा सहमति हुँदै थियो। हिउँदे अधिवेशनको अन्त्य भएकाले विधेयक पारित हुन सकेन। पीडित दुईतिर द्वन्द्वकालका बेला राज्य पक्षबाट पीडित भएकाहरूले अहिले सरकारलाई सहयोग पुग्ने गरी आवाज उठाउन थालेको कतिपय द्वन्द्वपीडितको दाबी छ। अन्तर्राष्ट्रिय सन्धि सम्झौता र सर्वोच्च अदालतबाट पटकपटक भएका फैसलाबमोजिम उठाइएका आवाज नै वैधानिक भएको बताउँछन्। केही द्वन्द्वपीडितले सरकारलाई सहयोग पुग्ने गरी कुराहरू उठाइरहेको अन्य द्वन्द्वपीडितले सुनाएका छन्, जवाफदेही निगरानी समितिका संयोजक एवं अधिवक्ता राजुप्रसाद चापागाईं भन्छन्, संविधान, ऐन कानुन र अन्तर्राष्ट्रिय सन्धि सम्झौताले जुन आवाजलाई समर्थन गर्छ। त्यहीं नै वैधानिक मानिन्छ। के गर्दा दिगो समाधान हुन्छ त्यसलाई प्राथमिकता दिई प्रबद्र्धन गर्नुपर्छ। सत्य निरुपण तथा मेलमिलाप आयोगमा २०५२ देखि २०६३ सालसम्म भएका द्वन्द्वकालीन घटनाको उजुरीहरू दर्ता भएका छन्। तत्कालीन समयमा सत्तामा धेरै रहेको थियो। राज्य पक्षका रूपमा तत्कालीन प्रधानमन्त्री शेरबहादुर देउवा र तत्काली विद्रोही पक्षका रूपमा माओवादीका अध्यक्ष पुष्पकमल दाहालविरुद्ध समेत आयोगमा उजुरी दर्ता भएको छ। त्यसैले द्वन्द्वकालीन मुद्दालाई सहज ढंगले समाधान गर्नुपर्नेमा उनीहरूको जोड छ। तर, नेकपा एमालले भने पीडितमैत्री ढंगले समस्याको समाधान गर्नुपर्ने अडान राख्दै आएको छ। पीडितको कारुणिक अवस्था द्वन्द्वपीडितमध्ये १० हजारभन्दा बढी पीडितले व्यक्तिहत्याको उजुरी दर्ता गराएका छन्। सयौं महिला जबर्जस्ती करणी एवं यौनजन्य हिंसाबाट पीडित छन्। शारीरिक र मानसिक यातना पाएका र कुटपिटबाट अंगभंग भएकाको घाउ बल्झिरहन्छ। द्वन्द्वपीडित साझा चौतारीका संस्थापक अध्यक्ष अधिकारीका अनुसार, द्वन्द्वपीडितहरूले औषधिसमेत सेवन गर्न पाएका छैनन्। द्वन्द्वपीडितलाई जीविकोपार्जनमै समस्या भइरहेको छ, अधिकारी थप्छन्, द्वन्द्वपीडितहरू बिरामी छन्। औषधि सेवन गर्ने पैसा छैन। व्यथा सहन बाध्य छन्। द्वन्द्वपीडित महिला राष्ट्रिय सञ्जालकी अध्यक्ष श्रेष्ठका अनुसार, यौन हिंसामा परेका महिलाको व्यथा झन् कहालिलाग्दो छ। सत्य निरुपण तथा मेलमिलाप आयोगमा जबर्जस्ती करणी तथा यौनजन्य हिंसाका ३ सयभन्दा बढी पीडितको उजुरी छ। महिलाहरूले अवाञ्छित गर्भाधानका साथै स्त्री रोग र मनोसामाजिक समस्या बेहोर्नु परेको छ। परिवार र समाजबाट एक्ल्याइएको एक पीडित महिलाले दुःखेसो पोखिन्। बेपत्ता परिवार समाजका अध्यक्ष भण्डारी द्वन्द्वपीडितहरूमध्ये कतिपयको मिर्गौला बिग्रेको उल्लेख गर्दै क्यान्सर, दमलगायत स्वासप्रश्वासजन्य समस्याबाट पीडित भइरहेको बताउँछन्। उपचार नपाएर ज्यान गुमाउने अवस्थामा छन्, उनले भने। शारीरिक र मानसिक यातना पाएका र कुटपिटबाट अंगभंग भएकाहरूमध्ये झन्डै २५ हजारले उजुरी दर्ता गराएका छन्। सशस्त्र द्वन्द्वका क्रममा मानव अधिकारको गम्भीर उल्लंघन गर्ने तथा मानवता विरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न गठित सत्य निरुपण तथा मेलमिलाप आयोग पदाधिकारीविहीन छ। दुवै आयोग २०७९ असार मसान्तदेखि पदाधिकारीविहीन भएका हुन्। ख्वै परिपुरण ? संक्रमणकालीन न्यायभित्र फौजदारी अभियोजन, सत्य, परिपुरणका कार्यक्रम र विभिन्न किसिमका संस्थागत कार्यहरू पर्छन्। सर्वोच्च अदालतले भनेको छ, पीडितको परिपुरण पाउने अधिकार हुन्छ। परिपुरण बृहत् अवधारणा हो। यो केवल आर्थिक क्षतिपूर्ति मात्र होइन। पीडितको सन्तुष्टिसँग गाँसिएको विषय हो। तर, पीडितको अवस्थामा संवेदनशीलता जनाउँदै सरकारले परिपुरण दिनेतर्फ चासो दिएको छैन। द्वन्द्वपीडितलाई उपलब्ध गराइने क्षतिपूर्ति, सुविधा वा सहुलियतलाई परिपुरण भनिन्छ। सत्य निरुपण तथा मेलमिलाप आयोगमा दर्ता भई प्रारम्भिक छानबिनसमेत भएका उजुरीमध्ये ५ सय ३८ थान उजुरीमा क्षतिपूर्ति तथा परिपुरणको लागि सरकारलाई सिफारिस गरिएको थियो। आयोगका निवर्तमान अध्यक्ष गणेशदत्त भट्टका अनुसार, २०७८ पुस १ गते तत्कालीन सरकारले २९ जना व्यक्तिहरूलाई परिपुरण तथा क्षतिपूर्ति दिने निर्णय गरेको थियो। कोशी प्रदेशबाट ५४, मधेस प्रदेशबाट ६८, बागमती प्रदेशबाट ४२ जना र गण्डकी प्रदेशबाट १ सय १९ जनालाई परिपुरणका लागि पठाइएको छ। त्यस्तै, लुम्बिनीबाट ८३, कर्णालीबाट १ सय २ र सुदूरपश्चिम प्रदेशबाट ४३ जनालाई क्षतिपूर्ति, सुविधा र सहुलियतका लागि सरकारलाई समक्ष पठाइएको आयोगले जनाएको छ। द्वन्द्वकालमा सामूहिक बलात्कृत दैलेखकी एक पीडित महिलाले परिपुरणका लागि संयुक्त राष्ट्र संघको मानव अधिकार समितिमा मुद्दा दर्तासमेत गरेकी थिइन्। समितिले पीडितलाई उचित क्षतिपूर्ति दिन र उपचार खर्चको भर्पाइ गर्न नेपाललाई आग्रह गरेको थियो। द्वन्द्वको समयमा बलात्कार तथा अन्य प्रकारका यौनजन्य हिंसाको व्यापक रूपमा भए पनि ३५ दिने हदम्यादका कारण पीडितले उजुरी दर्तासमेत गराउन पाएनन्। सन् २०१५ मा सर्वोच्च अदालतले हदम्याद बढाएर १ सय ८० दिन पुयाएको छ। यो हदम्यादका कारण सशस्त्र द्वन्द्वमा भएका घटनाको जाहेरी दर्ता गर्न पीडितले पाउँदैनन्। पीडितको जीवनरक्षा, औषधि उपचार, सहयोगी सामग्री, जीविकोपार्जन लगायतका तत्कालीन आवश्यकता सम्बोधन गर्ने कार्यक्रम यथाशीघ्र ल्याउन माग गर्दै पीडितहरूले प्रधानमन्त्री दाहाललाई ज्ञापनपत्र बुझाएका छन्। तर, कार्यान्वयन हुन सकेको छैन। जवाफदेही निगरानी समितिका संयोजक एवं अधिवक्ता चापागाईंका अनुसार, द्वन्द्वपीडितको अवस्थालाई केन्द्रमा राखेर सरकारले परिपुरण जहिले पनि दिन सक्छ।द्वन्द्व पीडितको आर्थिक र समाजिक अधिकारको विषयसँग परिपुरण जोडिएको छ। अहिले पनि परिपुरणको कार्यक्रम ल्याउन कुनै पनि कानुनले बाधा दिएको छैन, चापागाईं भन्छन्, तीनवटै तहका सरकारले परिपुरणको कार्यक्रम ल्याउन सक्छन्। सुल्झाउनभन्दा बल्झाउन केन्द्रित लामो समयदेखि अवरुद्ध रहेको सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक अलपत्र परेको छ।द्वन्द्वपीडितहरूले हिउँदे अधिवेशनमा पारित हुने अपेक्षा गरेका थिए। तर, ७० दिन चलेको अधिवेशन अन्त्य भएसँगै पीडितको आसा अधुरै रह्यो। ठूला राजनीतिक दलहरूले द्वन्द्वपीडितको संवेदनमा खेलवाड गरे, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक सत्ताका लागि तुरुपको रूपमा प्रयोग गरे। बेपत्ता परिवार समाजका अध्यक्ष भण्डारी पनि ठूला दलहरू कांग्रेस, एमाले र माओवादी केन्द्रले द्वन्द्वपीडितको समस्यालाई सरकारमा जानका लागि तुरुपको रूपमा प्रयोग गरिरहेको बताउँछन्। तीन ठूला राजनीतिक दलहरूले सत्ता समीकरण मिलाउने र सरकारमा जाने भयाङ मात्र बनाए, उनले भने। हालसम्म ८३ जना द्वन्द्वपीडितले मात्र परिचयपत्र पाएका छन्। सत्ता गठबन्धनका पाँच दलले गरेको सातबुँदे सहमतिपत्रको बुँदा नं ४ मा उल्लेख छ, संक्रमणकालीन न्यायसम्बन्धी विधेयक, शान्ति प्रक्रिया र देशमा स्थायी शान्ति कायम गर्नका लागि यससँग सम्बन्धित अन्य विषयहरू सहमतिका आधारमा अविलम्ब टुंग्याउने। २०६३ सालको विस्तृत शान्ति सम्झौता भएदेखि दलहरूबीच पटकपटक हुने गरेका विभिन्न बुँदे सहमतिपत्रमा संक्रमणकालीन न्याय टुंग्याउने प्रतिबद्धता छुट्दैन। प्रतिनिधिसभाको कानुन, न्याय तथा मानवअधिकार समितिमा विचाराधीन रहेको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक अलपत्र अवस्थामा छ। समिति छ, बैठक छैन सर्वोच्च अदालतले आदेश प्राप्त गरेका मितिले एक महिनाभित्र सत्य निरुपण तथा मेलमिलाप आयोग र बेपत्ता व्यक्तिको आयोगका पदाधिकारीकोे नियुक्तिका लागि सिफारिस समितिको गठन गरेको छ। न्यायाधीश कुमार रेग्मी र महेश शर्मा पौडेलको संयुक्त इजलासले गत माघ १५ गते दिएको आदेश कार्यान्वयन गर्दै पूर्वप्रधान न्यायाधीशको संयोजकत्वमा समिति गठन गरिएको छ। पूर्वप्रधान न्यायाधीश ओमप्रकाश मिश्रको संयोजकत्वमा गठित समितिको सदस्यमा समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की, स्टेला तामाङ र राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने छन्। समितिका एक सदस्यका अनुसार, कार्यालय नभएका कारण समितिको बैठक बस्न सकेको छैन। समितिका एक सदस्यका अनुसार, आपसमा परिचयसमेत हुन सकेको छैन। सरकारले संक्रमणकालिन न्यायमा गरिरहेको उपेक्षाको अर्को दृष्टान्त सिफारिस समितिको अवस्था रहेको उल्लेख गर्दै ती सदस्यले भने, संक्रमणकालीन न्यायलाई यसरी उपेक्षा गरिनु उपयुक्त होइन। सरकारले सर्वोच्च अदालतको आदेशको पालना गरेको देखाउनका लागि झारा टार्ने नियतका साथ सिफारिस समिति बनाइएको प्रस्ट छ। सत्य निरुपण तथा मेलमिलाप आयोगका पूर्वअध्यक्ष भट्ट सर्वोच्चको आदेशको आधारमा दुवै आयोगका पदाधिकारीको नियुक्ति प्रक्रिया अन्यथा भन्न नसकिने बताउँछन्। संवैधानिक कानुनका विज्ञसमेत रहेका आयोगका पूर्वअध्यक्ष भट्ट भन्छन्, कानुनको संशोधन गरि संक्रमणकालिन न्यायिक प्रक्रियालाई विश्वसनियरुपमा अगाडी बढाउन सरकार, संसद् र प्रमुख राजनीतिक दलहरू जिम्मेवार रूपमा प्रस्तुत नहुनु दुःखद छ। सिंहदरबार र बालुवाटार पुगेर प्रधानमन्त्रीज्यूलाई ज्ञापनपत्र दिएका छौं। आश्वासन मात्र पाएका छौं।एकराज भण्डारी, अध्यक्ष, बेपत्ता परिवार समाज प्रधानमन्त्रीज्यूलाई भेट्न खोज्दा समय पाइएन। द्वन्द्वपीडितलाई काखा र पाखा नगरियोस्।सुमन अधिकारी, संस्थापक अध्यक्ष, द्वन्द्वपीडित साझा चौतारी द्वन्द्वपीडितहरूबीच पनि फरकफरक कुराहरू आएका छन्। द्वैध चरित्र नदेखाउँ। एकताबद्ध होऊँ। श्रृजना श्रेष्ठ, अध्यक्ष, द्वन्द्वपीडित महिला राष्ट्रिय सञ्जाल सत्य निरुपण विधेयकमाथि दफावार छलफलका क्रममा सहमति हुँदै थियो। हिउँदे अधिवेशनको अन्त्य भएकाले पारित हुन सकेन।विमला सुवेदी, सभापति, कानुन, न्याय तथा मानव अधिकार समिति द्वन्द्वपीडितको आर्थिक र सामाजिक अधिकारको विषयसँग परिपुरण जोडिएको छ। तीनवटै तहका सरकारले परिपुरणको कार्यक्रम ल्याउन सक्छन्।राजुप्रसाद चापागाईं, संयोजक, जवाफदेहिता निगरानी समिति अदालत भनिरहन्छ, सरकार टारिरहन्छ विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
नेपालमा लगानी गर्न अमेरिकी व्यवसायीलाई अर्थमन्त्रीको आग्रह,"वासिङटनडीसी : अर्थमन्त्री वर्षमान पुन अनन्तले अमेरिकी व्यवसायीलाई लगानीका लागि नेपाल आउन अपिल गरेका छन् । अमेरिकी (यूएस) चेम्बर अफ कमर्सका पदाधिकारीहरूसँग वासिङटन डिसीमा अन्तरक्रियामा मन्त्री पुनले नेपाल अन्तर्राष्ट्रिय लगानीकर्ताका लागि आकर्षक गन्तव्य रहेको भन्दै लगानीका लागि आग्रह गरेका हुन्। भूपरिवेष्ठित अवस्थितिका कारण विश्वका दुई उदयीमान आर्थिक केन्द्र बन्दै गरेका भारत र चीनलाई जोड्न सक्ने एक मात्र मुलुक नेपाल भएकाले वैदेशिक लगानीकर्ताका लागि उपयुक्त गन्तव्य भएको उनको भनाइ थियो । नेपालमा ऊर्जा, पर्यटन, कृषि र सूचना प्रविधि क्षेत्रमा लगानीको राम्रो अवसर रहेको मन्त्री पुनले बताए । निजी क्षेत्रका लगानीकर्तालाई सुरक्षा दिने सरकारको स्पष्ट नीति रहेको चर्चा गर्दै उनले निर्यातमा प्रोत्साहन, लचिलो कर नीति तथा सजिलै मुनाफा लैजान सकिने नीतिगत व्यवस्थाका कारण अनतर्राष्ट्रिय लगानीकर्ताका लागि नेपाल बलियो गन्तव्य हुन सक्ने उनले उल्लेख गरे । पछिल्लो समय नेपालको वैदेशिक मुद्रा सञ्चितीले उच्च बिन्दु कायम गरेको भन्दै उनले समग्रमा आर्थिक अवस्था राम्रो रहेको तथा आर्थिक गतिविधिहरु बढ्न थालेकाले अर्थतन्त्र दबाबमुक्त रहेको बताए । मन्त्री पुनले आगामी १६ र १७ वैशाखमा उदीयमान नेपाल भन्ने नाराका साथ तेस्रो अन्तर्राष्ट्रिय लगानी सम्मेलन आयोजना गरेको स्मरण गराउँदै त्यसअघि नै सरकारले अध्यादेशमार्फत लगानी प्रतिकूल ठानिएका करिब एक दर्जन कानुनमा संशोधन गर्न लागेको जानकारी दिए । यस्तै मन्त्री पुनले कम्पनी दर्ता र लगानीको सुरुआत तथा नाफा बाहिर लैजान पाउने गरी व्यवहारिक प्रक्रिया तय गरिने प्रतिबद्धता व्यक्त गरे । नेपाल कानुनको शासन भएको लोकतान्त्रिक मुलुक भएकाले उद्योगव्यवसाय मैत्री कानुन र संरचनाको राम्रो विकास गरिएको मन्त्री पुनले जानकारी दिए । सरकारका तर्फबाट लगानीकर्ताहरूलाई सहजीकरण गर्न तथा लगानीमैत्री र प्रतिस्पर्धात्मक वातावरण सुनिश्चित गर्न सरकार तयार रहेको बताए । लगानी सम्मेलनका क्रममा लगानी बोर्डले जलविद्युत उत्पादन, प्रसारण लाइन विस्तार, पर्यटन, कृषि उत्पादन र सूचना प्रविधिसहित १ सय ३३ वटा आयोजना प्रदर्शनीमा राख्ने जानकारी दिँदै मन्त्री पुनले अमेरिकाबाट निजी क्षेत्रका प्रतिष्ठित घरानाहरुको सहभागिता हुने विश्वास गरिएको बताए । अमेरिकाले लामो समयदेखि ऋण र अनुदान सहायतामार्फत नेपालको विकासमा हातेमालो गर्दै आएको भए पनि निजी क्षेत्रको लगानी भने न्यून रहेको उनले उल्लेख गरे । अमेरिकाको निजी क्षेत्रका लागि नेपालको लगानी सम्मेलन अवसर हुन सक्ने मन्त्री पुनको भनाइ थियो । कार्यक्रममा संयुक्त राज्य अमेरिकाका लागि नेपाली राजदूत श्रीधर खत्री, यूएस चेम्बर अफ कमर्सका वरिष्ठ उपाध्यक्ष अतुल कस्यपससहित प्रतिष्ठित व्यवसायीहरु तथा अमेरिकी अन्तर्राष्ट्रिय सहयोग नियोग (यूएसएआईडी) की उपसहायक प्रशासक अञ्जली कौरलगायत सहभागी थिए ।"
"अर्थमन्त्रीद्वारा विश्व बैंक र वित्त निगमका उपाध्यक्षसँग भेट, लगनाी बढाउन आग्रह","काठमाडौं : अर्थमन्त्री वर्षमान पुनले विश्व बैंक र वित्त निगमका उपाध्यक्षहरुसँग भेट गरेका छन्। उनले विश्व बैंकका उपाध्यक्षद्वय आकिहिको निसिओ र ग्वाङ्झे चेनसँग भेटवार्ता गरेका छन्। निसिओ विश्व बैंकका विकास वित्त (डीएफआई) परिचालन र वाङ्चेन पूर्वाधार क्षेत्र हेर्ने उपाध्यक्ष हुन्। दुवै उपाध्यक्षसँग मन्त्री पुनले वासिङटन डिसीस्थित विश्व बैंक मुख्यालयमा गएराति भेटेका हुन्। यस्तै उनले अमेरिकी अन्तर्राष्ट्रिय वित्त निगम (आईएफसी) का उपाध्यक्ष रिकार्डो पुलिटीसँग पनि भेटेका छन्। विश्व बैंक उपाध्यक्ष आकिहिको निसिओसँग उनले आगामी जुनमा काठमाडौंमा विश्व बैंक समूहअन्तर्गतको अन्तर्राष्ट्रिय विकास संघ(आईडीए)२१ बैठक गर्ने नेपालको प्रस्ताव स्वीकार गरेकामा धन्यवाद दिएका छन्। आईडा बैठकको राम्रो तयारी भइरहेको भन्दै त्यसका लागि काठमाडौंस्थित विश्व बैंकको देशीय कार्यालयसँग समन्वय गरिरहेको बताए। उनले नेपालमा सहुलियतपूर्ण कर्जा वा अनुदानमार्फत लगानीका थप क्षेत्र पहिल्याउन पनि आग्रह गरे। आईडालाई नेपालजस्ता विकासोन्मुख देशहरूका लागि भरपर्दो माध्यम बनाउन सकिने भन्दै मन्त्री पुनले पछिल्लो दशकमा दूरसञ्चार, यातायात, स्वच्छ ऊर्जाजस्ता क्षेत्रमा नेपालले हासिल गरेका उपलब्धी विश्व समुदायले हेर्न लायक भएको उल्लेख गरे। नेपाल सरकार र १६ विकास साझेदारले सन् २०२१ मा संयुक्त रुपमा अनुमोदन गरेको हरित, उत्थानशील र समावेशी विकास (ग्रिड) का लागि रणनीतिक कार्ययोजना समावेश गरिएको काठमाडौं घोषणापत्रको मार्गनिर्देशनमा अघि बढेको जानकारी उनले दिए। उक्त घोषणापत्रको अवधारणाअनुसार आगामी वर्ष पहिलो हरित उत्थान र समावेशी विकास कार्यक्रम अन्तर्गतको (ग्रिड डिपीसी) कार्यान्वयन गर्न लागिएको उनको भनाइ थियो। मन्त्री पुनले १ हजार ६३ मेगावाटको माथिल्लो अरुण अर्थजलासययुक्त आयोजना र ६ सय ३५ मेगावाटको दूधकोशी जलासययुक्त आयोजनामा विश्व बैंकले लगानी गर्न देखाएको तत्परताका लागि प्रशंसा गरे। विश्व बैंकको पूर्वाधार क्षेत्र हेर्ने उपाध्यक्ष ग्वाङ्झे चेनसँग भएको भेटमा मन्त्री पुनले नेपालले पूर्वधार विकासलाई उच्च प्राथमिकतामा राखेको बताए। सरकारका तर्फबाट ऊर्जा, यातायात र शहरी पूर्वाधार केन्द्रित योजनामा जोड दिइएको उनको भनाइ थियो। उनले गत साता मात्र दुई ठूला जलविद्युत आयोजनाहरू माथिल्लो अरुण र दूधकोशीको वित्तीय ढाँचाबारे विश्व बैंकका काठमाडौंस्थित अधिकारीहरुसँग भएको राउण्डटेबल बैठक फलदायी भएको भन्दै छिट्टै वित्तीय व्यवस्थापनको टुंगो लाग्ने आशा व्यक्त गरे। दुवै आयोजना नेपालको गेम चेन्जर आयोजना रहेको भन्दै उनले ती अयोजनाको विकासले नेपालको ठूला पूर्वधार निर्माण क्षमता अभिवृद्धि हुने विश्वास व्यक्त गरे। आगामी असार महिनाभित्रमा माथिल्लो अरुण जलविद्युत आयोजनाको वित्तीय व्यवस्थापन हुनेमा आफूहरु ढुक्क रहेको बताए। माथिल्लो अरुण आयोजना क्षेत्रका प्रभावितलाई मुआब्जा र क्षतिपूर्ति वितरण, पहुँच मार्ग निर्माण तथा जमिनको अधिग्रहणजस्ता काम सकिने चरणमा पुनेको जानकारी उनले दिए। नेपालले जलविद्युतका लागि क्षेत्रीय बजारको समेत सुनिश्चितता गरेको भन्दै उनले भारतसँग १० वर्षमा १० हजार मेगावाट विद्युत निर्यात गर्ने सम्झौता गरेको र बंगलादेशले समेत नेपालको विद्युत किन्ने प्रक्रिया अघि बढिसकेको स्पष्ट गरे। आईएफसीका उपाध्यक्ष पुलिटीसँगको भेटमा मन्त्री पुनले आगामी दिनमा आईएफसी र नेपालबीचको सहकार्य थप प्रगाढ र सुदृढ भएर जाने विश्वास व्यक्त गरे। नेपाल र आएफसीबीच पाँच दशक लामो सहकार्य रहेको स्मरण गर्दै मन्त्री पुनले नेपालको पर्यटन क्षेत्रमा आईएफसीले पहिलोपटक लगानी गरेको स्मरण गरे। उनले सोही होटलमा आगामी जुनमा विश्व बैंक समूहअन्तर्गतको अन्तर्राष्ट्रिय विकास संघ (आईडीए)२१ बैठक आयोजना गरिएको पनि जानकारी गराए। निजी क्षेत्रसँग सम्बन्धित भएर नेपालको आर्थिक विकास प्रयास तथा पुँजीको व्यवस्थापनमार्फत निजी क्षेत्रको विकासमा आईएफसीले गरेको सहयोग सराहनीय रहेको उनको भनाइ थियो। उनले आगामी दिनमा लगानीका क्षेत्र बढाउन तथा पुँजी परिचालन तथा प्राविधिक सहयोग बढाउन पनि अपिल गरे। नेपालको पर्यटन, ऊर्जा, यातायात र कृषि क्षेत्रमा आईएफसीको सहयोग रहँदै आएको उनले बताए। आगामी दिनमा नेपालमा सूचना प्रविधि क्षेत्रका लागि लगानीको राम्रो वातावरण रहेको उनले बताए। सानो अर्थतन्त्र भएका कारण लगानीयोग्य पुँजी रहेकाले वैदेशिक लगानीका स्वागत गर्ने नीति अख्तियार गरिएको बताए। निजी पूँजी परिचालन बढाउन, थप रोजगारीका अवसर सिर्जना गर्न तथा आर्थिक गतिविधि र वित्तीय पहुँच बढाएर जनताको जीवनस्तर उकास्न सरकार लागिपरेको मन्त्री पुनले उल्लेख गरे। तीनवटै भेटमा पुनले वैदेशिक लगानी भित्र्याउन आगामी १६ र १७ वैशाखमा तेश्रो अन्तर्राष्ट्रिय लगानी सम्मेलन आयोजना गरिएको भन्दै त्यसमा उच्चस्तरको सहभागिताको अपेक्षा राखिएको बताए। विश्व बैंक र अन्तर्राष्ट्रिय मुद्रा कोषको संयुक्त वसन्तकालीन बैठकमा सहभागी हुन मन्त्री पुन सोमबार बिहान अमेरिका प्रस्थान गरेका गरेका थिए।"
"सुदूरपश्चिममा फेरि खटपट, दीर्घ सोडारीको विकल्प खोज्न एमालेको अडान","धनगढी : सत्ता गठबन्धनको विकल्पका रुपमा तयार भएको कांग्रेस, नागरिक उन्मुक्ति (रेशम पक्ष) र समाजवादी गठबन्धन भत्किए पनि फेरि एमालेले मुख्यमन्त्रीमा दीर्घबहादुर सोडारीको विकल्प खोज्न अडान लिएको छ । एमालेको सोडारीको विकल्प खोज्ने अडानले मुख्यमन्त्रीको दाबी पेश गर्ने तयारी अहिलेसम्म रोकिएको छ । सोडारी विवादास्पद व्यक्ति हुन् । उनको विरुद्ध सम्पत्ती शुद्धिकरणमा मुद्धा छ । अख्तियारले मुद्धाको तयारी गरेको छ । मन्त्री भएका बेला पनि उनी विवादमा आएका थिए,त्यसैले गठन भएको सरकार अस्थिर नहोस् भनेर यस्तो सुझाव दिइएको हो,' नेकपा एमाले स्रोतले भन्यो । एमालेले सोडारी बाहेक जुनसुकै प्रदेश सभा सदस्य भएपनि मुख्यमन्त्रीमा सहमति जनाउने बताएको छ । माओवादी,एमालेका संसदीय दलका नेताहरू यसबारेमा बिहानैदेखि छलफलमा छन् । उनीहरुले समाजवादीका प्रकाश रावल र माया पन्त जो भएपनि मुख्यमन्त्रीमा पठाउन आग्रह गरेका छन् । एकीकृत समाजवादीको नेतृत्वमा एमाले,माओवादी केन्द्र,नागरिक उन्मुक्ति (रञ्जिता पक्ष) र स्वतन्त्र सांसदको समर्थनमा बुधबार बिहान दाबी पेस गर्ने तयारी गरिएको थियो । मंगलबार राति नै एकीकृत समाजवादी सुदूपश्चिमले संसदीय दलका नेता दीर्घ सोडारीलाई मुख्यमन्त्रीमा अगाडि सार्ने निर्णय पनि गरिसकेको छ । तर, एमालेले सोडारीलाई मुख्यमन्त्रीमा समर्थन गर्न नसकिने अडान लिएपछि अन्यौलता देखिएको छ । अहिले एकीकृत समाजवादी र एमालेका शीर्ष तहका नेताहरू विभिन्न तह र तवरले छलफल गरिरहेको बताइएको छ । समाजवादीले मंगलबार कांग्रेससहितको समर्थनमा नागरिक उन्मुक्तिका लक्ष्मण किशोर चौधरीलाई दिएको समर्थन फिर्ता लिएको थियो । प्रदेश प्रमुख नजीर मियाले नागरिक उन्मुक्तिकै दुईजनाको दाबी पेश हुन आएकोले निष्कर्षमा पुग्न नसकिएको जनाउँदै बिहीबार बेलुकी ५ बजे सम्मको म्याद दिएर संविधानको धारा १६८ (२) अनुसार दोस्रो पटक सरकार आह्वान गरेका छन्।"
राष्ट्रपतिसँग प्रधानमन्त्रीको भेट,काठमाडौं : राष्ट्रपति रामचन्द्र पौडेलसँग प्रधानमन्त्री पुष्पकमल दाहालले भेट गरेका छन्। राष्ट्रपति भवन शीतल निवासमा बुधबार दिउँसो भएको सो भेटमा मुलुकको समसामयिक विषयमा छलफल भएको राष्ट्रपतिको स्वकीय सचिवालयले जनाएको छ।
गृहमन्त्रीको राजीनामा माग गर्दै नेविसंघको प्रदर्शन,"काठमाडौं : उपप्रधान एवं गृहमन्त्री रवि लामिछानेको राजीनामा माग गर्दै नेपाल विद्यार्थी संघ (नेविसंघ)ले प्रदर्शन गरेको छ। सहकारी प्रकरणमा छानविनका लागि मार्गप्रसस्त गर्नुपर्ने र राजीनामा दिनुपर्ने भन्दै नेविसंघले काठमाडौंको प्रदर्शनीमार्गस्थीत आरआर क्याम्पस अगाडि मशाल जुलुससहित प्रदर्शन गरेका हुन्। उनीहरूले रवि लामिछानेको पुत्ला दहनसमेत गरेका छन्। सो क्रममा प्रहरीले हस्तक्षेप गरेको थियो। प्रदर्शनका क्रममा उनीहरूले गृहमन्त्री राजीनामा दे, सहकारी ठगीको अनुसन्धान गर्नुपर्नेलगायका नारा लगाएका थिए। सहकारी प्रकरणमा अनुसन्धानका लागि संसदीय छानबिन समिति गठन गर्न सरकार नमानेको र सरकारले सहकारी ठगहरूलाई जोगाउन खोजिएको भन्दै आन्दोलन गर्नुपरेको नेविसंघ अनुराज शाहले बताए। नेविसंघले लामिछानेमाथि अनुसन्धान नभएसम्म निरन्तर प्रदर्शन गर्ने जनाएका छन्।"
सुदूरपश्चिमको मुख्यमन्त्रीमा नेकपा एसले सोडारीलाई उम्मेदवार बनाउने,"काठमाडौं : नेपाल कम्युनिष्ट पार्टी (एकीकृत समाजवादी) पार्टीले सुदूरपश्चिम प्रदेशको मुख्यमन्त्रीका लागि दीर्घ सोडारीलाई उम्मेदवार बनाउने निर्णय गरेको छ । पार्टी केन्द्रीय कार्यालय आलोकनगरमा बुधबार बसेको ८०औँ सचिवालय बैठकले सुदूरपश्चिम प्रदेशसभाका संसदीय दलका नेता सोडारीलाई मुख्यमन्त्रीको उम्मेदवार बनाउने निर्णय गरेको सो पार्टीका उपमहासचिव एवं प्रवक्ता जगन्नाथ खतिवडाले जानकारी दिए। उनका अनुसार पार्टीको १०औँ महाधिवेशनको तयारी लगायतका विषयमा सो बैठकमा छलफल भएको थियो । तर,नेकपा एमालेले मुख्यमन्त्रीमा सोडारीको विकल्प खोज्न अडान लिएको छ । एमालेको सोडारीको विकल्प खोज्ने अडानले मुख्यमन्त्रीको दाबी पेश गर्ने तयारी अहिलेसम्म रोकिएको छ । एमालेले सोडारी बाहेक जुनसुकै प्रदेश सभा सदस्य भएपनि मुख्यमन्त्रीमा सहमति जनाउने बताएको छ । माओवादी,एमालेका संसदीय दलका नेताहरूले समाजवादीका प्रकाश रावल र माया पन्त जो भएपनि मुख्यमन्त्रीमा पठाउन आग्रह गरेका छन् । एकीकृत समाजवादीको नेतृत्वमा एमाले,माओवादी केन्द्र,नागरिक उन्मुक्ति (रञ्जिता पक्ष) र स्वतन्त्र सांसदको समर्थनमा बुधबार बिहान दाबी पेस गर्ने तयारी गरिएको थियो । मंगलबार राति नै एकीकृत समाजवादी सुदूपश्चिमले संसदीय दलका नेता सोडारीलाई मुख्यमन्त्रीमा अगाडि सार्ने निर्णय पनि गरिसकेको छ । तर, एमालेले सोडारीलाई मुख्यमन्त्रीमा समर्थन गर्न नसकिने अडान लिएपछि अन्यौलता देखिएको छ । समाजवादीले मंगलबार कांग्रेससहितको समर्थनमा नागरिक उन्मुक्तिका लक्ष्मण किशोर चौधरीलाई दिएको समर्थन फिर्ता लिएको थियो । प्रदेश प्रमुख नजीर मियाले नागरिक उन्मुक्तिकै दुईजनाको दाबी पेश हुन आएकोले निष्कर्षमा पुग्न नसकिएको जनाउँदै बिहीबार बेलुकी ५ बजे सम्मको म्याद दिएर संविधानको धारा १६८ (२) अनुसार दोस्रो पटक सरकार आह्वान गरेका छन्।"
"युटर्न भयो समाजवादी, जोगियो सत्ता गठबन्धन","मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। धनगढी : सुदूरपश्चिममा नेकपा एकीकृत समाजवादीले मुख्यमन्त्री पाउने भएपछि पार्टी युटर्न भएको छ। कांग्रेस र रेशम चौधरी पक्षको उन्मुक्तिको गठबन्धनबाट मुख्यमन्त्री दाबी गरेका लक्ष्मण किशोरलाई दिएको समर्थन मंगलबार समाजवादीले फिर्ता लिएको छ। मंगलबार दिउँसो नेकपा एकीकृत समाजवादीका संसदीय दलका नेता दीर्घबहादुर सोडारी आफैं प्रदेश प्रमुखको निवासमा पुगेर समर्थन फिर्ता लिएको पत्र प्रदेश प्रमुख मियाँलाई बुझाएका थिए। शीर्ष नेताहरूबीच मंगलबार सुदूरपश्चिममा समाजवादीलाई मुख्यमन्त्री दिने सहमति भएपछि उसले सत्ता गठबन्धनलाई चुनौती दिँदै गरिएको समर्थन फिर्ता लिएको हो। योसँगै सुदूरपश्चिममा दोस्रोपटक सरकार आह्वान भएको छ। एउटै पार्टीबाट दुई जनाले मुख्यमन्त्रीमा दाबी पेस गरेपछि सुदूरपश्चिममा प्रदेश प्रमुख नजिर मियाँले दोस्रोपटक मुख्यमन्त्रीमा दाबी आह्वान गरेका हुन्। प्रदेश प्रमुख नजिर मियाँले वैशाख ६ गते बेलुकी ५ बजेसम्म संविधानको धारा १६८ (२) अनुसार नै मुख्यमन्त्रीको दाबी पेस गर्न आह्वान गरेका हुन्। संविधानको धारा १६८ (२) मा दुई वा दुईभन्दा बढी दलको समर्थनमा मुख्यमन्त्री दाबी गर्ने प्रावधान छ। यसअघि प्रदेश प्रमुख मियाँले वैशाख २ गते बेलुकी ५ बजेसम्म मुख्यमन्त्रीको दाबी पेस गर्ने समय तोकेका थिए। वैशाख २ गते सत्ता गठबन्धनलाई चुनौती दिँदै कांग्रेसका १८, समाजवादीका ४, राप्रपाका १ र नागरिक उन्मुक्तिका ७ जना प्रदेशसभा सदस्यको समर्थन रहेको भन्दै उन्मुक्तिका लक्ष्मणकिशोर चौधरीले मुख्यमन्त्रीमा दाबी पेस गरेका थिए। त्यस लगत्तै नागरिक उन्मुक्तिकै कैलाश चौधरीले पनि माओवादीका ११, एमालेका १०, नागरिक उन्मुक्तिका ७ जना र स्वतन्त्र प्रदेशसभा सदस्यको समर्थन रहेको भन्दै दाबी पेस गरेका थिए। मुख्यमन्त्रीमा नागरिक उन्मुक्तिबाटै २ जनाको दाबी परेपछि प्रदेश प्रमुख नजिर मियाँले दलहरूसँग अध्ययनका लागि २ दिनको समय मागेका थिए। नागरिक उन्मुक्तिकै दुई जनाको दाबी परेको र उसका ७ जनाको समर्थन लक्ष्मणकिशोरलाई हो वा कैलाशलाई भन्ने कुराको स्पष्टता नभएकाले प्रदेश प्रमुख मियाँले दुवैको दाबी खारेज गरी वैशाख ६ गते बिहीबार बेलुकी ५ बजेसम्म स्पष्ट बहुमत खुल्ने गरी मुख्यमन्त्रीमा दाबी पेस गर्न सूचना जारी गरेका छन्। नागरिक उन्मुक्तिबाट मुख्यमन्त्री दाबी पेस गरेका लक्ष्मणकिशोर रेशम पक्षका हुन् भने कैलाश रञ्जिता पक्षका हुन्। ७ जना प्रदेशसभा सदस्य रहेको नागरिक उन्मुक्तिभित्र ५ जना रेशमको पक्षमा र २ जना रञ्जिताको पक्षमा देखिएका छन्। ५३ प्रदेशसभा सदस्य रहेको सुदूरपश्चिममा १ जनाको निधन भएपछि अहिले ५२ प्रदेशसभा सदस्य छन्। कांग्रेस १८, माओवादी सभामुखसहित ११, नेकपा एमाले उपसभामुखसहित १०, नागरिक उन्मुक्ति पार्टी ७, समाजवादी ४, राप्रपा १ र स्वतन्त्र १ जना सदस्य छन्। सरकार बनाउन २७ जनाको बहुमत आवश्यक पर्छ। योसँगै धरमराएको सत्ता गठबन्धन अहिलेलाई भने जोगिने भएको छ। प्रदेश प्रमुखको कार्यालयले तोकेको अबको २ दिनभित्र नेकपा एकीकृत समाजवादीले मुख्यमन्त्रीमा दाबी पेस गर्ने छ। समाजवादीका संसदीय दलका नेता दीर्घ सोडारीले मुख्यमन्त्रीमा दाबी पेस गर्ने छन्। तर समाजवादीको नेतृत्वमा पनि सरकार बन्न सकस देखिएको छ। प्रदेशसभामा अहिले उसका ४ जना, माओवादीका १० जना (सभामुखबाहेक), एमालेका १० जना, उन्मुक्तिका २ जना (स्पष्ट रूपमा देखिएका) र एक जना स्वतन्त्र सांसद छन्। ठीक २७ जनाको संख्या पुगेको छ। नागरिक उन्मुक्ति भित्रको विवादले २ दिनमा जे पनि हुनसक्छ, एक प्रदेशसभा सदस्यले भने। लक्ष्मणकिशोर सर्वोच्च जाने प्रदेश प्रमुखले नागरिक उन्मुक्तिका दुवै दाबी खारेज गरेपछि लक्ष्मणकिशोर चौधरीले सर्वोच्च जाने बताएका छन्। मुख्यमन्त्री कमलबहादुर शाहको निवासमा मुख्यमन्त्रीसहित नागरिक उन्मुक्तिका ५ जना प्रदेशसभा सदस्यले पत्रकार सम्मेलनको आयोजना गर्दै सर्वोच्च जाने बताएका हुन्। मुख्यमन्त्रीमा हाम्रो दाबी पुग्छ। हामीसँग कांग्रेसका १८, नागरिक उन्मुक्तिका ७, समाजवादीका ४, राप्रपाका १ गरी ३० जनाको समर्थन थियो तर, प्रदेश प्रमुखले मुख्यमन्त्री नियुक्त गर्नुभएन, लक्ष्मणकिशोरले भने, प्रदेश प्रमुखले संविधानको उल्लंघन गर्नुभयो। लक्ष्मणकिशोरले मंगलबार प्रदेश प्रमुखलाई भेटेर पनि दुवै दाबी खारेजीको निर्णण सच्याउन माग गरेको बताए। मैले प्रदेश प्रमुखज्यूलाई भेटेरै दाबी खारेजको निर्णय सच्याउन भने, तर उहाँ मान्नुभएन। मेरो सबै डकुमेन्टहरू पुगेको छ। तर, पनि म मुख्यमन्त्रीमा नियुक्त भइन्। मैले बुझाएको सबै डकुमेन्टको प्रतिलिपि प्रदेश प्रमुखको कार्यालयबाट फिर्ता लिइसकेको छु, अब म सर्वोच्च जान्छु, लक्ष्मण किशोरले भने। मुख्यमन्त्री निवासको सभाहलमा गरिएको पत्रकार सम्मेलनमा मुख्यमन्त्री कमलबहादुर शाह, प्रदेश सरकारका मन्त्रीहरू, नागरिक उन्मुक्तिका ५ जना प्रदेशसभा सदस्यको उपस्थिति थियो। मुख्यमन्त्री शाहले पनि प्रदेश प्रमुखले निष्पक्ष निर्णय नगरेको आरोप लगाए। तर, प्रदेश प्रमुखको कार्यालयले भने केन्द्रमा महान्यायधिवक्ता र कानुनका जानकारहरूसँगको परामर्शका आधारमा एउटै पार्टीका दुई जनाको दाबी परेकाले कसले बहुमत पाउने भन्ने कुराको अन्यौल भएकाले दुवै दाबी खारेज गरिएको जनाएको छ।"
"द्वन्द्वपीडितको पीडा : अदालत भनिरहन्छ, सरकार टारिरहन्छ","काठमाडौं : विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
विराटनगरमा भड्किएको अवस्था नियन्त्रणमा लिन प्रहरीले गर्यो हवाई फायर,"विराटनगर : विराटनगरमा बुधबार दिउँसो दुई समुदायबीच दोहोरो झडप भएको छ। झडपका कारण विराटनगरको रानी क्षेत्र तनावग्रस्त बनेको छ। रामनवमीको अवसरमा निकालिएको र्याली अर्को समुदायको बस्तीमा पुगेपछि तनाव सुरु भएको हो। विराटनगर महानगरपालिका१५ रामजानकी मन्दिर र विराटनगर१३ नहर चोकबाट उक्त र्याली अध्यक्ष बलराम यादवको नेतृत्वमा सवारीसाधनसहित निकालिएको थियो। स्थानीय प्रशासनका अनुसार विराटनगर बजार परिक्रमा गरी र्याली रामजानकी मन्दिरनजिक पुगेर कोणसभामा परिणत हुने कार्यक्रम थियो। तर, रानी रोड, हनुमान मन्दिर, आइसीपी रोड, छाला फयाक्ट्री र मण्टा पोखरी हुँदै र्याली अर्को समुदायको बस्तीमा पुगेपछि तनाव सुरु भएको हो। मोरङका प्रमुख जिल्ला अधिकारी प्रेमप्रसाद भट्टराईका अनुसार रामजानकी मन्दिर निस्कने क्रममा विराटनगर१५ र १७ स्थित बस्तीमा पुगेपछि र्यालीलाई अवरोध गरिएको थियो। दुई समुदाय झडपमा उत्रिएपछि ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिने प्रयास भइरहेको प्रजिअ भट्टराईले बताए। उनका अनुसार स्थितिलाई नियन्त्रणमा लिन अश्रुग्यास, लाट्ठी चार्ज र हवाई फायर गर्नु परेको छ। यो समाचार तयार पार्दासम्म प्रहरीले २ राउण्ड हवाई फायर र १५ सेल अश्रुग्यास प्रहार गरिसकेको छ। दुई पक्षको झडपमा परेर ५ जना प्रहरी घाइते भएका छन्। घाइते सुरक्षाकर्मीको संख्या बढ्न सक्ने प्रजिअ भट्टराईले बताए। घाइते सुरक्षाकर्मीको विभिन्न अस्पतालमा उपचार भइरहेको छ। उनका अनुसार घटनामा परेर दुवै पक्षका केही मानिसहरू घाइते भएका छन्। घाइतेको थप विवरण प्राप्त भइसकेको छैन। विराटनगरको रानी क्षेत्रमा अहिले पनि दुई पक्षबीच ढुंगामुडा भइरहेको छ। दुवै पक्ष लाट्ठी, तरबारलगायतका घरेलु हतियारसहित झडप र प्रदर्शनमा उत्रिएका छन्। स्थिति भड्किन नदिन ठूलो संख्यामा नेपाल र सशस्त्र प्रहरी परिचालन गरिएको छ। मोरङ प्रहरी प्रमुख एसपी नवराज कार्कीलगायतका प्रहरी अधिकारीहरु फिल्डमै खटिएर दुवै पक्षलाई सम्झाइबुझाइ गर्दै स्थितिलाई थप भड्किन नदिन प्रयासरत छन्। प्रहरीले दुवै पक्षसँग आवश्यक समन्वय गरिरहेको छ। संयमता अपनाउन प्रशासनको आग्रह स्थानीय प्रशासनले वर्षौदेखिको धार्मिक सहिष्णुता कायम राख्नुपर्नेमा जोड दिएको छ। संयमता अपनाउन र परिस्थिति भड्किन नदिन प्रशासनले सबैमा आग्रह गरेको छ। धार्मिक गतिविधिका नाममा हुने गरेका अराजकता कानुनी कारबाहीको विषय बन्ने प्रजिअ भट्टराईले बताए। अराजकता फैलाउने र माहोल बिगार्नेलाई कारबाही हुन्छ। गलत हर्कत गर्नेहरुको सूची प्रशासनले तयार पारिरहेको छ, उनले भने, धार्मिक गतिविधिका नाममा गलत गर्ने छुट कसैलाई छैन। परिस्थिति सामान्य पार्न सबै पक्षले सहयोग गर्नुपर्छ। धार्मिक अगुवाहरुले पनि परिस्थिति भड्किन नदिन सबैमा आग्रह गरेका छन्।"
"विराटनगरमा दुई समुदायबीच झडप, ५ प्रहरी घाइते",विराटनगर : विराटनगरको रानीमा दुई समुदायबीच झडप भएको छ। राम नवमीको अवसरमा निकालिएको र्यालीलाई लिएर तनाव भएपछि उनीहरूबीच झडप भएको हो। झडपमा ५ जना प्रहरी घाइते भएका छन्। स्थितिलाई नियन्त्रणमा लिन प्रहरीले लाट्ठी चार्ज गरेको छ। प्रहरीका अनुसार हवाई फायर र अश्रुग्याससमेत प्रहार गरिएको छ। अवस्था अहिले पनि तनावपूर्ण छ। मोरङका प्रमुख जिल्ला अधिकारी प्रेमप्रसाद भट्टराईले ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिने प्रयास भइरहेको बताए। स्थानीय प्रशासनले संयमता अपनाउन सबैमा आग्रह गरेको छ।
झापामा मृत भेटिएका हात्तीलाई तीन राउन्ड गोली हानेर मारेको पुष्टि,"झापा : झापाको मेचीनगरमा दुवै दाह्रा काटिएको अवस्थामा मृत भेटिएको वयस्क हात्तीलाई गोली हानेर मारेको पुष्टि भएको छ। हात्तीलाई गोली हानेर मारेको जिल्लाकै यो पहिलो घटना हो। मेचीनगर नगरपालिका११ स्थित कालिका सामुदायिक वनभित्र मंगलबार दिउँसो साढे ४ बजेको समयमा एउटा हात्ती मृत अवस्थामा फेला परेको थियो। अन्दाजी ४० वर्ष उमेरको वयस्क हात्तीको बुधबार दिउँसो पोस्टमार्टम गर्दा तीन राउन्ड गोली हानेर मारेको डिभिजन वन कार्यालय झापाका प्रमुख मेघराज राईले बताए। हात्तीको कानको छेउमा गोली प्रहार गरेर मारेको रहेछ, वन प्रमुख राईले भने, हात्तीको अन्य भागमा गोली छिर्दैन, यो वन्यजन्तु शिकारी गर्ने समूहकै काम हुनुपर्छ। यसबारेमा वनले अनुसन्धान थालिसकेको छ। पोस्टमार्टम गर्दा तीन वटा गोली कानको छेउबाट दुलो बनाएर शरीरभित्र छिरेको देखिएको छ। गोली हड्डीभित्र छिरेकाले हाललाई निकाल्न सकिएन। हात्तीको हड्डी निक्कै कडा हुन्छ। त्यसैले गोली निकाल्न समस्या भयो, वन प्रमुख राईले भने। गोली निकाल्न सकिएको भए शिकारीले कुन बन्दुकले मारेको कुरा पनि बाहिर आउँथ्यो, उनले थपे। हात्तीलाई मारेर दुवै दाह्रा आराले काटेर केही भाग लगेको देखिन्छ। अरू भाग पोस्टमार्टम गरी निकालेका छौं। पुच्छरको रौँ पनि तानेर लगेको उनको भनाइ छ। स्थानीयका अनुसार वैशाख २ गते मध्यरातपछि जंगलमा हात्ती कराउन छाडेको थियो। यो घटना त्यही दिनको हुनसक्ने अनुमान गरिएको उनले बताए। हात्तीको पोस्टमार्टम गरी आजै खाल्डो खनेर त्यही जंगलभित्र पुरिदिएको उनले बताए। जिल्लामा यस्तो घटना अहिलेसम्म भएको थिएन। यो पहिलो घटना पनि हो, उनले भने। हात्तीलाई गोली हानेर मारेपछि मेची चरा तथा वन्यजन्तु संरक्षण समाज घटनाको घोर भर्त्सना गरेको छ।"
विराटनगरको अवस्था सामान्य बन्दै,"विराटनगर : दोहोरो झडपका कारण तनावग्रस्त बनेको विराटनगरको अवस्था बुधबार साँझदेखि सामान्य बन्दै गएको छ। सुरक्षा अधिकारी र स्थानीय प्रशासनको पहल एवं समन्वयमा अवस्था सामान्य बन्दै गएको हो। झडपका कारण विराटनगरको रानी क्षेत्र बुधबार दिउँसो निक्कै बेरसम्म तनावग्रस्त बनेको थियो। दुई पक्षको झडपमा परेर ५ जना प्रहरी र १२ वर्षीय बालक घाइते भएका छन्। घाइतेको विभिन्न अस्पतालमा उपचार भइरहेको छ। रामनवमीको अवसरमा एउटा समुदायले निकालेको र्याली अर्को समुदायको बस्तीमा पुगेपछि तनाव सुरु भएको थियो। विराटनगर महानगरपालिका१५ रामजानकी मन्दिर र विराटनगर१३ नहर चोकबाट सवारीसाधनसहितको र्याली निकालिएको थियो। स्थानीय प्रशासनका अनुसार विराटनगर बजार परिक्रमा गरी र्याली रामजानकी मन्दिरनजिक पुगेर कोणसभामा परिणत हुने कार्यक्रम थियो। तर, रानी रोड, हनुमान मन्दिर, आइसीपी रोड, छाला फयाक्ट्री र मण्टा पोखरी हुँदै गएको र्यालीलाई अवरोध गर्न खोजिएपछि तनाव सुरु भएको हो। मोरङका प्रमुख जिल्ला अधिकारी प्रेमप्रसाद भट्टराईका अनुसार रामजानकी मन्दिर निस्कने क्रममा विराटनगर१५ र १७ मा र्याली पुगेपछि अवरोध गरिएको थियो। एउटा समुदायको जुलुस अर्को समुदायको बस्ती हुँदै रामजानकी मन्दिर निस्कन खोज्दा अवरोध भएको पाइयो। अवरोध गर्ने समुदायले आफूहरूको बस्तीको बाटो भएर र्याली ननिकाल्न भनेछन्। अलग्गै बाटो प्रयोग गरेर जुलुस निकाल्न आग्रह गरेका रहेछन्, उनले भने, तर, जुलुसले त्यही बस्ती हुँदै जानलाई बल गरेपछि तनाव सुरु भएको हो। त्यसपछि दुई पक्षीय झडपको अवस्था उत्पन्न भयो। दुवै पक्षको हठका कारण अवस्था तनावपूर्ण बन्न गयो। दोहोरो झडप हुन थालेपछि ठूलो संख्यामा सुरक्षाकर्मी परिचालन गरेर स्थितिलाई नियन्त्रणमा लिइएको प्रजिअ भट्टराईले बताए। उनका अनुसार स्थितिलाई नियन्त्रणमा लिन अश्रुग्यास, लाट्ठी चार्ज र हवाई फायर गर्दै प्रहरीले बल प्रयोग गर्नु परेको थियो । प्रहरीले ७ राउण्ड हवाई फायर र २७ सेल अश्रुग्यास प्रहार गरेको उनको भनाइ छ। एकअर्काको विरोधमा उत्रिएकाहरुले ढुंगामुडा गर्दै प्रदर्शन गरेका थिए। दुवै पक्ष लाट्ठी, तरबारलगायतका घरेलु हतियारसहित झडप र प्रदर्शनमा उत्रिएको प्रहरीले जनाएको छ। माहोल भड्किन नदिन ठूलो संख्यामा नेपाल र सशस्त्र प्रहरी परिचालन गर्नु परेको र स्थितिलाई सुरक्षाकर्मीले नियन्त्रणमा लिइसकेको प्रजिअ भट्टराईको भनाइ छ। उनका अनुसार माहोल भड्काउन र भीडलाई उत्तेजित बनाउन भूमिका खेल्ने ३ जना प्रदर्शनकारीलाई नियन्त्रणमा लिइएको छ। नियन्त्रणमा लिइएकाहरूमाथि अनुसन्धान भइरहेको प्रहरीले जनाएको छ। मोरङ प्रहरी प्रमुख एसपी नवराज कार्कीलगायतका प्रहरी अधिकारीहरूले फिल्डमै पुगेर दुवै पक्षलाई सम्झाइबुझाइ गर्दै स्थितिलाई थप भड्किन नदिन भूमिका खेलेका थिए। एसपी कार्कीसहितका सुरक्षा अधिकारीले संयमता अपनाउँदै आवश्यक समन्वय गरेर महोल सान्त बनाएका हुन्।"
मकवानपुरबाट १३० किलो गाँजासहित ७ जना पक्राउ,"हेटौंडा : अवैध लागुऔषध गाँजा १३० किलो १५० ग्रामसहित ७ जना पक्राउ परेका छन् । पक्राउ पर्नेमा मकवानपुरको कैलाश गाउँपालिका ४ बस्ने २८ वर्षीय बमबहादुर चेपाङ, २७ वर्षीय वीरमान प्रजा, २७ वर्षीय हरिकुमार प्रजा,राक्सिराङ गाउँपालिका वडा नं। ७ का १९ वर्षीय टिकाराम प्रजा,मनहरी गाउँपालिका वडा नं। ५ का ३६ वर्षीय दिपक थापा मगर,मनहरी३ का ४४ वर्षीय रामहरी लुईंटेल र एक जना नाबालक रहेका छन् । मनहरी गाउँपालिका४,माथिल्लो मसिनेबाट उनीहरुलाई पक्राउ गरिएको जिल्ला प्रहरी कार्यालय मकवानपुरका प्रहरी नायव उपरीक्षक लक्ष्मी भण्डारीले जानकारी दिए । उनीहरूलाई पर्सा राष्ट्रिय निकुञ्जअन्तर्गत पर्ने पदमपोखरी सेक्टर लामिटारबाट खटिएको नेपाली सेना र पर्सा राष्ट्रिय निकुञ्ज प्रशासनको सयुक्त गस्ती टोलिले नियन्त्रणमा लिएको हो । प्रहरीका अनुसार,मंगलबार निकुञ्जको मध्यवर्ती इलाकामा हिँडिरहेको अवस्थामा उनीहरूई गाँजासहित नियन्त्रणमा लिएको हो ।"
घुससहित अधिकृत पक्राउ,काठमाडौं : अख्तियार दुरुपयोग अनुसन्धान आयोगले घुससहित एक अधिकृतलाई पक्राउ गरेको छ। कैलालीको राष्ट्रपति चुरे तराई मधेस संरक्षण विकास समिति कार्यक्रम कार्यान्वयन इकाई लम्कीका जलाधार व्यवस्थापन अधिकृत प्रभात पाल १ लाख २० हजार घुससहित पक्राउ परेका हुन्। स्रोत नखुलेको थप १ हजार ५ रुपैयाँ पनि उनको साथबाट भेटिएको आयोगले जनाएको छ। पालले तटबन्ध निर्माण कार्यको पहिलो रनिङ बिल भुक्तानीमा सहजीकरण गरिदिने भन्दै सेवाग्राहीसँग घुस लिइसकेको अवस्थामा पक्राउ परेको आयोगका प्रवक्ता नरहरि घिमिरेले बताए। नेपालगञ्जबाट पक्राउ परेका पालको विषयमा थप अनुसन्धान भइरहेको आयोगले जनाएको छ।
आज बिस्केट जात्राको अन्तिम दिन: हात नभएको लिङ्गो ढालियो,"भक्तपुर : भक्तपुरको प्रसिद्ध जात्रा बिस्केटको अन्तिम दिन तालाक्वस्थित कुम्हाले टोलमा ल्हा मरुम्ह योसिँद्योः अर्थात् हात नभएको लिङ्गो ढालिएको छ । गत वर्षको अन्तिम दिन चैत ३० गते ठड्याइएको उक्त हात नभएको लिङ्गो बुधबार ढाालिएको हो । प्रत्येक वर्ष चैत मसान्तका दिन योसिँद्योः ठड्याउने र वैशाख ५ गतेका दिन सो ढालेपछि नौ दिन आठ रात लामो बिस्का जात्रा सम्पन्न हुने परम्परा छ । त्यस्तै भैरवनाथ र भद्रकालीको रथ तानेर सुरु भएको बिस्केट जात्रा अपराह्न भैरवनाथ र भद्रकालीकै रथ तानेर विधिपूर्वक रूपमा सम्पन्न गरिने परम्परा रहेको छ । लिङ्गो जात्रा हेर्नाले सुख, शान्ति, समृद्घि, सहकाल आउनाका साथै शत्रु नाश हन्छन् भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भन्ने गरिएको छ ।"
सहयोगको पर्खाइमा विद्यालय,"बिजलपुरा : ७३ वर्षअघि स्थापना भएको गाउँ हो अकुवान । जहाँ २१५ घरधुरीको बसोबास छ। महोत्तरीको बर्दिबास नगरपालिका वडा नम्बर १२ र १३ मा पर्ने ऐतिहासिक गाउँ बिजलपुरामास्थित अकुवान टोलमा २०७८ सालमा मात्रै श्रीराम जानकी आधारभूत विद्यालयको स्थापना भएको थियो। तर स्कूलको अवस्था भने दयनीय छ। राणा, पञ्चायत, बहुदलपछि देशमा संघीय गणतन्त्र आयो। अनि मात्रै यहाँका नागरिकले गाउँमै स्कुल देख्न पाए। कक्षा तीनसम्म पढाइ हुने विद्यालयमा जम्मा २ कोठा छन्। अच्चम त यहाँ शिशु कक्षा नै छैन। स्थानीय रामप्रकाश महतोले भने, भौतिक पूर्वधार, खानेपानी, बिजुलीबत्ती, घेराबेरा, शिक्षकको कमीले विद्यालय समस्याग्रस्त छन्। बच्चहरूले राम्रोसँग पढ्नै पाएका छैनन्। स्कुल रूपान्तरण नभएसम्म गाउँको विकास नहुने महसुस गर्दै गाउँलेहरूले बिहीबार युवा सुखलाल महतोको नेतृत्वमा निर्विरोध ७ सदस्य विद्यालय व्यवस्थापन समिति चयन गरेका छन्। राम्रो नेतृत्व नहुँदा स्कुल मात्रै होइन गाउँकै विकास ओझेलमा परेकोले युवाहरूको जिम्मा विद्यालय दिइएको स्थानीय बैजु पासमानले बताए। सदस्यहरूमा राजकिशोर महतो, बेचु विश्वकर्मा, रेखा देवी पासवान, सविता देवी पासवान र नैन देवी महतो रहेका छन्। समितिमा स्नातकोत्तर तह अध्ययन गर्दै गरेका राजकिशोर महतो सदस्य छन्। उनी शिक्षक पनि हुन्। विसं २००७ सालमा बसोबास भएको अकुवान टोलमा २ सय १५ घरधुरी छन्। त्यहाँका दलित तथा विपन्न समुदायका करिब १ सय बच्चा स्कुलमा अध्ययनरत छन्। स्थानीय सरकारको वास्ता नगरेका कारण आधुनिक कालमा पनि अकुवान टोलका बालबालिकाहरूले गुणस्तरीय शिक्षा पाउन नसकेको स्थानीयको भनाई छ। विद्यालयको घेराबेरा नभएकाले गाईवस्तु, जंगली जनावर विद्यालयमै पस्ने गरेको छ।निर्वाचित विद्यालय व्यवस्थापन समितिका अध्यक्ष महतोले विद्यालयलाई सुविधासम्पन्न बनाउनका लागि काम गर्ने प्रतिबद्धता जनाएका छन्।"
हरित अर्थतन्त्रलाई सरकारले विशेष प्राथमिकता दिनुपर्छ : ऊर्जा मन्त्री,"काठमाडौं : ऊर्जा, जलस्रोत तथा सिँचाइ मन्त्री शक्तिबहादुर बस्नेतले मुलुकमा उपलब्ध भएको स्रोतको सही ढंगले सदुपयोग गर्न नसकेसम्म समृद्धिको यात्रा अघि बढ्न नसक्ने बताएका छन्। बुधबार काठमाडौंमा आयोजित ग्रीन हाइड्रोजन डायलग कार्यक्रममा मन्त्री बस्नेतले मुलकुमा रहेका स्रोतहरूको सही ढंगले उपयोग गर्नुपर्ने भन्दै यसो गर्न नसकिए देशको समृद्धिको यात्रामा प्रभाव पर्ने बताएका हुन्। मुलुकको आर्थिक विकासका लागि कस्तो नीति अबलम्वन गछौं भन्ने पनि महत्वपूर्ण कुरा रहेको उनको भनाइ छ। मन्त्री बस्नेतले जलस्रोतलगायतका स्रोतलाई आर्थिक विकासको अभियानमा व्यवस्थित ढंगले सदुपयोग गर्नका लागि अघि बढ्नुपर्ने धारणा राखे। उनले जलवायु परिवर्तनको असर नेपाललाई धेरै परेको अवस्थामा हरित अर्थतन्त्रको प्रसंग नेपालका लागि विशेष सरोकारको विषय बन्दै आएको उल्लेख गरे।"
सुदूरपश्चिमका सीमानाका शुक्रबारसम्म बन्द,"बैतडी : भारतसँग सीमा जोडिएको सुदूरपश्चिम प्रदेशका सीमानाका बन्द भएका छन् । बैतडीको झुलाघाट,दार्चुलाको पुलघाट,कञ्चनपुरको गड्डाचौकी र ब्रह्मदेव नाका बन्द गरिएका हुन् । भारतमा हुने लोकसभा निर्वाचनलाई दृष्टिगत गर्दै सीमानाका बन्द गरिएका बैतडीका प्रमुख जिल्ला अधिकारी भीमकान्त शर्माले राससलाई जानकारी दिए । 'यही वैशाख ७ गते उत्तराखण्ड र चम्पावतमा हुने लोकसभा सामान्य निर्वाचन हुँदैछ,'उनले भने,'उक्त निर्वाचनलाई दृष्टिगत गर्दै मंगलबार साँझ ६ बजेदेखि वैशाख ७ गते शुक्रबार साँझ ७ बजेसम्म नाका बन्द गरिएका हुन् ।' उक्त अवधिमा सीमानाकामा पूर्ण रुपमा आवतजावत बन्द रहेको प्रजिअ शर्माले बताए । सुरक्षा संवेदनशीलताका कारण नाका बन्द गरिएको उनको भनाइ छ । सीमा बन्द रहेको अवधिमा आकस्मिक रुपमा खोल्नुपरेमा आपसी सहमतिमा खोल्न सकिने जनाइएको छ । भारतीय अधिकारीहरूसँग यसअघि नै समन्वय गरेर नाका बन्द गरिएका हुन् । कुनै देशमा चुनाव हुँदा अन्तर्राष्ट्रिय नियमअनुसार नै सीमा बन्द गरिन्छ ।"
योगाभ्यास मोह,"तानसेन : अहिले नेपालमा मानिसको जन्मदर घट्दै गएको छ तर बिरामी र अस्पताल तथा स्वास्थ्य संस्थाको संख्या दिनहुँ बढ्दै गएको छ। गाउँको सामुदायिक स्वास्थ्य केन्द्रदेखि राजधानी काठमाडौंंसम्मका ठूला अस्पतालहरूसम्म विभिन्न रोगका बिरामीहरूले भरिएका छन्। सरकारले नागरिकको उपचारका लागि अर्बौं रकम खर्च गरे पनि नत बिरामीको संख्या घटेको छ न अस्पतालका बेडहरू खाली भएका छन्। स्वास्थ्य स्थिति दिनहुँँ भयावह बन्दै जाँदा, मन वचन कर्म र शरीरलाई स्वस्थ्य राख्ने योग शिक्षा र योग अभ्यासको मोह भने दिनप्रति दिन बढ्दै गएको छ। अहिले गाउँ सहर जताततै सर्नेभन्दा नसर्ने रोगहरूको अवस्था भयावह छ। २५ वर्ष नपुग्दै मानिसमा सुगर, ब्लड प्रेसर, कोलस्ट्रोल, क्यान्सर, थाइराइड, मुटु रोग, ढाड कम्मर जस्ता रोगले सताउँदै लगेको छ। सरकारले रोग लागेपछि उपचार गर्न ठूलाठूला अस्पताल बनाएको छ। हजारौं डाक्टर नर्स उत्पादन गरेको छ। जटिल किसिमका रोगहरू भयावह बन्दै गएको अवस्थामा मन, मस्तिष्क र शरीरलाई सधैं स्वस्थ राख्ने योग शिक्षालाई नागरिक तथा विभिन्न संघसंस्थाहरूले प्राथमिकता दिँदै आएका छन्। मन वचन र कर्मलाई स्वस्थ राख्ने, शरीरलाई निरोगी बनाउने एक मात्र औषधि भनेको नियमित योग अभ्यास भएकाले सिक्ने र सिकाउने अभियानमा जुटेको पतञ्जली योग समिति पाल्पाका अध्यक्ष सुरेशप्रसाद श्रेष्ठले बताए। अहिले सर्ने रोगभन्दा नसर्ने प्रकृतिका रोगहरूको संख्या बढ्दै गएकाले सोही कारण धेरै मानिसको मृत्यु भइरहेको छ। अस्पताहरूमा पनि सर्नेभन्दा नसर्ने रोगका बिरामीहरू बढी आउने गरेका छन्। विभिन्न किसिमको तनावको कारण मानसिक रोगी र आत्महत्याका घटनाहरू बढ्दै गएका छन्। सरकारले उपचार सँगै योग शिक्षा र जनचेतना अभियानलाई प्राथमिकता दिएर काम गर्नुपर्ने पाल्पा अस्पतालकी नर्सिङ प्रमुख एवं पतञ्जलि महिला योग समितिकी अध्यक्ष लक्ष्मी जिसी कार्कीले बताइन्। समितिले नियमित रूपमा बिहान ५ देखि ७ बजेसम्म विशाल बजारको शाही केन्द्र मन्दिरमा निःशुल्क रूपमा योग अभ्यास गराउँदै आएको र जोसुकै व्यक्ति पनि अभ्यासमा सहभागी हुन पाउने व्यवस्था मिलाएको कोषाध्यक्ष पद्मा भट्टराईले बताइन्। दैनिक योग अभ्यासबाट शरीरमा देखिएका रोगहरू हट्दै जाने र शरीरलाई अन्य रोग लाग्नबाट बचाउन सकिने महसुस आफूले गरेको विगत ५ वर्षदेखि नियमित योग अभ्यासमा लागेकी तानसेन सिल्खानटोलकी कल्पना भट्टराईले बताइन्।"
द्वन्द्वपीडितको घाउ झन् जर्रिंदै,"काठमाडौं : सवाल १ प्रधानमन्त्री पुष्पकमल दाहाल केही महिना अघिसम्म संक्रमणकालीन न्यायसम्बन्धी विधेयक टुंग्याइ हाल्ने रनाहामा देखिन्थे। तत्कालीन प्रतिपक्षी एमालेलाई सर्वसम्मतिमा मनाउने धेरै प्रयास पनि गरे उनले। तर, जब त्यही एमालेसँग नयाँ गठबन्धन गरेर सरकारको नेतृत्व गरे, यस विषयलाई चटक्कै बिर्सिए। त्यसपछि कुनै चर्चै नचली संसद् अधिवेशन अन्त्य भयो। सवाल २ सुशस्त्र युद्धको नेतृत्व गरेका दाहालले अहिले सत्ताको बागडोर सम्हालेका छन्। उनी पटकपटक प्रधानमन्त्री भइसकेका पनि छन्। अन्य दलसँग मिलेर माओवादी झन्डै २ दशकदेखि प्रायः सत्तामै छ। तर, प्रधानमन्त्री दाहालको कार्यशैलीप्रति झन्डै ६४ हजार द्वन्द्वपीडित आश्चर्यमा छन्। १० वर्षे सशस्त्रद्वन्द्वका बेला राज्यपक्षबाट पीडित भएकाहरूलाई उनले सहजै भेट दिन्छन्। ज्ञापनपत्र बुझ्छन्। तर, तत्कालीन माओवादी विद्रोहीपक्षबाट पीडित भएकाहरूसँग भेटघाट गर्न आनाकानी गर्छन्। संक्रमणकालीन न्यायको सन्दर्भ यिनै २ विषयको सेरोफेरोमा घुमिरहेको छ। अर्थात्, राजनीतिले फेरि अर्को रंग फेरेको छ। राज्य यसलाई टुंग्याउनभन्दा पीडितलाई विभाजन गरी अझ लम्ब्याउन उद्दत रहेको पीडितको गुनासो छ। संक्रमणकालीन न्यायसम्बन्धी विधेयकमा सहमति खोज्ने सन्दर्भ मा प्रधानमन्त्री पुष्पकमल दाहालसहित कांग्रेस सभापति देउवा र नेकपा एमाले अध्यक्ष केपी शर्मा ओलीबीच पटकपटक भेटघाट हुने गरेको छ। तर, सहमति हुन नसक्दा विधेयक पारित हुन सकेको छैन। द्वन्द्वपीडित महिला राष्ट्रिय सञ्जालकी अध्यक्ष श्रृजना श्रेष्ठ संक्रमणकालीन न्याय टुंग्याउने राजनीतिक दलले प्रतिबद्धता व्यक्त गरे पनि कार्यान्वयन हुन नसकेको बताउँछिन्। शीर्ष नेता मात्र होइन द्वन्द्वपीडितबीच पनि द्वैध चरित्र नहोस्, श्रेष्ठ भन्छिन्, द्वन्द्वपीडितहरूबीच पनि फरकफरक कुराहरू आएको छ। द्वैध चरित्र नदेखाऊँ। एकताबद्ध होऊँ। व्यवहार विभेदकारी ? द्वन्द्वकालमा माओवादीद्वारा हत्या गरिएका लमजुङ शिक्षक मुक्तिनाथका छोरा सुमन अधिकारीका अनुसार, द्वन्द्वपीडितप्रतिको दाहालको व्यवहार विभेदयुक्त पाइएको छ। प्रधानमन्त्रीज्यूलाई भेट गर्न पटकपटक प्रयास गरियो। दुई सातासम्म समय माग्दा पनि भेट्न पाइएन, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सरकारसँग निकट द्वन्द्वपीडितलाई जतिबेला पनि भेट दिइएको छ। द्वन्द्वपीडितलाई काखा र पाखा नगरियोस्। माओवादीद्वारा सञ्चालित सशस्त्र द्वन्द्वमा झन्डै १७ हजारको ज्यान गयो। न्यायको पर्खाइमा रहेका झन्डै ६४ हजार द्वन्द्वपीडित न्यायको पर्खाइमा छन्। तर, प्रधानमन्त्री दाहालले राज्य पक्ष (सरकार) बाट हत्या, अपहरण, बेपत्ता पारिएका व्यक्तिका पीडित परिवारलाई भने सहजै भेट दिएका छन्। राज्यद्वारा बेपत्ता पारिएका पीडितहरूद्वारा गठित बेपत्ता परिवार समाजका अध्यक्ष एकराज भण्डारी भन्छन्, प्रधानमन्त्रीज्यूलाई सिहंदरबार र बालुवाटार पटकपटक भेटेर ज्ञापनपत्र बुझाएका छौं। आश्वासनसमेत पाएका छौं। वरिष्ठ अधिवक्ता भण्डारीका छोरा विपिन अझैं बेपत्ता छन्। माओवादी पक्षबाट हत्या, बेपत्ता पारिएका पीडितहरूले पछिल्लो समय गत चैत १४ गते प्रधानमन्त्री दाहाललाई भेट गरी ज्ञापनपत्र बुझाएका थिए। सार्वभौम संसद्बाट बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक पारित हुने आशा गरेका द्वन्द्वपीडितहरू हिउँदे अधिवेशन अन्त्य भएसँगै चिन्तित छन्। उक्त विधेयक प्रतिनिधिसभाको कानुन, न्याय तथा मानव अधिकार समितिमा दफावार छलफलमा छ। समितिकी सभापति विमला सुवेदी भन्छिन्, छलफलका क्रममा सहमति हुँदै थियो। हिउँदे अधिवेशनको अन्त्य भएकाले विधेयक पारित हुन सकेन। पीडित दुईतिर द्वन्द्वकालका बेला राज्य पक्षबाट पीडित भएकाहरूले अहिले सरकारलाई सहयोग पुग्ने गरी आवाज उठाउन थालेको कतिपय द्वन्द्वपीडितको दाबी छ। अन्तर्राष्ट्रिय सन्धि सम्झौता र सर्वोच्च अदालतबाट पटकपटक भएका फैसलाबमोजिम उठाइएका आवाज नै वैधानिक भएको बताउँछन्। केही द्वन्द्वपीडितले सरकारलाई सहयोग पुग्ने गरी कुराहरू उठाइरहेको अन्य द्वन्द्वपीडितले सुनाएका छन्, जवाफदेही निगरानी समितिका संयोजक एवं अधिवक्ता राजुप्रसाद चापागाईं भन्छन्, संविधान, ऐन कानुन र अन्तर्राष्ट्रिय सन्धि सम्झौताले जुन आवाजलाई समर्थन गर्छ। त्यहीं नै वैधानिक मानिन्छ। के गर्दा दिगो समाधान हुन्छ त्यसलाई प्राथमिकता दिई प्रबद्र्धन गर्नुपर्छ। सत्य निरुपण तथा मेलमिलाप आयोगमा २०५२ देखि २०६३ सालसम्म भएका द्वन्द्वकालीन घटनाको उजुरीहरू दर्ता भएका छन्। तत्कालीन समयमा सत्तामा धेरै रहेको थियो। राज्य पक्षका रूपमा तत्कालीन प्रधानमन्त्री शेरबहादुर देउवा र तत्काली विद्रोही पक्षका रूपमा माओवादीका अध्यक्ष पुष्पकमल दाहालविरुद्ध समेत आयोगमा उजुरी दर्ता भएको छ। त्यसैले द्वन्द्वकालीन मुद्दालाई सहज ढंगले समाधान गर्नुपर्नेमा उनीहरूको जोड छ। तर, नेकपा एमालले भने पीडितमैत्री ढंगले समस्याको समाधान गर्नुपर्ने अडान राख्दै आएको छ। पीडितको कारुणिक अवस्था द्वन्द्वपीडितमध्ये १० हजारभन्दा बढी पीडितले व्यक्तिहत्याको उजुरी दर्ता गराएका छन्। सयौं महिला जबर्जस्ती करणी एवं यौनजन्य हिंसाबाट पीडित छन्। शारीरिक र मानसिक यातना पाएका र कुटपिटबाट अंगभंग भएकाको घाउ बल्झिरहन्छ। द्वन्द्वपीडित साझा चौतारीका संस्थापक अध्यक्ष अधिकारीका अनुसार, द्वन्द्वपीडितहरूले औषधिसमेत सेवन गर्न पाएका छैनन्। द्वन्द्वपीडितलाई जीविकोपार्जनमै समस्या भइरहेको छ, अधिकारी थप्छन्, द्वन्द्वपीडितहरू बिरामी छन्। औषधि सेवन गर्ने पैसा छैन। व्यथा सहन बाध्य छन्। द्वन्द्वपीडित महिला राष्ट्रिय सञ्जालकी अध्यक्ष श्रेष्ठका अनुसार, यौन हिंसामा परेका महिलाको व्यथा झन् कहालिलाग्दो छ। सत्य निरुपण तथा मेलमिलाप आयोगमा जबर्जस्ती करणी तथा यौनजन्य हिंसाका ३ सयभन्दा बढी पीडितको उजुरी छ। महिलाहरूले अवाञ्छित गर्भाधानका साथै स्त्री रोग र मनोसामाजिक समस्या बेहोर्नु परेको छ। परिवार र समाजबाट एक्ल्याइएको एक पीडित महिलाले दुःखेसो पोखिन्। बेपत्ता परिवार समाजका अध्यक्ष भण्डारी द्वन्द्वपीडितहरूमध्ये कतिपयको मिर्गौला बिग्रेको उल्लेख गर्दै क्यान्सर, दमलगायत स्वासप्रश्वासजन्य समस्याबाट पीडित भइरहेको बताउँछन्। उपचार नपाएर ज्यान गुमाउने अवस्थामा छन्, उनले भने। शारीरिक र मानसिक यातना पाएका र कुटपिटबाट अंगभंग भएकाहरूमध्ये झन्डै २५ हजारले उजुरी दर्ता गराएका छन्। सशस्त्र द्वन्द्वका क्रममा मानव अधिकारको गम्भीर उल्लंघन गर्ने तथा मानवता विरुद्धको अपराधमा संलग्नहरूका बारेमा सत्य अन्वेषण गर्न र समाजमा मेलमिलापको वातावरण निर्माण गर्न गठित सत्य निरुपण तथा मेलमिलाप आयोग पदाधिकारीविहीन छ। दुवै आयोग २०७९ असार मसान्तदेखि पदाधिकारीविहीन भएका हुन्। ख्वै परिपुरण ? संक्रमणकालीन न्यायभित्र फौजदारी अभियोजन, सत्य, परिपुरणका कार्यक्रम र विभिन्न किसिमका संस्थागत कार्यहरू पर्छन्। सर्वोच्च अदालतले भनेको छ, पीडितको परिपुरण पाउने अधिकार हुन्छ। परिपुरण बृहत् अवधारणा हो। यो केवल आर्थिक क्षतिपूर्ति मात्र होइन। पीडितको सन्तुष्टिसँग गाँसिएको विषय हो। तर, पीडितको अवस्थामा संवेदनशीलता जनाउँदै सरकारले परिपुरण दिनेतर्फ चासो दिएको छैन। द्वन्द्वपीडितलाई उपलब्ध गराइने क्षतिपूर्ति, सुविधा वा सहुलियतलाई परिपुरण भनिन्छ। सत्य निरुपण तथा मेलमिलाप आयोगमा दर्ता भई प्रारम्भिक छानबिनसमेत भएका उजुरीमध्ये ५ सय ३८ थान उजुरीमा क्षतिपूर्ति तथा परिपुरणको लागि सरकारलाई सिफारिस गरिएको थियो। आयोगका निवर्तमान अध्यक्ष गणेशदत्त भट्टका अनुसार, २०७८ पुस १ गते तत्कालीन सरकारले २९ जना व्यक्तिहरूलाई परिपुरण तथा क्षतिपूर्ति दिने निर्णय गरेको थियो। कोशी प्रदेशबाट ५४, मधेस प्रदेशबाट ६८, बागमती प्रदेशबाट ४२ जना र गण्डकी प्रदेशबाट १ सय १९ जनालाई परिपुरणका लागि पठाइएको छ। त्यस्तै, लुम्बिनीबाट ८३, कर्णालीबाट १ सय २ र सुदूरपश्चिम प्रदेशबाट ४३ जनालाई क्षतिपूर्ति, सुविधा र सहुलियतका लागि सरकारलाई समक्ष पठाइएको आयोगले जनाएको छ। द्वन्द्वकालमा सामूहिक बलात्कृत दैलेखकी एक पीडित महिलाले परिपुरणका लागि संयुक्त राष्ट्र संघको मानव अधिकार समितिमा मुद्दा दर्तासमेत गरेकी थिइन्। समितिले पीडितलाई उचित क्षतिपूर्ति दिन र उपचार खर्चको भर्पाइ गर्न नेपाललाई आग्रह गरेको थियो। द्वन्द्वको समयमा बलात्कार तथा अन्य प्रकारका यौनजन्य हिंसाको व्यापक रूपमा भए पनि ३५ दिने हदम्यादका कारण पीडितले उजुरी दर्तासमेत गराउन पाएनन्। सन् २०१५ मा सर्वोच्च अदालतले हदम्याद बढाएर १ सय ८० दिन पुयाएको छ। यो हदम्यादका कारण सशस्त्र द्वन्द्वमा भएका घटनाको जाहेरी दर्ता गर्न पीडितले पाउँदैनन्। पीडितको जीवनरक्षा, औषधि उपचार, सहयोगी सामग्री, जीविकोपार्जन लगायतका तत्कालीन आवश्यकता सम्बोधन गर्ने कार्यक्रम यथाशीघ्र ल्याउन माग गर्दै पीडितहरूले प्रधानमन्त्री दाहाललाई ज्ञापनपत्र बुझाएका छन्। तर, कार्यान्वयन हुन सकेको छैन। जवाफदेही निगरानी समितिका संयोजक एवं अधिवक्ता चापागाईंका अनुसार, द्वन्द्वपीडितको अवस्थालाई केन्द्रमा राखेर सरकारले परिपुरण जहिले पनि दिन सक्छ।द्वन्द्व पीडितको आर्थिक र समाजिक अधिकारको विषयसँग परिपुरण जोडिएको छ। अहिले पनि परिपुरणको कार्यक्रम ल्याउन कुनै पनि कानुनले बाधा दिएको छैन, चापागाईं भन्छन्, तीनवटै तहका सरकारले परिपुरणको कार्यक्रम ल्याउन सक्छन्। सुल्झाउनभन्दा बल्झाउन केन्द्रित लामो समयदेखि अवरुद्ध रहेको सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक अलपत्र परेको छ। द्वन्द्वपीडितहरूले हिउँदे अधिवेशनमा पारित हुने अपेक्षा गरेका थिए। तर, ७० दिन चलेको अधिवेशन अन्त्य भएसँगै पीडितको आसा अधुरै रह्यो। ठूला राजनीतिक दलहरूले द्वन्द्वपीडितको संवेदनमा खेलवाड गरे, द्वन्द्वपीडित साझा चौतारीका संस्थापक अध्यक्ष अधिकारी भन्छन्, सत्य निरुपण तथा मेलमिलाप आयोगसम्बन्धी कानुन संशोधन गर्ने विधेयक सत्ताका लागि तुरुपको रूपमा प्रयोग गरे। बेपत्ता परिवार समाजका अध्यक्ष भण्डारी पनि ठूला दलहरू कांग्रेस, एमाले र माओवादी केन्द्रले द्वन्द्वपीडितको समस्यालाई सरकारमा जानका लागि तुरुपको रूपमा प्रयोग गरिरहेको बताउँछन्। तीन ठूला राजनीतिक दलहरूले सत्ता समीकरण मिलाउने र सरकारमा जाने भयाङ मात्र बनाए, उनले भने। हालसम्म ८३ जना द्वन्द्वपीडितले मात्र परिचयपत्र पाएका छन्। सत्ता गठबन्धनका पाँच दलले गरेको सातबुँदे सहमतिपत्रको बुँदा नं ४ मा उल्लेख छ, संक्रमणकालीन न्यायसम्बन्धी विधेयक, शान्ति प्रक्रिया र देशमा स्थायी शान्ति कायम गर्नका लागि यससँग सम्बन्धित अन्य विषयहरू सहमतिका आधारमा अविलम्ब टुंग्याउने। २०६३ सालको विस्तृत शान्ति सम्झौता भएदेखि दलहरूबीच पटकपटक हुने गरेका विभिन्न बुँदे सहमतिपत्रमा संक्रमणकालीन न्याय टुंग्याउने प्रतिबद्धता छुट्दैन। प्रतिनिधिसभाको कानुन, न्याय तथा मानवअधिकार समितिमा विचाराधीन रहेको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, २०७१ लाई संशोधन गर्न बनेको विधेयक अलपत्र अवस्थामा छ। समिति छ, बैठक छैन सर्वोच्च अदालतले आदेश प्राप्त गरेका मितिले एक महिनाभित्र सत्य निरुपण तथा मेलमिलाप आयोग र बेपत्ता व्यक्तिको आयोगका पदाधिकारीकोे नियुक्तिका लागि सिफारिस समितिको गठन गरेको छ। न्यायाधीश कुमार रेग्मी र महेश शर्मा पौडेलको संयुक्त इजलासले गत माघ १५ गते दिएको आदेश कार्यान्वयन गर्दै पूर्वप्रधान न्यायाधीशको संयोजकत्वमा समिति गठन गरिएको छ। पूर्वप्रधान न्यायाधीश ओमप्रकाश मिश्रको संयोजकत्वमा गठित समितिको सदस्यमा समितिमा सर्वोच्च अदालतका पूर्वन्यायाधीश जगदीश शर्मा पौडेल, पूर्वराजदूत डा अर्जुनकुमार कार्की, स्टेला तामाङ र राष्ट्रिय मानवअधिकार आयोगका अध्यक्ष वा आयोगले तोकेका व्यक्ति सदस्य रहने छन्। समितिका एक सदस्यका अनुसार, कार्यालय नभएका कारण समितिको बैठक बस्न सकेको छैन। समितिका एक सदस्यका अनुसार, आपसमा परिचयसमेत हुन सकेको छैन। सरकारले संक्रमणकालिन न्यायमा गरिरहेको उपेक्षाको अर्को दृष्टान्त सिफारिस समितिको अवस्था रहेको उल्लेख गर्दै ती सदस्यले भने, संक्रमणकालीन न्यायलाई यसरी उपेक्षा गरिनु उपयुक्त होइन। सरकारले सर्वोच्च अदालतको आदेशको पालना गरेको देखाउनका लागि झारा टार्ने नियतका साथ सिफारिस समिति बनाइएको प्रस्ट छ। सत्य निरुपण तथा मेलमिलाप आयोगका पूर्वअध्यक्ष भट्ट सर्वोच्चको आदेशको आधारमा दुवै आयोगका पदाधिकारीको नियुक्ति प्रक्रिया अन्यथा भन्न नसकिने बताउँछन्। संवैधानिक कानुनका विज्ञसमेत रहेका आयोगका पूर्वअध्यक्ष भट्ट भन्छन्, कानुनको संशोधन गरि संक्रमणकालिन न्यायिक प्रक्रियालाई विश्वसनियरुपमा अगाडी बढाउन सरकार, संसद् र प्रमुख राजनीतिक दलहरू जिम्मेवार रूपमा प्रस्तुत नहुनु दुःखद छ। सिंहदरबार र बालुवाटार पुगेर प्रधानमन्त्रीज्यूलाई ज्ञापनपत्र दिएका छौं। आश्वासन मात्र पाएका छौं। एकराज भण्डारी, अध्यक्ष, बेपत्ता परिवार समाज प्रधानमन्त्रीज्यूलाई भेट्न खोज्दा समय पाइएन। द्वन्द्वपीडितलाई काखा र पाखा नगरियोस्। सुमन अधिकारी, संस्थापक अध्यक्ष, द्वन्द्वपीडित साझा चौतारी द्वन्द्वपीडितहरूबीच पनि फरकफरक कुराहरू आएका छन्। द्वैध चरित्र नदेखाउँ। एकताबद्ध होऊँ। श्रृजना श्रेष्ठ, अध्यक्ष, द्वन्द्वपीडित महिला राष्ट्रिय सञ्जाल सत्य निरुपण विधेयकमाथि दफावार छलफलका क्रममा सहमति हुँदै थियो। हिउँदे अधिवेशनको अन्त्य भएकाले पारित हुन सकेन। विमला सुवेदी, सभापति, कानुन, न्याय तथा मानव अधिकार समिति द्वन्द्वपीडितको आर्थिक र सामाजिक अधिकारको विषयसँग परिपुरण जोडिएको छ। तीनवटै तहका सरकारले परिपुरणको कार्यक्रम ल्याउन सक्छन्। राजुप्रसाद चापागाईं, संयोजक, जवाफदेहिता निगरानी समिति अदालत भनिरहन्छ, सरकार टारिरहन्छ विश्व मानव अधिकार दिवसको सन्दर्भ पारेर गत मंसिर २५ गते द्वन्द्वपीडितहरूलाई बालुवाटारमा बोलाएर प्रधानमन्त्री पुष्पकमल दाहाल प्रचण्डले भने, तपाईंहरूसँग आँखा जुधाएर कुरा गर्न सक्ने हैसियत बनेकाले बोलाएको हुँ। द्वन्द्वपीडितलाई आश्वस्त पार्दै प्रधानमन्त्री दाहालले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग ऐन, ०७१ लाई संशोधन गर्न बनेको विधेयक पारित हुनेमा ढुक्क हुन आग्रह गरे। उनले भने, दलहरूबीच सहमति भइसकेको छ। समितिबाट पारित गर्न लगाएर हिउँदे अधिवेशनको सुरुमै संसद्मा पेस हुन्छ। तत्काल पारित हुने भएकाले तपाईंहरू (द्वन्द्वपीडित)लाई बोलाएको हुँ। माघ २२ गतेदेखि हिउँदे अधिवेशन सुरु भयो। ७० दिनसम्म चलेको हिउँदे अधिवेशन २ वैशाखमा अन्त्य भयो। तर, सत्य निरुपण विधेयक प्रतिनिधिसभाको कानुन, न्याय तथा मानवअधिकार समितिमा विचाराधीन छलफलकै क्रममा छ। हिउँदे अधिवेशन सकिनुअघि माओवादी केन्द्रका अध्यक्षसमेत रहेका प्रधानमन्त्री दाहाल, नेपाली कांग्रेस सभापति शेरबहादुर देउवा र नेकपा एमाले अध्यक्ष केपी शर्मा ओलीबीच सहमति जुट्न बाँकी चार विषयमा छलफल भयो। चार विषयमा तत्कालीन सत्ता गठबन्धन दलहरू कांग्रेस, माओवादी, जनता समाजवादी र एकीकृत समाजवादीबीच एकमत भए पनि विपक्षी नेकपा एमालेले विधेयक पीडितमैत्री नभएको भन्दै फरक मत दर्ज गरेको थियो। सर्वोच्च अदालतले द्वन्द्वपीडितको स्वच्छ न्यायको हकलाई संरक्षण, व्यवहारमा प्रत्याभूत सुनिश्चितता गर्नु राज्यको दायित्व भएको आदेश गरेको थियो। पीडितहरू आर्थिक, सामाजिक, सांस्कृतिक, मानसिक र कानुनी समस्याहरूबाट पनि आक्रान्त छन्। शीघ्र न्यायपीडितको अधिकार हो। स्वच्छ न्यायमा शीघ्र न्याय पनि पर्छ, द्वन्द्वपीडितले दायर गरेको रिटमा न्यायाधीश कुमार रेग्मी र महेशप्रसाद पौडेलको संयुक्त इजलासले भनेको छ, द्वन्द्वबाट पीडितहरूको न्यायको अधिकारको सम्बोधनको विषय मृग मरिचि जस्तै बनेको छ। संक्रमणकालीन न्यायको सन्दर्भमा सर्वोच्च अदालतले पटकपटक आदेश दिएको छ। तर, सरकार जिम्मेवारीबाट च्युत भएको छ। एक दशकको सशस्त्र द्वन्द्व ( २०५२२०६३ )को औपचारिक अन्त्यसँगै बृहत् शान्ति सम्झौता भयो। २०६३ मंसिर ५ गते भएको शान्ति सम्झौता भएदेखि नै संक्रमणकालीन न्यायको प्रक्रिया सुरु भएको हो। सम्झौता भएको १७ वर्ष बितिसक्दा पनि न्यायिक प्रक्रिया टुंग्याउन ठूला दलहरू नै इमान्दार नभएको द्वन्द्वपीडितको दाबी छ।"
विभागले अब एक हप्ताको मौसम पूर्वानुमान गर्ने,"काठमाडौं : जल तथा मौसम विज्ञान विभागले अब एक हप्तासम्मको मौसम पूर्वानुमान गर्ने तयारी गरेको छ । विभाग अन्तर्गतको मौसम पूर्वानुमान माहाशाखाले हाल तीन दिनसम्मको मात्रै मौसम पूर्वानुमान गर्दै आएको छ । एक सातासम्मको मौसमी अवस्था जानकारी दिँदा मौसमजन्य विपतका घटना न्यूनीकरणमा सहयोग पुग्ने विभागको भनाइ छ । एक सातासम्मको मौसम पूर्वानुमान हुँदा किसानहरुलाई बाली लगाउन र भित्र्याउन सहज हुने अपेक्षा गरिएको छ । विभागका महानिर्देशक डा जगदिश्वर कर्माचार्यले एक सातासम्मको मौसमसम्बन्धी पूर्वानुमान गर्ने गरी छलफल अगाडि बढिरहेको बताएका छन्। 'अहिलेसम्म हामीले तीन दिन मौसम पूर्वानुमान गर्दै आइरहेका छौँ । यसको प्रभावकारिता पनि बढ्दै जान थालेपछि एक सातासम्मको पूर्वानुमानको तयारी गरिएको हो', उनले भने । उनले विश्वव्यापी मोडलअनुसार अगाडि बढ्न प्राविधिक र वित्तीय स्रोतको अभाव भएकाले क्षेत्रीयस्तरमा सहकार्य गरेर जान सकिने बताए। मित्र राष्ट्रहरु र अन्य मौसमसम्बन्धी क्षेत्रीय सङ्गठनसँग सहकार्यका लागि छलफल भइरहेको उनले जानकारी दिए। विपद् व्यवस्थापनविद् डा धर्मराज उप्रेतीले मौसमसम्बन्धी एक सातासम्मको पूर्वानुमान गर्दा मनसुजन्य विपद्का घटना न्यूनीकरणमा सहयोग पुग्ने विश्वास व्यक्त गरेका छन्। उनले भने,'मौसमसम्बन्धी एक सातासम्मको जानकारी दिँदा ठूलो धनजन र हानी नोक्सानी घटाउने छ विश्वास गर्न सकिन्छ । प्रत्येक वर्ष सर्वसाधरणहरुले बाढी र पहिरोबाट सम्पत्तिको नोक्सान बेहोर्नु परेको छ । सम्पत्तिको सुरक्षा गर्न प्रशस्त समय चाहिन्छ । रासस"
पालिकाले पदस्थापन नगराउँदा स्थायी शिक्षकहरू अन्यौलमा,"परासी : नवलपरासीको पाल्हीनन्दन गाउँपालिकाले पदस्थापन नगराउँदा नियुक्ति लिएर गएका स्थायी शिक्षकहरू अन्यौलमा परेका छन् । पदस्थापन ढिलाइ हुँदा उनीहरूको ग्रेड र जागिर अविधको समयमा समेत धक्का लाग्ने देखिएको छ । शिक्षा सेवा आयोग पास गरेका ८६ जना प्रावि तहका शिक्षकलाई जिल्लाका विद्यालयमा पदस्थापनका लागि पठाइएको हो । जिल्लामा रहेका सात पालिकामध्ये अन्यले पदस्थापन गराइसकेका छन् । पाल्हीनन्दनमा पठाइएका १४ जना शिक्षकलाई भने बुधबारसम्म कुनै पनि विद्यालयमा पदस्थापन गराइएको छैन । पदस्थापन नगराउँदा उनीहरू अन्यौलमा मात्र परेका छैनन् कि जागिर अवधिको सुविधामा गणना हुने ग्रेड र समय अवधिमा पनि समस्या हुने भन्दै चिन्तित भएका छन् । पालिका प्रमुखको राजनीतिका कारण शिक्षकहरूको पदस्थापनमा ढिलाइ भएको कर्मचारीको आरोप छ । यसअघि करारमा नियुक्ति गरिएका आफू निकट व्यक्तिलाई हटाउनुपर्ने भएकाले पालिका प्रमुख बैजु प्रसाद गुप्ताले ढिलाई गरेको कर्मचारीको आरोप छ । स्थायी शिक्षक गएपछि स्थानीय तहले कनिष्टका आधारमा करार शिक्षकलाई हटाउँदै पदस्थापन गराउनुपर्ने प्रावधान छ । पालिकामा हाल १५ जना करारका शिक्षक छन् । स्थायी भएर भएका शिक्षकलाई पदस्थापन गराउँदा १४ जना करारका शिक्षकलाई हटाउनुपर्ने भएकाले पालिका प्रमुखले आनाकानी गरेको बताइएको छ । आयोगबाट नियुक्ति लिइ आएका शिक्षकहरूको पदस्थापन गराउन चैत २६ गते शिक्षा विकास तथा समन्वय इकाएले सम्बन्धित पालिकामा पत्र पठाएको थियो । शिक्षा तथा मानव स्रोत विकास केन्द्रको शिक्षक पदस्थापनाका आधार तथा मार्गदर्शन मा शिक्षा विकास समन्वय इकाईले पठाएको सात दिनभित्र सम्बन्धित स्थानीय तहहरुले पदस्थापन गराउनुपर्ने उल्लेख छ । तर, अन्य पालिकाहरूले पदस्थापन गराए पनि पाल्हीनन्दनले अहिलेसम्म नगराएको शिक्षा विकास तथा समन्वय इकाई प्रमुख पूर्णबहादुर बिश्वकर्माले बताए । शैक्षिक सत्र सुरुहुनु अघि पदस्थापन नहुँदा शिक्षकको ग्रेडमा घाटा हुने इकाई प्रमुख बिश्वकर्माले बताए । चैतमा हाजिर भएको भए अहिलेको नयाँ सत्र २०८१ देखि ग्रेड गणना हुन्थ्यो । अब बैशाखमा हाजिर हुँदा उक्त शिक्षकको २०८२ देखि ग्रेड गणना हुन्छ,'उनले भने । त्यति मात्र होइन आफूसँगै नियुक्ति लिएर आएका शिक्षकभन्दा पछि हाजिर हुँदा सेवा अवधिको दिन गणनामा पनि पछि परिने उनको भनाइ छ । शिक्षक पदस्थापन ढिलाइँबारे गाउँपालिकाका अध्यक्ष गुप्ताले अरु पालिकाकामा भन्दा आफ्नो पालिकामा धेरै शिक्षक पठाएकाले करारमा रहेका शिक्षकलाई हटाउन समस्या भएको बताए । अरु पालिकामा थोरै पठाएको छ । हामी कहाँ धेरै संख्यामा पठाउँदा समस्या भएको छ । करारमा रहेका शिक्षकहरुलाई के गर्ने ? पदस्थापन गराउनै गाह्रो भयो,' गुप्ताले भने । केही दिनमा शिक्षा समितिको बैठक बसेर के गर्ने भन्ने विषयमा टुंगोमा पुग्ने गुप्ताको भनाइ छ । स्थायी शिक्षक पठाइनुअघि जिल्लाका प्रावि तह विद्यालयमा ११० जना करार शिक्षक थिए । ८६ जना स्थायी शिक्षक गएपछि अब २४ जना करारका शिक्षक मात्र रहने छन् । स्थायी शिक्षकको पदपूर्तिहुँदा रामग्राममा ८,सुनवलमा ४ र बर्दघाट नगरपालिकामा ५ जना करारका शिक्षक मात्र बाँकी रहेका छन् । त्यस्तै प्रतापपुरमा १, सरावलमा ५ जना करारका शिक्षक बाँकी छन् भने सुस्तामा सबै करारका शिक्षक निस्किएका छन् । जिल्लामा सबै तहको गरी कुल ३३० सामुदायिक विद्यालय छन् । जसमा १ हजार २५१ शिक्षकले ६४ हजार ५६९ विद्यार्थीहरु अध्यापन गराउँदै आएको शिक्षा समन्वय इकाईले जनाएको छ ।"
बर्दिबासमा पानी र विद्युत केन्द्रको माग,"काठमाडौं : बर्दिबासमा सुनकोसी मरिन डाइभर्सनको पानी ल्याउनु पर्ने र विद्युत वितरण केन्द्र स्थापना हुनु पर्ने माग राख्दै स्थानीय,उद्योगीहरु सिंहदरबार पुगेका छन् । उनीहरुले उर्जा, जलस्रोत तथा सिचाई मन्त्रि शक्ति बहादुर बस्नेतलाई भेटेर बर्दिबासमा देखिएका समस्या समाधानका लागि ज्ञापन पत्र बुझाएका छन् । बर्दिबास शहर उन्मुख भइरहँदा निकट भविष्यमा हुने खानेपानीको समस्या समाधानका लागि सुनकोशीमरिन डाइभर्सनको पानी बर्दिबासमा ल्याउनु अति जरुरी रहेकाले आयोजना सञ्चानका लागि सम्भावता अध्ययन गर्न माग गरिएको छ । त्यसैगरी विद्युतको महसुल तिर्न बाहेक अन्य सुविधाका लागि गौशाला जानु पर्ने बाध्यता रहेकाले बर्दिबासमै अधिकार सम्पन्न विद्युत वितरण केन्द्र स्थापना गर्न पनि माग गरिएको उद्योग वाणिज्य संघका अध्यक्ष बिष्णुबहादुर खड्काले जनाए । बर्दिबास नगरपालिकामा मात्रै ३० हजार बन्दा बढी उपभोक्ताले मासिक अढाई करोड महसुल बुझाउँछन् । तर, कामका लागि भने गौशाला धाउनु पर्ने बाध्यता रहेको वाणिज्य संघले मन्त्रीलाई बुझाएको ज्ञापन पत्रमा उल्लेख छ । पत्रमा भनिएको छ, गौशाला पुग्दा दिनभरी कामका लागि लाग्ने, पटकपटक धाउनु पर्ने बाध्यता छ । त्यसैगरि बर्दिबास नगरपालिकामा खानेपानी र सिचाईका लागि सुनकोशी मरिन डाइभर्सनको पानीको पुर्याउन मन्त्रालयबाट आयोजना सञ्चालनका लागि नाप, नक्सा, डिजाईन, डीपीआर तयार गर्न आयोजन स्वीकृत गर्न माग गरिएको छ । बर्दिबासस्थित राजमार्गको दक्षिणमा रहेको ढल्केवर मलंगवा ३३ हजार केभी प्रशारण लाईनको पोल सार्ने निर्णय भएको बस्नेतले बताए । उनले भने,अब छिट्टै अधिकार सम्पन्न विद्युत केन्द्र स्थापना बारे निर्णय गर्ने विश्वास दिलाउँछौं । बर्दिबासमा सिचाई र खानेपानीको सुविधा पुर्याउन योजनाबद्ध काम भइरहेको मन्त्री बस्नेत भनाई छ । सुनकोशी कमला सिचाई आयोजनाको सम्भाव्यता अध्ययन अर्को वर्षदेखि गछौं । सुनकोशीमरिन डाइभर्सनको बाँध र सुरुङ खन्ने काम भइरहेको छ । त्यो पानी बागमतिमा आउने बितिकै पानीको उपयोगबारे प्रश्न अवश्य नै उठ्छ । त्यो पानीलाई बर्दिबास लगायतको क्षेत्रमा पुर्याउन पनि सम्भाव्यता अध्ययन गर्छौं , मन्त्री बस्नेतले भने। चुरेमा ड्याम बनाएर तराईका खानेपानीको मुहान रिचार्ज गर्ने कार्यक्रम अर्को वर्षदेखि सुरु हुने उनले बताए ।"
"दाङबाट रुकुम जाँदै गरेको बस सल्यानमा दुर्घटना : १४ जना घाइते, चारको अवस्था गम्भीर",दाङ : सल्यानमा बस दुर्घटना हुँदा १४ जना घाइते भएका छन्। बुधबार बिहान दाङबाट रुकुमका लागि हिँडेको बस सल्यानको बागचौर नगरपालिका२ ठिनबाँङमा दुर्घटना हुँदा १४ जना घाइते भएका हुन्। रा १ ख २०८५ नं को बस बागचौर२ ठिनबाँङस्थित पुलबाट खस्दा दुर्घटना भएको लुम्बिनी प्रदेश प्रहरी प्रमुख प्रहरी नायब महानिरीक्षक कुवेर कडायतले जानकारी दिए। । उनका अनुसार घाइतेमध्ये चारजनाको अवस्था गम्भीर छ । घाइतेहरूलाई उपचारका लागि थारमारेस्थित अस्पताल तथा जिल्ला अस्पताल सल्यान पठाइएको छ। दुर्घटनाबारे थप विवरण आउन बाँकी रहेको प्रहरीले जनाएको छ।
नवीकरण नगराएका हतियार खोज्दै प्रहरी,"परासी : जिल्ला प्रशासन कार्यालय नवलपरासीले अनुमति (इजाजत) लिएर राखेका हातहतियारको खोजी गर्न थालेको छ । अनुमति लिएका तर,लामो समयसम्म पनि नवीकरण नगराएका हतियारको खोजी गर्न थालिएको हो । प्रशासनले सूचना नै निकालेर सम्बन्धित व्यक्तिलाई अनुमति पत्रसहित नवीकरण गर्नका लागि कार्यालयमा आउन भनेको छ । ३५ दिने सूचनामार्फत जेठ ५ गतेभित्र नवीकरण गराउन मिल्ने हतियारलाई नवीकरण गराउन र नमिल्ने हतियारलाई प्रशासनमा बुझाउन जानकारी गराइएको छ । नवीकरणका लागि समय तोकेका छौं । हतियारको अनुमति लिएर गएपनि अहिलेसम्म नवीकरण नगराएका व्यक्तिहरुको खोजीका लागि सम्बन्धित पालिकाका प्रहरी युनिटलाई पत्रचार गरिएको छ । केही दिनमा त्यसको तथ्यांक आउने र नवीकरणको म्याद सकिएका हतियारलाई जफत गर्छौं, प्रमुख जिल्ला अधिकारी सुरेश पन्थीले भने । ५ वर्ष पूरा भएर पनि नवीकरण नगराएका हतियारको संख्या २३७ थान रहेको प्रशासनले जनाएको छ । हातहतियार खरखजना ऐनले पाँच वर्षसम्म नवीकरण नगराए त्यस्ता हतियार जफत हुने र ती स्वतः अवैध मानेको छ । जिल्लामा ४०४ थान अनुमति लिएका हातहतियार छन् । जसमा नवीकरण भएका हतियारको संख्या १०६ रहेको छ । नवीकरण गराउन मिल्ने हतियारको संख्या ६१ थान रहेको प्रशासनले जनाएको छ । जिल्लाबाट अनुमति लिएका हतियारमा सबैभन्दा बढी १२ बोरका राइफल छन् । २२,२३ र ३५ बोरका राइफल, ३५ बोरको पेस्तोल, कटुई, ब्रिज लोड, भरुवा, मेनिचर र हवाई बन्दुक नामका हतियार राख्न अनुमति पत्र लिएको प्रशासनले जनाएको छ ।"
आज रामनवमी : भक्तिपूर्वक रामको पूजा आराधना गरिँदै,"काठमाडौं : हरेक वर्ष चैत शुक्ल नवमी अर्थात् रामनवमीको अवसरमा मनाइने रामनवमी पर्व बुधबार श्रद्धा तथा भक्तिपूर्वक रामको पूजा आराधना गरी मनाइएको छ । मर्यादा पुरुषोत्तम भगवान रामको जन्मदिनको स्मरणमा देशभर रामनवमी मनाइएको हो । रामनवमीको अवसरमा बिहानैदेखि राम मन्दिर,जानकी मन्दिर,जनक मन्दिरलगायत मन्दिरमा पूजाआराधना गर्ने श्रद्धालु भक्तजनको भीड लागेको छ । त्रेता युगमा आजकै दिन अयोध्यामा मर्यादा पुरुष भग्वान रामको जन्म भएको पौराणिक ग्रन्थहरुमा उल्लेख छ । आजको दिन रामको स्मृतिमा हिन्दुधर्मावलम्बीहरूले पवित्र नदी, ताल तथा कुण्डहरुमा स्नान ध्यान एवं ब्रत बस्ने गर्दछन् । भगवान विष्णु सातौं अवतारको रुपमा अयोध्याका राजा दशरथको जेष्ठ पुत्रको रुपमा जन्म लिएका रामको विवाह मिथिलाका राजा जनककी सुपुत्री सीतासँग भएको थियो । संसारबाट पापी तथा दुष्ट राक्षसहरुको नाश तथा आफ्नो पिता दशरथको कठोर आज्ञाको सहजतापूर्वक पालन गरी मानव जातिलाई सत्यको मार्गमा हिँड्न प्रेरणा दिएको रामायणमा उल्लेख छ ।रामको सम्झनमा रामनवमी पर्व मनाइँदै आएको धामिर्क ग्रन्थहरुमा उल्लेख छ । रामनवमीको अवसरमा सरकारले बुधबार सार्वजनिक बिदा दिएको छ ।"
रोहिणी खोला किनारमा पेट्रोलियम भण्डारण गृह निर्माण प्रक्रिया अघि बढ्यो,"काठमाडौं : नेपाल आयल निगमले रुपन्देहीको रोहिणी खोला किनारमा पेट्रोलियम भण्डारण गृह निर्माण प्रक्रिया अघि बढाएको छ । रुपन्देहीको ओमसतिया र रोहिणी गाउँपालिकाको सीमा क्षेत्रस्थित रोहिणी खोला किनारमा पेट्रोलियम भण्डारण गर्न भूमि सम्याउने तथा रिटेनिङ्ग वाल निर्माणको कार्यको थालनी गरिएको हो । बुधबार ओमसतिया गाउँपालिकाका अध्यक्ष मञ्जितकुमार यादव र रोहिणी गाउँपालिकाका अध्यक्ष विद्याप्रसाद यादवले संयुक्तरूपमा उक्त कार्यको शुभारम्भ गरेका हुन्। रुपन्देहीको भलबारी डिपोको भण्डारण क्षमता कम भएको तथा बस्ती नजिक रहेकाले निगमले खरिद गरेको १३ दशमलव पाँच बिघा जग्गामा नयाँ भण्डारण गृह निर्माण गर्न लागिएको निगमले जनाएको छ । सो भण्डारण लुम्बिनी प्रदेशको २० दिनको माग धान्नेछ । निगमले पेट्रोलियम पदार्थको भण्डारण क्षमता अभिवृद्धिका लागि देशका विभिन्न स्थानमा भण्डारण गृह निर्माण गर्दै आएको छ । कार्यक्रममा कार्यक्रममा रोहिणी गाउँपालिकाका अध्यक्ष विद्याप्रसादले परियोजना निर्माणमा स्थानीय सरकारले पूर्ण सहयोग गर्ने प्रतिबद्धता व्यक्त गर्दै निगमले स्थानीयवासीको चासो सम्बोधन गरिदिनुपर्नेमा जोड दिए। ओमसतिया गाउँपालिकाका अध्यक्ष मञ्जितकुमारले स्थानीय जनतालाई रोजगारी दिने तथा यस क्षेत्रको विकासमा ध्यान दिन आग्रह गरे। करिब तीन अर्ब लागतमा भण्डारण गृह निर्माण गर्न लागिएको भण्डारण गृह निर्माण परियोजनाका संयोजक प्रदीप यादवले जानकारी दिए । सो स्थानमा डिजेल भण्डारणका लागि दुई हजार एक सय किलोलिटर क्षमताका तीन, पेट्रोल भण्डारणका लागि एक हजार छ सय किलोलिटर क्षमताका दुई र मट्टितेल भण्डारणका लागि ७० किलोलिटर क्षमताका तीन वटा ट्याङ्क निर्माण गरिने उनले बताए। भण्डारण निर्माण भएसँगै हालको भलबारी डिपो सोही स्थानमा सर्ने निगमले जनाएको छ । भण्डारण डिपोलाई बाढीबाट जोगाउन दुई मिटर अग्लो बाँध निर्माण गरी जमिन पुरिने परियोजना संयोजक यादवले जानकारी दिए । आगामी असारसम्म तटबन्ध लगाउने र जमिन पुर्ने काम सम्पन्न गरिने जानकारी दिँदै उनले असोजभित्र परियोजनाको डिजाइन सम्पन्न गरिने बताए । परियोजनाको डिजाइन काठमाडौं विश्वविद्यालयले गर्नेछ । पेट्रोलियम भण्डारण गृह २०८३ भित्र निर्माण सम्पन्न गर्ने लक्ष्य लिइएको छ ।"
लमजुङमा हावाहुरीले विद्यालयको छाना उडायो,"बेंसीसहर : मंगलबार साँझपख चलेको हावाहुरीले लमजुङको मर्स्याङ्दी गाउँपालिका९ पामचोकमा रहेको सरस्वती सदन आधारभूत विद्यालयको छानो उडाएको छ। चैते दसैंको दिन मंगलबार साँझपख ५ बजेतिर आएको हावाहुरी र पानीले विद्यालयको ८६ वटा जस्ता उडाएर काम नलाग्ने बनाएको प्रधानाध्यापक रामचन्द्र घिमिरेले बताए। उनका अनुसार हावाहुरीले विद्यालयको छानो उडाउनुका साथै बाल कक्षा र यूकेजी कक्ष जलमग्न बनाएको छ। कक्षाकोठामा विछ्याइएका म्याट्रेस, कार्पेट, भित्ताका लेखनहरू, भित्तामा राखिएका विभिन्न पाठ्यसामग्री नष्ट पारेको घिमिरेले बताए। हावाहुरीले उडाएका जस्ता काम नलाग्ने बनाएको छ। नयाँ राख्न विभिन्न निकायमा हारगुहार गरेका छौं', प्रधानाध्यापक घिमिरेले भने। बुधबार बिहान विद्यालय व्यवस्थापन समितिको बैठक बसेर जिल्ला विपद् व्यवस्थापन समिति, स्थानीय सरकार, विभिन्न संघसंस्थालाई सहयोग माग गर्ने निर्णय गरिएको उनले बताए। २०३० सालमा स्थापना भएको विद्यालयले चालु शैक्षिक सत्रबाट बालबालिकाको वृद्धि विकास र पठनपाठनलाई सहजीकरण गर्न किन्डरगार्डेन कक्षा सञ्चालन गर्ने र प्रथामिक तहमा अंग्रेजी माध्यमबाट पठन पाठन सञ्चालनको तयारी गरेको थियो। शैक्षिक सत्र सुरु भएर भर्ना अभियान चलिरहेको बेला विपदमा पर्दा समस्या थपिएको विद्यालय व्यवस्थापन समितिका अध्यक्ष रामबहादुर परियारले बताए।"
कागबेनी दोभानमा भेटियो कछुवा शालिग्राम,"जोमसोम : मुस्ताङको बारागुङ मुक्तिक्षेत्र४ कागबेनीस्थित श्राद्धस्थलनजिक कुर्म अवतारको शालिग्राम भेटिएको छ। मुस्ताङको कालीगण्डकी नदीको तटीय क्षेत्रमा विभिन्न प्रकारका शालिग्राम भटिने गरे पनि कर्म अवतारको कछुवा रूपी शालिग्राम विरल्लै भेटिने गर्छ। भगवान् विष्णुको प्रतीक मानिने कुर्म अवतारको कछुवा जस्तो देखिने शालिग्राम चैते दसंै औंसी अघि कागबेनी धाममा प्रतिस्थापन गरिएको हो। मुस्ताङको कालिगण्डकी नदी र प्रसिद्ध धार्मिक स्थल मुक्तिनाथ धामबाट बग्ने शाखा नदीको दोभानमा कुर्म अवतारको कछुवा आकारको शालिग्राम भेटिएपछि कागबेनी मन्दिर तथा श्राद्धस्थल संरक्षण व्यवस्थापन समितिले त्यहाँ प्रतिस्थापन गरेको समितिका अध्यक्ष लक्ष्मी गुरुङले जानकारी दिइन्। समितिले प्रतिस्थापन गरिएको शालिग्रामसँगै दर्शन गर्न घण्टसमेत राखेको छ। भगवान् विष्णुको प्रतीक शालिग्राम नेपालको मुस्ताङमा मात्र पाइने गर्छ। कुर्म अवतारका रूपमा कछुवा आकार शालिग्राम पहाडबीचको चटनहरू खिइँदैखिइँदै डिस्कलर भई फुस्रो देखिएको समितिकी अध्यक्ष गुरुङको भनाइ छ। भगवान् विष्णुको बासस्थानका रूपमा रहेको यसक्षेत्रमा विभिन्न प्रकारका शालिग्रामहरू पाइने गर्छन्। समितिले भेटेको कुर्म अवतारको शालिग्रामलाई श्राद्धस्थल नजिक प्रतिस्थापित गरी भक्तजनहरूलाई दर्शन गर्न र फोटो खिच्ने सुविधा उपलब्ध गराइएको अध्यक्ष गुरुङको भनाइ छ। कागबेनीमा प्रतिस्थापित गरिएको शालिग्राम कुर्म अवतारको कछुवा जस्तै देखिने शालिग्राम हो। शालिग्राम विशेषगरी हिन्दु वैष्णव भक्तजनहरूको घरघरमा र विष्णु भगवान्को मन्दिरमा प्राण प्रतिष्ठानसहित पूजाआजा गर्ने गरिन्छ। बैदिक धर्म शास्त्रमा भगवान् विष्णुले दोस्रोपटक कुर्म अवतार अर्थात् कछुवाको अवतार लिएर देवी एवं मानव जगत्को कल्याणका लागि काम गरेको धार्मिक किंवदन्ती छ। यसैका कारण हिन्दु धर्मालम्बीहरूले यसैको स्मरण गर्दै कुर्म जयन्ती मनाउने प्रचलन पनि छ। दिवंगत पितृ उद्धारका लागि निकै चर्चित र धार्मिक महत्व बोकेको कागबेनीधाममा बर्सेनि चैते दसैं र बडा दसैंको औंसी तिथिमा हजारौं श्रद्धालु भक्तजनहरू पुग्ने गर्छन्। कागबेनीमा दिवंगत पितृहरूका नाममा श्राद्ध, तर्पण र पिण्डदान गर्नाले धार्मिक मोक्ष प्राप्ति हुन्छ भन्ने विश्वास छ। यहाँ आएर पूजाअर्चना गर्दा पितृ खुसी हुन्छन् भन्ने धार्मिक जनविश्वास पनि छ। गत साउन २८ गते कागखोला बाढीले कागबेनीमा रहेको धार्मिक स्थलका भौतिक संरचनामा ठूलो क्षति पुर्याएको थियो। क्षतिग्रस्त कागबेनी श्राद्धस्थलको संरक्षण तथा व्यवस्थापनमा समितिले विभिन्न कार्यहरू गर्दै आएको समितिले जनाएको छ।"
आज रामनवमी मनाइँदै,"काठमाडौं : आज चैत शुक्ल नवमी अर्थात् मर्यादा पुरुषोत्तम श्रीरामको जन्मदिन। राम जयन्तीका नामले पनि परिचित राम नवमीलाई असत्य र अन्धकारमाथि सत्य र मर्यादाको उज्यालो प्रादुर्भाव भएको दिनका रूपमा लिइन्छ। देशका विभिन्न भागमा रहेका राम मन्दिरका साथै घरघरमा वैदिक सनातन हिन्दू धर्मावलम्बीहरूले मर्यादा पुरुषोत्तम श्रीरामको श्रद्धा, भक्तिपूर्वक पूजा आराधना गरी राम नवमी पर्व मनाउँदै छन्। काठमाडौँ उपत्यकाको बत्तीसपुतलीस्थित राम मन्दिरमा बिहानैदेखि भक्तजनको भीड लागेको छ। जनकपुरधाममा रहेको रामजानकी मन्दिरमा पनि पूजाअर्चना गर्न भक्तजनको घुइँचो लागेको त्यहाँबाट हाम्रा समाचारदाताले जनाएका छन्। आज जानकी मन्दिर परिसरमा मेला पनि लाग्दछ। उक्त मेलामा भारतबाट समेत हजारौँ श्रद्धालु भक्तजन सहभागी भई पवित्र गङ्गासागरमा स्नान गरी रामजानकी मन्दिरमा पूजाआजा गर्दछन्। आज स्नान गरी पवित्र भएर व्रत बस्ने गरिन्छ भने रामगीता र रामायण पाठ पनि गरिन्छ। रामभक्तियुक्त भजनकीर्तनका साथ राति जाग्राम बस्ने परम्परा पनि छ। धार्मिक शास्त्रअनुसार भगवान् श्ररिामले परिवार, समाज र राज्यभित्र कायम हुनुपर्ने सबै मर्यादाको कायम गरेका कारण उहाँलाई मर्यादा पुरुषोत्तम भनिएको हो। राम राज्यका नामले परिचित भगवान् रामको राज्य न्यायका लागि नमूना मानिन्छ। रासस"
पर्यटक आगमन र बसाइँ लम्बाउन गन्तव्यको खोजीमा गण्डकी प्रदेश,"घोडेपानी (म्याग्दी) : गण्डकी प्रदेशको उद्योग,पर्यटन,वन तथा वातावरण मन्त्रालयले पर्यटकीय क्षेत्रको सम्भावना र चुनौतिको पहिचानका लागि अध्ययन थालेको छ । हालै पर्यटकीय राजधानी घोषणा भएको पोखरामा पर्यटक आगमन बढाउन र बसाइँ लम्बाउनका लागि नयाँ गन्तव्यको पहिचान र स्थापित गन्तव्यको प्रर्वद्धनका लागि स्थलगत अध्ययन गर्न मन्त्रालयको टोली म्याग्दीको अन्नपूर्ण गाउँपालिका६ घोडेपानी आएको छ । मन्त्रालयका उपसचिव रामप्रसाद आचार्यले सम्भावनायुक्त पर्यटकीय गन्तव्य पहिचान र स्थापित गन्तव्यको प्रर्वद्धनका लागि समस्या,आवश्यकता पहिचान गर्न मंगलबार र बुधबार स्थलगत अध्ययन गरिएको जानकारी दिए । पोखरा र आसपासका क्षेत्रमा पर्यटक आगमन बढाउने,बसाइँ लम्बाउने र सेवाको गुणस्तरीयता कायम गर्न सम्भावनायुक्त पर्यटकीय स्थलमा पुगेर अध्ययन गर्न आएका हौं,उनले भने, म्याग्दीको घोडेपानीपुनहिल क्षेत्रलाई पोखराको सहायक गन्तब्यको रुपमा विकास गर्न सकिने सम्भावना देखेर सरोकारवालासँग छलफलका लागि आएका हौं । मन्त्रालयका सचिव कुमान सिंह गुरुङको नेतृत्वमा आएको टोलीले स्थानीय होटल व्यवसायी,जनप्रतिनिधि,पर्यटक, पर्यटन व्यवसायीहरूसँग समस्या, सम्भावना र समाधानका लागि गर्नुपर्ने कामको बारेमा छलफल गरेको थियो । सचिव गुरुङले पर्यटकीय क्षेत्रका सरोकारवालाहरुको सुझावलाई आगामी आर्थिक वर्षको नीति तथा कार्यक्रम र बजेटमा समेटिने बताए । गण्डकी प्रदेशको दोस्रो पञ्चवर्षीय योजनामा पनि सुझावहरूलाई समावेश गरिने उनको भनाइ छ । अन्नपूर्ण गाउँपालिकाका पूर्वअध्यक्ष डमबहादुर पुन र अन्नपूर्ण गाउँपालिका६ का वडा अध्यक्ष रामबहादुर खड्काले सडकको पहुँच, पोखरादेखि घोडेपानीसम्म बस सेवा सञ्चालन, प्रचारप्रसारका कारण आन्तरिक पर्यटकको आगमन बढेको बताए । घोडेपानीमा पर्यटकको बसाई लम्बाउन गुराँस पार्क, घोडा र साइकल मार्ग निर्माण गरिएको जानकारी गराउँदै घोडेपानीको संग्राहलयलाई व्यवस्थित बनाउन सहयोगको अपेक्षा गरे । घोडेपानी होटल व्यवस्थापन उपसमितिका अध्यक्ष मिना पुन,टोल सुधार समितिका उपाध्यक्ष जुली पुन,होटल व्यवसायी भिम गर्बुजा, टेकसर बुद्धुजा, आमा समूहका अध्यक्ष तारा पुनलगायतले घोडेपानीको गुराँसको संरक्षण, सिसा र पलास्टिक जन्य फोहोर व्यवस्थापन, सडकका कारण विस्थापित पदमार्गको वैकल्पिक पैदलमार्ग निर्माण, सडक र विद्युत सेवालाई गुणस्तरीय बनाउन आवश्यक रहेको बताए । पथप्रर्दशक रञ्जितबहादुर थापाले पर्यटकहरूलाई दोहोर तेहोरो शुल्क लिन नहुने र सार्वजनिक यातायातमा पर्यटकलाई नेपाली सरहकै भाडादर कायम गर्न सुझाव दिए । नेपाली र विदेशी पर्यटकलाई संयोजन गर्नुपर्ने उनको भनाइ छ ।"
बसमा भेटिएको नागरिकता प्रयोग गरेर लाखौंको ठगी,"काठमाडौं : अर्जुनधारा ९ झापाकी ३८ वर्षीया सञ्जु पौडेलीले केही महिना अघि रश्मी विश्वकर्मा नाम गरेको नागरिकता फेला पारिन्। काठमाडौ आउने क्रममा बसमा फेला पारेको नागरिकता प्रयोग गरेर तिनै सञ्जुले लाखौं रुपैयाँ ठगी गरेकी छन्। आफूलाई अन्तर्राष्ट्रिय विमानस्थलको कुरियरको सिनियर अधिकृत भनेर चिनाउने गर्थिन्। सञ्जुले उक्त भेटाएको नागरिकता प्रयोग गरेर १६ वटा बैंकमा खाता खोलेर अनलाइन ठगी गरेकी हुन्। सञ्जु पौडेली हाल जिल्ला प्रहरी परिसरको हिरासतमा छन्। उनका श्रीमान निश्चल पोर्तेल पनि सोही हिरासतमा छन्। सन्जुका भाइ सन्तोष भनिने पंकज पौडेली केहि महिनाअघि ठगीकै आरोपमा पक्राउ परेका थिए। सन्तोष हाल डिल्लीबजार कारागारमा छन्। सञ्जुकी दिदी मन्जु पौडेली पनि भारतको जेलमा छन्। भारतमै बस्ने उनी त्यहाँ पनि अनलाइन ठगी गरेको आरोपमा भारतको तिहाड जेलमा छन्। उपत्यका अपराध अनुसन्धान कार्यालय मिनभवन काठमाडौंमा रस्मी विस्वकर्माबाट ठगिएको भन्दै उजुरी आइरहेको थियो। यो उजुरी पछिल्लो तीन वर्षमा बढ्दै गयो। एकै महिलाको नाममा उजुरी बढ्न थालेपछि उपत्यका अपराध कार्यालयले यसको अनुसन्धान तीव्र रुपमा अगाडि बढाएको थियो। उक्त कार्यालयका प्रवक्ता रविन्द्र रेग्मीका अनुसार उजुरीकर्ताले रश्मि विश्वकर्माको नाममा खोलिएका बैंक खातामा रकम पठाएका प्रमाण नै पेस गरेका थिए। केही प्रमाण अनलाइन पैसा ट्रान्सफर गरेका स्क्रिनसट थिए त केही बैंकमा पैसा जम्मा गरेको भौचर। उजुरीकर्ताले आफूहरुलाई महंगा कोशेली र पार्सल आएको छ भन्दै ठगी गरेको बताएका थिए। विभिन्न नेपाली नम्बर प्रयोग गरेर रस्मी विश्वकर्मा नामबाट खोलिएको ह्वाट्सएप अकाउन्टबाट उनीहरुलाई आर्थिक लाभको प्रलोभन दिने गरिएको थियो। यो मुद्धाको अनुसन्धान गरेका कार्यालयकै डिएसपी अनिल घिमिरेका अनुसार अरुको नामको नागरिकतामा उनले आफ्नो फोटो टाँसेर निकै चलाखीपूर्ण तरिकाले ठगी गर्दे आएकी थिइन्। घिमिरे भन्छन्, 'ह्वाट्सएप नम्बर प्रयोग गरेर ठगी भएको घटना यो नयाँ थिएन तर ठगी कार्यमा नेपाली सिम नै प्रयोग भएको घटना यो नौलो थियो। यसअघिका उजुरीमा ठगी गर्ने प्राय भारतीय नम्बर प्रयोग भएका हुन्थे।' उजुरीमा आएका प्रमाणहरु पछ्याउँदै जाँदा प्रहरी सन्जुसम्म पुग्न सफल भएको थियो। डिएसपी घिमिरे भन्छन्, 'ठगी कार्यमा २६ वटा नेपाली एनसेल नम्बर र १ वटा भारतीय नम्बर प्रयोग भएको थियो। सञ्जुको साथबाट प्रहरीले ती सिम बरामद गर्दा कुनैको अगाडी भाच्नुपर्ने सिम, फाल्नुपर्ने सिम, प्रयोग नभएको जस्ता संकेतहरु लेखेर राखिएको थिए। उनीहरुको टार्गेट नै विभिन्न प्रलोभन दिने र जसबाट जतिसम्म पैसा माग्न सकिन्छ उति माग्ने थियो। केही व्यक्तिसँग ह्वाट्सएप मै अडियोमा पनि कुरा गर्ने गर्दथे। केहीलाई नेपालीमै लेखेर म्यासेज पठाउने पनि गर्थे। ' उपत्यका अपराध अनुसन्धान कार्यालयका एसएसपी सोमेन्द्र सिंह राठौरका अनुसार सन्जुको दिदी, भाइ, श्रीमान लगायत परिवारका सदस्य नै सहभागी भएर अपराधको नेक्सस फैलाएको देखिन्छ। भारतीय नम्बरबाट इण्डियन नागरिकलाई पनि टार्गेट बनाएका थिए। प्रहरीका अनुसार सञ्जु र निश्चल संगै इलामका धन बहादुर विक पनि यस कार्यमा सलग्न भएको आरोपमा पक्राउ परेका छन्। एकजना व्यक्तिलाई ठगिसकेपछि उनको समुहले त्यो सिमबाट चलाएको ह्वाट्सएप बन्द गर्ने गर्थे। अर्को व्यक्तिसँग अर्को नम्बरबाट कुरा गर्थे। विगत २ वर्षदेखि यस कार्यमा संलग्न रहेकी सञ्जुले बैंक अकाउन्ट खोल्न अन्य व्यक्तिको नामको नागरिकता समेत दुरुपयोग गरेकी थिइन्। सञ्जुका श्रीमान निश्चलले निशान्त शर्माको नाममा भारतीय आधार कार्डसमेत लिएका छन्। अपराध अनुसन्धान कार्यालयका प्रवक्ता रविन्द्र रेग्मीका अनुसार रस्मी बिकको नामले ठगी गर्दे आएकी सञ्जु पौडेलीलाई खोज्न प्रहरीले ठगी कार्यमा प्रयोग भएको बैंक अकाउन्ट प्रयोग गरेको थियो। उक्त अकाउन्टबाट निश्चल पोर्तेलको नाममा रहेको बैंकको अन्य खातामा समेत शंकास्पद रकम ट्रान्सफर भएको तथ्य फेला पारेको थियो। यसरी प्रहरी सञ्जुका श्रीमान निश्चलसम्म पुगेको थियो। उनलाई काठमाडौं कागेश्वरीबाट पक्राउ गरिएको थियो। पोर्तेललाई पक्राउ गरेपछि प्रहरीले उनीहरुको अपराध धन्दा पत्ता लगाएका थिए। ठगी धन्दाका मुख्य नाइके सन्जु भएको प्रहरीको निर्क्यौल छ। सन्जुको समुहले विभिन्न व्यक्तिहरूमा पार्सलका नाममा ६० लाख ५५ हजार रुपैयाँ ठगी गरेका छन्। उनीहरूको समूहले अन्य धेरैलाई ठगी गरेको हुनसक्ने प्रहरीको आंशका छ। प्रहरीले उनीहरुको साथबाट विभिन्न व्यक्तिको नाममा रहेको ६ वटा नागरिकता, प्रयोग भएका १४ वटा एनसेलका सिम र प्रयोग नभएका १२ वटा एनसेलका सिम, १८ वटा पैसा जम्मा गरेको स्लिप, ८ वटा एटिएम, ११ वटा चेकबुक, सुनका गहना बरामद गरेको छ।"
