शीर्षक,विवरण
सहकारी ठगीमा कानुन अभावको बहानाबाजी,"देशभरका विभिन्न सहकारीको ठगीमा कतिपय सञ्चालक समातिएर जेल गएका छन्, कतिपय फरार छन्। ठगीमा सञ्चालक र कर्मचारी पक्राउ परेपछि कैयौं सहकारी बन्द छन्। सरकार आफैंले पनि थुप्रै सहकारीलाई समस्याग्रस्त घोषणा गरेको छ। तिनै समस्याग्रस्तलगायत गरी २९ वटामाथि छानबिन गर्न संसदीय समिति पनि बनेको छ। तर समस्या भएका त अरू पनि कति छन् कति। जसको बजारमा चर्चा छ, तिनैमाथि मात्रै केन्द्रित हुँदैछ संसदीय छानबिन समिति। बचतकर्ताका उजुरीका आधारमा देशका विभिन्न ठाउँका अरू थुप्रै सहकारीका सञ्चालक, पदाधिकारी, कर्मचारी समातिएका छन्। मुख्य कुरा चाहिँ बचतकर्ताले बचत फिर्ता पाएका छैनन्। सञ्चालक र कर्मचारी पक्राउ परेपछि बन्द भएका सहकारीमा त असल ऋणीले किस्ता बुझाउँछु वा ऋण चुक्ता गर्छु भन्ने ठाउँ पनि छैन। यसरी असरल्ल छ सहकारी क्षेत्र र यसको समस्या। स्वयम् सहकारी ऐन, मुलुकी अपराधसंहिता, बैंकिङ कसुर ऐन, संगठित अपराधसम्बन्धी ऐनकानुन नै पर्याप्त छन् सहकारी ठगीमा कारबाही चलाउन। सहकारी ऐनले एक करोड रुपैयाँभन्दा बढी १० करोड रुपैयाँसम्म बिगो भए ४ वर्षदेखि ६ वर्षसम्म कैद, (५) १० करोड रुपैयाँदेखि माथि ६ वर्षदेखि ८ वर्षसम्म कैद तोकेकै छ। त्यसअनुसार पनि कारबाही गर्न मिल्छ। मुलुकी अपराध संहिताले संगठित संस्थाले कसुर मानिने कुनै काम गरेको वा गराएकोमा कारबाही गर्न सक्ने व्यवस्था गरेकै छ। पैसाको कारोबार र हिनामिनासम्बन्धी अपराधमा बैंकिङ कसुर पनि ठहर्छ। संगठित अपराध निवारण ऐनले पनि संस्थापक सदस्य वा सदस्य भई अपराध गरे जरिबानादेखि कैदसम्मको व्यवस्था गरेको छ। सरकार संसदीय छानबिन समिति बनाएपछि अब विपक्षी दलको मुखमा बुझो लाग्यो भनेर बेफिक्री छ। सहकारीमा समस्या सुल्झाउन अरू ऐन कानुन बनाउने कुरा गर्छ। बस त्यति कुरा गरेर जिम्मेवारी पूरा भए झै गर्छ। तर बचतकर्ताको मूल माग छ बचत फिर्ता हो र दोषीमाथि कारबाही हो। सहकारीका समस्याप्रति अहिलेको मात्रै नभई दशकअघिदेखिकै सरकारहरू बेमलव देखिएका हुन्। मतलव राख्ने र संवेदनशील हुन्थे भने अहिले छानबिन समिति पहिला सत्तामा भएको दलले माग्दैनथ्यो। ऊ जमानामै पूर्वन्यायाधीश गौरीबहादुर कार्की संयोजकत्वको समितिले दिएको सुझावअनुसार काम गरेर अहिलेको समस्या आउनै नसक्ने वातावरण बनाउँथ्यो। तर त्यसो गरिएन। फेरि सहकारी ठगीमा कानुन अभावका बहानाबाजी सुनिन्छन्। सरकार निमुखा नागरिकको समस्या सुल्झाउन चाहन्छ भने कानुन पर्याप्त छन् दोषीलाई कारबाही गर्न। मात्रै उसले बाहना छाडेर दृढ इच्छाशक्तिसहित कदम चाहिँ चाल्नुपर्छ।"
"यसपटक पानी धेरै पर्ने, प्रकोपको जोखिम उत्तिकै","काठमाडौं : यो वर्षको मनसुनमा मुलुकभरि नै सरदरभन्दा बढी पानी पर्ने आकलन गरिएको छ। त्यसबाट मनसुनजन्य प्रकोप अत्यधिक हुनसक्ने भन्दै मौसम विभागले पूर्वतयारीका लागि सरोकारवालालाई सचेत गराएको छ। उक्त आंकलन विभिन्न ग्लोबल मोडलहरूको तथ्यांक केलाएर बनाइएको मौसम विभागका मौसमविद् सुदर्शन हुमागाईंले बताए। उनका अनुसार सरदरभन्दा बढी वर्षा आकलन गर्नुपूर्व विश्वव्यापी तथा क्षेत्रीय पूर्वानुमानहरूको अध्ययन गरिन्छ। जापान मौसम एजेन्सी, कोलम्बिया युनिभर्सिटी, कोपर्निकस क्लामेट सिस्टमलगायतका पूर्वानुमान हेरिन्छ। त्यसपछि विभिन्न खालका सातवटा जति मोडलहरूको तथ्यांकलाई हेरेर नेपालको तथ्यांकसँग सहसम्बन्ध कस्तो छ हेरेर पूर्वानुमान गरिन्छ। हुमागाईं भन्छन्, यो तथ्यांकीय मोडल हो। यसमा गणितीय गणनामार्फत पुराना डाटासँग कुनै मोडलका सम्बन्ध निकालेर भविष्यमा कस्तो हुन्छ भनेर निकाल्ने हो। अहिले धेरैजसो मोडलहरूले सरदरभन्दा बढी पानी पर्ने देखाएको छ। पहिला निकालिएको तथ्यांकलाई पुनः अपडेट गरेर यसै साता दोस्रो अपडेट विभागले निकाल्ने छ। त्यसले आगामी मनसुनमा कति पानी पर्छ सुनिश्चित गर्छ। विभागले विपद् आउनसक्ने सूचना दिएर सूचित गरे पनि सम्बन्धित निकायहरूले प्रतिकार्यका लागि तयारी हुनुपर्ने उनी बताउँछन्। विपद् न्यूनीकरण तथा व्यवस्थापन प्राधिकरण, जिल्लास्तरीय निकाय, स्थानीय निकायहरूले मनसुनजन्य प्रकोप न्यूनीकरण, व्यवस्थापनमा तत्पर हुनुपर्छ। प्रिमनसुनमा भन्दा मनसुनमा चट्याङका घटना कमै हुने भए पनि बाढी, पहिरो जस्ता विपद्का घटना भने धेरै हुन्छन। विभागले कुन ठाउँमा बाढीको संभावना छ त्यहाँका जनतालाई एसएमएसमार्फत पूर्वसूचना दिँदै आएको जनाएको छ। वरिष्ठ मौसमविद्, अजय दीक्षित भन्छन्, मनसुन चाँडै आउँदै छ र मनसुनसँगै केही हुँदै छ। उनले भने, विभाग जस्तो निकायले पूर्वानुमान अवधि र प्रभावकारितालाई सुधार गर्दै लैजानुपर्छ। त्यसैगरी नेपालका ७ सय ५३ वटै स्थानीय तह, प्रदेश तथा संघीय सरकारका सम्पूर्ण निकायहरू विपद् प्रतिकार्यका लागि सतर्क रहन सुझाएका छन्। मनसुनजन्य गतिविधिबाट हुने बाढी तथा पहिरोको लागि तत्काल उद्धारकार्य, औषधि उपचार, खाद्यान्नको व्यवस्था मिलाउन तम्तयार अवस्थामा बस्नुपर्ने हुन्छ। यसका लागि नेताहरूले महत्वपूर्ण भूमिका खेल्न सक्ने दीक्षितले बताए। सिक्किम आयो, नेपालका लागि सेटअप भएन जल तथा मौसम विज्ञान विभागको मौसम पूर्वानुमान महाशाखाले मनसुन छिमेकी भारतको सिक्किमसम्म आइसकेको भए पनि नेपालमा कहिले प्रवेश गर्छ भन्ने विषयमा अध्ययन गरिरहेको जनाएको छ। सामान्यतः जुन १३ मा मनसुन भित्रिने गर्छ। तर, हालसम्म मनसुन सेटअप भइनसकेको महाशाखाले जनाएको छ। महाशाखाकी मौसमविद्, शान्ति कँडेल भन्छिन् पूर्वमा शनिबारबाट अलिअलि पानी पर्न थालेको छ। तर, पूरै मनसुन सेटअप भइसकेको छैन। अपडेट गर्ने छौं। मौसमविद्, कँडेल मौसमको पूर्वानुमान एकदमै चुनौतीपूर्ण रहेको बताउँछिन्। मनसुन यो दिन आउँछ भनेर ठोकुवा गर्न मिल्दैन, उनी भन्छिन्, त्यसका लागि आधार चाहिन्छन्। मनसुन भित्रिने विषयमा विभिन्न मापदण्ड हुन्छन्। मापदण्ड पूरा भएपछि मात्रै मनसुन भित्रिएको घोषणा गरिन्छ। कँडेलका अनुसार दुईचार वर्ष पहिलासम्म मनसुन भित्रिएको केही दिनपछि मात्रै घोषणा गरिन्थ्यो। तर, हिजोआज मनसुन कसरी भित्रिन्छ भन्ने विषयमा अध्ययन गर्दै अपडेट गर्न थालिएको कँडेलले बताइन्। मनसुन प्रवेश भयो भन्नलाई मुलुकको पूर्वी भूभागमा कम्तीमा तीन दिनदेखि लगातार वर्षा भएको हुनुपर्छ। त्यसैगरी पानीको वाष्पीकरण र बादलको मात्रा निश्चित हुनुपर्छ र पश्चिमी वायु सेटअप बन्नुपर्ने लगायतका विभिन्न मापदण्डहरू हुन्छन्। यस्ता विषयमा गहन अध्ययन, अनुसन्धान महत्वपूर्ण मानिने कँडेलले बताइन्। सोमालियामा लो प्रेसर स्थापित हुनुपर्छ मनसुन भित्रिएको घोषणा गर्नुअघि राष्ट्रिय मात्रै नभएर र अन्तर्राष्ट्रिय मापदण्डहरू पनि अध्ययन गर्नुपर्ने हुन्छ। मनसुनलाई ग्लोबल क्लाइमेटले फरक पार्छ। सोमालियामा सोमाली लो प्रेसर र मगादास्करमा हाई प्रेसर स्थापित हुनुपर्छ। त्यहाँबाट हावाको गति विस्तारै अरवियन सागरमा आइपुग्छ। त्यहाँबाट दुइटा मनसुनको शाखा बन्छ। एउटा अरवियन सागर र अर्को बंगालको खाडीमा जान्छ। अरवियन सागरबाट गुजरात हुँदै पाकिस्तान जान्छ र कहिलेकाहीँ नेपालसम्म पनि पुग्छ। पूर्वतिर बंगालको खाडी हुँदै नेपाल भित्रिने हुन्छ। सामान्यतयः मनसुनमा हावाको प्याटर्न परिवर्तन हुन्छ। जाडोसम्म सतहदेखि माथिसम्म पश्चिमी वायु हुन्छ। तर, मनसुन आएपछि विस्तारै पूर्वीय वायु स्थापित हुन्छ। त्यसमा माथिल्लो वायुमन्डलमा तीव्र गतिको हावा हुन्छ। त्यो नेपालभन्दा माथि तिब्बततिर सर्नुपर्छ। त्यहाँ उष्णचापीय क्षेत्र बन्नुपर्ने लगायतका विभिन्न मापदण्डका आधारमा नेपालमा मनसुन भित्रिने उनले बताइन्। तर, कहिलेकाहीँ मनसुन भित्रिने समय ढिलोछिटो पनि हुने गर्छ। महाशाखाका अर्का मौसमविद् गोविन्द झा भन्छन्, मनसुन भित्रिन उपयुक्त वातावरण नभएको खण्डमा कहिलेकाहीँ बाटोबाटै हराउने पनि हुन्छ। कतिपय अवस्थामा हावाको गतिमा पनि भर पर्छ। हावा बढी तीव्र गतिको भएमा छिटो अगाडि बढ्छ।"
"युवाजति विदेश, तराईका फाँट बाँझै","टीकापुर : भजनी नगरपालिका५ का मानबहादुर साउदको घरसँगै जोडिएको झन्डै ३५ क्विन्टल धान फल्ने दुई बिघा जमिन गत वर्षायाममा बाँझै रह्यो। केही वर्षअघि अरूको खेतमा अधियाँसमेत गर्दै आएका उनका तीन छोरा विदेश पलायन भएपछि ७३ वर्षीया उनले आफ्नै खेत बाँझै छाडेका हुन्। कामको खोजीमा उनका जेठा छोरा १० वर्षदेखि भारतमा छन्। माइलो दुबई बस्न थालेको पाँच वर्ष भयो भने कान्छा छोरा तीन वर्षदेखि कोरियामा छन्। खेतीपाती गर्ने छोरा बिदेसिएपछि मानबहादुरको उर्वर जमिन बाँझै रहेको हो। तीन वर्षअघिसम्म झन्डै ३५ क्विन्टल धान र २० क्विन्टलसम्म गहुँ फलेको आफ्नै खेत पोहोर बाँझै रह्यो, गत शनिबार आँगनमा दुःख पोख्दै उनले भने, जेठ आधा हुँदासमेत खेती गर्ने मान्छे पाएको छैन, यो वर्ष पनि बाँझै रहन्छ कि भन्ने चिन्ता छ, आफू उमेर गर्न सकिन्नँ। मानबहादुर मात्रै नभई उनकै गाउँका अन्य किसानको अवस्था पनि उस्तै छ। काम गर्ने उमेरका युवा धमाधम बिदेसिन थालेपछि अधिकांश उब्जाउ जमिन बाँझो रहन थालेको छ। कैलालीकै जोशीपुर गाउँपालिका६ का हरि चौधरी कुनै समय १२ बिघा जमिनमा खेती गर्दै आएका थिए। १८ जनाको ठूलो परिवार भएका उनको घरबाट चार छोरा बुहारी विदेश छन्। घरमा वृद्ध हरि, ४ बुहारी र बालबालिका मात्र छन्। खेती किसानी गर्ने छोराहरू बिदेसिएपछि उनले आफ्नै तीन बिघा जमिन अधियाँ (बटैया) दिएका छन्। अधियाँबाट आएको धान, गहुँले उनको परिवारलाई खान पनि धौधौ हुन्छ। मेरो परिवार ठूलो छ, अधियाँबाट आएको त खान पनि पुग्दैन छोरा बिदेसिएपछि खेती गर्न छाडेको बताउँदै उनले भने, विदेशबाट उनीहरूले पठाएको पैसाले आवश्यक परेको खाद्यान्न किनेर खाने गरेका छौं। आफ्नो उर्वर जमिन बाँझै राखेर किनेर खानुपर्ने बाध्यता अहिले कैलालीका धेरै किसानको छ। गाउँघरका युवाहरू बिदेसिनेको लहर नै चलेपछि खेतीयोग्य जमिनसमेत बाँझै रहने गरेको छ। गाउँका धेरै युवा बिदेसिएका छन्, राम्रो आम्दानी नहुने भएपछि खेतीयोग्य जमिन पनि बाँझै रहने अवस्था छ टीकापुर नगरपालिका७ का कालिराम डगौरा थारुले भने, पहिलेपहिले किसानहरू भारत लगायतका देशमा जाँदैनथे, खेतबारीमै काम गर्थे तर अचेल विदेश जानेको लहर नै चलेको छ, त्यसैले खेतीयोग्य जमिन बाँझै छ। उनले खेती लगाएर विदेश जाने थारु समुदायसमेत परिवारसहित विदेश जान थालेपछि गाउँमा खेती गर्ने मान्छे भेट्न मुस्किल रहेको बताए। यस क्षेत्रका बासिन्दाहरू अधिकांश भारत जाने गरेकोमा पछिल्लो समय मलेसिया, दुबई, कतार, दक्षिण कोरिया, अस्ट्रेलिया, जापान, बेलायत लगायतका देशमा जान थालेका छन्। भारत पसेकाहरू खेतीपातीका बेला घर आउने भए पनि तेस्रो मुलुक जानेहरू भने २३ वर्षमा आउने गरेकाले खेत बाँझै रहन थालेका हुन्। टीकापुर नगरपालिकाले सार्वजनिक गरेको नगर पाश्र्वचित्रको तथ्यांकअनुसार यो नगरपालिकाबाट मात्रै झन्डै १८ हजार युवा बिदेसिएका छन्। खेतीयोग्य जमिन बाँझो हुनुको कारण युवाहरू बिदेसिनु मात्र होइन। जलवायु परिवर्तनका असरहरू देखा पर्दै उत्पादन घट्नु, खेती गर्ने समयमा मलखाद नपाइनु, पर्याप्त सिँचाइ नहुनु, उत्पादन लागतको अनुपातमा उचित बिक्री मूल्य नपाउनुले पनि कृषि पेसाप्रति कृषक उदासीन बन्दै गएका किसानहरू नै बताउँछन्। काम गर्ने उमेरका युवा धमाधम बिदेसिन थालेपछि अधिकांश उब्जाउ जमिन बाँझो रहन थालेको छ। लागतअनुसार किसानले उत्पादनको मूल्य नपाउनु र समयमा मलखाद्य उपलब्ध नहुनुले पनि किसानहरू खेती गर्न छोड्दै गएका छन्। टीकापुर नगरपालिका२ यज्ञमान सेट्टीले वर्षभरि मेहनत गरेको उत्पादनको उचित मूल्य नपाएर सस्तोमा बिक्री गर्नुपर्ने बाध्यता रहेको बताए। रोपाइँको समयमा पनि युरिया नै पाइँदैन, सरकारले तोकेको धानको मूल्यसमेत किसानले पाउने अवस्था छैन, ग्रामीण विकास शास्त्रका विद्यार्थी सेट्टीले भने युवाहरू बिदेसिन थाले, जसले खेती गरिरहेका छन्, तीनलाई पनि सरकारले प्रोत्साहन गर्दैन, हालै सार्वजनिक भएको बजेटमा समेत कृषि क्षेत्र उपेक्षामा परेको देखिन्छ, त्यसैले यहाँका उर्बर जमिन बाँझै रहेन अवस्था छ। अन्नभण्डारका चामल उद्योग बन्द कुनै बेला भारत तथा बंगलादेशमा चामल निर्यात गर्ने कैलालीको पूर्वी क्षेत्रका ठूला चामल उद्योग खण्डहर बनेका छन्। अन्नभण्डारका रूपमा चिनिने यस क्षेत्रमा चामल उत्पादन गर्ने दर्जन बढी ठूला चामल उद्योगहरू तत्कालीन माओवादीले थालेको जनयुद्धसँगै खण्डहर बनेका हुन्। द्वन्द्व सकिएको लामो समय भई सक्दासमेत देश तथा विदेशमा नाम कमाएका यी उद्योगहरू सञ्चालनमा आउन सकेनन्। टीकापुर र नारायणपुरका चामल उद्योगबाट उत्पादित चामल गोदामको अभावमा भारतको तिकुनियाँमा भण्डारण गरिन्थ्यो। तिकुनियाँबाट भैरहवा नाका हुँदै चामल नेपालका अन्य सहरहरूसम्म पुग्थ्यो। नेपालमा खपत हुन नसकेको चामल व्यवसायीले भारत तथा बंगलादेशसम्ममा बिक्री गर्थे। तत्कालीन समयमा चामल उत्पादनका लागि ख्याति कमाएको यस क्षेत्रमा जिल्लाका प्रायः किसानले धान बिक्रीका लागि रोज्थे। जिल्लाभरको धान खरिद गर्न पाएपछि चामल उद्योग निकै राम्रो अवस्थामा चलेका थिए। देशभर नाम चलेका यस क्षेत्रका सबै चामल उद्योग यतिबेला भने खण्डहरमा परिणत भएका छन्। सशस्त्र द्वन्द्वले गिजोलिएका मिलहरू बन्द हुनुमा कृषकले धान उत्पादन कम गर्नु, उत्पादन गर्न सक्ने उमेरका युवाहरू विदेश पलायन हुनु र खेतीयोग्य जमिन घर घडेरीमा परिणत हुनुले चामल उद्योगहरू खण्डहरू बन्न पुगेको व्यवसायीहरू बताउँछन्। दर्जनभन्दा बढी ठूला चालम उद्योग भए पनि हाल एउटा मात्रै उद्योग सञ्चालनमा छ। टीकापुर नगरपालिका६ स्थित मौरनियाँ चामल उद्योग मात्र आंशिक रूपमा सञ्चालनमा छ। झन्डै ४० वर्षअघि स्थापना गरिएको मौरनियाँ चामल उद्योगका सञ्चालक नारायण गोयलले द्वन्द्व सुरु भएसँगै व्यवसायी विस्थापित भएकाले उद्योगहरू खण्डहर बनेको बताए। देशमा द्वन्द्व सुरु भएसँगै व्यवसायीहरू विस्थापित भए, फेरि उद्योग सञ्चालनको वातावरण अझै बन्न सकेको छैन, त्यसैले उद्योगीहरू उद्योग सञ्चालनका लागि फर्केनन, उद्योगी गोयलले भने, धान, गहुँको उत्पादनसमेत कम हुँदै गएको छ, खेती किसानी गर्ने युवाहरू विदेश जान थालेपछि उत्पादनसमेत कम हुने भएर यहाँका पुराना ठूला व्यवसायीहरूका दर्जन बढी उद्योगहरू खण्डहर बन्न पुगेका छन्। टीकापुर नगरपालिका६ नारायणपुरका मख्खन बाबु भनिने वीरबहादुर राईको दुर्गा राइस मिल, गोविन्द श्रेष्ठको ओखरपुर राइस मिल, शान्तिकुमार अग्रवालको शक्ति राइस मिल र टीकापुर अस्नेरीस्थित कर्णाली राइस मिल देशभरमै चिनिने ठूला चामल उद्योग हुन्। प्रतिघण्टा २० क्विन्टलसम्म चामल उत्पादन क्षमता राख्ने यस्ता दर्जन बढी उद्योगहरू खण्डहर बनेका हुन्। ०४६ को राजनीतिक परिवर्तनपछि चामल उद्योग बन्द हुन थाले। दुर्गा राइस मिल ०४६ मै बन्द भयो। ०५३ को आसपासमा शक्ति राइस मिल र ओखरपुर राइस मिल बन्द भए। त्यसै अवधिमा कर्णाली राइस मिल पनि बन्द हुन पुग्यो। उद्योग बन्द भएसँगै सबै व्यवसायी विस्थापित भए। उद्योग स्थलमा तत्कालीन माओवादीले कब्जा गरेर त्यहाँका मेसिन तथा औजारहरू बिक्री गरिएपछि थलिएका उद्योगहरू कच्चा पदार्थको उत्पादन घटेसँगै फर्किन सकेनन्। मिलका सबै सामान कवाडीको भाउमा बेचे। जमिन कब्जा गरेर खेतीपाती गरे स्थानीय राजकुमार हमालले भने, माओवादीले कब्जा नगरेको भए, अथवा व्यवसाय गर्ने वातावरण भएको भए त्यत्रो सम्पत्ती भएका व्यवसायीहरू फर्किने थिए कि ? ती चामल उद्योगका नाममा हाल पनि यस क्षेत्रमा जग्गा, जमिन र उद्योगका अवशेषहरू बाँकी नै छन्। उद्योग सञ्चालन हुँदा यहाँको व्यापार व्यवसाय निकै फस्टाएको थियो। टीकापुर नगरपालिका७ को सत्तीबजार खाद्यान्नको मण्डीका रूपमा चिनिन्थ्यो। धान खरिद गर्न खाद्य संस्थानले सरकारी काँटा लगाउँथ्यो। धान बेच्ने र चामल किन्नेको चहलपहल हुन्थ्यो। अन्य सामान किनमेलका लागि समेत धेरैले सत्तीबजार रोज्थे। चामल उद्योगलाई लक्ष्य गरेर सत्तीमा राष्ट्रिय वाणिज्य बैंक सञ्चालनमा आएको थियो। सयौं जनाले रोजगारी पाएका थिए। कृषकको धान सहजै राम्रो मूल्यमा बिक्री हुन्थ्यो। हाल आएर सत्तीमा बैंक फर्किए पनि खाद्य संस्थानको डिपो सञ्चालन हुन नसकेको स्थानीय लालबहादुर चौधरी बताउँछन्। सशस्त्र द्वन्द्व मात्रै नभएको भए यो अवस्था हुँदैन थियो, चौधरीले भने, त्यही बेलादेखि ज्यान जोगाउन बिदेसिन थालेका युवा पुस्ता अहिले लाम लागेर विदेश गइरहेका छन्। यहाँको उत्पादन घटेको छ भने जमिन बाँझै रहने अवस्था छ। चामल उद्योग बन्द हुनुको कारण सशस्त्र द्वन्द्व मात्रै नभएको कतिपयको भनाइ छ। उनीहरू कर्णाली चिसापानीमा पुल बनेपछि नारायणपुर सत्ती यातायात सुविधाबाट टाढा हुन पुगेको बताउँछन्। पुल बनेसँगै व्यापारिक केन्द्र पूर्वपश्चिम राजमार्गमा केन्द्रित भएपछि धान खरिद बिक्रीमा कमी आएसँगै चामल उद्योग बन्द हुन पुगेको नारायणपुरका पहल बस्नेतको भनाइ छ। धान खरिद गर्न नपाएपछि चामल उद्योगको अर्थ नै भएन, बस्नेतले भने, धान नभएका कारण पनि चामल उद्योग बन्द भएका हुन्। टीकापुरको पहाडी जिल्लासँग सोझै यातायात सम्बन्ध नहुनु पनि यी चामल उद्योगका लागि दुर्भाग्य भएको स्थानीय बताउँछन्। सबैभन्दा बढी खाद्यान्न माग हुने पहाडी जिल्लामा हो। ती जिल्लामा अन्यत्रबाट खाद्यान्न ढुवानी हुन थाल्यो। यहाँ उत्पादन भएको चामल पहाडी जिल्लासम्म ढुवानी गर्न महँगो हुन थालेपछि माग हुन छोडेको मौरानियाँ राइस मिलका सञ्चालक गोयल बताउँछन्। हामीसँग पहाड जोड्ने सीधा बाटो भएन, गोयलले भने, कि त अत्तरिया हुँदै जानुपयो नत्र कोहलपुर हुँदै ढुवानी गर्नुपर्छ। करोडौंका चामल उद्योग खण्डहर बनेपछि व्यवसायीसमेत आर्थिक रूपमा चुर्लुम्म डुबेका छन्। उनीहरूलाई वित्तीय संस्थाले लगानी गर्न छोडेको छ। व्यवसायीले आफ्नै प्रयासले चामल उद्योग पुनः सञ्चालन गर्नसक्ने अवस्था नहुँदा सरकारले उद्योग सञ्चालनका लागि वातावरण सिर्जना गर्नुपर्ने स्थानीय बताउँछन्। उर्बर भूमिमा लिप्टिस खेती कैलालीको लम्कीचुहा नगरपालिका६ को पूर्वपश्चिम राजमार्गसँगै जोडिएको १० विघा बढी उर्बर भूमिमा पाँच वर्षदेखि लहरे पीपल लगाइएको छ। कुनै बेला कैलालीका जमिन्दार मानिने विश्वनाथ उप्रेतीको उक्त जग्गामा आधुनिक उपकरणको प्रयोगबाट खेती गरिन्थ्यो। उप्रेतीले जग्गा छोडेसँगै काम गर्ने युवाहरूको कमी हुन थालेपछि पूर्वपश्चिम सडकमै जोडिएको उक्त जमिनमा लहरे पीपल लगाइएको स्थानीय चक्र भाटले बताए। २०५२ सालमै हामीले मेसिनबाट धान रोपेको, गहुँ काटेको देखेका हौं, स्थानीय भाटले भने, प्रतिबिघा ४० क्वीन्टलसम्म धान फल्ने त्यो खेतमा अहिले लहरे पीपल हुर्किरहेका छन्, यसको मुख्य कारण खेती गर्ने युवापुस्ता विदेश हुनुनै हो। त्यहाँ मात्रै नभएर उब्जाउ जमिनमा खेती गर्ने युवा जनशक्ति विदेश पलायन हुँदा कैलालीका प्रतापपुर, टीकापुर, भजनी, जोशीपुर, जानकी लगायतका क्षेत्रको उर्बर जमिनमा लिप्टिस, लहरे पीपल लगाइएका छन्। उत्पादन योग्य जमिनमा खेती गर्ने युवा नहुनु र बढी नाफाको लोभमा त्यस्ता बिरुवा लगाइनु देशकै लागि गम्भीर विषय भएको कृषि विज्ञ कुलप्रसाद तिवारी बताउँछन्। कैलालीको पूर्वीक्षेत्र विशेष गरी विगतदेखि नै अन्न भण्डारका रुपमा रहँदै आएको छ, यहाँको इतिहासले पनि ठूला उद्योगहरू सञ्चालन भएको देखाउँछ, तिवारीले भने तर सरकारले चासो नदिँदा उत्पादन योग्य उर्बर भूमिमा मुख्य खाद्यान्नका रूपमा रहेको धान, गहुँ र मकै उत्पादन गर्नुको साटो आम्दानीका लागि भन्दै लिप्टिस, लहरे पीपल जस्ता विरुवा लगाइनु दुःखद् हो, यसले देशको उत्पादनमै असर गर्छ। करिब २० वर्षमा तयार हुने लिप्टिस, लहरे पीपल जस्ता विरुवाले खेतीको उर्बरा शक्ति नै नष्ट गर्ने तिवारी बताउँछन्। अर्बौं खाद्यान्न आयात जिल्लाको उत्पादन योग्य जमिन वर्षा तथा हिँउदेयाममा बाँझो हुनु, खेती गर्ने उमेर समूहका युवायुवती बिदेसिनु, सरकारले कृषिलाई प्राथमिकता दिन नसक्नु जस्ता कारणले बर्सेनि विदेशबाट नेपालमा अर्बाैंको खाद्यान्न आयात हुने गरेको छ। आर्थिक वर्ष २०७९८० मा कैलालीको त्रिनगर भन्सारबाटै गहुँ र पिठो २१ करोड ७ लाख, मकै ३३ करोड ९३ लाख र चामल ३७ करोड ३० लाख बढी रुपैयाँको आयात भएको देखिन्छ। भन्सार विभागको तथ्यांकअनुसार चामलका विभिन्न प्रकार, गहुँ र गहुँको पिठोजन्य खाद्यान्न जोड्दा अर्बौं बढीको खाद्यान्न आयात हुने गरेको छ। नेपालका लागि मुख्य खाद्यबालीका रूपमा रहेको धान, गहुँ र मकै मात्रै अर्बाैंको आयात भइरहेका बेला आयात विस्थापनका लागि सरकारले ठोस कदम चाल्न नसकेको स्थानीय किसानहरू बताउँछन्। नेपाल सरकारका पूर्वसचिव डाक्टर गोपीकृष्ण खनालले ७२ प्रतिशत कृषि पेसा रहेको नेपालमा कृषिको बजेट, कार्यान्वयनको अवस्था नै कमजोर रहेकाले अर्बौं रकम बिदेसिने गरेको बताए। स्थानीय, प्रदेश र संघीय सरकारले आर्थिक विकासमा जोड दिएर बजेट, नीति तथा कार्यक्रम ल्याउन सके मात्रै देशको अर्थतन्त्रमा सुधार गर्न सकिन्छ, डाक्टर खनालले भने, होइन भने युवा विदेश पलायन हुने, जमिन बाँझो रहने र रेमिट्यान्सबाट खाद्यान्न खरिद गर्नु हाम्रो नियति नै हुने अवस्था छ। युवाको विदेश मोह र कृषिप्रति सरकारको उदासीनताले खाद्यान्नका लागि उर्बर भूमि मानिएको कैलालीमा जमिन बाँझै रहने गरेको छ। विदेसमा पसिना बगाएर कमाएको रेमिट्यान्स समेत वैदेशिक रोजगारीमा गएका परिवारहरूले खाद्यान्न खरिदमा खर्चने गरेका छन्। यसले एकातर्फ जमिन बाँझै रहने गरेको छ भने अर्कोतर्फ विदेशमा बगाएको पसिनासमेत खाद्यान्न खरिद जस्ता न्यूनतम आवश्यकता पूर्ति मै खर्च हुने गरेको छ।"
समस्याको भुमरीमा आधारभूत अस्पताल,"देशमा स्वास्थ्य सेवा पर्याप्त छैनन्। विश्व स्वास्थ्य संघले तोकेको मापदण्डअनुसार न त अस्पताल पुगेको छ, न चिकित्सक वा स्वास्थ्यकर्मी नै। सत्ता हाँक्ने नेताहरूलाई यस अभावको ज्ञात त कोरोना महामारीले गराएकै हुनुपर्छ। सायद त्यसैले हरेक पालिकामा अस्पताल हुनैपर्ने रहेछ भन्ने आभाष गरायो। तत्कालीन प्रधानमन्त्री केपी शर्मा ओलीको सरकारले २०७७ मंसिर १५ गते एकै दिन सबै प्रदेशका स्थानीय तहमा ३ सय ९६ अस्पतालको शिलान्यास गयो। आधारभूत अस्पताल नभएका ७ सय ५३ मध्ये ६ सय ५५ स्थानीय तहमध्ये पहिलो चरणमा ३ सय ९६ वटा स्थानीय तहमा अस्पताल बनाउने भन्दै तामझाम पनि भयो। तिनै शिलान्यास गरिएका अस्पतालहरू ढिलोचाँडो ५ देखि १५ शय्यासम्मका भवन निर्माण र उद्घाटन भइरहेको पनि सुनिन्छ। स्थानीयदेखि केन्द्रका नेताहरूले आफ्ना मन्तव्यमा सञ्चालनमा नआएका १०१५ शय्याका अस्पतालबाट पनि कार्डियोलोजी, न्युरोसर्जरी जस्ता उच्चतहका सेवासमेत उपलब्ध गराउनेसम्मका प्रतिबद्धता पनि व्यक्त गर्छन् तर कहिले ? केही दिन (महिना दिनसम्म) त भीडभाड, निःशुल्क परीक्षण, विशेषज्ञ सेवा पनि हुन्छ तर त्यसपछि करारका एक डाक्टर (मेडिकल अधिकृत), २४ जना नर्स तथा स्वास्थ्यकर्मी, सरकारले निःशुल्क उपलब्ध गराउँदै आएका केही औषधिमा सीमित हुन्छन्। आवश्यकता र स्रोत पहिचान नगरी स्थापना भएका यस्ता आधारभूत अस्पतालबाट हुन सक्ने अरू के नै छ र ? कुनै अस्पताल स्थापना गर्नुअगाडि सेवा दिने क्षेत्र, हुनुपर्ने सेवा र ती सेवाका लागि आवश्यक जनशक्ति र स्रोतको अध्ययन आवश्यक हुन्छ। अस्पतालले २४ सै घण्टा सेवा दिन ३ सिफ्टका सेवा प्रदायक चाहिन्छ भन्ने हेक्कासमेत राखेको पाइँदैन। दिइहाले एक चिकित्सकको भरमा २४ घण्टा सेवा दिन खोजिन्छ। राम्रो र प्रभावकारी सेवाका लागि प्रयोगशाला, अल्ट्रासाउन्ड, एक्स रे, नर्सिङ केयर, औषधिलगायत अन्य सेवा पनि चाहिन्छ। लहडमा र जर्बजस्ती स्थापना गरिएका अस्पतालहरूको अवस्था अहिले हरिबिजोग छभन्दा फरक नपर्ला। (डा साह जनस्वास्थ्यविद् हुन्।)"
तेस्रोपटक प्रधानमन्त्री बन्ने संघारमा मोदी,"काठमाडौं : भारतीय प्रधानमन्त्री नरेन्द्र मोदी लगातार तेस्रोपटक प्रधानमन्त्री बन्ने लाइनमा छन्। लोकसभा निर्वाचनको मतदान सकिए लगत्तै प्रधानमन्त्री मोदीले आफ्नो जितको दाबी गरिसकेका छन्। मोदीले सामाजिक सञ्जाल एक्समा, म आत्मविश्वासका साथ भन्न सक्छु कि भारतका मानिसहरूले एनडीए सरकारलाई पुनर्निर्वाचित गर्ने कीर्तिमानी संख्यामा मतदान गरेका छन्। उनले एक्समा छिनछिनमा निर्वाचनसँग सम्बन्धित विषयमा आफ्नो प्रतिक्रिया दिइरहेका छन्। भारतका साना राज्य र संघले शासन गरिरहेका भूभागमा एक दिनमै मतदान सम्पन्न भएको थियो। कतिपय ठूला राज्यहरूमा दुईदेखि चार दिनसम्म मतदान चलेको थियो। भारतमा कुनै एक दल वा गठबन्धनलाई सरकार बनाउनका लागि तल्लो संसद् लोकसभामा २ सय ७२ सिट आवश्यक पर्छ। भारतीय संसद्मा दुई सदन (लोकसभा वा जनताको सभा र राज्यसभा वा राज्यपरिषद्) छन्। लोकसभाका ५ सय ४५ सिटमध्ये ५ सय ४३ सिटका लागि मतदाताले मतदान गर्ने र बाँकी दुई राष्ट्रपतिबाट मनोनीत हुन्छन्। भारतमा लोकसभाका लागि प्रत्येक पाँच वर्षमा निर्वाचन हुन्छ। पहिलो हुने निर्वाचित हुने प्रणालीअन्तर्गत मतदाताहरूले १ उम्मेदवारलाई भोट दिन्छन् र सबैभन्दा बढी मत प्राप्त गर्ने उम्मेदवार चुनाव जित्छन्। बहुमत सिट जित्ने दल वा गठबन्धनले सरकार बनाउँदै आएको छ। जुन ४ अर्थात् मंगलबार सम्पूर्ण नतिजा सार्वजनिक हुने भनिएको छ। मोदी सन् २०१४ मा प्रधानमन्त्रीमा पहिलोपटक निर्वाचित भएका थिए। उनी सन् २०१९ मा पुनः निर्वाचित भएका हुन्। भाजपाले क्रमशः २८२ र ३०३ सिट प्राप्त गर्दै दुवै निर्वाचनमा ठूलो अन्तरले जितेको थियो। भाजपाका नेताहरूले यो निर्वाचनमा ४ सय बढी सिट जित्ने आंकलन गरेका छन्। मोदीले सन् २०१४ मा प्रस्ताव गरेको मेक इन इन्डिया पहल पनि भारतको आर्थिक वृद्धिमा उत्पादन क्षेत्रको योगदानलाई केन्द्रित गरेको थियो। सन् २०१५ मा १६ प्रतिशतबाट सन् २०२२ सम्म २५ प्रतिशतमा पुयाउने लक्ष्य भए तापनि यो बास्तबमा १३ प्रतिशतमा झरेको छ। भारतीय सञ्चारमाध्यमका अनुसार पछिल्लो प्रि पोल सर्वेक्षणले देशमा लगातार उच्च बेरोजगारी दर निम्त्याएको छ। निर्वाचनसँग सम्बन्धित एक निजी संस्थाले गरेको सर्वेक्षणमा करिब १० हजार उत्तरदातामध्ये आधाभन्दा बढीले मूल्यवृद्धि र जागिरको अभाव बढ्दै गएको बताएका थिए। भारतमा किसानहरूले बालीनालीको न्यूनतम मूल्य ग्यारेन्टी गर्ने। किसानको पेन्सन, ऋण माफीलगायतका विषयमा लामो समयदेखि विभिन्न राज्यमा विरोध गर्दै आइरहेका छन्। प्रमुख प्रतिपक्षी भारतीय राष्ट्रिय कांग्रेसले भारतीय इतिहासमा लामो समयसम्म सत्तामा रहँदा पनि सन् २०१४ को आमनिर्वाचनमा राहुल गान्धीलाई प्रधानमन्त्रीको उम्मेदवार बनाएर भाजपाविरुद्ध ठूलो हार बेहोरेको थियो। अहिले भाजपा, मुख्य विपक्षी दल कंग्रेस पार्टी र क्षेत्रीय विपक्षी दलहरू सात चरणको बिगत १ वर्षयता नै विभिन्न अभियानहरू चलाउँदै आएका थिए। भाजपा नेतृत्वको गठबन्धन एनडीएले बहुमत सिट पुयाउने भन्दै एक्जिट पोलहरूले जनाएका छन्। पोलहरूमा एनडीएले सदनमा झन्डै दुईतिहाइ सिट पुयाउने प्रक्षेपण गरेका छन्। एनडीएले उत्तर प्रदेश, आन्द्रप्रदेश, मध्येप्रदेश, बिहार, पश्चिम बंगालमा उल्लेख्य सिट जित्ने एक्जिट पोलले देखाएको छ। गोवा, उत्तराखण्ड, हिमाञ्चल जस्ता साना राज्यहरूमा पनि एनडीएको पभाव देखिने उल्लेख छ। विपक्षीले भारतमा निकै अविश्वसनीय हुने एक्जिट पोलका नतिजालाई खारेज गर्दै उनीहरूलाई समान प्रतिष्पर्धाको मौका दिन अस्वीकार गरेको आरोप लगाएको छ। यस चुनावमा प्रधानमन्त्री मोदी लोकप्रियताका साथ आए तापनि उनको मुख्य प्रतिद्वन्द्वी भारतीय राष्ट्रिय कंग्रेसका नेता राहुल गान्धी र विपक्षी दलहरूको गठबन्धनले आफ्नो लामो चुनावी अभियानका बेला उल्लेख्य माहोल बनाउन सकेको थियो। भारतीय राजनीति विश्लेषकका अनुसार यतिखेर ६ वटा एक्जिट पोलको औसत हेर्दा भाजपा नेतृत्वको एनडीए नै अगाडि आउने देखिएको छ। भारतका छुट्टाछुट्टै चुनावी प्रक्षेपक्षका नतिजा फरकफरक भए तापनि एनडीएले ३ सय ५५ देखि ३ सय ८० बीचमा सिट जित्ने अनुमान गरिएको छ। त्यसोत सन् २०१९ को चुनावमा भाजपाले ३ सय ३ सिट जितेको थियो। भारतमा निर्वाचनका लागि योग्य मतदाता संख्या विश्वकै सबैभन्दा ठूलो संख्या हो। भारत संसारकै सबैभन्दा धेरै जनसंख्या भएको देश हो। जहाँ ९६ करोड ९० लाख जनताले मतदान गरेका छन्। त्यहाँका २८ राज्य र ८ केन्द्र शासित भूभागहरूका प्रत्येक योग्य मतदाताले भोट खसाल्ने अवसर पाउँछन्। त्यहाँको निर्वाचन प्रक्रिया लामो, विशिष्ट र रोमाञ्चक रहने कैयौंले बताउने गरेको पाइन्छ। निर्वाचनका लागि १५ लाख मतदान केन्द्र स्थापना र ५५ लाख विद्युतीय भोटिङ मेसिन जडान गरिएका थिए। निर्वाचन आयोगले १ करोड ५० लाख निर्वाचन र सुरक्षा अधिकारीलाई तालिम दिएर खटाएका थियोे। उनीहरूको आवतजावतका लागि ४ लाख सवारी साधन प्रयोग गरेको थियो।"
"सडक र पुलमा बजेट धेरै, हटेनन् टुक्रे योजना","काठमाडौं : सरकारले आर्थिक वर्ष ०८१८२ मा सडक तथा पुल निर्माणका लागि सबैभन्दा बढी विकास खर्च छुट्ट्याएको छ। यसका लागि १ खर्ब ५२ अर्ब २४ करोड २२ लाख रुपैयाँ बराबरको पुँजीखर्च छुट्ट्याएको छ। यो कुल पुँजीगत खर्चको ४३२१ प्रतिशत हो। अर्थमन्त्री वर्षमान पुनले सार्वजनिक गरेको बजेटमा १८७४ प्रतिशत रकम विकास (पुँजीगत) खर्चमा छुट्ट्याएका थिए। १८ खर्ब ६० अर्ब ३० करोड रुपैयाँको कुल बजेटमा पुँजीगत खर्च ३ खर्ब ५२ अर्ब ३५ करोड ४० लाख रुपैयाँ बराबर छ। उक्त पुँजीगत खर्च करिब २५ शीर्षकका आयोजनाहरूमा बाँडिएको छ। सबैभन्दा बढी सडक तथा पुल निर्माणमा छ। त्यसबाहेक दोस्रो बढी विकास खर्चमा गैरआवासीय भवन निर्माण तथा खरिद शीर्षकमा विनियोजन गरिएको छ। सरकारी कार्यालय भवन निर्माणदेखि, पर्खाल बनाउने लगायतका आयोजना यो शीर्षकमा समेटिएका छन्। यसका लागि ४१ अर्ब २८ करोड ६१ लाख रुपैयाँबराबर विनियोजन गरिएको छ। यो कुल पुँजीगतको ११३६ प्रतिशत हो। आगामी वर्ष सिँचाइ संरचना निर्माणका लागि १९ अर्ब ६५ करोड ८४ लाख छट्ट्याइएको छ। यो कुल विकास बजेटको ५५८ प्रतिशत हो। यसैगरी जग्गा करार, लिज तथा लाइसेन्स खरिदमा १५ अर्ब १९ करोड, मेसिनरी तथा औजारमा १४ अर्ब २३ करोड बजेट विनियोजन गरिएको छ। खानेपानी संंरचना निर्माणमा १२ अर्ब २२ करोड रुपैयाँ खर्च छुट्ट्याइएको छ। कुल पुँजीगत खर्चको ३४७ प्रतिशत हो। यसैगरी सरकारले पुँजीगत परामर्शका लागि मात्रै ११ अर्ब ८९ करोड रुपैयाँ छुट्ट्याएको छ। विभिन्न आयोजनाहरूको डिजाइन गर्ने काम निजी क्षेत्रबाट गर्ने भएकाले यसलाई पुँजीगत परामर्श शीर्षकमा राखिएको हो। जुन कुल विकास खर्चको ३३८ प्रतिशत छ। सरकारी कर्मचारीले नभ्याउने वा नसक्ने प्राविधिक खालका कामहरू निजी क्षेत्रबाट ठेक्कापट्टा गराएर डिजाइनका लागि पुँजीगत परामर्श भनेर दिने गरिन्छ। यस्तै, विद्युत् संरचना निर्माणमा ११ अर्ब, तटबन्ध तथा बाँध निर्माणमा ७ अर्ब ७६ करोड र भैपरी आउने पुँजीगत खर्चमा ६ अर्ब ३० करोड हाराहारी खर्च गर्ने भनिएको छ। यसबाहेक सरसफाइ संरचना निर्माण, रेलमार्ग तथा हवाई मैदान निर्माण, पुँजीगत सुधार खर्च, सार्वजनिक निर्माण गर्ने प्रयोजनमा २ अर्ब ६४ करोड र सुरक्षा प्रणाली तथा उपकरण प्राप्ति खर्चका लागि २ अर्ब १७ करोड हाराहारी रकम छुट्ट्याइएको छ। यसबाहेक शीर्षकमा २ अर्बभन्दा कम बजेट विनियोजित छ। जस्मा कम्प्युटर सफ्टवेयर निर्माण तथा खरिद खर्च, वन तथा वातावरण संरक्षण, फर्निचर तथा फिक्चर्स र सवारी साधन शीर्षक छन्। अझ १ अर्बभन्दा कम विकास खर्च छुट्ट्याएका शीर्षकअन्तर्गत निर्मित भवनको संरचनात्मक सुधार खर्च, आवासीय भवन निर्माणखरिद, निर्मित भवनको संरचनात्मक सुधार खर्च, अनुसन्धान तथा विकाससम्बन्धी खर्च, जग्गा विकास कार्य पशुधन तथा बागबानी विकास खर्च रहेका छन्। सबैभन्दा कम रकम छुट्ट्याएको पशुधन तथा बागबानी विकासमा ६ करोड १२ लाख रुपैयाँ मात्रै छुट्ट्याइएको छ। यो कुल विकास खर्चको ००२ प्रतिशत मात्रै हो। २५ शीर्षकका विभिन्न परियोजनाहरूमा ३ करोडभन्दा कमका खुद्रे आयोजना केन्द्र सरकारका तर्फबाट बजेटमा पारिएको खुलासा भएको छ। बजेट तयारीको क्रममा पनि टुक्रे आयोजनाका लागि सांसदहरूबाट दबाब दिइएको थियो। जबकी यसअघि प्रधानमन्त्री पुष्पकमल दाहालले विभिन्न फोरममा स्थानीय तहका सरकारलाई बलियो बनाउन ३ करोडभन्दा साना आयोजनामा संघले बजेट नराख्ने बताउँदै आएका थिए। सरकारले आगामी आर्थिक वर्षदेखि विकास खर्चका लागि आयोजना वर्गीकरणको आधार र मापदण्ड, २०८० जारी गर्दै सोहीअनुसार कार्यान्वयन गर्ने भनेको थियो। यसअनुसार योजना आयोगले ३ करोडभन्दा बढीको आयोजना मात्रै संघमा राख्न सुझाव दिएको थियो। तर, कार्यान्वयनमा लैजाने भने पनि यसपटक लागू गर्न नसकेको अर्थ मन्त्रालय स्रोतको भनाइ छ। विभिन्न मन्त्रालयको बजेटमा थुप्रै साना योजनाहरू परेका छन्, स्रोतले भन्यो। अर्थ मन्त्रालयका पूर्वसहसचिव तथा अर्थविद् निर्मलहरि अधिकारी सरकारले टुक्रे योजना नियन्त्रण गर्न आयोजना वर्गीकरणको आधार र मापदण्ड पालना गर्ने भनिए पनि अझै कार्यान्वयनमा सरकार बलियो नभएको बताए। बजेट निर्माणको क्रममा टुक्रे योजनाको दबाब आएकाले मापदण्ड कार्यान्वयन नभएको उनको आशंका छ। अर्थविद् अधिकारी भन्छन्, सबै आयोजनाको बजेटलाई हर्ने हो भने त्यो मापदण्डको पालना गरिएको छैन। केन्द्रको बजेटमा टुक्रे योजना परेका छन्। अर्थ मन्त्रालय बजेट महाशाखा प्रमुख रितेशकुमार शाक्य भने केन्द्रबाट ३ करोड भनेर बजेट छुट्ट्याएको भए पनि लागतको आधारमा मात्रै भएकाले मापदण्डविपरीत नभएको तर्क गर्छन्। कुनै परियोजनामा ३ करोडसम्मको बजेट विनियोजन भए पनि त्यस्को समग्र लागत बढी हुन्छ। प्रायः सडकका परियोजना ३ करोडमाथि कै हुन्छन्। तर, १ सय किलोमिटरको बाटो बनाउनुछ, तर यसवर्ष ३ किलोमिटर मात्रै राखिएको छ भने यसको बजेट १ करोड मात्रै पर्ला। तर, समग्रमा यो परियोजनाको मूल्य १०२० करोड होला, बजेट महाशाखा प्रमुख शाक्यले अन्नपूर्णसँग भने। यसर्थ विनियोजन रकम र लागत रकमको फरकपनले गर्दा टुक्रे योजना जस्तो मात्रै देखिएको उनको भनाइ छ। आयोजना वर्गीकरणको आधार र मापदण्डले भने प्राविधिक रूपमा जटिल, नवीनतम प्रविधि प्रयोग गर्नुपर्ने तथा कार्यान्वयन गर्नेको क्षमताले नभ्याउनेबाहेक संघबाट ३ करोड र प्रदेशबाट एक करोडसम्मका पूर्वाधार आयोजना कार्यान्वयन नगर्ने भनेको छ। आयोजना जुन तहबाट कार्यान्वयन गर्नुपर्ने हो, सोही तहमा हस्तान्तरण गर्न सक्ने उल्लेख छ। मापदण्डअनुसार संघले ३ करोडसम्मका योजना प्रदेश वा स्थानीय तह र प्रदेशले २ करोडसम्मका आयोजना स्थानीय तहमा पठाउन सक्ने छ।"
भन्सार महसुल वृद्धिले मुद्रास्फीति लक्ष्यमा चुनौती,"काठमाडौं : विभिन्न वस्तुको आयातमा लाग्ने भन्सार महसुल वृद्धिले महँगी नियन्त्रणमा नआउने सरोकारवालाले निचोड निकालेका छन्। सरकारले आगामी आर्थिक वर्षको बजेटमार्फत मुद्रास्फीतिलाई ५५ प्रतिशतमा राख्ने लक्ष्य महसुल वृद्धिदरले चुनौती थपेकोले नेपाल समुद्र्रपार निकासी पैठारी संघले यस्तो निचोड निकालेको हो। अर्कोतर्फ यसले खुला सिमानाबाट हुने अनधिकृत आयातलाई पनि बढावा दिनेबारे संघले ध्यानाकर्षण गरेको छ। संघका अनुसार भन्सारमा पाइने एमएफएनको सुविधा खारेजीले आयातीत वस्तुको भाउ बढ्ने हुँदा यसले मुद्रास्फीतिको सरकारी लक्ष्यमा चुनौती थप्ने र उपभोक्ता चर्को मूल्य तिर्न बाध्य हुनेछन्। संघ भन्छ, कतिपय वस्तुको एकाइमा भन्सार लगाउनुपर्ने संघको मागलाई पनि बजेटले बेवास्ता गरेको छ। यस्तो व्यवस्थाले स्थानीय उद्योगलाई परेको अप्ठेरो हट्ने र न्यून तथा अधिक बिजकीकरण न्यूनीकरण हुने सम्भावना हुँदा हुँदै पनि सरकार चुकेको छ। मदिरामा अन्तःशुल्क बढाउने र कर नतिर्ने घरेलु मदिरालाई प्रवद्र्धन गर्ने घोषणाले उल्लेख परिमाणमा राजस्व तिर्ने व्यवसायीमाथि दबाब पर्ने संघले बताएको छ। साथै, मदिराको चोरी पैठारीले प्रश्रय पाउने जोखिम बढेकोबारे पनि ध्यानाकर्षण गरेको छ। विद्युतीय सवारीसाधनको भन्सार र अन्तःशुल्क दरमा गरिएको परिवर्तनले सरकारी नीतिहरू अझै पनि स्थिरताउन्मुख नरहेको संकेत गरेको छ। यसैगरी आर्थिक ऐनले चामल उद्योगले धान आयात गर्दा २५ प्रतिशत अग्रिम आयकर लाग्ने व्यवस्था गरिएको छ। भारतबाट कच्चा पदार्थको रूपमा धान आयात गरी चामल उत्पादन गर्ने उद्योगी र तयारी चामल आयात गर्ने दुवैलाई लाग्ने अग्रिम आयकर बराबर जस्तो हुँदा स्वदेशी चामल उद्योग धराशायी हुने जोखिम बढेको बताइएको छ। सरकारले दाल उद्योगको कच्चा पदार्थ गेडागुडी र तयारी दाल आयातमा समान भन्सार दर कायम गरेको छ। यो तयारी वस्तु र कच्चा पदार्थमा एक तहको भन्सार दर फरक गर्ने बजेटकै घोषणाविपरीत भाउको संघको टिप्पणी छ। जसमा १० प्रतिशत अग्रिम आयकर तिर्न नाफा ५० प्रतिशत भएमात्र सम्भव हुन्छ, जबकि २० प्रतिशतभन्दा बढी नाफा लिन हाम्रो कानुनले नै प्रतिबन्ध लगाएको छ। दाल जस्तो अत्यावश्यक वस्तुमा ५० प्रतिशत नाफा हुने अनुमान गरेर १० प्रतिशत अग्रिम आयकर लगाउनु नै अवैज्ञानिक देखिन्छ, संघले भन्यो । व्यापार व्यवसायमा नाफा हुन्छ नै भन्ने निश्चित नहुने परिप्रेक्ष्यमा अग्रिम आयकरको औचित्य नरहेकोले यसलाई खारेज गर्नुपर्ने संघको माग छ। सरकार अग्रिम आयकर लिने अनि कुनै आय वर्षमा असुल गरिएको अग्रिम आयकर रकमलाई सोही वर्षमा तिर्नुपर्ने कर दायित्वमा मिलान गरेर बढी हुन आएको रकम आगामी आय वर्षमा सारी लैजान वा फिर्ता लिन नपाउने व्यवस्था अन्यायपूर्ण रहेकोमा संघले विरोध गरेको छ।"
माधव नेपाललाई प्रश्न दाहाल र ओलीसँग के कुरामा असन्तुष्ट हुनुहुन्छ?,"काठमाडौं : नेकपा एकीकृत समाजवादी आफ्नो राष्ट्रिय महाधिवेशनको तयारीमा जुटेको छ। प्रतिनिधिसभामा १० स्थान रहेको एकीकृत समाजवादी संघ र प्रदेशका सत्ता गठबन्धन हेरफेरमा कतिपय अवस्थामा निर्णायकसमेत रहँदै आएको छ। आफूहरूलाई बेवास्ता र अपमान नगर्न आग्रह गर्दै आएका पार्टी अध्यक्ष माधवकुमार नेपालसँग राष्ट्रिय राजनीति र एकीकृत समाजवादीको दसौँ महाधिवेशनका सन्दर्भमा राससकर्मी प्रकाश सिलवाल र सिबी अधिकारीले गरेको संवादः तपाईंले हालै नेपाली कांग्रेसका सभापति शेरबहादुर देउवासँग भेट्नुभयो। त्यसले सत्ता गठबन्धनमा समस्या ल्याएको हो? हामी देशभक्त शक्तिहरू, लोकतान्त्रिक, शक्तिहरू, वामपन्थी र परिवर्तनकारी शक्तिहरू समाजवादको यात्रामा अगाडि बढ्न चाहने समाजवादी शक्तिहरू एकताबद्ध भएर बढून् भन्ने हाम्रो चाहना छ। हामी अहिले संघीय सरकारको गठबन्धनमा छौं। विशेष अवस्था भएकाले मधेस प्रदेशको सरकारमा पनि छौं। कसरी देशको भलो, जनताको कल्याण र पार्टीको पनि हित हुन्छ, यी तीनवटै विषयमा उचित सन्तुलन कायम गरेर हामी अगाडि बढ्छौं। मधेस प्रदेशमा तपाईंहरूको पार्टीले हालका मुख्यमन्त्रीलाई समर्थन गर्ने सम्भावना छ?देश र जनताको हितभन्दा हाम्रो अरू ठूलो केही पनि छैन। अहिले हामी त्यहाँ छौँ र त्यहाँ रहुन्जेल त समर्थन भइहाल्छ। त्यसपछि कसरी अगाडि बढ्ने भन्ने पार्टीले छलफल र परामर्श गरेर आगामी रणनीति लिन्छ। तपाईंहरूलाई गठबन्धनमा भए पनि सरकारमा रहेका प्रमुख दलहरूबाट वास्ता गरिएन भन्ने गुनासो हो?वास्ता गरियोगरिएन भन्ने कुराहरूको बारेमा गुनासो गर्नुपर्ने केही पनि आवश्यकता छैन। जे भए पनि व्यापक छलफल र परामर्शको अवश्यकता छ। पाँच वर्षको अवधिमा तपाईंलाई पनि प्रधानमन्त्री बनाउनुपर्छ भन्ने विभिन्न प्रस्ताव सुनिन्छ। त्यस्तो केही कुरा वा समझदारी भएको छ?मेरो लागि पद ठूलो कुरा होइन। प्रधानमन्त्री मेरो प्राथमिकताको विषय होइन। मेरो निम्ति प्राथमिकताको विषय भनेको जनता हो, देश हो। त्यसैले देश र जनताको हितमा हामीले आफूलाई समर्पित गर्नुपर्छ। त्यसकारण मैले के पाउँछु के पाएँ भन्ने विषयलाई केन्द्रविन्दुमा राख्ने हैन। मेरो सोच पनि त्यस्तो छैन। म पदका लागि मरिहत्ते गर्ने मान्छे पनि हैन। पदकै निम्ति जन्मेको र पदकै निम्ति मर्ने पनि हैन। त्यसकारण देश र जनताको हित र कल्याण हुँदा त्योभन्दा सन्तोष अरू केही पनि हुँदैन। प्रस्ताव आएमा वा पार्टीलाई पनि स्थापित गर्नुपर्ने अवस्थामा प्रधानमन्त्री बन्न तयार हुनुहुन्छ?देश र जनताको पक्षमा कुनै काम गर्नुपर्यो भने बरु हामी त्यस्ता छलफल र बहसहरूमा लागू गर्ने सबै कुरामा सधैं सकारात्मक नै रहन्छौं। नेपालको उत्पादन क्षेत्रमा सम्भाव्य वस्तु जे जति छन् तीनको प्रवद्र्धन गर्नुपर्छ। अर्को नेपालको अर्थतन्त्रको दुईवटा महत्वपूर्ण क्षेत्र ऊर्जा र पर्यटन हुन्। जलविद्युत्को क्षेत्रमा धेरै गर्न सकिन्छ। यसका निम्ति आन्तरिक र बाह्य लगानीलाई आकर्षित गरिनुपर्छ। जेजे बाधा र अवरोधहरू छन् त्यसलाई सहजीकरण गर्न सरकारले तदरुकता देखाउनुपर्छ। त्यसपछि पर्यटन क्षेत्रको विस्तार गर्ने सन्दर्भमा कस्ताकस्ता पर्यटकहरू नेपालमा बढी आकर्षित हुन्छन्, चाहे त्यो नेपालको प्राकृतिक सौन्दर्य अवलोकन गर्न या नेपालको ऐतिहासिक परम्परागत सम्पदा र संस्कृतिका बारेमा जानकारी लिन वा धार्मिक अवस्थाबारे जानकारी लिन आएका किन नहुन्। जुनसुकै उद्देश्यले नेपाल आएका भए पनि पर्यटकको बसाइ लम्ब्याउने कार्ययोजना आवश्यक छ। तर, सबै कुराहरू हुँदाहुँदै पनि विकास निर्माणको काम गर्दा सामूहिक सोचको अभाव छ, प्राथमिकीकरणको बारेमा गम्भीर सोच र विश्लेषणको अभाव छ, यी सबै कुराको लागि योजना निर्माण गर्दा ध्यान दिनुपर्छ। काम गुणस्तर र समयमै सम्पन्न गर्ने त्यसका लागि अनुगमन प्रणाली प्रभावकारी बनाइनुपर्छ। यी सबै कुरामा नेपालको गणतान्त्रिक व्यवस्था सुदृढ भई अर्थतन्त्रको विकासले फड्को मार्छ। गणतन्त्रले यही कुराको अपेक्षा गरेको छ। हरित अर्थतन्त्र, डिजिटल इकोनोमीको विकासलाई जोड दिनुपर्छ अहिलेको बजेटले यसलाई समेटेको छ। कमीकमजोरीलाई सच्याएर आगामी १६औँ पञ्चवर्षीय योजनामा यस्ता विषय समेटेर प्रभावकारी कार्यान्वयनमा लैजानुपर्छ । यी सबै कुरामा सम्बन्धित निकायले ध्यान दिनुपर्छ। पार्टीको राष्ट्रिय महाधिवेशनको तयारीमा जुट्नुभएको छ। पार्टीको महाधिवेशनलाई कसरी लिनुभएको छ?हाम्रो पार्टी दसौँ राष्ट्रिय महाधिवेशनको तयारीमा जुटेको छ। हामी आगामी असारको १६ देखि २० गतेसम्म महाधिवेशन गर्न गइरहेका छौँ । महाधिवेशनका लागि हामीले चारवटा दस्तावेज तयार गरेका छौं। ती दस्तावेज सामूहिक छलफल र सहमतिबाट अघि बढेको छ। उक्त दस्तावेज सहमतिबाट अगाडि बढ्छ। पार्टी स्थापना भएको तीन वर्ष हुँदैछ १०औँ महाधिवेशन भन्नुभएको छ, दसौँ महाधिवेशन भन्न मिल्छ? तपाईं हामी सबैलाई थाहा छ कि पुष्पलालले कम्युनिष्ट पार्टीको स्थापना गर्नुभयो। पछि पार्टी विभाजित भयो। विभाजनपछि पुष्पलालले तेस्रो सममेलन गर्नुभयो। पहिलो र दोस्रो महाधिवेशन भइसकेको थियो। उहाँले महाधिवेशन गर्न पाउनुभएन। मोहनविक्रम सिंह पनि पार्टीबाट अलग हुनुभयो र चौथो महाधिवेशन गर्नुभयो। जो जहाँबाट विभाजन भयो त्यही अवस्थामा महाधिवेशनको निरन्तरता गरिँदै आएको छ। त्यसैले हामी एमालेबाट विभाजन भएर आयौँ अब, हामीले गर्ने महाधिवेशन १०औं महाधिवेशन नै हुन्छ। नेतृत्व पनि सहमतिबाटै जान्छ कि ?हाम्रो अधिकतम प्रयास त्यही नै रहन्छ। सोहीअनुरुपको वातावरण बनोस् भन्ने हामीलाई लागेको छ। तपाईंले नेतृत्वको निरन्तरताकै तयारी त गर्नुभएको होला नि?मैले के सोच्छु भन्ने महत्वपूर्ण होइन । पार्टी र कार्यकर्ताले के सोच्छन्, त्यो महत्वपूर्ण कुरा हो। व्यक्तिगत स्वार्थभन्दा पनि पार्टीको हितलाई हेरेर नेता कार्यकर्ताको चाहनाबमोजिम नेतृत्व चयन हुन्छ। तपाईंहरूकै पार्टीका सम्मानित नेता एवं पूर्वप्रधानमन्त्री झलनाथ खनालले रासससँगको कुराकानीमा हाम्रो पार्टी अहिलेकै संरचना र कार्यशैलीबाट चुन्न सक्दैन, यसमा व्यापक परिवर्तन जरुरी छ भन्नुभएको थियो, सुधार्नेबारे के सोच्नुभएको छ?समाजवादी क्रान्तिका क्रममा हामी निरन्तर परिवर्तनका पक्षमा हुन्छौँ। हामीले अहिलेको अवस्थामा सन्तुष्टि छैनौँ, अग्रगमनका लागि यात्रारत हुन्छौँ। संसार नै परिवर्तनशील छ। संसार परिवर्तनशील भएपछि मान्छे परिवर्तनशील हुनुपर्छ। पार्टी र विचार परिवर्तनशील हुनुपर्छ । यस अर्थमा हामीले नेपाली विशेषताको समाजवाद भनेका छौँ। नेपालको विशेषता के हो भने यहाँ रहेका बहुजातीय, बहुभाषिक र बहुसांस्कृतिक विविधताले भरिएको नेपाली समाज अनुकूलको सोचको कुरा हो। यहाँ वर्गभित्र जात पनि छ। हाम्रो विशेषता के हो भौगोलिक रुपमा पनि विविधता छ। अनेकौँ सम्पदा छन्। दुई ठूला देशको बीचमा छौँ । यहाँ बहुदलीय प्रणाली पनि छ। राजनीतिक अवस्था र बहुदलीय प्रतिस्पर्धा पनि हुन्छ। हामी एकल पार्टीको पक्षमा छैनौँ। समाजवादमा वर्ग हुन्छ र पार्टी पनि हुन्छ। हामी स्वार्थ र भ्रष्टीकरणबाट मुक्त हुनु पर्नेछ। अहिले नेपालको राजनीतिलाई भ्रष्टीकरणले गाँजेको छ। भ्रष्टीकरणबाट मुक्त हुन व्यक्तिवाद र मपाईंवादबाट मुक्त हुनुपर्छ। पहिला फुटेर जाने अनि फेरि मिल्नेपर्छ भन्ने क्रम पनि चलिरहने रहेछ है ?फुट र जुट चलिरहन्छ। नदी पनि त फाटछ, कहिले मिसिन्छ। दुई धार हुन्छ। अन्त्यमा गन्तव्य त समुद्रमा गएर मिसिने हो। त्यसो हुनाले फुटमा आत्तिनुपर्ने अवस्था छैन। नदी एक किसिमको भौगोलिक संरचनामा पुग्छ, त्यहाँ फाट्छ अर्को भौगोलिक संरचनामा मिसिन्छ। त्यसैले प्रकृतिको नियम यस्तै छ। सकेसम्म फाट्नु राम्रो होइन, तर के गर्नु घरै फाटिरहेको हुन्छ। श्रीमान् श्रीमतीको पनि फाटिरहेका हुन्छन्। कोही कसैको दास बनिरहन सक्दैन। दासत्वलाई स्वीकार्न सकिँदैन। यस अर्थमा हामी आफ्नो स्वभिमान, देश र जनताको स्वाभिमान र हितका लागि लागिरहेका छौं। हामी नक्कली गफको क्रान्तिकारी होइन, व्यावहारिक र साँचो अर्थमा जनताको परिवर्तनको खातिर उभिन जरुरी छ।"
८ जना उपसचिवको सरुवा तथा पदस्थापन,"काठमाडौं : गृह मन्त्रालयले ८ जना उपसचिवको सरुवा गरेको छ। जेठ १६ गतेको निर्णयअनुसार गृहले उनीहरूको सरुवा तथा पदस्थापन गरेको हो। निर्णयअनुसार गृह मन्त्रालयमा रहेका सूर्यप्रसाद उपाध्यायलाई अध्यागमन विभागको निर्देशकको जिम्मेवारी दिइएको छ। त्यस्तै युवराज अर्याललाई धादिङको सहायक सिडिओ, कृष्णप्रसाद हुमागाईलाई नुवाकोटको सहायक सिडिओ, ललितकुमार बस्नेतलाई राष्ट्रिय विपद् जोखिम न्यूनीकरण तथा व्यवस्थापन प्राधिकरण, धर्मराज जोशीलाई कञ्चनपुरको सहायक सिडिओ, भीमराज कोइरालालाई सुनसरीको सहायक सिडिओ, ओमप्रसाद भट्टराईलाई गृह मन्त्रालय र अशोक कुमार भण्डारीलाई डडेलधुराको सहायक सिडिओको जिम्मेवारी तोकिएको छ।"
लुम्बिनी प्रदेशको नीति तथा कार्यक्रम : प्राथमिकतामा कृषि (पूर्ण पाठसहित),"दाङ : लुम्बिनी प्रदेश सरकारले नीति तथा कार्यक्रम सार्वजनिक गरेको छ। सरकारले कृषि क्षेत्रलाई प्राथमिकता राखेर नीति तथा कार्यक्रम ल्याएको हो। प्रदेश प्रमुख अमिक शेरचनले सोमबार प्रदेश सभा बैठकमा आगामी आर्थिक वर्ष २०८१८२ को नीति तथा कार्यक्रम प्रस्तुत गरेका हुन्। लुम्बिनी प्रदेश सरकारले कृषि क्षेत्रको विकासबाट प्रदेशको समृद्धि खोज्दै आगामी वर्षको नीति तथा कार्यक्रममा सार्वजनिक गरेको बताएको छ। प्रदेश प्रमुख अमिक शेरचनले प्रदेश सभा बैठकमा प्रस्तुत गरेको बार्षिक नीति तथा कार्यक्रममा कृषि, रोजगार र पर्यटनलाई प्राथामिकता राखिएको छ। यसअघिका कमै कार्यक्रमलाई निरन्तरता दिँदै व्यवसायिक प्रवर्द्धन, बजारीकरण र रोजगारी केन्द्रित कृषिलाई नीति कार्यक्रमले प्राथामिकतामा दिएको छ। १९९ बुँदे नीति कार्यक्रममा आर्थिक संकटलले देशको अर्थतन्त्र रक्षात्मक भएको अवस्थामा प्रदेश सरकारले सामान्य आशाका संकेत देखाउने गरी नीति तथा कार्यक्रम ल्याएको हो। लुम्बिनीका १२ जिल्लामा सञ्चालन भएका पुराना योजना र कार्यक्रमलाई निरन्तरता दिइएको छ। लुम्बिनी सरकारले सन् २०३०सम्म प्रदेशलाई बालविवाह मुक्त बनाउने योजनाअघि सारेको छ। त्यसका लागि स्थानीय तहसँगको सहकार्यमा १० वर्षे रणनीति कार्यान्वयन गर्ने नीति तथा कार्यक्रममा उल्लेख छ। नदी सभ्यतामा आधारित आधुनिक सहर सहितको प्रदेश राजधानीलाई व्यवस्थित बनाउन योजना राखिएको छ। लुम्बिनीमा महिला आत्मनिर्भर पहिला भन्ने नारासहित उद्यमशिलताबाट उत्पादन, रोजगार र स्वरोजगार हुँदै आत्मनिर्भर बनाइने नीति लिइएको छ। सरकारले प्रस्तुत गरेको नीति तथा कार्यक्रमलाई सत्ता पक्ष सांसदहरुले आशा जगाउने खालको नीति तथा कार्यक्रम आएको प्रतिक्रिया दिएका छन्। एमाले संसदीय दल नेता लिला गिरीले सरकाले समसमायिगक नीति कार्यक्रम ल्याएको बताए। प्रतिपक्ष दलका नेता तथा नेपाली काग्रेस संसदीय दलका नेता डिल्ली बहादुर चौधरीले नयाँ कुरा केही नआएको र प्रदेश कसरी जान्छ र भिजन केहो भन्नेसम्म पनि कार्यक्रममा नसमेटिएको टिप्पणी गरे। उनले नियमित कार्यक्रम र नीति तथा कार्यक्रमको भिन्नता नै नदेखिएको टिप्पनी गरे। अन्य विपक्षी सांसदहरुले पनि नीति तथा कार्यक्रम पुरानै कार्यक्रमको निरन्तरताको रूपमा रहेको प्रतिक्रिया दिएका छन्।"
धनराज गुरूङको सुझाव : चितवनको सौराहालाई हनिमुन सिटी बनाऔं,"काठमाडौं : नेपाली कांग्रेसका उपसभापति धनराज गुरुङले करको दायरा बढाएर राजस्व वृद्धि गर्न सकिने बताएका छन्। प्रतिनिधिसभाको बैठकमा बजेटमाथिको छलफलका क्रममा गुरुङले करको भार थप नगरि दायर बढाएर राजस्व वृद्धि गर्न सकिने बताए । उनले आफूले गाँजा खेतीका लागि कानुन बनाउनका लागि पटकपटक सुझाव दिँदा पनि यसलाइ प्रतिबन्ध गर्दा अरबौं राजस्व गुमिरहेको बताए। औषधीजन्य पदार्थको रुपमा गाँजाको निर्यात गर्न सके दुई खर्व भन्दा बढि राजस्व उठ्ने उनको भनाइ छ । गुरुङले गाँजा र घरेलु मदिराका बारे सकारात्मक व्याख्या र छलफल हुनुपर्नेमा जोड दिए। उनले धार्मिक,सांस्कृतिक,खेलकुदलगायत पर्यटनको सम्भावनालाई अघि बढाउनुपर्ने र चितवनको सौराहालाई हनिमुन सिटी बनाउन सुझाव दिए।"
माधव नेपाल र महन्थ ठाकुर अनिर्णित बन्दा मधेस सरकारको बेहाल,"जनकपुरधाम : एमाले र माओवादी केन्द्रले समर्थन फिर्ता लिएपछि जनता समाजवादी पार्टी नेपाल नेतृत्वको मधेस सरकार संकटमा परेको छ। मुख्यमन्त्री सरोजकुमार यादवले जेठ २३ गते विश्वासको मत लिने तयारी गरेका छन्। जसपा नेपालले जसरी पनि विश्वासको मत पाउने दाबी गरिरहेका बेला विपक्षी मोर्चाले भने नयाँ सरकार बनाउने कसरत गरिरहेको छ। मधेस सरकारमा जनता समाजवादी पार्टी नेपाल, नेकपा एकीकृत समाजवादी पार्टीमात्र सरकारमा छ। यता विपक्षमा नेकपा एमाले, जनमत पार्टी, नेकपा माओवादी केन्द्र र लोकतान्त्रिक समाजवादी पार्टी नेपाल विपक्षमा छ। तर, केन्द्रीय समीकरणमा सरकार बाहिर रहेका लोसपाले प्रदेशमा समर्थन वा विपक्षमा बस्ने टुंगो नलगाउँदा दुवै मोर्चा संशकित छ। यादव नेतृत्वको सरकारमा मन्त्री रहेका नेकपा एकीकृत समाजवादी पार्टी सरकार छोड्न नखोजेको र समर्थन कायमै राखेका कारण विपक्षी मोर्चा सशंकित छ। शीर्ष नेताबाट कुनै सिग्नल नपाएका कारण मधेसमा लोसपा र एकीकृत समाजवादीले कुनै निर्णय लिन नसकेका हुन्। जनमत पार्टीले आफ्नो नेतृत्वमा सरकार बनाउन एमाले र माओवादी तयार रहेको बताएको छ। केही दिनअघि जनमत अध्यक्ष सीके राउतले तीन दलबीच भएको सहमति पत्र नै सार्वजनिक गरेका थिए। तर, तीन दलसँग स्पष्ट बहुमत नभएकाले जनमत पनि माधव नेपाल र महन्थ ठाकुरको निर्णय कुरिरहेको छ। स्रोतका अनुसार एकीकृत समाजवादी र लोसपा दुवै मोर्चालाई सरकार गठनमा सहयोग गर्ने आश्वासन बाँड्दै आएका छन्। माओवादी संसदीय दलका नेता भरतप्रसाद साहले एकीकृत समाजवादी र लोकतान्त्रिक समाजवादी पार्टीले नयाँ सरकार बनाउन सहयोग गर्ने भने पनि हस्ताक्षर हुन बाँकी रहेको बताए। केही दिनयता दलीय सहमति जुटाउन संघीय राजधानीमा रहेका प्रतिपक्षी दलका नेताहरू बहुमत सदस्यको समर्थन आफूहरूसँग रहेको दाबी पेस गर्न जनकपुर आए पनि बहुमत पुर्याउन सकस भइरहेको छ। जनमतले एमाले, जनमत पार्टी, माओवादी लोसपा नेपाल, एकीकृत समाजवादी, संघीय समाजवादी र नागरिक उन्मुक्ति प्रदेशसभा सदस्यहरूको हस्ताक्षरसहित प्रदेश प्रमुख कहाँ पत्र बुझाउने तयारी गरे पनि बहुमत जुटाउन सकेको छैन। अल्पमतमा रहेका मुख्यमन्त्री यादवमाथि राजीनामा दिन नैतिक दबाब बनाउन बहुमत सदस्यको हस्ताक्षरसहितको पत्र प्रदेश प्रमुख कहाँ बुझाउने तयारी विपक्षी मोर्चाको छ। तर, ५४ प्रदेशसभा सदस्यको समर्थन नपुग्दा जनमत अलमलमा परेको हो। यसैबीच मधेस प्रदेशसभाको तेस्रो अधिवेशन जेठ २१ मा सुरु हुँदैछ। नेकपा एमाले र नेकपा माओवादी केन्द्र सरकारबाट बाहिरिएपछि संवैधानिक प्रावधान अनुसार जेठ २९ गतेभित्र मुख्यमन्त्री यादवले विश्वासको मत लिनुपर्नेछ। मुख्यमन्त्री यादवले त्यसअगावै जेठ २३ गते विश्वासको मत लिने तयारी गरेको छ। मधेस सरकारका विषयमा लोसपा र एकीकृत समाजवादीले आधिकारिक निर्णय गरेको छैन। लोसपा संसदीय दलका उपनेता उपेन्द्र महतोले जसपा नेपाल नेतृत्वको सरकारको बिदाइ हुनुपर्ने बताए। अहिलेसम्म पार्टीको केन्द्रीय तहबाट निर्देशन आइसकेको छैन। तर अहिलेको सरकारको बिदाइ हुनुपर्छ, उनले भने। नेकपा एस संसदीय दलका नेता गोविन्दबहादुर न्यौपानेले नयाँ सरकार गठनमा नेकपा एसको हस्ताक्षर रहने विषयमा आफू अनभिज्ञ रहेको बताए। उनले भने, यस विषयमा कतै कोहीसँग केही कुरा भएको छैन। लोसपा नेपालका वरिष्ठ उपाध्यक्ष जितेन्द्र सोनलले अहिलेको अवस्थामा बहुमत दाबी गर्न वा सरकार गठनका लागि प्रदेश प्रमुखकहाँ दिइने भनिएको पत्रमा लोसपा नेपालका प्रदेशसभा सदस्यले हस्ताक्षर नगर्ने बताए। उनले लोसपा कुनै पनि हालतमा गैरसंवैधानिक र गैरकानुनी कदमको पक्षमा नरहेको प्रष्ट्याए। मुख्यमन्त्रीले विश्वासको मत लिन नसकेमा जसले पनि सरकार गठनको पहल गर्दा हुन्छ। तर, त्यसअघि बहुमत साबित गर्ने हस्ताक्षर गर्ने पक्षमा हामी छैनौं।"
मधेस प्रदेशसभामा जनमतको अवरोध,"जनकपुरधाम : जनमत पार्टीले अवरोध गरेपछि मधेस प्रदेशसभाको बैठक स्थगित भएको छ। कृषि विश्वविद्यालयको भवन शिलान्यास कार्यक्रममा मुख्यमन्त्री सरोजकुमार यादवकै उपस्थितिमा जनमत पार्टीका मन्त्री र सांसदमाथि आक्रमण गरिएको भन्दै छानबिन समिति गठनको माग गर्दै अवरोध गरेपछि बैठक स्थगित भएको हो। सोमबार बसेको बैठकको प्रारम्भमै जनमत पार्टीका सांसदहरूले घटनाको उच्चस्तरीय छानबिन समिति गठन नबनेसम्म बैठक चल्न नदिने अडान राखेका थिए। जनमत पार्टीका प्रवक्ता एवं प्रदेश सांसद चन्दन सिंहले गत माघ ८ गते सप्तरीको राजविराजमा कृषि विश्वविद्यालयको शिलान्यास कार्यक्रममा आफ्ना दलका मन्त्री र सांसदमाथि सुनुयोजित तरिकाले आक्रमण गरिएको आरोप लगाए। कृषि विश्वविद्यालयको शिलान्यास कार्यक्रममा जनमतका मन्त्री र सांसदहरूलाई मुख्यमन्त्रीकै उपस्थितिमा कुटपिट गरियो, जनमत पार्टीका प्रवक्ता सिंहले प्रदेशसभा बैठकमा भने, त्यो घटनाको छानबिनका लागि सभामुखकै नेतृत्वमा छानबिन समिति गठन गर्ने दलीय सहमति भएको थियो। समिति किन गठन भएन? नबन्दासम्म हामी बैठक चल्न दिँदैनौं।"
"बजेटमाथि चन्द्र भण्डारीको टिप्पणी : नेपालभित्रको नेपाल खोज्ने प्रयास गरेको छ तर, नेपालीलाई खोज्न सकेन","काठमाडौं : नेपाली कांग्रेसका सांसद डाचन्द्रकान्त भण्डारीले बजेटले नेपालभित्रको नेपाल खोज्न प्रयास गरेको तर नेपालीलाई खोज्न नसकेको टिप्पणी गरेका छन्। सोमबार प्रतिनिधिसभा बैठकमा आर्थिक वर्ष २०८१०८२ को बजेटमाथि छलफलमा सांसद भण्डारीले बजेटले नेपालभित्र नेपालीहरूलाई खोज्न नसकेको बताए। '२०८१ ०८२ को बजेट मलाई लाग्छ यसले नेपालभित्र नेपाल राम्रोसँग खोजेको छ। एउटा दुईवटा नेपाल छुटेको छ। रुरु । त्यो रुरुको महत्व त्यहाँको जल,त्यहाँको शालिग्राम,त्यहाँको ढुंगा सुनौलमा लैजाँदा राम बन्न सक्छ। यसलाई हामीले छुटाएका छौं। हलेसीलाई हामीले छुट्याएका छौं,''उनले भने ,' कमजोरी नेपालभित्र नेपाली खोज्न सक्या छैन। किन मुलुक बिग्रियो भन्ने कुरा यसले पहिचान गर्न सकेको छैन। यसैले मुलुकले एउटा राम्रो डाइनोसिस गर्ने डाक्टर खोजिरहेको । जुन डाक्टरले लोककर्म गर्न सकोस्।' उनले हरेक वर्ष एउटा प्रवृत्तिको बजेट आउने गरेको बताए। 'मैले यसअघिका अर्थमन्त्री प्रकाश शरण महतले बनाएको सिद्धान्त र प्राथमिकतामा बोलेको थिएँ। धेरै कु्रा उठाएको थियो। ती उठाएमध्ये धेरै शब्दशब्द यो बजेटमा रहेको छ। म अर्थमन्त्रीजीलाई धन्यवाद दिन चाहन्छु,'उनले भने,'अहिले यस बजेटका उद्देश्य र प्राथमिकता र रणनीति जेसुकै भएपनि विगतको सरकार प्रचण्डजी प्रधानमन्त्री हुँदा प्रकाशरण महत अर्थमन्त्री हुँदा यो प्राथमिकता लिएको हो। यसैलाई अहिलेको सरकारले प्रस्तुत गरेको हो।' मुलुकमा उत्पादन र रोजगारी घट्दै गएको भन्दै उनले यस विषयमा गम्भीर भएर सोच्नुपर्ने बताए। नेता भण्डारीले तोकिएकै समयमा सडक,खानेपानी र सिंचाइ आयोजनाहरू सम्पन्न गर्नुपर्नेमा जोड दिए। उनले भने,'संरचना निर्माणमा ऋणात्मक छ। हामीले बनाएका संरचनाहरू विकासका कुराहरू समयमा कहिले सम्पन्न हुँदैनन्। यिनीहरू करेक्सनको थलो बनेका छन्। यसलाई पहिला टुंगाउनुपर्छ। तोकिएको समयभित्र सडक, सिँचाइ र खानेपानी सम्पन्न गर्नुपर्छ।'"
एमाले मन्त्रीको आरोप हाम्रो पार्टीले नेतृत्व गरेको मन्त्रालयको बजेट काटियो,"विराटनगर : महिला, बालबालिका तथा ज्येष्ठ नागरिक मन्त्री भगवती चौधरीले नेकपा एमालेबाट मन्त्री बनेकाहरूले चलाएको मन्त्रालयमा बजेट काटिएको आरोप लगाएकी छन्। विराटनगर विमानस्थलमा सोमबार साँझ सञ्चारकर्मीसँग कुराकानी गर्दै मन्त्री चौधरीले आगामी आर्थिक वर्ष २०८१८२ का लागि आएको बजेटमा एमालेले नेतृत्व गरेको मन्त्रालयरूको बजेट काटिएको गुनासो गरिन्। एमालेबाट मन्त्री बनेका मन्त्रालयहरूमा अलि बढी नै बजेट काटिएको छ, उनले भनिन्, त्यसमा पनि मेरो मन्त्रालयमा झन् बढी काटिएको छ। आफ्नो मन्त्रालयलाई सबैभन्दा कम बजेट छुट्याइएको उनको गुनासो छ। अर्थमन्त्री वर्षमान पुनले जेठ १५ गते आगामी आर्थिक वर्षका लागि १८ खर्ब ६० अर्ब ३० करोडको बजेट ल्याएका थिए। संघीय संसदको दुवै सदनको संयुक्त बैठकमा पुनले प्रस्तुत गरेको बजेटमा सबैभन्दा कम महिला, बालबालिका तथा ज्येष्ठ नागरिक मन्त्रालयले पाएको छ। उक्त मन्त्रालयको लागि आगामी आर्थिक वर्ष एक अर्ब ६० करोड रुपैयाँ बजेट छुट्टयाइएको छ। महिला, बालबालिका तथा ज्येष्ठ नागरिक मन्त्रालय महत्त्वपूर्ण मन्त्रालय भए पनि बजेट कम दिइएको बताउँदै बजेट ल्याउनुअघि छलफम कम भएकोसमेत औंल्याइन्। छलफलबिनै बजेट आएको भन्दै सत्ता साझेदार दलसमेत रहेको नेकपा एमालेका अध्यक्ष केपी शर्मा ओलीले सरकारबाटे कटाक्ष गरिरहेका छन्। जसकारण सत्ता समीकरणमा फेरबदल आउनसक्नेसम्मको टीकाटिप्पणी भइरहेको छ। तथापि, सत्ता समीकरणमै परिवर्तन नहुने बताए पनि मन्त्री चौधरीले एमालेबाट मन्त्री बनेकाहरूले चलाएको मन्त्रालयमा बजेट घटाइएको गुनासो गरिन्। मन्त्री चौधरीले केही नयाँ कार्यक्रमलाई प्रभावकारी ढंगले पारित गराउन लागिपरेको बताउँदै सरकारले ती कार्यक्रमकै लागि भए पनि आफू नेतृत्वको मन्त्रालयको बजेट बढाउनुपर्ने बताइन्।"
कोशीको मुख्यमन्त्री कार्यालयले कानुन उल्लंघन गरेको आयोगको ठहर,"विराटनगर : राष्ट्रिय सूचना आयोगले कोशी प्रदेशको मुख्यमन्त्री तथा मन्त्रिपरिषद्को कार्यालयबाट प्रचलित कानुनको गम्भीर उल्लंघन भएको ठहर गरेको छ। प्रदेशको नेतृत्व र अन्य मन्त्रालयको अनुगमन एवं नियन्त्रण गर्ने जिम्मेवारीमा रहेको मुख्यमन्त्री कार्यालयले सूचना लुकाएर कानुनको उल्लंघन गरेको निष्कर्षमा आयोग पुगेको हो। आयोगका प्रमुख सूचना आयुक्त महेन्द्रमान गुरुङ, सूचना आयुक्तहरु कमला ओली थापा र रत्नप्रसाद मैनालीको संयुक्त इजलासले सूचना लुकाउनु कानुनविपरीत हुने ठहर जेठ ८ गरेको छ। इजलासले सूचनाको हकसम्बन्धी ऐन २०६४ को दफा १० को उपदफा (३) को खण्ड (क) अनुसार सूचना मागकर्तालाई ७ दिनभित्र सूचना उपलब्ध गराउन मुख्यमन्त्री कार्यालयको नाममा आदेश जारी गरेको छ। मुख्यमन्त्री कार्यालयले भने सूचना लिन आउनु भनेर हालसम्म कुनै आधिकारिक जानकारी सूचना मागकर्तालाई गराएको छैन। यद्यपि, कार्यालयका सूचना अधिकारी दिनेश ढुंगानाले सूचना तयारी अवस्थामा रहेकाले जुनसुकै बेला आएपनि प्राप्त गर्न सकिने बताए। नेपालको संविधान, २०७२ को धारा २७ ले सूचनाको हकलाई मौलिक हकको रूपमा प्रत्याभूत गर्दै प्रत्येक नागरिकलाई आफ्नो वा सार्वजनिक सरोकारको कुनै पनि विषयको सूचना माग्ने र पाउने हक हुनेछ भन्ने व्यवस्था गरेको छ। सूचनाको हक सम्बन्धी ऐनको दफा ३ को उपदफा (१) मा प्रत्येक नेपाली नागरिकलाई ऐनको अधीनमा रही सूचनाको हक हुनेछ भन्ने उल्लेख गरिएको । संयुक्त राष्ट्र संघसमेतले सूचनाको पहुँचलाई मानव अधिकारका रूपमा स्वीकार गरेको छ। नागरिकले माग गरेको सूचना समयमै र माग गरेको स्वरुपमा उपलब्ध गराउनु सबै सार्वजनिक निकायको कर्तव्य र दायित्वभित्र पर्न आउने हुन्छ। यसबाट सर्वसाधारण नागरिकको अपनत्व तथा सार्वजनिक निकायको पारदर्शिता र उत्तरदायित्वप्रतिको प्रतिबद्धता पनि देखिने हुन्छ, आयोगको आदेशमा भनिएको छ। माग गरेको सूचना दिन अस्वीकार गर्ने तथा मागेको स्वरुपमा सूचना नदिने अधिकारीलाई हुने कारबाहीका बारेमा पनि आयोगले आदेशमार्फत स्मरण गराएको छ। पुनरावेदकले शुल्कवापत हुलाक टिक टाँस गरी निवेदन दिँदासमेत सूचना प्राप्त गर्न नसकेको र निवेदन दर्ता गरी दरपिठ गरिदिएको सन्दर्भमा पनि आयोगले बोलेको छ। पुनरावेदकले नियम ४ (१) (ग) बमोजिमको दस्तुर हुलाक टिकटमार्फत टाँस गरिसकेको सन्दर्भमा सोही सूचनावापत पटकपटक निजसँग दस्तुर असुल गर्नु मनासिब हुने देखिएन, आयोगको आदेशमा भनिएको छ, सूचना मागकर्ताले माग गरेको विषय सूचनाको हकसम्बन्धी ऐन, २०६४ को दफा ३ को उपदफा (३) मा उल्लेखित सूचना प्रवाह गरिने छैन भन्ने विषयभित्र परेको देखिँदैन। पुनरावेदकले तीनमहले विवरणमा उल्लेख गरेको विषयले मुख्यमन्त्री कार्यालय सूचनाको हकको पालना र कार्यान्वयनमा गम्भीर बन्न नसकेको देखिन्छ, आयोगको आदेशमा उल्लेख छ। सूचनाको हक सम्बन्धी ऐन, २०६४ को सूचना प्राप्त गर्ने कार्यविधि बमोजिम आर्थिक वर्ष २०७९०८० मा कर्मचारीले गरेको भ्रमण र अनुगमनसँग सम्बन्धित सूचना मुख्यमन्त्री कार्यालयसँग २०८० असार १३ गते माग गरिएको थियो। तर, कार्यालयले माग गरेजति सूचना दिन अस्वीकार गरेको सूचनाको हकका अभियन्ता राजु श्रेष्ठले बताए। उनका अनुसार प्राप्त भएका केही सूचना पनि अपूर्ण र झारो टार्ने खालका छन्। भ्रमण आदेशको क्रम संख्या छुटाएर भ्रमणको उद्देश्य, भ्रमण गरिएको स्थान वा कार्यालयहरु स्पष्ट नखुलाइकन सूचना दिएको र अनुगमन तथा भ्रमण प्रतिवेदन नदिएको श्रेष्ठ बताउँछन्। कार्यालयका सूचना अधिकारी दिनेश ढुंगानाले पूर्ण सूचना नदिएपछि असार ३१ गते तत्कालीन प्रमुख सचिव डा दीपक काफ्ले समक्ष उजुरी गरिएको थियो।"
"बालुवाटारमा दाहाल, ओली र देउवाबीच भेटवार्ता","काठमाडौं : प्रधानमन्त्री पुष्पकमल दाहालले पछिल्लो राजनीतिक घटनाक्रममा विषयमा एमाले अध्यक्ष केपी ओली र कांग्रेस सभापति शेरबहादुर देउवासँग छलफल गरेका छन्। सोमबार बालुवाटारमा राष्ट्रिय मुद्दामा समान धारणा बनाएर अघि बढ्ने विषयमा छलफल भएको प्रधानमन्त्रीको निजी सचिवालयले जनाएको छ। त्यस्तै संसदलाई प्रभावकारी बनाउँदै लैजाने, सहकारी प्रकरणमा गठन भएको संसदीय छानबिन समितिलगायतका विषयमा पनि छलफल भएको बुझिएको छ। त्यसअघि प्रधानमन्त्री दाहालले सोमबार नै नेकपा एकीकृत समाजवादीका अध्यक्ष माधवकुमार नेपालसंग पनि विभिन्न विषयमा छलफल गरेका थिए।"
बजेटबारे कुरा सुन्दा दिक्क लागेर सदनमै निदाएँ : चित्रबहादुर केसी,काठमाडौं : राष्ट्रिय जनमोर्चाका सांसद चित्रबहादुर केसीले संसदमा बजेटमाथिको छलफलको औचित्यमाथि प्रश्न उठाएका छन्। सोमबार प्रतिनिधिसभा बैठकमा बजेटमाथिको छलफलका क्रममा केसीले संसदमा जति बहस र छलफल गरेपनि बजेटमा कुनै परिवर्तन नहुने भएकाले बजेटमाथिको छलफलको औचित्य आफूले नदेखेको बताए । बजेटको छलफल उत्साहजनक नरहेकाले आफू बैठकमा निदाएको उनले बताए। उनले नेपालको संविधानमा व्यवस्था गरेबमोजिम समाजवाद उन्मुख कार्यक्रमलाई प्राथमिकता दिन नसकेको धारणा राखे। सरकारको नीति तथा कार्यक्रम भन्दा फरक रुपमा बजेट आएको उनको भनाइ छ । उनले बजेटले दलाल पुँजीको आगमन वृद्धिका लागि विभिन्न बाटो खुलेको तर्क गरे।
संस्कृति तथा पर्यटन मन्त्री बन्दै रञ्जिता श्रेष्ठ,"काठमाडौं : प्रधानमन्त्री पुष्पकमल दाहालले मन्त्रिपरिषद् पुनःगठन गर्ने भएका छन्। नागरिक उन्मुक्ति पार्टीलाई समेटर प्रधानमन्त्री दाहालले मन्त्रिपरिषद् पुनःगठन गर्न लागेका हुन्। नागरिक उन्मुक्ति पार्टीकी अध्यक्ष रञ्जिता श्रेष्ठले एक हप्ताभित्र आफू मन्त्री बन्ने बताएकी छन्। प्रधानमन्त्री दाहालले हप्ता दिनभित्र संस्कृति, पर्यटन तथा नागरिक उड्डयन मन्त्रालय जिम्मेवारी दिने वाचा गरेको उनको भनाइ छ। प्रधानमन्त्री दाहालले हितबहादुर तामाङलाई फिर्ता बोलाएर रञ्जितालाई मन्त्री बनाउन लागेका हुन्। पार्टीभित्र संरक्षक रेशम चौधरी र रञ्जिताबीच अझै मतभेद् रहेको छ। सरकारलाई समर्थन गर्ने नगर्ने विषयमा उनीहरूबीचको विवाद कायमै छ। पार्टीको विवाद उत्कर्षमा पुगका बेला अध्यक्ष रञ्जिताले सरकारमा आफू नजाने बताएकी थिइन्। उनले कैलालीकै सांसद अरुण चौधरीलाई मन्त्री बनाउने आवश्वासन दिए पनि आफैं मन्त्री बन्ने तयारी गरेकी हुन्।"
प्रतिनिधिसभा बैठक (लाइभ),"काठमाडौं: संघीय संसदअन्तर्गतको प्रतिनिधिसभा बैठक सुरू भएको छ। बैठकमा प्रधानमन्त्री पुष्पकमल दाहाल 'प्रचण्ड'ले नेपाल सरकारको वार्षिक प्रतिवेदन पेश गर्ने दैनिक कार्यसूचीमा उल्लेख छ। बैठकमा प्रधानमन्त्री प्रचण्डले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्न लागेका हुन्। राजश्व व्यवस्था तथा सुशासन समितिका सभापति रामहरि खतिवडाले संवैधानिक परिषद (काम, कर्तव्य र कार्यविधि) सम्बन्धी (पहिलो संशोधन ) विधेयक सम्बन्धी समितिको प्रतिवेदन २०८१ पेश गर्ने कार्यसूची छ। यसैगरी आर्थिक वर्ष २०८१८२ को राजश्व र व्ययको वार्षिक अनुमानमाथि छलफल जारी रहेन। राजश्व र व्ययको वार्षिक अनुमानमाथि आइतबारदेखि छलफल सुरू भएको हो।"
दलित समुदायको अधिकार सुनिश्चित गर्न सरकार प्रतिबद्ध : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले दलित समुदायको अधिकार सुनिश्चित गर्न सरकार प्रतिबद्ध रहेको बताएका छन्। जातीय भेदभाव तथा छुवाछूत उन्मूलन राष्ट्रिय दिवसको सन्दर्भमा सोमबार आयोजित छुवाछुतमुक्त राष्ट्र घोषणा, अवसर, कार्यान्वयन र चुनौती विषयक अन्तरक्रियामा प्रधानमन्त्री प्रचण्डले दलित समुदायको अधिकार सुनिश्चित गर्न वर्तमान सरकार प्रतिबद्ध रहेको बताए। प्रधानमन्त्रीले दलित समुदायको संवैधानिक र कानुनी अधिकार संरक्षण र सम्वर्द्धनका लागि आगामी आर्थिक वर्षको नीति, कार्यक्रम र बजेटमा दलित विकास प्राधिकरणको संस्थागत विकासको व्यवस्था गरिएको बताएका छन्। उनले भने,'दलित विद्यार्थीलाई प्राविधिक शिक्षा अध्ययनका लागि गरीब तथा जेहेन्दार छात्रवृत्ति कार्यक्रम सञ्चालन गर्ने र दलित समुदायका परम्परागत सीप ज्ञान र पेशालाई आधुनिकीकरण एवं व्यवसायीकरण गर्न सातवटै प्रदेशमा शिल्पी उद्यमशीलता विशेष कार्यक्रम सञ्चालनका लागि कार्यक्रम र बजेटको व्यवस्था गरिएको छ।' छुवाछुतको समूल नष्ट गर्न राज्यका तीनै तहमा छुवाछुत निगरानी तथा अनुगमन संयन्त्र आवश्यक रहेको रहेको उल्लेख गर्दै प्रधानमन्त्रीले अमानवीय उत्पीडन र ज्यादतीमा पर्दै आएका दलित समुदायको संवैधानिक हक अधिकारको प्रभावकारी कार्यान्वयनका निम्ति राज्य र यसका निकायहरू जिम्मेवारपूर्ण ढङ्गले प्रस्तुत हुनुपर्नेमा जोड दिए। उनले छुवाछूत तथा जातीय विभेदजन्य कार्य गम्भीर सामाजिक अपराधका रूपमा कानुन बमोजिम दण्डनीय हुने व्यवस्था भइसकेकाले राज्यका सबै जिम्मेवार तह र निकायले यसलाई प्रभावकारी कार्यान्वयन गर्न विशेष अपिल गर्नुभयो । प्रधानमन्त्री प्रचण्डले छुवाछूतमुक्त राष्ट्र घोषणाको प्रभावकारी कार्यान्वयनका लागि तीनै तहका सरकारले जिम्मेवार हुनुपर्ने बताए । उनले भने,'तीनै तहका सरकारले आफ्नो नीति, कार्यक्रम र बजेटमा कार्यक्रम निर्माण गर्न, दलित सशक्तिकरण कार्यक्रम बनाउन, छुवाछुत विरूद्धको ऐन प्रभावकारी कार्यान्वयन गर्न सबैमा विशेष अपील गर्दछु ।' दलित समुदायलाई छुवाछुत र विभेदबाट मुक्त गर्दै बृहत्तर विकास र उन्नतिका लागि राजनीतिक, आर्थिक, सामाजिक, सांस्कृतिक अधिकार र समानताका निम्ति राज्यले क्षतिपूर्तिसहितको विशेषाधिकार प्रदान गर्नुपर्नेमा जोड दिँदै प्रधानमन्त्रीले सकारात्मक विभेदको प्रक्रियाबाट मात्रै विगतको राज्य संयन्त्रले गरेको अन्यायको परिपूरण र समानताको आधारशिला खडा गर्न सकिने विश्वास व्यक्त गरे। प्रधानमन्त्रीले कम्युनिस्ट आन्दोलनका योद्धा दलित आन्दोलनका अगुवा प्रदेश प्रमुख तिलक परियारको जीवन वृतान्तमा आधारित मेरो जीवन र सङ्घर्ष कृति लोकार्पण गरे। राज्यसत्ताले विभेदकारी नीति र नियम बनाएरै यो समुदायलाई राजनीतिक, आर्थिक, सामाजिक, सांस्कृतिकलगायत जीवनका समग्र क्षेत्रबाट बञ्चितीकरण गरिएको उल्लेख गर्दै प्रधानमन्त्रीले दलित समुदाय सामाजिक जीवनका सबै क्षेत्रबाट अरू समुदायभन्दा पछाडि रहँदै आएको बताए। उनले दलित समुदायलाई राज्यसत्ताका सबै अङ्ग, क्षेत्र र निकाय लगायतका सामाजिक जीवनका समग्र क्षेत्रमा विशेषाधिकारको नीति अवलम्बन गर्न आफूले निरन्तर जोड दिएको बताए। दलित समुदायको आत्मसम्मानमा ठेस पुर्याइएकाले अरू विकसित समुदायसरह विकास गराउन समानुपातिक प्रतिनिधित्वमा विगतको क्षतिपूर्ति वापत अधिकार थप गरी विशेषाधिकार दिइनुपर्छ भनेर आफूले निरन्तर पार्टीमा सङ्घर्ष गरेको स्मरण गर्दै उनले पछिल्लो समय यो मुद्दा आमरूपमा स्थापित भएको बताए।"
प्रतिनिधिसभामा दुई प्रतिवेदन पेश,"काठमाडौं : प्रतिनिधिसभामा सरकारले दुईवटा प्रतिवेदन प्रस्तुत गरेको छ । आजको बैठकमा प्रधानमन्त्री पुष्पकमल दाहाल प्रचण्डका तर्फबाट सञ्चार तथा सूचना प्रविधिमन्त्री रेखा शर्माले नेपालको संविधानको धारा ५३ बमोजिम 'नेपाल सरकारको वार्षिक प्रतिवेदन, आर्थिक वर्ष २०७९८०' पेस गरिन्। बैठकमा राज्य व्यवस्था तथा सुशासन समितिका सभापति रामहरि खतिवडाले 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक सम्बन्धी समितिको प्रतिवेदन, २०८१' पेस गरेका छन्। प्रतिवेदन पेस गर्दै सभापति खतिवडाले विधेयक ल्याउनुको कारण र औचित्यबारे जानकारी दिए । उक्त विधेयक पारित भएपछि संवैधानिक निकायमा भागबण्डाका आधारमा नभई योग्यता र क्षमताका आधारमा नियुक्ति हुने विश्वास व्यक्त गरे। बैठक जारी छ।"
कोशी सरकारले नीति तथा कार्यक्रम सार्वजनिक गर्दै,"विराटनगर : कोशी प्रदेश सरकारको आगामी आर्थिक वर्ष २०८१०८२ को वार्षिक नीति तथा कार्यक्रम आज (सोमबार) प्रदेशसभामा प्रस्तुत हुँदैछ। मन्त्रिपरिषद् बैठकले आइतबार नीति तथा कार्यक्रमलाई स्वीकृत गरेको थियो । प्रदेशसभाको चालु अधिवेशनलाई सम्बोधन गर्न प्रदेश प्रमुख पर्शुराम खापुङलाई अनुरोध गर्ने निर्णयसमेत मन्त्रिपरिषद्ले गरेको छ । उक्त निर्णयसँगै आज दिउँसो ४ बजे बोलाइएको प्रदेशसभा बैठकमा प्रदेश प्रमुख खापुङले नीति तथा कार्यक्रम प्रस्तुत गर्नेछन् । सरकारको नीति तथा कार्यक्रम प्रस्तुत गर्ने कार्यसूचीअन्तर्गतको प्रदेशसभा बैठकमा नेपाली कांग्रेस सहभागी हुने भएको छ । कोशीमा पछिल्लो सरकार गठनविरुद्ध सर्वोच्च अदालतमा रिट दायर भएको र मुद्दाको छिनोफानो भइनसकेको भन्दै कांग्रेसले प्रदेशसभा बैठक बहिष्कार गर्दै आएको थियो । तर, नीति तथा कार्यक्रम प्रस्तुत गरिने प्रदेशसभा बैठकमा भने कांग्रेस उपस्थित हुने भएको हो । केन्द्रकै निर्देशन अनुसार बैठकमा उपस्थित हुने तयारी गरिएको पार्टीका प्रमुख सचेतक गोपाल तामाङले बताए । उनका अनुसार संसदमा उपस्थित हुने निर्णय गर्न केही बेरमा पार्टीको प्रदेश संसदीय दलको बैठक बस्ने छ । कोशीमा एमाले प्रदेश संसदीय दलका नेता हिक्मतकुमार कार्की वैशाख २७ गते मुख्यमन्त्री नियुक्त भएका थिए । उनी नेतृत्वको सरकार गठनविरुद्ध निवर्तमान मुख्यमन्त्री केदार कार्कीले सर्वोच्चमा रिट दायर गरेका थिए । मुद्दा किनारा नलागेसम्मका लागि भनेर कांग्रेसले प्रदेशसभा बैठक बहिष्कार गर्दै आएको थियो ।"
"बजेट कटौती गरेकोमा पालिकाका जनप्रतिनिधिहरू आन्दोलित हुने अवस्था छ, तत्काल फिर्ता गरौं : सांसद बडू","काठमाडौं : नेपाली कांग्रेस सांसद दिलेन्द्र प्रसाद बडूले स्थानीय तहको अनुदान कटौती गर्ने सरकारको निर्णय फिर्ता लिन माग गरेका छन्। सोमबार प्रतिनिधिसभा बैठकमा बोल्दै सांसद बडूले सरकारले संघीयताको मूल मर्मविपरीत स्थानीय तहको अनुदान कटौती गरिदिएका कारण गाउँपालिका महासंघ र नगरपालिका संघ धर्ना र प्रदर्शनमा जान बाध्य भएको बताए। उनले तत्काल कटौती भएको अनुदानलाई निरन्तरता दिन समेत आग्रह गरे। 'सरकारले संघीयताको मूल मर्मविपरीत स्थानीय तहको अनुदान कटौती गरिदिएका कारण गाउँपालिका महासंघ र नगरपालिका संघ धर्ना र प्रदर्शनमा जान बाध्य भएका छन्,'उनले भने,' त्यो कटौती भएको अनुदानलाई तत्काल संचालन गर्न सरकारको गम्भीर ध्यानाकर्षण गराउन चाहन्छु।' सरकारले स्थानीय तहलाई दिँदै आएको वित्तीय समानीकरण अनुदानको करिब २६ प्रतिशत कटौती गर्ने निर्णय गरेको छ। आइतबार स्थानीय तहका जनप्रतिनिधिहरूले चालु आर्थिक वर्षमा हस्तान्तरण गर्नुपर्ने समानीकरण अनुदान कटौती गरेको विरोधमा सिंहदरबारस्थित अर्थ मन्त्रालय घेराउ गरेका थिए। सरकारको सो निर्णय फिर्ताको माग गर्दै करिब डेढ सय बढी गाउँपालिका तथा नगरपालिकाका मेयरउमपेयर तथा अध्यक्ष उपाध्यक्षहरू काठमाडौं आएका छन्। अर्थमन्त्रालयले चालु वर्षका स्वीकृत बजेटअन्तरगत वित्तीय समानीकरण अनुदान कटौती गरेपछि रकम निकासाको माग गर्दै मुलुकभरका स्थानीय तहका प्रतिनिधिहरू राजधानी आएका हुन्।"
"प्रतिनिधिसभा बैठक बस्दै, प्रधानमन्त्रीले नेपाल सरकारको वार्षिक प्रतिवेदन पेश गर्ने","काठमाडौं: संघीय संसदअन्तर्गतको प्रतिनिधिसभा बैठक बस्दैछ। सोमबार बिहान ११ बजे बस्ने बैठकमा प्रधानमन्त्री पुष्पकमल दाहाल 'प्रचण्ड'ले नेपाल सरकारको वार्षिक प्रतिवेदन पेश गर्ने दैनिक कार्यसूचीमा उल्लेख छ। बैठकमा प्रधानमन्त्री प्रचण्डले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्न लागेका हुन्। राजश्व व्यवस्था तथा सुशासन समितिका सभापति रामहरि खतिवडाले संवैधानिक परिषद (काम, कर्तव्य र कार्यविधि) सम्बन्धी (पहिलो संशोधन ) विधेयक सम्बन्धी समितिको प्रतिवेदन २०८१ पेश गर्ने कार्यसूची छ। यसैगरी आर्थिक वर्ष २०८१८२ को राजश्व र व्ययको वार्षिक अनुमानमाथि छलफल जारी रहेन। राजश्व र व्ययको वार्षिक अनुमानमाथि आइतबारदेखि छलफल सुरू भएको हो।"
बंगबन्धु कप कबड्डीमा नेपाल बंगलादेशसँग पराजित,बागलुङ : बंगबन्धु कप अन्तर्राष्ट्रिय पुरुष कबड्डी प्रतियोगितामा नेपाल उपविजेता बनेको छ। बंगलादेशको ढाकामा सोमबार भएको फाइनल खेलमा आयोजक राष्ट्र बंगलादेशसँग ४५३१ अंकले पराजित हुँदै नेपालले उपविजेतामा चित्त बुझाएको हो। यसअघि समूह चरणको अन्तिम खेलमा पनि नेपाल बंगालादेशसँग पराजित हुँदै समूहको उपविजेता बन्दै सेमिफाइनलमा प्रवेश गरेको थियो। ने पालले आइतबार केन्यालाई पेनाल्टीमा ९५ ले पराजित गर्दै फाइनल प्रवेश गरेको थियो। निर्धारित समयमा ५०५० अंक भएपछि खेल पेनाल्टी (५ रेडमा) धकेलिएको थियो। नेपालमा कप्तान घनश्याम रोका मगर प्रतियोगिताको सर्वोत्कृष्ट खेलाडी घोषित भए। रोकाले प्रतियोगितामा पाँच खेलमा म्यान अफ दी म्याच समेत घोषित भएका थिए।
भन्सार छलीका रासायनिक मल बरामद,नुवाकोट : भन्सार छलि गरेर ल्याइएका ठुलो परिमाणको रासायनिक मल नुवाकोटमा प्रहरीले बरामद गरेको छ। गल्छीदेवीघाटरसुवागढी सडकमार्गको बीचमा रहेको कोल्पुटारबाट प्रहरीले भन्सार छलि गरेर ल्याइएका एकसय बोरा भारतीय यूरिया मल नियन्त्रणमा लिई कारबाहीका लागि राजश्व अनुसन्धान विभाग पठाइएको जिल्ला प्रहरी कार्यालय नुवाकोटले जनाएको छ। बेलकोटगढी नगरपालिका५ कोल्पुटारमा दुई वटा ट्रकमा भन्सार छली गरी ल्याएको ५०५० गरि एकसय बोरा भन्सार छलिएका भारतीय यूरिया मल मल बरामद गरेको प्रहरी उपरीक्षक शान्तिराज कोइरालाले जानकारी दिए। उनका अनुसार अस्थायी प्रहरी पोष्ट कोल्पुटार प्रहरी टोलीले चेकजाँच गर्ने क्रममा बा४ख ३८६७ र ल३च २९१८ नम्बरको गाडीमा ल्याएको ५०५० गरी एकसय बोरा यूरिया मल पनि प्रहरीले बरामद गरेको हो। भन्सार छलि गरिएको मल बोक्न प्रयोग भएको सवारीसाधन र चालकहरुलाई आवश्यक कारवाहीको लागि राजश्व अनुसन्धान विभाग हरिहरभवन पठाइएको नुवाकोट प्रहरीले जनाएको छ।
लमजुङको ताजेगाउँ केन्द्रविन्दु भएर भूकम्प,काठमाडौं : लमजुङ जिल्लाको ताजेगाउँ केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्र लैनचौरका अनुसार आज साँझ ८ बजेर ३८ मिनेट जाँदा लमजुङको ताजेगाउँ आसपास केन्द्रविन्दु भएर तीन दशमलव सात रेक्टरस्केलको भूकम्प गएको हो। यसअघि गत चैत ४ गते रसुवा जिल्लाको जुरेढुङ्गा केन्द्रविन्दु भएर भूकम्प गएको थियो। नेपालमा पछिल्लो समय साना भूकम्प जाने क्रम जारी छ।
यसपालिको मनसुनमा १८ लाख बढी मानिस प्रभावित हुने,काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार यसपालिको मनसुनमा १८ लाखभन्दा बढी मानिस प्रभावित हुने अनुमान गरिएको छ। प्राधिकरणले आज सार्वजनिक गरेको विवरणअनुसार बढी पानी पर्ने अनुमान गरिएको यसपालीको मनसुनमा १८ लाख एक हजारभन्दा बढी मानिस प्रभावित हुने जनाइएको छ। प्राधिकरणका प्रवक्ता डा डिजन भट्टराईले कूल चार लाख १२ हजार घरघुरीका १८ लाख एक हजारभन्दा बढी मानिस कुनै न कुनैरूपमा प्रभावित हुने अनुमान गरिएको जानकारी दिए। उनका अनुसार ८३ हजार घर परिवार प्रत्यक्ष प्रभावित हुने र १८ हजार घर परिवारलाई उद्धार तथा राहत दिनुपर्ने अवस्था आउने आँकलन गरिएको छ। गतवर्ष १२ लाख मानिस प्रभावित हुने अनुमान गरिएको थियो। त्यसको अघिल्लो वर्ष २० लाख बढी प्रभावित हुने अनुमान गरिएको थियो। जल तथा मौसम विज्ञान विभागले यसपाली सरदर भन्दा बढी पानी पर्ने सम्भावना ३५ देखि ५५ प्रतिशत रहने आँकलन सार्वजनिक गरिसकेको छ। सोही अनुसार यसपाली बढी जोखिम हुने भएकाले सबै निकायलाई आवश्यक तयारीमा लाग्न निर्देशन गरिसकिएको पनि उनले बताए। गृह मन्त्रालयले मनसुन पूर्वतयारी तथा प्रतिकार्य राष्ट्रिय कार्ययोजना तयार भएकाले सोही अनुसार अघि बढेको डा भट्टराईले जानकारी दिए। मौसम विभागका अनुसार अब मनसुन भित्रिने समय नजिकिएको छ। सोही अनुसार गृहमन्त्रालयले आवश्यक तयारी गरिरहेको छ।
"गोदावरीका मेयर गजेन्द्र महर्जनसहित १४ जनाविरुद्ध भ्रष्टाचार मुद्दा,१ अर्ब बिगो माग","काठमाडौं : अख्तियार दुरूपयोग अनुसन्धान आयोगले ललितपुरको गोदावरी नगरपालिकाका मेयर गजेन्द्र महर्जनसहित १४ जनाविरुद्ध भ्रष्टाचार मुद्दा दायर गरेको छ। आयोगले सोमबार मेयर महर्जनसहित १४ जनाविरुद्ध १ अर्ब ४ करोड ८७ लाख ३३ हजार रुपैयाँ बिगो माग गर्दै विशेष अदालत काठमाडौंमा आरोपपत्र दायर गरेको अख्तियारका सहायक प्रवक्ता देवीप्रसाद थपलियाले जानकारी दिए। उनका अनुसार अख्तियारले मर्हजनसहित ४ जना कर्मचारी र ९ जना क्रसर सञ्चालकलाई विपक्षी बनाइ फरकफरक शीर्षकमा पाँच थान मुद्दा दायर गरिएको हो। उनीहरूमाथि ढुंगाखानीमा अनियमितता गरेको आरोप छ। गोदावरी नगरपालिका क्रसर,खानी तथा नदीजन्य पदार्थ (ढुंगा,गिटी बालुवा,वेस,चिप्स) आदिमा सरकारी दररेट भन्दा कम मात्र कर जम्मा गरी वार्षिक करोड राजश्व हिनामिना गरेको भन्ने उजुरीका आधारमा अनुसन्धान हुँदा करोडौं रकम हिनामिना गरेको पुष्टि हुन आएको अख्तियारले जनाएको छ। नगरप्रमुख महर्जन,नगर उपप्रमुख नमूना अधिकारी,तत्कालीन प्रशासकीय अधिकृत वीरेन्द्रदेव भारती र तत्कालीन राजश्व शाखा प्रमुख तथा राजश्व परामर्श समितिका सदस्य सचिव श्रीराम आचार्यले २० करोड ४९ लाख ५३ हजार ७५० रुपैयाँ राजश्व हिनामिना गरेको अख्तियारले जनाएको छ। उनीहरूबिरुद्ध प्रत्येक व्यक्तिलाई सोही रकमको दोब्बर जरिवाना सजायको माग गरिएको छ। कर्मा कन्सट्रक्सन र सोको संचालक रवि महर्जनलाई मुख्य कसुरदार सरह सजायको माग गरिएको छ। उनीलाई २० करोड ४९ लाख ५३ हजार ७५० रुपैयाँ जरिवाना तोकिएको छ। निराकार ढुंगा रोडा उद्योग प्रालि र सो को सञ्चालक मधुसुदन डोटेल,मछिन्द्रनाथ मल्टी प्रपोज प्रालि,सोको सञ्चालक केदारनाथ तिमल्सेना,सजिलो रोडा ढुंगा उद्यो प्रालि र सोको सञ्चालक शशिराज शाही,विरेन्द्र महर्जन ढुंगा उद्योग प्रालिका र सोको सञ्चालक वीरेन्द्र महर्जनलगायतविरुद्ध पनि राजश्व चुहावट रकमको दोब्बर जरिवाना माग गरिएको अख्तियारको आरोप पत्रमा उल्लेख छ।"
डेंगु रोकथामका लागि विषादी र ट्यांकी वितरण,"वीरगन्ज : वीरगन्ज महानगरपालिकामा केही दिनयता डेंगु, मलेरिया लगायतको संक्रमण देखापर्न थालेपछि विषादी र ट्यांकी वितरण गरिएको छ। डेंगु र मलेरिया नियन्त्रणका लागि स्वास्थ्य कार्यालय पर्साले महानगरका वडाहरुमा विषादी र विषादी छर्कने स्प्रे ट्यांकी वितरण गरेको छ। सोमबार पहिलो चरणमा कार्यालयले वीरगन्ज महानगरका सहरी भेगका १६ वटा वडा (१ देखि १६) का लागि १३ लाख रुपैयाँ मूल्यको लामखुट्टे मार्ने बायोडाट नामक विषादी र उक्त विषादी छर्कने स्प्रे ट्यांकी १६ थान वितरण गरेको हो। वीरगन्ज३ स्थित महानगरको शैक्षिक तालिम केन्द्रमा स्वास्थ्य कार्यालय पर्साका प्रमुख डाक्टर मुक्तिनारायण साहले वीरगन्ज महानगरका स्वास्थ्य महाशाखा प्रमुख अनिल यादव, सरसफाई महाशाखा प्रमुख सरफुदिन मियाँ र वडाध्यक्षहरुलाई विषादी र ट्यांकी प्रदान गरेका हुन्। अहिले महानगरको सहरी भेगमा डेंगुको संक्रमण देखा पर्न थालिसकेकाले त्यसैलाई मध्यनजर गरेर पहिलो चरणमा सहरी भेगका १६ वटा वडामा विषादी र स्प्रे ट्यांकी वितरण गरिएको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए। डेंगु, कालाजार, मलेरिया, इन्स्फ्लाइटिस लगायतका संक्रमणको प्रकोप नियन्त्रणका लागि १६ वटा वडामा विषादी र ट्यांकी वितरण गरिएको र बाँकी १६ वटा वडामा पनि दोश्रो चरणमा ती सामग्री वितरण गरिने उनले बताए। बाँकी १६ वटा वडाका वडाका वडाध्यक्ष, सरसफाई इन्चार्ज र महिला स्वंयसेविकालाई विषादी छर्ने विधिका बारेमा एक दिने तालिम दिएर विषादी र ट्यांकी वितरण गरिने उनले बताए।"
चितवनमा हावाहुरीले दुई हजार पाँच सय बिघाको केरा बारीमा क्षति,"चितवन : जिल्लामा लगाइएको केरामा केही दिनअघि आएका हावाहुरीले ठूलो क्षति पुर्याएको छ। चितवन केरा उत्पादक सङ्घका अध्यक्ष माधवप्रसाद घिमिरेका अनुसार केही दिनयता आएको हावाहुरीका कारण जिल्लामा लगाइएको दुई हजार पाँच सय बिघा क्षेत्रफलको केरामा क्षति पुगेको हो। पूर्वी चितवनमा लगाइएको केरामा बढी मात्रामा क्षति पुगेको उनले बताए। उनले भने, 'पूर्वी चितवनको रत्ननगर, कालिका र खैरहनी नगरपालिकामा लगाइएको केरामा ठूलो क्षति भएको छ।' जिल्लामा लगाइएको ४० लाख ८७ हजार पाँच सय केरामा क्षति पुगेको उनले बताए। उनका अनुसार पसाएर फल लाग्ने समयका केरामा हावाहुरीका कारण क्षति पुगेको छ। सङ्घका महासचिव जनक पन्तका अनुसार हावाहुरीका कारण केरामा रु १२ करोड बराबरको क्षति भएको प्रारम्भिक अनुमान गरिएको छ। सत्तरी जना व्यावसायिक किसानको केरा पूर्णरुपमा क्षति भएको छ भने अन्यको आंशिक क्षति भएको उनले बताए। ९० प्रतिशत किसानले केराको बिमा गरेको र १० प्रतिशत किसानले बिमा नगरेको उनले जानकारी दिए। बिमा गरेका किसानले क्षति भएबापत केही रकम पाउने भए पनि बिमा नगरेका किसानको पूर्ण क्षति हुने उनले बताए। जिल्लामा हाल तीन हजार पाँच सय बिघाा क्षेत्रफलमा केरा खेती गरिँदै आएको छ। उनका अनुसार यहाँ सात सय जना किसानले केरा खेती गरेकोमा हावाहुरीले एक सय ६५ जना किसानको केरामा क्षति भएको प्रारम्भिक अनुमान गरिएको छ। वास्तविक तथ्याङ्क आउने केही समय लाग्ने उनले जानकारी दिए। रासस"
कोशी प्रदेशको नीति तथा कार्यक्रम सार्वजनिक,"विराटनगर : कोशी प्रदेश सरकारको आगामी आर्थिक वर्ष २०८१०८२ को वार्षिक नीति तथा कार्यक्रम सोमबार सार्वजनिक गरिएको छ। प्रदेश प्रमुख पर्शुराम खापुङले प्रदेशसभाको पाँचौं एवं बजेट अधिवेशनको चौथो बैठकमा सरकारको नीति तथा कार्यक्रम प्रस्तुत गरेका हुन्। नीति तथा कार्यक्रम प्रस्तुत गर्दै खापुङले प्रदेशमा नीतिगत, कार्यगत र संरचनागत आधारहरू तयार भइ प्रदेशबाट सम्पादन गर्नुपर्ने कार्यहरूले निरन्तरता पाएको उल्लेख गरेका छन्। सरकारले नीति तथा कार्यक्रममार्फत प्रदेशको प्रथम आवधिक योजनाको समीक्षा गरी शान्ति, समानता र सुशासनसहितको समृद्ध प्रदेश निर्माण गर्ने लक्ष्यका साथ दोस्रो आवधिक योजना तर्जुमा गरी आगामी आर्थिक वर्षबाट कार्यान्वयनमा लैजाने उल्लेख गरेको छ। दीगो विकासका लक्ष्यहरूलाई स्थानीयकरण गरी उपलब्धिहरूको समीक्षा गर्ने, तीन वर्षको समष्टिगत वित्त खाका, बजेट तथा कार्यक्रम र नतिजाको खाका समावेश भएको मध्यकालिन खर्च संरचना तर्जुमा तथा कार्यान्वयनलाई निरन्तरता दिँदै प्रदेशका जनताको शान्ति, समृद्धि र विकाशको चाहाना सम्बोधन गर्न आवश्यक योजनागत प्रबन्ध गरिने नीति तथा कार्यक्रममा उल्लेख गरिएको छ। प्रदेश स्तरीय योजना, बजेट तथा कार्यक्रम तर्जुमा दीग्दर्शनलाई परिमार्जनसहित कार्यान्वयन गरिने, आयोजना तथा कार्यक्रमहरूमा उपलब्ध स्रोत साधन परिचालनको नियमितता, मितव्ययिता, कार्यदक्षता, प्रभावकारिता र औचित्यता पुष्टि हुनेगरी योजनागत लागत, समय, उपलब्धि र गुणस्तरमा योजनागत, नीतिगत र कार्यगत व्यवस्थालाई दरिलो बनाइने तथा प्रदेशको राजनीतिक, आर्थिक, सामाजिक, शान्ति सुव्यवस्था एवं प्रशासनिक गतिविधिहरूको अध्यावधिक जानकारी दिन कोशी प्रदेश दर्पण (जर्नल) प्रकाशन गर्ने कार्यको सुरुवात गर्ने लक्ष्य सरकारले लिएको छ। प्रदेश अनुसन्धान तथा प्रशिक्षण प्रतिष्ठानलाई सक्षम, व्यावसायिक, प्रतिस्पर्धी, सामयिक एवं पूर्वाधारयुक्त बनाइ प्रदेश तथा स्थानीय तहका पदाधिकारी एवं कर्मचारीहरूको क्षमता विकास सम्बन्धी सेवा प्रवेश तथा सेवाकालीन र सीप विकास सम्बन्धी तालिम सञ्चालन गरी प्रदेशको मानव संशाधन विकास गर्नुका साथै लक्षित वर्ग, समुदाय तथा युवालाई सरकारी सेवामा आकर्षित गर्न लागत सहभागितामा आधारित तयारी कक्षा सञ्चालनको प्रबन्ध गर्ने लक्ष्य सरकारको छ। कर्मचारीहरूको समस्या समाधानका लागि अध्ययन गरी प्रदेश निजामती सेवा ऐन, २०७९ संशोधनका लागि विधेयक पेस गर्ने, प्रदेशका सेवानिवृत्त कर्मचारीले पाउने सेवा सुविधा उपलब्ध गराउन निवृत्तभरण कोष र स्थानीय तहका कर्मचारीका लागि उपदान तथा निवृत्तभरण कोषको व्यवस्था गरिने कुरा सरकारले नीति तथा कार्यक्रममा समेटेको छ। नीति तथा कार्यक्रममा कर्मचारीका सन्तानलाई छात्तवृत्तिको व्यवस्था, स्थानीय सरकारी सेवा (गठन तथा सञ्चालन) ऐन, २०८० को प्रभावकारी कार्यान्वयनका लागि नियमावली तर्जुमा, प्रदेश सरकारका निकायको गठन तथा व्यवस्थापन सर्वेक्षण गरी संगठन संरचना र दरबन्दी तेरिज समयसापेक्ष परिमार्जन, सार्वजनिक सेवा वितरणको न्यूनतम मापदण्ड निर्धारण गर्ने एवं भ्रष्टाचारजन्य कार्यमा शून्य सहनशीलताको नीति लिइने उल्लेख छ। प्रदेश र स्थानीय तहका कार्यहरुको समन्वय, सहजीकरण र अनुगमन गर्ने, आर्थिक विकास, रोजगारी सृजना र दीगो विकास हुने परियोजनाहरू पहिचान गरी प्रत्येक जिल्लामा कम्तीमा एकएक वटा रुपान्तरणकारी परियोजनाको सम्भाव्यता अध्ययन गरी निजी क्षेत्रलाई लगानी गर्न आकर्षित गर्ने एवं आगामी आर्थिक वर्षमा लगानी सम्मेलन तथा विदेशमा नेपाली चिया प्रवर्धन गर्न अन्तर्राष्ट्रिय चिया सम्मेलन गर्ने सरकारको तयारी छ। धनकुटाको भेडेटारमा स्काई वाक निर्माण गरी सञ्चालनमा ल्याउने, विराटनगरको २५ तले व्यवसायिक भवन परियोजना र सुनसरीको बर्जु ताल पर्यटन पूर्वाधारलगायतका प्रदेश लगानी प्राधिकरणले अगाडि बढाएका परियोजनाको निर्माण प्रारम्भ गर्न लगानीकर्तालाई प्रोत्साहित गर्ने नीति प्रदेश सरकारको छ। सरकारले स्वास्थ्य र नैतिकवान समाज निर्माण गर्न प्रदेश एवं स्थानीयस्तरमा योग र ध्यानको स्वजागरण अभियान सञ्चालन गर्ने, प्रदेश आयोजना बैंक पूर्णरुपमा कार्यान्वयन गर्ने, आयोजनाहरूको अनुगमन तथा मूल्यांकन कार्यलाई प्रभावकारी बनाउने, लोकसेवा आयोगको पूर्वाधार विकास र संरचनागत सुधार गरी आयोगको रणनीतिक योजना कार्यान्वयनमा लैजाने, प्रदेशसभाका गतिविधिलाई प्रविधिमैत्री बनाउने र कानुन कार्यान्वयनका लागि सूचकहरु तयार गरी संसदीय निगरानी प्रक्रियालाई सक्षम बनाउन विषयगत समितिको क्षमता अभिवृद्धि गर्ने, आन्तरिक राजस्व बढाउन आवश्यक नीतिगत, कानुनी तथा जनशक्तिसहितको संस्थागत व्यवस्था गर्ने नीति तथा कार्यक्रममा उल्लेख गरेको छ। प्रदेश कर तथा गैरकर सम्बन्धि विद्यमान कानुन प्रतिस्थापन गर्न नयाँ विधेयक तर्जुमा गर्ने, प्रदेशको एकल अधिकार क्षेत्रमा रहेको कृषि आयमा कर संकलन गर्न संघ र स्थानीय तहसँगको समन्वयमा आवश्यक कानुनी तथा प्रशासनिक व्यवस्था मिलाउने, करमा एकद्वार प्रणाली लागू गर्न समन्वय गर्ने, सार्वजनिक खर्चलाई मित्तव्ययी बनाउने, भ्रमण खर्च नियमावली तर्जुमाका साथै सार्वजनिक खरिद नियमावली, सार्वजनिक खर्चको मापदण्ड र मितव्ययीता सम्बन्धी निर्देशिकालाई सुधार र परिमार्जन गर्ने एवं पदाधिकारी र कर्मचारीले पाउने इन्धनवापतको रकम नै उपलब्ध गराउन संघीय सरकारसँगको समन्वयमा कानुन तर्जुमा गर्ने नीति सरकारको छ। तथ्यांक, सूचना प्रणाली तथा अभिलेख व्यवस्थापन सम्बन्धी कानुन तर्जुमा गर्ने, राष्ट्रिय तथ्यांकको एकीकृत प्रणालीमा प्रादेशिक तथ्यांक समावेश गर्न संघीय निकायसँग समन्वय, वित्तीय साक्षरता कार्यक्रम सञ्चालन, संवैधानिक व्यवस्था र विनियोजन ऐन अनुसार सबै सरकारी कोष परिचालन गर्ने र अनावश्यक सरकारी कोष खारेज गर्ने व्यवस्था मिलाउने तयारी सरकारको छ। बेरुजु फर्स्यौट कार्यविधिको प्रभावकारी कार्यान्वयन, आर्थिक अनुशासन, दोस्रो आवधिक योजनाका लागि वार्षिक बजेट तथा कार्यक्रम तर्जुमा, स्रोतको विश्लेषण गरी बहुवर्षीय आयोजना छनोट र प्रभावकारी कार्यान्वयन तथा पुँजीगत खर्च वृद्धि, सीप र प्रविधिका माध्यमबाट अति विपन्न र बेरोजगारलाई स्वरोजगार बनाउने, प्रदेशको सार्वजनिक सम्पत्तिको भोगाधिकार प्रदेशमै हस्तान्तरण, प्राथमिकताका आधारमा वैदेशिक सहायता परिचालन, साना तथा मझौला उद्यम व्यवसायको प्रवर्द्धन र विकास सरकारको प्राथमिकतामा परेको छ। प्रहरी समायोजनका लागि पहल, प्रदेशभर भरपर्दो विश्वासिलो र सुदृढ शान्ति सुरक्षाको व्यवस्था, सूचना प्रविधिमा आधारित अपराध नियन्त्रण तथा अनुसन्धान प्रणालीको विकास, एकीकृतरुपमा विपद् व्यवस्थापन कार्यलाई अगाडि बढाइ विपद् प्रतिकार्यमा प्रदेश र स्थानीय तहको क्षमता सवलिकरण, विपद्मा प्रभावकारी राहत तथा उद्धारका लागि समपूरक बजेटको व्यवस्था र विपद् पोर्टलको अद्यावद्यिक गर्ने सरकारको नीति छ। आधुनिक, प्रविधि र नागरिकमैत्री यातायात सेवाको थालनी, अनलाइनमा सेवामा आधारित राइड सेयरिङको दर्ता, नवीकरण तथा नियमन, यातायात व्यवस्था सेवा कार्यालयको सेवा विचौलियाविहीन बनाउन, सवारीचालक अनुमतिपत्र छपाइमा भइरहेको ढिलासुस्तीको अन्त्य, प्रदेशमै स्मार्टकार्डको छपाइमा सरकारको ध्यान गएको छ। भूमिसुधार तथा मालपोत र नापी कार्यालयहरूको सेवा, प्रवाह सुदृढ गर्दै सार्वजनिक तथा गुठी जग्गाको लगत अद्यावद्यिक गर्ने, माध्यमिक विद्यालयहरूमा कानुनी शिक्षा सचेतना कार्यक्रम सञ्चालन र न्यायमा सरोकारवालाको पहुँच अभिवृद्धिलाई सरकारले प्राथमिकतामा राखेको छ। कृषि उत्पादन तथा उत्पादकत्वमा वृद्धि, पुराना तथा क्षतिग्रस्त सिँचाई पूर्वाधारका रुपमा रहेका नहर र कुलोको मर्मत, सिँचाई प्रणाली र लिफ्ट सिँचाई प्राविधिको व्यवस्थापन, खानेपानी, सिँचाई तथा ऊर्जा क्षेत्रतर्फ सम्भावित गौरवका योजनाहरूको पहिचान तथा छनोट, पानीको मुहान संरक्षण, सतह र भूमिगत जलश्रोतको विकास र विस्तारका लागि विद्युतीकरण तथा जलवायु परिवर्तनको असर न्यूनीकरण गर्दै जाने सरकारको नीति छ। सरकारले नदी कटान, डुबान तथा आपतकालीन बाढी पहिरोको जोखिम नियन्त्रण, रोकथाम एवं व्यवस्थापन, नदी नियन्त्रणका लागि गुरु योजना, विद्युतीय सवारीको प्रयोगलाई प्रवर्द्धन, २० मेगावाटसम्मको लघु जलविद्युत र शौर्य विद्युत आयोजना सञ्चालन, आगामी २ वर्षभित्र प्रदेशका सबै घरमा विद्युतीकरण, जीर्ण तथा पुराना खानेपानी आयोजनाहरूको मर्मत सम्भार, सहरी क्षेत्रमा प्रशोधित खानेपानीको आपूर्ति र विपन्न वर्गलाई खानेपानीमा सहुलियत दिने कुरालाई प्राथमिकतामा राखेको छ। सरकारले ऊर्जा प्रविधिको प्रवर्द्धनका लागि सहयोग गर्ने कार्यक्रमसहित लागत साझेदारीमा जनताको जलविद्युत कार्यक्रमअन्तर्गत ७७५ मेगावाटको घुन्सा खोला जलविद्युत आयोजना र ७०३ मेगावाटको सिम्बुवा खोला जलविद्युत आयोजनामा प्रदेशवासी र प्रदेश सरकारको लगानी सुनिश्चित गर्ने योजना बनाएको छ। गुणस्तरीय बीउ उत्पादन र आपूर्तिदेखि कोशी प्रदेशलाई धानको बिउको स्रोत बनाउने नीति सरकारले लिएको छ। स्वस्थ माटो, स्वच्छ बालीलाई प्रोत्साहन गर्नका लागि घुम्ती माटो परीक्षण शिविर सञ्चालन, पांगारिक मल उत्पादनका लागि प्रोत्साहन गर्ने र पर्यटकीय तथा धार्मिक क्षेत्रको स्तरोन्नति गर्ने सरकारको नीति छ। आन्तरिक राजस्व बढाउन नीतिगत व्यवस्थापन गर्ने, तीन तहको सरकारको कर प्रणालीलाई एकद्वार प्रणाली बनाउन समन्वय गर्ने लगायतलाई सरकारले ध्यान दिएको छ। उद्यमशीलता विकासका लागि स्टार्टअप बिजनेसलाई प्रोत्साहन गर्ने सरकारको नीति छ। प्रदेश मातहतका अस्पतालमा गरिने गर्भवती तथा सुत्केरीहरूको स्वास्थ्य परीक्षण निःशुल्क गर्ने र अस्पताल भर्ना भएदेखि घरसम्म पुग्दा लाग्ने शुल्क सरकारले व्यहोर्ने नीति लिएको छ। वृद्धवृद्धा तथा असहायसँग स्वास्थ्य कार्यक्रमअन्तर्गत वृद्धाश्रम, मठमन्दिर, धर्मशाला, मानव सेवा आश्रममा बस्ने नागरिकको निःशुल्क स्वास्थ्य बीमा गर्ने, प्रदेश मातहतका अस्पतालमा १० वर्षमुनिका लक्षित वर्गका बालबालिकाहरूलाई प्रदान गरिने निःशुल्क स्वास्थ्य सेवालाई निरन्तरता दिने नीति सरकारको छ। प्रदेश तहमा प्रादेशिक प्रेषण केन्द्र सञ्चालन गरी एम्बुलेन्स ट्रयाकिङ सिस्टमलाई प्रभावकारी बनाउने कार्यक्रम बनाएको सरकारले शिक्षालाई गुणस्तरीय, प्रतिस्पर्धी सीपयुक्त, रोजगारमुलक बनाउन प्रदेश शिक्षा नीति र १० बर्से शिक्षा क्षेत्र रणनीतिक योजना निर्माण गर्ने भएको छ। खेलकुद पूर्वाधार विकासका लागि सरकारले निजी क्षेत्रसँग साझेदारी गर्ने नीति लिएको छ। बाली तथा पशुपक्षी बिमालाई प्रवर्द्धन, पशु नश्ल सुधार कार्यक्रमलाई निरन्तरता, व्यवसायिक रुपमा फलफूल, उच्च मूल्यबाली तथा पशुपछीजन्य उत्पादन, प्रशोधन, भण्डारण र बजारीकरणका लागि स्थानीय सरकारसँग समन्वय र प्रदेशमा उपलब्ध अनुसन्धान केन्द्र, विश्वविद्यालय तथा प्राविधिक शिक्षालयहरूसँग सहकार्यमा सरकारले जोड दिएको छ। पशुपछीबाट मानिसमा सर्ने जुनोटिक रोगको जोखिम पहिचानका लागि जुनोटिक रोगहरूको सर्भिलेन्स कार्यक्रम सञ्चालन, विषादी प्रयोग न्यूनीकरण गर्न सचेतनामूलक कार्यक्रम सञ्चालनका साथै जैविक विषादी प्रयोग प्रवर्द्धन गर्ने सरकारको नीति छ। वाणिज्य, आपूर्ति तथा उपभोक्ता हकहित संरक्षणका लागि आवश्यक प्रादेशिक नीति तर्जुमा, वस्तु तथा सेवाहरूको उत्पादन, आपूर्ति र वितरणको परिमाण र गुणस्तर सम्बन्धी क्षेत्रगत मापदण्ड तयारीको कार्य अघि बढाउने कुरालाई सरकारले नीति तथा कार्यक्रममा समेटेको छ।"
"उदयपुरको ग्रेस अनुग्रह सहकारीमा करोडौं हिनामिना, सञ्चालक खोज्दै पीडितहरू","उदयपुर : सर्वसाधारणको बचत अपचलन गरेर सम्पर्कबिहीन भएको ग्रेस अनुग्रह सहकारी संस्थाका पीडितले संघर्ष समिति गठन गरेर आन्दोलनको तयारी गरेका छन् । उदयपुरको चौदण्डीगढी नगरपालिका बेल्टार बजारमा संचालन हुँदै आएको उक्त सहकारी संस्थाले बचतकर्ताहरुको करोडौं रुपैयाँ अपचलन गरेर सम्पर्कबिहीन भएपछि पीडितहरु आन्दोलित हुन बाध्य भएका हुन्। जिल्लाको बेलका नगरपालिका र चौदण्डीगढी नगरपालिकामा आफ्नो कारोबार सञ्चालन गर्दै आएको ग्रेस अनुग्रह सहकारी संस्थाले विगत २ वर्षदेखि बचतकर्ताको बचत रकम फिर्ता गरेको छैन । ५० हजारदेखि लाखौंसम्म रकम बचत गरेका संस्थाका बचतकर्ताले समयमा पैसा फिर्ता नपाएपछि आन्दोलनको विकल्प नरहेको बताएका छन् । आफूहरुले सानासाना बालबालिकाको भविष्य राम्रो होला भन्दै मजदुरी गरेर कमाएको रकम बचत गरेको तर समयमा पैसा फिर्ता नभएपछि आन्दोलनमा उत्रिन बाध्य भएको पीडित मध्य राधा राईले बताइन् । उनले पैसा अब पनि संस्थाले फिर्ता नगर्ने हो भने आफूहरु जस्तोसुकै आन्दोलन गर्न तयार रहेको समेत बताइन् । पीडितहरुले दुई वर्षदेखि आफ्नो बचत फिर्ता नगरेकाले आन्दोलनको विकल्प नरहेको बताए । उनीहरूले अब पनि सहकारीले आफूहरुको बचत फिर्ता नगर्ने हो भने प्रशासन घेराउदेखि सडक बन्द गरेर आन्दोलन गर्नेसम्मका कार्यक्रम अघि सार्न बाध्य हुने संघर्ष समितिका संयोजक डीवीलामिछानेको भनाइ छ । उनले बचतकर्तालाई अल्मल्याउन व्यक्तिगत खाताको चेक दिने गरेको बताए । उनीहरुले ग्रेसमा काम गर्ने कर्मचारीले दिएको चेक देखाउँदै भने,'हामीलाई झुक्याउन पैसा नभएको आफ्नो व्यक्तिगत नामको चेक दिएर ठगी गरिएको छ ।' पीडितहरुले आफूहरुलाई चेक दिएर पैसा फिर्ता गर्ने बाहना बनाउँदै अफिस छोडेर भागेकोले सहकारी सञ्चालक नफर्कने हो कि भन्ने शंका उब्जिएको समेत बताए । स्थानीय व्यवसायी रमेशप्रसाद गुप्ताले आफूले आफ्नो नातिनातिनाको भविष्य सोचेर पैंसा बचत गरेको रकम सहकारीले अपचलन गरेको गुनासो पोखे। उनले सहकारीका सञ्चालकले आफ्नो व्यक्तिगत खाताको चेक आफूलाई पनि दिएको तर उक्त चेकमा पैसा नरहेको भन्दै प्रहरीमा उजुरी गर्दा समेत कसैले सुनुवाइ नभएको गुनासो गरे । पीडितहरूले सहकारी सञ्चालक सम्पर्कमा आएर नियमित अफिस खोल्न र सबै बचतकर्ताको रकम समयमा फिर्ता गरिदिन समेत माग गरेका छन् ।"
दोलखामा अखाद्य वस्तु जफत,"दोलखा : दोलखामा अखाद्य वस्तु जफत गरेर नष्ट गरिएको छ। बैतेश्वर गाउँपालिकाले आइतबार बजार अनुगमन गरेर ४ लाखभन्दा बढीको अखाद्य वस्तु नष्ट गरेको हो। गाउँपालिकाको बजार अनुगमन टोलीले म्याद गुज्रिएका अखाद्य वस्तु नष्ट गरेको हो। पालिकाले स्थानीय उद्योग वाणिज्य संघ, इलाका प्रहरी चौकी, स्थानीय सञ्चार माध्यमसँग समन्वय गरेर बजार अनुगमन गरेको थियो। अनुगमनको क्रममा बजारका विभिन्न पसलबाट म्याद गुज्रिएका करिब चार लाख मूल्य बराबरको खाद्य वस्तु नियन्त्रणमा लिई नष्ट गरिएको गाउँपालिका अध्यक्ष छवि लामाले बताए। स्थानीय प्रशासनले अखाद्य वस्तु बिक्री गर्दै आएका तथा इजाजत नलिई व्यवसाय सञ्चालन गरिरहेका माथि कडाइ सुरु गरेको अध्यक्ष लामाले बताए। बजारका धेरैजसो ठूला खाद्यान्न पसल र गाउँका पसलमा म्याद गुज्रिएको सामान फेला परेको गाउँपालिका प्रशासन प्रमुख रवीन्द्र चौलागाईंले बताए। उनका अनुसार म्याद गुज्रिएका सामानमा कोकाकोला, खाने तेल, दालमोठ, आटा पिठो, भुजिया, बिस्कुट, चकलेट, चिजबल, चियापत्ति, कफी, दाल, चामल,चिउरा , मसला लगायत रहेका छन्। टोलीले पालिकाका सयभन्दा बढी पसल अनुगमन गरेको थियो। पालिकाले बजार अनुगमनलाई आगामी दिनमा पनि निरन्तरता दिने जनाएको छ।"
इटहरीमा सडकको धुलो पखाल्न रोड वासर कम स्प्रिङकलको प्रयोग,"विराटनगर : सुनसरीको इटहरी उपमहानगरपालिकाले सडकको धुलो पखाल्न रोड वासर कम स्प्रिङकलर मेसिन प्रयोगमा ल्याएको छ। मेसनको पानी ट्यांकीबाट निस्कने पानीको फोहोराले सडकको धुलो पखाल्छ। इटहरी उपमहानगरका मेयर हेमकर्ण पौडेलले सडकको किनारामा रोपिएका विरुवामा पानी हाल्न र हिउँदमा धुलोले ढाकिएको बिरुवा पखाल्नसमेत यसको प्रयोग गरिने जानकारी दिए। उनले भने, यो एउटा साधनले सडकको धुलो पखाल्ने, बिरुवामा पानी हाल्ने र धुलाम्य भएको बिरुवा पखाल्ने काम गर्छ। उपमहानगरले सफा र हरियाली स्मार्ट सडकको अवधारणा ल्याएको छ। सहरलाई सफा बनाउन र हरियाली प्रवर्द्धनका लागि मेसिन खरिद गरिएको मेयर पौडेलले बताए। इटहरी उपमहानगरले ६५ लाखमा रोड वासर कम स्प्रिङकल मेसिन खरिद गरेको थियो। सहरलाई सफा र सुन्दर बनाउन मेसनले सहयोग गर्ने पौडेलले बताए। उपमहानगरपालिका भित्र आवश्यकता अनुसार समय तालिका बनाएर मेसिन प्रयोग गरिने उनको भनाइ छ। प्राविधिकहरूका अनुसार यसले आगलागीको बेला आगो निभाउन पनि सहयोग गर्छ।"
विवादकै बीच सडक विभागले गर्यो न्यूरोड क्षेत्रको सडक कालोपत्र,"काठमाडौं : सडक डिभिजन कार्यालयले फुटपाथ विस्तारका लागि खनिएको न्युरोड क्षेत्रको सडकमा कालोपत्रे गरेको छ । मापदण्ड अनुसार नभएको भन्दै काठमाडौं महानगरले न्युरोडको जुद्ध शालिकदेखि इन्द्रचोकसम्मको सडकको दायावाया सडक काटेको थियो । महानगरको कदम कानुन विपरित भएको भन्दै सडक डिभिजन कार्यालयले सो क्षेत्रको सडक मर्मत गर्दै पुन कालोपत्रे गरेको हो । कालोपत्रे गर्ने क्रममा काठमाडौं महानगरका नगरप्रहरीले रोक्न खोज्दा केहिबेर विवाद भएको थियो । स्थानीयहरूले सडक कालोपत्रे गर्न दिनुपर्ने भनेपछि महानगर प्रहरी पछि हटेका थिए । सरकारी निकायहरू सडक डिभिजन कार्यालय र काठमाडौं महानगरबीच आपसी समन्वयन नहुदा समस्या देखिएको स्थानीयहरूले बताएका छन् । उनीहरूले सबैको सहमतिमा हुने कामको कसैले विरोध नगर्ने भन्दै एकलौटी बलमिच्याइँ भएका कारण अहिले विवाद भएको जिकिर गरे । काठमाडौं महानगरपालिकाले न्यूरोडको फुटपाथ क्षेत्र विस्तार गर्ने भन्दै विशालबजार क्षेत्र अगाडिको सडकको कालोपत्रे काटेको थियो । तर, महानगरको कदम कानुनबिपरित भएको भन्दै सडक डिभिजन कार्यालयले सडक मर्मत गर्न निर्देशन दिएपनि सो अनुसार काम हुन नसकेपछि कार्यालय आफैले सडकमा कालोपत्रे गरेको हो ।"
बुटवलको मालपोत कार्यालय जितगढीमा सर्यो,"बुटवल : मालपोत कार्यालय बुटवल सोमबारदेखि जितगढीस्थित झोलुंगेपुल क्षेत्रमा सरेको छ। बुटवल उपमहानगरपालिका८ सुख्खानगरमा रहेको उक्त कार्यालय नौ वर्षपछि वडा नम्बर १३ मा सरेको हो। बुटवल उपमहानगरपालिकाका नगरप्रमुख खेलराज पाण्डेयले तिलोत्तमा नगरपालिका निवासी काशीराम ज्ञवालीलाई लालपूर्जाको प्रतिलिपि दिएर सेवाको शुभारम्भ गरे। जितगढीमै मालपोतको नयाँ भवन निर्माणाधीन अवस्थामा रहेको छ। उक्त भवनको हालसम्म ३० प्रतिशत भौतिक प्रगति भएको प्रमुख मालपोत अधिकृत दामोदर भण्डारीले जानकारी दिए। नापी कार्यालय आफ्नै भवनमा सरेपछि वारपार गर्न सेवाग्राहीलाई धेरै गाह्रो भएको गुनासो आएको थियो, भण्डारीले भने,घर भाडामा लिएर कार्यालय औपचारिक रुपमा सुरु गरेका छौँ। उनले निर्माणाधीन कार्यालय भवनको जेठ मसान्तसम्म मात्र सम्झौता भएको र म्याद थपका लागि विभागमा फाइल पठाइएको जानकारी दिए। ठेकेदार कम्पनीले समयमै काम नगर्दा निर्माणाधीन भवनले गति लिन सकेको छैन। २०७८ असोज १७ गते दुई वर्षभित्र निर्माण सक्ने गरी टिडी आर जयबागेश्वरी माता जेभी नेपालगञ्जले निर्माणको जिम्मा लिएको छ। तीन तलाको भवन निर्माण गर्नका लागि भ्याट बाहेक सात करोड ४५ लाख १३ हजार ८९ रुपैयाँमा निर्माण कम्पनीसँग कार्यालयले सम्झौता गरेको छ। चालु आर्थिक वर्षभित्र एक तलासम्म निर्माण गरिसक्ने निर्माण व्यवसायीले कार्यालयलाई आश्वासन दिएका छन्। मालपोतका ५० प्रतिशतभन्दा धेरै काम नापी कार्यालयसँग सम्बन्धित हुने भएकाले दुवै कार्यालय नजिक हुनुपर्ने हुन्छ। अहिले नापी र मालपोत नजिक भएका छन्। रुपन्देही क्षेत्रमा पर्ने बुटवल उपमहानगरपालिका, कञ्चन गाउँपालिका, तिलोत्तमा नगरपालिका र देवदह नगरपालिकाका नागरिकहरूले उक्त कार्यालयबाट सेवा लिन्छन्। लामो समयदेखिको पहल र चासोका कारण मालपोत कार्यालय जितगढी क्षेत्रमा आएकोमा स्थानीय उत्साहित भएको समाजसेवी ऋषि आजादले प्रतिक्रिया दिए।"
सामुदायिक वनका अध्यक्षसहित आठजना पक्राउ,झापा : दक्षिणी झापाको कचनकवल गाउँपालिका७ स्थित पाथीभरा सामुदायिक वन उपभोक्ता समूहका अध्यक्षसहित आठ जना पक्राउ परेका छन्। सामुदायिक वनबाट काठ चोरी गरी बिक्री गरेको आरोपमा अध्यक्षसहित आठ जना पक्राउ परेको डिभिजन वन कार्यालय झापाले जनाएको छ। डिभिजनले भने पक्राउ परेका व्यक्तिहरूको नाम गोप्य राखेर अनुसन्धान गरिरहेको छ। वनमा केही रुख काटिएका ठुटाहरूको आधारमा र सामुदायिक वनका काठ पनि हराएकोले आरोपीहरू माथि २०८० चैत ४ मा वन पैदावार काटी हानी नोक्सानी गरेको तथा कोष हिनामिना गरेको आरोपमा मुद्दा दर्ता भएको वनका सूचना अधिकारी अञ्जना पुरीले जानकारी दिइन्। मुद्दा दर्तापछि २०८१ जेठ १३ गतेका दिन सात जना र जेठ १८ गतेका दिन एक जनालाई पक्राउ गरिएको थियो। उनीहरू सबैलाई घरबाट पक्राउ गरी डिभिजन वनमा ल्याएको सूचना अधिकारी पुरीले बताए। उनीहरूमाथि अनुसन्धान सुरु भइसकेको छ। अहिले तीन वटा मात्र ठुटा भेटिएको र हिसाबमा पनि फरक देखिएपछि कति परिमाणको काठ बिक्री गरेको बारेमा अनुसन्धान प्रक्रियामै रहेको उनले बताइन्। यता डिभिजन वन प्रमुख मेघराज राईले अदालतमा मुद्दा दर्ता गराई म्याद थप भइसकेको र अनुसन्धानको प्रक्रियामा रहेकोले उनीहरूको नाम सार्वजनिक गर्न नमिल्ने बताए। अदालतबाट फैसला भएर आएपछि मात्र नाम सार्वजनिक गर्न मिल्ने कानुनी प्रावधान रहेको उनको दाबी छ।
आजदेखि कान्तिलोकपथ पूर्णरूपमा सञ्चालनमा,"ललितपुर : कान्तिलोकपथमा आजदेखि पूर्ण रुपमा यातायात सेवा सञ्चालनमा आएको छ । मर्मतसम्भारका लागि २०८० चैत १ गतेदेखि सो मार्गमा गत वैशाख २१ गतेदेखिसेवा बन्द गरिएको थियो । कान्तिलोकपथ आयोजनाका सूचना अधिकारी तथा इन्जिनियर रवीन्द्र महर्जनले सडकको मर्मतसम्भार गरी आजदेखि यातायात सेवा सञ्चालनमा आएको जानकारी दिए। 'ललितपुरको बागमती गाउँपालिकाको वडा नं ३ झाँक्रीडाँडाबाट छपेलीतर्फ कार्कीबासको साँघुरो ठाउँमा कटिङ सकिएको छ, काल्चे क्षेत्रमा कटिङ गर्नुपर्ने काम पनि सम्पन्न भएको छ, ललितपुरतर्फ सिङ्गल लेन भएको केही ठाउँमा यस आवमा बजेट नपुग भएको कारण कटिङको काम सम्पन्न हुन बाँकी छ, बहुवर्षीय टेण्डरमा कटिङ गर्ने भनिएको छपेलीबाट काल्चेतर्फको खण्डमा मात्रै बाँकी रहेको छ । बाँकी काम अर्को आवमा हुन्छ, अहिलेलाई सवारी आवतजावतका लागि कान्तिलोकपथ पूर्णरूपमा सञ्चालन हुनेछ ', उनले भने। वैशाख १५ गतेदेखि आंशिकरुपमा खुला गरिएको सडक मर्मतसम्भारका क्रममा कटिङ गर्दा माथिबाट खसेको ढुङ्गाले पूर्णरूपमा क्षति काल्चे खण्डको सडकको भाग भत्किएपछि वैशाख २१ गतेदेखि पूर्णरूपमा बन्द भएको थियो । काठमाडौंलाई हेटौँडासँग जोड्ने उपयुक्त र दूरीका हिसाबले छोटो मानिएको यो सडक निर्माण थालिएको ६७ वर्ष भइसकेको छ । विगतका सरकारले यो सडक निर्माणका लागि प्राथमिकता नदिँदा र विगतमा निर्माणको जिम्मा लिएका ठेकेदार कम्पनीले ढिलासुस्ती गरेर काम गर्दा यो सडक निर्माण ६७ वर्षदेखि निर्माणाधीन अवस्थामै छ। कान्तिराजमार्गको हेटौँडा बुद्धचोकदेखि ललितपुरको सातदोबाटोसम्म लम्बाइ ९२ किलोमिटर हो । यसमध्ये बुद्धचोकदेखिटीकाभैरवसम्म ७९ किमि सडक आयोजनाले निर्माण गर्ने हो। बाँकी खण्ड निर्माणको जिम्मा सडक डिभिजन कार्यालय ललितपुरको हो। टीकाभैरवदेखि चापागाउँ बसपार्कसम्म डिभिजन कार्यालयले चौडा पार्ने काम पूरा गरेको भए पनि स्थानीयवासीको संरचनाको अवरोधका कारण ठेचो सुनाकोठीको भाग चौडा हुन नसकेपछि २०७६ सालमा सरकारले निर्णय गरेर सडकको खण्ड टीकाभैरवबाट छम्पी भैंसेपाटी हुँदै नख्खुसम्म तय गरेको छ । भैँसेपाटीसम्म सडक चौडा भएपछि छम्पी टीकाभैरव खण्डमा भने चौडा हुन बाँकी नै रहेको छ । रासस"
अन्नपूर्ण हिमाल आरोहणको ७४ वर्ष पूरा,"म्याग्दी : नेपालको पर्वतारोहण पर्यटनको इतिहास जोडिएको म्याग्दीस्थित अन्नपूर्ण प्रथम हिमाल आरोहण भएको ७४ वर्ष पूरा भएको छ । म्याग्दी, कास्की, मनाङ र मुस्ताङ जिल्लाको सिमानामा रहेको आठ हजार ९१ मिटर अग्लो अन्नपूर्ण हिमाल आरोहण गर्ने बाटो र आधार शिविर म्याग्दीको अन्नपूर्ण गाउँपालिका४ नारच्याङको भूगोलमा पर्छ । आठ हजार मिटरभन्दा अग्लो पहिलो मानव पाइला परेका कारण अन्नपूर्णलाई जेठो हिमाल भनिन्छ । सन् १९५० मा जुन ३ मा फ्रान्सका मौरिज हर्जोग र लुई लचेनलको टोलीले अन्नपूर्णको शिखर चुमेको तीन वर्षपछि विश्वको सर्वोच्च शिखर सगरमाथाको सफल आरोहण भएको थियो । नेपालको पर्यटन क्षेत्रको विकास र पर्वतारोहणको शुभारम्म भई हिमाललाई विश्वभर चिनाउने दिनको सम्झनाको रुपमा आज विविध कार्यक्रम गरी अन्नपूर्ण आरोहण दिवस मनाउन लागिएको पर्यटन बोर्ड गण्डकी प्रदेश कार्यालयका प्रमुख नवीन पोखरेलले बताए। हर्गोजको टोलीबाट भएको अन्नपूर्ण आरोहणले नेपालको पर्वतारोहणको सम्भावना अन्तर्राष्ट्रियकरण भएकाले महत्वका साथ दिवस मनाउन लागिएको उनले बताए। म्याग्दीको अन्नपूर्ण गाउँपालिकाका अध्यक्ष भारतकुमार पुनले अन्नपूर्ण आरोहण भएको ७४ वर्ष पुगेको अवसरमा प्रथम पर्वतारोही हर्जोगको सालिक बनाएर आधार शिविरमा राख्न लागिएको बताए। नारच्याङका तेज गुरुङको अगुवाइमा विसं २०६८ मा अन्नपूर्ण हिमाल र आधार शिविर म्याग्दीमा पर्ने तथ्य तथा पदमार्ग पहिचान भएको थियो । पदमार्गलाई अन्नपूर्ण गाउँपालिकाले मौरिस हर्जोग नामकरण गरेको छ । पदमार्गको प्रचारप्रसार गर्न प्रवेश विन्दुमा पर्ने नारच्याङमा विसं २०७७ मा गाउँपालिकाले अन्नपूर्ण पर्यटन महोत्सव आयोजना गरेको थियो । कास्की र म्याग्दीका दुई वटा स्थानीय तहको नामकरण अन्नपूर्ण हिमालबाट गरिएको छ । अन्नपूर्ण हिमाललाई फन्को लगाउने अन्नपूर्ण चक्रीय पदमार्ग विश्वको प्रसिद्ध पदमार्ग मानिन्छ । ट्रेकिङ एजेन्सिज एसोसिएसन ९टान० गण्डकीका उपाध्यक्ष कृष्ण आचार्यले मौरिसले अन्नपूर्ण आरोहणको अनुभव समेटेर लेखेको पुस्तकले नेपालको पर्वतारोहण पर्यटनलाई विश्व बजारमा उजागर गर्नमा महत्वपूर्ण योगदान पुगेको बताए। चौहत्तऔँ अन्नपूर्ण आरोहण दिवसको अवसरमा नेपाल पर्यटन बोर्ड गण्डकी प्रदेश कार्यालयको आयोजनामा नेपालमा आइतबार कास्कीको माछापुच्छ्रे गाउँपालिकाको धम्पुसदेखि धिताल हुँदै अस्तामसम्म नेपालस्थित नौ देशका राजदूतको पदयात्रा गरिएको थियो । आज पोखरामा आयोजना गर्न लागिएको समारोहमा अन्नपूर्ण हिमाल आरोहण गरेका पर्वतारोही पूर्णिमा श्रेष्ठ, दावा योङजोम शेर्पा र लाक्पा डेन्डी शेर्पालगायतलाई सम्मान गर्ने कार्यक्रम तय भएको छ । सो कार्यक्रममा गण्डकी प्रदेशको सांस्कृतिक विविधता झल्काउने मौलिक गीत र नृत्य प्रदर्शन गरिने पर्यटन बोर्ड गण्डकीका प्रमुख पोखरेलले बताए। अन्नपूर्ण सेन्चुरी पर्यटन समितिले अन्नपूर्ण आधार शिविरदेखि कास्कीको घान्द्रुकसम्म म्याराथन प्रतियोगिताको आयोजना गरेको छ । टान गण्डकीले आज पोखराको भ्यु फेवा राउन्ड फेवा पदमार्गमा पदयात्राको आयोजना गरेको अध्यक्ष धर्म पन्थीले बताए। रासस"
बालेनसडक विभागको टसल सतहमा : महानगरले भत्काएको सडक विभागले बनाउँदै,काठमाडौं : काठमाडौं महानगरले फुटपाथ विस्तारका लागि भत्काएको न्यूरोडको पीच सडक विभागले निर्माण गर्न सुरू गरेको छ। स्थानीयहरूले जथाभावी सडक भत्काएको भन्दै सडक विभागमा उजुरी दिएका थिए। त्यसपछि सडक विभागले न्यूरोडस्थित सडक कार्यलयलाई महानगरले भत्काएको सडक तत्काल बनाउन निर्देशन दिएको थियो। काठमाडौं महानगरका मेयर बालेन शाहले फुटपाथ विस्तार गर्न सडकको आकार घटाएका थिए। त्यसलाई रोक्न सडक विभागले महानगरलाई पत्र पठाएको थियो। पत्रलाई वेवास्ता गरेपछि सडक विभाग महानगरले भत्काएको सडक पीच गर्न थालेको हो। यसै प्रकरणबाट महानगर र सडक विभागबीच टसल सुरू भएको छ।
"सडक निर्माणको काम रोक्न बालेनले पठाए प्रहरी, स्थानीयबासीसँग भनाभन",काठमाडौं : सडक निर्माण रोक्न काठमाडौं महानगर प्रहरी पुगेपछि न्यूरोड क्षेत्र तनावग्रस्त बनेको छ। काम रोक्न महानगर प्रहरी पुगेपछि स्थानीयहरूले सडक निर्माणको काम रोक्नु पाइँदैन भन्दै नाराबाजी गरेका थिए। अहिले महानगर र स्थानीयबीच छलफल भइरहेको छ। काठमाडौं महानगरले फुटपाथ विस्तार गर्ने भन्दै न्यूरोड सडक किनाराको पीच भत्काएको थियो। महानगरले भत्काएको उक्त आज सडक विभागले बनाउन थालेको थियो। स्थानीयहरूले जथाभावी सडक भत्काएको भन्दै सडक विभागमा उजुरी दिएका थिए। त्यसपछि सडक विभागले न्यूरोडस्थित सडक कार्यलयलाई महानगरले भत्काएको सडक तत्काल बनाउन निर्देशन दिएको थियो।
"गुल्मीमा जीप दुर्घटना : एकजनाको मृत्यु, सात घाइते",गुल्मी : गुल्मीमा जीप दुर्घटना हुँदा एकजनाको मृत्यु भएको छ भने सात जना घाइते भएका छन्। आज बिहान चन्द्रकोट गाउँपालिकाबाट कालीगण्डकी गाउँपालिकाको पूर्तिघाटतर्फ जाँदै गरेको ग २ च ३२६२ नम्बरको बोलेरो जीप दुर्घटना हुँदा सत्यवती गाउँपालिका८ भार्सेका ३२ वर्षीया कमला बुढाथोकीको मृत्यु भएको जिल्ला प्रहरी कार्यालयका प्रहरी नायब उपरीक्षक शङ्कर पोखरेलले जानकारी दिए। उनका अनुसार जीप आफैँ अनियन्त्रित भई सडकदेखि चार सय मिटर तल खसेर दुर्घटना भएको थियो। दुर्घटनामा घाइते भएकामध्ये चार जनाको अवस्था गम्भीर रहेको प्रहरी नायब उपरीक्षक पोखरेलले बताए। उनका अनुसार घाइते सबैलाई उपचारका लागि पाल्पा पठाइएको छ।
रौतहटमा गरिव तथा विपन्नलाई घर बनाइदिने भनी ठगी गर्ने गिरोह पक्राउ,"रौतहट : गरिव तथा विपन्नलाई घर बनाइदिने भनी रकम ठगी गर्ने गिरोहलाई प्रहरीले पक्राउ गरेको छ। पक्राउ पर्नेमा माधवनारायण नगरपालिका७ लौकाहाका ५२ वर्षीय रामनाथ माझी, ३२ वर्षीय प्रकाश माझी, गरुडा नगरपालिका६ पोठियाहीका ४० वर्षीय राकेश महरा, गरुडा नगरपालिका९ गेडिगुठीका २५ वर्षीय सिकिन्द्र ठाकुर लोहार, गरुडा नगरपालिका५ शिवनगरका ७१ वर्षीय मुगलाल महरा, गरुडा नगरपालिका९ का ४५ वर्षीया रामकली देवी रहेका प्रहरीले जनाएको छ। रौतहटको माधवनारायण८ रजवडा टोलका विपन्नलाई मधेश प्रदेशको शहरी विकास मन्त्रालयले गरिव तथा विपन्न वर्गका परिवारलाई आवाश बनाइदिने कार्यादेश प्राप्त भएको छ भनी विभिन्न लोभ देखाइ प्रति घर दश हजारदेखि चालिस हजारसम्म खर्च लाग्छ भनी सयभन्दा बढी मानिसहरुबाट रकम उठाएको प्रहरीले जनाएको छ। यस्तै सवारी चालक अनुमति पत्र (लाइसेन्स) बनाइदिने भन्दै ठगी गरेको आरोपमा दुई जना पक्राउ परेका छन्। विगत केही महिनादेखि यातायात व्यवस्था कार्यालय रौतहट, गौरको राजदेवी नगरपालिका२ स्थितमा रहेको ट्रायल सेन्टरमा यातायात व्यवस्था कार्यालयबाट संचालन गरी ल्याइँदै आएको सवारी चालक अनुमति पत्रको ट्रायल (प्रयोगात्मक) परीक्षामा सहभागी हुन आउने विभिन्न व्यक्तिलाई ट्रायल परीक्षामा पास गराइदिन्छौं भनी रकम ठगी गरेको आरोपमा चितवन भरतपुर महानगरपालिका३ घर भइ भरतपुर महानगरपालिका१० स्थित कान्तीपुर ड्राईभिङ स्कुल (सेन्टर) संचालन गरी बस्ने ४५ वर्षीय रमेश पाठक र गौर नगरपालिका१ बस्ने ४८ वर्षीय श्याम नारायण साहलाई पक्राउ गरेको प्रहरीले जनाएको छ। ट्रायल परीक्षामा सहभागी हुन आउने सेवाग्राहीबाट १० हजारदेखि ३० हजारसम्म ठगी गर्दै आइरहेको भन्ने सूचनाको आधारमा यातायात व्यवस्था कार्यालय रौतहट, गौरबाट सवारी चालक अनुमतिपत्रको लागि संचालन भइरहेको प्रयोगात्मक परीक्षा ट्रायल सेन्टर परिसरमा सेवाग्राहीहरुबाट रकम असुली गर्नेलाई पक्राउ गरी अनुसन्धान भइरहेको डिएसपी एलिजा गिरीले जानकारी दिइन्।"
एमाले मकवानपुरको अध्यक्षमा पोखरेल,"हेटौंडा : नेकपा एमाले मकवानपुरको अध्यक्षमा श्रीधर पोखरेल निर्वाचित भएका छन्। १२ औं अधिवेशनमा ३ जना अध्यक्षको प्रतिद्वन्दीलाई पछि पर्दै पोखरेल विजयी भएका हुन्। पोखरेलले ३ सय १३ मत प्राप्त गरे। यस्तै अन्य ३ जना अध्यक्षको प्रतिस्पर्धी इन्द्रमान स्याङ्तानले २ सय ६२, लालबहादुर बहादुर थापाले १ सय ६६ र देवराज रिमालले ११ मत प्राप्त गरेका छन्। उपाध्यक्षमा हिदम लामा, सचिवमा सीता बिष्ट, उपसचिवको (पुरुषतर्फ ) फुर्वा दोर्जे लामा, महिलातर्फ उपसचिवमा आरती पाठक विजयी भए। अधिवेशनले ५ जना पदाधिकारीसहित एक सय पाँच सदस्यीय जिल्ला कमिटी चयन गर्ने छ।"
नारायणी अस्पतालमा दरबन्दी बेगर कार्यरत ४७ लाई सेवाबाट हटाइयो,"वीरगन्ज : वीरगन्जको नारायणी अस्पतालले दरबन्दी बेगर कार्यरत चिकित्सक, स्टाफ नर्ससहित एकैपटक ४७ जना स्वास्थ्यकर्मी र कर्मचारीलाई हटाएको छ। सोमबार अस्पतालका निमित्त मेसु डाक्टर एनामुल हकको अध्यक्षतामा बसेको बसेको बैठकले अस्पतालमा लामो समयदेखि दरबन्दी बेगर दैनिक ज्यालादारीमा कार्यरत ४७ जना स्वाथ्यकर्मी र कर्मचारीलाई हटाउने निर्णय गरेको अस्पतालका सूचना अधिकारी सुनिल रौनियारले जानकारी दिए। उनका अनुसार अस्पतालबाट हटाइएकामा आठौं तहका मेडिकल अधिकृत चिकित्सक ११ जना,सातौं तहका मेडिकल अधिकृत १ जना, स्टाफ नर्स १२ जना, हेल्थ असिस्टेन्ट ३ जना, रेडियोग्राफर ५ जना, अहेब चार जना, कार्यालय सहयोगी ७ जना लगायतका रहेका छन्। अस्पताल प्रशासनले सोमबार जारी गरेको सूचनामा अस्पतालमा दरबन्दी बेगर नियुक्त भई दैनिक ज्यालादारीमा कामकाज गरिरहेका ४७ जना स्वास्थ्यकर्मी र कर्मचारीको यही जेष्ठ २२ गतेदेखि सेवा अवधि समाप्त भएको निर्णय गरिएको उल्लेख छ। अस्पतालका निमित्त मेसु डाक्टर हकले दरबन्दी बेगर दैनिक ज्यालादारीमा कार्यरतहरुका कारण अस्पताललाई आर्थिक भार थपिएकाले उनीहरुलाई सेवाबाट हटाइएको बताए। उनले भने,एक त दरबन्दी बेगर उनीहरु कार्यरत थिए। अर्को कुरा यति धेरै कर्मचारी अस्पताललाई आवश्यक पनि थिएन। उनीहरुलाई ६७ महिनादेखि तलब भत्ता पनि अस्पतालले खुवाउन सकिरहेको थिएन। यी सबै कारणले उनीहरुलाई सेवाबाट हटाउनु परेको हो। अस्पताल श्रोतका अनुसार यसअघिका निमित्त मेसु डाक्टर चित्तरन्जन साहको कार्यकालमा दरबन्दी बेगर दैनिक ज्यालादारीमा करिब १५० भन्दा बढी स्वास्थ्यकर्मी र कर्मचारी अस्पतालमा नियुक्त गरिएको थियो।"
जापानमा ६ म्याग्निच्युडको भूकम्पको धक्का,"टोकियो : जापानको केन्द्रीय प्रान्त इशिकावाको नोटो क्षेत्रमा सोमबार बिहान ६० म्याग्निच्युडको भूकम्प गएको छ । जापानी मौसम विज्ञान एजेन्सी (जेएमए) का अनुसार स्थानीय समयअनुसार बिहान ६ बजेर ३१ मिनेटमा १४ किलोमिटर गहिराइमा भूकम्प गएको थियो भने भूकम्पको केन्द्रविन्दु ३७५ डिग्री उत्तरी अक्षांश र १३७३ डिग्री पूर्वी देशान्तरमा रहेको थियो । जेएमएका अनुसार भूकम्पका कारण सामुद्रिक छालमा केही परिवर्तन देखिन सक्ने तर सुनामी आउने र सुनामीजन्य क्षतिको सम्भावना छैन । जापान जनवरी १ मा ७६ म्याग्निच्युडको शक्तिशाली भूकम्पले नोटो क्षेत्र र वरपरको क्षेत्रमा धक्का दिएको र यसले सुनामी निम्त्याएको थियो । सुनामीका कारण २६० जनाको ज्यान गएको थियो भने एक हजार ४३३ जना घाइते भएका थिए । उक्त प्राकृतिक विपत्तिमा ७५ हजारभन्दा बढी घरहरू क्षतिग्रस्त हुँदा विस्थापित भएका तीन हजार ३०० भन्दा बढी विस्थापित मानिसहरू अझै पनि शिविरमा बसिरहेका जापानको सरकारी तथ्याङ्कमा उल्लेख छ । स्थानीय प्रहरीका अनुसार सोमबारको भूकम्पले यसअघिको भूकम्पमा सबैभन्दा बढी प्रभावित शहर वाजिमामा पाँचवटा घरहरु क्षतिग्रस्त भएका छन् । भूकम्पका कारण दुई जना घाइते भएका छन् । यस क्षेत्रमा भूकम्पको तीव्रता महसुस भएपछि धेरैजना नोटो प्रायद्वीपमा भूकम्पको परिणामबारे फेरि चिन्तित भएका छन्, यद्दपि भूकम्पसँग जुधेर काम गर्न बाहेक कुनै विकल्प नभएको वाजिमा सहरका ६४ वर्षीय एक बासिन्दाले बताए । प्रमुख ऊर्जा कम्पनीहरूका अनुसार इशिकावाको सिका आणविक उर्जा संयन्त्र तथा नजिकैको निगाता प्रान्तको काशीवाजाकीकारिवा आणविक उर्जा संयन्त्रमा कुनै असहजता फेला परेको छैन । भूकम्पपछि जोयत्सु र होकुरिकु सिङ्कानसेन बुलेट ट्रेनको सेवा अस्थायी रूपमा स्थगित गरिएको पूर्वी जापान रेलवे कम्पनी एन्डिटेमले जनाएको छ । रासस"
"यसपटक पानी धेरै पर्ने, प्रकोपको जोखिम उत्तिकै","काठमाडौं : यो वर्षको मनसुनमा मुलुकभरि नै सरदरभन्दा बढी पानी पर्ने आकलन गरिएको छ। त्यसबाट मनसुनजन्य प्रकोप अत्यधिक हुनसक्ने भन्दै मौसम विभागले पूर्वतयारीका लागि सरोकारवालालाई सचेत गराएको छ। उक्त आंकलन विभिन्न ग्लोबल मोडलहरूको तथ्यांक केलाएर बनाइएको मौसम विभागका मौसमविद् सुदर्शन हुमागाईंले बताए। उनका अनुसार सरदरभन्दा बढी वर्षा आकलन गर्नुपूर्व विश्वव्यापी तथा क्षेत्रीय पूर्वानुमानहरूको अध्ययन गरिन्छ। जापान मौसम एजेन्सी, कोलम्बिया युनिभर्सिटी, कोपर्निकस क्लामेट सिस्टमलगायतका पूर्वानुमान हेरिन्छ। त्यसपछि विभिन्न खालका सातवटा जति मोडलहरूको तथ्यांकलाई हेरेर नेपालको तथ्यांकसँग सहसम्बन्ध कस्तो छ हेरेर पूर्वानुमान गरिन्छ। हुमागाईं भन्छन्, यो तथ्यांकीय मोडल हो। यसमा गणितीय गणनामार्फत पुराना डाटासँग कुनै मोडलका सम्बन्ध निकालेर भविष्यमा कस्तो हुन्छ भनेर निकाल्ने हो। अहिले धेरैजसो मोडलहरूले सरदरभन्दा बढी पानी पर्ने देखाएको छ। पहिला निकालिएको तथ्यांकलाई पुनः अपडेट गरेर यसै साता दोस्रो अपडेट विभागले निकाल्ने छ। त्यसले आगामी मनसुनमा कति पानी पर्छ सुनिश्चित गर्छ। विभागले विपद् आउनसक्ने सूचना दिएर सूचित गरे पनि सम्बन्धित निकायहरूले प्रतिकार्यका लागि तयारी हुनुपर्ने उनी बताउँछन्। विपद् न्यूनीकरण तथा व्यवस्थापन प्राधिकरण, जिल्लास्तरीय निकाय, स्थानीय निकायहरूले मनसुनजन्य प्रकोप न्यूनीकरण, व्यवस्थापनमा तत्पर हुनुपर्छ। प्रिमनसुनमा भन्दा मनसुनमा चट्याङका घटना कमै हुने भए पनि बाढी, पहिरो जस्ता विपद्का घटना भने धेरै हुन्छन। विभागले कुन ठाउँमा बाढीको संभावना छ त्यहाँका जनतालाई एसएमएसमार्फत पूर्वसूचना दिँदै आएको जनाएको छ। वरिष्ठ मौसमविद्, अजय दीक्षित भन्छन्, मनसुन चाँडै आउँदै छ र मनसुनसँगै केही हुँदै छ। उनले भने, विभाग जस्तो निकायले पूर्वानुमान अवधि र प्रभावकारितालाई सुधार गर्दै लैजानुपर्छ। त्यसैगरी नेपालका ७ सय ५३ वटै स्थानीय तह, प्रदेश तथा संघीय सरकारका सम्पूर्ण निकायहरू विपद् प्रतिकार्यका लागि सतर्क रहन सुझाएका छन्। मनसुनजन्य गतिविधिबाट हुने बाढी तथा पहिरोको लागि तत्काल उद्धारकार्य, औषधि उपचार, खाद्यान्नको व्यवस्था मिलाउन तम्तयार अवस्थामा बस्नुपर्ने हुन्छ। यसका लागि नेताहरूले महत्वपूर्ण भूमिका खेल्न सक्ने दीक्षितले बताए। सिक्किम आयो, नेपालका लागि सेटअप भएन जल तथा मौसम विज्ञान विभागको मौसम पूर्वानुमान महाशाखाले मनसुन छिमेकी भारतको सिक्किमसम्म आइसकेको भए पनि नेपालमा कहिले प्रवेश गर्छ भन्ने विषयमा अध्ययन गरिरहेको जनाएको छ। सामान्यतः जुन १३ मा मनसुन भित्रिने गर्छ। तर, हालसम्म मनसुन सेटअप भइनसकेको महाशाखाले जनाएको छ। महाशाखाकी मौसमविद्, शान्ति कँडेल भन्छिन् पूर्वमा शनिबारबाट अलिअलि पानी पर्न थालेको छ। तर, पूरै मनसुन सेटअप भइसकेको छैन। अपडेट गर्ने छौं। मौसमविद्, कँडेल मौसमको पूर्वानुमान एकदमै चुनौतीपूर्ण रहेको बताउँछिन्। मनसुन यो दिन आउँछ भनेर ठोकुवा गर्न मिल्दैन, उनी भन्छिन्, त्यसका लागि आधार चाहिन्छन्। मनसुन भित्रिने विषयमा विभिन्न मापदण्ड हुन्छन्। मापदण्ड पूरा भएपछि मात्रै मनसुन भित्रिएको घोषणा गरिन्छ। कँडेलका अनुसार दुईचार वर्ष पहिलासम्म मनसुन भित्रिएको केही दिनपछि मात्रै घोषणा गरिन्थ्यो। तर, हिजोआज मनसुन कसरी भित्रिन्छ भन्ने विषयमा अध्ययन गर्दै अपडेट गर्न थालिएको कँडेलले बताइन्। मनसुन प्रवेश भयो भन्नलाई मुलुकको पूर्वी भूभागमा कम्तीमा तीन दिनदेखि लगातार वर्षा भएको हुनुपर्छ। त्यसैगरी पानीको वाष्पीकरण र बादलको मात्रा निश्चित हुनुपर्छ र पश्चिमी वायु सेटअप बन्नुपर्ने लगायतका विभिन्न मापदण्डहरू हुन्छन्। यस्ता विषयमा गहन अध्ययन, अनुसन्धान महत्वपूर्ण मानिने कँडेलले बताइन्। सोमालियामा लो प्रेसर स्थापित हुनुपर्छ मनसुन भित्रिएको घोषणा गर्नुअघि राष्ट्रिय मात्रै नभएर र अन्तर्राष्ट्रिय मापदण्डहरू पनि अध्ययन गर्नुपर्ने हुन्छ। मनसुनलाई ग्लोबल क्लाइमेटले फरक पार्छ। सोमालियामा सोमाली लो प्रेसर र मगादास्करमा हाई प्रेसर स्थापित हुनुपर्छ। त्यहाँबाट हावाको गति विस्तारै अरवियन सागरमा आइपुग्छ। त्यहाँबाट दुइटा मनसुनको शाखा बन्छ। एउटा अरवियन सागर र अर्को बंगालको खाडीमा जान्छ। अरवियन सागरबाट गुजरात हुँदै पाकिस्तान जान्छ र कहिलेकाहीँ नेपालसम्म पनि पुग्छ। पूर्वतिर बंगालको खाडी हुँदै नेपाल भित्रिने हुन्छ। सामान्यतयः मनसुनमा हावाको प्याटर्न परिवर्तन हुन्छ। जाडोसम्म सतहदेखि माथिसम्म पश्चिमी वायु हुन्छ। तर, मनसुन आएपछि विस्तारै पूर्वीय वायु स्थापित हुन्छ। त्यसमा माथिल्लो वायुमन्डलमा तीव्र गतिको हावा हुन्छ। त्यो नेपालभन्दा माथि तिब्बततिर सर्नुपर्छ। त्यहाँ उष्णचापीय क्षेत्र बन्नुपर्ने लगायतका विभिन्न मापदण्डका आधारमा नेपालमा मनसुन भित्रिने उनले बताइन्। तर, कहिलेकाहीँ मनसुन भित्रिने समय ढिलोछिटो पनि हुने गर्छ। महाशाखाका अर्का मौसमविद् गोविन्द झा भन्छन्, मनसुन भित्रिन उपयुक्त वातावरण नभएको खण्डमा कहिलेकाहीँ बाटोबाटै हराउने पनि हुन्छ। कतिपय अवस्थामा हावाको गतिमा पनि भर पर्छ। हावा बढी तीव्र गतिको भएमा छिटो अगाडि बढ्छ।"
