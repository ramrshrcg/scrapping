शीर्षक,विवरण
घातक हवाई दुर्घटना,"यातायातको क्षेत्रमा सबैभन्दा सुरक्षित यातायातको साधन हो, हवाई जहाज । नेपालमा भने त्यसो भन्नु असत्य होलाजस्तो गरी एकपछि अर्काे हवाई दुर्घटना भएका छन् । पहाडका कुनाकन्दरामा मात्रै होइन, समथर क्षेत्रहरू र विमानसस्थलमै पनि दुर्घटना भएका छन् । बुधबार त्रिभुवन विमानस्थलमा भएको सौर्य एयरलाइन्सको दुर्घटना पहिलो होइन, नवौं हो । हवाई इतिहासमा भने १ सय ८औं । सन् १९५५ देखि अहिलेसम्म भएका दुर्घटना वर्षको एउटाको दरले होइन, धेरैले भएका छन् । जहाजमा सवार १९ मध्ये १८ जनाको ज्यान गएको साउन ९ गतेको सौर्य एयरलाइन्स दुर्घटना नियमित आकस्मिकतामात्रै भएको छ । यसै पनि नेपाली हवाई क्षेत्र असुरक्षित भएको भन्दै युरोपेली संघले जोखिम सूचीमा लागेर प्रतिबन्ध लगाएको छ, त्यसमाथि एकपछि अर्काे दुर्घटना भएका छन् । बर्खायाममा बादलमा फसेर वा पहाडतिर ठोक्किएर बाहेकमा पनि भइरहेका दुर्घटनाले मुलुकको हवाई सुरक्षामा ठूलो प्रश्न उठाएको छ । पूर्वाधार, भूगोल लगायत दृष्टिबाट त्रिभुवन अन्तर्राष्ट्रिय विमानस्थल सुरक्षित नै मानिन्छ । तर, पनि ७औं दुर्घटना यसले सहिसक्यो । ९ गतेको दुर्घटना विमानस्थलभित्रै भएको दोस्रो ठूलो दुर्घटना हो, मृत्युको दृष्टिले । यूएस बंगला विमान दुर्घटनामा ५१ जनाको ज्यान गएको थियो । त्यसो त १०८ मध्ये सबैजसो घातक खालकै हवाई दुर्घटना हुन्, जसमा कैयौंको ज्यान गएको छ । अहिलेसम्म ९३७ जनाले हवाई दुर्घटनामा ज्यान गुमाएका छन् । विमानस्थलभित्रै भएका दुर्घटनामा मात्रै ७३ जनाको ज्यान गएको छ । नौ दिन नौलो, बीस दिनमा बिस्र्याे भनेजस्तो गरी हवाई दुर्घटना बिर्सनलायक घटनाहरू होइनन् । यातायातको क्षेत्रका लागि लिनुपर्ने ठूलो शिक्षा हुन् । तर प्रत्येक हवाई दुर्घटनाको कारण खोजिन्छ, छानबिन गरिन्छ, प्रतिवेदन पनि तयार हुन्छ । प्रायमा पाइलटलाई दोषी देखाइन्छ, जो आफै बितिसकेको हुन्छ र आएर जवाफ दिन सक्दैन । बुधबारको दुर्घटनामा भाग्यवश पाइलट बाँचेका छन्, उनले कारण केही न केही खुलाउलान्, जसको अहिले त उपचार भइरहेको छ । हवाई दुर्घटना कम गर्न सरकारी उदासीनता नै देखिन्छ । र, नेपाल राज्यमा पुराना घटनाबाट पाठ नसिक्ने प्रवृत्ति ज्यादा छ । पुराना दुर्घटना, तिनका कारण र दिइएका सुझाव पालनामा भइरहेको उदासीनता नै घातक हवाई दुर्घटनाको निरन्तरताको मुख्य कारण हो ।"
"घाइते क्याप्टेन भन्छन्, जहाज नियन्त्रणमा लिन सकिनँ","काठमाडौं : सौर्य एयरलाइन्स दुर्घटनामा घाइते भएका क्याप्टेन मनिषरत्न शाक्यले जहाज उचाइ लिनासाथ अनियन्त्रित अवस्था सिर्जना भएको बताएका छन्। उपचारका क्रममा रहेका उनले झन्डै सय मिटर उचाइ लिएलगत्तै जहाज अनियन्त्रित भएको बताएका हुन्। घाइते शाक्य उपचारमा संलग्न चिकित्सकसँग सामान्य कुराकानी गर्छन्। जहाजलाई दुर्घटनाबाट जोगाउन कोसिस गर्दै नियन्त्रण लिन खोजेँ। प्रयास सफल हुन सकेन, शाक्यको भनाइ उदृत गर्दै एक चिकित्सकले भने, एकैपल्ट कुनै वस्तुले आफूलाई थिचिएको महसुस गरेँ। छिटो उद्धार भएकै कारण आफू बाँच्न सफल भएको उनले बताए। क्याप्टेन शाक्यको अवस्था ख्याल गर्दै धेरै कुराकानी गर्न दिइएको छैन। हाडजोर्नी, नाक, कान, घाँटी र नसा रोग विशेषज्ञ लगायतको निगरानीमा उपचार भइरहेको अस्पतालले जनाएको छ। उनको शरीरको देब्रेपट्टिको ३ वटा करङ र ढाडको एउटा हड्डी भाँचिएको पाइएको छ। काठमाडौं मेडिकल कलेजको सघन उपचार कक्षमा उपचार गराइरहेका शाक्य खतरामुक्त रहेको अस्पतालले जनाएको छ। अस्पतालकी निर्देशक प्राडा मीना थापाका अनुसार, शाक्यको आँखा, नाक तथा टाउकामा चोटपटक लागेको छ। ढाडको एउटा हड्डीका साथै देब्रेपट्टिको ३ वटा करङहरू भाँचिएका छन्, डा थापाले भनिन्, अनुहार, नाक, आँखामा लागेका चोटहरूको उपचार भइसकेको छ। हालसम्म अन्य कुनै जटिलता देखिएको छैन। स्वास्थ्य अवस्था सामान्य नै छ। विस्तृत परीक्षण र मर्मत (सीचेक) गर्न काठमाडौंबाट पोखराका लागि उड्दाउड्दै सौर्य एयरलाइन्सको विमान बुधबार काठमाडौं अन्तर्राष्ट्रिय विमानस्थलमा दुर्घटनामा परेको थियो। विमानमा सवार १९ जनामध्ये १८ जनाको घटनास्थलमै मृत्यु भएको थियो। क्याप्टेन शाक्यलाई घाइते अवस्थामा उद्धार गरिएको थियो।"
जहाँ वर्षदिन नाघेका मुद्दा छैनन्,"बुटवल : उच्च अदालत तुलसीपुर, बुटवल इजलासमा वर्ष दिन नाघेका एउटा पनि मुद्दा भेटिँदैनन्। न्याय खर्चिलो छ। वर्षौंसम्म न्याय निरुपण हुँदैन भन्ने आम नागरिकको निराशालाई यस अदालतले चिरेको हो। नागरिकले अनुभूति गर्ने गरी यस अदालतले न्यायिक कार्यसम्पादन गरेको छ। यस इजलासलाई सर्वोच्च अदालतले २०७३ सालमा नमुना अदालतको रूपमा समेत पुरस्कृत गरेको थियो। कार्यालयको टिमवर्क गरिएको कार्यसम्पादन नै यहाँको प्रमुख सफलताको सूचक हो। यहाँ देशभरमै आर्थिक वर्ष २०८०८१ मा उत्कृष्ट न्यायिक कार्यसम्पादन भएको छ। छिटो आदेशको कार्यान्वयन, पेसी चढ्ने गरेका र पेसीमा चढेका अत्यधिक मुद्दा फैसला हुने र प्रभावकारी अदालत व्यवस्थापनले गर्दा यहाँ मुद्दाका किनारा छिटो लाग्ने गरेका हुन्। अदालत स्थापना भइसकेपछि पहिलोपटक यस्तो सफलता हाँसिल भएको हो। ७९ प्रतिशत मुद्दा फैसला बुटवल इजलासले आर्थिक वर्ष २०८००८१ मा ७९ प्रतिशत मुद्दाहरू फैसला गरेको छ। अत्यधिक मुद्दाको चाप हुने देशभरका ६ वटा उच्च र इजलासहरूमध्ये बुटवलले पहिलोपटक यस्तो उपलब्धि हासिल गरेको हो। कुल ३ हजार ९ सय ७ वटा मुद्दाहरूमध्ये ३ हजार ७५ वटा मुद्दाहरू फछ्र्योट भएका छन्। अघिल्लो आर्थिक वर्ष जिम्मेवारी सरेर आएका १ हजार ५ सय ४१ र नयाँ दर्ता २ हजार ३ सय ६६ वटा मुद्दाहरू थिए। उच्च अदालत पाटन, जनकपुर, वीरगन्ज, राजविराज र विराटनगर धेरै मुद्दा दर्ता हुनेमा पर्छन्। देशभर उच्च र इजलास गरी कुल १८ वटा अदालत छन्। प्रतिशतका आधारमा उच्च अदालत ओखलढुंगाले ९४ प्रतिशत मुद्दा फछ्र्योट गरे पनि त्यहाँ मुद्दाको चाप छैन। अघिल्लो आर्थिक वर्ष सरेर आएकासहित कुल ३ सय ७८ मुद्दा दर्ता भएकोमा ३ सय ५५ वटा मुद्दा फैसला भएका छन्। नेपालगञ्ज, पोखरा, इलाम, हेटौंडा, तुलसीपुर, दीपायल, सुर्खेत, महेन्द्रनगर, बागलुङ, धनकुटा र जुम्ला मुद्दाहरूको कम चाप हुने अदालतमा पर्छन्। यहाँ दुई हजारभन्दा कम संख्यामा मुद्दाहरू दर्ता भएका छन्। उच्च अदालत तुलसीपुर, बुटवल इजलास ८ वर्षको अवधिमा पहिलोपटक यति धेरै मुद्दा फैसला गर्न सफल भएका छौं। आर्थिक वर्ष २०७३०७४ देखि हाम्रो इजलास स्थापना भएको हो। बढीमा ७६ प्रतिशत मुद्दा फैसला भएको रेकर्ड छ। पहिलोपटक ७९ प्रतिशत मुद्दा फैसला भएका छन्। सबैको साथ र प्रभावकारी कार्यालय व्यवस्थापनले यो सफलता मिलेको हो। कानुनले तोकेको २१ दिनभित्र मुद्दा फैसला गर्नुपर्ने व्यवस्थालाई कार्यान्वयन गरेका छौं। एक वर्ष नाघेका एउटा पनि मुद्दाहरू छैनन्। फैसला पर्खिन वर्षौं कुर्नुपर्ने बाध्यतालाई हामीले पूर्णरूपमा हटाएका छौं। जिल्ला अदालत रुपन्देही, कपिलवस्तु, नवलपरासी (बर्दघाट सुस्ता पश्चिम), पाल्पा, गुल्मी र अर्घाखाँची हाम्रो कार्यक्षेत्र हो। प्रेमप्रसाद पौडेल, निमित्त रजिष्ट्रार २०७३ देखि पहिलो सफलता बुटवल इजलास पहिले पुनरावेदन अदालतको रूपमा स्थापित थियो। आर्थिक वर्ष २०७३०७४ देखि यो इजलासको रूपमा स्थापना भएको हो। ८ वर्षको अवधिमा पहिलोपटक धेरै मुद्दा फैसला गर्न सफल भएको कार्यालयका निमित्त रजिष्ट्रार प्रेमप्रसाद पौडेलले जानकारी दिए। बढीमा ७६ प्रतिशत मुद्दा फैसला भएको रेकर्ड छ, पौडेलले भने, पहिलोपटक ७९ प्रतिशत मुद्दा फैसला भएका छन्। सबैको साथ र प्रभावकारी कार्यालय व्यवस्थापनले यो सफलता मिलेको हो। पौडेलले कानुनले तोकेको २१ दिनभित्र मुद्दा फैसला गर्नुपर्ने व्यवस्थालाई कार्यान्वयन गरिएको समेत जानकारी दिए। एक वर्ष नाघेका एउटा पनि मुद्दाहरू हाम्रो इजलासमा छैनन्, पौडलले भने, बाँकी रहेका मुद्दाहरू १ वर्ष भित्रकै छन्। फैसला पर्खिन वर्षौं कुर्नुपर्ने बाध्यता हामीमा छैन। ढिलो न्याय दिनु न्याय नदिनु जस्तै हो। तर, बुटवल इजलासमा हामीले ढिलो न्यायको समस्या भोग्नु परेको छैन। यहाँ मुद्दा समयमै फैसला हुन्छन्। छिटो न्यायका कारण नागरिकलाई धेरै राहत मिलिरहेको छ। विगतका अनुभव हेर्ने हो भने अहिले यस इजलासबाट मुद्दा फैसलाको प्रगति धेरै राम्रो छ। मुख्य न्यायाधीश, प्रशासन प्रमुखलगायत कर्मचारीहरूको कामप्रति सन्तुष्टि छौं। यो निरन्तर रहोस् भन्ने कामना हो। पीडितलाई न्याय वा अन्याय जे भए पनि त्यसको खबर छिटो पाउँदा कतिपय सेवाग्राहीहरूमा सन्तुष्टि मिल्ने पनि देखेका छौं। मुद्दाको किनारा लगाउन दुईतीन वर्ष पर्खनुपर्ने बाध्यता यहाँ छैन। बुटवल क्षेत्रका १ सय ४३ जना कानुन व्यवसायीहरू पनि इजलासको कामप्रति सन्तोष छौं। , गोविन्दप्रसाद मरासिनी, अध्यक्ष, नेपाल बार एसोसिएसन, उच्च अदालत बार एकाइ बुटवल यस इजलासको कार्यक्षेत्र जिल्ला अदालत रूपन्देही, कपिलवस्तु, नवलपरासी (बर्दघाट सुस्ता पश्चिम), पाल्पा, गुल्मी र अर्घाखाँची हो। लुम्बिनी प्रदेशको बढी मुद्दाको चाप हुनेमा रुपन्देही जिल्ला अदालतसमेत पर्छ। आर्थिक वर्ष २०७३०७४ मा ६९६८ प्रतिशत, २०७४०७५ मा ७६१९ प्रतिशत, २०७५०७६ मा ६७२५ प्रतिशत, २०७६०७७ मा ६७४ प्रतिशत, २०७७०७८ मा ४९८४ प्रतिशत, २०७८०७९ मा ५३०९ प्रतिशत र २०७९०८० मा ६०३७ प्रतिशत मुद्दा फैसला भएका छन्। सफलताको सूचक टिमवर्क कार्यालयमा टिमवर्कमा गरिने कार्यसम्पादन नै सफलताको सूचक रहेको अदालतका न्यायाधीश राजेश्वर तिवारीले अनुभव सुनाए। हामी टिमवर्कमा विश्वास गर्छांै। व्यक्तिगत रूपमा पनि बढी जिम्मेवारी भएर काम गरेका थियौं, उनले भने, हाम्रो अदालत देशभरमै नमुना अदालत पनि हो। त्यसलाई कायम गर्नु पनि अर्को उद्देश्य थियो। आर्थिक वर्ष २०७३०७४ सालमा सर्वोच्च अदालतले बुटवल इजलाससहित पोखरा उच्च अदालतलाई नमुना घोषणा गरेको थियो। सबै पक्षसँग प्रभावकारी समन्वयले पनि मुद्दा फैसलामा सफलता मिलेको तिवारी सुनाउँछन्। हरेक मुद्दाको कैफियत लेखेर कहाँकहाँ अड्कियो भनेर विश्लेषण गर्ने गरिएको समेत उनले सुनाए। मुद्दाको प्रकृति हेरेर सरल, सामान्य र विशेष गरी तीन भागमा वर्गीकरण गरिएको हुन्छ। त्यसलाई विशेष रूपमा कार्यान्वयन गरेर मुद्दा फैसलामा ध्यान दिने गरिएको समेत उनले जानकारी दिए। समग्र अदालतको कार्यप्रगतिले अदालतप्रति नागरिकको भरोसालाई बढाउन थप मद्दत पुगेको उनले अनुभव सुनाए। अदालतमा वर्षौंसम्म पनि मुद्दाहरू फैसला हुँदैन भन्ने नागरिकको बुझाईलाई चिर्न आफूहरू सफल भएको उनको भनाइ छ। जग्गा विवाद टुंगिदा हर्षित रामग्राम नगरपालिका५ नवलपरासीका ६१ वर्षीय सुरेश भट्टलाई आफ्नो जग्गा विवादले पिरोलिरहेको थियो। पाँच धुरको ऐलानी जग्गा वर्षौंदेखि आफूले भोगचलन गर्दै आएका थिए। तर, छिमेकीले उनको जग्गा मेरो पर्छ भनेर दाबी गर्दै आए। ऐलानी जग्गाको लालपुर्जा नभएपछि उनलाई कतै आफूले यतिका वर्ष भोगचलन गरेको जग्गा खोसिने हो कि भन्ने चिन्ता थियो। विपक्षीले जग्गा आफ्नो दाबी गर्दै जिल्ला अदालत नवलपरासी हुँदै बुटवल इजलासमा पुगे। अन्ततः भट्टले २०८१ जेठ १४ गतेको फैसलामा जग्गा आफ्नै भएको फैसला सुने। त्यसपछि उनको अनुहारमा गुमेको खुसी फर्किएको अनुभूति भइरहेको छ। बुटवल इजलासबाट न्याय पाएको छु, उनले भने, मुद्दा दर्ता भएको छोटो समयमै फैसला भयो। अब जग्गा कसको भन्ने विवाद हुने भएन। उनले यसैका लागि करिब ढाइ वर्ष जिल्ला अदालत नवलपरासीमा समय खर्चनु परेको दुःखेसो सुनाए। इजलासको कामप्रति सन्तुष्टि छौं नवसिर्जनशील कन्सट्रक्सन कम्पनी प्रालि, काठमाडौंका सञ्चालक रविकुमार गौतमले उच्च अदालत तुलसीपुर, बुटवल इजलासको कार्यसम्पादनप्रति आफू सन्तुष्ट रहेको प्रतिक्रिया दिएका छन्। लुम्बिनी नेत्रविज्ञान अध्ययन संस्थान तथा रिसर्च सेन्टर (रण अम्बिका शाह आँखा अस्पताल) भैरहवाको भवन निर्माणको बुटवल इजलासमा मुद्दा परेको उनले बताए। आर्थिक वर्ष २०८०८१ मा कुल ४४ प्रतिशत मात्र मुद्दा फैसला भएका छन्। प्रतिशतका आधारमा हामी फैसलामा कमजोर हौं। तर, दर्ताको संख्यामा मुद्दा धेरै छन्। सुनसरी, मोरङ र उदयपुर हाम्रो कार्यक्षेत्र हो। फैसला कम हुनुमा सबैभन्दा मुख्य समस्या दरबन्दीअनुसार न्यायाधीश नहुनु नै हो। कर्मचारी दरबन्दी कुल १ सय जनामध्ये सबै पूरा छौं। माघ महिनाअघि फैसलाको दर कम भए पनि त्यसपछि बढेको हो। मुख्य न्यायाधीशसहित १२ जनाको दरबन्दी हो। अहिले ९ जना मात्र न्यायाधीश कार्यरत हुनुहुन्छ। न्यायाधीश नहुँदा इजलास बस्न नसकेको र फैसला हुन नपाएको हो। १० जना न्यायाधीश भए मात्र पाँच वटा इजलास बस्न सक्छ। टिकेन्द्रवीर जंग राणा, उपरजिष्ट्रार, उच्च अदालत विराटनगर भवन निर्माणका लागि १४ जनाले टेन्डर हालेका थिए, गौतमले भने, तीमध्ये तीन वटाको फर्म स्वीकृत भयो र स्वीकृत नभएका केही साथीहरूले मुद्दा हाल्नुभए छ। बुटवल इजलासबाट अन्तरिम आदेश खारेज भएको छ। यसै साता फैसला हुने आशा गरेका छौं। उनले काम गर्दा अनावश्यक मुद्दा, मामिला हुँदा विकास निर्माणका कामहरू प्रभावित हुनेसमेत अनुभव सुनाए। २२ करोड २९ लाख रुपैयाँ लागतमा उनले भवन निर्माणको ठेक्का सम्झौता गरेका छन्। ढिलो न्याय दिनु, न्याय नदिनुजस्तै हो कानुनी मान्यताअनुसार ढिलो न्याय दिनु भनेको न्याय नदिनुजस्तै हो। तर, बुटवल इजलासबाट हुने गरेको छिटो न्यायका कारण नागरिकलाई धेरै राहत मिलिरहेको नेपाल बार एसोसिएसन, उच्च अदालत बार एकाइ बुटवल रुपन्देहीका अध्यक्ष गोविन्दप्रसाद मरासिनीले प्रतिक्रिया दिए। विगतका अनुभव हेर्ने हो भने अहिले यस इजलासबाट मुद्दा फैसलाको प्रगति धेरै राम्रो छ, उनले भने, मुख्य न्यायाधीश, प्रशासन प्रमुखलगायत कर्मचारीहरूको कामप्रति सन्तुष्टि छौं। यो निरन्तर रहोस् भन्ने कामना हो। उनले पछिल्लो समय सूचना र प्रविधिको प्रयोगले पनि मुद्दा फछ्र्योटमा सहयोग मिलेको र यहाँ त्यसको भरपूर्ण प्रयोग हुने गरेको सुनाए। पहिले हुलाकबाट चिठी पठाएर तारिखमा आउनुपर्ने बाध्यता पनि थियो, मरासिनी भन्छन्, तर, जमाना अहिले त्यस्तो रहेन। इमेल, इन्टरनेटबाटै खबर पुग्छ जसले गर्दा न्याय सम्पादन गर्नका लागि समय धेरै लाग्दैन। पीडितलाई न्याय वा अन्याय जे भए पनि त्यसको खबर छिटो पाउँदा कतिपय सेवाग्राहीहरूमा सन्तुष्टि मिल्ने गरेको पनि देखिएको उनको अनुभव छ। विगतको तुलनामा मुद्दाको किनारा लाग्न दुईतीन वर्ष पनि पर्खनुपरेको उनले जानकारी गराए। बुटवल क्षेत्रमा कुल १ सय ४३ जना कानुन व्यवसायीहरू संगठित रूपमा आबद्ध भएर काम गरिरहेको समेत उनले जानकारी दिए। धेरै मुद्दा फैसला गर्नेलाई प्रोत्साहन सर्वोच्च अदालतका सहप्रवक्ता एवं उपरजिष्ट्रार गोविन्दप्रसाद घिमिरेले देशभरका उच्च र जिल्ला अदालतहरूलाई मुद्दाको फैसलाको आधारमा प्रोत्साहन गरिने बताएका छन्। साउनको अन्तिम वा भदौको पहिलो सातामा देशभरका अदालतहरूबीच समीक्षा कार्यक्रम आयोजना गरिने उनले बताए। बुटवल इजलास र उच्च अदालत पोखरालाई यसअघि पनि नमुना अदालतको रूपमा सम्मान गरिएको थियो, घिमिरेले भने, त्यसलाई बुटवलले निरन्तरता दिएको छ। उनले प्रति न्यायाधीश मुद्दा फैसला, काम गराइको प्रकृतिलगायत विषयलाई समेत आधार मानेर न्यायपरिषद् दिवसको अवसरमा उत्कृृष्ट घोषणा हुने बताए। राम्रो कार्यसम्पादन गर्ने अदालतहरूमा त्यहाँको सकरात्मक पक्षलाई अनुशरण गर्नका लागि अरूलाई सिफारिस गरिने समेत उनको भनाइ छ। मुद्दा फैसलामा कमजोर विराटनगर आर्थिक वर्ष २०८०८१ को तथ्यांकअनुसार मुद्दा फैसला गर्नेमा सबैभन्दा कमजोर उच्च अदालत विराटनगर देखिएको छ। कुल ७ हजार ४ सय ३६ वटा मुद्दामध्ये ३ हजार २ सय ५४ वटा मात्र अर्थात् ४४ प्रतिशत मात्र मुद्दा फछ्र्योट भएको छ। तर, मुद्दा संख्याको आधारमा यो अदालत तेस्रो नम्बरमा पर्छ। यस अदालतको कार्यक्षेत्र सुनसरी, मोरङ र उदयपुर हो। देशभरका उच्च र जिल्ला अदालतहरूलाई मुद्दाको फैसलाको आधारमा प्रोत्साहन हुन्छ। बुटवल इजलास र उच्च अदालत पोखरालाई यसअघि पनि नमुना अदालतको रूपमा सम्मान गरिएको थियो। त्यसलाई बुटवलले निरन्तरता दिएको छ। प्रतिन्यायाधीश मुद्दा फैसला, काम गराइको प्रकृतिलगायत विषयलाई समेत आधार मानेर न्यायपरिषद् दिवसको अवसरमा उत्कृृष्ट अदालत घोषणा हुन्छन्। राम्रो कार्यसम्पादन गर्ने अदालतहरूमा त्यहाँको सकरात्मक पक्षलाई अनुशरण गर्नका लागि अरूलाई सिफारिससमेत गर्ने गरेका छौं। गोविन्दप्रसाद घिमिरे, सहप्रवक्ता एवं उपरजिष्ट्रार, सर्वोच्च अदालत अदालतका उपरजिष्ट्रार टिकेन्द्र वीरजंग राणाले मुद्दा फैसला कम हुनुमा सबैभन्दा मुख्य समस्या दरबन्दीअनुसार न्यायाधीश नहुनु रहेको जानकारी गराए। कर्मचारी दरबन्दी कुल १ सय जनामध्ये सबै पूरा छ, उनले भने, तर, दरबन्दीअनुसार न्यायाधीशहरू नहुँदा फैसलाको संख्या कम देखिएको हो। माघ महिनाअघि फैसलाको दर कम भए पनि त्यसपछि बढेको हो। अदालतमा मुख्य न्यायाधीशसहित १२ जनाको दरबन्दी छ। दरबन्दीअनुसार न्यायाधीश नहुँदा इजलास बस्न नसकेको र फैसला हुन नपाएको राणा सुनाउँछन्। अहिले पनि ९ जना मात्र न्यायाधीश कार्यरत छन्। १० जना न्यायाधीश भए मात्र ५ वटा इजलास बस्न सक्छ। तर, विगतको तुलनामा फैसला र मुद्दा दर्ताको संख्या बढिरहेको अदालतले जनाएको छ। थोरै मुद्दा फैसला गर्नेमा उच्च अदालत विराटनगर, इलाम इजलास पनि हो। यस इजलासले कुल ५१ प्रतिशत मात्र मुद्दा फछ्र्योट गरेको छ। कुल २ हजार ५ सय ५६ मध्ये १ हजार ३ सय १६ वटा मात्र मुद्दा फैसला भएका छन्।"
मुस्ताङको बजेट खर्च सवा ३ अर्ब,"जोमसोम : हिमाली जिल्ला मुस्ताङमा संघीय तथा प्रादेशिक सरकारी कार्यालयले ३ अर्ब ३४ करोड ७२ लाख रुपैयाँ बजेट खर्च गरेका छन्। आर्थिक वर्ष २०८०८१ का लागि मुस्ताङका संघीय तथा प्रादेशिक सरकारी कार्यालयका लागि विनियोजित कुल बजेट ४ अर्ब २ करोड ६६ लाख ४९ हजार रुपैयाँ बजेटमध्ये ८३१३ प्रतिशत बजेट खर्च भएको कोष तथा लेखा नियन्त्रक कार्यालय (कोनिका) मुस्ताङले जनाएको छ। चालु वर्ष संघीय तथा प्रादेशिक कार्यालयको कुल १६८६ प्रतिशत बजेट फ्रिज हुन पुगेको छ। मुस्ताङका संघीय तथा प्रादेशिक कार्यालयका लागि विनियोजित चालु खर्चतर्फ १ अर्ब ६६ करोड ८७ लाख बजेटमध्ये १ अर्ब ३६ लाख ३१ हजार अर्थात् ८१६८ प्रतिशत खर्च भएको छ भने पुँजीगत विकास खर्चतर्फ विनियोजित १ अर्ब ४२ करोड १४ लाख बजेटमध्ये १ अर्ब १७ करोड ८५ लाख रुपैयाँ अर्थात् ८२९२ प्रतिशत बजेट खर्च भएको छ। कोष नियन्त्रक भण्डारीका अनुसार स्थानीय तह वित्तीय हस्तान्तरणतर्फ ९३ करोड ६४ लाख ४२ हजारमध्ये ८० करोड ५५ लाख ४९ हजार रुपैयाँ अर्थात् ८६०२ प्रतिशत बजेट रहेको छ। मुस्ताङका २३ वटा संघीय कार्यालयको चालु र पुँजीगत खर्चका साथै स्थानीय तह वित्तीय हस्तान्तरणका लागि विनियोजित कुल बजेट २ अर्ब २६ करोड ४ लाखमध्ये १ अर्ब ९५ करोड ६० लाख रुपैयाँ अर्थात् ८६५३ प्रतिशत बजेट खर्च भएको छ। जसमध्ये संघीयतर्फको चालु बजेट १ अर्ब ४० करोड १० लाख बजेट विनियोजन भएकोमा १ अर्ब १९ करोड ७९ लाख अर्थात् ८५५ प्रतिशत खर्च भएको हो भने संघीय पुँजीगत विकास खर्चतर्फको बजेट ८९ करोड ७६ लाखमध्ये ८६ करोड ६३ लाख रुपैयाँ अर्थात् ९६५१ प्रतिशत बजेट खर्च भएको कोष नियन्त्रक भण्डारीले बताए। उनका अनुसार चालु वर्ष संघीय स्थानीय तह वित्तीय हस्तान्तरण बजेट ८५ करोड ९३ लाखमा ७५ करोड ८० लाख रुपैयाँ अर्थात् ८८२२ प्रतिशत बजेट खर्च भएको हो। संघीय चालु तथा पुँजीगत र वित्तीय हस्तान्तरण गरी कुल बजेट ३ अर्ब १५ करोड ८० लाख बजेटमध्ये २ अर्ब ८२ करोड २३ लाख रुपैयाँ अर्थात् ८९३७ प्रतिशत बजेट खर्च भएको छ। यसैगरी, मुस्ताङमा १४ वटा प्रादेशिक कार्यालयतर्फ चालु तथा पुँजीगत र स्थानीय तह वित्तीय हस्तान्तरणका लागि विनियोजित कुल बजेट ८६ करोड ८५ लाख बजेटमध्ये ५२ करोड ४९ लाख रुपैयाँ अर्थात् ६०४३ प्रतिशत बजेट खर्च भएको कोनिका मुस्ताङका कार्यालय प्रमुख भण्डारीले जानकारी दिए। जसमध्ये प्रादेशिक चालुतर्फ २६ करोड ७६ लाख बजेटमा १६ करोड ५१ लाख रुपैयाँ अर्थात् ६१७१ प्रतिशत बजेट खर्च भएको हो। प्रादेशिक पुँजीगततर्फ ५२ करोड ३७ लाख बजेटमध्ये ३१ करोड २२ लाख रुपैयाँ अर्थात् ५९६१ प्रतिशत बजेट खर्च भएको छ। स्थानीय तह वित्तीय हस्तान्तरणतर्फको कुल बजेट ७ करोड ७१ लाखमध्ये ४ करोड ७४ लाख रुपैयाँ अर्थात् ६१५६ प्रतिशत बजेट वित्तीय हस्तान्तरण भएको उनले जनाए। आर्थिक वर्ष २०८०८१ का लागि संघीय पुँजीगत बजेट करिब शतप्रतिशत खर्च हुँदा प्रादेशिक पुँजीगत विकास खर्च बजेट सन्तोषजनक देखिँदैन। उत्तरी चीनको स्वशासित क्षेत्र तिब्बतसँग सिमाना जोडिएको कोरलानाका जोड्ने राष्ट्रिय गौरवको (बेनीजोमसोमकोरला) सडकको कामले गति लिँदा संघीय पुँजीगत खर्च वृद्धि भएको कोष नियन्त्रक भण्डारीको दाबी छ। तर, प्रादेशिक पुँजीगततर्फ पूर्वाधार विकास कार्यालय मुस्ताङको अख्तियारीमा परेका तीन वटा पुल र एक रिङरोड सडकको काम अलपत्र पर्दा प्रादेशिक पुँजीगत बजेट खर्च कम हुन पुगेको उनले जनाए। संघीय सरकारतर्फ कालीगण्डकी करिडोर (बेनीजोमसोमकोरला) सडक आयोजनालाई विनियोजित कुल बजेट ७४ करोड ३७ लाख बजेटमा ७४ करोड ७८ हजार रुपैयाँ अर्थात् ९९५० प्रतिशत खर्च भएको हो। यो कालीगण्डकी करिडोर सडकलाई विनियोजित बजेटको अहिलेसम्मकै सबैभन्दा बढी बजेट खर्च भएको देखिन्छ। संघीयतर्फ शीतोष्ण बागवानी विकास केन्द्र (मार्फा) ले कुल बजेट ९ करोड २२ लाखमध्ये ७ करोड ४९ लाख रुपैयाँ अर्थात् ८१२५ प्रतिशत बजेट खर्च गरेको छ। प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ मुस्ताङले कुल बजेट ५ करोड ५१ लाखमध्ये ४ करोड ३० लाख रुपैयाँ अर्थात् ७८०३ प्रतिशत बजेट खर्च गरेको छ। यस्तै, जिल्ला अदालत मुस्ताङले कुल बजेट १ करोड ९३ लाखमा १ करोड ८३ लाख अर्थात् (९४२५ प्रतिशत) बजेट खर्च गरेको छ। आर्थिक वर्ष २०८०८१ मा प्रादेशिक कार्यालयतर्फ पूर्वाधार विकास कार्यालय मुस्ताङलाई २७ करोड ६२ लाख विनियोजन भएकोमा जम्मा १२ करोड १५ लाख रुपैयाँ खर्च गरेको छ। खानेपानी जलस्रोत तथा सिँचाइ सबडिभिजन कार्यालय मुस्ताङको कुल बजेट १९ करोड ४४ लाख रहेकोमा १७ करोड ४२ लाख रुपैयाँ अर्थात् ८९५८ प्रतिशत बजेट खर्च भएको देखिन्छ। यस्तै, कृषि ज्ञान केन्द्र मुस्ताङले कुल बजेट ३ करोड ८९ लाखमध्येमा २ करोड ७ लाख रुपैयाँ अर्थात् ५३३२ प्रतिशत बजेट खर्च गरेको हो। यस्तै, मुस्ताङ अस्पताल मुस्ताङका लागि विनियोजित बजेट ९ करोड ५६ लाखमध्ये २ करोड ८५ लाख अर्थात् २९८९ प्रतिशतमात्रै बजेट खर्च भएको हो। मुस्ताङ अस्पतालको निर्माणाधीन भवन अलपत्र हुँदा त्यहाँँ बजेट खर्च कम हुन पुगेको हो।आर्थिक वर्ष २०८०८१ मा मुस्ताङमा संघीय तथा प्रादेशिक कार्यालयबाट ८ करोड ९५ लाख ९६ हजार रुपैयाँ राजस्व संकलन भएको छ। जसमध्ये संघीयतर्फ ७ करोड ७० लाख २० हजार रुपैयाँ राजस्व संकलन भएको छ। प्रादेशिकतर्फ १ करोड २५ लाख ७६ हजार रुपैयाँ राजस्व संकलन भएको हो।"
राखेप शुक्रबारबाट सदस्यसचिवविहीन !,"काठमाडौं : नेपाली खेलकुदको सर्वोच्च निकाय राष्ट्रिय खेलकुद परिषद् (राखेप) शुक्रबारबाट सदस्यसचिवविहीन हुँदैछ। तर, तालुकदार मन्त्रालय युवा तथा खेलकुदमन्त्री तेजुलाल चौधरी र राखेप सदस्यसचिव टंकलाल घिसिङ दुवै विदेश सयरमा रहेकाले शुक्रबारपछि राखेप कसरी सञ्चालन हुन्छ भन्ने चासो र चर्चा मात्रै होइन, अन्योलता पनि सिर्जना भएको छ। घिसिङ २०७८ मंसिर १३ गतेको मन्त्रिपरिषद्को निर्णय अनुसार चार वर्षका लागि सदस्यसचिवमा नियुक्त भएका थिए। घिसिङ २०७७ साउन १२ गते सदस्यसचिवमा नियुक्त भएका रमेशकुमार सिलवालको स्थानमा सदस्यसचिव भएका हुन्। सिलवाललाई तत्कालीन सरकारले २०७८ कात्तिक १ गते पदबाट हटाएपछि सुनपती२, रामेछापका घिसिङ सदस्यसचिव नियुक्त भएका थिए। युवा तथा खेलकुद मन्त्रालयले २०७८ मंसिर १४ गते दिएको पत्रमा उनलाई चार वर्षका लागि नियुक्त गरिएको उल्लेख छ। तर, खेलकुद विकास ऐन २०७७ को दफा ८ को उपदफा (२) ले पदावधि पूरा नहुँदै पद रिक्त भएमा बाँकी अवधिका लागि जुन प्रक्रियाबाट नियुक्त भएको हो, सोही प्रक्रियाबाट नियुक्त हुने उल्लेख छ। ऐनमा भनिएको छ, दफा ३ को उपदफा (२) बमोजिम परिषद्मा मनोनित सदस्यहरूको पदाविधि पूरा नहुँदै कुनै कारणले पद रिक्त हुन आएमा बाँकी अवधिका लागि जुन प्रक्रियाबाट उक्त सदस्यमा मनोनित भएको हो सोही प्रक्रियाबाट मनोनयन गरिनेछ। दफा ८ को उपदफा (२) मा सदस्य भने पनि दफा २ को उपदफा (ट) ले सदस्य भन्नाले राष्ट्रिय खेलकुद परिषद्को अध्यक्ष, उपाध्यक्ष र सदस्यसचिवलाईसमेत जनाउने उल्लेख छ। खेलकुद विकास ऐनको दफा ७ को उपदफा (१) मा मनोनित सदस्यहरूको पदावधि चार वर्षको तोकिए पनि दफा ८ को उपदफा (२) ले पदाविधि पूरा नहुँदै कुनै कारणले पद रिक्त भएमा बाँकी अवधिका लागि नियुक्त हुने उल्लेख भएकाले सदस्यचिव घिसिङको पदावधि शुक्रबार सकिन लागेको हो। मन्त्री र सदस्यसचिव दुवै विदेशमा युवा तथा खेलकुदमन्त्री तेजुलाल चौधरी र सदस्यसचिव टंकलाल घिसिङ विदेशमा छन्। शुक्रबारबाट सुरु हुने ३३औं गृष्मकालीन ओलम्पिकमा सहभागी हुन मन्त्री चौधरी र सदस्यसचिव घिसिङ फ्रान्सको राजधानी पेरिस पुगेका हुन्। सदस्यसचिव घिसिङ सेभ द मिसनको जिम्मेवारीसहित पेरिस उडेका हुन्। मन्त्री चौधरी भने बुधबार फ्रान्स प्रस्थान गरेका हुन्। राष्ट्रिय खेलकुद विकास नियमावलीको दफा ६ को उपदफा (३) मा सदस्यसचिवले परिषद्को कामको सिलसिलामा स्वदेशभित्र भ्रमण गर्दा परिषद्को अध्यक्ष र विदेशमा भ्रमण गर्नुपर्ने भएमा मन्त्रिपरिषद्बाट स्वीकृत लिनुपर्ने प्रावधान छ। तर, सदस्यसचिव घिसिङ मन्त्रिपरिषद्को स्वीकृतिबिनै पेरिस उडेको युवा तथा खेलकुद मन्त्रालय स्रोतले जनाएको छ। मन्त्रीज्यू मन्त्रिपरिषद्को स्वीकृत लिएर पेरिस जानु भएको हो, मन्त्रालय स्रोतले भन्यो, सदस्यसचिवले स्वीकृति लिएको थाहा छैन। उहाँले मन्त्रिपरिषद्बाट स्वीकृति लिएको भए मन्त्रालयलाई थाहा हुन्थ्यो। तर, अहिलेसम्म त्यसको जानकारी आएको छैन। बोर्ड सदस्यको पदावधि पनि सकिँदै खेलकुद विकास ऐन २०७७ अनुसार अधिकांश बोर्ड सदस्यको पनि पदावधि अर्को महिना सकिने भएको छ। नेकपा एमालेको कोटामा नियुक्त भएका सदस्यको स्थानमा नियुक्ति भएका अधिकांश सदस्यको पदावधि पनि यही साउनमै सकिँदैछ। तत्कालीन युवा तथा खेलकुदमन्त्री तथा परिषद्का अध्यक्षबाट नियुक्ति पाएका प्रकाशकुमार कुसारी, अञ्जन धमला, बिना श्रेष्ठ, श्रीमान् थापामगर, दीपेन्द्र विष्ट र मोहमद फाजिलको पदावधि खेलकुद विकास ऐन अनुसार यही साउन १५ गते सकिँदैछ।"
जाजरकोटका दुर्गम गाउँमा खाद्यान्न अभाव,"जाजरकोट : जाजरकोटका दुर्गम गाउँमा खाद्यान्न अभाव देखिएको छ। जिल्लाको जुनीचाँदे गाउँपालिकाका जुर्क, निपाने, मैनपाखा, ढड्गाउँ, सागियाँ र कुशेका अर्छानी, टालेगाउँ लगायतमा खाद्यान्न अभाव भएको हो। खाद्यान्न नपाउँदा स्थानीयलाई निकै सास्ती भएको छ। खाद्य व्यवस्था तथा व्यापार कम्पनीको बिक्री केन्द्रमा चामल नपाउँदा स्थानीय रित्तै फर्कन बाध्य छन्। कतिपय गाउँमा सडक यातायातको पहुँच पुग्न नसकेको र कच्ची सडक पुगेका गाउँमा पनि बर्षात्का कारण सडक यातायात अवरुद्ध भएपछि खाद्यान्न ढुवानीमा समस्या परेको हो। न्यून खाद्य उत्पादन हुने ती बस्तीहरूमा बर्सेनि खाद्य संकट हुने गरेको छ। ती गाउँमा हुने खाद्य संकटलाई मध्यनजर गरेर सरकारले स्थापना गरेको खाद्य व्यवस्था तथा व्यापार कम्पनी लिमिटेडको खाद्य बिक्री केन्द्रमा पनि खाद्यान्न नहुँदा थप समस्या परेको जुनीचाँदे गाउँपालिका ७ का वडाध्यक्ष नैनसिंह घर्तीले बताए। गाउँपालिकाको माथिल्लो भेग जुम्लासँग सिमाना जोडिएका बस्तीमा जाने सडक बन्न सकेको छैन। सडकको पहुँच नहुँदा खाद्यान्न लैजान समस्या छ। ढुवानी समस्याले गर्दा खाद्यान्नको समस्या भएको हो, वडाध्यक्ष घर्तीले भने, भूकम्पले पीडित भएका यहाँका बासिन्दा खाद्य संकटले गर्दा थप पिडामा छौं। खाद्य कम्पनीको टापुचौर, ताँगा, रजुतरा बिक्री केन्द्र खाद्यान्न नहुँदा रित्तै छन्। जहाँ बढी खाद्यान्नको माग छ ति बिक्री केन्द्र रित्तै रहेको स्थानीयको भनाइ छ। त्यस्तै दशेरा डिपो पनि रित्तै छ। नायकवाडा डिपोमा ७२ क्वीन्टल, चौखा डिपोमा ३ सय ६२ क्वीन्टल, घोगी डिपोमा ४ सय २ क्वीन्टल र जिल्लामा एक हजार एक सय ५९ क्वीन्टल चामल मौज्दात रहेको खाद्य व्यवस्था तथा व्यापार कम्पनीले जनाएको छ। तीन बिक्री केन्द्र र एउटा डिपोमा खाद्यान्न लिन जानेहरू चामल नुहँदा हिजोआज रित्तै फर्कने गरेका छन्। बिक्री केन्द्रमा दुई महिना अघि नै खाद्यान्न सकिएको जिल्ला खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले बताए। गत आर्थिक वर्षको मौज्दात सकिएको र नयाँ टेन्डर स्वीकृत नभएका कारण खाद्यान्न आपूर्तिमा समस्या देखिएको पौडेलले बताए। आर्थिक वर्ष समाप्त नहुँदै निर्धारित कोटाको चामल सकिएको हो। सरकारले दुर्गम क्षेत्रका लागि ढुवानी अनुदान दिँदै आएको छ। खास गरि जुनीचाँदेमा खाद्य संकटको अवस्था अलि गम्भीर देखियो, कार्यालय प्रमुख पौडेलले भने, त्यहाँँ उत्पादित अन्नले वर्ष दिनमा तीन महिना पनि नपुग्ने रहेछ। यातायातको पहुँच र बजार नहुँदा किनेर खाने अन्न पनि नपाइँदो रहेछ। खाद्य संकटले गर्दा स्थानीय निकै समस्यामा छन्। दुर्गम र विकट बस्ती भएका कारण अन्न उत्पादन खासै हुँदैन। यातायातको सुविधा नहुँदा खाद्यान्न ढुवानीमा समस्या छ। त्यही भएर खाद्यको चामलमा भर पर्नुपर्ने बाध्यता छ तर कोटा निकै कम हुँदा बर्सेनि समस्या पर्ने गरेको स्थानीय हिमाल घर्तीले बताए। उनले तत्काल विशेष व्यवस्थाा गरेर भए पनि जुनीचाँदेमा खाद्यान्न पठाउन सरकारसँग माग गरे। अनुदानको चामल दुर्गमवासीले नेपालगञ्ज र सुर्खेतको दररेटमा पाउने गरेका छन्। खाद्यले वितरण गर्ने चामल बजारको भन्दा सस्तो हुने भएकाले पनि स्थानीयको रोजाइ बन्ने गरेको छ। जुनीचाँदे लगायतका विकट गाउँमा खाद्य संकट परेको र रजुतारा, ताँगा, टापुचौरलगायतका बिक्री केन्द्रमा खाद्यान्न सकिएपछि बिहीबार बसेको जिल्ला खाद्य व्यवस्था समितिले थप अनुदानको चामल पठाउन सरकारसँग माग गर्ने निर्णय गरेको छ। जिल्ला समन्वय समितिका संयोजक कालीबहादुर खत्रीको अध्यक्षतामा बसेको बैठकले रजुतारामा तत्काल ३ सय क्वीन्टल चामलको व्यवस्था गर्न सरकारसँग माग गर्ने निर्णय गरेको खाद्य व्यवस्था तथा व्यापार कम्पनी लिमिटेडका प्रमुख पौडेलले बताए। बैठकले कुशेको टापुचौर बिक्री केन्द्रका लागि थप २ सय क्वीन्टल र जुनीचाँदेकै ताँगा बिक्री केन्द्रका लागि २ सय क्वीन्टल चामलको तत्काल व्यवस्था गर्न माग गरेको छ। नयाँ टेन्डर स्वीकृत नहुँदासम्म तत्कालको समस्या टार्न र थप हुन सक्ने खाद्य संकटको समाधानका लागि तत्काल उक्त परिणामको चामलको व्यवस्था गरिदिन उद्योग बाणिज्य तथा आपूर्ति मन्त्रालय र खाद्य व्यवस्था तथा व्यापार कम्पनी लिमिटेडसँग अनुरोध गर्ने निर्णय गरिएको प्रमुख जिल्ला अधिकारी उमाकान्त अधिकारीले बताए। नयाँ टेन्डरको प्रक्रिया पूरा हुन अझै एक डेढ महिना लाग्ने भएकाले तत्कालको समस्या समाधानका लागि विशेष निर्णय गरेर आपूर्तिको व्यवस्था मिलाइदिन आग्रह गरिएको उनले बताए। उनले यातायात सेवा अवरुद्ध हुँदा पैदलै खच्चडमार्फत चामल ढुवानीको व्यवस्था गर्नु पर्ने अवस्था आएको बताए।"
एक्लो संरक्षक गुमाएका १४ वर्षे रोशन,"स्याङ्जा : नाबालक छँदै रोशनका आमाले अर्को बिहे गरिन्। उनका बुवा उनलाई लालनपालन गर्न सक्ने अवस्थाका छैनन्। ज्यान पाल्नका लागि भारत हानिएका उनी सुस्त मनस्थितिका रहेको बताइएको छ। हजुरआमा गुञ्जेश्वरी शर्माको बाढीपहिरोमा परी करिब ३ साताअघि मृत्यु भएपछि १४ वर्षीय रोशन शर्मा अहिले एक्लिएका छन्। हजुरआमाको संरक्षकत्वमा रहेका रोशन कक्षा ७ मा अध्ययनरत छन्। बालस्वभावका स्थिर नहुने भएकै कारण उनी खेल्ने बहानामा घरबाहिर गए। अनि बाढीपहिरोको जोखिमबाट जोगिन सफल भए। असारको चौथो साता शनिबार स्याङ्जामा बाढीपहिराले बितण्डा मच्चायो। सोही दिन बिरुवा गाउँपालिका ६ स्याङदीका माधव शर्मा, हरिमाया शर्मा र गुञ्जेश्वरी शर्मा मरासीनीको एकैघरभित्र पुरिएर मृत्यु भयो। ती दुई घरमध्ये एउटा घरमा पतीपत्नी (माधव र हरिमाया शर्मा) र अर्को घरमा हजुरआमानाति (गुञ्जेश्वरी र रोशन शर्मा) बस्दै आएका थिए। घरमाथि पहिरो खसेका बेला रोशन साथीहरूसँगै घरबाहिर खेल्दै थिए। शुक्रबार साँझदेखि परेको मुसलधारे पानीले राम्चेभर्याङ सामुदायिक वनबाट ठूलो पहिरो झर्यो। सामुदायिक वनमुनि रहेको स्याङ्दी बस्तीलाई छोप्न थालेपछि स्थानीयवासीले बस्तीमा रहेका २ घरका ४ जनालाई शनिबार दिउँसो सुरक्षित स्थान लामाखेततर्फका एक घरमा लगेर राखे। बर्मा गए पनि कर्मसँगै भने झैं भयो। मृत्युले पनि उनीहरूलाई पछ्याउन छाडेन। स्याङ्दी माथिबाट झरेको पहिरो र ज्यादी खोलाको बाढीले एउटा घर भत्काए पनि अर्को घर भने सुरक्षित नै राखेको छ। पहिरो पनि निकै ठूलो छ। सिंगो वन लछारेर बगेको छ। धेरै धनजनको क्षति भएको छ। वनमाथिबाट झरेको बाढीसहितको लेदोले स्याङ्दीको एउटा घर छोप्यो। पूरै भत्कायो। तर, अर्को घर भने ठीकै छ। ग्याग्दी खोला किनारमा रहेको सो बस्तीमाथिबाट झरेको पहिरो र खोला किनारबाट आएको बाढीले असुरक्षित बनायो। जुनसुकै बेला बगाउन सक्ने देखिए पछि स्थानीयले सुरक्षित ठाउँ भनेर लामाखेत ठहर्याए। उही लगेर राख्ने निर्णयबमोजिम उद्धार गरी उनीहरूलाई त्यतै राखियो। तर, सोही घरमाथिबाट पनि पहिरो खस्यो। सुरक्षित भनेर राखिएको घर झनै असुरक्षित बन्यो। घरभित्र बसेर खाना खाँदै गरेका माधव, हरिमाया र गुञ्जेश्वरीमाथि पहिरो झर्यो। उनीहरू त्यही घरभित्र पुरिए। त्यहीँ नै उनीहरूको मृत्यु भयो। नपत्याउँदो ठाउँबाट पहिरो झरेको छ। पहिरोले परम्परागत शैलीको घर भत्काएको छ। घरभित्र रहेका अन्नपात, लत्ताकपडा, सुनचाँदी केही झिक्न नपाएको घरधनीको भनाइ छ। सोही दिन त्यही घरमा श्राद्ध भएकाले त्यहाँ मानिसको आवतजावत पनि बढेको थियो। बाढी र पहिरोमा परेर हालसम्म स्याङजामा ११ जनाको मृत्यु र ७ घाइते भएका छन्। बिरुवा गाउँपालिकाका ३, फेदिखोला गाउँपालिकाका २, आँधीखोला गाउँपालिकाका २, पुतलीबजार नगरपालिकाका १ जना र भीरकोट नगरपालिकाका दुई जना छन्। ससुराली गएका अर्जुनचौपारीका २ जनाको कास्कीमा आएको पहिरोमा परी मृत्यु भएको छ। योसँगै दुई सातामा स्याङ्जामा बाढीपहिरोमा परेर ११ जनाको मृत्यु भएको छ। बिरुवाका ५ र आँधीखोलाका २ जना घाइते छन्। भीरकोट, गल्याङ नगरपालिकासहित आँधीखोला गाउँपालिकाका बस्ती जोखिममा छन्।"
"माओवादी बैठकमा दाहालको ब्रिफिङ : राम्रो काम गर्दा सरकारबाट बाहिरिनुपर्यो, अब सदन र सडक दुवैको उपयोग गरौं",काठमाडौं : नेकपा माओवादी केन्द्रका अध्यक्ष पुष्पकमल दाहालले सदन र सडकलाई जोडेर प्रभावकारी प्रतिपक्षको भूमिका निर्वाह गर्नुपर्ने बताएका छन्। शुक्रबार माओवादी पार्टी कार्यालय पेरिसडाँडामा बसेको पदाधिकारी बैठकमा दाहालले भ्रष्टाचार अन्त्यका साथै सुशासनका र अन्तर्राष्ट्रिय जगतमा माओवादी नेतृत्वको सरकारले गरेको राम्रा कामका कारण सरकारबाट बाहिरिनुपरेको भन्दै अब सदन र सडकलाई जोडेर प्रभावकारी प्रतिपक्षको भूमिका निर्वाह गर्नुपर्ने बताए। सरकारबाट बाहिरिँदै गर्दा जनतामा जाने ठूलो ऐतिहासिक अवसर प्राप्त भएको अध्यक्ष दाहालले बताएको माओवादी प्रवक्ता अग्नि सापकोटाले बताए। उनले अब जनताको सम्बन्ध थप स्थापित गर्नका लागि अभियान नै बनाएर जानुपर्नेमा समेत जोड दिइएको सापकोटाले बताए। शुक्रबार पदाधिकारी बैठकमा ६ जना सदस्यहरूले धारणा राखेका थिए। उनीहरूले संघर्षका रूपमा पार्टीलाई नयाँ ढंगले अघि बढाउनुपर्ने धारणा राखेको प्रवक्ता सापकोटाले बताए। पदाधिकारी बैठकले पार्टीलाई रुपान्तरण गर्दै जनतामा जाने अभियानको मार्गचित्र बनाउने उनीहरूको भनाइ छ। शनिबार र आइतबार पदाधिकारी बैठक बस्ने र त्यसपछि स्थायी कमिटी हुँदै केन्द्रीय कमिटी बैठक बसेर आवश्यक निर्णय गर्ने प्रवक्ता सापकोटाले जानकारी दिए।
प्रस्तावित निर्वाचन आयुक्त प्रधानले पेस गरे आयोग सुधारको कार्ययोजना,"काठमाडौं : निर्वाचन आयोगको प्रस्तावित आयुक्त कृष्णमान प्रधानले स्वच्छ, स्वतन्त्र र निष्पक्ष निर्वाचनका लागि सुधारको अवधारणा र कार्ययोजना पेस गरेका छन्। संसदीय सुनुवाई समितिमा प्रस्तावित निर्वाचन आयुक्त प्रधानले मुख्य ५ वटा मुख्य बुँदामा आफ्नो कार्ययोजना समेटेका छन्। उनले संस्थागत सुदृढीकरण, क्षमता विकास र साझेदारी प्रवर्द्धन गर्न संघीय संरचना अनुकूल आयोगको संरचना परिमार्जन गर्ने, आयोगको चौथो पञ्चवर्षीय रणनीतिक योजना तयारी र कार्यान्वयन गर्ने, निर्वाचन सम्बन्धी अनुभवी र क्षमतायुक्त जनशक्तिको विकास र स्थायित्व गर्ने, मतदाता नामावली संकलन एवं अद्यावधिक कार्यमा स्थानीय सरकारको भूमिका निर्धारण गर्नेलगायत रहेको उल्लेख गरेका छन्। त्यस्तै सूचना प्रविधियुक्त निर्वाचन व्यवस्थापन गर्न मतदाता नामावलीको अनलाइन दर्ता र अद्यावधिकको व्यवस्था गर्ने, स्थानीय तहमा संकलन, जिल्ला स्तरमा डाटा प्रशोधन तथा केन्द्रमा डाटा भण्डारण व्यवस्था गर्ने, तीनै तहमा निर्वाचन कार्यालय र निर्वाचन आयोगमा नेटवर्क प्रणालीको विकास गर्ने, सूचना प्रविधिमा आधारित अभिलेख व्यवस्थापन र निर्वाचन पुस्तकालय बनाउनेलगायत उनको लक्ष्य रहेको छ। त्यस्तै सुदृढ कानुनी व्यवस्था तथा निर्वाचन पूर्वाधार विकासका लागि निर्वाचनसम्बन्धी कानुनको परिमार्जन र एकीकृत कानुनी व्यवस्थाको लागि प्रस्तावित कानुन पारित गर्न पहल गर्ने, निर्वाचनसम्बन्धी राष्ट्रिय नीति तर्जुमा र कार्यान्वयन गर्ने, सर्वस्वीकार्य आचारसंहिता निर्माण र यसको निष्पक्ष एवं प्रभावकारी पालना गर्ने, विदेशमा रहेका नेपाली नागरिकलाई मताधिकार प्रदान गर्नेलगायत उनको लक्ष्य छ। त्यस्तै निर्वाचन व्यवस्थापनमा मितव्ययिता र प्रभावकारिताका लागि प्रति मतदाता खर्चमा न्यूनीकरण गर्ने, निर्वाचन सामग्री खरिदमा मितव्ययीता र पारदर्शिता अपनाउने, मतदान केन्द्रमा आवश्यक सामग्रीको स्थानीय स्तरबाट व्यवस्थापन गर्ने रणनीति बनाउने, मतदाता शिक्षामा सरोकारवालाको सहभागिता वृद्धि गरी खर्चमा मितव्ययीता अपनाउनेलगायत छन्। त्यस्तै राजनीतिक दलको दर्ता तथा नियमनका लागि दल दर्ता गर्ने कानुनी व्यवस्थामा पुनरावलोकन गरी निश्चित आधार र मापदण्ड निर्धारण गर्ने, राजनीतिक दलले गर्ने वार्षिक कारोरको नियमित लेखा परीक्षण र प्रतिवेदनको सार्वजनिकीकरण गर्ने, राजनीतिक दलले विधानअनुसार गर्नुपर्ने गतिविधिहरूमा आयोगको प्रभावकारी अनुगमन गर्ने, संसदमा प्रतिनिधित्व गर्ने राजनीतिक दलहरूले आयोगका लागि सम्पर्क व्यक्ति तोकी निरन्तर समन्वय गर्ने प्रणालीको विकास गर्ने लगायत छन्। प्रस्तावित आयुक्त प्रधानले कार्ययोजना कार्यान्वयनका लागि पनि आफ्नो योजना उल्लेख गरेका छन्। उनले स्थानीय तहमार्फत मतदाता दर्ता तथा अद्यावधिक कार्य प्रारम्भ गर्ने, स्थानीय तहका अध्यक्ष र प्रमुख, उपाध्यक्ष र उपप्रमुख र वडाध्यक्ष समेतका रिक्त पदहरुमा उपनिर्वाचनको लागि आवश्यक पहल र तयारी गर्ने, निर्वाचन कानुनहरूको पुनरावलोकन गरी नेपाल सरकार समक्ष पेस भएको एकीकृत कानुन विधायिकाबाट पारित गराउन आवश्यक समन्वय गर्ने, निर्वाचन व्यवस्थापनमा सूचना प्रविधिको प्रयोग गर्ने कार्यको विस्तार गरी विद्युतीय मतदान उपकरण प्रयोगसम्बन्धी बहस, छलफल, तालिम र आवश्यक वातावरणको तयारी गर्ने, निर्वाचनमा मितव्ययिता तथा निर्वाचन व्यवस्थापन सुधार सम्बन्धमा निरन्तर सम्वाद, छलफल, अन्तरक्रिया, अध्ययन अनुसन्धान गरी संरचनागत, नीतिगत एवं कानूनी सुधारतर्फ पहल गर्ने, आयोगको समग्र विषय समेटिएको समीक्षा प्रतिवेदन तयार गरी दीर्घकालीन सोचसहित चौथो पञ्चवर्षीय रणनीतिक योजना तयारी र कार्यान्वयन प्रारम्भ गर्नेलगायत उनको योजना छ।प्रस्तावित आयुक्त प्रधानले निर्वाचन आयोगको सुधारका लागि भावी कार्यदिशा पनि पेस गरेका थिए। जसमा निर्वाचन प्रणालीमा सुधार, निर्वाचनलाई छिटोछरितो गराउने, निर्वाचनलाई मितव्ययी र खर्च पारदर्शी बनाउने, राजनीतिक दलको आन्तरिक लोकतान्त्रीकरणको पहल गर्नेलगायत छन्। 'हामी दलीय प्रणालीमा छौँ। यो प्रणालीका प्रमुख सारथि राजनीतिक दल नै हुन्। राजनीतिक दलले स्वतन्त्र र निष्पक्ष निर्वाचनलाई वास्तविक रूपमा स्वीकार र ग्रहण नगरेसम्म निर्वाचन आयोग वा कसैले पनि स्वतन्त्र र निष्पक्ष निर्वाचन गराउन सक्दैन। राजनीतिक दलभित्र आन्तरिक लोकतन्त्र कायम नभएसम्म उम्मेदवार छनौट प्रक्रिया पारदर्शी हुन नसक्ने र योग्य उम्मेदवार छनौट नहुने कुरामा म स्पष्ट छु। राजनीतिक दलको आन्तरिक सञ्चालन र खर्च पारदर्शी नभएसम्म समग्र दलीय प्रणाली पारदर्शी हुन सक्दैन। तसर्थ राजनीतिक दलभित्र आन्तरिक लोकतन्त्र सुदृढ गर्न र दल तथा उम्मेदवारको आयको स्रोत र खर्चको विवरण पारदर्शी बनाउन गर्नुपर्ने कानूनी र नीतिगत सुधारमा पनि मेरो प्रयास रहने छ,' उनले भनेका छन्।"
राज्यमन्त्रीका लागि अरुण चौधरीको नाम सिफारिस,काठमाडौं : नागरिक उन्मुक्ति पार्टीले राज्यमन्त्रीका लागि अरुण चौधरीको नाम सिफारिस गरेको छ। एमाले अध्यक्ष केपी शर्मा ओली नेतृत्वको सरकारमा सहभागी हुन नागरिक उन्मुक्तिले अरुणको नाम सिफारिस गरेको हो। यसअघि नै मन्त्रीमा अरुणलाई पठाउने पार्टीभित्र सैद्धान्तिक सहमति भएको थियो। पार्टी अध्यक्ष रञ्जिता श्रेष्ठले प्रधानमन्त्री ओलीलाई सिफारिस पत्र पठाएकी छन्। प्रधानमन्त्री ओलीले नागरिक उन्मुक्तिलाई पर्यटन राज्यमन्त्री दिने तयारी गरेका छन्। स्रोतका अनुसार उनी केही दिनमै सपथ लिनेछन्।
"सुदूरपश्चिममा कमल, बहादुर र प्रकाश मुख्यमन्त्रीको दौडमा","धनगढी : मुख्यमन्त्री दीर्घ बहादुर सोडारीको बहिर्गमनको समय नजिकिँदै जाँदा नेपाली कांग्रेसभित्र सुदूरपश्चिमको मुख्यमन्त्रीका लागि दौडधुप सुरु भएको छ। पूर्व मुख्ममन्त्री कमलबहादुर शाह, पूर्व भौतिक पूर्वाधार मन्त्री प्रकाश बहादुर देउवा र कञ्चनपुरबाट निर्वाचित सांसद बहादुर सिंह थापा मुख्यमन्त्रीको दौडमा छन्। १४ महिने कार्यकालमा शाह खासै विवादित त बनेनन् तर प्रदेशको विकासको गतिलाई भने उनले तिब्रता दिन नसकेको आरोप लागिरह्यो। कार्यकर्ताहरूले उनलाई प्रदेशका लागि आफू निर्णायक बन्नुभन्दा पनि पावर सेन्टरको दबाबमा परेको आरोप लगाउँदै आए। सुदूरपश्चिम कांग्रेसको भागमा परेपछि शाह फेरि मुख्यमन्त्रीको दौडमा होमिएका छन्। अहिलेसम्म पार्टीभित्र संसदीय दलको नेता परिवर्तन गर्ने कुनै छलफल नै भएको छैन, शाहले अन्नपूर्णसँग भने, हामीले पार्टीको निर्देशन मान्ने हो। तर, कांग्रेसका केही सांसद उनलाई यसपाली मुख्यमन्त्री बन्न नदिने दौडमा छन्। कञ्चनपुर निर्वाचन क्षेत्र नम्बर २ (२) बाट प्रत्यक्ष निर्वाचन जितेका बहादुर सिंह थापा पनि मुख्यमन्त्रीको दौडमा देखिएका छन्। प्रदेशको निर्वाचनलगत्तै, त्यतिबेला संसदीय दलको नेताका लागि जबरजस्त दाबी गरेका थापा भने पार्टी सभापतिकै निर्देशनअनुसार चुप बसेका थिए। म त्यतिबेला पनि संसदीय दलको नेताको दाबेदार हुँ। पार्टी सभापतिले मलाई बस्न भनेपछि मैले उहाँको निर्देशनको पालना गरेको हुँ,' यसपाली मुख्यमन्त्रीमा मेरो दाबी रहन्छ, थापाले भने। थापा एनपी साउद निकट मानिन्छन्। साउदले संघमा मन्त्री नपाएपछि पार्टी सभापति देउवासँग थापालाई मुख्यमन्त्री बनाउन लबिङ गरेको बताइन्छ। पार्टीको ब्यालेन्स मिलाउन पनि मुख्यमन्त्रीमा थापाको दाबी पुग्छ, एकजना कांग्रेस नेताले भने। अग्रास पलाएन भने संसदीय दलको नेतामा थापाको बमुमत पुग्छ। कांग्रेस निकट स्रोतका अुनुसार शाहले आफू मुख्यमन्त्री नबन्ने देखेपछि उनले पूर्व भौतिक पूर्वाधार मन्त्री प्रकाशबहादुर देउवालाई अगाडि सार्न सक्छन्। कमलबहादुर शाहले आफू मुख्यमन्त्री नबन्ने देखेपछि, उनले देउवालाई अगाडि सार्न सक्छन्, स्रोत भन्छ। देउवा यसअघि भौतिक पूर्वाधार विकास मन्त्री भइसकेका हुन्। भौतिक पूर्वाधार विकास मन्त्रालयभित्र उनको राम्रो परफरमेन्स छ। देउवा भने यसबारेमा कुनै छलफल नै सुरु नभएको बताउँछन्। अहिले नै मुख्यमन्त्री को बन्ने भन्ने कुराको टुंगो लागिसकेको छैन। पार्टी सभापतिले यसबारे हामीहरूलाई बोलाउनु नै भएको छैन। उहाँले (पार्टी सभापति) बोलाउनुहोला, निर्देशन दिनुहोला। मुख्यमन्त्री बनाउने कुरा पार्टी केन्द्रले नै गर्छ, उनी भन्छन्। अहिले बाहिर आएका धेरै कुरा हल्लामात्र भएको उनको भनाइ छ। कञ्चनपुर निर्वाचन क्षेत्र नम्बर १(२) बाट प्रत्यक्ष निर्वाचित दिवान सिंह विष्ट पनि मुख्यमन्त्रीका लागि लागिपरेका छन्। उनी कोइराला क्याम्पका नेता हुन्। कोइरालाले मागे पनि कोशी प्रदेश माग्लान्, सुदूरपश्चिम पार्टी सभापतिको गृह प्रदेश भएकाले पनि विष्टको दाबी खासै पुग्दैन, कांग्रेसकै एक नेताले भने। शाह, देउवा र थापामध्ये एक जना मुख्यमन्त्री बन्ने ती नेताको दाबी छ।"
कोशीमा माओवादीले छाड्यो सरकार,"विराटनगर : कोशी प्रदेशमा नेकपा (माओवादी केन्द्र)ले सरकार छाडेको छ। नेकपा (एमाले) नेतृत्वको सरकारबाट माओवादी शुक्रबार बाहिरिएको हो। कोशीमा एमाले नेता हिक्मतकुमार कार्की मुख्यमन्त्री छन्। यसअघि एमाले र माओवादीसहितको गठबन्धन बनेपछि एमालेको नेतृत्वमा सरकार बनेको थियो। केन्द्रमा असार १७ गते सत्ता गठबन्धन परिवर्तन भएर नेपाली कांग्रेस र एमालेसहितको नयाँ समीकरण बने पनि कोशीमा भने माओवादीले सरकार छाडेको थिएन। मुख्यमन्त्रीले पनि माओवादीका मन्त्रीहरुलाई हटाएका थिएनन्। माओवादी आफैं सरकारबाट बाहिरियोस् भन्ने उनले चाहेका थिए। गठबन्धन फेरबदल भएर नयाँ सत्ता समीकरण बने पनि सरकार नछाडेको भनेर माओवादीको तीव्र आलोचना भइरहेको थियो। आलोचना खेप्दै सरकारमै बसिरहेको माओवादी अन्ततः सरकार छाड्नैपर्ने बाध्यतामा पुगेको हो। माओवादीले पत्रकार सम्मेलन गरेरै सरकारबाट बाहिरिएको औपचारिक जानकारी दिएको छ। प्रदेश सरकारमा माओवादीका ३ मन्त्री र १ राज्यमन्त्री थिए। सबै जनाले पदबाट राजीनामा दिएका छन्। माओवादी प्रदेश संसदीय दलका नेता इन्द्रबहादुर आङ्बोले औपचारिक हिसाबले माओवादी सरकारबाट बाहिरिएको जानकारी दिए। केन्द्रमा सत्ता समीकरण परिवर्तन भएपनि मुख्यमन्त्रीकै आग्रहमा माओवादी प्रदेश सरकारमा बसिरहेको थियो, उनले भने, अहिले मुख्यमन्त्रीकै आग्रहमा सरकार छाडिएको हो। आङ्बोका अनुसार केन्द्रमा नयाँ समीकरण बने पनि प्रदेशमा मुख्यमन्त्री कार्कीले सहमतिको सरकार बनाउने प्रयास गरेका थिए। मुख्यमन्त्रीको प्रयासकै कारण आफूहरु अहिलेसम्म सरकारमा रहेको उनको स्पष्टोक्ति छ। तर, मुख्यमन्त्रीको प्रयास सफल नभएका कारण माओवादीले सरकार छाडेको उनले बताए। माओवादीले बनाएको मुख्यमन्त्री भएका कारण मुख्यमन्त्रीले चाहेसम्म माओवादी सरकारमा बसेको हो, आङ्बो भन्छन्, मुख्यमन्त्रीले सहमतिको सरकार बनाउन नसक्ने बताएपछि हामी बाहिरियौं। उनले सरकारलाई दिएको समर्थन फिर्ताको विषयमा भने संसद सुरु भएपछि निर्णय गरिने जानकारी दिए। सरकार छाडेको माओवादीले प्रतिपक्षमा बसेर जनताको आवाज बोल्ने उनको भनाइ छ। प्रदेश सरकारमा माओवादीबाट गणेश उप्रेती भौतिक पूर्वाधार, राजेन्द्र कार्की स्वास्थ्य, नारायणबहादुर बुर्जामगर पर्यटन, वन तथा वातावरणमन्त्री र बन्दना झाँगड वन, पर्यटन तथा वातावरण राज्यमन्त्री थिए। कोशीमा माओवादीले नछाडेकै कारण नयाँ सरकार गठन अलमलमा परिरहेको थियो। अब भने कांग्रेससहितको नयाँ सरकार गठनको बाटो खुलेको छ। स्रोतका अनुसार कोशीमा एमाले नेता कार्कीकै नेतृत्वमा कांग्रेससहितको सरकार बन्ने छ। कोशीमा ९ वटा मन्त्रालयका छन्। तीमध्ये ४ वटा कांग्रेसलाई दिने मुख्यमन्त्रीको तयारी रहेको स्रोतले बतायो। सरकार गठनको अन्तिम विकल्प संविधानको धारा १६८ को उपधारा ५ अनुसार कांग्रेसका केदार कार्की यसअघि मुख्यमन्त्री बनेका थिए। उनलाई संकल्प प्रस्तावमार्फत पदमुक्त गर्दै सोही उपधारा अनुसार एमाले नेता हिक्मतकुमार कार्की गत वैशाख २७ गते मुख्यमन्त्री बनेका हुन्। नयाँ सरकार गठनविरुद्ध केदार कार्कीले दायर गरेको रिटमा सर्वोच्च अदालतले हिक्मतकुमार कार्कीको पक्षमा फैसला गरेको थियो। तर, फैसलको पूर्णपाठ अहिलेसम्म आइसकेको छैन।"
परराष्ट्रमन्त्री डा राणासँग युरोपियन युनियनका राजदूतको शिष्टाचार भेट,काठमाडौं : परराष्ट्रमन्त्री डा आरजु राणा देउवासँग नेपालका लागि युरोपियन युनियनका राजदूत भेरोनिक लोरेञ्जोले शिष्टाचार भेट गरेका छन्। सिंहदरवारस्थित परराष्ट्र मन्त्रालयमा उनीहरूबीच भेटवार्ता भएको हो। भेटका क्रममा परराष्ट्रमन्त्री राणालाई युरोपियन युनियनका राजदूत लोरेञ्जोले बधाइ तथा शुभकामना दिएका थिए। उनीहरूबीच नेपाल र युरोपियन युनियनबीचको सम्बन्धका विविधि पक्षमा कुराकानी भएको मन्त्रालयले जानकारी दिएको छ ।
कर्णालीमा सरकार पुनर्गठन अनिश्चित,"सुर्खेत : कर्णालीमा सरकार पुनर्गठन अनिश्चित देखिएको छ। एमाले नेतृत्वको सरकारबाट माओवादी बाहिरिएपछि मुख्यमन्त्री यामलाल कँडेल सरकार पुनर्गठनको योजनामा छन्। तर नयाँ सत्ता साझेदार बन्न लागेको कांग्रेसले प्रदेश सरकारमा सहभागी हुने मन्त्रीको टुंगो लगाउन सकेको छैन। कांग्रेसले मन्त्री टुंगो नलगाउँदा कर्णालीमा सरकार पुनर्गठनमा अन्यौलता देखिएको हो। केन्द्रमा भएको सहमति अनुसार कर्णालीमा एमाले र कांग्रेस पहिलो पटक मिलेर सरकार बनाउने तरखरमा छन्। तर सरकार पुनर्गठनमा ढिलाइ भइरहेको छ। दुई दलबीचको सहमति अनुसार कर्णालीमा सरकारको नेतृत्व एमालेले गर्नेछ। जसअनुसार एमालेबाट हाल मुख्यमन्त्री रहेका यामलाल कँडेल सरकारलाई पूर्णता दिने तयारीमा छन्। तर सत्ता साझेदार कांग्रेस आन्तरिक छलफलमै रहेकाले सरकार पुनर्गठन गर्न नसकेको मुख्यमन्त्री कँडेलले बताए। आफूले कांग्रेसको निर्णय कुरिरहेको मुख्यमन्त्री कँडेलको भनाइ छ। प्रदेश सरकारमा सहभागी हुनका लागि मन्त्रीका आंकाक्षी कांग्रेसका अधिकांश सांसदहरू काठमाडौंमा छन्। मन्त्रीका लागि नेतृत्वलाई रिझाउन कांग्रेसका सांसदहरू काठमाडौं पुगेका कारण सरकार पुनर्गठनबारे कर्णालीमा दुई दलबीच छलफल नै सुरु हुन सकेको छैन। कर्णालीमा कांग्रेसका १५ सांसद छन्। जसमा संसदीय दलका नेता जीवनबहादुर शाही हाल निलम्बनमा छन्। कांग्रेसका १४ सांसद मध्ये १० जना मन्त्रीका लागि लबिङ गर्न काठमाडौं पुगेका छन्। कांग्रेसका जम्मा ४ जना सांसद मात्र कर्णालीमा उपलब्ध भएपछि प्रदेश सभाको बैठक नै सारिएको छ। स्रोतका अनुसार कांग्रेसभित्र मन्त्री बन्नेहरूको विषयमा सहमति जुट्न सकेको छैन। यसकारण पनि कांग्रेसले मन्त्री टुंगो नलाउँदासम्म प्रदेश सरकार पुनर्गठन हुने देखिन्न। सहमतिमा सरकार संचालन गर्नुपर्ने अवस्था छमुख्यमन्त्री कँडेल भन्छन्,सरकार पुनर्गठनबारे छलफलमै छौं, कांग्रेससँग सल्लाह गरेर सरकार पुनर्गठन हुन्छ। तर कांग्रेसका साथीहरू अहिले काठमाडौंमा हुनुहुन्छ, उहाँहरू यता आएपछि थप छलफल भएर टुंगो लाग्ला। सरकार कहिलेसम्म पुनर्गठन हुने भन्ने विषयमा आफूले अहिले नै भन्न नसक्ने भन्दै उनले कांग्रेसमा भर पर्ने बताए। उनले भने,उहाँहरू (कांग्रेस) आन्तरिक छलफलमा हुनुहुन्छ भन्ने सुनेको छु, उहाँहरूको निर्णय नआउँदासम्म एक्लै अगाडि बढ्ने अवस्था छैन। माओवादी बाहिरिएपछि खाली रहेका मन्त्रालयमा भर्ने भन्दा पनि सरकार पुनर्गठनबारे नयाँ स्तरमै कांग्रेससँग छलफल हुन्छ, हामी चाँडै मन्त्रालय बाँडफाँडमा पनि सहमति जुटाएर सरकारलाई पूर्णता दिन्छौं। कांग्रेसले जति चाँडो निर्णय गर्छ, त्यति चाँडो सरकारलाई पूर्णता दिइने कँडेलको भनाइ छ। यस्तै कांग्रेसले पनि मन्त्रीको टुंगो नलाग्दा सरकारमा सहभागी हुन ढिलाइ भइरहेको जनाएको छ। काठमाडौंमै रहेका कांग्रेसका सचेतक हिक्मतबहादुर विष्टले मन्त्रीको टुंगो लगाउन पार्टीका केन्द्रीय तहका नेताहरूसँग छलफल जारी रहेको बताए। सरकारमा सहभागी हुनका लागि हामी आन्तरिक छलफलमा छौं विष्ट भन्छन्, यो विषयमा पार्टी सभापतिज्यूलाई पनि जानकारी गराएका छौं, सायद अबको केही दिनमा पार्टीले मन्त्रीको टुंगो लगाउला। मन्त्रीको टुंगो लागेपछि सरकार पुनर्गठन हुन्छ, हामी अहिले पार्टीभित्र आन्तरिक छलफलमै छौं। यतिबेला कांग्रेसबाट मन्त्रीका आकांक्षी अधिकांश प्रदेशसभा सदस्यहरू काठमाडौंमा छन्। कांग्रेस र एमालेबीच नयाँ समीकरण बने लगत्तै कांग्रेसका सांसदहरू काठमाडौं लागेका छन्। कर्णालीमा हाल कांग्रेसको संसदीय दल नेताविहीन बनेको छ। पूर्व पर्यटनमन्त्री समेत रहेका संसदीय दलका नेता जीवनबहादुर शाहीलाई अख्तियार दुरुपयोग अनुसन्धान आयोगले वाइडबडी जहाज खरिद प्रकरणमा विशेष अदालतमा मुद्दा दायर गरेपछि हाल उनी निलम्बनमा छन्। दलको नेता नभएका कारण पनि कांग्रेसका सांसदहरू मन्त्रीका लागि काठमाडौं पुगेका हुन्। यद्यपि शाही निलम्बनमा परे पनि कांग्रेसले संसदीय दलको नेताबाट शाहीलाई हटाएको छैन। नेता शाही हाल काठमाडौंमै भएकाले पनि सांसदहरू काठमाडौं केन्द्रित भएका छन्। कांग्रेसभित्र अहिले मन्त्री छनौट र कसको नेतृत्वमा सरकारमा जाने भन्ने विषयमा सहमति जुट्न सकेको छैन। यसको प्रभाव प्रदेश सरकार पुनर्गठनमा परेको हो। ४० सदस्यीय प्रदेशसभामा सभामुखसहित एमालेका १० सांसद छन्। यस्तै कांग्रेसका १४ सांसद छन्। कर्णालीमा सरकार गठनका लागि २१ जना सांसद भए बहुमत पुग्छ। एमाले र कांग्रेस मिल्दा सहज बहुमत पुग्छ।"
सिंहदरबारमा टीआरसी सहजीकरण संयन्त्रको बैठक सुरू,"काठमाडौं : संक्रमणकालीन न्याय (टीआरसी) को सहमतिका लागि बनाइएको संयन्त्रको बैठक सुरू भएको छ। बैठक सिंहदरबारस्थित गृहमन्त्रालयमा सुरू भएको हो। यसअघि संयन्त्रको पहिलो बैठक असार १९ गते सिंहदरबारस्थित एमाले संसदीय दलको कार्यालयमा बसेको थियो। त्यसयता पटक पटक बैठक बस्दै आएपनि विवादित विषयमा सहमति जुट्न सकेको छैन। बैठकमा गृहमन्त्री रमेश लेखक, नेकपा एमालेका सांसद महेश बर्तौला र नेकपा माओवादी केन्द्रका सांसद जनार्दन शर्मा सहभागी छन्। लामो समयदेखि थाती रहेका सत्य निरुपण तथा मेलमिलाप टीआरसी र बेपत्ता छानबिनसम्बन्धी विषय टुंगो लगाउनका लागि प्रमुख तीन दलको सहजीकरण संयन्त्र गठन भएको हो। माओवादी केन्द्रका अध्यक्ष पुष्पकमल दाहाल प्रचण्ड, नेकपा एमालेका अध्यक्ष केपी शर्मा ओली र नेपाली कांग्रेस सभापति शेरबहादुर देउवाबीच सैद्धान्तिक सहमति भएपछि संयन्त्र गठन भएको हो।"
११ बजे बस्ने भनिएको माओवादी केन्द्रको बैठक सर्यो,काठमाडौं : नेकपा माओवादी केन्द्रको बैठक सरेको छ। बिहान ११ बजेका लागि बस्ने भनिएको बैठक दिउँसो १ बजेका लागि सारिएको हो। संक्रमणकाली न्याय (टीआरसी) को सहजीकरणका लागि गठित संयन्त्रको बैठक बिहान बस्ने भएकाले माओवादी पदाधिकारी बैठक सरेको माओवादी केन्द्रले जनाएको छ। संयन्त्रको बठक गृहमन्त्रालयमा जारी छ। पछिल्ला राजनीतिक र समसामयिक विषयहरूमा छलफल गर्नका लागि बैठक डाकिएको थियो।
कोशी सरकारबाट बाहिरिँदै माओवादी,"विराटनगर : नेकपा (माओवादी केन्द्र) कोशी प्रदेश सरकारबाट बाहिरिँदै छ। सम्भवतः आजै सरकारबाट बाहिरिने माओवादीको तयारी छ। केन्द्रमा सत्ता गठबन्धन परिवर्तन भए पनि माओवादीले भने नेकपा (एमाले)का नेता हिक्मतकुमार कार्की नेतृत्वको प्रदेश सरकार छाडेको थिएन। सरकार नछाडेको भनेर माओवादीको तीव्र आलोचना भइरहेको थियो। नेपाली कांग्रेस र एमालेलगायतका दल सम्मिलित गठबन्धन बनेपछि केन्द्रमा माओवादी प्रतिपक्षमा पुगेको छ। तर, कोशीमा भने सरकार छाडेको छैन। केन्द्रीय गठबन्धन अनुसार सरकार निर्माण गर्नुपर्ने दबाब मुख्यमन्त्री कार्कीलाई थियो। कार्की नेतृत्वको सरकारमा माओवादीबाट गणेश उप्रेती भौतिक पूर्वाधार विकास, राजेन्द्र कार्की स्वास्थ्य र नारायणबहादुर मगर पर्यटन, वन तथा वातावरणमन्त्री छन्। बन्दना झागड राज्यमन्त्री छिन्। स्रोतका अनुसार माओवादीका मन्त्रीहरु राजीनामा दिनलाई मुख्यमन्त्रीको समय पर्खिएर बसेका छन्। मुख्यमन्त्रीबाट समय पाउनेबित्तिकै राजीनामा दिएर सरकार छाड्ने माओवादीको तयारी छ। स्वास्थ्यमन्त्री राजेन्द्र कार्कीले माओवादी अब प्रदेश सरकारबाट बाहिरिने बताए। केन्द्रमा गठबन्धन परिवर्तन भइसकेका कारण प्रदेश सरकारमा माओवादी बसिरहने कुरा हुँदैन, उनले भने, सरकार कहिले छाड्नेभन्ने टुंगो चैं छलफलपछि लाग्ने छ।"
अमेरिकी दूतावासले गर्यो क्रियटर्स मेला,"काठमाडौं : अमेरिकी दूतावासले शुक्रबार काठमाडौंमा क्रियटर्स मेला आयोजना गरेको छ। नेपालका डिजिटल क्रियटरहरूलाई इन्टरनेटका माध्यमबाट सहभागिता बढाउन मद्दत गर्ने र नयाँ सिपहरू सिकाउने उद्देश्यले मेला आयोजना गरिएको हो। दुई दिने मेलाको पहिलो दिनमा करिब ५०० जना डिजिटल क्रियटरको सहभागिता थियो। उक्त मेलामा पोडकाष्ट, सामाजिक सञ्जालमा सहभागिता बढाउने उपाय, सामाजिक सञ्जालको विकासमा एआईको भूमिका, भिजुअल स्टोरीटेलिङ कला, सामाजिक सञ्जालका नियम लगायतका विषयमा अन्तरसंवाद गरिएको थियो। नयाँ युवा डिजिटल क्रियटरहरूलाई प्रेरित गर्न गरिएको मेलामा २३ वर्षीय युवा चलचित्र निर्माता सुशील सापकोटा, पोडकाष्ट सञ्चालक सबिना कार्की, पोडकाष्ट सञ्चालक सुशान्त प्रधान, द हिमालयन टाइम्सका फोटो पत्रकार स्कन्द गौतम, पूर्व मिस नेपाल अनुष्का श्रेष्ठ, सन्जोग कोइराला लगायतकाले समय सान्दर्भिक विषयवस्तुमा कन्टेन्ट सिर्जना गर्नुपर्ने बताए। अमेरिकी दूतावासका सार्वजनिक मामिला प्रमुख ग्यारेट विल्करसनले कार्यक्रमको महत्वका विषयमा प्रकाश पारे। त्यसैगरी प्रवक्ता जेहरा नक्भीले अन्तरसंवाद कार्यक्रममा उपस्थित अतिथी एवं सञ्चालकहरूलाई उपहार प्रदान गरिन्।"
मुस्ताङमा ६८ वटा सीसीटीभी जडान,"जोमसोम : धार्मिक तथा पर्यटकीय जिल्ला मुस्ताङमा ६८ वटा सीसीटीभी जडान गरिएको छ। मुस्ताङ भ्रमण गर्ने पर्यटक तथा स्वटाीय आमनागरिकहरूको शान्ति सुरक्षा र अवैध गतिविधि रोकथाम तथा नियन्त्रणका लागि मुस्ताङका विभिन्न स्वटामा उक्त संख्यामा सीसीटीभी जडान भएको जिल्ला प्रहरी कार्यालय मुस्ताङले जनाएको छ। मुस्ताङको घरपझोङ गाउँपालिकाले सदरमुकाम जोमसोम र पुथाङ एअरपोर्टमा गरी १३ वटा सीसीटीभी जडान गरेको छ। गाउँपालिकाले आफ्नै आन्तरिक श्रोतको रकम खर्चिएर सदरमुकामको शान्ति सुरक्षाका लागि सीसीटीभी जडान गरेको हो। थासाङ गाउँपालिकाले पनि बेनीजोमसोम सडकमार्ग अन्र्तगत पर्ने मुख्य राजमार्ग सडकको सुरक्षाका लागि म्याग्दी र मुस्ताङको सीमाना स्थित प्रहरी चौकी घाँसा ,र थासाङ३ स्थित ईलाका प्रहरी कार्यालय लेते र थासाङ२ स्थित प्रहरी चौकी कोवाङमा गरी २२ वटा सीसीटीभी जडान गरेको छ। प्रसिद्ध धार्मिक स्थल मुक्तिनाथ अवस्थित वारागुङ मुक्तिक्षेत्र१ को वडा कार्यालयले रानीपौवा,खिङ्गा, झारकोट र लुप्रा गाउँमा १३ वटा सीसीटीभी जडान गरेको छ। उपल्लो मुस्ताङको लोमान्थाङ गाउँपालिकाले पनि लोमान्थाङ बजार क्षेत्रमा शान्ति सुरक्षा कायम राख्न ८ वटा सीसीटीभी जडान गरिसकेको छ। यस्तै, मुस्ताङ कारागारको सुरक्षाका लागि कारागार कार्यालयले ३ वटा सीसीटीभी जडान गरेको छ। यसैगरी अन्नपूर्ण संरक्षण क्षेत्र आयोजना, इलाका संरक्षण कार्यालय एक्याप जोमसोम अन्तर्गत जोमसोम र घाँसा एक्याप चेक पोष्टमा ४ वटा सीसीटीभी जडान गरेको हो। जिल्ला प्रहरी कार्यालय मुस्ताङले कार्यालयको सुरक्षाका लागि ५ वटा सीसी जडान गरेको छ।"
लेखा समितिमा कुलमानले भने ३ महिनाभित्र डेडिकेटेड र ट्रंकलाइनको बक्यौता नतिरे फेरि आवश्यक प्रक्रिया अघि बढ्छ,काठमाडौं : नेपाल विद्युत् प्राधिकरणका निर्देशक कुलमान घिसिङले विद्युत महसुल नतिर्ने उद्योगको लाइन तीन महिनाका लागि जोडिएको बताएका छन्। सिंहदरबारमा शुक्रबार बसेको प्रतिनिधिसभा अन्तर्गतको सार्वजनिक लेखा समिति बैठकमा घिसिङले बोर्ड बैठकको निर्णयअनुसार तीन महिनाका लागि विद्युत् महसुल नतिर्ने उद्योगको लाइन जोडिएको भन्दै त्यसपछि पनि बक्यौता नतिरे आवश्यक प्रक्रिया अघि बढ्ने बताए। उनले अदालत र लेखा समितिको आदेशअनुसार नै प्राधिकरणले डेडिकेटेड र ट्रंकलाइन उपयोग गरेबापतको बक्यौता रकम उठाउन खोजेको बताए। घिसिङले डेडिकेटेड र ट्रंकलाइन उपयोग गरेबापत अधिकांश उद्योगहरूले बिलअनुसारको रकम तिरिसकेको भन्दै केही उद्योगहरूको बाँकी रहेको जानकारी दिए। उनले डेडिकेटेड लाइनको बिलिङमा कुनै समस्या नरहेको बताए। बैठकमा ऊर्जामन्त्री दिपक खड्काले भने डेडिकेटेड र ट्रंकलाइन उपयोग गरेबापतको रकम लिनुपर्नेमा सरकार स्पष्ट रहेको बताए। उनले उद्योगीहरूले आफ्नो उत्पादन गरी आय आर्जन गरी बाँकी रकम तिर्नसक्ने गरी विद्युत लाइन नकाट्न भनिएको बताए। बैठकमा समिति सदस्यहरूले उद्योगीहरूले बिलिङमा समस्या देखाएकाले त्यसको समाधान गर्नुपर्नेमा जोड दिए। समिति सदस्य प्रेम आलेले डेडिकेटेड र ट्रंकलाइनको सुविधा लिएका केहिले तिर्ने र केहिले नतिर्ने कारण बिलिङको समस्या रहेको गुनासो आएको बताए। प्राधिकरणले समयमा नै विल नपठाउँदा बक्यौता नतिरेको भन्ने उद्योगीहरूको गुनासो सम्बोधन गर्न बिलिङमा देखिएको समस्या समाधान गर्नुपर्ने उनले बताए। त्यस्तै समिति सदस्य राजेन्द्र केसीले पनि बिलिङमा समस्या देखिएको गुनासो समाधान गर्न प्राधिकरणलाई सुझाव दिए। डेडिकेटेड र ट्रंकलाइनको बक्यौता भुक्तान नभएको भन्दै प्राधिकरणले ६ वटा उद्योगको लाइन काटेको थियो। त्यसपछि प्रधानमन्त्री केपी शर्मा ओलीले तत्काल काटिएका लाइन जोड्न निर्देशन दिएका थिए।
"कास्कीमा विपद्का घटनामा परेर १४ जनाको मृत्यु, चार करोड बढीको क्षति","कास्की : यस वर्षको मनसुन सुरु भएपछि पहिरामा परेर कास्कीमा हालसम्म १४ जनाको मृत्यु भएको छ। घटनामा छजना घाइते भएका छन्। यसबीचमा जिल्लामा बाढीपहिराका ३३ र अविरल वर्षाका ६१ वटा घटना घटेका प्रहरीले जनाएको छ। जिल्ला प्रहरी कार्यालयका अनुसार विपदमा परेर पोखरा महानगरपालिकामा १२ र मादी गाउँपालिकामा दुईजनाको मृत्यु भएको हो। पोखरा महानगरपालिका१९ पुरुनचौर तल्लाकोटका गत असार २७ गतेको पहिरामा परी स्थानीय कुलबहादुर परियारको परिवारका छसहित सात जनाको ज्यान गएको थियो। पहिरामा परेर कुलबहादुरसहित उनका आमा ८५ वर्षीया लक्षिमा, पत्नी ४३ वर्षीया मनकुमारी, छोरी १५ वर्षीया प्रशना, २० वर्षीया प्रभा र ज्वाइँ २५ वर्षीय अस्मित परियार तथा छिमेकी ५६ वर्षीया राधिका परियारको मृत्यु भएको थियो। यसैगरी सोही रात पोखरा महानगरपालिका३२ चैनपुरस्थित बाह्रविसेमा ४० वर्षीया आरती ओझोको घर पहिरामा पुरिदा १८ वर्षीया अनिता ओझा, ११ वर्षीया अनुष्का ओझा र नौ वर्षीय प्रतिक सुवेदीको मृत्यु भएको थियो। यसैगरी असार २७ गते राति मादी गाउँपालिका११ ताप्लेमा गएको पहिरामा परेर ८० वर्षीया माइतीकुमारी गुरुङको ज्यान गएको थियो। गत असार २६ गते पोखरा महानगरपालिका२७ का २२ वर्षीय भीमबहादुर थापाको घरमै सुतेको अवस्थामा पहिरामा परेर निधन भएको थियो। गत असार १२ गते रातिको घटनामा कास्कीको मादी गाउँपालिका५ चितेपानीकी १३ वर्षीया आयुस्मा रानाभाटको मृत्यु भएको थियो। सोही दिनको घटनामा पोखरा महानगरपालिका२७ आरुपाटाका ३१ वर्षीय हरि सुनारका छोरा तीन वर्षीय अनमोल सुनारको पहिरामा परेर ज्यान गएको थियो। यसैगरी अविरल वर्षाका कारण दुईजना घाइते भएका छन्। प्रहरीका अनुसार पहिराका कारण जिल्लामा १४ वटा घर पूर्ण क्षति र नौ वटामा आंशिक क्षति पुगेको छ। पहिराका कारण एकवटा चौपाया मरेका र चार वटा घाइते भएको जिल्ला प्रहरी कार्यालयका प्रवक्ता एवं प्रहरी नायब उपरीक्षक वसन्तकुमार शर्माले जानकारी दिए। यस्तै वर्षाका कारण पाँचवटा चौपायाको मरेका, दुईवटा घाइते तथा एक हजार नौ सय २० वटा पक्षी मरेका पनि शर्माले जानकारी दिए। विपदबाट जिल्लामा अन्दाजी रु चार करोड आठ लाख ८१ हजारभन्दा बढीको सम्पत्तिमा क्षति भएको छ।"
पीडित परिवारलाई कम्पनीले सकेको सहयोग गर्छ : सौर्य एयरलाइन्स,"काठमाडौं : सौर्य एयरलाइन्सले विमान दुर्घटनामा परेका परिवारलाई सहयोग गर्ने जनाएको छ। शुक्रबार विज्ञप्ति जारी गरेर साउन ९ गते त्रिभुवन अन्तर्राष्ट्रिय विमानस्थलमा भएको विमान दुर्घटनामा परेका परिवारलाई कम्पनीको तर्फबाट हुन सक्नेसम्मको सहयोग गर्ने जनाएको हो। पीडित परिवारजनलाई कम्पनीको तर्फबाट हुन सक्नेसम्मको सहयोग, साथ र सद्भाव सधैं रहने विश्वास दिलाउँछौ। सौर्य एयरलाइन्सको व्यावसायिक विकास र विश्वसनीयता आर्जनका लागि उहाँहरूले निष्ठापूर्वक पुर्याउनु भएको साथ, सहयोग र योगदानको उच्च कदर गर्दै यस संस्थाले सधैँ जीवन्त एवं चिर स्मरणीय इतिहासका रूपमा संरक्षण गर्ने विश्वास व्यक्त गर्दछौं, विज्ञप्तिमा भनिएको छ। कम्पनीको स्थापनाकालदेखि एउटै परिवारका रूपमा रही काम गर्दै आएका व्यक्तिहरूको अकल्पनीय जहाज दुर्घटनामा परी दिवंगत भएको भन्दै कम्पनीले यति धेरै विज्ञहरुको क्षतिको कल्पना नै गर्न नसकिने जनाएको छ। कम्पनीले दुर्घटनामा परी घाइते भएका क्याप्टेन मनिष शाक्यको शीघ्र स्वास्थ्य लाभको कामना गरेको छ।"
हैजा रोकथामका लागि द्रुत प्रतिकार्य टोली परिचालन,"सुदूरपश्चिम : कैलालीको धनगढी उपमहानगरपालिका१ का दुई महिलामा हैजाको सङ्क्रमण पुष्टि भएपछि रोगको रोकथामका लागि प्रभावित क्षेत्रमा द्रुत प्रतिकार्य टोली परिचालन गरिएको छ। जिल्ला स्वास्थ्य कार्यालयका प्रमुख आशुतोष श्रेष्ठले हैजा फैलिन नदिन गर्नुपर्ने प्रतिकार्यका लागि प्रभावित क्षेत्रमा टोली परिचालन गरिएको जानकारी दिए। उनले भने, वडा नं १ मा थप दुई बालकमा हैजाको आशंका गरिएको छ, यसको पुष्टि हुन भने बाँकी छ। हैजाबाट पीडितलाई सेती प्रादेशिक अस्पताल धनगढीमा उपचारार्थ भर्ना गरिएको छ। द्रुत प्रतिकार्य टोलीले प्रभावित क्षेत्रका बासिन्दाले उपभोग गरिरहेको खानेपानीको नमूना लिने कार्यका साथै अन्य प्रतिकार्यको काम थालेको छ। नेपाल खानेपानी संस्थान, खानेपानी डिभिजन कार्यालय र सङ्घीय खानेपानी आयोजनाको कार्यालयलाई वितरित खानेपानीको शुद्धीकरण गर्नेगराउने कार्यका लागि लिखित अनुरोध गरिएको श्रेष्ठले बताए। दूषित खानेपानीका साथै झिँगा तथा दूषित खानेकुराको उपभोगबाट हैजा फैलिन सक्ने भएकाले यस्ता खानेकुरा नखान स्वास्थ्यकर्मीले आग्रह गरेका छन्। हैजाको पुष्टि भएको टोलमा भइरहेको सडक निर्माणबाट खानेपानीको पाइप फुटेको र सोही कारणबाट खानेपानी दूषित भएको आशंका गरिएको छ।"
सौर्य विमान दुर्घटना : मृतकको शव आफन्तको जिम्मा लगाउन सुरू,काठमाडौं : सौर्य एयरलायन्सको विमान दुर्घटनामा मृत्यु भएकाहरूको शव आफन्तलाई हस्तान्तर गर्न थालिएको छ। पोस्टमार्टमका लागि महाराजगन्जस्थित शिक्षण अस्पतालमा राखिएको शवहरू शुक्रबार आफन्तलाई दिन थालिएको हो। पोस्टमार्टमका आवश्यक प्रक्रिया पूरा भएपछि शवहरू आफन्तलाई हस्तान्तरण गर्न थालिएको हो। पहिलो चरणमा ५ जनाको शव आफन्तको जिम्मा लगाइएको छ। प्रक्रिया मिलेसम्म केहीको आजै र बाँकी भोलि शव आफन्तको जिम्मा लगाइने शिक्षण अस्पतालले जानकारी दिएको छ। बुधबार बिहान ११:११ बजे सौर्य एयरलायन्सको विमान त्रिभुवन अन्तर्राष्ट्रिय विमानस्थलमै दुर्घटना हुँदा १८ जनाको मृत्यु भएको थियो। पाइलट मनिष शाक्यको भने जिवितै उद्धार गरिएको थियो। उनको सिनामंगलस्थित केएमसी अस्पतालमा उपचार भइरहेको छ। शवहरू जलेका कारण ४ घन्टासम्म लगाएर पोस्टमार्टम गरिएको शिक्षण अस्पतालका फोरेन्सिक विभाग प्रमुख गोपाल चौधरीले बताएका थिए।
आफूलाई दाग लाग्न नदिने मुख्यमन्त्री लामाको प्रतिबद्धता,"नुवाकोट : बागमती प्रदेशका मुख्यमन्त्री बहादुरसिंह लामा तामाङले राजनीतिमा आफूलाई दाग लाग्न नदिने प्रतिबद्धता जनाएका छन्। आफूले लगाएको सेतो दौरा सुरुवाल र नेपाली ढाका टोपीको गरिमा राखेर आफूले कुनै पनि किसिमको दाग लाग्न नदिने प्रतिवद्धता जनाएका छन्। नुवाकोटको कोलोनीमा शुक्रवार त्रिशूली अस्पतालको ६० औं वार्षिकोत्सव तथा सिटिस्क्यान मेसिनको उद्घाटन गर्दै मुख्यमन्त्री तामाङले आफूले सदा जनपक्षीय काम गर्ने बताए। बागमती प्रदेशको नेतृत्व कांग्रेस र एमालेको सहकार्यमा आफूले गरेको उल्लेख गर्दै मुख्यमन्त्री तामाङले आफ्नो कार्यकालमा प्रदेशमा केही न केही गरेरै देखाउने दावी गरे। उनले आफूले सुशासन र वित्तीय नियन्त्रण अर्थात् अनुशासनलाई पहिलो प्राथमिकतामा राखेको ठहर गर्दै यसबाटै परिवर्तनको सुरुवात गर्ने समेत ठहर गरे। आफूले नुवाकोट २ को ख बाट निर्वाचन जितेकोमा मतदाताहरूलाई धन्यवाद दिँदै माग र आवश्यकताको पहिचान गरि विकास, निर्माण, स्वास्थ्य क्षेत्रमा प्रभावकारी काम गर्ने बताए। उनले शिक्षा र स्वास्थ्य मानवको पहिलो आवश्यकता भएका कारण यसलाई बिग्रिन नदिने बताए। यसअघि मुख्यमन्त्री तामाङलाई विदुरस्थित पार्टी कार्यालयमा कांग्रेस क्षेत्रीय समिति, नुवाकोट निर्माण व्यवसायी संघले स्वागत तथा सम्मान गरेको थियो।"
शनिबार देशका यी स्थानमा हुने छ वर्षा,"काठमाडौं : शनिबार देशभर साधारणतया बदली रहने छ। मौसम पूर्वानुमान महाशाखाका अनुसार देशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ। शनिबार राति देशभर आंशिकदेखि साधारणतया बदली रहने छ। कोशी, बागमती, गण्डकी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। बागमती, गण्डकी, लुम्बिनी र सुदूरपश्चिम प्रदेशका एक दुई स्थानमा भारी वर्षाको सम्भावना रहेको छ।"
आइतबार उपत्यकाका पालिका र मातहतका निकायमा सार्वजनिक बिदा,"काठमाडौं : आइतबार उपत्यकाभित्रका सम्पूर्ण स्थानीय तह र स्थानीय तह मातहतका निकायमा सार्वजनिक बिदा दिने निर्णय गरिएको छ। हिजो मृत्यु भएका कीर्तिपुर नगरपालिका प्रमुख राजकुमार नकर्मीको शोकमा काठमाडौं उपत्यका मेयर्स फोरमले काठमाडौं, ललितपुर र भक्तपुरका स्थानीय तहमा सार्वजनिक बिदा दिने निर्णय गरेको आज जारी विज्ञप्तिमा उल्लेख छ। नकर्मी विसं २०२१ असार २० गते जन्मिएका थिए। विकास प्रेमी एवं समाजसेवीका रूपमा परिचित नकर्मी विसं २०७९ को स्थानीय निर्वाचनमा कीर्तिपुर नगरपालिकाको प्रमुख पदमा निर्वाचित भएका थिए। नकर्मीको हिजो निधन भएको हो। फोरमका अध्यक्ष चीरबाबु महर्जनद्वारा जारी विज्ञप्तिमा उनको निधनको खबरले काठमाडौं उपत्यका मेयर्स फोरम परिवार अत्यन्तै मर्माहत र स्तब्ध भएको उल्लेख छ। 'उहाँको मृत्युले कीर्तिपुर नगरपालिकालगायत काठमाडौं उपत्यकाको विकासमा अपूरणीय क्षति पुगेको महसुस भएको। उहाँले यस फोरममा रही पुर्याउनुभएको योगदान हाम्रा लागि अविष्मरणीय छन्,' विज्ञप्तिमा भनिएको छ।"
पौडी खेल्ने क्रममा खोलाले बगाउँदा २ किशोरीको मृत्यु,दैलेख : पौडी खेल्ने क्रममा खोलाले बगाउँदा दैलेखमा दुई जना किशोरीको मृत्यु भएको छ। प्रहरीका अनुसार जिल्लाको महाबु गाउँपालिका३ बासीका उजिरसिंह बुढाको छोरी अन्दाजी १६ वर्षीया सपना बुढा र सोही ठाउँका ललित बुढाको छोरी अन्दाजी १६ वर्षीया भावना बुढाको मृत्यु भएको हो। जिल्ला प्रहरी कार्यालय दैलेखका प्रमुख प्रहरी नायब उपरीक्षक (डीएसपी) सुनिल दाहालले खोलाले बगाएका दुई जनाको मृत्यु भएको पुष्टि गरे। उनीहरूलाई शुक्रवार स्थानीय छामघाट खोलाको बादर खड्का तालमा पौडी खेल्ने क्रममा खोलाले बगाएको थियो। उनीहरूलाई बिहान ११ बजेतिर खोलाले बगाएको थियो। डीएसपी दाहालका अनुसार दुई जना किशोरीलाई खोलाले बगाएको भन्दै वडाध्यक्ष मिनबहादुर थापाले प्रहरी चौकी भैरवीमा टेलिफोनमार्फत खबर गरेका थिए। लगत्तै प्रहरीको टोली खटिएको थियो। खोलाले बगाएका दुई जनाको खोजी गर्ने क्रममा बगाएको स्थानबाट तीन किमी टाढा स्थानीय सार्की खेत भन्ने स्थानमा सपना बुढालाई मृत अवस्थामा फेला पारेको डीएसपी दाहालले बताए। यस्तै भावना बुढालाई खोलाले बगाएको स्थानबाट ७ किमीको दूरीमा भैरवी गाउँपालिका२ स्थित कुन्टेतालमा मृत अवस्थामा फेला परेको थियो। घटनाका बारेमा थप अनुसन्धान भइरहेको प्रहरीले जनाएको छ।
कान्छी मट्याङट्याङ का गायक जोशीको निधन,"झापा : नेपाली लोकसङ्गीतका प्रतिभाशाली गायक लक्ष्मीप्रसाद (एलपी) जोशीको ८८ वर्षको उमेरमा निधन भएको छ । दमक१ स्थित आफ्नै निवासमा बिहीबार साँझ बेहोस भएका उनको उपचारका ममा लाइफ लाइन अस्पतालमा निधन भएको हो । विसं १९९३ मा धनकुटा बजारमा जन्मिएका गायक जोशीलाई जनस्तरबाट लोकगीतका सम्राटको उपाधि दिइएको थियो । उनले रिटिङ रिटिङ नबजाऊ बिनायो, वल्लो खोलो पल्लो खोलो, कमिलाको गोलो हजुर, निगालो घारीमा च्याखुरा नाच्यो,कान्छी मट्याङट्याङ लगायत दर्जनौँ कालजयी गीत गाएका थिए। उनी पूर्वेली लोकभाका गीत गाउँथे। रिटिङ रिटिङ नबजाऊ बिनायो गीत २०१७ सालमा रेकर्ड भएको थियो । उनी चित्रकार र अभिनेता पनि हुन्। चलचित्र हिजो आज भोलिमा उनले नायिका भुवन चन्दसँग नायकको भूमिकामा अभिनय गरेका थिए। उनले नौवटा चलचित्रमा अभिनय गरेका छन्। सुसेली साहित्यिक परिवारका अध्यक्ष पुण्यप्रसाद खरेलले लोकगायक एलपी जोशीको निधन नेपाली लोकसङ्गीतको क्षेत्रमा अपूरणीय क्षति भएको बताएका छन्। 'उहाँ घाँस दाउरा गर्ने भुइँमान्छेहरूको भावना टपक्कै टिपेर सङ्गीतको लयमा ढाल्नुहुन्थ्यो, खरेलले शोक वक्तव्य जारी गरेर भनेका छन्। विसं २०१३ मा उनको पहिलो गीत नेपालको मायारेडियो नेपालमा रेकर्ड भएको थियो । नेपाली मौलिक गीतहरुको खोजमा मुलुकका सयौँ गाउँबेँसीहरु घुम्नु भएको र नेपाली लोकसङ्गीतको भण्डारलाई समृद्ध बनाउन योगदान पुर्याएका उनलाई देशभित्र र प्रवासमा सयौँ पुरस्कार प्राप्त भएको थियो । विसं २०५३ मा म्युजिक नेपालबाट उनको रिटिङ रिटिङ नामक एकल गीति एल्बम बजारमा आएको थियो । रासस"
पुष्पलालको स्मरणमा बर्दिवासमा वृक्षारोपण,महोत्तरी : महोत्तरीको बर्दिवासमा शुक्रवार नेकपा एमाले नगर कमिटीले वृक्षारोपण गरेको छ। नेकपा एमालेका संस्थापक महासचिव पुष्पलालको स्मरणमा विभिन्न प्रजातिको ५ हजार विरुवा रोपिएको हो। बर्दिवास नगरपालिका६ टुटेश्वर गाउँभन्दा पश्चिम रहेको बगरमा आयोजित सो वृक्षारोपण कार्यक्रममा एमालेका ३५६ स्थानीय नेता कार्यकर्ताहरूको सहभागिता रहेको थियो। बर्दिबास मेडिकल कलेज निर्माण गर्न विस्थापन गर्नुपर्ने बोटबिरुवा को सट्टाभर्ना र स्वच्छ पर्यावरणमा योगदान गर्न आयोजित सो कार्यक्रममा मधेश प्रदेशका भौतिक पूर्वाधार मन्त्री सरोजकुमार यादवको उपस्थित रहेको एमाले नेता शंकर महतोले जानकारी दिए।
संकट टार्न भीमेश्वरमा क्षमा पूजा,"दोलखा : प्रसिद्ध दोलखा भीमेश्वरमा पसिना आएपछि शुक्रबार क्षमा पूजा गरिएको हो। एक साताअघि शनिबार एकै दिन दुईपटक पसिना आएको थियो। एक हप्ता नपुग्दै फेरि बुधबार दिउँसो १२:४५ देखि ३:१५ सम्म लगातार पसिना आएको थियो। एक हप्ताभित्र नै तीन पटक पसिना आएपछि संकट टार्नका लागि शुक्रबार राष्ट्रपति कार्यालयबाट पठाएको कालो बोका र पूजा सामग्रीसहित क्षमा पूजा गरिएको छ। भीमेश्वरको पसिना पुछिएको कपास महाप्रसादका रूपमा जिल्ला प्रशासन कार्यालयमार्फत राष्ट्रपति कार्यालय पठाएपछि राष्ट्रपति कार्यालयबाट क्षमा पूजा पठाउने प्रचलन छ। सोहीअनुरूप राष्ट्रपति कार्यालयबाट पठाएको पूजा सामग्री र जनताको तर्फबाट भीमेश्वरमा शुक्रबार बिहान ८:३० बजेबाट क्षमा पूजा गरिएको दोलखा भीमेश्वर मन्दिर व्यवस्थापन समितिका सचिव राजेन्द्र श्रेष्ठले बताए। सरकारका तर्फबाट राष्ट्रपति कार्यालयबाट उपसचिव, प्रमुख जिल्ला अधिकारी,जनताकातर्फबाट जनप्रतिनिधि, मन्दिर व्यवस्थापन समितिका पदाधिकारी तथा नागरिकहरूबाट क्षमा पूजा गरिएको हो। बिहीबार बेलुका राष्ट्रपति कार्यालयबाट उपसचिव दुईवटा कालोबोका र पूजा सामग्रीसहित दोलखा आएका हुन्। भीमेश्वरको शिलामा शनिबार दिउँसो १:४७ बाट पसिना आउन सुरु भएर ३:५१ मा रोकिएको थियो। लगतै ३:५१ पछि एकैछिन रोकिएर फेरि आउन सुरु गरेको पसिना ४:१५ मा रोकिएको थियो भने बुधबार पनि दिउँसो १२:४५ देखि ३:१५ सम्म पसिना आएको थियो। शनिबार सुरुमा शिलाको बायातर्फबाट पसिना आउन सुरु गरेकोमा पछि शिलाको बीचबाट पसिना आएको थियो भने बुधबार सबैतिरबाट पसिना आएको थियो। भीमेश्वरको शिलामा दायाँ पट्टी पसिना आउँदा राष्ट्रप्रमुखलाई असर गर्ने र बायाँ पट्टी पसिना आउँदा जनतालाई असर गर्ने जनविश्वास रहँदै आएको छ। शिलामा पसिना आउँदा शुभ या अशुभ दुवै खाले प्रभाव पर्न सक्ने मन्दिर व्यवस्थापन समितिका सचिव राजेन्द्र श्रेष्ठको भनाइ छ। भीमेश्वरको पसिना पुछिएको कपास महाप्रसाद राष्ट्रपति कार्यालयमा गत आइतबार प्रमुख जिल्ला अधिकारीको नेतृत्वमा भीमेश्वर मन्दिर व्यवस्थापन समितिका पदाधिकारीसहित १० जना राष्ट्रपति कार्यालयमा पुगेका थिए।"
बैतडीका दर्जन बढी कार्यालयहरूको कामकाज ठप्प,"बैतडी : सुदूरपश्चिम प्रदेशको बजेट शून्यतामा गएपछि प्रदेश मातहतका बैतडीका कार्यालयहरू पनि प्रभावित भएका छन्। प्रदेश मातहतका १३ वटा कार्यालयको कामकाज ठप्प जस्तै बनेको छ। साउन १ गतेदेखि यहाँका प्रदेश मातहतका कार्यालयको काम ठप्प रहेको सम्बन्धित कार्यालयहरूले जनाएका छन्। घरेलु तथा साना उद्योग कार्यालयमा दैनिकजसो सारग्राहीहरू आउने गरेको भए पनि काम नगरी फर्किने गरेका छन्। नयाँ फर्म दर्ता तथा नवीकरणको लागि सेवाग्राही आउने गरेको भए पनि प्रदेशको बजेट शून्यताले सेवाग्राहीलाई फर्काउने गरिएको घरेलु तथा साना उद्योग कार्यालय बैतडीका प्रमुख अम्बादत्त जोशीले जानकारी दिए। केही सेवाग्राही आउनुहुन्छ र काम हुन्न, फर्किनुहुन्छ, उनले भने। चालु आर्थिक वर्षका लागि कुनै पनि कार्य सुरु गर्न नसकिएको कृषि ज्ञान केन्द्रले जनाएको छ। नयाँ बजेटको सिलिङ नै नआएपछि सबै सेवा ठप्प बनेको कृषि ज्ञान केन्द्र बैतडीका प्रमुख घनश्याम चौधरीले बताए। बहु वर्षे विकास निर्माणका कामबाहेक नयाँ काम गर्न नसकिएको भौतिक पूर्वाधार कार्यालय बैतडीले जनाएको छ। केही बहुवर्षे ठेक्काका कामहरू हुँदै छन्, नयाँ कामको प्रक्रिया अघि बढ्ने कुरा भएन, भौतिक पूर्वाधार कार्यालयका इन्जिनियर नरेश भुलले भने। घरेलु तथा साना उद्योग कार्यालय, भौतिक पूर्वाधार कार्यालय, भेटेनरी अस्पताल तथा पशु सेवा विज्ञ केन्द्रसहित प्रदेश मातहतका बैतडीका एक दर्जनबढी कार्यालयहरूको कामकाज ठप्प छ। प्रदेशसभामा प्रस्तुत आर्थिक वर्ष २०८१८२ को बजेट पारित नहुँदै प्रदेशका मुख्यमन्त्री दीर्घबहादुर सोडारी अल्पमतमा परेपछि बजेट शून्यता भएको हो। बजेट पारित नहुँदा साउन १ गतेदेखि प्रदेश सरकारको राजस्व सङ्कलन र खर्च लगायतका सबै काम ठप्प छ।"
नाका खुल्ने भएपछि प्रवेश पास लिनेको घुइँचो,"मुगु : कोभिड१९ का चीन सरकारले एकतर्फी बन्द गरेको मुगुको नाक्चेलाग्ना नाका पाँच वर्षपछि खुल्ने भएको छ। नाका खुल्ने भएपछि जिल्ला प्रशासन कार्यालयमा नाका प्रवेश पास लिने स्थानीयको घुइँचो हुन थालेको छ। पाँच वर्षदेखि बन्द भएको नाक्चेलाग्ना नाका साउन १७ गतेबाट खुल्ने भएपछि तिब्बतको ह्याजीमारामा दुई हप्तासम्म लाग्ने हाटबजारबाट दैनिक उपभोग्य सामग्री किनमेलका लागि जान कार्यालयले जारी गरेको अस्थायी प्रवेश पास बनाउने स्थानीयको घुइँचो बढ्न थालेको हो। कार्यालयले तिब्बतको ह्याजीमारामा साउनको १७ गतेबाट लाग्ने हाटबजारमा पुग्न अस्थायी प्रवेश पास लागू गरेपछि उक्त पास बनाउनका लागि मुगुम कार्मारोङ गाउँपालिका२ मुगुम गाउँबाट दुई दिन पैदल हिँडेर सदरमुकाम गमगढी पुगेका दार्जे तामाङले नाका खोल्दा सीमा आसपासका स्थानीयलाई राहत हुने महसुस भएको बताए। सोही गाउँका स्थानीय च्यावा तामाङका अनुसार आफ्नो गाउँबाट पैदलमा हिँडेर दुई दिनमा तिब्बतको ह्याजीमारामा पुग्न सकिन्छ । त्यहाँ दुई हप्तासम्म हाट बजार लाग्छ। उक्त हाटबजारमा आफूहरूले वर्ष भरी पुग्ने चिनी, घिउ, चियापत्ति, नुन,तेल, चामल, पिठो, छुर्पी, पेय पदार्थ लगायत लत्ता कपडा र इलेक्ट्रोनिक सामग्री ल्याउने यताबाट स्थानीय बालीको खाद्यान्न काठबाट बनेका सामग्री साथै जडीबुटी लिएर बेच्ने गरेको बताए। पाँच वर्षसम्म नाका नखुल्दा यहाँका स्थानीयहरूले भारत र नेपालका अन्य सहर बजारबाट आयातित दैनिक उपभोग्य सामग्री महंगोमा सदरमुकाम गमगढीबाट खरिद गरी लैजाने गरेका थिए। स्थानीयलाई पास बनाउन छिटो छरितो बनाउनका लागि जिल्ला प्रशासन कार्यालयमा गाउँपालिकाका कर्मचारीलाई समेत खटाइएको छ। सबै पास दुई तिन दिन भित्र वितरण गरी सकिने मुगुम कार्मारोङ गाउँपालिकाका निमित्त प्रमुख प्रशासकीय अधिकृत शुवास कुमार रावलले जानकारी दिए। सोही गाउँपालिका२ का वडाध्यक्ष च्यावा तामाङका अनुसार पहिलो दिन मात्र आफ्नो वडाबाट २ सय भन्दा बढीले अस्थायी प्रवेश पास लिनका लागि सिफारिस लिएका छन्। अन्य वडाबाट पनि सर्वसाधारणहरू सदरमुकाम गमगढी आउँदै गरेको उनले बताए। गृह मन्त्रालयले चीनसँग सिमा जोडिएका जिल्लाका नागरिकहरूका लागि चीन आवागमन उपलब्ध गराउने सम्बन्धी कार्यविधि ०८१ तयार पारी अनलाइन पास व्यवस्थापन लागू गरिने जनाइएको छ। नाका खुल्ने समय नजिकै परेकाले यो वर्ष अनलाइन पास व्यवस्था नगरी दुई दिन अगाडिबाट अस्थायी पासको व्यवस्था सर्वसाधारणलाई उपलब्ध गराइएको प्रमुख जिल्ला अधिकारी टोपेन्द्रबहादुर केसीले बताए।"
"टीआरसी विधेयकमा कार्यदलमा सैद्धान्तिक सहमति जुट्यो, केही दिनमै प्रतिवेदन बुझाइने","काठमाडौं : संक्रमणकालीन न्याय (टीआरसी) को सहमतिका लागि बनाइएको संयन्त्रको बैठक सहमति नजिक पुगेको छ। शुक्रबार बिहान सिंहदरबारस्थित गृहमन्त्रालयमा बसेको बैठकले अन्तिम रुप दिनका आवश्यक छलफल गर्ने निर्णय भएको कार्यदलका सदस्य महेश बर्तौलाले जानकारी दिए। उनले भने, 'फाइनल गर्नका लागि केही रायहरू लिनुपर्ने देखिएको छ। सोमबारसम्म राय लिन्छौं। त्यसपछि कार्यदलको बैठक बसेर टुंग्याउँछौं।' बैठकपछि नेकपा माओवादी केन्द्रका सांसद तथा संयन्त्रका सदस्य जनार्दन शर्माले सैद्धान्तिक रुपले सहमति नजिक पुगे पनि विवादित शब्दहरूमा थप छलफल गर्नुपर्ने सहमति भएको बताए। उनले भने, 'नमिलेका विषयहरूमा सहमतिमा पुर्याएर नेताहरू समक्ष प्रतिवेदन बुझाउने कार्यभार छ। आजै हामीले टुंगो लगाउने भन्ने कुरा थियो। छलफल सैद्धान्तिकरुपले सहमतिकै वरिपरि छ। व्यवहारिक शब्दहरू मिलाउनका लागि के उपयु्क्त हुन्छ भन्ने विषयमा सरोकारवालासँग छलफल गरेर फेरि बैठक बसेर टुंगाउने सहमति गरेका छौं।' उनले विवादित शब्दहरूको विषयमा कानुन सचिव,आयोगको सचिव, महान्यायाधीवक्ता, कानुनमन्त्रीलगायतसँग छलफल गरेर छिट्टै सहमतिमा पुग्ने बताए। लामो समयदेखि थाती रहेका सत्य निरुपण तथा मेलमिलाप टीआरसी र बेपत्ता छानबिनसम्बन्धी विषय टुंगो लगाउनका लागि प्रमुख तीन दलको सहजीकरण संयन्त्र गठन भएको छ। तत्कालीन प्रधानमन्त्री पुष्पकमल दाहाल प्रचण्ड,नेकपा एमालेका अध्यक्ष केपी शर्मा ओली र नेपाली कांग्रेस सभापति शेरबहादुर देउवाबीच सैद्धान्तिक सहमति भएपछि संयन्त्र गठन भएको हो। संयन्त्रकको बैठकमा गृहमन्त्री रमेश लेखक,नेकपा एमालेका सांसद महेश बर्तौला र नेकपा माओवादी केन्द्रका सांसद जनार्दन शर्मा सहभागी थिए।"
"फार्मेसीबाट प्रतिबन्धित औषधिको कारोबार, सञ्चालक पक्राउ","विराटनगर : मोरङको एउटा फार्मेसी (औषधि पसल)बाट प्रतिबन्धित औषधिको कारोबार भइरहेको पाइएको छ । प्रतिबन्धित औषधि किनबेच हुने फार्मेसीमा प्रहरीले छापा हानेको छ । बूढीगंगा गाउँपालिका६ कोयलपुरस्थित जनसेवा मेडिकल नामक फार्मेसीमा शुक्रबार दिउँसो १ बजेतिर प्रहरीले छापा मारेको हो । इलाका प्रहरी कार्यालय नेमुवाबाट खटिएको सइ (प्रहरी नायव निरीक्षक) प्रवीण खड्का नेतृत्वको टोली र प्रदेश प्रहरी कार्यालय विराटनगरबाट खटिएको टोलीले संयुक्त रूपमा छापा हान्दा फार्मेसीबाट ठूलो परिमाणमा प्रतिबन्धित औषधि बरामद भएको छ । फार्मेसीबाट प्रेगाबलिन क्याप्सुल ३ सय २० ट्याब्लेट, स्पासरेट १ सय ५२, ट्रमाडोल ३ सय ९ र डिकोलिक २ सय ११ ट्याब्लेट बरामद भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार नेपालमा प्रयोगमा प्रतिबन्ध लगाइएका औषधिको कारोबार फार्मेसीबाट हुने गरेको पाइएको छ । प्रतिबन्धित औषधिसहित फार्मेसीबाट ७ हजार ३ सय रूपैयाँ प्रहरीले बरामद गरेको छ । प्रतिबन्धित औषधिको कारोबार गर्ने गरेको पाइएपछि फार्मेसी सञ्चालक महिलालाई पक्राउ गरिएको डीएसपी बस्नेतले बताए । उनका अनुसार फार्मेसी सञ्चालक बूढीगंगा६ की ५१ वर्षीया गेनावती चौधरीलाई पक्राउ गरिएको हो । यस सम्बन्धमा थप अनुसन्धान भइरहेको जानकारी बस्नेतले दिए ।"
मौद्रिक नीतिः लघुवित्त संस्थालाई गाभिनका लागि प्रोत्साहन,"काठमाडौं : लघुवित्त वित्तीय संस्थालाई एकआपसमा गाभिनका लागि प्रोत्साहन गर्ने लक्ष्यका साथ नेपाल राष्ट्र बैंकले चालु आर्थिक वर्षको मौद्रिक नीति सार्वजनिक गरेको छ। त्यस्ता संस्थाको सेवा सम्बन्धमा रहेका गुनासोको सम्बोधन गर्दै ग्राहकहित संरक्षण गर्ने नीतिको प्राथमिकता छ। अन्तर्राष्ट्रिय असल अभ्यास समेतका आधारमा ग्राहकहित संरक्षणलाई प्राथमिकतामा राख्दै आवश्यक नियामकीय व्यवस्था गरिने नेपाल राष्ट्रबैंकका गभर्नर महाप्रसाद अधिकारीले जानकारी दिए। लघुवित्त वित्तीय संस्थाहरुले कर्जामा लिने ब्याजदर तथा सेवा शुल्कसम्बन्धी नियामकीय व्यवस्थामा समसामयिक पुनरावलोकन गर्ने, परिस्थितिबस ऋण तिर्न नसकेका लघुवित्तका ग्राहकलाई निश्चित प्रतिशत ब्याज भुक्तानीगरी कर्जा पुनर्तालिकीकरण गर्ने प्रबन्ध नीतिले गरेको छ। कुनै निश्चित प्रदेश वा क्षेत्रमा आफ्नो कार्यक्षेत्र सीमित राखी कार्य गर्ने लघुवित्त वित्तीय संस्थालाई प्रोत्साहन गर्न थप व्यवस्था मिलाइने नीतिमा उल्लेख छ।"
सडकमा पहिरोसहित खसेको ढुङ्गाले बेनीजोमसोममा सडक अवरुद्ध,"बेनी : सडकको बीचमा पहिरोसहित खसेको ठूलो ढुङ्गाले म्याग्दीको उत्तरी क्षेत्र हुँदै हिमाली जिल्ला मुस्ताङलाई राष्ट्रिय राजमार्गसँग जोड्ने बेनीजोमसोम सडक आज बिहानैदेखि अवरुद्ध बनेको छ । रघुगंगा गाउँपालिका२ सिरुबारीमा शुक्रबार बिहान खसेको पहिरो र ठूलो ढुङ्गा सडकको बीच भागमा थुप्रिएको हो । बेनीजोमसोमकोरला सडक आयोजनाका सवइञ्जिनियर सोहनजंग कार्कीले सडकको बीच भागमा रहेको ठूलो ढुङ्गा फुटाउन ब्रेकरसहितको डोजर परिचालन गर्न लागिएको बताए । लोडरले पहिरो र ब्रेकरले ढुंगा फुटाउने तयारी गरेका छौं, उनले भने, सडकमाथिको पहिरोमा रहेको ढुंगा रातको समयमा खसेर क्षतिको जोखिम टरे पनि फुटाउन समय लाग्ने भएकाले शुक्रबार तत्काल यातायात सञ्चालन गर्न चुनौति छ । स्तरोन्नतिको क्रममा रहेको बेनीजोमसोमकोरला सडक आयोजनाका निर्माण व्यवसायी, सडक विभागका उपकरण, प्राविधिक र मजदुरहरू पहिरो र ढुङ्गा पन्छाउन परिचालन भएका छन् । करिब ५०० मिटर माथिदेखिको जमिन बगेर सिर्जना भएको सिरुबारीको पहिरो स्तरोन्नतिको क्रममा रहेको बेनीजोमसोम सडकको नयाँ चुनौती बनेको छ । ७४ किलोमिटर दुरीको बेनीजोमसोम सडकमा सिधा यातायात सेवा अवरुद्ध हुँदा म्याग्दीको रघुगंगा, अन्नपूर्ण गाउँपालिका र मुस्ताङका बासिन्दाका साथै तीर्थयात्री र पर्यटकहरूलाई समस्या भएको छ ।"
बाढीपीडित ३ वर्षदेखि अर्काको घरमा,"मुगु : २०७९ असोज १९ देखि २६ गतेसम्म परेको अविरल वर्षाले जिल्लाका चारै स्थानीय तहमा बाढी र पहिरोले घरसहित जग्गाजमिन र आधादर्जन मानिसको पहिरोमै पुरिएर ज्यानसमेत गुमाउनुपर्यो। घर पूर्णरूपमा क्षति भएका परिवारलाई राज्यका तीनै तहका सरकारले घर निर्माण गरिदिने भने पनि हालसम्म स्थानीय तहले ती व्यक्तिहरूको घर निर्माणमा चासो नदेखाउँदा तीन वर्षसम्म अर्काको घरगोठमा बास बिताउँदै आएका छन्। २०७९ असोज १९ देखि २६ गतेसम्म परेको अविरल वर्षात्ले जिल्लाका चार स्थानीय तहहरूमध्ये छायाँनाथ रारा नगरपालिका, खत्याड र सोरु गाउँपालिकामा ठूलो क्षति भएको थियो। छायाँनाथ रारा नगरपालिकामा ८ जनाको पहिरोले ज्यानै लियो। सयौ परिवार घरवारविहीन भए पीडितलाई स्थानीय सरकार र केही गैरसरकारी संघसंस्थाले तत्कालका लागि राहत वितरण गरेका भए पनि सम्बन्धित पालिका, प्रदेश र संघीय सरकारको लगानीमा पूर्ण क्षति भएकाहरूलाई घर निर्माण गरिदिने भनिएको भए पनि स्थानीय तहले यो विषयमा चासो नदेखाउँदा पीडितहरू तीन वर्षसम्म अर्काको घरमा बास बस्न बाध्य भएका हुन्। तीन वर्ष अगाडिको वर्षात्ले घर पूर्णरूपले क्षति गरेपछि छिमेकीको घर गोठमा बस्दै आएकी छायाँनाथ रारा नगरपालिका४ की मृकी भियालको आफैंं घर निर्माण गर्न सक्ने आर्थिक अवस्था छैन। उनीसहित उनको दुई छोरा छिमेकीको घरगोठमा हिउँद र वर्षात् काटेको तीन वर्ष भयो। सरकारले घर निर्माण गरिदने आशा अझै मरेको छैन। तर, कहिले बनाइदिने हो उनलाई केही थाहा छैन। अझै कति अर्काको घर गोठमा बस्ने हो कि बनाइदिन्नौं भन्नुपर्यो आशामात्र देखाएका छन्, उनले गुनासो गरिन्। सोही वडाका रामशरण भामको घरसमेत पूर्ण क्षति भएपछि उनी अहिले महिनाको ३ हजार भाडा तिरेर अर्काको घरमा बसेकी छन्। उनी भन्छिन्, सरकारले छिट्टै घर बनाइदिएको भए आफ्नो घरमा सर्ने थिएँ। घर बनाइदिने भनेको तीन वर्ष भइसक्यो अझै कुनै सुरसार नै छैन। एक घरमात्र भएको र त्यो घर असोज १९ देखि २६ गतेसम्मको वर्षात्ले पूर्णरूपले क्षति भएका घरलाई ५ लाख र आंशिक क्षति भएको घरलाई मर्मत गर्न ५० हजार उपलब्ध गर्ने भनिएको भए पनि लामो समयसम्म कुनै पनि घरपरिवारले यो राहत पाउने प्रक्रियासम्बन्धी पालिकाहरूले प्रक्रिया अगाडि बढाउन नसक्दा केही घरपारिवारले ऋण सापटी गरेर घर निर्माण गरिसकेका छन्। दुई वर्षसम्म हिउँद र वर्षाको समय त्रिपालभित्रै रात काट्नु पर्यो। घर बनाइदिने भनेको जानकारी पाइए पनि समयमै घर निर्माणको प्रक्रिया अगाडि बढाउन नसक्दा त्रिपालभित्र रात काट्नभन्दा ऋण सापटी गरेरै आफूसहित अरू ५६ जनाले अहिले घर निर्माण गरी सकेका छौं, छायाँनाथ रारा नगरपालिका११ का मानबहादुर भग्रीले बताए। बाढीपहिरोले गर्दा मानवीय क्षतिसहित घरजग्गा धनमाल र पशुपक्षीको क्षति व्यहोरेका जिल्ला चार स्थानीय तहमध्ये छायाँनाथ रारा नगरपालिकामा तीन वर्ष अगाडिको बाढीपहिरोले ४३ घरधुरी पुनर्निर्माणका लागि छनोट प्रक्रियामा रहेका छन। खत्याड गाउँपालिकाका २९ मध्ये २६ घर छनोट भई निर्माणका लागि सम्झौता प्रक्रियामा रहेको छन्। सोरु गाउँपालिकामा १ सय ६ घरधुरी पूर्ण क्षति भएको भनी सर्जमी मुचुल्का भएका भए पनि यो संख्यामा क्षति नभएको भन्दै पीडित र गाउँपालिकाबीच विवाद भएकाले छनोट प्रक्रियामा पुग्न नसक्दा अन्य प्रक्रिया अगाडि बढ्न नसकेको सम्बन्धित स्थानीय तहले जानकारी गराएका छन्। छायाँनाथ रारा नगरपालिकाका मेयर विष्णुकुमार भामले बताए अनुसार छायाँनाथ रारा नगरपालिकामा २ सय ४६ घरधुरी पूर्णरूपले क्षति भएको भन्ने सर्जमिन मुचुल्का र वडा सिफारिस उपलब्ध भएको भए पनि प्रक्रियागत हिसाबले छनोट गर्दा अहिले ४३ घरधुरी छनोटमा परेका छन्। ४३ लाख बजेट विनियोजित भइसकेको छ। आउँदो आर्थिक वर्षबाट घर निर्माण हुने बताए। खत्याड गाउँपालिकामा २९ मध्ये २६ घरधुरी छनोट भइसकेका छन्। २९ लाख रकम जम्मा गरी केही दिनमा सम्झौता हुने भएको उक्त गाउँपालिका निमित्त प्रमुख प्रशासकीय अधिकृत बासुदेव कार्कीले बताए। सोरु गाउँपालिकामा भने १ सय ६ घर पूर्ण क्षति भएको भन्ने आएको भए पनि कार्यविधिअनुसार यो संख्या नपर्ने भएकाले छनोट हुन नसकेको गाउँपालिका अध्यक्ष धर्मबहादुर शाहीले बताए। एक सातासम्म परेको अविरल वर्षात्ले जिल्लामा मानवीय तथा भौतिक क्षति बनाएपछि संघीय सरकारले मुगुसहित अन्य केही जिल्लालाई संकट क्षेत्र घोषणा गरेको थियो। बाढीपहिरोमा मृत्यु भएका व्यक्तिका घरपरिवारलाई सरकारले नगद राहत भने उपलब्ध गराएको भए पनि पूर्णरूपले घर क्षति भएका परिवारलाई संघीय सरकारले राष्ट्रिय विपत्् जोखिम न्यूनीकरण प्राधिकरणमार्फत ४५ प्रतिशत, प्रदेश सरकार ३०, नगरपालिका १५ र गाउँपालिकाले १० प्रतिशत गरी पाँच लाखमा नयाँ घर निर्माण गरिदिने कार्यविधिमा जनाएको भए पनि स्थानीय तहले हालसम्म कार्यविधिअनुसारका कार्य अगाडि नबढाउँदा पीडितले घर निर्माणको राहत पाउन नसकेका हुन्। प्रदेश सरकारले ७५ लाख रकम पठाइसकेको छ। स्थानीय तहद्वारा निर्माण गरिने घर छनोट गर्न सकेका छैनन््। उनीहरूले सबै प्रक्रिया पुर्याएर निर्माण गरिने घरको पालिकाको भागमा परेको बजेट जम्मा गर्नसाथ संघीय सरकारलाई परेको भागको रकम माग गर्न साथ निकास हुने थियो तीन वर्षसम्म स्थानीय पालिकाले यो विषय किनारा लगाउन नसक्दा वैशाख ६ गते जिल्ला प्रशासन कार्यालयमा बसेको सर्वपक्षीय बैठकले १५ दिनभित्र प्रक्रियागत निर्माण गरिने घर छनोट गरिने भनिएको भए पनि एक दुईदिन अगाडि मात्र खत्याड गाउँपालिकाले प्रक्रिया अगाडि बढाएको भए पनि छायाँनाथ रारा नगरपालिका र सोरु गाउँपालिकाले प्रक्रिया अगाडि बढाए, नबढाएको कुनै जानकारी नआएको प्रमुख जिल्ला अधिकारी टोपेन्द्रबहादुर केसीले बताए। प्रमुख जिल्ला अधिकारी केसीका अनुसार राष्ट्रिय विपद् जोखिम न्यूनीकरण प्राधिकरणको कार्यविधिअनुसार यो राहत कार्यक्रम एक घर भएका व्यक्तिका लागि मात्र हो। दुई घर भएका घर परिवारले पाउँदैनन्। बाढीपहिरोले घर पूर्णरूपले क्षति बनाएका परिवारहरूले अहिलेसम्म निर्माण गरेका छैनन््। केहीले निर्माण गरेका भए पनि अधिकांश परिवारले राज्यका तिनै तहका सरकारको लगानीमा घर निर्माण हुने आशाले अर्काको घर गोठमा बस्ने गरेका छन्। घर कहिले बनाइदिन्छौ भनेर बेलाबेला पीडित परिवारहरू प्रशासन कार्यालयमा गुनासो लिएर आइपुग्ने गरेका हुन्छन् तर स्थानीय तहहरूले यो विषयमा चासो नदिँदा ढिलाइ भएको प्रमुख जिल्ला अधिकारी केसीले बताए।"
सौर्य विमान दुर्घटना : छानबिन आयोगद्वारा काम सुरु,"काठमाडौं : सौर्य एयरलाइन्सको विमान दुर्घटना छानबिनका लागि गठित आयोगले काम सुरु गरेको छ। संस्कृति, पर्यटन तथा नागरिक उड्डयन मन्त्रालयबाट आयोगले बिहीबार नै टम्स अफ रिफरेन्स (टीओआर) बुझेको थियो। आयोगको मन्त्रालयमा बैठक बसेको थियो। सरकारले दिएको ४५ दिनको समय अवधिभित्र के, कसरी गर्ने भन्ने सम्बन्धमा आयोगले स्पष्ट खाका तयार पारेको छ। आयोगको बिहीबारबाट नै काउनडाउन सुरु भएको आयोग अध्यक्ष एवं नेपाल नागरिक उड्डयन प्राधिकरणका पूर्वमहानिर्देशक रतिशचन्द्रलाल सुमनले जानकारी दिए। छानबिनको पहिलो दिन आयोग सदस्यहरू घटनास्थल पुगेका थिए। आयोग सदस्यहरूले घटनास्थलको स्थलगत अवलोकन तथा निरीक्षण गरेको बताइएको छ। काठमाडौं सिनामंगलमा उपचार गराइरहेका सौर्यका पाइलट मनिषरत्न शाक्यलाई भेट्न पुगेको टोलीले उनलाई भने भेट्न पाएनन्। आयोगले छानबिनका लागि विमानको ब्ल्याक बक्सलाई आफ्नो नियन्त्रणमा लिई अध्ययनका लागि राखेको बताइएको छ। बुधबार मर्मत तथा जाँचका लागि पोखरा उडेको सौर्य एयरको जहाज त्रिभुवन अन्तर्राष्ट्रिय विमानस्थल परिसरमा दुर्घटना ग्रस्त भएको थियो। जहाज दुर्घटनापछि आकस्मिक बसेको मन्त्रिपरिषद् बैठकले दुर्घटना छानबिन तथा जाँचबुझ आयोग गठन गर्यो। नेपाल उड्डयन प्राधिकरणका पूर्वमहानिर्देशक रतिशचन्द्र लाल सुमनको नेतृत्वमा पाँच सदस्यीय आयोग बनाएको छ। आयोगमा दीपु ज्वारचन, सुदीप भट्टराई, सञ्जय अधिकारी र मुकेश डंगोल छन्। समितिले ४५ दिनभित्र प्रतिवेदन पेस गर्नुपर्ने छ। एयरलाइन्सको कलसाइन नाइनएनएएमई बोम्बारडियर जहाज सी चेकका लागि पोखरा लगिँदै थियो। जहाजको नियमित उडान तालिकालाई रोकेर फेरि उडानको अनुमति लिएको थियो। फेरि उडानमा चालकदल र केही प्राविधिज्ञ जाने चलन छ। विमान परिचारिका पनि यो उडानमा नलगिने बताइन्छ। नियामक निकाय नेपाल नागरिक उड्डयन प्राधिकरणसँग फेरि उडानको अनुमति लिँदै बुधबार जहाजलाई पोखरा अन्तर्राष्ट्रिय विमानस्थल लैजान अनुमति लिएको थियो। काठमाडौंस्थित त्रिभुवन अन्तर्राष्ट्रिय विमानस्थलबाट करिब ११ बजेर ११ मिनेट पोखरा उड्ने स्लट थियो। १७ जना प्राविधिज्ञ र २ चालकदलसहित पोखरा जाने जानकारी प्राधिकरणलाई दिइएको थियो। जहाज उडानका लागि योग्य थियो। ११ बजेर ११ मिनेटमा रनवे ०२ कोटेश्वरबाट उडेको जहाजले सतह छोडेर करिब ४ सय फिटमाथि गएपछि सन्तुलत बिग्रिएर रनवेको पूर्वतिर भुइँमा बजारिन पुग्यो। सौर्यको क्षति अवलोकन गर्न पुनर्बिमा कम्पनीका सर्भेयरहरू नेपालमा सौर्य एयरबो विमान बुधबार दुर्घटनामा पर्यो। १८ यात्रुको मृत्यु भएको जहाज प्रायः पूर्णरूपमा ध्वस्त भएको छ। जहाजको सम्पूर्ण बिमा प्रभु इन्स्योरेन्समा गरिएको थियो। जहाजका लागि प्रभुको बिमा हिस्सा ००३ प्रतिशत रहेको प्रभुका प्रमुख कार्यकारी अधिकृत सञ्चित बज्रचार्य बताउँछन्। विदेशी पुनर्बिमाको हिस्सा ९९०७ प्रतिशत रहेको छ। प्रभुले युरोपियन कम्पनीसँग पुनर्बिमा गरेको थियो। जहाज दुर्घटनामा ध्वस्त भएपछि बुधबार नै सौर्य एयरलाइन्सले बिमा कम्पनीलाई जानकारी गराएको थियो। सौर्यबाट जानकारी आएपछि प्रभुले इमेलमार्फत सम्बन्धित पुनर्बिमा कम्पनीलाई जानकारी गराएको प्रमुख कार्यकारी बताउँछन्। विदेशी पुनर्बिमा कम्पनीले खटाएको सर्भेयर टोली जाँचबुझका लागि बिहीबार नै नेपाल आएको उनले बताए। जहाजको ३० करोड रुपैयाँभन्दा बढीको क्षतिपूर्तिको दाबी हुन सक्ने अनुमान गरिएको छ। जसमा प्रत्येक यात्रुको २० हजार अमेरिकी डलर र चालकदलको ५० हजार अमेरिकी डलर क्षतिपूर्ति गर्नुपर्ने प्रावधान छ। अब विदेशी सर्भेयर टोलीको जाँचबुझपछि मात्र क्षतिपूर्ति र क्षतिको आंकलन हुने उनले जानकारी दिए।"
एक्लो संरक्षक गुमाएका १४ वर्षे रोशन,"स्याङ्जा : नाबालक छँदै रोशनका आमाले अर्को बिहे गरिन्। उनका बुवा उनलाई लालनपालन गर्न सक्ने अवस्थाका छैनन्। ज्यान पाल्नका लागि भारत हानिएका उनी सुस्त मनस्थितिका रहेको बताइएको छ। हजुरआमा गुञ्जेश्वरी शर्माको बाढीपहिरोमा परी करिब ३ साताअघि मृत्यु भएपछि १४ वर्षीय रोशन शर्मा अहिले एक्लिएका छन्। हजुरआमाको संरक्षकत्वमा रहेका रोशन कक्षा ७ मा अध्ययनरत छन्। बालस्वभावका स्थिर नहुने भएकै कारण उनी खेल्ने बहानामा घरबाहिर गए। अनि बाढीपहिरोको जोखिमबाट जोगिन सफल भए। असारको चौथो साता शनिबार स्याङ्जामा बाढीपहिराले बितण्डा मच्चायो। सोही दिन बिरुवा गाउँपालिका ६ स्याङदीका माधव शर्मा, हरिमाया शर्मा र गुञ्जेश्वरी शर्मा मरासीनीको एकैघरभित्र पुरिएर मृत्यु भयो। ती दुई घरमध्ये एउटा घरमा पतीपत्नी (माधव र हरिमाया शर्मा) र अर्को घरमा हजुरआमानाति (गुञ्जेश्वरी र रोशन शर्मा) बस्दै आएका थिए। घरमाथि पहिरो खसेका बेला रोशन साथीहरूसँगै घरबाहिर खेल्दै थिए। शुक्रबार साँझदेखि परेको मुसलधारे पानीले राम्चेभर्याङ सामुदायिक वनबाट ठूलो पहिरो झर्यो। सामुदायिक वनमुनि रहेको स्याङ्दी बस्तीलाई छोप्न थालेपछि स्थानीयवासीले बस्तीमा रहेका २ घरका ४ जनालाई शनिबार दिउँसो सुरक्षित स्थान लामाखेततर्फका एक घरमा लगेर राखे। बर्मा गए पनि कर्मसँगै भने झैं भयो। मृत्युले पनि उनीहरूलाई पछ्याउन छाडेन। स्याङ्दी माथिबाट झरेको पहिरो र ज्यादी खोलाको बाढीले एउटा घर भत्काए पनि अर्को घर भने सुरक्षित नै राखेको छ। पहिरो पनि निकै ठूलो छ। सिंगो वन लछारेर बगेको छ। धेरै धनजनको क्षति भएको छ। वनमाथिबाट झरेको बाढीसहितको लेदोले स्याङ्दीको एउटा घर छोप्यो। पूरै भत्कायो। तर, अर्को घर भने ठीकै छ। ग्याग्दी खोला किनारमा रहेको सो बस्तीमाथिबाट झरेको पहिरो र खोला किनारबाट आएको बाढीले असुरक्षित बनायो। जुनसुकै बेला बगाउन सक्ने देखिए पछि स्थानीयले सुरक्षित ठाउँ भनेर लामाखेत ठहर्याए। उही लगेर राख्ने निर्णयबमोजिम उद्धार गरी उनीहरूलाई त्यतै राखियो। तर, सोही घरमाथिबाट पनि पहिरो खस्यो। सुरक्षित भनेर राखिएको घर झनै असुरक्षित बन्यो। घरभित्र बसेर खाना खाँदै गरेका माधव, हरिमाया र गुञ्जेश्वरीमाथि पहिरो झर्यो। उनीहरू त्यही घरभित्र पुरिए। त्यहीँ नै उनीहरूको मृत्यु भयो। नपत्याउँदो ठाउँबाट पहिरो झरेको छ। पहिरोले परम्परागत शैलीको घर भत्काएको छ। घरभित्र रहेका अन्नपात, लत्ताकपडा, सुनचाँदी केही झिक्न नपाएको घरधनीको भनाइ छ। सोही दिन त्यही घरमा श्राद्ध भएकाले त्यहाँ मानिसको आवतजावत पनि बढेको थियो। बाढी र पहिरोमा परेर हालसम्म स्याङजामा ११ जनाको मृत्यु र ७ घाइते भएका छन्। बिरुवा गाउँपालिकाका ३, फेदिखोला गाउँपालिकाका २, आँधीखोला गाउँपालिकाका २, पुतलीबजार नगरपालिकाका १ जना र भीरकोट नगरपालिकाका दुई जना छन्। ससुराली गएका अर्जुनचौपारीका २ जनाको कास्कीमा आएको पहिरोमा परी मृत्यु भएको छ। योसँगै दुई सातामा स्याङ्जामा बाढीपहिरोमा परेर ११ जनाको मृत्यु भएको छ। बिरुवाका ५ र आँधीखोलाका २ जना घाइते छन्। भीरकोट, गल्याङ नगरपालिकासहित आँधीखोला गाउँपालिकाका बस्ती जोखिममा छन्।"
"घाइते क्याप्टेन भन्छन्, जहाज नियन्त्रणमा लिन सकिनँ","काठमाडौं : सौर्य एयरलाइन्स दुर्घटनामा घाइते भएका क्याप्टेन मनिषरत्न शाक्यले जहाज उचाइ लिनासाथ अनियन्त्रित अवस्था सिर्जना भएको बताएका छन्। उपचारका क्रममा रहेका उनले झन्डै सय मिटर उचाइ लिएलगत्तै जहाज अनियन्त्रित भएको बताएका हुन्। घाइते शाक्य उपचारमा संलग्न चिकित्सकसँग सामान्य कुराकानी गर्छन्। जहाजलाई दुर्घटनाबाट जोगाउन कोसिस गर्दै नियन्त्रण लिन खोजेँ। प्रयास सफल हुन सकेन, शाक्यको भनाइ उदृत गर्दै एक चिकित्सकले भने, एकैपल्ट कुनै वस्तुले आफूलाई थिचिएको महसुस गरेँ। छिटो उद्धार भएकै कारण आफू बाँच्न सफल भएको उनले बताए। क्याप्टेन शाक्यको अवस्था ख्याल गर्दै धेरै कुराकानी गर्न दिइएको छैन। हाडजोर्नी, नाक, कान, घाँटी र नसा रोग विशेषज्ञ लगायतको निगरानीमा उपचार भइरहेको अस्पतालले जनाएको छ। उनको शरीरको देब्रेपट्टिको ३ वटा करङ र ढाडको एउटा हड्डी भाँचिएको पाइएको छ। काठमाडौं मेडिकल कलेजको सघन उपचार कक्षमा उपचार गराइरहेका शाक्य खतरामुक्त रहेको अस्पतालले जनाएको छ। अस्पतालकी निर्देशक प्राडा मीना थापाका अनुसार, शाक्यको आँखा, नाक तथा टाउकामा चोटपटक लागेको छ। ढाडको एउटा हड्डीका साथै देब्रेपट्टिको ३ वटा करङहरू भाँचिएका छन्, डा थापाले भनिन्, अनुहार, नाक, आँखामा लागेका चोटहरूको उपचार भइसकेको छ। हालसम्म अन्य कुनै जटिलता देखिएको छैन। स्वास्थ्य अवस्था सामान्य नै छ। विस्तृत परीक्षण र मर्मत (सीचेक) गर्न काठमाडौंबाट पोखराका लागि उड्दाउड्दै सौर्य एयरलाइन्सको विमान बुधबार काठमाडौं अन्तर्राष्ट्रिय विमानस्थलमा दुर्घटनामा परेको थियो। विमानमा सवार १९ जनामध्ये १८ जनाको घटनास्थलमै मृत्यु भएको थियो। क्याप्टेन शाक्यलाई घाइते अवस्थामा उद्धार गरिएको थियो।"
जोखिमपूर्ण अवस्थाबाट पाइलटको उद्धार गर्ने प्रहरी पुरस्कृत,"काठमाडौं : यही साउन ९ गते काठमाडौँस्थित त्रिभुवन अन्तर्राष्ट्रिय विमानस्थलमा भएको सौर्य एयरको विमान दुर्घटनापछिको जोखिमपूर्ण अवस्थाबाट विमान चालकलाई सकुशल उद्धार गर्ने छजना प्रहरी कर्मचारी पुरस्कृत भएका छन् । प्रहरी प्रधान कार्यालयले उक्त जोखिमपूर्ण अवस्थामा पाइलट मनीषरत्न शाक्यलाई सकुशल उद्धार गर्न सफल प्रहरी कर्मचारीलाई नगद पुरस्कारसहित सम्मान गरिएको केन्द्रीय प्रहरी प्रवक्ता प्रहरी नायब महानिरीक्षक दानबहादुर कार्कीले जानकारी दिए। उनका अनुसार प्रहरी नायब उपरीक्षक सुकेदेव खनाल र टङ्क राउत तथा प्रहरी जवान श्रीराम परियार, करणसिंह चाइसिर, भीमप्रसाद गौतम र कृष्ण जोशीलाई पुरस्कृत गरिएको हो । साउन ९ गते बिहान ११ बजेर १३ मिनेटको समयमा काठमाडौंबाट पोखरा जान लागेको उक्त विमान उड्ने वित्तिकै खसेर दुर्घटना भएको थियो । दुर्घटनामा पाइलट शाक्यबाहेक सबै १८ जनाको मृत्यु भएको थियो । मृत्यु हुने सौर्य एयरका कर्मचारी, इन्जिनियर तथा उनीहरुका आफन्त रहेका प्रहरीले जनाएको छ । रासस"
जहाँ वर्षदिन नाघेका मुद्दा छैनन्,"बुटवल : उच्च अदालत तुलसीपुर, बुटवल इजलासमा वर्ष दिन नाघेका एउटा पनि मुद्दा भेटिँदैनन्। न्याय खर्चिलो छ। वर्षौंसम्म न्याय निरुपण हुँदैन भन्ने आम नागरिकको निराशालाई यस अदालतले चिरेको हो। नागरिकले अनुभूति गर्ने गरी यस अदालतले न्यायिक कार्यसम्पादन गरेको छ। यस इजलासलाई सर्वोच्च अदालतले २०७३ सालमा नमुना अदालतको रूपमा समेत पुरस्कृत गरेको थियो। कार्यालयको टिमवर्क गरिएको कार्यसम्पादन नै यहाँको प्रमुख सफलताको सूचक हो। यहाँ देशभरमै आर्थिक वर्ष २०८०८१ मा उत्कृष्ट न्यायिक कार्यसम्पादन भएको छ। छिटो आदेशको कार्यान्वयन, पेसी चढ्ने गरेका र पेसीमा चढेका अत्यधिक मुद्दा फैसला हुने र प्रभावकारी अदालत व्यवस्थापनले गर्दा यहाँ मुद्दाका किनारा छिटो लाग्ने गरेका हुन्। अदालत स्थापना भइसकेपछि पहिलोपटक यस्तो सफलता हाँसिल भएको हो। ७९ प्रतिशत मुद्दा फैसला बुटवल इजलासले आर्थिक वर्ष २०८००८१ मा ७९ प्रतिशत मुद्दाहरू फैसला गरेको छ। अत्यधिक मुद्दाको चाप हुने देशभरका ६ वटा उच्च र इजलासहरूमध्ये बुटवलले पहिलोपटक यस्तो उपलब्धि हासिल गरेको हो। कुल ३ हजार ९ सय ७ वटा मुद्दाहरूमध्ये ३ हजार ७५ वटा मुद्दाहरू फछ्र्योट भएका छन्। अघिल्लो आर्थिक वर्ष जिम्मेवारी सरेर आएका १ हजार ५ सय ४१ र नयाँ दर्ता २ हजार ३ सय ६६ वटा मुद्दाहरू थिए। उच्च अदालत पाटन, जनकपुर, वीरगन्ज, राजविराज र विराटनगर धेरै मुद्दा दर्ता हुनेमा पर्छन्। देशभर उच्च र इजलास गरी कुल १८ वटा अदालत छन्। प्रतिशतका आधारमा उच्च अदालत ओखलढुंगाले ९४ प्रतिशत मुद्दा फछ्र्योट गरे पनि त्यहाँ मुद्दाको चाप छैन। अघिल्लो आर्थिक वर्ष सरेर आएकासहित कुल ३ सय ७८ मुद्दा दर्ता भएकोमा ३ सय ५५ वटा मुद्दा फैसला भएका छन्। नेपालगञ्ज, पोखरा, इलाम, हेटौंडा, तुलसीपुर, दीपायल, सुर्खेत, महेन्द्रनगर, बागलुङ, धनकुटा र जुम्ला मुद्दाहरूको कम चाप हुने अदालतमा पर्छन्। यहाँ दुई हजारभन्दा कम संख्यामा मुद्दाहरू दर्ता भएका छन्। उच्च अदालत तुलसीपुर, बुटवल इजलास ८ वर्षको अवधिमा पहिलोपटक यति धेरै मुद्दा फैसला गर्न सफल भएका छौं। आर्थिक वर्ष २०७३०७४ देखि हाम्रो इजलास स्थापना भएको हो। बढीमा ७६ प्रतिशत मुद्दा फैसला भएको रेकर्ड छ। पहिलोपटक ७९ प्रतिशत मुद्दा फैसला भएका छन्। सबैको साथ र प्रभावकारी कार्यालय व्यवस्थापनले यो सफलता मिलेको हो। कानुनले तोकेको २१ दिनभित्र मुद्दा फैसला गर्नुपर्ने व्यवस्थालाई कार्यान्वयन गरेका छौं। एक वर्ष नाघेका एउटा पनि मुद्दाहरू छैनन्। फैसला पर्खिन वर्षौं कुर्नुपर्ने बाध्यतालाई हामीले पूर्णरूपमा हटाएका छौं। जिल्ला अदालत रुपन्देही, कपिलवस्तु, नवलपरासी (बर्दघाट सुस्ता पश्चिम), पाल्पा, गुल्मी र अर्घाखाँची हाम्रो कार्यक्षेत्र हो। प्रेमप्रसाद पौडेल, निमित्त रजिष्ट्रार २०७३ देखि पहिलो सफलता बुटवल इजलास पहिले पुनरावेदन अदालतको रूपमा स्थापित थियो। आर्थिक वर्ष २०७३०७४ देखि यो इजलासको रूपमा स्थापना भएको हो। ८ वर्षको अवधिमा पहिलोपटक धेरै मुद्दा फैसला गर्न सफल भएको कार्यालयका निमित्त रजिष्ट्रार प्रेमप्रसाद पौडेलले जानकारी दिए। बढीमा ७६ प्रतिशत मुद्दा फैसला भएको रेकर्ड छ, पौडेलले भने, पहिलोपटक ७९ प्रतिशत मुद्दा फैसला भएका छन्। सबैको साथ र प्रभावकारी कार्यालय व्यवस्थापनले यो सफलता मिलेको हो। पौडेलले कानुनले तोकेको २१ दिनभित्र मुद्दा फैसला गर्नुपर्ने व्यवस्थालाई कार्यान्वयन गरिएको समेत जानकारी दिए। एक वर्ष नाघेका एउटा पनि मुद्दाहरू हाम्रो इजलासमा छैनन्, पौडलले भने, बाँकी रहेका मुद्दाहरू १ वर्ष भित्रकै छन्। फैसला पर्खिन वर्षौं कुर्नुपर्ने बाध्यता हामीमा छैन। ढिलो न्याय दिनु न्याय नदिनु जस्तै हो। तर, बुटवल इजलासमा हामीले ढिलो न्यायको समस्या भोग्नु परेको छैन। यहाँ मुद्दा समयमै फैसला हुन्छन्। छिटो न्यायका कारण नागरिकलाई धेरै राहत मिलिरहेको छ। विगतका अनुभव हेर्ने हो भने अहिले यस इजलासबाट मुद्दा फैसलाको प्रगति धेरै राम्रो छ। मुख्य न्यायाधीश, प्रशासन प्रमुखलगायत कर्मचारीहरूको कामप्रति सन्तुष्टि छौं। यो निरन्तर रहोस् भन्ने कामना हो। पीडितलाई न्याय वा अन्याय जे भए पनि त्यसको खबर छिटो पाउँदा कतिपय सेवाग्राहीहरूमा सन्तुष्टि मिल्ने पनि देखेका छौं। मुद्दाको किनारा लगाउन दुईतीन वर्ष पर्खनुपर्ने बाध्यता यहाँ छैन। बुटवल क्षेत्रका १ सय ४३ जना कानुन व्यवसायीहरू पनि इजलासको कामप्रति सन्तोष छौं। , गोविन्दप्रसाद मरासिनी, अध्यक्ष, नेपाल बार एसोसिएसन, उच्च अदालत बार एकाइ बुटवल यस इजलासको कार्यक्षेत्र जिल्ला अदालत रूपन्देही, कपिलवस्तु, नवलपरासी (बर्दघाट सुस्ता पश्चिम), पाल्पा, गुल्मी र अर्घाखाँची हो। लुम्बिनी प्रदेशको बढी मुद्दाको चाप हुनेमा रुपन्देही जिल्ला अदालतसमेत पर्छ। आर्थिक वर्ष २०७३०७४ मा ६९६८ प्रतिशत, २०७४०७५ मा ७६१९ प्रतिशत, २०७५०७६ मा ६७२५ प्रतिशत, २०७६०७७ मा ६७४ प्रतिशत, २०७७०७८ मा ४९८४ प्रतिशत, २०७८०७९ मा ५३०९ प्रतिशत र २०७९०८० मा ६०३७ प्रतिशत मुद्दा फैसला भएका छन्। सफलताको सूचक टिमवर्क कार्यालयमा टिमवर्कमा गरिने कार्यसम्पादन नै सफलताको सूचक रहेको अदालतका न्यायाधीश राजेश्वर तिवारीले अनुभव सुनाए। हामी टिमवर्कमा विश्वास गर्छांै। व्यक्तिगत रूपमा पनि बढी जिम्मेवारी भएर काम गरेका थियौं, उनले भने, हाम्रो अदालत देशभरमै नमुना अदालत पनि हो। त्यसलाई कायम गर्नु पनि अर्को उद्देश्य थियो। आर्थिक वर्ष २०७३०७४ सालमा सर्वोच्च अदालतले बुटवल इजलाससहित पोखरा उच्च अदालतलाई नमुना घोषणा गरेको थियो। सबै पक्षसँग प्रभावकारी समन्वयले पनि मुद्दा फैसलामा सफलता मिलेको तिवारी सुनाउँछन्। हरेक मुद्दाको कैफियत लेखेर कहाँकहाँ अड्कियो भनेर विश्लेषण गर्ने गरिएको समेत उनले सुनाए। मुद्दाको प्रकृति हेरेर सरल, सामान्य र विशेष गरी तीन भागमा वर्गीकरण गरिएको हुन्छ। त्यसलाई विशेष रूपमा कार्यान्वयन गरेर मुद्दा फैसलामा ध्यान दिने गरिएको समेत उनले जानकारी दिए। समग्र अदालतको कार्यप्रगतिले अदालतप्रति नागरिकको भरोसालाई बढाउन थप मद्दत पुगेको उनले अनुभव सुनाए। अदालतमा वर्षौंसम्म पनि मुद्दाहरू फैसला हुँदैन भन्ने नागरिकको बुझाईलाई चिर्न आफूहरू सफल भएको उनको भनाइ छ। जग्गा विवाद टुंगिदा हर्षित रामग्राम नगरपालिका५ नवलपरासीका ६१ वर्षीय सुरेश भट्टलाई आफ्नो जग्गा विवादले पिरोलिरहेको थियो। पाँच धुरको ऐलानी जग्गा वर्षौंदेखि आफूले भोगचलन गर्दै आएका थिए। तर, छिमेकीले उनको जग्गा मेरो पर्छ भनेर दाबी गर्दै आए। ऐलानी जग्गाको लालपुर्जा नभएपछि उनलाई कतै आफूले यतिका वर्ष भोगचलन गरेको जग्गा खोसिने हो कि भन्ने चिन्ता थियो। विपक्षीले जग्गा आफ्नो दाबी गर्दै जिल्ला अदालत नवलपरासी हुँदै बुटवल इजलासमा पुगे। अन्ततः भट्टले २०८१ जेठ १४ गतेको फैसलामा जग्गा आफ्नै भएको फैसला सुने। त्यसपछि उनको अनुहारमा गुमेको खुसी फर्किएको अनुभूति भइरहेको छ। बुटवल इजलासबाट न्याय पाएको छु, उनले भने, मुद्दा दर्ता भएको छोटो समयमै फैसला भयो। अब जग्गा कसको भन्ने विवाद हुने भएन। उनले यसैका लागि करिब ढाइ वर्ष जिल्ला अदालत नवलपरासीमा समय खर्चनु परेको दुःखेसो सुनाए। इजलासको कामप्रति सन्तुष्टि छौं नवसिर्जनशील कन्सट्रक्सन कम्पनी प्रालि, काठमाडौंका सञ्चालक रविकुमार गौतमले उच्च अदालत तुलसीपुर, बुटवल इजलासको कार्यसम्पादनप्रति आफू सन्तुष्ट रहेको प्रतिक्रिया दिएका छन्। लुम्बिनी नेत्रविज्ञान अध्ययन संस्थान तथा रिसर्च सेन्टर (रण अम्बिका शाह आँखा अस्पताल) भैरहवाको भवन निर्माणको बुटवल इजलासमा मुद्दा परेको उनले बताए। आर्थिक वर्ष २०८०८१ मा कुल ४४ प्रतिशत मात्र मुद्दा फैसला भएका छन्। प्रतिशतका आधारमा हामी फैसलामा कमजोर हौं। तर, दर्ताको संख्यामा मुद्दा धेरै छन्। सुनसरी, मोरङ र उदयपुर हाम्रो कार्यक्षेत्र हो। फैसला कम हुनुमा सबैभन्दा मुख्य समस्या दरबन्दीअनुसार न्यायाधीश नहुनु नै हो। कर्मचारी दरबन्दी कुल १ सय जनामध्ये सबै पूरा छौं। माघ महिनाअघि फैसलाको दर कम भए पनि त्यसपछि बढेको हो। मुख्य न्यायाधीशसहित १२ जनाको दरबन्दी हो। अहिले ९ जना मात्र न्यायाधीश कार्यरत हुनुहुन्छ। न्यायाधीश नहुँदा इजलास बस्न नसकेको र फैसला हुन नपाएको हो। १० जना न्यायाधीश भए मात्र पाँच वटा इजलास बस्न सक्छ। टिकेन्द्रवीर जंग राणा, उपरजिष्ट्रार, उच्च अदालत विराटनगर भवन निर्माणका लागि १४ जनाले टेन्डर हालेका थिए, गौतमले भने, तीमध्ये तीन वटाको फर्म स्वीकृत भयो र स्वीकृत नभएका केही साथीहरूले मुद्दा हाल्नुभए छ। बुटवल इजलासबाट अन्तरिम आदेश खारेज भएको छ। यसै साता फैसला हुने आशा गरेका छौं। उनले काम गर्दा अनावश्यक मुद्दा, मामिला हुँदा विकास निर्माणका कामहरू प्रभावित हुनेसमेत अनुभव सुनाए। २२ करोड २९ लाख रुपैयाँ लागतमा उनले भवन निर्माणको ठेक्का सम्झौता गरेका छन्। ढिलो न्याय दिनु, न्याय नदिनुजस्तै हो कानुनी मान्यताअनुसार ढिलो न्याय दिनु भनेको न्याय नदिनुजस्तै हो। तर, बुटवल इजलासबाट हुने गरेको छिटो न्यायका कारण नागरिकलाई धेरै राहत मिलिरहेको नेपाल बार एसोसिएसन, उच्च अदालत बार एकाइ बुटवल रुपन्देहीका अध्यक्ष गोविन्दप्रसाद मरासिनीले प्रतिक्रिया दिए। विगतका अनुभव हेर्ने हो भने अहिले यस इजलासबाट मुद्दा फैसलाको प्रगति धेरै राम्रो छ, उनले भने, मुख्य न्यायाधीश, प्रशासन प्रमुखलगायत कर्मचारीहरूको कामप्रति सन्तुष्टि छौं। यो निरन्तर रहोस् भन्ने कामना हो। उनले पछिल्लो समय सूचना र प्रविधिको प्रयोगले पनि मुद्दा फछ्र्योटमा सहयोग मिलेको र यहाँ त्यसको भरपूर्ण प्रयोग हुने गरेको सुनाए। पहिले हुलाकबाट चिठी पठाएर तारिखमा आउनुपर्ने बाध्यता पनि थियो, मरासिनी भन्छन्, तर, जमाना अहिले त्यस्तो रहेन। इमेल, इन्टरनेटबाटै खबर पुग्छ जसले गर्दा न्याय सम्पादन गर्नका लागि समय धेरै लाग्दैन। पीडितलाई न्याय वा अन्याय जे भए पनि त्यसको खबर छिटो पाउँदा कतिपय सेवाग्राहीहरूमा सन्तुष्टि मिल्ने गरेको पनि देखिएको उनको अनुभव छ। विगतको तुलनामा मुद्दाको किनारा लाग्न दुईतीन वर्ष पनि पर्खनुपरेको उनले जानकारी गराए। बुटवल क्षेत्रमा कुल १ सय ४३ जना कानुन व्यवसायीहरू संगठित रूपमा आबद्ध भएर काम गरिरहेको समेत उनले जानकारी दिए। धेरै मुद्दा फैसला गर्नेलाई प्रोत्साहन सर्वोच्च अदालतका सहप्रवक्ता एवं उपरजिष्ट्रार गोविन्दप्रसाद घिमिरेले देशभरका उच्च र जिल्ला अदालतहरूलाई मुद्दाको फैसलाको आधारमा प्रोत्साहन गरिने बताएका छन्। साउनको अन्तिम वा भदौको पहिलो सातामा देशभरका अदालतहरूबीच समीक्षा कार्यक्रम आयोजना गरिने उनले बताए। बुटवल इजलास र उच्च अदालत पोखरालाई यसअघि पनि नमुना अदालतको रूपमा सम्मान गरिएको थियो, घिमिरेले भने, त्यसलाई बुटवलले निरन्तरता दिएको छ। उनले प्रति न्यायाधीश मुद्दा फैसला, काम गराइको प्रकृतिलगायत विषयलाई समेत आधार मानेर न्यायपरिषद् दिवसको अवसरमा उत्कृृष्ट घोषणा हुने बताए। राम्रो कार्यसम्पादन गर्ने अदालतहरूमा त्यहाँको सकरात्मक पक्षलाई अनुशरण गर्नका लागि अरूलाई सिफारिस गरिने समेत उनको भनाइ छ। मुद्दा फैसलामा कमजोर विराटनगर आर्थिक वर्ष २०८०८१ को तथ्यांकअनुसार मुद्दा फैसला गर्नेमा सबैभन्दा कमजोर उच्च अदालत विराटनगर देखिएको छ। कुल ७ हजार ४ सय ३६ वटा मुद्दामध्ये ३ हजार २ सय ५४ वटा मात्र अर्थात् ४४ प्रतिशत मात्र मुद्दा फछ्र्योट भएको छ। तर, मुद्दा संख्याको आधारमा यो अदालत तेस्रो नम्बरमा पर्छ। यस अदालतको कार्यक्षेत्र सुनसरी, मोरङ र उदयपुर हो। देशभरका उच्च र जिल्ला अदालतहरूलाई मुद्दाको फैसलाको आधारमा प्रोत्साहन हुन्छ। बुटवल इजलास र उच्च अदालत पोखरालाई यसअघि पनि नमुना अदालतको रूपमा सम्मान गरिएको थियो। त्यसलाई बुटवलले निरन्तरता दिएको छ। प्रतिन्यायाधीश मुद्दा फैसला, काम गराइको प्रकृतिलगायत विषयलाई समेत आधार मानेर न्यायपरिषद् दिवसको अवसरमा उत्कृृष्ट अदालत घोषणा हुन्छन्। राम्रो कार्यसम्पादन गर्ने अदालतहरूमा त्यहाँको सकरात्मक पक्षलाई अनुशरण गर्नका लागि अरूलाई सिफारिससमेत गर्ने गरेका छौं। गोविन्दप्रसाद घिमिरे, सहप्रवक्ता एवं उपरजिष्ट्रार, सर्वोच्च अदालत अदालतका उपरजिष्ट्रार टिकेन्द्र वीरजंग राणाले मुद्दा फैसला कम हुनुमा सबैभन्दा मुख्य समस्या दरबन्दीअनुसार न्यायाधीश नहुनु रहेको जानकारी गराए। कर्मचारी दरबन्दी कुल १ सय जनामध्ये सबै पूरा छ, उनले भने, तर, दरबन्दीअनुसार न्यायाधीशहरू नहुँदा फैसलाको संख्या कम देखिएको हो। माघ महिनाअघि फैसलाको दर कम भए पनि त्यसपछि बढेको हो। अदालतमा मुख्य न्यायाधीशसहित १२ जनाको दरबन्दी छ। दरबन्दीअनुसार न्यायाधीश नहुँदा इजलास बस्न नसकेको र फैसला हुन नपाएको राणा सुनाउँछन्। अहिले पनि ९ जना मात्र न्यायाधीश कार्यरत छन्। १० जना न्यायाधीश भए मात्र ५ वटा इजलास बस्न सक्छ। तर, विगतको तुलनामा फैसला र मुद्दा दर्ताको संख्या बढिरहेको अदालतले जनाएको छ। थोरै मुद्दा फैसला गर्नेमा उच्च अदालत विराटनगर, इलाम इजलास पनि हो। यस इजलासले कुल ५१ प्रतिशत मात्र मुद्दा फछ्र्योट गरेको छ। कुल २ हजार ५ सय ५६ मध्ये १ हजार ३ सय १६ वटा मात्र मुद्दा फैसला भएका छन्।"
कीर्तिपुर नगरपालिकाका प्रमुख नकर्मीको मृत्यु,काठमाडौं : कीर्तिपुर नगरपालिकाका प्रमुख राजकुमार नकर्मीको मृत्यु भएको छ । मिर्गौला रोगबाट पीडित नकर्मीको बिहीबार राति पौने ११ बजे वीर अस्पतालमा उपचारका क्रममा मृत्यु भएको हो । कांग्रेसबाट मेयरमा निर्वाचित भएका निकर्मी विगत लामो समयदेखि मृगौला रोगबाट पीडित थिए। उनको पार्थिव शरीरलाई श्रद्धाञ्जलिका लागि आज बिहान ९ बजेदेखि ११ बजेसम्म नगरपालिकामा राखिने नगरपालिकाका प्रमुख प्रशासकीय अधिकृत माधवप्रसाद ढकालले जानकारी दिए। ढकालका अनुसार उनको आजै अन्त्येष्टि गरिने छ । नगरपालिकाका प्रमुख निकर्मीको मृत्युमा आज नगरपालिकाले शोक बिदा दिएको छ।
नारायणगढमुग्लिन सडकको भतेरीमा कन्टेनर र ट्रक ठोक्किँदा दुईजनाको मृत्यु,चितवन : नारायणगढमुग्लिन सडकको भतेरीमा कन्टेनर र ट्रक एकापसमा ठोक्किँदा दुईजनाको मृत्यु भएको छ। जिल्ला प्रहरी कार्यालयका प्रहरी नायब उपरीक्षक भेषराज रिजालका अनुसार भारतको उत्तर प्रदेशका २४ वर्षीय मेहताव आलम र वीरगञ्ज महानगरपालिका२४ का ३३ वर्षीय प्रमोद पटेलको मृत्यु भएको हो। दुर्घटनामा गम्भीर घाइते भएका उनीहरूको उपचारका क्रममा चितवन मेडिकल कलेजमा मृत्यु भएको हो। मृतकमध्ये आलम भारतीय ट्रकका चालक हुन् भने पटेल कन्टेनरका चालक हुन्। भारतीय ट्रकका सहचालक गोरखपुरका २२ वर्षीय सावन अहमद गम्भीर घाइते भएका छन्। उनको पनि सोही अस्पतालमा उपचार भइरहेको प्रहरीले जनाएको छ। रासस
वर्षाले घर भत्किँदा जाजरकोटमा ८ जना घाइते,"जाजरकोट : अविरल वर्षाको कारण गएराती जाजरकोटमा घर भत्किँदा ८ जना घाइते भएका छन्। छेडागाड नगरपालिका१२ काँडागाउँका पदम अधिकारीको घर भत्किँदा परिवारका ८ जना घाइते भएका हुन्। शुक्रबार बिहान एक बजे घर भत्किएको प्रहरीले जनाएको छ। घाइते हुनेमा घरमुली ३५ वर्षीय पदम अधिकारी, १० वर्षका दिनेश अधिकारी, ३० वर्षकी सरिता अधिकारी, १४ वर्षका नवीन अधिकारी, ६५ वर्षकी भिरकुली अधिकारी, १५ वर्षकी सुजता अधिकारी, १६ वर्षकी संगीता अधिकारी र १४ वर्षका नवराज अधिकारी रहेका जिल्ला प्रहरी कार्यालय जाजरकोटले जनाएको छ। जाजरकोटका प्रहरी प्रमुख डीएसपी पुरुषोत्तमप्रसाद पाण्डेका अनुसार ६ जनालाई जिल्ला अस्पताल जाजरकोट ल्याइएको छ। पदम, दिनेश र सरीता गम्भीर घाइते भएका छन्। संगीता र नवराज सामान्य घाइते भएका छन्। उनीहरूलाई घरमै राखिएको छ। वर्षाका कारण ढुंगा, माटोले बनेको एकतले कच्ची घर भत्किएको डीएसपी पाण्डेले जानकारी दिए। नलगाड नपा वडा नं८ स्थित कायाखेत भन्ने स्थानमा सडकमाथिबाट पहिरो आइ डोल्पा जाजरकोट सडक खण्ड अवरुद्ध भएको छ। पहिरोले अवरुद्ध बाटो खुलाउने कार्य भइरहेको प्रहरीले जनाएको छ।"
जाजरकोटका दुर्गम गाउँमा खाद्यान्न अभाव,"जाजरकोट : जाजरकोटका दुर्गम गाउँमा खाद्यान्न अभाव देखिएको छ। जिल्लाको जुनीचाँदे गाउँपालिकाका जुर्क, निपाने, मैनपाखा, ढड्गाउँ, सागियाँ र कुशेका अर्छानी, टालेगाउँ लगायतमा खाद्यान्न अभाव भएको हो। खाद्यान्न नपाउँदा स्थानीयलाई निकै सास्ती भएको छ। खाद्य व्यवस्था तथा व्यापार कम्पनीको बिक्री केन्द्रमा चामल नपाउँदा स्थानीय रित्तै फर्कन बाध्य छन्। कतिपय गाउँमा सडक यातायातको पहुँच पुग्न नसकेको र कच्ची सडक पुगेका गाउँमा पनि बर्षात्का कारण सडक यातायात अवरुद्ध भएपछि खाद्यान्न ढुवानीमा समस्या परेको हो। न्यून खाद्य उत्पादन हुने ती बस्तीहरूमा बर्सेनि खाद्य संकट हुने गरेको छ। ती गाउँमा हुने खाद्य संकटलाई मध्यनजर गरेर सरकारले स्थापना गरेको खाद्य व्यवस्था तथा व्यापार कम्पनी लिमिटेडको खाद्य बिक्री केन्द्रमा पनि खाद्यान्न नहुँदा थप समस्या परेको जुनीचाँदे गाउँपालिका ७ का वडाध्यक्ष नैनसिंह घर्तीले बताए। गाउँपालिकाको माथिल्लो भेग जुम्लासँग सिमाना जोडिएका बस्तीमा जाने सडक बन्न सकेको छैन। सडकको पहुँच नहुँदा खाद्यान्न लैजान समस्या छ। ढुवानी समस्याले गर्दा खाद्यान्नको समस्या भएको हो, वडाध्यक्ष घर्तीले भने, भूकम्पले पीडित भएका यहाँका बासिन्दा खाद्य संकटले गर्दा थप पिडामा छौं। खाद्य कम्पनीको टापुचौर, ताँगा, रजुतरा बिक्री केन्द्र खाद्यान्न नहुँदा रित्तै छन्। जहाँ बढी खाद्यान्नको माग छ ति बिक्री केन्द्र रित्तै रहेको स्थानीयको भनाइ छ। त्यस्तै दशेरा डिपो पनि रित्तै छ। नायकवाडा डिपोमा ७२ क्वीन्टल, चौखा डिपोमा ३ सय ६२ क्वीन्टल, घोगी डिपोमा ४ सय २ क्वीन्टल र जिल्लामा एक हजार एक सय ५९ क्वीन्टल चामल मौज्दात रहेको खाद्य व्यवस्था तथा व्यापार कम्पनीले जनाएको छ। तीन बिक्री केन्द्र र एउटा डिपोमा खाद्यान्न लिन जानेहरू चामल नुहँदा हिजोआज रित्तै फर्कने गरेका छन्। बिक्री केन्द्रमा दुई महिना अघि नै खाद्यान्न सकिएको जिल्ला खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले बताए। गत आर्थिक वर्षको मौज्दात सकिएको र नयाँ टेन्डर स्वीकृत नभएका कारण खाद्यान्न आपूर्तिमा समस्या देखिएको पौडेलले बताए। आर्थिक वर्ष समाप्त नहुँदै निर्धारित कोटाको चामल सकिएको हो। सरकारले दुर्गम क्षेत्रका लागि ढुवानी अनुदान दिँदै आएको छ। खास गरि जुनीचाँदेमा खाद्य संकटको अवस्था अलि गम्भीर देखियो, कार्यालय प्रमुख पौडेलले भने, त्यहाँँ उत्पादित अन्नले वर्ष दिनमा तीन महिना पनि नपुग्ने रहेछ। यातायातको पहुँच र बजार नहुँदा किनेर खाने अन्न पनि नपाइँदो रहेछ। खाद्य संकटले गर्दा स्थानीय निकै समस्यामा छन्। दुर्गम र विकट बस्ती भएका कारण अन्न उत्पादन खासै हुँदैन। यातायातको सुविधा नहुँदा खाद्यान्न ढुवानीमा समस्या छ। त्यही भएर खाद्यको चामलमा भर पर्नुपर्ने बाध्यता छ तर कोटा निकै कम हुँदा बर्सेनि समस्या पर्ने गरेको स्थानीय हिमाल घर्तीले बताए। उनले तत्काल विशेष व्यवस्थाा गरेर भए पनि जुनीचाँदेमा खाद्यान्न पठाउन सरकारसँग माग गरे। अनुदानको चामल दुर्गमवासीले नेपालगञ्ज र सुर्खेतको दररेटमा पाउने गरेका छन्। खाद्यले वितरण गर्ने चामल बजारको भन्दा सस्तो हुने भएकाले पनि स्थानीयको रोजाइ बन्ने गरेको छ। जुनीचाँदे लगायतका विकट गाउँमा खाद्य संकट परेको र रजुतारा, ताँगा, टापुचौरलगायतका बिक्री केन्द्रमा खाद्यान्न सकिएपछि बिहीबार बसेको जिल्ला खाद्य व्यवस्था समितिले थप अनुदानको चामल पठाउन सरकारसँग माग गर्ने निर्णय गरेको छ। जिल्ला समन्वय समितिका संयोजक कालीबहादुर खत्रीको अध्यक्षतामा बसेको बैठकले रजुतारामा तत्काल ३ सय क्वीन्टल चामलको व्यवस्था गर्न सरकारसँग माग गर्ने निर्णय गरेको खाद्य व्यवस्था तथा व्यापार कम्पनी लिमिटेडका प्रमुख पौडेलले बताए। बैठकले कुशेको टापुचौर बिक्री केन्द्रका लागि थप २ सय क्वीन्टल र जुनीचाँदेकै ताँगा बिक्री केन्द्रका लागि २ सय क्वीन्टल चामलको तत्काल व्यवस्था गर्न माग गरेको छ। नयाँ टेन्डर स्वीकृत नहुँदासम्म तत्कालको समस्या टार्न र थप हुन सक्ने खाद्य संकटको समाधानका लागि तत्काल उक्त परिणामको चामलको व्यवस्था गरिदिन उद्योग बाणिज्य तथा आपूर्ति मन्त्रालय र खाद्य व्यवस्था तथा व्यापार कम्पनी लिमिटेडसँग अनुरोध गर्ने निर्णय गरिएको प्रमुख जिल्ला अधिकारी उमाकान्त अधिकारीले बताए। नयाँ टेन्डरको प्रक्रिया पूरा हुन अझै एक डेढ महिना लाग्ने भएकाले तत्कालको समस्या समाधानका लागि विशेष निर्णय गरेर आपूर्तिको व्यवस्था मिलाइदिन आग्रह गरिएको उनले बताए। उनले यातायात सेवा अवरुद्ध हुँदा पैदलै खच्चडमार्फत चामल ढुवानीको व्यवस्था गर्नु पर्ने अवस्था आएको बताए।"
ललितपुरको ग्वार्कोस्थित एक गेस्ट हाउसमा आएकी युवतीको मृत्यु,काठमाडौं : ललितपुरको ग्वार्कोस्थित एक गेस्ट हाउस पुगेकी एक युवती मृत्यु भएको छ। ग्वार्कोस्थित सनलाइट गेस्टहाउसमा आएका युवती बेहोस भएपछि उपचारका लागि अस्पताल लगिए पनि उनको मृत्यु भएको प्रहरीले जानकारी दिएको छ। ललितपुर प्रहरीका अनुसार सातदोबाटो बस्ने २६ वर्षीय सन्दीप विकका साथमा आएका ती युवती शुक्रबार विहान बेहोस भएकी थिइन्। गेस्ट हाउस सञ्चालकले ती युवतीलाई बीएन्डबी अस्पताल पुर्याए पनि उपचारको क्रममा उनको मृत्यु भएको ललितपुर प्रहरीले जानकारी दिएको छ। प्रहरीले घटनाबारे अनुसन्धान गरिरहेको छ।
राष्ट्रसङ्घीय आर्थिक तथा सामाजिक परिषद् उपाध्यक्षमा नेपाल निर्वाचित,"कठमाडौँ : नेपाल संयुक्त राष्ट्रसङ्घीय आर्थिक तथा सामाजिक परिषद्(इकोसक)को एसियाप्रशान्त क्षेत्रको उपाध्यक्ष निर्वाचित भएको छ। राष्ट्रसङ्घका प्रमुख छ अङ्ग मध्येको एक निकाय इकोसकको उपाध्यक्षमा नेपाल चयन हुनु राष्ट्रका निम्ति गौरवको विषय भएको पूर्वराजदूत सुन्दरनाथ भट्टराईले बताए। शान्ति स्थापना कार्यलगायत राष्ट्रसङ्घमा नेपालको रचनात्मक भूमिका तथा यो विश्व संस्थाको उद्देश्य र सिद्धान्तप्रतिको निष्ठाका कारण उक्त पदमा मुलुक निर्वाचित भएको उनले बताए। चवन्न सदस्यीय इकोसमा नेपालको नेतृत्व संयुक्त राष्ट्रसङ्घका लागि नेपालका स्थायी प्रतिनिधि लोकबहादुर थापाले गर्नेछन्। आगामी वर्ष नेपाल एसिया प्रशान्त क्षेत्रको अध्यक्ष हुनेछ। परिषद्मा नेपालसँगै पोल्याण्ड र कोष्टारिका पनि उपाध्यक्ष निर्वाचित भएका छन्। पूर्वी युरोपेली देशबाट पोल्याण्ड र ल्याटिन अमेरिकी एवं क्यारेबियन मुलुकहरूबाट कोष्टारिका चुनिएको संयुक्त राष्ट्रसङ्घीय सूचना केन्द्रले जनाएको छ। परिषद्को अध्यक्षमा क्यानडा निर्वाचित भएको छ। केन्द्रका अनुसार अफ्रिकी देशहरूबाट निकट भविष्यमा उपाध्यक्ष चयन गरिने छ। यसैबीच, राजदूत थापाले दिगो विकासका लक्ष्य हासिल गर्ने दिशासमा परिषद्को कार्यादेशअनुसार सबै सदस्य राष्ट्रसँग निकट सम्पर्कमा रहेर काम गर्ने प्रतिबद्धता व्यक्त गरेका छन्। अघिल्लो वर्षको जुनमा एसियाप्रशान्त क्षेत्रबाट सर्वाधिक मत प्राप्त गरी सन् २०२४२०२६ का लागि नेपाल परिषद्को सदस्य निर्वाचित भएको थियो। सामाजिकआर्थिक विकासका माध्यमबाट समृद्धि हासिल गर्ने उद्देश्यले राष्टसङ्घको वडापत्रअनुसार सन् १९४५ मा परिषद् स्थापना भएको हो। रासस"
आज यी स्थानमा भारी वर्षा हुने,"काठमाडौं : आज बागमती, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षा हुने जल तथा मौसम विज्ञान विभागले जनाएको छ। त्यस्तै विभागका अनुसार यी प्रदेशका अन्य केही स्थानमा मेघगर्जन र चट्याङसहित हल्कादेखि मध्यम वर्षा हुने छ। हाल देशभर मनसुनी वायुको प्रभाव रहेको तथा मनसुनको न्यून चापीय रेखा सरदर स्थानको आसपास अवस्थित रहेको छ । शुक्रबार बिहान बागमती र गण्डकी प्रदेशका केही तथा बाँकी प्रदेशका एकदुई स्थानमा हल्कादेखि मध्यम वर्षा भइरहेको विभागको बुलेटीनमा उल्लेख छ । आज राति पनि बागमती ,गण्डकी, कर्णाली र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा हुने जनाइएको छ। विभागले बागमती, गण्डकी, लुम्बिनी र कर्णाली प्रदेशका एकदुई स्थानमा भारी वर्षाको सम्भावना रहेकोले ती क्षेत्रमा हुन सक्ने सम्भावित जोखिमबाट बच्न सबैलाई अनुरोध गरेको छ।"
"रामेछापको गोकुलगङ्गामा पहिरो, एकै परिवारका ३ जनाको मृत्यु","रामेछाप : रामेछापको गोकुलगङ्गा गाउँपालिका६ फर्पुमा बिहीबार साँझ गएको पहिरामा परी तीनजनाको मृत्यु भएको छ । अविरल वर्षापछि खसेको पहिराले स्थानीय विमान तामाङको घरको आधा भाग पुरिँदा १८ वर्षीया छोरी सीता तामाङ, नातिनी क्रमशः १४ वर्षीया आशिका तामाङ र १३ वर्षीया लक्ष्मी तामाङको मृत्यु भएको जिल्ला प्रहरी कार्यालयका प्रमुख प्रदीपकुमार सिंहले राससलाई बताएका छन्। बिहीबार साँझ रोपाइँ सकेर घरमा आगो तापेर एकै ठाउँमा बसिरहेका उनीहरूलाई वर्षासँगै घरमाथिको ढिस्काले पुरेको थियो । तर सोही घरको अर्को कोठामा रहेका विमान र उनकी श्रीमतीलाई भने केही नभएको गोकुलगङ्गा६ का वडाध्यक्ष चन्द्र सुनुवारले बताए। पहिराले घर पुरिएको सूचना पाउनासाथ जिल्ला सदरमुकाम मन्थलीबाट सहायक प्रमुख जिल्ला अधिकारी किसान न्यौपानेको नेतृत्वमा नेपाल प्रहरी, सशस्त्र प्रहरी र नेपाली सेनाको उद्धार टोली घटनास्थलतर्फ पठाइएको रामेछापका प्रमुख जिल्ला अधिकारी अनिता निरौलाले जानकारी दिए। घटनास्थलमा बेताली प्रहरी चौकीका प्रहरी, स्थानीयवासीलगायतले थप क्षति हुनबाट जोगाएका थिए ।"
