शीर्षक,विवरण
मोटरसाइकल दुर्घटनामा एक युवाको मृत्यु,गोरखा : मोटरसाइकल दुर्घटनामा परी गोरखामा एक युवाको मृत्यु भएको छ। गोरखाबजारबाट आँबुखैरेनीतर्फ जाँदै गर्दा मोटरसाइकल दुर्घटनामा परी भीमसेनथापा गाउँपालिका२ तान्द्राङका ३४ वर्षीय टीकाराम लामिछानेको मृत्यु भएको हो। उनी सवार बा ४२ प ७९८३ नम्बरको मोटरसाइकल बिहीबार दिउँसो दुई बजे गोरखा नगरपालिका९ ठिँगुरेस्वाँरास्थित सडकमा डिभाइडरमा ठोक्किएर दुर्घटना भएको थियो। गोरखा अस्पतालमा उपचारका क्रममा उनको साँढे ३ बजे मृत्यु भएको प्रहरीले जनाएको छ।
"अन्नपूर्ण मिडिया नेटवर्कले मनायो 'एएमएन डे', पत्रकार र कर्मचारी सम्मानित","काठमाडौं : अन्नपूर्ण मिडिया नेटवर्कले घटस्थापनाको अवसरमा 'एएमएन डे' मनाएको छ। तिनकुनेमा आयोजित समारोहमा बिहीबार अन्नपूर्णकर्मीहरू सम्मानितसमेत भएका छन्। अन्नपूर्ण मिडिया नेटवर्कले 'चेयरमेन एक्सीलेन्स अवार्ड'सहित विभिन्न विभागका कर्मचारीहरूलाई सम्मान गरेको हो। समारोहमा चेयरमेन एक्सीलेन्स अवार्डबाट अन्नपूर्ण एक्सप्रेसका सम्पादक कमलदेव भट्टराई सम्मानित भए। अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र महाप्रबन्धक मनोज बस्नेतले भट्टराईलाई सम्मानपत्र र नगद प्रदान गरे। त्यस्तै अन्नपूर्णपोस्ट् डटकमकी मीना कुमारी सिंह, अन्नपूर्ण दैनिकका दिनेश गौतम, अन्नपूर्ण दैनिकका बुटवल संबाददाता केशरराज क्षेत्री सम्मानित भए। त्यस्तै अन्नपूर्ण एक्सप्रेसका प्रतिक घिमिरे र रेडियो अन्नपूर्णका भिभोर अधिकारी सम्मानित भए। त्यस्तै मार्केटिङ विभागका सिनियर मार्केटिङ म्यानेजर विनोद कोइराला, सर्कुलेशन विभागका विनोद पुन सम्मानित भएका हुन्। त्यस्तै मानव संशाधन र प्रशासन विभागका विकेश शाक्य, फाइनान्स विभागबाट रुपक घिमिरे, कार्यालय सहयोगीबाट जेके देउला र संस्कृतिविद् तेजेश्वर बाबु गोङलाई प्रोत्साहन सम्मानबाट सम्मानित गरिएको थियो। उनीहरूलाई अध्यक्ष क्याप्टेन थापा र महाप्रबन्धक बस्नेतले नगद र सम्मानपत्र प्रदान गरे। त्यस्तै अन्नपूर्ण मिडिया नेटवर्कले मिडिया एजेन्सीहरूलाई पनि सम्मान गरेको छ। सम्मानित हुनेमा जोइन मिडिया हाउसका प्रबन्ध निर्देशक राजन बाबु श्रेष्ठ, फ्युचर हब मिडिया मल्टिप्रपोजका प्रबन्ध निर्देशक अशोक घिमिरे, रेन्बो मिडियाका प्रबन्ध निर्देशक देवराज गुरुङ, इम्प्रेसन क्रियटिभ डीजाइनका प्रबन्ध निर्देशक राजु ढुंगेल, काइट एडभरटाइजिङ एजेन्सीका सञ्जिव पोखरेल र तोरन कर्माचार्य, कारोवार मिडियाका सुजन बगाले, म्याक्स मिडियाका प्रबन्ध निर्देशक सबिन शाक्य, आउटरिच नेपालका उमा खनाल र सुजित सिंह र मिडिया सेन्सका सिइओ शिव न्यौपाने सम्मानित भएका हुन्। उनीहरूलाई अन्नपूर्ण मिडिया नेटवर्कका अध्यक्ष क्याप्टेन थापा र महाप्रबन्धक बस्नेतले सम्मानपत्र प्रदान गरेका थिए।"
भद्रपुर रनमा पुरुषतर्फ टुडु र महिलातर्फ राई प्रथम,"झापा : दोस्रो भद्रपुर रन (खुला म्याराथन) प्रतियोगितामा पुरुषतर्फ हप्ना टुडु र महिलातर्फ बिन्दा राई प्रथम भएका छन्। भद्रपुर ८ नम्बर वडा कार्यालयले बडादशैंको अवसर पारी आज घटस्थापनाका दिन आयोजना गरेको म्याराथन प्रतियोगितामा पुरुषतर्फ भद्रपुर४का टुडुले ८५ किलोमिटर दौड २६ मिनेटमा र भद्रपुर२ की राईले ६ किलोमिटर दौड २६ मिनेट ३ सेकेन्टमा पूरा गरेका थिए। उनीहरूले नगद ३१ हजारसहित प्रमाणपत्र पाएका छन्। त्यस्तै पुरुषतर्फ दोस्रो सुनिराम हेमरम, तेस्रो इन्द्र मगर, चौथो अंकित राई, पाँचौ विवेक लिम्बु, छैटौं अविक राई, सातौं शिव हेमरम, आठौं नरेश खड्का, नवौं सुरेश गुरुङ र दशौं दिलकुमार राजवंशी भएका छन्। महिलातर्फ दोस्रो रक्षा मर्डी, तेस्रो रिता र्मुर्मु, चौथो आकृति लिम्बु, पाँचौ एलिना टुडु, छैटौं सुजना तामाङ, सातौं झरना श्रेष्ठ, आठौं नुमा लिम्बु, नवौं ऋतु लिम्बु र दशौं आशा राई भएकी छिन्। उनीहरूलाई क्रमशः २१ हजार, ११ हजार, ५ हजार, २ हजार र छैटौँदेखि देखि १० औसम्मलाई नगद एक हजार पुरस्कार र प्रमाणपत्र प्रदान गरिएको थियो। विजेता खेलाडीहरूलाई कोशी प्रदेशका भौतिक पूर्वाधार विकास राज्यमन्त्री भूमिप्रसाद राजवंशी, भद्रपुर नगर प्रमुख गणेश पोखरेल, भद्रपुर झापा गोल्डकपमा अध्यक्ष दीपेश ढकाल, चर्चित प्रेणादायक वक्ता दार्जिलिङका धावक प्रिमियुस भुटिया, ८ नम्बर वडा अध्यक्ष गौरव सुब्बा (मनोज), भद्रपुर नगरपालिका प्रमुख प्रकाशकीय अधिकृत सुनिल निरौला लगायतका पुरस्कार दाताहरूले पुरस्कार प्रदान गरेका थिए। प्रतियोगितामा महिलातर्फ ६ किलोमिटर र पुरुषतर्फ ८५ किलोमिटर रुट तय गरिएको थियो। सगरमाथा चौकबाट सुरु हुने दौड क्याम्पस मोड, एसपी मोड हुँदै रजत जयन्ती चोक, जिल्ला कारागार, घोडामारा, गणेश मन्दिर चोक, जनता चोक, संगम चोक भएर सगरमाथा चोकमा आएर समापन भएको थियो। प्रतियोगितामा यसवर्ष भद्रपुरभन्दा बाहिरका खेलाडीलाई पुरस्कार नदिने व्यवस्था गरिएको थियो। पुरुषतर्फको दौडमा नेपाली सेनाका उदिप राई प्रथम भएका थिए। भद्रपुरका स्थानीय नहुँदा उनले पुरस्कार पाएनन्। तर, उनलाई भद्रपुर ५ नम्बर वडा अध्यक्ष बन्धु कार्कीले ५ हजार पुरस्कार प्रदान गरेका थिए। अब प्रत्येक वर्ष भद्रपुर रनलाई निरन्तरता दिने आयोजक समितिका संयोजक तथा वडा अध्यक्ष सुब्बाले उद्घोष गरेका छन्।"
विश्व शान्ति र समृद्धिका लागि चुनौती बढ्दो : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवाले विश्वमा शान्ति र समृद्धिको प्राप्तिका लागि एसियाली क्षेत्र एवं विश्वमै चुनौती बढिरहेको बताएकी छन्। कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनलाई आज सम्बोधन गर्दै उनले पछिल्लो समय विश्वका विभिन्न क्षेत्रमा बढ्दो द्वन्द्व तथा भूराजनीतिक अवस्था लगायतका कारण शान्ति र समृद्धिको प्राप्ति जटिल बन्दै गएको बताइन्। मन्त्री राणाले भनिन्, 'लामो समयदेखिका द्वन्द्व, भूराजनीतिक अवस्था, प्रतिद्वन्द्विता, आतङ्कवाद, प्राकृतिक प्रकोपजस्ता कारणहरू विश्वव्यापी शान्ति, सुरक्षा र समृद्धिका बाधक बनिरहेका छन्। अन्तर्राष्ट्रिय सङ्गठित अपराध अर्को यस्तै समस्या बनेको छ। एसियाली क्षेत्रमा पनि शान्ति र समृद्धिको प्राप्तिका लागि यस्तै धेरै समस्या छन्।' अहिलेको विश्वले बढ्दो ध्रुवीकरण र विभाजनको सामना गर्नुपरिरहेको र एसियाली क्षेत्रमा समेत बढ्दो रूपमा देखिएको युद्ध र द्वन्द्वको अवस्था ठूलो चिन्ताको विषय भएको उनको भनाइ थियो। मन्त्री राणाले भनिन्, 'हामी अझै पनि सन् २०३० सम्म पूरा गर्नुपर्ने विश्वव्यापी दिगो विकासका लक्ष्यहरू पूरा गर्नसक्ने अवस्थामा देखिएका छैनौं। ती लक्ष्यबाट हामी अझै धेरै टाढा छौं। त्यसैले पनि हामी एसियाली देशहरू भोलिको पुस्ताको सुरक्षित भविष्यका लागि सहकार्य र एकताका साथ काम गर्नुपर्ने अवस्था छ।' जलवायु परिवर्तन अहिलेको विश्वको एक प्रमुख चुनौती बनिरहेकाले यसको समाधानका लागि तत्कालै प्रभावकारी कदमहरू चाल्नुपर्नेमा पनि उनले जोड दिइन्। जलवायु परिवर्तनको असरबाट विश्वका अतिकम विकसित, भूपरिवेष्टित, साना टापू राष्ट्रहरूलगायत बढी समस्यामा परिरहेकाले तिनको समस्या समाधानका लागि विश्वका विकसित देशहरूले ध्यान दिनुपर्ने र उनीहरूले यी देशहरूलाई गर्नुपर्ने प्रतिबद्धता बमोजिमको सहयोग उपलब्ध गराउनुपर्ने उनको जोड थियो। यी समस्याहरू हुँदाहुँदै पनि शान्तिपूर्ण र समृद्ध एसियाका लागि एसिडी भिजन २०३० को मान्यताअनुसार अघि बढ्न एसियाली देशहरूसँग अवसर पनि रहेकाले यसका लागि सबैको एकता र सहकार्य आवश्यक रहेको पनि उनले बताए। 'एसिया प्राकृतिक स्रोत, सांस्कृतिक सम्पदा, परम्परागत ज्ञान र नवीन प्रविधिको धनी एवं युवा तथा गतिशील जनसंख्या रहेको क्षेत्र भएकाले यसले विकास र समृद्धि हासिल गर्न अप्ठ्यारो छैन। सहकार्य र एकताका साथ भोलिको पुस्ताका लागि हामीले काम गर्नुपर्छ,' उनले भनिन्। नेपाल सदैव बहुपक्षीयता र क्षेत्रीय सहयोगको पक्षमा रहिआएको र सन् २०१६ मा एसिडीमा आबद्ध भएदेखि नै यसका उद्देश्यहरू पूरा गर्ने पक्षमा उभिँदै आएको उनले बताइन्। भोलिका दिनमा पनि एसिडी भिजन २०३० पूरा गर्न नेपाल सदैव एसिडीसँगै रहने उनले प्रतिबद्धता जनाइन्।"
नेपालभारतबंगलादेशबीच ४० मेगावाट विद्युत् निर्यात गर्ने त्रिपक्षीय सम्झौता,"काठमाडौं : नेपालमा उत्पादित विद्युत बंगलादेश निर्यात गर्न नेपालभारतबंगलादेशबीच त्रिपक्षीय सम्झौता भएको छ। बिहीबार काठमाडौंमा आयोजित एक समारोहकाबीच नेपालको तर्फबाट विद्युत् प्राधिकरणका कार्यकारी निर्देशक कुलमान घिसिङ, भारतको तर्फबाट एनटीपीसी विद्युत् व्यापार निगमकी प्रमुख कार्यकारी अधिकृत रेणु नारङ र बंगलादेशको तर्फबाट बंगलादेश पावर डेभलपमेन्ट बोर्डका अध्यक्ष मोहमद रेजुलकरिमले सम्झौतापत्रमा हस्ताक्षर गरेका हुन्। १० वर्षमा ५ हजार मेगावाट निर्यातको लक्ष्य लिएको नेपालले पहिलो चरणमा ४० मेगावाट विद्युत् बंगलादेश निर्यात गर्ने प्राधिकरणले जनाएको छ। हस्ताक्षर समारोहमा नेपाल विद्युत् प्राधिकरणका कार्यकारी निर्देशक कुलमान घिसिङले त्रिपक्षीय सम्झौता नेपालको विद्युत व्यापारको कोशेढुङ्गा भएको बताए। हरेक वर्षको १५ जुन देखि १५ नोभेम्बरसम्म पाँच वर्ष ४० मेगावाट विद्युत् ढल्केबरबाट मुजफ्फरपुर ट्रान्समिसन लाइनमार्फत बंगलादेशमा निर्यात गरिने उनले बताए। सम्झौता समारोहमा ऊर्जामन्त्री दीपक खड्काले विद्युत व्यापारसम्बन्धी त्रिपक्षीय सम्झौता ऐतिहासिक भएको बताए। उनले नेपाले पहिलो पटक तेस्रो मुलुकमा विद्युत निर्यात गर्न लागिएको भन्दै यसमा भारतको सहयोग महत्त्वपूर्ण रहेको जिकिर गरे। त्यस्तै बंगलादेशका वन, वातावरण, जलवायु परिवर्तन तथा जलस्रोतमन्त्री सैयदा रिजवाना हसनले विद्युतसँगै अन्य क्षेत्रमा नेपालभारतबंगलादेशबीचको सहकार्यलाई प्राथमिकतामा राख्ने बताए। सम्झौतासँगै नेपालभारतबंगलादेशबीच त्रिपक्षीयसम्बन्ध थप प्रगाढ हुने उनले बताए। त्यस्तै नेपालका लागि भारतीय राजदूत नवीन श्रीवास्तवले त्रिपक्षीय सम्झौताले विद्युत कनेक्टीभिटीमा नयाँ आयाम थपिएको बताए। दुई देशबीचको सम्बन्ध निकै प्रगाढ रहेको भन्दै नेपालको विद्युत विकासमा भारतले आवश्यक सहयोग गर्ने उनले बताए। त्यस्तै उनले नेपालमा बाढीपहिरोका कारण भएको क्षतिप्रति भारतीय प्रधानमन्त्री नरेन्द्र मोदीले सहानुभूति पत्र पठाएको जानकारी दिए। बंगलादेशलाई विद्युत बिक्री गर्न गरी स्वीकृति पाए पनि विभिन्न कारणले सम्झौता भने हुन सकेको थिएन। ढल्केबरबाट मुजफ्फरपुर हुँदै बंगलादेशको भेरमारामा विद्युत् पुग्ने प्राधिकरणले जनाएको छ। बङ्गलादेशले सन् २०४० सम्म नेपालबाट नौ हजार मेगावाट बिजुली लैजाने यसअघि नै घोषणा गरिसकेको छ। नेपाल र भारतबीच पनि १० वर्षमा १० हजार बिजुली निर्यात गर्नेसम्बन्धी दीर्घकालीन सम्झौता भइसकेको छ।"
जंगली हात्तीको आक्रमणबाट माहुतेको मृत्यु,चितवन : जंगली हात्तीको आाक्रमणमा परेर चितवन राष्ट्रिय निकुञ्जका माहुतेको मृत्यु भएको छ। राष्ट्रिय निकुञ्जको खोरसोरमा बिहीबार साँझ सात बजे जंगली हात्ती गोविन्देले आक्रमण गरेको हो। पसलबाट समान लिएर खोरसोर फर्किने क्रममा सिमलको रुखमा लुकेको हात्तीले आक्रमणबाट सर्लाहीको हरिपुर नगरपालिका६ का ३४ वर्षीय जग्दु सिंहको मृत्यु भएको हो। सिंह उनी पछुवा पदमा कार्यरत सिंह कतार पठाउन लागेको हात्ती खगेन्द्रप्रसादको रेखदेखमा खटिएको चितवन निकुञ्जका प्रमुख डिलबहादुर पुर्जा पुन मगरले बताए। सिंहसँगै रहेका अर्का एक जनाले भागेर ज्यान जोगाएका छन्। पोथी हात्तीको आकर्षणले जंगली हात्ती खोरसोरमा जाने गर्छन्।
नाबालिका २ छोरीको हत्या गर्ने आमालाई थुनामा पठाउन अदालतको आदेश,"विराटनगर : मोरङमा विष खुवाएर नाबालिका २ छोरीको हत्या गरिएको घटनामा संलग्न आमालाई जिल्ला अदालत मोरङले थुनामा पठाउन आदेश दिएको छ। न्यायाधीश पारसमणि पोखरेलको इजलासले २१ वर्षीया २१ वर्षीया अस्मिता पौडेल (कार्की)लाई पुर्पक्षका लागि थुनामा पठाउन मंगलबार आदेश दिएको हो। तत्काल प्राप्त प्रमाणका आधारमा पछि ठहरे बमोजिम हुने गरी अस्मितालाई थुनामा राखेर मुद्दाको पुर्पक्ष गर्न आदेश भएको अदालतका सूचना अधिकारी हेमबहादुर बुढाथोकीले बताए। इजलासको आदेशपछि अस्मितालाई मंगलबार कारागार चलान गरिएको जानकारी बुढाथोकीले दिए। विष खुवाएर नाबालिका २ छोरीको हत्या गरेपछि फरार भएकी अस्मिता ५ दिनपछि अर्थात भदौ १९ गते बिहान पक्राउ परेकी थिइन्। झापाको बिर्तामोड नगरपालिका५ पूर्वपश्चिम लोकमार्गनजिक एभरेष्ट बैंक अगाडिबाट उनलाई प्रहरीले पक्राउ गरेको हो। प्रहरीका अनुसार शारीरिक अवस्था एकदमै नाजुक रहेको र सडकमा भौतारिएर हिँडिरहेको विक्षिप्त अवस्थामा अस्मिता भेटिएकी थिइन्। प्रहरीले उनीविरुद्ध कर्तव्य ज्यान मुद्दा चलाउन अनुसन्धान गरेको थियो। अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि सरकारी वकिल कार्यालय मोरङले अभियोगपत्र तयार पार्दै अस्मिताविरुद्ध अदालतमा कर्तव्य ज्यान मुद्दा दर्ता गरेको हो। उक्त मुद्दामा कानुन व्यवसायीबीच थुनछेक बहस भएर अदालतले उनलाई कारागार चलानको आदेश गरेको हो। प्रहरीका अनुसार निर्माणाधीन घरमा पानी नलगाएको विषयलाई लिएर पति ३१ वर्षीय अर्जुन कार्कीसँग विवाद भएपछि छोरीहरु १ वर्षीया आइङ्का र ३ वर्षीया अर्पणा कार्कीलाई लिएर अस्मिता भदौ १४ गते साँझ हिँडेकी थिइन्। दुवै नाबालिकाहरु भोलिपल्ट अर्थात भदौ १५ गते दिउँसो सुन्दरहरैँचा७ का नारायण न्यौपानेको केरा बगानमा मृत फेला परेका थिए। नानीहरुको शव फेला परेको स्थानमा कीटनाशक औषधिको बट्टासमेत भेटिएको थियो। अस्मिताले विष खुवाएर नाबालिका छोरीहरुको हत्या गरेको प्रहरीको अनुसन्धानबाट खुलेको छ। पतिले दिएको टर्चर सहन नसकेपछि नानीहरुलाई लिएर हिँडेको केहीबेरमा आफूले विष खाएको र उनीहरुलाई पनि खुवाएको अस्मिताले बताएकी थिइन्। मोरङ प्रहरीले गरेको पत्रकार सम्मेलनमा उनले भनेकी थिइन्, पतिले दिएको तनाव सहन नसकेपछि दुवै छोरीलाई लिएर हिँडे। विष पनि लगेकी थिएँ। छोरीहरुलाई मात्रै छाडेर एक्लै मर्न मन लागेन। सुरुमा मैले खाएँ। छाती पोल्न थालेपछि अब चैं मर्छु होला भनेर छोरीहरुलाई समेत खुवाएँ। उनीहरु मरे। तर, म चैं मरिन। सुरुमा अस्मितालाई मानसिक समस्या रहेको हुनसक्ने अनुमान गरिएको थियो। तर, अनुसन्धानबाट त्यस्तो समस्या नरहेको खुल्यो। स्वास्थ्य परीक्षण गराउँदा उनले विष सेवन गरेको वा नगरेको भनेर पनि यकिन भएन। कसैले विष सेवन गर्दा त्यसको असर ७२ घण्टा (३ दिन)भित्रमा देखिँदो रहेछ। तर, अस्मिता फेला पर्दा ५ दिन बितिसकेको थियो, मोरङ प्रहरी प्रमुख एसपी नवराज कार्कीले भने, अस्पताल लगेर परीक्षण गराउँदा विष सेवन गरेको वा नगरेको भनेर छुट्टिएन। शरीरमा विषको असर पनि देखिएन। पतिसँग रिस उठ्दा विष खुवाएर छोरीहरुको हत्या गरेको अनुसन्धानबाट पत्ता लागेको एसपी कार्कीले बताए। प्रहरीका अनुसार धनकुटाको पाख्रिबास नगरपालिका५ घर भएका अर्जुन र संखुवासभाको मुढेशनिश्चरे माइती भएकी अस्मिताले २०७५ साल फागुन ९ गते भागेर बिहे गरेका थिए। पत्नी र २ नाबालिका छोरीसहित अर्जुन गत वैशाखदेखि मोरङको सुन्दरहरैँचा नगरपालिका७ मा बस्दै आएका थिए। नजिकै नयाँ घर पनि बनाउँदै थिए। नयाँ घरमा पानी लगाउने विषयमा पतिपत्नीबीच विवाद भएको र त्यसपछि घर छाडेकी अस्मिताले विष खुवाएर नाबालिका छोरीहरुको हत्या गरेको अनुसन्धानबाट यकिन भएको छ।"
पैनीले बगाएर नाबालकको मृत्यु,विराटनगर : मोरङको बेलबारी नगरपालिका८ मा पैनीले बगाएर बिहीबार बिहान नाबालकको मृत्यु भएको छ। मोरङ प्रहरी प्रमुख एसपी नवराज कार्कीका अनुसार मेघराज कटुवालका २ वर्षीय छोरा दिप्सन कटुवालको मृत्यु भएको हो। घरदेखि करिब १ किलोमिटर दक्षिणमा रहेको धानखेतमा बिहान ११:३० बजेतिर शव फेला परेको जानकारी कार्कीले दिए। घरनजिकको पैनीले बगाएर नाबालकलाई धानखेतमा पुर्याएको स्थानीयले प्रहरीलाई बताएका छन्। प्रहरीका अनुसार खेल्ने क्रममा नाबालक पानी बगिरहेको पैनीमा खसेको र त्यही पैनीले बगाएर खेतमा पुर्याएको प्रारम्भिक अनुमान छ। इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गर्दै शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ। प्रहरीले घटनाको थप अनुसन्धान सुरु गरेको छ।
तस्करीको आशंकामा कपडा बरामद,"विराटनगर : मोरङको सुन्दरहरैंचा नगरपालिका१० विराट चोकस्थित हरैंचा मोडबाट कपडा बोकेको एउटा मारुती भ्यानलाई प्रहरीले नियन्त्रणमा लिएको छ। भन्सार छली गरेर भारतीय कपडा नेपाल भित्र्एको आशंका प्रहरीको छ। मोरङ प्रहरीका डीएसपी वेदप्रकाश जोशीले तस्करीको कपडा ओसारपसार गरिरहेको आशंकामा झापाबाट इटहरीतर्फ जाँदै गरेको प्रदेश ३०१०२३ च २४७५ नम्बरको मारुती भ्यानलाई नियन्त्रणमा लिइएको बताए। प्रहरीले भनेका चालक झापाको भद्रपुर नगरपालिका५ का २७ वर्षीय लक्ष्मण चौधरीलाई पक्राउसमेत गरेको छ। डीएसपी जोशीका अनुसार भ्यानमा लुकाइछिपाइ ल्याउँदै गरेको अवस्थामा कपडा बरामद भएको हो। भ्यानबाट ५ सय ६६ पिस पर्दा, १ सय ९० पिस तन्ना, ६५ पिस तकिया, ९६ पिस रुवियासमेत गरेर ५ लाख मूल्य बराबरको कपडा बरामद भएको उनले बताए। भन्सार छली गरेर तस्करीको कपडा ल्याएको आशंकामा भ्यानसहित चालकलाई नियन्त्रणमा लिइएको हो, उनले भने, आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको छ। भ्यान चालकले कपडाको बिल देखाए पनि त्यो शंकास्पद रहेको प्रहरीको भनाइ छ। इलाका प्रहरी कार्यालय विराट चोकका सई सानुराम कार्की नेतृत्वको टोलीले बुधबार दिउँसो भ्यानलाई नियन्त्रणमा लिएर खानतलासी गरेको थियो। कपडा भारतीयजस्तो देखिएपछि चालकसमेतलाई प्रहरीले नियन्त्रणमा लिएको हो। चालकले बिल देखाए। तर, त्यो नक्कलीजस्तो छ, प्रहरी स्रोतले भन्यो, कपडा भारतीय ब्रान्डका हुन्। तस्करी गरेर नेपाल भित्र्याएको हुन सक्ने देखिन्छ। यस विषयमा थप अनुसन्धान राजस्व अनुसन्धान कार्यालयले गर्नेछ। राजस्वले अनुसन्धान गरेपछि कपडा तस्करीको हो कि हैन भनेर यकिन हुने प्रहरीले जनाएको छ।"
क्रसरको खाल्डोमा डुबेर एकै परिवारका नाबालक दाजुभाइको मृत्यु,"विराटनगर : मोरङमा क्रसरको खाल्डोमा डुबेर बिहीबार एकै परिवारका नाबालक दाजुभाइको मृत्यु भएको छ। केराबारी गाउँपालिका८ मा रहेको कृष्ण क्रसरको परिसरमा रहेको खाल्डोमा डुबेर २ नाबालकले ज्यान गुमाएका हुन्। मोरङ प्रहरीका डीएसपी वेदप्रकाश जोशीले क्रसरको पानी जमेको खाल्डोमा डुबेर केराबारी८ का तोयानाथ चौलागाईंका छोराहरु ६ वर्षीय रामचरण र १० वर्षीय भूपेन चौलागाईंको मृत्यु भएको जानकारी दिए। मृत फेला परेका नाबालकका बुवा तोयानाथ त्यही क्रसरका कामदार रहेको प्रहरीले जनाएको छ। नाबालकहरु क्रसरको खाल्डोमा डुबेर बेपत्ता भएको जानकारी प्रहरीले दिउँसो ३:४० बजेतिर पाएको थियो। इलाका प्रहरी कार्यालय बेलबारीबाट खटिएको इन्स्पेक्टर कृष्णबहादुर खत्रीको नेतृत्वमा खटिएको टोलीले सुरुमा ६ वर्षीय रामचरणको शव खाल्डोबाट निकालेको थियो। पानी जमेको खाल्डोमा घोप्टो परेर मृत्यु भएको अवस्थामा उनको शव भेटिएको हो। खोजी गर्ने क्रममा रामचरणका दाजु १० वर्षीय भूपेनको शवसमेत साँझ त्यही खाल्डोमा फेला परेको डीएसपी जोशीले बताए। नाबालक दाजुभाइको मृत्यु एउटै खाल्डोमा डुबेर भएको पाइयो, उनले भने, भाइको शवलाई बाहिर निकालेर पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान पठाइएको छ। दाजुको शव भने आफन्त र स्थानीयले खाल्डोबाट निकाल्न दिएका छैनन्। क्रसरको चरम लापरबाहीले घटना भएको आरोप स्थानीयको छ। छानबिन गरेर सत्यतथ्य पत्ता लगाउँदै दोषीमाथि कारबाही नभएसम्म शव निकाल्न नदिने अडान आफन्त र स्थानीयको छ। डीएसपी जोशीका अनुसार पौडी खेल्न खाल्डोमा पसेका नाबालकहरुको बाहिर निस्कन नसक्दा मृत्यु भएको हुनसक्ने अनुमान छ। यद्यपि, घटनाको अनुसन्धान सुरु गरिएको र अनुसन्धानपछि मात्रै वास्तविकता पत्ता लाग्ने जानकारी जोशीले दिए। स्थानीयका अनुसार क्रसरको कम्पाउण्डबाट केही दिनअघि मिक्स गिट्टी निकालिएको थियो। गिट्टी निकाल्दा ४ फिटभन्दा गहिरो खाल्डो बनेको थियो। तर, क्रसरले उक्त खाल्डो नपुरेर त्यत्तिकै छाडेका कारण २ नाबालकले अकालमा ज्यान गुमाएको स्थानीय बताउँछन्। खाल्डोको वरिपरि बालुवा, गिट्टी र मिक्स गिट्टी भण्डारण गरेर राखिएको छ। भण्डारणको बीचमा रहेको खाल्डोमा डुबेर २ नाबालकको मृत्यु भएपछि स्थानीय आक्रोसित बनेका छन्। उनीहरुले दोषीमाथि कारबाही हुनुपर्ने, मृतक पक्षलाई क्षतिपूर्ति दिनुपर्ने लगायतका माग राखेका छन्। उक्त क्रसरमा केराबारी गाउँपालिका पूर्वअध्यक्ष रोहित कार्कीसहित रोशन सुब्बा, विशाल खरेललगायतको लगानी रहेको स्थानीय बताउँछन्। स्थानीय लीलानाथ घिमिरेका अनुसार क्रसरले ठुल्ठूला भौडी (खाल्डा) बनाएको छ। क्रसरले उत्खनन् गरेपछि भौडी पुर्नुपर्ने थियो। अजंगका भौडी बनाएर त्यत्तिकै छाडेको छ, उनले भने, यो चरम लापर्बाही हो। क्रसर संचालकलाई कारबाही हुनुपर्ने माग स्थानीयले गरेका छन्। घिमिरेका अनुसार स्थानीयले क्रसर हटाउनुपर्ने र संचालकलाई तत्काल कारबाहीको दायरामा ल्याउनुपर्ने माग गरिरहेका छन्।"
सिन्धुलीमा मध्य पहाडी लोकमार्ग खुल्यो,"सिन्धुली : मध्य पहाडी लोकमार्गअन्तर्गत खुर्कोटघुर्मी खण्ड सञ्चालनमा आएको छ। बाढी र पहिरोका कारण शनिबारबाट अवरुद्ध राजमार्ग बिहीबारबाट एकतर्फी सञ्चालनमा आएको हो। वर्षा कम भएसँगै आइतबारबाट रामाजर्ग खुलाउन, नेपाल प्रहरी, सडक विभाग, गोलन्जोर र फिक्कल गाउँपालिकाका जनप्रतिनिधि, राजनीतिक दल तथा स्थानीय लागि परेका थिए। सिन्धुलीको खुर्कोटदेखि उदयपुरको घुर्मीसम्म बिहीबार दिउँसोदेखि एकतर्फी सडक सञ्चालनमा आएको गोलन्जोर गाउँपालिकाका उपाध्यक्ष ज्वाला प्रसाद न्यौपाने (पुकार)ले जानकारी दिए। राजमार्गअन्तर्गत खुर्कोटघुर्मी खण्डको ६१ किलोमिटरमध्ये सिन्धुलीको गोलन्जोर र फिक्कल गाउँपालिकाअन्तर्गत पर्ने हैबारबेंसी, बलेनी, कुखुरेटार, काली आँप, कुँडुले, मुर्कीबेसी,सम्नामवेशी, नवलपुर, निगुरेखोला, पञ्चकन्या र थोल्मेघाट लगायतका स्थानमा पहिरो खसेर राजमार्ग अवरुद्ध भएको थियो। मध्यपहाडी लोकमार्गअन्तर्गत सिन्धुलीको गोलन्जोर गाउँपालिका ६ अक्करे भिरमा मात्र करिब ५ सय मिटर सडकमा पहिरो खसेको थियो। यी पहिरोहरू जेसीभी, एक्स्काभेटर, डोजर प्रयोग गरेर पन्छाउने काम भइरहेको र अहिले एकतर्फी यातायातका साधनहरू सञ्चालनमा आएको हो, उापध्यक्ष न्यौपानेले भने।"
कृत्रिम अभाव र मूल्यवृद्धि हुन दिँदैनौं : उद्योगमन्त्री भण्डारी,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले चाडपर्वका बेला कृत्रिम अभाव र मूल्यवृद्धि हुन नदिन सरकारले गम्भीरतापूर्वक काम गरिरहेको बताएका छन्। बिहीबार काठमाडौंमा हिमालयन इन्टरनेसनल एक्सपो उद्घाटन गर्दै मन्त्री भण्डारीले बजारमा मूल्यवृद्धि गर्ने चेष्टा भएपनि सरकार सक्रियतापूर्वक कृत्रिम अभाव र मूल्यवृद्धि हुन नदिन लागिपरेको बताए। चाडपर्वलाई लक्षित गरेर मन्त्रालयले सुपथ मूल्यका पसलहरू देशव्यापीरूपमा सञ्चालन गरिरहेको र प्रभावकारी देखिएको उनले बताए। उनले चाडपर्वका बेला जनतालाई राहत दिन अत्यावश्यक खाद्य वस्तु लगाएत पेट्रोलियम पदार्थमा मूल्य घटाएको जिकिर गरे। चिनीको अभाव हुन नदिन सरकारले गरेको प्रयासकै कारण सुपथ मूल्यमा सहजरूपमा उपलब्ध भएको उनले दाबी गरे। मन्त्री भण्डारीले स्वदेशमा नै उत्पादीत बस्तुहरू प्रवर्द्धन र प्रयोग गर्न सके आयातका कमी आउन सक्ने विश्वास व्यक्त गरे। नेपाली हस्तकला व्यवसायलाई विश्वव्यापीकरणमा सहयोग पुर्याउने उद्देश्यले एक्सपोको आयोजना गरिएको बताइएको छ। काठमाडौंको भृकुटीमण्डपमा आयोजना गरिएको एक्स्पोमा अल्लो, सिस्नो, केरा, बाँसलगायत प्राकृतिक रेशाबाट बनेका कपडाका उत्पादन, पश्मिना, स्टोन, माला, गलैँचा, गार्मेन्टका सामान लगाएतका बस्तुका स्टल राखिएका छन्।"
लागुऔषधसहित ३ जना पक्राउ,धरान : सुनसरीको विभिन्न स्थानबाट लागूऔषधसहित प्रहरीले तीन जनालाई पक्राउ गरेको छ। धरान उपमहानगरपालिका८ स्थित तिनकुने चेकपोस्टबाट प्रतिबन्धित लागूऔषधसहित २ जना र बर्जु गाउँपालिका५ बाट गाँजा सहित १ जनालाई प्रहरीले पक्राउ गरेको सुनसरीका प्रहरी प्रमुख एसपी सुम्क्नकुमार तिम्सिनाले बताए। इलाका प्रहरी कार्यालय धरानबाट खटिएको प्रहरी टोलीले धरान८ तीनकुनेमा काँकरभिट्टाबाट धरान आउँदै गरेको प्रदेश १०१००१ ख ४१९५ नम्बरको बसको सिटमुनी झोला भित्र लुकाइराखेको प्रतिबन्धित लागूऔषध ट्रमाडोल ४ हजार ७ सय ५० क्यापसुल बरामद गरिएको एसपी तिम्सिनाले जानकारी दिए। उनले लागूऔषध ओसारपसारमा संलग्न धरान५ का २२ वर्षीय युवराज लिम्बु र १८ वर्षीय रोहित राईलाई समेत नियन्त्रणमा लिएको बताए। यसै गरी विशेष सूचनाका आधारमा इलाका प्रहरी कार्यालय दुहबीबाट खटिएको प्रहरी टोलीले बर्जु गाउँपालिका५ बाट २५ किलोग्राम गाँजासहित देवानगन्ज गाउँपालिका१ का १८ वर्षीय ललन मेहतालाई पक्राउ गरेको जिल्ला प्रहरी कार्यालय सुनसरीका प्रवक्ता डीएसपी राम तिमल्सिनाले बताए। उनले दुहबी नगरपालिका७ बाट १७ किलोग्राम गाँजा सहित को २८ प ५८३५ नम्बरको मोटरसाइकलसमेत बरामद गरेको बताए। लागूऔषधसहित पक्राउ परेका उनीहरूको थप अनुसन्धान भइरहेको प्रहरीले बताएको छ।
मोरङमा खोलाले बगाएर युवक बेपत्ता,"विराटनगर : मोरङको धनपालथान गाउँपालिकामा बिहीबार दिउँसो १ जना युवकलाई खोलाले बगाएर बेपत्ता बनाएको छ। मोरङ प्रहरीका डीएसपी वेदप्रकाश जोशीका अनुसार कटहरी गाउँपालिका५ का १८ वर्षीय आशिष राजवंशी बेपत्ता भएका हुन्। राजवंशीलाई धनपालथान गाउँपालिका७ बाट लोहन्द्रा खोलाले दिउँसो ३:४५ बजेतिर बगाएको जानकारी जोशीले दिए। प्रहरीका अनुसार पौडी खेल्ने क्रममा उनलाई खोलाले बगाएको हो। घटनाको जानकारी पाउनसाथ स्थानीय र प्रहरीले खोजी थालेका थिए। तर, साँझसम्म फेला पार्न सकेका छैनन्। राजवंशीको खोजीका लागि इलाका प्रहरी कार्यालय रंगेलीका इन्स्पेक्टर सन्तोषकुमार खड्काको नेतृत्वमा टोली परिचालन गरिएको थियो। साँझसम्म फेला नपरेपछि टोली फर्किएको र शुक्रबार बिहानैबाट पुनः खोजी सुरु गरिने जोशीले बताए।"
"दसैंअघि बीपी राजमार्ग सञ्चालन नहुने, मुख्य पाँच राजमार्ग अझै अवरुद्ध","काठमाडौं : भौतिक पूर्वाधार तथा यातायात मन्त्रालयले बीपी राजमार्ग दसैं अगाडि पूर्णरूपमा सञ्चालन हुन नसक्ने जनाएको छ। बिहीबार सिंहदरबारमा पत्रकार सम्मेलन गर्दै मन्त्रालयले बीपी राजमार्गको चौकी डाँडादेखि कालढुंगा खण्डमा बाढीका कारण सडक नै बगाएकाले दसैं अगाडि पूर्णरूपमा सञ्चालन हुन नसक्ने जनाएको हो। त्यसको विकल्पका रूपमा अन्य रुटहरूलाई सहज ढंगले सूचारु गर्ने काम भइरहेको मन्त्रालयका सचिव केशवकुमार शर्माले जानकारी दिए। सो सडकखण्डमा पहाड काटेर सडक बनाउने अवस्था नरहेको र सडक बनाउनका लागि पर्खाल नै उठाउनुपर्ने देखिएको उनले बताए। उनले बाढीका कारण बीच बाटोमा फसेका सवारीसाधानलाई निकाल्नका लागि खोला किनारमा नै अस्थायी सडक निर्माणको काम भइरहेको जानकारी दिए। दसैंअघि उपत्यका बाहिरिने अन्य राजमार्गहरू सूचारु हुने उनको भनाइ छ। शर्माले बाढीका कारण ८ स्थानका पुलमा क्षति भएको र सम्भव भएका स्थानमा बेलिब्रिज राख्ने तयारी भइरहेको जिकिर गरे। त्यस्तै भौतिक पूर्वाधार तथा यातायात मन्त्री देवेन्द्र दाहालले बाढीका कारण बीपी राजमार्ग अहिलेको जस्तो क्षति हुने कल्पना पनि नगरिएको बताए। उनले बाढीका कारण अवरुद्ध सडक सूचारु गर्न तीव्ररूपमा काम भइरहेको जानकारी दिए। मन्त्री दाहालले विपदका बेला भाडादरमा हुने ठगी रोक्न निरन्तर अनुगमन हुने धारणा राखे। वर्षाका कारण आएको बाढीले ३४ वटा राजमार्गहरूका ८ सय ५ स्थानमा पहिरो गइ सडक अवरुद्ध भएकोमा ७७४ स्थानको पहिरो हटाई २९ वटा राजमार्गमा यातायात सुचारु गरिएको मन्त्रालयले जनाएको छ। अझैपनि ५ वटा मुख्य राजमार्गका ३१ स्थानमा सडक अवरुद्ध भएको मन्त्रालयले जनाएको छ। जसअनुसार अरनिको राजमार्गको लार्चाकोदारी खण्ड, बीपी राजमार्गको चौकीडाँडाकालढुङ्गा खण्ड, पुष्पलाल मध्यपहाडी मार्गको दोलालघाटराकथुमखण्ड, कान्ती राजपथको घपेलीबगुवाखण्ड र मेची राजमार्गको रमितेफिदिमखण्ड अवरुद्ध छन्। बाढीले बगाएका सडक सूचारु गर्नका लागि अस्थायी संरचना बनाउनमात्र करिब ३ अर्ब लाग्ने अनुमान मन्त्रालयले गरेको छ।"
दिक्तेलगाईघाट सडक सञ्चालन गर्न नयाँ ट्रयाक खोलिने,"धरान : सुनकोशीको फोक्सिङटारस्थित पक्की पुल बाढीले बगाएर खोटाङ सदरमुकाम दिक्तेलदेखि उदयपुरको सदरमुकाम गाईघाटसम्म सिधा सम्पर्क टुटेपछि तत्काल नयाँ ट्रयाक खोलेर यातायातका साधन सञ्चालनमा ल्याउने तयारी गरिएको छ। सुनकोशीको बाढीले फोक्सिङटारको पुल बगाएपछि कोशी प्रदेश सरकारका भौतिक पूर्वाधार विकास मन्त्री भुपेन्द्र राईले निरीक्षण गरेका छन्। खोटाङ र उदयपुर जिल्लाको बीचमा रहेको फोक्सिङटार पुल बाढीले बगाएपश्चात कोशी प्रदेशको राजधानी आउने छोटो दूरीका यातायातका साधन सञ्चालन पूर्ण रूपमा बन्द छन्। फोक्सिङटारको पुलसँगै बग्यो खोटाङ वासीको खुसी शीर्षकमा अन्नपूर्ण पोस्ट दैनिक र अन्नपूर्ण पोस्ट डटकमले समाचार प्रकाशित गरेपछि खोटाङबाट प्रदेश सभा सदस्यमा निर्वाचित भएका मन्त्री राईले दिक्तेलगाईघाट आयोजनाका इन्जिनियर सहितको टोली लिएर फोक्सिङटार पुगेका थिए। मन्त्री राईले खोटाङवासीको सुविधाका लागि फोक्सिङटारदेखि रसुवाघाटसम्म नयाँ सडकको करिब २ किलोमिटर ट्रयाक खोलेर तत्काल यातायातका साधन सञ्चालन गर्ने बताए। उदयपुर तर्फबाट रसुवाघाटसम्म नयाँ सडकको ट्रयाक खोलेपछि खोटाङ तर्फ बाढीले बिगारेको बाटो पुन निर्माण गरी यातायातका साधन सञ्चालन गरिने मन्त्री राईले बताए। रसुवाघाटसम्म सडकको नयाँ ट्रयाक खोल्दा खोटाङबाट उदयपुर हुँदै धरान विराटनगर आउने सर्वसाधारण रसुवाघाटको सुनकोसीको झोलुङ्गे पुल तरेर उदयपुरतर्फ आएर यात्रुबस परिवर्तन गरी यात्रा गर्न पाउने छन्। रसुवाघाटसम्म सडकको ट्रयाक खोलिए झोलुङ्गे पुलबाट मोटरसाइकल, स्कुटरमा यात्रा गर्न सहज हुने उदयपुरको रौतामाइ गाउँपालिकाका उपाध्यक्ष भुपेन्द्र थापाले बताए। उनले कोशी प्रदेश सरकारसँगको सहकार्यमा तत्काल खोटाङगाईघाटसम्म अवरुद्ध भएको यातायात सञ्चालन गरी सर्वसाधारणलाई सुविधा प्रदान गरिने बताए। मन्त्री राईले बर्सात रोकिने बित्तिकै फोक्सिङटारमा बेलिब्रिज जडान गरी खोटाङगाईघाट सिधा यातायातका साधन सञ्चालन गरिने पनि जानकारी दिए। उनले बेलिब्रिज जडानका लागि संघीय सरकारसँग पनि आवश्यक सहयोग मागिएको उनले बताए।"
दलित र ब्राह्मणले एकै स्थानमा राखे जमरा,"नुवाकोट : नुवाकोटको ऐतिहासिक बेलकोटगढीमा यस वर्ष बडादसैंका लागि दलित र ब्राह्मण समुदायको जमरा एकैस्थानमा राखिएको छ। सदियौंदेखिको दलित र ब्राह्मण समुदायको पानी नचल्ने परम्परा तोड्दै बेलकोटगढी नगरपालिका१० स्थित निरञ्जना भगवती मन्दिरमा घटस्थापनाको दिन जमरा राखिएको हो। बिहीबार साइतमा सामूहिक जमरा राख्ने परम्परालाई स्थानीय ब्राह्मण, क्षेत्री, नेवार, मगर, घर्ती, जनजाति तथा दलित समुदायका मिजार, विक, दमाई, नेपालीका परिवारले निरन्तरता दिएका हुन्। नेपाल एकीकरणको नुवाकोटबाटै सुरुवात गरेका पृथ्वीनारायण शाहको पालादेखि बेलकोटगढीमा रहेको निरञ्जना भगवतीको मन्दिरमा सामूहिक जमरा राख्ने परम्परालाई यस पटक बेलकोट र आसपासका दुई सय ४५ घरधुरीका ब्राह्मण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका मुल पुरोहित नरनाथ पौडेलले बताए। ३३ वर्षदेखि मूल पुरोहितको रूपमा रहेका पौडेलका अनुसार सो मन्दिरमा दुई सय ४२ वर्ष भन्दा लामो समयदेखि सामूहिक रुपमा जमरा राखिँदै आएको छ। निरन्जना भगवतीको मन्दिरमा सामूहिक जमरा राख्न तथा पूजा सञ्चालन गर्न बेलकोटगढी नपाले यस वर्ष रकम उपलब्ध गराउने प्रतिबद्धता जनाएको छ। सो नपाले बडादसैंका लागि निरन्जनामा पुजा सञ्चालनका लागि यस वर्ष तीन लाख ५० हजार, गत २०८० सालमा तीन लाख, २०७९ सालमा तीन लाख, २०७८ सालमा दुई लाख, २०७७ सालमा दुई लाख, २०७६ सालमा दुई लाख, २०७५ सालमा एक लाख ४० हजार र २०७४ सालमा एक लाख २० हजार रुपैयाँ उपलब्ध गराएको थियो। सामूहिक रुपमा जमरा राख्ने कार्यले स्थानीय समुदायबीच नमूनाको अभियान भइरहेको पूजा समितिका सदस्य किशोर वलीको भनाइ छ। उनका अनुसार स्थानीयवासीको माग अनुसार बेलकोटगढी र निरन्जना भगवतीको मन्दिर पुनर्निर्माण भएको छ। बेलकोटगढी ऐतिहासिक स्थल र धार्मिक पर्यटनको केन्द्रसमेत भएका कारण सोही स्थानको नामबाट बेलकोटगढी नपाको नामकरण भएका कारण यसको संरक्षण, विस्तार तथा पहिचानको संरक्षणका लागि आफूहरू क्रियाशील रहेकोले जमरा राख्ने कार्यमा सहभागी भएको मेयर जगतबहादुर गुरुङले बताए। घटस्थापनाको दिनदेखि मन्दिरमा सामूहिक रूपमा राखिएको जमराले गाउँमा छुवाछूतको प्रथा विरुद्ध राम्रो नमूनायुक्त सन्देश दिएको निरन्जना भगवती मन्दिर तथा गढी संरक्षण समितिका अध्यक्ष डिलबहादुर मानन्धरले बताए। मन्दिरको गुठी जग्गाबाट कुतवाली उठ्न छाडेकाले परम्परा धान्न कठिनाइ पर्दै आएको मन्दिरका मूल पुरोहित नरनाथ पौडेलले बताए।"
वीरगन्जमा भूमाफीयाले कब्जा गरेको अर्बौं मूल्य पर्ने ३२ कट्ठा जग्गा नेपाल सरकारको नाममा कायम,"वीरगन्ज : वीरगन्ज महानगरपालिका वडा नम्बर २ छपकैयाँ स्थित रेल्वेरोडसँगै जोडिएको अर्बौं मूल्य पर्ने करिब ३२ कट्ठा जग्गा सार्वजनिक कायम भएको छ। लामो समयदेखि भूमाफियाहरूले नक्कली कागजात खडा गरी स्वमित्वको विवाद देखाउँदै आएको उक्त जग्गालाई मालपोत कार्यालय पर्साले सार्वजनिक कायम गर्दै नेपाल सरकारको नाममा गर्ने फैसला गरेको हो। ताराचन्द केडिया, जगदीश नारायण साह कानु, इन्दु देवी, तारणी विक्रम शाह, शरद विक्रम शाह, हरिनारायण गुप्तालगायतले उक्त जग्गा आफ्नो दाबी गर्दै किचलो गर्दै आएका थिए। तर, उक्त जग्गा २०४६ सालमा नयाँ नापी हुँदा जग्गाधनी महल खाली रही कोही कसैले आवाद नगरेको अवस्थामा हुँदा पनि भूमाफियाहरूले कब्जा गर्न खोजेको देखेपछि संस्थागतरूपमा नै वीरगन्ज महानगरपालिकाको २०८० असोज २६ गतेको बोर्ड बैठकले सार्वजनिक कायम गर्नुपर्ने निर्णय गर्दै मालपोत कार्यालय पर्सामा निवेदन दिएको थियो। बुधबार मालपोत कार्यालयले व्यक्तिगत दाबीलाई खारेज गर्दै महानगरपालिकाको पक्षमा जग्गा सार्वजनिक कायम हुने गरी नेपाल सरकारको नाममा गर्ने निर्णय गरेको हो। मालपोत कार्यालय पर्साको बुधबारको निर्णय, सार्वजनिक जग्गा संरक्षणमा महानगरले चालेको कदममा महत्त्वपूर्ण सफलता भएको महानगरका मेयर राजेशमान सिंहले बताए। ४ जेठ २०६८ मा अख्तियार दुरुपयोग अनुसन्धान आयोगले पनि ताराचन्द केडियाको नाममा मालपोत कार्यालय पर्सामा दर्ता रहेको कित्ता नम्बर ११७ र ९७ नम्बरको जग्गा व्यक्तिको नाम खारेज गरी नेपाल सरकारको नाममा लालपूर्जा बनाएर जिल्ला प्रशासन कार्यालय पर्सामा दिनु भनेर आदेश दिएको थियो। अख्तियार दुरुपयोग अनुसन्धान आयोगले गरेको निर्णय र त्यही निर्णयको आधारमा भूमिसुधार विभागको निर्देशनमा केडियाको नाममा रहेको दाबी गरिएको जग्गा नेपाल सरकारको नाममा गर्ने निर्णय विरुद्ध सर्वोच्च अदालतमा मुद्दा दायर भएको थियो। त्यसपछि सर्वोच्च अदालतका न्यायाधीश ईश्वर खतिवडा र हरिप्रसाद फुयाँलको २०७९ साउन २६ गते बसेको संयुक्त बेन्चले अख्तियार अनुसन्धान आयोगको ठाडो निर्देशनमा मालपोत कार्यालय पर्साले व्यक्तिको नाममा रहेको जग्गा नेपाल सरकारको नाममा कायम गर्ने निर्णय बदर गरिदिएको थियो। सर्वोच्चले जग्गाको हकदाबी र कागजपत्र बुझि फैसला गर्ने अधिकार मालपोत कार्यालय पर्सालाई दिएको थियो। सर्वोच्च अदालतको निर्णयलाई आधार बनाएर मालपोत कार्यालय पर्साले कित्ता नम्बर ११७ र ९७ दाबी गर्ने व्यक्तिहरूलाई प्रमाणसहित हकदाबी गर्न पत्राचार गरेको थियो। उक्त जग्गाको मुद्दा पटक पटक तारेख तोकेर बुधबार मालपोतले फैसला गरेको हो। बुधबार मालपोत कार्यालय पर्सामा भएको बहसमा ताराचन्द्र केडीयाको पक्षबाट अधिवक्ता बालमुकुन्द खरेल तथा महानगरपालिकाको तर्फबाट अधिवक्ता कमलमोहन पोखरेल र कानुन अधिकृत अधिवक्ता इश्वर बरालले बहस पैरवी गरेका थिए भने अन्य पक्षका तर्फबाट पक्षहरू स्वंय उपस्थित भई प्रमुख मालपोत अधिकृत डमरु प्रसाद निरौलाको इजलासमा आफ्नो नाममा दर्ता हुनुपर्ने मागदाबी पेस गरेका थिए। प्रमुख मालपोत अधिकृत निरौलाको अर्धन्यायिक इजलासले मालपोत ऐन २०३४ को दफा २४ (२) बमोजिम उक्त जग्गा नेपाल सरकारको नाममा कायम गर्ने फैसला सुनाएको हो। साविक छपकैया गाविस 'बी' वडा नम्बर ९ र हालः वीरगन्ज महानगरपलिका वडा नम्बर २ मा रहेको नारायणी अस्पतालसँगै जोडिएको पूर्व पट्टीको ३२ कठ्ठा जग्गा आफ्नो दाबी गर्दै केडिया परिवारसहित ७ जना व्यक्तिले आफ्नो भएको दाबसहित मालपोत, नापी हुँदै सर्वोच्च अदालतसम्म पुगेका थिए।"
वीरगन्जमा सुरु भयो दशहरा मेला (तस्बिर),"वीरगन्ज : घटस्थापनाकै दिनदेखि वीरगन्जमा दसैं मेला सुरु भएको छ। वीरगन्जमा दशैंको नवरात्र सुरु भएकै दिनदेखि दशहरा मेला लाग्ने गरेको छ। नवमीका दिनसम्म लाग्ने मेलामा पसलेहरुले सडकमै पसल थाप्ने गरेका छन्। गहवामाई र विर्ता मन्दिरमा पूजापाठ गर्न आउने भक्तजनहरुले दशहरा मेलामा किनमेल गर्छन्। फूलपातिका दिन गहवामाइ मन्दिरमा महिला भक्तजनहरूले खोइच भर्ने गर्दछन्। मेलामा पर्सा, बारा, रौतहट, सर्लाही जिल्लाका साथै छिमेकी मुलुक भारतबाट पनि दर्शनार्थी र भक्तजनहरू आउने स्थानीयको भनाई छ। बडा दसैंको पहिलो दिन आज घरघरमा वैदिक विधिपूर्वक दियो, कलश र गणेश स्थापना गरी घटस्थापना गरिँदैछ। घटस्थापनाका दिन पूजा कोठामा घडामा जलभरि माथिपटि आँप, चाप, वरपिपलको पात राख्ने परम्परा छ। यो घडा वरिपरि गाईको गोबर टाँसेर त्यहाँ जौ उमार्ने चलन छ। कहीँकहीँ मकै र गहुँको प्रयोग भए पनि अधिकांश स्थानमा जौ छर्ने प्रचलन रहेको छ। तस्बिरमा हेर्नुहोस् दसैं मेला"
बाढी पहिरोमा फसेका १७ हजार बढीको सकुशल उद्दार,"काठमाडौं : मुलुकभरबाट बाढी, पहिरो र डुवानलगायत प्राकृतिक विपद्मा परेका १७ हजार १२० जनाको सकुशल उद्दार गरिएको छ । विपद्मा खोज उद्दारमा खटिएको नेपाली सेना, सशस्त्र प्रहरी बल, नेपाल प्रहरी र स्वयम्सेवकहरूबाट गरी बिहीबार बिहानसम्म १७ हजार भन्दा बढीको उद्दार गरिएको गृह मन्त्रालयका प्रवक्ता सहसचिव ऋषिराम तिवारीले जानकारी दिए। उनले विपद्मा परी बेपत्ता परेका २२ जनाको खोजीकार्य जारी रहेको जानकारी दिँदै विपद्का घटनामा पुरी मुलुकभर घाइते भएका १६९ जनाको विभिन्न अस्पतालमा निःशुल्क उपचारको प्रबन्ध गरिएको बताए। 'घाइतेमध्ये धेरैको स्वास्थ्य अवस्था ठिक भएर घर फर्किसक्नु पनि भएको छ,'प्रवक्ता तिवारीले भने,'विपद्का बेला अतिप्रभावित क्षेत्रमा सुरक्षाकर्मीद्धारा घटनास्थलमै स्वास्थ्य शिविर र तत्कालको राहत समेत वितरण गरिएको थियो ।' गृह मन्त्रालयका अनुसार हालसम्म काठमाडौं उपत्याबाट २ हजार १५८ जना, कोशी प्रदेशबाट ९० जना, मधेश प्रदेशबाट ३५ जना, सबैभन्दा बढी बाग्मती प्रदेशबाट १३ हजार ६४० जनाको उद्दार गरिएको छ । 'प्रभावित जिल्लाबाट नेपाली सेनाको हेलिकोप्टरबाट पनि बिरामी, घाइते, बालबालिका, जेष्ठ नागरिकहरुलाई प्राथमिकतामा राखेर यो अवधीमा उद्दारकार्य गरियो,'तिवारीले भने,' खोज तथा उद्दारको काम अन्तिम चरणमा पुग्नुका साथै बेपत्ताको खोजी तिव्र रुपमा भइरहेको छ ।' त्यसैगरी गृह मन्त्रालय रमेश लेखकले खोज, उद्दार तथा राहत वितरणका साथै अवरुद्ध राजमार्ग खुलाउन सरोकारवाल निकाय एवं मन्त्रालयसित समन्वय गरिरहेका छन् । उनले प्रभावित जिल्लाका प्रमुख जिल्ला अधिकारीलाई उद्दार, राहत वितरण र घाइतेहरूको स्वास्थ्य उपचारमा विषेश ध्यान दिन निर्देशन दिएका छन् । गृहमन्त्री लेखकले राजमार्ग सुचारु गर्न सहजीकरण, यात्रुहरूको सहज र सुरक्षित यात्रा गर्नेलगायतका विषयमा यातायात व्यवसायीहरूसित पनि छलफल गरेका छन्। त्यस्तै काठमाडौं, ललितपुर, भक्तपुर, धादिङ, सिन्धुलीलगायतका जिल्लामा विपद्मा मृत्यु भएका मृतकका परिवारलाई आर्थिक सहायतावापत राहत रकम उपलब्ध गराउनुका साथै घर भत्किाएका परिवारलाई राहत रकम वितरण सुरु गरिएको छ । प्रभावित जिल्लामा विभिन्न दातृ निकाय र दाताहरूबाट पनि राहत सामाग्री जिल्ला विपद् व्यवस्थापन समितिलाई उपलब्ध भइरहेको छ । अवरुद्ध सडक पुनः सुचारु गर्न पहल हुनुका साथै पहिरोको जोखिम रहेका राजमार्गमा सुरक्षा व्यवस्था समेत मजबुद पारिएको छ । सहसचिवको नेतृत्वमा कार्यदल गठन गरी गृह मन्त्रालयले प्रभावित आठ जिल्लामा आवश्यक, समन्वय सहकार्य र विपद्मा परेका नागरिकहरूको सहजीकरणका लागि कार्यदल खटाएको छ । कार्यदललाई प्रभावितहरुको तत्काल उद्दार तथा राहत कार्यमा समन्वय र सहजीकरण, मानवीय र भौतिक क्षेत्रको संक्षिप्त विवरण तयारी गरी तत्काल गर्नुपर्ने कार्यका सम्वन्धमा सुझाव दिने लगायतका कार्यदेश दिइएको छ ।"
"आजदेखि सर्वोच्च अदालत बन्द, बन्दी प्रत्यक्षीकरण रिटमा भने सुनुवाइ हुने","काठमाडौं : सर्वोच्च अदालत दशैं पर्वका अवसरमा आजदेखि बिदा हुने भए पनि बन्दी प्रत्यक्षीकरणको रिट निवेदनमा सुनुवाइ हुने जनाइएको छ । उक्त निवेदन सुनुवाइका लागि बिदाको समयमा बिहान ११ बजेदखि ३ बजेसम्म खुला हुने भएको हो । सर्वोच्च अदालतले एक सूचना प्रकाशन गर्दै घटस्थापनादेखि कोजागत पूर्णिमासम्म अदालत बन्द रहने भए पनि बन्दी प्रत्यक्षीकरणको रिट निवेदनमा सुनुवाइका लागि अदालत खुला रहने जानकारी गराएको हो। न्याय प्रशासन ऐन,२०७३ को दफा २६ बमोजिम उक्त अवधिअन्तर्गत घटस्थापना, शनिबार र विजया दशमीका दिनबाहेक अन्य दिनमा बन्दी प्रत्यक्षकीकरणको रिट निवेदनमा सुनुवाइ हुने उल्लेख छ।"
"इजरायलद्वारा लेबनानको राजधानी बेरुतमा आक्रमण, ५ जनाको मृत्यु",बेरुत : लेबनानको राजधानी बेरुतमा इजरायली आक्रमणमा परी कम्तीमा पाँच जनाको मृत्यु भएको छ। आक्रमण एक चिकित्सा सेवा केन्द्रमा भएको लेबनानी अधिकारीले जनाएका छन्। यो मेडिकल सेन्टर हिजबुल्लाहसँग सम्बन्धित रहेको सञ्चारमाध्यममा उल्लेख छ। इजरायली सेनाले बेरुतमा लक्षित गरी हमला गरेको बताएको छ। लेबनानमा इजरायली हवाई आक्रमणमा एक अमेरिकी नागरिकको मृत्यु भएको छ। ५६ वर्षीय कमेल अहमद जवाद अमेरिकाको मिशिगनका बासिन्दा हुन्। उनी आफ्नी वृद्ध आमाको हेरचाह गर्न लेबनान गएका थिए। अमेरिकी राष्ट्रपति कार्यालयका प्रवक्ताले कमेल अहमद जवादको मृत्यु भएको पुष्टि गर्दै शोक व्यक्त गरेका छन्।
नेपालमा बनेको हुन्डाई 'भेन्यू ई'को बिक्री वितरण सुरु,"नेपालमा हुन्डाई गाडी उत्पादन गर्ने लक्ष्मी मोटर कर्पोरेशनले 'भेन्यू ई' भेरियन्टको उत्पादन पनि सुरु गरेको छ। कर्पोरेशनले २०२४ मे बाट   र  उत्पादन सुरु गरेको थियो। लक्ष्मी मोटर कर्पोरेशन, नेपालको लागि हुन्डाई गाडीको आधिकारिक विक्रेता लक्ष्मी इन्टरकन्टिनेन्टलको एक भगिनी संस्था हो। कम्पनीले नेपालमा हुन्डाई  को व्यवसायिक उत्पादन सुरु गरिए सँगै  :     क्याम्पेन पनि सुरु गरेको थियो। हालसम्म करिब २५० गाडी आफ्ना डिलरहरु मार्फत बिक्री गरिसकेको जनाएको छ। हुन्डाई भेन्यू ई को प्रारम्भिक मूल्य सिमित अवधिको लागि ४०,९६,००० कायम गरिएको छ। यद्यपि यसमा हाल चलिरहेको दसैँ तिहार लक्षित योजना र थप डिस्काउन्ट नहुने कम्पनीले जनाएको छ। हाल नेपालमा उपलब्ध  का अरु भेरियन्टहरुको मूल्य  ()  को ४४,९६,००० र  ()  को मूल्य ५३,५६,००० कायम गरिएको छ। कम्पनीले मेड इन नेपाल हुन्डाई  मा १० वर्षको निःशुल्क सर्भिसिङ र ३ वर्षको वारेन्टी प्रदान गर्ने जनाएको छ। लक्ष्मी मोटर कर्पोरेशन, नेपालमा लक्ष्मी ग्रुपको लगानी तथा    सँगको प्राविधिक सहकार्यमा स्थापना भएको हो। स्वदेशमा नै उत्पादन गरी देशको औद्योगीकरण, आयात प्रतिस्थापन, रोजगारी सृजना, आन्तरिक राजस्वमा वृद्धि, सीप तथा प्रविधि विकास, सहायक उद्योगको स्थापना, आन्तरिक श्रोत तथा विद्युतको खपत, कुल गृहश्थ उत्पादनमा योगदानका साथ साथै उपभोक्तालाई सहुलियत मूल्यमा सवारी साधन उपलब्ध गराउने उद्देश्य रहेको कम्पनीले जानकारी गराएको छ। लक्ष्मी मोटर कर्पोरेशनले थप भेरिएन्ट तथा अरु मोडेलहरु पनि उत्पादन बढाउँदै जाने योजना रहेको जनाएको छ।"
"कीर्तिपुरमा बाढीले बगाएर एकजनाको मृत्यु, अर्का बेपत्ता",काठमाडौं : वर्षासँगै आएको बाढीले बगाउँदा कीर्तिपुरमा एकजनाको मृत्यु भएको छ। कीर्तिपुर नगरपालिका ४ मच्छेगाउँको बसपार्क नजिक बस्ने ६२ वर्षीय सहदेव लामाको मृत्यु भएको कीर्तिपुर प्रहरीले जनाएको छ। बिहीबार बिहान वर्षासँगै खोलाबाट पानी उनको घरभित्र पसेको थियो। ढलको पानी छेक्न जाँदा उनलाई बाढीले बगाएको थियो। यसैगरी कीर्तिपुर नगरपालिका १० स्थित नयाँ बजारमा खोलाले बगाउँदा प्रल्हाद मर्हजन बेपत्ता भएका छन्। घर अगाडि सरसफाइ गर्दैगर्दा ढिस्कोले पुरिएर उनी बेपत्ता भएका हुन्। उनको खोजि कार्य जारी रहेको प्रहरीले जनाएको छ।
"सुपथ पसल खुलेका छन्, किनमेल गर्न छुट्नु होला नि !","काठमाडौं : सामान्यतया महँगोमा भन्दा सस्तो मूल्यमा सामान कहाँ पाइएला भन्नेबारे आम उपभोक्ताको चासो हुन्छ। यही कारणले पनि सहुलियत मूल्यमा उपभोक्ताको आकर्षण बढी देखिन्छ। यतिबेला चाडपर्व (दसैं, तिहार, नेपाल संवत् र छठ पर्व) लक्षित गरेर सरकारले चामल र चिनीलगायतका खाद्यान्न एवं अत्यावश्यक वस्तुको अभाव हुन नदिन सुपथ मूल्यका पसलहरूको व्यवस्थापन गरेको छ। देशभर रहेका करिब ४२ जिल्लामा असोज ३ गतेबाट साल्ट ट्रेडिङ, खाद्य व्यवस्था तथा व्यापार कम्पनी र डीडीसीको संयोजनमा सुपथ पसलहरू सञ्चालनमा छन्। खाद्य व्यवस्था तथा व्यापार कम्पनी लिमिटेडबाट सञ्चालन भएको चाडपर्व लक्षित सुपथ मूल्यपसल यही २०८१ असोज ३ गते उद्योग, वाणिज्य तथा आपूर्ति मन्त्री दामोदर भण्डारीले उद्घाटन गरेका थिए। सरकारको पूर्ण स्वामित्वमा स्थापित कम्पनीको देशभर रहेका करिब ४२ जिल्लाका ६३ बिक्री केन्द्रहरूबाट सञ्चालित सुपथ मूल्य पसलहरूबाट खाद्यान्नलगायतका वस्तुबिक्री भइरहेको छ। यसबाट आम उपभोक्ताले खरिद गरी लाभान्वित लिन सक्नेछन्। यसपटक सुपथ मूल्य पसल सञ्चालन कार्यक्रम २०८१ अन्तर्गत कम्पनीलाई कुल तीन करोड रुपैयाँबराबरको सरकारबाट स्वीकृत बजेट प्राप्त भएको थियो। यसअनुसार कम्पनीले ५० क्विन्टल खाद्यवस्तु बिक्री गर्ने लक्ष्य राखेको छ। खाद्य व्यवस्था तथा व्यापार कम्पनीका प्रमुख कार्यकारी अधिकृत (सीईओ) रमेश आचार्य कम्पनीले ४२ जिल्लाका ६३ स्थानबाट धेरै खाद्यवस्तु बिक्री गरिरहेकोमा काठमाडौं प्रादेशिक कार्यालयबाट मात्रै करिब २२ प्रकारका खाद्यवस्तु बिक्री भइरहेको बताए। यस बाहेकका राजधानी बाहिरका कुनै जिल्लामा ६ वटामात्रै खाद्यवस्तु सुपथ मूल्यमा बिक्री गरिएको छ भने कुनैमा दुई थरीमात्रै बिक्री गरिएका छन्। विशेष गरेर जिल्ला र त्यहाँका उपभोक्ताको उपभोग्य क्षमतालाई हेरेर खाद्य सामग्री बिक्री गरिएको हो। विशेष गरेर कम्पनीले विभिन्न प्रकारका चामलहरू र चिनी बिक्री गरेको छ। यससँगै साल्ट ट्रेडिङबाट तेल किनेर बिक्री गरेको छ, सीईओ आचार्यले अन्नपूर्णसँग भने। कम्पनीले मात्रै गत ३ गतेदेखि १३ गतेसम्मको १० दिन अवधिमा मात्रै ७ हजार ३ सय ४७ क्विन्टल खाद्यवस्तु बिक्री गरिसकेको बताएको छ। यसका साथै ११ हजार ५ सय १४ लिटर तेल बिक्री भएको छ। सबै गरेर कम्पनीमार्फत सुपथ मूल्यमा कुल ३६ लाख ३१ हजार २ सय ४२ रुपैयाँ बराबरका उपभोग्य बस्तु बिक्री भएका छन्। सामान्यतया बाहिर खुद्रा पसललगायतको बजार मूल्यभन्दा दाल, चामललगायतका सुपथ मूल्य कम छ। कम्पनीसँग बिक्रीका लागि पर्याप्त स्टक छ। कम्पनीले सुपथ मूल्यमा बिक्री गरेका कारण बजारमा चर्को मूल्य बढ्न नपाउने हँुदा सुधार्न मद्दत पुगेको सीईओ आचार्य बताउँछन्। उनी भन्छन्, हामीले बजार मूल्यभन्दा हामीले बेच्ने चामल नै प्रतिबोरा ३ सय रुपैयाँदेखि ५ सय रुपैयाँ सस्तो छ। यसो हुँदा सुपथ पसलले बजार मूल्य नियन्त्रण गर्न पनि सहयोग पुगेको छ। कुनकुन जिल्लामा सुपथ पसल ? कम्पनीले ४२ जिल्लामा ६३ ओटा बिक्री केन्द्र राखेकोमा काठमाडौं, ललितपुर र भक्तपुरबाहेकका जिल्लामा विभिन्न प्रकारका चामल मात्रै बिक्रीमा राखिएको छ। उक्त खाद्यान्न सुपथ मूल्यमा बिक्री भएका जिल्लाहरूमा मोरङ, झापा, ताप्लेजुङ, भोजपुर, संखुवासभा, सोलुखुम्बु, ओखलढुंगा, दिक्तेल खोटाङ, सिरहा, धनुषा र पर्सामा छन्। यसबाहेक क्रमशः कास्की, तनहुँ, गोरखा, मनाङ, मुस्ताङ, रूपन्देही, गुल्मी, बाँके, दाङ, बर्दिया, रोल्पा, रुकुमपूर्व, सुर्खेत, रुकुम पश्िचम, दैलेख, डोल्पा, कालीकोट, हुम्ला, जाजरकोट, जुम्ला, मुगु, कैलाली, बाजुरा, बझाङ, अछाम, दार्चुला र कञ्चनपुरमा सुपथ मूल्यमा खाद्यान्न बिक्री भइरहेका छन्। काठमाडौं, ललितपुर र भक्तपुरका सुपथ पसलहरूमा भने सात थरीका चामलबाहेक अन्य २२ प्रकारका खाद्य वस्तुहरू बिक्री भइरहेका छन्। चामलअन्तर्गत बासमती चामल, अरुवा मोटा चामल, जिरा चामल एफआरके, अरुवा सोना मन्सुली चामल, लङ ग्रेन चामल, स्टिम जिरा चामल, अरुवा सोना मन्सुली चामल एफआरके सुपथ मूल्यमा बिक्री भइरहेका छन्। प्रायः चामलमा बजार मूल्यभन्दा अधिकतम पाँच सय रुपैयाँसम्म छुट दिइएको कम्पनीले जनाएको छ। यसैगरी राजधानीका यी तीन जिल्लाका सुपथ पसलमा क्वाँटी, चना, चिउरा, मासको दाल, मुगी खोष्टा, मसुरो दाल, रहरको दाल, कर्णाली सिमी, चिनो चामल, कागुनो, चामल मार्सी, आँटा, उवा, चिनी उपलब्ध छन्। यस्तै, तेलहरूमा शान्ति तोरीको तेल, तोरीको तेल, भटमासको तेल, सन्फ्लावरको तेल र डीडीसी घिउ सुपथ मूल्यमा बिक्रीमा राखिएका छन्। तेलमा लिटरमा ७ रुपैयाँ र घिउमा १० रुपैयाँसम्म छुट दिइएको छ। कम्पनीले मात्रै दसैंमा १४ सय खसीबोका र तीन सय च्याङ्ग्रा बिक्रीमा राख्ने दसैंमा मासुको खपत अधिक हुने भएकाले खाद्य व्यवस्था तथा व्यापार कम्पनीले यस पटक काठमाडौंमा मात्रै १ हजार ४ सय हाराहारीमा खसीबोका बिक्रीका लागि भित्र्याइँदै छ। यो प्रायः मकवानपुर (हेटौंडा), तुल्सीपुर र नवलपुरबाट खरिद गरेर ल्याइन्छ। यससँगै, मुस्ताङबाट तीन सय च्याँग्रा राजधानी ल्याइँदै छ। कम्पनीले यसपटक खसीबोका र च्याङ्ग्रा खरिदका लागि ४ करोड रुपैयाँबराबरको बजेट तोकेको जनाएको छ। जबकि गत वर्षको दसैं लक्षित गरेर कम्पनीले १ हजार ६ सय ५९ वटा खसीबोका र ५ सय ४२ वटा च्याङग्रा खरिद गरेको थियो। त्यतिबेला सबै बिक्री भएको थिएन। करिब ३० च्याङ्ग्रा कुकुरले टोक्दा कतिपय मारिए र घाइते भएका थिए। उक्त च्याङ्ग्रालाई लामा गुरुहरूले कम मूल्यमा किनेर हिमाली भेगमा फर्काएका थिए। यद्यपि यतिबेला कम्पनीले खरिद प्रक्रिया सुरु गरेको र घटस्थापनाको भोलिपल्ट अर्थात् द्वितीयाको दिनदेखि बिक्री मूल्य तय गरी बिक्री सुरु गर्ने योजनामा रहेको छ। यसपटक खसीबोका र चाङ्ग्राको मूल्य निर्धारणका लागि सिडियोसँगको समितिले तय गर्न बाँकी रहेको सीईओ आचार्य बताउँछन्। सीईओ आचार्यका अनुसार जीवित खसीबोका प्रतिकेजी ५ सय ४० रुपैयाँदेखि ५ सय ६० रुपैयाँ हाराहारीमा पर्न जाने अनुमान गरिएको छ। यससँगै च्याङ्ग्राको प्रतिकेजि १ हजार १ सय रुपैयाँ लागत पर्ने भएकाले यसमा केही मार्जिन राखेर बिक्री गरिने उनले जानकारी दिए। बर्सेनि राजधानीमा करिब ५० हजार खसीबोका बिक्री खाद्य व्यवस्था तथा व्यापार कम्पनीबाहेक पनि राजधानीमा निजी क्षेत्रबाट खसीबोका र च्याङ्ग्रा ल्याइँदै छ। निजी क्षेत्रको संगठित संस्था नेपाल चौपाया बजार तथा वधशाला प्राइभेटका अनुसार करिब २२ हजार ५ सय खसीबोका र ५ हजारको संख्यामा च्याङग्रा भित्रिने अनुमान छ। समग्रमा विगतका वर्षहरूलाई पनि विश्लेषण गर्दा दसैंको सिजनमा राजधानीमा करिब ५० हजारको संख्यामा खसीबोकाको व्यापार हुने गरेको पशु सेवा विभागले जानकारी दिएको छ। यद्यपि चाडपर्वबाहेक उपत्यकामा मासुको खपत राम्रै परिमाणमा हुने गर्छ। विभागका अनुसार सामान्य अवस्थामा पनि राजधानीमा दैनिक १ हजार २ सयको संख्यामा खसीबोका खपत हुने गरेको छ। विभागले राजधानी भित्रिने खसीबोका, च्याङ्ग्रा र राँगालगायतका जनावरको स्वास्थ्य परीक्षणपछि मात्रै बिक्रीको व्यवस्था गरेको जनाएको छ। विभागले स्वास्थ्य परीक्षण गरी स्वस्थ खसीबोकालाई मात्रै बिक्री गर्नका लागि क्षेत्र तोकेको छ। उपत्यकाको ११ स्थानमा यसको बिक्री हुनेछ।"
आजदेखि नवरात्री सुरू : पाल्पाका भगवती मन्दिरमा पुजापाठ गर्नेको भीडभाड,"तानसेन : आज बडा दशैंको पहिलो दिन घटस्थापना। पाल्पाका विभिन्न शक्तिपीठ तथा देवी भगवतीका मन्दिरमा भक्तजनहरूको भीडभाड बढेको छ । भक्तजनहरू बिहानै नदी, तलाउ,धारा, कुवामा स्नान गरी चोखो वस्त्र पहिरिएर पुजापाठ तथा दर्शनका लागि भगवतीका मन्दिर पुगेका छन् । पाल्पालीहरूले शुभ साइतमा घटस्थापना गरेका छन् । जिल्लाको डाँडा टाकुरामा रहेका भगवती दुर्गाका मन्दिर सरसफाइ गरी आज नवरात्रीदेखि देवीको नित्य पूजाआजा सुरू गरिएको छ । तानसेनको भगवती मन्दिरमा परम्परागत नेवारी भाषाको डाफा भजनले सबैको मन तानेको छ । लोपोन्मुख अवस्थामा पुगेको नेवारी डाफा भजन संरक्षणको वृद्धवृद्धादेखि युवाहरूको सहभागी रहेको छ । परम्परागत भजन संस्कृति बुढापाकामा मात्र रहेको अवस्थामा युवाहरूलाई समेत डाफा भजन स्तुतिमा सहभागी गराएर तानसेनको पुरानो भजन संस्कृतिको जर्गेनाको लागि सहयोग पुगेको संस्कृतिकर्मी राजेन्द्र गोपाल सिंहले बताए । भगवती मन्दिरमा तानसेन भजन संरक्षण समिति र भगवती भजन समूहले नियमितरुपमा नवरात्रीभरी डाफा भजन गर्दै आएका भगवती मन्दिर गुठी व्यवस्थापन समितिका अध्यक्ष अशोक महर्जनले बताए । तानसेनको भगवती मन्दिर, रम्भापानीको रम्भा देवी मन्दिर,भुवनपोखरीको रैनादेवी मन्दिर,बतासेको कालिका मन्दिरलगायतका मन्दिरमा पूजाआजाको लागि भक्तजनको अध्याधिक भीड हुने गर्दछ । पाल्पामा नवदुर्गाको समयमा मन्दिर वरिपरी विभिन्न समूहबाट देवीको स्तुति भजन गर्ने परम्परा रहिआएको छ।"
"मोरङमा २ वटा बस ठोक्कियो, घाइते ३० मध्ये २ जनाको अवस्था गम्भीर",विराटनगर : पूर्वपश्चिम राजमार्गअन्तर्गत मोरङको सुन्दरहरैँचा नगरपालिका४ र ५ को सिमानास्थित दुलारीमा २ वटा यात्रुवाहक बस ठोक्किएर दुर्घटना भएको छ। बिहीबार बिहान भएको दुर्घटनामा ३० जना घाइते भएका छन्। घाइतेमध्ये २ जनाको अवस्था गम्भीर छ। अरु सामान्य घाइते रहेको प्रहरीले जनाएको छ। घाइते हुनेमा अधिकांश महिला छन्। वृद्धवृद्धा पनि घाइते भएका छन्। उनीहरूको विराटनगर र इटहरीका विभिन्न अस्पतालमा उपचार भइरहेको जानकारी प्रहरीले दिएको छ। पूर्वबाट पश्चिमतर्फ आउँदै गरेको को१ख ७२१६ र पश्चिमबाट पूर्वतर्फ जाँदै गरेको मे१ख २६२८ नम्बरको बस बिहान १०:२० बजेतिर ठोक्किएर दुर्घटना भएको मोरङ ट्राफिक प्रमुख इन्स्पेक्टर राजन लम्सालले जानकारी दिए। उनका अनुसार दुबै बसमा सवार यात्रुहरू घाइते भएका छन्। लम्सालले ७२१६ नम्बरको बसका चालक पनि घाइते भएको जानकारी दिए। दुर्घटनामा परेर क्षतिग्रस्त बनेका दुवै बस प्रहरीको नियन्त्रणमा छन्। २६२८ नम्बरको बसका चालक झापाको भद्रपुर नगरपालिका१ का अन्दाजी ३५ वर्षीय रेवती श्रेष्ठ फरार रहेकाले खोजी भइरहेको प्रहरीले जनाएको छ। दुवै बसको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
हनुमानढोकाको दसैं घरमा राखियो जमरा (तस्बिरहरू),"काठमाडौं : नेपालीहरूको महान् पर्व बडा दसैं आजदेखि सुरू भएको छ। यो पर्व आश्विन शुक्ल पूर्णिमासम्म १५ दिन धुमधामका साथ मनाइन्छ। बडा दसैंको पहिलो दिन आज घरघरमा वैदिक विधिपूर्वक दियो, कलश र गणेश स्थापना गरी घटस्थापना गरिएको छ। घटस्थापनाका दिन पूजा कोठामा घडामा जलभरि माथिपटि आँप, चाप, वरपिपलको पात राख्ने परम्परा छ। यो घडा वरिपरि गाईको गोबर टाँसेर त्यहाँ जौ उमार्ने चलन छ। कहीँकहीँ मकै र गहुँको प्रयोग भए पनि अधिकांश स्थानमा जौ छर्ने प्रचलन रहेको छ। नेपाल पञ्चाङ्ग निर्णायक समितिले आज बिहान घटस्थापनाको साइत बिहान ९:१६ मिनेट निर्धारण गरेको थियो। यसैबीच काठमाडौंको हनुमान ढोकास्थित दशैँघरमा पनि विधिवत रुपमा जमरा राखिएको छ। उक्त अवसरमा नेपाली सेनाको ब्याण्ड बाजा टोलीले मंगल धुन बजाएका थिए भने बन्दुक पड्काएर बढाइँ गरिएको थियो। नियमपूर्वक मन्त्रोच्चारण गरी दशैघरमा घटस्थापना र जमरा राखिएको हनुमान ढोका सार्दुलजंग गुल्मका पण्डित सुवास कोइरालाले जानकारी दिए। घटस्थापनादेखि विजया दशमीसम्मको अवधिलाई नवरात्र पनि भनिन्छ। यस अवसरमा दुर्गादेवीको विशेष आराधना गरिन्छ। आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरुपा दुर्गाको पूजा आराधना गरिने भएकाले आजको दिनलाई घटस्थापना भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गरिन्छ। टीका प्रसाद ग्रहणका लागि साइत खोज्नेका लागि भने ११ बजेर ३६ मिनेटको साइत उत्तम छ। विजयादशमीदेखि कोजाग्रत पूर्णिमामा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। विजया दशमीदेखि कोजाग्रत पूर्णिमाका दिनसम्म आफ्ना मान्यजनबाट देवीको प्रसाद र आशीर्वाद ग्रहण गरिन्छ।"
"क्यानडामा नेपालको दोस्रो जित, ओमान ५६ रनले पराजित","काठमाडौं : क्यानडामा जारी त्रिकोणात्मक टि ट्वान्टी सिरिज क्रिकेटमा ओमानलाई हराउँदै नेपाल विजयी भएको छ। किङ सिटीमा आज राति भएको खेलमा नेपालले ओमानलाई ५६ रनले पराजित गरेको हो। कप्तान रोहित पौडेलको उत्कृष्ट प्रदर्शनमा नेपालले त्रिकोणात्मक टिट्वान्टी आई सिरिजमा ओमानलाई दोस्रो पटक हराएको हो। कप्तान पौडेलले अर्धशतक प्रहार गरेका थिए। नेपालले दिएको १५८ रनको लक्ष्य पछ्याएको ओमान १७५ ओभरमा १०१ रन जोड्दै अलआउट भएको हो। ओमानका लागि जिसान मकसुदले ३ छक्कासहित ३५ र अकिब इलियासले २२ रन, प्रतिक अठावले १२ रनको योगदान गरे। नेपालका कुशल भुर्तेलले ३, रोहित पौडेल, सन्दीप लामिछाने र रिजन ढकालले २२ विकेट लिए। टस हारेर पहिला ब्याटिङ गरेको नेपालले निर्धारित २० ओभरमा ७ विकेट गुमाउँदै १५७ रन बनाएको थियो। नेपालका लागि कप्तान पौडेलले दुई चौका र चार छक्कासहित ५६ रनको योगदान दिए। त्यसैगरी ओपनर अनिल साहले ११, आसिफ शेख १६, देव खनालले १८, कुशल मल्लले ११, गुल्सान झाले २ र दीपेन्द्रसिंह ऐरीले १ रन बनाएर आउट भए।"
लोकतन्त्रका सीमाहरू,"राज्यशक्ति तब बलियो, सुदृढ र सक्षम बन्छ जब आन्तरिक लोकतन्त्रको दायरा फराकिलो बन्छन्। इकोनोमिस्टको प्रकाशक इकोनोमिस्ट इन्टिलिजेन्स युनिटले हरेक वर्ष विश्वमा विद्यमान प्रजातान्त्रिक मुलुकहरूको प्रजातन्त्रहरूको स्थिति थाहा पाउन हरेक वर्ष प्रजातन्त्र सूचक (डेमोक्रेसी इन्डेक्स) प्रकाशन गर्दछ। यसैको सन् २०२३ मा प्रकाशित प्रतिवेदनअनुसार विश्वमा चार प्रकारका प्रजातान्त्रिक प्रणालीहरूको अभ्यास भएको पाइयो। जस अनुसार विश्वका करिब ७ दशमलव ८ प्रतिशत जनसंख्या पूर्ण प्रजातन्त्र, १५ दशमलव २ प्रतिशत जनसंख्या ठिमाहा प्रजातन्त्र, ३७ दशमलव ४ प्रतिशत त्रुटिपूर्ण वा दोषपूर्ण प्रजातन्त्र र ३९ दशमलव ४ प्रतिशत जनसंख्या अधिनायकवादी प्रजातान्त्रिक मुलुकमा बसोबास गरेको पाइयो। यसमा नेपालको सूचांक ४ दशमलव ६ अंकसहित ९८ औं स्थानमा छ। मापकीय हिसाबले यस प्रतिवेदनअनुसार नेपालमा हाइब्रिड (ठिमाहा) प्रकारको प्रजातान्त्रिक प्रणाली रहेको उल्लेख छ। बर्सेनि यस प्रकाशनको यो दरमा उतार चढाव भए पनि नेपालको हकमा यस दरमा न्यूनमात्र प्रगति गएको पाइन्छ। सामाजिकताको सिद्धान्त नेपाली समाजका अन्तर्वस्तु हुन। मान्यताअनुसार सामाजिक लोकतन्त्रमा पूर्ण प्रजातन्त्रको अभ्यास हुन्छ। माथिको प्रतिवेदनअनुसार १० पूर्णांकमा नेपालको अंक ४ दशमलव ६ भनेको पूर्ण प्रजातान्त्रिक अभ्यास नभएको भन्ने बुझियो। यथार्थ हो कि, विश्वमा करिब ६० वर्षभन्दा पनि अधिक समय, विश्वले लोकतन्त्रलाई संस्थागत गर्न खर्चिएको छ। त्यही हिसाबले पनि सामाजिक लोकतन्त्रको आधारभूत तीन आयामहरू सामाजिक न्याय, समानता र कल्याणकारी अर्थव्यवस्था विश्व बजारमा हुर्कंदै छन्। समानताको नाममा पुँजीवादी अर्थव्यवस्थालाई प्र श्रय दिने हाम्रो मुलुकमा सामाजिक लोतन्त्रको हाँगो फैलिन पक्कै पनि समय नै लाग्ला ! व्यवस्था संस्थागत हुने कुरामा समय ठूलो कुरो हैन, व्यवस्थापकीय दिगोपना प्राथमिक कुरा हो। सन् २०२१ मा प्रकाशित पुस्तक बियोन्ड अर्डरमा क्यानेडियन मनोविश्लेषक तथा लेखक जोर्डन पिटरसन सामाजिक न्यायलाई सारसंक्षेप गर्दै भन्छन् समाजमा समानता सम्भव नै छैन किनकि उच्च आय भएका र निम्न आय भएकाका जीवन जिउने कला र लय नै फरक हुन्छ। कम विकसित मुलुकका हकमा त पर क्यापिटा इन्कम (प्रतिव्यक्ति आय) नै मानक बन्छ्न, सामाजिक समानताको। अनि फेरि सामाजिक लोकतन्त्रको एक पिलरको रूपमा यही सामाजिक समानतालाई लिने गरिन्छ। यसैबाट हामीले यकिनसहित भन्न सकिन्छ कि, समानतालाई अर्थसँग दाँज्ने हाम्रो समाजमा सामाजिक लोकतन्त्रको महत्त्व के हुन सक्छ ? यसले सामाजिक मान्यता तब पाउला जब निरपेक्ष गरिबी सापेक्ष गरिबीसँग समानान्तर बन्न सक्ला ! जबकि नेपाल लिभिङ स्टयान्र्डड सर्भे २०२३ अनुसार नेपालमा निरपेक्ष गरिबीको रेखामुनि रहेको जनसंख्या अझै पनि २० दशमलव २७ प्रतिशत रहेको छ। प्रणालीमाथिको जोखिम प्रणाली वा शासकीय स्वरूप हरेक राज्यको ड्राइभिङ फोर्स (सञ्चालन शक्ति) हो। प्रणालीजन्य जोखिम हिजोआज देखिनु भनेको समग्र लोकतन्त्रकै लागि खतरा हो। शासकीय स्वरूपको मूलभूत आधारशिलाको बिग्रिँदो क्रमको लेखाजोखा जनआवाजले अंकित गर्दै आएको विदितै छ। शासकीय स्वरूपकै विषयमा तत्काल विचार गर्न यथेष्ट समय र मुड पनि छैन, राज्यसँग। साथै समष्टिगत आर्थिक, सामाजिक, रूपान्तरणका लागि ध्यान दिन आवश्यक ठानेको समेत छैन। अर्धसमाजवादी धार र अर्धपुँजीवादी धारको मध्यबिन्दुमा लगभग च्यापिन लागेको सामाजिक लोेकतन्त्रलाई अब स्पेस (अंकुरण स्थान) को जरुरत पर्न सक्छ। यसर्थ सानो प्रवृत्तिसहितको चेतना भएका अर्ध विकसित मुलुकमा त झन् सामाजिक लोकतन्त्र केवल देखाउने दाँत वा सो सरह हुन सक्ने सम्भावना बढी छ। जसमा कारक तत्त्व भनेका नियन्त्रित अस्थिरतालाई पक्षपोषण गर्ने बाह्य तत्त्व हुन सक्छन्। मुलुकमा यस्तो शासकीय स्वरूप वा लोकतन्त्रको विकास होस् कि मुलुकले ब्रेन रिगेन (बाहिरिएका दक्ष जनशक्ति फेरि फर्काउन) सकोस्। आथिक मन्दीको चक्रीय कम गर्न सकोस्। रोजगारीका अवसरलाई रिभाइटलाइज (पुनर्जीवित) गर्न सकोस्। राजनीतिक धङ्धङ्गी अस्थिरतालाई स्ट्यागनेन्ट (यथाबिन्दुमा कायम तथा स्थिर गर्न) सकोस् तब पो बल्ल सटिक लोकतन्त्रको महत्त्व झल्कन सक्छ। भनिन्छ, जस्तोसुकै भए पनि नाच्न सकिन्छ, तर नाच्ने कसरी भनेर सिकाउन सकिन्न। यो भनेको समाजमा पुरातनदेखि चल्दै आएको निहित व्यावहारिक अभ्यास हो। लाग्छ, यस प्रणालीजन्य जटिलताको आडमा वैकासिक आयामहरूलाई संकुचन गरी नाच्ने कसरी भनेर सिकाउन हामी खप्पिस नै भयौं। राज्यशक्ति तब बलियो, सुदृढ र सक्षम बन्छ जब आन्तरिक लोकतन्त्रको दायरा फराकिलो बन्छन्। अमेरिकी पत्रकार तथा लेखक एच एल मेन्कन (सन् १८८० १९५६) ले भनेजस्तै लोकतन्त्रजन्य बिरामीको इलाज भनेको थप प्रजातन्त्रको प्रत्याभूति हो। वास्तवमै आन्तरिक लोकतन्त्रको कसी कसिलो नबन्दा तथा गैर राजनैतिक फ्याक्टर (तत्त्व) हाबी बन्दा सामाजिक लोकतन्त्रका आधारभूत मान्यताहरूले अंकुरणको मञ्च पाउन सक्दैनन्। माथिको तथ्यांकगत प्रतिवेदनलाई आधारगत रूपमा विश्लेषण गर्दा, केही हदसम्म भए पनि नेपालको प्रजातन्त्र (लोकतन्त्र)को ग्राफ धिमाहा गतिमा उक्लँदो देखिन्छ। यसर्थ पनि सामाजिक लोकतन्त्रका केही पाटाहरू सबल बन्ने पक्का देखिन्छ। प्रजातान्त्रिक मान्यताअनुसार लोकतन्त्रमा शतप्रतिशत मतदान हुन्छ, तर नेपालको आवधिक निर्वाचनमा करिब जम्मा मतदाताको लगभग ६०७० प्रतिशतमात्र मतदान भएको इतिहास छ। रुचिसहितको प्रजातन्त्रमा त शतप्रतिशत मतदान हुनुपर्ने हैन र ? के यो पूर्ण प्रजातान्त्रिक अभ्यासको द्योतक हो त ? यसबाट केवल एक कुराको दिशाबोध हुन्छ, राजनीतिप्रति जनताको अरुचि। तर पछिल्लो समय नेपाली डायस्पोरा (फैलाव क्षेत्र) मा प्रजातान्त्रिक प्रणालीलाई सुदृढीकरणका लागि मतदान गरेको हो भन्ने भाष्य विरलै सुनिन्छ। त्यसै कारण पनि लोकतान्त्रिक आयामहरूमा विस्तार हुन नसकेको हुन सक्छ। लोकतान्त्रिक आयामहरूको तहगत सुदृढीकरणका लागि पनि हरेक दलमा आन्तरिक लोकतन्त्र सबल बन्नु आवश्यक छ। सामाजिक लोकतन्त्रको केन्द्रीय मर्म राजनीतिक, कानुनी, तथा नैतिक धरातलको सुधारद्वारा पुँजीवादी भेदको सामना गर्नु पनि हो। यो हुन सकेको खण्डमा आन्तरिक लोकतन्त्रको सबलीकरण सहज छ। विश्वको परिप्रेक्ष्यमा भर्खरैमात्र इन्क्युवेसन (हुर्कंदै गरेको) एक दूरगामी विश्वास सामाजिक लोकतन्त्र हो। नेपाली निष्फल धारमा र शासकीय स्वरूपमै यसको टेस्ट (परीक्षण) का लागि आधारभूत सर्वेक्षण हुनु आवश्यक छ। विकसित मुलुकमा फापसिद्ध यस प्रणाली नेपाली माटोमा संघीयताजस्तै भालुको कन्पट नहोस् भन्ने सबैको चाहना हो। कदापि विश्वास आशारहित हुँदैन। तर यो कुन वातावरणमा अंकुरित हुँदैछ भन्ने कुरा मुख्य हो। अर्थशास्त्रीय, मानवशाष्त्रीय, न्यायशाष्त्रीय कोणहरूबाट सफल अनि हुर्किंदै गरेको यस दृष्टिकोणले खास रूपमा नेपाली जनमानसको सामाजिक, आर्थिक रूपान्तरणलाई मनन् गरेर शाश्वत यथार्थको पक्षमा उभिन सक्नु यसको प्रमुख चुनौती हो। पछिल्लो समय नेपाली समाज चेतनाविहीनताको पराकाष्ठाबाट गुज्रँदै छ। चेतना विहीनताको अनियन्त्रित मार्गवाट सात्विक लय समात्न सहयोगी बन्न यस सामाजिक लोकतन्त्र सहयोगी बन्ने कुरामा विश्वस्त हुनु आवश्यक छ। पोखरेल, सिन्धुली बहुमुखी क्याम्पसका उपप्राध्यापक हुन्।"
रेमिट्यान्स भित्र्याउने विश्वकै उच्च स्थानमा नेपाल,"काठमाडौं : रेमिट्यान्स भित्र्याउने मुलुकमध्ये नेपाल विश्वकै सबैभन्दा उच्च स्थानमा रहेको छ। नेपालमा सबैभन्दा बढी रेमिट्यान्स भित्रिएसँगै विश्वकै तुलनामा यसले यहाँ घरायसी खर्चलाई दिगो बनाउन महत्त्वपूर्ण योगदान पुर्याएको विश्व बैंकले निचोड निकालेको छ। विश्व बैंकको बुधबार सार्वजनिक नेपाल डेभलपमेन्ट अपडेट : अन्तर्राष्ट्रिय आप्रवासन र नेपालमा यसको प्रभाव विषयक प्रतिवेदनमा भनिएको छ, नेपालको व्यक्तिगत रेमिट्यान्स जीडीपी अनुपात संसारकै उच्च छ। नेपालमा रेमिट्यान्स आप्रवाह कुल गार्हस्थ्य उत्पादन (जीडीपी)को एक चौथाइभन्दा बढी छ। जबकि यो दक्षिण एसियाको दोस्रो सबैभन्दा धेरै रेमिट्यान्स प्राप्त गर्ने देश पाकिस्तानको तुलनामा झन्डै तीन गुणा बढी हो। जहाँ जीडीपीको अनुपातमा रेमिट्यान्स ७८ प्रतिशत छ। नेपालमा रेमिट्यान्स बढेकै कारण विदेशी विनिमयको बलियो आधार बनेको प्रतिवेदनमा उल्लेख छ। अझ पछिल्लो समय आधिकारिक रेमिट्यान्स आप्रवाह ९ वर्षकै उच्च बिन्दुमा पुगेको छ। रेमिट्यान्सको आकार बढेकाले नै नेपालको गरिबी न्यूनीकरणमा सहयोग पुगेको प्रतिवेदनले औंल्याएको छ। तथ्यांकअनुसार सन् २०११ देखि २०२३ को बीचमा व्यक्तिगत रेमिट्यान्स कै कारण ३० प्रतिशतभन्दा बढी गरिबी घटाउन सहयोग गरेको छ। प्रतिवेदन सार्वजनिक गर्दै विश्व बैंकका माल्दिभ्स, नेपाल र श्रीलंकाका लागि राष्ट्रिय निर्देशक डेभिड सिस्लेनले नेपालले विदेशी कामदारहरूबाट रेमिट्यान्सबाट धेरै फाइदा हासिल गरेकोबारे प्रशंसा गरे। उनी भन्छन्, यी प्रवाहहरूको व्यवस्थापनमा सुधार, विदेशमा काम खोज्ने नेपालीलाई राम्रोसँग सहयोग गर्न र नेपालमा दक्ष नेपालीहरूलाई उत्पादनशील बनाउन वातावरण सिर्जना गर्ने जीवन्त घरेलु अर्थतन्त्रको निर्माण नेपालको भविष्यको लागि महत्त्वपूर्ण छ। यसैक्रममा मेकिङ द मस्ट अफ इन्टरनेसनल माइग्रेसन इन् नेपाल विषयक प्यानल छलफलमा बोल्दै नेपाल राष्ट्र बैंकका डेपुटी गभर्नर डा नीलम ढुंगानाले विभिन्न मुलुकमा गएका नेपालीले पठाएको रेमिट्यान्सको उपयोगिता बढाउन प्रारम्भिक, मध्यकालीन र दीर्घकालीन योजना बनाएको बताइन्। डा ढुंगाना भन्छिन्, मुलुकमा औपचारिक प्रणालीबाट रेमिट्यान्स भित्र्याउन प्रोत्साहन गरिएको छ। रेमिट्यान्स खातावालालाई मुद्दती निक्षेपमा राख्दा थप १ प्रतिशत बिन्दु ब्याजदरको व्यवस्था छ। यससँगै रेमिट्यान्स उत्पादनमूलक क्षेत्रमा जाओस् भन्नेमै केन्द्रित छौं। आर्थिक वृद्धिदर ५१ प्रतिशत पुग्ने प्रक्षेपण नेपालको आर्थिक वृद्धिमा सुधारको अपेक्षा गरिएको छ। चालु आर्थिक वर्ष (सन् २०२४) मा नेपालको आर्थिक वृद्धिदर गत आर्थिक वर्ष (सन् २०२३) को ३९ प्रतिशतबाट बढेर ५१ प्रतिशत पुग्ने प्रक्षेपण गरिएको छ। सार्वजनिक नेपाल डेभलपमेन्ट अपडेट : अन्तर्राष्ट्रिय आप्रवासन र नेपालमा यसको प्रभाव प्रतिवेदनले यस्तो वृद्धिदरको अनुमान गरेको हो। प्रतिवेदनअनुसार उच्च पर्यटक आगमन, जलविद्युत् र धान उत्पादनको वृद्धिले निर्देशित गरेकोले उक्त प्रक्षेपण पूरा हुने उल्लेख छ। विश्व बैंकको अर्धवार्षिक रूपमा प्रकाशित हुने नेपाल डेभलपमेन्ट अपडेटले दीर्घकालीन र विश्वव्यापी दृष्टिकोणसँग सान्दर्भिक गराउँदै पछिल्ला वर्षका आर्थिक विकाससम्बन्धी विश्लेषण गर्दै आएको छ। अझ आगामी आर्थिक वर्ष (सन् २०२५) मा नेपालको अर्थतन्त्र ५५ प्रतिशतले वृद्धि हुने अनुमान गरिएको छ। केन्द्रिय बैंकको लचक मौद्रिक नीति र नियामकीय प्रावधानहरूमा गरिएको सहजीकरणका कारण नेपालको वृद्धिमा निजी क्षेत्रको महत्त्वपूर्ण योगदान रहने औंल्याइएको छ। हाल मुलुकले भोगेको बाढीपहिरो र डुबानको कारण सिर्जित समस्याले अर्थतन्त्रमा पार्न सक्ने असरलाई भने उक्त आर्थिक वृद्धिको प्रक्षेपणमा समेटेको छैन। यद्यपि नेपाल राष्ट्र बैंकले लचिलो मौद्रिक नीति ल्याएका कारण थोक तथा खुद्रा व्यापार, निर्माण क्षेत्र र उत्पादन क्षेत्र लाभान्वित हुने तथा निजी क्षेत्रको लगानी वृद्धि हुने अनुमान गरिएको हो। प्रतिवेदनका अनुसार सन् २०२४ मा पर्यटन आगमन ३० प्रतिशतले बढ्दा सेवा क्षेत्रको वृद्धि हुने र यातायात, आवास तथा खाद्य क्षेत्रमा वृद्धि हुने अनुमान विश्व बैंकको छ। जलविद्युत् र कृषि क्षेत्रको उत्पादन बढ्दा अर्थतन्त्रमा सकारात्मक प्रभाव पार्नेछ। यो वर्ष जलविद्युत् उत्पादन ४ सय ५० मेगावाट थपिने र धान उत्पादन ४३ प्रतिशतले बढ्न सक्छ, प्रतिवेदनमा आकलन गरिएको छ। यसैक्रममा विश्व बैंकका माल्दिभ्स, नेपाल र श्रीलंकाका लागि राष्ट्रिय निर्देशक डेभिड सिस्लेन आर्थिक वृद्धिको गतिलाई कायम राख्नु नेपालको विकासका लागि महत्त्वपूर्ण रहेको बताउँछन्। यसका लागि प्रमुख क्षेत्रहरू जस्तै पूर्वाधार, सुशासन, मानव पुँजी विकास र निजी क्षेत्रमा निरन्तर सुधारको आवश्यकता रहेको उनले सुझाव दिए। मुद्रास्फीति ५ प्रतिशत पुग्ने अनुमान विश्व बैंकले आर्थिक वृद्धिकै हाराहारीमा मुद्रास्फीति हुने आकलन गरेको छ। प्रतिवेदनअनुसार सन् २०२५ मा मुद्रास्फीति ५ प्रतिशत र सन् २०२६ मा ४५ प्रतिशतमात्रै रहने अनुमान छ। जबकि सन् २०२३ मा मुद्रास्फीति ७७ प्रतिशत र सन् २०२४ मा ५४ प्रतिशत छ। यसैगरी, प्रतिवेदनले आर्थिक वर्ष २०८१८२ मा निजी क्षेत्रको खपत १८ प्रतिशतले बढ्ने अनुमान गरेको छ। साथै चाालु आवमै सरकारी क्षेत्रको खपत भने ५८ प्रतिशतले बढ्ने अनुमान गरेको छ। यसैगरी, विश्व बैंकले चालु खाता बचत जीडीपीको २६ प्रतिशत रहने औंल्याएको छ भने सरकारी राजस्व २० प्रतिशतले बढ्ने अनुमान गरेको छ। वित्तीय प्रणालीमा उच्च जोखिम नेपाल डेभलपमेन्ट अपडेट प्रतिवेदनले बहुजोखिमहरू पनि पहिचान गरेको छ। जसअन्तर्गत वित्तीय प्रणालीमा उच्च जोखिमसहितको निजी क्षेत्रको कर्जा वृद्धिलाई सीमित गर्ने निष्क्रिय कर्जा, लगानी नै प्रभावित हुन सक्ने गरी सम्भावित नीतिको अनिरन्तरता, पूर्वाधार विकासलाई असर गर्ने पुँजीगत खर्चको कार्यान्वयनमा हुन सक्ने ढिलाइ, क्षेत्रीय अस्थिरता र व्यापार अवरोध जसले पर्यटन र आन्तरिक मागलाई कम गर्न सक्ने जस्ता जोखिमहरू रहेका छन्। यसैगरी प्रतिवेदनमा भनिएको छ, आप्रवासी श्रमिक प्राप्त गर्ने गल्फ मुलुकहरू र मलेसियामा आएका झट्काहरूले पनि वृद्धिलाई धिमा गर्न सक्छ, खासगरी घरपरिवारको उपभोग, गरिबी निवारण र मानव पुँजी विकासमा भूमिका खेल्ने अन्तर्राष्ट्रिय विपे्रषणमा यसले असर पुर्याउनेछ। तथापि, नेपालको आप्रवासन अत्यन्त महँगो, असमान अवसरहरू र धेरैका लागि प्रक्रिया नै चुनौतीपूर्ण रहेको अवस्था कायम छ। प्रतिवेदनले नेपालको आप्रवासनको फाइदा र लागतका पछिल्ला तथ्यहरू प्रस्तुत गर्दै दिगोपन र प्रतिफल विस्तारको सुनिश्चितता गर्ने उद्देश्यले समावेशी आप्रवासन व्यवस्थापन प्रणाली निर्माणका लागि आवश्यक प्रमुख नीतिगत हस्तक्षेपहरूलाई प्राथमिकताका साथ उल्लेख गरेको छ। यता कार्यक्रममा राष्ट्रिय योजना आयोगका उपाध्यक्ष प्राध्यापक प्राडा शिवराज अधिकारीले नेपालको अर्थतन्त्र क्रमिक सुधारको मार्गमा रहेको दाबी गर्छन्। उनका अनुसार बजेटरी प्रक्रियामा सुधार ल्याउँदै पूरा हुने चरणमा रहेका परियोजनाहरूलाई सम्पन्न गरेर पुँजीगत खर्च बढाउने हाम्रो प्राथमिकताले बृहत् अर्थतन्त्रको स्थायित्व सुदृढ गर्नेछ। आन्तरिक उत्पादन बढाउनेछ र धेरै रोजगारी सिर्जना हुनेछन्, उनले भने।"
जलवायु परिवर्तनको असर,"जलवायु परिवर्तनले नेपाल जस्तो हिमाल तथा पहाड भएका मुलुकमा भयानक असर गर्छ भन्ने कुरा हालै आएको विपद्बाट प्रमाणित भएको छ। यो प्राकृतिक विपद्बाट २ सय ३० भन्दा बढीको ज्यान गएको छ। खर्बौंको धनजनको क्षति भएको छ। राजधानी काठमाडौंमै राज्यसंयन्त्रको कमजोर उपस्थिति देखियो। भोलिका दिनमा आजै ठूलो प्रकोप आउँदा के हामी सामना गर्न तयार छौं ? भन्ने प्रश्नसमेत खडा भएको छ। एक महिनाअघि कोटडाँडा, ललितपुरमा जलवायु परिवर्तन र लैंगिक न्याय विषयक तीनदिने आवासीय युवा शिविर आयोजना भयो। नेपालको ८० प्रतिशत जनसंख्या जलवायु सिर्जित समस्याबाट जोखिममा छन् भनिएको अवस्थामा जलवायु परिवर्तनले मानव अधिकारलाई पार्ने प्रभाव, अपनाउन सक्ने रणनीति र जलवायु न्यायको विषयमा गहन छलफल भएको थियो। यो लेख लेख्दै गर्दा दसैंको मुखमै बिचल्ली पार्नेगरी भएको प्रकोपले आजै झस्काएको छ। नेपालमा सोलुखुम्बुको थामे गाउँ नै बगाउने हिमपहिरो होस् या विगतमा मुस्ताङमा बाढी आउँदाको सन्दर्भ जलवायु परिवर्तनले हामी प्रताडित छौं र कुनै न कुनै रुपमा असर गरिरहेको देख्न र अनुभव गर्न सक्छौं। यस आलेखमा जलवायु परिवर्तन यसका प्रभाव र जलवायु तथा लैंगिक न्यायको कुराको सन्दर्भ उठाउन खोजेको छु। जलवायु परिवर्तनले हाल विश्वमा संकट निम्त्याएको पाइन्छ। पाकिस्तानमा दुई वर्षअघि आएको बाढीले हजारौंको ज्यान लिएको थियो भने तीन करोड जनसंख्यालाई प्रभावित गरेको थियो। विगतमा अमेरिकाको क्यालिफोर्निया तथा अस्ट्रेलियामा लागेको जंगलको आगलागी, युरोप र क्यानडामा बढेको गर्मी, दुबईमा आएको वर्षा र हालैको वर्षहरूमा नेपालमा घटेको विपद्जन्य घटनामा वृद्धिले नेपाललगायत संसारभरका मुलुक जोखिममा छन् भनेर इंगित गर्छन्। गत वर्ष संयुक्त राष्ट्रसंघको महासचिवले अब ग्लोबल वार्मिक होइन ग्लोबल बोइलिङको युग सुरु भयो भनेर चेतावनी दिएको थिए। जलवायु परिवर्तनले मानवको मानव भएकै आधारमा बाँच्न पाउने र कानुनद्वारा संरक्षण गरेको अतिआवश्यक, नैसर्गिक, अभिभाज्य र विनाविभेदपूर्ण पाउने मानव अधिकारलाई समेत खतरा पुयाइरहेको छ। जलवायु परिवर्तनले मानव अधिकारमा समेत असर पर्छ। मानव अधिकार भनेको कुनै पनि जात, धर्म, लिंग, भाषा, क्षेत्र र भौगोलिक अवस्थाको व्यक्तिहरूले बिना भेदभाव पाउनुपर्ने अधिकार हो। मानव अधिकारको विश्वव्यापी घोषणापत्र १९४८ ले दिएका अधिकारदेखि, नागरिक तथा राजनीतिक अधिकार, आर्थिक सामाजिक सांस्कृतिक अधिकार, महिलाको अधिकार, बालबालिकाको अधिकार र अपांगताको अधिकारसम्बन्धी सन्धि तथा महासन्धिमा उल्लेख गरिएका विभिन्न अधिकार मानव अधिकार हुन्। यी अधिकारलाई समेट्दै नेपालको संविधानमा विभिन्न ३१ वटा मौलिक हक अधिकारको व्यवस्था गरिएको छ। जलवायु परिवर्तनले धेरै अधिकारसँग सरोकार राख्छ। दुई वर्षअघिको नेपालका विभिन्न ठाउँमा भीषण आगलागी त कतै सवारीसाधन तथा उद्योगबाट निस्किएको धुवाँले वायु प्रदूषण हुँदा स्कुलकलेज नै झन्डै दुई हप्ता बन्द गर्नु परेको थियो। वायु प्रदूषणले स्वास्थ्यसम्बन्धी हक, सम्मानपूर्वक बाँच्न पाउने हक र स्वच्छ वातावरणमा बाँच्न पाउने हकबाट वञ्चित गर्छ। त्यसैगरी जलवायु परिवर्तनबाट सिर्जित बाढीपहिरो तथा हावाहुरीले समेत आवासको हक, शिक्षाको हक, बालबालिकाको हक, समानताको हक र सम्मानपूर्वक बाँच्न पाउने हकबाट मानिस वञ्चित हुन पुग्छ। प्रत्येक वर्ष आउने विपद्जन्य प्रकोपले लाखौंलाई त्रसित गरिरहेको हुन्छ। जलवायु परिवर्तन मानवद्वारा सिर्जित समस्या हुन् भनेर धारणा राख्दै गर्दा मानव अधिकारको कुरासमेत हेक्का राख्नु जरुरी छ। विश्व स्वास्थ संगठनका अनुसार विश्वको झन्डै आधा जनसंख्या जलवायु परिवर्तनको उच्च जोखिममा रहेका क्षेत्रमा बसोबास गर्छन्। नेचर जर्नलका अनुसार सन् २०२२ मा युरोपमा मात्र ६१ हजार व्यक्तिले अत्यधिक गर्मीका कारण ज्यान गुमाएका थिए। जलवायु परिवर्तनले सुक्खा याम बढ्ने, अतिवृष्टि र अनावृष्टि हुनु, समयमै उब्जनी नहुनु, किराहरू बढ्नु, कम अन्न उब्जनी हुनुलगायतको समस्याले खाद्यसम्बन्धी अधिकारबाट वञ्चित भएको छन्। एसियन विकास बैंकका अनुसार नेपालले सन् २०५० सम्म वार्षिक २ दशमलव २ प्रतिशत जीडीपीमा नोक्सानी हुने अनुमान गरेको छ। यसरी विकासको अधिकार साथै मानव अधिकारको सरोकारसमेत छन्। जलवायु परिवर्तनको कुरा गर्दै गर्दा के हामी जलवायु न्याय र लैंगिक मुद्दाहरूप्रति समेत गम्भीर छौं ? भन्ने प्रश्न आउन सक्छ। नेपालमा जलवायु परिवर्तनले विशेषतः महिला, बालबालिका, आधिवासी जनजाति, सिमान्तकृत, मधेसी तथा यौनिक तथा लैंगिक अल्पसंख्यक तथा श्रमिकलाई असर गर्न सक्ने प्रयाप्त सम्भावना छन्। विशेषतः ग्रामीण भेगको महिलालाई जलवायु परिवर्तनबाट सिर्जित समस्याबाट मुक्त हुन बढी समस्या हुन्छ। ग्रामीण भेगका महिलामा जलवायु परिवर्तनसँग सम्बन्धित सूचनामा पहुँचको कमीले विपद्को समयमा पुरुषको तुलनामा अधिक समस्या बेहोर्नु परेको छ। विपद्को समयमा भाषिक जटिलता तथा विविध कारणले महिलालगायत अन्य विभिन्न समुदायलाई असर गर्छ। खासगरी विकासोन्मुख मुलुकमा महिलाले जलवायु परिवर्तनका कारण विभिन्न समस्या झेल्नुपर्ने हुँदा अन्तर्राष्ट्रिय वार्ताहरू र सम्झौताहरूमा लैंगिक समानताका सरोकार अति आवश्यक देखिन्छन्। लैंगिक न्यायबिना जलवायु न्याय छैन भन्ने कुरा पछिल्लो समय उठ्दै गरेको छ। अन्त्यमा, नेपालमा ठूलो विपद् आए नराम्रोसँग धनजनको क्षति हुने सहजै अनुमान लगाउन सकिन्छ। त्यसैले हामी पूर्वतयारीमा गम्भीर हुनुपर्छ। हामीकहाँ जलवायु परिवर्तन नीति २०७६, राष्ट्रिय अनुकूलन योजना, स्थानीय जलवायु अनुकूलन कार्य योजना (लापा ) र विपद् जोखिमको लागि राष्ट्रिय योजना न्यूनीकरण र व्यवस्थापन (सन् २०२१३०) ले जलवायु परिवर्तन र लैंगिक न्यायको मुद्दालाई छोएका छन्। हामीले अबको दिनमा विपद् प्रतिकार्यमा गम्भीर हुने, नीतिहरू अक्षरक्षः पालना गर्ने, अन्तर्राष्ट्रिय सहयोगको लागि प्रमाणका साथ प्रस्तुत हुने र जलवायु कूटनीतितर्फ ध्यान दिनु आवश्यक देखिन्छ।"
बाढीले क्षतिग्रस्त माथिल्लो तामाकोशीबाट पुनः विद्युत् उत्पादनको पहल थाल्न पहल,"काठमाडौं : सञ्चालनमा रहेका जलविद्युत् गृहहरूमध्ये सबैभन्दा ठूलो ४५६ मेगावाटको माथिल्लो तामाकोशीबाट जतिसक्दो चाँडो विद्युत् उत्पादन सुरु गर्न पहल थालिएको छ । गत साता आएको अविरल वर्षाका कारण आएको पहिरोले दोलखाको बिगु गाउँपालिका१ लामाबगरस्थित माथिल्लो तामाकोशी जलविद्युत् केन्द्रको बाँध क्षेत्रका संरचना (हेडवक्र्स) मा ठूलो क्षति पुर्याएको थियो । बाँधस्थलभन्दा केही तल दायाँतर्फ रहेको नियन्त्रण कक्ष (कन्ट्रोल रुम) भवन, बालुवा थिग्ग्र्याउने पोखरी (डिस्यान्डर) र बाँधबाट डिस्यान्डरसम्म पानी पुर्याउने भूमिगत नहर (कल्भर्ट) मा ठूलो क्षति पुगेको छ । कन्ट्रोल रुम भवन र त्यहाँ रहेका उपकरणहरू पूर्ण रूपमा क्षतिग्रस्त भएका छन् । डिस्यान्डरमा रहेका दुई वटा पोखरीमा लेदो, गेग्र्यान, ठूल्ठूला ढुंगा थुप्रिएका छन् । कन्ट्रोल रुम भवन, डिस्यान्डर र कल्भर्ट रहेको स्थानभन्दा माथिबाट खसेको पहिरोका कारण ती संरचनामा ठूलो क्षति पुगेको हो । कन्ट्रोल रूपमा कार्यरत कम्पनीका दुई कर्मचारी र सुरक्षाका लागि खटिएका दुई सैनिक गरी चार जनाको मृत्यु भएको थियो । खहरे खोलामा अझै माथिबाट लेदो आइरहेको र ढुंगासमेत खसिरहेको छ । अविरल वर्षाका कारण तामाकोशी नदीमा पानीको बहाव उच्च भएपछि शुक्रबार साँझ ७ बजेबाट विद्युत् उत्पादन बन्द गरिएको थियो । बाँधका सम्पूर्ण ढोका (गेट)हरू खुल्ला गरिएको थियो । ऊर्जा जलस्रोत तथा सिँचाइ राज्यमन्त्री पूर्णबहादुर तामाङ, सचिव सुरेश आचार्य, नेपाल विद्युत् प्राधिकरणका कार्यकारी निर्देशक कुलमान घिसिङलगायतको टोली विज्ञसमूह आयोजनास्थल पुगी पहिरोले पुर्याएको क्षतिका जानकारी लिएको छ । राज्यमन्त्री तामाङले माथिल्लो तामाकोशी बन्द हुँदा समग्र राष्ट्रलाई नै ठूलो क्षति भइरहेकाले हरेक उपाय अवलम्बन गरी विद्युत् उत्पादन जतिसक्दो छिटो सुरु गर्नुपर्ने बताए । यसका लागि आवश्यक सहयोग र सहजीकरण गर्न मन्त्रालय तयार रहेको राज्यमन्त्री तामाङले उल्लेख गरे । सञ्चालनमा रहेको सबैभन्दा ठूलो विद्युत्गृह बन्द हुँदा आन्तरिक रूपमा विद्युत् आपूर्तिका लागि समस्या त परेकै छ, यसबाट वर्षायामको विद्युत् निर्यात पनि नराम्ररी प्रभावित भइरहेको छ ।"
"दसैंमा हवाई चाप, रातभर जहाज उड्ने","अबिरल बर्षाले सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको छ । काठमाडौं : बडा दसैं नजिकिएसँगै आन्तरिक हवाई उडानको चाप बढेको छ। काठमाडौंस्थित त्रिभुवन अन्तर्राष्ट्रिय विमानस्थल (टीआईए) मा रातिको २ बजेसम्म पनि आन्तरिक विमानहरू अवतरण भइरहेका छन्। इतिहासमा पहिलो पटक आन्तरिक उडान रातको अबेरसम्म पनि सञ्चालन भएका हुन्। यति हुँदा पनि एयर ट्राफिकका कारण उडान निर्धारित तालिकामा हुन भने सकिरहेका छैनन्। साधारणतया दसैंपूर्व आन्तरिक उडानको चाप करिब ३० देखि ३५ प्रतिशतले बढ्ने गरेको छ। तर, यसपालि भने असोज १० गते रातिदेखि असोज १२ गतेसम्म आएको अविरल वर्षा र त्यसपछिको बाढीपहिरोले सडक मार्ग अवरुद्ध हुँदा गन्तव्यसम्म पुग्न हवाई चाप बढेको सरोकारवालाहरू बताउँछन्। दसैंको मुखमा सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको नेपाल नागरिक उड्डयन प्राधिकरणका सूचना अधिकारी ज्ञानेन्द्र भूल बताउँछन्। बडादसैं मनाउन उपत्यका छोड्ने एकमात्र हवाईस्थल भनेको टीआईए हो। यहाँबाट विभिन्न आठ विमान कम्पनीहरूले नियमित उडान गर्दै आएका छन्। बुद्ध, यती, सौर्य, समिट, तारा, नेपाल एयरलाइन्स, श्री र सीता एयरले ट्रंक रुट (तराईका जिल्लामा हुने उडान) र स्टल रुट (पहाडी तथा हिमाली जिल्लामा हुने उडान) गर्दै आएका छन्। यी निजी वायुसेवा कम्पनीहरूले अन्य समयमा दैनिक करिब ३ सय उडान भर्ने गरेकोमा दसैंको समयमा भने दैनिक करिब ४ सय ५० उडान (आउने र जाने) हुने गरेको प्राधिकरणका सूचना अधिकारी भूलले जानकारी दिए। सेप्टेम्बर र अक्टुबर फेस्टिबल सिजनमा सामान्य अवस्थामा पनि अघिपछिको भन्दा कम्तीमा ३०३५ प्रतिशतले चाप बढ्ने गरेको हो। बाढी र पहिरोपछि बाटोहरू अवरुद्ध हुँदा त्यसको असर हवाई यातायातमा परेको छ। पहिला आन्तरिक र बाह्य गरी करिब चार सय उडान हुने गरेकोमा हाल साढे ५ सयभन्दा बढी उडान हुने गरेको छ, भूल बताउँछन्। टीआईएमा दिनको १ सय ५० संख्याले उडान अवतरण बढ्दा अन्य ट्रंक रुटका विमानस्थलमा पनि चाप बढेको नै छ। पहिलाका यात्रु चाप नभएर फुलाइट मर्ज हुने र रद्द हुने गरेकोमा अहिले सबै उडान पूर्ण क्षमतामा भएका छन्। काठमाडौंबाट बाहिर जाँदा ९० प्रतिशतभन्दा बढी भने आउँदा पनि पर्यटक सिजन भएकोले करिब ७० प्रतिशत क्षमतामा जहाज उडिरहेका छन्। विमानस्थलका महाप्रबन्धक जगन्नाथ निरौलाका अनुसार टीआईएमा बढेको चापलाई व्यवस्थापन गर्न रातको २ बजेसम्म पनि जहाज अवतरण गर्न थालिएको छ। दसैं नजिकिएकोले पनि स्वाभाविक रूपमा विमानस्थलमा यात्रुको चाप बढ्ने गरेकोमा अहिले सडक अवरुद्धका कारण केही थपिएको उनी बताउँछन्। विमान रद्द भएर गन्तव्य फर्किन नसकेका यात्रुको चाप र दैनिक नियमित हुने यात्रुको चापका कारण विमानस्थलमा घुइँचो देखिएको निरौलाले बताए। फेरि काठमाडौं विमानस्थलमा एउटा मात्र धावनमार्ग भएकोले सबै उडान र अवतरण एकै ठाउँबाट गर्नुपर्ने हुँदा एयर ट्राफिक बढ्ने र उडान समयमा नै हुन नसकिरहेको उनको भनाइ छ। पर्यटकीय सिजन भएकोले स्टल रुटको पनि लुक्ला जाने उडान र पर्यटकको व्यवस्थापनका लागि प्राधिकरणले नयाँ रुट सुरु गरेको बताएको छ। अहिलेको ट्राफिकलाई मध्यनजर गरेर काठमाडौंबाट ठूलो जहाजमा जनकपुर पुर्याउने र जनकपुरबाट लुक्ला उडाउन सुरु गरिएको प्राधिकरण बताउछ। त्यसले गर्दा हिमाल चढ्न काठमाडौंबाट लुक्ला जाने यात्रुको चाप काठमाडौंबाट केही घटेको छ। बिहान र दिउँसो माउन्टेन फ्लाइट र लुक्ला फ्लाइटले गर्दा मिलाउने सक्ने अवस्था नभएकोले विमान कम्पनीहरूलाई राति उडान हुने स्थानहरूमा फ्लाइट थप्न भनिएको छ। सोहीअनुसार यती र बुद्धले उडान संख्या थपेका प्राधिकरणका सूचना अधिकारी भूलले जानकारी दिए। काठमाडौं विमानस्थलबाट विशेषगरी ट्रंक रुटमा उडान बढी हुने गरेको छ। राजविराज र भरतपुरबाहेक अन्य ट्रंक रुटका विमानस्थलहरूमा रात्रिकालीन उडान अवतरण हुन्छ। ती सेक्टरमा दिउँसो नभ्याउँदा राति पनि उडान हुने व्यवस्था मिलाइएको टीआईएका महाप्रबन्धक निरौला बताउँछन्। जुन विमानस्थलमा सूर्यास्तसम्म मात्र चल्छ ती विमानस्थलमा निर्धारित समयमा उडान सञ्चालनका लागि भनिएको उनी बताउँछन्। विमान कम्पनीहरूले उडान संख्या थपेर पनि यात्रुहरूलाई गन्तव्यमा पुर्याउने काम गरिरहेका छन्। वर्षाले तीन दिन रोकिएका यात्रु, सडक अवरुद्ध भएर बढेका यात्रु र दसैंका लागि घर जाने यात्रु गरी अहिले चाप बढेको बुद्ध एयरका प्रवक्ता दीपेन्द्र कर्ण बताउँछन्। दैनिक उडान १ सय ७० भन्दा बढी भइरहेको र ९० प्रतिशतभन्दा बढी क्षमतामा उडान भइरहेको कर्ण सुनाउँछन्। चाडपर्व लागेसँगै यात्रुको चाप बढेको उनको भनाइ हो। घटस्थापनाभन्दा पछिका लागि पनि ९० प्रतिशत बुकिङ भइसकेको उनले जानकारी दिए। यात्रु चापलाई हेरेर उडान संख्या थप्ने सोचमा कम्पनी रहेको छ। कम्पनीसँग ७२ र ४२ सिटे गरी करिब १८ एटीआर विमान छन्। कम्पनीले कुल १४ गन्तव्यमा उडान गर्दै आएकोमा बढी ट्रंक रुट केन्द्रित उडान गर्दै आइरहेको छ। अघिल्ला दसैंभन्दा टिकट बुकिङ उछाल आएको यती एयरलाइन्सका प्रवक्ता सुदर्शन बर्तौला बताउँछन्। सडक अवरुद्ध हुँदा सबै सेक्टरमा चाप बढेको छ। सडक अवरुद्ध हुनुअघि करिब ६०६५ प्रतिशतको बुकिङ रहेकोमा अहिले ह्वात्तै बढेको उनी सुनाउँछन्। दैनिक उडान संख्या ७६ सम्म पुर्याएको यतीले थप उडान बढाउन विमानस्थलको चापको कारणले सम्भव नभएको बताउँछ। कम्पनीले करिब ८ गन्तव्यमा उडान भर्दै आइरहेको छ। स्टल रुटमा भने लुक्लाबाहेक अन्य सेक्टरमा प्रायः उस्तै छ। स्टल रुटमा नै केन्द्रित रहेको राष्ट्रिय ध्वजाबाहक नेपाल वायुसेवा निगमले १६ गन्तव्यमा उडान भरिरहेको छ। तर, हाल सञ्चालनमा एउटा मात्र टिनेटर भएकोले दैनिक करिब ४ उडान हुने गरेको निगम बताउँछ। निजी कम्पनीहरूलाई भ्याइँनभ्याइ भएको बेलामा १९ सिटे एउटा जहाज भएको निगमलाई भने खासै चटारो छैन। प्रतिस्पर्धा गर्नालाई चापअनुसारको उडान भर्न जहाज संख्या हुनुपर्ने निगम स्रोतको भनाइ छ। यता, स्टल रुटमा नै उडान गर्ने सीता एयरका महाप्रबन्धक घनश्याम आचार्य पनि दसैंका लागि चाप नबढेको सुनाउँछन्। पोखरा, जोमसोम, जुम्ला, सिमिकोट, लुक्ला, तुम्लिङटारलगायतका ११ गन्तव्यमा उडान भर्ने गर्छ। उच्च पहाडी तथा हिमाली भेग भएकोले सडकभन्दा पनि हवाई यात्रा नै हुने गरेकोले यस सेक्टरमा सधैं नै एकै किसिमको चाप हुने उनको भनाइ हो। पर्यटक सिजन भएकोले लुक्लामा चाप केही बढेको उनी बताउँछन्। यता, समिट एयरका महानिर्देशक एवं निजी वायुसेवा सञ्चालक संघका अध्यक्ष मनोज कार्की पनि लुक्लाबाहेक अन्य उस्तै चाप रहेको बताउँछन्। तर, रामेछापबाट लुक्ला उडान गर्नका लागि सडकमार्ग अवरुद्ध हुँदा गाह्रो भएको उनको भनाइ छ। काठमाडौंबाट धेरै उडान गर्न ट्राफिक बढी भएकोले सम्भव नभएको उनी बताउँछन्। यसले पर्यटन उद्योगलाई असर गर्ने देखिएको उनको भनाइ छ। प्राधिकरणले जनकपुरबाट लुक्ला उडान सुरु त गराएको छ तर, त्यसमा पर्यटकहरूको कत्तिको आकर्षित हुने भने थाहा नभएको उनले सुनाए। हवाई यातायातमा चाप बढेपछि कम्पनीहरूले अधिकतम मूल्य लिएको भन्दै जनगुनासो बढेको छ। सरकारले राष्ट्रिय विपत् घोषणा गरेको अवस्था र सडक राजमार्गहरू अवरुद्ध भएको अवस्थामा निजी वायुसेवा कम्पनीहरूले भाडा सस्तो गर्नुपर्ने तर्क यात्रुहरूको हो।"
नेपालीसहित ६ जना आप्रवासीलाई ग्वाटेमालाको सीमानामा गोली हानी हत्या,"काठमाडौं : नेपालीसहित ६ जना आप्रवासीलाई ग्वाटेमालामा गोली हानी हत्या गरिएको छ। अन्तर्राष्ट्रिय समाचार एजेन्सीहरूका अनुसार मेक्सिन सेनाले नेपालीसहित ६ जना आप्रवासीको गोली हानी हत्या गरेका हुन्। ट्रकमा रहेका नेपाली, भारतीय, पाकिस्तानी र इजिप्ट र क्युबाका नागरिक रहेको भारतीय मिडिया द हिन्दीले उल्लेख गरेको छ। ट्रकमा रहेका उनीहरूलाई ग्वाटेमालाको सीमानामा दुई जना मेक्सिन सेनाले अन्धाधुन्ध गोली प्रहार गरेर मारेको समाचारमा उल्लेख छ। मेक्सिन रक्षा विभागले चार जनाको घटनास्थलमै र दुई जनाको उपचारको क्रममा मृत्यु भएको जानकारी दिएको छ। ट्रकमा १७ जना आप्रवासीहरू सुरक्षित भेटिएका थिए। ट्रकमा ३३ जना आप्रवासी सवार रहेको बताइएको छ। यो क्षेत्र तस्करी गर्ने आप्रवासीहरूको रुट रहेको बताइन्छ। यही रुटबाट नेपालीहरू अवैधरूपमा अमेरिका जाने गर्छन्।"
झापामा जंगली हात्तीको आक्रमणबाट वृद्धको मृत्यु,झापा : झापाको हल्दिबारीमा जंगली हात्तीको आक्रमणबाट एक वृद्धको मृत्यु भएको छ । मृत्यु हुनेमा हल्दिबारी गाउँपालिका३ की अन्दाजी ६५ वर्षीय वाङदी गुरुङ रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । प्रहरीका अनुसार बिहीबार बिहान ९ बजेतिर हल्दिबारी३ स्थित रणकाली सामुदायिक जंगलमा घाँस काटी फर्कने क्रममा गुरुङमाथि हात्तीले आक्रमण गरेको थियो । ८ देखि १० वटा हात्तीले लखेटेका उनलाई लछारपछार गरी कुल्चिएर मारेको डीएसपी चन्दले बताए । घटनास्थलमै मृत्यु भएका उनको कानुनी प्रक्रिया गरी शव पोस्ट मार्टमका लागि प्रादेशिक अस्पताल भद्रपुर ल्याउने तयारी भइरहेको जनाइएको छ ।
"सडक भत्केका छन्, होसियार भएर यात्रा गरौं","काठमाडौं : दसैंका लागि घर फर्किंदै हुनुहुन्छ ? होसियार भएर यात्रा गर्नुहोला। किनकि केही दिनको अविरल वर्षाले मुख्य सडक भत्केका छन्। ठाउँठाउँमा पहिरो गएको छ। अझै केही दिन पानी पर्ने स्थिति देखिँदैछ। सडक मार्गबाट दसैं मनाउन घर जानेहरूका लागि यसपटक परिस्थिति सहज छैन। अझै वर्षाको पूर्वानुमान भइरहँदा सडक यात्रा झनै अन्योलमा परेको छ। असोज १० गते रातिदेखि असोज १२ गतेसम्म आएको अविरल वर्षा र त्यसपछिको बाढी र पहिरोले कुल ८० राष्ट्रिय राजमार्गहरूमा २३ राजमार्गका विभिन्न ६४ स्थानमा सडक अवरुद्ध भएको थियो। केही राजमार्ग र स्थानमा मर्मत र बाढी पहिरो पन्छाइएको छ। तर, अझै पनि १४ राजमार्गका ४२ स्थानको सडक अवरुद्ध रहेको छ। अरनिको राजमार्ग, बीपी राजमार्ग, कान्ति राजमार्ग, पुष्पलाल मध्यपहाडी राजमार्ग, मेची राजमार्ग, मदन भण्डारी राजमार्ग, कालीगण्डकी कोरिडोरलगायतका राजमार्गका विभिन्न स्थानका सडक अवरुद्ध नै रहेका छन्। सडक तथा पुल मर्मतका लागि २ अर्ब ५२ करोड रुपैयाँभन्दा बढी लाग्ने विभागको तथ्यांक छ। बाढीले पाँच पुलहरू सुनकोशी पुल खुर्कोट, सिन्धुरेटार र फोक्सिङटार र अरनिको राजमार्गको लिपिङ पुल र इलाम माईपोखरी सडकको राते खोला पुल बगाएको छ। यस्तै लार्चा र हेवा खोला पुल पनि बगाएको छ। राजमार्ग र पुलहरू नै नहुँदा यात्रुहरूको सडकको यात्रा सहज नहुने भएको हो। सरकारले पनि अति आवश्यक बाहेक यात्रा नगर्न अनुरोध गरेको छ। अझै वर्षाको सम्भावना रहेकोले सुरक्षित रहनका लागि सरकारले अनुरोध गरेको यातायात व्यवस्था विभागका सूचना अधिकारी ईश्वरीदत्त पनेरु बताउँछन्। बाटोमा अलपत्र पर्ने गरी यात्रा नगर्न नै राम्रो भन्दै पनेरूले यात्रा गर्नै पर्ने अवस्था भएमा आफू जाने सडकको अवस्था बुझेर मात्र यात्रामा निस्कन अनुरोध गरेको बताए। यातायात व्यवसायीहरूलाई पनि सडकको अवस्था नबुझी यात्रा नगराउन भनिएको उनले जानकारी दिए। ठाउँठाउँमा पहिरो गएको छ। अझै केही दिन पानी पर्ने स्थिति देखिँदैछ। अनलाइन टिकेटिङको सुविधा भए पनि भौतिक उपस्थितिमा नै टिकट काट्ने चलन छ । दसैंमा १५ लाख बढीले उपत्यका छोडथे यस पटक भन्न सकिने अवस्था छैन् । दसैंका लागि लक्षित गर्दै सरकारले असोज १२ गतेबाट अग्रिम बुकिङ खुल्ला गरेको थियो। वर्षाका बाबजुद पनि बुकिङ भने आक्रामक नै थियो। तर, सोही दिन नै वर्षाका कारण राजधानीलगायत राजमार्गहरू अवरुद्ध भए। अब फेरि पनि पानी परेन भने असोज १८ गतेबाट केही सहज हुन सक्ने नयाँ बसपार्क व्यवस्थापनको जिम्मा लिएको लोत्से बहुउद्देश्यीय प्रालिका प्रवक्ता पंकज मल्लले बताए। अहिलेसम्म बसपार्क आएर नै करिब ३२ हजारले विभिन्न गन्तव्य टिकट काटिसकेको उनी बताउँछन्। अनलाइन टिकेटिङको सुविधा हुँदा पनि भौतिक उपस्थितिमा नै टिकट काट्ने चलन हुँदा यसलाई व्यवस्थित गर्न सरकारले नियमन गर्नुपर्ने उनले बताए। अघिल्ला वर्षको तुलनामा यस वर्ष यात्रुको संख्या धेरै नै घटेको उनको भनाइ छ। सडक, राजमार्गहरू अवरुद्ध हुँदा सबै यात्राका लागि निस्किने अवस्था छैन। पहिला दसैंको समयमा सात सयभन्दा बढी सार्वजनिक सवारी एकैदिन छुट्थे। तर, अहिले २३ सय हाराहारीमा बस छुट्ने गरेको मल्ल बताउँछन्। अघिल्ला वर्षका दसैंमा यो बेला उपत्यका छोड्नेहरूको भीडभाड देखिन्थ्यो। नयाँ बसपार्क होस् या कलंकी, कोटेश्वर वा जडीबुटी पोकापन्तरा बोकेर आफ्नो गाडीको पर्खाइमा बसेका यात्रु देखिन्थे। घटस्थापनादेखि अधिकांश विद्यालय, कलेज र संघसंस्था बन्द हुने हुँदा त्यसपछि नै घर जाने यात्रुको घुइँचो बढ्थ्यो। रोजगारी तथा उच्च शिक्षाका लागि उपत्यका आएकाहरू पनि दसैंका लागि बाहिरिने गर्थे। काठमाडौं उपत्यकामा स्थायी र बाह्य जिल्लाबाट आएका गरी करिब ६० लाख जनसंख्या बसोबास गर्ने सरकारी तथ्यांक छ। दसैंमा करिब १५ लाख बढीले उपत्यका छोड्ने गर्थे। तर, यो पटक कति बाहिरिन्छन् भन्न सक्ने अवस्था नरहेको काठमाडौं ट्राफिक उपत्यका कार्यलयका प्रहरी नायब उपरीक्षक रविन कार्कीले बताए। मंगलबार र बुधबार गरी ५० हजारले उपत्यका छोडेका छन्। अघिल्ला वर्ष आजको दिनको डेढ लाखले उपत्यका छोड्ने गर्थे। शुक्रबारदेखि सोमबारसम्म लामा दूरीको सवारी नै चलेनन्। नभए अहिलेसम्म ३४ लाखले उपत्यका छोड्ने गरेको कार्की बताउँछन्। तर, वर्षा, बाढी, पहिरोका कारण यो दसैंको यात्रा सहज नहुने देखिन्छ। कुनै पनि परिस्थितिमा उपत्यका छोड्ने यात्रुहरूको गन्तव्य सहज र सर्वसुलभ यात्राका लागि यातायात व्यवसायी, यातायात व्यवसायी महासंघ, बसपार्कका व्यवस्थापक, नेपाल प्रहरी, ट्राफिक प्रहरीलगायत सबै निकायसँग यातायात व्यवस्था विभागले समन्वय गरेर अघि बढेको बताएको छ। उपत्यकाको कलंकी, स्वयम्भू, नयाँबसपार्क, सातदोबाटो, गौशाला, चाबहिल, बल्खु, दक्षिणकाली, कोटेश्वर, सुन्धारा, बानेश्वर, पुरानो बसपार्क, नागढुंगा, जगातीलगायत स्थानबाट यात्रुहरू बाहिरिने हुँदा त्यहाँ यात्री सहायता कक्ष राखिएको छ। नयाँ बसपार्कमा लामो तथा छोटो दूरीका सवारी चालक तथा सहचालकहरूको स्वास्थ्य परीक्षणका लागि डेस्क खडा गरिएको प्रहरी नायब उपरीक्षक कार्कीले बताए। यता, अरनिको यातायात हुँदै १३ जिल्लामा लामो तथा छोटो दूरीका सार्वजनिक सवारी सञ्चालनमा छन्। काभ्रे, सिन्धुपाल्चोक, दोलखा, रामेछाप, सोलु, सल्लेरी, सिन्धुलीलगायतका जिल्लामा जान सकिन्छ। तर, यो वर्षको दसैंमा सिन्धुपाल्चोक, काभ्रे, दोलखा र रामेछापसम्मका लागि मात्र यात्राको व्यवस्था गर्न सकिने पूर्वअरनिको यातायात प्रालिका अध्यक्ष केदार क्षेत्री बताउँछन्। अन्य राजमार्ग र सडकका तुलनामा कम क्षति भएको र सहजै यात्रा गर्न सकिने भएकोले अग्रिम बुकिङ पनि यथावत् नै राखेको क्षेत्रीले जानकारी दिए। तर, सिन्धुपाल्चोकमा अवरुद्ध रहेको सडकलाई खुलाउनका लागि सरकारले काम नगर्दा एकतर्फीबाट मात्र यात्रा भइरहेको उनी बताउँछन्। एउटा डोजरले बाटो खुलाउने हो भने यस क्षेत्रमा सडकमा ठूलो समस्या नरहेको क्षेत्रीले बताए। खुर्कोटको बाटो अवरुद्ध भए पनि सिन्धुपाल्चोक हुँदा जान सकिन्छ। यात्रुहरूलाई हामी बढी भाडा पनि लिँदैनौं। यो बाटो १२ घण्टा बढी घुमाउरोमात्र पर्ने हो। क्षेत्री बताउँछन्। गाडी, सुमो, इलेक्ट्रिक गरी करिब ७ सय सवारी छन्।"
"प्रधानमन्त्री ओलीसँग बंगलादेशका मन्त्री हसनको भेट, ऊर्जा सहकार्यबारे छलफल","काठमाडौं : बङ्गलादेशका वन, वातावरण, जलवायु परिवर्तन तथा जलस्रोत मन्त्री सैयदा रिजवाना हसनले प्रधानमन्त्री केपी शर्मा ओलीसँग भेटवार्ता गरेका छन्। नेपाल भ्रमणमा रहेका मन्त्री हसनले प्रधानमन्त्री निवास बालुवाटारमा आज शिष्टाचार भेट गरेका हुन्। भेटमा नेपाल र बङ्गलादेशबीचको विद्यमान दुईपक्षीय सम्बन्धलाई सुदृढ गर्दै विस्तार गर्ने र ऊर्जालगायत क्षेत्रमा सहकार्य बढाउने विषयमा छलफल भएको प्रधानमन्त्री सचिवालयले जनाएको छ। सरकारले बंगलादेशसँग विद्युत् व्यापार सम्झौता गर्ने तयारी गरेको छ। बंगलादेशनेपालबीच ४० मेगावाटको बिजुली खरिदबिक्रीको सम्झौता हुन लागेको हो। यसअघि गत साउन १३ मा ४० मेगावाट बिजुली खरिदबिक्री गर्न सम्झौता हुने भने पनि सम्झौता नहुँदै बंगलादेशमा तत्कालीन सरकारविरुद्ध विद्यार्थीको देशव्यापी प्रदर्शन चर्किएको थियो। त्यसपश्चात नयाँ सरकार बनेपछि बिजुली खरिदबिक्री सम्झौता के हुन्छ भन्ने अन्योल थियो। तर, नयाँ सरकारले पनि नेपालसँग विद्युत खरिद गर्ने सहमत जनाएपछि अहिले हसन काठमाडौंमा आएर दुई देशबीच सम्झौता गर्न लागेकी हुन्।"
"बाढीपहिरो अपडेट : हालसम्म २३३ जनाको मृत्यु, २२ जना बेपत्ता","काठमाडौं : शुक्रबार र शनिबार अबिरल वर्षापछि आएको बाढी पहिरोमा हालसम्म २३३ जनाको मृत्यु भएको छ। गृह मन्त्रालयका प्रवक्ता ऋषिराम तिवारीका अनुसार हालसम्म २२ जना बेपत्ता भएका छन् भने १६९ जना घाइते भएका छन्। बाढीपहिरो प्रभावित क्षेत्रबाट १७ हजार १२० जनाको उद्धार गरेको गृहमन्त्रालयले जनाएको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। तराईका जिल्लासँग यातायातको सिधा सम्पर्कका लागि सुनकोसीका विभिन्न स्थानमा सातवटा पक्की पुलको निर्माण थालिएको भए पनि सबै पुल अधुरा छन्। खोटाङउदयपुर जोड्ने फेक्सिङटारको पुल पनि सुनकोसीको बाढीले बगाएको छ। कतिपय सडक अवरुद्ध बनेका छन्।"
"आज दसैंको पहिलो दिन घटस्थापना, घरघरमा जमरा राखिंदै","काठमाडौं : प्रत्येक वर्ष आश्विन शुक्ल प्रतिपदादेखि सुरु हुने नेपालीको महान् पर्व बडादसैं आजदेखि सुरु भएको छ। यो पर्व आश्विन शुक्ल पूर्णिमासम्म १५ दिन धुमधामका साथ मनाउने गरिन्छ। बडादसैंको पहिलो दिन आज घरघरमा विधिपूर्वक दियो, कलश र गणेश स्थापनासहित घटस्थापना गरिन्छ। पूजा कोठा वा दसैं घरमा वैदिक विधिपूर्वक शक्तिकी अधिष्ठात्री देवी दुर्गाको आह्वान गरी पूजा आरम्भ हुन्छ। आज बिहानै नित्यकर्म समाप्त गरी नजिकको नदी वा चोखो स्थलबाट बालुवा वा माटो ल्याई गाईको गोबरले लिपपोत गरिएको पूजा कोठा अथवा दसैं घरमा विधिपूर्पक राखेर त्यसमाथि यव अर्थात् जौ रोप्ने गरिन्छ। यस कार्यलाई जमरा राख्ने पनि भनिन्छ। यव अङ्कुर दुर्गा देवीको प्रिय वस्तु भएकाले आज यव रोपण गरी दुर्गालाई चढाएर विजयादशमीको दिन टीका प्रसादसितै समृद्धिको प्रतीक पहेँलो जमरा पनि ग्रहण गरिन्छ। जमरामा जौबाहेक अरु अन्न रोप्ने शास्त्रीय विधि नभएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउँनुहुन्छ। कूल परम्पराअनुसार कसैले अन्य अन्न पनि जौसितै रोप्ने गरेका छन्। जमरालाई आयुर्वेदिक औषधिका रूपमा समेत प्रयोग गरिन्छ। आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरूपा दुर्गाको पूजा आराधना गरिने भएकाले आजको दिनलाई घटस्थापना पनि भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गर्ने गरिन्छ। घटस्थापनाको साइत बिहान ९:१६ मारहेको नेपाल पञ्चाङ्ग निर्णायक समितिले जनाएको छ । दुर्गा देवीका तीन वटा रूप महाकाली, महालक्ष्मी र महासरस्वतीको नवरात्रभर विधिपूर्वक आह्वान गरी पूजा आराधना गरिन्छ। महाकाली शक्तिको प्रतीक, महालक्ष्मी धनधान्य र ऐश्वर्यको प्रतीक तथा महासरस्वतीलाई विद्या र बुद्धिको प्रतीकका रूपमा पूजा आराधना गर्ने वैदिककालदेखिको परम्परा छ। दुर्गाले आसुरी प्रवृत्तिको प्रतीकका रूपमा रहेका चण्ड, मुण्ड, शुम्भ, निशुम्भ र रक्तवीजलगायतका राक्षसलाई बध गर्न लिएका नौ वटा रूपको दुर्गा पक्षका अवसरमा विशेष पूजाआजा र आराधना गर्ने गरिन्छ। आश्विन शुक्ल प्रतिपदादेखि पूर्णिमासम्मको १५ दिनलाई दुर्गा पक्ष पनि भनिन्छ। नौ दिन नौ दुर्गाको पूजा यो पक्षको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्री देवीको पूजा आराधना गर्ने गरिन्छ। यिनै नौ वटा दुर्गाका रूपलाई नवदुर्गा पनि भन्ने गरिन्छ। आसुरी एवं राक्षसी प्रवृत्तिबाट मानवलाई जोगाएकाले समस्त मानव जातिले नै दुर्गादेवीको पूजा आराधना गर्ने शास्त्रीय नियम छ। दुर्गा पूजा र दसैं पर्व कुनै जात एवं धर्म विशेषको नभएको शास्त्रीय प्रमाण रहेको धर्मशास्त्रविद् गौतम बताउँछन्। दसैं पर्वलाई असत्यमाथि सत्य र आसुरी शक्तिमाथि दैवी शक्तिको विजयको प्रतीकका रूपमा मनाउने गरिन्छ। दुर्गाको प्रतीकका रूपमा आजको दिनदेखि महानवमीसम्म प्रत्येक दिन छुट्टाछुट्टै गरी नौवटी कन्याको पूजासमेत गर्ने गरिन्छ। यसरी पूजा गरिने कन्या दुई वर्ष माथिका हुनुपर्ने शास्त्रीय विधान छ। बडादसैंको सातौँ दिन धार्मिक विधिअनुसार फूलपाती भित्र्याइन्छ। महाअष्टमी र महानवमीका दिन बलि पूजा गर्नेले दसैं घर, कोत र शक्तिपीठमा बलिसहित विशष पूजा गर्छन्। नवरात्रभर दुर्गा सप्तशती चण्डी, श्रीमद्देवी भागवत र अन्य देवी स्तोत्र एवं स्तुतिको पाठपारायण पनि गर्ने गरिन्छ। यस अवसरमा गुह्येश्वरी, मैतीदेवी, नक्साल भगवती, शोभा भगवती, नाला भगवती र पलाञ्चोक भगवतीलगायत देशभरका शक्तिपीठमा पूजा आराधना एवं दर्शन गर्ने भक्तजनको भीडसमेत लाग्ने गर्छ। विजयादशमीको साइत ११ बजेर ३६ मिनेटमा नवरात्र भनेरसमेत चिनिने दसैं नौ रात र १० दिनको हुने गरेकामा यस वर्ष आठ रात र नौ दिनको मात्र परेको छ। तिथिको घटबढका कारण यस्तो परेकाले यस्तो अवस्थामा खापेर पूजा र पाठ गरी देवीको आराधना गर्नुपर्ने तन्त्र विषयका पुस्तकमा लेखिएको अध्यक्ष अधिकारीले बताए। आज विधिपूर्वक घरघरमा आह्वान गरी पूजा आराधना गरिने दुर्गा देवीलाई विजयादशमीका दिन विसर्जन गरी मान्यजनबाट प्रसादका रूपमा टीका, जमरा र फूल, प्रसाद ग्रहण गर्ने गरिन्छ। असोज २९ गते देवी विसर्जनको साइत बिहान ०८:३३ बजे रहेको समितिले जनाएको छ। टीका प्रसाद ग्रहणका लागि साइत खोज्नेका लागि भने ११ बजेर ३६ मिनेटको साइत उत्तम छ। विजयादशमीदेखि कोजाग्रत पूर्णिमामा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। विजया दशमीदेखि कोजाग्रत पूर्णिमाका दिनसम्म आफ्ना मान्यजनबाट देवीको प्रसाद र आशीर्वाद ग्रहण गरिन्छ। पूर्णिमाका दिन धनधान्यकी प्रतीक महालक्ष्मीको व्रत बसी रात्रिमा जाग्राम रहेर पूजा लगाई धन ऐश्वर्य प्राप्तिको कामना गर्ने गरिन्छ। यस दिन जाग्राम बस्ने मानिसलाई लक्ष्मीले धनधान्य दिई सम्पन्न बनाइदिने धार्मिक विश्वास छ। आजको दिन घटस्थापना गरेर राखेको जमरा कोजाग्रत पूर्णिमाकै दिन चोखो स्थानमा लगी विसर्जन गरिन्छ। हनुमानढोकाको दसैं घरमा विशेष पूजा परम्पराअनुसार काठमाडौँको हनुमानढोका दरबारमा रहेको दसैं घरमा आजैदेखि वैदिक विधिअनुसार जमरा राखी शक्तिस्वरूपा दुर्गा देवीको पूजा आराधना सुरु हुन्छ। बिहीबार बिहान चित्रा नक्षत्र र वैधृति योगको पूजा एवं हवन गरी समितिले दिएको साइतमा घटस्थापना गरिने हनुमानढोका दरबार हेरचाह अड्डाका प्रमुख सन्दीप खनालले बताउनुभयो। दसैं घरमा घटस्थापनापछि दैनिक बलि दिई विधिपूर्वक पूजा आराधना गरिन्छ। कोरोना जोखिम कायमै रहे पनि यस वर्ष महानवमीका दिन हनुमानढोकाको कोतमा दिइने ५४ बोका र ५४ राँगासहितको बलि दिइने भएको छ। कोरोना महामारीका कारण गत वर्ष बलि स्थगित गरिएको थियो। यस वर्ष स्वास्थ्य सुरक्षाका मापदण्ड पूरा गरेर बलिसहित पूजा आराधना गरिनेछ। रोजगारी, अध्ययन एवं अन्य काम विशेषले आफ्नो घर बाहिर रहेका मानिस दसैंको अवसर पारेर घर फर्कने र परिवारका साथ बसेर महान् पर्व मनाउँछन्। यसैले बडादसैंलाई पारिवारिक पुनर्मिलनको पर्वका रूपमा समेत लिइन्छ। धेरैजसो शैक्षिक संस्थाले दसैंका अवसरमा आजैदेखि सार्वजनिक बिदा दिने गरेका छन्।"
"स्वास्थ्य संस्थाभित्रै पस्यो बाढी, रोग फैलने जोखिम !","काठमाडौं : शुक्रराज ट्रपिकल तथा सरुवा रोग अस्पतालका क्लिनिकल रिसर्च युनिट संयोजक डा शेरबहादुर पुनका अनुसार, स्वास्थ्य संस्थाहरू यतिबेला किटाणुयुक्त बन्न पुगेका छन्। ज्ञातअज्ञात संक्रमण फैलने जोखिम छ। सरसफाइमा ध्यान दिनुपर्ने जरुरी छ, डापुन भन्छन्, स्वास्थ्य संस्थाहरूलाई संक्रमणरहित बनाउनुपर्ने पहिलो आवश्यकता छ। इपिडिमियोलोजी तथा रोग नियन्त्रण महाशाखाका पूर्वनिर्देशक एवं जनसंस्वास्थ्य विज्ञ डा बाबुराम मरासिनी अस्पतालहरू नै डुबानबाट प्रभावित भएकाले संक्रामक रोग फैलने जोखिम रहेको बताउँछन्। डा मरासिनी भन्छन्, अस्पतालभित्र जमेको पानीमा डेंगु फैलाउने लामखुट्टेले फुल पार्न सक्छ। बासस्थान बनाउन सक्छ। त्यसले डेंगुको संक्रमण प्रकोप झन् बढ्न सक्छ। दूषित पानीका कारण लेप्टोसपाइरोसिसको पनि जोखिम छ। डेंगु अहिले पनि मुलुकका ७६ जिल्लामा फैलिसकेको छ । इपिडिमियोलोजी तथा रोग नियन्त्रण महाशाखाका पूर्वनिर्देशक डा मरासिनीका अनुसार, लेप्टोपाइरोसिस पनि सिन्धुली जिल्लामा आउटब्रेक हुँदा केही व्यक्तिको ज्यानसमेत गएको थियो। हातगोडामा घाउ भएका व्यक्तिहरूलाई भलको धमिलो पानी परेको खण्डमा लेप्टोसपाइरोसिस छालाबाट संक्रमण हुन जान्छ, डा मरासिनी भने। स्वास्थ्य तथा जनसंख्या मन्त्रालयका अनुसार पछिल्लो ८ महिनायता काठमाडौं जिल्लामा मात्रै ८ सयभन्दा बढी व्यक्तिमा डेंगु संक्रमण पुष्टि भएको छ। त्यस्तै भक्तपुरमा २ सय ६५ र ललितपुरमा २ सय ६० भन्दा बढीमा संक्रमण पुष्टि भइसकेको छ। केही दिनयताको बाढीका कारण डेंगु नियन्त्रण हुनुको साटो झन्झन् बढ्ने जोखिम चुलिएको छ। भवन निर्माणमा चुक्दा डुबान डुबानमा परेका स्वास्थ्य संस्थाको कम्पाउन्डमा लामखुट्टेले बासस्थान गराउन सक्छ। समयमै सचेत नहुने हो भने डेंगुले प्रकोपको रूप लिन सक्छ। डा बाबुराम मरासिनी, वरिष्ठ जनस्वास्थ्य विज्ञ स्वास्थ्य संस्थाहरूमा भवन संहिताको कार्यान्वयनमा एकरूपता छैन। मापदण्ड अपर्याप्त वा नमिलेको अवस्थामा रहेकोले स्वास्थ्य संस्थाहरू बाढीमा डुबान प्रभावित भएका हुन्। स्वास्थ्य भवन निर्माणमा सरकार र निजी क्षेत्रका सञ्चालकहरूले ध्यान नदिँदा डुबानमा परेको विज्ञहरू बताउँछन्। डा मरासिनीका अनुसार, भवन निर्माण विभाग र स्वास्थ्य मन्त्रालयबीच समन्वय नहुँदा भवन निर्माणमा हेलचक्र्याइँ भएको हो। स्वास्थ्य संस्था भवन निर्माणको जुन डिजाइन गरियो। त्यो गलत भयो। भवन निर्माण विभागले स्वास्थ्य संस्थामा सिफारिस गरेको डिजाइन नै त्रुटिपूर्ण भयो, डा मरासिनी भन्छन्, बाढी आउने, डुबान पर्ने अवस्थामा रहेका स्थानहरूमा स्वास्थ्य भवनको पहिलो तल्लामा शय्या, उपकरणहरू दोस्रो तलामा राख्नुपर्छ। भुइँतला खाली हुनुपर्छ। यस सम्बन्धमा आफूले सरकारी सेवा छँदा सुझाव दिएको भए तापनि भवन निर्माण विभागले वेवास्ता गरेको डा मरासिनीले बताए। नागरिकको जीवन जोगाउ वर्षाका कारण काठमाडौं प्रवेश गर्ने पृथ्वी राजमार्ग र बीपी राजमार्गमा क्षतिग्रस्त छन्। सबै प्रदेशका सानाठूला राजमार्गमा क्षति पुगेका कारण उपचारका लागि काठमाडौं आउन सकस छ। आंशिक क्षति पुगेका थिए। ठाउँठाउँका पुल बगेका छन्। यातायात प्रणाली नै अवरुद्ध बनेको छ। अहिले स्वास्थ्य संस्थाहरूको भुईंतला बाढी पसेका कारणभित्र पस्न सक्ने अवस्था छैन। यहीं अवस्थामा संक्रामक रोगले प्रकोपको रुप लिएमा ज्यान जोगिन सक्ने खालका बिरामी पनि मृत्युवरण गर्नुपर्ने अवस्थामा पुग्ने जोखिम बढेको छ। शुद्धीकरण गरेको वा उमालेको पानी नपिउने हो भने जो कोहीलाई झाडापखाला, हैजा संक्रमण हुने जोखिम रहेको जनस्वास्थ्य विज्ञहरू बताउँछन्। भन्छन्, स्वास्थ्यमा हेलचक्याइँ गर्दा चाडवाडको मुखमा थला पर्न सकिन्छ। डुबान प्रभावित स्वास्थ्य संस्थालाई यथाशीघ्र संक्रमणरहित बनाउनुपर्छ। अहिलेदेखि नै सरकारले ध्यान दिनुपर्छ। डा सुधा शर्मा, पूर्वस्वास्थ्य सचिव पूर्वस्वास्थ्य सचिव डा सुधा शर्मा स्वास्थ्य संस्थाभित्रको फोहोर निकालेर सरसफाइ गर्नुपर्नेमा जोड दिन्छिन्। डा शर्मा भन्छिन्, डुबानमा परेका स्वास्थ्य संस्थाभित्र पाउडर छर्कने कि वा अन्य उपाय अपनाउनु हो त्यसमा जोड दिएर संक्रमण रहित गर्नुपर्छ। स्वास्थ्य संस्थालाई यथाशीघ्र संक्रमणरहित गराउन नसकिएमा विकल्पका रूपमा विगतमा निर्माण गरिएका क्वारेन्टाइन बनाइएका भवनलाई व्यवस्थित गराएर उपचारस्थलका रूपमा पनि विकास गर्न सकिने डा शर्माले सुझाइन्। जनताको स्वास्थ्य उपचारका लागि वैकल्पिक उपाय के अपनाउन सकिन्छ ? त्यसमा अहिलेदेखि नै सरकारले ध्यान दिनुपर्छ, उनले भनिन्, स्थानीय र प्रदेश सरकारले गर्न नसकेको अवस्थामा संघीय सरकारले सहयोग गर्नुपर्छ। औषधि, उपकरण पुयाउने काम अहिलेदेखि नै गरिहाल्नुपर्छ। बाढी प्रभावित स्थानहरूमो जनचेतनाका लागि महिला स्वास्थ्य सेविका, स्थानीय स्वास्थ्यकर्मी, शिक्षकहरूलाई परिचालन गर्नुपर्ने सुझाव डा शर्माले दिइन्। घरबारविहीन बालबालिका, गर्भवती महिला र दीर्घरोगी ज्येष्ठ नागरिकहरू सबभन्दा बढी प्रभावित भएका छन्। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलले कुनकुन निकायसँग के कसरी सहयोग लिन सकिन्छ यथाशीघ्र बैठक बसेर सहकार्य गरि अघि बढ्नु पर्ने बताउँछन्। यथाशीघ्र आवश्यक औषधिसहित पानी शुद्धीकरणको व्यवस्था गर्नुपर्छ, डा प्याकुरेल भन्छन्, सरकारको कमजोरीका कारण उपचार नपाएर नागरिकले जीवन गुमाउनुपर्ने अवस्था सिर्जना नहोस। हरेक नागरिकको जीवनको मूल्यबोध सरकारमा बस्नेले गर्ने पर्छ। सम्भावित महामारितर्फ अर्जुनदृष्टि लगाउँदै नागरिकको ज्यान जोगाउन सरकारले सम्पूर्ण शक्ति लगाउनुपर्छ। स्वास्थ्यमन्त्रीको अपिल रोग फैलन नदिऊँ बाढीपहिरोबाट बढी प्रभावित काभ्रेप्लाञ्चोक, सिन्धुपाल्चोक, कोशी, मधेस तथा गण्डकीलगायत प्रदेशका स्वास्थ्य सचिवहरूले पानी प्रदूषित भएकाले रोग फैलने जोखिम रहेको चिन्ता व्यक्त गरेका छन्। बुधबार स्वास्थ्य तथा जनसंख्या मन्त्री प्रदीप पौडेलसँगको छलफलमा प्रदेशका स्वास्थ्य सचिवहरूले पानीको शुद्धीकरण तथा सचेतना फैलाउन मन्त्रालयको सहयोग माग गरेका थिए। स्वास्थ्य तथा जनसंख्यामन्त्री प्रदीप पौडेलले विपद्पछि संक्रामक रोग फैलन नदिन सतर्कता अपनाउनका लागि सरोकारवालालाई अपिल गरेका छन्। मन्त्रालयमा सरोकारवाला निकायसँग छलफलका क्रममा मन्त्री पौडेलले बाढी पहिरोपछि पानीका स्रोत प्रदूषित भएको र यसकै कारण झाडापखाला, हैजा तथा डेंगुलगायतका संक्रामक रोग लाग्न नदिन आफ्नो तर्फबाट तयारी बढाउन र आवश्यक परेका सहयोगबारे जानकारी गराउन आग्रह पनि गरे। खानेपानीको शुद्धता बढाउन र कुनै पनि संक्रामक रोग फैलन नदिन स्थानीय तहसम्मै खानेपानी मन्त्रालय र प्रदेश तथा स्थानीय सरकारहरूसँग मिलेर काम गर्ने प्रतिबद्धता जनाए। बैठकमा बोल्दै खानेपानीमन्त्री प्रदीप यादवले पानीको शुद्धता बढाएर नागरिकलाई शुद्ध पानी दिनका लागि शुद्धीकरण सामग्री वितरण तथा सचेतनाका लागि स्वास्थ्य मन्त्रालयसँग सहकार्य गर्ने बताए। मन्त्री पौडेलले संघीय राजधानी उपत्यकामा जनसंख्या पनि बढिरहेको र अहिले संक्रमणको जोखिम बढी रहेकाले बढी प्राथमिकता दिएर संक्रमण रोक्न सचेतनासँगै रोकथामका उपाय अपनाइने प्रतिबद्धता व्यक्त गरे । सरकारको कमजोरीका कारण उपचार नपाएर नागरिकले जीवन गुमाउनुपर्ने अवस्था सिर्जना नहोस्। हरेक नागरिकको जीवनको मूल्यबोध सरकारमा बस्नेले नै गर्नुपर्छ। सम्भावित महामारीतर्फ अर्जुनदृष्टि लगाउँदै नागरिकको ज्यान जोगाउन सरकारले सम्पूर्ण शक्ति लगाउनुपर्छ। डा सुशीलनाथ प्याकुरेल, पूर्वप्रमुख विशेषज्ञ, स्वास्थ्य तथा जनसंख्या मन्त्रालय हस्पिटल अक्वायेर संक्रमणको जोखिम : डा शेरबहादुर पुन बाढीको कारणले आगामी केही दिन संक्रामक रोगको उच्च जोखिम देखिन्छ। विशेषः गाँस, बास र कपासमा विशेष केन्द्रित हुँदा स्वास्थमा विशेषः प्रकोपको जोखिम उच्च हुन्छ। विभिन्न प्रकारका ब्याक्टेरिया, भाइरस लगाएतका संक्रमणले झाडापखाला, ज्वरो, छालामा समस्याहरू देखिने सम्भावना बढ्ने गरेको धेरै देशहरूको अनुभवले देखाउँछ। काठमाडौंमा लामो समयपछि आएको बाढी अप्रत्याशित ठूलो र धेरैको ज्यानै लिने अपत्यारिलो अवस्था सिर्जना भएको थियो। अझ बिरामीको उपचार गर्ने अस्पतालमा पनि बढीको हिलाम्म्य पानी पस्दा विपद्बाट प्रभावितको उपचार मात्र होइन अस्पतालमा भर्ना भएका बिरामीलाई समेत अन्यत्र सार्नुपर्ने अवस्था सिर्जना भएको थियो। काठमाडौंमा योभन्दा पहिले एकैपटक धेरै अस्पतालमा बढीको हिलाम्म्य पानी पसेको सम्भवत पहिलो पटक हुनुपर्छ। यसबाट आगामी दिनमा उपचार गर्न जाने बिरामीलाई कस्तो जोखिम होला भन्ने चासो पनि बढेर गएको छ। के साच्चिनै उपचारमा जोखिम देखिने सम्भावना होला ? समान्यतया हरेक अस्पतालमा संक्रमण नियन्त्रण गर्ने छुट्टै युनिट नै हुन्छ। सो युनिटले अस्पतालमा संक्रमण नफैलियोस् भन्नका लागि विशेषत ध्यान दिने गर्दछ। तर, गर्दा गर्दै पनि उपचार गर्न एक कतिपय बिरामीमा अस्पतालमा नै संक्रमण हुने गर्दछ जसलाई हस्पिटल अक्वायेर संक्रमण वा नोजोकोमियाल संक्रमण भन्द छौं। यो मेडिकल वा शल्यक्रियाको प्रक्रियामा बिभिन्न कारणले हुन सक्छ।यस्तो समस्या सामान्यदेखि घातकसम्म हुने गर्दछ। अनुसन्धानहरूले बिभिन्न देशमा फरक फरक तथ्यांकहरू देखाउने गरेको पाउँछौं । नेपालमा पनि यस्तो अनुसन्धानहरू भएको र हस्पिटल अक्वायेर संक्रमण वा नोजोकोमियाल संक्रमण फरकफरक अस्पतालमा फरक फरक तथ्यांक देखिन्छ। विशेषः हिलाम्म्य पानी र बाढी अस्पतालमा पस्दा पक्कै पनि पानी सँगै जीवाणुहरूको आगमन नहोला भन्न सकिँदैन। कतिपय अस्पतालहरूमा बिरामीलाई प्रयोग गरिने कपडा र तन्ना , चमेना गृह, मेडिकल औजारहरू स्टेयाल गर्ने मेसिन आधी हुने गर्दछ। र, ती समानहरू राम्ररी डीसइन्फेक्सन गरिएन वा फेरिएन भने संक्रमण फैलन सक्ने सम्भावना रहन्छ। हिलाम्म्य पानीरबाढी पसेको ठाउँबाट मानिस वा कर्मचारीहरू आवतजावत गर्दा पनि अरू बाढी नपसेको ठाउमा रहेका बिरामीसम्म पनि संक्रमण नपुग्ला भन्न सकिँदैन। मुख्यतया जटिल रोगको उपचार गर्न आएका बिरामीमा यस्ता संक्रमणले आक्रमण गरे थप जटिलता निम्तन सक्ने जोखिम उच्च हुन सक्दछ। तर, यदि संक्रमण नियन्त्रण युनिट लगाएत सबैले सरसफाई र बिरामीमा प्रयोग हुने औजारमा विशेष ध्यान दिनसके संक्रमणको सम्भावित जोखिमलै धेरै हदसम्म कम गर्न सकिने छ। डा पुन, शुक्रराज ट्रोपिकल तथा सरुवा रोग अस्पतालका क्लिनिकल रिसर्च युनिट संयोजक हुन् ।"
बीपी राजमार्गको विरासत जोगाऔं,"त्यो सडकमात्र होइन। जननायक बीपी कोइरालाको कल्पना पनि थियो। भलै, बीपी राजमार्ग बन्न वर्षाैं लाग्यो, तर मुलुकको शान हो, रक्तनली हो। तर, अविरल वर्षाले क्षत विक्षत बनाइदियो। भौतिक संरचनामात्र क्षति भएन, राजधानी र मधेसपूर्वको तारै चुँडियो। आजबाट दसैं सुरु भयो। पूर्व र मधेस जानेलाई चिन्ता छ कसरी घर फर्किने ? किनकि, पहिले त माइक्रोबस, टाटा सुमोको टिकट नपाए पनि चिन्ता हुँदैनथ्यो। छोटो दूरी। फुत्त मोटरसाइकल निकाल्यो, रमाइलो मान्दै घरसम्म पुग्यो। अझ नागबेली सडकमा गुड्दाको मज्जा नै अर्को हुन्थ्यो। तर, यसपालि त्यस्तो रमाइलो गर्न पाइने छैन, किनकि बीपी राजमार्ग भत्केको छ। घरै जान सकस छ। मित्रराष्ट्र जापान सरकारको करिब २६ अर्ब जापानी येन अर्थात् झन्डै २५ अर्ब अनुदान सहयोगमा बनेको यो सडक प्रमुख वैकल्पिक राजमार्गसमेत हो। यो राजमार्गले धनुषा, महोत्तरी, सिन्धुली, रामेछाप र काभ्रे जिल्लाका पहाडी क्षेत्रको विकासको ढोकासमेत खुला गरेको थियो। पूर्वी नेपाल र मध्य तराईलाई छोटो दूरीमा संघीय राजधानी काठमाडौं जोड्नेमात्र हैन, बीपी राजमार्गले यस क्षेत्रको आर्थिक तथा सामाजिक गतिशीलतालाई बढाउनसमेत मद्दत गरेको थियो। दैनिक १० हजारभन्दा बढी सवारीसाधन ओहोरदोहोर गर्थे। मुलुककै पर्यटकीय र सुन्दर यो राजमार्ग मुलुकको विकासको मोडेल पनि थियो। बीपी राजमार्गको खुर्कोटनेपालथोक, नेपालथोकभकुण्डेबेंसी र भकुण्डेबेंसीधुलिखेल खण्डको २५ मिटर सडक रोशीको बाढीले पूरै बगाएको छ। त्यस क्षेत्रमा अनियन्त्रित क्रसर उद्योग सञ्चालनका कारण पनि राजमार्गमा क्षति पुगेको अनुमान छ। राज्यले बेलैमा ध्यान दिएको भए त्यति क्षति हुँदैनथ्यो भन्ने जानकारहरू बताउँछन्। तर, जे नहुनु थियो, भइसक्यो। अब बीपी राजमार्गलाई जतिसक्दो चाँडो पुनर्निर्माण गरेर यसको विरासत जोगाउनुछ। अर्कोतिर, पानी परेको पयै छ। पृथ्वी राजमार्ग पनि कुनै बेला अवरुद्ध नहोला भन्न सकिन्न। बीपी नबन्ने र पृथ्वी राजमार्ग पनि अवरुद्ध भइरह्यो भने मुलुकको अवस्था के होला ? राजधानी कति अस्तव्यस्त होला ? विश्वले माकुराका जालाजस्ता सडक सञ्जाल बनाइसक्दा अरूले बनाइदिएका सडक पनि पुनर्निर्माण गर्न सक्दैनौं भने विश्वले के भन्ला? सरकार आफैंले सक्छ भने आफैं गरोस्, नभए सडक बनाएको जापानी कम्पनीलाई पुनर्निर्माण गरिदिन आग्रह गर्न सक्छ। यो काममा अब यो वा त्यो बहानामा ढिलाइ नहोस्। मुखको दसैं र तिहारको समस्या टार्न अस्थायी ट्याक बनाउने काममा ढिलाइ नहोस्। जनताले राज्य भएको अनुभूति गर्न पाऊन्।"
अघोषित रूपमा दसैंको अग्रिम बुकिङ बन्द,"काठमाडौं : भीषण बाढी र पहिरोले देशका राजमार्गहरू ठप्प छन्। यसैकारण यातायात व्यवसायीले दसैंका लागि खुलाएको अग्रिम बुकिङ सेवा बन्द गरेको छ। यातायात व्यवसायी राष्ट्रिय महासंघका वरिष्ठ उपाध्यक्ष सरोज सिटौलाले अघोषित रूपमा अग्रिम बुकिङ बन्द गरिएको बताए। उनी भन्छन्, सरकारसँग सहमति गरेर, निर्णय नै गरेर बन्द गरिएको होइन। तर, काठमाडौंबाट देशैभर छुटेका गाडी सडककै कारण ३ दिनसम्म पनि सम्बन्धित ठाउँमा पुग्न सकेका छैनन्। जिल्लाबाट गाडी नआउँदासम्म हामीले यताबाट अन्य गाडी पठाउन सक्ने वातावरण छैन। यसैले पनि अग्रिम बुकिङ बन्द गरिएको हो। हरेक दिनका लागि सोही दिन नै टिकट लिन भने पाइन्छ। सिटौला भन्छन्, अप्रत्यासित रूपमा आएको विपत् र प्रकोपले गर्दा अग्रिम बुकिङ बन्द गर्नुपरेको हो। यो कसैको हातमा छैन, मौसम विभागका अनुसार बिहीबारदेखि पुनः पानी पर्ने सम्भावना रहेकाले कहाँको सडक अवरुद्ध हुन्छ ? कहाँ पहिरो जान्छ भन्नै सकिन्न। टिकट काटिसकेपछि सबै यातायात व्यवसायी जिम्मेवार हुनुपर्ने बाध्यता छ। गाडी समयमा नआएपछि टिकट दिएर के गर्ने ? गाडी आएपछि मात्रै टिकट दिने भनेर निर्णय गरेका छौं। यसैबीच गृहमन्त्री रमेश लेखक र नेपाल यातायात व्यवसायी राष्ट्रिय महासंघ, यातायात मजदुर संगठनबीच बुधबार मन्त्रालयमा छलफल भएको छ। बाढी, पहिरो, डुबानलगायतका प्राकृतिक विपद्बाट अवरुद्ध राजमार्ग सडक पुनः सञ्चालन गरी यात्रा सहज बनाउने विषयमा छलफल भएको हो। यातायातको सहज र सुरक्षित सञ्चालन गर्ने, विपद्मा अवरुद्ध सडक सञ्चालन गरी चाडबाडका बेला सुरक्षित यात्राका बनाउने विषयमा छलफल भएको थियो। विपद्को स्थितिमा अझै धेरै राजमार्ग अवरुद्ध हुनुका साथै पहिरोको जोखिम पनि उत्तिकै छ। यसैले पनि दसैंका लागि अग्रिम बुकिङ सहज कार्यान्वयन गर्न नसकिएको सरोकारवालाले बताएका थिए। छलफलमा बीपी राजमार्गअन्तर्गत रोशी क्षेत्रमा अलपत्र परेका यातायात मजदुरलाई राहत उपलब्ध गराउने निर्णय गरेको छ। गृहमन्त्री लेखकले रोशीमा रहेका यातायात मजदुरहरूलाई तत्काल राहत उपलब्ध गराउन मातहतलाई निर्देशन दिएका छन्। मन्त्री लेखकले विपद्का कारण अवरुद्ध राजमार्ग खुलाउन सम्बन्धित मन्त्रालय, सरोकारवाला निकायका साथै सुरक्षाकर्मीसमेत सक्रिय रहेको बताएका छन्। गृहमन्त्री लेखक भन्छन्, पृथ्वी राजमार्गको झ्याप्ले खोलालगायत पहिरोको जोखिम रहेका क्षेत्रमा ट्राफिक र प्रहरी परिचालन गरिएको छ। उनले भने, चाडबाडका बेला आएको विपत्को सामना गर्दै सहज र सुरक्षित यात्राका लागि गम्भीर भएर लागेका छौं। सुरक्षा निकाय हाइअलर्टमा यसैबीच गृहमन्त्री रमेश लेखकले कोशी र बागमती प्रदेशका केही ठाउँमा भारी वर्षा हुने पूर्वानुमान गरिएकाले सोही अनुसार हाइअलर्टमा रहन सुरक्षा निकायका प्रमुखहरू, राष्ट्रिय विपद् जोखिम न्यूनीकरण तथा व्यवस्थापन प्राधिकरण, प्रमुख जिल्ला अधिकारी, प्रदेशका सबै सुरक्षा संयन्त्र र स्थानीय तहहरूलाई निर्देशन दिएका छन्। गृहमन्त्री लेखकले जल तथा मौसम विज्ञान विभाग, मौसम पूर्वानुमान महाशाखाले कोशी र बागमती प्रदेशका केही स्थानमा भारी वर्षा हुने प्रक्षेपण गरेकाले सम्भावित जोखिमबाट बच्न आम नागरिकलाई सावधानी अपनाउन आग्रह गरेका छन्। वर्षाको पूर्वानुमान गरिएअनुसार मैले कोशी र बागमती प्रदेशका प्रमुख जिल्ला अधिकारी, प्रदेश र जिल्लास्थित सुरक्षा निकायका प्रमुखहरूलाई हाइअलर्टमा रहन निर्देशन दिएको छु, उनले भने। थप समन्यव र सोसम्बन्धी आवश्यक काम कारबाहीका लागि गृह मन्त्रालयमा सुरक्षा निकायका प्रमुख र विपद् प्राधिकरण तयारी अवस्थामा रहन निर्देशन दिएको गृहमन्त्री लेखकले बताए। मन्त्री लेखकले यसअघिको बाढी र पहिरोले मुलुकक धेरै राजमार्गहरू अवरुद्ध रहनुका साथै पहिरोको जोखिम कायमै रहेकाले यात्रा गर्दा सावधानी अपनाउन सबैमा आग्रह गरेका छन्।"
"बाढीले २१ पुलमा क्षति, जनजीवन कष्टकर","उत्तरी रामेछाप र दोलखा जिल्लाकै लाइफलाइनका रूपमा रहेको खुर्कोट पुल सुनकोशी नदीमा आएको बाढीले बगाउँदा करोडौंको क्षति भएको छ। पुलको रामेछापतर्फको आधा भाग पूरै बगाएको छ। सिन्धुलीको गोलन्जोर गाउँपालिका ७ खुर्कोट र रामेछापको मन्थली नगरपालिका ६ भलुवाजोर सेलेघाट जोड्ने उक्त पक्की पुल गत सुनकोशी नदीले शनिबार बगाएको हो। पुल बगाएपछि पूर्वी नेपाल र तराई मधेसका साथै छिमेकी राष्ट्र भारतबाट आउने यात्रु र उनीहरूका सरसामान ओसारपसारमा समस्या भएको छ। ०७१७२ मा १७ करोड रुपैयाँको लागतमा निर्माण सम्पन्न भएको पुल १० वर्ष नबित्दै बाढीले तहसनहस बनाएको हो। खुर्कोटमन्थली जोड्ने यस पक्की पुल रामेछाप र दोलखा जिल्लाको विकासका लागि मेरुदण्डका रूपमा लिइएको थियो। उक्त स्थानमा रहेको झोलुंगे पुलसमेत बाढीले बगाएको छ। खुर्कोट पुल बगेसँगै रामेछाप र दोलखाको विकासको सम्भावनासमेत बगेको छ। रामेछापको संघीय राजधानी काठमाडौंसँगको यातायात ठप्प जस्तै छ। यस पुल निर्माण हुँदा रामेछाप जिल्लाको सदरमुकाम मन्थलीबजारबाट काठमाडौं जान ७५ किलोमिटर दुरी छोट्टिएको थियो। बनेपासिन्धुलीबर्दिबास (बीपी) राजमार्ग र खुर्कोटघुर्मी मध्यपहाडी लोकमार्गसँग जोडिएको खुर्कोट पुलसँगै सिन्धुलीमा मात्र बाढी र पहिरोले १४ वटा पुलमा क्षति पुगेको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। जिल्ला प्रहरी कार्यालय सिन्धुलीका अनुसार खुर्कोटमन्थली पक्की पुल, खुर्कोट झोलुंगेपुल, ग्वाल्टारको कुडुलेरामेछाप जोड्ने झोलुंगे पुल, रातमाटा बेलघारी रामेछाप जोड्ने झोलुंगे पुल, फिक्कल माझीगाउँसोखुबेंसीओखलढुंगा जोड्ने पुल, फिक्कल खाङसाङ्गओखलढुंगा जोड्ने पुल, दुम्जा लुभुघाटसुनापति रामेछाप जोड्ने बेलिब्रिज, घ्याम्पेखोलादेविस्थान कल्भर्ट, गोलन्जोर कुखुरेटाररामेछाप जोड्ने झोलुंगेपुलमा सुनकोशी नदीमा आएको बाढीले क्षति पुयाएको छ। यस्तै गोलन्जोर ग्वाल्टाररामेछाप जाने झोलुंगेपुल, गोलन्जोर बलेनीरामेछाप जोड्ने झोलुंगे पुल, फिक्कल पंन्चकन्याओखलढुंगा जोड्ने झोलुंगे पुल, फिक्कल तीनखण्डे ओखलढुंगा जोड्ने झोलुंगे पुल र रातामाटासित्खा रामेछाप जोड्ने पुल पनि बाढीले बगाएको छ। यी पुलहरू प्राय पूर्णरूपमा क्षति भएका छन्। जसमध्ये कतिपयको त जगसमेत छैन। कुनै पनि तत्काल सुचारु गर्न नसकिनेगरी क्षति भएको सिन्धुलीका प्रहरी प्रमुख गोविन्दराज काफ्लेले जानकारी दिए। बीपी राजमार्ग हुँदै सिन्धुलीको नेपालथोकबाट रामेछापको राकाथुम, सुनापति प्रवेश गर्ने खैरेनीघाट पुल पनि सुनकोसीले बगाएको छ। पुलहरूसँगै बाढीले बीपी राजमार्ग, मध्यपहाडी लोकमार्ग, खुर्कोटमन्थली सडकमा क्षति पुयाएको छ। रामेछाप, ओखलढुंगा र दोलखाका जिल्लामा दैनिक उपभोग्य वस्तुका साथै निर्माण सामग्रीहरूसमेत बीपी र मध्य पहाडी राजमार्ग हुँदै तराईबाट ढुवानी गर्ने गरिएको थियो। काभ्रेमा बगायो एक दर्जन बढी पुल काभ्रेको पनौती नगरपालिकाका मोटर गाडी गुड्ने ७ वटा पुल बाढी पहिरोले बगाएको मेयर रामशरण भण्डारीले जानकारी दिए। बाढी पहिरोले क्षति पुयाएको वडा नं ८ को झोलुंगे पुल तत्काल नगरले मर्मत गरेर मान्छे हिँड्न सक्ने बनाएको मेयर भण्डारीले जनाए। मोटर चल्ने पुल बगाएका स्थानहरूमा तत्काल सवारी आवागमन सञ्चालनका लागि बैकल्पिक बाटो निर्माण गरेर मोटर चलाउन सकिने गरि नगरले मर्मत गरिरहेको मेयर भण्डारीले बताए। त्यसैगरी जिल्लाको रोशी गाउँपालिकामा दुइटा मोटरेबल पुलमा क्षति पुगेको छ। रोशी गाउँपालिका १ खहरे पाँगुमा रहेको फलामेसाँघु पक्की पुल र वडा नम्बर ५ सिपाली चल्ने पक्की पुल पूर्ण क्षति भएको गाउँपालिका उपाध्यक्ष मिम बहादुर लामाले जानकारी दिए। रोशीमा मात्र पक्की मोटर चल्ने दुइटा ठूला पुल पूर्णरूपमा क्षति भएको छ। पक्की पुलसँगै रोशी गाउँपालिकामा दुइटा झोलुंगे पुलमा पनि क्षति पुगेको छ, लामाले भने। रोशी १ मा रहेको पटुवाल पुल र थाङसिङ बेसीस्थित मान्छे हिँड्ने पुलमा पनि क्षति पुगेको गाउँपालिका उपाध्यक्ष लामाले जानकारी दिए। जिल्लाकै खानीखोला गाउँपालिकाबाट मकवानपुर जोड्ने वडा नं ६ र ७ मा रहेको झोलुंगे पुलमा पनि बाढीले पूर्णरूपमा क्षति पुयाएको गाउँपालिका अध्यक्ष इन्द्रबहादुर थिङले जानकारी दिए। मोटर नचले पनि हेटांैडा जान आउन बागमती नदीमा रहेको झोलेङ्गे पुलमार्फत ओहोर दोहोर गर्न सकिन्थ्यो, तर दुईटै पुलमा क्षति भएका कारण तत्काल मान्छे हिँड्न सक्ने अवस्था छैन, पालिका अध्यक्ष थिङले भने। महाभारत गाउँपालिकामा रहेका धेरै पुलहरूमा क्षति पुगे पनि टेलिफोन सञ्चालन नभएका कारण क्षतिको विवरण आउन नसकेको गाउँपालिका अध्यक्ष कान्छा लाल जिम्बले जानकारी दिए। तेमाल गाउँपालिकाको रोशी खोला र सुनकोशी खोलाको बीचमा रहेका धेरै पुलहरूमा क्षति भएको छ। गाउँमा सञ्चार सेवा बन्द रहेका कारण कुनकुन ठाउँमा कति पुल क्षति भयो भन्ने बारेमा पालिकासँग कुनै जानकारी नभएको उपाध्यक्ष दलमान लामाले बताए। त्यसैगरी जिल्लाकै चौरी देउराली गाउँपालिका र बेथानचोक गाउँपालिकामा पनि पुलमा क्षति भए पनि बिवरण आउन सकेको छैन। पुल भत्किँदा खासामै अड्किए १०० कन्टेनर खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। बाह्रबिसेदेखि तातोपानी नाकाबीचमा रहेको सडक र पुल भत्किएर सम्पर्क विच्छेद भएपछि दसैंका लागि फलफूल र लत्ताकपडा बोकेर आएका १ सय कन्टेनर खासामा अडकएका छन्। चिनियाँ सामान आउन नपाएकाले तातोपानी नाका पूर्णरूपमा बन्द छ। जसकारण दसैंका लागि ल्याइएका सामग्री अलपत्र परेको तातोपानी भन्सारले जनाएको छ। तातोपानीका प्रमुख भन्सार अधिकृत कमलकुमार भट्टराईले पानीको सतह घटेपछि लार्चामा ह्युमपाइप राखेर खासामा रोकिएका कन्टेनर भन्सारमा ल्याइने योजना रहेको बताए। हामी नाका छिटो सुचारु गर्न लागिरहेका छौं। केही दिनमै भोटेकोशी नदी र लिपिङ खोलामा ह्युमपाइप राखेर सडक सम्पर्क स्थापित गरिनेछ, उनले भने। तर, फेरि पानी पर्ने हो भने दसैंअघि नाका पूर्णरूपमा सञ्चालनमा ल्याउन समस्या हुने भट्टराई बताउँछन्। मौसमविद्हरूको अनुसार फेरि पानी पर्ने सम्भावना छ, फेरि पानी परे भोटेकोशी नदीको सतह बढ्ने छ, उनले भने, नदीको सतह बढेपछि फेरि सडकमा क्षति पुग्न सक्ने देखिन्छ। यसले खासामा रोकिएका कन्टेनर ल्याउन थप समस्या हुन सक्छ। कन्टेनर काठमाडौं पुयाउन नाका सुचारु गरेर मात्रै पुग्दैन। बाह्रबिसे नगरपालिकाको सिरिसे, खागदल र जम्बुआसपास पहिरोले पुरेको सडकसमेत सुचारु गर्नुपर्ने हुन्छ। भोटेकोशी गाउँपालिका क्षेत्रमा पनि ठाउँठाउँमा पहिरो गएकाले लार्चासम्मको सडक छिटो सञ्चालन गर्नुपर्ने बाध्यता छ। लिपिङ र कोदारी बजार जोड्ने लिपिङ पुल छेउको भाग लिपिङ खोलामा आएको बाढीले ध्वस्त बनाएपछि जोखिमपूर्ण अवस्था बनेको छ, भोटेकोशी गाउँपालिका२ का वडाध्यक्ष कुमार श्रेष्ठ भन्छन्, चीन जोड्ने कोदारी राजमार्गको तातोपानीहिन्दी खण्डमा ३५ मिटर सडक भास्सिएको छ। जसका कारण यातायात चल्न सक्ने अवस्था नै छैन। लार्चामा पुल बगाएपछि सो ठाउँमा ह्युमपाइप राख्न सुरु गरिएको उनले जनाए। राजन गाउँलेसिन्धुली रोजन तामाङकाभ्रे सुन्दर शिरीषसिन्धुपाल्चोक शिव उप्रेतीगोरखा अजबी पौडेलकाठमाडौं"
अखाद्य वस्तु बरामद,"नुवाकोट : चाडपर्वको समयमा बजारमा गुणस्तरहिन वस्तुको बिक्री वितरण भइरहेको गुनासो आएपछि नुवाकोटमा बजार अनुगमन गरिएको छ। अनुमगमनका क्रममा अखाद्य वस्तु जफत गरिएका छन्। संयुक्त बजार अनुगमन टोलीले नुवाकोटको विदुर नगरपालिकाको विभिन्न बजारमा रहेका किराना पसल तथा खाद्यान्न सप्लायर्सहरूको स्थलगत अनुगमन गरेको हो। सहायक प्रमुख जिल्ला अधिकारी कृष्णप्रसाद हुमागाईंको नेतृत्वमा गएको संयुक्त टोलीले एकै दिन विभिन्न पाँचवटा किराना पसलहरूमा अनुगमन गरिएको उद्योग वाणिज्य कार्यालय नुवाकोटले जनाएको छ। संयुक्त बजार अनुगमन समितिद्वारा विदुर नगरपालिका १ ढुंगे, त्रिशूली र विदुर९ कोलोनीमा संयुक्त बजार अनुगमन गरिएको हो। पसल अनुगमनका क्रममा अखाद्य वस्तु फेला परेपछि जफत गर्नुका साथै नगद जरिवानासमेत गरिएको छ। टोलीले अनुगमनका क्रममा शुभलाभ स्टोरबाट ३३ बोरा पूर्ण लेबल नभएको चामल बरामद गरिएको अनुगमन टोलीका सदस्य सचिव तथा उद्योग वाणिज्य कार्यालय नुवाकोटका प्रमुख किशोर सापकोटाले जानकारी दिए। उनका अनुसार ५२ हजार ८ सय रुपैयाँ बराबरको अखाद्य चामल बरामद गरिएको हो। सो किराना पसललाई नगद १० हजार रुपैयाँ जरिवाना गरिएको प्रमुख सापकोटाले वताए। यसका साथै एसके स्टोर्सबाट २ बोरा लेवल नभएको अखाद्य केराउ बरामद गरिएको सापकोटाले बताए। उनका अनुसार अन्य किराना पसल तथा सप्लायर्सलाई पहिलोपटक सचेत गराई सुधार गर्ने आवश्यक निर्देशन दिइएको छ। सरोकारवालासहितको संयुक्त वजार अनुगमन टोलीले किराना पसलको स्थलगत अनुगमन गरिएको कार्यालयका प्रमुख किशोर सापकोटाले जानकारी दिए। उनका अनुसार अनुगमनका क्रममा अखाद्य वस्तु फेला परेपछि त्यसलाई नियन्त्रणमा लिइएको छ। बरामद गरिएका अखाद्य वस्तुहरू खाल्डो खनेर नष्ट गरिने अनुगमन टोलीका संयोजकसमेत रहेका सहायक प्रजिअ कृष्णप्रसाद हुमागाईंले जानकारी दिए। अनुगमनका क्रममा अधिकांश पसल तथा व्यवसायले न्युनतम मापदण्डसमेत पूरा नगरेको पाइएको अनुगमन टोलीमा सहभागी उपभोक्ता हित संरक्षण मन्चका अध्यक्ष इन्द्रबहादुर पण्डितले जानकारी दिए। उनका अनुसार पसलमा मूल्यसूचि नराखेको, विलविजक जारी र नवीकरण नगरेकोे पाइएको थियो। अनुगमनका क्रममा अधिकांश पसल मापदण्डविपरीत रहेको पाइएको जिल्ला प्रशासन कार्यालय नुवाकोटले जनाएको छ। अधिकांश पसलहरू मापदण्ड अनुसार सन्चालन नभएको पाइएको छ ।"
"आज बिहानैदेखि काठमाडौंलगायतका ठाउँमा वर्षा, यी स्थानमा ठूलो पानी पर्ने","काठमाडौं : आज बिहानदेखि काठमाडौंआसपास लगायत कोशी, बाग्मती र गण्डकी प्रदेशका केही ठाउँमा मेघ गर्जनचट्याङ्गसहित हल्कादेखि मध्यम वर्षा भइरहेको मौसम पूर्वानुमान महाशाखाले जनाएको छ। आज कोशी, मधेश, बागमती र गण्डकीका केही स्थानमा एकदुई स्थानमा मेघ गर्जनचट्याङ्गसहित सामान्य वर्षा हुने महाशाखाको बुलेटिनमा उल्लेख छ। कोशी र बाग्मती प्रदेशका एकदुई स्थानमा भारी वर्षा हुने तथा कोशी प्रदेशका तराई भूभागका थोरै स्थानहरूमा हावाहुरी आउने जनाइएको छ। शुक्रबार कोशी, बाग्मती, गण्डकी, मधेश तथा देशका पहाडी भूभागमा मेघ गर्जनचट्याङ्गसहित मध्यम वर्षा हुने जनाइएको छ। कोशी प्रदेशका एकदुई स्थानमा भारी वर्षाको पनि सम्भावना रहेको महाशाखाले उल्लेख गरेको छ। शनिबार पनि कोशी, बाग्मती, गण्डकी र लुम्बिनी प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ्ग सहित सामान्य वर्षा हुने महाशाखाले जनाएको छ। वर्षा हुने ठाउँमा हुन सक्ने सम्भावित जोखिमबाट बच्न आवश्यक सतर्कता अपनाउन महाशाखाले सबैमा अनुरोध गरेको छ।"
बीपी राजमार्गको विरासत जोगाऔं,"त्यो सडकमात्र होइन। जननायक बीपी कोइरालाको कल्पना पनि थियो। भलै, बीपी राजमार्ग बन्न वर्षाैं लाग्यो, तर मुलुकको शान हो, रक्तनली हो। तर, अविरल वर्षाले क्षत विक्षत बनाइदियो। भौतिक संरचनामात्र क्षति भएन, राजधानी र मधेसपूर्वको तारै चुँडियो। आजबाट दसैं सुरु भयो। पूर्व र मधेस जानेलाई चिन्ता छ कसरी घर फर्किने ? किनकि, पहिले त माइक्रोबस, टाटा सुमोको टिकट नपाए पनि चिन्ता हुँदैनथ्यो। छोटो दूरी। फुत्त मोटरसाइकल निकाल्यो, रमाइलो मान्दै घरसम्म पुग्यो। अझ नागबेली सडकमा गुड्दाको मज्जा नै अर्को हुन्थ्यो। तर, यसपालि त्यस्तो रमाइलो गर्न पाइने छैन, किनकि बीपी राजमार्ग भत्केको छ। घरै जान सकस छ। मित्रराष्ट्र जापान सरकारको करिब २६ अर्ब जापानी येन अर्थात् झन्डै २५ अर्ब अनुदान सहयोगमा बनेको यो सडक प्रमुख वैकल्पिक राजमार्गसमेत हो। यो राजमार्गले धनुषा, महोत्तरी, सिन्धुली, रामेछाप र काभ्रे जिल्लाका पहाडी क्षेत्रको विकासको ढोकासमेत खुला गरेको थियो। पूर्वी नेपाल र मध्य तराईलाई छोटो दूरीमा संघीय राजधानी काठमाडौं जोड्नेमात्र हैन, बीपी राजमार्गले यस क्षेत्रको आर्थिक तथा सामाजिक गतिशीलतालाई बढाउनसमेत मद्दत गरेको थियो। दैनिक १० हजारभन्दा बढी सवारीसाधन ओहोरदोहोर गर्थे। मुलुककै पर्यटकीय र सुन्दर यो राजमार्ग मुलुकको विकासको मोडेल पनि थियो। बीपी राजमार्गको खुर्कोटनेपालथोक, नेपालथोकभकुण्डेबेंसी र भकुण्डेबेंसीधुलिखेल खण्डको २५ मिटर सडक रोशीको बाढीले पूरै बगाएको छ। त्यस क्षेत्रमा अनियन्त्रित क्रसर उद्योग सञ्चालनका कारण पनि राजमार्गमा क्षति पुगेको अनुमान छ। राज्यले बेलैमा ध्यान दिएको भए त्यति क्षति हुँदैनथ्यो भन्ने जानकारहरू बताउँछन्। तर, जे नहुनु थियो, भइसक्यो। अब बीपी राजमार्गलाई जतिसक्दो चाँडो पुनर्निर्माण गरेर यसको विरासत जोगाउनुछ। अर्कोतिर, पानी परेको पयै छ। पृथ्वी राजमार्ग पनि कुनै बेला अवरुद्ध नहोला भन्न सकिन्न। बीपी नबन्ने र पृथ्वी राजमार्ग पनि अवरुद्ध भइरह्यो भने मुलुकको अवस्था के होला ? राजधानी कति अस्तव्यस्त होला ? विश्वले माकुराका जालाजस्ता सडक सञ्जाल बनाइसक्दा अरूले बनाइदिएका सडक पनि पुनर्निर्माण गर्न सक्दैनौं भने विश्वले के भन्ला? सरकार आफैंले सक्छ भने आफैं गरोस्, नभए सडक बनाएको जापानी कम्पनीलाई पुनर्निर्माण गरिदिन आग्रह गर्न सक्छ। यो काममा अब यो वा त्यो बहानामा ढिलाइ नहोस्। मुखको दसैं र तिहारको समस्या टार्न अस्थायी ट्याक बनाउने काममा ढिलाइ नहोस्। जनताले राज्य भएको अनुभूति गर्न पाऊन्।"
"सडक भत्केका छन्, होसियार भएर यात्रा गरौं","काठमाडौं : दसैंका लागि घर फर्किंदै हुनुहुन्छ ? होसियार भएर यात्रा गर्नुहोला। किनकि केही दिनको अविरल वर्षाले मुख्य सडक भत्केका छन्। ठाउँठाउँमा पहिरो गएको छ। अझै केही दिन पानी पर्ने स्थिति देखिँदैछ। सडक मार्गबाट दसैं मनाउन घर जानेहरूका लागि यसपटक परिस्थिति सहज छैन। अझै वर्षाको पूर्वानुमान भइरहँदा सडक यात्रा झनै अन्योलमा परेको छ। बाढीले पाँच पुलहरू सुनकोशी पुल खुर्कोट, सिन्धुरेटार र फोक्सिङटार र अरनिको राजमार्गको लिपिङ पुल र इलाम माईपोखरी सडकको राते खोला पुल बगाएको छ। यस्तै लार्चा र हेवा खोला पुल पनि बगाएको छ। राजमार्ग र पुलहरू नै नहुँदा यात्रुहरूको सडकको यात्रा सहज नहुने भएको हो। सरकारले पनि अति आवश्यक बाहेक यात्रा नगर्न अनुरोध गरेको छ। अझै वर्षाको सम्भावना रहेकोले सुरक्षित रहनका लागि सरकारले अनुरोध गरेको यातायात व्यवस्था विभागका सूचना अधिकारी ईश्वरीदत्त पनेरु बताउँछन्। बाटोमा अलपत्र पर्ने गरी यात्रा नगर्न नै राम्रो भन्दै पनेरूले यात्रा गर्नै पर्ने अवस्था भएमा आफू जाने सडकको अवस्था बुझेर मात्र यात्रामा निस्कन अनुरोध गरेको बताए। यातायात व्यवसायीहरूलाई पनि सडकको अवस्था नबुझी यात्रा नगराउन भनिएको उनले जानकारी दिए। दसैंका लागि लक्षित गर्दै सरकारले असोज १२ गतेबाट अग्रिम बुकिङ खुल्ला गरेको थियो। वर्षाका बाबजुद पनि बुकिङ भने आक्रामक नै थियो। तर, सोही दिन नै वर्षाका कारण राजधानीलगायत राजमार्गहरू अवरुद्ध भए। अब फेरि पनि पानी परेन भने असोज १८ गतेबाट केही सहज हुन सक्ने नयाँ बसपार्क व्यवस्थापनको जिम्मा लिएको लोत्से बहुउद्देश्यीय प्रालिका प्रवक्ता पंकज मल्लले बताए। अहिलेसम्म बसपार्क आएर नै करिब ३२ हजारले विभिन्न गन्तव्य टिकट काटिसकेको उनी बताउँछन्। अनलाइन टिकेटिङको सुविधा हुँदा पनि भौतिक उपस्थितिमा नै टिकट काट्ने चलन हुँदा यसलाई व्यवस्थित गर्न सरकारले नियमन गर्नुपर्ने उनले बताए। अघिल्ला वर्षको तुलनामा यस वर्ष यात्रुको संख्या धेरै नै घटेको उनको भनाइ छ। सडक, राजमार्गहरू अवरुद्ध हुँदा सबै यात्राका लागि निस्किने अवस्था छैन। पहिला दसैंको समयमा सात सयभन्दा बढी सार्वजनिक सवारी एकैदिन छुट्थे। तर, अहिले २३ सय हाराहारीमा बस छुट्ने गरेको मल्ल बताउँछन्। अघिल्ला वर्षका दसैंमा यो बेला उपत्यका छोड्नेहरूको भीडभाड देखिन्थ्यो। नयाँ बसपार्क होस् या कलंकी, कोटेश्वर वा जडीबुटी पोकापन्तरा बोकेर आफ्नो गाडीको पर्खाइमा बसेका यात्रु देखिन्थे। घटस्थापनादेखि अधिकांश विद्यालय, कलेज र संघसंस्था बन्द हुने हुँदा त्यसपछि नै घर जाने यात्रुको घुइँचो बढ्थ्यो। रोजगारी तथा उच्च शिक्षाका लागि उपत्यका आएकाहरू पनि दसैंका लागि बाहिरिने गर्थे। काठमाडौं उपत्यकामा स्थायी र बाह्य जिल्लाबाट आएका गरी करिब ६० लाख जनसंख्या बसोबास गर्ने सरकारी तथ्यांक छ। दसैंमा करिब १५ लाख बढीले उपत्यका छोड्ने गर्थे। तर, यो पटक कति बाहिरिन्छन् भन्न सक्ने अवस्था नरहेको काठमाडौं ट्राफिक उपत्यका कार्यलयका प्रहरी नायब उपरीक्षक रविन कार्कीले बताए। मंगलबार र बुधबार गरी ५० हजारले उपत्यका छोडेका छन्। अघिल्ला वर्ष आजको दिनको डेढ लाखले उपत्यका छोड्ने गर्थे। शुक्रबारदेखि सोमबारसम्म लामा दूरीको सवारी नै चलेनन्। नभए अहिलेसम्म ३४ लाखले उपत्यका छोड्ने गरेको कार्की बताउँछन्। तर, वर्षा, बाढी, पहिरोका कारण यो दसैंको यात्रा सहज नहुने देखिन्छ। कुनै पनि परिस्थितिमा उपत्यका छोड्ने यात्रुहरूको गन्तव्य सहज र सर्वसुलभ यात्राका लागि यातायात व्यवसायी, यातायात व्यवसायी महासंघ, बसपार्कका व्यवस्थापक, नेपाल प्रहरी, ट्राफिक प्रहरीलगायत सबै निकायसँग यातायात व्यवस्था विभागले समन्वय गरेर अघि बढेको बताएको छ। उपत्यकाको कलंकी, स्वयम्भू, नयाँबसपार्क, सातदोबाटो, गौशाला, चाबहिल, बल्खु, दक्षिणकाली, कोटेश्वर, सुन्धारा, बानेश्वर, पुरानो बसपार्क, नागढुंगा, जगातीलगायत स्थानबाट यात्रुहरू बाहिरिने हुँदा त्यहाँ यात्री सहायता कक्ष राखिएको छ। नयाँ बसपार्कमा लामो तथा छोटो दूरीका सवारी चालक तथा सहचालकहरूको स्वास्थ्य परीक्षणका लागि डेस्क खडा गरिएको प्रहरी नायब उपरीक्षक कार्कीले बताए। यता, अरनिको यातायात हुँदै १३ जिल्लामा लामो तथा छोटो दूरीका सार्वजनिक सवारी सञ्चालनमा छन्। काभ्रे, सिन्धुपाल्चोक, दोलखा, रामेछाप, सोलु, सल्लेरी, सिन्धुलीलगायतका जिल्लामा जान सकिन्छ। तर, यो वर्षको दसैंमा सिन्धुपाल्चोक, काभ्रे, दोलखा र रामेछापसम्मका लागि मात्र यात्राको व्यवस्था गर्न सकिने पूर्वअरनिको यातायात प्रालिका अध्यक्ष केदार क्षेत्री बताउँछन्। अन्य राजमार्ग र सडकका तुलनामा कम क्षति भएको र सहजै यात्रा गर्न सकिने भएकोले अग्रिम बुकिङ पनि यथावत् नै राखेको क्षेत्रीले जानकारी दिए। तर, सिन्धुपाल्चोकमा अवरुद्ध रहेको सडकलाई खुलाउनका लागि सरकारले काम नगर्दा एकतर्फीबाट मात्र यात्रा भइरहेको उनी बताउँछन्। एउटा डोजरले बाटो खुलाउने हो भने यस क्षेत्रमा सडकमा ठूलो समस्या नरहेको क्षेत्रीले बताए। खुर्कोटको बाटो अवरुद्ध भए पनि सिन्धुपाल्चोक हुँदा जान सकिन्छ। यात्रुहरूलाई हामी बढी भाडा पनि लिँदैनौं। यो बाटो १२ घण्टा बढी घुमाउरोमात्र पर्ने हो। क्षेत्री बताउँछन्। गाडी, सुमो, इलेक्ट्रिक गरी करिब ७ सय सवारी छन्।"
वीरगन्जमा सुरु भयो दशहरा मेला (तस्बिर),"वीरगन्ज : घटस्थापनाकै दिनदेखि वीरगन्जमा दसैं मेला सुरु भएको छ। वीरगन्जमा दशैंको नवरात्र सुरु भएकै दिनदेखि दशहरा मेला लाग्ने गरेको छ। नवमीका दिनसम्म लाग्ने मेलामा पसलेहरुले सडकमै पसल थाप्ने गरेका छन्। गहवामाई र विर्ता मन्दिरमा पूजापाठ गर्न आउने भक्तजनहरुले दशहरा मेलामा किनमेल गर्छन्। फूलपातिका दिन गहवामाइ मन्दिरमा महिला भक्तजनहरूले खोइच भर्ने गर्दछन्। मेलामा पर्सा, बारा, रौतहट, सर्लाही जिल्लाका साथै छिमेकी मुलुक भारतबाट पनि दर्शनार्थी र भक्तजनहरू आउने स्थानीयको भनाई छ। बडा दसैंको पहिलो दिन आज घरघरमा वैदिक विधिपूर्वक दियो, कलश र गणेश स्थापना गरी घटस्थापना गरिँदैछ। घटस्थापनाका दिन पूजा कोठामा घडामा जलभरि माथिपटि आँप, चाप, वरपिपलको पात राख्ने परम्परा छ। यो घडा वरिपरि गाईको गोबर टाँसेर त्यहाँ जौ उमार्ने चलन छ। कहीँकहीँ मकै र गहुँको प्रयोग भए पनि अधिकांश स्थानमा जौ छर्ने प्रचलन रहेको छ। तस्बिरमा हेर्नुहोस् दसैं मेला"
"दसैंमा हवाई चाप, रातभर जहाज उड्ने","अबिरल बर्षाले सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको छ । काठमाडौं : बडा दसैं नजिकिएसँगै आन्तरिक हवाई उडानको चाप बढेको छ। काठमाडौंस्थित त्रिभुवन अन्तर्राष्ट्रिय विमानस्थल (टीआईए) मा रातिको २ बजेसम्म पनि आन्तरिक विमानहरू अवतरण भइरहेका छन्। इतिहासमा पहिलो पटक आन्तरिक उडान रातको अबेरसम्म पनि सञ्चालन भएका हुन्। यति हुँदा पनि एयर ट्राफिकका कारण उडान निर्धारित तालिकामा हुन भने सकिरहेका छैनन्। साधारणतया दसैंपूर्व आन्तरिक उडानको चाप करिब ३० देखि ३५ प्रतिशतले बढ्ने गरेको छ। तर, यसपालि भने असोज १० गते रातिदेखि असोज १२ गतेसम्म आएको अविरल वर्षा र त्यसपछिको बाढीपहिरोले सडक मार्ग अवरुद्ध हुँदा गन्तव्यसम्म पुग्न हवाई चाप बढेको सरोकारवालाहरू बताउँछन्। दसैंको मुखमा सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको नेपाल नागरिक उड्डयन प्राधिकरणका सूचना अधिकारी ज्ञानेन्द्र भूल बताउँछन्। बडादसैं मनाउन उपत्यका छोड्ने एकमात्र हवाईस्थल भनेको टीआईए हो। यहाँबाट विभिन्न आठ विमान कम्पनीहरूले नियमित उडान गर्दै आएका छन्। बुद्ध, यती, सौर्य, समिट, तारा, नेपाल एयरलाइन्स, श्री र सीता एयरले ट्रंक रुट (तराईका जिल्लामा हुने उडान) र स्टल रुट (पहाडी तथा हिमाली जिल्लामा हुने उडान) गर्दै आएका छन्। यी निजी वायुसेवा कम्पनीहरूले अन्य समयमा दैनिक करिब ३ सय उडान भर्ने गरेकोमा दसैंको समयमा भने दैनिक करिब ४ सय ५० उडान (आउने र जाने) हुने गरेको प्राधिकरणका सूचना अधिकारी भूलले जानकारी दिए। सेप्टेम्बर र अक्टुबर फेस्टिबल सिजनमा सामान्य अवस्थामा पनि अघिपछिको भन्दा कम्तीमा ३०३५ प्रतिशतले चाप बढ्ने गरेको हो। बाढी र पहिरोपछि बाटोहरू अवरुद्ध हुँदा त्यसको असर हवाई यातायातमा परेको छ। पहिला आन्तरिक र बाह्य गरी करिब चार सय उडान हुने गरेकोमा हाल साढे ५ सयभन्दा बढी उडान हुने गरेको छ, भूल बताउँछन्। टीआईएमा दिनको १ सय ५० संख्याले उडान अवतरण बढ्दा अन्य ट्रंक रुटका विमानस्थलमा पनि चाप बढेको नै छ। पहिलाका यात्रु चाप नभएर फुलाइट मर्ज हुने र रद्द हुने गरेकोमा अहिले सबै उडान पूर्ण क्षमतामा भएका छन्। काठमाडौंबाट बाहिर जाँदा ९० प्रतिशतभन्दा बढी भने आउँदा पनि पर्यटक सिजन भएकोले करिब ७० प्रतिशत क्षमतामा जहाज उडिरहेका छन्। विमानस्थलका महाप्रबन्धक जगन्नाथ निरौलाका अनुसार टीआईएमा बढेको चापलाई व्यवस्थापन गर्न रातको २ बजेसम्म पनि जहाज अवतरण गर्न थालिएको छ। दसैं नजिकिएकोले पनि स्वाभाविक रूपमा विमानस्थलमा यात्रुको चाप बढ्ने गरेकोमा अहिले सडक अवरुद्धका कारण केही थपिएको उनी बताउँछन्। विमान रद्द भएर गन्तव्य फर्किन नसकेका यात्रुको चाप र दैनिक नियमित हुने यात्रुको चापका कारण विमानस्थलमा घुइँचो देखिएको निरौलाले बताए। फेरि काठमाडौं विमानस्थलमा एउटा मात्र धावनमार्ग भएकोले सबै उडान र अवतरण एकै ठाउँबाट गर्नुपर्ने हुँदा एयर ट्राफिक बढ्ने र उडान समयमा नै हुन नसकिरहेको उनको भनाइ छ। पर्यटकीय सिजन भएकोले स्टल रुटको पनि लुक्ला जाने उडान र पर्यटकको व्यवस्थापनका लागि प्राधिकरणले नयाँ रुट सुरु गरेको बताएको छ। अहिलेको ट्राफिकलाई मध्यनजर गरेर काठमाडौंबाट ठूलो जहाजमा जनकपुर पुर्याउने र जनकपुरबाट लुक्ला उडाउन सुरु गरिएको प्राधिकरण बताउछ। त्यसले गर्दा हिमाल चढ्न काठमाडौंबाट लुक्ला जाने यात्रुको चाप काठमाडौंबाट केही घटेको छ। बिहान र दिउँसो माउन्टेन फ्लाइट र लुक्ला फ्लाइटले गर्दा मिलाउने सक्ने अवस्था नभएकोले विमान कम्पनीहरूलाई राति उडान हुने स्थानहरूमा फ्लाइट थप्न भनिएको छ। सोहीअनुसार यती र बुद्धले उडान संख्या थपेका प्राधिकरणका सूचना अधिकारी भूलले जानकारी दिए। काठमाडौं विमानस्थलबाट विशेषगरी ट्रंक रुटमा उडान बढी हुने गरेको छ। राजविराज र भरतपुरबाहेक अन्य ट्रंक रुटका विमानस्थलहरूमा रात्रिकालीन उडान अवतरण हुन्छ। ती सेक्टरमा दिउँसो नभ्याउँदा राति पनि उडान हुने व्यवस्था मिलाइएको टीआईएका महाप्रबन्धक निरौला बताउँछन्। जुन विमानस्थलमा सूर्यास्तसम्म मात्र चल्छ ती विमानस्थलमा निर्धारित समयमा उडान सञ्चालनका लागि भनिएको उनी बताउँछन्। विमान कम्पनीहरूले उडान संख्या थपेर पनि यात्रुहरूलाई गन्तव्यमा पुर्याउने काम गरिरहेका छन्। वर्षाले तीन दिन रोकिएका यात्रु, सडक अवरुद्ध भएर बढेका यात्रु र दसैंका लागि घर जाने यात्रु गरी अहिले चाप बढेको बुद्ध एयरका प्रवक्ता दीपेन्द्र कर्ण बताउँछन्। दैनिक उडान १ सय ७० भन्दा बढी भइरहेको र ९० प्रतिशतभन्दा बढी क्षमतामा उडान भइरहेको कर्ण सुनाउँछन्। चाडपर्व लागेसँगै यात्रुको चाप बढेको उनको भनाइ हो। घटस्थापनाभन्दा पछिका लागि पनि ९० प्रतिशत बुकिङ भइसकेको उनले जानकारी दिए। यात्रु चापलाई हेरेर उडान संख्या थप्ने सोचमा कम्पनी रहेको छ। कम्पनीसँग ७२ र ४२ सिटे गरी करिब १८ एटीआर विमान छन्। कम्पनीले कुल १४ गन्तव्यमा उडान गर्दै आएकोमा बढी ट्रंक रुट केन्द्रित उडान गर्दै आइरहेको छ। अघिल्ला दसैंभन्दा टिकट बुकिङ उछाल आएको यती एयरलाइन्सका प्रवक्ता सुदर्शन बर्तौला बताउँछन्। सडक अवरुद्ध हुँदा सबै सेक्टरमा चाप बढेको छ। सडक अवरुद्ध हुनुअघि करिब ६०६५ प्रतिशतको बुकिङ रहेकोमा अहिले ह्वात्तै बढेको उनी सुनाउँछन्। दैनिक उडान संख्या ७६ सम्म पुर्याएको यतीले थप उडान बढाउन विमानस्थलको चापको कारणले सम्भव नभएको बताउँछ। कम्पनीले करिब ८ गन्तव्यमा उडान भर्दै आइरहेको छ। स्टल रुटमा भने लुक्लाबाहेक अन्य सेक्टरमा प्रायः उस्तै छ। स्टल रुटमा नै केन्द्रित रहेको राष्ट्रिय ध्वजाबाहक नेपाल वायुसेवा निगमले १६ गन्तव्यमा उडान भरिरहेको छ। तर, हाल सञ्चालनमा एउटा मात्र टिनेटर भएकोले दैनिक करिब ४ उडान हुने गरेको निगम बताउँछ। निजी कम्पनीहरूलाई भ्याइँनभ्याइ भएको बेलामा १९ सिटे एउटा जहाज भएको निगमलाई भने खासै चटारो छैन। प्रतिस्पर्धा गर्नालाई चापअनुसारको उडान भर्न जहाज संख्या हुनुपर्ने निगम स्रोतको भनाइ छ। यता, स्टल रुटमा नै उडान गर्ने सीता एयरका महाप्रबन्धक घनश्याम आचार्य पनि दसैंका लागि चाप नबढेको सुनाउँछन्। पोखरा, जोमसोम, जुम्ला, सिमिकोट, लुक्ला, तुम्लिङटारलगायतका ११ गन्तव्यमा उडान भर्ने गर्छ। उच्च पहाडी तथा हिमाली भेग भएकोले सडकभन्दा पनि हवाई यात्रा नै हुने गरेकोले यस सेक्टरमा सधैं नै एकै किसिमको चाप हुने उनको भनाइ हो। पर्यटक सिजन भएकोले लुक्लामा चाप केही बढेको उनी बताउँछन्। यता, समिट एयरका महानिर्देशक एवं निजी वायुसेवा सञ्चालक संघका अध्यक्ष मनोज कार्की पनि लुक्लाबाहेक अन्य उस्तै चाप रहेको बताउँछन्। तर, रामेछापबाट लुक्ला उडान गर्नका लागि सडकमार्ग अवरुद्ध हुँदा गाह्रो भएको उनको भनाइ छ। काठमाडौंबाट धेरै उडान गर्न ट्राफिक बढी भएकोले सम्भव नभएको उनी बताउँछन्। यसले पर्यटन उद्योगलाई असर गर्ने देखिएको उनको भनाइ छ। प्राधिकरणले जनकपुरबाट लुक्ला उडान सुरु त गराएको छ तर, त्यसमा पर्यटकहरूको कत्तिको आकर्षित हुने भने थाहा नभएको उनले सुनाए। हवाई यातायातमा चाप बढेपछि कम्पनीहरूले अधिकतम मूल्य लिएको भन्दै जनगुनासो बढेको छ। सरकारले राष्ट्रिय विपत् घोषणा गरेको अवस्था र सडक राजमार्गहरू अवरुद्ध भएको अवस्थामा निजी वायुसेवा कम्पनीहरूले भाडा सस्तो गर्नुपर्ने तर्क यात्रुहरूको हो।"
"सुपथ पसल खुलेका छन्, किनमेल गर्न छुट्नु होला नि !","काठमाडौं : सामान्यतया महँगोमा भन्दा सस्तो मूल्यमा सामान कहाँ पाइएला भन्नेबारे आम उपभोक्ताको चासो हुन्छ। यही कारणले पनि सहुलियत मूल्यमा उपभोक्ताको आकर्षण बढी देखिन्छ। यतिबेला चाडपर्व (दसैं, तिहार, नेपाल संवत् र छठ पर्व) लक्षित गरेर सरकारले चामल र चिनीलगायतका खाद्यान्न एवं अत्यावश्यक वस्तुको अभाव हुन नदिन सुपथ मूल्यका पसलहरूको व्यवस्थापन गरेको छ। देशभर रहेका करिब ४२ जिल्लामा असोज ३ गतेबाट साल्ट ट्रेडिङ, खाद्य व्यवस्था तथा व्यापार कम्पनी र डीडीसीको संयोजनमा सुपथ पसलहरू सञ्चालनमा छन्। खाद्य व्यवस्था तथा व्यापार कम्पनी लिमिटेडबाट सञ्चालन भएको चाडपर्व लक्षित सुपथ मूल्यपसल यही २०८१ असोज ३ गते उद्योग, वाणिज्य तथा आपूर्ति मन्त्री दामोदर भण्डारीले उद्घाटन गरेका थिए। सरकारको पूर्ण स्वामित्वमा स्थापित कम्पनीको देशभर रहेका करिब ४२ जिल्लाका ६३ बिक्री केन्द्रहरूबाट सञ्चालित सुपथ मूल्य पसलहरूबाट खाद्यान्नलगायतका वस्तुबिक्री भइरहेको छ। यसबाट आम उपभोक्ताले खरिद गरी लाभान्वित लिन सक्नेछन्। यसपटक सुपथ मूल्य पसल सञ्चालन कार्यक्रम २०८१ अन्तर्गत कम्पनीलाई कुल तीन करोड रुपैयाँबराबरको सरकारबाट स्वीकृत बजेट प्राप्त भएको थियो। यसअनुसार कम्पनीले ५० क्विन्टल खाद्यवस्तु बिक्री गर्ने लक्ष्य राखेको छ। खाद्य व्यवस्था तथा व्यापार कम्पनीका प्रमुख कार्यकारी अधिकृत (सीईओ) रमेश आचार्य कम्पनीले ४२ जिल्लाका ६३ स्थानबाट धेरै खाद्यवस्तु बिक्री गरिरहेकोमा काठमाडौं प्रादेशिक कार्यालयबाट मात्रै करिब २२ प्रकारका खाद्यवस्तु बिक्री भइरहेको बताए। यस बाहेकका राजधानी बाहिरका कुनै जिल्लामा ६ वटामात्रै खाद्यवस्तु सुपथ मूल्यमा बिक्री गरिएको छ भने कुनैमा दुई थरीमात्रै बिक्री गरिएका छन्। विशेष गरेर जिल्ला र त्यहाँका उपभोक्ताको उपभोग्य क्षमतालाई हेरेर खाद्य सामग्री बिक्री गरिएको हो। विशेष गरेर कम्पनीले विभिन्न प्रकारका चामलहरू र चिनी बिक्री गरेको छ। यससँगै साल्ट ट्रेडिङबाट तेल किनेर बिक्री गरेको छ, सीईओ आचार्यले अन्नपूर्णसँग भने। कम्पनीले मात्रै गत ३ गतेदेखि १३ गतेसम्मको १० दिन अवधिमा मात्रै ७ हजार ३ सय ४७ क्विन्टल खाद्यवस्तु बिक्री गरिसकेको बताएको छ। यसका साथै ११ हजार ५ सय १४ लिटर तेल बिक्री भएको छ। सबै गरेर कम्पनीमार्फत सुपथ मूल्यमा कुल ३६ लाख ३१ हजार २ सय ४२ रुपैयाँ बराबरका उपभोग्य बस्तु बिक्री भएका छन्। सामान्यतया बाहिर खुद्रा पसललगायतको बजार मूल्यभन्दा दाल, चामललगायतका सुपथ मूल्य कम छ। कम्पनीसँग बिक्रीका लागि पर्याप्त स्टक छ। कम्पनीले सुपथ मूल्यमा बिक्री गरेका कारण बजारमा चर्को मूल्य बढ्न नपाउने हँुदा सुधार्न मद्दत पुगेको सीईओ आचार्य बताउँछन्। उनी भन्छन्, हामीले बजार मूल्यभन्दा हामीले बेच्ने चामल नै प्रतिबोरा ३ सय रुपैयाँदेखि ५ सय रुपैयाँ सस्तो छ। यसो हुँदा सुपथ पसलले बजार मूल्य नियन्त्रण गर्न पनि सहयोग पुगेको छ। कुनकुन जिल्लामा सुपथ पसल ? कम्पनीले ४२ जिल्लामा ६३ ओटा बिक्री केन्द्र राखेकोमा काठमाडौं, ललितपुर र भक्तपुरबाहेकका जिल्लामा विभिन्न प्रकारका चामल मात्रै बिक्रीमा राखिएको छ। उक्त खाद्यान्न सुपथ मूल्यमा बिक्री भएका जिल्लाहरूमा मोरङ, झापा, ताप्लेजुङ, भोजपुर, संखुवासभा, सोलुखुम्बु, ओखलढुंगा, दिक्तेल खोटाङ, सिरहा, धनुषा र पर्सामा छन्। यसबाहेक क्रमशः कास्की, तनहुँ, गोरखा, मनाङ, मुस्ताङ, रूपन्देही, गुल्मी, बाँके, दाङ, बर्दिया, रोल्पा, रुकुमपूर्व, सुर्खेत, रुकुम पश्िचम, दैलेख, डोल्पा, कालीकोट, हुम्ला, जाजरकोट, जुम्ला, मुगु, कैलाली, बाजुरा, बझाङ, अछाम, दार्चुला र कञ्चनपुरमा सुपथ मूल्यमा खाद्यान्न बिक्री भइरहेका छन्। काठमाडौं, ललितपुर र भक्तपुरका सुपथ पसलहरूमा भने सात थरीका चामलबाहेक अन्य २२ प्रकारका खाद्य वस्तुहरू बिक्री भइरहेका छन्। चामलअन्तर्गत बासमती चामल, अरुवा मोटा चामल, जिरा चामल एफआरके, अरुवा सोना मन्सुली चामल, लङ ग्रेन चामल, स्टिम जिरा चामल, अरुवा सोना मन्सुली चामल एफआरके सुपथ मूल्यमा बिक्री भइरहेका छन्। प्रायः चामलमा बजार मूल्यभन्दा अधिकतम पाँच सय रुपैयाँसम्म छुट दिइएको कम्पनीले जनाएको छ। यसैगरी राजधानीका यी तीन जिल्लाका सुपथ पसलमा क्वाँटी, चना, चिउरा, मासको दाल, मुगी खोष्टा, मसुरो दाल, रहरको दाल, कर्णाली सिमी, चिनो चामल, कागुनो, चामल मार्सी, आँटा, उवा, चिनी उपलब्ध छन्। यस्तै, तेलहरूमा शान्ति तोरीको तेल, तोरीको तेल, भटमासको तेल, सन्फ्लावरको तेल र डीडीसी घिउ सुपथ मूल्यमा बिक्रीमा राखिएका छन्। तेलमा लिटरमा ७ रुपैयाँ र घिउमा १० रुपैयाँसम्म छुट दिइएको छ। कम्पनीले मात्रै दसैंमा १४ सय खसीबोका र तीन सय च्याङ्ग्रा बिक्रीमा राख्ने दसैंमा मासुको खपत अधिक हुने भएकाले खाद्य व्यवस्था तथा व्यापार कम्पनीले यस पटक काठमाडौंमा मात्रै १ हजार ४ सय हाराहारीमा खसीबोका बिक्रीका लागि भित्र्याइँदै छ। यो प्रायः मकवानपुर (हेटौंडा), तुल्सीपुर र नवलपुरबाट खरिद गरेर ल्याइन्छ। यससँगै, मुस्ताङबाट तीन सय च्याँग्रा राजधानी ल्याइँदै छ। कम्पनीले यसपटक खसीबोका र च्याङ्ग्रा खरिदका लागि ४ करोड रुपैयाँबराबरको बजेट तोकेको जनाएको छ। जबकि गत वर्षको दसैं लक्षित गरेर कम्पनीले १ हजार ६ सय ५९ वटा खसीबोका र ५ सय ४२ वटा च्याङग्रा खरिद गरेको थियो। त्यतिबेला सबै बिक्री भएको थिएन। करिब ३० च्याङ्ग्रा कुकुरले टोक्दा कतिपय मारिए र घाइते भएका थिए। उक्त च्याङ्ग्रालाई लामा गुरुहरूले कम मूल्यमा किनेर हिमाली भेगमा फर्काएका थिए। यद्यपि यतिबेला कम्पनीले खरिद प्रक्रिया सुरु गरेको र घटस्थापनाको भोलिपल्ट अर्थात् द्वितीयाको दिनदेखि बिक्री मूल्य तय गरी बिक्री सुरु गर्ने योजनामा रहेको छ। यसपटक खसीबोका र चाङ्ग्राको मूल्य निर्धारणका लागि सिडियोसँगको समितिले तय गर्न बाँकी रहेको सीईओ आचार्य बताउँछन्। सीईओ आचार्यका अनुसार जीवित खसीबोका प्रतिकेजी ५ सय ४० रुपैयाँदेखि ५ सय ६० रुपैयाँ हाराहारीमा पर्न जाने अनुमान गरिएको छ। यससँगै च्याङ्ग्राको प्रतिकेजि १ हजार १ सय रुपैयाँ लागत पर्ने भएकाले यसमा केही मार्जिन राखेर बिक्री गरिने उनले जानकारी दिए। बर्सेनि राजधानीमा करिब ५० हजार खसीबोका बिक्री खाद्य व्यवस्था तथा व्यापार कम्पनीबाहेक पनि राजधानीमा निजी क्षेत्रबाट खसीबोका र च्याङ्ग्रा ल्याइँदै छ। निजी क्षेत्रको संगठित संस्था नेपाल चौपाया बजार तथा वधशाला प्राइभेटका अनुसार करिब २२ हजार ५ सय खसीबोका र ५ हजारको संख्यामा च्याङग्रा भित्रिने अनुमान छ। समग्रमा विगतका वर्षहरूलाई पनि विश्लेषण गर्दा दसैंको सिजनमा राजधानीमा करिब ५० हजारको संख्यामा खसीबोकाको व्यापार हुने गरेको पशु सेवा विभागले जानकारी दिएको छ। यद्यपि चाडपर्वबाहेक उपत्यकामा मासुको खपत राम्रै परिमाणमा हुने गर्छ। विभागका अनुसार सामान्य अवस्थामा पनि राजधानीमा दैनिक १ हजार २ सयको संख्यामा खसीबोका खपत हुने गरेको छ। विभागले राजधानी भित्रिने खसीबोका, च्याङ्ग्रा र राँगालगायतका जनावरको स्वास्थ्य परीक्षणपछि मात्रै बिक्रीको व्यवस्था गरेको जनाएको छ। विभागले स्वास्थ्य परीक्षण गरी स्वस्थ खसीबोकालाई मात्रै बिक्री गर्नका लागि क्षेत्र तोकेको छ। उपत्यकाको ११ स्थानमा यसको बिक्री हुनेछ।"
"बाढीले २१ पुलमा क्षति, जनजीवन कष्टकर","उत्तरी रामेछाप र दोलखा जिल्लाकै लाइफलाइनका रूपमा रहेको खुर्कोट पुल सुनकोशी नदीमा आएको बाढीले बगाउँदा करोडौंको क्षति भएको छ। पुलको रामेछापतर्फको आधा भाग पूरै बगाएको छ। सिन्धुलीको गोलन्जोर गाउँपालिका ७ खुर्कोट र रामेछापको मन्थली नगरपालिका ६ भलुवाजोर सेलेघाट जोड्ने उक्त पक्की पुल गत सुनकोशी नदीले शनिबार बगाएको हो। पुल बगाएपछि पूर्वी नेपाल र तराई मधेसका साथै छिमेकी राष्ट्र भारतबाट आउने यात्रु र उनीहरूका सरसामान ओसारपसारमा समस्या भएको छ। ०७१७२ मा १७ करोड रुपैयाँको लागतमा निर्माण सम्पन्न भएको पुल १० वर्ष नबित्दै बाढीले तहसनहस बनाएको हो। खुर्कोटमन्थली जोड्ने यस पक्की पुल रामेछाप र दोलखा जिल्लाको विकासका लागि मेरुदण्डका रूपमा लिइएको थियो। उक्त स्थानमा रहेको झोलुंगे पुलसमेत बाढीले बगाएको छ। खुर्कोट पुल बगेसँगै रामेछाप र दोलखाको विकासको सम्भावनासमेत बगेको छ। रामेछापको संघीय राजधानी काठमाडौंसँगको यातायात ठप्प जस्तै छ। यस पुल निर्माण हुँदा रामेछाप जिल्लाको सदरमुकाम मन्थलीबजारबाट काठमाडौं जान ७५ किलोमिटर दुरी छोट्टिएको थियो। बनेपासिन्धुलीबर्दिबास (बीपी) राजमार्ग र खुर्कोटघुर्मी मध्यपहाडी लोकमार्गसँग जोडिएको खुर्कोट पुलसँगै सिन्धुलीमा मात्र बाढी र पहिरोले १४ वटा पुलमा क्षति पुगेको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। जिल्ला प्रहरी कार्यालय सिन्धुलीका अनुसार खुर्कोटमन्थली पक्की पुल, खुर्कोट झोलुंगेपुल, ग्वाल्टारको कुडुलेरामेछाप जोड्ने झोलुंगे पुल, रातमाटा बेलघारी रामेछाप जोड्ने झोलुंगे पुल, फिक्कल माझीगाउँसोखुबेंसीओखलढुंगा जोड्ने पुल, फिक्कल खाङसाङ्गओखलढुंगा जोड्ने पुल, दुम्जा लुभुघाटसुनापति रामेछाप जोड्ने बेलिब्रिज, घ्याम्पेखोलादेविस्थान कल्भर्ट, गोलन्जोर कुखुरेटाररामेछाप जोड्ने झोलुंगेपुलमा सुनकोशी नदीमा आएको बाढीले क्षति पुयाएको छ। यस्तै गोलन्जोर ग्वाल्टाररामेछाप जाने झोलुंगेपुल, गोलन्जोर बलेनीरामेछाप जोड्ने झोलुंगे पुल, फिक्कल पंन्चकन्याओखलढुंगा जोड्ने झोलुंगे पुल, फिक्कल तीनखण्डे ओखलढुंगा जोड्ने झोलुंगे पुल र रातामाटासित्खा रामेछाप जोड्ने पुल पनि बाढीले बगाएको छ। यी पुलहरू प्राय पूर्णरूपमा क्षति भएका छन्। जसमध्ये कतिपयको त जगसमेत छैन। कुनै पनि तत्काल सुचारु गर्न नसकिनेगरी क्षति भएको सिन्धुलीका प्रहरी प्रमुख गोविन्दराज काफ्लेले जानकारी दिए। बीपी राजमार्ग हुँदै सिन्धुलीको नेपालथोकबाट रामेछापको राकाथुम, सुनापति प्रवेश गर्ने खैरेनीघाट पुल पनि सुनकोसीले बगाएको छ। पुलहरूसँगै बाढीले बीपी राजमार्ग, मध्यपहाडी लोकमार्ग, खुर्कोटमन्थली सडकमा क्षति पुयाएको छ। रामेछाप, ओखलढुंगा र दोलखाका जिल्लामा दैनिक उपभोग्य वस्तुका साथै निर्माण सामग्रीहरूसमेत बीपी र मध्य पहाडी राजमार्ग हुँदै तराईबाट ढुवानी गर्ने गरिएको थियो। काभ्रेमा बगायो एक दर्जन बढी पुल काभ्रेको पनौती नगरपालिकाका मोटर गाडी गुड्ने ७ वटा पुल बाढी पहिरोले बगाएको मेयर रामशरण भण्डारीले जानकारी दिए। बाढी पहिरोले क्षति पुयाएको वडा नं ८ को झोलुंगे पुल तत्काल नगरले मर्मत गरेर मान्छे हिँड्न सक्ने बनाएको मेयर भण्डारीले जनाए। मोटर चल्ने पुल बगाएका स्थानहरूमा तत्काल सवारी आवागमन सञ्चालनका लागि बैकल्पिक बाटो निर्माण गरेर मोटर चलाउन सकिने गरि नगरले मर्मत गरिरहेको मेयर भण्डारीले बताए। त्यसैगरी जिल्लाको रोशी गाउँपालिकामा दुइटा मोटरेबल पुलमा क्षति पुगेको छ। रोशी गाउँपालिका १ खहरे पाँगुमा रहेको फलामेसाँघु पक्की पुल र वडा नम्बर ५ सिपाली चल्ने पक्की पुल पूर्ण क्षति भएको गाउँपालिका उपाध्यक्ष मिम बहादुर लामाले जानकारी दिए। रोशीमा मात्र पक्की मोटर चल्ने दुइटा ठूला पुल पूर्णरूपमा क्षति भएको छ। पक्की पुलसँगै रोशी गाउँपालिकामा दुइटा झोलुंगे पुलमा पनि क्षति पुगेको छ, लामाले भने। रोशी १ मा रहेको पटुवाल पुल र थाङसिङ बेसीस्थित मान्छे हिँड्ने पुलमा पनि क्षति पुगेको गाउँपालिका उपाध्यक्ष लामाले जानकारी दिए। जिल्लाकै खानीखोला गाउँपालिकाबाट मकवानपुर जोड्ने वडा नं ६ र ७ मा रहेको झोलुंगे पुलमा पनि बाढीले पूर्णरूपमा क्षति पुयाएको गाउँपालिका अध्यक्ष इन्द्रबहादुर थिङले जानकारी दिए। मोटर नचले पनि हेटांैडा जान आउन बागमती नदीमा रहेको झोलेङ्गे पुलमार्फत ओहोर दोहोर गर्न सकिन्थ्यो, तर दुईटै पुलमा क्षति भएका कारण तत्काल मान्छे हिँड्न सक्ने अवस्था छैन, पालिका अध्यक्ष थिङले भने। महाभारत गाउँपालिकामा रहेका धेरै पुलहरूमा क्षति पुगे पनि टेलिफोन सञ्चालन नभएका कारण क्षतिको विवरण आउन नसकेको गाउँपालिका अध्यक्ष कान्छा लाल जिम्बले जानकारी दिए। तेमाल गाउँपालिकाको रोशी खोला र सुनकोशी खोलाको बीचमा रहेका धेरै पुलहरूमा क्षति भएको छ। गाउँमा सञ्चार सेवा बन्द रहेका कारण कुनकुन ठाउँमा कति पुल क्षति भयो भन्ने बारेमा पालिकासँग कुनै जानकारी नभएको उपाध्यक्ष दलमान लामाले बताए। त्यसैगरी जिल्लाकै चौरी देउराली गाउँपालिका र बेथानचोक गाउँपालिकामा पनि पुलमा क्षति भए पनि बिवरण आउन सकेको छैन। पुल भत्किँदा खासामै अड्किए १०० कन्टेनर खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। बाह्रबिसेदेखि तातोपानी नाकाबीचमा रहेको सडक र पुल भत्किएर सम्पर्क विच्छेद भएपछि दसैंका लागि फलफूल र लत्ताकपडा बोकेर आएका १ सय कन्टेनर खासामा अडकएका छन्। चिनियाँ सामान आउन नपाएकाले तातोपानी नाका पूर्णरूपमा बन्द छ। जसकारण दसैंका लागि ल्याइएका सामग्री अलपत्र परेको तातोपानी भन्सारले जनाएको छ। तातोपानीका प्रमुख भन्सार अधिकृत कमलकुमार भट्टराईले पानीको सतह घटेपछि लार्चामा ह्युमपाइप राखेर खासामा रोकिएका कन्टेनर भन्सारमा ल्याइने योजना रहेको बताए। हामी नाका छिटो सुचारु गर्न लागिरहेका छौं। केही दिनमै भोटेकोशी नदी र लिपिङ खोलामा ह्युमपाइप राखेर सडक सम्पर्क स्थापित गरिनेछ, उनले भने। तर, फेरि पानी पर्ने हो भने दसैंअघि नाका पूर्णरूपमा सञ्चालनमा ल्याउन समस्या हुने भट्टराई बताउँछन्। मौसमविद्हरूको अनुसार फेरि पानी पर्ने सम्भावना छ, फेरि पानी परे भोटेकोशी नदीको सतह बढ्ने छ, उनले भने, नदीको सतह बढेपछि फेरि सडकमा क्षति पुग्न सक्ने देखिन्छ। यसले खासामा रोकिएका कन्टेनर ल्याउन थप समस्या हुन सक्छ। कन्टेनर काठमाडौं पुयाउन नाका सुचारु गरेर मात्रै पुग्दैन। बाह्रबिसे नगरपालिकाको सिरिसे, खागदल र जम्बुआसपास पहिरोले पुरेको सडकसमेत सुचारु गर्नुपर्ने हुन्छ। भोटेकोशी गाउँपालिका क्षेत्रमा पनि ठाउँठाउँमा पहिरो गएकाले लार्चासम्मको सडक छिटो सञ्चालन गर्नुपर्ने बाध्यता छ। लिपिङ र कोदारी बजार जोड्ने लिपिङ पुल छेउको भाग लिपिङ खोलामा आएको बाढीले ध्वस्त बनाएपछि जोखिमपूर्ण अवस्था बनेको छ, भोटेकोशी गाउँपालिका२ का वडाध्यक्ष कुमार श्रेष्ठ भन्छन्, चीन जोड्ने कोदारी राजमार्गको तातोपानीहिन्दी खण्डमा ३५ मिटर सडक भास्सिएको छ। जसका कारण यातायात चल्न सक्ने अवस्था नै छैन। लार्चामा पुल बगाएपछि सो ठाउँमा ह्युमपाइप राख्न सुरु गरिएको उनले जनाए। राजन गाउँलेसिन्धुलीरोजन तामाङकाभ्रेसुन्दर शिरीषसिन्धुपाल्चोकशिव उप्रेतीगोरखाअजबी पौडेलकाठमाडौं"
"स्वास्थ्य संस्थाभित्रै पस्यो बाढी, रोग फैलने जोखिम !","काठमाडौं : शुक्रराज ट्रपिकल तथा सरुवा रोग अस्पतालका क्लिनिकल रिसर्च युनिट संयोजक डा शेरबहादुर पुनका अनुसार, स्वास्थ्य संस्थाहरू यतिबेला किटाणुयुक्त बन्न पुगेका छन्। ज्ञातअज्ञात संक्रमण फैलने जोखिम छ। सरसफाइमा ध्यान दिनुपर्ने जरुरी छ, डापुन भन्छन्, स्वास्थ्य संस्थाहरूलाई संक्रमणरहित बनाउनुपर्ने पहिलो आवश्यकता छ। इपिडिमियोलोजी तथा रोग नियन्त्रण महाशाखाका पूर्वनिर्देशक एवं जनसंस्वास्थ्य विज्ञ डा बाबुराम मरासिनी अस्पतालहरू नै डुबानबाट प्रभावित भएकाले संक्रामक रोग फैलने जोखिम रहेको बताउँछन्। डा मरासिनी भन्छन्, अस्पतालभित्र जमेको पानीमा डेंगु फैलाउने लामखुट्टेले फुल पार्न सक्छ। बासस्थान बनाउन सक्छ। त्यसले डेंगुको संक्रमण प्रकोप झन् बढ्न सक्छ। दूषित पानीका कारण लेप्टोसपाइरोसिसको पनि जोखिम छ। डेंगु अहिले पनि मुलुकका ७६ जिल्लामा फैलिसकेको छ । इपिडिमियोलोजी तथा रोग नियन्त्रण महाशाखाका पूर्वनिर्देशक डा मरासिनीका अनुसार, लेप्टोपाइरोसिस पनि सिन्धुली जिल्लामा आउटब्रेक हुँदा केही व्यक्तिको ज्यानसमेत गएको थियो। हातगोडामा घाउ भएका व्यक्तिहरूलाई भलको धमिलो पानी परेको खण्डमा लेप्टोसपाइरोसिस छालाबाट संक्रमण हुन जान्छ, डा मरासिनी भने। स्वास्थ्य तथा जनसंख्या मन्त्रालयका अनुसार पछिल्लो ८ महिनायता काठमाडौं जिल्लामा मात्रै ८ सयभन्दा बढी व्यक्तिमा डेंगु संक्रमण पुष्टि भएको छ। त्यस्तै भक्तपुरमा २ सय ६५ र ललितपुरमा २ सय ६० भन्दा बढीमा संक्रमण पुष्टि भइसकेको छ। केही दिनयताको बाढीका कारण डेंगु नियन्त्रण हुनुको साटो झन्झन् बढ्ने जोखिम चुलिएको छ। भवन निर्माणमा चुक्दा डुबान डुबानमा परेका स्वास्थ्य संस्थाको कम्पाउन्डमा लामखुट्टेले बासस्थान गराउन सक्छ। समयमै सचेत नहुने हो भने डेंगुले प्रकोपको रूप लिन सक्छ। डा बाबुराम मरासिनी, वरिष्ठ जनस्वास्थ्य विज्ञ स्वास्थ्य संस्थाहरूमा भवन संहिताको कार्यान्वयनमा एकरूपता छैन। मापदण्ड अपर्याप्त वा नमिलेको अवस्थामा रहेकोले स्वास्थ्य संस्थाहरू बाढीमा डुबान प्रभावित भएका हुन्। स्वास्थ्य भवन निर्माणमा सरकार र निजी क्षेत्रका सञ्चालकहरूले ध्यान नदिँदा डुबानमा परेको विज्ञहरू बताउँछन्। डा मरासिनीका अनुसार, भवन निर्माण विभाग र स्वास्थ्य मन्त्रालयबीच समन्वय नहुँदा भवन निर्माणमा हेलचक्र्याइँ भएको हो। स्वास्थ्य संस्था भवन निर्माणको जुन डिजाइन गरियो। त्यो गलत भयो। भवन निर्माण विभागले स्वास्थ्य संस्थामा सिफारिस गरेको डिजाइन नै त्रुटिपूर्ण भयो, डा मरासिनी भन्छन्, बाढी आउने, डुबान पर्ने अवस्थामा रहेका स्थानहरूमा स्वास्थ्य भवनको पहिलो तल्लामा शय्या, उपकरणहरू दोस्रो तलामा राख्नुपर्छ। भुइँतला खाली हुनुपर्छ। यस सम्बन्धमा आफूले सरकारी सेवा छँदा सुझाव दिएको भए तापनि भवन निर्माण विभागले वेवास्ता गरेको डा मरासिनीले बताए। नागरिकको जीवन जोगाउ वर्षाका कारण काठमाडौं प्रवेश गर्ने पृथ्वी राजमार्ग र बीपी राजमार्गमा क्षतिग्रस्त छन्। सबै प्रदेशका सानाठूला राजमार्गमा क्षति पुगेका कारण उपचारका लागि काठमाडौं आउन सकस छ। आंशिक क्षति पुगेका थिए। ठाउँठाउँका पुल बगेका छन्। यातायात प्रणाली नै अवरुद्ध बनेको छ। अहिले स्वास्थ्य संस्थाहरूको भुईंतला बाढी पसेका कारणभित्र पस्न सक्ने अवस्था छैन। यहीं अवस्थामा संक्रामक रोगले प्रकोपको रुप लिएमा ज्यान जोगिन सक्ने खालका बिरामी पनि मृत्युवरण गर्नुपर्ने अवस्थामा पुग्ने जोखिम बढेको छ। शुद्धीकरण गरेको वा उमालेको पानी नपिउने हो भने जो कोहीलाई झाडापखाला, हैजा संक्रमण हुने जोखिम रहेको जनस्वास्थ्य विज्ञहरू बताउँछन्। भन्छन्, स्वास्थ्यमा हेलचक्याइँ गर्दा चाडवाडको मुखमा थला पर्न सकिन्छ। डुबान प्रभावित स्वास्थ्य संस्थालाई यथाशीघ्र संक्रमणरहित बनाउनुपर्छ। अहिलेदेखि नै सरकारले ध्यान दिनुपर्छ। डा सुधा शर्मा, पूर्वस्वास्थ्य सचिव पूर्वस्वास्थ्य सचिव डा सुधा शर्मा स्वास्थ्य संस्थाभित्रको फोहोर निकालेर सरसफाइ गर्नुपर्नेमा जोड दिन्छिन्। डा शर्मा भन्छिन्, डुबानमा परेका स्वास्थ्य संस्थाभित्र पाउडर छर्कने कि वा अन्य उपाय अपनाउनु हो त्यसमा जोड दिएर संक्रमण रहित गर्नुपर्छ। स्वास्थ्य संस्थालाई यथाशीघ्र संक्रमणरहित गराउन नसकिएमा विकल्पका रूपमा विगतमा निर्माण गरिएका क्वारेन्टाइन बनाइएका भवनलाई व्यवस्थित गराएर उपचारस्थलका रूपमा पनि विकास गर्न सकिने डा शर्माले सुझाइन्। जनताको स्वास्थ्य उपचारका लागि वैकल्पिक उपाय के अपनाउन सकिन्छ ? त्यसमा अहिलेदेखि नै सरकारले ध्यान दिनुपर्छ, उनले भनिन्, स्थानीय र प्रदेश सरकारले गर्न नसकेको अवस्थामा संघीय सरकारले सहयोग गर्नुपर्छ। औषधि, उपकरण पुयाउने काम अहिलेदेखि नै गरिहाल्नुपर्छ। बाढी प्रभावित स्थानहरूमो जनचेतनाका लागि महिला स्वास्थ्य सेविका, स्थानीय स्वास्थ्यकर्मी, शिक्षकहरूलाई परिचालन गर्नुपर्ने सुझाव डा शर्माले दिइन्। घरबारविहीन बालबालिका, गर्भवती महिला र दीर्घरोगी ज्येष्ठ नागरिकहरू सबभन्दा बढी प्रभावित भएका छन्। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलले कुनकुन निकायसँग के कसरी सहयोग लिन सकिन्छ यथाशीघ्र बैठक बसेर सहकार्य गरि अघि बढ्नु पर्ने बताउँछन्। यथाशीघ्र आवश्यक औषधिसहित पानी शुद्धीकरणको व्यवस्था गर्नुपर्छ, डा प्याकुरेल भन्छन्, सरकारको कमजोरीका कारण उपचार नपाएर नागरिकले जीवन गुमाउनुपर्ने अवस्था सिर्जना नहोस। हरेक नागरिकको जीवनको मूल्यबोध सरकारमा बस्नेले गर्ने पर्छ। सम्भावित महामारितर्फ अर्जुनदृष्टि लगाउँदै नागरिकको ज्यान जोगाउन सरकारले सम्पूर्ण शक्ति लगाउनुपर्छ। स्वास्थ्यमन्त्रीको अपिल रोग फैलन नदिऊँ बाढीपहिरोबाट बढी प्रभावित काभ्रेप्लाञ्चोक, सिन्धुपाल्चोक, कोशी, मधेस तथा गण्डकीलगायत प्रदेशका स्वास्थ्य सचिवहरूले पानी प्रदूषित भएकाले रोग फैलने जोखिम रहेको चिन्ता व्यक्त गरेका छन्। बुधबार स्वास्थ्य तथा जनसंख्या मन्त्री प्रदीप पौडेलसँगको छलफलमा प्रदेशका स्वास्थ्य सचिवहरूले पानीको शुद्धीकरण तथा सचेतना फैलाउन मन्त्रालयको सहयोग माग गरेका थिए। स्वास्थ्य तथा जनसंख्यामन्त्री प्रदीप पौडेलले विपद्पछि संक्रामक रोग फैलन नदिन सतर्कता अपनाउनका लागि सरोकारवालालाई अपिल गरेका छन्। मन्त्रालयमा सरोकारवाला निकायसँग छलफलका क्रममा मन्त्री पौडेलले बाढी पहिरोपछि पानीका स्रोत प्रदूषित भएको र यसकै कारण झाडापखाला, हैजा तथा डेंगुलगायतका संक्रामक रोग लाग्न नदिन आफ्नो तर्फबाट तयारी बढाउन र आवश्यक परेका सहयोगबारे जानकारी गराउन आग्रह पनि गरे। खानेपानीको शुद्धता बढाउन र कुनै पनि संक्रामक रोग फैलन नदिन स्थानीय तहसम्मै खानेपानी मन्त्रालय र प्रदेश तथा स्थानीय सरकारहरूसँग मिलेर काम गर्ने प्रतिबद्धता जनाए। बैठकमा बोल्दै खानेपानीमन्त्री प्रदीप यादवले पानीको शुद्धता बढाएर नागरिकलाई शुद्ध पानी दिनका लागि शुद्धीकरण सामग्री वितरण तथा सचेतनाका लागि स्वास्थ्य मन्त्रालयसँग सहकार्य गर्ने बताए। मन्त्री पौडेलले संघीय राजधानी उपत्यकामा जनसंख्या पनि बढिरहेको र अहिले संक्रमणको जोखिम बढी रहेकाले बढी प्राथमिकता दिएर संक्रमण रोक्न सचेतनासँगै रोकथामका उपाय अपनाइने प्रतिबद्धता व्यक्त गरे । सरकारको कमजोरीका कारण उपचार नपाएर नागरिकले जीवन गुमाउनुपर्ने अवस्था सिर्जना नहोस्। हरेक नागरिकको जीवनको मूल्यबोध सरकारमा बस्नेले नै गर्नुपर्छ। सम्भावित महामारीतर्फ अर्जुनदृष्टि लगाउँदै नागरिकको ज्यान जोगाउन सरकारले सम्पूर्ण शक्ति लगाउनुपर्छ। डा सुशीलनाथ प्याकुरेल, पूर्वप्रमुख विशेषज्ञ, स्वास्थ्य तथा जनसंख्या मन्त्रालय हस्पिटल अक्वायेर संक्रमणको जोखिम : डा शेरबहादुर पुन बाढीको कारणले आगामी केही दिन संक्रामक रोगको उच्च जोखिम देखिन्छ। विशेषः गाँस, बास र कपासमा विशेष केन्द्रित हुँदा स्वास्थमा विशेषः प्रकोपको जोखिम उच्च हुन्छ। विभिन्न प्रकारका ब्याक्टेरिया, भाइरस लगाएतका संक्रमणले झाडापखाला, ज्वरो, छालामा समस्याहरू देखिने सम्भावना बढ्ने गरेको धेरै देशहरूको अनुभवले देखाउँछ। काठमाडौंमा लामो समयपछि आएको बाढी अप्रत्याशित ठूलो र धेरैको ज्यानै लिने अपत्यारिलो अवस्था सिर्जना भएको थियो। अझ बिरामीको उपचार गर्ने अस्पतालमा पनि बढीको हिलाम्म्य पानी पस्दा विपद्बाट प्रभावितको उपचार मात्र होइन अस्पतालमा भर्ना भएका बिरामीलाई समेत अन्यत्र सार्नुपर्ने अवस्था सिर्जना भएको थियो। काठमाडौंमा योभन्दा पहिले एकैपटक धेरै अस्पतालमा बढीको हिलाम्म्य पानी पसेको सम्भवत पहिलो पटक हुनुपर्छ। यसबाट आगामी दिनमा उपचार गर्न जाने बिरामीलाई कस्तो जोखिम होला भन्ने चासो पनि बढेर गएको छ। के साच्चिनै उपचारमा जोखिम देखिने सम्भावना होला ? समान्यतया हरेक अस्पतालमा संक्रमण नियन्त्रण गर्ने छुट्टै युनिट नै हुन्छ। सो युनिटले अस्पतालमा संक्रमण नफैलियोस् भन्नका लागि विशेषत ध्यान दिने गर्दछ। तर, गर्दा गर्दै पनि उपचार गर्न एक कतिपय बिरामीमा अस्पतालमा नै संक्रमण हुने गर्दछ जसलाई हस्पिटल अक्वायेर संक्रमण वा नोजोकोमियाल संक्रमण भन्द छौं। यो मेडिकल वा शल्यक्रियाको प्रक्रियामा बिभिन्न कारणले हुन सक्छ।यस्तो समस्या सामान्यदेखि घातकसम्म हुने गर्दछ। अनुसन्धानहरूले बिभिन्न देशमा फरक फरक तथ्यांकहरू देखाउने गरेको पाउँछौं । नेपालमा पनि यस्तो अनुसन्धानहरू भएको र हस्पिटल अक्वायेर संक्रमण वा नोजोकोमियाल संक्रमण फरकफरक अस्पतालमा फरक फरक तथ्यांक देखिन्छ। विशेषः हिलाम्म्य पानी र बाढी अस्पतालमा पस्दा पक्कै पनि पानी सँगै जीवाणुहरूको आगमन नहोला भन्न सकिँदैन। कतिपय अस्पतालहरूमा बिरामीलाई प्रयोग गरिने कपडा र तन्ना , चमेना गृह, मेडिकल औजारहरू स्टेयाल गर्ने मेसिन आधी हुने गर्दछ। र, ती समानहरू राम्ररी डीसइन्फेक्सन गरिएन वा फेरिएन भने संक्रमण फैलन सक्ने सम्भावना रहन्छ। हिलाम्म्य पानीरबाढी पसेको ठाउँबाट मानिस वा कर्मचारीहरू आवतजावत गर्दा पनि अरू बाढी नपसेको ठाउमा रहेका बिरामीसम्म पनि संक्रमण नपुग्ला भन्न सकिँदैन। मुख्यतया जटिल रोगको उपचार गर्न आएका बिरामीमा यस्ता संक्रमणले आक्रमण गरे थप जटिलता निम्तन सक्ने जोखिम उच्च हुन सक्दछ। तर, यदि संक्रमण नियन्त्रण युनिट लगाएत सबैले सरसफाई र बिरामीमा प्रयोग हुने औजारमा विशेष ध्यान दिनसके संक्रमणको सम्भावित जोखिमलै धेरै हदसम्म कम गर्न सकिने छ। डा पुन, शुक्रराज ट्रोपिकल तथा सरुवा रोग अस्पतालका क्लिनिकल रिसर्च युनिट संयोजक हुन् ।"
"प्रधानमन्त्री ओलीसँग बंगलादेशका मन्त्री हसनको भेट, ऊर्जा सहकार्यबारे छलफल","काठमाडौं : बङ्गलादेशका वन, वातावरण, जलवायु परिवर्तन तथा जलस्रोत मन्त्री सैयदा रिजवाना हसनले प्रधानमन्त्री केपी शर्मा ओलीसँग भेटवार्ता गरेका छन्। नेपाल भ्रमणमा रहेका मन्त्री हसनले प्रधानमन्त्री निवास बालुवाटारमा आज शिष्टाचार भेट गरेका हुन्। भेटमा नेपाल र बङ्गलादेशबीचको विद्यमान दुईपक्षीय सम्बन्धलाई सुदृढ गर्दै विस्तार गर्ने र ऊर्जालगायत क्षेत्रमा सहकार्य बढाउने विषयमा छलफल भएको प्रधानमन्त्री सचिवालयले जनाएको छ। सरकारले बंगलादेशसँग विद्युत् व्यापार सम्झौता गर्ने तयारी गरेको छ। बंगलादेशनेपालबीच ४० मेगावाटको बिजुली खरिदबिक्रीको सम्झौता हुन लागेको हो। यसअघि गत साउन १३ मा ४० मेगावाट बिजुली खरिदबिक्री गर्न सम्झौता हुने भने पनि सम्झौता नहुँदै बंगलादेशमा तत्कालीन सरकारविरुद्ध विद्यार्थीको देशव्यापी प्रदर्शन चर्किएको थियो। त्यसपश्चात नयाँ सरकार बनेपछि बिजुली खरिदबिक्री सम्झौता के हुन्छ भन्ने अन्योल थियो। तर, नयाँ सरकारले पनि नेपालसँग विद्युत खरिद गर्ने सहमत जनाएपछि अहिले हसन काठमाडौंमा आएर दुई देशबीच सम्झौता गर्न लागेकी हुन्।"
कृत्रिम अभाव र मूल्यवृद्धि हुन दिँदैनौं : उद्योगमन्त्री भण्डारी,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले चाडपर्वका बेला कृत्रिम अभाव र मूल्यवृद्धि हुन नदिन सरकारले गम्भीरतापूर्वक काम गरिरहेको बताएका छन्। बिहीबार काठमाडौंमा हिमालयन इन्टरनेसनल एक्सपो उद्घाटन गर्दै मन्त्री भण्डारीले बजारमा मूल्यवृद्धि गर्ने चेष्टा भएपनि सरकार सक्रियतापूर्वक कृत्रिम अभाव र मूल्यवृद्धि हुन नदिन लागिपरेको बताए। चाडपर्वलाई लक्षित गरेर मन्त्रालयले सुपथ मूल्यका पसलहरू देशव्यापीरूपमा सञ्चालन गरिरहेको र प्रभावकारी देखिएको उनले बताए। उनले चाडपर्वका बेला जनतालाई राहत दिन अत्यावश्यक खाद्य वस्तु लगाएत पेट्रोलियम पदार्थमा मूल्य घटाएको जिकिर गरे। चिनीको अभाव हुन नदिन सरकारले गरेको प्रयासकै कारण सुपथ मूल्यमा सहजरूपमा उपलब्ध भएको उनले दाबी गरे। मन्त्री भण्डारीले स्वदेशमा नै उत्पादीत बस्तुहरू प्रवर्द्धन र प्रयोग गर्न सके आयातका कमी आउन सक्ने विश्वास व्यक्त गरे। नेपाली हस्तकला व्यवसायलाई विश्वव्यापीकरणमा सहयोग पुर्याउने उद्देश्यले एक्सपोको आयोजना गरिएको बताइएको छ। काठमाडौंको भृकुटीमण्डपमा आयोजना गरिएको एक्स्पोमा अल्लो, सिस्नो, केरा, बाँसलगायत प्राकृतिक रेशाबाट बनेका कपडाका उत्पादन, पश्मिना, स्टोन, माला, गलैँचा, गार्मेन्टका सामान लगाएतका बस्तुका स्टल राखिएका छन्।"
"बाढीपहिरो अपडेट : हालसम्म २३३ जनाको मृत्यु, २२ जना बेपत्ता","काठमाडौं : शुक्रबार र शनिबार अबिरल वर्षापछि आएको बाढी पहिरोमा हालसम्म २३३ जनाको मृत्यु भएको छ। गृह मन्त्रालयका प्रवक्ता ऋषिराम तिवारीका अनुसार हालसम्म २२ जना बेपत्ता भएका छन् भने १६९ जना घाइते भएका छन्। बाढीपहिरो प्रभावित क्षेत्रबाट १७ हजार १२० जनाको उद्धार गरेको गृहमन्त्रालयले जनाएको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। लगातारको वर्षाका कारण रोशी खोला र सुनकोशी नदीमा आएको बाढीले मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुंगा जिल्ला जोड्ने छोटो दुरीका सबै नाकाहरू बन्द जस्तै भएका छन्। खासातातोपानी जोड्ने दुइटा पुल बाढीले बगाएको छ। तातोपानी भन्सार र खासाको सम्पर्क टुटेको छ। छिमेकी देश चीनलाई जोड्ने उत्तरी नाका तातोपानी ठप्प भएको छ। तराईका जिल्लासँग यातायातको सिधा सम्पर्कका लागि सुनकोसीका विभिन्न स्थानमा सातवटा पक्की पुलको निर्माण थालिएको भए पनि सबै पुल अधुरा छन्। खोटाङउदयपुर जोड्ने फेक्सिङटारको पुल पनि सुनकोसीको बाढीले बगाएको छ। कतिपय सडक अवरुद्ध बनेका छन्।"
"दसैंअघि बीपी राजमार्ग सञ्चालन नहुने, मुख्य पाँच राजमार्ग अझै अवरुद्ध","काठमाडौं : भौतिक पूर्वाधार तथा यातायात मन्त्रालयले बीपी राजमार्ग दसैं अगाडि पूर्णरूपमा सञ्चालन हुन नसक्ने जनाएको छ। बिहीबार सिंहदरबारमा पत्रकार सम्मेलन गर्दै मन्त्रालयले बीपी राजमार्गको चौकी डाँडादेखि कालढुंगा खण्डमा बाढीका कारण सडक नै बगाएकाले दसैं अगाडि पूर्णरूपमा सञ्चालन हुन नसक्ने जनाएको हो। त्यसको विकल्पका रूपमा अन्य रुटहरूलाई सहज ढंगले सूचारु गर्ने काम भइरहेको मन्त्रालयका सचिव केशवकुमार शर्माले जानकारी दिए। सो सडकखण्डमा पहाड काटेर सडक बनाउने अवस्था नरहेको र सडक बनाउनका लागि पर्खाल नै उठाउनुपर्ने देखिएको उनले बताए। उनले बाढीका कारण बीच बाटोमा फसेका सवारीसाधानलाई निकाल्नका लागि खोला किनारमा नै अस्थायी सडक निर्माणको काम भइरहेको जानकारी दिए। दसैंअघि उपत्यका बाहिरिने अन्य राजमार्गहरू सूचारु हुने उनको भनाइ छ। शर्माले बाढीका कारण ८ स्थानका पुलमा क्षति भएको र सम्भव भएका स्थानमा बेलिब्रिज राख्ने तयारी भइरहेको जिकिर गरे। त्यस्तै भौतिक पूर्वाधार तथा यातायात मन्त्री देवेन्द्र दाहालले बाढीका कारण बीपी राजमार्ग अहिलेको जस्तो क्षति हुने कल्पना पनि नगरिएको बताए। उनले बाढीका कारण अवरुद्ध सडक सूचारु गर्न तीव्ररूपमा काम भइरहेको जानकारी दिए। मन्त्री दाहालले विपदका बेला भाडादरमा हुने ठगी रोक्न निरन्तर अनुगमन हुने धारणा राखे। वर्षाका कारण आएको बाढीले ३४ वटा राजमार्गहरूका ८ सय ५ स्थानमा पहिरो गइ सडक अवरुद्ध भएकोमा ७७४ स्थानको पहिरो हटाई २९ वटा राजमार्गमा यातायात सुचारु गरिएको मन्त्रालयले जनाएको छ। अझैपनि ५ वटा मुख्य राजमार्गका ३१ स्थानमा सडक अवरुद्ध भएको मन्त्रालयले जनाएको छ। जसअनुसार अरनिको राजमार्गको लार्चाकोदारी खण्ड, बीपी राजमार्गको चौकीडाँडाकालढुङ्गा खण्ड, पुष्पलाल मध्यपहाडी मार्गको दोलालघाटराकथुमखण्ड, कान्ती राजपथको घपेलीबगुवाखण्ड र मेची राजमार्गको रमितेफिदिमखण्ड अवरुद्ध छन्। बाढीले बगाएका सडक सूचारु गर्नका लागि अस्थायी संरचना बनाउनमात्र करिब ३ अर्ब लाग्ने अनुमान मन्त्रालयले गरेको छ।"
विश्व शान्ति र समृद्धिका लागि चुनौती बढ्दो : परराष्ट्रमन्त्री राणा,"काठमाडौं : परराष्ट्रमन्त्री आरजु राणा देउवाले विश्वमा शान्ति र समृद्धिको प्राप्तिका लागि एसियाली क्षेत्र एवं विश्वमै चुनौती बढिरहेको बताएकी छन्। कतारको दोहामा आयोजित एसिया कोअपरेसन डायलग (एसिडी)को तेस्रो सम्मेलनलाई आज सम्बोधन गर्दै उनले पछिल्लो समय विश्वका विभिन्न क्षेत्रमा बढ्दो द्वन्द्व तथा भूराजनीतिक अवस्था लगायतका कारण शान्ति र समृद्धिको प्राप्ति जटिल बन्दै गएको बताइन्। मन्त्री राणाले भनिन्, 'लामो समयदेखिका द्वन्द्व, भूराजनीतिक अवस्था, प्रतिद्वन्द्विता, आतङ्कवाद, प्राकृतिक प्रकोपजस्ता कारणहरू विश्वव्यापी शान्ति, सुरक्षा र समृद्धिका बाधक बनिरहेका छन्। अन्तर्राष्ट्रिय सङ्गठित अपराध अर्को यस्तै समस्या बनेको छ। एसियाली क्षेत्रमा पनि शान्ति र समृद्धिको प्राप्तिका लागि यस्तै धेरै समस्या छन्।' अहिलेको विश्वले बढ्दो ध्रुवीकरण र विभाजनको सामना गर्नुपरिरहेको र एसियाली क्षेत्रमा समेत बढ्दो रूपमा देखिएको युद्ध र द्वन्द्वको अवस्था ठूलो चिन्ताको विषय भएको उनको भनाइ थियो। मन्त्री राणाले भनिन्, 'हामी अझै पनि सन् २०३० सम्म पूरा गर्नुपर्ने विश्वव्यापी दिगो विकासका लक्ष्यहरू पूरा गर्नसक्ने अवस्थामा देखिएका छैनौं। ती लक्ष्यबाट हामी अझै धेरै टाढा छौं। त्यसैले पनि हामी एसियाली देशहरू भोलिको पुस्ताको सुरक्षित भविष्यका लागि सहकार्य र एकताका साथ काम गर्नुपर्ने अवस्था छ।' जलवायु परिवर्तन अहिलेको विश्वको एक प्रमुख चुनौती बनिरहेकाले यसको समाधानका लागि तत्कालै प्रभावकारी कदमहरू चाल्नुपर्नेमा पनि उनले जोड दिइन्। जलवायु परिवर्तनको असरबाट विश्वका अतिकम विकसित, भूपरिवेष्टित, साना टापू राष्ट्रहरूलगायत बढी समस्यामा परिरहेकाले तिनको समस्या समाधानका लागि विश्वका विकसित देशहरूले ध्यान दिनुपर्ने र उनीहरूले यी देशहरूलाई गर्नुपर्ने प्रतिबद्धता बमोजिमको सहयोग उपलब्ध गराउनुपर्ने उनको जोड थियो। यी समस्याहरू हुँदाहुँदै पनि शान्तिपूर्ण र समृद्ध एसियाका लागि एसिडी भिजन २०३० को मान्यताअनुसार अघि बढ्न एसियाली देशहरूसँग अवसर पनि रहेकाले यसका लागि सबैको एकता र सहकार्य आवश्यक रहेको पनि उनले बताए। 'एसिया प्राकृतिक स्रोत, सांस्कृतिक सम्पदा, परम्परागत ज्ञान र नवीन प्रविधिको धनी एवं युवा तथा गतिशील जनसंख्या रहेको क्षेत्र भएकाले यसले विकास र समृद्धि हासिल गर्न अप्ठ्यारो छैन। सहकार्य र एकताका साथ भोलिको पुस्ताका लागि हामीले काम गर्नुपर्छ,' उनले भनिन्। नेपाल सदैव बहुपक्षीयता र क्षेत्रीय सहयोगको पक्षमा रहिआएको र सन् २०१६ मा एसिडीमा आबद्ध भएदेखि नै यसका उद्देश्यहरू पूरा गर्ने पक्षमा उभिँदै आएको उनले बताइन्। भोलिका दिनमा पनि एसिडी भिजन २०३० पूरा गर्न नेपाल सदैव एसिडीसँगै रहने उनले प्रतिबद्धता जनाइन्।"
जंगली हात्तीको आक्रमणबाट माहुतेको मृत्यु,चितवन : जंगली हात्तीको आाक्रमणमा परेर चितवन राष्ट्रिय निकुञ्जका माहुतेको मृत्यु भएको छ। राष्ट्रिय निकुञ्जको खोरसोरमा बिहीबार साँझ सात बजे जंगली हात्ती गोविन्देले आक्रमण गरेको हो। पसलबाट समान लिएर खोरसोर फर्किने क्रममा सिमलको रुखमा लुकेको हात्तीले आक्रमणबाट सर्लाहीको हरिपुर नगरपालिका६ का ३४ वर्षीय जग्दु सिंहको मृत्यु भएको हो। सिंह उनी पछुवा पदमा कार्यरत सिंह कतार पठाउन लागेको हात्ती खगेन्द्रप्रसादको रेखदेखमा खटिएको चितवन निकुञ्जका प्रमुख डिलबहादुर पुर्जा पुन मगरले बताए। सिंहसँगै रहेका अर्का एक जनाले भागेर ज्यान जोगाएका छन्। पोथी हात्तीको आकर्षणले जंगली हात्ती खोरसोरमा जाने गर्छन्।
दलित र ब्राह्मणले एकै स्थानमा राखे जमरा,"नुवाकोट : नुवाकोटको ऐतिहासिक बेलकोटगढीमा यस वर्ष बडादसैंका लागि दलित र ब्राह्मण समुदायको जमरा एकैस्थानमा राखिएको छ। सदियौंदेखिको दलित र ब्राह्मण समुदायको पानी नचल्ने परम्परा तोड्दै बेलकोटगढी नगरपालिका१० स्थित निरञ्जना भगवती मन्दिरमा घटस्थापनाको दिन जमरा राखिएको हो। बिहीबार साइतमा सामूहिक जमरा राख्ने परम्परालाई स्थानीय ब्राह्मण, क्षेत्री, नेवार, मगर, घर्ती, जनजाति तथा दलित समुदायका मिजार, विक, दमाई, नेपालीका परिवारले निरन्तरता दिएका हुन्। नेपाल एकीकरणको नुवाकोटबाटै सुरुवात गरेका पृथ्वीनारायण शाहको पालादेखि बेलकोटगढीमा रहेको निरञ्जना भगवतीको मन्दिरमा सामूहिक जमरा राख्ने परम्परालाई यस पटक बेलकोट र आसपासका दुई सय ४५ घरधुरीका ब्राह्मण, क्षेत्री र दलित समुदायका परिवारले एकै स्थानमा जमरा राखेको स्थानीय निरन्जना भगवती मन्दिरका मुल पुरोहित नरनाथ पौडेलले बताए। ३३ वर्षदेखि मूल पुरोहितको रूपमा रहेका पौडेलका अनुसार सो मन्दिरमा दुई सय ४२ वर्ष भन्दा लामो समयदेखि सामूहिक रुपमा जमरा राखिँदै आएको छ। निरन्जना भगवतीको मन्दिरमा सामूहिक जमरा राख्न तथा पूजा सञ्चालन गर्न बेलकोटगढी नपाले यस वर्ष रकम उपलब्ध गराउने प्रतिबद्धता जनाएको छ। सो नपाले बडादसैंका लागि निरन्जनामा पुजा सञ्चालनका लागि यस वर्ष तीन लाख ५० हजार, गत २०८० सालमा तीन लाख, २०७९ सालमा तीन लाख, २०७८ सालमा दुई लाख, २०७७ सालमा दुई लाख, २०७६ सालमा दुई लाख, २०७५ सालमा एक लाख ४० हजार र २०७४ सालमा एक लाख २० हजार रुपैयाँ उपलब्ध गराएको थियो। सामूहिक रुपमा जमरा राख्ने कार्यले स्थानीय समुदायबीच नमूनाको अभियान भइरहेको पूजा समितिका सदस्य किशोर वलीको भनाइ छ। उनका अनुसार स्थानीयवासीको माग अनुसार बेलकोटगढी र निरन्जना भगवतीको मन्दिर पुनर्निर्माण भएको छ। बेलकोटगढी ऐतिहासिक स्थल र धार्मिक पर्यटनको केन्द्रसमेत भएका कारण सोही स्थानको नामबाट बेलकोटगढी नपाको नामकरण भएका कारण यसको संरक्षण, विस्तार तथा पहिचानको संरक्षणका लागि आफूहरू क्रियाशील रहेकोले जमरा राख्ने कार्यमा सहभागी भएको मेयर जगतबहादुर गुरुङले बताए। घटस्थापनाको दिनदेखि मन्दिरमा सामूहिक रूपमा राखिएको जमराले गाउँमा छुवाछूतको प्रथा विरुद्ध राम्रो नमूनायुक्त सन्देश दिएको निरन्जना भगवती मन्दिर तथा गढी संरक्षण समितिका अध्यक्ष डिलबहादुर मानन्धरले बताए। मन्दिरको गुठी जग्गाबाट कुतवाली उठ्न छाडेकाले परम्परा धान्न कठिनाइ पर्दै आएको मन्दिरका मूल पुरोहित नरनाथ पौडेलले बताए।"
सिन्धुलीमा मध्य पहाडी लोकमार्ग खुल्यो,"सिन्धुली : मध्य पहाडी लोकमार्गअन्तर्गत खुर्कोटघुर्मी खण्ड सञ्चालनमा आएको छ। बाढी र पहिरोका कारण शनिबारबाट अवरुद्ध राजमार्ग बिहीबारबाट एकतर्फी सञ्चालनमा आएको हो। वर्षा कम भएसँगै आइतबारबाट रामाजर्ग खुलाउन, नेपाल प्रहरी, सडक विभाग, गोलन्जोर र फिक्कल गाउँपालिकाका जनप्रतिनिधि, राजनीतिक दल तथा स्थानीय लागि परेका थिए। सिन्धुलीको खुर्कोटदेखि उदयपुरको घुर्मीसम्म बिहीबार दिउँसोदेखि एकतर्फी सडक सञ्चालनमा आएको गोलन्जोर गाउँपालिकाका उपाध्यक्ष ज्वाला प्रसाद न्यौपाने (पुकार)ले जानकारी दिए। राजमार्गअन्तर्गत खुर्कोटघुर्मी खण्डको ६१ किलोमिटरमध्ये सिन्धुलीको गोलन्जोर र फिक्कल गाउँपालिकाअन्तर्गत पर्ने हैबारबेंसी, बलेनी, कुखुरेटार, काली आँप, कुँडुले, मुर्कीबेसी,सम्नामवेशी, नवलपुर, निगुरेखोला, पञ्चकन्या र थोल्मेघाट लगायतका स्थानमा पहिरो खसेर राजमार्ग अवरुद्ध भएको थियो। मध्यपहाडी लोकमार्गअन्तर्गत सिन्धुलीको गोलन्जोर गाउँपालिका ६ अक्करे भिरमा मात्र करिब ५ सय मिटर सडकमा पहिरो खसेको थियो। यी पहिरोहरू जेसीभी, एक्स्काभेटर, डोजर प्रयोग गरेर पन्छाउने काम भइरहेको र अहिले एकतर्फी यातायातका साधनहरू सञ्चालनमा आएको हो, उापध्यक्ष न्यौपानेले भने।"
नाबालिका २ छोरीको हत्या गर्ने आमालाई थुनामा पठाउन अदालतको आदेश,"विराटनगर : मोरङमा विष खुवाएर नाबालिका २ छोरीको हत्या गरिएको घटनामा संलग्न आमालाई जिल्ला अदालत मोरङले थुनामा पठाउन आदेश दिएको छ। न्यायाधीश पारसमणि पोखरेलको इजलासले २१ वर्षीया २१ वर्षीया अस्मिता पौडेल (कार्की)लाई पुर्पक्षका लागि थुनामा पठाउन मंगलबार आदेश दिएको हो। तत्काल प्राप्त प्रमाणका आधारमा पछि ठहरे बमोजिम हुने गरी अस्मितालाई थुनामा राखेर मुद्दाको पुर्पक्ष गर्न आदेश भएको अदालतका सूचना अधिकारी हेमबहादुर बुढाथोकीले बताए। इजलासको आदेशपछि अस्मितालाई मंगलबार कारागार चलान गरिएको जानकारी बुढाथोकीले दिए। विष खुवाएर नाबालिका २ छोरीको हत्या गरेपछि फरार भएकी अस्मिता ५ दिनपछि अर्थात भदौ १९ गते बिहान पक्राउ परेकी थिइन्। झापाको बिर्तामोड नगरपालिका५ पूर्वपश्चिम लोकमार्गनजिक एभरेष्ट बैंक अगाडिबाट उनलाई प्रहरीले पक्राउ गरेको हो। प्रहरीका अनुसार शारीरिक अवस्था एकदमै नाजुक रहेको र सडकमा भौतारिएर हिँडिरहेको विक्षिप्त अवस्थामा अस्मिता भेटिएकी थिइन्। प्रहरीले उनीविरुद्ध कर्तव्य ज्यान मुद्दा चलाउन अनुसन्धान गरेको थियो। अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि सरकारी वकिल कार्यालय मोरङले अभियोगपत्र तयार पार्दै अस्मिताविरुद्ध अदालतमा कर्तव्य ज्यान मुद्दा दर्ता गरेको हो। उक्त मुद्दामा कानुन व्यवसायीबीच थुनछेक बहस भएर अदालतले उनलाई कारागार चलानको आदेश गरेको हो। प्रहरीका अनुसार निर्माणाधीन घरमा पानी नलगाएको विषयलाई लिएर पति ३१ वर्षीय अर्जुन कार्कीसँग विवाद भएपछि छोरीहरु १ वर्षीया आइङ्का र ३ वर्षीया अर्पणा कार्कीलाई लिएर अस्मिता भदौ १४ गते साँझ हिँडेकी थिइन्। दुवै नाबालिकाहरु भोलिपल्ट अर्थात भदौ १५ गते दिउँसो सुन्दरहरैँचा७ का नारायण न्यौपानेको केरा बगानमा मृत फेला परेका थिए। नानीहरुको शव फेला परेको स्थानमा कीटनाशक औषधिको बट्टासमेत भेटिएको थियो। अस्मिताले विष खुवाएर नाबालिका छोरीहरुको हत्या गरेको प्रहरीको अनुसन्धानबाट खुलेको छ। पतिले दिएको टर्चर सहन नसकेपछि नानीहरुलाई लिएर हिँडेको केहीबेरमा आफूले विष खाएको र उनीहरुलाई पनि खुवाएको अस्मिताले बताएकी थिइन्। मोरङ प्रहरीले गरेको पत्रकार सम्मेलनमा उनले भनेकी थिइन्, पतिले दिएको तनाव सहन नसकेपछि दुवै छोरीलाई लिएर हिँडे। विष पनि लगेकी थिएँ। छोरीहरुलाई मात्रै छाडेर एक्लै मर्न मन लागेन। सुरुमा मैले खाएँ। छाती पोल्न थालेपछि अब चैं मर्छु होला भनेर छोरीहरुलाई समेत खुवाएँ। उनीहरु मरे। तर, म चैं मरिन। सुरुमा अस्मितालाई मानसिक समस्या रहेको हुनसक्ने अनुमान गरिएको थियो। तर, अनुसन्धानबाट त्यस्तो समस्या नरहेको खुल्यो। स्वास्थ्य परीक्षण गराउँदा उनले विष सेवन गरेको वा नगरेको भनेर पनि यकिन भएन। कसैले विष सेवन गर्दा त्यसको असर ७२ घण्टा (३ दिन)भित्रमा देखिँदो रहेछ। तर, अस्मिता फेला पर्दा ५ दिन बितिसकेको थियो, मोरङ प्रहरी प्रमुख एसपी नवराज कार्कीले भने, अस्पताल लगेर परीक्षण गराउँदा विष सेवन गरेको वा नगरेको भनेर छुट्टिएन। शरीरमा विषको असर पनि देखिएन। पतिसँग रिस उठ्दा विष खुवाएर छोरीहरुको हत्या गरेको अनुसन्धानबाट पत्ता लागेको एसपी कार्कीले बताए। प्रहरीका अनुसार धनकुटाको पाख्रिबास नगरपालिका५ घर भएका अर्जुन र संखुवासभाको मुढेशनिश्चरे माइती भएकी अस्मिताले २०७५ साल फागुन ९ गते भागेर बिहे गरेका थिए। पत्नी र २ नाबालिका छोरीसहित अर्जुन गत वैशाखदेखि मोरङको सुन्दरहरैँचा नगरपालिका७ मा बस्दै आएका थिए। नजिकै नयाँ घर पनि बनाउँदै थिए। नयाँ घरमा पानी लगाउने विषयमा पतिपत्नीबीच विवाद भएको र त्यसपछि घर छाडेकी अस्मिताले विष खुवाएर नाबालिका छोरीहरुको हत्या गरेको अनुसन्धानबाट यकिन भएको छ।"
लागुऔषधसहित ३ जना पक्राउ,धरान : सुनसरीको विभिन्न स्थानबाट लागूऔषधसहित प्रहरीले तीन जनालाई पक्राउ गरेको छ। धरान उपमहानगरपालिका८ स्थित तिनकुने चेकपोस्टबाट प्रतिबन्धित लागूऔषधसहित २ जना र बर्जु गाउँपालिका५ बाट गाँजा सहित १ जनालाई प्रहरीले पक्राउ गरेको सुनसरीका प्रहरी प्रमुख एसपी सुम्क्नकुमार तिम्सिनाले बताए। इलाका प्रहरी कार्यालय धरानबाट खटिएको प्रहरी टोलीले धरान८ तीनकुनेमा काँकरभिट्टाबाट धरान आउँदै गरेको प्रदेश १०१००१ ख ४१९५ नम्बरको बसको सिटमुनी झोला भित्र लुकाइराखेको प्रतिबन्धित लागूऔषध ट्रमाडोल ४ हजार ७ सय ५० क्यापसुल बरामद गरिएको एसपी तिम्सिनाले जानकारी दिए। उनले लागूऔषध ओसारपसारमा संलग्न धरान५ का २२ वर्षीय युवराज लिम्बु र १८ वर्षीय रोहित राईलाई समेत नियन्त्रणमा लिएको बताए। यसै गरी विशेष सूचनाका आधारमा इलाका प्रहरी कार्यालय दुहबीबाट खटिएको प्रहरी टोलीले बर्जु गाउँपालिका५ बाट २५ किलोग्राम गाँजासहित देवानगन्ज गाउँपालिका१ का १८ वर्षीय ललन मेहतालाई पक्राउ गरेको जिल्ला प्रहरी कार्यालय सुनसरीका प्रवक्ता डीएसपी राम तिमल्सिनाले बताए। उनले दुहबी नगरपालिका७ बाट १७ किलोग्राम गाँजा सहित को २८ प ५८३५ नम्बरको मोटरसाइकलसमेत बरामद गरेको बताए। लागूऔषधसहित पक्राउ परेका उनीहरूको थप अनुसन्धान भइरहेको प्रहरीले बताएको छ।
क्रसरको खाल्डोमा डुबेर एकै परिवारका नाबालक दाजुभाइको मृत्यु,"विराटनगर : मोरङमा क्रसरको खाल्डोमा डुबेर बिहीबार एकै परिवारका नाबालक दाजुभाइको मृत्यु भएको छ। केराबारी गाउँपालिका८ मा रहेको कृष्ण क्रसरको परिसरमा रहेको खाल्डोमा डुबेर २ नाबालकले ज्यान गुमाएका हुन्। मोरङ प्रहरीका डीएसपी वेदप्रकाश जोशीले क्रसरको पानी जमेको खाल्डोमा डुबेर केराबारी८ का तोयानाथ चौलागाईंका छोराहरु ६ वर्षीय रामचरण र १० वर्षीय भूपेन चौलागाईंको मृत्यु भएको जानकारी दिए। मृत फेला परेका नाबालकका बुवा तोयानाथ त्यही क्रसरका कामदार रहेको प्रहरीले जनाएको छ। नाबालकहरु क्रसरको खाल्डोमा डुबेर बेपत्ता भएको जानकारी प्रहरीले दिउँसो ३:४० बजेतिर पाएको थियो। इलाका प्रहरी कार्यालय बेलबारीबाट खटिएको इन्स्पेक्टर कृष्णबहादुर खत्रीको नेतृत्वमा खटिएको टोलीले सुरुमा ६ वर्षीय रामचरणको शव खाल्डोबाट निकालेको थियो। पानी जमेको खाल्डोमा घोप्टो परेर मृत्यु भएको अवस्थामा उनको शव भेटिएको हो। खोजी गर्ने क्रममा रामचरणका दाजु १० वर्षीय भूपेनको शवसमेत साँझ त्यही खाल्डोमा फेला परेको डीएसपी जोशीले बताए। नाबालक दाजुभाइको मृत्यु एउटै खाल्डोमा डुबेर भएको पाइयो, उनले भने, भाइको शवलाई बाहिर निकालेर पोस्टमार्टमका लागि धरानस्थित बीपी कोइराला स्वास्थ्य विज्ञान प्रतिष्ठान पठाइएको छ। दाजुको शव भने आफन्त र स्थानीयले खाल्डोबाट निकाल्न दिएका छैनन्। क्रसरको चरम लापरबाहीले घटना भएको आरोप स्थानीयको छ। छानबिन गरेर सत्यतथ्य पत्ता लगाउँदै दोषीमाथि कारबाही नभएसम्म शव निकाल्न नदिने अडान आफन्त र स्थानीयको छ। डीएसपी जोशीका अनुसार पौडी खेल्न खाल्डोमा पसेका नाबालकहरुको बाहिर निस्कन नसक्दा मृत्यु भएको हुनसक्ने अनुमान छ। यद्यपि, घटनाको अनुसन्धान सुरु गरिएको र अनुसन्धानपछि मात्रै वास्तविकता पत्ता लाग्ने जानकारी जोशीले दिए। स्थानीयका अनुसार क्रसरको कम्पाउण्डबाट केही दिनअघि मिक्स गिट्टी निकालिएको थियो। गिट्टी निकाल्दा ४ फिटभन्दा गहिरो खाल्डो बनेको थियो। तर, क्रसरले उक्त खाल्डो नपुरेर त्यत्तिकै छाडेका कारण २ नाबालकले अकालमा ज्यान गुमाएको स्थानीय बताउँछन्। खाल्डोको वरिपरि बालुवा, गिट्टी र मिक्स गिट्टी भण्डारण गरेर राखिएको छ। भण्डारणको बीचमा रहेको खाल्डोमा डुबेर २ नाबालकको मृत्यु भएपछि स्थानीय आक्रोसित बनेका छन्। उनीहरुले दोषीमाथि कारबाही हुनुपर्ने, मृतक पक्षलाई क्षतिपूर्ति दिनुपर्ने लगायतका माग राखेका छन्। उक्त क्रसरमा केराबारी गाउँपालिका पूर्वअध्यक्ष रोहित कार्कीसहित रोशन सुब्बा, विशाल खरेललगायतको लगानी रहेको स्थानीय बताउँछन्। स्थानीय लीलानाथ घिमिरेका अनुसार क्रसरले ठुल्ठूला भौडी (खाल्डा) बनाएको छ। क्रसरले उत्खनन् गरेपछि भौडी पुर्नुपर्ने थियो। अजंगका भौडी बनाएर त्यत्तिकै छाडेको छ, उनले भने, यो चरम लापर्बाही हो। क्रसर संचालकलाई कारबाही हुनुपर्ने माग स्थानीयले गरेका छन्। घिमिरेका अनुसार स्थानीयले क्रसर हटाउनुपर्ने र संचालकलाई तत्काल कारबाहीको दायरामा ल्याउनुपर्ने माग गरिरहेका छन्।"
वीरगन्जमा सुरु भयो दशहरा मेला (तस्बिर),"वीरगन्ज : घटस्थापनाकै दिनदेखि वीरगन्जमा दसैं मेला सुरु भएको छ। वीरगन्जमा दशैंको नवरात्र सुरु भएकै दिनदेखि दशहरा मेला लाग्ने गरेको छ। नवमीका दिनसम्म लाग्ने मेलामा पसलेहरुले सडकमै पसल थाप्ने गरेका छन्। गहवामाई र विर्ता मन्दिरमा पूजापाठ गर्न आउने भक्तजनहरुले दशहरा मेलामा किनमेल गर्छन्। फूलपातिका दिन गहवामाइ मन्दिरमा महिला भक्तजनहरूले खोइच भर्ने गर्दछन्। मेलामा पर्सा, बारा, रौतहट, सर्लाही जिल्लाका साथै छिमेकी मुलुक भारतबाट पनि दर्शनार्थी र भक्तजनहरू आउने स्थानीयको भनाई छ। बडा दसैंको पहिलो दिन आज घरघरमा वैदिक विधिपूर्वक दियो, कलश र गणेश स्थापना गरी घटस्थापना गरिँदैछ। घटस्थापनाका दिन पूजा कोठामा घडामा जलभरि माथिपटि आँप, चाप, वरपिपलको पात राख्ने परम्परा छ। यो घडा वरिपरि गाईको गोबर टाँसेर त्यहाँ जौ उमार्ने चलन छ। कहीँकहीँ मकै र गहुँको प्रयोग भए पनि अधिकांश स्थानमा जौ छर्ने प्रचलन रहेको छ। तस्बिरमा हेर्नुहोस् दसैं मेला"
आजदेखि नवरात्री सुरू : पाल्पाका भगवती मन्दिरमा पुजापाठ गर्नेको भीडभाड,"तानसेन : आज बडा दशैंको पहिलो दिन घटस्थापना। पाल्पाका विभिन्न शक्तिपीठ तथा देवी भगवतीका मन्दिरमा भक्तजनहरूको भीडभाड बढेको छ । भक्तजनहरू बिहानै नदी, तलाउ,धारा, कुवामा स्नान गरी चोखो वस्त्र पहिरिएर पुजापाठ तथा दर्शनका लागि भगवतीका मन्दिर पुगेका छन् । पाल्पालीहरूले शुभ साइतमा घटस्थापना गरेका छन् । जिल्लाको डाँडा टाकुरामा रहेका भगवती दुर्गाका मन्दिर सरसफाइ गरी आज नवरात्रीदेखि देवीको नित्य पूजाआजा सुरू गरिएको छ । तानसेनको भगवती मन्दिरमा परम्परागत नेवारी भाषाको डाफा भजनले सबैको मन तानेको छ । लोपोन्मुख अवस्थामा पुगेको नेवारी डाफा भजन संरक्षणको वृद्धवृद्धादेखि युवाहरूको सहभागी रहेको छ । परम्परागत भजन संस्कृति बुढापाकामा मात्र रहेको अवस्थामा युवाहरूलाई समेत डाफा भजन स्तुतिमा सहभागी गराएर तानसेनको पुरानो भजन संस्कृतिको जर्गेनाको लागि सहयोग पुगेको संस्कृतिकर्मी राजेन्द्र गोपाल सिंहले बताए । भगवती मन्दिरमा तानसेन भजन संरक्षण समिति र भगवती भजन समूहले नियमितरुपमा नवरात्रीभरी डाफा भजन गर्दै आएका भगवती मन्दिर गुठी व्यवस्थापन समितिका अध्यक्ष अशोक महर्जनले बताए । तानसेनको भगवती मन्दिर, रम्भापानीको रम्भा देवी मन्दिर,भुवनपोखरीको रैनादेवी मन्दिर,बतासेको कालिका मन्दिरलगायतका मन्दिरमा पूजाआजाको लागि भक्तजनको अध्याधिक भीड हुने गर्दछ । पाल्पामा नवदुर्गाको समयमा मन्दिर वरिपरी विभिन्न समूहबाट देवीको स्तुति भजन गर्ने परम्परा रहिआएको छ।"
हनुमानढोकाको दसैं घरमा राखियो जमरा (तस्बिरहरू),"काठमाडौं : नेपालीहरूको महान् पर्व बडा दसैं आजदेखि सुरू भएको छ। यो पर्व आश्विन शुक्ल पूर्णिमासम्म १५ दिन धुमधामका साथ मनाइन्छ। बडा दसैंको पहिलो दिन आज घरघरमा वैदिक विधिपूर्वक दियो, कलश र गणेश स्थापना गरी घटस्थापना गरिएको छ। घटस्थापनाका दिन पूजा कोठामा घडामा जलभरि माथिपटि आँप, चाप, वरपिपलको पात राख्ने परम्परा छ। यो घडा वरिपरि गाईको गोबर टाँसेर त्यहाँ जौ उमार्ने चलन छ। कहीँकहीँ मकै र गहुँको प्रयोग भए पनि अधिकांश स्थानमा जौ छर्ने प्रचलन रहेको छ। नेपाल पञ्चाङ्ग निर्णायक समितिले आज बिहान घटस्थापनाको साइत बिहान ९:१६ मिनेट निर्धारण गरेको थियो। यसैबीच काठमाडौंको हनुमान ढोकास्थित दशैँघरमा पनि विधिवत रुपमा जमरा राखिएको छ। उक्त अवसरमा नेपाली सेनाको ब्याण्ड बाजा टोलीले मंगल धुन बजाएका थिए भने बन्दुक पड्काएर बढाइँ गरिएको थियो। नियमपूर्वक मन्त्रोच्चारण गरी दशैघरमा घटस्थापना र जमरा राखिएको हनुमान ढोका सार्दुलजंग गुल्मका पण्डित सुवास कोइरालाले जानकारी दिए। घटस्थापनादेखि विजया दशमीसम्मको अवधिलाई नवरात्र पनि भनिन्छ। यस अवसरमा दुर्गादेवीको विशेष आराधना गरिन्छ। आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरुपा दुर्गाको पूजा आराधना गरिने भएकाले आजको दिनलाई घटस्थापना भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गरिन्छ। टीका प्रसाद ग्रहणका लागि साइत खोज्नेका लागि भने ११ बजेर ३६ मिनेटको साइत उत्तम छ। विजयादशमीदेखि कोजाग्रत पूर्णिमामा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। विजया दशमीदेखि कोजाग्रत पूर्णिमाका दिनसम्म आफ्ना मान्यजनबाट देवीको प्रसाद र आशीर्वाद ग्रहण गरिन्छ।"
मोटरसाइकल दुर्घटनामा एक युवाको मृत्यु,गोरखा : मोटरसाइकल दुर्घटनामा परी गोरखामा एक युवाको मृत्यु भएको छ। गोरखाबजारबाट आँबुखैरेनीतर्फ जाँदै गर्दा मोटरसाइकल दुर्घटनामा परी भीमसेनथापा गाउँपालिका२ तान्द्राङका ३४ वर्षीय टीकाराम लामिछानेको मृत्यु भएको हो। उनी सवार बा ४२ प ७९८३ नम्बरको मोटरसाइकल बिहीबार दिउँसो दुई बजे गोरखा नगरपालिका९ ठिँगुरेस्वाँरास्थित सडकमा डिभाइडरमा ठोक्किएर दुर्घटना भएको थियो। गोरखा अस्पतालमा उपचारका क्रममा उनको साँढे ३ बजे मृत्यु भएको प्रहरीले जनाएको छ।
वीरगन्जमा भूमाफीयाले कब्जा गरेको अर्बौं मूल्य पर्ने ३२ कट्ठा जग्गा नेपाल सरकारको नाममा कायम,"वीरगन्ज : वीरगन्ज महानगरपालिका वडा नम्बर २ छपकैयाँ स्थित रेल्वेरोडसँगै जोडिएको अर्बौं मूल्य पर्ने करिब ३२ कट्ठा जग्गा सार्वजनिक कायम भएको छ। लामो समयदेखि भूमाफियाहरूले नक्कली कागजात खडा गरी स्वमित्वको विवाद देखाउँदै आएको उक्त जग्गालाई मालपोत कार्यालय पर्साले सार्वजनिक कायम गर्दै नेपाल सरकारको नाममा गर्ने फैसला गरेको हो। ताराचन्द केडिया, जगदीश नारायण साह कानु, इन्दु देवी, तारणी विक्रम शाह, शरद विक्रम शाह, हरिनारायण गुप्तालगायतले उक्त जग्गा आफ्नो दाबी गर्दै किचलो गर्दै आएका थिए। तर, उक्त जग्गा २०४६ सालमा नयाँ नापी हुँदा जग्गाधनी महल खाली रही कोही कसैले आवाद नगरेको अवस्थामा हुँदा पनि भूमाफियाहरूले कब्जा गर्न खोजेको देखेपछि संस्थागतरूपमा नै वीरगन्ज महानगरपालिकाको २०८० असोज २६ गतेको बोर्ड बैठकले सार्वजनिक कायम गर्नुपर्ने निर्णय गर्दै मालपोत कार्यालय पर्सामा निवेदन दिएको थियो। बुधबार मालपोत कार्यालयले व्यक्तिगत दाबीलाई खारेज गर्दै महानगरपालिकाको पक्षमा जग्गा सार्वजनिक कायम हुने गरी नेपाल सरकारको नाममा गर्ने निर्णय गरेको हो। मालपोत कार्यालय पर्साको बुधबारको निर्णय, सार्वजनिक जग्गा संरक्षणमा महानगरले चालेको कदममा महत्त्वपूर्ण सफलता भएको महानगरका मेयर राजेशमान सिंहले बताए। ४ जेठ २०६८ मा अख्तियार दुरुपयोग अनुसन्धान आयोगले पनि ताराचन्द केडियाको नाममा मालपोत कार्यालय पर्सामा दर्ता रहेको कित्ता नम्बर ११७ र ९७ नम्बरको जग्गा व्यक्तिको नाम खारेज गरी नेपाल सरकारको नाममा लालपूर्जा बनाएर जिल्ला प्रशासन कार्यालय पर्सामा दिनु भनेर आदेश दिएको थियो। अख्तियार दुरुपयोग अनुसन्धान आयोगले गरेको निर्णय र त्यही निर्णयको आधारमा भूमिसुधार विभागको निर्देशनमा केडियाको नाममा रहेको दाबी गरिएको जग्गा नेपाल सरकारको नाममा गर्ने निर्णय विरुद्ध सर्वोच्च अदालतमा मुद्दा दायर भएको थियो। त्यसपछि सर्वोच्च अदालतका न्यायाधीश ईश्वर खतिवडा र हरिप्रसाद फुयाँलको २०७९ साउन २६ गते बसेको संयुक्त बेन्चले अख्तियार अनुसन्धान आयोगको ठाडो निर्देशनमा मालपोत कार्यालय पर्साले व्यक्तिको नाममा रहेको जग्गा नेपाल सरकारको नाममा कायम गर्ने निर्णय बदर गरिदिएको थियो। सर्वोच्चले जग्गाको हकदाबी र कागजपत्र बुझि फैसला गर्ने अधिकार मालपोत कार्यालय पर्सालाई दिएको थियो। सर्वोच्च अदालतको निर्णयलाई आधार बनाएर मालपोत कार्यालय पर्साले कित्ता नम्बर ११७ र ९७ दाबी गर्ने व्यक्तिहरूलाई प्रमाणसहित हकदाबी गर्न पत्राचार गरेको थियो। उक्त जग्गाको मुद्दा पटक पटक तारेख तोकेर बुधबार मालपोतले फैसला गरेको हो। बुधबार मालपोत कार्यालय पर्सामा भएको बहसमा ताराचन्द्र केडीयाको पक्षबाट अधिवक्ता बालमुकुन्द खरेल तथा महानगरपालिकाको तर्फबाट अधिवक्ता कमलमोहन पोखरेल र कानुन अधिकृत अधिवक्ता इश्वर बरालले बहस पैरवी गरेका थिए भने अन्य पक्षका तर्फबाट पक्षहरू स्वंय उपस्थित भई प्रमुख मालपोत अधिकृत डमरु प्रसाद निरौलाको इजलासमा आफ्नो नाममा दर्ता हुनुपर्ने मागदाबी पेस गरेका थिए। प्रमुख मालपोत अधिकृत निरौलाको अर्धन्यायिक इजलासले मालपोत ऐन २०३४ को दफा २४ (२) बमोजिम उक्त जग्गा नेपाल सरकारको नाममा कायम गर्ने फैसला सुनाएको हो। साविक छपकैया गाविस 'बी' वडा नम्बर ९ र हालः वीरगन्ज महानगरपलिका वडा नम्बर २ मा रहेको नारायणी अस्पतालसँगै जोडिएको पूर्व पट्टीको ३२ कठ्ठा जग्गा आफ्नो दाबी गर्दै केडिया परिवारसहित ७ जना व्यक्तिले आफ्नो भएको दाबसहित मालपोत, नापी हुँदै सर्वोच्च अदालतसम्म पुगेका थिए।"
तस्करीको आशंकामा कपडा बरामद,"विराटनगर : मोरङको सुन्दरहरैंचा नगरपालिका१० विराट चोकस्थित हरैंचा मोडबाट कपडा बोकेको एउटा मारुती भ्यानलाई प्रहरीले नियन्त्रणमा लिएको छ। भन्सार छली गरेर भारतीय कपडा नेपाल भित्र्एको आशंका प्रहरीको छ। मोरङ प्रहरीका डीएसपी वेदप्रकाश जोशीले तस्करीको कपडा ओसारपसार गरिरहेको आशंकामा झापाबाट इटहरीतर्फ जाँदै गरेको प्रदेश ३०१०२३ च २४७५ नम्बरको मारुती भ्यानलाई नियन्त्रणमा लिइएको बताए। प्रहरीले भनेका चालक झापाको भद्रपुर नगरपालिका५ का २७ वर्षीय लक्ष्मण चौधरीलाई पक्राउसमेत गरेको छ। डीएसपी जोशीका अनुसार भ्यानमा लुकाइछिपाइ ल्याउँदै गरेको अवस्थामा कपडा बरामद भएको हो। भ्यानबाट ५ सय ६६ पिस पर्दा, १ सय ९० पिस तन्ना, ६५ पिस तकिया, ९६ पिस रुवियासमेत गरेर ५ लाख मूल्य बराबरको कपडा बरामद भएको उनले बताए। भन्सार छली गरेर तस्करीको कपडा ल्याएको आशंकामा भ्यानसहित चालकलाई नियन्त्रणमा लिइएको हो, उनले भने, आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको छ। भ्यान चालकले कपडाको बिल देखाए पनि त्यो शंकास्पद रहेको प्रहरीको भनाइ छ। इलाका प्रहरी कार्यालय विराट चोकका सई सानुराम कार्की नेतृत्वको टोलीले बुधबार दिउँसो भ्यानलाई नियन्त्रणमा लिएर खानतलासी गरेको थियो। कपडा भारतीयजस्तो देखिएपछि चालकसमेतलाई प्रहरीले नियन्त्रणमा लिएको हो। चालकले बिल देखाए। तर, त्यो नक्कलीजस्तो छ, प्रहरी स्रोतले भन्यो, कपडा भारतीय ब्रान्डका हुन्। तस्करी गरेर नेपाल भित्र्याएको हुन सक्ने देखिन्छ। यस विषयमा थप अनुसन्धान राजस्व अनुसन्धान कार्यालयले गर्नेछ। राजस्वले अनुसन्धान गरेपछि कपडा तस्करीको हो कि हैन भनेर यकिन हुने प्रहरीले जनाएको छ।"
"आज बिहानैदेखि काठमाडौंलगायतका ठाउँमा वर्षा, यी स्थानमा ठूलो पानी पर्ने","काठमाडौं : आज बिहानदेखि काठमाडौंआसपास लगायत कोशी, बाग्मती र गण्डकी प्रदेशका केही ठाउँमा मेघ गर्जनचट्याङ्गसहित हल्कादेखि मध्यम वर्षा भइरहेको मौसम पूर्वानुमान महाशाखाले जनाएको छ। आज कोशी, मधेश, बागमती र गण्डकीका केही स्थानमा एकदुई स्थानमा मेघ गर्जनचट्याङ्गसहित सामान्य वर्षा हुने महाशाखाको बुलेटिनमा उल्लेख छ। कोशी र बाग्मती प्रदेशका एकदुई स्थानमा भारी वर्षा हुने तथा कोशी प्रदेशका तराई भूभागका थोरै स्थानहरूमा हावाहुरी आउने जनाइएको छ। शुक्रबार कोशी, बाग्मती, गण्डकी, मधेश तथा देशका पहाडी भूभागमा मेघ गर्जनचट्याङ्गसहित मध्यम वर्षा हुने जनाइएको छ। कोशी प्रदेशका एकदुई स्थानमा भारी वर्षाको पनि सम्भावना रहेको महाशाखाले उल्लेख गरेको छ। शनिबार पनि कोशी, बाग्मती, गण्डकी र लुम्बिनी प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ्ग सहित सामान्य वर्षा हुने महाशाखाले जनाएको छ। वर्षा हुने ठाउँमा हुन सक्ने सम्भावित जोखिमबाट बच्न आवश्यक सतर्कता अपनाउन महाशाखाले सबैमा अनुरोध गरेको छ।"
"कीर्तिपुरमा बाढीले बगाएर एकजनाको मृत्यु, अर्का बेपत्ता",काठमाडौं : वर्षासँगै आएको बाढीले बगाउँदा कीर्तिपुरमा एकजनाको मृत्यु भएको छ। कीर्तिपुर नगरपालिका ४ मच्छेगाउँको बसपार्क नजिक बस्ने ६२ वर्षीय सहदेव लामाको मृत्यु भएको कीर्तिपुर प्रहरीले जनाएको छ। बिहीबार बिहान वर्षासँगै खोलाबाट पानी उनको घरभित्र पसेको थियो। ढलको पानी छेक्न जाँदा उनलाई बाढीले बगाएको थियो। यसैगरी कीर्तिपुर नगरपालिका १० स्थित नयाँ बजारमा खोलाले बगाउँदा प्रल्हाद मर्हजन बेपत्ता भएका छन्। घर अगाडि सरसफाइ गर्दैगर्दा ढिस्कोले पुरिएर उनी बेपत्ता भएका हुन्। उनको खोजि कार्य जारी रहेको प्रहरीले जनाएको छ।
"दसैंमा हवाई चाप, रातभर जहाज उड्ने","अबिरल बर्षाले सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको छ । काठमाडौं : बडा दसैं नजिकिएसँगै आन्तरिक हवाई उडानको चाप बढेको छ। काठमाडौंस्थित त्रिभुवन अन्तर्राष्ट्रिय विमानस्थल (टीआईए) मा रातिको २ बजेसम्म पनि आन्तरिक विमानहरू अवतरण भइरहेका छन्। इतिहासमा पहिलो पटक आन्तरिक उडान रातको अबेरसम्म पनि सञ्चालन भएका हुन्। यति हुँदा पनि एयर ट्राफिकका कारण उडान निर्धारित तालिकामा हुन भने सकिरहेका छैनन्। साधारणतया दसैंपूर्व आन्तरिक उडानको चाप करिब ३० देखि ३५ प्रतिशतले बढ्ने गरेको छ। तर, यसपालि भने असोज १० गते रातिदेखि असोज १२ गतेसम्म आएको अविरल वर्षा र त्यसपछिको बाढीपहिरोले सडक मार्ग अवरुद्ध हुँदा गन्तव्यसम्म पुग्न हवाई चाप बढेको सरोकारवालाहरू बताउँछन्। दसैंको मुखमा सडक मार्ग अवरुद्ध हुँदा थप २५ प्रतिशतले आन्तरिक उडानमा यात्रुको चाप बढेको नेपाल नागरिक उड्डयन प्राधिकरणका सूचना अधिकारी ज्ञानेन्द्र भूल बताउँछन्। बडादसैं मनाउन उपत्यका छोड्ने एकमात्र हवाईस्थल भनेको टीआईए हो। यहाँबाट विभिन्न आठ विमान कम्पनीहरूले नियमित उडान गर्दै आएका छन्। बुद्ध, यती, सौर्य, समिट, तारा, नेपाल एयरलाइन्स, श्री र सीता एयरले ट्रंक रुट (तराईका जिल्लामा हुने उडान) र स्टल रुट (पहाडी तथा हिमाली जिल्लामा हुने उडान) गर्दै आएका छन्। यी निजी वायुसेवा कम्पनीहरूले अन्य समयमा दैनिक करिब ३ सय उडान भर्ने गरेकोमा दसैंको समयमा भने दैनिक करिब ४ सय ५० उडान (आउने र जाने) हुने गरेको प्राधिकरणका सूचना अधिकारी भूलले जानकारी दिए। सेप्टेम्बर र अक्टुबर फेस्टिबल सिजनमा सामान्य अवस्थामा पनि अघिपछिको भन्दा कम्तीमा ३०३५ प्रतिशतले चाप बढ्ने गरेको हो। बाढी र पहिरोपछि बाटोहरू अवरुद्ध हुँदा त्यसको असर हवाई यातायातमा परेको छ। पहिला आन्तरिक र बाह्य गरी करिब चार सय उडान हुने गरेकोमा हाल साढे ५ सयभन्दा बढी उडान हुने गरेको छ, भूल बताउँछन्। टीआईएमा दिनको १ सय ५० संख्याले उडान अवतरण बढ्दा अन्य ट्रंक रुटका विमानस्थलमा पनि चाप बढेको नै छ। पहिलाका यात्रु चाप नभएर फुलाइट मर्ज हुने र रद्द हुने गरेकोमा अहिले सबै उडान पूर्ण क्षमतामा भएका छन्। काठमाडौंबाट बाहिर जाँदा ९० प्रतिशतभन्दा बढी भने आउँदा पनि पर्यटक सिजन भएकोले करिब ७० प्रतिशत क्षमतामा जहाज उडिरहेका छन्। विमानस्थलका महाप्रबन्धक जगन्नाथ निरौलाका अनुसार टीआईएमा बढेको चापलाई व्यवस्थापन गर्न रातको २ बजेसम्म पनि जहाज अवतरण गर्न थालिएको छ। दसैं नजिकिएकोले पनि स्वाभाविक रूपमा विमानस्थलमा यात्रुको चाप बढ्ने गरेकोमा अहिले सडक अवरुद्धका कारण केही थपिएको उनी बताउँछन्। विमान रद्द भएर गन्तव्य फर्किन नसकेका यात्रुको चाप र दैनिक नियमित हुने यात्रुको चापका कारण विमानस्थलमा घुइँचो देखिएको निरौलाले बताए। फेरि काठमाडौं विमानस्थलमा एउटा मात्र धावनमार्ग भएकोले सबै उडान र अवतरण एकै ठाउँबाट गर्नुपर्ने हुँदा एयर ट्राफिक बढ्ने र उडान समयमा नै हुन नसकिरहेको उनको भनाइ छ। पर्यटकीय सिजन भएकोले स्टल रुटको पनि लुक्ला जाने उडान र पर्यटकको व्यवस्थापनका लागि प्राधिकरणले नयाँ रुट सुरु गरेको बताएको छ। अहिलेको ट्राफिकलाई मध्यनजर गरेर काठमाडौंबाट ठूलो जहाजमा जनकपुर पुर्याउने र जनकपुरबाट लुक्ला उडाउन सुरु गरिएको प्राधिकरण बताउछ। त्यसले गर्दा हिमाल चढ्न काठमाडौंबाट लुक्ला जाने यात्रुको चाप काठमाडौंबाट केही घटेको छ। बिहान र दिउँसो माउन्टेन फ्लाइट र लुक्ला फ्लाइटले गर्दा मिलाउने सक्ने अवस्था नभएकोले विमान कम्पनीहरूलाई राति उडान हुने स्थानहरूमा फ्लाइट थप्न भनिएको छ। सोहीअनुसार यती र बुद्धले उडान संख्या थपेका प्राधिकरणका सूचना अधिकारी भूलले जानकारी दिए। काठमाडौं विमानस्थलबाट विशेषगरी ट्रंक रुटमा उडान बढी हुने गरेको छ। राजविराज र भरतपुरबाहेक अन्य ट्रंक रुटका विमानस्थलहरूमा रात्रिकालीन उडान अवतरण हुन्छ। ती सेक्टरमा दिउँसो नभ्याउँदा राति पनि उडान हुने व्यवस्था मिलाइएको टीआईएका महाप्रबन्धक निरौला बताउँछन्। जुन विमानस्थलमा सूर्यास्तसम्म मात्र चल्छ ती विमानस्थलमा निर्धारित समयमा उडान सञ्चालनका लागि भनिएको उनी बताउँछन्। विमान कम्पनीहरूले उडान संख्या थपेर पनि यात्रुहरूलाई गन्तव्यमा पुर्याउने काम गरिरहेका छन्। वर्षाले तीन दिन रोकिएका यात्रु, सडक अवरुद्ध भएर बढेका यात्रु र दसैंका लागि घर जाने यात्रु गरी अहिले चाप बढेको बुद्ध एयरका प्रवक्ता दीपेन्द्र कर्ण बताउँछन्। दैनिक उडान १ सय ७० भन्दा बढी भइरहेको र ९० प्रतिशतभन्दा बढी क्षमतामा उडान भइरहेको कर्ण सुनाउँछन्। चाडपर्व लागेसँगै यात्रुको चाप बढेको उनको भनाइ हो। घटस्थापनाभन्दा पछिका लागि पनि ९० प्रतिशत बुकिङ भइसकेको उनले जानकारी दिए। यात्रु चापलाई हेरेर उडान संख्या थप्ने सोचमा कम्पनी रहेको छ। कम्पनीसँग ७२ र ४२ सिटे गरी करिब १८ एटीआर विमान छन्। कम्पनीले कुल १४ गन्तव्यमा उडान गर्दै आएकोमा बढी ट्रंक रुट केन्द्रित उडान गर्दै आइरहेको छ। अघिल्ला दसैंभन्दा टिकट बुकिङ उछाल आएको यती एयरलाइन्सका प्रवक्ता सुदर्शन बर्तौला बताउँछन्। सडक अवरुद्ध हुँदा सबै सेक्टरमा चाप बढेको छ। सडक अवरुद्ध हुनुअघि करिब ६०६५ प्रतिशतको बुकिङ रहेकोमा अहिले ह्वात्तै बढेको उनी सुनाउँछन्। दैनिक उडान संख्या ७६ सम्म पुर्याएको यतीले थप उडान बढाउन विमानस्थलको चापको कारणले सम्भव नभएको बताउँछ। कम्पनीले करिब ८ गन्तव्यमा उडान भर्दै आइरहेको छ। स्टल रुटमा भने लुक्लाबाहेक अन्य सेक्टरमा प्रायः उस्तै छ। स्टल रुटमा नै केन्द्रित रहेको राष्ट्रिय ध्वजाबाहक नेपाल वायुसेवा निगमले १६ गन्तव्यमा उडान भरिरहेको छ। तर, हाल सञ्चालनमा एउटा मात्र टिनेटर भएकोले दैनिक करिब ४ उडान हुने गरेको निगम बताउँछ। निजी कम्पनीहरूलाई भ्याइँनभ्याइ भएको बेलामा १९ सिटे एउटा जहाज भएको निगमलाई भने खासै चटारो छैन। प्रतिस्पर्धा गर्नालाई चापअनुसारको उडान भर्न जहाज संख्या हुनुपर्ने निगम स्रोतको भनाइ छ। यता, स्टल रुटमा नै उडान गर्ने सीता एयरका महाप्रबन्धक घनश्याम आचार्य पनि दसैंका लागि चाप नबढेको सुनाउँछन्। पोखरा, जोमसोम, जुम्ला, सिमिकोट, लुक्ला, तुम्लिङटारलगायतका ११ गन्तव्यमा उडान भर्ने गर्छ। उच्च पहाडी तथा हिमाली भेग भएकोले सडकभन्दा पनि हवाई यात्रा नै हुने गरेकोले यस सेक्टरमा सधैं नै एकै किसिमको चाप हुने उनको भनाइ हो। पर्यटक सिजन भएकोले लुक्लामा चाप केही बढेको उनी बताउँछन्। यता, समिट एयरका महानिर्देशक एवं निजी वायुसेवा सञ्चालक संघका अध्यक्ष मनोज कार्की पनि लुक्लाबाहेक अन्य उस्तै चाप रहेको बताउँछन्। तर, रामेछापबाट लुक्ला उडान गर्नका लागि सडकमार्ग अवरुद्ध हुँदा गाह्रो भएको उनको भनाइ छ। काठमाडौंबाट धेरै उडान गर्न ट्राफिक बढी भएकोले सम्भव नभएको उनी बताउँछन्। यसले पर्यटन उद्योगलाई असर गर्ने देखिएको उनको भनाइ छ। प्राधिकरणले जनकपुरबाट लुक्ला उडान सुरु त गराएको छ तर, त्यसमा पर्यटकहरूको कत्तिको आकर्षित हुने भने थाहा नभएको उनले सुनाए। हवाई यातायातमा चाप बढेपछि कम्पनीहरूले अधिकतम मूल्य लिएको भन्दै जनगुनासो बढेको छ। सरकारले राष्ट्रिय विपत् घोषणा गरेको अवस्था र सडक राजमार्गहरू अवरुद्ध भएको अवस्थामा निजी वायुसेवा कम्पनीहरूले भाडा सस्तो गर्नुपर्ने तर्क यात्रुहरूको हो।"
नेपालीसहित ६ जना आप्रवासीलाई ग्वाटेमालाको सीमानामा गोली हानी हत्या,"काठमाडौं : नेपालीसहित ६ जना आप्रवासीलाई ग्वाटेमालामा गोली हानी हत्या गरिएको छ। अन्तर्राष्ट्रिय समाचार एजेन्सीहरूका अनुसार मेक्सिन सेनाले नेपालीसहित ६ जना आप्रवासीको गोली हानी हत्या गरेका हुन्। ट्रकमा रहेका नेपाली, भारतीय, पाकिस्तानी र इजिप्ट र क्युबाका नागरिक रहेको भारतीय मिडिया द हिन्दीले उल्लेख गरेको छ। ट्रकमा रहेका उनीहरूलाई ग्वाटेमालाको सीमानामा दुई जना मेक्सिन सेनाले अन्धाधुन्ध गोली प्रहार गरेर मारेको समाचारमा उल्लेख छ। मेक्सिन रक्षा विभागले चार जनाको घटनास्थलमै र दुई जनाको उपचारको क्रममा मृत्यु भएको जानकारी दिएको छ। ट्रकमा १७ जना आप्रवासीहरू सुरक्षित भेटिएका थिए। ट्रकमा ३३ जना आप्रवासी सवार रहेको बताइएको छ। यो क्षेत्र तस्करी गर्ने आप्रवासीहरूको रुट रहेको बताइन्छ। यही रुटबाट नेपालीहरू अवैधरूपमा अमेरिका जाने गर्छन्।"
"मोरङमा २ वटा बस ठोक्कियो, घाइते ३० मध्ये २ जनाको अवस्था गम्भीर",विराटनगर : पूर्वपश्चिम राजमार्गअन्तर्गत मोरङको सुन्दरहरैँचा नगरपालिका४ र ५ को सिमानास्थित दुलारीमा २ वटा यात्रुवाहक बस ठोक्किएर दुर्घटना भएको छ। बिहीबार बिहान भएको दुर्घटनामा ३० जना घाइते भएका छन्। घाइतेमध्ये २ जनाको अवस्था गम्भीर छ। अरु सामान्य घाइते रहेको प्रहरीले जनाएको छ। घाइते हुनेमा अधिकांश महिला छन्। वृद्धवृद्धा पनि घाइते भएका छन्। उनीहरूको विराटनगर र इटहरीका विभिन्न अस्पतालमा उपचार भइरहेको जानकारी प्रहरीले दिएको छ। पूर्वबाट पश्चिमतर्फ आउँदै गरेको को१ख ७२१६ र पश्चिमबाट पूर्वतर्फ जाँदै गरेको मे१ख २६२८ नम्बरको बस बिहान १०:२० बजेतिर ठोक्किएर दुर्घटना भएको मोरङ ट्राफिक प्रमुख इन्स्पेक्टर राजन लम्सालले जानकारी दिए। उनका अनुसार दुबै बसमा सवार यात्रुहरू घाइते भएका छन्। लम्सालले ७२१६ नम्बरको बसका चालक पनि घाइते भएको जानकारी दिए। दुर्घटनामा परेर क्षतिग्रस्त बनेका दुवै बस प्रहरीको नियन्त्रणमा छन्। २६२८ नम्बरको बसका चालक झापाको भद्रपुर नगरपालिका१ का अन्दाजी ३५ वर्षीय रेवती श्रेष्ठ फरार रहेकाले खोजी भइरहेको प्रहरीले जनाएको छ। दुवै बसको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ।
दिक्तेलगाईघाट सडक सञ्चालन गर्न नयाँ ट्रयाक खोलिने,"धरान : सुनकोशीको फोक्सिङटारस्थित पक्की पुल बाढीले बगाएर खोटाङ सदरमुकाम दिक्तेलदेखि उदयपुरको सदरमुकाम गाईघाटसम्म सिधा सम्पर्क टुटेपछि तत्काल नयाँ ट्रयाक खोलेर यातायातका साधन सञ्चालनमा ल्याउने तयारी गरिएको छ। सुनकोशीको बाढीले फोक्सिङटारको पुल बगाएपछि कोशी प्रदेश सरकारका भौतिक पूर्वाधार विकास मन्त्री भुपेन्द्र राईले निरीक्षण गरेका छन्। खोटाङ र उदयपुर जिल्लाको बीचमा रहेको फोक्सिङटार पुल बाढीले बगाएपश्चात कोशी प्रदेशको राजधानी आउने छोटो दूरीका यातायातका साधन सञ्चालन पूर्ण रूपमा बन्द छन्। फोक्सिङटारको पुलसँगै बग्यो खोटाङ वासीको खुसी शीर्षकमा अन्नपूर्ण पोस्ट दैनिक र अन्नपूर्ण पोस्ट डटकमले समाचार प्रकाशित गरेपछि खोटाङबाट प्रदेश सभा सदस्यमा निर्वाचित भएका मन्त्री राईले दिक्तेलगाईघाट आयोजनाका इन्जिनियर सहितको टोली लिएर फोक्सिङटार पुगेका थिए। मन्त्री राईले खोटाङवासीको सुविधाका लागि फोक्सिङटारदेखि रसुवाघाटसम्म नयाँ सडकको करिब २ किलोमिटर ट्रयाक खोलेर तत्काल यातायातका साधन सञ्चालन गर्ने बताए। उदयपुर तर्फबाट रसुवाघाटसम्म नयाँ सडकको ट्रयाक खोलेपछि खोटाङ तर्फ बाढीले बिगारेको बाटो पुन निर्माण गरी यातायातका साधन सञ्चालन गरिने मन्त्री राईले बताए। रसुवाघाटसम्म सडकको नयाँ ट्रयाक खोल्दा खोटाङबाट उदयपुर हुँदै धरान विराटनगर आउने सर्वसाधारण रसुवाघाटको सुनकोसीको झोलुङ्गे पुल तरेर उदयपुरतर्फ आएर यात्रुबस परिवर्तन गरी यात्रा गर्न पाउने छन्। रसुवाघाटसम्म सडकको ट्रयाक खोलिए झोलुङ्गे पुलबाट मोटरसाइकल, स्कुटरमा यात्रा गर्न सहज हुने उदयपुरको रौतामाइ गाउँपालिकाका उपाध्यक्ष भुपेन्द्र थापाले बताए। उनले कोशी प्रदेश सरकारसँगको सहकार्यमा तत्काल खोटाङगाईघाटसम्म अवरुद्ध भएको यातायात सञ्चालन गरी सर्वसाधारणलाई सुविधा प्रदान गरिने बताए। मन्त्री राईले बर्सात रोकिने बित्तिकै फोक्सिङटारमा बेलिब्रिज जडान गरी खोटाङगाईघाट सिधा यातायातका साधन सञ्चालन गरिने पनि जानकारी दिए। उनले बेलिब्रिज जडानका लागि संघीय सरकारसँग पनि आवश्यक सहयोग मागिएको उनले बताए।"
"आज दसैंको पहिलो दिन घटस्थापना, घरघरमा जमरा राखिंदै","काठमाडौं : प्रत्येक वर्ष आश्विन शुक्ल प्रतिपदादेखि सुरु हुने नेपालीको महान् पर्व बडादसैं आजदेखि सुरु भएको छ। यो पर्व आश्विन शुक्ल पूर्णिमासम्म १५ दिन धुमधामका साथ मनाउने गरिन्छ। बडादसैंको पहिलो दिन आज घरघरमा विधिपूर्वक दियो, कलश र गणेश स्थापनासहित घटस्थापना गरिन्छ। पूजा कोठा वा दसैं घरमा वैदिक विधिपूर्वक शक्तिकी अधिष्ठात्री देवी दुर्गाको आह्वान गरी पूजा आरम्भ हुन्छ। आज बिहानै नित्यकर्म समाप्त गरी नजिकको नदी वा चोखो स्थलबाट बालुवा वा माटो ल्याई गाईको गोबरले लिपपोत गरिएको पूजा कोठा अथवा दसैं घरमा विधिपूर्पक राखेर त्यसमाथि यव अर्थात् जौ रोप्ने गरिन्छ। यस कार्यलाई जमरा राख्ने पनि भनिन्छ। यव अङ्कुर दुर्गा देवीको प्रिय वस्तु भएकाले आज यव रोपण गरी दुर्गालाई चढाएर विजयादशमीको दिन टीका प्रसादसितै समृद्धिको प्रतीक पहेँलो जमरा पनि ग्रहण गरिन्छ। जमरामा जौबाहेक अरु अन्न रोप्ने शास्त्रीय विधि नभएको धर्मशास्त्रविद् एवं नेपाल पञ्चाङ्ग निर्णायक समितिका पूर्वअध्यक्ष प्रा डा रामचन्द्र गौतम बताउँनुहुन्छ। कूल परम्पराअनुसार कसैले अन्य अन्न पनि जौसितै रोप्ने गरेका छन्। जमरालाई आयुर्वेदिक औषधिका रूपमा समेत प्रयोग गरिन्छ। आजैको दिन विधिपूर्वक घट अर्थात् घडा स्थापना गरी त्यही घडामाथि शक्तिस्वरूपा दुर्गाको पूजा आराधना गरिने भएकाले आजको दिनलाई घटस्थापना पनि भन्ने गरिएको हो। आज स्थापना गरिएको पूर्ण कलशको जलले अभिषेक गरी विजया दशमीका दिनमा दुर्गा देवीको प्रसाद ग्रहण गर्ने गरिन्छ। घटस्थापनाको साइत बिहान ९:१६ मारहेको नेपाल पञ्चाङ्ग निर्णायक समितिले जनाएको छ । दुर्गा देवीका तीन वटा रूप महाकाली, महालक्ष्मी र महासरस्वतीको नवरात्रभर विधिपूर्वक आह्वान गरी पूजा आराधना गरिन्छ। महाकाली शक्तिको प्रतीक, महालक्ष्मी धनधान्य र ऐश्वर्यको प्रतीक तथा महासरस्वतीलाई विद्या र बुद्धिको प्रतीकका रूपमा पूजा आराधना गर्ने वैदिककालदेखिको परम्परा छ। दुर्गाले आसुरी प्रवृत्तिको प्रतीकका रूपमा रहेका चण्ड, मुण्ड, शुम्भ, निशुम्भ र रक्तवीजलगायतका राक्षसलाई बध गर्न लिएका नौ वटा रूपको दुर्गा पक्षका अवसरमा विशेष पूजाआजा र आराधना गर्ने गरिन्छ। आश्विन शुक्ल प्रतिपदादेखि पूर्णिमासम्मको १५ दिनलाई दुर्गा पक्ष पनि भनिन्छ। नौ दिन नौ दुर्गाको पूजा यो पक्षको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्री देवीको पूजा आराधना गर्ने गरिन्छ। यिनै नौ वटा दुर्गाका रूपलाई नवदुर्गा पनि भन्ने गरिन्छ। आसुरी एवं राक्षसी प्रवृत्तिबाट मानवलाई जोगाएकाले समस्त मानव जातिले नै दुर्गादेवीको पूजा आराधना गर्ने शास्त्रीय नियम छ। दुर्गा पूजा र दसैं पर्व कुनै जात एवं धर्म विशेषको नभएको शास्त्रीय प्रमाण रहेको धर्मशास्त्रविद् गौतम बताउँछन्। दसैं पर्वलाई असत्यमाथि सत्य र आसुरी शक्तिमाथि दैवी शक्तिको विजयको प्रतीकका रूपमा मनाउने गरिन्छ। दुर्गाको प्रतीकका रूपमा आजको दिनदेखि महानवमीसम्म प्रत्येक दिन छुट्टाछुट्टै गरी नौवटी कन्याको पूजासमेत गर्ने गरिन्छ। यसरी पूजा गरिने कन्या दुई वर्ष माथिका हुनुपर्ने शास्त्रीय विधान छ। बडादसैंको सातौँ दिन धार्मिक विधिअनुसार फूलपाती भित्र्याइन्छ। महाअष्टमी र महानवमीका दिन बलि पूजा गर्नेले दसैं घर, कोत र शक्तिपीठमा बलिसहित विशष पूजा गर्छन्। नवरात्रभर दुर्गा सप्तशती चण्डी, श्रीमद्देवी भागवत र अन्य देवी स्तोत्र एवं स्तुतिको पाठपारायण पनि गर्ने गरिन्छ। यस अवसरमा गुह्येश्वरी, मैतीदेवी, नक्साल भगवती, शोभा भगवती, नाला भगवती र पलाञ्चोक भगवतीलगायत देशभरका शक्तिपीठमा पूजा आराधना एवं दर्शन गर्ने भक्तजनको भीडसमेत लाग्ने गर्छ। विजयादशमीको साइत ११ बजेर ३६ मिनेटमा नवरात्र भनेरसमेत चिनिने दसैं नौ रात र १० दिनको हुने गरेकामा यस वर्ष आठ रात र नौ दिनको मात्र परेको छ। तिथिको घटबढका कारण यस्तो परेकाले यस्तो अवस्थामा खापेर पूजा र पाठ गरी देवीको आराधना गर्नुपर्ने तन्त्र विषयका पुस्तकमा लेखिएको अध्यक्ष अधिकारीले बताए। आज विधिपूर्वक घरघरमा आह्वान गरी पूजा आराधना गरिने दुर्गा देवीलाई विजयादशमीका दिन विसर्जन गरी मान्यजनबाट प्रसादका रूपमा टीका, जमरा र फूल, प्रसाद ग्रहण गर्ने गरिन्छ। असोज २९ गते देवी विसर्जनको साइत बिहान ०८:३३ बजे रहेको समितिले जनाएको छ। टीका प्रसाद ग्रहणका लागि साइत खोज्नेका लागि भने ११ बजेर ३६ मिनेटको साइत उत्तम छ। विजयादशमीदेखि कोजाग्रत पूर्णिमामा अखिल बलि पूर्ति नभएसम्म देवीको प्रसाद लगाउने शास्त्रीय विधि छ। विजया दशमीदेखि कोजाग्रत पूर्णिमाका दिनसम्म आफ्ना मान्यजनबाट देवीको प्रसाद र आशीर्वाद ग्रहण गरिन्छ। पूर्णिमाका दिन धनधान्यकी प्रतीक महालक्ष्मीको व्रत बसी रात्रिमा जाग्राम रहेर पूजा लगाई धन ऐश्वर्य प्राप्तिको कामना गर्ने गरिन्छ। यस दिन जाग्राम बस्ने मानिसलाई लक्ष्मीले धनधान्य दिई सम्पन्न बनाइदिने धार्मिक विश्वास छ। आजको दिन घटस्थापना गरेर राखेको जमरा कोजाग्रत पूर्णिमाकै दिन चोखो स्थानमा लगी विसर्जन गरिन्छ। हनुमानढोकाको दसैं घरमा विशेष पूजा परम्पराअनुसार काठमाडौँको हनुमानढोका दरबारमा रहेको दसैं घरमा आजैदेखि वैदिक विधिअनुसार जमरा राखी शक्तिस्वरूपा दुर्गा देवीको पूजा आराधना सुरु हुन्छ। बिहीबार बिहान चित्रा नक्षत्र र वैधृति योगको पूजा एवं हवन गरी समितिले दिएको साइतमा घटस्थापना गरिने हनुमानढोका दरबार हेरचाह अड्डाका प्रमुख सन्दीप खनालले बताउनुभयो। दसैं घरमा घटस्थापनापछि दैनिक बलि दिई विधिपूर्वक पूजा आराधना गरिन्छ। कोरोना जोखिम कायमै रहे पनि यस वर्ष महानवमीका दिन हनुमानढोकाको कोतमा दिइने ५४ बोका र ५४ राँगासहितको बलि दिइने भएको छ। कोरोना महामारीका कारण गत वर्ष बलि स्थगित गरिएको थियो। यस वर्ष स्वास्थ्य सुरक्षाका मापदण्ड पूरा गरेर बलिसहित पूजा आराधना गरिनेछ। रोजगारी, अध्ययन एवं अन्य काम विशेषले आफ्नो घर बाहिर रहेका मानिस दसैंको अवसर पारेर घर फर्कने र परिवारका साथ बसेर महान् पर्व मनाउँछन्। यसैले बडादसैंलाई पारिवारिक पुनर्मिलनको पर्वका रूपमा समेत लिइन्छ। धेरैजसो शैक्षिक संस्थाले दसैंका अवसरमा आजैदेखि सार्वजनिक बिदा दिने गरेका छन्।"
"अन्नपूर्ण मिडिया नेटवर्कले मनायो 'एएमएन डे', पत्रकार र कर्मचारी सम्मानित","काठमाडौं : अन्नपूर्ण मिडिया नेटवर्कले घटस्थापनाको अवसरमा 'एएमएन डे' मनाएको छ। तिनकुनेमा आयोजित समारोहमा बिहीबार अन्नपूर्णकर्मीहरू सम्मानितसमेत भएका छन्। अन्नपूर्ण मिडिया नेटवर्कले 'चेयरमेन एक्सीलेन्स अवार्ड'सहित विभिन्न विभागका कर्मचारीहरूलाई सम्मान गरेको हो। समारोहमा चेयरमेन एक्सीलेन्स अवार्डबाट अन्नपूर्ण एक्सप्रेसका सम्पादक कमलदेव भट्टराई सम्मानित भए। अन्नपूर्ण मिडिया नेटवर्कका अध्यक्ष क्याप्टेन रामेश्वर थापा र महाप्रबन्धक मनोज बस्नेतले भट्टराईलाई सम्मानपत्र र नगद प्रदान गरे। त्यस्तै अन्नपूर्णपोस्ट् डटकमकी मीना कुमारी सिंह, अन्नपूर्ण दैनिकका दिनेश गौतम, अन्नपूर्ण दैनिकका बुटवल संबाददाता केशरराज क्षेत्री सम्मानित भए। त्यस्तै अन्नपूर्ण एक्सप्रेसका प्रतिक घिमिरे र रेडियो अन्नपूर्णका भिभोर अधिकारी सम्मानित भए। त्यस्तै मार्केटिङ विभागका सिनियर मार्केटिङ म्यानेजर विनोद कोइराला, सर्कुलेशन विभागका विनोद पुन सम्मानित भएका हुन्। त्यस्तै मानव संशाधन र प्रशासन विभागका विकेश शाक्य, फाइनान्स विभागबाट रुपक घिमिरे, कार्यालय सहयोगीबाट जेके देउला र संस्कृतिविद् तेजेश्वर बाबु गोङलाई प्रोत्साहन सम्मानबाट सम्मानित गरिएको थियो। उनीहरूलाई अध्यक्ष क्याप्टेन थापा र महाप्रबन्धक बस्नेतले नगद र सम्मानपत्र प्रदान गरे। त्यस्तै अन्नपूर्ण मिडिया नेटवर्कले मिडिया एजेन्सीहरूलाई पनि सम्मान गरेको छ। सम्मानित हुनेमा जोइन मिडिया हाउसका प्रबन्ध निर्देशक राजन बाबु श्रेष्ठ, फ्युचर हब मिडिया मल्टिप्रपोजका प्रबन्ध निर्देशक अशोक घिमिरे, रेन्बो मिडियाका प्रबन्ध निर्देशक देवराज गुरुङ, इम्प्रेसन क्रियटिभ डीजाइनका प्रबन्ध निर्देशक राजु ढुंगेल, काइट एडभरटाइजिङ एजेन्सीका सञ्जिव पोखरेल र तोरन कर्माचार्य, कारोवार मिडियाका सुजन बगाले, म्याक्स मिडियाका प्रबन्ध निर्देशक सबिन शाक्य, आउटरिच नेपालका उमा खनाल र सुजित सिंह र मिडिया सेन्सका सिइओ शिव न्यौपाने सम्मानित भएका हुन्। उनीहरूलाई अन्नपूर्ण मिडिया नेटवर्कका अध्यक्ष क्याप्टेन थापा र महाप्रबन्धक बस्नेतले सम्मानपत्र प्रदान गरेका थिए।"
"सडक भत्केका छन्, होसियार भएर यात्रा गरौं","काठमाडौं : दसैंका लागि घर फर्किंदै हुनुहुन्छ ? होसियार भएर यात्रा गर्नुहोला। किनकि केही दिनको अविरल वर्षाले मुख्य सडक भत्केका छन्। ठाउँठाउँमा पहिरो गएको छ। अझै केही दिन पानी पर्ने स्थिति देखिँदैछ। सडक मार्गबाट दसैं मनाउन घर जानेहरूका लागि यसपटक परिस्थिति सहज छैन। अझै वर्षाको पूर्वानुमान भइरहँदा सडक यात्रा झनै अन्योलमा परेको छ। असोज १० गते रातिदेखि असोज १२ गतेसम्म आएको अविरल वर्षा र त्यसपछिको बाढी र पहिरोले कुल ८० राष्ट्रिय राजमार्गहरूमा २३ राजमार्गका विभिन्न ६४ स्थानमा सडक अवरुद्ध भएको थियो। केही राजमार्ग र स्थानमा मर्मत र बाढी पहिरो पन्छाइएको छ। तर, अझै पनि १४ राजमार्गका ४२ स्थानको सडक अवरुद्ध रहेको छ। अरनिको राजमार्ग, बीपी राजमार्ग, कान्ति राजमार्ग, पुष्पलाल मध्यपहाडी राजमार्ग, मेची राजमार्ग, मदन भण्डारी राजमार्ग, कालीगण्डकी कोरिडोरलगायतका राजमार्गका विभिन्न स्थानका सडक अवरुद्ध नै रहेका छन्। सडक तथा पुल मर्मतका लागि २ अर्ब ५२ करोड रुपैयाँभन्दा बढी लाग्ने विभागको तथ्यांक छ। बाढीले पाँच पुलहरू सुनकोशी पुल खुर्कोट, सिन्धुरेटार र फोक्सिङटार र अरनिको राजमार्गको लिपिङ पुल र इलाम माईपोखरी सडकको राते खोला पुल बगाएको छ। यस्तै लार्चा र हेवा खोला पुल पनि बगाएको छ। राजमार्ग र पुलहरू नै नहुँदा यात्रुहरूको सडकको यात्रा सहज नहुने भएको हो। सरकारले पनि अति आवश्यक बाहेक यात्रा नगर्न अनुरोध गरेको छ। अझै वर्षाको सम्भावना रहेकोले सुरक्षित रहनका लागि सरकारले अनुरोध गरेको यातायात व्यवस्था विभागका सूचना अधिकारी ईश्वरीदत्त पनेरु बताउँछन्। बाटोमा अलपत्र पर्ने गरी यात्रा नगर्न नै राम्रो भन्दै पनेरूले यात्रा गर्नै पर्ने अवस्था भएमा आफू जाने सडकको अवस्था बुझेर मात्र यात्रामा निस्कन अनुरोध गरेको बताए। यातायात व्यवसायीहरूलाई पनि सडकको अवस्था नबुझी यात्रा नगराउन भनिएको उनले जानकारी दिए। ठाउँठाउँमा पहिरो गएको छ। अझै केही दिन पानी पर्ने स्थिति देखिँदैछ। अनलाइन टिकेटिङको सुविधा भए पनि भौतिक उपस्थितिमा नै टिकट काट्ने चलन छ । दसैंमा १५ लाख बढीले उपत्यका छोडथे यस पटक भन्न सकिने अवस्था छैन् । दसैंका लागि लक्षित गर्दै सरकारले असोज १२ गतेबाट अग्रिम बुकिङ खुल्ला गरेको थियो। वर्षाका बाबजुद पनि बुकिङ भने आक्रामक नै थियो। तर, सोही दिन नै वर्षाका कारण राजधानीलगायत राजमार्गहरू अवरुद्ध भए। अब फेरि पनि पानी परेन भने असोज १८ गतेबाट केही सहज हुन सक्ने नयाँ बसपार्क व्यवस्थापनको जिम्मा लिएको लोत्से बहुउद्देश्यीय प्रालिका प्रवक्ता पंकज मल्लले बताए। अहिलेसम्म बसपार्क आएर नै करिब ३२ हजारले विभिन्न गन्तव्य टिकट काटिसकेको उनी बताउँछन्। अनलाइन टिकेटिङको सुविधा हुँदा पनि भौतिक उपस्थितिमा नै टिकट काट्ने चलन हुँदा यसलाई व्यवस्थित गर्न सरकारले नियमन गर्नुपर्ने उनले बताए। अघिल्ला वर्षको तुलनामा यस वर्ष यात्रुको संख्या धेरै नै घटेको उनको भनाइ छ। सडक, राजमार्गहरू अवरुद्ध हुँदा सबै यात्राका लागि निस्किने अवस्था छैन। पहिला दसैंको समयमा सात सयभन्दा बढी सार्वजनिक सवारी एकैदिन छुट्थे। तर, अहिले २३ सय हाराहारीमा बस छुट्ने गरेको मल्ल बताउँछन्। अघिल्ला वर्षका दसैंमा यो बेला उपत्यका छोड्नेहरूको भीडभाड देखिन्थ्यो। नयाँ बसपार्क होस् या कलंकी, कोटेश्वर वा जडीबुटी पोकापन्तरा बोकेर आफ्नो गाडीको पर्खाइमा बसेका यात्रु देखिन्थे। घटस्थापनादेखि अधिकांश विद्यालय, कलेज र संघसंस्था बन्द हुने हुँदा त्यसपछि नै घर जाने यात्रुको घुइँचो बढ्थ्यो। रोजगारी तथा उच्च शिक्षाका लागि उपत्यका आएकाहरू पनि दसैंका लागि बाहिरिने गर्थे। काठमाडौं उपत्यकामा स्थायी र बाह्य जिल्लाबाट आएका गरी करिब ६० लाख जनसंख्या बसोबास गर्ने सरकारी तथ्यांक छ। दसैंमा करिब १५ लाख बढीले उपत्यका छोड्ने गर्थे। तर, यो पटक कति बाहिरिन्छन् भन्न सक्ने अवस्था नरहेको काठमाडौं ट्राफिक उपत्यका कार्यलयका प्रहरी नायब उपरीक्षक रविन कार्कीले बताए। मंगलबार र बुधबार गरी ५० हजारले उपत्यका छोडेका छन्। अघिल्ला वर्ष आजको दिनको डेढ लाखले उपत्यका छोड्ने गर्थे। शुक्रबारदेखि सोमबारसम्म लामा दूरीको सवारी नै चलेनन्। नभए अहिलेसम्म ३४ लाखले उपत्यका छोड्ने गरेको कार्की बताउँछन्। तर, वर्षा, बाढी, पहिरोका कारण यो दसैंको यात्रा सहज नहुने देखिन्छ। कुनै पनि परिस्थितिमा उपत्यका छोड्ने यात्रुहरूको गन्तव्य सहज र सर्वसुलभ यात्राका लागि यातायात व्यवसायी, यातायात व्यवसायी महासंघ, बसपार्कका व्यवस्थापक, नेपाल प्रहरी, ट्राफिक प्रहरीलगायत सबै निकायसँग यातायात व्यवस्था विभागले समन्वय गरेर अघि बढेको बताएको छ। उपत्यकाको कलंकी, स्वयम्भू, नयाँबसपार्क, सातदोबाटो, गौशाला, चाबहिल, बल्खु, दक्षिणकाली, कोटेश्वर, सुन्धारा, बानेश्वर, पुरानो बसपार्क, नागढुंगा, जगातीलगायत स्थानबाट यात्रुहरू बाहिरिने हुँदा त्यहाँ यात्री सहायता कक्ष राखिएको छ। नयाँ बसपार्कमा लामो तथा छोटो दूरीका सवारी चालक तथा सहचालकहरूको स्वास्थ्य परीक्षणका लागि डेस्क खडा गरिएको प्रहरी नायब उपरीक्षक कार्कीले बताए। यता, अरनिको यातायात हुँदै १३ जिल्लामा लामो तथा छोटो दूरीका सार्वजनिक सवारी सञ्चालनमा छन्। काभ्रे, सिन्धुपाल्चोक, दोलखा, रामेछाप, सोलु, सल्लेरी, सिन्धुलीलगायतका जिल्लामा जान सकिन्छ। तर, यो वर्षको दसैंमा सिन्धुपाल्चोक, काभ्रे, दोलखा र रामेछापसम्मका लागि मात्र यात्राको व्यवस्था गर्न सकिने पूर्वअरनिको यातायात प्रालिका अध्यक्ष केदार क्षेत्री बताउँछन्। अन्य राजमार्ग र सडकका तुलनामा कम क्षति भएको र सहजै यात्रा गर्न सकिने भएकोले अग्रिम बुकिङ पनि यथावत् नै राखेको क्षेत्रीले जानकारी दिए। तर, सिन्धुपाल्चोकमा अवरुद्ध रहेको सडकलाई खुलाउनका लागि सरकारले काम नगर्दा एकतर्फीबाट मात्र यात्रा भइरहेको उनी बताउँछन्। एउटा डोजरले बाटो खुलाउने हो भने यस क्षेत्रमा सडकमा ठूलो समस्या नरहेको क्षेत्रीले बताए। खुर्कोटको बाटो अवरुद्ध भए पनि सिन्धुपाल्चोक हुँदा जान सकिन्छ। यात्रुहरूलाई हामी बढी भाडा पनि लिँदैनौं। यो बाटो १२ घण्टा बढी घुमाउरोमात्र पर्ने हो। क्षेत्री बताउँछन्। गाडी, सुमो, इलेक्ट्रिक गरी करिब ७ सय सवारी छन्।"
"आजदेखि सर्वोच्च अदालत बन्द, बन्दी प्रत्यक्षीकरण रिटमा भने सुनुवाइ हुने","काठमाडौं : सर्वोच्च अदालत दशैं पर्वका अवसरमा आजदेखि बिदा हुने भए पनि बन्दी प्रत्यक्षीकरणको रिट निवेदनमा सुनुवाइ हुने जनाइएको छ । उक्त निवेदन सुनुवाइका लागि बिदाको समयमा बिहान ११ बजेदखि ३ बजेसम्म खुला हुने भएको हो । सर्वोच्च अदालतले एक सूचना प्रकाशन गर्दै घटस्थापनादेखि कोजागत पूर्णिमासम्म अदालत बन्द रहने भए पनि बन्दी प्रत्यक्षीकरणको रिट निवेदनमा सुनुवाइका लागि अदालत खुला रहने जानकारी गराएको हो। न्याय प्रशासन ऐन,२०७३ को दफा २६ बमोजिम उक्त अवधिअन्तर्गत घटस्थापना, शनिबार र विजया दशमीका दिनबाहेक अन्य दिनमा बन्दी प्रत्यक्षकीकरणको रिट निवेदनमा सुनुवाइ हुने उल्लेख छ।"
पैनीले बगाएर नाबालकको मृत्यु,विराटनगर : मोरङको बेलबारी नगरपालिका८ मा पैनीले बगाएर बिहीबार बिहान नाबालकको मृत्यु भएको छ। मोरङ प्रहरी प्रमुख एसपी नवराज कार्कीका अनुसार मेघराज कटुवालका २ वर्षीय छोरा दिप्सन कटुवालको मृत्यु भएको हो। घरदेखि करिब १ किलोमिटर दक्षिणमा रहेको धानखेतमा बिहान ११:३० बजेतिर शव फेला परेको जानकारी कार्कीले दिए। घरनजिकको पैनीले बगाएर नाबालकलाई धानखेतमा पुर्याएको स्थानीयले प्रहरीलाई बताएका छन्। प्रहरीका अनुसार खेल्ने क्रममा नाबालक पानी बगिरहेको पैनीमा खसेको र त्यही पैनीले बगाएर खेतमा पुर्याएको प्रारम्भिक अनुमान छ। इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गर्दै शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ। प्रहरीले घटनाको थप अनुसन्धान सुरु गरेको छ।
झापामा जंगली हात्तीको आक्रमणबाट वृद्धको मृत्यु,झापा : झापाको हल्दिबारीमा जंगली हात्तीको आक्रमणबाट एक वृद्धको मृत्यु भएको छ । मृत्यु हुनेमा हल्दिबारी गाउँपालिका३ की अन्दाजी ६५ वर्षीय वाङदी गुरुङ रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । प्रहरीका अनुसार बिहीबार बिहान ९ बजेतिर हल्दिबारी३ स्थित रणकाली सामुदायिक जंगलमा घाँस काटी फर्कने क्रममा गुरुङमाथि हात्तीले आक्रमण गरेको थियो । ८ देखि १० वटा हात्तीले लखेटेका उनलाई लछारपछार गरी कुल्चिएर मारेको डीएसपी चन्दले बताए । घटनास्थलमै मृत्यु भएका उनको कानुनी प्रक्रिया गरी शव पोस्ट मार्टमका लागि प्रादेशिक अस्पताल भद्रपुर ल्याउने तयारी भइरहेको जनाइएको छ ।
बाढी पहिरोमा फसेका १७ हजार बढीको सकुशल उद्दार,"काठमाडौं : मुलुकभरबाट बाढी, पहिरो र डुवानलगायत प्राकृतिक विपद्मा परेका १७ हजार १२० जनाको सकुशल उद्दार गरिएको छ । विपद्मा खोज उद्दारमा खटिएको नेपाली सेना, सशस्त्र प्रहरी बल, नेपाल प्रहरी र स्वयम्सेवकहरूबाट गरी बिहीबार बिहानसम्म १७ हजार भन्दा बढीको उद्दार गरिएको गृह मन्त्रालयका प्रवक्ता सहसचिव ऋषिराम तिवारीले जानकारी दिए। उनले विपद्मा परी बेपत्ता परेका २२ जनाको खोजीकार्य जारी रहेको जानकारी दिँदै विपद्का घटनामा पुरी मुलुकभर घाइते भएका १६९ जनाको विभिन्न अस्पतालमा निःशुल्क उपचारको प्रबन्ध गरिएको बताए। 'घाइतेमध्ये धेरैको स्वास्थ्य अवस्था ठिक भएर घर फर्किसक्नु पनि भएको छ,'प्रवक्ता तिवारीले भने,'विपद्का बेला अतिप्रभावित क्षेत्रमा सुरक्षाकर्मीद्धारा घटनास्थलमै स्वास्थ्य शिविर र तत्कालको राहत समेत वितरण गरिएको थियो ।' गृह मन्त्रालयका अनुसार हालसम्म काठमाडौं उपत्याबाट २ हजार १५८ जना, कोशी प्रदेशबाट ९० जना, मधेश प्रदेशबाट ३५ जना, सबैभन्दा बढी बाग्मती प्रदेशबाट १३ हजार ६४० जनाको उद्दार गरिएको छ । 'प्रभावित जिल्लाबाट नेपाली सेनाको हेलिकोप्टरबाट पनि बिरामी, घाइते, बालबालिका, जेष्ठ नागरिकहरुलाई प्राथमिकतामा राखेर यो अवधीमा उद्दारकार्य गरियो,'तिवारीले भने,' खोज तथा उद्दारको काम अन्तिम चरणमा पुग्नुका साथै बेपत्ताको खोजी तिव्र रुपमा भइरहेको छ ।' त्यसैगरी गृह मन्त्रालय रमेश लेखकले खोज, उद्दार तथा राहत वितरणका साथै अवरुद्ध राजमार्ग खुलाउन सरोकारवाल निकाय एवं मन्त्रालयसित समन्वय गरिरहेका छन् । उनले प्रभावित जिल्लाका प्रमुख जिल्ला अधिकारीलाई उद्दार, राहत वितरण र घाइतेहरूको स्वास्थ्य उपचारमा विषेश ध्यान दिन निर्देशन दिएका छन् । गृहमन्त्री लेखकले राजमार्ग सुचारु गर्न सहजीकरण, यात्रुहरूको सहज र सुरक्षित यात्रा गर्नेलगायतका विषयमा यातायात व्यवसायीहरूसित पनि छलफल गरेका छन्। त्यस्तै काठमाडौं, ललितपुर, भक्तपुर, धादिङ, सिन्धुलीलगायतका जिल्लामा विपद्मा मृत्यु भएका मृतकका परिवारलाई आर्थिक सहायतावापत राहत रकम उपलब्ध गराउनुका साथै घर भत्किाएका परिवारलाई राहत रकम वितरण सुरु गरिएको छ । प्रभावित जिल्लामा विभिन्न दातृ निकाय र दाताहरूबाट पनि राहत सामाग्री जिल्ला विपद् व्यवस्थापन समितिलाई उपलब्ध भइरहेको छ । अवरुद्ध सडक पुनः सुचारु गर्न पहल हुनुका साथै पहिरोको जोखिम रहेका राजमार्गमा सुरक्षा व्यवस्था समेत मजबुद पारिएको छ । सहसचिवको नेतृत्वमा कार्यदल गठन गरी गृह मन्त्रालयले प्रभावित आठ जिल्लामा आवश्यक, समन्वय सहकार्य र विपद्मा परेका नागरिकहरूको सहजीकरणका लागि कार्यदल खटाएको छ । कार्यदललाई प्रभावितहरुको तत्काल उद्दार तथा राहत कार्यमा समन्वय र सहजीकरण, मानवीय र भौतिक क्षेत्रको संक्षिप्त विवरण तयारी गरी तत्काल गर्नुपर्ने कार्यका सम्वन्धमा सुझाव दिने लगायतका कार्यदेश दिइएको छ ।"
मोरङमा खोलाले बगाएर युवक बेपत्ता,"विराटनगर : मोरङको धनपालथान गाउँपालिकामा बिहीबार दिउँसो १ जना युवकलाई खोलाले बगाएर बेपत्ता बनाएको छ। मोरङ प्रहरीका डीएसपी वेदप्रकाश जोशीका अनुसार कटहरी गाउँपालिका५ का १८ वर्षीय आशिष राजवंशी बेपत्ता भएका हुन्। राजवंशीलाई धनपालथान गाउँपालिका७ बाट लोहन्द्रा खोलाले दिउँसो ३:४५ बजेतिर बगाएको जानकारी जोशीले दिए। प्रहरीका अनुसार पौडी खेल्ने क्रममा उनलाई खोलाले बगाएको हो। घटनाको जानकारी पाउनसाथ स्थानीय र प्रहरीले खोजी थालेका थिए। तर, साँझसम्म फेला पार्न सकेका छैनन्। राजवंशीको खोजीका लागि इलाका प्रहरी कार्यालय रंगेलीका इन्स्पेक्टर सन्तोषकुमार खड्काको नेतृत्वमा टोली परिचालन गरिएको थियो। साँझसम्म फेला नपरेपछि टोली फर्किएको र शुक्रबार बिहानैबाट पुनः खोजी सुरु गरिने जोशीले बताए।"
