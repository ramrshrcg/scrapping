शीर्षक,विवरण
एआई शिक्षासम्बन्धी ११ दिने कार्यक्रम नेपालमा हुँदै,"काठमाडौं : दक्षिण एशिया मध्यकै एक अब्बल एआई शिक्षासम्बन्धी ११ दिने कार्यक्रम नेपालमा आयोजना हुने भएको छ। नेपाल एप्लाइड म्याथेमेटिक्स एन्ड इन्फरमेटिक्स इन्स्टिच्युट (एनएएएमआईआई)ले बुधबार प्रेस सम्मेलनमार्फत एनुअल नेपाल एआई स्कूलको आयोजना गर्ने घोषणा गरेको हो। पुस १२ देखि २२ गतेसम्म ललितपुरको खुमलटारस्थित प्रिमियर इन्टरनेशनल स्कूलमा उक्त कार्यक्रम सञ्चालन हुने भएको छ। यो प्रतिष्ठित कार्यक्रमको पाँचौं संस्करण आर्टिफिसियल एन्टिलिजेन्स्को आधार र कार्यान्वयनहरूमा केन्द्रित हुने छ। संसारभरबाट वैज्ञानिक, प्राध्यापक र सहभागीहरूलाई एआईसम्बन्धी गहन व्याख्यान, प्रयोगशाला, र परियोजना कार्यका लागि कार्यक्रमले एकै ठाउँमा ल्याउने भएकाले यो दक्षिण एशियाकै सबैभन्दा ठूलो र सबैभन्दा पृथक मञ्च भएको आयोजकको दाबी छ। यसले आधारभूतदेखि आधुनिक विचार र विधिहरूसम्मका विषयवस्तु तथा अनुप्रयोगहरूलाई समेट्ने छ। प्रेस सम्मेलनमा नेपाल एप्लाइड म्याथेमेटिक्स एन्ड इन्फरमेटिक्स इन्स्टिच्युट निर्देशक तथा अनुसन्धान वैज्ञानिक बिशेष खनालले यो कार्यक्रम दक्षिण एशियामा उत्कृष्ट अन्तर्राष्ट्रिय विशेषज्ञहरूबाट सिक्ने र अन्तरक्रिया गर्ने सुनौलो अवसर भएको बताए। उनले भने, 'नेपालमा एआईको उपयोग गर्ने सरकारको योजना र एआई नीतिको तयारी भइरहेको अवस्थामा, यो कार्यक्रमले आवश्यक छलफल सिर्जना गर्न र नेपालमा एआई विशेषज्ञता निर्माण गर्न मद्दत पुर्याउनेछ।' संस्थाका एजुकेशन आउटरीच प्रमुख अलोक खत्रीकाअनुसार यो कार्यक्रमले केवल शिक्षामात्र प्रदान गर्दैन। ११ दिनसम्म विश्वस्तरीय विशेषज्ञहरूसँग सिक्ने, व्यावहारिक कार्यशालामा भाग लिने, र आफ्नो व्यावसायिक सञ्जाल विस्तार गर्ने अवसर पनि यहाँ प्राप्त हुन्छ,' उनले भने।"
एनसेल वुमन आइकन आइसिटी अवार्ड २०२४ बाट बन्दना शर्मा सम्मानित,"काठमाडौं : सूचना प्रविधि क्षेत्रमा क्रियासिल रहेर उल्लेख्य योगदान पुर्याउने बन्दना शर्मालाई यो वर्षको एनसेल वुमन आइकन आइसिटी अवार्ड प्रदान गरिएको छ । हालै सम्पन्न आइसिटी अवार्ड २०२४ को ग्राण्ड फिनाले कार्यक्रममा उनलाई यो अवार्डबाट सम्मानित गरिएको हो । कर्णाली प्रदेशका मुख्यमन्त्री यमलाल कडेल र एनसेलकी कर्पोरेट कम्युनिकेशन एन्ड सीएसआर हेड विशाखा लक्ष्मी खड्काले एनसेल वुमन आइकन आइसिटी अवार्ड २०२४ संयुक्तरुपमा शर्मालाई प्रदान गरेका थिए । नेपाल बैंकको कार्ड तथा डिजिटल बैंकिङ डिभिजन प्रमुखको रूपमा कार्यरत शर्माले यो अवार्डसँगै ३ लाख रूपैयाँ नगद पुरस्कार समेत पाएकी छिन् । नेपालको सूचना प्रविधि क्षेत्रमा काम गर्दै यो क्षेत्रको विकासमा उल्लेख्य योगदान पुर्याएका महिलालाई यो अवार्ड प्रदान गरिन्छ । सूचना प्रविधि क्षेत्रमा सक्रिय महिलाहरुलाई सम्मान तथा प्रोत्साहन गर्नका लागि विगत पाँच वर्षदेखि आइसिटी अवार्ड र एनसेलबीच सहकार्य हुँदै आएको छ । यो वर्षको एनसेल वुमन आइकन आइसिटी अवार्ड विजेता शर्मा सूचना प्रविधि क्षेत्रमा १८ वर्षदेखि निरन्तर क्रियाशिल महिला हुन् । सूचना प्रविधिको क्षेत्रमा प्रदान गरिने यो एक महत्वपूर्ण सम्मानका लागि विशेष गरी एनसेल फाउन्डेसनलाई धेरैधेरै धन्यवाद दिन चाहन्छु । यो अवार्ड मेरोमात्र सम्मान होईन, समाजको परिवर्तनका लागि सूचना तथा सञ्चार प्रविधि क्षेत्रमा रहेर काम गरि रहेका हरेक महिलाको सम्मान हो र यो क्षेत्रमा भविष्य खोज्ने युवाका लागि एक आशा हो, अवार्ड विजेता शर्माले भनिन् । यस अघि २०२३ मा सुनैना घिमिरे पाण्डे, २०२२ शीला कंसाकार कार्की, २०२१ मा गुणकेशरी प्रधान र २०२० मा तिमिला यमी एनसेल वुमन आइकन आइसिटी अवार्डबाट सम्मानित भएकी थिइन । यो अवार्ड बाहेक एनसेल फाउन्डेसनले सूचना प्रविधिको पाटोमा विशेष गरी शिक्षा, डिजिटल डिभाइड कम गर्न र साइबर सुरक्षा, डिजिटल साक्षरता जगाउन विभिन्न कार्यहरु गरेको छ । महिलाहरुलाई सूचना प्रविधि क्षेत्रमा प्रोत्साहन र यस क्षेत्रमा उनीहरुको योगदानको कदर गर्न यो सहकार्यलाई निरन्तरता दिन पाएकोमा हामी खुसी छौं । डिजिटल रुपान्तरणका लागि आआफ्नो ठाउँबाट काम गरिरहेका एनसेल वुमन आइकन आइसिटी अवार्ड २०२४ की विजेता बन्दना शर्मा लगायत सम्मानित भएका उत्कृष्ट संस्था, स्टार्टअप र व्यक्तित्वहरु सबैलाई बधाई छ, एनसेलकी कर्पोरेट कम्युनिकेसन एन्ड सीएसआर हेड विशाखा लक्ष्मी खड्काले भनिन् । यो वर्षको एनसेल वुमन आइकन आइसिटी अवार्ड विजेता शर्मा २००६ मा आईटी सपोर्ट अफिसरको रूपमा नेपाल बैंकमा प्रवेश गरेकी थिईन् । नेपाल बैंकलाई डिजिटलाइज गर्ने काममा सुरूवातदेखि नै आवद्ध उनले कोर बैंकिङ सिस्टम, नेटवर्क सुरक्षा, साइबर सुरक्षा लगायत बैंकको डिजिटल पूर्वाधार विकास तथा सेवाहरूलाई ग्राहकमैत्री बनाउन निकै महत्त्वपूर्ण भूमिका खेलेकी छिन् । पोखरा विश्वविद्यालयबाट बीसीए अध्ययन गरेकी शर्माले मास्टर्समा सूचना प्रविधि, नेटवर्क एण्ड ई बिजनेस र एमबीए पनि अध्ययन गरेकी छन् । शर्मा क्यान महासंघ, वुमन इन आईटी, युनि प्रोफेसनल म्यानेजमेन्ट कमिटिमा पनि आवद्ध भएर आफ्नो अनुभव बाँडिरहेकी छन् । साथै वित्तीय समावेशीता र स्टेम एजुकेसनमा उनको योगदान रहेको छ ।"
एमालेकांग्रेसबीचको सहमति सत्ताका लागि नभइ मुलुकको संकट समाधानका लागि हो : ईश्वर पोखरेल,काठमाडौं : नेकपा एमालेका वरिष्ठ उपाध्यक्ष ईश्वर पोखरेलले मुलुकमा संकट देखिदा एमालेकांग्रेसबीच सहकार्य हुनु स्वभाविक भएको बताएका छन्। नेपाल प्रेस युनियन र प्रेस चौतारी नेपालले पत्रकार महासंघका नवनिर्वाचित पदाधिकारीलाई बधान ज्ञापन गर्न बुधबार काठमाडौंमा आयोजना गरेको कार्यक्रममा पोखरेलले विभिन्न कालखण्डमा मुलुक समस्यामा पर्दा एमालेकांग्रेसबीच सहकार्य भएको स्मरण गर्दै अहिले पनि मुलुकमा संकट देखिएकाले दुई दलबीच सहकार्य भएको बताएका हुन्। मुलुकको पहिलो र दोस्रो दल मिलेर सरकार बनाउनुलाई अन्यथा लिन नहुने उनले बताए । उनले एमालेकांग्रेसबीचको सहमति सत्ताका लागि नभइ मुलुकको संकट समाधानका लागि भएको उल्लेख गरे। पोखरेलले सञ्चार क्षेत्रले जवाफदेही भएर आफ्नो कर्तव्य निर्वाह गनुपर्नेमा सुझाव पनि दिए। उनले गलत सूचना प्रवाह गर्ने प्रवृतिलाई महासंघले नेतृत्वदायी भूमिका निर्वाह गरेर नियन्त्रण गर्नुपर्नेमा जोड दिए।
कवाड व्यवसायीले काठमाडौं महानगरपालिका घेराउ गर्ने,"काठमाडौं : कवाड व्यवसायी संघर्ष समितिले काठमाडौं महानगरपालिका घेराउ गर्ने भएको छ। समितिले बुधबार काठमाडौंमा पत्रकार सम्मेलन गर्दै महानगरले व्यवसायबाट विस्तापित गराउन अनावश्यक दुःख दिएको भन्दै आगामी पुस १४ गते महानगरको कार्यालय घेर्ने जनाएको हो। पत्रकार सम्मेलनमा कवाड व्यवसायी संघर्ष समितिका संयोजक राम केवल गुप्ताले अब आफूहरू काठमाडौं महानगरविरुद्ध आन्दोलनमा जान लागेको जानकारी दिए। काठमाडौं महानगर प्रहरीहरूले कवाड व्यवासायीलाई दुःख दिएको, हातपात गरेको, कुटपिट गरेको र गाली बेइनजती गरेको उनले बताए। उनले अदाललते कवाड नहटाउन आदेश दिए पनि महानगरले त्यसको विपरीत काम गरिरहेको बताए।"
सांगीतिक कार्यक्रमका लागि काठमाडौं आइपुगे सोनु निगम,काठमाडौं : भारतीय गायक सोनु निगम काठमाडौं आएका छन्। सांगीतिक कार्यक्रमका लागि उनी बुधबार काठमाडौं आएका हुन्। काठमाडौंमा सोनु निगमलाई कमेडियन सन्दीप क्षेत्रीलगायत आयोजकले स्वागत गरे। काठमाडौं आएपछि त्रिभुवन विमानस्थलमा सञ्चारकर्मीसँग संक्षिप्त कुराकानी गर्दै उनले समयको निकै चाप भए पनि नेपाली प्रशंसकलाई भेट्न आफू नेपाल आएको बताए। उनले नेपाल आउदा निकै उत्साहित भएको बताए। नेपाली टच नेपालले क्रिसमसको अवसर पारेर सांगीतिक कार्यक्रमको आयोजना गरेको हो।
एमालेले बोलायो केन्द्रीय कमिटी बैठक,"काठमाडौं : नेकपा एमालेले केन्द्रीय कमिटी बैठक आह्वान गरेको छ। बुधबार बसेको सचिवालय बैठकले पुस २१ र २२ गतेका लागि केन्द्रीय कमिटी बैठक बोलाउने निर्णय गरेको हो। पार्टी उपमहासचिव प्रदीप ज्ञवालीले बैठकको एजेन्डा पनि तय भएको बताए। उनका अनुसार बैठकमा राजनीतिक प्रतिवेदन प्रस्तुत गरिनेछ। त्यस्तै संगठनात्मक कामको जानकारी, सचिवालय र स्थायी कमिटी बैठकका निर्णय अनुमोदन र समसमायिक विषयमा छलफल केन्द्रित हुने उपमहासचिव ज्ञवालीले बताए।"
दराजको ११ न्यू इयर मेगा सेल सुरू,"काठमाडौं : नेपालकै अग्रणी ईकमर्स प्लेटफर्म दराजले नजिकिँदै गरेको नयाँ वर्षको स्वागतार्थ, ११ न्यू इयर मेगा सेलको आयोजना गर्ने भएको छ। ११ न्यू इयर मेगा सेल, पुस १० देखि २१ गतेसम्म चल्ने छ। यस मेगा सेलमार्फत नयाँ वर्षको भब्य स्वागत गर्न सकियोस् भन्ने सोचका साथ कम्पनीले ग्राहकहरूलाई निःशुल्क डेलिभरी, ७० प्रतिशतसम्म छुटसहितको विशेष फ्ल्याश सेल डिलहरू र २ करोड बराबरको भौचरहरूसमेत उपलब्ध गराउने बताइएको छ। दराजको ११ न्यू इयर मेगा सेलमार्फत कम्पनीले ग्राहकहरूका लागि खेलकुद र आउटडोर, फर्निचर र होम डेकोर, महिला लुगा र जुत्ता, अडियो र मोबाइलका सामान, स्वास्थ्य तथा सौन्दर्य सामग्री लगायत विभिन्न श्रेणीहरूमा ४,००० सम्मको छुट प्राप्त गर्न सकिने भाउचर उपलब्ध गराउने जनाएको छ गुणस्तरीय उत्पादन तथा शीर्ष ब्रान्डहरूको अभूतपूर्व डिलहरू समेटिएको, दराज ११ न्यू इयर मेगा सेल, उत्कृष्ट अनलाइन किनमेल अनुभवको पर्याय बन्ने कुरामा कम्पनी विश्वस्त रहेको छ। ग्राहकहरूले सेटाफिल, ऐविबि, ब्रान्डहाउस, एन्कर र बोल्ट लगायत दराज प्लाटिनम ब्रान्ड पार्टनरहरूका साथै, नाइके तथा जुभारा जस्ता गोल्ड पार्टनरहरूद्वारा उपलब्ध गरिएका विशेष छुटहरू पनि प्राप्त गर्न सक्ने जानकारी दिइएको छ। मेगा सेल, केवल छुटहरूमा मात्र सीमित नभएको र यसमार्फत ग्राहकहरूले नयाँ उत्पादनहरू, क्लियरेन्स सेल, विभिन्न ब्रान्डहरूको हट डिलमार्फत ६० प्रतिशतसम्म छुटका साथै बजेट बाइज् अन्तर्गत ६९९, रु ९९९, र १,९९९ भित्रको विशेष अफरहरूको मज्जासमेत लिन सक्नेछन्।"
संविधान संशोधन अगाडि बढाउन कांग्रेस र एमालेको कार्यदल गठन भइसकेको छ : मन्त्री सिंह,"काठमाडौं : उपप्रधानमन्त्री एवम् शहरी विकासमन्त्री प्रकाशमान सिंहले राजनीतिक दलहरूसँग छलफल गरेरै संविधान संशोधनको प्रक्रिया अघि बढाउने बताएका छन्। बुधबार रूपन्देहीमा सञ्चारकर्मीहरूसँग कुरा गर्दै उपप्रधानमन्त्री सिंहले संविधान संशोधनका लागि कांग्रेस, एमालेको कार्यदल बनिसकेको र कार्यदलले आन्तरिक रूपमा काम गरिरहेको बताएका हुन्। संविधान संशोधनको प्रक्रियालाई अगाडि बढाउन कांग्रेस र एमालेको कार्यदल गठन भइसकेको छ। कार्यदलले सबै राजनीतिक दलसँग छलफल गर्छ। सबै दलहरूसँग गरेर नै संविधान संशोधनको प्रक्रिया अगाडि बढ्छ, उनले भने। अर्थतन्त्रलाई चलायमान बनाउन सरकारले काम गरिरहेको छ उपप्रधानमन्त्री सिंहले बुधबार रूपन्देहीको सियारी गाउँपालिकामा सियारी पर्यटन करिडोरको शिलान्यास र दयानगर दानव लिफ्ट सिञ्चाई योजनाको उद्घाटन गर्दै उनले नागरिकको आर्थिक अवस्था परिवर्तन गराउने उहाँले विश्वास व्यक्त गरे। गरे देशमै हुन्छ भन्ने उदाहरण सियारी गाउँपालिका बनेको छ। देशमा केही भएन भन्ने भाष्य बनाउन खोजिएका बेला सियारी गाउँपालिकाले एउटा नमूना प्रस्तुत गरेको छ , उपप्रधानमन्त्री सिंहले भने, पर्यटन करिडोरले यहाँको पर्यटन प्रवर्द्धनमा योगदान पुग्ने छ भने लिफ्ट सिञ्चाइले यहाँको कृषि उत्पादन बढाउने र यहाँका कृषकको समृद्धिका लागि योगदान पुग्नेमा विश्वस्त छु। नागरिकको जीवनमा परिवर्तन ल्याउन सियारी गाउँपालिकाले कृषि र पर्यटन क्षेत्रमा गरेको काम उदाहरणीय भएको भन्दै उनले प्रशंसा गरे। लिफ्ट सिञ्चाई आयोजनाले १०५ हेक्टर क्षेत्रफलमा सिञ्चाई सुविधा हुनेछ। फरक सन्दर्भमा उपप्रधानमन्त्री सिंहले कोभिडपछिको धरायशी अर्थतन्त्रलाई चलायमान बनाउन र लयमा ल्याउन सरकारले काम गरिरहेको र अहिले सुधारको संकेत देखिन थालेको दाबी गरे।। सिंहले भने, अर्थतन्त्रलाई चलायमान बनाउन सरकारको ध्यान केन्द्रित छु। अर्थतन्त्र सुधार्न उच्चस्तरीय संयन्त्र बनाएका छौँ। अर्थतन्त्र चलायमान र लयमा ल्याउन सरकारले काम गरिरहेको छ।"
"सरकारको कार्यसम्पादनबाट एमाले सन्तुष्ट, अन्तर्राष्ट्रिय सम्बन्ध पनि सुधार भएको निष्कर्ष","काठमाडौं : सत्तारुढ दल नेकपा एमालेले पार्टी अध्यक्ष केपी शर्मा ओली नेतृत्वको सरकारको कार्यसम्पदनबाट सन्तुष्ट रहेको बताएको छ। बुधबार बसेको पार्टीको सचिवालय बैठकले सरकारको ५ महिनाको कार्यसम्पादनको समीक्षा गर्दै सन्तुष्टि जनाएको हो। पार्टी उपमासचिव प्रदीप ज्ञवालीले सरकारले यस दौरानमा राम्रो काम गर्दै आएको बताए। नेपाली कांग्रेससहितको गठबन्धन सरकारले महत्त्वपूर्ण काम गरेको उनको भनाइ छ। 'यो सरकार बनेपछि अर्थतन्त्रमा सुधार देखा परेको छ। सेयर बजार उच्च अंकमा छ। संक्रमणकालीन न्यायसम्बन्धी कानुन बनिरहेको अवस्था छ। बाह्य सम्बन्ध राम्रो हुँदै गएको छ,' ज्ञवालीले भने। यद्यपि, सरकारका काममा गति ल्याउनुपर्ने आवश्यकता रहेको उनले बताए। उनले अन्तर्राष्ट्रिय सम्बन्धमा पनि सुधार आएको बताए। चीनसँग भएको सम्झौता त्यसकै उदाहरण भएको उनको भनाइ छ। 'यो सरकारले बाह्य सम्बन्ध पनि सुधार गर्दै आएको छ। प्रधानमन्त्री केपी शर्मा ओलीको चीन भ्रमणमा भएको बीआरआई फ्रेमवर्कसम्बन्धी सम्झौताले पनि यसलाई पुष्टि गर्छ,' उनले भने। उनले बंगलादेशसँग ऊर्जा व्यापार सम्झौता, राजस्व संकलनमा भएको वृद्धिले पनि सुधारको संकेत गरेको बताए। उनले दुई दलीय संयन्त्रलाई अझ प्रभावकारी बनाएर लैजानुपर्ने आवश्यकता रहेको बताए। बैठकले संविधान संशोधन गर्न, संसदमा विचाराधीन रहेका विधेयकलाई अन्त्य गर्नका लागि एमाले र कांग्रेसका चारचार जना पदाधिकारी रहनेगरी कार्यदल बनाउने निर्णय गरेको छ। उक्त कार्यदलले सरकारको काम कारबाही र विभिन्न विषयमा समान धारणा बनाउने उपमहासचिव ज्ञवालीले ताए। त्यस्तै बैठकले सहकारी देखिएको समस्या समाधान गर्न सरकारले जारी गरेको अध्यादेशको स्वागत गरेको छ। उपमहासचिव ज्ञवालीका अनुसार अध्यादेशले अधिकार सम्पन्न प्राधिकरण बनाएर सहकारीका समस्या समाधान गर्नेछ। 'सहकारीमा देखिएको बेथितिलाई अन्त्य गर्न सरकार निर्ममतापूर्वक अगाडि बढेको छ। सरकारले चालेका पछिल्ला कदम राजनीतिक बायसनेस नभएको घटनाक्रमले पनि पुष्टि गरेको छ,' उनले भने। उनले अहिलेसम्म सहकारीका दस हजार पीडितले बचत फिर्ता पाएको र यसले अझ तीव्रता पाउने बताए।"
सिद्धार्थ बैंकको २२औँ वार्षिकोत्सव,"काठमाडौं : सिद्धार्थ बैंकले आफ्नो स्थापना कालको २२औँ वर्ष पूरा गरेको छ। बैंक सञ्चालनको २२ वर्ष पूरा भएको अवसरमा बैंकले नक्सालस्थित आफ्नो प्रधान कार्यालय भवनमा प्रमुख कार्यकारी अधिकृत, नायव प्रमुख कार्यकारी अधिकृत, सहायक प्रमुख कार्यकारी अधिकृत र बैंकमा कार्यरत कर्मचारीहरूको उपस्थितिमा एक कार्यक्रम गरी बैंकको वार्षिकोत्सव सम्पन्न गरेको छ। बैंकले आफ्नो वार्षिकोत्सवलाई भव्य र सभ्य बनाउने उद्देश्यले विभिन्न कार्यक्रमहरूको आयोजना गरेको छ। यस अवसरमा, फुटसल प्रतियोगिता, टेबल टेनिस, देशका विभिन्न स्थानहरूमा रक्तदान कार्यक्रमका साथसाथै बैंकमा कार्यरत रही १५ वर्ष पूरा गरेका कर्मचारीहरूको योगदानलाई कदर गर्दै उनीहरूलाई अभिनन्दन गरेको छ। डिजिटल बैंकिङ्गलाई प्रोत्साहन गर्ने उद्देश्यका साथ ग्राहक महानुभावहरूलाई लक्षित गर्दै सिद्धार्थ बैंक २२ औं वार्षिकोत्सव अफर पनि ल्याएको छ। सोही अवसरमा बैंकले देशका विभिन्न स्थानहरू; काठमाडौं र धनगढीमा रक्तदान कार्यक्रमको आयोजना गरेको थियो। उक्त रक्तदान कार्यक्रममा बैंकका कर्मचारीहरूका साथै, ग्राहक महानुभावहरू एवं स्थानीयवासीहरू गरी १०२ जना रक्तदाताहरूको सहभागिता रहेको थियो।"
"कजाकिस्तानमा ६७ जना सवार विमान दुर्घटना, २५ जनाको जीवितै उद्धार",काठमाडौं : कजाकिस्तानको अकताउ सहरमा यात्रुवाहक विमान दुर्घटना भएको छ। अजरबैजानको बाकुबाट रुसका लागि उडेको विमान दुर्घटना भएको हो। अजरबैजान एयलायन्सको उक्त विमानमा ६७ जना सवार रहेको बताइएको छ। तीमध्ये २५ जनाको जीवितै उद्धार गरिएको एजेन्सीहरूले उल्लेख गरेका छन्। विमानमा ६२ जना यात्रु र ५ जना क्रु सदस्य रहेका बताइएको छ।
मुसहर बस्तीमा न्यानो कपडा वितरण,"वीरगन्ज : पर्साको सखुवाप्रसौनी गाउँपालिका ३, कौवाबन र कटैया गाउँका मुसहरबस्तीमा न्यानो कपडा वितरण गरिएको छ । अमर क्षेत्री फाउन्डेसनले मुसहरवस्तीमा कम्बल, ज्याकेट, टोपी ,स्वेटरलगायतका लुगाकपडा वितरण गरेको हो। फाउन्डेसनको आर्थिक सहयोगमा पिस फोर दलित फाउन्डेसन नेपालले बुधबार मुसहरवस्तीका १ सय महिला र पुरुषलाई ११ थान कम्बल तथा १ सय २० जना बालबालिकालाई ज्याकेट, टोपी, ट्राउजर र स्वीटर वितरण गरेको हो । मुसहरवस्तीमा न्यानो लुगा वितरणका लागि अमर क्षेत्री फाउन्डेसनका अध्यक्ष अमर क्षेत्रीले २ लाख ६६ हजार रुपैयाँ उपलब्ध गराएको र त्यहि रकमबाट ती लुगाकपडा खरिद गरि वितरण गरिएको हो। मुसहरवस्तीका वृद्धवृद्धा र बालबालिकाहरू चिसोमा न्यानो कपडाको अभावमा समस्यामा परेको जानकारी पाएपछि अमर क्षेत्री फाउन्डेसनका अध्यक्ष क्षेत्रीले आर्थिक सहयोग गरेका हुन्।"
कृषि बिमाको एक दशक : किसानको पहुँच न्यून,"काठमाडौं : जुम्ला जिल्लाले स्याउमा देशलाई ७० प्रतिशत आत्मनिर्भर बनाउन सक्ने दाबी गरे पनि जुम्लाका राजकुमार खत्री स्याउमा गरिएको बिमाको क्षतिपूर्ति पाउन नसकेको गुनासो गर्छन् । उनी भन्छन्, जुम्लावासीले शिखर इन्स्योरेन्समा बिमा गरेको तर समयमा कहिल्यै पाएका छैनन् । समयमै पाउनुपर्यो । किसानको हकअधिकारमा सबैखाले काम हुनुपर्यो । यता राजधानी नजिकको पनौतीकी सुमित्रा थापाले यसै वर्षको अविरल वर्षाका कारण पहिरोले गाईवस्तु पुरेर क्षति व्यहोर्नु परेको थियो । उनले यसको बिमा गरेको भएर पाँच वटा गाईभैंसीको बिमाबापत दाबी भुक्तानी पाइन् । तर बाढीपहिरोले लगाएको बाली पनि नास गर्यो । उनलाई पशुको मात्रै बिमा हुन्छ भन्ने मात्रै थाहा भएको तर बालीको बिमाबारे थाहै भएन । यसबाट सबै कृषिको बिमा गर्नुपर्ने रहेछ भन्ने सिकाइ भएको छ, उनले सुनाइन् । पनौतीकै साना किसान कृषि सहकारी संस्थाका सहकारी प्रबन्धक रामचन्द्र न्यौपाने सहकारीले नै पशु सुरक्षण कार्यक्रम सञ्चालन गरिरहेकाले किसानहरू लाभान्वित भएको बताए । हामीले गरेको पशु सुरक्षण कार्यक्रममा ८ सयले गरेकोमध्ये १ सय ५० भन्दा बढी गाईभैंसीको क्षतिपूर्ति दिएका छौं । राष्ट्रिय कृषक समूह महासंघ, नेपालले राजधानीमा आयोजित बिमा कार्यक्रमको एक दशकको समीक्षामा किसानले भोगाइ यसरी सुनाएका हुन् । यसैक्रममा, सुरुमा किसानहरूसँग बिमालेख जारी गर्दा भएको सम्झौता गर्दा राम्रोसँग नबुझाउँदा धेरै दाबी भुक्तानीमा समस्या आएको कृषि मन्त्रालयका सहसचिव शवनम शिवाकोटीले बताइन् । उनका अनुसार सरकारले कृषि बिमाको अनुदानबापत दिने रकमलाई बजेटको अभावमा बर्सेनि विस्तारै तिर्दै आएको बताउँछिन् । अब गत आर्थिक वर्षसम्मको बक्यौता छ । अझ मन्त्रालयकै स्रोतबाट रकमान्तर गरी भुक्तानीका लागि व्यवस्थापन गर्दै आएको छ, सहसचिव शिवाकोटी भन्छिन्, बिमालेखबारे किसानलाई राम्रोसँग बुझाउन आवश्यक छ । यस विषयमा बढी जनचेतना जगाउनुपर्ने देखियो । यता सिद्धार्थ इन्स्योरेन्सका सन्तोष पन्त सरकारबाट पाउने अनुदानमा कम्पनीहरू बढी अल्झनुपर्दा पनि समयमा दाबी भुक्तानी नभएको सुनाउँछन् । उनका अनुसार बिमा कम्पनीले काम गर्ने प्याटर्न सबैलाई थाहा नहुन सक्ने बताउँछन् । यसले गर्दा कृषि बिमा दाबी भुक्तानी पाउने वा नपाउने सम्झौताबारे किसान जानकार नहुँदा पनि समस्या परेको उनको भनाइ छ । यद्यपि अहिलेको केसमा पनि बिमा गर्ने प्रक्रिया पनि झन्झटिलो भएकाले किसानलाई गाह्रो छ । बिमाको सवालमा किसानलाई सहजीकरण गरेन भने वास्तविक रूपमा किसानले सेवा पाउनै गाह्रो छ । यस अवस्थामा कृषक समूह महासंघ जस्तो संस्थाले सहजीकरण गर्न जरुरी छ, उनले भने । पशु सेवा विभागका महानिर्देशक डा उमेश दाहाल गत वर्षको कृषि बिमामा धेरै आरोह अवरोह भोग्नु परेको बताए । सरकारले प्रतिबद्धता गरेको बिमा प्रिमियममा दिएको अनुदान चुक्ता गर्न नसक्दा बिमा कम्पनीहरूले ढिलाइ गरेको उनको भनाइ छ । कृषि, पशुपक्षी तथा मत्स्य बिमामा अनुदान प्राप्त सबै रकम सुरक्षित छ । गत वर्षको जस्तो भयावह अवस्था यो वर्ष नआउनेमा उनी ढुक्क छन् । अब बिमा कम्पनी बिमा गर्नबाट भाग्नुपर्ने अवस्था आउँदैन, उनले भने । डिजिटाइजेसन एपमा आधारित भएर बिमाका काम सुरु गरेकाले अब पारदर्शिता हुने उनको भनाइ छ । महासंघका अध्यक्ष पञ्चकाजी श्रेष्ठले आम किसानको हितमा जारी गरिएको कृषि बिमालाई प्रभावकारी बनाउन सरोकारवाला निकाय गम्भीर हुनुपर्ने सुझाव दिए । कृषि बिमा प्रिमियममा ३ सिलिङमा अनुदान सरकारले गत असोज १४ गते गरेको मन्त्रिपरिषद्को निर्णयअनुसार बाली तथा पशुधन बिमाको बिमा प्रिमियममा ३ सिलिङमा अनुदान प्रतिशत तोकेको छ । जुन कात्तिक १ गतेदेखि लागू भएको छ । जसअनुसार ५० लाख रुपैयाँसम्मको बिमांक रकममा ८० प्रतिशत अनुदान प्राप्त गर्नेछन् । ५० लाख देखि एक करोड रुपैयाँसम्मको बिमालेखमा ६५ प्रतिशतमात्रै अनुदान तोकिएको छ भने एक करोड रुपैयाँभन्दा बढी बिमांक रकममा ५० प्रतिशत रुपैयाँसम्म मात्रै अनुदान पाउने व्यवस्था गरेको छ । सुरुवातमा नेपाल सरकारको बिमाशुल्कमा अनुदानको व्यवस्था २०६९ माघ १ गतेदेखि गरेको हो । त्यतिबेला बिमाशुल्कको ५० प्रतिशत अनुदानको व्यवस्था थियो । यसपछि संशोधन गरेर २०७१ साउन १ गते देखि बिमाशुल्कमा ७५ प्रतिशत अनुदानको व्यवस्था गरियो । फेरि, २०७८ साउन १ गतेदेखि बिमाशुल्कमा ५० प्रतिशत अनुदानको व्यवस्था भयो । अझ कृषिलाई प्रोत्साहन गर्न अनुदानको आकार बढाउन पहल भएपछि २०७८ असोज ७ गते देखि बिमाशुल्कमा ८० प्रतिशत अनुदानको व्यवस्था गरियो । यसपछि सरकारले अनुदानबापतको रकम बिमा कम्पनीहरूलाई समयमा भुक्तानी नगरेको भन्दै कम्पनीहरूले पनि देशैभर बिमा गर्न रोकेका थिए । अझै अधिकांश कम्पनीहरूले उत्साहित भएर कृषि बिमा गरेका छैनन् । किनभने धेरै किसानहरबाट कम्पनीले बिमा गर्न बेवास्ता गरेको गुनासो आएको छ । यद्यपि अब सरकारले सिलिङ तोकेरै ३ फरक अनुदानको व्यवस्था लागू गरेर किसानलाई सुविधा प्रदान गरेको छ । गत कात्तिकदेखि नयाँ व्यवस्था कार्यान्वयनमा आएको हो ।"
सम्भव छ एआईमैत्री कांग्रेस ?,"नेपालको पुरानो र परम्परागत नेपाली कांग्रेस पार्टीभित्र अहिले १५औं महाधिवेशनको चर्चा सुरु भएको छ। २००३ सालमा स्थापना भएको नेपाली राष्ट्रिय कांग्रेस र नेपाली प्रजातन्त्र कांग्रेसको एकता भएपछि चौथो अधिवेशनबाट पार्टीको नाम नेपाली कांग्रेस राखिएको थियो। ७६ वर्ष पुरानो हुनै लाग्दा नेपाली कांग्रेसले आफूलाई शताब्दी सुहाउँदो प्रविधि र युवापुस्ता मैत्री बनाउन सकेको छैन। जननायक बीपी कोइरालाले स्थापित गरेको मूलभूत सिद्धान्तबाहेक पार्टीलाई आधुनिकीकरण गर्ने र २१औं शताब्दी अर्थात् एआई (आर्टिफिसियल इन्टेलिजेन्ट)को युग सुहाउँदो युवाहरूको जोसिलो पार्टी बनाउनेतिर पार्टीमा बहससमेत सुरु भएको छैन। नेपाली कांग्रेस पार्टी र देशकै लागि आशा र भरोसाका केन्द्रमा रहेका महामन्त्री गगन थापाले थोरै भए पनि पार्टी सदस्यता वितरणलाई आधुनिकीकरण गर्ने बहस चलाएका छन्। थापाले पार्टीमा सदस्य नियन्त्रित तथा पार्टीका भद्दा खालका आन्तरिक समितिहरूलाई व्यवस्थित गर्न पार्टीको क्रियाशील वितरण प्रक्रियालाई पारदर्शी र सर्वसाधारणको समेत पार्टी सदस्यमा पहुँच पुग्नेगरी बहस सुरु गरेका छन्। तर, अहिलेको एआईको युगलाई उनले अघि सारेको सदस्यता वितरण प्रक्रियाको पारदर्शिताको नाराले मात्र पुग्दैन, यसलाई प्रविधिसँग समेत जोड्नुपर्छ। एआईको बेगमा चल्न सक्ने नेपाली कांग्रेस बनाउनुको एक मात्र विकल्प प्रविधिमैत्री पार्टी बनाउनु नै हो। पार्टीभित्र दक्ष जनशक्तिको प्रयोग गरेर प्रविधि भिœयाउन सकेमात्र पार्टीलाई अन्य ठूला लोकतान्त्रिक पार्टीहरूले प्रयोग गर्दै आएको पार्टी सदस्यता वितरण प्रणालीमा लैजान सकिन्छ। कांग्रेसका मतदाताहरूलाई पार्टीसँग प्रत्यक्ष जोड्न प्रविधिको प्रयोग गर्न सकिन्छ, जसले साधारण मतदातादेखि माथिल्लो तहका नेताहरूको व्यक्तिगत विवरण (तथ्यांक) सुरक्षित हुनुपर्छ। देशमा कांग्रेस सदस्यहरू कति छन् भन्ने कुनै वैज्ञानिक तथ्यांक पार्टीसँग छैन। विभिन्न निर्वाचनमा पार्टीले प्राप्त गरेको मत र महाधिवेशनका बेला वितरण हुने क्रियाशील सदस्यहरूको संख्यालाई आधार बनाएर पार्टीको वजन तौलिने चलन छ। यो अब निकै पुरानो र डेट एक्पायर प्रचलन हो। पार्टीलाई आधुनिकीकरणतिर लैजाने हो भने एक एक साधारण सदस्यहरूको डिजिटल अभिलेख पार्टीमा हुनुपर्छ। १५औं महाधिवेशनका लागि वितरण हुन लागेको क्रियाशील सदस्यता वितरणलाई डिजिटल फारम र एपमार्फत वितरण गर्दा पार्टीले पहिलो चरणमा आफ्ना क्रियाशील सदस्यहरूको तथ्यांक प्राप्त गर्नेछ। यसका पार्टीले लागि थोरै खर्चमा स्मार्ट कांग्रेसको नाममा एप निर्माण गर्न सक्छ। निर्वाचन आयोगका अनुसार, वडाध्यक्षमा कांग्रेसले ३९ लाख ५६ हजार १ सय ९३ मत ल्याएको देखिन्छ। त्यस्तै, नगरपालिका प्रमुखमा कांग्रेसले २२ लाख ७९ हजार ३ सय ६३ भोट ल्याएको छ भने गाउँपालिका अध्यक्षमा कांग्रेस १४ लाख ६७ हजार ३ सय ८८ मत प्राप्त गरेको छ। तर ती भोटहरूलाई प्रविधिको प्रयोग गरेर मतदानका लागि धन्यवाद भनेर पार्टी सभापतिको हस्ताक्षरमा पत्र पठाउन सक्थ्यो। त्यसका लागि ठूलो लगानी होइन, इच्छाशक्ति र सानो प्रविधि भए पुग्थ्यो। अहिले प्रायः सबै नेपालीका हातहातमा भोट फोनको पहुँच भएको अवस्थामा पार्टीले च्याटबक्स र ह्वाट्सएप सेवाहरू प्रयोगमा ल्याउन सक्छ। एआई आधारित च्याट बक्सहरूले पार्टीका सदस्यहरू र समर्थकहरूसँग प्रत्यक्ष र छिटो संवाद गर्न मद्दत पुर्याउँछ। च्याट बक्सहरूले मतदाता, सदस्य र समर्थकहरूको प्रश्नहरूको जवाफ दिनसक्छ र प्रचार सामग्री पठाउन सक्छ। अमेरिका, बेलायतलगायतका ठूला देशका पार्टीका सदस्यहरूलाई जन्मदिनको शुभकामना पठाए जस्तै सन्देश पार्टी सदस्यहरूलाई पठाउन सक्छ। नेपालमा प्रायः बैंकहरूले आफ्ना ग्राहकहरूलाई त्यस्ता सूचनाहरू प्रवाह गर्ने गरेका छन्। यो एआई प्रविधि तथ्यांकमा आधारित प्रविधि हो। पुरानो वेभ ब्राउजरमा प्राप्त तथ्यांकलाई विश्लेषण गरेर एआईले सूचना प्रभाव गर्ने हो। त्यसैले कांग्रेसले आफ्नो सदस्यहरूको तथ्यांकलाई जति आधुनिकीकरण गर्न सक्यो, त्यति पार्टीका सही सूचना विश्व समुदाय समक्ष पुग्छ। कांग्रेसजस्तो पुरानो र परम्परावादी राजनीतिक दलमा एआईको प्रयोग गर्दा दलको संगठनात्मक संरचना, कार्यशैली र नीतिगत विकासमा नयाँ अवसरहरू खुल्न सक्छन्। प्रविधिको प्रयोगले नेपाली कांग्रेसलाई समसामयिक राजनीतिक चुनौतीहरूसँग जुध्न, पार्टीको आन्तरिक प्रक्रिया सुधार्न र जनतालाई अझ राम्रो सेवा पुर्याउन मद्दत गर्न सक्छ। नेपालमा चुनावहरू प्रायः जनतासम्म पहुँच र उनीहरूको विचार बुझ्नमा निर्भर गर्छ। एआईको प्रयोग गरेर नेपाली कांग्रेसले चुनावी रणनीतिहरूलाई थप प्रभावकारी बनाउन सक्छ। एआईले ठूलो मात्रामा भोटर डेटा जस्तै, उमेर, लिंग, जात, क्षेत्र विश्लेषण गरेर भावी कार्ययोजना तर्जुमा गर्न सक्छ। कुन क्षेत्रमा कुन मुद्दा वा उम्मेदवारको समर्थन बढी छ। यसले चुनावी रणनीतिको निर्णयमा सहयोग पुर्याउँछ। एआईको मद्दतले सोसल मिडियामा जनता कस्तो धारणा राखिरहेको छ भनेर विश्लेषण गर्न सकिन्छ। यसले पार्टीलाई आफ्नो प्रचार र प्रचार सामग्रीलाई जनताको भावना र चाहनाअनुसार अनुकूलन गर्न मद्दत पुर्याउँछ। नेपालको चुनावी तथ्यांकअनुसार, काठमाडौं उपत्यका र तराईका क्षेत्रहरूमा युवा र प्रौढ वर्गको भोटिङ व्यवहारमा फरक देखिएको थियो। एआईले यसमा आधारित रणनीतिहरू बनाउन सक्छ, जसले यस वर्गलाई लक्षित गर्दै प्रचार गर्न मद्दत पुर्याउँछ। पार्टीको आन्तरिक प्रशासन र सदस्य व्यवस्थापन पार्टीको आन्तरिक प्रशासनमा सुधार ल्याउन एआईका उपकरणहरूको उपयोग प्रभावकारी हुन सक्छ। कांग्रेसले सामान्य स्मार्ट कांग्रेस एप निर्माण गरेर सदस्यहरूको दर्ता प्रक्रिया सुरु गर्न सक्छ। एआई प्रणालीले सदस्यहरूको गतिविधि, चासो र मुद्दाहरू ट्र्याक गर्न सक्छ। आवश्यक स्थानमा सक्रिय सदस्यहरूको सहभागिता बढाउन मद्दत पुर्याउँछ। एपको माध्यमले पार्टीको निर्णय प्रक्रियालाई सामान्यीकरण गर्न सकिन्छ। उदाहरणका लागि, एआईले पार्टीको नीति, घोषणाहरू र उम्मेदवार चयन प्रक्रिया विश्लेषण गर्न मद्दत पुर्याउँछ, जसले पार्टीलाई छिटो र प्रभावकारी निर्णय लिन सक्षम बनाउँछ। यस्तो एपमार्फत सदस्यहरूले आफूले पार्टीलाई जीवनभर दिएको योगदानलाई आफैंले एउटा एकाउन्ट बनाएर अभिलेख राख्न सक्छन्। पार्टीले केन्द्रीय तथ्यांक प्रणालीको स्थापना गरेर सदस्यहरूको सम्पूर्ण गतिविधिलाई अनुगमन गर्न सक्छ। त्यसले पार्टी सदस्यहरूलाई निर्वाचनमा टिकट वितरण गर्दा होस् वा पार्टी अनुशासन उल्लंघन, गुण र दोषका आधारमा पार्टीले सदस्यहरूलाई न्याय दिन सक्छ। टिकट लिन केन्द्रीय नेताहरूले सदस्यहरूको अनुहार चिन्नैपर्ने परम्परा हट्छ। एपमार्फत प्राप्त हुने तथ्यांकले आफ्नो टार्गेट समूहमा आधारित सन्देशहरू स्वचालित रूपमा तयार गर्न सक्छ। यसले पार्टीलाई प्रचार गर्न र जनतालाई लक्षित गर्दै सन्देश सम्प्रेषण गर्न मद्दत पुर्याउँछ। कांग्रेसका नेता र कार्यकर्ता उनीहरूको नेतृत्व क्षमतामा सुधार गर्न एआई आधारित प्रशिक्षण कार्यक्रमहरू बनाउन सक्छन्। उदाहरणका लागि भर्चुअल प्रशिक्षण प्लेटफर्म पार्टीका कार्यकर्ता र सदस्यका लागि एआईका आधारमा अनलाइन प्रशिक्षण प्लेटफर्महरू बनाइएमा उनीहरूले विभिन्न राजनीतिक, सामाजिक र प्राविधिक विषयमा प्रशिक्षण प्राप्त गर्न सक्छन्। कांग्रेस जस्तो परम्परावादी दलमा प्रविधिको प्रयोगले पार्टीको आन्तरिक प्रक्रिया र चुनावी रणनीति सुधार्न मद्दत पुग्ने देखिन्छ। पार्टीको भविष्यको प्राप्तिका लागि रणनीतिक सोच र निर्णयमा पनि क्रान्तिकारी परिवर्तन पनि ल्याउन सक्छ। पार्टीका नेता र कार्यकर्तालाई नयाँ प्रविधिको उपयोगमा प्रोत्साहन दिन पार्टीले नयाँ नीति लिएर गाउँगाउँसम्म पुर्याउनु पर्छ। पार्टीलाई आधुनिकीकरण गरेपछि नेपालको पुरानो दललाई समसामयिक बनाउने एक महŒवपूर्ण कदम हुनसक्छ। यदि पार्टीले एआईलाई सही रूपमा प्रयोगमा ल्याउन सक्यो भने यसले पार्टीलाई आधुनिक लोकतान्त्रिक, सक्षम र प्रतिस्पर्धी बनाउँछ। अनिमात्र, पार्टी महामन्त्री थापाले भनेजस्तै कीर्तिपुरको डाँडामा बसेर हातमा ल्यापटप राखेर महिनाको २ लाख, ३ लाख, ४ लाख आम्दानी गर्ने बाटोमा तन्नेरीहरू जोडिनेछन्। यसका लागि पहिलो सर्त कांग्रेस प्रविधिमैत्री बन्नुपर्छ। यो कति सम्भव छ ? सर्वप्रथम आफैंलाई नियाल्ने कि ? पार्टी कार्यकर्ताको हातहातमा ल्यापटपमा बोकेर हिँड्ने वातावरण बन्न सकेमात्र पार्टी सरकारमा जाँदा प्रविधिमैत्री नीति निर्माणमा ध्यान केन्द्रित हुन सक्छ। (पाण्डे, नेपाल तरुण दलकी केन्द्रीय सदस्य हुन्।)"
भीम रावललाई संगठित सदस्यबाट मुक्त गर्ने एमालेको निर्णय,"काठमाडौं : नेकपा एमालेले नेता भीम रावललाई पार्टीको सदस्यसमेत नरहनेगरी कारबाही गरेको छ। बुधबार बसेको एमालेको सचिवालय बैठकले संगठित सदस्यसमेत नरहनेगरी कारबाही गरेको उपमहासचिव प्रदीव ज्ञवालीले बताए। उनका अनुसार रावले पार्टीको निर्देशन नमानेर उल्टै पार्टीको हित विपरीत काम गर्दै आएका छन्। 'पछिल्लो महाधिवेशनमा उहाँ अध्यक्षको उम्मेदवार बन्नुभयो। उपाध्यक्ष बन्न आग्रह गर्दा पनि मान्नुभएन। केन्द्रीय सदस्य पनि बन्नु भएन। सल्लाहकार दिए पनि जिम्मेवारी निर्वाह गर्नुभएन। त्यसैले उहाँलाई संगठित सदस्यबाट मुक्त गर्ने निर्णय पार्टीले गरेको हो,' उपमहासचिव ज्ञवालीले भने।"
समस्याग्रस्त कर्णाली डेभलपमेन्ट बैंक राष्ट्र बैंकको नियन्त्रणमा,"काठमाडौं : समस्याग्रस्त संस्था घोषणा गरिएको नेपालगञ्ज, बाँकेको कर्णाली डेभलपमेन्ट बैंकको व्यवस्थापन अर्ब नेपाल राष्ट्र बैंकको नियन्त्रणमा आएको छ। राष्ट्र बैंक सञ्चालक समितिको बुधबार बसेको बैठकले नेपाल राष्ट्र बैंक ऐन, २०५८ को दफा ८६ ख बमोजिम उक्त संस्थालाई समस्याग्रस्त संस्था घोषणा गर्ने निर्णय गरेको हो। केन्द्रीय बैंकले तोकेको न्यूनतम पुँजीकोष अनुपात कायम नगरेको, संस्थागत सुशासनको अवस्था कमजोर भएको, आर्थिक हिनामिनाको आशङ्का भएको, कमजोर तरलता स्थितिसँगै संस्थाले भुक्तानी गर्नुपर्ने निक्षेप दायित्व पूरा गर्न कर्णाली बैंक चुकेकाले नियन्त्रणमा लिएको राष्ट्र बैंकले बताएको छ। यससँगै संस्थाबाट प्राप्त वित्तीय अपचलनको जानकारीसमेतका आधारमा संस्थालाई यथास्थितिमा सञ्चालन हुन दिँदा निक्षेपकर्ताको हित सुरक्षित नहुने र बैंकिङ प्रणालीप्रति अविश्वास सिर्जना हुने अवस्था देखिएकाले सर्वसाधारणको हित कायम गर्न संस्थालाई समस्याग्रस्त घोषणा गरी यस बैंकको नियन्त्रणमा लिइएको हो, राष्ट्र बैंकले भनेको छ। उक्त बैंकले तोकेबमोजिमको न्यूनतम पुँजीकोष अनुपात कायम नभएको, निष्क्रिय कर्जा अनुपात ४०८५ प्रतिशत रहेकोलगायत कारणले संस्थाको वित्तीय अवस्था समस्याउन्मुख देखिएको हुँदा उक्त संस्थालाई नेपाल राष्ट्र बैंक, बैंक तथा वित्तीय संस्थाको शीघ्र सुधारात्मक कारबाहीसम्बन्धी विनियमावली, २०७४ को विनियम ३ बमोजिम मिति २०८१ मङ्सिर ११ देखि लागू हुनेगरी शीघ्र सुधारात्मक कारबाही गरिएको थियो। अब अर्को व्यवस्था नभएसम्मका लागि ऐनको दफा ८६ ग बमोजिम कर्णाली विकास बैंक लिमिटेडको व्यवस्थापन नेपाल राष्ट्र बैंकको नियन्त्रणमा लिइएको राष्ट्र बैंकले सार्वजनिक सूचनामार्फत जानकारी दिएको छ।"
पाकिस्तानको हवाई हमलामा अफगानिस्तानमा १५ जनाको मृत्यु,"पाकिस्तानले अफगानिस्तानमा हवाई हमला गरेको छ । पाकिस्तानले गरेको यस हमलामा १५ जनाभन्दा बढीको ज्यान गएको तालिवानले दाबी गरेको छ । तालिवानको रक्षा मन्त्रालयले पाकिस्तानद्वारा पाक्टिकाको बर्मलमा राति भएको हवाई हमलाप्रति कडा प्रतिक्रिया जनाएको छ । अफगानिस्तानको मन्त्रालयले पाकिस्तानलाई यस आक्रमणको उचित जवाफ दिइने बताएको छ। मन्त्रालयले भन्यो, 'पाकिस्तानको हवाई हमलामा वजिरिस्तानका शरणार्थीहरूलाई निशाना बनाइएको छ। त्यहाँ रहेका मानिस पाकिस्तानबाट शरणार्थी भएर अफगानिस्तान पुगेका हुन्। यस हमलामा ज्यान गुमाउनेमा धेरै बालबालिका र महिला छन् । यस्तो अवस्थामा पाकिस्तानले अफगानिस्तानमा आक्रमण गरेर आफ्नै जनता मारेको हो भन्ने प्रश्न उठिरहेको छ ।' पाकिस्तानी अधिकारीहरूले भने अफगानिस्तानमा भएको हवाई हमलाको बारेमा अहिलेसम्म कुनै पुष्टि गरेका छैनन्। मिडिया रिपोर्टका अनुसार पाकिस्तानी सेनाका नजिकका स्रोतहरूका अनुसार यस हवाई हमलाको माध्यमबाट सीमावर्ती तालिबान स्थानहरूलाई निशाना बनाइएको हो। पाकिस्तानी तालिबानले पाकिस्तानी सुरक्षा बलमाथि आक्रमण बढाएको जनाइएको छ। पाकिस्तानी अधिकारीहरूले अफगान तालिबानले पाकिस्तानी आतंकवादीहरूको आक्रमण रोक्न आफूहरूलाई सहयोग नगरेको दाबी गरेका छन्। तालिबान रक्षा मन्त्रालयका प्रवक्ता इनायतुल्लाह खावरजामीले पाकिस्तानी रक्षा स्रोतहरूले गरेको दाबीलाई खण्डन गरेका छन्। खावरजामीले आक्रमणमा धेरै बालबालिका, महिला र अन्य सर्वसाधारण मारिएका र घाइते भएको बताए । यद्यपि हताहतको यकिन संख्या भने आउन सकेको छैन । हालसम्म भग्नावशेषबाट महिला र बालबालिकासहित १५ जनाको शव निकालिएको छ । यो संख्या अझै बढ्न सक्छ। तालिबान र पाकिस्तान बीच तनाव लगातार बढिरहेको छ।"
चितवनमा यसरी हुँदैछ यु१९ महिला टोलीको विश्वकप तयारी,काठमाडौं : मलेसियामा हुने १९ वर्षमुनिको महिला विश्वकपको तयारीका लागि नेपाली खेलाडीले प्रशिक्षण सुरु गरेका छन्। चितवनको भरतपुर महानगरपालिका१५ मा निर्माणाधीन गौतमबुद्ध अन्तर्राष्ट्रिय क्रिकेट रङ्गशालाको नमूना खेल मैदानमा बुधबारबाट प्रशिक्षण सुरु भएको हो। बन्द प्रशिक्षणमा खेलाडीसहित २३ जना सहभागी छन्। बन्द प्रशिक्षण पुस २२ गतेसम्म चल्नेछ। बन्द प्रशिक्षण सकिएलगत्तै आउँदो जनवरीमा हुने प्रतियोगिताका लागि नेपाली टोली मलेसिया प्रस्थान गर्ने प्रशिक्षक महेशप्रसाद रिजालले बताए। यु१९ महिला क्रिकेट टिमका कप्तान पुजा महतोले चितवनको खेल मैदान राम्रो भएको र आफूहरूलाई चितवनमा अभ्यास गर्न पाउँदा खुसी लागेको बताइन्। उनले अभ्यासको क्रममा आफूहरूमा रहेको कमजोरी पक्षलाई सुधार गर्ने बताइन्। अभ्यासका लागि चितवन पुगेका खेलाडीहरूलाई भरतपुर महानगरपालिकाकी मेयर रेनु दाहाल र उपमेयर चित्रसेन अधिकारीले स्वागत गरेका थिए। भरतपुर महानगरपालिकाकी मेयर दाहालले चितवनमा बन्दै गरेको रंगशालाको नमुना मैदानमा हुने अभ्यासले रंगशाला निर्माणमा दबाब पर्ने बताइन्। त्यस्तै उपमेयर चित्रसेन अधिकारीले विश्वकप खेलको लागि चितवनलाई छनौट गरेकोमा क्यानलाई धन्यबाद दिँदै विश्वकप प्रतियोगितामा विजयको लागि अग्रिम शुभकामना दिए। अभ्यास खेलमा आएका खेलाडीहरूलाई महानगरको तर्फबाट सहयोग गर्ने उनले बताए।
सहकारी ठगी प्रकरणमा संलग्न सबैमाथि छानबिन हुन्छ : सञ्चारमन्त्री गुरूङ,"काठमाडौं : सञ्चार तथा सूचना प्रविधि मन्त्री पृथ्वीसुब्बा गुरुङले सहकारी ठगी प्रकरणमा संलग्न सबैमाथि छानबिन हुने स्पष्ट पारेका छन्। बुधबार काठमाडौंमा आयोजित तमु पत्रकारिता पुरस्कार वितरण कार्यक्रममा बोल्दै उनले सहकारी ठगीमा संलग्नलाई कुनै दलमा आवद्ध भएको कारण छाड्न नसकिने बताए । रास्वपाका नेतालाई मात्रै सहकारी प्रकरणमा कारवाही गर्यो भन्नु गलत भएको उनको भनाइ छ । गुरुङले राज्यले गर्ने छानबिनलाई सबैले सहयोग गर्नुपर्ने र अदालतको आदेशलाई सबैले पालना गर्नुपर्नेमा जोड दिए । छानबिनलाई नै प्रभाव पार्ने काम गैरकानुनी भएको उनको भनाइ छ। सरकारका प्रवक्ता समेत रहेका गुरुङले सहकारीसम्बन्धी अध्यादेश ल्याउन राष्ट्रपतिसमक्ष सिफारिस गर्ने निर्णय मंगलबारको मन्त्रीपरिषद् बैठकले गरेको जानकारी दिए । त्यस्तै उनले मुलुकको सुरक्षा, आर्थिक विकास समृद्धिको लागि सरकारले काम गरिरहेको धारणा राखे। एआईको प्रयोगसम्बन्धी नीति ल्याएर त्यस लगत्तै कानुन निर्माण गर्ने जानकारी दिए । आफ्नो कार्यकालमा नेपालको सञ्चार र सूचना प्रविधिको क्षेत्रमा व्यवस्थित परिस्थिति निर्माण गरेर छाड्ने उनको भनाइ छ । सूचना पाउनु हरेक नागरिकको आधारभूत अधिकार भएको बताउँदै उनले सूचनाको अधिकारलाई कुनै पनि अवस्थामा कुण्ठित गर्नु नहुने बताए।"
विन्दा पाण्डे र उषाकिरणको जिम्मेवारी ६ महिनाका लागि खोसियो,"काठमाडौं : नेकपा एमालेले स्थायी कमिटी सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि जिम्मेवारी खोसेको छ। बुधबार बसेको एमालेको सचिवालय बैठकले चित्तबुझ्दो स्पष्टीकरण नदिएको भन्दै ६ महिनाका लागि जिम्मेवारी खोस्ने निर्णय भएको उपमहासचिव प्रदीप ज्ञवालीले बताए। उनका अनुसार उनीहरूले पार्टी कार्यालय निर्माणका विषयमा पार्टीको नीति विपरीत सार्वजनिक टिप्पणी गरेका थिए। यसअघि उनीहरूसँग स्पष्टीकारण माग गरिए पनि चित्तबुझ्दो जवाफ नआएको उपमहासचिव ज्ञवालीले बताए। 'केन्द्रीय कार्यालय भवन निर्माणको विषयमा उहाँहरूले पार्टीको नीतिविपरीत सार्वजनिकरूपमा टिप्पण दिनुभएको थिएन। उहाँहरूसँग स्पष्टीरण माग गरिए पनि चित्तबुझ्दो जवाफ नआएपछि जिम्मेवारीमुक्त गरिएको हो,' उनले भने। त्यस्तै नेता भीम रावलको संगठित सदस्य खारेज गर्ने निर्णय पनि बैठकले गरेको छ।"
प्राइभेट इक्विटीभेन्चर क्यापिटलको लगानी दशकमा सवा १० करोड डलर,"काठमाडौं : नेपालमा करिब एक दशकमा प्राइभेट इक्विटी तथा भेन्चर क्यापिटल कम्पनीहरूले १६ वटा फन्ड व्यवस्थापनमार्फत १० करोड १० लाख अमेरीकी डलरबराबरको लगानी भएको छ। नेपाल प्राइभेट इक्विटी एसोसियसन (एनपीईए)को तथ्यांकअनुसार उक्त संघमा दर्ता भएका २० कम्पनीहरूले करिब १०१२ वर्ष अवधिमा उक्त लगानी गरेको उल्लेख छ। अझ यस अवधिमा सञ्चालित पीईभीसी कम्पनीमध्ये ५ वटा फन्ड म्यानेजर कम्पनी नेपालबाट बाहिर निस्किएको संघले जनाएको छ। एसोसिएसनका अनुसार सन् २०१२ देखि नेपालमा प्राइभेट इक्विटी तथा भेन्चर क्यापिटल नेपालमा दर्ता भएर लगानी सुरु गरिएको हो। सन् २०२३ सम्ममा विभिन्न ९६ वटामा लगानी भए। पछिल्लो वर्ष अर्थात् सन् २०२३ मा मात्रै ३ करोड ५० लाख अमेरिकी डलरबराबरको लगानी भएको नेपाल प्राइभेट इक्विटी एसोसियसन (एनपीईए)ले जानकारी दिएको छ। एनपीईए प्राइभेट इक्विटी तथा भेन्चर क्यापिटल संस्थाहरूको छाता संगठन हो। कुनै कम्पनीको पूरै वा ठूलो अंश इक्विटी खरिद गरेर लगानी गर्ने कोषलाई प्राइभेट इक्विटी भनिन्छ। यसमा कम्पनीको इक्विटी खरिद गरेर आफ्नो नियन्त्रणमा निश्चित समयसम्म सञ्चालन गरेर स्तरमाथि पुर्याएपछि आफ्नो सेयर सर्वसाधारणमा बिक्री गरी पुँजी बजारमा सूचीकरण गर्ने व्यवस्थासमेत गर्न सक्छ। तर यस्ता कम्पनीले अन्ततः केही समयपछि सेयर बेचेर बाहिरिने गर्छन्। यस्तै, भेन्चर क्यापिटल प्राइभेट इक्विटी फाइनान्सिङको एक रूप पनि हो। यसले स्टार्टअप अर्थात् नवीनतम् ज्ञान, सीप र क्षमता भएका, नयाँ वस्तु, सेवा, प्रविधि एवम् बौद्धिक सम्पत्तिसँग सम्बन्धित व्यवसायमा लगानी बढाउँछन्। कम्पनीको आइडिया तथा इन्नोभेसनमा भेन्चर क्यापिटलको लगानी हुने गर्छ। अहिलेसम्मको स्थितिमा नेपालमा यस्ता कम्पनीको लगानीको मुख्य १३ वटा क्षेत्र रहेका छन्। विशेष गरेर सबैभन्दा धेरै नवीकरणीय ऊर्जा क्षेत्रमा २३ वटा लगानी रहेको देखिन्छ। यसपछि दोस्रो बढमी आईसीटी तथा प्रविधिमा १९ वटा लगानी छ। यसपछि तेस्रोमा कृषि व्यवसायमा १० वटा यस्ता कम्पनीले लगानी गरेका छन्। यसबाहेक निर्माण (म्यानुफ्याक्चरिङ)मा हस्पिटालिटी (होटल) मा ८८ वटामा लगानी छ। यसपछि क्रमशः वित्त कम्पनीमा ६ वटा लगानी, स्वास्थ्य हेरचाहमा ५ वटा, शिक्षामा ३, घरजग्गामा २ वटा लगानी छ। यसबाहेकको अटोमोटिभ, औषधि, सेवा र फोहोर व्यवस्थापनमा ११ वटा मात्रै लगानी विस्तार भएको छ। नेपालमा चार प्रकारका पीईभिसीले लगानी गरेको पाइन्छ। जसअन्तर्गतको एक स्थानीय कोष (लोकल फन्ड) हो। नेपालीबाटै आफ्नै लगानीबाट गरेको यो एक सीमित दायित्व कम्पनीको रूपमा स्थापित छ। कुल पीईभीसीको लगानीमा स्थानीय कोषको अंश ४३८ प्रतिशत रहेको छ। यसपछि कोष नेपाल बाहिर दर्ता भएको तर नेपालको पोर्टफोलियो भित्र प्रत्यक्ष लगानीबाट सञ्चालित कम्पनीहरू अफसोर एफडीआईअन्तर्गत छन्। यसमा चार वटाको कुल पीईभिसीमध्ये २५ प्रतिशत लगानी छ। नेपालमा पूर्ण वा आंशिक लगानी आकर्षित भई नेपालमा गाभिएर सञ्चालित एउटा अनसोर एफडीआईको लगानी ६३ प्रतिशत छ। यस्तै अर्को एसआईएफ फन्ड (विशेष लगानी कोष) मा ४ कम्पनीको लगानी छ। जसमा कुल पीईभीसी लगानीको २५ प्रतिशत छ। पीईभीसी कम्पनीहरूलाई सुरुवातमा कुनै पहिचान र नीतिगत व्यवस्था थिएन। तर २०७५ पछि नेपाल धितोपत्र बोर्ड (सेबोन) ले यसलाई एउटा पहिचान दिने काम गर्यो। सेबोनले विशिष्टीकृत लगानी कोष नियमावली२०७५ जारी गरेपछि यस्ता कम्पनी नीतिमा बाँधिन बाध्य भए। यसैक्रममा नेपाल प्राइभेट इक्विटी एसोसियसन (एनपीईए) का अध्यक्ष सिद्धान्तराज पाण्डे बोर्डले विशिष्ट लगानी कोषको नीतिगत व्यवस्था गरे पनि यसको कार्यान्वयन हुन थालेको भने दुई वर्षमात्रै भएको बताउँछन्। उनका अनुसार यसपछि स्थानीय कोषहरूले प्राइभेट इक्विटी (पीई) मा लगानी बढाएको छ। जुनसुकै पीई भए पनि जोखिमपूर्ण लगानी गर्ने हो। हाल नेपालमा सञ्चालित यस्ता कम्पनीलाई ओभर नियमन नगर्न सरकारसमक्ष उनी अनुरोध गर्छन्। उनले भने, नियमन नहँुदा पनि राम्रो काम गरेर सरकारलाई कर तिरिरहेका थिए। अनावश्यक नियमनभन्दा बरु फ्रेमवर्क दिन उनले आग्रह गरे। रामेश्वर खनालको नेतृत्वमा बनेको समितिले १, २ महिनामा विभिन्न कानुनी व्यवस्था गर्ने भनेर आश्वासन दिएका छन्। यस्तै, बिजनेस अक्सिजन प्रालिका इन्भेस्टमेन्ट निर्देशक दीपक शर्मा पहिला पीईभीसीलाई चिनारी नगरिदिएकोमा पछिल्लो समयमा धितोपत्र बोर्डले पहिचान दिएको तर यसलाई उद्योग विभागमार्फत यसलाई उद्योगको रूपमा पहिचान गरिदिए लगानी भिœयाउन सजिलो हुने बताउँछन्। धितोपत्र बोर्डबाहेक नेपाल राष्ट्र बैंकले भने पछिल्लो समय गरेको व्यवस्थाले यस्ता कम्पनीलाई केही हदसम्म सहज भएको बताउँछिन्, पायोनियर ल एसोसियसनकी प्रतीक्षा दाहाल। चालु आर्थिक वर्ष (आव) मौद्रिक नीति र यसपछिको एकीकृत निर्देशिकाअनुसार प्राइभेट इक्विटी तथा भेन्चर क्यापिटलको सेयरमा गरिएको कुल लगानी रकमलाई पुँजीकोष गणना गर्दा प्राथमिक पुँजीबाट घटाई पुँजीकोष कायम गर्न अनिवार्य नहुने व्यवस्था छ। साथै, प्राइभेट इक्विटी तथा भेन्चर क्यापिटलले लगानी गरेको संस्था कुनै कारणवश कर्जा चुक्ता गर्न नसकी कालोसूचीमा पर्ने अवस्था आएमा लगानी गर्ने प्राइभेट इक्विटी तथा भेन्चर क्यापिटललाई कालोसूचीमा नपर्ने व्यवस्था मिलाइने सुविधा पनि राष्ट्र बैंकले दिएको छ। संघमा आबद्ध पीईभीसी कम्पनी अनुमतिपत्र प्राप्त विशिष्टीकृत लगानी कोष व्यवस्थापकमा प्रायः सेबोनबाट धितोपत्र व्यवसायी, मर्चेन्ट बैंकरको कार्य गर्ने अनुमतिपत्र प्राप्त गरेका संस्थाहरू छन्। यता एसोसिएसनमा भने पीईभीसीका २० कम्पनी सदस्य छन्। जसअन्तर्गत अध्यान्त फन्ड म्यानेजमेन्ट, अल्फा प्लस भेन्चर, अवसर इक्विटी लिमिटेड, बिजनेस अक्सिजन प्रालि, सेडा इक्विटी फन्ड लि र डोल्मा एडभाइजर छन्। यस्तै, ग्लोबल इक्विटी फन्ड, कृति भेन्चर, लक्ष्मी सनराइजन क्यापिटल, नबिल इन्भेस्टमेन्ट बैंकिङ, नेसनल फन्ड म्यानेजमेन्ट, एनआईएमबी एसीई क्यापिटल, एनआईसी एसिया क्यापिटल, एनएमबी क्यापिटल, वन टु वाच इन्भेस्टमेन्ट म्यानेजमेन्ट, प्रभु क्यापिटल, रिलायवल भेन्चर क्यापिटल, सिड इन्भेस्टमेन्ट, टिम भेन्चर, ट्रु नर्थ एसोसियट्सलगायत कम्पनी सदस्य छन्। प्राइभेट इक्विटी र भेन्चर क्यापिटलमा के फरक ? वास्तवमा भेन्चर क्यापिटलहरूलाई व्यवसाय सञ्चालनका लागि सुरुवाती पुँजी जरुरी हुन्छ। यता प्राइभेट इक्विटीलाई भने व्यवसाय वृद्धि अर्थात् विस्तार गर्न थप पुँजी चाहिँदा लगानी गरिन्छ। यस्तै, भेन्चर क्यापिटलले धेरै संख्यामा कम्पनीहरूमा लगानी गर्छन भने प्राइभेट इक्विटीले प्रायः सानो संख्यामा मात्र लगानी गर्छन्। यस्तै, भीसीहरूले कम्पनीको व्यवस्थापन कौशलतामा केन्द्रित हुन्छन् भने पीईले कर्पोरेट सुशासनमा ध्यान केन्द्रित गर्छन्। जोखिमको सबालमा भेन्चर क्यापिटलहरूको उच्च हुन्छ भने प्राइभेट इक्विटीको लगानी तुलनात्मक रूपमा कम जोखिमपूर्णमा हुने गर्छ। पीईले कम्पनी सञ्चालन भइसकेपछि मात्रै लगानी गर्ने भएकाले कम जोखिम हुन्छ।"
दीपेन्द्र सिंह ऐरीले जितेको कारको कर शारदा ग्रुपले तिरिदिने,"काठमाडौं : नेपाल प्रिमियर लिग (एनपीएल) २०२४ को ओमोडा इलेक्ट्रिफाइङ प्लेयर अफ द टुर्नामेन्ट भएका सुदूरपश्चिम रोयल्सका कप्तान दीपेन्द्रसिंह ऐरीलाई ओमोडा ईफाइभ डिलक्स एसयूभीसहित पुरस्कृत गरेको छ । एसपीजी अटोमोबाइल्स प्रालि(ओमोडा एन्ड जेइकोको लागि नेपालमा आधिकारिक वितरक)को कम्पनी शारडा ग्रुपले उक्त पुरस्कार दिएको हो । ओमोडा एन्ड जेइको एनपीएलको पहिलो संस्करणका लागि ड्रिभन बाइ सहप्रायोजक समेत हो । प्रतियोगिताभरी दीपेन्द्रले ९ खेलमा २२७ रन, ९ विकेट, सात रनआउट गराउँदै आफ्नो टोलीलाई फाइनल खेलसम्म सफलताको यात्रामा पुर्याएका थिए । लिगको समापनपछि आयोजित विशेष समारोहमा ऐरीलाई ओमोडाइफाइभ प्रदान गरिएको थियो । पुरस्कारबापत गाडीमा लाग्ने कर शारडा ग्रुपले व्यहोर्ने जनाएको छ । २०२४ को अगस्टमा नेपालमा सार्वजनिक गरिएको अत्याधुनिक विशेषता र आकर्षक डिजाइनसहितको यो अलइलेक्ट्रिक एसयूभीले ऐरीको उल्लेखनीय प्रदर्शनको सम्मान तथा हौसलाको रूपमा काम गर्ने कम्पनीले जनाएको छ । नेपाल प्रिमियर लिगको पहिलो संस्करणका खेलहरू कीर्तिपुरस्थित त्रिभुवन अन्तर्राष्ट्रिय क्रिकेट मैदानमा यही मंसिर १५ देखि पुस ६ गतेसम्म भएको थियो । क्रिकेटको यो ऐतिहासिक र भव्य लिगमा आधिकारिक ड्रिभन बाइ सहप्रायोजकका रूपमा ओमोडा एन्ड जेइको हरेक खेलमा उपस्थित रहेको थियो । ओमोडा एन्ड जेइको र नेपाल प्रिमियर लिगको यो सफल साझेदारीले नेपाली क्रिकेटको सफलता र विकासमा उल्लेखनीय भूमिका खेल्दै नेपालमा खेल क्षेत्रको समग्र उचाइ बढाउन योगदान पुर्याएको कम्पनीले जनाएको छ ।"
वित्तीय व्यवस्थापन र प्रशासनिक सुधार नभए यो व्यवस्थामाथि प्रश्न उठ्छ : मुख्यमन्त्री शाह,"चिसापानी : सुदूरपश्चिम प्रदेशका मुख्यमन्त्री कमलबहादुर शाहले वित्तीय व्यवस्थापन, प्रशासनिक सुधार र बजेट तर्जुमा सम्बन्धी उपयुक्त पद्धति र प्रक्रिया स्थापित गर्न नसके संघीय व्यवस्थामाथि प्रश्न उठ्ने बताएका छन्। कैलालीको चिसापानीमा आयोजित स्थानीय तहमा सार्वजनिक वित्त व्यवस्थापन अभ्यास विषय अन्तरक्रिया कार्यक्रमलाई सम्बोधन गर्दै मुख्यमन्त्री शाहले पटक पटक संघीय सरकारसँग अधिकार प्रत्यायोजनको मुद्दा उठाउँदै आएको बताएका हुन्। मुख्यमन्त्री शाहले स्थानीय तहलाई प्रदेशले र प्रदेशलाई संघीय सरकारले अधिकार प्रत्यायोजन गर्न नसक्दा यो व्यवस्थामाथि नै प्रश्न उठ्ने अवस्था आएको बताए। मैले पटक पटक संघीय सरकार, प्रधानमन्त्री, मन्त्रीहरुसँग अधिकार प्रत्यायोजनको मुद्दा उठाउँदै आएको छु, तर पनि यसको सुनुवाई हुन सकेको छैन। मुख्यमन्त्री शाहले भने प्रहरी समायोजन गर्ने विषय निकै पेचिलो बनेको छ, प्रदेशलाई आर्थिक अधिकार दिने कुरा त्यस्तै समस्या छ। अधिकार नदिने हो भने यो व्यवस्था माथि नै प्रश्न उठ्ने निश्चित छ। विद्यमान कानुन, ऐन, नियम, कार्यविधिहरुमा सुधार गर्नुपर्ने आवश्यकता रहेको उल्लेख गर्दै मुख्यमन्त्री शाहले यो व्यवस्थाको सुधारका लागि नैतिक प्रतिबद्धता राखेर सबैले प्रयत्न गर्नुपर्ने बताए। हामी आफैँबाट सुधारका लागि प्रयत्न नहुने हो भने एकले अर्कालाई दोष दिएर उम्किने अवस्था छैन मुख्यमन्त्री शाहले भने निश्चित विधि र मापदण्डलाई कडाईका लागि लागू गरेर बजेट निर्माण, वित्तीय व्यवस्थापन, आर्थिक अधिकार प्रत्यायोजनसहित सुधारका प्रयासहरु हुन जरुरी छ। मुख्यमन्त्री शाहले स्थानीय सरकारको अधिकार र दायित्व, प्रदेश र संघीय माननीयहरुको अधिकार र दायित्वका बारेमा प्रष्ट पार्नुपर्ने आवश्यकता औंल्याए। संघीय सरकारबाट एक लाखका योजना आउँछन्, प्रदेशबाट त्यस्तै छ, स्थानीय तहले गर्नसक्ने काम स्थानीय तहलाई नै हस्तान्तरण गर्ने पद्धति विकास गर्न यस आर्थिक वर्षमा चारवटा नीति बनाएका थियौं मुख्यमन्त्री शाहले भने त्यसमा पनि धेरैको चित्त दुःखाई छ, बजेट निर्माणको प्रक्रियामा स्थानीय तहले समेत प्रदेश र संघीय माननीयलाई राखेर बनाउने वातावरण निर्माण गर्न जरुरी छ। समग्र सुदूरपश्चिम प्रदेशको आर्थिक सुधासनका लागि अख्तियार अनुसन्धान, बेरुजु नियन्त्रणका लागि महालेखा परीक्षकहरुसहित प्रदेशका ८८ वटै पालिका प्रमुखलाई राखेर प्रश्नोत्तर कार्यक्रम गर्ने तयारी भइरहेको मुख्यमन्त्री शाहले बताए। एकले अर्कालाई दोष दिएर मात्रै भएन, यसको सुधारका लागि हामी आफै प्रयास गर्ने हो, त्यसका लागि अख्तियारसहित, महालेखा परीक्षक राखेर ८८ वटै पालिकाका प्रमुखबिच खुल्ला ढंगले यही महिनाभित्रै छलफल गर्दैछौं मुख्यमन्त्री शाहले भने आर्थिक सुशासन, वित्तीय सुधार र बेरुजुका समस्याहरु केही हदसम्म समाधान हुने छन्। स्थानीय सरकार सबलीकरण कार्यक्रमको सहयोगमा जिल्ला समन्वय समितिको सहकार्य तथा कमिटेड नेपालको आयोजनामा कार्यक्रममा जिल्लाका १३ वटा पालिकाका प्रमुख, उपप्रमुख, प्रमुख प्रशासकीय अधिकृतहरू सहभागी थिए।"
जाडोमा न्यानो कपडा वितरण,"नुवाकोट : जाडोमा न्यानोका लागि नुवाकोटको देवीघाटमा अपांगता भएका व्यक्तिहरूलाई न्यानो कपडा प्रदान गरिएको छ । नुवाकोट अपाङ्ग संरक्षण सेवा संस्थाले जिल्लाको विभिन्न स्थानमा रहेका अपाङ्गता भएका व्यक्तिहरूलाई न्यानो कपडा वितरण गरेको हो । विदुर नगरपालिका ५ स्थित देवीघाटमा आयोजित कार्यक्रममा अपांगता भएका ३० महिलासहित ५० जनालाई एकएक थान न्यानो कपडा हस्तान्तरण गरिएको संस्थाका अध्यक्ष भरतप्रसाद दाहालले जानकारी दिए । उनका अनुसार संस्थाको पहलमा नेपाल रेडक्रस सोसाइटी काठमाडौं शाखा र कमलादी उपशाखाको सहयोगमा न्यानो सामग्री वितरण गरिएको हो । यसका साथै अपांगता भएका ३० जनालाई आर्थिक सहयोगसमेत प्रदान गरिएको नुवाकोट अपाङ्ग संरक्षण सेवा संस्थाकी कोषाध्यक्ष सदीक्षा लामिछाने पुडासैनीले जानकारी दिइन् । कार्यक्रममा प्रमुख अतिथि रेडक्रस काठमाडौंका जिल्ला सभापति श्याम डोटेल, नुवाकोट सभापति हरि श्रेष्ठ, देवीघाट जालपा युवा क्लवका अध्यक्ष नवीन चित्रकार, पिपलटार सामाजिक युवा क्लवका अध्यक्ष सुजन गजुरेल, साामाजिक अगुवा शिवप्रसाद गजुरेललगायतले अपांगता भएका व्यक्तिहरुलाई न्यानो कपडा वितरण गरेका हुन् । कार्यक्रममा १० जना रक्तदाताहरुले रक्तदानसमेत गरेका छन् । नुवाकोट अपाङ्ग संरक्षण सेवा संस्थाले अपांगता जागरण सम्बन्धी विविध कार्यक्रमहरू सञ्चालन गरिरहेको जनाएको छ । रक्तदानमा नेपाल सोसाइटी नुवाकोट शाखाको रक्त सञ्चार केन्द्रको प्राविधिक सहयोग र नेपाल सोसाइटी जालपादेवी उपशाखाको समन्वय रहेको थियो ।"
रगतमा किन सधैं लापरबाही ?,"रगत अभावमा कसैको पनि ज्यान नजाने सुनिश्चितता गर्ने दायित्व सरकारको हो । बिरामीलाई रगत भएन, पाइएन भनेर हारगुहारका सूचना सामाजिक सञ्जालमा बेलाबेला देखा पर्छन् । तर यथार्थ यस्तो पनि छ कि स्वयंसेवी रक्तदाताहरूले रगत दान गर्छन्, त्यसको उचित व्यवस्थापन हुँदैन र खेर पनि जान्छ । अर्थात्, नालीमा बगाइन्छ । संकलितमध्ये ६५ प्रतिशत रगत खेर गइरहेको जानकारहरू बताउँछन् । बिरामीलाई आवश्यक रगत त्यसरी खेर जानु हदैसम्मको लापरबाही हो । तर चाहिएका बिरामीले नपाएर पनि उस्तै तनाव बेहोर्नु परिरहेको छ । सरकारले सबै बिरामीलाई सहज होस् भनेर निजी क्षेत्रलाई पनि रक्त सञ्चारको अनुमति दिएको छ । तर, सही व्यवस्थापन भएको छैन । परोपकारी संस्था रेडक्रस एक्लैले माग र आपूर्तिको सन्तुलन मिलाउन सकेन, व्यवस्थापन भएन भनेर सरकारले निजी क्षेत्रलाई पनि अनुमति दियो । तर निजी अस्पतालहरू जो रक्तसञ्चार सेवा पनि चलाउँछन्, उनीहरू भने बिरामीलाई अनावश्यक रगत मगाउन लगाउने र अनावश्यक शुल्क थोपर्छन् भन्ने गुनासो चरम छ । यसको नियमन र अनुगमनमा राज्य संयन्त्र चुकेको छ । रगत आफैंमा रगतमात्रै नभई त्यसबाट विभिन्न रक्ततŒवका लागि पनि उपयोग हुन्छ । जस्तो कि प्लेटलेट, त्यसका लागि रगतको व्यापारै हुने गरेको स्वयंसेवी रक्तदाताहरूको भनाइ छ । सोही कारण नै हुनुपर्छ सिंगल डोनर प्लेटलेट्सको मूल्य निजी अस्पतालपिच्छे फरकफरक छ । एकै एकाइको कतै २५ हजार त कतै ४० हजार रुपैयाँसम्म छ । यो सब नियमनमा सरकारले गरेको लापरबाही र उदासीनताले मात्रै होइन, पक्कै पनि स्वार्थ समूहको चंगुल र सेटिङ हुन सक्छ । अर्काेतिर रगत निःशुल्क भन्छ सरकार तर बिरामीहरू भने अनेक नाममा शुल्क तिर्न बाध्य छन् । गण्डकी प्रदेशमा रगत निःशुल्कै छ । दिनेले निःशुल्क दिएको रगत बिक्री हुनु भएन भनेर प्रदेश सरकारले ब्यागलगायत सञ्चालन खर्चको भार बेहार्ने गरेको छ । बागमती र लुम्बिनीले गण्डकीलाई पछ्याउने प्रयास गरेका छन्, केही सरकारी अस्पतालहरूमा निःशुल्क बनाइएको छ । रगत सबै प्रदेशमा निःशुल्क हुनुपर्छ । कुनै पनि बहानाको शुल्क नलाग्ने व्यवस्था पनि गर्नुपर्छ । माग र आपूर्तिको सन्तुलन मिलाउन सक्ने संयन्त्र पनि बनाउनुपर्छ । रगत अभावमा कसैको पनि ज्यान नजाने सुनिश्चितता गर्ने दायित्व सरकारको हो ।"
दक्षिण एसियाकै पहिलो दाबी गरिएको सुरुङमार्ग सर्वसाधारणका लागि खुला,"हेटौंडा : हेटौंडा उपमहानगरपालिका र बागमती प्रदेश सरकारले दक्षिण एसियाकै पहिलो दाबी गरेको चुरियामाई सुरुङ मार्ग सर्वसाधारणका लागि खुला भएको छ। हेटौंडा उपमहानगरपालिका १५ स्थित ऐतिहासिक चुरियामाई सुरुङ पुनर्निर्माणपछि बागमती प्रदेश सरकारले हेटौंडा उपमहानगरपालिकालाई हस्तान्तरण गरेको छ। सोमबार बागमती प्रदेशका मुख्यमन्त्री बहादुर सिं लामाको उपस्थितिमा भएको एक कार्यक्रमका बीच सुरुङमार्ग प्रदेश सरकारले उपमहानगरपालिकालाई हस्तान्तरण गरेको हो। सुरुङ हस्तान्तरण कार्यक्रममा बोल्दै मुख्यमन्त्री लामाले सुरुङलाई पर्यटकीय क्षेत्र बनाउन र यसको संरक्षण गर्न प्रदेश सरकारले सहकार्य जारी राख्ने बताए। हेटौँडा उपमहानगरपालिकालाई हस्तान्तरणसँगै लामो समयपछि सुरुङमार्ग सर्वसाधारणका लागि खुला गरिएको छ। बागमती प्रदेश सरकारको यातायात पूर्वाधार निर्देशनालय, हेटौंडामार्फत पुनर्निर्माण गरिएको हो। मर्मत, सम्भारको अभावमा पुरिएर अवरुद्ध बनेको सुरुङमार्ग बागमती प्रदेश सरकारले मूल्य अभिवृद्धि करसहित ३ करोड ६५ लाख ८२ हजार ४१५ रुपियाँको लागतमा जीर्णोद्धार गरेको हो। निर्देशनालय र उपमहानगरपालिकाबीच पुनर्निर्मित चुरियामाई सुरुङमार्गको हस्तान्तरणसँगै सञ्चालन र व्यवस्थापनसम्बन्धी सम्झौतापत्रमा हस्ताक्षर गरी साँचो हस्तान्तरण गरिएको थियो। हेटौंडा हुँदै तराईसँग जोड्ने गरी चुरे पर्वतमा निर्माण गरिएको १०७ वर्ष पुरानो सुरुङमार्ग दक्षिण एसियाकै पहिलो दाबी गरिएको छ। २०७९ वैशाख १९ गतेसम्म निर्माण सक्ने सम्झौता सहित निर्माण कम्पनी माउन्टेनइन्फ्रा कम्पनी स्युचारटार काठमाडौंले निर्माण कार्य अघि बढाएको थियो। तर, उसले समयमा नै काम नसक्दा डेढ वर्ष थप समय लागको थियो। उपमहानगरपालिका र प्रदेश सरकार बीच हस्तान्तरण र सञ्चालन प्रक्रियाबारे अन्यौलता हुँदा सर्वसाधरणका लागि खुल्ला गर्न थप समय लागेको हो। सुरुङ पुनर्निर्माणको लागि भौतिक पूर्वाधार तथा विकास मन्त्रालयमार्फत निर्देशनालयले चार करोड ५७ लाख रुपैयाँको बोलपत्र आब्हान गरेको थियो। इतिहास नयाँ पुस्तालाई हस्तान्तरणसँगै पर्यटन प्रवर्द्धनको लक्ष्यसहित बागमती प्रदेश सरकारले पुर्ननिर्माणको काम अघि बढाएको थियो। सिभिल इन्जिनियर बिग्रेडियर जनरल डिल्लीजंग थापाले सुरुङमार्गको डिजाइन गरेका थिए। सुरुङको दुई सय २५ मिटर लम्बाइ, दुई दशलव ५ मिटर चौडाइ र तीन मिटर उचाइ रहेको छ। बारा र मकवानपुर जोड्ने विशाल चुरे पहाडलाई प्वाल पारेर निर्माण गरिएको सुरुङमार्ग २०१८ सालपछि प्रयोगमा आउन छाडेको थियो। सुरुङमार्ग २०७२ सालको भूकम्पपछि थप जीर्ण बनेको थियो। पर्यटन प्रबद्र्धनसँगै इन्जिनियरिङका विद्यार्थीहरूलाई अध्ययन केन्द्रको रुपमा सुरुङमार्ग प्रयोग गरिने लक्ष्य रहेको भौतिक पूर्वाधार विकासमन्त्री अमनकुमार मास्केले बताए। विसं १९७३ मा पाँचौं राणा प्रधानमन्त्री चन्द्रशमशेरको पालामा बाराको अमलेखगञ्जबाट मकवानपुरको हेटौंडा छिचोल्न उक्त सुुरुङमार्ग निर्माण गरिएको थियो। त्यस समय भारतबाट बाराको अमलेखगञ्जसम्म रेल आउँथ्यो। सुरुङमार्ग जिर्ण र जोखिमपूर्ण हुँदा चुरियामाई मन्दिर आउने श्रद्धालुहरू उक्त सुरुङमार्ग बाहिरबाटै हेरेर फर्कने गरेका छन्। चुरे पर्वत शृंखलामा पहाड काटेर कालोपत्रे सडक निर्माणसँगै उक्त सुरुङमार्ग प्रयोगविहीन बनेको थियो।"
एमालेले किन बोलायो सचिवालय बैठक ?,"काठमाडौं : नेपाल कम्युनिष्ट पार्टी (एमाले) को केन्द्रीय सचिवालय बैठक आज बोलाइएको छ। ललितपुर च्यासलस्थित एमाले केन्द्रीय कार्यालयमा बिहान ११ बजे सचिवालय बैठक बोलाइएको एमाले केन्द्रीय प्रचार विभाग प्रमुख राजेन्द्र गौतमले जानकारी दिए। बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची, समसामयिक राजनीतिलगायतका विषयमा छलफल हुने गौतमले बताए। बैठकले आगामी केन्द्रीय कमिटी बैठकको मिति र एजेण्डा तय गर्ने बताइएको छ। एमालेले पौषको अन्तिम साता केन्द्रीय कमिटी बैठक बोलाउने तयारी गरेको छ। एमाले विधानअनुसार केन्द्रीय कमिटी बैठक प्रत्येक ६ महिनामा बस्नुपर्ने प्रावधान छ। यस अगाडि केन्द्रीय कमिटीको बैठक गत असारमा बसेको थियो।"
आज क्रिश्चियन धर्मावलम्बीद्वारा 'क्रिसमस डे' मनाइँदै,"काठमाडौं : क्रिश्चियन धर्मका संस्थापक येशु ख्रीष्ट जन्मेको दिनको सम्झनामा आज यस समुदायले क्रिसमस डे मनाउँदैछन्। आजभन्दा दुई हजार २२ वर्षअघि डिसेम्बर २५ तारिखका दिन येशु ख्रीष्टको जन्म इजरायलको वेथलेहेममा भएको थियो। पवित्र आत्माबाट गर्भवती भई कुमारी मरियमबाट जन्मिएका येशु ख्रीष्टले तीन मुख्य खुसीयाली दिएका जनविश्वास रहेको छ। उनले मुक्ति, प्रेम र शान्ति दिएको विश्वासमा क्रिश्चियन समुदायले आजको दिनलाई तीनवटै दिवसका रूपमा मनाउने गरेका छन्। मानिसलाई प्रेम गरेर आएकाले प्रेम दिवस, शान्ति स्थापना गर्न आएकाले शान्ति दिवस र मुक्ति दिन आएकाले मुक्ति दिवसका रूपमा आजको दिनलाई मनाउने गरिएको छ। विश्वका धेरै मानिसले मनाउने क्रिसमस डे नेपालमा भने विसं २०६३ पछि महासङ्घले महोत्सवका रूपमा मनाउन थालेको हो। दिवसका अवसरमा विसं २०६३ देखि २०७४ सम्म सार्वजनिक बिदा दिइएको थियो। यस अवसरमा विसं २०७५ देखि २०७७ सम्म भने क्रिश्चियन धर्मावलम्बीलाई मात्र बिदा दिइएको थियो। विसं २०७८ देखि यस अवसरमा फेरि सबैलाई सार्वजनिक बिदा दिन थालिएको छ। हाल नेपालमा ३० लाख क्रिश्चियन धर्मावलम्बी रहेको महासङ्घको दाबी छ। तेह्र हजारभन्दा बढी चर्च बनिसकेको पनि महासङ्घले बताउँदै आएको छ। पछिल्लो समय मुख्य सहरका प्रमुख स्थलमा क्रिसमस ट्री सजाउने गरेको देखिन्छ। विशेषगरी क्रिश्चियन समुदायका विदेशी पर्यटकलाई आकर्षित गर्न साज सज्जा गरिएको छ। पर्यटकीय क्षेत्र ठमेल, बौद्ध, पोखरा, सौराहालगायत स्थलमा क्रिसमसको रमझम बढी देखिएको छ।"
गोलन्जोरको घोक्सिला खोलामा पक्की पुल निर्माण सुरु,"कुल ९ करोड ४५ लाख ३७ हजार १ सय २४ रुपैयाँ ८० पैसामा आगामी १८ महिनाभित्र सम्पन्न गर्ने गरी ७० मिटर लामो मोटरेवल पुल निर्माणको जिम्मा सिर्जना निर्माण सेवाले पाएको छ। सिन्धुली : सिन्धुलीको गोलन्जोर गाउँपालिका ६ र ७ जोड्ने घोक्सीला खोलामा पक्की पुल निर्माण थालिएको छ। गोलन्जोर गाउँपालिका ६ घोक्सिला र ७ को माथिल्लो बारा जोड्ने गरि झन्डै साढे ९ करोड रुपैयाँ लागतमा पक्की पुल निर्माण थालिएको हो। पुलले बीपी राजमार्गसँग जोडिएर गाउँपालिकाकै बैकल्पीक मार्गका रूपमा घोक्सिला, छेत्पा, नयाँखर्क, नाकाजोली हुँदै हैबारबेसी जोड्ने छ। कुल ९ करोड ४५ लाख ३७ हजार १ सय २४ रुपैयाँ ८० पैसामा आगामी १८ महिनाभित्र सम्पन्न गर्ने गरी ७० मिटर लामो मोटरेवल पुल निर्माणको जिम्मा सिर्जना निर्माण सेवाले पाएको छ। बागमती प्रदेश भौतिक पूर्वाधार मन्त्रालयअन्तर्गत पूर्वाधार विकास कार्यालय सिन्धुलीसँग पुल निर्माणका लागि सिर्जना निर्माण सेवाले २०८१ जेठ १४ गते ठेक्का सकार गरेको थियो। उक्त पुलको निर्माणकार्य गाउँपालिकाका अध्यक्ष शंकरराज बराल र उपाध्यक्ष ज्वाला प्रसाद न्यौंपाने (पुकार) ले एक कार्यक्रमका विच संयुक्त रूपमा शिलान्यास गरेपछि सुरु गरिएको हो। उक्त पुल निर्माण सम्पन्न हुँदा गाउँपालिका कार्यालयसंग ग्रामीण भेका नागरीकको बह्रमहिनानै यातायात पहुँच पुग्ने गाउँपालिकाका अध्यक्ष बरालले बताए। घोक्सीला खोलामा पुल नहुँदा यसअघि वर्षातका ६ महिना यातायात ठप्प हुने गरेको थियो। अध्यक्ष बरालले भने घोक्सीला खोलामा पुल नहुँदा हामीले बर्खामा धेरै नै दुःख भोग्नु परेको थियो। वर्षौंदेखिको प्रयासपछि बल्ल गाउँमा पक्की पुल निर्माण सुरु भएको छ। यो गाउँपालिकाको लागि अत्यन्त ठूलो योजना हो। यसलाई समयमानै सम्पन्न गर्न सबै क्षेत्रबाट पहल र सहयोग गर्न आवश्यक छ। गाउँपालिकाका उपाध्यक्ष न्यौपानेका अनुसार उक्त पक्की पुलले गाउँपालिकाका आधा भागका नागरिकलाई सहयोग पुग्ने छ। यो पुललाई मध्यपहाडी लोकमार्गको विकल्पका रूपमा समेत हेरिएकाले समयमा र गुणस्तरीय निर्माणमा पालिकाले जोड दिने उनको भनाइ छ। मध्यपहाडी लोकमार्गको खुर्कोटघुर्मी सडक खण्डअन्तर्गत गोलन्जोर गाउँपालिका ६ को अक्करेभिरमा हिउँद बर्खा बाह्रै महिना पहिरो खस्ने गरेको छ। उक्त ठाउँबाहेक खुर्कोटदेखि गोलन्जोर गाउँपालिका ३ को ग्वाल्टारसम्म मात्र आधा दर्जन बढी स्थानमा पहिरोको डर छ। ती क्षेत्रमा पहिरोले मध्य पहाडी लोकमार्ग अबरुद्ध हुँदा वैकल्पिकक मार्गका रूपमा खुर्कोटमाथि बाराबाट यस पुल हुँदै घोक्सिला, छेत्पा, नयाँखर्क, नाकाजोली हुँदै हैबारबेसी सडकको प्रयोग गर्न सकिन्छ। पुल निर्माणको काममा प्राविधिक समस्या नआए तोकिएकै समयभित्र सम्पन्न गरिने पुल निर्माण कम्पनी सिर्जना निर्माण सेवाका प्रमुख उद्धव दाहालको भनाइ छ। सिर्जना निर्माण सेवा जिल्लामा पुल तथा भवन निर्माणमा गुणस्तर सहित समयनै निर्माण सम्पन्न गरी सरकारबाट पुरस्कृतसमेत भएको कम्पनी हो। पुल शिलान्यास कार्यक्रममा गाउँपालिकाका अध्यक्ष बराल उपाध्यक्ष न्यौपाने, प्रमुख प्रशासकीय अधिकृत चन्द कान्त चौधरी, एमाले जिल्ला कमिटी सदस्य ओम प्रकाश बराल, श्रृजना निर्माण सेवाका प्रतिनिधि उद्धव दाहाल लगायतका व्यक्तिहरूको सहभागिता रहेको थियो।"
उच्च पहाडी क्षेत्रमा आज हल्का हिमपात हुने,"काठमाडौं : नेपालमा पश्चिमी वायुसँगै पश्चिमी न्यूनचापीय प्रणालीको प्रभाव रहेको छ। वायुको प्रभावले उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको जल तथा मौसम विज्ञान विभागले जनाएको छ। काठमाडौं उपत्यकाको आकाशमा पश्चिमी न्यूनचापीय प्रणालीका कारण बादल लागेको छ। आज काठमाडौंमा न्यूनतम तापक्रम ६ डिग्री र अधिकतम तापक्रम १६ देखि १८ डिग्री सेल्सियसका बीच रहनेछ। आज कर्णाली, लुम्बिनी, सुदूरपश्चिम प्रदेशमा वर्षाको सम्भावना रहेको छ। बुलेटिनमा भनिएको छ, हिमाली क्षेत्रमा साधारणतया बदली रही केही स्थानहरुमा हल्कादेखि मध्यम वर्षाको सम्भावना रहेको छ। पहाडी क्षेत्रमा साधारणतया बदली रही केही स्थानहरुमा वर्षाको सम्भावना रहेको छ। तराई क्षेत्रमा साधारणतया बदली रही केही स्थानहरूमा मध्यम वर्षाको सम्भावना रहेको छ। महाशाखाले बिहीबार बिहान तराई तथा उपत्यकाका केही स्थानमा हुस्सु लाग्ने भएकाले स्वास्थ्य, यातायात, नागरिक उड्डयनमा आंशिक असर पर्न सक्ने भएकाले सतर्कता अपनाउन सम्बद्ध सबैमा अनुरोध गरेको छ।"
यो सरकार २०८४ सम्मका लागि गठन भएको हो : उर्जामन्त्री खड्का,"खाँदबारी : ऊर्जा, जलस्रोत तथा सिँचाइमन्त्री दीपक खड्काले वर्तमान सरकार नढल्ने बताएका छन्। मंगलबार सङखुवासभाको सदरमुकाम खाँदबारीमा भएको पत्रकार सम्मेलनमा मन्त्री खड्काले वर्तमान एमाले कांग्रेसको गठबन्धन सरकार कुनै पनि हालतमा नढल्ने र सरकारको विकल्प निर्वाचन मात्र रहेको बताए। कांग्रेसका संस्थापक तथा पूर्वप्रधानमन्त्री कृष्णप्रसाद भट्टराईको १०१ औँ जन्मजयन्ती र पार्टीको सय दिने सांगठनिक अभियान घोषणा कार्यक्रमका लागि गृह जिल्ला आएको मन्त्रि खड्काले मुलुकका दुई ठूला दल नेपाली कांग्रेस र नेकपा एमालेको गठबन्धनको सरकार भएकाले कसैले चाहँदैमा वर्तमान सरकार नढल्ने दावी गरे। मन्त्री खड्काले भने, 'यो सरकार मजबुत सरकार हो, यो सरकार आगामी निर्वाचन २०८४ को मंसिरसम्मका लागि गठित सरकार हो। आलोपालोका सरकार भएकाले जसरी सम्झौता भएको छ त्यही अनुसार आफ्नो काम यो सरकाले गर्छ। कहिले भारतबाट फर्किएपछि ढल्छ, कहिले चीनबाट फर्किएपछि ढल्छ भनेको सुन्छु तर यो सरकार कसैले चाहँदैमा ढल्दैन,' मन्त्री खड्काले भने। त्यसैगरी मन्त्री खड्काले गरिबीको रेखामुनि रहेका नेपालीहरूलाई जलविद्युतमा निःशुल्क सेयर हाल्ने वातावरण तयार गर्ने बताएका छन्। सङ्खुवासभालीले प्रत्यक्ष लाभ लिने गरी १०६१ मेगावाटको अपर अरुण जलविद्युत आयोजनाबाट स्थानीयलाई निःशुल्क रूपमा सेयर सुनिश्चित गर्ने काम अगाडि बढाएको बताए। माथिल्लो अरुण जलविद्युत आयोजना जिल्लाबासी सबैको सेयर सुनिश्चित गरिने मन्त्री खड्काको भनाइ छ। श्रोत माथि सबैको अधिकार बारबार रहेकाले पैसा नभएकै कारण कसैले पनि आयोजनामा सेयर हाल्नबाट वञ्चित नहुने उने बताएका छन्। अपर अरुण जनताको लगानीसमेत समावेश गरेर आयोजनको काम अगाडि बढाइने उनको भनाइ छ। आयोजनालाई धितो बनाएर सस्तो व्याजमा ऋण प्रवाह गर्ने गरि वल्डबैंकसँग समन्वय गरिएको बताउँदै मन्त्री खड्काले अव कोही पनि जलविद्युत लगायतका आयोजनाको सेयर सुनिश्चित गर्न लगेको बताए। यसले जनतालाई विद्युत क्षेत्रमा मालिक बनाउने सरकारको योजना रहेको उनले जानकारी दिए।"
भेरी करिडोरले कहिले पाउला पूर्णता ?,"ल्यासिक्यापदेखि शिसौलसम्म सडक जोडिएमा हिमाली सहर बनाउन सम्भव हुन्छ। डोल्पा : भेरी करिडोर बाँके जिल्लाको जमुनाहबाट सुरु भई सुर्खेत, सल्यान, जाजरकोट, रुकुम पश्चिम, डोल्पाको दुनै, धो तिन्जे हुँदै चीनको स्वशासित क्षेत्र तीब्बतको सिमानामा पुगेर टुंगिन्छ। यस सडकले चीन, नेपाल र भारत जोड्ने भएकाले व्यापारिक हिसाबमा पनि महत्वपूर्ण मानिन्छ। २०७५ साल मंसिर ४ गते त्रिपुराकोटसम्म ट्रयाक खुलाएर भव्यताका साथ उद्घाटन गरिए पनि भेरी करिडोरले अझैसम्म पूर्णता पाउन सकेको छैन। सुर्खेतको छिन्चुदेखि डोल्पाको मोरिम्ला नाकासम्म भेरी करिडोरअन्तर्गत नै पर्छ। भेरी करिडोर कार्यालय जाजरकोटका अनुसार छिन्चु मोरिम्लासम्मको सडकको कुल लम्बाइ ३ सय १७ किलोमिटर छ। जसमध्ये छिन्चुदेखि जाजरकोटसम्म १ सय ७ किलोमिटर सडक कालोपत्रे छ। जाजरकोटको खलंगा बजारदेखि रिम्न हुँदै रुकुम पश्चिमको चिसापानीसम्मको सडकखण्ड पनि कालोपत्रे भइसकेको छ। खलंगा बजारदेखि रिम्नासम्म १६ किलोमिटर सडक यस अघिनै कालोपत्रे भएको हो। रिम्नादेखि चिसापानीसम्मको सडक केही महिना अघिमात्र कालोपत्रेको काम सकिएको छ। चिसापानीदेखि तल्नुबगरसम्मको ३० किलोमिटर सडक कालोपत्रेको चरणमा छ। भेरी करिडोर कार्यालय जाजरकोटको ९७ करोड बजेटमा रिम्नातल्नुबगरसम्मको ४० किलोमीटर सडकको कालोपत्रेको काम भइरहेको भेरी करिडोर कार्यालयका प्रमुख सुनील रञ्जिकारले बताए। साढे दुई वर्षअघि खुलेको ठेक्कामा निर्माणको जिम्मा श्रेष्ठ कन्सट्रक्सन कम्पनी हेटौंडाले पाएको र अब चालु आर्थिक वर्षभित्रै तल्नुबगरसम्म कालोपत्रेको काम सम्पन्न गर्ने गरी काम भइरहेको रञ्जितकारको भनाइ छ। भेरी करिडोरअन्तर्गत पर्ने तल्नुबगरदेखि दुनैसम्मको ६१ किलोमिटर सडकको अवस्था चिन्ताजनक छ। ०७५ सालमै ट्रयाक खुलाइएको यस सडकमा अहिलेसम्म पनि स्तरोन्नतिको काम हुन सकेको छैन। अहिले तल्नुबगरदेखि दुनैसम्मको सडक साँघुरो त छँदै छ। बीचबीचमा खसेका ढुंगामाटो र ससाना पहिरोले सडकको अवस्था बिग्रँदै गएपछि सेनाले अहोरात्र खटेर निर्माण गरेको ट्रयाकसमेत साँघुरिन थालेको छ। नेपाली सेनाले करिब ११ वर्ष लगाएर दुनैसम्मको ट्रयाक खुलाएको थियो। सडक निर्माण गरेर सेना फर्केसँगै भेरी करिडोर अन्तर्गतको तल्नुदुनै खण्ड चौडा गर्ने, कालोपत्रे गर्ने लगायतको स्तरोन्नतिको काममा राज्यको ध्यान पुग्न सकेको छैन। त्यति बेला तत्कालीन रक्षामन्त्री ईश्वर पोखरेलले सडक उद्घाटन गर्दै सरकारले अबको दुई तीन वर्षभित्रै मोरिम्लासम्मको सडक निर्माण गरेर कालोपत्रे गरिने आश्वासनसमेत दिएका थिए। तर, ट्रयाक खुलेको एक दशक बित्न लाग्दासमेत सडकको अवस्था ज्युँँका त्युँ छ। त्यस यता बनेका सरकारहरूले ल्याएका महत्वकांक्षी बजेटहरूमा समेत उत्तर दक्षिण लोकमार्गका रूपमा चिनिने भेरी करिडोर समेटिन सकेन। संघीय आयोजनामा प्रदेशले लगानी गर्न नमिल्ने कानुन भेरी करिडोरको बाँकी खण्ड स्तरोन्नतिका लागि कर्णाली प्रदेश सरकारले भने लगानी गरेको छैन। संघीय आयोजनामा लगानी गर्न नमिल्ने कानुनी व्यवस्थानै भएकाले पनि प्रदेश सरकारले उक्त आयोजनामा लगानी गर्न नसकेको कर्णाली प्रदेश सरकारका भौतिक पूर्वाधारमन्त्री शेरबहादुर बुढाले बताए। संघीय सरकारबाट बजेट व्यवस्थापनका लागि जिल्लावासीको हिसाबमा आवश्यक समन्वय, सहकार्य गरिरहेको मन्त्री बुढाको भनाइ छ। ठूलीभेरी नदीको खोचैखोच भएर डोल्पा सदरमुकाम दुनै पुग्ने भेरी करिडोरको स्तरउन्नतिका लागि राज्यले बेवास्ता गरेका डोल्पाका स्थानीयको गुनासो छ। भेरी करिडोरले छोएर अघि बड्ने सुर्खेत, सल्यान, जाजरकोट, रुकुमपश्चिम र डोल्पाका जिल्लागत नेतृत्वको प्राथमिकतामा समेत नपर्दा भेरी करिडोरले पूर्णता पाउन नसकेको उनीहरूको भनाइ छ। जाजरकोटको पासागार्डदेखि दुनैसम्मको खण्डको कुल लम्बाइ करिब १ सय १८ किलोमिटर छ। दुनैल्यासिक्याप सडक निर्माणको चरणमा डोल्पा जिल्ला सदरमुकाम दुनैदेखि काइके गाउँपालिकाअन्तर्गत पर्ने ल्यासिक्यापसम्मको २५ किलोमिटर सडक निर्माणको क्रममा छ। उक्त खण्डमा भेरी करिडोर कार्यालयको ११ करोड बजेटबाट साडे दुई वर्षदेखि निर्माणकै क्रममा रहेको हो। उक्त सडकखण्ड निर्माणमा कम्पनीले बेवास्ता गर्दा काममा ढिलाइ भएको काइके गाउँपालिकाका स्थानीयले गुनासो गरेका छन्। कहिले जग्गा विवाद त कहिले बर्खामा काम गर्न नसकिएको बहाना बनाउँदै काममा ढिलाइ गरेपछि काइके गाउँपालिका र स्थानीय प्रशासनले लिखित तथा मौखिक रूपमा व्यवसायीको ध्यानाकर्षण गराएको थियो। पाँच वर्षसम्मको हदम्याद पाएको सूर्य श्रेया शान्ति जेभी कन्सट्रक्सनमध्ये श्रेया कन्सट्रक्सनका प्रोप्राइटर धुव्र शाहीका अनुुसार निर्माणको जिम्मा पाएको साडे दुई वर्षभित्र कमसल भूभागको सम्पूर्ण काम सकिएको र भीरपहराको काम मात्र बाँकी छ। उनका अनुसार हालसम्म ५० प्रतिशत काम सकिएको छ र भीरपहरा छिचोल्न सेनाले बिस्फोटक पदार्थ किन्ने तयारीसमेत गरिरहेको छ। यो काम सम्भबत एक हप्ताभित्र टुंगिने शाहीले बताए। बिस्फोटक पदार्थ समयमै आएमा असार मसान्तसम्ममा काम सक्ने लक्ष्य राखिएको शाहीले बताए। ल्यासिक्यापशिसौलको ३५ किमी ट्रयाक खुलाउन अझै बाँकी भेरी करिडोरअन्तर्गत पर्ने ल्यासिक्यापशिसौलको ३५ किमि ट्रयाक खुलाउन अझै बाँकी रहेको छ। दुनैल्यासीक्यापशिसौलधोतिन्जे हुँदै मोरिम्ला नाका जोड्ने उक्त सडकखण्डको ल्यासिक्यापशिसौलसम्मको ट्रयाक खुलाउनै बाँकी रहेको हो। उक्त खण्ड भीर पहरायुक्त भएकाले नेपाली सेनालाई जिम्मा दिने जिल्लाका सांसद तथा मन्त्रिले पहल गरिरहेका छन्। सेना पनि काम गर्न इच्छुक भए पनि मन्त्रिपरिषद्को निर्णय नहुँदा सडक निर्माणको काम अन्योलमा परेको हो। मोरिम्लातिन्जे धोहुँदै शिसौलसम्मको ४० किलोमीटर सडकको यस अघिनै ट्रयाक खुलाइ सकिएको छ। त्यस क्षेत्रमा समथर भूभाग भएकै कारण शिसौलसम्मको सडकको ट्रयाक खुलाउने काम छिटो भएको भेरी करिडोर कार्यालयले जनाएको छ। डोल्पाका लागि संघिय सांसद तथा पूर्वमन्त्री धन बहादुर बुढाका अनुसार ल्यासीक्यापदेखि शिसौलसम्मको सडकको ट्रयाक खुलाउने जिम्मा नेपाली सेनालाई दिन पहल भइरहेको बताए। यस खण्डमा कडा चट्टानी भूबनोट भएकाले पनि सेनाले बाहेक अरुले ट्रयाक खुलाउन असम्भ छ। सेनाको टोलीले एकपटक अवलोकन गरेर पनि सेनाको तर्फबाट सहमति सहितको राय बुझ्न रक्षा मन्त्रालयमा पठाइसकेको छ। रक्षा मन्त्रालयले रायसहितको पत्र भौतिक पूर्वाधार मन्त्रालयमा पठाइसकेको छ। अब भौतिक पूर्वाधार मन्त्रालयले प्राप्त पत्रसहित थप निर्णय गरेर मन्त्रिपरिषद्मा पठाउन बाँकी छ, सांसद बुढाले भने, अब मन्त्रिपरिषद्ले निर्णय गर्नेबित्तिकै सेनाले काम सुरु गर्छ। यसमा आवश्यक कानुनी अल्झनका सबै प्रक्रिया पूरा भइसकेकाले अब छिट्टै काम सुरु होला। यस खण्डको विस्तृत वातावरणीय प्रभाव मूल्यांकनको प्रतिवेदन बनाएर पास गर्नै पाँच बर्ष लागेको उनले बताए। मेरो निरन्तरको प्रयासले प्रतिवेदन बन्यो र पास पनि भयो, अब काम गर्ने हो। कुनै बाधा अड्चन भने छैन, उनले थपे। भेरी करिडोरमा लाग्ने बजेटका विषयमा आफूले कहाँ के गर्नुपर्छ सधैं तत्पर गरेको उनले जनाए। एक वर्षअघि नै मन्त्रालयका अधिकारी र सेनाको निर्माणकार्यसँग सम्बन्धित टोली हेलिकप्टरमा डोल्पा पुगेर उक्त खण्डको हवाई अनुगमनसमेत गरेका थिए। उक्त खण्ड ट्रयाक खुलाउने जिम्मा सेनाले लिने भनेकै एक वर्ष बितिसक्दा समेत काम सुरु हुन भने सकेको छैन। डोल्पाका लागि संघीय सांसद बुढा, कर्णाली प्रदेशका भौतिक पूर्वाधारमन्त्री शेरबहादुर बुढा र प्रदेश सांसद तथा पूर्वमन्त्री वीरबहादुर शाहीले उक्त खण्ड निर्माणको जिम्मा सेनालाई दिन सम्बन्धित सदनमार्फत संघीय सरकार र प्रदेश सरकारको पटकपटक ध्यानाकर्षणसमेत गराएका थिए। सेनाले उक्त खण्डको काम लिने बताइसके तापनि मन्त्रिपरिषद्को अन्तिम निर्णय कुरिरहेको बताइएको छ। भेरी करिडोर कार्यालयका प्रमुख रञ्जितकारका अनुसार भौतिक पूर्वाधार मन्त्रालय हुँदै गृह र रक्षा मन्त्रालयले पनि सेनालाई जिम्मा दिने राय पठाइसके तापनि मन्त्रिपरिषद्को निर्णय नहुँदा उक्त खण्डको ट्रयाक खुलाउने काम सुरु हुन सकेको छैन। तल्नु दुनै कालोपत्रे गर्न स्रोत सुनिश्चित हुँदै तल्नुबगरदेखि दुनैसम्मको सडकखण्ड कालोपत्रे गर्न बजेट जुटाउने काम भइरहेको भेरी करिडोर कार्यालयले जनाएको छ। सडक बनेदेखिनै स्तरोन्नतिको काम सुरु नभएको उक्त सडकखण्डको कालोपत्रेका लागि स्रोत सुनिश्चित गर्ने काम भइरहेको कार्यालयको भनाइ छ। संघीय सांसद तथा पूर्वमन्त्री धनबहादुर बुढाका अनुसार उक्त खण्डको कालोपत्रेकालागि अर्थ मन्त्रालयबाट ४ अर्ब २० करोडको स्रोत सुनिश्चित हुन लागेको हो। यसका लागि रातदिन लागिरहेको छु, अबको एक साता भित्रै स्रोत सुनिश्चित होला, बुढाले भने। स्रोत सुनिश्चित हुने बित्तिकै चालु आर्थिक वर्षभित्रै कार्यान्वयन हुने गरि ठेक्का खुलाइने भेरी करिडोर कार्यालयले जनाएको छ। दर्जन बढी ठाउँमा पक्की पुल आवश्यक भेरी करिडोरअन्तर्गतको एक दर्जनभन्दा धेरै ठाउँमा पक्की पुलको आवश्यकता रहेको भेरी करिडोर कार्यालयले जनाएको छ। सुर्खेत छिन्चुदेखि जाजरकोटसम्म मात्रै आधा दर्जन ठाउँमा पक्की पुल आवश्यक छ। यसबीचमा जाजरकोटको पिपे लगायतका स्थानमा पक्की पुल निर्माणको काम भइरहेको छ। जाजरकोटदेखि दुनैसम्म मात्रै भेरी नदी र ससना खोलामा गरेर करिब एक दर्जन स्थानमा पक्की पुल बनाउन बाँकी रहेको भेरी करिडोर कार्यालयले जनाएको छ। जसमा नलसिंह गार्ड, गोतम, मूलातरा, करोपगार्ड, चुँगार्ड, सुपानी, रुपगार्डलगायतका स्थानमा पक्की पुल बन्न बाँकी छ। यस मध्येका सात वटा स्थानमा पक्की पुल बनाउन बजेट जुटाउने काम भइरहेको भेरी करिडोर कार्यालयका प्रमुख रञ्जितकारले जानकारी दिए। अहिले यसै कामका लागि विभाग तथा मन्त्रालय धाइरहेको उनको भनाइ छ। छलगार्ड, खदाङ र तल्नुबगरमा भने पक्की पुलको निर्माण कार्य एक महिनादेखि सुरु भएको छ। तीनवटा पुल गरेर ३६ करोड लागतमा वाइपी एमआरजेभी भरतपुरले निर्माणको जिम्मा लिएर पनि काम सुरु गरिसकेको छ। करिब ४ वर्षभित्र काम सक्ने गरि काम भइरहेको बताइएको छ। यस्तो छ भेरी करिडोरको रणनैतिक महत्व कर्णाली प्रदेशभित्र सञ्चालित प्रमुख आयोजनामध्ये भेरी करिडोरको रणनैतिक महत्वसमेत धेरै छ। यस सडकले चिन, नेपाल र भारत जोड्ने भएकाले व्यापारिक हिसाबमा पनि महत्वपूर्ण सडकका रूपमा चिनिँदै आएको हो। त्रिदेशीय व्यापारिक महत्वका हिसाबमा पनि महत्वपूर्ण यस सडक निर्माण कार्य पूरा भएमा चीनको सामान नेपाल हुँदै भारत पुग्ने र भारतको सामान नेपाल हुँदै चीन पुर्याउन सकिने छ। नेपालले आफ्नो देशको उत्पादनलाई दुवै देशमा निर्यात गरेर माम्दानी गर्न सक्छ। अन्य जिल्लाहरूको सडक जस्तो भेरी करिडोर नभएकाले यस सडकको निर्माण, पुनर्निर्माण र पूर्णाताका लागि राज्यले गम्भीर भएर लाग्नुपर्ने कर्णाली प्रदेशसभा सदस्य तथा पूर्वमन्त्री वीरबहादुर शाहीले बताए। यसले खाली यातायातको सुविधा मात्र दिने नभई कूटनीतिक सम्बन्ध विस्तार गर्न पनि सहयोग पुर्याउने सांसद शाहीको भनाइ छ। सडकले पूर्णता पाएमा डोल्पा घुम्न स्वदेश तथा विदेशबाट पर्यटकहरू भित्रिने उनले बताए। सडक बनेमा अहिले पूर्णरूपमा प्रचारप्रसार हुन नसक्दा ओझेलमा परेका सुन्दर फोक्सुण्डो ताल, जगदुल्ला ताल, सुलिगार्ड झरना, संसारकै अग्लो बस्ती छार्का भोट, प्रशिद्ध धार्मिकस्थल तथा शक्ति पीठ श्री वाला त्रिपुरासुन्दरी मन्दिर हेर्नकै लागि लाखौं पर्यटक भित्रिने उनको भनाइ छ। यसबाट राज्यले अर्वौं रकम लाभ लिन सक्नुका साथै डोल्पालीको आयस्तरसमेत माथि बड्ने अपेक्षा गरिएको छ। सडकले पूर्णता पाएमा डोल्पामा उत्पादन हुने यार्सागुम्बा, जटामसी, स्याउ, ओखर आदिले राष्ट्रिय तथा अन्तर्राष्ट्रिय बजार पाउनेछन्। भेरी करिडोरले पूर्णता पाएपछि धोमा हिमाली सहर बनाउनेसमेत राज्यको योजना छ। जगदुल्ला हाइड्रो पावरको काम सुस्त भेरी करिडोरको तल्नु त्रिवेणी खण्ड स्तरोन्नती नहुँदा कर्णाली प्रदेशको अर्को महत्वको आयोजनाको रुपमा रहेको १०६ मेघावाटको जगदुल्ला अर्ध जलाशययुक्त जल विद्युत् आयोजना निर्माणमा पनि ढिलाइ भएको छ। सडकस्तर उन्नति नहुनुका साथै बीचबीचमा पक्की पुल निर्माणमा ढिलाइ हुँदा आयोजना निर्माणले गति लिन नसकेको आयोजना प्रमुख सञ्जय सापकोटाले बताए। साँघुरो सडक भएकै कारण विद्युत्गृहसम्म सुरुङ निर्माणका लागि ठूलाठूला मेसिनहरू लैजान समस्या भएको उनको भनाइ छ। राज्यले जतिसक्दो चाँडो भेरी करिडोरको स्तरोन्नति कार्यलाई पूर्णता दिन सकेमा डोल्पाले नेपालमै विकासका मोडल देखाइदिने सापकोटाले बताए। जोखिमपूर्ण यात्रा, मनलाग्दी भाडा भेरी करिडोरको दुनै तल्नुबगर खण्ड स्तरोन्नति नहुँदा सर्वसाधारणहरू जोखिमपूर्ण यात्रा गर्न बाध्य छन्। सडकको अवस्था राम्रो नहुँदा नहुँदै पनि दुर्गम क्षेत्रका मान्छे औषधिउपचार, पढाइलेखाइ गर्न सुर्खेत, काठमाडौं, नेपालगञ्जलगायतका सहरी क्षेत्रमा पुग्नुपर्ने भएकाले ज्यान जोखिममा राखेर यात्रा गर्नुपर्ने बाध्यता छ। त्रिपुरासुन्दरी नगरपालिका १ का स्थानीय दुर्गाप्रसाद देबकोटाले भेरी करिडोरअन्तर्गतको दुनै तल्नुबगर खण्ड कच्ची भएको भन्दै यातायात व्यवसायीले सर्वसाधारणबाट मनलाग्दी भाडा उठाइरहेको बताए। यस बीचमा सिट क्षमताभन्दा दुई तीन गुणा मान्छे राख्ने, थोत्रा गाडीहरू चलाउने समेत गरिएको उनको गुनासो छ। यस खण्डमा स्थानीय प्रहरी प्रशासनको पनि बलियो उपस्थिति नहुनुले सोझासाझा सर्वसाधारणहरू यातायात व्यवसायीबाटै ठगिने र हेपिने गरेका छन्। कच्ची सडक छ भन्दै यातायात व्यवसायीले लागेको भाडाभन्दा धेरै भाडा उठाउने फोक्सुन्डो घुम्न आउने यात्रुहरूको गुनासो छ। राज्यले भेरी करिडोरको कालोपत्रे गरिदिएमा यातायात व्यवसायीको सिन्डिकेट तोडिने र जनता मर्कामा नपर्ने उनीहरूको भनाइ छ। भेरी करिडोर कार्यालय जाजरकोटको ९७ करोड बजेटमा रिम्नातल्नुबगरसम्मको ४० किलोमिटर सडकको कालोपत्रेको काम भइरहेको छ। साढे दुई वर्षअघि खुलेको ठेक्कामा निर्माणको जिम्मा श्रेष्ठ कन्सट्रक्सन कम्पनि हेटौंडाले पाएको छ। सुनील रञ्जितकार प्रमुख, भेरी करिडोर कार्यालय संघीय आयोजनामा लगानी गर्न नमिल्ने कानुनी व्यवस्था भएकाले पनि प्रदेश सरकारले उक्त आयोजनामा लगानी गर्न सकेको छैन। संघीय सरकारबाट बजेट व्यवस्थापनका लागि जिल्लावासीको हिसाबमा आवश्यक समन्वय र सहकार्य गरिरहेको छ। शेरबहादुर बुढा, भौतिक पूर्वाधारमन्त्री, कर्णाली प्रदेश सरकार ल्यासिक्यापदेखि शिसौलसम्मको खण्डमा कडा चट्टानी भूबनोट भएकाले सेनाबाहेक अरूले ट्रयाक खुलाउन असम्भव छ। सेनाले अवलोकन गरेर आफ्नो सहमतिसहितको राय बुझ्न रक्षा मन्त्रालयमा बुझाएको छ। धनबहादुर बुढा, संघीय सांसद तथा पूर्वमन्त्री अन्य जिल्लाहरूको सडक जस्तो भेरी करिडोर नभएकाले यस सडकको निर्माण, पुनर्निर्माण र पूर्णाताका लागि राज्य गम्भीर भएर लाग्नुपर्छ। यसले खाली यातायातको सुविधा मात्र दिने नभइ कूटनीतिक सम्बन्ध विस्तार गर्न पनि सहयोग पुर्याउँछ। वीरबहादुर शाही  कर्णाली प्रदेश सभा सदस्य तथा पूर्वमन्त्री उपल्लो डोल्पाको तिन्जेमा हिमाली सहर बनाउने भन्दै विभिन्न नेताहरूले आश्वासन बाँड्छन्। तर, तिनै नेताहरू सरकारमा पुगेपछि कार्यान्वयनमा भने लैजाँदैनन्। तिन्जेमा हिमाली सहर बनाउन सबैभन्दा पहिले भेरी करिडोरले पूर्णता पाउनुपर्छ। पेमा धार्के गुरुङ  उपाध्यक्ष, डोल्पोबुद्ध गाउँपालिका करिडोरको पूर्णतापछि बन्नेछ हिमाली सहर उपल्लो डोल्पाको डोल्पोबुद्ध गाउँपालिकाअन्तर्गत पर्ने तिन्जेमा हिमाली सहर बनाउने प्रतिबद्धता गरिसकिएको छ। आर्थिक वर्ष २०७९८० को बजेटमार्फत तत्कालीन अर्थमन्त्री जनार्दन शर्माले हुम्लाको हिल्सा, लिमि भ्याली र डोल्पाको तिन्जेमा हिमाली सहर बनाउने प्रतिबद्धता जनाएका थिए। त्यतिमात्र नभई तत्कालीन उपप्रधान तथा रक्षामन्त्री ईश्वर पोख्रेल २०७६ सालमा धोस्थित क्रिस्टल माउन्टेन बोर्डिङ स्कुलको रजत जयन्तीमा प्रमुख अथितिका रूपमा उपस्थित भएका बेला पनि तिन्जेलाई सुन्दर एवं सुविधासम्पन्न हिमाली सहर बनाउने प्रतिबद्धता गरेका थिए। त्यसैगरी पटकपटक अवलोकन भ्रमणको सिलसिलामा उपल्लो डोल्पा पुगेको बेला जिल्ला र केन्द्रका नेताहरूले तिन्जेलाई एक ऐतिहासिक एवं सुन्दर हिमाली सहर बनाउने आश्वासन बाँड्दै आएका डोल्पोबुद्धबासीको भनाइ छ। त्यति बेला मन्त्री पोख्रेलसँगै उपल्लो डोल्पा पुगेका जनार्दन शर्मालेसमेत नेपाल चिनको सीमानजिक पर्ने तिन्जेमा हिमाली सहर बनाउन बजेट व्यवस्थापन गर्ने बताएका थिए। तर, यसरी कार्यक्रममा हौसिएर बोलेका नेताहरूको बोली अहिलेसम्म पूरा हुन सकेको छैन। डोल्पोबुद्ध गाउँपालिकाका उपाध्यक्ष पेमा धार्के गुरुङका अनुसार उपल्लो डोल्पाको तिन्जेमा हिमाली सहर बनाउने भन्दै विभिन्न नेताहरूले आश्वासन बाँडेका थिए। तिन्जेमा हिमाली सहर बनाउन सबैभन्दा पहिले भेरी करिडोरले पूर्णता पाउनुपर्छ। पटकपटक उपल्लो नेताहरू पुग्छन्, धोमा बस्ती विकास गर्ने तिन्जेमा हिमाली सहर बनाउने भन्छन् तर तिनै नेताहरू सरकारमा पुगे पछि कार्यान्वयनमा भने लैजादैनन्, उनले भने, धोमा बस्ती विकास गरेर तिन्जेमा हिमाली सहर बनाउन भुगोलले पनि साथ दिएको छ। आँखाले नभ्याउने फाँटहरू छन्। सम्भावना पनि उत्तिकै छ तर तिन्जेमा हिमाली सहर बनाउन सर्वप्रथम दुनैबाटै सडक जोडिनु आवश्यक छ। ल्यासिक्यापदेखि शिसौलसम्म सडक जोडिएमा हिमाली सहर बनाउन सम्भव देखिने र त्यसका लागि पहिला सरकारको ध्यान सडकको ट्रयाक खुलाएर पुल लगायतका पूर्वाधार निर्माणमा जानुपर्ने उनले बताए। त्यसपछि सहर निर्माणका लागि आवश्यक सामाग्री लैजान सहज हुनेउ उनको भनाइ छ। यससँगै मुस्ताङबाट उपल्लो डोल्पामा पर्ने छार्कामा एक वर्ष अघिमात्र जोडिएको सडकलाई डोल्पोबुद्ध गाउँपालिकासम्म बिस्तार गरेर भरपर्दो बनाउनुका साथै स्तरोन्नति र ठाउँठाउँमा पुलहरू निर्माण गर्नु आवश्यक छ, उनले भने, तिन्जेमा हिमाली शहर बनाइएमा कर्णाली प्रदेशकै पहिलो सिमावर्ती सहर बन्ने छ। उपल्लो डोल्पावासीलाई पनि धेरै सेवा सुविधा प्राप्त हुनेछ। आशा छ सरकारले सडक निर्माण गरेर चाँडै हिमाली शहरको परिकल्पना साकार पार्ने छ।"
"काठमाडौंमा हिउँदे वर्षा, सुदूर र कर्णालीमा हिमपात","काठमाडौं : पश्चिमी न्यून चापीय प्रणाली सक्रिय हुँदा मुलुकभरको तापक्रममा गिरावट आएको छ । जसका कारण मुलुकभर चिसो बढेको छ । सुदूरपश्चिम र कर्णाली प्रदेशका हिमाली तथा उच्च पहाडी क्षेत्रमा हिमपात र हल्का वर्षासमेत भएको छ । जल तथा मौसम विज्ञान विभाग, मौसम पूर्वानुमान महाशाखाका मौसमविद् सञ्जीव अधिकारीका अनुसार पश्चिमी न्यून चापीय प्रणालीको असर सुदूरपश्चिम र कर्णाली प्रदेशमा बढी देखिएको छ । जसले गर्दा हिमाली एवं उच्च पहाडी भेगमा सोमबार रातिदेखि नै हिमपात र हल्का वर्षा भएको हो । यस्तो न्यून चापीय प्रणाली सुदूरपश्चिमबाट भित्रिएको मौसम पूर्वानुमान महाशाखाले जनाएको छ । यो प्रणाली कर्णाली, लुम्बिनी र गण्डकी हुँदै पूर्वतर्फ विस्तारित भएको छ । हावाको चाप कम भएको अवस्थालाई न्यून चापीय भनिन्छ । चाप जता कम हुन्छ हावा त्यतै बहने गर्छ र उक्त भूभागमा बादल जम्मा भई हल्का वर्षा हुने हुन्छ ।उच्च हिमाली एवं पहाडी भूभागमा हिमपात हुने क्रम बुधबार दिउँसोसम्म कायम रहने मौसमविद् अधिकारीले जानकारी दिए । हावाको न्यून चापीय प्रणालीको प्रभाव सुदूर र कर्णाली प्रदेशमा बढी देखिएको छ । सोमबार साँझदेखि सुदूरपश्चिमका जिल्लाहरू बझाङ, बाजुरा, डोटी, डडेलधुरा, दार्चुला, बैतडीका उच्च पहाडी तथा हिमाली भेगमा हल्का हिमपात भएको छ । त्यस्तै कर्णाली प्रदेशको हुम्ला, जुम्ला लगायतका जिल्लामा पनि हिमपात भएको छ । मौसमविद् अधिकारीका अनुसार, लुम्बिनी प्रदेशको रुपन्देही, गण्डकी प्रदेशको तनहुँ बागमती प्रदेशको चितवन आसपासमा छिटफुट वर्षा भएको छ । मौसमविद् अधिकारीले भने, अन्य प्रदेशमा भन्दा सुदूरपश्चिम र कर्णाली प्रदेशमा नै सबैभन्दा बढी हिमपात र छिटफुट वर्षासमेत भएको छ । मौसम बदली भएसँगै चिसो बढ्दा हिमाली र उच्च पहाडी जनजीवन प्रभावित भएको छ । मध्य तथा पूर्वीतराईका केही स्थानहरूमा हुस्सु लाग्न थालेको छ । हिमपात, छिटफुट वर्षा र हुस्सुको प्रभावले दैनिक जनजीवन, स्वास्थ्य, सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुन सक्ने असरबाट समेत बच्न आवश्यक सतर्कता अपनाउन मौसम पूर्वानुमान महाशाखाले अनुरोध गरेको छ । मौसमविद् अधिकारीका अनुसार कर्णाली, गण्डकी र कोशी प्रदेशका उच्च पहाडी भेगका केही भूभागमा बुधबार पनि हिमपात हुन सक्ने देखिएको छ । काठमाडौं उपत्यकामा मंगलबार साँझ हिउँदे वर्षा भएको छ ।"
"मिर्मिमा टयाक्टर दुर्घटना : एकजनाको मृत्यु, दुई घाइते","स्याङ्जा : कालीगण्डकी गाउँपालिका३ विर्घामिर्मी सडकखण्डमा ट्याक्टर दुर्घटना हुँदा एक जनाको मृत्यु भएको छ भने दुईजना घाइते भएका छन्। आलमबाट बिर्घातर्फ जाँदै गरेको ट्रली नभएको सिरकडसना बनाउने मेसिन जोडिएको लु ४ त ७८३१ नम्बरको टयाक्टर पक्की भित्री सडकखण्डमा मंगलबार साँझ करिब ८ दुर्घटनामा परेको जिल्ला प्रहरी कार्यालय स्याङ्जाले जनाएको छ। बारागढीमाई नगरपालिकाका अन्दाजी २२ वर्षीय सब्दुल अन्सारीको मृत्यु भएको प्रहरीले जनाएको छ। ट्याक्टरले च्यापिएका उनलाई उपचारका लागि कालीगण्डकी अस्पताल लगिएपछि चिकित्सकले मृत घोषणा गरेको प्रहरी निरीक्षक उमेशलाल श्रेष्ठले जानकारी दिए। यसैगरी, बाराकलैया उपमहानगरपालिकाका २४ वर्षीय अर्जुन शाह र बारा गढीमाई नगरपालिकाका २६ वर्षीय सलाम मुदिन मन्सुरी दुर्घटनामा परी घाइते भएका प्रहरीको भनाइ छ। घाइते दुबैको टाउका र शरीरका भागमा चोट लागेको छ। उनीहरूको थप उपचारका लागि लुम्बिनी मेडिकल कलेज प्रवास, पाल्पा पठाइएको छ। टयाक्टरमा सवार बारा गढीमाई का १४ वर्षीय सिकन्दर यादव भने सकुशल रहेको प्रहरीले जनाएको छ। ट्याक्टर चालक गुल्मी कालीगण्डकी गाउँपालिकाका २६ वर्षीय सन्दीप विक फरार रहेको र उनको खोजतलास भइरहेको प्रहरी निरीक्षक श्रेष्ठले जानकारी दिए।"
भरूवा बन्दुकसहित दुईजना पक्राउ,भोजपुर : आमचोक गाउँपालिका१० स्थित बाघताङ्ग जङ्गलबाट भरूवा बन्दुक १ नाल र सोही बन्दुकको ७ राउण्ड गोलीसहित दुईजना पक्राउ परेका छन्। पक्राउ पर्नेहरूमा सोही गाउँपालिका१० खम्ब्याङ बस्ने ३० वर्षीय बुद्ध चन्द्र राई र २५ वर्षीय सुदिप राई रहेका छन् । इलाका प्रहरी कार्यालय बालंखाबाट खटिएको प्रहरीले उनीहरूलाई उक्त बन्दुक र गोलीसहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
भेरी करिडोरको पूर्णतापछि बन्नेछ हिमाली सहर,"डोल्पा : उपल्लो डोल्पाको डोल्पोबुद्ध गाउँपालिकाअन्तर्गत पर्ने तिन्जेमा हिमाली सहर बनाउने प्रतिबद्धता गरिसकिएको छ। आर्थिक वर्ष २०७९८० को बजेटमार्फत तत्कालीन अर्थमन्त्री जनार्दन शर्माले हुम्लाको हिल्सा, लिमि भ्याली र डोल्पाको तिन्जेमा हिमाली सहर बनाउने प्रतिबद्धता जनाएका थिए। त्यतिमात्र नभई तत्कालीन उपप्रधान तथा रक्षामन्त्री ईश्वर पोख्रेल २०७६ सालमा धोस्थित क्रिस्टल माउन्टेन बोर्डिङ स्कुलको रजत जयन्तीमा प्रमुख अथितिका रूपमा उपस्थित भएका बेला पनि तिन्जेलाई सुन्दर एवं सुविधासम्पन्न हिमाली सहर बनाउने प्रतिबद्धता गरेका थिए। त्यसैगरी पटकपटक अवलोकन भ्रमणको सिलसिलामा उपल्लो डोल्पा पुगेको बेला जिल्ला र केन्द्रका नेताहरूले तिन्जेलाई एक ऐतिहासिक एवं सुन्दर हिमाली सहर बनाउने आश्वासन बाँड्दै आएका डोल्पोबुद्धबासीको भनाइ छ। त्यति बेला मन्त्री पोख्रेलसँगै उपल्लो डोल्पा पुगेका जनार्दन शर्मालेसमेत नेपाल चिनको सीमानजिक पर्ने तिन्जेमा हिमाली सहर बनाउन बजेट व्यवस्थापन गर्ने बताएका थिए। तर, यसरी कार्यक्रममा हौसिएर बोलेका नेताहरूको बोली अहिलेसम्म पूरा हुन सकेको छैन। डोल्पोबुद्ध गाउँपालिकाका उपाध्यक्ष पेमा धार्के गुरुङका अनुसार उपल्लो डोल्पाको तिन्जेमा हिमाली सहर बनाउने भन्दै विभिन्न नेताहरूले आश्वासन बाँडेका थिए। तिन्जेमा हिमाली सहर बनाउन सबैभन्दा पहिले भेरी करिडोरले पूर्णता पाउनुपर्छ। पटकपटक उपल्लो नेताहरू पुग्छन्, धोमा बस्ती विकास गर्ने तिन्जेमा हिमाली सहर बनाउने भन्छन् तर तिनै नेताहरू सरकारमा पुगे पछि कार्यान्वयनमा भने लैजादैनन्, उनले भने, धोमा बस्ती विकास गरेर तिन्जेमा हिमाली सहर बनाउन भुगोलले पनि साथ दिएको छ। आँखाले नभ्याउने फाँटहरू छन्। सम्भावना पनि उत्तिकै छ तर तिन्जेमा हिमाली सहर बनाउन सर्वप्रथम दुनैबाटै सडक जोडिनु आवश्यक छ। ल्यासिक्यापदेखि शिसौलसम्म सडक जोडिएमा हिमाली सहर बनाउन सम्भव देखिने र त्यसका लागि पहिला सरकारको ध्यान सडकको ट्रयाक खुलाएर पुल लगायतका पूर्वाधार निर्माणमा जानुपर्ने उनले बताए। त्यसपछि सहर निर्माणका लागि आवश्यक सामाग्री लैजान सहज हुनेउ उनको भनाइ छ। यससँगै मुस्ताङबाट उपल्लो डोल्पामा पर्ने छार्कामा एक वर्ष अघिमात्र जोडिएको सडकलाई डोल्पोबुद्ध गाउँपालिकासम्म बिस्तार गरेर भरपर्दो बनाउनुका साथै स्तरोन्नति र ठाउँठाउँमा पुलहरू निर्माण गर्नु आवश्यक छ, उनले भने, तिन्जेमा हिमाली शहर बनाइएमा कर्णाली प्रदेशकै पहिलो सिमावर्ती सहर बन्ने छ। उपल्लो डोल्पावासीलाई पनि धेरै सेवा सुविधा प्राप्त हुनेछ। आशा छ सरकारले सडक निर्माण गरेर चाँडै हिमाली शहरको परिकल्पना साकार पार्ने छ।"
'शेख हसिनालाई भारतबाट फिर्ता ल्याउनु बंगलादेश सरकारको प्राथमिकता',"ढाका : बंगलादेशको अन्तरिम सरकारका प्रमुख मोहम्मद युनुसका प्रेस सचिव शफिकुल आलमले शेख हसिनालाई भारतबाट फिर्ता ल्याउनु सरकारको प्राथमिकता रहेको बताएका छन्। शफिकुल आलमले भने, 'सरकारले बंगलादेशको कानून अनुसार शेख हसिनालाई जतिसक्दो चाँडो फिर्ता ल्याउने काम गरिरहेको छ।' बंगलादेशले भारतसँग शेख हसिनालाई सुपुर्दगी गर्न माग गरेको छ । बंगलादेशको विदेश मन्त्रालयका सल्लाहकार मोहम्मद तोहेद हुसेनले भर्खरै शेख हसिनालाई न्यायिक प्रक्रियामा सामेल हुन फिर्ता पठाउनुपर्ने कुरा भारतलाई जानकारी गराएको बताएका छन्। बंगलादेशकी पूर्व प्रधानमन्त्री शेख हसिना अगस्ट ५ देखि भारतमा छिन् । भारतको विदेश मन्त्रालयका प्रवक्ताले यसको पुष्टि गर्दै भने, 'हामीले बंगलादेशको उच्चायोगबाट सुपुर्दगी अनुरोध प्राप्त गरेका छौं।' बीबीसी"
"हाइटीमा गोली चल्यो, दुई पत्रकार र एक प्रहरीको मृत्यु",क्यारेबियन देश हाइटीको प्रमुख सरकारी अस्पताल पुनः खोल्ने घोषणा गर्न आयोजित पत्रकार सम्मेलनमा गोली चल्दा २ पत्रकारसहित ३ जनाको मृत्यु भएको छ। हाइटीको राजधानी पोर्टओप्रिन्समा भएको गोलीकाण्डमा तीन जनाको ज्यान गएको छ भने अन्य धेरै जना घाइते भएका छन् । यो सार्वजनिक अस्पताल साउन अघि हिंसात्मक समूहले कब्जा गरेको थियो। गोली चल्दा पत्रकारहरु स्वास्थ्यमन्त्रीलाई पर्खिरहेका थिए । रिपोर्टका अनुसार दुई पत्रकार र एक प्रहरीको मृत्यु भएको हो । उक्त कार्यक्रममा एक हतियारधारी व्यक्तिले गोली चलाएको जनाइएको छ । हाइटी क्यारिबियन सागर मा स्थित एक देश हो। बीबीसी
देश बनाउने साँचो सिटिजन साइन्स,"नेताले देश बनाएनन् रे ! ठीक छ अब नागरिकले देश बनाऔं न त। नागरिक विज्ञान देश बनाउने साँचो हो। नेपालमा विकास भएन। हामीभन्दा गरिब देशहरू कहाँबाट कहाँ पुगिसके। सचेत नेपाली यही भनिरहन्छौं। अनि नेताहरू विदेश घुमेर फर्कन्छन् र चुनावताका आश्वासनको पोको बाँड्दै भन्छन्, हामी नेपाललाई सिंगापुर बनाउँछौं, स्विट्जरल्यान्ड बनाउँछौं! भनिरहेकै छौं, हरियो वन नेपालको धन। हो, प्रकृतिले धनी छ नेपाल। जलविद्युत्ले पनि धनी नै छ। कृषिप्रधान देश पनि हाम्रै। योगको आरम्भकर्ता मुलुक पनि नेपालै। नेपालमै छ विश्वकै सर्वोच्च शिखर। सूची तयार पार्नै घण्टौं लाग्छ। नभएर होइन नेपाल नबनेको, नगरेर हो। समस्या देख्ने, समाधान नखोज्ने हामी : कुनै पनि देशको विकास कसरी हुन्छ ? कसले कति र कहाँ, कहाँको अध्ययन र अनुसन्धान गरेका छौं ? छौं भने त्यसको कार्यान्वयन कहिले, कसरी र कहाँ गर्यौं ? छैनौं भने किन ? कारण के ? विकासका साझा मुद्दामा कहिले र कहाँ एक भयौं ? किन हुन सकेनौं ? समृद्ध नेपाल किन बनेन ? अब कसकसले के के गर्ने ? भनेर किन समीक्षा र मूल्यांकन गरेनौं ? गर्दैनौं ? देशको समग्र विकासमा किन प्रतिपक्षीमात्रै बनिरहन्छौं ? किन समस्यैसमस्या मात्र देख्छौं ? किन बखेडा निकालेर अड्को मात्र थाप्छौं ? किन उपाय खोज्न, समाधान गर्नतर्फ उद्दत हुँदैनौं ? युरोप, अमेरिका, अस्ट्रेलिया, क्यानाडातिर नजाऔं, एसियाकै देश हेरौं चीन, जापान, सिंगापुर, दक्षिण कोरिया आदि देशले आफूलाई कसरी विश्व प्रतिस्पर्धामा उतारे ? के गरे ? कसरी गरे ? तिनले सक्छन् भने हामीले किन सक्दैनौं ? हिजोसम्म हामीभन्दा गरिब र पछाडि परेको ती देशले देश विकासका लागि कस्तो टेक्निक लगाए ? कस्तो डेभलपमेन्ट मोडल अपनाए ? कसरी लागू गरे ? कसरी खटिए ? नागरिक स्वयं कति सचेत बने ? देशभक्ति कसरी जगाए ? आफूलाई विकासमा कसरी होमे ? नेपाल बनेन। नेपाल बिग्रियो। नेताले केही गरेनन्। नेपालमा भविष्य छैन। यस्तै भनेर, यस्तै भाष्य स्थापित गरेर के नेपाल बन्छ ? समस्या तेस्र्याएर देश बन्छ कि समाधान खोजेर ? नेताले बनाएनन् रे, नागरिकले बनाऔं न देश ः नेताले देश बनाएनन् रे ! ठीक छ अब नागरिकले देश बनाऔं न त। नागरिक विज्ञान देश बनाउने साँचो हो। चीनको ख्वासी गाउँ नागरिक विज्ञानबाट विकास भएको विश्वकै एउटा नमुना ठाउँ हो। अमेरिका, युनाइटेड किङ्डम, अस्ट्रेलिया, जर्मनी र जापान सिटिजन साइन्स प्रयोग गरेर विकासमा अब्बल ठहरिएका देश हुन्। सन् २०११ मा आएको भूकम्प र सुनामीपछि जापान विपद् जोखिम र वातावरणसम्बन्धी चुनौतीहरूको सामनामा नागरिक विज्ञानको प्रयोग गरेर सफल बन्यो। त्यहाँका नागरिकले फुकुसिमामा भएको आणविक दुर्घटनापछि सेफकास्टमार्फत विकिरण मापन गरी सरकारलाई सूचना दिएर सहयोग गरेका थिए भने दिगो कृषि र जैविक विविधता जोगाउन रुरल रिभाइटलाइजेसन प्रोजेक्टमार्फत अनुगमन गरे। सिटिजन साइन्स विश्वव्यापी विकास र वातावरणीय चुनौतीहरूको समाधानमा रूपान्तरणकारी उपकरण बनेको छ। अर्थात्, नागरिक विज्ञानमा सर्वसाधारण नागरिकहरूको योग्यता र क्षमतालाई पनि तथ्यांक संकलन, विश्लेषण र आदानप्रदान गर्न प्रयोग गर्ने काम हुन्छ। यस्तै, जर्मनीले देश विकासका लागि अनुसन्धान र नीतिमा यसको प्रयोग गरेको थियो। त्यहाँका नागरिकले प्लास्टिक पिरेटस् परियोजना लागू गरे भने आई नेचुरालिस्ट डिई प्रयोग गरी जैविक विविधताको दस्ताबेजीकरण गरेर पर्यावरणको संरक्षण गरेका थिए। अस्ट्रेलियाले उसको युनिक इकोलोजिकल च्यालेन्जेज (वातावरणीय अनुगमन र विपद् व्यवस्थापन आदि) चिर्न सिटिजन साइन्स प्रयोग गरेको पाइन्छ। त्यहाँका नागरिकले फ्रगआईडी र कोस्ट स्न्याप प्रयोग गरेका थिए। यूकेमा सिटिजन साइन्सको उच्चस्तरीय शैली र प्रयोग छ। त्यहाँका नागरिकले जुनिभर्स नामक प्लेटफर्मको प्रयोग गरी सांस्कृतिक सम्पदा, जलवायु परिवर्तन र जैविक विविधतामा आफूलाई उदाहरणीय बनाएका छन् भने बिग बट्टरफ्लाई काउन्ट पारिस्थितिक प्रणालीको स्वास्थ्य अनुगमन गर्न पुतली प्रजातिको गणना गर्न र प्रतिवेदन तयार पार्न उपयोगी छ। अमेरिकाले सिटिजन साइन्समार्फत ईबर्ड र ग्यालेक्सी जूलाई उदाहरणीय बनाएर स्थापित गरेको छ। यसकारण सिटिजन्स साइन्स : पेसामा आबद्ध नभएका नागरिकको विज्ञान हो, सिटिजन्स साइन्स। यो मूलतः विश्वव्यापी विकास र वातावरणीय चुनौतीहरूको समाधानमा रूपान्तरणकारी उपकरण बनेको छ। यसमा सर्वसाधारण नागरिकको योग्यता र क्षमतालाई तथ्यांक संकलन, विश्लेषण र आदानप्रदानमा प्रयोग हुन्छ। विकासका विषय पहिचान गरी उच्चगुणस्तरीय डेटासेटहरू उत्पादन गर्न, वैज्ञानिक ज्ञानलाई लोकतान्त्रिक बनाउन र जनसमुदायलाई जिम्मेवार बनाउन अमूल्य साबित भएका छन्। उसो भए नेपाल अब किन पछि पर्ने ? जबकि यसका लागि नेपालमा पर्याप्त जनशक्ति छ। सरकारले यसको पूर्ण सदुपयोग गर्न सक्छ। विकासमा केकसरी प्रयोग गर्ने ?: नेपालले पनि नागरिक विज्ञानको प्रयोग गरी सहरी विकास तथा योजना, विपद्बारे जानकारी एवं जोखिम न्यूनीकरण गर्न र कृषि विकासलगायतमा काम गर्न सक्छ। आवश्यकता र समस्याहरू पहिचान गरे सञ्जीवनी बन्न सक्छ यो। अन्य देशमा झैं नागरिकप्रेरित पहलहरूले ट्राफिक भीडको दिगो समाधान गर्न महत्त्वपूर्ण भूमिका खेल्न सक्छन्। आपत्कालीन जोखिममा पर्ने क्षेत्रहरूमा अत्यावश्यक र सही जानकारी दिएर जीवन बचाउन महत्त्वपूर्ण साधन बन्न सक्छ। २०७२ सालको भूकम्पमा नागरिकले खेलेको भूमिका (जनउद्धार र राहत वितरण आदि) उदाहरणीय छ। कृषि विकासमा किसानहरूले माटोको अवस्था, कीट प्रकोप र फसलको स्वास्थ्यको दस्ताबेजीकरण गरेर योगदान पुर्याउन सक्छन्। यस्ता तथ्यांकले विशेषगरी जलवायु परिवर्तनको जोखिममा रहेका भूभागमा कृषि प्रविधिहरू र अनुकूलनशील खेतीका अभ्यासहरूको विकासमा सहयोग पुर्याउँछ। वातावरणमा केकसरी प्रयोग गर्ने ? : नेपाल पनि जलवायु परिवर्तनको चपेटामा परेको देश हो। त्यसैले जैविक विविधता अनुगमन गर्न, जलवायु परिवर्तनबारेका अनुसन्धान गर्न, पानी, वायु, माटो आदिको गुणस्तर अनुगमन गर्न र प्रदूषण एवं फोहोर व्यवस्थापन गर्न सिटिजन साइन्स उपयोगी हुन्छ। विश्व परिवेश चिहाउने हो भने नागरिक विज्ञानले जैविक विविधता अनुगमन एवं दस्ताबेजीकरणमा क्रान्ति ल्याएको पाइन्छ। नेपालमा पनि भूक्षय र वायु प्रदूषण भइरहने अनि अधिकांश भागमा नागरिकमा सफा पानीको पहुँच नहुनेजस्ता महत्त्वपूर्ण समस्या छन्। झरना र नदीहरू, ताल र खोलाहरू थुप्रै छन्। पिउने पानीका लागि तिनैमा निर्भर गर्ने समुदायहरूले पानीको सुरक्षा अनुगमन र सुधारिएको पानी व्यवस्थापन नीतिहरूको पक्षमा सस्तो पानी परीक्षण किटहरूको प्रयोग गर्ने लगायतका काम यसबाट सम्भव छ। प्लास्टिक प्रदूषणसँगै फोहोर व्यवस्थापन हाम्रा लागि वातावरणीय चुनौतीहरू हुन्। नागरिकमुखी सफाइ अभियानहरूले संकलित फोहोरको प्रकार र मात्राहरूको दस्ताबेजीकरण गर्न मद्दत गर्छन्। बागमती नदी सफाइमा नागरिक विज्ञान परियोजनाले सोच र शैलीमा गुणस्तरीय परिवर्तन ल्याएको छ, जनचेतना वृद्धि गरी नदीको प्रदूषण घटाउने प्रयास भएको छ। नेपालमा नागरिक विज्ञानका चुनौती र समाधान ः विकास र वातावरणमा नागरिक विज्ञानका फाइदाहरू एक होइन, अनेक छन्। ठूलो मात्रामा तथ्यांक संकलन, सीमान्तकृत मात्र होइन, सबैजसो समुदायको सशक्तीकरण, वैज्ञानिक लोकतान्त्रिकीकरणमार्फत जटिल मुद्दाहरूको समाधान, लागतकुशलता अर्थात् स्वयंसेवकहरूको उपयोग गरेर वित्तीय बोझ कम गर्न सकिन्छ। नेपालले सिटिजन्स साइन्सको अभ्यास र प्रयोग गर्दा प्रविधि र प्राविधिक समस्याहरूको सामना गर्नुपर्छ, यद्यपि नेपाल डिजिटलाइजेसनको बाटोमा अघि बढिसकेको छ। डिजिटल डिभाइड क्रोनिक रोग नै हो नेपालको। ग्रामीण क्षेत्रमा साक्षरतास्तर कम भएकाले समुदायहरू नागरिक विज्ञान परियोजनाहरूमा संलग्न हुन कठिन हुन्छ। गैरविशेषज्ञद्वारा प्राप्त हुने तथ्यांकमा भर पर्नुपर्छ भनेपछि तिनको पुष्टि गर्ने आधार के ? भन्ने सवाल खडा हुन्छ। सरकारले तथ्यांक संकलनका विधिहरूमा तालिम दिनु आवश्यक छ। औपचारिक नीतिगत निर्माणमा नागरिकको सहभागितामा सरकारले जोड दिइसकेको अवस्था छैन। २१ प्रतिशत गरिबी र त्यसमाथिका नागरिक मध्यम वर्गीय हुनाले हातमुख जोर्नमै समय दिनुपर्ने देखिन्छ। उपकरणसहितका चेतनामूलक प्रवद्र्धनमा बजेटले निरन्तरता पाएको अवस्था देखिँदैन। निष्कर्ष : भौगोलिक विकटताका कारण मुलुकभरमा तथ्यांक संकलनका कार्य चुनौतीपूर्ण पनि छ। त्यसो त चुनौती एक होइन, अनेक छन्। तथापि चुनौतीले आफूसँगै समाधान पनि लिएर आएको हुन्छ, देख्न चाहिँ सक्नुपर्छ। ऐक्यबद्धतासहितका इच्छाशक्तिहरू नै विकासका राजमार्ग हुन्। विकासका मुद्दामा प्रतिपक्ष र सत्तापक्ष होइन, खासमा साझा बाटो पहिल्याएर हिँड्नु एकमात्र विकल्प हो। चुनौतीसँग सामना गर्न रणनीतिहरू बनाएरमात्र अघि बढ्न सकिन्छ। जसको महत्त्वपूर्ण आधार सिटिजन साइन्स हुन सक्छ। क्षमता निर्माण गर्ने, स्थानीयवासीको फराकिलो र गहिरो दृष्टिकोण बनाउने अनि तथ्यांक संकलनका लागि कम लागत लाग्नेगरी उपकरणसहितका प्रयोगकर्ता तयार पार्ने काममा सरकार लाग्नैपर्छ अब। नीतिनिर्माणकर्ताले नागरिकद्वारा उत्पादित तथ्यांकलाई केन्द्रमा राखेर दिगो वित्तीय मोडेलहरू अपनाउँदै स्थानीय र अन्तर्राष्ट्रिय संस्थासँग साझेदारी स्थापना गर्नुपर्ने हुन्छ।"
क्रिसमस डे मा राष्ट्रपति पौडेलले दिए शुभकामना,"काठमाडौं : राष्ट्रपति रामचन्द्र पौडेलले इसाई धर्मावलम्बीहरूको पर्व क्रिसमस डे को उपलक्ष्यमा स्वदेश तथा विदेशमा रहने सम्पूर्ण नेपाली इसाई धर्मावलम्वी दिदीबहिनी तथा दाजुभामा शुभकामना व्यक्त गरेका छन्। बुधबार क्रिसमस डेको अवसरमा शुभकामना दिँदै चाडपर्वले राष्ट्रिय एकतालाई थप मजबुत बनाउन सहयोग पुग्ने बताएका छन्। उनले भनेका छन्,क्रिसमस डे जस्ता चाडपर्वहरूको माध्यमबाट विविध साँस्कृतिक पहिचान एवम् धार्मिक आस्था बोकेका समुदायबीच आपसी सद्भाव,सहिष्णुता र ऐक्यवद्धताको भावना अभिवृद्धि हुनाका साथै राष्ट्रिय एकतालाई थप मजबुत तथा सुदृढ बनाउन सहयोग पुग्ने विश्वास लिएको छु। पौडेलले यस पर्वले सबै नेपालीहरूबीच आपसी विश्वास, प्रेम र एकताको भावनालाई प्रगाढ बनाउन सबैमा प्रेरणा प्रदान गरोस् भन्ने कामना गरेका छन्। इसाई धर्मका अनुयायीहरूद्वारा जिसस क्राइस्टको जन्मदिनको अवसरमा हरेक वर्ष डिसेम्बर २५ तारिखको दिनलाई धार्मिक एवम् साँस्कृतिक उत्सवका रूपमा विभिन्न कार्यक्रमहरूको आयोजना गरी क्रिसमस डे मनाउने गरिएको छ ।"
