शीर्षक,विवरण
बस्ती पसेको बाघ नियन्त्रणमा,"चितवन : चितवनमा बस्तीमा पसेको बाघलाई नियन्त्रणमा लिइएको छ। भरतपुर महानगरपालिका२८ अन्द्रौलीको मकैबारीबाट बाघलाई आज नियन्त्रणमा लिइएको हो। चितवन राष्ट्रिय निकुञ्जका प्रमुख संरक्षण अधिकृत डिलबहादुर पुर्जा पुनका अनुसार अन्दाजी दुई वर्ष ६ महिनाको पोथी बाघलाई खोरमा पारेर नियन्त्रणमा लिइएको हो। बाघले निकुञ्जबाट बाहिर निस्किएर दुःख दिन थालेपछि नियन्त्रणमा लिइएको हो। डार्टको प्रयास असफल भएपछि खोरमा बाख्रा राखि बाघलाई नियन्त्रणमा लिइएको उनले जानकारी दिए। प्रमुख संरक्षण अधिकृत पुनका अनुसार निकुञ्जका पशु चिकित्सक, पाँच हात्ती, नेपाली सेना, कर्मचारी र स्थानीयको सहयोगमा बाघलाई नियन्त्रणमा लिइएको हो। बाघलाई अहिले सौराहामा राखिएको छ।"
ठगी मुद्दाका फरार प्रतिवादी पक्राउ,काठमाडौं : ठगी मुद्दाका फरार प्रतिवादी पक्राउ परेका छन्। पक्राउ पर्नेमा सिन्धुपाल्चोकको इन्द्रवती गाउँपालिका३ घर भई हाल भक्तपुरको चाँगुनारायण नगरपालिका४ बस्ने ३० वर्षीय प्रशस्त थापा रहेका छन्। काठमाडौं उपत्यका अपराध अनुसन्धान कार्यालयको टोलीले काठमाडौंको सिनामंगलबाट पक्राउ गरेको हो। आवश्यक अनुसन्धान तथा थप कारबाहीका लागि जिल्ला प्रहरी परिसर काठमाडौं पठाइएको छ।
काठमाडौंका एक लाख २५ हजार बालबालिकालाई आइपीभी खोप लगाइने,"काठमाडौं : जेठ १३ गतेदेखि काठमाडौं जिल्लासहित देशभरिका बालबालिकाका लागि पोलियो रोगविरुद्धको खोप आइपीभी अभियान सञ्चालन गर्दैछ। सरकारले यसअघि खोप लगाउन छुटेका देशभरिका १४ लाख ६२ हजार सात सय १२ जना बालबालिकालाई उक्त खोप लगाउने उद्देश्यसहित अभियान सञ्चालन गर्न लागेको हो। जनस्वास्थ्य कार्यालय, काठमाडौंले आयोजना गरेको पत्रकार भेटघाट कार्यक्रममा अभियानका क्रममा काठमाडौं जिल्लाका एक लाख २५ हजार एक सय १७ बालबालिकालाई खोप लगाइने जनस्वास्थ्य अधिकृत तुलसी सुवेदीले जानकारी दिए। उनले काठमाडौं एक हजार चार सय २१ विद्यालयका अतिरिक्त सात सय ८३ खोप केन्द्र स्थापना गरी खोप प्रदान गरिने र अभियानका लागि दुई सय ७८ स्वास्थ्यकर्मी र पाँच सय ५६ स्वयम्सेविका परिचालन गरिने बताए। नेपालमा सन् २०१० देखि नै पोलियो रोग नदेखिए पनि छिमेकीमुलुक पाकिस्तान र अफगानिस्तानमा पोलियो रोगको सङ्क्रमण देखिएकाले खोप अभियान सञ्चालन गर्नुपरेको जनस्वास्थ्य अधिकृत सुवेदीको भनाइ छ। 'नेपालबाट ती दुई देशमा आवतजावत भइरहने हुनाले यहाँ पनि सङ्क्रमणको जोखिम छ। त्यसैले जोखिमलाई मध्यनजर गरी खोप लगाउनुपर्ने अवस्था छ,' उनले भने। त्यसक्रममा विसं २०७३ वैशाखदेखि २०७५ असोजसम्म जन्मिएका बालबालिकालाई खोप लगाइने छ। कार्यालय प्रमुख अर्जुनप्रसाद सापकोटाले त्यस अवधिमा विश्वबजारमा आइपीभी खोपको अभाव रहेकाले बालबालिकालाई खोप लगाउन नपाइएकाले खोप प्रदान गर्न थालिएको जानकारी दिए। उनले खोप अभियान सञ्चालनका लागि स्वास्थ्यकर्मीलाई अभिमुखीकरण तालिमसमेत दिइएको छ। यही जेठ २६ गतेसम्म हुने खोप अभियानमा स्थानीय तहसँग पनि समन्वय गरिएको उनको भनाइ छ। खोप अभियानका लागि ग्लोबल एलाएन्स फर भ्याक्सिन एण्ड इमुनाइजेसन (गाभी)ले ३२ करोड बराबरको खोप उपलब्ध गराइसकेको छ। सरकारले सन् २०२६ सम्म पोलियो उन्मूलन गर्ने लक्ष्य राखेको छ।"
अनलाइनमार्फत ठगी गर्ने व्यक्ति पक्राउ,काठमाडौं : अनलाइनमार्फत ठगी गर्ने व्यक्ति पक्राउ परेका छन्। पक्राउ पर्नेमा सिन्धुपाल्चोक लिसंखुपाखर गाउँपालिका१ घर भई काठमाडौंको बुढानिलकण्ठ बस्ने ३६ वर्षीय सोनम तामाङ रहेका छन्। ग्राहकहरूसँग बार्गेनिङ गरी सुरुमा सामान चेकजाँच गरी परिवारलाई सामान देखाई ७ लाख ९९ हजार रुपैयाँ बराबरको सामग्री लिएर फरार भएका सूचना अधिकारी रविन्द्र रेग्मीले बताए। काठमाडौं उपत्यका अपराध अनुसन्धान कार्यालयको टोलीले उनलाई काठमाडौंको बुढानीलकण्ठबाट पक्राउ गरेको हो। उनलाई ठगी सम्बन्धी कसुरमा आवश्यक कारबाहीको लागी प्रहरी वृत्त बौद्ध पठाइएको छ।
झापामा ब्राउन सुगरसहित चार जना पक्राउ,झापा : झापामा लागुऔषध ब्राउन सुगरसहित चार जना पक्राउ परेका छन्। मेचीनगरबाट तीन पुरुष र कचनकवलबाट एक महिला पक्राउ परेको जिल्ला प्रहरी कार्यालय झापाले जनाएको छ। मेचीनगर६ पुरानो मेची पुल हुँदै भारतको पानीट्यांकीबाट सिटी सफारीमा नेपालतर्फ आउँदै गरेका मोरङ उर्लाबारी नगरपालिका५ का २६ वर्षीय समीर मगर र उर्लाबारी२ का २७ वर्षीय सुजन कार्कीलाई ब्राउन सुगरसहित मंगलबार बिहान पक्राउ गरिएको प्रहरीले जनाएको छ। इलाका प्रहरी कार्यालय र लागूऔषध नियन्त्रण ब्युरो काँकडभिट्टाबाट खटिएको संयुक्त टोलीले चेकजाँच गर्दा उनीहरूको साथबाट १२ ग्राम १२० मिलिग्राम ब्राउन सुगर बरामद गरेको थियो। त्यस्तै मेचीनगर६ पुरानो मेची पुल हुँदै भारतको पानीट्यांकीबाट सिटी सफारीमा आउँदै गरेको दमक९ का २७ वर्षीय आशिष खडरियालाई ५ ग्राम १०० मिलिग्राम ब्राउन सुगरसहित पक्राउ परेका छन्। पक्राउ परेका तीनै जनालाई इलाका प्रहरी कार्यालय काँकडभिट्टा राखिएको छ। त्यसैगरी कचनकवल गाउँपालिका४ स्थित सुनकोसी चिया बगानमा लागुऔषध कारोबार भइरहेको भन्ने विशेष सूचनाको आधारमा इलाका प्रहरी कार्यालय केचनाबाट खटिएको टोलीले सोही ठाउँका ३६ वर्षीया अलिसा शेखलाई ब्राउन सुगरसहित पक्राउ गरिएको छ। प्रहरीले उनको साथबाट प्लास्टिकमा पोका पारी बोकेको २ पोकामा ४० ग्राम ८४० मिलिग्राम ब्राउन सुगर फेला पारेको थियो। उनलाई आवश्यक कारबाहीका लागि जिल्ला प्रहरी कार्यालय झापामा राखिएको छ।
कान्तिपुर मिडिया ग्रुपका अध्यक्ष सिरोहियालाई प्रहरीले कार्यकक्षबाटै नियन्त्रणमा लियो,"काठमाडौं : कान्तिपुर मिडिया ग्रुपका अध्यक्ष कैलाश सिरोहियालाई प्रहरीले नियन्त्रणमा लिएको छ। सिरोहियालाई थापाथलीस्थित मुख्यालयबाटै नियन्त्रणमा लिइएको हो। नागरिकताको विषयलाई लिएर जिल्ला अदालत धनुषाले पक्राउ पूर्जी जारी गरेपछि प्रहरीले उनलाई पक्राउ गरेको हो। अपराध अनुसन्धान कार्यालयका एसएसपी सानुराम भट्टराई नेतृत्वको टोली थापाथलीस्थित कान्तिपुर मुख्यालयमा पुगेर अध्यक्ष सिरोहियालाई नियन्त्रणमा लिएको हो। प्रहरीले उनको कार्यकक्षबाटै नियन्त्रणमा लिएको हो। पक्रेर लैजाँदै गर्दा उनका समर्थकहरूले गृहमन्त्री र प्रहरीको कार्यशैलीको विरोध गर्दै नाराबाजी गरेका थिए। कान्तिपुर मुख्यालयमा पुगेर अध्यक्ष सिरोहियालाई पक्राउ गर्नु प्रेस स्वतन्त्रताविपरीत भएको सरोकारवाला पक्षहरूले बताएका छन्। नेपाल पत्रकार महासंघका अध्यक्ष विपुल पोखरेल, वरिष्ठ पत्रकार युवराज घिमिरेलगायतले सञ्चार गृहमा प्रहरी प्रवेश गरेर अध्यक्ष सिरोहियालाई पक्राउ गर्नु गलत भएको बताए। त्यस्तै नेपाल पत्रकार महासंघका उपाध्यक्ष रमेश विष्ट, नेपाल प्रेस युनियनका अध्यक्ष शिव लम्सालले राज्यले लोकतन्त्रको उपहास भएको बताए। यसअघि सिरोहियालाई पक्राउ पूर्जी जारी भएको थाहा भएपछि नेपाली कांग्रेसका सांसदहरू कान्तिपुर मुख्यालय पुगेका थिए। कांग्रेस सांसदहरू रामहरि खतिवडा, पूर्वपराष्ट्रमन्त्री एनपी साउद, राजेश थापा, दीपक गिरी, कुसुम थापा, रामकृष्ण यादव, उद्योगी उपेन्द्र महतोलगायत कान्तिपुर मुख्यालय पुगेका थिए। कान्तिपुर मुख्यालय पुगेका कांग्रेस नेताहरूले सिरोहियाविरुद्ध जारी पक्राउ पुर्जी प्रेस र लोकतन्त्रमाथिकै आक्रमण भएको बताएका थिए। उनीहरूले अध्यक्ष सिरोहियालाई भेटेर कांग्रेस सधैं प्रेस स्वतन्त्रता र प्रजातन्त्रको पक्षमा रहने प्रतिबद्धता जनाएका थिए। आजै संसदमा पनि कांग्रेसका सहमहामन्त्रीसमेत रहेका बद्री पाण्डेले गृहमन्त्री रवि लामिछानेले रिसबी साँध्नेगरी सिरोहियामाथि पक्राउ पूर्जी जारी गरेको बताएका थिए। यसअघि अध्यक्ष सिरोहियाले विज्ञप्ति जारी गर्दै कानुनअनुसार हुने हरेक अनुसन्धानमा सम्पूर्ण सहयोग गर्न एक जिम्मेवार नागरिकका रूपमा तयार रहेको बताएका थिए। राज्य शक्तिको दुरुपयोग गरेर कुनै प्रतिशोध र हस्तक्षेपबाट आफू अध्यक्ष रहेको कान्तिपुर मिडिया ग्रुप किञ्चित् पनि विचलित नहुने उनको भनाइ छ। पक्राउपछि अध्यक्ष सिरोहियाले स्वयं गृहमन्त्री लामिछानेले दोहोरो राहदानी प्रयोग गरेको र त्यसउपरसमेत राज्यले छानबिन गर्नेमा आफू विश्वस्त रहेको बताए। त्यस्तै नेपाल मिडिया सोसाइटीले कान्तिपुरले प्रमुखताका साथ समाचार बनाएको झोंकमा गृहमन्त्री रवि लामिछानेले प्रतिशोध साधेको भन्दै भर्त्सना गरेको छ। सोसाइटीका अध्यक्ष शुभशंकर कँडेलले विज्ञप्ति जारी गर्दै भनेका छन्, 'व्यक्तिगत रिसइबी र इगो साध्ने हतियारका रूपमा आफ्नो मातहतको निकायलाई दुरुपयोग गरी कथित नागरिकताको कमीकमजोरीको प्रचारबाजी र जाहेरी दर्ता गर्न लगाएर पक्राउ पुर्जी जारी गरेको घटनाको हामी घोर निन्दा र भर्त्सना गर्दछौं।' तस्बिर स्रोत : कान्तिपुर अनलाइन"
सिरोहिया पक्राउ परेपछि पत्रकार महासंघले भन्यो प्रेस स्वतन्त्रतामाथि राज्यशक्तिको दुरुपयोग सहँदैनौं,"काठमाडौं : नेपाल पत्रकार महासंघले कान्तिपुर पब्लिकेसन्स लिमिटेडका अध्यक्ष कैलाश सिरोहियालाई पक्राउ गरिएको घटनाप्रति ध्यानाकर्षण भएको जनाएको छ। न्यायिक छानबिनमा सघाउने प्रतिबद्धता जनाएका सिरोहियालाई कान्तिपुर दैनिकको कार्यालय परिसरबाटै पक्राउ गरिएको घटनालाई महासंघले गम्भीरतापूर्वक लिएको बताएको हो। 'सरकारका उपप्रधान तथा गृहमन्त्री रवि लामिछानेमाथि लागेका विभिन्न आरोपका सन्दर्भमा निरन्तर समाचार फलोअप गर्दै आएको कान्तिपुर दैनिक, त्यसको सम्पादकीय नेतृत्व तथा समग्र सञ्चार क्षेत्रलाई लाञ्छित गर्नेगरी उपप्रधान तथा गृहमन्त्री लामिछानेले दिएका अभिव्यक्तिहरूले अध्यक्ष सिरोहियालाई पक्राउ गरिएको घटना प्रतिशोधपूर्ण रहेको पुष्टि गरेको महासंघको ठहर छ,' महासचिव रोसन पुरीद्वारा जारी विज्ञप्तिमा भनिएको छ। कानुनअनुसार हुने अनुसन्धानमा जहिल्यै साथमा रहे पनि प्रेस तथा अभिव्यक्ति स्वतन्त्रतालाई बन्देज गर्ने मनसायबाट हुने राज्यशक्तिको दुरुपयोग पत्रकार महासंघले नस्वीकार्ने बताएको छ। 'यो घटनाबाट कुनै पनि प्रकारको प्रभावमा नपर्न तथा सत्यतथ्य समाचार प्रकाशन गर्ने कामबाट विचलित नभई अगाडि बढ्न कान्तिपुरको सम्पादकीय नेतृत्वसँग महासंघ साथमा छ। प्रेस तथा अभिव्यक्ति स्वतन्त्रताको सम्मान गरी नेपालको संविधानले सुनिश्चित गरेको पूर्ण प्रेस स्वतन्त्रताको प्रत्याभूतिलाई पालना गर्न महासंघ सरकारसँग जोडदार माग गर्दछ,' विज्ञप्तिमा भनिएको छ।"
प्रदेशस्तरीय सुरक्षा गोष्ठी सुरु,"मकवानपुर : बागमती प्रदेशको राजधानी हेटौंडामा आजबाट सुरक्षा गोष्ठी सुरु भएको छ। संघीय सरकारको गृह मन्त्रालय र आन्तरिक मामिला तथा कानून मन्त्रालय बागमती प्रदेशको संयुक्त आयोजनामा सुरु भएको दुई दिने गोष्ठीको आज मुख्यमन्त्री शालिकराम जम्कट्टेलले उद्घाटन गरेका हुन्। गोष्ठीमा प्रदेशका १३ जिल्लाका प्रमुख जिल्ला अधिकारी, प्रहरी प्रमुख, राष्ट्रिय अनुसन्धान विभागका अधिकृतहरु, सशस्त्र प्रहरी तथा नेपाली सेनाका उच्च अधिकृतहरु सहभागी छन्। गोष्ठीमा प्रदेशका आन्तरिक मामिला तथा कानूनमन्त्री गंगानारायण श्रेष्ठ, नेपाली सेनाका रथी अशोकराज सिग्देल, नेपाल प्रहरीका महानिरीक्षक बसन्तराज कुँवर, सशस्त्र प्रहरीका महानिरीक्षक राजु अर्याल तथा राष्ट्रिय अनुसन्धान विभागका प्रमुख निर्देशक हुतराज थापा, बागमती प्रदेशका कामु प्रमुख सचिव गोविन्दबहादुर कार्की लगायतको आतिथ्यता रहेको थियो। प्रदेश र संघीय सरकारबीच समन्वय गरेर सुरक्षा चुनौतीलाई विश्लेषण गरी जिल्लामा जनताको लागि सेवा प्रवाह गर्ने सेवामा समीक्षा गरी सुरक्षाको नयाँ अवधारणा तयार गर्ने विषयमा छलफल गर्ने उद्देश्यले उक्त गोष्ठीको आयोजना गरिएको आन्तरिक मामिला तथा कानून मन्त्रालयका सचिव पूर्णबहादुर दर्जीले जानकारी दिए।"
"सुरक्षण मुद्रण प्रकरणमा विकल पौडेल भ्रष्टाचारी ठहर, २ वर्ष कैद र २५ करोड जरिवना तिराउने फैसला","काठमाडौं : सुरक्षण मुद्रण प्रकरणमा तत्कालीन कार्यकारी निर्देशक विकल पौडेल भ्रष्टाचार आरोपमा दोषी ठहर भएका छन्। विशेष अदालतले मंगलबार पौडेललाई दुई वर्ष कैद सजाय, २५ करोड विगो र त्यति नै जरिवाना भराउने फैसला गरेको छ। विशेष अदालतका अध्यक्ष टेकनारायण कुँवर र सदस्य मुरारीबाबु श्रेष्ठको संयुक्त इजलासले यस्तो फैसला गरेको हो। सुरक्षण प्रेसको सफ्टवेयर तथा अन्य उपकरण खरिदको लागि बोलपत्र आह्वान गर्दा सार्वजनिक खरिदसम्बन्धी प्रचलित कानुन विपरित केही सीमित व्यक्ति विशेष वा कम्पनीसँग मिलेर सरकारको सम्पत्ति गैरकानुनी तवरले हानिनोक्सानी गरी भ्रष्टाचार गरेको ठहर गर्दै अख्तियारले पौडेलसहित छजनाविरुद्ध ४० करोड ८५ लाख ७४ हजार ७४० रुपैयाँ विगोसहित मुद्दा दायर गरेको थियो। म्याक्स इन्टरनेशनल तथा उक्त कम्पनीको सीईओ अकबर हुसेनले सुरक्षण मुद्रणको उपकरण खरिद कार्यमा तत्कालीन निर्देशक पौडेलसमेतसँग मिलेमतो गरी आफू अनुकूलको स्पेसिफिकेसन तयार गरेको, सुरक्षण मुद्रण केन्द्रबाट ठेक्का भइ म्याक्स इन्टरनेसनलले प्राप्त गरेको ठेक्कामा सामान आपूर्ति गर्ने विदेशी कम्पनीले कमिसन वापतको रकम पौडेलको सिंगापुरमा रहेको एकल खातामा तथा पौडेलको श्रीमतीको न्यूयोर्कको बैंक अफ अमेरिकामा रहेको संयुक्त खातामा जम्मा गरी मतियारको कसूर गरेको अख्तियारले जनाएको थियो।"
बेलायती प्रधानमन्त्रीलाई नेपालको विश्वकप क्रिकेट जर्सी उपहार,"लन्डन : बेलायती प्रधानमन्त्री ऋषि सुनकलाई नेपालको टी ट्वान्टी विश्वकप क्रिकेट जर्सी उपहार दिइएको छ। नेपाल बेलायत मैत्री सन्धीको शतवार्षिकीका अवसरमा टेन डाउनिङ स्ट्रिटस्थित बेलायती प्रधानमन्त्री कार्यालयमा सोमबार साँझ आयोजित विशेष समारोहका बेला सुनक नामाङ्कित १० नम्बरको नेपाली जर्सी उनलाई हस्तान्तरण गरिएको हो। नेपाली क्रिकेट विकासका लागि पहल गर्दै आएका लन्डनस्थित ट्रेड एण्ड इन्भेस्टमेन्ट कन्सल्टेन्ट प्रशान्त कुँवरले बेलायती प्रधानमन्त्रीलाई नेपाली जर्सी उपहार दिएका हुन्। सो अवसरमा चर्चित अभिनेत्री मनिषा कोइराला समेत साथमै थिइन्। नेपाली क्रिकेट जर्सी ग्रहण गर्ने क्रममा खुशी व्यक्त गर्दै बेलायती प्रधानमन्त्री सुनकले आफू क्रिकेटको ठूलो फ्यान रहेको बताएका थिए। उनले नेपाली क्रिकेट भावी दिनमा थप सफल बन्दै जाने शुभेच्छा पनि प्रकट गरेका थिए। नेपाली क्रिकेटको प्रवर्द्धनको लक्ष्य राखेर बेलायती प्रधानमन्त्रीलाई जर्सी उपहार दिएको कुँवरले बताए। दुई देशबीचको मैत्री सन्धीको शतवार्षिकी मनाउने समारोह बेलायती प्रधानमन्त्रीलाई नेपालको आगामी महिना हुने विश्वकपको जर्सी उपहार दिन उपयुक्त अवसर लाग्यो, उनले भने, यसबाट नेपाल पनि क्रिकेट खेल्छ र अहिले विश्वकप समेत खेल्दैछ भन्ने सन्देश प्रवाह गर्न पनि सहयोग पुग्नेछ भन्ने विश्वास छ। यसअघि सन् २०१६ मा नेपाली राष्ट्रिय क्रिकेट टोलीलाई पहिलोपटक बेलायत ल्याएर लर्ड्समा एमसीसी क्लबसँग क्रिकेट खेलाउनमा पनि कुँवरको पहल थियो।"
काभ्रेको महाभारतमा श्रीमान श्रीमतीको शव फेला,काभ्रे : जिल्लाको महाभारत गाउँपालिकामा शंकास्पद अवस्थामा श्रीमान श्रीमतीको शव फेला परेको छ। जिल्ला प्रहरी कार्यालय काभ्रेका अनुसार मंगलबार महाभारत गाउँपालिका४ तिनखुट्टेका ६० वर्षीय मानबहादुर बल र उनकी श्रीमती ५० वर्षीया केकाई माया बलको शव फेला परेको हो। आफ्नै जस्ताको टहरामा श्रीमानको पसल कोठामा र श्रीमतीको भान्छा कोठामा शव भेटिएको प्रहरीले जनाएको छ। स्थानीयको सूचनाका आधारमा मंगलबार साँझ ५ बजे इलाका प्रहरी कार्यालय मंगलटारबाट टोली घटनास्थल पुगेको डीएसपी राजकुमार श्रेष्ठले जानकारी दिए। इलाका प्रहरी कार्यालय मंगलटारबाट प्रहरी निरीक्षकको टोली र जिल्ला प्रहरी कार्यालयबाट नायब उपरीक्षकको कमाण्डमा खटिएको टोलीले घटनाबारे थप अनुसन्धान सुरु गरिएको डीएसपी श्रेष्ठले बताए। स्थानीयहरूले बताए अनुसार घटना हत्या भएको हुन सक्न्ने प्रहरीले जनाएको छ।
सिरोहिया पक्राउ परेपछि नेकपा एसले भन्यो प्रेस र राज्यबीच द्वन्द्व सिर्जना गर्न खोजियो,"काठमाडौं : नेकपा एकीकृत समाजवादीले सञ्चारमाध्यमलाई दबाबमा राख्ने प्रयास निन्दनीय भएको बताएको छ। पार्टीका महासचिव घनश्याम भुसालले विज्ञप्ति जारी गर्दै कान्तिपुर मिडिया ग्रुपका अध्यक्ष कैलाश सिरोहिया पक्राउ परेको घटनाले प्रेस र राज्यबीच द्वन्द्व सिर्जना गर्न खोजिएको बताएका छन्। 'प्रतिष्ठित सञ्चार गृह कान्तिपुर मिडिया ग्रुपका अध्यक्ष कैलाश सिरोहिया पकाउ गरिएको घटनाले प्रेस र राज्यका बीच द्वन्द्व सिर्जना गर्न खोजिएको देखिन्छ। मिडियालाई दबाबमा राख्ने कुनै पनि प्रयास निन्दनीय छ। यो कार्य कान्तिपुरको निडर पत्रकारिताविरुद्ध गरिएको षड्यन्त्र होइन भन्ने कुरा सरकारले तुरुन्त पुष्टि गर्नुपर्छ,' विज्ञप्तिमा भनिएको छ।"
कान्तिपुर मिडिया ग्रुपका अध्यक्ष सिरोहियाविरुद्ध पक्राउ पुर्जी,"काठमाडौं : कान्तिपुर मिडिया ग्रुपका अध्यक्ष कैलाश सिरोहियाविरुद्ध पक्राउ पुर्जी जारी भएको छ। जिल्ला अदालत धनुषाले उनीविरुद्ध पक्राउ पुर्जी जारी गरेको हो। सिरोहियाको नागरिकताको विषयलाई लिएर जिल्ला प्रहरीमा उजुरी परेपछि उनीविरुद्ध पक्राउ पुर्जी जारी भएको हो। अध्यक्ष सिरोहियाले मंगलबार विज्ञप्ति जारी गर्दै कानुनअनुसार हुने हरेक अनुसन्धानमा सम्पूर्ण सहयोग गर्न एक जिम्मेवार नागरिकका रूपमा तयार रहेको बताएका छन्। तर, राज्य शक्तिको दुरुपयोग गरेर कुनै प्रतिशोध र हस्तक्षेपबाट आफू अध्यक्ष रहेको कान्तिपुर मिडिया ग्रुप किञ्चित् पनि विचलित नहुने उनको भनाइ छ। सहकारीका ७१ लाख सदस्य तथा बचतकर्ताको पसिनाको कमाइ सुरक्षित गर्न यसमा ठगी गर्नेहरूमाथि अनुसन्धान र कारबाही हुनुपर्ने आवाज उठाउनु कुनै पनि सञ्चारमाध्यमको जिम्मेवारी भएको अध्यक्ष सिरोहियाले स्मरण गराएका छन्। सहकारी ठगीलगायत हरेक बेथितिका विषयमा समाचार लेख्ने कर्तव्यबाट कान्तिपुर एक इन्च पनि पछि नहट्ने उनले भनेका छन्। त्यस्तै नेपाल मिडिया सोसाइटीले कान्तिपुरले प्रमुखताका साथ समाचार बनाएको झोंकमा गृहमन्त्री रवि लामिछानेले प्रतिशोध साधेको भन्दै भर्त्सना गरेको छ। सोसाइटीका अध्यक्ष शुभशंकर कँडेलले विज्ञप्ति जारी गर्दै भनेका छन्, 'व्यक्तिगत रिसइबी र इगो साध्ने हतियारका रूपमा आफ्नो मातहतको निकायलाई दुरुपयोग गरी कथित नागरिकताको कमीकमजोरीको प्रचारबाजी र जाहेरी दर्ता गर्न लगाएर पक्राउ पुर्जी जारी गरेको घटनाको हामी घोर निन्दा र भर्त्सना गर्दछौं।'"
"बाराका तीन पालिकाको खोलामा मापदण्डविपरीत उत्खनन्, छानविन नहुँदासम्म रोक","सिमरा : जिल्ला समन्वय समिति बाराले नदीजन्य पदार्थ उत्खनन्मा रोक लगाएको बाराको तीन स्थानीय तहका खोला अझै सञ्चालनमा आउन सकेका छैन। अनुगमनका क्रममा मापदण्ड विपरीत उत्खनन् गरेको भेटिएको भन्दै समितिले जिल्लाको एक उपमहानगरपालिका र दुई नगरपालिका भित्रको खोलामा नदीजन्य पदार्थ उत्खनन् तथा संकलनमा रोक लगाएको थियो। समितिले जीतपुरसिमरा उपमहानगरपालिकाको दुधौरा, बालगंगा, पसाहामा जेठ ३ गते, निजगढको बकैया, शक्तिखोला, भक्तलाल र कोल्हबीको क्षेत्रमा पर्ने बकैया (दक्षिण) खोलामा जेठ १ गते अनुगमन गर्दै नदीजन्य पदार्थ उत्खनन् तथा संकलन गर्न रोक लगाएको हो। नदीजन्य तथा खानीजन्य पदार्थ जिल्ला अनुगमन तथा समन्वय समितिको बैठकले मापदण्ड विपरीत काम भएको ठहर गर्दै छानविन नहुँदासम्मका लागि उत्खनन्मा रोक लगाउने निर्णय गरेको थियो। समितिको बैठकपछि जिल्ला समन्वय समितिले सम्बन्धित पालिकालाई पत्राचार गरेर नदीजन्य पदार्थ उत्खनन् कार्य तत्काल रोक्न निर्देशन दिएको थियो। सो निर्देशनपछि सम्बन्धित पालिकाले ठेकेदार कम्पनीलाई पत्राचार गर्दै उत्खनन् कार्य तत्कालका लागि रोक्न सूचित गराएका थिए। पालिकाको पत्राचारपछि हालसम्म तीनवटा पालिकाको सबै खोलामा उत्खनन् बन्द छ। अनुगमन समितिका संयोजक एवं जिल्ला समन्वय समिति बाराका प्रमुख नरेन्द्रकुमार साहको नेतृत्वमा सहसंयोजक एवम् प्रमुख जिल्ला अधिकारी शशीघर घिमिरे, प्रहरी उपरीक्षक महेन्द्र खड्का, डिभिजन वन कार्यालयका प्रतिनिधिसहितको टोलीले खोलाको अनुगमन गरेको थियो। अनुगमनका क्रममा केही खोलामा वातावरणीय मूल्यांकन प्रतिदेवन (आईई) र ढुंगा, गिट्टी, बालुवा बिक्री तथा व्यवस्थापनसम्बन्धी मापदण्ड २०७८ विपरित उत्खनन् भएको निष्कर्ष समितिले निकालेको थियो। अनुगमनका क्रममा प्रमुख जिल्ला अधिकारी घिमिरेले उत्खनन्को जिम्मेवारी पाएका ठेकेदार कम्पनीले मापदण्डको ख्याल नगरेको र मनोमानी ढंगले उत्खनन् गरेको अवस्था देखिएको बताएका थिए। उनले हालसम्म भएका उत्खनन्को अवस्थालाई यथावत राखेर प्राविधिक टोलीको छानविनपछि अगाडी बढ्ने बताउँदै उत्खनन् तत्कालका लागि रोक्न निर्देशन दिएका थिए। सोहीअनुरुप बसेको जिल्ला स्तरीय समितिको बैठकले सम्बन्धित पालिकाबाट उत्खनन्को परिमाण माग गर्ने र पूर्वाधार विकास कार्यालयका इन्जिनियरको संयोजकत्वमा सम्बन्धित पालिकाको इन्जिनियर, डिभिजन वन कार्यालयका प्रतिनिधि र जिल्ला समन्वय समितिका प्रतिनिधि सदस्य रहनेगरी प्राविधिक टोली गठन गर्ने निर्णय गरेको थियो। जीतपुरसिमराको हकमा जेठ ३ गते प्राविधिक टोली गठन गरी तीन दिनभित्र उत्खनन्को परिमाण, सम्झौता शर्त र मापदण्ड पालनाको अवस्थासहितको प्रतिवेदन बुझाउन भनिएको थियो। तर मंगलबारसम्म प्राविधिक टोलीको प्रतिवेदन सार्वजनिक भएको छैन। प्रमुख जिल्ला अधिकारी घिमिरले प्राविधिक टोलीको प्रतिवेदन आउने क्रममा रहेको बताए। प्राविधिक टोलीले प्रतिवेदन बुझाउने र सो प्रतिवेदन अध्ययनपछि मात्रै खोलाको सन्दर्भमा निर्णय लिने घिमिरेको भनाइ छ। अनुगमनका क्रममा केही ठेकेदार कम्पनीले मापदण्डको धज्जी उडाउने गरी उत्खनन् गरेको भेटिएपछि गम्भीर छानविन हुनुपर्ने अवस्था रहेको समितिका एक सदस्यले बताएका छन्। समितिका ती सदस्यका अनुसार मापदण्डको ख्यालनै नगरी नदीजन्य पदार्थ उत्खनन् गरेको भेटिएको छ। जीतपुरसिमराको बालगंगा खोलाको ठेक्का पाएको जय मातादी कन्स्ट्रक्सनले झण्डै १० फिट गहिराईसम्म खाडल बनाएको र अनुमतिभन्दा बढी परिमाणमा नदीजन्य पदार्थ उत्खनन् गरेको पाइएको छ। आईई प्रतिवेदनअनुसार निर्धारित स्थानमा बढीमा तीन फिटसम्म गहिराईमा उत्खनन् गर्न पाइने भए पनि बालगंगा खोलामा मापदण्डको धज्जी उडाउने गरी उत्खनन् भएको हो। उता कोल्हबी नगरपालिकाको क्षेत्रमा पर्ने बकैया खोलामा ६ वटासम्म एक्साभेटर एकैपटक प्रयोग भएको पाइएको छ। खोलामा एकपटकमा एउटा भन्दा बढी एक्साभेटर प्रयोग गर्न पाइँदैन। ठेक्का सम्झौता गर्ने क्रममा ठेकेदार कम्पनीलाई दुई वटा एक्साभेटको अनुमति दिने गरिएको छ। अनुमति पाएको दुई वटा एक्साभेटरमध्ये एकपटकमा एउटामात्रै प्रयोग गर्न सकिने प्रावधान छ। तर, कोल्हबीमा एकैपटक ६ वटासम्म एक्साभेटर प्रयोग गरको पाइएको हो। अनुगमनका क्रममा मापदण्ड विपरित उत्खनन् गर्ने ठेकेदार कम्पनीलाई कारवाही हुनुपर्ने भए पनि विगतका नजिर हेर्दा उन्मुक्ति पाइरहेका छन्। मापदण्ड विपरित उत्खनन् गरेका ठेकेदार कम्पनीले नै प्रत्येक वर्ष पालिकाबाट ठेक्का सकार गरेको देखिन्छ। सरकारी मापदण्डविपरित खोला उत्खनन् गरेको पुष्टि भएपनि ती कम्पनीलाई कालो सूचीमा राखेको देखिँदैन। यता सरकारी मापदण्डको धज्जी उडाउने गरी उत्खनन् हुँदासम्म खोलाको अनुगमन ढिलाई भएको गुनासो छ। जीतपुरसिमरा उपमहानगरपालिका१६ का वडाध्यक्ष हरिदेव खरेलले समयमै अनुगमन गरेको भए मापदण्ड विपरित उत्खनन् हुन नपाउने बताउँछन्। उत्खनन् गर्ने अवधि एक महिना बाँकी रहँदा समितिले अनुगमन गरेको हो। ठेकेदार कम्पनीले जेठ मसान्तसम्म मात्रै उत्खनन् गर्न पाउँछन्। समयभित्रै उत्खनन् गरी नदी किनारमा घाटगद्दी गरेर राखिएका नदीजन्य पदार्थसमेत प्रमाणित गराएर बिक्री वितरण गर्न पाउने प्रावधान छ। यता ठेक्का अवधि समाप्त हुन एक महिना बाँकी रहँदा सबै खोला बन्द गरिएपछि करोडौं रकममा ठेक्का लिएका ठेकेदार आफूहरू समस्या परेको बताउँछन्। दुधौरा खोलाको ठेक्का पाएको सन्देश सप्लायर्सका सञ्चालक नारायण घिमिरेले मापदण्ड विपरीत उत्खनन् भएको पाइएमा छानविन गरी कारबाही गर्न र मापदण्डअनुसार उत्खनन् भएका खोलालाई छिटो सञ्चालनमा ल्याउनुपर्ने बताउँछन्। स्थानीय स्तरमा हुने विकास निर्माणका काममा यतिबेला नदीजन्य पदार्थको माग बढिरहे पनि बिक्री वितरण गर्न नपाइएको र करोडौं रकम लगानी गरेर ठेक्का लिएका आफूजस्ता ठेकेदार मर्कामा परेको उनको भनाइ छ। जीतपुरसिमराको तीन वटा खोलामध्ये घिमिरेले दुधौरा खोलाको ठेक्का लिएका थिए। दुधौरा खोलामा हालसम्म उत्खनन् भएको विवरण नबुझाएको भन्दै रोक लगाइएको छ। तर ठेकेदार घिमिरेले भने आफूहरुले सम्बन्धित पालिकालाई उत्खनन् भएको विवरण बुझाएको तर पालिकाले समयमै जिल्ला समन्वय समितिमा नपठाएका कारण समस्या उत्पन्न भएको बताए। घिमिरेको सन्देश सप्लायर्सले दुई करोड २४ लाख रकम अग्रिम बुझाएर दुधौरा खोलाको ठेक्का सम्झौता गरेको थियो। १० प्रतिशत छुट पाइने हुँदा अग्रिम रकम बुझाएको तर अहिले काम गर्ने वातावरण नभएको घिमिरेको भनाइ छ। चालु आर्थिक वर्षमा जीतपुरसिमराले तीन वटा खोला १० करोड ५६ लाख, निजगढ नगरपालिकाले आठ करोड २८ लाख र कोल्हवी नगरपालिकाले दुई करोड ९१ लाखमा ठेक्का लगाएको थियो।"
म्याजिक एआई क्यामेरा फोन: अनर म्याजिक६ प्रोको प्रिबुकिङ सुरु,"काठमाडौं : नेपालमा अनर म्याजिक६ प्रोको प्रिबुकिङ सुरु भएको छ। नेपालका लागि अनरको आधिकारिक वितरक सेलट्रोन नेपालले बहुप्रतिक्षित एआई फ्ल्यागसिप नेपालमा ल्याएको हो। यसको प्रिबुकिङ मे २१ बाट सुरु भई ३१ मेसम्म जारी रहनेछ। प्रतिष्ठित अनर म्याजिक शृंखलाको फ्ल्यागशिप लाइनअपमा सबैभन्दा नयाँ थपिएको अनर म्याजिक६ प्रो जसले फोटोग्राफी, डिस्प्ले, कार्यसम्पादन, र एआईसञ्चालित प्रयोगकर्ता अनुभवहरूमा राम्रो तारिफ बटुलेको छ। अनर म्याजिक६ प्रो कालो र एपी ग्रीन गरि दुई सुन्दर रंगमा उपलब्ध हुनेछ जसमा एपी ग्रीन भेगन लेदर ब्याकको साथ आउदछ। यो फोन (१२५१२) जीबी भेरियन्टमा आउँछ। जसको मूल्य १ लाख ५९ हजार ९९९ रुपैयाँ तोकिएको छ। फोन प्रिअर्डर गरेका ग्राहकहरूले २१ हजार ९९० रुपैयाँ मूल्यको अनर   नि:शुल्क प्राप्त गर्नेछन्। साथै  कार्ड पनि प्राप्त हुनेछ जसमा १ वर्षको लागि नि:शुल्क सेवाहरू, अनर मोडेल मा छुट र अन्य धेरै सुविधाहरू समावेश छन्। ग्राहकहरूले यसलाई अफलाइन रिटेल स्टोरहरू र दराज र  जस्ता अनलाइन प्लेटफर्महरू मार्फत पनि खरिद गर्न सक्नेछन्।"
सरकारमा नहुँदा कांग्रेस बगरमा निकालेको माछाजस्तो भट्याकभट्याक गर्छ : ओली,"विराटनगर : नेकपा (एमाले)का अध्यक्ष केपी शर्मा ओलीले नेपाली कांग्रेसले आफूलाई सम्हाल्नुपर्ने बताएका छन्। कांग्रेसले अचम्मको अवस्था बनाएको छ, विराटनगर विमानस्थलमा मंगलबार सञ्चारकर्मीसँग संक्षिप्त कुराकानी गर्दै ओलीले भने, कांग्रेसले आफूलाई सम्हालेर लोकतान्त्रिक अभ्यास र मूल्य मान्यतामा आउनु पर्यो। बहुदलीय प्रतिस्पर्धात्मक प्रणालीमा एकछिन सरकारमा नहुँदा छटपटाउनु र पानीबाट बगरमा निकालेको माछाजस्तो भट्याकभट्याक गरेर कांग्रेसले अच्चमको अवस्था बनाएको उनको भनाइ छ। कुनै विषयमा चित्त नबुझेमा अदालतमा मुद्दा हाल्दा हुन्छ। तर, कांग्रेसले यता भेट्यो यतै टोक्छ, उता भेट्यो उतै टोक्छ। जत फर्कियो, जसलाई देख्यो त्यता टोक्छ, ओलीले भने, कांग्रेस आफूले जे भन्यो त्यही हुनुपर्छ भन्छ। आफ्नो मतियार भएर आफ्ना निम्ति काम गरेन भने गाली गर्छ, मुख छाड्छ, बेइजेत गर्छ। कसैको इज्जत राख्दैन। कांग्रेसले संविधान जारी भएदेखि नै सहकार्य तोडेको उनको आरोप छ। संविधान जारी भएपछि कार्यान्वयनका लागि सहमति आवश्यक थियो। त्यसका लागि हामीले प्रयास गर्यौं। तर, कांग्रेसले बाटो छाड्यो, ओलीले भने, अब केका लागि मिल्ने ? कसका लागि मिल्ने ? कसरी मिल्ने ? सोचहरु र संकल्पमा एकरुपता ल्याएर लोकतान्त्रिक मूल्य मान्यतामा अडिने कुरामा सहमति तथा सहकार्य हुनुपर्ने भए पनि कांग्रेसले गहिराइमै पुग्न नचाहेको उनको जिकिर छ। कांग्रेसलाई सत्ताभन्दा अरु केही नचाहिएको ओलीको आरोप छ। प्रधानमन्त्रीले विश्वासको मत लिन्छु भनेपछि लिनैपर्ने अवस्था रहेको भन्दै उनले भने, कांग्रेसले जेठ ५ गते सहमति गर्यो। ६ गते बिहान उल्टायो। मुलुकको स्थायित्व र विकासतर्फ कांग्रेसको रुची छैन। रातभरि डेढ वर्षका लागि प्रधानमन्त्री भइदेउ भन्छ, अनि नमानेपछि भोलिपल्टबाट भ्रष्टाचारी भन्न थाल्छ। ओलीले जेठ ५ गते बेलुकाको सहमति अनुसार हो भने संसदीय छानबिन समिति बन्ने बताए। एमाले सत्ताका लागि मात्रै नभइ लोकतान्त्रिक मूल्य मान्यता र सुशासनको बाटोमा अगाडि बढेर जनताको समस्यालाई सम्बोधन गरौंभन्ने पक्षमा रहेको उनको जिकिर छ। ओलीले राष्ट्रिय राजनीतिमा अनेक समस्या देखा परिरहेको पनि बताए। अहिले धेरै समस्याहरु आएका छन्। साम्प्रदायिकताका समस्या छन्। प्रतिगमनका आवाजहरु उठेका छन्। प्रतिगामी शक्तिहरु हौसिएका छन्। बाह्य हस्तक्षेप बढ्दो देखिन्छ, उनले भने, यी समस्यालाई ध्यानमा राखेर राष्ट्र एक ठाउँमा उभिने। राष्ट्रलाई एक ठाउँमा उभ्याउने। र आधारभूत कुरामा एक ठाउँमा उभिएर स्वस्थ्य प्रतिस्पर्धा गर्नु पर्ने हुन्छ। तर, त्यो कांग्रेसले बुझ्नै सकेन। कांग्रेसको अवरोधबीच बजेट कसरी पास गर्नुहुन्छ त भन्ने प्रश्नमा उनले भने, अहिलेसम्म घेराउमा बजेट पास भएका छैनन् ? १२ पल्ट हामीले घेराउ गर्दागर्दै बजेट पास भएका छन्। त्यतिबेला प्रतिपक्षले यसरी घेराउ गर्नै हुँदैन भन्नु हुन्थ्यो। अहिले अघिल्लो दिन सहमति हुन्छ, अनि भोलिपल्ट तोडिन्छ। सहमति कसले तोडेको हो ?"
फिनल्याण्डद्वारा जलवायु अनुकूलन कार्यक्रमका लागि एक अर्ब ८७ करोड अनुदान,"काठमाडौं : फिनल्याण्डले नेपालको स्थानीय जलवायु अनुकूलन कार्यक्रमका लागि अनुदान सहायता उपलब्ध गराउने भएको छ। अर्थ मन्त्रालयमा आज आयोजित कार्यक्रममा उक्त आर्थिक सहायतासम्बन्धी सम्झौतामा हस्ताक्षर भएको छ। सम्झौतामा नेपालका तर्फबाट अर्थ मन्त्रालयका सहसचिव एवं अन्तर्राष्ट्रिय आर्थिक सहायता समन्वय महाशाखा प्रमुख श्रीकृष्ण नेपाल तथा नेपालका लागि फिनिस राजदूत सुश्री रिनारिक्का हेक्काले हस्ताक्षर गरे। गत ३ जेठमा बसेको मन्त्रिपरिषद बैठकले उक्त सहयोग रकम स्वीकार गर्ने निर्णय गरेको थियो। सम्झौताअनुसार फिनल्याण्डले नेपाललाई १३ मिलियन यूरो अर्थात एक अर्ब ८७ करोड अनुदान दिने छ। यो अनुदान रकमबाट कर्णाली र सुदूरपश्चिम प्रदेशका विभिन्न स्थानीय तहमार्फत जलवायु अनुकूलन कार्यक्रम सञ्चालन गरिनेछन्। युरोपेली संघ र अर्थ मन्त्रालयबीच त्यससम्बन्धी सम्झौतापत्रमा यसअघि नै हस्ताक्षर भइसकेको छ। गत वर्षको साउन ६ मा भएको उक्त नेपालका तर्फबाट अर्थ मन्त्रालयका तत्कालीन सचिव अर्जुन पोखरेल र संघका तर्फबाट मध्यपूर्व र एसिया प्रशान्त क्षेत्र हेर्ने निर्देशक पेटेरियस युस्तुब्सले हस्ताक्षर गरेका थिए। नेपाल र फिनल्याण्ड तथा पुरोपेली संघबीच कूटनीतिकसम्बन्ध स्थापना भएको ५० वर्ष पुगेको अवसरमा उक्त सम्झौता भएको जानकारी दिइएको छ। आयोजनाको कार्यान्वयन आगामी आर्थिक वर्ष २०८१८२ मा हुनेछ। कार्यक्रममा सहसचिव नेपालले जलवायु परिवर्तनमा स्थानीय अनुकूलन तथा प्राकृतिक स्रोत व्यवस्थापनमार्फत जलवायु परिवर्तनको प्रभाव न्यूनीकरण गर्ने लक्ष्य आयोजनाले राखेको बताए। कार्यक्रमले प्राकृतिक स्रोतको दिगो व्यवस्थापन तथा स्थानीय जनताको जीविकोपार्जनमा योगदान गर्ने विश्वास व्यक्त गरे। राजदूत हेक्काले सम्झौता संयुक्त राष्ट्रसंघीय जलवायु परिवर्तन सम्मेलन (कोप२८) का क्रममा फिनल्याण्ड र युरोपेली संघले गरेको प्रतिबद्धता कार्यान्वयनको एक हिस्सा भएको बताए। संयुक्त अरब इमिरेट्को दुबईमा गत कात्तिकमा सम्पन्न कोप२८ मा कार्बन उत्सर्जनमा नगन्य भूमिका भएका तर जलवायु परिवर्तनको प्रतिकूल प्रभावबाट जोखिममा रहेका नेपालजस्ता विकासोन्मुख मुलुकलाई विकसित मुलुकले जलवायु अनुकूलन कार्यक्रमका लागि सहयोग गर्ने प्रतिबद्धता जनाएका थिए। सम्मेलनले विश्वव्यापी तापमान वृद्धिलाई एक दशमलव पाँच डिग्री सेल्सियसमा सीमित राख्न विश्वव्यापी हरितगृह ग्यास उत्सर्जनलाई सम्ममा ४३ प्रतिशत घटाउनुपर्ने निष्कर्ष निकालेको थियो। राजदूत हेक्काले नेपाली समुदायले जलवायु परिवर्तनको नकारात्मक प्रभावको सामना गरिरहेको भन्दै त्यसबाट बच्न यस्ता कार्यक्रम उपलब्धिमूलक हुने विश्वास व्यक्त गरे। हामी जलवायु परिवर्तनका असर कम गर्न तथा जलवायुका क्षेत्रमा निर्धारण गरिएका विश्वव्यापी लक्ष्य प्राप्तिका लागि आफ्नो प्रतिबद्धता निर्वाह गर्न तत्पर छौँ, उनले भने, यस्ता परियोजनामार्फत जलवायु परिवर्तनबाट सबैभन्दा बढी प्रभावित व्यक्तिको जीवनमा परिवर्तन ल्याउन सक्छौं भन्ने हाम्रो विश्वास हो। उनले सम्झौताले जलवायु परिवर्तनको जोखिममा रहेका क्षेत्रका मानिसको दैनिक जीवनमा सुधार ल्याउने लक्ष्य राखेको बताए। कार्यक्रमले स्थानीय बासिन्दालाई वातावरणीय परिवर्तनसँग अनुकूलन गर्न, उनीहरूको जीविकोपार्जन सुरक्षित गर्न र जीवनको अवस्था सुधार गर्नका लागि दिगो प्राकृतिक स्रोत व्यवस्थापनमा योगदान गर्ने विश्वास राखिएको छ। परियोजनाले खाद्य, आय वृद्धि गर्न जलवायु उत्थानशील कृषि कार्यक्रम, प्राकृतिक स्रोतको दिगो प्रयोगमा जोड दिनेछ। परियोजना सञ्चालन गर्दा बढीभन्दा बढी महिला समुदायलाई लाभान्वित गर्ने लक्ष्य राखिएको छ। परियोजनाले प्रदेश र स्थानीय तहमा लैङ्गिक समानता र समावेशी शासन स्थापना गर्ने तथा संघीय संरचना सुदृढ गर्न सहयोग गर्ने पनि लक्ष्य राखेको छ। फिनल्याण्डले यसअघि सुदूरपश्चिम र कर्णालीमा ग्रामीण जलस्रोत व्यवस्थापन परियोजना सञ्चालन गरेको थियो।"
राहुघाटको प्रेसर साफ्ट जोडियो,"बेनी : म्याग्दीको रघुगंगा गाउँपालिकामा निर्माणाधीन ४० मेगावाट क्षमताको राहुघाट जलविद्युत आयोजनाको प्रेसर साफ्ट मंगलबार जोडिएको छ। एक हजार ४९ मिटर लामो प्रेसर साफ्ट ब्रेक थ्रु भएको हो। राहुघाटको प्रवर्द्धक नेपाल विद्युत प्राधिकरणको सहायक कम्पनी रघुगंगा हाइड्रो पावर हो। रघुगंगा गाउँपालिका३ पिप्ले स्थित मुख्य सुरुङको आउटलेट (अन्तिम बिन्दु) देखि तिल्केनीचौरमा निर्माणाधीन विद्युतगृहमा पानी खसाल्ने पाइप लाइन राख्ने सुरुङ जोडिएको आयोजनाका व्यवस्थापक राजबहादुर बिष्टले बताए। अडिट २ र ३ को सुरुङ, ३२९ मिटर बटम र १९६ मिटर लामो भर्टिकल प्रेसर साफ्ट यसअघिनै जोडिएको थियो, उनले भने यस आयोजना निर्माणका लागि प्रेसर साफ्टको ब्रेक थ्रु हुनुलाई अर्को महत्वपूर्ण उपलब्धि मानेका छौं। मुख्य सुरुङबाट आउने पानीलाई विद्युतगृहमा लैजाने पाइपलाइन राख्नका लागि प्रेसर साफ्ट बनाइएको हो। सुरुङ जोडिएपछि प्रेसर साफ्टमा पाइपलाइन जडानको काम गर्ने राहुघाटको सिभिल ठेकेदार जयप्रकाश एसोसियट्सले जनाएको छ। पिप्लेमा ६१ मिटर गहिरो सर्च साफ्ट निर्माण सकिएको छ। ६ हजार २७० मिटर लामो सुरुङ मध्य अडित १ र २ जोड्ने १२५ मिटर मात्र खन्न बाँकी रहेको रघुगंगा हाइड्रोपावरका प्रबन्ध सञ्चालक गणेश केसीले बताए। दोस्रो र तेस्रो अडिट जोड्ने ३ हजार ८३६ मिटर लामो सुरुङ गत फागुन १० गते जोडिएको थियो। आयोजनाको सिभिल तर्फको समग्रमा भौतिक प्रगति ५७ प्रतिशत छ। भारतीय आयात निर्यात (एक्जीम) बैंकको ६७ मिलियन अमेरिकी डलर सहुलियतपूर्ण ऋण तथा प्राधिकरण र नेपाल सरकारको संयुक्त लगानीमा निर्माण भइरहेको आयोजनाको सिभिल ठेकेदार जयप्रकाश एसोसियट्स (जेपी)सँग २०७४ मङ्सिरमा ठेक्का सम्झौता भएको थियो। ठेक्काको ४५ महिनाको अवधिमा कोरोना महामारी, बाढी र पहिरोका कारण काम सम्पन्न हुन नसकेपछि ३० महिना म्याद थपिएको छ। २०७६ कात्तिकमा ठेक्का सम्झौता गरेको इलेक्ट्रिकल ठेकेदार भारत हेभी इलेक्ट्रिकल्स लिमिटेड (भेल)ले भारतमा निर्माण गरेका उपकरणको परीक्षण गरी आयातको प्रक्रिया अघि बढाइएको छ। इलेक्ट्रोमेकानिकल तर्फको भौतिक प्रगति २२ प्रतिशत छ। रघुगंगा गाउँपालिकाको वडा नम्बर ४ दग्नाम र ५ नम्बर वडा झिँको सिमानामा १७ मिटर अग्लो र ३१ मिटर लामो अर्धजलाशययुक्त (पिआरओआर) प्रविधिको बाँध र तिल्केनीचौरमा विद्युतगृहको संरचना निर्माण तीव्रताका साथ भइरहेको छ। घुमाउनेतालदेखि ११ किलोमिटर पहुँचमार्ग र एक वटा ट्रस प्रविधिको मोटर चल्ने पुल निर्माण गरी विद्युतगृह र बाँधलाई सिधा सडकले जोडिएको छ। कमजोर आर्थिक अवस्थाका कारण २०७२ मा पुरानो ठेकेदार आइभिआरसिएल सँगको ठेक्का तोडेर कम्पनीको अवधारणा र इन्जिनियरिङ प्रक्युमेन्ट एन्ड कन्ट्रयाक्ट (इपीसी) प्रारुपमा राहुघाट जलविद्युत आयोजना निर्माण अघि बढाइएको थियो।"
मोरङ कारागारका कैदीको मृत्यु,"विराटनगर : विराटनगरस्थित जिल्ला कारागार मोरङका एक जना कैदीको मंगलबार बिहान मृत्यु भएको छ। लागूऔषध मुद्दाका कैदी मोरङको पथरीशनिश्चरे नगरपालिका१० का ३९ वर्षीय धनबहादुर थापाको मृत्यु भएको कारागारका जेलर चेतराज बरालले जानकारी दिए। उनका अनुसार खाना खाएर बसेका थापा बिहान ११:४५ बजेतिर अचानक बेहोस भएर ढलेका थिए। एम्बुलेन्समा राखेर उपचारका लागि विराटनगरको कोशी अस्पताल लगिएको थियो। अस्पताल पुर्याउनसाथ चिकित्कसले मृत घोषित गरेको जानकारी बरालले दिए। उनका अनुसार मृतक थापालाई मुटु रोग सम्बन्धी पुरानै समस्या थियो। यसअघि पनि उपचारका लागि अस्पताल लैजाने गरिएको थियो, बरालले भने, नियमित औषधि सेवन गरिरहेका थिए। मृतकको शव परिवारलाई बुझाउने तयारी भइरहेको उनले बताए। थापालाई लागूऔषध मुद्दामा जिल्ला अदालत मोरङले २०८० फागुन १० गते २ वर्ष कैद सजायको फैसला गरेको थियो। तर, त्यसअघि २०८० असोज १७ गते अदालतले उनलाई थुनामा राखेर मुद्दाको पुर्पक्ष गर्न आदेश दिँदै कारागार चलान गरेको थियो। अदालतको फैसालअनुसारको सजाय भुक्तान गरिरहेका थापाको मृत्यु भएको जेलर बरालले बताए। उनका अनुसार मोरङ कारागारमा मंगलबारसम्म १ सय जना महिला र बालबालिकासहित १ हजार २९ जना कैदीबन्दी रहेका छन्। कारागारको क्षमता २ सय ५० जनाको हो। तर, क्षमताभन्दा बढी राखिएपछि कैदीबन्दीले अनेक समस्या झेल्नु परिरहेको छ। कैदीबन्दीलाई सुत्न, खान र बस्न समेत समस्या भइरहेको कारागारले जनाएको छ।"
१६ औं योजनामा अर्थतन्त्रको चित्र,"विकास र समृद्धि, अवसर र खुसीहरू विदेशमा मात्रै छैन, नेपालमा झन् बढी छ। नेपालको विकास अर्थतन्त्रको वर्तमान अवस्था र भविष्यबारे व्याख्या विश्लेषण गर्दा धेरै विषय नियाल्न जरुरी देखिन्छ। मुख्यतः आजको विश्वव्यापीकरणको युगमा हामीले आन्तरिक अवस्थाको मल्यांकन गरेर मात्र हुँदैन। बाह्य परिवेशलाई पनि दृष्टिगोचर गर्न सक्नुपर्छ। नेपाल आफैंमा प्राकृतिक पर्यावरण, संस्कृति पर्यटन, जलविद्युत् र कृषिमा आदि सबल देश हो। हाम्रो जनसंख्या र भूगोलको संयोजन मिलेको छ। जनसंख्या भूगोलअनुसार धेरै नभएको हिसाबले हामीले चाहे कृषि, फलफूल तथा दूध माछामासुमा सजिलै आत्मनिर्भर हुनसक्छौं। तर, हामीसँग नभएको भनेको आत्मविश्वास र जाँगर हो। सूचना, सडक सञ्जाल, हवाई सञ्जालको भूमण्डलीकरणको दुनियाँमा नेपाल र नेपालीलाई पनि विश्वव्यापी अवसर छ। तर त्यो अवसर चिन्नु पर्यो। चिन्नेहरूले अरूलाई पनि चिनाउनु पर्यो। आजको चीनमा उत्पादित मालवस्तुले विश्वबजारको करिब १० प्रतिशत हिस्सा ओगटेको छ। नेपालले चीनले जस्तै आफ्ना अग्र्यानिक उत्पादनहरूलाई विश्वमाझ पुर्याउन किन सक्दैन ? अवश्य सक्छ। त्यसकारण नेपालमा केही त्यस्ता आधार छन्, जसले भविष्यको उज्यालो पाटो उजागर गर्छ। समृद्धिको लक्ष्य बोकेको १६औं पञ्चवर्षीय योजना : राष्ट्रिय योजना आयोगले आगामी पाँच वर्षका लागि १६औं पञ्चवर्षीय योजना ल्याएको छ। सुशासन, सामाजिक न्याय र समृद्धि कायम गर्न महत्त्वाकांक्षी लक्ष्यसहित आएको १६औं पञ्चवर्षीय योजना (आव २०८१८२ देखि २०८५८६)ले नेपाली अर्थतन्त्रको सुदूर भविष्य उज्ज्वल रहेको इंगित गरेको छ। आगामी पाँच वर्षभित्रै नेपालले रोजगारी र उत्पादन क्षेत्रको वृद्धिमार्फत ५४ खर्बको जीडीपीलाई विस्तार गरेर १०३ खर्बको बनाउने लक्ष्य लिएको छ। त्यसैगरी, आर्थिक वृद्धिदर ७ प्रतिशत माथि उकाल्ने लक्ष्य लिएको छ। १६औं योजनाले प्रतिव्यक्ति आय १४ सय ५६ डलरबाट २३ सय ५१ डलरमा पुर्याउने, साक्षरता दर ८५ प्रतिशत पुर्याउने, बेरोजगारी दर ५ प्रतिशतमा झार्ने, जलविद्युत् क्षमता हालको २८ सय मेगावाटबाट ११ हजार ७ सय मेगावाटमा पुर्याउनेजस्ता महत्त्वाकांक्षी लक्ष्य लिएको छ। १६औं योजनाले लिएका यी लक्ष्य महत्त्वाकांक्षी भए पनि राज्यको सबै तप्का, निजी क्षेत्र र आम जनतासमेत इच्छाशक्ति देखाएरै लाग्ने हो भने त्यो असम्भव छैन। किनकि नेपालमा बाटोघाटो, बिजुली, इन्टरनेट, शिक्षा र स्वास्थ्यजस्ता क्षेत्रमा विगतमा प्राथमिकताका साथ लगानी भएका हुन्। फलस्वरूप आधारभूत पूर्वाधारको क्षेत्रमा देशले एक खालको फड्को मारिसकेको अवस्था छ। अबको खाँचो भनेको उद्यमशीलता वृद्धि, उत्पादन वृद्धि र रोजगारी सिर्जनामार्फत अर्थतन्त्र उकास्नु हो। त्यसका लागि राष्ट्रिय योजना आयोगले लिएको लक्ष्य र योजनाहरूलाई तादाम्यता मिलाउँदै तीनै तहका बजेटहरू बन्नुपर्छ। केन्द्रीय योजना र सोही अनुरूपको बजेटमार्फत मुलुकलाई समृद्धिका दिशामा अघि बढाउन सकिन्छ। जे होस्, आर्थिक वर्ष २०८१८२ देखि सुरु हुने १६औं पञ्चवर्षीय योजनामा लिइएका लक्ष्यले पनि नेपाली अर्थतन्त्रको भविष्य उज्ज्वल रहेको देखाउँछ। विश्वबजार : गोल्डम्यान सचका अनुसार सन् २०७५ मा चाइनाको अर्थतन्त्र ५७ ट्रिलियन डलर, भारतको ५२५ ट्रिलियन डलर, अमेरिकाको ५१५ ट्रिलियन डलर, युरो एरियाको ३०३ ट्रिलियन डलर र जापानको अर्थतन्त्र ७५ ट्रिलियन डलरको हुनेछ। समृद्धिको हिसाबले पनि नेपालमा फेमिली प्यानिङमा दीर्घकालीन योजना आउन जरुरी देखिन्छ। जनसंख्या थोरै भए पनि वृद्धि गर्ने योजना सरकारको आवश्यक छ। २०७८ सालको जनगणना रिपोर्टअनुसार नेपालमा अहिले २ करोड ९१ लाख ६४ हजार जनसंख्या छ। यो संरचना हेर्दा नेपाल अहिले जनसांख्यिक लाभको अवस्थामा छ। अबको ३५ वर्ष नेपालको जानसांख्यिक अवस्थाबाट देशले अत्यन्तै लाभ लिन सकिने हिसाबको वयस्कहरूको वर्चश्वको अवस्था छ। जस्तो कि छिमेकी मुलुक बंगलादेशको भूभाग १ लाख ४७ हजार ५ सय ७० वर्ग किमि छ। बंगलादेशको जनसंख्या भने १७ करोड नाघिसकेको अवस्था छ। तर लगभग त्यति नै भूभाग (१ लाख ४७ हजार १ सय ८१ वर्ग किमि क्षेत्रफल) रहेको नेपालको जनसंख्या ३ करोडभन्दा तलै हुनु उति नराम्रो त होइन। तर समृद्धिको हिसाबले पनि जनसंख्यालाई केही बढाउँदै लैजानुपर्ने नेपालको आवश्यकता छ। जलविद्युत्मा उज्यालो दृश्य : जलविद्युत् नेपालको समृद्धिको लागि सबैभन्दा ठूलो आधारशिला हो। खासगरी पछिल्ला दशकमा जलविद्युत् उत्पादनमा नै नेपालले भगिरथ प्रयत्नहरू गरिरहेको छ। बैंक तथा वित्तीय संस्थाहरूको पनि जलविद्युत् कम्पनीहरूमा ठूलो लगानी गरिरहेका छन्। धेरैजसो वैदेशिक लगानी जलविद्युत् क्षेत्रमा नै केन्द्रित छ। अबको १२ वर्षमा २८ हजार मेगावाट बिजुली उत्पादन हुने आधार तयार भएको ऊर्जा मन्त्रालयको भनाइ छ। हालै सार्वजनिक गरिएको १६औं पञ्चवर्षीय योजनाले अबको पाँच वर्षमा ११ हजार ७ सय मेगावाट बिजुली उत्पादनको लक्ष्य लिइसकेको छ। समग्रमा नेपाली अर्थतन्त्रको भविष्य उज्ज्वल छ। आफ्ना सबलता र सम्भावनाहरू आफैंले केलाएर अघि बढ्न जरुरी छ। हाल २८ सय मेगावाट बिजुली उत्पादन गरिरहँदा देशले वार्षिक १६ अर्बको बिजुली निर्यात गर्न थालिसकेको छ। करिब ८३ हजार मेगावाट विद्युत् उत्पादन क्षमता रहेको नेपालका नदीनालाबाट अब एक दशकभित्रमा कम्तीमा १२१५ हजार मेगावाट बिजुली उत्पादन गर्न अवश्य सकिन्छ। निर्माणाधीन केही आयोजना सम्पन्न हुने क्रममा छन्। १६औं आवधिक योजनाको लक्ष्यले रोजगारी र उत्पादन क्षेत्रको वृद्धिमार्फत अबको पाँच वर्षमै एक सय खर्बको अर्थतन्त्र बनाउन सकिने लक्ष्य लिएको छ। प्रधानमन्त्री प्रचण्डको गत बर्ष भएको भारत भ्रमणमा भारतसँग आगामी १० वर्षमा १० हजार मेगावाट बिजुली लैजाने गरी दीर्घकालीन विद्युत् व्यापारसम्बन्धी प्रारम्भिक सम्झौता गरिसकेका छन्। भारतले हालसम्म ठूला र साना आयोजना गरी ५२ हजार मेगावाट बिजुली उत्पादन गरिसकेको र उसको जलविद्युत् उत्पादनको अरू विकल्प नगन्य रहेको बताइन्छ। त्यसकारण पनि भारत अबका दिनमा बिजुलीमा नेपाल निर्भर रहनुपर्ने देखिन्छ। चीनले पनि नेपालसँग विद्युत् खरिद गर्ने संकेत प्रचण्डको भ्रमणमा दिइसकेको छ। बंगलादेशसँग सन् २०४० सम्ममा १० हजार मेगावाट बिजुली खरिद गर्नेगरी कुरा अघि बढिसकेको छ। यसरी नेपालको बिजुलीको बजार उज्ज्वल छ। मात्र हामीले निर्माणाधीन आयोजनाहरूलाई शीघ्र सम्पन्न गराउन र विद्युत् उत्पादन, प्रसारण लाइन विस्तार आदिका लागि आवश्यक लगानीहरूको जोहो गर्ने जरुरी छ। प्रसारण लाइनको विस्तारमा पनि कुलमान घिसिङ नेतृत्वको विद्युत् प्राधिकरणले तीव्र रूपमा काम गरिरहेको देखिन्छ। राष्ट्रिय गौरवका आयोजना : नेपालमा हाल २४ वटा राष्ट्रिय स्तरमा सघन महत्त्व राख्ने गौरवका आयोजना छन्। ती आयोजनाहरूमा वित्तीय स्रोत विनियोजनमा सरकारले प्राथमिकता दिएर कार्यान्वयनमा अनुगमन गर्दै आएको छ। केही ढिलासुस्ती रहँदै आएका होलान् त्यसलाई सच्याउन जरुरी छ। तर समृद्धिमा ठुलो सरोकार राख्ने राष्ट्रिय गौरवका आयोजनाहरूको निर्माणाधीनको अवस्थाले देशको सुदूर भविष्य उज्ज्वल देखिन्छ। अहिले निर्माणाधीन राष्ट्रिय गौरवका आयोजनाहरूको लागत १८ खर्ब ९५ अर्ब पुगेको अवस्था छ। मुलुकको आर्थिक सामाजिक रूपान्तरण, पुँजी निर्माण, रोजगारी सिर्जना र प्रादेशिक सन्तुलनमा ती आयोजनाहरू बहुआयामिक हिसाबको महत्त्व राख्छन्। पश्चिम सेती जलविद्युत् आयोजना, बूढीगण्डकी आयोजना, माथिल्लो तामाकोशी जलविद्युत्, मेलम्ची आयोजना, काठमाडौं निजगढ फास्टट्र्याक, निजगढ अन्तर्राष्ट्रिय विमानस्थल, सिक्टा र बबईं सिँचाइ आयोजनाहरूजस्ता गौरवका आयोजनाहरूले पनि नेपालको समृद्धिमा गतिलै प्रभाव पार्न सक्छ। तर सुस्तगतिमा भइरहेको निर्माण कार्यलाई सरकारले व्यग्रतामा दौडाउन जरुरी छ। पर्यटनमा सम्भावना : नेपाल संसारकै एक सुन्दर प्राकृतिक देश हो। त्यो हामीले भनेका होइनौं, अन्तर्राष्ट्रिय स्तरका प्रतिष्ठित संस्थाहरूले नेपाल पर्यटकीय हिसाबले ५६ नम्बर भित्रैपर्ने गन्तव्यको रूपमा सुझाउँदै आएका छन्। तर पनि हामीले पर्यटकलाई बोलाउन, आतिथ्यता गराउन सकेका छैनौं। संसारका २८ अग्ला हिमालमध्ये सर्वोच्च शिखर सगरमाथासहित १४ ठूला हिमशृंखला नेपालमै छ। आँखाले हेरेर नभ्याउने भीमकाय महाभारत पर्वतहरू नेपालमै छन्। विश्वमै दुर्लभ मानिने ७ सय ५० भन्दा बढी प्रजातिका पक्षी नेपालमै पाइन्छन्। दुर्लभ बाघ, भालु, चितुवा, हरिण, मृग, गैंडाहरू हेर्न नेपालमै आउनुपर्छ। वर्षैभरि अविछिन्न बगिरहने नदीहरूले जताततै जुलुस निकालिरहेका छन्। सयौं भाषा, भेष र संस्कृति यहीँ छन्। फरकफरक जलवायु यहीँ छ। अर्थात् नेपालमा अथाह पर्यटकीय सम्भावनाका स्रोत छन्। नेपालले अरु सब छोडेर पर्यटन क्षेत्रलाई मात्रै विश्वमाझ प्रवद्र्धन गर्ने हो भने आवश्यक पर्यटकीय पूर्वाधार विकास गर्दै लग्ने हो भने समृद्धिको ढोका सहजै खुल्नेछ। विदेशी मुद्राको दुःख हरदम हुने छैन। लगानी उच्च भएकै कारण चीनमा बर्सेनि १० करोड बढी मानिसले पर्यटक भएर भ्रमण गर्न थालिसकेका छन्। नेपालमा पनि पछिल्ला दशक पर्यटनमा सम्भावना देखेर होटल क्षेत्रमा ठूलो लगानी भइरहेको छ। होटल तथा पर्यटन पूर्वाधारमा भइरहेको लगानी विस्तारले नेपालमा पर्यटन क्षेत्रबाट समृद्धिको उज्यालो देखिएको छ। अन्त्यमा, समग्रमा नेपाली अर्थतन्त्रको भविष्य उज्ज्वल छ। आफ्ना सबलता र सम्भावनाहरू आफैंले केलाएर अघि बढ्न जरुरी छ। विकास र समृद्धि, अवसर र खुसीहरू विदेशमा मात्रै छैन, नेपालमा झन् बढी छ। गौतम, आर्थिक लेखक तथा विश्लेषक हुन्।"
"गृहमन्त्रीको सम्पत्ति : बैंकमा १ लाख १० हजार रुपैयाँ, अधिकांश सम्पत्ति श्रीमतीको नाममा","काठमाडौं : उपप्रधान एवं गृहमन्त्री रवि लामिछानेले सम्पत्ति विवरण सार्वजनिक गरेका छन्। उनले आफ्नोसहित श्रीमति निकिता पौडेलको नाममा रहेको सम्पत्ति सार्वजनिक गरेका हुन्। उनले अधिकांश सम्पत्ति श्रीमतीको नाममा देखाएका छन्। गृहमन्त्री लामिछानेको नाममा भक्तपुरमा १ रोपनी १ आना पैतृक सम्पत्ति रहेको छ। लामिछानेले ग्लोबल आइएमईमा ५ हजार र नेपाल बैंक लिमिटेडमा १ लाख ५ हजार गरी कूल १ लाख १० हजार रुपैयाँ आफ्नो सम्पत्ति देखाएका छन्। यसैगरी लामिछानेको श्रीमती निकिता पौडेलको नाममा ८० तोला सुन,१५२० केजी चाँदीका भाँडाकुँडा र गोपीकृष्ण प्रालीमा २५ प्रतिशत सेयर रहेको देखाएका छन्। सुन केही आमाबावुबाट पाएको र केही खरिद गरेको खुलाएका छन्। बुढानिलकण्ठमा निकिताको नाममा ५ आना जग्गा रहेको छ। ३७५ करोड बैंकको ऋण चुक्त गर्न बाँकी रहेको सम्पत्ति विवरणमा उल्लेख छ। निकिताको नाममा सिद्धार्थ बैंकमा ५ हजार, नेपाल बैंकमा ५ लाख,सनराइज बैंकमा १५ हजार,एनएमबीमा २८ हजार र प्रभु बैंकमा १० हजार ५११ रुपैयाँ बचत रहेको छ। निकिताले घर कर्जाका लागि ४ वर्षअघि १ करोड ५० लाख ऋण लिएको देखाइएको छ। यसैगरी निकिताको नाममा ४२ लाख रुपैयाँमा खरिद गरेको टाटा नेक्सन इभी कार रहेको सार्वजनिक गरिएको सम्पत्ति विवरणमा उल्लेख छ।"
गृहमन्त्रीले कांग्रेसमाथि लगाएका आरोप सत्य भए प्रमाणित गर्न र नभए संसदको रेकर्डबाट हटाउन आग्रह,काठमाडौं : नेपाली कांग्रेसले गृहमन्त्रीले कांग्रेसमाथि लगाएका आरोपहरु निराधार भएको भन्दै संसदको रेकर्डबाट हटाउन आग्रह गरेको छ । प्रतिनिधिसभाको मंगलबारको बैठकको सुरुमै कांग्रेस सांसदहरुले उठेर विरोध जनाएपछि सभामुख देवराज घिमिरेले कांग्रेसका सांसद बद्री पाण्डेलाई बोल्न समय दिएका थिए । सांसद पाण्डेले गृहमन्त्रीले लगाएका आरोप सत्य भए प्रमाणीत गर्न र नभए संसदको रेकर्डबाट हटाउन आग्रह गरेका हुन्। पाण्डेले सहकारी प्रकरणमा छानविन समिति गठन नभएसम्म कांग्रेस चूप लागेर नबस्ने स्पष्ट पारे। पाण्डेले बोलेपछि सभामुखले कार्यसूची अघि बढाएका थिए । त्यसपछि कांग्रेससहित विपक्षी सांसदहरुले रोष्टम घेराउ गर्दै नारावाजी गरेका थिए । बैठक शुक्रबारसम्म स्थगित भएको छ।
हावाहुरीले बर्दियाको दुई घरमा रुख ढलेर क्षति,गुलरिया : बर्दियामा आएको हावाहुरीका कारण रुख ढल्दा दुई वटा घरमा क्षति भएको छ। सोमबार अपराह्न आएको हावाहुरीका कारण मधुवन र गुलरिया नगरपालिकाका घरमा रुख ढलेको हो। मधुवन नगरपालिका१ कैलाशीस्थित लक्ष्मी विकको घरमा घर नजिकै रहेको सिमलको रुख ढल्दा ब्लकले बनाएको पक्की घर क्षति भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। गुलरिया नगरपालिका१० स्थित नक्छेद मल्लाहको घरमा मसलाको रुख ढल्दा कच्ची घरमा क्षति पुगेको छ। हावाहुरीका कारण बढैयातालका कर्ण बहादुर विकको टाउकोमा चोट लागेको छ। सामान्य उपचारपश्चात् उनी डिस्चार्ज भएका छन्। बढैयाताल गाउँपालिका५ स्थित जितेन्द्र थारुको दुईवटा बाख्रा मरेका छन्। हावाले उडाएको घरको टिनको छानाबाट दुईवटा भैसी घाइते भएको छ। हुरीका बेला भे ११ प ३२२८ नम्बरको मोटरसाइकलमा बढैयातालको भोलागौडीदेखि जाँदै गरेको सुरेश कामीले चलाएको मोटरसाइकल अनियन्त्रित भाई सोरहवा स्कुल नजिक विद्युतको पोलमा ठोकिएर मोटरसाइकलमा क्षति पुगेको उनले बताए। हावाहुरीका कारण २५ वटा घरको टिनका छाना उठाएको छ। सबै क्षतिको तथ्यांक आएको छैन। यकिन तथ्यांकका लागि जनप्रतिनिधि र प्रहरीले संयुक्त रुपमा अनुगमन गरेको डीएसपी अर्यालको भनाइ छ।
"टीकापुरमा ५० हजारमा जग्गा किनेको हुँ, पावरमा हुनेले फाइल खोले हुन्छ : आरजु","काठमाडौं : नेपाली कांग्रेसकी सांसद आरजु राणा देउवाले टीकापुर जग्गा प्रकरणमा आफ्नो संलग्नता नरहेको बताएकी छन्। मंगलबार संसद भवनमा सञ्चारकर्मीसँग कुरा गर्दै उनले ५० हजारमा टीकापुरमा जग्गा किनेको भन्दै कागजपत्र हेर्न सुझाव दिइन्। आफूले २०५३ सालमै जग्गा किनेको र घोटाला प्रकरण ६८ सालमा आएको उनले भनाइ छ। उनले पावरमा हुनेले मनगढन्ते कुरा गरेको टिप्पणी गरिन्। 'यस विषयमा आफूले सरोकारवाला निकायमा रिपोर्टिङ गरिसकेको छु,' उनले भनिन्। सरकारले टीकापुर विकास समितिका नाममा बाँडिएको जग्गाका बारेमा अनुसन्धान गर्ने तयारी गरेको छ।"
बिलबिजक भएको कपडा गोदाममा छापा मारेर लगेको व्यापारीको आरोप,"झापा : सशस्त्र प्रहरीले जबरजस्ती बिलबिजक भएको लत्ताकपडा गोदाममा छापा मारेर लगेको व्यापारीले आरोप लगाएका छन्। झापाको कचनकवल गाउँपालिका६ बनियानी बजारस्थित एके सप्लायर्सले जमनाल मियाँको घर भाडा लिएर पसलको सरसामान राख्दै आएका थिए। सोही गोदामबाट सशस्त्र प्रहरीले बिलबिजक भएको सामान जबरजस्ती उठाएर लगेको सप्लायर्सका सञ्चालक अरुण साह बानियाले आरोप लगाएका हुन्। सोमबार दिउँसो करिब १ बजेको समयमा सशस्त्र प्रहरी बल नेपाल प्रस्तावित, सीमा सुरक्षा गुल्म घेरावारिका डीएसपी प्रभातकुमार गौतम नेतृत्वको टोलीले सामान राखिएको मियाँको घर गोदाम घेराउ गरेका थिए। बिलबिजक भएको लत्ताकपडा सशस्त्रले जबरजस्ती लैजान खोज्दा व्यापारीसँग विवाद भएको थियो। व्यापारी साहले राजश्व कर्मचारी नआएसम्म गोदामको ताला नखोल्ने अडान लिएपछि विवाद झन् बढेको थियो। लगतै सशस्त्रले आन्तरिक राजश्व कार्यालय भद्रपुरका कर्मचारीलाई बोलाए। राजश्वका कर अधिकृत तिलक थापा मगर र नायव सुब्बा विशाल काफ्ले घटनास्थल पुगे। त्यसपछि व्यापारी साहले गोदाम ताला खोलिदिए। साहले बिलबिजक देखाएपछि सोही अनुसार राजश्वका कर्मचारीहरूले सामान चेकजाँच गरे। बिलबिजक अनुसारको सामान यकिन गर्न नसकेपछि सशस्त्रलाई जिम्मा लगाएर हिँडेको कर अधिकृत थापा मगरले बताए। बिक्रेताको भ्याट बिल व्यापारीले देखाउनु भयो। बिल अनुसारको सामान मिलाउन समस्या भयो, त्यसैले सामानको गन्तीपछि हामी हिड्यौं, उनले भने। यस्ता घटना राजश्व अनुसन्धानले हेर्नु पर्ने उनको भनाइ छ। बिलबिजक देखाउँदा देखाउँदै पनि सशस्त्रले जबरजस्ती सामान लगेको व्यापारी साह बताउँछन्। मेरो बनियानी बजारमै कपडाको पसल छ, खुद्रा र थोक दुवै बिक्री गर्छु, व्यापारी साहले भने, पसलको सामान राख्नलाई गोदाम भाडामा लिएको हुँ। गोदाममा अनुज टेड्रिङ्ग एन्ड सप्लायर्स भद्रपुर र जय श्री दुर्गा भवानी स्टोर बिर्तामोडबाट लत्ताकपडा खरिद गरी ल्याएर भण्डारण गरी राखेका थियौ। दुवै बिक्रेताको भ्याट बिल देखाउँदा पनि सशस्त्रले ममाथि अन्याय गरेको उनले बताए। बिलबिजक भएको सामान राजस्व अनुसन्धान कार्यालय इटहरी लैजानु पर्नेमा सशस्त्रले मेची भन्सार कार्यालय काँकडभिट्टा बुझाएको छ। बिक्रेताले भन्सारबाटै ल्याएर मेरो सप्लायर्सलाई बिक्री गरेको सामान कसरी भन्सारले बुझियो ? भद्रपुर भन्सार छाडेर मेची भन्सार बुझाउनु पर्ने कारण के छ ? उनले भने। सशस्त्रका डीएसपी गौतमले सबै सामान उल्लेखित भ्याट बिलको ओसी लगेको उनको दाबी छ। भन्सारमा बिल बिनाको सामान बुझाएपछि डीएसपी गौतमले लगेको बिल कहाँ गयो ? यहाँबाट पनि सशस्त्रले ममाथि ज्यादती गरेको पुष्टि हुन्छ, उनले थपे। सशस्त्रले भारतबाट अवैध रूपमा चोरी तस्करी गरी लुकाइछिपाई गोदाममा राखिएको भन्दै २३ पोका कपडा ४८ लाख १८ हजार ७०० मूल्य तोकेर सोमबार नै मेची भन्सार बुझाइसकेको छ। सशस्त्रले बेवारिसे अवस्थामा भेटिएको भनी सामान भन्सार बुझाएको मेची भन्सार कार्यालयका सूचना अधिकारी गणपति कँडेलले बताए। सशस्त्रले सामान ल्याएपछि सामान बुझेको हो, सशस्त्रले बिलबिजक भने भन्सार बुझाएको छैन, सूचना अधिकारी कँडेलले भने, प्रमुख भन्सार अधिकृत रामप्रसाद रेग्मी सर बिदामा हुनुहुन्छ, उहाँ आएपछि मात्र त्यस बारेमा थप अनुसन्धान गरिन्छ। व्यापारीसँग सामानको बिलबिजक छ भने सामान भन्सारमा राख्न मिल्दैन, यहाँबाट राजश्व अनुसन्धान पठाउनु पर्ने हुन्छ, उनले भने। यता सशस्त्र प्रहरी बल नेपाल प्रस्तावित, सीमा सुरक्षा गुल्म घेरावारिका डीएसपी प्रभातकुमार गौतमले गोदामबाट लगिएको सामान बिलबिजक नभएको बताउँछन्। भन्सार छलीको सामान गोदामबाट लगेर मेची भन्सार बुझाएको उनले बताए।"
क्याबिनेटका धनी मन्त्री,"काठमाडौं : सरकारले प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको छ। सार्वजनिक सम्पत्ति विवरणअनुसार राष्ट्रिय स्वतन्त्र पार्टीका सांसदसमेत रहेका श्रम, रोजगार तथा सामाजिक सुरक्षा मन्त्री डोलप्रसाद अर्याल धनी मन्त्रीमध्येका एक हुन्। उनीसँग निजी कमाइबाट जोडेको काठमाडौं महानगरपालिका१६ मा २८७ वर्गमिटरमा फैलिएको घर रहेको छ। जसको लागत ३ करोड रुपैयाँ छ। घर भने श्रीमती अम्बिका केसीको नाममा रहेको विवरणमा उल्लेख छ। त्यस्तै श्रीमतीको नाममा धादिङ र काठमाडौंका ५ स्थानमा विभिन्न कित्ताका जग्गाहरू रहेको विवरणमा उल्लेख छ। त्यस्तै मन्त्री अर्यालको नाममा लमजुङका विभिन्न ५ स्थानमा जग्गा रहेको छ। उक्त जग्गाहरू ६ रोपनीदेखि ६ आनासम्मका रहेको विवरणमा उल्लेख छ। निजी व्यापारबाट जोडेका उक्त सम्पत्तिको मूल्य करोडौं रहेको छ। त्यस्तै मन्त्री अर्यालसँग १५० तोला सुन, १०० तोला चाँदी र १० तोला हिरा रहेको छ। उक्त सुन व्यापारबाट जोडेको उनले भनेका छन्। त्यस्तै मन्त्री अर्याल र श्रीमतीका नाममा गरेर विभिन्न ७ वटा बैंकमा २ करोड बढी नगद मौज्दात रहेको छ। त्यस्तै मन्त्री अर्यालसँग व्यापारबाट आर्जन गरेका ६ वटा कम्पनीसंस्थाका सेयर रहेको विवरणमा उल्लेख छ। उक्त कित्ता २ हजारदेखि ३५ हजारसम्म रहेको विवरणमा उल्लेख छ। त्यस्तै मन्त्री अर्यालसँग टोयटा प्राडो र टाटाको नेक्सन इभी कार रहेको विवरणमा उल्लेख छ। उनले निजी कमाइबाट ब्यांकेटदेखि टूर एन्ड ट्राभल्स, रेमिटलगायत जोडेका छन्। मन्त्री अर्यालले लिएको साढे २ करोड ऋणमध्ये एक करोड चुक्ता गरेका छन् भने डेढ करोड ऋण दिएको विवरणमा उल्लेख छ।"
करेन्ट लागेर कुखुरा फार्म सञ्चालकको मृत्यु,विराटनगर : मोरङको बेलबारी नगरपालिका९ बेराखुनीमा पंखा जोड्ने क्रममा करेन्ट लागेर कुखुरा फार्म सञ्चालकको मृत्यु भएको छ। करेन्ट लागेर ३७ वर्षीय अनिल शेर्पाको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार शेर्पाले आफ्नै जग्गामा कुखुरा फार्म सञ्चालन गरेका थिए। फार्मभित्र पंखा जोड्ने क्रममा विद्युत प्रवाह भइरहेको तारबाट करेन्ट लागेर उनको मृत्यु भएको प्रहरीको प्रारम्भिक अनुसन्धानबाट खुलेको छ। करेन्ट लागेर बिहान ९:२० बजेतिर बेहोस भएका शेर्पालाई उपचारका लागि विराटनगरको नोवेल शिक्षण अस्पताल ल्याइएको थियो। अस्पताल ल्याइपुर्याउन साथ चिकित्सकले १०:४० बजेतिर मृत घोषित गरेको प्रहरीले जनाएको छ। शवलाई पोस्टमार्टमका लागि कोशी अस्पतालमा राखिएको छ। घटनाका सम्बन्धमा इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले अनुसन्धान अघि बढाएको छ।
"लगातार तेस्रो दिन सेयर बजारमा हरियाली, ५ अर्ब २० करोड कारोबार","काठमाडौं : सेयर कारोबार साताको तेस्रो दिन मंगलबार नेप्से परिसूचक २३९४ अंकले बढेर २११५९४ विन्दुमा पुगेको छ। सेन्सेटिभ इण्डेक्स ३५३ अंकले बढेर ३७७६० विन्दुमा कायम भएको छ। यसदिन ३१७ स्क्रिप्सको १ करोड ३२ लाख ४१ हजार २१७ कित्ता सेयर ५ अर्ब २० करोड ६२ लाख८ हजार १११ रुपैयाँ बराबरको सेयर खरिदबिक्री भए। दोहोरो अंकले बढेको सेयर बजारमा ४ स्टकको सेयर सकारात्मक सर्किट लेभलमा कारोबार भयो। जानकाी फाइनान्स,नेरुडे मिरमिरे लघुवित्त वित्तीय संस्था,सामुदायिक लघुवित्त वित्तीय र बुद्ध भूमि नेपाल हाइड्रोपावरको सेयर सकारात्मक सर्किट लेभलमा कारोबार भयो। मध्य भोटेकोशी जलविद्युतको सेयर ९९६ प्रतिशतले बढ्यो। कारोबार रकमका आधारमा पोखरा फाइनान्स शीर्षस्थानमा रह्यो। सो कम्पनीको २४ करोड ६४ लाख रुपैयाँ बराबरको सेयर कारोबार भयो। यसअघि साताको पहिलो कारोबार दिन आइतबार ५ अर्ब २५ करोड र सोमबार ५ अर्ब ८५ करोड मूल्य बराबरको सेयर कारोबार भएको थियो। सीइडीबी हाइड्रोपावर डेभलपमेन्टको १२ करोड ९९ लाख,कालिका पावरको १२ लाख ३८ करोड,माउन्टेन इनर्जी र सिंगटी हाइड्रो पावरको १० करोड मूल्य बराबरको सेयर कारोबार भयो। डेभलपमेन्ट बैंक र ट्रेडिङ समूहको सूचकबाहेक अन्यको सूचक सकारात्मक देखिएका छन्। कारोबारमा आएका स्टकमध्ये १९४ वटाको मूल्य बढ्दा ४३ वटाको घट्यो।"
"प्रधानमन्त्रीसँग बङ्गलादेशका वातावरणमन्त्रीको भेट, विद्युत व्यापार र जलवायु परिवर्तनबारे छलफल","काठमाडौं : प्रधानमन्त्री पुष्पकमल दाहाल प्रचण्ड सँग बाङ्गलादेशका वातावरण, वन तथा जलवायु परिवर्तनमन्त्री साबेर हुसेन चौधरीले शिष्टाचार भेट गरेका छन्। सिंहदरबारमा मंगलबार भएको भेटमा उनीहरुबीच विद्युत व्यापार, जलवायु परिवर्तन एवं द्विपक्षीय आपसी चासोका विविध विषयमा छलफल भएको छ । छलफलका क्रममा प्रधानमन्त्री प्रचण्डले नेपालबङ्गालादेशबीच हुने विद्युत व्यापार गर्नका लागि आवश्यक पर्ने प्रक्रिया पूरा हुने अवस्थामा रहेको र छिट्टै दुई देशबीच व्यापार सुरु हुने विश्वास व्यक्त गरे । आगामी दिनमा विद्युत व्यापार क्षेत्रीयस्तरमै सहजरूपमा अगाडि बढ्ने विश्वास व्यक्त गर्दै उनले त्यसका लागि आवश्यक नियमन एवं भौतिक संरचना तयार हुँदै गएकोप्रति खुशी व्यक्त गरे। प्रधानमन्त्री प्रचण्डले नेपाल र बङ्गालादेश दुवैले जलवायु परिवर्तन असर व्यहोर्नु परेको उल्लेख गर्दै यस्ता साझा मुद्दामा दुवै देशले सहकार्य गरेर अगाडि बढ्नुपर्नेमा जोड दिए। बङ्गालादेशका मन्त्री चौधरीले नेपालबङ्गदादेशबीच ऊर्जा सहकार्य अगाडि बढेको उल्लेख गर्दै छिट्टै ऊर्जा व्यापार भएर दुवै देशले लाभ लिन सक्ने अवस्थामा पुगिएको बताए । उनले प्रधानमन्त्री प्रचण्डलाई नेपालबङ्गलादेशबीच हुने ऊर्जा व्यापारका सबै तयारी पूरा भएको जानकारी समेत गराए। मन्त्री चौधरी नेपालले आयोजना गरेको हिमाल, जनता तथा जलवायु परिवर्तन सम्बन्धी अन्तर्राष्ट्रिय विज्ञ संवादमा भाग लिन नेपाल आएका हुन्। सो भेटमा प्रधानमन्त्रीका परराष्ट्र सल्लाहकार डा।रुपक सापकोटा, प्रधानमन्त्रीका जलवायु तथा वातावरण सल्लाहकार डापपुलर जेन्टलसहित वन तथा वातावरण मन्त्रालय र परराष्ट्र मन्त्रालयका उच्चअधिकारीको उपस्थिति थियो।"
कांग्रेसको नाराबाजीबीच राष्ट्रियसभामा लगानी सहजीकरणसम्बन्धी अध्यादेश पेश,"काठमाडौं : सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय समितिको माग गर्दै आएको प्रमुख प्रतिपक्षी दल नेपाली कांग्रेसले राष्ट्रियसभा बैठकमा आज पनि अवरोध जनाएको छ। बैठक सुरू हुनेवित्तिकै कांग्रेससहित विपक्षी दलका सांसदहरू छानबिन समितिको माग गर्दै नाराबाजीमा उत्रिए। संसद्को कामकारवाही अगाडि बढाउन सभाका अध्यक्ष नारायण दाहालले सहयोग गर्न आग्रह गरेका थिए। तर,विपक्षी दलका सांसदहरू सिटबाट उठेर नाराबाजीमा उत्रिएपछि अध्यक्ष दाहालले पेलेरै सदन अगाडि बढाए। प्रमुख प्रतिपक्षको नाराबाजीबीच अध्यक्ष दाहालले राष्ट्रपतिको कार्यालयबाट प्राप्त मन्त्री तथा राज्यमन्त्रीको नियुक्ति तथा कार्यभार सम्बन्धी पत्रको व्यहोरा पढेर जानकारी गराए। बैठकमा प्रधानमन्त्री पुष्पकमल दाहाल 'प्रचण्ड'ले २०८१ साल जेठ १ गते राष्ट्रपति रामचन्द्र पौडेलले संघीय संसदको संयुक्त बैठकलाई सम्बोधन गरेको प्रति टेबुल गरेका थिए। यसैगरी बैठकले राष्ट्रपति पौडेलबाट संघीय संसदको दुवै सदनको संयुक्त बैठकलाई गरेको सम्बोधनका लागि धन्यवादको प्रस्ताव बहुमतले पारित गर्यो। आर्थिक वर्ष २०८१०८२ का लागि नेपाल सरकारको नीति तथा कार्यक्रममाथि जेठ ११ गते छलफल हुने र नीति तथा कार्यक्रममाथि उठेका विषयमाथि प्रधानमन्त्री प्रचण्डले जवाफ दिने जानकारी गराइएको थियो। अध्यक्ष दाहालले छलफलमा भाग लिन चाहने सांसदहरूलाई जेठ ११ गते बिहान ११ गतेभित्र कार्यव्यवस्था शाखामा नाम उपलब्ध गराउन जानकारी दिए। बैठकमा उद्योग,वाणिज्य तथा आपू्र्ति मन्त्री दामोदर भण्डारीले 'लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश,२०८१' सभासमक्ष पेश गरेका थिए। अध्यक्षले सदन अगाडि बढाइरहँदा कांग्रेसका सांसदहरूले चर्को नाराबाजी गरेका थिए। उनीहरूले सहकारी पीडितलाई न्याय दे,छानबिन समिति गठन गरलगायतका नारा लगाएका थिए। राष्ट्रियसभाको अर्को बैठक जेठ ११ गते दिउँसो १ बजेर १५ मिनेटमा बस्नेछ।"
प्रधानमन्त्री दाहालको सम्पत्ति २५ लाख नगद र ५ तोला सुन,"काठमाडौं : सरकारले प्रधानमन्त्रीसहित मन्त्रीहरूको सम्पत्ति विवरण सार्वजनिक गरेको छ। मन्त्रिपरिषद् बैठकले सम्पत्ति विवरण सार्वजनिक गर्ने निर्णय गरेपछि उनीहरूको विवरण सार्वजनिक भएको हो। प्रधानमन्त्री पुष्पकमल दाहालको सम्पत्तिका नाममा एभरेष्ट बैंकमा नगद २५ लाख रहेको उल्लेख छ। अन्य सम्पत्ति भने स्वर्गीय श्रीमती सीता दाहालको नाममा रहेको विवरणमा उल्लेख छ। विवरणअनुसार सीता दाहालको नाममा चितवन भरतपुर महानगरपालिका१२ मा १ कट्ठामा घर रहेको छ। त्यस्तै श्रीमतीकै नाममा चितवनको भरतपुर महानगरपालिका१४ मा १४ कट्ठा जग्गा रहेको छ। उक्त जग्गा पैतृक सम्पत्तिबाट आएको उल्लेख छ। त्यस्तै प्रधानमन्त्रीसँग ५ तोला सुन रहेको छ। त्यसबाहेक अन्य सम्पत्तिका बारेमा विवरणमा उल्लेख छैन। प्रधानमन्त्री दाहालसँग सेयरऋणपत्र, ऋण लिएदिएको, सवारी साधन र कृषि तथा पशुधन नरहेको उल्लेख छ।"
चिनियाँसँग नक्कली विवाह गरिदिएर ५ लाखमा महिला बिक्री,"काठमाडौं : एकजना नेपाली महिलालाई चिनियाँ नागरिकसँग नक्कली विवाह गराई पाँच लाखमा बिक्री गरेको पाइएको छ । प्रहरीको मानब बेचबिखन अनुसन्धान ब्यूरोका अनुसार नुवाकोटको किस्पाङ घर भई हाल चीनमै बस्ने ४३ वर्षकी मनमाया घलेले पाँच लाख लिएर चिनियाँ नागरिकसँग नक्कली बिहे गराई पीडित महिलालाई चीन पुर्याएर वेश्यावृत्तिमा लगाएको भेटिएको हो । पीडितले दिएको जाहेरीका आधारमा अनुसन्धान गर्दा चिनियाँ नागरिकसँग बिहे गरेपछि ग्रीनकार्ड बनाउन मिल्छ, त्यसपछि नेपाल आउनजान पाइन्छ अनि भविष्य सुनौलो हुन्छ भन्ने प्रलोभनमा पारी चिनियाँ नागरिकसँग अदालतमा लगेर विवाहसमेत गराएर बेचबिखन गरेको पाइएको ब्यूरोका प्रवक्ता प्रहरी उपरीक्षक गौतम मिश्रले जानकारी दिए। अनुसन्धानका क्रममा आरोपी घलेले आर्थिक अवस्था कमजोर भएकी महिलालाई यसरी बेचबिखन गर्ने गरेको पाइएको छ । आरोपी घले २०७९ चैत १३ गते अदालतमा चिनियाँ नागरिकसँग कोर्ट म्यारिज गराई पीडित महिलालाई २०८० वैशाख १ गते चीनमा पुर्याएर आफू नेपाल फर्किएकी थिइन् । त्यसपछि चिनियाँ नागरिकले जबर्जस्ती वेश्यावृत्तिमा लगाएको पीडितले बयान दिएकी ब्यूरोले जनाएको छ । जबर्जस्ती वेश्यावृत्तिमा लगाइराखेको अवस्थामा पीडित महिलाले आफन्तलाई जानकारी गराएपछि बेइजिङस्थित नेपाली दूतावाससँगको समन्वयमा २०८० असार १ गते उनको उद्धार गरिएको थियो । खोजतलासका क्रममा ब्यूरोबाट खटिएको प्रहरीले काठमाडौँको ठमेलबाट घलेलाई पक्राउ गरी अहिले अनुसन्धान जारी राखिएको छ । उक्त घटनामा संलग्न चिनियाँ नागरिक र अन्य प्रतिवादीको खोजी जारी रहेको प्रहरीले जनाएको छ । रासस"
"सुनको मूल्य घट्यो, कतिमा भइरहेको छ कारोबार?",काठमाडौं : आज नेपाली बजारमा सुनको मूल्य घटेको छ। स्थानीय बजारमा पहेँलो धातुको मूल्य मंगलबार तोलामा १२ सयले ओरालो लागेको हो। नेपाल सुनचाँदी व्यवसायी महासङ्घका अनुसार छापावाला सुन सोमबार प्रतितोला एक लाख ४१ हजार आठ सयमा कारोबार भएकामा आजका लागि एक लाख ४० हजार छ सय निर्धारण गरिएको छ । यस्तै तेजाबी सुन सोमबार तोलामा एक लाख ४१ हजार एक सयमा कारोबार भएकामा आजका लागि एक लाख ३९ हजार नौ सय निर्धारण गरिएको महासङ्घले जनाएको छ । चाँदीको मूल्य पनि तोलामा ५५ ले घटेको छ । सोमबार प्रतितोला एक हजार नौ सय ४० मा कारोबार भएकामा आज चाँदीको मूल्य एक हजार आठ सय ८५ छ ।
होमलाललाई ताप्लेजुङ म्याराथन,ताप्लेजुङ : ताप्लेजुङ म्याराथनको उपाधि त्रिभुवन आर्मी क्लबका होमलाल श्रेष्ठले जितेका छन्। निर्धारित दूरी चार घण्टा पाँच मिनेट २७ सेकेन्डमा पार गर्दै श्रेष्ठले उपाधि जितेका हुन्। दोस्रो तिलक सुनुवार भए। उनले चार घण्टा १२ मिनेट चार सेकेन्डमा निर्धारित दूरी पार गरे। सुनुवार पनि त्रिभुवन आर्मी क्लबकै धावक हुन्। यस्तै चार घण्टा १३ मिनेट २४ सेकेन्डमा निर्धारित दूरी पार गर्दै पाँचथरका प्रताप थाम्सुहाङ तेस्रो भए। ताप्लेजुङ पर्यटन महोत्सवको अवसरमा खुला पुरुष म्याराथन तथा महिला हाफ म्याराथन प्रतियोगिता आयोजना गरिएको हो। पुरुषतर्फ धावकहरूले ताप्लेजुङ सदरमुकाम फुङ्लिङदेखि पाथिभरा मन्दिर पुगेर फुङ्लिङ नै फर्किएका थिए भने महिलातर्फ फुङ्लिङदेखि काफ्लेपाटी पुगेर फुङ्लिङ फर्किएका थिए। महिलाको हाफ म्याराथनको उपाधि आर्मीकी सुनसरी रोकायाले जितिन्। रोकायले तीन घण्टा ४४ मिनेट ५२ सेकेन्डमा निर्धारित दूरी पार गरिन् भने फुङ्लिङ नगरपालिका६ की कुमारी गुरुङ दोस्रो भइन्। उनले ४ घण्टा २२ मिनेट ५३ सेकेन्डमा दूरी पार गरिन््। मैवा खोला गाउँपालिकाकी विनिता तामाङ तेस्रो भइन्। स्थानीय अर्गानिक मेला महोत्सवमा प्रोत्साहन ताप्लेजुङको पर्यटकीय स्थलहरूको प्रचार प्रसार तथा अवलोकनभन्ने मूल नाराका साथ सञ्चालन भएको महोत्सवका अवसरमा खुला पुरुष तथा महिला हाफ म्याराथन प्रतियोगिता सञ्चालन गरिएको थियो।
"प्रतिनिधिसभा बैठकमा कांग्रेसको नाराबाजी, पेलेरै सदन अगाडि बढाउँदै सभामुख",काठमाडौं : प्रतिनिधिसभा बैठकमा प्रमुख प्रतिपक्षी दल नेपाली कांग्रेसले विरोध जनाएको छ। सभामुख देवराज घिमिरेले प्रधानमन्त्री पुष्पकमल दाहाल 'प्रचण्ड' लाई संघीय संसदको दुवै सदनको संयुक्त बैठकलाई राष्ट्रपति रामचन्द्र पौडेलले गरेको सम्बोधनको प्रति टेबुल गर्न समय दिएपछि कांग्रेस सांसदहरू सिटबाट उठेर नाराबाजीमा उत्रिएका छन्। कांग्रेसको नाराबाजीबीच सभामुखले संसदको कार्यसूची अगाडि बढाइरहेका छन्। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय समिति गठनको माग गर्दै संसदमा अवरोध गर्दै आएको छ।
प्रतिनिधिसभा बैठक (लाइभ),काठमाडौं : संघीय संसदअन्तर्गतको प्रतिनिधिसभा बैठक सुरू भएको छ। बैठकमा सभामुख देवराज घिमिरेले कार्यसूची हेरफेर गरिएको जानकारी दिएका छन्। बैठकमा प्रमुख प्रतिपक्ष दल नेपाली कांग्रेसले अवरोध जनाएको छ। सभामुख घिमिरेले सांसद बद्री प्रसाद पाण्डेलाई बोल्नका लागि समय दिएका छन्।
सहकारी ठगी प्रकरण : संसदीय छानबिन समितिको टीओआर मा सहमति जुटेन,"काठमाडौं : संसदीय छानबिन समितिको कार्यादेश (टीओआर)तय गर्न गठित कार्यदलको बैठक बिना निष्कर्ष सकिएको छ। सहकारी ठगी प्रकरण छानबिन गर्न आज बिहान कानुन, न्याय तथा संसदीय मामिला मन्त्रालयमा बसेको कार्यदलको बैठकमा संसदीय छानबिन समितिको क्षेत्राधिकारका बारेमा छलफल भएपनि निष्कर्षमा नपुगेको एमालेका प्रमुख सचेतक महेश बर्तौलाले जानकारी दिए। उनले आजको प्रतिनिधि सभा अवरोध नहुने र स्वतस्फूर्त अगाडि बढ्ने विश्वास व्यक्त गरे। दुवै पक्षले सौहार्दपूर्ण वातावरणमा छलफल गर्यो। आआफ्ना कुरा राख्यौं। निष्कर्षमा पुगेका छैन। आफूले राखेका प्रस्तावबाट मिड प्वाइन्ट खोज्ने प्रयास गरौं। विषयको निष्कर्षमा पुग्न सकेका छैनौं। उनले भने,सहमति गरेर विषय टुंग्याउने र हाउन खुलाउने सहमति भएको छ। बर्तौलाले सदनमा हुने प्रक्रियाले कार्यदललाई अफ्ठ्यारो नपार्ने धारणा राखे। उनले प्रस्तावलाई आआफ्ना दलमा छलफल गरेर पुन: बैठक बस्ने जानकारी दिए। उनले भने,दुवै पक्ष निकास निकाल्न तयार छौं। सत्ता पक्ष र प्रतिपक्षका माननीयहरु आआफ्नो टीममा छलफल गर्छौं र पुन: बैठक बस्छौं। यता नेपाली कांग्रेसका सहमहामन्त्री जीवन परियारले थप छलफल गरेर अगाडि जाने सहमति भएको बताए। जुन प्रश्न उठाएका छौं। त्यसमाथि छानबिन हुनुपर्छ। छानबिन भएन भने यसको हामीले उठाएको सवालको औचित्य हुँदैन। यसबारे थप छलफल गर्नुपर्छ। उनले भने, हामीले उठाएको विषयमा साझा सहमति कसरी तयार पार्न सकिन्छ ? यसबारे पुन बस्नेगरी सहमति भएको छ। बैठकमा कानुनमन्त्री पदम गिरी, एमालेका प्रमुख सचेतक बर्तौला, कांग्रेसका सहमहामन्त्री परियार, कांग्रेस नेता ज्ञानेन्द्र कार्की र रास्वपाका नेता शिशिर खनाल सहभागी थिए। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको हो। तर विभिन्न चरणमा छलफल हुँदा पनि कार्यदेशमा सहमति हुन सकेको छैन। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन नसकेको हो। आजको बैठकमा पनि सत्तापक्षले व्यक्ति केन्द्रित छानबिन समिति बन्न नसक्ने अडान राखेको बर्तौलाले बताए। सरकार संसदीय समिति बनाउन तयार भएपनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न सत्ता पक्ष तयार नभएको कांग्रेसको आरोप छ। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ। छानबिन समिति गठन नभएसम्म सदन चल्न नदिने कांग्रेसको अडान छ।"
"मुस्ताङमा ट्याक्टर दुर्घटना, चालकको मृत्यु",जोमसोम : मुस्ताङमा ट्याक्टर दुर्घटना हुँदा चालकको मृत्यु भएको छ। मुस्ताङको वारागुङ मुक्तिक्षेत्र३ समरदेखि ध्याकर जाँदै गरेको ग १ त ४८०४ नम्बरको ट्याक्टर सोमबार दुर्घटना हुँदा चालकको मृत्यु भएको जिल्ला प्रहरी कार्यालय मुस्ताङले जनाएको छ। वारागुङ मुक्तिक्षेत्र३ को किटेन ध्याकर खोलामा ढुंगा लोड गरी ध्याकरणतर्फ जाँदै गर्दा ट्याक्टर सडकमार्गदेखि ६० मिटर तल खोलामा खसेको जिल्ला प्रहरी कार्यालय मुस्ताङका सूचना अधिकारी प्रहरी निरीक्षक राजन थापाले जानकारी दिए। दुर्घटनामा ट्याक्टरका चालक म्याग्दी जिल्ला धौलागिरि गाउँपालिका४ बुडी घर भइ मुस्ताङको वारागुङ मुक्तिक्षेत्र३ तेताङ बस्ने २० वर्षीय सन्तोष बिक गम्भीर घाइते भएका थिए। उनको उपचारका क्रममा जोमसोम अस्पतालमा मृत्यु भएको सूचना अधिकारी प्रहरी निरीक्षक थापाले उल्लेख गर। दुर्घटना बारेमा थप अनुसन्धान भइरहेको जिल्ला प्रहरी कार्यालय मुस्ताङले बताएको छ।
"कांग्रेसको नाराबाजीबीच राष्ट्रपतिलाई धन्यवाद, नीति तथा कार्यक्रम टेबुल","काठमाडौं : प्रतिनिधिसभा बैठकमा सरकारको आगामी आर्थिक वर्ष २०८१०८२ को वार्षिक नीति तथा कार्यक्रमको प्रति टेबुल भएको छ। मंगलबार बसेको प्रतिनिधिसभा बैठकमा प्रधानमन्त्री पुष्पकमल दाहाल 'प्रचण्ड'ले कांग्रेससहित विपक्षी दलहरूको नाराबाजीबीच संसदमा नीति तथा कार्यक्रमको प्रति टेबुल गरेका हुन्। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै कांग्रेसले संसदमा अवरोध जनाउँदै आएको छ। संसदीय छानबिन समिति गठन गर्न सत्ता पक्ष र प्रतिपक्षी सहमत भएपनि समितिको कार्यादेशमा टुंगो लाग्न सकेको छैन। समिति गठन नभएसम्म कांग्रेसले संसदमा अवरोध जारी राख्ने रणनीति लिएको छ। सरकारको नीति तथा कार्यक्रम राष्ट्रपति रामचन्द्र पौडेलले जेठ १ गते संसदको संयुक्त बैठकमा पेश गरेका थिए। नीति तथा कार्यक्रम प्रस्तुत गरेकोमा राष्ट्रपति पौडेललाई धन्यवाद दिने प्रस्ताव पनि नाराबाजीबीच बहुमतले पारित भएको सभामुख देवराज घिमिरेले घोषणा गरे। नीति तथा कार्यक्रममाथि छलफल गर्ने समय निर्धारण गरिएको छ। छलफलमा भाग लिने सांसदहरूलाई नाम टिपाउन सूचित गरिएको छ। यसैगरी बैठकमा उद्योग,वाणिज्य तथा आपूर्ति मन्त्री दामोदर भण्डारीले 'लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१' पेश गरेका थिए। बैठकमा उपप्रधानमन्त्री एवं गृहमन्त्री रवि लामिछानेले 'राजनीतिक दलसम्बन्धी दोस्रो संशोधन विधेयक २०८०' लाई फिर्ता लिने प्रस्ताव प्रस्तुत गरेका थिए। लगत्तै उक्त प्रस्ताव बहुमतले पारित भएको सभामुख घिमिरेले घोषणा गरेका थिए। प्रतिनिधिसभाको अर्को बैठक शुक्रबार बस्नेछ।"
गैँडाको खाग खरिदबिक्रीमा संलग्न ६ जना पक्राउ,"चितवन : चितवन राष्ट्रिय निकुञ्जले एकसिङ्गे गैँडाको खाग खरिदबिक्रीमा संलग्न रहेको अभियोगमा ६जनालाई पक्राउ गरेको छ । सोही घटनाका एक आरोपित फरार रहेका छन् । निकुञ्ज कार्यालयले मंगलबार पत्रकार सम्मेलन आयोजना गरी गत चैत २७ गते भरतपुर महानगरपालिका६ बाट पक्राउ परेका उनीहरूलाई सार्वजनिक गरेको हो । पक्राउ पर्नेमा नवलपरासीको (बर्दघाट सुस्तापूर्व) को कावासोती नगरपालिका१६ बस्ने २९ वर्षीय क्रान्ति खड्का, ३८ वर्षीय लेखनाथ सुनार, सोही नगरपालिका१५ बस्ने ५० वर्षीय छविलाल परियार, ३६ वर्षीय प्रकाश घिमिरे, बुलिङटार गाउँपालिका४ बस्ने ३५ वर्षीय खिमबहादुर बराल र बझाङको छबिसपाथिभरा गाउँपालिका१ बस्ने २७ वर्षीय प्रकाशराज जोशी रहेका छन् । उनीहरूमध्ये खड्काको साथबाट संरक्षित वन्यजन्तु एकसिङ्गे गैँडाको खाग (आखेटोपहार) एक थान फेला परेको प्रमुख संरक्षण अधिकृत डिलबहादुर पुर्जा पुनले जानकारी दिए। उक्त खाग विसं २०७२ साल चैतमा चितवन राष्ट्रिय निकुञ्जको अमलटारी क्षेत्रअन्तर्गतको गुन्द्रेढाकाहा मध्यवर्ती सामुदायिक वनमा फेला परेको उल्लेख छ । पुनका अनुसार पक्राउ परेका छविलाल परियार र कावासोती नगरपालिका१५ का भैरव थापाले घाँसदाउरा गर्न भनी गएको बखत वन क्षेत्रमा एकसिङ्गे गैँडा मरी सडिगलेको अवस्थामा देखेपछि दुईजना मिलेर मृत गैँडाको खाग चोरी गरेको अनुसन्धानबाट खुलेको छ । निजमध्ये थापाको मृत्यु भइसकेको प्रहरीले जनाएको छ । खाग खरिदबिक्रीमा संलग्न रहेको खुलेपछि जिल्ला अदालतबाट पक्राउ अनुमति लिएका अर्का एक व्यक्ति भनेर फरार रहेका छन् । पक्राउ परेका र फरार रहेका गरी सातजनालाई प्रतिवादी बनाई संरक्षित वन्यजन्तु एकसिङ्गे गैँडाको खाग (आखेटोपहार) खरिद तथा बिक्री मुद्दामा राष्ट्रिय निकुञ्ज तथा वन्यजन्तु संरक्षण (पाँचौँ संशोधन) ऐन, २०२९ को दफा ५ (१) को (क) र दफा २६ (१) को विरुद्धको कसुर गरेको निकुञ्जको ठहर छ । उनीहरूलाई सोही ऐनको दफा २६ (१) बमोजिम सजाय माग गरी जिल्ला अदालत चितवनमा मुद्दा दायर गरिएको निकुञ्जका संरक्षण अधिकृत पुर्जा पुनले जानकारी दिए। रासस"
संसदीय छानबिन समितिको कार्यादेश तय गर्न गठित कार्यदलको बैठक जारी,"काठमाडौं : सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश तय गर्न गठित कार्यदलको बैठक जारी रहेको छ। कानून, न्याय तथा संसदीय मामिला मन्त्रालयमा कार्यदलको बैठकमा कानुनमन्त्री पदम गिरी, एमालेका प्रमुख सचेतक महेश बर्तौला, नेपाली कांग्रेसका सहमहामन्त्री जीवन परियार,कांग्रेस नेता ज्ञानेन्द्र कार्की र रास्वपाका नेता शिशिर खनाल सहभागी छन्। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको हो। तर विभिन्न चरणमा छलफल हुँदा पनि आइतबार कार्यदेशमा सहमति हुन सकेको छैन। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको छैन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको छ। जसले गर्दा प्रतिनिधि सभाको अवरोधकै बीच सोमबार प्रधानमन्त्री पुष्पकमल दाहाल प्रचण्डले विश्वासको मत लिए। सरकार संसदीय समिति बनाउन तयार भएपनि आरोप लागेका उपप्रधान एवं गृहमन्त्री लामिछानेमाथि अनुसन्धान गर्न सत्ता पक्ष तयार नभएको कांग्रेसको आरोप छ। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ। छानबिन समिति गठन नभएसम्म दुवै सदन चल्न नदिने कांग्रेसको अडान छ। आज ११ बजे प्रतिनिधि सभाको बैठक बोलाइएको छ।"
मधेस सरकारको नेतृत्व परिवर्तन हुन्छ : अध्यक्ष नेपाल,"जनकपुरधाम : पूर्वप्रधानमन्त्री एवं नेपाल कम्युनिष्ट पार्टी (एकीकृत समाजवादी)का अध्यक्ष माधवकुमार नेपालले देशको बदलिँदो राजनीति परिस्थितिका कारण मधेस प्रदेश सरकारको नेतृत्व परिवर्तन हुने बताएका छन्। आज जनकपुरधाममा पत्रकारहरूसँग सङ्क्षिप्त कुरा गर्दै उनले सङ्घीय सरकारको स्वरुपमा भएको परिवर्तनअनुसार मधेस प्रदेशमा पनि सरकार परिवर्तन हुने बताए। मुलुक सङ्घीय संरचनामा रहेकाले केन्द्रीय संरचनाअनुसार नै प्रदेश सरकारको संरचना बाध्य भएर बनाउनुपरेको नेता नेपालले उल्लेख गरे। 'प्रधानमन्त्री पुप्पकमल दाहाल प्रचण्डले विश्वासको मत प्राप्त गरिसक्नुभएको छ, अब मधेस प्रदेशको सरकार पनि परिवर्तन हुन्छ,' अध्यक्ष भने। फरक प्रसङ्गमा उनले मुलुकको समृद्धिका लागि वर्तमान सरकारले काम गरिरहेको उल्लेख गरे। रासस"
कुरिनटारमा माइक्रोबस र टिपर ठोक्किँदा १३ जना घाइते,चितवन : माइक्रो बस र टिपर एकापसमा ठोक्किँदा १३ जना घाइते भएका छन् । इलाका प्रहरी कार्यालय मुग्लिनका अनुसार मुग्लिनबाट काठमाडौँतर्फ गइरहेको बा३ख ६६१० नम्बरको माइक्रोबस र विपरीत दिशाबाट आइरहेको बा४ख ६४१७ नम्बरको टिपर पृथ्वीराजमार्गअन्तर्गत चितवनको इच्छाकामना४ कुरिनटारमा आज बिहान एकापसमा ठोक्किँदा माइक्रोबसमा सवार १३ जना घाइते भएका हुन् । घाइते दुई जनाको अवस्था गम्भीर रहेको छ । घाइतेमध्ये १२ जनालाई उपचारका लागि नयाँ मेडिकल कलेज भरतपुर र एकजनालाई काठमाडौँ पठाइएको प्रहरीले जनाएको छ । माइक्रोबस ओभरटेक गर्ने क्रममा टिपरसँग ठोक्किएर दुर्घटना भएको हो । दुर्घटनापछि केहीबेर अवरुद्ध भएको राजमार्ग खुलेको छ । रासस
राष्ट्रसंघमा ज्येष्ठ नागरिकका सवाल,"जेठ ७ गतेबाट ११ गतेसम्म तदनुसार सन् २०२४ मे २० देखि २४ सम्म संयुक्त राष्ट्रसंघीय वृद्धावस्थासम्बन्धी खुला छलफल कार्य समूहले ज्येष्ठ नागरिकहरूकोे मानव अधिकारको संरक्षणलाई मजबुत बनाउने उद्देश्यले अमेरिकाको न्युयोर्कमा १४औं बैठक आयोजना गर्दैछ। अधिवेशन किन आवश्यक छ भनेर अघिल्ला सभाहरूमा सहभागीहरूले ठोस प्रमाणहरू पाएका थिए। धेरै क्षेत्रमध्ये दुव्र्यवहारविरुद्ध विशेष सुरक्षाको अभाव र महत्वपूर्ण स्वास्थ्य सेवाहरूमा कमजोर पहुँचजस्ता सवालमा ज्येष्ठ नागरिकहरूकोे अधिकारको राम्रो सुरक्षा र संवद्र्धन आवश्यक छ। यस वर्ष सरकारहरूले यस बैठकमा विचारका लागि उपस्थित ज्येष्ठ नागरिकहरूको अधिकारको संरक्षणमा रहेको कमीलाई कसरी सम्बोधन गर्न सकिन्छ भन्ने बारेमा छलफल गर्नेछन् र सुझावहरू प्रस्तुत गर्नेछन्। ग्लोबल एलायन्स फर द राइट्स अफ ओल्डर पिपुल (ग्यारोप)ले संयुक्त राष्ट्रसंघका सदस्य राष्ट्रहरूबाट निर्णायक कदम चाल्न माग गर्दै अधिकारसहितको उमेर विश्वव्यापी र्यालीको आयोजना गरेको थियो। ताकि आफ्नो अधिकारसम्बन्धी महासन्धिको आह्वान गर्न सडकमा उत्रेका ज्येष्ठ नागरिकहरूले जीवनकालमा एउटा महासन्धिको मस्यौदा हेर्न सकून्। ग्यारोप विश्वव्यापी रूपमा चार सयभन्दा बढी संगठनको सञ्जाल हो, जुन ज्येष्ठ नागरिकहरूको अधिकारलाई सुदृढ र प्रवद्र्धन गर्न प्रतिबद्ध छ। यो पहल अधिकारसहितको उमेर अभियानको एक महत्वपूर्ण हिस्सा हो, जसले सरकारहरूलाई ज्येष्ठ नागरिकहरूको मानव अधिकारको संरक्षण र संवद्र्धनमा सशक्त सहयोग गर्न आह्वान गर्छ। उमेरको पर्वाह नगरी अन्तर्राष्ट्रिय मानव अधिकार कानुनहरू सबैमा लागू हुन्छन्। तर ज्येष्ठ नागरिकका अधिकार अन्तर्राष्ट्रिय कानुनअन्तर्गत प्रायः अदृश्य हुन्छन् र यसमा उमेरको भेदभाव व्यापक छ। धेरै देशमा परिवार, समुदाय र राष्ट्रियस्तरमा ज्येष्ठ नागरिकमाथि दुव्र्यवहार भइरहेछ। ज्येष्ठ नागरिकहरू आवश्यक स्वास्थ्य सेवा र सामाजिक सुरक्षाजस्ता कुराबाट वञ्चित छन्। उनीहरू आर्थिक तथा सामाजिक अधिकारहरू प्राप्त गर्न संघर्ष गरिरहेको स्थिति छ। संयुक्त राष्ट्रसंघको नयाँ महासन्धिले ज्येष्ठ नागरिकलाई अधिकार प्राप्त व्यक्तिका रूपमा मान्यता दिनुका साथै सरकार तथा अन्यलाई कानुनमा उमेरको भेदभाव निषेधित छ कि छैन, ज्येष्ठ नागरिकको मर्यादा कायम राख्न र ज्येष्ठ नागरिकप्रतिको दृष्टिकोण र व्यवहार सम्मानजनक छछैन भन्ने कुराको सुनिश्चित गर्न बहुमूल्य मार्गदर्शन प्रदान गर्नेछ। संसारमै ज्येष्ठ नागरिकको संख्या बढ्दो छ। उमेरजन्य भेदभाव व्याप्त छ र मानव अधिकारका वर्तमान संयन्त्रहरूले ज्येष्ठ नागरिकका अधिकारको विश्वव्यापी वा बृहत्तर संरक्षण उपलब्ध गराउँदैनन्। मानिस वुढ्यौलीमा प्रवेश गरेपछि उनीहरूले समाजमा सहभागिताका लागि धेरै बाधाको सामना गर्छन्। धेरै कुरामा निर्भर हुनुपर्ने स्थितिमा पुग्छन्। व्यक्तिगत स्वतन्त्रता पनि केही वा सम्पूर्ण रूपमा गुमाउँछन्। उनीहरूको आत्मसम्मानमा आइपर्ने चुनौतीका कारण हुने हेलाँ र दुव्र्यवहार तथा अधिकार खोसिने सम्भावना बढ्छ। उमेरजन्य भेदभावभित्रै पनि उनीहरूले विशेष प्रकारका जोखिमहरूको सामना गर्छन्। जस्तै स्वास्थ्य सुविधा, रोजगारी, सम्पत्ति र स्वामित्वको अधिकारबाट विमुख हुनु, सूचना, शिक्षा एवं मानवीय कार्यमा पहुँच नहुनु आदि। मानव जातिका आधारभूत अधिकार र स्वतन्त्रताहरू निर्दिष्ट गर्न राष्ट्रसंघद्वारा सन् १९४८ मा पारित मानव अधिकारको विश्वव्यापी घोषणापत्रले सबै मानिसले स्वतन्त्र रूपमा जन्म लिएका हुन् र सबै आत्मसम्मान र अधिकारका लागि बराबर छन् भन्छ। त्यसैले ज्येष्ठ नागरिकहरूको पनि अरू सरह अधिकार हुन्छ। यद्यपि ज्येष्ठ नागरिकप्रतिको नकारात्मक दृष्टिकोण र उमेरजन्य भेदभावले परिवार, समाज र संस्थागत तहमा अफ्नो मानव अधिकार अनुभूत गर्नबाट उनीहरूलाई वञ्चित गरिन्छ। जसले निवृत्तीभरण, स्वास्थ्य सुविधा, उमेरमैत्री आवास, सुरक्षित जीविकोपार्जन र शिक्षामा पहुँच, रोजगारीमा उमेरगत विभेद, उपभोग्य वस्तु र सेवाहरूमा सहज पहुँच, हेरचाहका संरचनामा सहयोग र ज्येष्ठ नागरिकमाथि हुने दुव्र्यवहारबाट सुरक्षाजस्ता अधिकारको सन्दर्भमा विशेष र वास्तविक जोखिमहरूको सामना गर्छन्। ज्येष्ठ नागरिकका सन्दर्भमा विश्वव्यापी रूपको महासन्धि आवश्यक छ कि छैन ? वा अन्य महासन्धिले ज्येष्ठ नागरिकका विषयलाई सम्बोधन गर्न सक्छ कि सक्दैन ? अनि मानवअधिकार जस्ता विषयले ज्येष्ठ नागरिकको सम्बन्धमा उठान गरिएका विशिष्टीकृत समस्यालाई समेट्छ कि समेट्दैन भन्ने प्रश्न आजको सन्दर्भमा बहसका विषय भएका छन्। मानव अधिकार र ज्येष्ठ नागरिकका विषय कहीँ कतै एउटै जस्तो देखिए पनि यी पृथक् विषय र परिवेशमा व्याख्या हुनुपर्छ भन्ने हाम्रो मान्यता हो। मानव अधिकारका विषयमा सन् १९४८ मा पारित भएको मानव अधिकारसम्बन्धी विश्वव्यापी घोषणा विषयको उठान मात्र गरेन, त्यसलाई मूर्तरूप दिँदै पक्षराष्ट्रहरूले आफ्नो संविधानको मौलिक हकहरूले लक्षित गरेको मर्मसँग मेल खानेगरी व्याख्या पनि गरेका छन्। यसर्थ मानव अधिकार र यसको प्रभावकारी कार्यान्वयनमा धेरै हदसम्म प्रगति भएको मान्न सकिन्छ। नेपालकै सन्दर्भमा कुरा गर्दा पनि मानव अधिकारका विषयमा भएका महासन्धि र यसले जारी गरेको विश्वव्यापी घोषणा पत्रलाई नेपाल पक्षराष्ट्र भएदेखि नै आत्मसात् गर्दै हिँड्ने कोसिस गरेको छ। यद्यपि त्यसको कार्यान्वयन पक्षका विषयमा चर्चा, परिचर्चाको सान्दर्भिकता पनि उत्तिकै छ। तर यता ज्येष्ठ नागरिकका विषयमा भने कुनै प्रकारका महासन्धि हालसम्म भएको छैन न त यस विषयमा कुनै विश्वव्यापी घोषणापत्र नै जारी भएको छ। ज्येष्ठ नागरिकका सन्दर्भमा हामीले मनन् गर्नुपर्ने चाहिँ प्रथमतः ज्येष्ठ नागरिक भनेका छुट्टै उमेरसमूहका व्यक्ति हुन्। फेरि त्यसभित्र पनि धनी, गरिब, पुरुष, महिला, जातजाति, अपांगता भएका आदि सबै खाले व्यक्ति समाहित हुने गर्छन्। त्यसर्थ यस्तो विशिष्टीकृत मुद्दामा एउटै सोच र शैलीले किमार्थ सम्बोधन तथा छलफल हुन सक्दैन। भइहाले पनि त्यो प्रभावकारी हुनै सक्दैन।"
"संसदीय छानबिन समिति गठन गर्न दुवै पक्ष तयार, तर नबनेसम्म सदन चल्दैन : कांग्रेस","काठमाडौं : प्रमुख प्रतिपक्षी दल नेपाली कांग्रेसले सहकारी ठगी प्रकरणमा उपप्रधान एवं गृहमन्त्री रवि लामिछानेमाथि छानबिन गर्न संसदीय छानबिन समिति गठन नभएसम्म संसद चल्न नदिने अडान कायमै राखेको छ। मंगलबार संसदीय छानबिन समितिको कार्यादेशमा सहमति जुटाउन बसेको कार्यदलको बैठकपछि सञ्चारकर्मीहरूसँग कुराकानी गर्दै कांग्रेस सहमहामन्त्री एवं सांसद जीवन परियारले समिति गठन गर्नुपर्नेमा सत्ता पक्ष र प्रतिपक्ष सहमत भएपनि नबनेसम्म संसद चल्न नदिने पार्टीको अडान यथावत रहेको जानकारी दिए। ' पार्टीले जुन विषयमा लामिछानेमाथि सहकारी अपचलनको विषयमा कुरा उठाउँदै आएको छ। आजको बैठकमा पनि सोही बारेमा हामीले कुरा राख्यौं। थप छलफल गरेर अगाडि जाने सहमति भएको छ। हामीले उठाएको विषयमा साझा सहमति कसरी तयार पार्न सकिन्छ, यसबारे पुन: बैठक बस्दैछ। तपाईंहरूको प्रस्ताव ल्याउनुस् भनेका छौँ । मध्यबिन्दुको प्रस्ताव लिएर आउने कुरा भएको छ, 'उनले भने, छानबिन समिति नबनेसम्म संसद चल्ने कुरा त हुँदैन।' उनले सहकारी ठगी प्रकरणमा गृहमन्त्री लामिछानेमाथि छानबिन नभए पार्टीले लामो समयदेखि उठाउँदै आएको सवालको औचित्य नहुने बताए। यसबारे थप छलफल गरेर अगाडि जाने उनको भनाइ छ। उनले भने, 'गृहमन्त्री लामिछानेमाथि छानबिन भएन भने पार्टीले लामो समयदेखि उठाउँदै आएको विषयको औचित्य रहँदैन। यसमा सहमति जुट्नेगरी छलफल गर्छौं। लचिलो हुने त कुरै हुँदैन।' सहकारी ठगी प्रकरणमा मुछिएका उपप्रधान एवं गृहमन्त्री लामिछानेमाथि संसदीय छानबिन समितिको माग गर्दै कांग्रेसले संसदमा अवरोध गर्दै आएको छ।"
देशको गोप्य सूचना विदेशीलाई बेच्ने एजेन्ट देखाउन गृहमन्त्रीलाई कांग्रेसको चुनौती,"काठमाडौं : नेपाली कांग्रेसले सहकारी ठगीमा उपप्रधान एवं गृहमन्त्री रवि लामिछाने संलग्न रहेको दाबी गरेको छ। प्रतिनिधि सभाको बैठकमा कांग्रेसका सहमहामन्त्री एवम् सांसद बद्रीप्रसाद पाण्डेले लामिछाने सदनमा पार्टीले उठाएको प्रश्नको साटो बर्बराउन थालेको बताएका हुन्। उनले लामिछाने पार्टी उपसभापति धनराज गुरुङ र महामन्त्री गगन थापामाथि आरोप लगाएकाले छानबिन गर्न तयार रहेको बताए। कांग्रेसका उपसभापति र महामन्त्रीको नाम किटेरै टीओआर लेख्नुपर्ने हो कि कांग्रेसकै नाम लेख्नुपर्ने हो लेख्न र छानबिन गर्न आग्रह गरे। उनले भने, छानबिनको समय पनि तोक्नुस् र छानबिनबाट दोषी भए कांग्रेसका कोकोलाई कारबाही गर्नुहुन्छ गर्न सक्नुहुन्छ। लामिछानेले देशका गोप्य सूचना विदेशीलाई बेच्नेलाई एजेन्ट भनेर सांसदलाई आरोप लगाएकाले छानबिन गरी दोषी भए कारबाही गर्न र लान्छना लगाएको भए गृहमन्त्रीलाई कारबाही गर्नुपर्ने उनले माग गरे। पाण्डेले भने,गम्भीर आरोप लगाउनु भएको छ, राष्ट्रिय सूचनाहरु बेच्ने एजेण्टहरु यही सदनमा छन् भन्नुभएको छ माननीय गृहमन्त्री ज्यू,को हो त्यो देखाउननुस् उसलाई सदनबाट गलहत्याउन तपाईंको साथमा हामी लाग्नेछौं। होइन तपाईं निराधार आरोप लगाउँदै हुनुहुन्छ भने तपाईंलाई गलहत्याउने त्यो कामबाट हामी चुक्ने छैनौं। पाण्डले उहाँले लगाएका आरोप सत्य हुन् प्रमाणित गरेर देखाउन र नभए संसदको रेकर्डबाट हटाउन सभामुखलाई आग्रह गरे। लामिछानेले संसदमा सम्बोधन गर्दा सहकारी ठगी गर्नेलाई मात्र नभई , कृषि अनुदानको रकम हिनामिना गरेर कुखुरा, माछा, खसी बोका, बाख्रा पाल्नेमाथि पनि छानबिन गरेर संसद बाहिर पठाउनुपर्ने धारणा राखेका थिए। दुईतीन वटा नागरिकता बोक्नेलाई मात्र होइन, एउटै नागरिकता र पासपोर्ट बोक्ने, तर देशका गोप्य सूचना विदेशीलाई बेच्नेलाई एजेन्ट संसदबाट हटाऔं। त्यो देशको मन्त्री होस् वा पार्टीको महामन्त्री होस्। उनले भनेका थिए,संसदलाई लड्ने र भिड्ने थलो नबनाऔं। पाण्डेले संसदीय छानबिन समिति नबनेसम्म सदन चल्न नदिने स्पष्ट पारेपछि कांग्रेसले वेल घेराउ गरेको छ। यो पनि पढ्नुहोस देशका गोप्य सूचना विदेशीलाई बेच्ने एजेन्टलाई संसदबाट हटाऔं, मन्त्री होस् वा पार्टीको महामन्त्री : लामिछाने"
"प्रतिनिधिसभा बैठक बस्दै,के छ कार्यसूची ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। मंगलबार बिहान ११ बजे बस्नेगरी बैठक डाकिएको संसद सचिवालयले जनाएको छ।बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची छ। सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने कार्यसूचीमा उल्लेख छ। यसैगरी बैठकमा प्रधानमन्त्री पुष्पकमल दाहाल 'प्रचण्ड'ले संघीय संसदनको दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्नेछन्। प्रधानमन्त्रीले नेपालको संविधानको धारा ५३ बमोजिमको नेपाल सरकारको वार्षिक प्रतिवेदन आर्थिक वर्ष २०७९८० पेश गर्ने कार्सूची छ। उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने कार्यसूचीमा उल्लेख छ। यसैगरी शिक्षा,विज्ञान तथा प्रविधि मन्त्री सुमना श्रेष्ठले राष्ट्रिय सभामा उत्पत्ति भएको 'सहिद दशरथ चन्द स्वास्थ्य विज्ञान विश्वविद्यालय विधेयक २०८०, माथि विचार गरियोस्' भन्ने प्रस्ताव प्रस्तुत गर्ने संभावित कार्यसूचीमा उल्लेख छ।"
छानबिन समितिको कार्यादेशमा व्यक्तिको नाम किटान गर्दा गलत नजिर स्थापित हुन्छ : मन्त्री गिरी,"काठमाडौं : कानुन, न्याय तथा संसदीय मामिला मन्त्री पदम गिरीले संसदीय छानबिन समितिको कार्यादेशमा व्यक्तिको नाम किटान गरेर जाँदा गलत नजिर स्थापित हुने बताएका छन्। आज बिहान बसेको कार्यदलको बैठकमा सहकारीको बचतको अपचलनको विषयको छानबिनबारे गम्भीर छलफल भएको बताएका हुन्। गिरीले सहकारीको बचतको अपचलनको विषयलाई प्रभावकारी छानबिन गरेर कारबाही गर्ने बचतकर्ताको रकम फिर्ताको सुनिश्चित गर्ने जानकारी दिए। उनले भने, सहकारी भएको बचतको अपचलनको विषयलाई प्रभावकारी छानबिन गर्ने, त्यसमा कसले कहाँ अपचलन गरेको छ तिनीहरूलाई कारबाही गर्ने। बचतकर्ताको रकम फिर्ताको सुनिश्चित गर्नेयसलाई केन्द्रविन्दुमा रहेर कार्यादेश बनाउने भनेर छलफल भएको छ। सत्ता पक्षले व्यक्तिको नाम नराख्न सहमति नभएको र प्रतिपक्षले राख्नै पर्ने अडान राखेको बताए। मन्त्री गिरीले भने,कोहि व्यक्ति दोषी हो या होइन छानबिन पछि थाहा हुन्छ। अहिले नै दोषी करार गर्ने कुरा हुँदैन। दोषी भए कारबाही हुन्छ। रवि लामिछानेले नै अपचलन गरेको प्रमाणित भए कारबाही हुन्छ। सहकारीको नाम लेखेर जान कुनै विवाद छैन।"
"बगर कब्जा गरेर नारायणी किनारमा खरबुजा खेती, सम्बन्धित निकाय मौन","नवलपरासी : नेपाली भूभागमा आएर लामो समयदेखि भारतीय नागरिकहरुले अस्थायी संरचना निर्माण गरेर खरबुजा खेती गर्दै आएका छन्। नवलपरासीको सुस्ता गाउँपालिकास्थित नारायणी नदीको बगर क्षेत्रमा भारतीयहरुले अस्थायी संरचना (छाप्रोले बनाएको कच्ची घर) निर्माण गरेर विगत तीन वर्षदेखि खरबुजा खेती गर्दै आएका हुन्। बगर क्षेत्रलाई कब्जा नै गरे सरह अस्थायी संरचना निर्माणसहित खेती गर्दै आए पनि स्थानीय प्रशासन र पालिका भने बेखबर जस्तै बनेका छन्। भारतको उत्तर प्रदेश, बिहार र राजस्थानबाट आएका करिब ३० बढी घरपरिवारले बगर क्षेत्रमा खरबुजा खेती गर्दै आएका हुन्। हरेक वर्षको असोज र कात्तिक महिनामा भारतीयहरु हुल बाँधेर खरबुजा खेती गर्न त्यहाँ पुग्ने गरेका छन्। सिजन सकिएपछि असारको पहिलो सातासम्म उनीहरु फर्केर जाने गरेका छन्। हरेक वर्ष सिजन सुरु भएपछि उनीहरु फेरि आएर खेती गर्ने कार्यलाई दोहोर्याउने गरेका छन्। वर्षा सुरु भएपश्चात बगरमा नदी बग्ने भएपछि केही भारतीय घरतर्फ जान्छन्, केही भने नदी किनारकै आसपास क्षेत्रका सार्वजनिक जग्गामा अस्थायी संरचना निर्माण गरेर बस्छन्। विगत केही वर्षदेखि भारतीयहरुले बगर क्षेत्रलाई कब्जा गरेर खरबुजा खेती गर्दै आएको सुस्ता गाउँपालिकाका अध्यक्ष टेकनारायण उपाध्यायले बताए। सुस्ता गाउँपालिकाको वडा नं १, ३, ४ र ५ को नारायणी नदी छेउमा खरबुजा खेती हुँदै आएको छ। नदी उकासको उक्त क्षेत्रको करिब ६७ सय बिघा क्षेत्रफलमा भारतीयले खरबुजा खेती गर्दै आएको उपाध्यायले बताए। खरबुजा खेती राम्रो हुने भए पनि नेपाली किसानले भने खेती लगाउनेतर्फ अहिलेसम्म वास्ता नगरेको अध्यक्ष उपाध्यायले बताए। तीन वर्षदेखि भारतीयहरुले खेती गर्दै आएका छन्। हाम्रा किसानहरुले उनीहरुबाट केही सिकुन् भनेर चुप लागेर बस्यौं। किसानले सिकेनन् अब अर्को वर्षदेखि भारतीयलाई त्यस क्षेत्रमा खेती गर्न रोक लगाउँछौं।, अध्यक्ष उपाध्यायले भने। बगर क्षेत्रमा भएको खेतीबाट हरेक वर्ष एक जना भारतीयले ६ देखि १० लाख रुपैयाँसम्म कमाई गरेर लैजाने उपाध्यायले बताए। खरबुजा खेती मात्र होइन गण्डक ब्यारेजदेखि नर्सहीको तल्लो क्षेत्रमा रहेका सार्वजनिक जग्गामा भारतीयहरुले स्थायी बसोबास जस्तो गरी अस्थायी संरचना बनाएर बस्दै आएको उपाध्यायले बताए। अस्थायी संरचनासहित खरबुजा खेती गर्दै आएको बारे चुप लागेर होला, हुँदा हुँदा अब नदी छेउका सार्वजनिक जग्गामा पनि छाप्रो हालेर बस्न थाले। यसले अतिक्रमण कार्यलाई बढाउने सम्भावना रहेकाले केही महिनामा त्यसलाई हटाउनेतर्फ लाग्छौं। , अध्यक्ष उपाध्यायले भने। नेपाली भूभागमा भारतीयहरुले अस्थायी संरचना निर्माण गरी खेती गरेको बारे स्थानीय प्रशासनले भने अनविज्ञता प्रकट गरेको छ। प्रमुख जिल्ला अधिकारी सुरेश पन्थीले नेपाली भूभागमा अस्थायी संरचना बनाएर भारतीयहरु आएर बसेको बारे आफूहरुलाई जानकारी नभएको दाबी गरे। सीमा क्षेत्रमा हुने अतिक्रमणसहित त्यस क्षेत्रको सुरक्षाको प्रमुख जिम्मेवारी सशस्त्र प्रहरीलाई दिइएको छ। सीमा क्षेत्रमा हरेक दिन सशस्त्र प्रहरीको गस्ती हुने गरेको छ। तर, नेपाली भूभागको बगर क्षेत्र र सार्वजनिक क्षेत्रमा भारतीयहरुले अस्थायी संरचना बनाएर बसेको विषयमा जिल्ला सुरक्षा समितिलाई जानकारी नहुनु भनेको सशस्त्र प्रहरीको कमजोरी देखिएको सुरक्षा निकायका एक अधिकृतले बताएका छन्। हामीलाई कसैले जानकारी गराएन, त्यसैले नोटिसमा नभएको विषय भयो। यसबारे के भएको हो, सोधपुछ गरेर उनीहरुलाई हटाउने प्रक्रिया सुरु गर्छौं।, प्रमुख जिल्ला अधिकारी पन्थीले भने।"
टीओआर बनाउन पार्टीको उपस्थिति बाधक लाग्छ भने कार्यदलबाट बाहिरिन्छौं : रास्वपा,"काठमाडौं : रास्वपाले सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश तय पार्टीको उपस्थितिले रोकिएको भए छाड्न तयार रहेको बताएको छ। सहकारी ठगी प्रकरण छानबिन गर्न आज बिहान कानुन,न्याय तथा संसदीय मामिला मन्त्रालयमा बसेको कार्यदलको बैठकमा रास्वपाका नेता शिशिर खनालले आरोपकै आधारमा व्यक्ति केन्द्रित समिति बन्न नहुने धारणा राखेका हुन्। आरोपका आधारमा व्यक्ति केन्द्रित संसदीय छानबिन समिति बनाउन मिल्दैन। बनाउँदा गलत नजिर बस्छ, छानबिन समितिबाट दोषी देखिए बेग्लै कुरा हो भन्ने हाम्रो भनाई छ। उहाँहरु व्यक्ति केन्द्रित छानबिन बनाउनुपर्छ भनेर उहाँहरु लागिरहनु भएको छ। खनालले भने,कार्यदलमा हामी बस्दा अफ्ठ्यारो हुन्छ भने बस्न जरुरी छैन, हामी बाहिरिन्छौं। तपाईहरु बसेर टीओआर बनाउनुस् भनेका छौं। सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको छ। तर विभिन्न चरणमा छलफल हुँदा पनि कार्यदेशमा सहमति हुन सकेको छैन। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने लगायतका विषयमा सहमति हुन नसकेको हो। यो पनि पढ्नुहोस सहकारी ठगी प्रकरण : संसदीय छानबिन समितिको टीओआर मा सहमति जुटेन"
गण्डकीका मुख्यमन्त्रीविरुद्धको रिटमाथि न्यायाधीश रेग्मी र पोखरेलको इजलासमा सुनुवाइ हुँदै,"काठमाडौं : गण्डकी प्रदेशका मुख्यमन्त्री खगराज अधिकारीविरुद्ध दायर भएको रिटमा आज सुनुवाइ हुने भएको छ। न्यायाधीश कुमार रेग्मी र सुनिलकुमार पोखरेलको इजलासमा रिटको पेशी तोकिएको छ। यसअघि सर्वोच्चले उक्त रिटमा सुनुवाइ गर्दै अन्तरिम आदेश जारी गरेको थियो। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्चमा रिट दायर गरेका थिए। तर,अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
बेलायतनेपाल मैत्री सन्धीको सय वर्ष मनाउन १० डाउनिङ स्ट्रिटमा कार्यक्रम,"लन्डन : बेलायती प्रधानमन्त्री ऋषि सुनकले १० डाउनिङ स्ट्रिटस्थित आफ्नो सरकारी कार्यालयमा नेपाली समुदायलाई सम्बोधन गरेका छन् । नेपाल र बेलायतबीच सन् १९२३ मा मैत्री सन्धी हस्ताक्षर भएको एक सय वर्ष पूरा भएको अवसरमा सोमबार साँझ आयोजित विशेष समारोहमा प्रधानमन्त्री सुनकले दुई देशबीच ऐतिहासिक तथा बहुआयामिक सम्बन्ध रहँदै आएको बताए । द्विपक्षीय सम्बन्धको प्रमुख कडीका रुपमा ब्रिटिस गोर्खाहरुको योगदानका चर्चा गर्दै उनले गोर्खा सैनिकहरुको इमान्दारिता, त्याग र समर्पणको प्रशंसा गरे । बेलायती राजा चाल्र्सको विगतको नेपाल भ्रमण स्मरण गर्दै प्रधानमन्त्री सुनकले दुई देशबीचको मैत्री सम्बन्ध विशेष रहेको उल्लेख गरे । उनले बेलायतस्थित नेपाली डायस्पोराको काम र उपलब्धीहरुबाट आफू प्रेरित भएको पनि बताए । बेलायत र नेपालबीच व्यापार, लगानीजस्ता आर्थिक सम्बन्ध तथा जलवायु परिवर्तनका क्षेत्रमा सहकार्य अभिवृद्धि हुने प्रधानमन्त्री सुनकले जनाए । त्यसअघि बेलायतका लागि नेपाली राजदूत ज्ञानचन्द्र आचार्यले नेपालका प्रधानमन्त्रीका तर्फबाट शुभकामना व्यक्त गरे। उनले सन् १९२३ मा सम्पन्न मैत्री सन्धिको महत्वको बारेमा जानकारी दिंदै उक्त सन्धीले अन्तर्राष्ट्रिय क्षेत्रमा नेपालको उपस्थिति र अन्तर्राष्ट्रिय सम्बन्ध प्रवर्द्धन गर्न महत्वपूर्ण योगदान गरेको उल्लेख गरे । उनले बेलायतले नेपालको विकासमा पुर्याएको सहयोगको लागि धन्यवाद दिंदै आगामी १०० वर्षमा नेपालबेलायत द्विपक्षीय सम्बन्ध थप क्षेत्रहरुमा विस्तार तथा सुदृढ बन्ने विश्वास व्यक्त गरे। बेलायतकी परराष्ट्र राज्यमन्त्री आन मारी ट्रेवल्यानले बेलायत र नेपालबीचको अत्यन्त घनिष्ठ सम्बन्धको बारेमा बताउँदै बेलायतले नेपालको विकास प्रयासहरुमा गरिरहेको सहयोग जारी रहने र आर्थिक सम्बन्धलाई थप बिस्तार गरी नेपालको मध्यम आय भएको मुलुक बन्ने लक्ष्यमा सहयोग पुर्याउने बताइन् । कार्यक्रममा करिव एक सयको संख्यामा बेलायतस्थित विभिन्न पेशा तथा व्यवसायमा आबद्ध नेपाली समुदायका प्रतिनिधि, भूतपूर्व गोर्खाहरु,बेलायती सांसद तथा उच्चपदस्थ अधिकारीहरु एवं नेपालका बेलायती मित्रहरुको उपस्थिति थियो। व्यस्त तालिकाबीच नेपाली समुदायलाई सम्बोधन गर्न आएका प्रधानमन्त्री सुनकलाई राजदूत ज्ञानचन्द आचार्य र समाजसेवी व्यवसायी रविन्द्रजंग लामिछानेले माला र खादाले स्वागत गरेका थिए । नेपाल तथा बेलायतबीच मैत्री सन्धी हस्ताक्षर भएको सय वर्ष पुगेको उपलक्ष्यमा विभिन्न कार्यक्रमहरु आयोजना गरी मनाउने सिलसिलामा नेपाली राजदूतावास र बेलायती परराष्ट्र मन्त्रालयबीच छलफल भए अनुसार नेपाली समुदाय समेतको सहयोगमा यो समारोह सम्पन्न भएको लन्डन दूतावासले जनाएको छ । समाजसेवी व्यवसायी रविन्द्रजंग लामिछाने, युवा अभियन्ता प्रशान्त कुंवरदेखि नेपाली मूलका बेलायती काउन्सिलरहरु समेतले यो कार्यक्रमको लागि पहलका साथै व्यवस्थापनमा पनि सहयोग पुर्याएका थिए।"
संसदीय मर्यादामा खलल,"अहिले भने संसदीय लोकतान्त्रिक अभ्यासको प्रमुख पक्षपाती पार्टी कांग्रेस नै संसदीय मर्यादामा खलल पुर्याउन उद्यत् छ। प्रमुख प्रतिपक्ष कांग्रेस कमैमात्रै प्रतिपक्षमा रहेको दल हो। २०४८ यता ऊ अनेकपटक सत्तामा छ। कम्युनिस्ट पार्टी एमाले पटकपटक सत्ता र प्रतिपक्षमा छ। कांग्रेस आफूलाई लोकतान्त्रिक र संसदीय अभ्यासको प्रमुख नै मान्छ, एमाले पनि आफूलाई कम आँक्दैन। एमालेले धेरैपटक संसदीय मर्यादा उल्लंघन गरेको छ। अनेकपटक संसद् अवरुद्ध गरेको छ। कुनै बेला दुई महिनासम्म पनि उसले संसद् चल्न नदिएको इतिहास छ। माओवादीले भने संसदीय व्यवस्थाकै विरुद्ध हतियार उचालेको थियो। अन्ततः आफूले विरोध गरेकै व्यवस्थामा ऊ आयो। तर त्यसको मर्यादा पटकपटक उल्लंघनमात्रै गरेन, संसद्लाई नै युद्धमैदान जस्तो पनि बनायो। अहिले भने संसदीय लोकतान्त्रिक अभ्यासको प्रमुख पक्षपाती पार्टी कांग्रेस नै संसदीय मर्यादामा खलल पुर्याउन उद्यत् छ। संवैधानिक व्यवस्थाअनुसार प्रधानमन्त्री पुष्पकमल दाहाल प्रचण्डले सोमबार विश्वासको मत लिनुपर्ने थियो। त्यसमा पनि अवरोध गरी उसले संसदीय अभ्यासै हुन नदिनेसम्मको खेल खेल्यो। खासमा संसद्मा केही दिनयता जे देखिएको छ, जे गतिविधि कांग्रेसले गरिरहेको छ, व्यवस्थाको तेजोबध भइरहेको छ। गृहमन्त्री रवि लामिछानेलाई बोल्नै नदिने अडानले संसद् चल्नै सकेन। संसदीय छानबिन समितिमा पनि उनै लामिछानेलाई मात्रै तारो बनाएर कांग्रेसले इबीको राजनीति गर्यो। खासमा जनताका मुद्दा उठाउने थलो हो संसद्। सहकारीबाट देशभर भएका ठगीको निरूपण खोज्ने र दोषीमाथि कारबाही गर्ने माग जायज हो। कांग्रेसले त्यस्तोभन्दा बढी गृहमन्त्री लामिछानेलाई पदच्युत गर्ने गरी छानबिन समिति माग्यो। एक त रविले स्वार्थ बाझिने मन्त्रालय सम्हाल्नै हुन्थेन। तर उनलाई बोल्न पनि नदिने अलोकतान्त्रिक हर्कत कांग्रेसका लागि सुहाउँदो कुरा होइन। रविकै विषयले सत्ता र प्रतिपक्षबीच जुन मुठभेडकै स्थिति संसद्मा देखा परेको छ, त्यसले संसदीय मर्यादामा खलल पुगेको छ। बोल्न पाउने त सर्वसाधारण नागरिकको पनि संवैधानिक अधिकार हो भने संसद्मा गृहमन्त्रीले प्रष्टोक्ति दिन नपाउने भन्ने हुनुहुन्थेन। जसै उनले आइतबार बोल्ने मौका पाए, रविले पनि संसदीय मर्यादा ख्याल गरेनन्। निम्नस्तरमा ओर्लिन्छु भन्ने उद्घोषै गरे। अनि प्रतिपक्षका नेता तथा सांसदलाई व्यक्ति किटिने नै गरी व्यक्तिगत दोषारोपण गरे। आफूलाई असल पुष्टि गर्नेभन्दा पनि तिमीहरू पनि खराब हौं भन्ने भाषा प्रयोग गरे। गृहमन्त्रीका भाषा र शैली असंसदीयमात्रै नभई रेकर्डबाटै हटाउन लायक थिए। तर सत्तापक्षीय दलबाटै निर्वाचित भएको हुँदा सभामुखले त्यसतर्फ ख्याल गरेको देखिएन। संसदीय छानबिन समिति बनाउने मामलामा एउटा मापदण्ड सधैंका लागि आवश्यक रहेको अहिलेका द्वन्द्व र गतिरोधको अवस्थाले देखाएको छ। सत्तामा छँदा एउटा र नहुँदा अर्काे तर्क गर्ने दल र नेताहरूको भएको देशमा विधिमार्फत धेरै कुरा कसिकसाउ नगरी धर पनि छैन। राजनीतिमा मर्यादा र निष्ठा कमजोर भएको हुँदा संसदीय व्यवस्थाको समेत धज्जी उडिरहेको छ। खासमा सत्ता र प्रतिपक्षले सरकार बनाउने र ढलाउने कुटिल चाललाई पन्छाएर संसदीय मर्यादालाई उचो बनाउन जरुरी छ। होइन भने जुन कुनै हालतमा भए पनि विश्वासको मत लिन्छु भनेर प्रधानमन्त्रीले विश्वासको मत लिए पनि जनताबाट चाहिँ विश्वास पाउन कठिन छ। उनले मात्रै होइन नयाँ पुराना राजनीतिक दल र नेताहरूले त्यो कुरा मनन गर्न जरुरी छ। मनन् गरेर सुधार भएन भने व्यवस्था कमजोर हुन्छ।"
टुक्रे योजना दिगो विकासका बाधक,"धेरैजसो स्थानीय तहमा साना, खुद्रा र टुक्रे योजनामा बजेट विनियोजन गर्ने प्रणाली रहेको पाइन्छ। अहिले बजेट बनाउने बेला भएको छ। नीति, कार्यक्रम र बजेट विनियोजन गर्दा योजनाबद्ध र दीर्घकालीन प्रभाव पार्ने खालका योजनाहरू छनौटमा ध्यान दिनुपर्छ। अध्ययनबिना सस्तो लोकप्रियताका लागि योजना ल्याउने पद्धति पनि छ। यसलाई सुधार गर्नका लागि तथ्यमा आधारित र संभाव्यता अध्ययन भएका योजनाहरू मात्र ल्याउनुपर्छ। जसले गर्दा आयोजना कार्यान्वयनको चरणमा जग्गाको समस्या, नागरिकको विरोधजस्ता कुराहरूलाई सामना गर्नुपर्दैन। स्थानीय तहहरूमा नगरसभाबाट योजनागत रूपमा बजेट विनियोजन नगरी विधायिकी मनसायबेगर, आर्थिक वर्षको बीचबीचमा योजना मनोमानी रूपमा बाँडफाँट गर्ने प्रणाली पनि छ। यसको सुधारका लागि स्थानीय सरकार सञ्चालन ऐनले निर्दिष्ट गरेका योजना छनौटका चरणहरू पार गरी गाउँनगरसभामार्फत नै योजनागत रूपमा स्पष्ट बजेट बाँडफाँट गरिनुपर्छ। पूर्वाधार विकासका योजनाहरूमा मात्र बजेट केन्द्रित भयो। विकासका पाँचवटा क्षेत्रहरूमध्ये थप चारवटा क्षेत्र आर्थिक, सामाजिक, वन वातावरण तथा विपद् व्यवस्थापन र सुशासन तथा संस्थागत सेवा प्रवाहमा पनि समान तरिकाले बजेट विनियोजन गर्नुपर्छ। जसले दिगो र सन्तुलित विकासमा टेवा पुर्याउँछ। (नेपाल सरकारका उपसचिव अर्याल तिलोत्तमा नगरपालिका रूपन्देहीका प्रमुख प्रशासकीय अधिकृत हुन्।)"
आज देशका यी स्थानमा चट्याङ र हुरीबताससहित वर्षा,"काठमाडौं : अहिले कोशी , मधेस र लुम्बिनी प्रदेशका केही स्थानमा मेघगर्जन, चट्याङसहित हल्का वर्षा भइरहेको जल तथा मौसम विज्ञान विभागले जनाएको छ। त्यस्तै आज दिउँसो देशभर आंशिकदेखि साधारणतया बदली रहने विभागले जनाएको छ। कोशी र लुम्बिनी प्रदेशलगायत देशका पहाडी भागका केही स्थानमा मेघगर्जन, चट्याङ र हुरीबताससहित हल्कादेखि मध्यम वर्षाको सम्भावना छ । साथै उच्च पहाडी तथा हिमाली भागका केही स्थानमा हल्का हिउँ पर्नसक्ने विभागको बुलेटिनमा उल्लेख छ । सोमबार राति देशका पहाडी भागमा आंशिकदेखि साधारणतया बदली हुने अन्य बाँकी क्षेत्रमा आंशिक बदली भई मुख्यतया मौसम सफा रहने छ । कोशी, कर्णाली र सुदुरपश्चिम प्रदेशका केही स्थान र बाँकी प्रदेशका पहाडी भागका एकदुई स्थानमा मेघगर्जन, चट्याङ र हुरीबताससहित हल्का वर्षाको सम्भावना छ । देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । आगामी २४ घण्टामा कोशी र लुम्बिनी प्रदेशलगायत मुलुकका पहाडी भागका केही स्थानमा तथा बाँकी प्रदेशका केही क्षेत्रमा मेघगर्जन, चट्याङ र हुरीबताससहित हल्कादेखि मध्यम वर्षाको सम्भावना रहेको जनाउँदै विभागले देशका उच्च पहाडी तथा हिमाली भागका केही स्थानमा हल्का हिमपातको सम्भावना भएकाले सतर्कता अपनाउन अनुरोध गरेको छ ।"
इरानमा राष्ट्रपतिको निधनपछि ५ दिन राष्ट्रिय शोक घोषणा,"इरानका राष्ट्रपति इब्राहिम रायसीको आइतबार दिउँसो हेलिकप्टर दुर्घटनामा निधन भएपछि देशका सर्वोच्च नेता आयातोल्लाह सेयद अली खामेनीले इरानमा पाँच दिनको राष्ट्रिय शोकको घोषणा गरेका छन्। उनले इरानी राष्ट्रले यस दुःखद घटनामा एक इमान्दार र मूल्यवान सेवक गुमाएको बताए। संविधानको धारा १३१ बमोजिम उपराष्ट्रपति मोहम्मद मोख्बेरले सरकारको जिम्मेवारी सम्हालेका एक नेताले बताए। आयातोल्लाह खामेनीले मोख्बरलाई सरकारका तीन शाखाका अन्य दुई प्रमुखहरूसँगको सहकार्यमा अधिकतम ५० दिनभित्र नयाँ राष्ट्रपति चयन गर्ने व्यवस्था गर्न आग्रह गरे। यसैबीच, होसेन अमिरअब्दुल्लाहियानको दुर्घटनामा निधन भएपछि अली बगेरी कानीलाई इरानको कार्यवाहक विदेशमन्त्रीमा नियुक्त गरिएको छ । उनले सेप्टेम्बर २०२१ देखि उपविदेशमन्त्रीका रूपमा काम गरेका छन्। समाचार संस्था अल जजिराका अनुसार कानी सन् २००७ देखि २०१३ सम्म इरानको सर्वोच्च राष्ट्रिय सुरक्षा परिषद्का उपसचिव रहेका थिए। इरानको सरकारी सञ्चारमाध्यमले आज ६३ वर्षीय रायसी, विदेशमन्त्री होसेन अमिरअब्दुल्लाहियान र अन्य सात जनाको देशको पूर्वी अजरबैजान प्रान्तको पहाडी क्षेत्रमा आइतबार भएको हेलिकोप्टर दुर्घटनामा निधन भएको पुष्टि गरेको छ । उक्त दुर्घटनाको इरानी राज्य मिडिया आइआरएनएले हेलिकप्टरको भग्नावशेष देखाउँदै रेड क्रिसेन्टले ड्रोन फुटेज साझा गरेको थियो । देशको इस्लामिक रिभोलुसनरी गार्र्डससँग सम्बद्ध समाचार आउटलेट तस्निमले रायसीको अन्त्येष्टि सोमबार ताब्रिजमा गरिने जानकारी दिएको छ । रायसी, विदेशमन्त्री अमिरअब्दुल्लाहियान र उनको साथमा रहेको प्रतिनिधिमण्डल बोकेको हेलिकप्टर आइतबार पूर्वी अजरबैजान प्रान्तको वर्जाकन र जोल्फा सहरको बीचमा रहेको डिज्मार जङ्गलमा दुर्घटनाग्रस्त भएको थियो । इरानी राष्ट्रपति अजरबैजानको भ्रमण सकेर फर्कंदै गर्दा खराब मौसमका कारण उनी सवार हेलिकप्टर दुर्घटनाग्रस्त भएको थियो ।"
पशुपतिको भेटी चोरेको आरोपमा पशुपति क्षेत्र विकास कोषका सदस्यसहित ८ जना पक्राउ,"काठमाडौं : भगवान् पशुपतिनाथको मन्दिरमा चढाइएको भेटी गन्ने क्रममा चोरी गर्ने व्यक्ति पक्राउ परेका छन् । पक्राउ पर्नेमा पशुपति क्षेत्र विकास कोषका कर्मचारी अनिल परियारसहित आठ जना रहेका कोषका प्रवक्ता रेवतीरमण अधिकारीले जानकारी दिए। उनले भने, 'पशुपतिनाथ मन्दिरमा चढाइएको भेटी चोरी गर्दै गर्दा (सिसि क्यामेरामा हेर्दा) कोषका कर्मचारी परियारसहित आठ जनालाई पक्राउ गरी छानबिनका लागि अहिले प्रहरी वृत्त गौशाला पठाइएको छ ।' परियार पशुपतिमा बाजा बजोउने कर्मचारी रहेको र पक्राउ परेका उनले कोषकै केही पदाधिकारीले भेटी चोरी गर्न लगाएको बयान दिएको प्रवक्ता अधिकारीले बताए। रासस"
२ हजार घरधुरीमा एक घर एक धारा बन्ने,"अर्घाखाँची : अर्घाखाँचीको छत्रदेव गाउँपालिकाका झन्डै २ हजार घरधुरीमा एक घर एक धारा निर्माण गर्ने गरी बृहत् खानेपानी अयोजनाको काम अगाडि बढेको छ । अर्घाखाँचीकै नमुना योजनाका रूपमा रहेकोे हाँडेखोला चिदीका बृहत् पम्पिङ खानेपानी आयोजनाको निर्माणको कार्य तीव्र गतिमा बढेको हो । संघीय खानेपानी तथा ढल व्यवस्थापन आयोजना अर्घाखाँचीले निर्माण कार्य तीव्र बनाएपछि छत्रदेव गाउँपालिकाका वडा नम्बर १, २, ३, ४ र ५ अर्थात् साविक चिदीका, बल्कोट, केरुंगा र छत्रगञ्ज गाविसका झन्डै ९ हजार स्थानीय लाभान्वित हुने खानेपानी तथा ढल ब्यबस्थापन आयोजनाका इन्जिनीयर सुदीप ज्ञवालीले बताए । खानेपानीको अत्यन्तै समस्या रहेको यस स्थानका मानिस एक गाग्री पानी ल्याउन घण्टौं लगाएर पँधेरोमा धाउनुपर्ने बाध्यता छ । सुख्खाग्रस्त क्षेत्रका रूपमा रहेको छत्रदेव गाउँपालिकामा खानेपानी आयोजना सम्पन्न भएपछि खानेपानीको कुनै समस्या नहुने आयोजना उपभोक्ता समितिका अध्यक्ष शोभाखर खनालले बताए । छत्रदेव गाउँपालिकाको पूर्वमा रहेको चिदीका देखि छत्रगञ्जसम्मका ५ वटा वडाका झन्डै २ हजारभन्दा बढी घरपरिवार लाभान्वित हुने कार्यालयका नायव सुब्बा कृष्ण बर्माले बताए । यो बृहत् पम्पिङ खानेपानी योजना संघीय खानेपानी तथा ढल व्यवस्थापन आयोजनाको अर्घाखाँचीबाट निर्माण कार्य अगाडि बढीरहेको छ । ३० करोड २२ लाखको लागतमा खानेपानी योजनाको ठेक्का सम्झौता भएको र सोही अनुसार सागर विडारी निर्माण सेवाले निर्माण कार्य अगाडि बढाएको संघीय खानेपानी तथा ढल व्यवस्थापन आयोजनाका इन्जिनियर सुदीप ज्ञवालीले बताए । २०७९।१२।१ गते ठेक्का सम्झौता भएको यो योजना २०८१।११।३० गतेसम्म सम्पन्न गर्ने गरी निर्माण व्यवसायीले काम गरिरहेको छ । योजना निर्माण सुरु भएको १३ महिनाको अवधिमा झण्डै ५० प्रतिशत भौतिक प्रगति भएको संघीय खानेपानी तथा ढल व्यवस्थापन आयोजनाका प्रमुख इन्जिनीयर किरण आचार्यले बताए । वित्तीय प्रगति ४२ प्रतिशत भइसकेको उनको भनाइ छ । २ स्टेज पम्पिङ रहेको यो योजनामा कलेक्टर वेलबाट माथि ट्रिटमेन्ट प्लान्टमा पहिलो पम्पिङ गर्ने र त्यस स्थानमा पानी प्रशोधित भइसकेपछि मौलीपोखराको ६० घन मिटरको ट्यांकीमा पानी जान्छ । मौलीपोखराको ट्यांकीबाट सिधैं कोटमा रहेको १ सय २० घन मिटरको ट्यांकीमा पानी खसालेपछि त्यहाँँबाट ५ वटा वडाका विभिन्न स्थानमा बनेका टं्याकीमा पानी लैजाने गरी काम अगाडि बढेको इन्जिनीयर सुदीप ज्ञवालीको भनाइ छ । खानेपानी आयोजना मार्फत झन्डै २ हजार घरधुरीमा एक घर एक धारा बन्ने भएपछि सबै उपभोक्ताहरू खुशी भएका हाडेखोला चिदीका बृहत् पम्पिङ खानेपानी तथा सरसफाइ आयोजना उपभोक्त समितिका सचिव नारायण प्रसाद खनालले बताए । विगत लामो समयदेखि डीपीआर भएर काम अगाडि बढ्न नसकेको आयोजना निर्माण सुरु भएर झण्डै ५० प्रतिशतभन्दा बढी भौतिक प्रगति भएपछि सबै उपभोक्ताहरू खुशी भएका हुन् । जिल्लाकै गौरवको योजनाका रूपमा रहेको यो योजना सम्पन्न भएपछि बिहानै उठेर घण्टौं लगाएर पँधेरोबाट पानी ल्याउने बाध्यता पनि हट्ने भएपछि सबै उपभोक्ता खुशी भएका उपभोक्ता समितिका उपाध्यक्ष हरिप्रसाद खनालको भनाइ छ ।"
जलवायु परिवर्तनका क्षेत्रमा बेलायतले नेपाललाई सघाउने,"काठमाडौं : संयुक्त अधिराज्यका प्रधानमन्त्री ऋषि सुनकले जलवायु परिवर्तनका क्षेत्रमा नेपाललाई सघाउने बताएका छन्। नेपाल र संयुक्त अधिराज्यबीच मैत्रीसन्धिमा हस्ताक्षर भएको एक सय वर्ष पूरा भएको अवसरमा प्रधानमन्त्री सुनकको कार्यालयमा सोमबार आयोजित विशेष समारोहमा उनले उक्त कुरा बताएका लण्डनस्थित नेपाली राजदूतावासले जनाएको छ । त्यस अवसरमा प्रधानमन्त्री सुनकले आगामी दिनमा बेलायत र नेपालबीच व्यापार, लगानीलगायत आर्थिक सम्बन्ध तथा जलवायु परिवर्तनका क्षेत्रमा सहकार्य अभिवृद्धि गर्ने बताए। उनले बेलायत र नेपालबीचको ऐतिहासिक सम्बन्धका विभिन्न आयामका बारेमा चर्चा गर्दै द्विपक्षीय सम्बन्धलाई अझ सुदृढ तुल्याउन ब्रिटिस गोर्खाको योगदानको प्रशंसा गरे। विगतमा राजा चाल्र्सले गरेका नेपाल भ्रमणको स्मरण गर्दै उनले विभिन्न क्षेत्रमा ख्यातिप्राप्त नेपाली डायस्पोराको काम र उपलब्धिबाट आफू प्रेरित भएको बताए। बेलायतकी परराष्ट्र राज्यमन्त्री आन मारी ट्रेवल्यानले बेलायतनेपालबीचको घनिष्ठ सम्बन्धबारे चर्चा गर्दै बेलायतले नेपालको विकास प्रयासमा सहयोग गरिरहेको र त्यो जारी रहने बताए। उनले नेपाालसँगको आर्थिक सम्बन्धलाई थप विस्तार गरी उसको मध्यम आययुक्त मुलुक बन्ने लक्ष्यमा सहायता गर्ने बताए। बेलायतका लागि नेपाली राजदूत ज्ञानचन्द्र आचार्यले प्रधानमन्त्री पुष्पकमल दाहाल प्रचण्डका तर्फबाट प्रधानमन्त्री सुनकप्रति शुभकामना व्यक्त गर्दै सन् १९२३ मा सम्पन्न मैत्रीसन्धिका विविध पक्षको चर्चा गरे। उनले मैत्रीसन्धिपश्चात् अन्तर्राष्ट्रिय क्षेत्रमा नेपालको उपस्थिति र अन्तर्राष्ट्रिय सम्बन्ध प्रवर्द्धन गर्न महत्त्वपूर्ण योगदान भएको उल्लेख गरे। नेपालमा हालसम्म भएका सामाजिक एवं राजनीतिक परिवर्तन तथा हासिल भएका प्रगतिबारे जानकारी दिँदै राजदूत आचार्यले नेपालको विकासमा बेलायतले पुर्याएको सहयोगका निम्ति आभार व्यक्त गरे। साथै उनले आगामी एक सय वर्षमा नेपालबेलायत द्विपक्षीय सम्बन्धलाई थप क्षेत्रमा विस्तार गरी पारस्परिक सम्बन्ध अझ सुदृढ तुल्याउन दुवै पक्षबाट महत्त्वपूर्ण भूमिका निर्वाह हुनेमा आफू विश्वस्त रहेको बताए। कार्यक्रममा बेलायतमा विभिन्न पेसा तथा व्यवसायमा रहेको नेपाली समुदाय, भूतपूर्व गोर्खा, बेलायतका सांसद तथा उच्चपदस्थ अधिकारी एवं नेपालका बेलायती मित्रहरूको उपस्थिति थियो । नेपाल र बेलायतबीच सन् १९२३ को मैत्रीसन्धिमा हस्ताक्षर भएको सय वर्ष पुगेको उपलक्ष्यमा विभिन्न कार्यक्रम आयोजना गरी मनाउने सिलसिलामा नेपाली राजदूतावास र बेलायती परराष्ट्र मन्त्रालयको समन्वयमा नेपाली समुदायको सहयोगमा सो समारोह सम्पन्न भएको हो । यो ऐतिहासिक अवसरलाई स्मरणीय तुल्याउन प्रधानमन्त्री तथा मन्त्रिपरिषद्को कार्यालय सिंहदरबारस्थित प्रेक्षालयमा गत २१ डिसेम्बरमा विशेष समारोह आयोजना गरिएको थियो । सोही प्रेक्षालयमा २१ डिसेम्बर १९२३ मा उक्त सन्धिमा हस्ताक्षर भएको थियो । रासस"
यसकारण सुर्तीचुरोटमा कर बढाउनुपर्छ,"काठमाडौं : डा जयकुमार गुरुङ धूमपान एवं सुर्तीजन्य पदार्थको उपभोग सम्बन्धमा अनुसन्धान गर्छन्। समाज शिक्षित हुँदै गइरहेको बेला झन् युवायुवतीहरू धूमपानको अम्मली हुन पुगेकोमा उनी निराश छन्। डा गुरुङ भन्छन्, अवस्था हृदविदारक छ। के गरुँ कसो गरुँ भइरहेको छ। पत्रकारलाई सुनाउ कि स्वास्थ्य र अर्थमन्त्रीलाई भनौं जस्तो भइरहेको छ। सुर्तीजन्य पदार्थको सेवनबाट मुलुकमा प्रतिघण्टा सरदर चार जनाको ज्यान गइरहेको तथ्यप्रति सरकार बेखबरझैं भएकाले डा गुरुङ चिन्तित भएका हुन्। गत वर्ष उनी तत्कालीन अर्थमन्त्री जनार्दन शर्मा प्रभाकरदेखि उच्च तहका कर्मचारीलाई भेटेरै अवस्था भयावह हुँदै गएको जानकारी गराएका थिए। अर्थ मन्त्रालयको ढोकामै पुगेर तत्कालीन अर्थमन्त्री जनार्दन शर्मालाई सुनाएँ। उहाँले चुरोट उत्पादकहरूले दिनहुँ भेटेर कर नबढाउन दबाब दिइरहेको बाध्यता सुनाउनुभयो, नेपाल विकास अनुसन्धान प्रतिष्ठानमा आबद्ध डा गुरुङ भन्छन्, अहिलेका अर्थमन्त्रीलाई पनि भेट्न दौडधुप गरेंँ। समय नै पाइएन। शक्तिशाली व्यापारी, निरीह सरकार सुर्तीजन्य पदार्थको प्रयोग नेपालमा प्रमुख जनस्वास्थ्य समस्याको रूपमा देखिएको छ। यसको सेवनबाट हरेक वर्ष नेपालमा ३७ हजार ५ सय २९ जनाको ज्यान गइरहेको छ। वरिष्ठ नाक, कान घाँटी रोग विशेषज्ञ प्राडा ढुण्डिराज पौडेल सुर्तीजन्य पदार्थले सबै अंगलाई क्षति गरे पनि सरकार मुकदर्शक बनेको आरोप लगाउँछन्। सुर्ती, चुरोट उत्पादन र बिक्री गर्ने व्यापारीहरू शक्तिशाली देखिए। सरकार निरीह, प्राडा पौडेल भन्छन्, नागरिकहरू सुर्तीजन्य पदार्थको कुलतमा फस्दै गएका छन्। कतिपयको अकालमा ज्यान गइरहेको छ। तर, अभिभावक बनेको सरकार मुकदर्शक बन्यो। हाल मुलुकभित्र सुर्तीजन्य पदार्थ सेवनकर्ताको संख्या ३४ प्रतिशतको हाराहारीमा रहेको डा गुरुङ बताउँछन्। विशेषतः युवा वर्गमा हुक्का र ईसिग्रेटजस्ता नयाँ प्रकारका सुर्तीजन्य पदार्थको प्रयोग बढ्दो छ। डा गुरुङ भन्छन्, सुर्तीजन्य पदार्थको सेवनले क्यान्सर, श्वासप्रश्वास एवं मुटुजन्य रोगहरू निम्त्याउँछ। यी रोगको उपचारमा प्रत्यक्ष वा अप्रत्यक्ष खर्च, रोगीको उत्पादकत्व र मृत्युको क्षति समेतलाई हिसाबकिताब गर्ने हो भने बर्सेनि अर्बौंको क्षति हुन्छ।राजस्व ३० अर्ब, क्षति ४४ अर्ब सन् २०२२ ०२३ मा सरकारले सुर्तीजन्य पदार्थबाट ३० दशमलव ६१ अर्ब राजस्व संकलन गरेको तथ्यांक छ। डा गुरुङका अनुसार, संकलित राजस्व र क्षतिको हिसाबकिताब गर्दा वार्षिक १३ अर्ब घाटा भएको देखिन्छ। सुर्तीजन्य पदार्थको उपभोगबाट लाग्ने रोगको उपचारमा प्रत्यक्ष वा अप्रत्यक्ष खर्च, रोगीको उत्पादकत्व र मृत्युको क्षति समेतलाई हिसाबकिताब गर्दा वार्षिक क्षति ४४ अर्ब हुन आउँछ। यो क्षतिको हिसाबमा धुँवारहित सुर्तीजन्य पदार्थका कारणबाट हुने क्षतिलाई जोडिएको छैन। सुर्तीजन्य पदार्थको सेवनबाट हरेक वर्ष नेपालमा ३७ हजार ५ सय २९ जनाको ज्यान गइरहेको छ। सुर्तीजन्य पदार्थको उपभोगबाट लाग्ने रोगको उपचारमा प्रत्यक्ष वा अप्रत्यक्ष खर्च, रोगीको उत्पादकत्व र मृत्युको क्षति समेतलाई हिसाबकिताब गर्दा वार्षिक क्षति ४४ अर्ब हुन आउँछ। विश्व स्वास्थ्य संगठन (डब्लूएचओ) ले सुर्तीजन्य पदार्थको खुद्रा मूल्यमा ७५ प्रतिशत कर लगाउनुपर्ने मापदण्ड तोकेको छ। तर, नेपालमा सुर्तीजज्य पदार्थको खुद्रा मूल्यमा ४१ प्रतिशत मात्र कर लगाइएको छ। जुन अत्यन्तै न्यून हो। विश्व स्वास्थ्य संगठन (डब्लूएचओ) ले सुर्तीजन्य पदार्थको खुद्रा मूल्यमा ७५ प्रतिशत कर लगाउनुपर्ने मापदण्ड तोकेको छ। तर, नेपालमा सुर्तीजज्य पदार्थको खुद्रा मूल्यमा ४१ प्रतिशत मात्र कर लगाइएको छ। जुन अत्यन्तै न्युन हो। दक्षिण एसियाली मुलुकमा सर्वाधिक बिक्री हुने ब्रान्डको खुद्रा मुल्यमा लाग्ने करको तुलनामा नेपालमा लगाइएको करको दर सबैभन्दा न्यून रहेको डागुरुङ बताउँछन्। सुर्तीजन्य करको दर न्यून भएकाले यसको उपभोगमा पनि कमी ल्याउन सकिएको छैन, डा गुरुङले भन्छन्, अझै पनि सुर्तीजन्य पदार्थमा अन्तःशुल्क उल्लेखनीय रूपमा नबढाएमा हामीले बुझ्नु पर्ने हुन्छ। यस मामलामा सरकार गम्भीर छैन। सुर्तीजन्य पदार्थ उत्पादकहरूको दवाव र प्रभावमा सरकार परिरहेको छ। कर बढाऔं हालैको एक सर्वेक्षणअनुसार, सबैभन्दा बढी बिक्ने चुरोटको एक खिल्लिको झन्डै १३ रुपैयाँ पर्छ। औसतमा एक मानिसले दैनिक झन्डै ७ खिल्लिसम्म चुरोट सेवन गर्छन्। डा गुरुङका अनुसार, यदि १४ वर्षको युवाले चुरोट सेवन गर्न सुरु गरेमा नेपालीको औसत उमेर ७२ वर्षको हिसाबले ५८ वर्षसम्म सेवन गर्ने छ। यसरी हिसाब गर्ने हो भने १८ देखि २० लाख रुपैयाँ त चुरोट सेवनमै सकिँदो रहेछ, डा गुरुङले भने। नेपालको कुल राजस्वमा सुर्तीजन्य पदार्थबाट संकलन हुने राजस्वको हिस्सा २ दशमलव ५९ प्रतिशत मात्र रहेको छ। दक्षिण एसियाली मुलुकहरूमध्ये बंगलादेशले सुर्तीजन्य पदार्थबाट ९ दशमलव ५३ प्रतिशत राजस्व आम्दानी गर्छ। डब्लूएचओले सुर्तीजन्य वस्तुको खुद्रा मूल्यमा ७० देखि ७५ प्रतिशतसम्मको अंश कर हुने गरी दरहरू कायम गर्न सिफारिस गरेको छ। डब्लूएचओको सदस्य राष्ट्र भएका कारण नेपालले वस्तुहरूको खुद्रा मूल्यमा कर बढाउने सक्ने अवस्था छ। छिमेकी र दक्षिण एसियाली अन्य मुलुकहरूमा चुरोट र सुर्तीजन्य वस्तुहरूमा लाग्ने अप्रत्यक्ष कर नेपालको भन्दा धेरै रहेको छ। यस क्षेत्रका मुलुकहरूमध्ये श्रीलंकामा ७७ प्रतिशत, बंगलादेशमा ७३ प्रतिशत, पाकिस्तानमा ६० दशमलव ७८ प्रतिशत, भारतमा ५७ दशमलव ६० प्रतिशत अप्रतक्ष्य कर रहेको छ। यसैगरी उत्तरी छिमेकी मुलुक चीनमा पनि ५५ प्रतिशतभन्दा बढी कर रहेको छ। तर, नेपालमा भने ४० प्रतिशत पनि पुगेको छैन। जसका कारण सुर्तीजन्य वस्तुहरू खरिद गर्ने सामथ्र्य जो कोहीले पनि गर्न सक्छन्। त्रिभुवन विश्वविद्यालय, केन्द्रीय विभागका विभागीय प्रमुख डा रेशम थापाका अनुसार, सुर्तीजन्य पदार्थमा लगाइने करका बारेमा छुट्टै अध्ययन गर्नुपर्ने आवश्यकता रहेको बताउँछन्। कर छली गर्ने प्रवृत्ति पनि हुन सक्छ। सुर्तीजन्य पदार्थमा लगाइने करमा कहीँ न कहीँ प्रशासनिक कमजोरी छ, डा थापा भन्छन्, स्वास्थ्यमा असर पर्ने भएकाले अप्रत्यक्ष कर वृद्धिमा पनि ध्यान दिनुपर्छ। धेरै प्रकार कर लगाई करको आधार बढाउनुपर्छ। कर प्रशासनलाई चुस्तदुरुस्त पार्नुपर्छ। कर प्रशासनका अवयवमा सुधार ल्याउनुपर्छ। विगतका आर्थिक वर्षका बजेटमा सुर्तीजन्य पदार्थमा औसत १० प्रतिशतको हाराहारिमा कर वृद्धि भएको थियो। तर, आर्थिक वर्ष २०८००८१मा ३ प्रतिशत मात्र कर वृद्धि गरिएको थियो। सुर्तीजन्य पदार्थमा कर बढाएमा अवैध व्यापार बढ्छ र राजस्व गुम्छ भन्ने तथ्यविहीन तर्कसमेत हुने गरेको छ। यो बिना प्रमाणको कुतर्क हो। उत्पादकहरूले नीति निर्माण तहमा सुगा रटाइको शैलीमा मुखुन्डो लगाइदिएका छन्, डा गुरुङ थप्छन्, नेपालमा सुर्तीजन्य पदार्थमा अवैध व्यापार नगन्य (शून्य दशमलव ०३ प्रतिशत) को हारहारीमा छ। ५ प्रतिशतसम्मलाई सहनशील सीमा राखिएको छ अर्थात स्वाभाविक मानिन्छ, जसरी पनि हुन्छ। नेपाल विकास अनुसन्धानले राष्ट्रिय स्तरमा गरेको अध्ययनलाई विश्वको प्रख्यात जर्नल ब्रिटिस मेडिकल जर्नलले प्रकाशितसमेत गरेको छ। आगामी आर्थिक वर्ष २०८१८२ को बजेटमा सुर्तीजन्य पदार्थमा लाग्ने अन्तःशुल्क कम्तीमा ३५ प्रतिशतले वृद्धि गर्नुपर्ने अर्थशास्त्रीहरूको सुझाव छ। यसको सकारात्मक प्रभाव १४ अर्ब रुपैयाँसम्मको थप राजस्व संकलन हुने अनुसन्धानमा देखिएको डा गुरुङले जानकारी दिए। स्वास्थ्य अर्थशास्त्री डा देवीप्रसाद प्रसाईंका अनुसार, साधारण खर्च मात्रै पनि धान्न नसक्ने राजस्वको स्थिति भएकाले यहीँ बेला सुर्तीजन्य पदार्थमा कर वृद्धि गर्नुपर्छ। उद्योग धन्दाको अवस्था पनि नाजुक भएकाले नयाँ करको दरहरू बढाउन पनि अप्ठेरो छ, डा प्रसाईं भन्छन्, राजस्व पनि उठ्ने र नागरिकको स्वास्थ्यमा पनि फाइदा पुग्ने भएकाले सुर्तीजन्य पदार्थमा कर बढाउने यही मौका हो। कर वृद्धि भयो भने चुरोटको खपत घट्छ। नागरिकको स्वास्थ्यमा सकारात्मक प्रभाव पर्छ। सुर्तीजन्य पदार्थमा ३५ प्रतिशतले कर वृद्धि गर्दा ४ देखि ८ प्रतिशतले खपत घट्ने अध्ययनमा पाइएको छ। वरिष्ठ स्वास्थ्य शिक्षा प्रशासक एवं स्वास्थ्य प्रबर्द्धन तथा सुर्तीजन्य पदार्थ नियमन शाखा प्रमुख डाभक्तबहादुर केसी सुर्तीजन्य पदार्थको उपभोगमा कमी ल्याउन कर वृद्धि गर्नुपर्ने सुझाव दिन्छन्। सुर्तीजन्य पदार्थमा लाग्ने कर वृद्धि गर्नु जरुरी छ। फोकल प्वाइन्टका रूपमा कर वृद्धिको सुभावसहित हरेक वर्ष अर्थ मन्त्रालयमा पत्राचार हुने गरेको छ। यस वर्ष पनि पत्राचार गरेका छौं, डा केसी भन्छन्, स्वास्थ्य जोखिम कर, अन्तःशुल्क र मूल्य अभिवृद्धि कर बढाउनु आवश्यक छ। स्वास्थ्यमा क्षति सुर्तीजन्य एवं धूमपानले शरीरका हरेक अंगमा क्यान्सरको जोखिम बढाउने क्यान्सर रोग विशेषज्ञहरू बताउँछन्। भक्तपुर क्यान्सर अस्पतालका पूर्वकार्यकारी निर्देशक एवं वरिष्ठ क्यान्सर रोग विशेषज्ञ प्राडा विष्णुदत्त पौडेलका अनुसार, चुरोटमा ७ हजारभन्दा बढी रसायनहरू हुन्छन्। ६९ प्रकारको कार्सिनोजेन्स हुन्छन्। जुन शरीरका लागि घातक मानिन्छन्। जसले शरीरका हरेक अंगमा नकारात्मक असर पुर्याउँछन्। वरिष्ठ हर्मोन रोग विशेषज्ञ डा प्रशिद्ध ढकालका अनुसार, सुर्तीजन्य पदार्थको सेवन गर्ने व्यक्तिमा हर्मोनसम्बन्धी गडबडी हुन्छ। थाइराइड रोगहरू जस्तै हाइपोथाइराइडिज्म, हाइपर थाइराइडिज्म, थाइराइड क्यान्सरको जोखिम बढाउँछ र थाइराइड सम्बन्धित आँखा रोगको जोखिम निम्त्याउँछ, हर्मोन विशेषज्ञ डा ढकाल भन्छन्, इन्सुलिन रेसिस्टेन्स बढाउँछ। यसका साथै मधुमेह, उच्च रक्तचाप, फ्याटी लिभर, हृदय र सेरेब्रोभास्कुलर रोगहरू जस्ता मेटाबोलिक रोगहरूको जोखिम बढ्छ। डाढकालका अनुसार, धूमपानका अम्मलीहरूमा ओस्टियोपोरोसिस (हड्डी खिइने समस्या) को जोखिम बढ्छ। पुरुष र महिला दुवैमा बाँझोपनको सम्भावना बढाउँछ। गर्भवतीमा समयपूर्व नै प्रसवको जोखिम बढाउँछ। गर्भमा रहेको भ्रुणको वृद्धिलाई समेत कम गर्छ। स्तनपान गराउने आमाहरूमा दूध उत्पादन घटाउन सक्छ। धूमपाने गर्ने पुरुषको शुक्रकिटको गुणस्तरमा ह्रास आउँछ। सुर्तीजन्य पदार्थमा अन्तःशुल्क उल्लेखनीय रूपमा नबढाए सरकार नागरिकको स्वास्थ्यमा संवेदनशील नभएको पुष्टि हुन्छ। सुर्तीजन्य पदार्थ उत्पादकहरूको दबाब र प्रभावमा परेको बुझ्नुपर्ने हुन्छ। कर बढाएमा अवैध व्यापार बढ्छ र राजस्व गुम्छ भन्नु कुतर्क मात्र हो।  डा जयकुमार गुरुङ, नेपाल विकास अनुसन्धान प्रतिष्ठान कर प्रशासनका अवयवमा सुधार ल्याउनुपर्छ। स्वास्थ्यमा असर पर्ने भएकाले अप्रत्यक्ष कर वृद्धिमा पनि ध्यान दिनुपर्छ।  डा रेशम थापा, विभागीय प्रमुख, अर्थशास्त्र केन्द्रीय विभाग, त्रिभुवन विश्वविद्यालय सुर्तीजन्य पदार्थमा कर बढाउने यहीँ मौका हो। राजस्व पनि बढ्ने र नागरिकको स्वास्थ्यमा पनि फाइदा पुग्ने भएकाले कर वृद्धि गर्नुपर्छ।  डा देवीप्रसाद प्रसाईं, स्वास्थ्य अर्थशास्त्री सुर्तीजन्य पदार्थमा लाग्ने कर वृद्धि गर्नु जरुरी छ। फोकल प्वाइन्टका रूपमा कर वृद्धिको सुभावसहित हरेक वर्ष अर्थ मन्त्रालयमा पत्राचार हुने गरेको छ। यस वर्ष पनि पत्राचार गरेका छौं।  डाभक्तबहादुर केसी, प्रमुख, स्वास्थ्य प्रबर्द्धन तथा सुर्तीजन्य पदार्थ नियमन शाखा धूमपान एवं सुर्तीजन्य पदार्थको सेवनबाट शरीरका सबै अंगलाई हानी पुग्छ। क्यान्सरको जोखिम बढाउँछ। श्वासप्रश्वासजन्य रोग निम्त्याउँछ।  डा एमके पिया, वरिष्ठ क्यान्सर तथा छाती रोग विशेषज्ञ सुर्तीजन्य पदार्थको सेवन गर्ने व्यक्तिको हर्मोनमा गडबडी हुन्छ। हाइपोथाइराइडिज्म, हाइपर थाइराइडिज्म जस्ता रोगहरूसँगै थाइराइड क्यान्सरको जोखिम बढाउँछ। मधुमेह, उच्च रक्तचाप, फ्याटी लिभर, हृदय र सेरेब्रोभास्कुलर रोगहरू लाग्ने सम्भावना धेरै हुन्छ।  डा प्रसिद्ध ढकाल, वरिष्ठ हर्मोन रोग विशेषज्ञ सुर्तीजन्य पदार्थमा निकोटिन पाइन्छ। निकोटिनले उत्तेजना उत्पन्न गर्छ। लत बसाउँछ। अम्मलीमा चिडचिडापन,घबराहट, अनिन्द्रा लाग्न सक्छ। विस्तारै मानसिक समस्या निम्त्याउन पनि सक्छ।  डा बबिता शर्मा, मनोचिकित्सक"
भङ्गहाजनकपुरजयनगर रेल सेवा पुनः सञ्चालन,जलेश्वर : भङ्गहाजनकपुरजयनगर रेल्वे सेवा आज बिहानदेखि पुनः सञ्चालन भएको छ । भारतमा जारी लोकसभा निर्वाचनका सन्दर्भमा उक्त सेवा बन्द भएको थियो । महोत्तरी र धनुषासँग सीमा जोडिएका भारतका मधुबनी र सीतामढीमा सोमबार निर्वाचन सम्पन्न भएपछि रेलसेवा प्रारम्भ भएको हो । नेपाल रेल्वे कम्पनी लिमिटेडले जेठ ५ देखि ७ गते सम्म रेलसेवा बन्द हुने जानकारी सार्वजनिक सूचना प्रकाशन गरेर दिएको थियो । सूचनमा रेल्वे सेवा पुनः साविकबमोजिम जेठ ८ गतेदेखि नियमित सञ्चालनमा आउने जानकारी दिइएबमोजिम आज बिहानदेखि सञ्चालन भएको हो । रासस
टिस्युकल्चर बेर्नाले केरा उत्पादनमा वृद्धि,"टीकापुर : नेपालमै केरा उत्पादनको हबका रूपमा विकसित हुँदै आएको कैलालीका किसानले टिस्युकल्चर प्रविधिबाट उत्पादित केराको बेर्ना लगाउन थालेपछि केरा उत्पादनमा वृद्धि भएको छ। अत्याधुनिक ल्याबमा झन्डै एक वर्षसम्म हुर्किएको रोग प्रतिरोधी क्षमता बढी भएका टिस्युकल्चर केराका बेर्ना लगाउन थालेपछि उत्पादनमा उल्लेख्य वृद्धि भएको हो। केराको सकर (बोटको जराबाट निकालिने बेर्ना) बेर्नाबाट लगाएको बोटभन्दा टिस्युकल्चर बेर्नाको बोटबाट उत्पादन बढी हुन थालेपछि पछिल्लो समय किसानहरू टिस्युकल्चर बेर्नातर्फ आकर्षित भएका हुन्। विगत पाँच वर्षदेखि साढे चार बिघा जमिनमा केराखेती गर्दै आएका टीकापुर ५ नुक्लीपुरका किसान हेमराज घर्तीमगरले टिस्युकल्चर बिरुवाबाट केराको उत्पादन वृद्धि भएपछि थप तीन बिघामा केराखेती विस्तार गरेका छन्। सुरुमा सकर बिरुवा नै रोपेको हुँ, एउटै समयमा उत्पादन नहुने, रोग किरा धेरै लाग्ने र उत्पादनसमेत कम हुन थालेपछि सकर हटाएर टिस्युकल्चर बेर्ना लगाइरहेको छु, किसान घर्तीमगरले भने, सकरबाट एउटा घारीमा १२ देखि १५ दर्जनसम्म केरा फल्थ्यो भने टिस्युकल्चर बेर्नाबाट २२ देखि २८ दर्जनसम्म फल्ने रहेछ। नुक्लीपुरकै अर्का किसान दीपकबहादुर रावलले सकर बिरुवाबाट उत्पादन समान नहुने भएपछि किसानले सकर बेर्ना हटाएर टिस्युकल्चर प्रविधिबाट उत्पादित बेर्ना लगाउँदै आएको बताए। सकर बोटहरू समान रूपले हुर्किंदैनन्, बेर्ना रोप्दा नै कुनै सानो कुनै ठूलो हुन्छ, कोही चाँडो फल्छ, कोही ढिलो फल्छ, किसान रावलले भने, थोरै क्षेत्रफलमा केराखेती गरिरहेका किसानले पनि आफ्नै बारीबाट एकै समयमा गाडी भरेर बजार पठाउन सक्छौं, सबै बोटमा एउटै समयमा केरा फल्ने हुनाले टिस्युकल्चर नै लगाइरहेका छौं। सकरबाट लगाइएका केराको फल फरकफरक समयमा लाग्छ। बिक्री गर्न समेत समस्या हुन्छ। स्वस्थ केराको बिरुवाबाट निकालिएको कोष (सेल) लाई टिस्युकल्चर ल्याबमा झन्डै ९ महिना हुर्काएपछि थप तीन महिना नर्सरीमा हुर्काइन्छ। यसरी हुर्काइएका बिरुवामा रोग प्रतिरोधी क्षमता बढी हुन्छ। बिरुवाको उत्पादन क्षमतासमेत बढी हुँदा यहाँका किसान टिस्युकल्चर बिरुवातर्फ आकर्षित भइरहेका छन्। केरा उत्पादनमा किसानका लागि महŒवपूर्ण मानिने टिस्युकल्चर बेर्ना टीकापुरमै उपलब्ध भइरहेको छ। २०७४ सालदेखि टीकापुर नगरपालिका४ का किसान टेकेन्द्र धामीले शुभम एग्रो फर्ममार्फत हाइटेक नर्सरीमा टिस्युकल्चर केराको बेर्ना उत्पादन गर्दै आइरहेका छन्। हाल धामीको नर्सरीमा एएफआरसी नवलपरासीबाट ल्याइएको जिनाइन जातको टिस्युकल्चर बेर्ना हुर्किरहेका छन्। किसान धामीले टिस्युकल्चर बेर्ना ४० रुपैयाँ प्रतिगोटाका दरले किसानको बारीसम्मै पुर्याएर बिक्री गर्दै आइरहेका छन्। अत्याधुनिक ल्याबमा उपचारसँगै हुर्किएको रोग प्रतिरोधी क्षमता बढी भएको र सबै रोगहरूको परीक्षण भएको बिरुवा हुनाले एकैनासको उत्पादन हुन्छ, साइज एउटै हुन्छ, फल पोटिलो हुने, रोगको संक्रमण कम लाग्ने हुन्छ, धामीले भने, सकर बिरुवाको तुलनामा टिस्युकल्चर बेर्नाको केराबाट उत्पादन स्वतः वृद्धि हुने नै भयो। बिउ अभावका कारण अपेक्षाअनुसार केराखेती फस्टाउन नसकेपछि धामीले पहिलो पटक २०७४ सालमा भारतको गुजरात राज्यस्थित अहमदाबादको एबीसी बायोटेक्नोलोजी कम्पनीबाट टिस्यु कल्चर बेर्ना ल्याएर नर्सरीमा हुर्काएका थिए। त्यसयता उनले हरेक वर्ष कैलाली, कञ्चनपुर, दाङ, बाँके, सुर्खेत र केही पहाडी जिल्लामा समेत बेर्ना बिक्री गर्दै आइरहेका छन्। के हो टिस्युकल्चर बेर्ना ? एउटा स्वस्थ बिरुवाको निकै सानो कोष (सेल) बाट हजारौं बिरुवा निकाल्न सकिने अत्याधुनिक प्रविधिबाट उत्पादित बेर्ना नै टिस्युकल्चर बेर्ना हो। स्वस्थ बिरुवाको डाँठबाट सानो कोष निकालेर हाइटेक ल्याबमा बायोटेक इन्जिनियर (प्राविधिक) ले बिरुवा उत्पादन गर्दछन्। यो प्रविधिमा एउटा कोषलाई हाइटेक ल्याबमा केमिकलको प्रयोग गरी हुर्काएर साना कोषहरूमा विभाजन गरेर हजारौं बिरुवा उत्पादन गर्न सकिन्छ। बिरुवाको कोषलाई हुर्काउन ल्याबमै ६ महिनासम्म लाग्दछ। वातावरण सुहाउँदो बायोटेक नर्सरीमा ल्याबबाट निकालेर झन्डै ३ महिनासम्म बिरुवा हुर्काइन्छ। यसरी हुर्किएको बिरुवालाई जुन ठाउँको माटोका लागि तयार गरिने हो, त्यही ठाउँमा हाइटेक ग्रिन हाउस नर्सरीमा राखिन्छ। तीन महिना ग्रिन हाउस नर्सरीमा हुर्किएपछि मात्र यो बिरुवा रोप्नका लागि तयार हुन्छ। नेपाल कृषि अनुसन्धान परिषद् (नार्क)मा कार्यरत कृषि वैज्ञानिक डा रामबहादुर खड्काका अनुसार एउटा टिस्युकल्चर केराको बिरुवा रोप्नका लागि तयार हुन झन्डै एक वर्ष समय लाग्छ।गत वर्ष कैलालीमा पहिलो पटक देखा परेको पानामा टीआर फोर नामक घातक रोगबाट बच्न टिस्युकल्चर बेर्ना लगाउन नार्कले किसानलाई आग्रह गरेको थियो।"
ईसिगरेट प्रयोगमा निषेध !,"काठमाडौं : सरकारले युवायुवतीले उपभोग गर्दै आएको ईसिगरेट (भेप) लाई प्रतिबन्ध (निषेध) गर्ने तयारी भएको छ। इलेक्ट्रोनिक चुरोट अर्थात् ईसिगरेटको प्रयोगलाई भेपिङ भनिन्छ। किशोरकिशोरी एवं युवायुवतीले बढी प्रयोग गर्दै आएका छन्। स्वास्थ्य तथा जनसंख्या मन्त्रालय, स्वास्थ्य प्रबद्र्धन तथा सुर्तीजन्य पदार्थ नियमन शाखा प्रमुख डा भक्तबहादुर केसीका अनुसार, ईसिगरेटको नियमनभन्दा पनि निषेध नै गर्न निर्देशन दिइएको छ। सुर्तीजन्य पदार्थ नियमन तथा नियन्त्रणसम्बन्धी निर्देशिका २०७१ को दफा २८ मा चुरोट, बिँडी, सिगारको खिल्ली फुटकर वा खुला बिक्री गर्न र इलेक्ट्रोनिक सिगरेटको उपभोग गर्न नपाउने व्यवस्था छ। दफा २८ को उपदफा ३ मा कसैले पनि इलेक्टोनिक सिगरेटको उत्पादन, आयात बिक्रीवितरण, सार्वजनिक स्थल र सार्वजनिक यातायातमा उपभोग र सञ्चारमाध्यमबाट प्रबद्र्धन र विज्ञापन गर्न नपाउने उल्लेख छ। यहीँ कानुनी व्यवस्थालाई कार्यान्वयन गर्न भन्सार विभाग, उद्योग विभागलगायतका सरोकारवाला निकायलाई कार्यान्वयनका लागि अनुरोधपत्र पठाइसकिएको छ। कानुन कार्यान्वयनका लागि पत्राचार गरिसकेका छौं, डा केसी भन्छन्, कार्यान्वयनको प्रक्रियामा अघि बढिसकेको छ। भारतलगायत ३४ मुलुकले ईसिगरेटको प्रयोगमा निषेध (प्रतिबन्ध) लगाइसकेका छन्। तर, नेपालमा भने पछिल्लो पाँच वर्षयता झन्डै ३६ लाख थान ईसिगरेट भित्रिएको भन्सार विभागको तथ्यांक छ।"
सत्तापक्षले बहुमतको दम्भ देखायो : कांग्रेस,"काठमाडौं : प्रमुख प्रतिपक्षी दल नेपाली कांग्रेसले सभामुख देवराज घिमिरेले पदीय भूमिका निर्वाह गर्न नसकेको निष्कर्ष निकालेको छ। सोमबार नयाँ बानेश्वरमा बसेको कांग्रेस संसदीय दलको बैठकले सभामुखको भूमिका राजनीति दलको कार्यकर्ताजस्तो देखिएको भनेको हो। बैठक पछि कांग्रेसका प्रमुख सचेतक रमेश लेखकले भने, आजको दृश्यले सभामुखको पदीय गरिमा नभएको ठहर गरेका छौं। त्यो गरिमा र मर्यादा राख्न पथ्र्यो। तर, राजनीतिक दलका कार्यकर्ताजस्तो पेस हुनु सभामुखजस्तो पदको लागि शोभनीय हुँदैन। सभामुखज्यूलाई संसदीय परम्परा जोगाउन भूमिका निभाउन ध्यानाकर्षण गराउन चाहन्छौं। सत्तापक्षले बहुमतको दम्भ देखाएको आरोप लगाउँदै लेखकले भने, संसद्मा देखिएको दृश्य नेपालको संसदीय इतिहासमा नौलो र दुःखदायी घटना हो। यसले संसदीय परम्परालाई कमजोर पार्ने छ। विपक्षीलाई स्पेस नदिने, बोल्न नदिने, समय हुँदाहुँदै आजै विश्वासको मत लिने र संसद्लाई ब्यारेक बनाएर विश्वासको मत लिनु खेदजनक छ। लेखकले अगाडि भने, सभामुखज्यूले आज विपक्षी दललाई पनि बोल्न दिनुभएन। त्यसको पछाडि सत्तापक्षको बहुमतको दम्भ छ। सत्तापक्षको निरंकुशताको मनोवृत्ति छ। लोकतन्त्र र मूल्य र मान्यताविपरीत नजान चेतवानी दिएका छौं। कांग्रेसले प्रधानमन्त्री पुष्पकमल दाहाल प्रचण्डलाई कांग्रेसमाथि धम्की दिएर तर्साउने नखोज्न चेतावनी पनि दिएको छ। प्रमुख सचेतक लेखकले अगाडि भने, प्रधानमन्त्रीलाई कांग्रेसको जवाफ तपाईंलाई जंगलबाट राजनीतिमा कसले ल्याएको हो ? उनले प्रधानमन्त्री पुष्पकमल दाहालले सदनमा विश्वासको मत लिने क्रममा कांग्रेसलाई धेरै सहयोग गरेको उल्लेख गरेको भन्दै कांग्रेसले पनि नेकपा माओवादी केन्द्रलाई पनि उत्तिकै सहयोग गरेको बताए। उनले भने, सम्माननीय प्रधानमन्त्रीजीले मैले नेपाली कांग्रेसलाई धेरै सहयोग गरेको छु। आज नेपाली कांग्रेसले जे गर्यो, त्यसका लागि इतिहासमा भोलिका दिनमा मूल्य चुकाउनुपर्ला भन्नुभयो। मैले सम्मानित आदरणाीय नेता, मैले धेरै आदार पनि गर्छु, उहाँलाई विनम्रताका साथ आग्रह गर्दछु। तपाईंले त हामीलाई भोटको राजनीतिमा आइसकेपछि सहयोग गर्नुभएको हो, हामीले पनि गरेका हौं।उनले कांग्रेसलाई माओवादीले भोटको राजनीति सुरु गरेपछि मात्रै सहयोग गरेको भए पनि कांग्रेसले जंगलमा हुँदादेखि माओवादीलाई सहयोग गरेको बताए। उनले माओवादीलाई जंगलबाट संसद्मा ल्याउने काम कांग्रेसले गरेको बताए। उनले गैरजिम्मेवारपूर्ण अभिव्यक्ति दिएर कांग्रेसलाई तर्साउन नखोज्न चेतावनी दिए। उनले भने, तपाईंलाई त जंगलबाट यहाँ राजनीतिमा ल्याउने कांग्रेस हो। बिर्सिनुभयो। हतियार उठाएर यो सत्ता हतियारकै बलमा परिवर्तन गर्छु भनेर हिँड्नुभएको तपाईंलाई शान्तिमा कसले ल्याएको हो ? तपाईं र तपाईंको पार्र्टीलाई शान्तिमा रूपान्तरण गरेर नेपालको एउटा राजनीतिक दलमा स्थापित गर्न कांग्रेसको सहयोग र भूमिका छैन ? यस्तो गैरजिम्मेवारपूर्ण कुरा गर्ने ? भोलिका दिनमा मूल्य चुकाउनुपर्ला ? के चुकाउनुपर्छ ? उनले सरकारसँग सहकारीको रकम हिनाममिना भइसकेको रकम फिर्ता गराउने कार्यक्रम र कार्ययोजना नभएको बताए। उनले भने कांग्रेस त्यस्तो पार्टी हो जसलाई कसैले धम्क्याएर र तर्साएर कांग्रेस धम्किने पार्टी हैन। उनले विश्वासको मत लिने समय हुँदाहुँदै प्रतिपक्षी सरकारले बलमिच्याइँ र तानाशाही प्रवृत्ति देखाएको उनको आरोप छ। प्रधानमन्त्रीले विश्वासको मत लिनका लागि अझ समय बाँकी हुँदाहुँदै अवरोध हुँदाहुँदै हतारमा ठगलाई जोगाउन विश्वासको मत लिइएको कांग्रेसको ठहर छ। नेपालको संविधानअनुसार विश्वासको मत लिन ३० दिन बाँकी छ। विपक्षी दलले संसदीय छानबिन समिति माग गरिरहेको अवस्थामा समितिको कार्यादेश टुंगोमा पुर्याएर अन्य काम अघि बढाउनुपर्नेमा सरकारले बहुमतको दम्भमा बलमिच्याइँ गरेको लेखकले बताए। लाखौं नेपालीका अर्बौं रुपैयाँ ठगी भएको विषयमा सरकारका उपप्रधानमन्त्री रवि लामिछाने स्वयं संलग्न रहेको विषयमा निष्पक्ष, पारदर्शी र स्वतन्त्र छानबिन समिति समिति गठनको पक्षमा छौं। यसैले हामीले छानबिन समिति माग गर्यौ तर सहकारीको ठग गर्ने केही व्यक्तिलाई जोगाउन सरकार उद्यत भएको छ। कांग्रेसका महामन्त्री विश्वप्रकाश शर्माले सभामुख देवराज घिमिरे सरकारको रबर स्ट्याम्प बनेको बताएका छन्। महामन्त्री शर्माले भने, सदनमा आज सभामुख देखिनँ, म देखिरहेको छु रबर स्ट्याम्प बनाएर कसैले मर्यादाको चीरहरण गरेको अँध्यारो चित्र मात्र। उपसभापति गुरुङले मागे गृहमन्त्रीलाई कारबाहीको माग कांग्रेसका उपसभापति तथा सांसद धनराज गुरुङले उपप्रधान तथा गृहमन्त्री रवि लामिछानेलाई संसद्को अवहेलनामा कारबाही गर्ने माग गर्दै सभामुख देवराज घिमिरेलाई पत्र पठाएका छन्। उपसभापति गुरूङले आइतबार प्रतिनिधिसभाको रोस्टमबाट तथ्यहीन र आधारहीन आरोप लगाको भन्दै उनले पत्र पठाएका हुन्। गृहमन्त्री लामिछानेले कांग्रेसका सांसदहरूमाथि मानमर्दन गर्न खोजेको गुरुङले उल्लेख गरेका छन्। गुरुङले पठाएको पत्रमा उल्लेख गरिएको छ, २०८१ जेठ ६ गतेको बैठकमा माननीय गृहमन्त्रीले प्रतिनिधिसभाको रोष्टमबाट तथ्यहीन, आधारहीन कुरा गरी नेपाली कांग्रेसका प्रतिनिधिसभाका सदस्यहरूमाथि मानमर्दन गर्न खोजेको, हुँदै नभएको कुरालाई बढाइँचढाइँ गरेर आम नागरिकलाई भ्रममा पार्न खोजेको, अदालतले गरेको फैसलामाथि धावा बोलेको, अदालतको निर्णयको बर्खिलाप गरि अदालतकोसमेत अवहेलना गरेको, अदालतबाट सफाइ पाइसकेका रातो कूटनीतिक पासपोर्टको विषयलाई तोडमोड गरि प्रस्तुत गरि आम नागरिकबीच भ्रम सिर्जना गर्न खोजेको, आफूलाई अदालतभन्दा माथी राखी अभिव्यक्ति दिएको व्यहोरा स्मरण गराउन चाहन्छुु। गृहमन्त्रीले अनैतिक रूपमा तथ्यहीन कुरा गर्दा संसद्को अवहेलना हुन पुगेको गुरुङले उल्लेख गरेका छन्। लामिछानेलाई बोलेका कुराहरू पुष्टि गर्न चुनौती दिँदै उपसभापति गुरुङले पुष्टि नभए उनीमाथि कारबाही गर्न माग गर्दै भनेका छन्, प्रतिनिधिसभा नियमावलीको नियम २१९ मा सभाका सदस्यले पालना गर्नुपर्ने आचरण पनि निज गृहमन्त्रीले पालना नगरेकोले सो तर्फसमेत विचार गरि निजलाई संसद्को अवहेलनामा कारबाही गर्न गम्भीर रूपले माग गर्दछु। साथै कूटनीतिक राहदानी दुरुपयोग गरेको भन्ने आरोपको सम्बन्धमा सम्मानित सर्वोच्च अदालतले २०६४ असोज २४ गते गरेको फैसलाको प्रतिलिपी यसै निवेदनसाथ संलग्न गरेको छुु। कांग्रेसले बोलायो केन्द्रीय समिति र संसदीय दलको बैठक नेपाली कांग्रेसले केन्द्रीय समिति र संसदीय दलको संयुक्त बैठक बोलाएको छ। जेठ ९ गते बिहान ११ बजेका लागि संयुक्त बैठक आह्वान भएको पार्टीका मुख्यसचिव कृष्णप्रसाद पौडेलले बताए।"
त्रिशंकु संसद्बीच प्रधानमन्त्रीको विश्वासको मत,"नेपाल आफ्नो राजनीतिक यात्रामा चौबाटोमा उभिएको अवस्थामा अगाडि बढ्न होसियारीपूर्वक विश्लेषण, दूरदर्शिता र सामूहिक कार्यको आवश्यकता छ। नेपालको राजनीतिक परिदृश्यको जटिलताका बीचमा प्रधानमन्त्री पुष्पकमल दाहालको विश्वासको मत सफल भएको छ। यसपछि वर्तमान व्यवस्थाको दिगोपनका विषयमा बहस र बहस सुरु भएको छ। जनादेशहरू प्रायः टुक्रिएको, बारम्बार त्रिशंकु संसदहरू र जनताको आकांक्षालाई कहिलेकाहिँ कमजोर बनाइने भूभागमा नेपालको राजनीतिक मार्गको भविष्य अनिश्चित भए तापनि सम्भावनाहरूले भरिएको छ। प्रधानमन्त्री दाहालको चौथो पटक विश्वासको मत प्राप्त गर्ने क्षमताले नेपालको निरन्तर विकसित राजनीतिक परिदृश्यले माग गरेको लचिलोपन र अनुकूलनतालाई जोड दिन्छ। विपक्षी कांग्रेस पार्टीको अवरोधको बाबजुद पनि उनी आफ्नो पक्षमा १५७ मतको महत्वपूर्ण जनादेश प्राप्त गर्दै विजयी भए। यो उपलब्धिले प्रधानमन्त्री दाहालको राजनीतिक चातुर्य झल्काउने मात्र नभएर नेपालको लोकतान्त्रिक आकांक्षाका लागि प्रभावकारी शासन र नेतृत्वमा निरन्तरताको महत्वलाई पनि उजागर गरेको छ। अर्काे सम्भावित परिणाम संसद् विघटन र नयाँ निर्वाचनको आह्वान हो। जहाँ यो विकल्पले मतदातालाई प्राथमिकतालाई दोहोर्याउने अवसर प्रदान गर्छ, यसले राजनीतिक अस्थिरता र अनिश्चिततालगायत जोखिमहरू पनि समावेश गर्छ। जनता समाजवादी पार्टी नेपालले हालै गरेको समर्थन फिर्ता लिनु र त्रिशंकु संसद्ले खडा गरेको चुनौतीले वर्तमान व्यवस्थाको दिगोपनमा गम्भीर प्रश्न खडा गरेको छ। कुनै एक दल वा गठबन्धनले स्पष्ट बहुमत नराखेको कारणले विधायिकाको प्रगति र निर्णय प्रक्रियामा बाधा पुग्छ, जसले अवरोध र राजनीतिक अनिश्चितता निम्त्याउँछ। यस्तो परिस्थितिमा प्रभावकारी शासनका लागि स्थिर गठबन्धन र सहमति निर्माण गर्ने क्षमता सर्वोपरि हुन्छ। नेपालको राजनीतिक परिदृश्यको एउटा सम्भावित प्रक्षेपण बहुदलीय सम्मिलित गठबन्धन सरकारको गठन हो। यस परिदृश्यले राष्ट्रले सामना गरिरहेका दबाबपूर्ण समस्याहरूलाई सम्बोधन गर्न विविध दृष्टिकोण र विशेषज्ञताको उपयोग गर्ने सम्भावना प्रदान गर्नुका साथै यसको सफलता राजनीतिक नेताहरूको मतभेदलाई पन्छाएर साझा लक्ष्यहरूमा काम गर्ने इच्छालाई ईंगित गरेको छ। यद्यपि गठबन्धन राजनीतिका अन्तर्निहित चुनौतिहरू, प्रतिस्पर्धात्मक स्वार्थ र शक्ति संघर्षले स्थिरता र शासनलाई कमजोर पार्न सक्छ। अर्काे सम्भावित परिणाम संसद् विघटन र नयाँ निर्वाचनको आह्वान हो। जहाँ यो विकल्पले मतदातालाई प्राथमिकतालाई दोहोर्याउने अवसर प्रदान गर्छ, यसले राजनीतिक अस्थिरता र अनिश्चिततालगायत जोखिमहरू पनि समावेश गर्छ। पटकपटकको चुनावले ध्रुवीकरणलाई बढावा दिन सक्छ र दीर्घकालीन नीति योजना र कार्यान्वयनमा बाधा पुर्याउन सक्छ। यी अनिश्चितताका बीचमा प्रमुख राजनीतिक कलाकारहरूको भूमिका, बाह्य तत्व र नेपाली जनताको आकांक्षाले देशको भावी राजनीतिको दिशा निर्धारण गर्नेछ। राजनीतिक प्रणालीमा विश्वास र विश्वास निर्माण गर्न राजनीतिक नेताहरूले समावेशी शासन, पारदर्शिता र जवाफदेहितालाई प्राथमिकता दिनुपर्छ। यसबाहेक त्रिशंकु संसद्का चुनौतीहरू पार गर्न नेतृत्व, दूरदृष्टि र लोकतान्त्रिक सिद्धान्तप्रति प्रतिबद्धता चाहिन्छ। नेपाल आफ्नो राजनीतिक यात्रामा चौबाटोमा उभिएको अवस्थामा अगाडि बढ्न होसियारीपूर्वक विश्लेषण, दूरदर्शिता र सामूहिक कार्यको आवश्यकता छ। संवाद, सहकार्य र सहमति निर्माणलाई अंगालेर नेपालले वर्तमान गतिरोधलाई पार गरी आफ्ना सबै नागरिकको उज्यालो भविष्यतर्फको मार्गचित्र बनाउन सक्छ। तर अहिलेको व्यवस्था दिगो हुने हो कि होइन भन्ने कुरा राजनीतिक नेताहरूको जटिलताबाट बाहिर निस्केर जनताको हितलाई प्राथमिकता दिने र शासनमा लोकतान्त्रिक मूल्यमान्यता कायम गर्ने क्षमतामा भर पर्छ।"
व्यापार घाटाको आकार पौने १२ खर्ब,"समग्रमा आयातको सबैभन्दा बढी हिस्सा पेट्रोलियम पदार्थ, फलाम, मेसिनरी तथा विद्युतीय उपकरण, सवारीसाधन बढी छ। काठमाडौं : पेट्रोलियम पदार्थले आयातको ठूलो हिस्सा ओगट्दै आएको छ। मूल्यको आधारमा कुल आयातको २११८ प्रतिशत हाराहारीमा यसको आयात भएको छ। चालु आर्थिक वर्ष २०८०८१ को १० महिनासमममा कुल आयात १३ खर्ब हुँदा पेट्रोलियम पदार्थ २ खर्ब ७६ अर्ब रुपैयाँ भित्रिएको छ। कुल आयातमा बढी हिस्सा यसले ओगट्दै आएकाले सरकारले पनि मुलुकभित्रै सम्भाव्यताको खोजी भने गरिरहेको छ। दशकौंदेखि दैलेखमा पेट्रोल खानीको चर्चा सुनिँदै आए पनि अब भने धमाधम अन्वेषणको काम पनि थालिएको छ। चिनियाँ सरकारको जियोलजिकल सर्भेको आर्थिक तथा प्राविधिक सहयोगमा दैलेखको भैरवी गाउँपालिका१ स्थित जलजलेमा पेट्रोलियम अन्वेषणका लागि आवश्यक पूर्वाधार निर्माणसँगै सर्भे अघि बढेको छ। विभिन्न चरणको सर्भेपछि अन्वेषणात्मक वेल ड्रिलिङ सुरु गरिएको छ। नेपाल सरकार र चीन सरकारबीच सम्पन्न सम्झौताबमोजिम चाइनाएड अन वेल एन्ड ग्यास रिसोर्स सर्भे प्रोजेक्टअन्तर्गत खानी तथा भूगर्भ विभाग, चाइना जियोलोजिकल सर्भे (सीजीएस) तथा सिबु ड्रिलिङ इन्जिनियरिङ कम्पनीबाट ड्रिलिङ कार्य सुरु भएको छ। यद्यपि समग्रमा आन्तरिक उत्पादन बढ्न नसक्दा बर्सेनि मुलुकले व्यापार घाटाको सामना गर्दै आउनु परेको छ। आयातको तुलनामा निर्यातको आकार बढ्न नसक्दा व्यापार घाटाको आकार सधैं ठूलो छ। यद्यपि पछिल्ला केही महिना आयात थोरै घट्दा व्यापार घाटा पनि केही कमी आएको छ। तर यसले खासै अर्थ राखेको छैन। किनभने स्वदेशी उद्योगहरूको उत्पादनको क्षमता दिनप्रतिदिन घटिरहेको व्यवसायीको गुनासो छ। भन्सार विभागले सोमबार सार्वजनिक गरेको वैदेशिक व्यापारको तथ्यांकअनुसार चालु आर्थिक वर्ष २०८०८१ को वैशाख मसान्तसम्म व्यापारघाटा ११ खर्ब ७७ अर्ब १८ करोड ३४ लाख रुपैयाँ रहेको छ। अझ गत आवको सोही अवधिमा नेपालले १२ खर्ब ४ अर्ब ४२ करोड २४ लाख रुपैयाँ थियो। गत आवको तुलनामा २५० प्रतिशतले व्यापारघाटा घटेको छ। तर नेपालको अर्थतन्त्र लामो समयदेखि आयातित वस्तुमै निर्भर रह्यो। जसले गर्दा निर्यातको हिस्सा कुल आयातको करिब १० प्रतिशत हाराहारीमा मात्रै हुने गरेको छ। नेपालले एक लाख रुपैयाँको आयात गर्दा १० हजार रुपैयाँमात्रै निर्यात गर्न सकेको देखिन्छ। यसैकारणले नेपालले सधैं व्यापार घाटा व्यहोर्नु परेको हो। आन्तरिक उत्पादन बढ्न नसक्दा बर्सेनि मुलुकले व्यापार घाटाको सामना गर्दै आयातको सबैभन्दा बढी हिस्सा पेट्रोलियम पदार्थ, फलाम, मेसिनरी, सवारीसाधनको बढी गत आवको वैशाखमा १३ खर्ब ३५ अर्ब ३२ करोड २४ लाख आयात भइरहँदा चालु आवमा भने घटेर १३ खर्ब ३ अर्ब ३५ करोड ७० लाख रुपैयाँमा सीमित भएको छ। आयात वार्षिक २२६ प्रतिशतले घटेको छ। कोभिडपछि आयातको आकार ह्वात्तै बढेर विदेशी मुद्रा अत्यधिक बाहिरिन थालेपछि सरकारले निश्चित वस्तुहरूमा तोकैरै प्रतिबन्ध लगाएको थियो। तर यता अहिले बजारमा माग न्यून भएकाले पनि गत आवको तुलनामा आयात घटेको भन्सार विभागको भनाइ छ। समग्रमा आयातको सबैभन्दा बढी हिस्सा पेट्रोलियम पदार्थ, फलाम, मेसिनरी तथा विद्युतीय उपकरण, सवारीसाधन बढी छ। तर वार्षिक रूपमा भने गत आर्थिक वर्ष अत्यधिक आयात बढेर विदेशी मुद्रा सञ्चितिमा दबाब परेको भन्दै सरकारले नियन्त्रण गरेको थियो। यससँगै, अघिल्ला वर्षको तुलनामा आयात घट्दा बैंक तथा वित्तीय संस्थाबाट जाने कर्जा पनि कम भएको र यसको प्रभाव बैंकहरूमा अधिक लगानीयोग्य पुँजी भएको बैंकर्सको भनाइ छ। अर्कोतर्फ व्यवसायीहरू भने व्यवसाय गर्ने वातावरण नभएको, आत्मविश्वास कमजोर भएको भन्दै गुनासो गर्छन्। यता सरकारले विकास खर्चमा ढिलाइ गर्दा आन्तरिक बालुवा, सिमेन्ट, रड खपत हुन नपाएको र परियोजनामा आधारित वस्तु नभित्रिँदा पनि समग्रमा आयातको आकार गत वर्षभन्दा कम देखिएको अर्थविद्हरूको ठहर छ। आयातमात्रै होइन देशभित्र उत्पादित उद्योग तथा कलकारखानाको उत्पादन क्षमतामा कमी आउँदा निर्यात पनि घटेको छ। गत आवको तुलनामा चालु आवको वैशाखसम्ममा निर्यात ३६१ प्रतिशतले घटेको छ। नेपालबाट गत वर्षको १० महिनामा कुल १ खर्ब ३० अर्ब ९० करोड रुपैयाँबराबरको निर्यात गरेको थियो। यसपटक निर्यात घटेर १ खर्ब २६ अर्ब १७ करोड ३५ लाख ४८ हजार रुपैयाँमा सीमित भएको छ। यसअनुसार गत वर्षको तुलनामा ४ अर्ब ७२ करोड ६४ लाख ८९ हजार रुपैयाँले निर्यात घटेको छ। यस अवधिमा नेपालबाट सबैभन्दा बढी निर्यात भएको फलाम र स्टिल, कफी, चिया, कार्पेटलगायतका सामान देखिन्छ। यसको हिस्सा पनि आयातको तुलनामा कम छ। वैशाखसम्ममा १ खर्ब ५ अर्ब ६२ करोड रुपैयाँ फलाम र स्टिल आयात गर्दा १२ अर्ब ६६ करोड ६७ लाख ८६ हजार रुपैयाँबराबरको मात्रै निर्यात भएको छ। यद्यपि नेपालले कफी, चिया निर्यातमा भने राम्रो फड्को मारेको छ। कफी, चिया ९ अर्ब ४४ करोड रुपैयाँको आयात गर्दा निर्यात भने ११ अर्ब ४१ करोड ६३ लाख रुपैयाँबराबरको गर्न सफल भएको छ। उक्त वस्तुमा जसले अन्य उत्पादनको निर्यातमा फड्को मार्न सकेमात्र मुलुक परनिर्भरबाट उन्मुक्ति पाउँछ। नत्र अहिले रेमिट्यान्सको आकार बढ्दै गर्दा र निर्यातको आकारमा कमी आउँदा मुलुक परनिर्भरतातर्फ उन्मुख हुने खतरा रहेकोमा अर्थविद्हरूले चिन्ता व्यक्त गर्दै आएका छन्। यसर्थ अब सरकारले आन्तरिक लगानीमा जोड दिन आगामी आर्थिक वर्षको नीति तथा कार्यक्रममा पनि केन्द्रित भएको छ। यससँगै राष्ट्रिय योजना आयोगले पनि आगामी १६औं पञ्चवर्षीय योजनामा समृद्धि हासिल गर्न उत्पादन, उत्पादकत्व र रोजगारीमा केन्द्रित हुने योजना प्रस्तुत गरेको छ।"
संसदीय समितिको कार्यादेश तय गर्न गठित कार्यदलको बैठक आज बस्दै,"काठमाडौं : सहकारी ठगी प्रकरण छानबिन गर्न बनाउने भनिएको संसदीय समितिको कार्यादेश तय गर्न गठित कार्यदलको बैठक आज बस्ने भएको छ। आज बिहान ९ बजेदेखि कानून, न्याय तथा संसदीय मामिला मन्त्रालयमा कार्यदलको बैठक बस्न लागेको हो । सत्ता पक्ष र विपक्षबीच लामो छलफलपछि छानबिन गर्न समिति बनाउन सहमत भएर समितिको क्षेत्राधिकार टुंगो लगाउन कानुनमन्त्री पदम गिरीको संयोजकत्वमा ४ सदस्यीय कार्यदल गठन भएको छ। कार्यदलका सदस्यमा नेकपा एमालेका प्रमुख सचेतक महेश बर्तौला, नेपाली कांग्रेसका सहमहामन्त्री जीवन परियार र रास्वपाका नेता शिशिर खनाल छन्। तर विभिन्न चरणमा छलफल हुँदा पनि आइतबार कार्यदेशमा सहमति हुन सकेको छैन। मूलत : कार्यदेशमा सत्ता पक्ष र प्रतिपक्षबीच उपप्रधान एवम् गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति भएको छैन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको छ। जसले गर्दा प्रतिनिधि सभाको अवरोधकै बीच सोम प्रधानमन्त्री पुष्पकमल दाहाल प्रचण्डले विश्वासको मत लिए। कांग्रेस प्रमुख सचेतक रमेश लेखकले सरकार संसदीय समिति बनाउन तयार भएपनि कांग्रेसले आरोप लगाएका उपप्रधान एवं गृहमन्त्री लामिछानेमाथि अनुसन्धान गर्न तयार नभएको बताए। उनले भने, संघीय संसद्मा देशभरमा जे विषय उठेको छ। त्यो विषयका बारेमा प्रवेश नगर्ने, बोल्दै नबोल्ने र त्यो बाहेकका अरू कुरामा प्रवेश गरेर झारो टार्ने रूपमा प्रस्तुत हुनुभएकाले कुरा मिलिरहेको छैन।कांग्रेस आफूहरूको मागबाट पछि नहट्ने अडान लिएको छ। यता एमाले प्रमुख सचेतक महेश बर्तौलाले गृहमन्त्रीको नामै तोकेर छानबिन समिति बन्न नसक्ने स्पष्ट पारे। रवि लामिछानेको नाम किटेरै जानुपर्ने भनेपछि सहमति नजुटेको हो। समितिले छानबिन गर्नु पहिला नै ठगीमा जोडिएको, अपचलनमा संलग्न हो भन्ने हिसाबले नाम राख्नुपर्छ भन्ने विषय आएको छ, त्यसमा सहमति हुने स्थिति बन्दैन, बर्तौलाले भने, संसदीय समितिले एउटा व्यक्तिमाथि लक्षित भएर मात्रै काम गर्ने, छानबिन गर्ने हुँदैन। समग्र सहकारी, जहाँ बदमासी भएको छ, ठगी भएको छ, प्रश्न उठेका छन्, गलत ढंगले कर्जा प्रवाह भई ठगी भएको विषयमा छानबिन गरौं भन्यौं। संसदीय समितिले समग्र सहकारीको ठगीको छानबिन गरी सुझावसहित प्रतिवेदन तयार पार्ने कार्यादेश बनाउनुपर्ने सत्तापक्षको भनाइ छ।"
छत्तीसगढमा पिकअप ट्रक खाल्डोमा खस्दा १५ मजदुरको मृत्यु,नयाँदिल्ली : भारतको छत्तीसगढको कावर्धा जिल्लाको कुकदुर थाना क्षेत्रको बहपानी गाउँ नजिकै पिकअप ट्रक खाल्डोमा खस्दा कम्तीमा १५ जना मजदुरको मृत्यु भएको छ । पिकअप ट्रकमा तेन्दुपात सङ्कलन गरेर फर्किएका करिब २५ जना मजदुर खाल्डोमा खसेका थिए । उक्त घटनामा १४ महिला र एक पुरुषसहित १५ जनाको ज्यान गएको थियो । घाइते आठ जनालाई उपचारका लागि अस्पताल लगिएको कावर्धाका एसपी अभिषेक पल्लभले बताए। घटनापछि छत्तीसगढका उपमुख्यमन्त्री विजय शर्माले शोक व्यक्त गर्दै पीडित र उनीहरूका परिवारलाई हरसम्भव सहयोग गर्ने आश्वासन दिए। उनले सामाजिक सञ्जाल एक्समा 'कावर्धामा कामदार सवार पिकअप गाडी पल्टिँदा १५ जनाको मृत्यु भएको खबर अत्यन्तै दुःखदायी छ । यस दुर्घटनामा परी आफन्त गुमाएका सम्पूर्ण परिवारजनमा मेरो समवेदना छ ।' उनले सबै घाइतेको शीघ्र स्वास्थ्यलाभको कामना गर्दै राज्य सरकारको निगरानीमा स्थानीय प्रशासन पीडित र उनीहरूका परिवारलाई हरसम्भव सहयोग उपलब्ध गराउन लागिरहेको उल्लेख गरे। छत्तीसगढ कांग्रेस अध्यक्ष दीपक बैजले सामाजिक सञ्जालमार्फत छत्तीसगढ सरकारसँग पीडित परिवारलाई ढिलाइ नगरी क्षतिपूर्ति दिन माग गरे।
