शीर्षक,विवरण
धवलागिरिमा शिशु स्वागत घर,"बेनी : म्याग्दीको धवलागिरि गाउँपालिकाका स्वास्थ्य संस्थाहरूमा शिशु स्वागत घर स्थापना भएको छ। स्वास्थ्य संस्थादेखि टाढा रहेका भौगोलिक रूपमा विकट र दुर्गम बस्तीका विपन्न तथा गरिब समुदायका गर्भवतीहरूलाई लक्षित गरेर गाउँपालिकाले शिशु स्वागत घर स्थापना गरेको हो। सुरक्षित प्रसूति सेवामा पहुँच बढाउन शिशु स्वागत घर सञ्चालन गरिएको धवलागिरि गाउँपालिकाका स्वास्थ्य शाखा संयोजक सम्झना कार्कीले जानकारी दिइन्। सुत्केरी हुने मिति नजिकिएपछि गर्भवती र आफन्त बास बस्नका लागि सबै स्वास्थ्य संस्थामा एकएक वटा कोठामा शिशु स्वागत घर बनाएका छौं, उनले भनिन् बेड, विस्तारा, भाँडाकुँडा र सरसफाइका सामग्री, ग्यासको व्यवस्था गाउँपालिकाले गरेको छ। सात वटा वडाका स्वास्थ्य चौकीमा शिशु स्वागत घर स्थापना गर्न गाउँपालिकाले गत आर्थिक वर्ष २०८००८१ मा विनियोजन गरेको पाँच लाख रुपैयाँ बजेटबाट सामग्री खरिद गरिएको थियो। धवलागिरिको एउटै वडाको एउटा बस्तीदेखि अर्को बस्तीमा पुग्न पुरै दिन हिँड्नुपर्ने अवस्था छ। भौगोलिक विकटताका कारण घर छाडेर स्वास्थ्य संस्था तथा बजारका अस्पताल जान नसक्ने गर्भवतीहरू घरमै जोखिम मोलेर सुत्केरी हुनुपर्ने बाध्यता छ। गत आर्थिक वर्ष २०८००८१ मा धवलागिरिमा ९१ जना सुत्केरी भएका थिए। जसमध्ये तीन जना जोखिम मोलेर घरमै सुत्केरी भएका हुन्। जोखिम मोलेर घरमै सुत्केरी हुने अवस्था अन्त्य गरी मातृ शिशु मृत्युदरमा कमी ल्याउने र स्वास्थ्यमा सुधार ल्याउनका लागि शिशु स्वागत घरको अवधारणा अघि सारिएको गाउँपालिकाका अध्यक्ष प्रेमप्रसाद पुनले बताए। स्वास्थ्य चौकीमा स्वास्थ्यकर्मीको निगरानीमा रहने गर्भवतीहरूलाई जटिलता भएमा समयमै अस्पताल पुर्याउनका लागि समन्वय गर्न पनि सहज हुने उनले बताए। धवलागिरिका सात वटै स्वास्थ्य चौकीमा प्रसूति केन्द्र सञ्चालन गरिएको छ। सुरक्षित प्रस्तुति सेवामा पहुँच बढाउनका लागि सुनौला हजार दिनका आमासँग उपाध्यक्ष कार्यक्रम पनि सञ्चालन भएको छ। सो कार्यक्रम मार्फत स्वास्थ्य संस्थामा तोकिएको मितिमा गर्भजाँच गराउने र सुरक्षित प्रसूति सेवा लिनेलाई कुखुरा, अण्डा, पोषिला खानेकुरा उपहार दिने गरिएको उपाध्यक्ष रेशम पुन मगरले बताए।"
अत्यधिक हरित गृह ग्यास उत्सर्जन गर्ने राष्ट्रहरूले नेपाललाई क्षतिपूर्ति दिनुपर्छ : मन्त्री शाही,"मुगु : वन तथा वातवरणमन्त्री ऐनबहादुर शाहीले अत्यधिक हरित गृह ग्यास उत्सर्जन गर्ने राष्ट्रहरूले नेपाललाई क्षतिपूर्ति दिनुपर्ने बताएका छन्। यसका लागि नोभेम्बर ११ देखि २२ सम्म अजरबैजानको राजधानी बाकुमा हुने कोप २९औँ बैठकमा आवाज उठाउने उनले बताए। कोप२९ को पूर्वतयारी र जलवायु परिवर्तनले कर्णालीमा पारेको असरबारे छलफल गर्न वन तथा वातावरण मन्त्रालय र जलवायु परिवर्तनमा काम गर्दै आएको साथसाथै फाउन्डेसनको संयुक्त आयोजना आज यहाँ भएको कार्यक्रममा उनले यस्तो बताएका हुन्। जलवायु परिवर्तनका असरले नेपाले ठूलो नोक्सानी बेहोरिरहेको छ । त्यसैले हरित गृह ग्यास उत्सर्जन गर्ने राष्ट्रहरूले नेपाललाई क्षतिपूर्ति दिनुपर्छ । यस विषयमा कोप २९ औँ बैठकमा आवाज उठाउँछु, मन्त्री शाहीले भने। कार्यक्रममा कर्णालीका १० वटै जिल्लाका साथै सिन्धुपाल्चोक, सोलुखुम्बुका जनप्रतिनिधि तथा अन्य सरोकार भएका निकायको समेत सहभागिता र कार्यक्रम दुई दिनसम्म सञ्चालन हुने छ। छायाँनाथ रारा नगरपालिका९ का स्थानीय बिर्ख रोकायाले विश्व जलवायु परिवर्तनको असर विशेष गरी उच्च हिमाली क्षेत्रका बासिन्दाले धेरै भोग्नु परेको बताए। आठदश वर्षअगाडि मानिसको घुँडासम्म पर्ने हिउँ अहिले पैतालसम्म पनि पर्दैन। गाउँ नजिकका पानीका मूल सक्दै गएका छन्। वर्षा हुने समयमा वर्षा हुँदैन। खेतीपातीमा राम्रो उत्पादन हुनै छाड्यो । सबैभन्दा बढी कर्णालीका बासिन्दाले जलवायु परिवर्तनको असर खेप्नु परेको छ, उनले भने। खुम्बु पासङल्हामु गाउँपालिका सोलुखुम्वुका उपाध्यक्ष टासी लामा शेर्पाले जलवायु परिवर्तनले उच्च हिमाली क्षेत्रमा सबैभन्दा बढी कृषि, पर्यटन र स्वास्थ्यमा असर पारेको बताए। यही असरका कारण केही महिनाअघि थामेमा हिमताल फुटेर आएको बाढीले सिङ्गो बस्तीलाई क्षति गरेको उनले बताए। हेलम्बु गाउँपालिका सिन्धुपाल्चोकका अध्यक्ष निमा ग्याल्जन शेर्पाले जलवायु परिवर्तनका असर न्यूनीकरणका लागि स्थानीयस्तरमा चेतनामूलक कार्यक्रम सञ्चालन गर्न सरकारले स्थानीय सरकारलाई रु एकएक करोड ससर्त अनुदानमा बजेट विनियोजित गर्नका संघीय जलवायु परिवर्तन ऐन ल्याउनुपर्ने सुझाव दिए। हिउँ चितुवाविज्ञ रिक्जिन फुम्जन लामाले जलवायु परिवर्तनका असरले पृथ्वीको तापक्रम बढ्दै जाँदा उच्च हिमाली क्षेत्रमा पाइने वन्यजन्तु अनुकूलनका लागि बासस्थान खोज्दै अन्यत्र जान थालेको बताए। उनले जनावरलाई आवश्यक आहारासमेत नभेटिने र मिचाहा प्रजातिका घाँस तथा झारपात फैलिँदै जानेलगायत समस्याले वन्यजन्तु लोप हुने खतरा बढ्दै गएको बताए।"
एमालेको सचिवालय बैठक भोलि,"काठमाडौं : नेकपा एमालेको सचिवालय बैठक भोलि बस्ने तय भएको छ। बैठक पार्टी केन्द्रीय कार्यालय च्यासलमा साँझ ५ बजे बस्ने तय भएको हो। यसअघिको बैठकले जग्गा दान लिने निर्णय गरेको थियो। भवनको शिलान्यास समेत भइसकेको छ। अहिले विवादमा आएकाले पार्टीको समान धारणा बनाउने र समसामयिक राजनीतिक विषयमा पनि छलफल हुने बताइएको छ। कसरी भयो चर्चा ? हालै भाटभटेनीका सञ्चालक गुरुङ र उनकी धर्मपत्नी सावित्री गुरुङले दिएको कीर्तिपुर नगरपालिका २, मैत्रीनगरस्थित १० रोपनी १४ आना जग्गामा केन्द्रीय कार्यालयको शिलान्यास गरेपछि एमालेको टीकाटिप्पणी भइरहेको छ। शिलान्यासपछि एकथरीले एमालेको आलोचना गरेका छन्। पार्टीकै केही नेता विरोधमा देखिएका छन्। गुरुङको सहयोगलाई २०८१ असोज २४ गते बसेको सचिवालयको ३८औं बैठकले संस्थागत रूपमा स्वीकार गरेको एमालेले जनाएको छ। एमालेले लोकतान्त्रिक मुलुकमा पनि आमरूपमा व्यवसायी व्यक्तित्वहरूबाट सहयोग गर्ने परम्परा र अभ्यास रहेको बताउँदै यसलाई अन्यथा ठानेर सार्वजनिक खपत, कथित शुद्धतावादका नाममा गरिने तर्कवितर्कको कुनै औचित्य नरहेको जनाएको छ। तथ्यमा आधारित भएर गरिएका आलोचना र सुझावहरू पार्टीका लागि गाह्रय हुने पनि एमालेको भनाइ छ। २०७२ सालमा आएको विनाशकारी भूकम्पबाट काठमाडौं महानगरपालिका १४ बल्खुमा अवस्थित पार्टी केन्द्रीय कार्यालय क्षतिग्रस्त भएपछि एमाले कार्यालयविहीन भएको हो। त्यसपछि धुम्रबराहीस्थित पासाङ ल्हामु प्रतिष्ठान भाडामा लिएर केही समय केन्द्रीय कार्यालय सञ्चालन गरेको थियो। त्यहाँँ कार्यालय सञ्चालन भइरहँदा पनि एमालेको आलोचना भएको थियो। प्रतिष्ठानलाई दिएको जग्गा पार्टीले प्रयोग गरेको भन्दै आलोचना भएपछि थापाथली हाइटमा पार्टी कार्यालय सारियो। त्यहाँँ पनि व्यापारीको घरमा स्वार्थ केन्द्रित भएर पार्टी कार्यालय सरिएको भन्दै आलोचना नै भयो। व्यवसायी एवं एमाले नेता मोतीलाल दुगडको पहलमा थापाथलीमा कार्यालय सारिएको थियो। त्यसपछि ललितपुरको च्यासलस्थित तुल्सीलाल स्मृति प्रतिष्ठानको कार्यालयलाई केन्द्रीय कार्यालयका सारियो। हाल च्यासलमा नै केन्द्रीय कार्यालय छ। यस वर्षमात्र चारपटक च्यासलस्थित कार्यालय बाढीको चपेटामा परी केन्द्रीय कार्यालय मुख्य सेटअफ (केन्द्रीय कार्यालय, लाइबे्ररी, स्टोर, आईटी, प्रशिक्षण कक्ष, सभाहलहरू र प्रशासनिक कक्षसमेत पूर्णरूपमा ध्वस्त भयो। बाढीका कारण पार्टी कार्यालयको नियमित कार्य गर्न समेत कठिनाइ हुँदै आएको छ। लगातार बाढी पसेर कार्यालय डुबान भएपछि एमाले नयाँ कार्यालयको खोजीमा लाग्यो। भूकम्पले बल्खुस्थित कार्यालय भत्काएपछि नौं वर्षदेखि अस्तव्यस्त रहेको केन्द्रीय कार्यालयको स्थायित्वका लागि घरजग्गा खोज्ने क्रममा एमाले रहेको थियो। २०८१ वैशाख ८ र ९ गते गोदावरीमा भएको राष्ट्रिय महाधिवेशन प्रतिनिधिपरिषदको प्रथम बैठकबाट पार्टी केन्द्रीय कार्यालय निर्माणका लागि पार्टी सदस्य, समर्थक, शुभचिन्तकहरूलाई सहयोगका लागि सिँगो बैठकबाट आह्वान गरिएको थियो। त्यसयता भएका केन्द्रीय कमिटीलगायत विभिन्न तहका बैठकद्वारा सहयोगका लागि आह्वान भएको थियो। पार्टीका वरिष्ठ उपाध्यक्ष ईश्वर पोखरेलको संयोजकत्वमा कमिटीसमेत गठन भएको थियो। त्यसैबखत भाटभटेनीका सञ्चालन गुरुङले आफ्नो जग्गा निःशुल्क दिने र भवन पनि बनाइदिने प्रस्ताव राखे। त्यो प्रस्तावलाई औपचारिक रूपमा सचिवालय बैठकबाट पारित गरेर नै केन्द्रीय कार्यालय बनाउने निर्णय गरेको प्रचार विभाग प्रमुख राजेन्द्र गौतमले जानकारी दिए। जग्गादान गरी भवन बनाइदिने भाटभटेनीका सञ्चालक गुरुङ विद्यार्थी कालदेखि धरानमा अध्ययन गर्दा अनेरास्ववियु र स्ववियुको सक्रिय कार्यकर्ता रहेको पनि एमालेले जनाएको छ। गुरुङले नोकरीको सिलसिलामा नेपाल बैंक लिमिटेडमा कार्यरत रहँदा बैंकिङ सेक्टरको केन्द्रीय कार्यसमितिको सदस्य भई काम गरेको, अन्तरसंस्थानको केन्द्रीय कोषाध्यक्ष भई ट्रेड युनियन आन्दोलनमा अग्रणी भूमिका निर्वाह गरी पार्टीको वैचारिक र राजनीतिक सामिप्यतामा रही कार्य गरेको जनाएको छ।"
"कावासोतीमा जिप दुर्घटना हुँदा दुई जनाको मृत्यु, २८ घाइते",नवलपरासी : नवलपरासी (बर्दघाट सुस्ता पूर्व) नवलपुरको कावासोतीमा जिप दुर्घटना हुँदा दुई जनाको मृत्यु भएको छ। २८ जना घाइते भएका जिल्ला प्रहरी कार्यालयले जनाएको छ। कावासोती१ बालुवाडाँडास्थित भित्री सडकखण्डमा बुलिङटारबाट कावासोतीतर्फ आइरहेको जिप दुर्घटना भएको हो। घाइतेलाई नवलपुर अस्पताल र मध्यविन्दु जिल्ला अस्पताल पुर्याइएको सूचना अधिकारी जेसी शाहल बताए। क्षमताभन्दा बढी यात्री बोकेकाले दुर्घटना भएको प्रहरीको अनुमान छ। मृतक तथा घाइतेको विवरण आउन बाँकी छ।
बालिकालाई बेश्याबृत्तिमा लगाएको अभियोगमा काठमाडौंबाट एक जना पक्राउ,"काठमाडौं : बालिकालाई जबरजस्ती बेश्याबृत्तिमा लगाएको अभियोगमा काठमाडौं टोखा नगरपालिका२६ नयाँ बसपार्कस्थित निमा गेष्ट हाउसका सञ्चालक पक्राउ परेका छन्। पक्राउ पर्नेमा नुवाकोट तादी गाउँपालिका६ घर भएका २९ वर्षीय सुजन तामाङ रहेको प्रहरीले जानकारी दिएको छ। उनलाई मानव बेचबिखन अनुसन्धान ब्युरोबाट खटिएको प्रहरीले काठमाडौं टोखा नगरपालिका९ बाट पक्राउ गरेको हो। प्रारम्भिक अनुसन्धानको क्रममा सुजनले उक्त गेष्ट हाउसमा बालिकालाई सरसफाइको काममा लगाइदिने भन्दै आर्थिक प्रलोभनमा पारी बेश्याबृत्तिमा लगाएको, एक महिनासम्म गेष्टहाउसबाट बाहिरसमेत निस्कन नदिई बिरामी भएको समयमा समेत जबजरस्ती शारीरिक सम्पर्क राख्न बाध्य पार्ने गरेको खुल्न आएको छ। प्रहरीका अनुसार उनी उपर मानव बेचबिखन तथा ओसारपसार मुद्दामा जिल्ला अदालत काठमाडौंबाट ५ दिन म्याद थप अनुमति लिई आवश्यक अनुसन्धान गरिरहेको छ।"
"पारम्परिक वस्त्रमा सजिए मधेसी युवा, छठमा रैथाने वस्त्र पहिरिन अपील","जनकपुरधाम : अइबेर के छठीघाट, अपन सांस्कृतिक वस्त्रके साथ भन्ने नाराका साथ मधेसका युवायुवतीहरूले रैथाने वस्त्रको प्रदर्शन गरेका छन्। छठ पर्वमा विशेष रूपमा सांस्कृतिक वस्त्र लगाएर सहभागी हुन उनीहरूले सबैमा अपील गर्दै छठ घाटमा आफ्नो पारम्परिक वस्त्र लगाएर जान र सभ्यता संस्कृतिलाई जोगाउन आग्रह गरेका हुन्। उनीहरूले जनकपुरधामको ऐतिहासिक तथा धार्मिक महत्वको जानकी मन्दिर परिसरमा सांस्कृति वस्त्र प्रदर्शन गरेका हुन्। मधेसमा धोती, कुर्ता वा पाइजामाको मौलिक पोशाकलाई हिनताबोध गर्नेहरूको मनोबल उच्च राख्न आफ्नो मौलिक पहिरन प्रदर्शन गरेको अभियानका संयोजक मोहन महतो कोइरीले बताए। धोती, कुर्ता वा धोती पाइजालाई हेलाको दृष्टिकोणबाट हेर्ने गरिएको छ। जसका कारण मधेसी समुदाय अपहेलित भइरहेका छन्। यसलाई चिर्नका लागि हामीले आफ्नो पोशाकलाई जोगाउन अभियान चलाएका हौं,' उनले भने। पुरुषले लगाउने धोती, कुर्ता, गम्छा र महिलाले लगाउने सारी, चोलोको संरक्षणका लागि अभियान सकारात्मक भएको अभियानमा सहभागी मैथिलीका प्राध्यापक मनोज झा मुक्तिको भनाइ छ। उनले भने, पश्चिमा सभ्यताले हाम्रो सभ्यतालाई मास्दै छ। पश्चिमा सभ्यता हामीप्रति हाबी हुँदैछ। त्यसैले आफ्नो सभ्यता र संस्कृतिलाई बचाउन भएपनि हामीले हाम्रो पहिचान जोगाउन आवश्यक छ।"
आइतबार देशका यी स्थानमा हुने छ वर्षा,"काठमाडौं : आइतबार देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा हल्कादेखि मध्यम वर्षाको सम्भावना रहेको छ। आइतबार राति कोशी प्रदेश, बागमती प्रदेश, गण्डकी प्रदेश र लुम्बिनी प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा हल्का वर्षाको सम्भावना रहेको छ।"
कात्तिकभित्र भूमि आयोग गठन हुन्छ : मन्त्री अधिकारी,"नुवाकोट : भूमि व्यवस्था, सहकारी तथा गरिबी निवारणमन्त्री बलराम अधिकारीले यही कात्तिक महिनाभित्र भूमि आयोग गठन गरिने बताएका छन्। भूमि समस्या समाधानका लागि सरकारले सहमति अनुसार आयोग गठन गर्ने मन्त्री अधिकारीले बताएका हुन्। नुवाकोटको विदुरमा शनिबार आयोजित अन्तरक्रियामा मन्त्री अधिकारीले भूमि समस्याप्रति वर्तमान सरकार जानकार रहेको र यसका लागि यही कात्तिकभित्र सहमति गरेर आयोग गठन गर्ने बताए। उनले आयोग सबै ७७ वटै जिल्लामा समेत तत्काल गठन हुने बताए। उनले अहिले संसदका दुई दलहरू कांग्रेस र एमालेले सहमतिको सरकार बनाएको र आयोग लगायतका संरचनाहरूसमेत सहमतिमै बनाइने बताए। भूमि समस्या एउटा पृथक समस्याका रूपमा रहेको र यसको समाधानका लागि वर्तमान सरकार क्रियाशील रहेको समेत मन्त्री अधिकारीको भनाइ छ। मन्त्री अधिकारीले जग्गा सम्बन्धी विविध समस्याहरू गुठी, बिर्ता, सुकुमबासी, मोही समस्या, सहकारी क्षेत्रको समस्या तथा गरिबी निवारणका समस्याहरू छिटो भन्दा छिटो समाधान गर्न वर्तमान समस्या समाधान गर्न सरकार प्रतिबद्ध रहेको पनि मन्त्री अधिकारीले बताएका छन्। उनले सहकारी ऐन संशोधन गरिने पनि बताएका छन्। मन्त्री अधिकारीले सहकारी क्षेत्रमा अहिले भएका समस्या समाधान हुनेदेखि सहकारीलाई अर्थतन्त्रको एउटा बलियो खम्बाको रुपमा स्थापित गराउन सहकारी ऐन संशोधनको सुरुवात भइसकेको समेत बताए। सहकारीमा विश्वासको वातावरण बनाइ सहकारीका ऋणीलाई ऋण तिर्ने वातावरण सिर्जना गर्ने र कर्जा असुलीमा अटेर गर्ने सदस्यहरूलाई कानुनको दायरामा ल्याउन, सहकारी एकीकरणलाई प्रोत्साहन गर्न, सहकारी समस्याको दिगो समाधानका लागि सरकारले प्राथमिकताका साथ कार्य गरिरहेको समेत बताए। मन्त्री अधिकारीले सहकारी नीतिहरूको निर्माण तथा संशोधन गर्नुपर्ने, कानुनी र प्रशासनिक अवरोधहरू हटाउनु पर्ने समेत बताए। सहकारीका समस्याहरूको उचित समाधान गर्ने र सकारात्मक परिणाम निकाल्ने कार्य भइरहेको पनि मन्त्री अधिकारीले बताए।"
जुवातास खेल्ने २७ जना पक्राउ,"काठमाडौं : कैलाली र बाँकेबाट जुवातास खेल्ने २७ जना पक्राउ परेका छन्। प्रहरी टोलीले उनीहरूलाई जुवातास खेलिरहेकै अवस्थामा पक्राउ गरेको हो। धनगढी उपमहानगरपालिका१ पशुपती टोलस्थित कमल मल्लको घरमा जुवातास खेलिरहेको अवस्थामा सोही उपमहानगरपालिका१ बस्ने ४१ वर्षीय कमलराज अधिकारीसमेत १२ जनालाई गएराति प्रहरीले पक्राउ गरेको हो। वडा प्रहरी कार्यालय धनगढीबाट खटिएको प्रहरीले उनीहरूलाई नगद २७ हजार ६५ रूपैयाँ र १ गड्डी ताससहित पक्राउ गरेको हो। त्यस्तै नेपालगञ्ज उपमहानगरपालिका१६ स्थित खेतमा जुवातास खेलिरहेको अवस्थामा सोही ठाउँ बस्ने १५ जनालाई शनिबार बिहान प्रहरीले पक्राउ गरेको छ। वडा प्रहरी कार्यालय नेपालगञ्ज र इलाका प्रहरी कार्यालय जमुनाबाट खटिएको प्रहरीले उनीहरूलाई नगद २९ हजार ३ सय ६१ रूपैयाँ, लङगुर बुर्जा खेलाउने गोट्टी १ सेट र ८ गड्डी तास सहित पक्राउ गरेको हो। उनीहरूले प्रयोग गरेको ४ थान मोटरसाइकल, १ थान स्कुटर र १२ थान मोबाइल प्रहरीले बरामद गरेको छ।"
जसपा मधेसको मात्र नभई देशकै शक्तिशाली राजनीतिक शक्ति बन्छ : मन्त्री यादव,"कलैया : नेपाल सरकारका खानेपानी मन्त्री प्रदीप यादवले जसपाले आगामी दिनमा मधेस प्रदेशसँगै देशकै प्रमुख राजनीतिक शक्तिका रूपमा आफूलाई स्थापित गर्ने दाबी गरेका छन्। बाराको कलैयामा आयोजित जसपा बारा जिल्ला कार्यसमिति घोषणा सभामा प्रमुख अतिथिका रूपमा सम्बोधन गर्दै मन्त्री यादवले जसपा पार्टीले सङ्गठन विस्तार र प्रभावकारी जनसम्पर्कका माध्यमबाट मधेससँगै देशको समृद्धि र अधिकार सुनिश्चित गर्ने बताए। 'हाम्रो शक्ति जनताको साथ हो। जसपा यही जनताको भावना बोकेर अघि बढ्ने पार्टी हो,' उनले भने। बाराको कलैयास्थित कारणराज होटेलमा आयोजित जिल्ला कार्यसमिति घोषणा कार्यक्रममार्फत अजय पटेलको अध्यक्षतामा ४२ सदस्यीय जिल्ला कार्यसमिति चयन भएको छ। मन्त्री यादवले उपेन्द्र यादव नेतृत्वको जनता समाजवादी पार्टी (नेपाल)सँग छुटिएको पृष्ठभूमिमा बोल्दै यस कदमलाई राजनीतिक आवश्यकता भएको बताए। उनले भने, 'जसपा नेपालसँग छुटिएर जसपाको निर्माणले मधेसको विकास र अधिकार सुनिश्चित गर्ने अभियानलाई थप बलियो बनाएको छ।' उनले जसपाले जनताको घरदैलोसम्म आफ्नो एजेण्डा पुर्याउन सङ्गठनलाई अझै व्यापक बनाउने योजना अघि सारेको बताए। 'हरेक कार्यकर्ताले इमानदारीका साथ पार्टीको नीति र कार्यक्रमलाई जनतामा पुर्याउनुपर्छ। हामी सङ्गठन विस्तारमा तीव्रता ल्याएर जसपालाई मधेसको ठूलो राजनीतिक शक्ति बनाउनुपर्छ,' उनले भने। सङ्गठन सुदृढीकरणका लागि पार्टीका नेताकार्यकर्ताहरूलाई सक्रिय रूपमा जनतासँग संवाद गर्ने, गाउँगाउँमा भेटघाट कार्यक्रम र जागरण अभियान सञ्चालन गर्नुपर्ने निर्देशन दिँदै उनले थपे, 'हामीले जनताको मन जित्न जनमुखी कार्यक्रम ल्याउनुपर्छ। विश्वास दिलाउनुपर्छ कि जसपा नै उनीहरूको भविष्य निर्माणको सहयात्री हो।'"
अवैध लागूऔषधसहित दुई दिनमै १९ जना पक्राउ,"काठमाडौं : अवैध लागुऔषधसहित दुई दिनमा १९ जना पक्राउ परेका छन्। देशका विभिन्न स्थानबाट उनीहरू पक्राउ परेको प्रहरीले जचानकारी दिएको छ। प्रहरीले झापा, उदयपुर, सुनसरी, बाँके, धनकुटा, धनुषा र तनहुँबाट १९ जनालाई पक्राउ गरेको हो। प्रहरीले झापाको भद्रपुर नगरपालिका३ झोलुङ्गे पुलस्थित सडकबाट लागूऔषध ब्राउनसुगरजस्तो देखिने पदार्थ १ ग्राम ९ सय ५० मिलिग्रामसहित हल्दिबारी गाउँपालिका२ बस्ने २५ वर्षीय बिष्णु राजवंशीलाई शुक्रबार दिउँसो पक्राउ गरेको हो। भारतबाट नेपालतर्फ आउँदै गरेको मे११ प ९६४७ नम्बरको मोटरसाइकललाई जाँच गर्ने क्रममा चालक राजवंशीलाई उक्त पदार्थसहित फेला पारी पक्राउ गरेको हो। त्यस्तै झापाकै मेचीनगर नगरपालिका६ पुरानो मेचीपुलस्थित सडकबाट अवैध लागूऔषध खैरो हेरोइनजस्तो देखिने पदार्थ २ ग्रामसहित प्रहरीले २ जनालाई पक्राउ गरेको थियो। पक्राउ पर्नेहरूमा दमक नगरपालिका५ बस्ने ३५ वर्षीय रूपेन्द्र भण्डारी र ३४ वर्षीय नारायण बहादुर बस्नेत छन्। त्यस्तै उदयपुरको त्रियुगा नगरपालिका१२ प्रगती टोलबाट अवैध लागूऔषध गाँजा १ सय ५० ग्राम र स्पास्मो ५० ट्याव्लेट सहित ४ जनालाई शुक्रबार राति प्रहरीले पक्राउ गरेको छ। पक्राउ पर्नेहरूमा सोही ठाउँ डेरा गरी बस्ने त्रियुगा नगरपालिका१२ फूलचोक बस्ने २० वर्षीय रूपन लिम्बु, सोही नगरपालिका१३ असारीका ३५ वर्षीय मलिन थापा, ३६ वर्षीय संजिव थापा र सोही नगरपालिका११ बस्ने २८ वर्षीय असिम राई छन्। जिल्ला प्रहरी कार्यालय उदयपुरबाट खटिएको प्रहरीले उनीहरूलाई उक्त लागूऔषध सहित पक्राउ गरेको हो। त्यस्तै सुनसरी, कोशी गाउँपालिका१ भन्सार कार्यालय अगाडीबाट अवैध लागूऔषध खैरो हेरोइन जस्तो देखिने पदार्थ १ ग्राम ६ सय ५० मिलिग्राम सहित सप्तरी राजविराज नगरपालिका२ तित्री गाछी बस्ने २९ वर्षीय रोहित कुमार मण्डललाई बिहीबार दिउँसो प्रहरीले पक्राउ गरेको छ । इलाका प्रहरी कार्यालय लौकही र लागूऔषध नियन्त्रण ब्यूरो विराटनगरबाट खटिएको प्रहरीले भारतबाट नेपालतर्फ आउँदै गरेको प्रदेश २०१००२ प ४१८४ नम्बरको मोटरसाइकलमा सवार उनलाई उक्त पदार्थ सहित पक्राउ गरेको हो। सुनसरीकै कोशी गाउँपालिका१ पुडी टोलस्थित सडकबाट अवैध लागूऔषध खैरो हेरोइन जस्तो देखिने पदार्थ ४ ग्राम २ सय ७० मिलिग्राम सहित ईटहरी उपमहानगरपालिका१७ मझौरा बस्ने ३६ वर्षीय अग्रदिप चौधरी र ३० वर्षीय नरेश चौधरीलाई बिहीबार दिउँसो प्रहरीले पक्राउ गरेको छ। इलाका प्रहरी कार्यालय लौकही र लागूऔषध नियन्त्रण ब्यूरो विराटनगरबाट खटिएको प्रहरीले भारतबाट नेपालतर्फ आउँदै गरेको को१३ प ९८३० नम्बरको मोटरसाइकलमा सवार उनीहरूलाई उक्त पदार्थ सहित पक्राउ गरेको हो। त्यस्तै बाँकेको नेपालगंज उपमहानगरपालिका१५ जमुनाहबाट अवैध लागूऔषध ब्राउनसुगर जस्तो देखिने पदार्थ ९ ग्राम ८ सय ५० मिलिग्राम र नियन्त्रित लागूऔषध नाइट्राजेपाम २० ट्याब्लेट सहित भारत बहराईच रूपैडिया बस्ने ३२ वर्षीय राजा सैयादलाई बिहीबार दिउँसो प्रहरीले पक्राउ गरेको छ। इलाका प्रहरी कार्यालय जमुनाह र लागूऔषध नियन्त्रण ब्यूरो नेपालगंजबाट खटिएको प्रहरीले उनलाई उक्त पदार्थ सहित पक्राउ गरेको हो त्यस्तै धनकुटाको धनकुटा नगरपालिका१ हिले सिरानस्थित सडकबाट अवैध लागूऔषध खैरो हेरोइन जस्तो देखिने पदार्थ १८ ग्राम ५ सय मिलिग्राम सहित २ जनालाई बिहीबार दिउँसो प्रहरीले पक्राउ गरेको हो। पक्राउ पर्नेहरूमा सोही नगरपालिका१ हिले बस्ने २५ वर्षीय फुर्वा तितुङ (तामाङ) र सोही नगरपालिका न्यूरोड टोल बस्ने २७ वर्षीय छितेन तामाङ रहेका छन्। प्रहरी चौकी हिलेबाट खटिएको प्रहरीले उनीहरूलाई उक्त पदार्थ सहित पक्राउ गरेको हो। साथै प्रहरीले शंकास्पद २ जनालाई समेत आवश्यक अनुसन्धानको लागि नियन्त्रणमा लिएको छ। त्यस्तै तनहुँको आबुखैरेनी गाउँपालिका४ बेनिटरबाट नियन्त्रित लागूऔषध डाइजेपाम ५० एम्पुल, फेनारगन ५० एम्पुल र बुप्रेनोर्फिन ५० एम्पुल सहित अर्घाखाँची मालारानी गाउँपालिका७ बस्ने २२ वर्षीय तिलक पाण्डेलाई शुक्रबार बिहान प्रहरीले पक्राउ गरेको छ। अस्थायी प्रहरी पोष्ट मुग्लिङ पुलजिपबाट खटिएको प्रहरीले मुग्लिङबाट आबुखैरेनीतर्फ पैदल आउँदै गरेका उनलाई उक्त लागूऔषध सहित फेला पारी पक्राउ गरेको हो। साथै प्रहरीले तिलकसँगै रहेका १ जनालाई आवश्यक अनुसन्धानको लागि नियन्त्रणमा लिएको छ। त्यस्तै धनुषाको धनौजी गाउँपालिका४ बाट नियन्त्रित लागूऔषध नाइट्राभेट ७५ ट्याब्लेट र स्पास्मो ४० ट्याब्लेट सहित २ जनालाई बिहीबार राति प्रहरीले पक्राउ गरेको छ । पक्राउ पर्नेहरूमा महोत्तरी बर्दिबास नगरपालिका१ बस्ने ३२ वर्षीय ईश्वर किरने र २० वर्षीय कविराज विश्वकर्मा रहेका छन्। प्रहरी चौकी धनौजीबाट खटिएको प्रहरीले उनीहरूलाई उक्त लागूऔषध सहित पक्राउ गरेको हो।"
चिनियाँ टोलीसँग दाहालले भने नेपाल र चीनबीच भएका सबै समझदारी कार्यान्वयन गर्नुपर्छ,"काठमाडौं : नेकपा माओवादी केन्द्रका अध्यक्ष पुष्पकमल दाहालले आधुनिक चीनको विकासबाट नेपालले धेरै सिक्न चाहेको बताएका छन्। नेपाल भ्रमणमा रहेको चिनियाँ कम्युनिष्ट पार्टीको प्रतिनिधिमण्डलसँग शनिबार खुमलटार निवासमा भेटवार्ता गर्दै उनले चीनले गरेको विकास नेपालका लागि ठूलो सिकाइ भएको बताए। नेपालको विकासका लागि देखाउँदै आएको तत्परताका लागि चीन सरकार, चिनियाँ कम्युनिष्ट पार्टी र महासचिव सी जिङपिङलाई धन्यवाद ज्ञापन गर्दै अध्यक्ष दाहालले सन् २०१९ को उनको भ्रमण ऐतिहासिक रहेको बताए। उनले उच्चस्तरीय भ्रमणका बेलामा भएका सबै समझदारी कार्यान्वयन गर्नुपर्नेमा जोड दिए। आफू गणतन्त्र नेपालको प्रथम प्रधानमन्त्रीको रूपमा बेइजिङ ओलम्पिकको समापनमा र गत वर्ष पनि प्रधानमन्त्री हुँदा चीन गएको उल्लेख गरे। 'गत वर्ष मेरो भ्रमणमा धेरै विषयमा एमओयू भएका थिए र ऐतिहासिक महत्वको साझा विज्ञप्ति जारी गरेका थियौं। ती सबै समझदारी कार्यान्वयन गरेर जानुपर्छ भन्ने पक्षमा हामी दृढ छौं,' दाहालले भने। नेपालको आन्तरिक राजनीतिमा केही उतारचढाव आए पनि आफ्नो पालामा दुई देशबीच भएका समझदारी कार्यान्वयन गर्न प्रतिबद्ध रहेको उल्लेख गर्दै अध्यक्ष दाहालले चीन पनि यसमा प्रतिबद्ध रहने छ भन्ने आफ्नो विश्वास रहेको बताए। उनले चीन र नेपालबीचको भौगोलिक अवस्थित प्रतिकूल रहे पनि विज्ञान प्रविधिको उच्चतम प्रयोग गरे दुई देशीय पूर्वाधार निर्माण गर्नुपर्नेमा जोड दिए। उनले सीमा नाकाहरू प्रभावकारी रूपमा सञ्चालन गर्ने, रेलमार्ग निर्माणलाई अघि बढाउने, हवाई सेवा प्रभावकारी बनाउनेलगायत शिक्षा, स्वास्थ्य आदि विभिन्न क्षेत्रमा चीन सरकारको सहयोग नेपालले चाहेको बताए। आफूहरूले गणतन्त्र स्थापनाका लागि थालेको जनयुद्धका बेलामा चिनियाँ कम्युनिष्ट पार्टीको इतिहास र माओत्सेतुङका रचनाहरूको धेरै अध्ययन गरेर नेपाली विशेषतासहितको क्रान्ति अघि बढाएको स्मरण गराउँदै उनले अब पनि नेपाली विशेषतासहितको समाजवाद स्थापनाका लागि चिनियाँ समाजवादबाट धेरै कुरा सिक्न आफ्नो पार्टी इच्छुक रहेको बताए। अध्यक्ष दाहालले चिनियाँ स्वाधीनको सम्मान गर्दै नेपालले निरन्तर एक चीन नीतिलाई सम्मान गर्दै आएको उल्लेख गर्दै चीनले पनि नेपालको राष्ट्रिय स्वाधीनताको पक्षमा देखाएको संवेदनशीलताका लागि धन्यवाद दिए। चिनियाँ प्रतिनिधिमण्डलको नेतृत्व गरेर आएका चिनियाँ कम्युनिष्ट पार्टीका केन्द्रीय सदस्य एवं छिङहाई प्रान्तका सेक्रेटरी छेन् गाङ्गले दुई देशबीचको मित्रता अझै बढाउनुपर्ने बताए। पहिलोपटक नेपाल भ्रमणमा आएका उनले चीन नयाँ विकासको चरणमा रहेकाले नेपालले पनि चिनियाँ विकासको लाभ लिनसक्ने बताए। चीनले अन्य मुलुकसँग सहअस्तित्वमा आधारित सम्बन्ध विकास गर्दै आएको उल्लेख गर्दै सेक्रेटरी छेनले कुनै पनि देशको आन्तरिक मामिलामा हस्तक्षेप नगर्ने तर पार्टीपार्टीबीचको सम्बन्धलाई भने महत्व दिने बताए। चीनको विकासको मुख्य कारण चिनियाँ कम्युनिष्ट पार्टी भएको उल्लेख गर्दै उनले आफ्नो पार्टीका जुनसुकै नेताले पनि भ्रष्टाचार लगायतका गल्ती गर्दा कारबाही गर्ने गरेकाले चिनियाँ जनताको विश्वास बढ्दै गएको बताए। भेटवार्टामा माओवादी केन्द्रको तर्फबाट वरिष्ठ उपाध्यक्ष नारायकणकाजी श्रेष्ठ, उपाध्यक्ष पम्फा भुसाल, उपमहासचिवद्वय जनार्दन शर्मा र शक्तिबहादुर बस्नेत, केन्द्रीय सदस्य गंगा दाहालको सहभागिता थियो। चिनियाँ प्रतिनिधिमण्डलको तर्फबाट चिनियाँ कम्युनिष्ट पार्टीका केन्द्रीय सदस्य एवं छिङहाई प्रान्तका सेक्रेटरी छेन् गाङ्ग, नेपालस्थित राजदूत छन् सोश्रललगायतको उपस्थिति थियो।"
रवि पक्राउको विरोधमा वीरगन्जमा सरकारको शव यात्रा निकालेर प्रदर्शन,"वीरगन्ज : राष्ट्रिय स्वतन्त्र पार्टी (रास्वपा)का सभापति रवि लामिछानेलाई पक्राउ गरिएको विरोधमा वीरगन्जमा पनि शनिबार प्रदर्शन गरिएको छ। रास्वपाका नेता कार्यकर्ताहरूले वीरगन्जमा प्रदर्शन गरेका हुन्। सहकारी ठगी प्रकरणमा नेपाल प्रहरीको केन्द्रीय अनुसन्धान ब्यूरो (सीआईबी) ले पूर्वगृहमन्त्रीसमेत रहेका लामिछानेलाई शुक्रबार बेलुकी काठमाडौंबाट पक्राउ गरेर शुक्रबार राति नै पोखरा पुर्याएको छ। लामिछाने हाल जिल्ला प्रहरी कार्यालय कास्कीको हिरासतमा छन्। शनिबार दिउँसो वीरगन्जको क्लासिक बैंक्वेटमा भेला भई रास्वपाका नेता कार्यकर्ताहरूले त्यहाँबाट नाराबाजी गर्दै जुलुस निकालेर नगर परिक्रममा गरेका हुन्। जुलुसमा सहभागीहरूले सरकारको विरोध र लामिछानेको समर्थनमा नाराबाजी गरेका थिए। त्यस्तै रास्वपाका कार्यकर्ताले नेपाल सरकार मर्यो भन्दै सरकारको शव यात्रा पनि निकालेका थिए। एक समूहले नाराबाजीसहित जुलुस प्रदर्शन गरिरहेका बेला अर्को समूहले मिनाबजार क्षेत्रबाट प्रतीकात्मक रूपमा सरकारको शव यात्रा निकालेर घण्टाघर चोकमा पुगेको जुलुसमा पुगेर मिसिएको थियो। त्यस क्रममा प्रहरीले हस्तक्षेप गरेको थियो। जुलुस र शव यात्रापछि घण्टाघर चोकमा आयोजित कोणसभामा बोल्दै रास्वपाका जिल्ला अध्यक्ष हरि पन्तले सरकारले राजनीतिक प्रतिशोध साध्नकै लागि पार्टी सभापति लामिछानेलाई पक्राउ गरेको बताए। सहकारी ठगी प्रकरणको छानबिन गर्न गठित संसदीय छानबिन समितिले समेत निर्दोष साबित गरिसक्दा पनि रास्वपा र लामिछानेलाई सिध्याउने नियतमा लागेर राज्यका सबै शक्तिहरू लागेको उनले बताए। लामिछानेलाई पक्राउ गर्नुले नेपालको राजनीतिमा नयाँ शक्तिहरूको आगमनले कांग्रेसएमाले जस्ता पुराना दल र तीनका मठाधिशहरू अत्तालिएको पुष्टि भएको उनको जिकिर थियो। पार्टी सभापति लामिछानेलाई सरकारले झुटा मुद्दामा फसाउनका लागि पक्राउ गरे पनि देशभरका रास्वपाका कार्यकर्ता अलिकति पनि विचलित नभएको भन्दै उनले सरकारको यो कदमको प्रतिवाद गरिने चेतावनीसमेत उनले दिए। कोणसभामा बोल्दै रास्वपाका केन्द्रीय सदस्य नन्दन यादवले सरकारले राजनीतिक प्रतिशोध राखेर पार्टी सभापति लामिछानेलाई पक्राउ गरेको बताए। कांग्रेसएमालेको अहिलेको सरकारले रास्वपा र पार्टी सभापति लामिछानेलाई बदनाम गर्ने षडयन्त्र रचेर पक्राउ गरेको आरोप उनले लगाए। तर नेपाली जनताको प्रियपात्र नेताका रूपमा स्थापित हुँदै गएका लामिछानेलाई सहकारी प्रकरणमा न्यायालयले निर्दोष साबित गर्ने विश्वास आफूहरूले गरेको यादवले बताए। जिल्ला अध्यक्ष पन्तकै अध्यक्षतामा भएको जुलुस र कोणसभामा रास्वपाका जिल्ला कार्यसमितिका पदाधिकारी, सदस्य, क्षेत्रीय अध्यक्ष, प्रदेश समिति सदस्य, संगठन विभागका उपप्रमुख लगायतको सहभागिता रहेको रास्वपाका युवा नेता महादेव प्रसाद कुर्मीले जानकारी दिए।"
रवि लामिछानेलाई पक्राउ गरेको विरोधमा माइतीघरमा प्रदर्शन,"काठमाडौं : पार्टी सभापति रवि लामिछानेलाई पक्राउ गरेको विरोधमा राष्ट्रिय स्वतन्त्र पार्टीले काठमाडौंको माइतीघरमा प्रदर्शन गरेको छ। राजनीतिक पूवाग्रहका आधारमा रविलाई पक्राउ गरेको भन्दै रास्वपाले शनिबार माइतीघरमा नाराबाजीसहित विरोध प्रदर्शन गरेको हो। प्रदर्शनमा सहभागीहरूले वर्तमान सरकार मुर्दावाद, सहकारी पीडितलाई न्याय दे, दोषीलाई च्याप्ने, निर्दोशलाई न्याक्नेगायतका प्लेकार्ड प्रदर्शन गरेका थिए। सो क्रममा रास्वपा नेता शिशिर खनालले पार्टी सभापतिलाई पक्रेर सरकारले घृणित राजनीतिक क्रियाकलाप गरेको आरोप लगाए। राज्यशक्तिको स्रोतको दोहन गर्नेहरूले डराएर रवि लामिछानेलाई गलत आरोप लगाएर जबरजस्ती पक्राउ गरेको उनले बताए। उनले सहकारी छानबिन समितिले नै रविलाई निर्दोष किटान गर्दा पनि पक्राउ गर्ने र वास्तविक रूपमा ठगी गर्ने अन्य दलका नेताहरूलाई उन्मुक्ति दिने काम भएकाले सडक आन्दोलन गर्नुपरेको जिकिर गरे। सहकारी ठगी र संगठित अपराधमा अनुसन्धानका लागि लामिछानेलाई शुक्रबार जिल्ला अदालत कास्कीको अनुमति लिएर काठमाडौंबाट पक्राउ गरिएको थियो। त्यसलगतै रास्वपा आन्दोलित भएको छ।"
माथिल्लो तामाकोसी छिटो सञ्चालनमा ल्याउन मन्त्रालयले सबै खालको सहयोग गर्छ : मन्त्री खड्का,"काठमाडौं : ऊर्जा, जलस्रोत तथा सिँचाइ मन्त्री दीपक खड्काले बाढीपहिरोले क्षति पुर्याएको ४ सय ५६ मेगावाटको माथिल्लो तामाकोसी जलविद्युत् आयोजना छिटोभन्दा छिटो सञ्चालनमा ल्याउन मन्त्रालयले आवश्यक सबै खालको सहयोग गर्ने बताएका छन्। आयोजनास्थलको अवलोकन भ्रमण गर्ने क्रममा उनले आज उक्त कुरा बताएका हुन्। उनले आयोजनामा क्षति पुग्दा राज्यले दैनिक रूपमा ठूलो आर्थिक नोक्सानी व्यहोर्नुपरेको भन्दै यथाशक्य चाँडो मर्मतसम्भार गरी सञ्चालनमा ल्याउनुपर्ने बताएका हुन्। आयोजना बन्द हुँदा राज्यले असोज महिनामा करिब ८५ करोड ६ लाख ४७ हजार ९३० रुपैयाँ घाटा व्यहोर्नुपरेको छ। यसको प्रत्यक्ष असर राज्य र जनतामा परेको हुँदा उत्पन्न अवरोध चाँडो हटाई आयोजना सञ्चालनमा ल्याउनुपर्यो। आयोजना लामो समय बन्द हुँदा भोलि ऊर्जा संकट उत्पन्न हुन सक्छ। यसैले यसको मर्मत सम्भार तथा पुनर्निर्माणमा मन्त्रालयले आवश्यक सबै खालको सहयोग गर्नेछ, उनले भने। मन्त्री खड्काले गत असोज ११ र १२ गतेको अविरल वर्षाका कारण आएको बाढीपहिरोले क्षति पुगेको आयोजनाको बाँध क्षेत्र, विद्युत्गृह, पहुँचमार्ग लगायत संरचनाको समेत अवलोकन गरेका छन्। भ्रमणकै क्रममा आयोजनाका प्रमुख कार्यकारी अधिकृत मोहनप्रसाद गौतमले तीन हप्ताभित्र नै थोरै भए पनि विद्युत् उत्पादन थाल्ने गरी काम भइरहेको बताए। उनका अनुसार हेडवर्क्स क्षेत्रमा थुप्रिएको ढुङ्गा, माटो र ग्रेगान हटाउने काम भइरहेको छ। दोलखादेखि लामाबगर सडकखण्डस्थित काभ्रेभीर आसपासमा ठूला ढुङ्गा खसेकाले बाटो अवरुद्ध हुँदा आयोजना क्षेत्रमा आउन जान समस्या परेको उनको भनाइ छ । आयोजना अवलोकनमा मन्त्री सहित मन्त्रालयका सचिव सुरेश आचार्य, नेपाल विद्युत प्राधिकरणका कार्यकारी निर्देशक कुलमान घिसिङ, दोलखाका प्रमुख जिल्ला अधिकारी टुवराज पोखरेल लगायत रहेका थिए। बाढीपहिरोका कारण पहिरोमा परेर उक्त सुरक्षाकर्मीसहित चार जनाले ज्यान गुमाएका थिए।"
सातदोबाटोमा गुडिरहेको बसमा आगलागी,काठमाडौं : ललितपुरको सातदोबाटोमा गुडिरहेको यात्रुबाहक बसमा आगलागी भएको छ। आगलागी भएपछि यात्रुहरू हतार हतार ओर्लिएको प्रत्यक्षदर्शीले जानकारी दिएका छन्। प्रहरी वृत्त सातदोबाटोले यात्रुबाहक बसमा आगलागी भएको सूचना पाएको र आगो नियन्त्रणका लागि टोली परिचालन भएको बताएको छ। घटनाको विवरण आउन बाँकी छ।
सामसङको ग्यालेक्सी एस२४ एफई नेपाली बजारमा,"काठमाडौं : सामसङ नेपालले ग्यालेक्सी एआई इकोसिस्टमको नयाँ सदस्य ग्यालेक्सी एस२४ एफईको लन्च गरेको छ। यसमा एआईबाट परिष्कृत फोटोग्राफी, अत्याधुनिक विशेषताहरू तथा थप ग्यालेक्सी एआई सुविधा जस्ता ग्यालेक्सी एस२४ सिरिजको फ्ल्यागशिप नवचारहरूको अनुभव पाउन सकिनेछ। एआईआधारित प्रोभिजुअल इन्जिन र ग्यालेक्सी एआईको फोटो असिस्टको प्रयोगद्वारा ग्यालेक्सी एस२४ एफईले प्रयोगकर्ताहरूलाई आफ्नो रचनात्मकतालाई प्रदर्शन गर्ने क्षमता दिन्छ। ६७ इन्चको डायनामिक एमोलेड २ह डिस्प्ले, लामो समयसम्म चल्ने ४७०० एमएएच ब्याट्री र शक्तिशाली एक्सिनो २४००इ सिरिज चिपसेटको साथमा यो गेमिङका लागि एक उत्तम उपकरण बनेको छ। ग्यालेक्सी एस२४ एफईले प्रिमियम ग्यालेक्सी एआई र इकोसिस्टम कनेक्तिभिती प्रदान गरी सञ्चार, उत्पादकता र रचनात्मकता बढाउँछ जुन सबै एक प्रतिष्ठित डिजाइनमा र शक्तिशाली सामसङ नोक्सको सुरक्षाको साथ आउँछ। ग्यालेक्सी एस२४ एफई नीलो र ग्रेफाइट रंगहरूमा उपलब्ध हुनेछ। जसको मूल्य ९४,९९९ रुपैयाँबाट सुरु हुनेछ। साथै, देशभरका आधिकारिक सामसङ स्टोरहरूमा उपलब्ध सामसङ इनस्टा फाइनान्स सेवाको साथमा यो नयाँ फोनलाई ० ब्याज दरमा ४,७५० रुपैयाँ महिनादेखि सुरु हुने गरी सजिलो ईएमआईमा प्राप्त गर्न सकिने छ। प्रक्रिया सुरु गरेको एक घण्टा भित्रमा आफ्नो नयाँ ग्यालेक्सी एस२४ एफई लिन सकिनेछ। ३ हजार रुपैयाँसम्मको विशेष बोनससहित आफ्नो स्मार्टफोन अपग्रेड गर्न चाहनेहरूका लागि परिष्कृत ट्रेडइन एक्सचेन्ज सुविधा पनि उपलब्ध छ।"
वीरगन्जमा रास्वपाका २० भन्दा बढी नेता कार्यकर्ताले छाडे पार्टी,"वीरगन्ज : वीरगन्जमा राष्ट्रिय स्वतन्त्र पार्टी (रास्वपा)का २० भन्दा बढी नेता कार्यकर्ताले रास्वपा परित्याग गरी जनमत पार्टीमा प्रवेश गरेका छन्। शनिबार वीरगन्जको लक्ष्मी पार्टी प्यालेशमा जनमत पार्टीले आयोजना गरेको शुभकामना आदान प्रदान कार्यक्रममा पर्साको छिपहरमाई गाउँपालिकाका रास्वपाका युवा नेता सागर यादवको नेतृत्वमा अमित यादव, अनवर मन्सुरी, लालदेव साह, सुनिल यादव, मनिष यादव, राजन यादव, उपेन्द्र यादव, विक्रम साह, सुनिल साह गरी २० भन्दा बढी कार्यकर्ता जनमत पार्टीमा प्रवेश गरेका हुन्। कार्यक्रममा जसपा, कांग्रेस, एमाले लगायतका दलका अरू ५० भन्दा बढी कार्यकर्ता पनि जनमत पार्टीमा प्रवेश गरेको जनमत पार्टीका जिल्ला अध्यक्ष ओमप्रकाश सर्राफले जानकारी दिए। कार्यक्रममा प्रमुख अतिथि जनमत पार्टीका केन्द्रीय राजनीतिक समिति सदस्य देवेन्द्र मिश्र, जिल्ला अध्यक्ष ओमप्रकाश सर्राफले उनीहरूलाई अबीरटीका लगाएर पार्टीमा स्वागत गरे। रास्वपा परित्याग गरी जनमतमा प्रवेश गरेका युवा नेता सागर यादवले नयाँ वैकल्पिक शक्तिका नाममा रास्वपाको शीर्ष नेतृत्व अनेक भ्रष्टाचार र गैरकानुनी गतिविधिमा लागेकाले उक्त दलमा लागिरहन मनले नमानेपछि जनमत पार्टीमा प्रवेश गरेको प्रतिक्रिया दिए। जनमत पार्टीका वीरगन्ज महानगरका पर्यवेक्षक डाक्टर अजय गुप्ताको अध्यक्षतामा भएको कार्यक्रममा जनमत पार्टीका जिल्ला अध्यक्ष सर्राफ ,नेता अनुराग द्विवेदी, नेतृ रम्भा मिश्रा लगायतका नेताहरूको उपस्थिति थियो।"
माओवादी मिल्ने हो भने ६४ साल दोहोरिन्छ : विप्लव,चितवन : नेकपाका महासचिव नेत्रविक्रम चन्द 'विप्लव'ले माओवादी एकताबद्ध भए ६४ साल दोहोरिने बताएका छन्। जनताको जीवन बदल्ने अभिभारा अब माओवादीले मात्रै पूरा गर्नसक्ने उल्लेख गर्दै त्यसका लागि क्रान्तिकारीहरूको एकता आवश्यक रहेको बताए। त्यस्तै माओवादी केन्द्रका उपाध्यक्ष पम्फा भुसालले हजारौं यौद्धाको बलिदानबाट प्राप्त संविधान कसैले दायाँबायाँ गर्न नपाउने उल्लेख गर्दै अब माओवादी र बामपंथी एकताबाट समाजवादी आन्दोलन अघि बढाउनुपर्ने बताए। त्यस्तै माओवादी केन्द्रका उपमहासचिव जनार्दन शर्माले जनयुद्धको जगमा जनतन्त्रको एजेन्डा पूरा भएको उल्लेख गर्दै अब जनाजीविकाको सवाललाई गम्भीरतापूर्वक अघि बढाउनुपर्ने बताए। उनले माओवादी आन्दोलनलाई एकताबद्व गरेर समाजवादी क्रान्तिलाई अगाडि बढाउनुपर्ने बताए।
३ महिनापछि विदुरमा पिउने पानी,"नुवाकोट : बाढीपहिरोका कारण अवरुद्ध भएको नुवाकोटस्थित विदुरको पिउने पानी योजना तीन महिनापछि सञ्चालनमा आएको छ। यसबाट ४५ सयभन्दा बढी ग्राहक लाभान्वित भएका छन्। विदुर खानेपानी तथा सरसफाइ उपभोक्ता संस्थाले वितरण गर्दै आइरहेको खानेपानी आवश्यक मर्मतपछि अस्थायी रूपमा एक महिनापछि सदरमुकाम विदुरमा वितरण गरिएको हो। स्थायी निर्माणका लागि योजना भइरहेको संस्थाले जनाएको छ। असार अन्तिम साताको बाढीपहिरोका कारण पानीको संरचना बगाएर अनिश्चित समयको लागि अवरुद्व भएको फलाखु खोला मुहानको खानेपानी वितरण सेवा सुरु भएको संस्थाका अध्यक्ष सञ्जीवबहादुर श्रेष्ठको भनाइ छ। उनका अनुसार अस्थायी रूपमा सञ्चालन गरिएको र स्थायी रूपमा पुनर्निर्माण गर्न छुट्टै र विशेष योजना वनाउने कार्य भइरहेको छ। पिउने पानी अस्थायी रूपमा सञ्चालन गर्न सरोकारवाला निकाय, संस्थाका पदाधिकारी, प्राविधिक कर्मचारी तथा सहयोगीको अनवरत प्रयासको फलस्वरूप विदुर र बट्टारको ट्यांकीमा खानेपानी ल्याएर वितरण गरिएको उपाध्यक्ष नवराज न्यौपानेको भनाइ छ। दक्षिण एसियाकै नमुना खानेपानी आयोजनामा खानेपानीको आपूर्ति बन्द हुँदा विदुर नपा १, २, ४, ५, ६, ८ र ९ का उपभोक्ता ४५ सयभन्दा बढी घरधुरी प्रभावित भएका थिए। नियमित रूपमा खानेपानी अवरुद्ध हुँदा संस्थाले वैकल्पिक रूपमा डिप बोरिङमार्फत उपभोक्तालाई तालिकाअनुसार खानेपानी वितरण गरेको थियो। बाढीपहिरोका कारण अनिश्चित समयको लागि अवरुद्व भएको फलाखु खोला मुहानको खानेपानी सञ्चालन गर्न थ्री फेज विद्युत् लाइन उपलब्ध गराइएको संस्थाका सचिव राजेन्द्र पाण्डेको भनाइ छ। पिउने पानी धारामै आएपछि हजारौं उपभोक्ताहरू निकै खुसी भएका छन्। बाढी र पहिरोले क्षतिग्रस्त फलाखु खोलाको पाइपलाइन अनवरत मर्मतपछि पोलिथिन पाइप लाइन जडान गरी मुहानबाट पहिले जस्तै ग्र्याभिटी फ्लोबाट पिउने पानी सञ्चालन गर्न सफल भएको कार्यालय प्रमुख राजकुमार तिमिल्सिनाले बताए।"
विपद् संकटग्रस्त स्थानीय तहलाई १ करोडसम्म रकम निकासा गर्ने सरकारको निर्णय,"काठमाडौं : सरकारले विपद् सङ्कटग्रस्त क्षेत्र घोषित ७१ स्थानीय तहमा राहत, पुनर्स्थापना र पुनर्निर्माणका लागि ४३ करोड रुपैयाँ पठाउने निर्णय गरेको छ । शुक्रबार बेलुका बसेको मन्त्रिपरिषद्को बैठकले विपद् सङ्कटग्रस्त स्थानीय तहलाई तत्काल ५० लाखदेखि १ करोड रुपैयाँसम्म अनुदान पठाउन रकम निकासाको निर्णय गरेको हो । यस्तै बैठकले सत्य निरूपण तथा मेलमिलाप र बेपत्ता पारिएका व्यक्तिको छानबिन आयोगमा पदाधिकारी नियुक्ति गर्नका लागि पूर्व प्रधानन्यायाधीश ओमप्रकाश मिश्रको नेतृत्वमा सिफारिस समिति गठन गरेको छ। सिफारिस समितिको सदस्यमा राष्ट्रिय मानव अधिकार आयोगको सदस्य वा आयोगले तोकेको सदस्य एक जना , सर्वोच्च अदालतका पूर्व न्यायाधीश जगदीश शर्मा पौडेल, डा अर्जुनकुमार कार्की, स्टेला तामाङ र वरिष्ठ अधिवक्ता खम्मबहादुर खाती सदस्य छन्। प्रधानमन्त्री निवास बालुवाटारमा बिहीबार बसेको प्रधानमन्त्री एवं नेकपा (एमाले) का अध्यक्ष केपी शर्मा ओलीले नेपाली कांग्रेसका सभापति शेरबहादुर देउवा र प्रतिपक्ष दल माओवादी केन्द्रका अध्यक्ष पुष्पकमल दाहाल प्रचण्डले तत्काल सिफारिस कमिटीलाई पूर्णता दिएर आयोग गठन गर्ने सहमति भएको थियो। पदाधिकारी नियुक्तिका लागि सिफारिस गर्न पूर्व प्रधानन्यायाधीश मिश्र नेतृत्वको समितिलाई वर्तमान सरकारले निरन्तरता दिने निर्णय गरेको हो। अब सिफारिस समितिले आयोगको पदाधिकारीमा नियुक्तिका लागि व्यक्तिको नाम सिफारिस गर्ने र त्यसपछि सरकारले उक्त सिफारिसका आधारमा दुवै आयोगमा सरकारले पदाधिकारी नियुक्त गर्नेछ ।"
जंगबहादुरले देखेको त्यो सेतो बाघ,"सुन्दै आश्चर्य र अनौठो लाग्छ, पञ्चधुरा माई मन्दिरको गाथा। बाँस झ्याङका पाँचवटा भुँर (दुलो) बाट पाँच वर्षअघिसम्म अविरल पानी बग्थ्यो। त्यहाँ बनेको दहमा फक्रिने कमलका फूलले भक्तजनलाई स्वागत गर्थे । जुन मन्दिरले भक्तजनको आस्था र विश्वास बोकेको छ। जसलाई माईस्थान नामले पनि चिनिन्छ। पञ्चधुरा महोत्तरीको बर्दिबास नगरपालिका४, माईस्थानमा छ। तर, मिथिलाको पुण्यभूमिमै गुमनाम छ, पञ्चधुरा माई मन्दिरको पहिचान। मन्दिरको इतिहास लोभलाग्दो अनि रोचक भए पनि प्रचारप्रसारको अभावमा प्रसिद्धि कमाउन सकेको छैन। एकपटक यहाँ पुग्ने जो कोहीलाई जाउँजाउँ लाग्छ फेरि पनि। त्यहाँ पुगेपछि सकारात्मक ऊर्जाको सञ्चार हुने भक्तजन बताउँछन्। आठ पुस्ताको आस्था र विश्वास बाँसको झ्याङ नै भक्तजनका लागि मन्दिर छ। जहाँ नेपालभारतका आठ पुस्ताले दुई सय वर्षदेखि पूजा गर्दै आएका छन्। जहाँको भुँरबाट कलकल पानी बग्दथ्यो। बाटो हिँड्ने हरकोही बटुवाले प्यास मेट्थे। चराचुरुङ्गीले आँत भर्थे। भक्तजनले शिरमा जल अर्पण गर्थे। पञ्चधुरा माताको पूजाआजा र भाकल गर्थे। तर, पाँच वर्ष भयो, वरपरका बासिन्दाले यो कलकल पानी बगेको सुन्न नपाएको। जहाँ पञ्चदेवी देवी, कमलामाई, छिन्नमस्ता भगवती, वनदेवी, राजदेवी र महाकाल माई विराजमान छिन्। यो नेपाल र भारतका भक्तजनका लागि महत्त्वपूर्ण शक्ति पीठ हो। बडा दसैंमा मात्रै होइन, वर्षैंभरि भक्तजनको भीड हुन्छ। अध्ययनहरूका अनुसार, श्री ३ प्रधानमन्त्री जंगबहादुर राणाले १९३३ सालमा सिकार खेल्न मधेस गएका थिए। त्यसक्रममा उनले सेतो बाघ देखेका थिए। बन्दुकको निशाना बाघतिर लगाउँदा बाघ पञ्चधुरा मन्दिरमा विलय भएको किंवदन्ती छ। ऐतिहासिक उपन्यासकार डायमण्डशमशेर राणाले लेखेको चर्चित उपन्यास सेतो बाघमा यो सन्दर्भ उल्लेख गरिएको पाइन्छ। बुढापाकाका अनुसार, जंगबहादुरले देवीमाथि कुदृष्टि लगाए र माताको श्राप लाग्यो। सर्लाहीको पत्थरकोटमा १९३३ साल फागुन १३ गते उनको मृत्यु भएको इतिहासकार दिनेशराज पन्त बताउँछन्। जुन घटना १ सय ४८ वर्षअघिको हो। ऐतिहासिक, पुरातात्त्विक, धार्मिक, सांस्कृतिक तथा लोकआस्थाको धरोहर पञ्चधुरामाई मन्दिरको शक्तिशाली इतिहास बोकेर पनि वर्तमानमा गुमनाम छ। गर्विलो विगत भए पनि संरक्षण, संवर्द्धन र प्रवर्द्धनको अभावमा बाँसको झ्याङभित्र अझै पञ्चधुरा माई मन्दिर चुपचाप छ। आस्था र भरोसाको केन्द्रबिन्दु माईस्थान पूर्वपश्चिम राजमार्गअन्तर्गत महोत्तरीको बर्दिबास चोकभन्दा तीन किलोमिटर पश्चिम दाहिनेतिर मन्दिर जाने प्रवेशद्वार छ। पाँच मिनेट उत्तर लागेपछि पुगिन्छ, पञ्चधुरा माई मन्दिर। जहाँ नेपालभारतका लाखौं भक्तजन आउँछन्। घरमा कोही बिरामी परोस् वा कसैलाई सन्तान चाहियो, भाकल गर्न मधेसको चर्चित पञ्चधुरा माताको मन्दिरमा पुग्छन् उनीहरू। घरमा नयाँ गाडी भित्रियोस् वा नयाँ सफलता हात परोस्, पूजापाठ गर्न माईस्थान पुग्छन्। खुसी होस् कि दुःख। सबै पुग्ने र गुहार लगाउने साझा थलो हो, पञ्चधुरा। जहाँ पुग्दा दुःखको निवारण, परिवारमा सफलता, शान्ति अनि सुख प्राप्ति हुन्छ भन्ने जनविश्वास छ। बर्दिबास नगरपालिका १४ का माईसिंह लामाका अनुसार कैयौंले पुस्ताले पञ्चधुरा माईको मन्दिरमा भाकल गर्दा मनोकामना पूरा भइसकेको छ। उनी आफू पनि बाल्यकालदेखि नै मन्दिरमा पूजापाठ गर्न जान्छन्। यो दसैंमा उनले नयाँ स्कुटर किने। माताको दरबारमा गाडीको पूजा गर्दा दुर्घटना हुनबाट जोगिन्छ भन्ने जनविश्वास छ। यात्रा पनि सुरक्षित हुन्छ भन्ने मान्यता छ, उनी भन्छन्, नयाँ साधनस्रोत किनेपछि माताको मन्दिर आएर पूजा गर्दै मातालाई धुप, प्रसाद चढाउने यहाँको चलन हो। गौशालाका भगलु मण्डल र भगिया देवीको सन्तान बिरामी भयो। हे पञ्चधुरा माई ! मेरो सन्तानलाई निको भए पूजा गर्न आउँछु उनले माईसँग बिन्ती गरे। नभन्दै उनको सन्तान स्वस्थ्य भयो। त्यसपछि पूजा गर्न आएका उनीहरू भन्छन्, मातालाई पूजापाठ गर्दा भलाई हुन्छ। त्यही सबै आउँछन्। बर्दिबासका सुबोध कट्टेलका परिवार जन्मदिन होस् कि कुनै विशेष उत्सव। यही मन्दिरमा पुग्छन्। हाम्रो परिवार यस मन्दिरमा पहिलादेखि नै आउँछ। एक महिनाअघि स्कुटर किन्दा पनि पूजा गर्न आयौं, उनी भन्छन्, पञ्चधुरा माई मन्दिरको प्राचीन इतिहास छ। छुट्टै महत्त्व बोकेको मन्दिर हो। बेलामौकामा पूजापाठ र दर्शन गर्छौं। यसले मनमा शान्ति प्राप्त हुन्छ। उनका अनुसार पछिल्लो समय पर्यटकीय हिसाबले मन्दिरमा अलिकति काम भएको देखिन्छ। तर, जति यो मन्दिरको प्राचीन महत्त्व छ, त्यस हिसाबमा यसको प्रचारप्रसार गरिएन। नेपाल र भारतको चिनारीको रूपमा पञ्चधुरा माई मन्दिरलाई विकास गर्नु आवश्यक छ। यसले धार्मिक पर्यटक तान्छ। बर्दिबासकै अमरबहादुर बाराकोटी मगर पनि नयाँ मोटरसाइकल किनेर मन्दिर पुगे। सवारीको सुरक्षित यात्रा होस् भन्दै माताको मन्दिरमा पुगेर गाडीको पूजा गरे। यो मन्दिरमा जनजनको आस्था र विश्वास छ। यहाँ आएर पवित्र मनले भक्तजनले जे माग्छन्, त्यो पूरा हुने जनविश्वास छ, उनी भन्छन्, यहाँको दहबाट निर्मल पानी बग्दथ्यो। त्यो कहाँ हरायो ? किन हरायो भन्न सक्ने अवस्था छैन। यसले भक्तजनलाई नरमाइलो हुने गरेको भन्दै उनी थप्छन्, पहिला यहाँको दहबाट टाढाटाढाका किसानले कुलो बनाएर पानी लान्थे। खेती गर्थे। अहिले यहाँ पिउने पानी पनि छैन। बाँस झ्याङको महिमा पानी बग्ने बाँसको झ्याङ नै पञ्चधुरा माईको मुख्यमन्दिर भएको ठाउँ हो। २००१ सालतिर मन्दिरको निर्माण भएको पुजारी विनोद दास बताउँछन्। उनका अनुसार महोत्तरीको रामनगरका लीलबहादुर बाबु साबले माताको गहबर (मन्दिर) निर्माण गराएका हुन्। उनी धेरै गरिब थिए। समस्यै समस्याले लाचार थिए। उनका सन्तान थिएनन्। मेरो सन्तान भएन। हे माई म मर्न आउँछु भनेर जंगलमा गएछन् उनी। त्यहाँ पञ्चधुरा माईले दर्शन दिँदै भनिन्, किन मर्छस् तँ ? मर्नु पर्दैन। जा तेरो सन्तान हुन्छ। धनसम्पत्ति सबै थोक हुन्छ। लीलबहादुर खुसी भए। ल माई मेरो सबै थोक पूरा भयो भने मन्दिर बनाउँछु। नभन्दै लीलबहादुरको दुःख दूर भयो। सन्तान पनि भयो। अनि उनले बाँसको झ्याङनजिकै माताको मन्दिर बनाए। पछि पीपलको जराले मन्दिर फुटाइदियो। उनकै परिवारजनले २०४८ सालमा फेरि अर्को मन्दिर बनाइदिए। जुन मन्दिर पनि जीर्ण भइसक्यो। पुजारी विनोद भन्छन्, मन्दिर बनाउनुपर्ने अवस्था छ। मन्दिर पूरै जीर्ण भइसकेको छ। पानी मजाले चुहिन्छ। जसरी पनि जीर्णोद्धार गर्नुपर्नेछ। खै कसैको दृष्टि पर्ला र ! भक्तजनका लागि बस्ने धर्मशालाको अवस्था पनि उस्तै छ। दसैंमा यहाँ मुख्य पूजा हुन्छ यहाँ। अन्य दिन नित्य पूजा हुन्छ, भक्तजनको चहलपहल हुन्छ। सोमबार र शुक्रबार बलि दिइन्छ। नयाँ वर्ष, माघेसंक्रान्ति, चैतेदसैंमा पनि पूजापाठ गर्नेहरू पुग्छन्। विवाह, व्रतबन्ध, श्राद्ध, सभासमारोह गर्न माईस्थानलाई नै रोजिन्छ। देवीदेवताले भरिभराउ माईस्थान झन्डै १२ बिघा क्षेत्रफलमा पञ्चधुरा माईस्थान फैलिएको छ। जहाँ पाइलापाइला देवीदेवताको बास छ। यहाँ बास झ्याङदेखि विभिन्न वृक्षमा भक्तजनको आस्था र विश्वास जमेको छ। विशाल वरपीपलले माईस्थानको इतिहासको वर्णन गर्छ। पाँचवटै दह अहिले चिरिप्पै सुकिसकेको छ। उराठलाग्दो अवस्था छ। दहको पूर्वतिर पञ्चधुरा माईको पुरानो मन्दिर अनि पश्चिमतिर माईको अर्को मन्दिर छ। जंगबहादुर राणा १९३३ सालमा अन्तिम पटक सिकार खेल्न मधेस झरेका थिए। ठूलाबाडाहरू जाडो मौसममा सिकार खेल्न मधेस झर्ने तालिका नै हुन्थ्यो। विदेशी राष्ट्रध्यक्षलाई यहीँ बेलाउथे। सिकार खेल्दै रणनीतिहरू बनाउँथे। दिनेशराज पन्त, इतिहासकार वरिपरि आस्था, विश्वास र मनोकामना पूरा भएपछि भक्तजनले निर्माण गरेका एक से एक मन्दिर छन्। यहाँ ब्रह्मबाबा, डिहबारबाबा, ब्रह्माजी, गणेशजी, हनुमानजी, शिवजी, पार्वती, लक्ष्मीनारायण, रामजानकी, भीमसेन र शनिलगायत मन्दिर छन्। परिसरमै मन्दिरका पहिलो पुजारी हनुमान दासको समाधिस्थल छ। उनी माटोमा विलिन भए पनि उनले लगाएका वृक्षहरू देवतुल्य पुजिन्छ। माईस्थानका अर्का साधु सोमन मण्डल पनि २६ वर्षदेखि भगवान्को सेवामा हाजिर छन्। उनीमात्रै होइन, यहाँका मन्दिरमा अरू पनि साधुसन्त आउँछन्। यसरी रह्यो पञ्चधुरा माईको नाम मधेसको महत्त्वपूर्ण शक्तिपीठ पञ्चधुरा माई मन्दिर। यहाँ पञ्चदेवीको बास छ। यसैले मन्दिरको नाम पञ्चधुरा माई रहन गएको जानकार बताउँछन्। तराईमधेस सांस्कृतिक अनुसन्धान प्रतिष्ठान बर्दिबासका सल्लाहकार शंकर महतोका अनुसार पाँचवटा दहको संगमस्थलबाटै पञ्चधुरा माई मन्दिर र माईस्थानको गाउँको नामकरण भएको छ। माईस्थान वरिपरिका जंगलमा दुई सय वर्षअगाडि मानव जातिको आवतजावत भएको उनी बताउँछन्। जसको प्रसंग पञ्चधुरा मन्दिरसँग जोडिएको छ। भित्री मधेस काठ लिन चुरे क्षेत्रका जंगल आउँथे, बन्दोबस्तीसहित बयलगाडीमा। महोत्तरीको बिजलपुुरा, हात्तीलेट, सोनमा, सम्सी, रामगोपालपुर, बलवा, सरपल्लोका बटुवाहरूले नै मन्दिरको नामकरण गरेका थिए। त्यो समयमा यहाँ विशाल सखुवा, आसनलगायत परजातिका रुखहरू थिए। घर बनाउन काठ लिन मानिस आउँथे। काठ लिनेहरू रात पर्दा वा खाना खाने बेला हुँदा पानीको मूलनजिकै बेयलगाडी राखेर बास बस्थे, विगत सम्झिँदै महतो भन्छन्, बास बस्ने एउटा महत्त्वपूर्ण स्थान माईस्थान पनि थियो। जहाँ अनौठौ खालको जरुवा थियो। जहाँ पाँच दुलोबाट आफैं पानी निस्किन्थ्यो। काठ लिन आउनेहरू यही वरिपरि वि श्राम गर्थे। स्नान गरेर खाना पकाउँथे। दहको किनारमा भोजन चढाएर पूजा गरेपछि मात्रै खान्थें। डेढ, दुई सय वर्षसम्म चलेको यो कार्य अहिले यहाँका मानिसको जीवन संस्कार र संस्कृति नै बन्न पुगेको उनी सुनाउँछन्। पानी निस्किने पाँच दुलोलाई काठ ओसार्ने बटुवाहरूले देवीको रूपमा पुज्थे। अध्येता महतो थप्छन्, पाँच भुँरबाट पानी निस्किने भएर पाँचभुरा माई नाम राखियो। पछि बोलीचालीमा पञ्चधुरा माई मन्दिरको नामले माईस्थानलाई चिन्न थालियो। पञ्चदेवीका स्थल माईस्थान यो मन्दिरको हालसम्म कुनै अध्ययन अनुसन्धान भएको छैन। तर, जन श्रुतिका अनुसार यस मन्दिरप्रति भक्तजनको विशाल आस्था र अटुट जनविश्वास छ। महतो भन्छन्, दुई सय वर्ष भयो मन्दिर अस्तित्वमा आएको। आठ पुस्ताले यस मन्दिरको इतिहास र महत्त्वबारे सन्तानलाई सुनाए र बुझाए। जनजिब्रोमा पञ्चधुरा माई मन्दिर मधेसमा स्थापित शक्तिपीठ हुन्। मन्दिर संरक्षण समितिका सदस्य बैकुण्ठप्रसाद देवकोटाका अनुसार पञ्चधुरामाई मन्दिरको नामकरण पञ्चकन्याका नामबाट भएको पाइन्छ। कमलामाई, महाकाल, छिन्नमस्ता, वनदेवी र राजदेवी गरी पाँच देवीको शक्तिको केन्द्र हो, पञ्चधुरा माई। आधा शताब्दीदेखि मठमन्दिरको खोजी र प्रवद्र्धनमा सक्रिय गौशाला४ का ७२ वर्षीय बासुदेव महतो भन्छन्, चारपाँच वर्षको उमेरदेखि नै पञ्चधुरा माई मन्दिर देख्दै, सुन्दै आएको छु। बाँसको झ्याङबाट उत्पन्न पानीको मुहानले नै पछि मन्दिर आकार ग्रहण गर्यो। जंगलबीचमा आपसेआप पानी उत्पन्न भएपछि हिन्दु धर्मावलम्बीले पूर्वजहरूको पालादेखि नै देवीको रूपमा पूजा गर्दै आएको उनी सुनाउँछन्। त्यो इमलीको रुख बर्दिबासस्थित भब्सी र जंघा नदीको बीचमा पर्छ, पञ्चधुरा। दुई सयवर्ष यता मानवीय गतिविधि भएको पाइन्छ। मन्दिरको दक्षिणबाट २०३० सालतिर पूर्वपश्चिम राजमार्ग विस्तार भयो। जसले मन्दिरको पहुँच सहज बनाइदियो। बर्सौंअघि भब्सी र जंघा नदी वरिपरिका गज्जबका कहानी छन्। जंगबहादुरको नामबाटै जंघा नदीको नामकरण भएको मन्दिर संरक्षण समितिका पूर्वसचिव सोमबहादुर कार्की सुनाउँछन्। बासुदेव थप्छन्, जंघा नदीको किनारमा विशाल दुईवटा इमलीका रुख थिए। जुन मन्दिरको पश्चिमपट्टी पर्छन्। जहाँ झन्डै एक ट्रक इमली फल्थे। भेडिहर जातिहरू मधेसतिरबाट भेडी चराउन आउँथे। इमलीको रुख वरिपरि भोडी गोठ ठड्याउँथे। गाडीका गाडी काठ लिनेहरू पनि आउँथे। डोरी बाट्ने साबे लिन गौशालाबाट जान्थ्यौं माईस्थान र गढन्तातिर। जहाँ आउँदाजाँदा हातखुट्टा धोएर माताको दर्शन गथ्र्यौं। कति त खाना पकार त्यसै वरिपरि खान्थे, कति घरबाट ल्याएको नै जलपान गर्थे। रमाइलो कति हुन्थ्यो कति, उनी विगत सम्झन्छन्, सानो मन्दिर थियो। पछि थुप्रै मन्दिर बने। तर अहिले सरसफाइ छैन। नियम र निष्ठामा कमी आयो। पानीको मुहान सुक्दै गयो। मन्दिर नजिकै थुके पनि अनिष्ठ हुने मान्यता छ। त्यहाँ पुग्दा भक्तजन निकै सजग हुन्थे। आधुनिक युगमा यस्ता मान्यता मासिए। त्यसको प्रत्यक्ष असर अझै छ। मन्दिर नजिकैको वनजंगल विनाश भयो। मधेसको सान चारकोसी झाडी उजाड बन्यो। बासको झ्याङमा हात्ती लुक्दा पनि देखिँदैनथियो। अहिलेका पुस्तालाई पढेको र बुझेको भनिन्छ। तर, उनीहरूको मन्दिर संरक्षणमा ध्यान छैन। मन्दिरको नियमन उल्लंघन गर्ने क्रम बढ्दो छ। त्यसैले अनिष्ट हुने क्रम पनि बढ्दो छ भन्छन् उनी। देवीदेवतालाई कहिले पनि हेलाँ गर्नु हुँदैन। आघात पुर्याउनु हुँदैन। नियम र निष्ठा उल्लंघन गरियो भने देवीदेवताले दुःख दिएर हैरान बनाउँछन्, यो हेक्का राख्नै पर्छ, बासुदेव भन्छन्, माताको दर्शन गर्दा आशीर्वाद जो कोहीमाथि लाग्छ। पञ्चधुरा माई वनदेवीको साक्षात् रूप हो। यसलाई तीर्थस्थलको रूपमा विकास गर्नुपर्ने उनी बताउँछन्, पानीको मुहानलाई सफा गर्यो भने पानीको मुहान पलाउँछ तर मूल फोहोरले छोपिएको छ। धार्मिक तथा प्राचीन गन्तव्य बनाउन जोड पञ्चधुरा माई मन्दिरलाई पर्यटकीयस्थलको रूपमा विकास गर्न जरुरी छ। मन्दिरको सौन्दर्यीकरण गरेर यसको पुरातात्त्िवक र ऐतिहासिक पक्षलाई उजागर गर्न आवश्यक रहेको बताउँछन्, होटल तथा पर्यटन संघ महोत्तरीका अध्यक्ष गुञ्जबहादुर कार्की। पर्यटकीय दृष्टिकोणले हेर्दा विकासका लागि मन्दिरको जग्गा पर्याप्त छ। मन्दिरको सौन्दर्यीकरण गर्नुपर्छ। ससाना मन्दिरहरू झाडीले छोपिएका छन्। मन्दिरको वास्तविक परिचय लुकेको छ, हराउँदो अवस्थामा छ। यसको खोजी गरिनुपर्छ। धार्मिक पर्यटनको गन्तव्यको रूपमा माईस्थानलाई विकास गर्न काम थालिसकेको बर्दिबास नगरपालिकाअन्तर्गतको संस्कृति तथा पर्यटन प्रवर्द्धन समितिका अध्यक्ष हीरा गौतम बताउँछन्। पहिलो चरणमा मन्दिरलाई व्यवस्थित गर्न पुरानो पोखरीको सौन्दर्यीकरण गरिरहेका छौं। पोखरीमा पानीको व्यवस्थापन गर्छौं। धार्मिक इतिहास बोकेको मन्दिरलाई बृहत् रूपमा संरक्षण र व्यवस्थान गर्न आवश्यक रहेको उनी बताउँछन्। पञ्चधुरा माईको सन्ध्याकालीन आरती सञ्चालन गर्न सकिने अवस्था छ। गौतम भन्छन्, मन्दिर संरक्षण समितिको दायित्वलाई पनि फराकिलो बनाउँछौं। यसका लागि समितिलाई सुझाव दिएका छौं। सोही आधारमा मन्दिर समितिले काम गर्ने हो भने पाँच वर्षभित्रै मन्दिरको मुहार पक्कै फेरिन्छ। मन्दिर संरक्षण र विकासमा स्थानीय सरकार, राजनीतिक दल, जनप्रतिनिधिहरूले खासै ध्यान नदिएको आदिवासी जनजाति महासंघ महोत्तरीका अध्यक्ष धननारायण श्रेष्ठ बताउँछन्। बर्दिबास ४ का वडाध्यक्ष तथा मन्दिर संरक्षण समितिका अध्यक्ष अकलबहादुर तामाङ निरन्तर मन्दिर विकासमा काम भइरहेको बताउँछन्। उनका अनुसार मन्दिर विकासका लागि डीपीआर बनाउने काम भइरहेछ। जहाँ जंगबहादुरले देखेको सेतो बाघ विलय भएको थियो पत्रिकाको नामदेखि गेस्ट हाउससम्म, अटो वर्कसपदेखि पान पसलसम्म जताततै देख्न सकिन्छ, पञ्चधुरा। पञ्चधुरा लेखिएका साइनबोर्डहरू प्रशस्तै देख्न सकिन्छ। पञ्चधुरा ऐतिहासिक महत्त्व बोकेको आश्चर्यजनक स्थान हो। देवीको मन्दिर यति चर्चित हुँदाहुँदै ओझेलमा छ। गुमनाम जस्तै छ। पञ्चधुराको इतिहास पनि आश्चर्यजनक छ। जसको इतिहास जंगबहादुर राणासँग जोडिएको छ। पञ्चधुरा माई मन्दिर संरक्षण समितिका सदस्य बैकुण्ठप्रसाद देवकोटा अनुसार दलबलसहित जंगबहादुर तराईमा सिकार खेल्न आउँदा महोत्तरीको चिक्नाडोलाठीको सौतिनिया पोखरीमा बास बसे। बर्दिबासतिर सिकार खेल्न आउनेक्रममा बहादुरगन्ज क्षेत्रको बर्दिबासमाईस्थान जंगलमा सेतो बाघ देखे। त्यसलाई निशाना लगाएर पछ्याउँदै जाँदा माईस्थान मन्दिर भएको स्थलमा एकाएक सेतो बाघ हराएको किंवदन्ती छ। सिकार खेल्न पत्थरघट्टा पुग्दा त्यहाँ क्याम्प खडा गरे। त्यस क्रममा बर्दिबासतिरको जंगलमा सिकार खेल्न आउँदा सेतो बाघ देखेको डायमण्डशमशेरले सेतो बाघ उपन्यासमा उल्लेख गरेका छन्। स्थानीय श्याम बुढाथोकी भन्छन्, पञ्चधुरा माईको मन्दिरवरिपरि अहिले पनि कहिलेकाहीँ बाघ देखा पर्छन्। पाँचमुखे र तीनमुखे सर्प पनि निस्किन्छन्। पञ्चधुरा मन्दिरबारे आफूलाई पनि जानकारी रहेको इतिहासकार दिनेशराज पन्त बताउँछन्। उनका अनुसार ठूलाबडा शासकहरू सिकार खेल्न जाडो मौसममा मधेस झर्थें। भन्छन्, कुनै बेला विदेशी राष्ट्राध्यक्षलाई पनि यहीं बोलाउँथे। सिकार गर्दै रणनीतिहरू बनाउँथे। १९०३ भदौ ३१ गते कोतपर्वपछि जंगबहादुरले शासन सत्ता हत्याए। जहानियाँ राणाशासन १०४ वर्ष चल्दा उनले ३० वर्ष शासन गरेका थिए। जंगबहादुरको मृत्यु र सेतो बाघबीच ठूलो सम्बन्ध रहेको बुढापाका पनि बताउँछन्। १९३३ फागुन १३ गते ५९ वर्षको उमेरमा उनको सर्लाहीको पत्थरघट्टा (पत्थरकोट)मा मृत्यु भएको थियो। मधेसमा किन पूजा गरिन्छ देवीको ? डा राजेन्द्र विमल, संस्कृतिविद् विभिन्न रूपमा देवीको पूजा वैदिक कालदेखि हुँदै आएको छ। देवी पूजाका तीन परम्परा छन्, वैदिक, तान्त्रिक र लौकिक। दसैंको नौ दिन तान्त्रिक विधिबाट देवीका फरकफरक नौ रूपको पूजा गरिन्छ। गाउँपिच्छे घरघरै तथा सामुदायिक स्तरमा पूजा गरिन्छ। जसलाई दसैंको नौरथा पनि भनिन्छ। व्रत बसेर निष्ठा र विधिपूर्वक देवीको पूजा गरिन्छ। जहाँ पारिवारिक तथा सामुदायिक सुख, शान्ति र मनोकामनार्थ भाकल पनि गरिन्छ। मनोकांक्षा पूरा भएपछि धेरै गाउँमा दुर्गा माताको मुक्ति बनाएर पूजा गरिन्छ। दशमीको समयमा मधेसमा डाइनजोगीहरूको प्रकोप बढी हुने लोकविश्वास छ। डाइनजोगीले दसैंमा नै तान्त्रिक शक्ति प्राप्तका लागि कुनै न कुनै देवीको गर्ने गरेको जन श्रुति छ। उनीहरूको तन्त्रमन्त्र नचलोस् भन्दै मधेसमा जनलोकस्तरबाट घरमा र शक्तिपीठहरूमा दुर्गा माताको विभिन्न रूपको दैनिक पूजा गरिन्छ।"
देउडा गीतले देखाएको सांस्कृतिक बाटो,"सुदूरपश्चिम र कर्णालीको माटोबाट उत्पत्ति भएका देउडा गीतले मानव सम्पदालाई पनि उजागर गरेको पाइन्छ। ढुंगेयुगदेखिको मानव विकासक्रमलाई देउडा गीतले सुषुप्त रूपमा व्याख्या गरेकाले सभ्यता र संस्कारका गीत पनि हुन् देउडा गीत। रामायण र महाभारतका कथासँग पनि देउडा गीतको साइनो जोडिएको पाइन्छ भन्ने उदाहरण यो गीतले दिन्छ ः रामज्यूको ससुराली जनकपुर धाम सीतालाई हरेर लान्या रावणको काम। नेपाल र भारतको सुमधुर सम्बन्ध मात्र नभएर कूटनीतिक सम्बन्ध पनि राम र सीताको जोडीले देखाएको पाइन्छ भने देहायको गीतले मानव सभ्यतालाई परिचित गराएको पाइन्छ : काँचै मासु खान्या रैछन् हाम्रा पुर्खा पनि नांगैभुंगै बस्न्या चलन हिमालका मुनि। हो, मानवशास्त्रीय दृष्टिकोणले हामी बाँदरका सन्तान रहेछौं। जो काँचो मासु खाने, ओडार, हिमालको काखमा रात बिताउने, रुखका बोक्रा लगाएर शरीर ढाक्ने रहेछन् भन्ने बोध गराउँछ माथिको गीतले। अब आउँछ गीत पहिले जन्मिए कि मानव सभ्यता ? यो प्रश्न पंक्तिकारले २०३७ सालमा बझाङका साहित्यकार एवं बुद्धिजीवी भक्तबहादुर खड्कालाई सोधेको थियो। प्रत्युत्तरमा उनले मानव सभ्यतासँगै देउडा गीतको पनि उत्पत्ति भएको मान्न सकिन्छ भन्ने तर्क दिएका थिए। सोही प्रश्न प्राज्ञ रत्नाकर देवकोटालाई पनि २०४१ सालमा दाङ जाने क्रममा सोधेको थिएँ, देवकोटाले पनि खड्काको जस्तै मिल्दोजुल्दो राय दिएका थिए। देउडा गीतको इतिहाससम्बन्धी लेखरचना कहींकतै नभेटिएकाले यी गीतहरू श्रुतिप्रधान छन्। पुराना पिँढीका पाका व्यक्तिका कथन, अनुभव र उहाँहरूले पनि अझ पुराना पिँढीबाट सुनेका आधारमा यी गीतहरूको जन्म भएको मान्न सकिन्छ। मानवजीवनका लागि मनोरञ्जन नभै न हुने साधन हो। त्यसैले पनि मनोरञ्जनका लागि बनमा बस्ने, कन्दमूल खाने, रुखको बोक्राले नांगो शरीर ढाक्ने हाम्रा पुर्खालाई पनि गीत चाहिँदो रहेछ। विकासको क्रमसँगै सुदूरपश्चिमको ढुंगेयुगबाट क्रमिक रूपमा पुस्तापिच्छे अनुभव बटुल्दै पुराना भाकाहरूले संगीतमा ठाउँ ओगटेको पाइन्छ ः रेशमी रुमालमुनि लाग्याको दाग छ कि सुब्राका सुनौली कोल मकन भाग्छ कि ? बाल्यकालमा सुनेको अर्थपूर्ण गीत हो यो। हाते रुमालमा प्रेमिकाले प्रेमरूपी चिह्न दाग पो लगाएकी छन् कि ? यस्तो प्रश्न छ। त्यतिमात्र नभएर तिमी बस्ने ठाउँ (सुनौली कोल)मा मलाई पनि भाग छ कि ? बडो सतर्कता अपनाउँदै जिन्दगीसँग तुलना गरिएको गीत हो यो ? साँच्चै कन्दरा र अनकन्टार बस्तीबाट सिंहदरबारस्थित रेडियो नेपालभित्र प्रवेश गराएका यी देउडा भाकाहरू रेडियो नेपालमार्फत देशभरि सुनाउने काम भयो। राजधानीको राष्ट्रिय सभागृह, प्रज्ञाप्रतिष्ठान, टुँडिखेलमा पनि प्रवेश गराएसँगै हालै अमेरिकाका आधुनिक सहरमा पनि जतनका साथ पुयाइएको छ। देउडा गीतले देखाएको सरल बाटोमा हिँड्दा अवश्य पनि गन्तव्यमा पुग्न सकिन्छ। तर टुँडिखेलमा संस्कृतिलाई राजनीतीकरण गर्ने मनशायले जम्मा भएका व्यक्तिका हकमा उक्त उपस्थितिले शुभ लक्षण देखिँदैन। समय बदलियो, मानिसको चेतनाको स्तर बदलियो, त्यसैले होला अल्छी, छिट्टै नाम कमाउन सिपालु केही छट्टु देउडा गायक मानिएकाले आफूखुसी पुराना पिँढीका कलाकारले गाएका गीतहरू बंग्याउँदै नयाँ शैलीले गाएको सुनिन्छ। जुन देउडा संगीतको अपमानको बाटो हो। गाई गोठा वल्लीको घाणो बज्छ किटीकिटी यो हाम्रो सुनौलो जोवन आईझाऊ रिटीरिटी। सुदूर र कर्णाली प्रदेशको भाषा फरक छ। लवाइखवाइ पनि फरकफरक छ। भाषाविद् बालकृष्ण पोख्रेलले भन्नु भएजस्तै एक गाउँबाट अर्को गाउँ जाँदा बोलीको लवज नै फरक पाइन्छ। गोरुलाई यो प्रदेशमा बल्ल भनिन्छ, घण्टीलाई घाँणो, बस्ने ठाउँलाई प्रेमका शब्दमा सुनौली कोल भनिन्छ। गीतले हराभरा जिन्दगी ओइलाएर न जावस् जसरी गाईबस्तु बाँध्ने गोठमा बल्लले लगातार घाँणो बजाएर मालिकलाई ब्युँझाइरहन्छन्। यदि समय बितिहाले पनि हाम्रो जिन्दगीमा वसन्त ऋतुले राज गरोस् भन्ने माथिको गीतले कामना गरेको पाइन्छ। देउडा आदर्श समाजमा गाइने र खेलिने मर्यादित गीत हुन्। सबैलाई स्वीकार्य हुने श्रवणीय र दर्शनीय खेल हुन्। कुनै बेला गीत गाएकोलाई लज्जाबोधका रूपमा लिइन्थ्यो, देउडा खेललाई जातीयताका हिसाबले पतीत मानिन्थ्यो। २०३४ सालमा देउडा गीतले रेडियोमा प्रवेश पाएपछि सञ्चार जगत्ले यी गीतहरू गाउँबस्तीमा पुयायो। घरघरका मानिसले अपनत्वबोध गरे। भाँण र वादी जातिको पगरी गुथेका कलाकारलाई देउडा सम्राट्को पदवी दिलाएपछि क्रमिकरूपमा गाउँका कलाकारले अव्यक्त पीडालाई गीत र खेलका माध्यमले बाहिर निकाले। जनमानसमा गीत र संगीतप्रतिको मोह दिनप्रतिदिन बढ्दै गयो। अनि अग्रजको बाटो पछ्याउँदै स्वरजीवीहरू गीत रेकर्ड गर्नतिर लम्के। गीतका आँसुकविहरू देउडा खेल खेल्न पटांगिनी र खुल्ला चौरतिर लागे। पूरै वातावरण देउडामय भयो। समाज संगीतमय बन्यो। ढुंगेयुगको संस्कृतिले अहिले सभ्य र विकसित सहरका गल्लीगल्लीमा प्रवेश पायो। लागिपरेपछि र गरेपछि न हुने काम केही रहेनछ। त्यसैले पनि देउडा गीत संगीतले देखाएको सांस्कृतिक बाटो मर्यादित छ, अविस्मरणीय छ ः धानबाली पहेँलो भयो पीपलु छायाले त्याँ रैवार पुगन्या हो कि यो मेरा मायाले। अहिले शरदकालीन समय हो। गाउँघरका खेतबारीमा जताततै पहेँला धानका बालाहरू लहलहाउँदा छन्। धानका बाला झुलेको देखेर नरमाउने मानिस को होलान् र ? परदेशीले खेतबारीमा धान पाकेको, कोदोले गाना कोदाको डल्लाले रूप फेरेको पहेलो घामको बर्कोले ढकमक्कै पृथ्वीलाई छोपेको सम्झेर रैवार (खबर) पठाउँछ, बिहानको बताससँगै। यो मायाको बतास पीपलका पातहरू हल्लेको धानका खेतहरूमा बाला नाचिरहेको दृश्य पुनः परदेशमा ल्याइपुयाउँछ कि ल्याइपुयाउँदैन ? दोधारमा छ परदेशी भन्ने आशयको देउडा गीतको शब्द हो माथिको। मानव सभ्यताको क्रमसँगै विस्तारित रूप लिएर केवल देउडामात्र होइन, मारुनी, सेब्रो, झिन्झिया, टप्पा, सालैजो, सोरठी आदि जस्ता मौलिक संस्कृतिको सभ्य तरिकाले सेवा गर्दै जानु नवपिँढीका संस्कृतिकर्मीको इमान्दार कर्तव्य हुन आउँछ।"
रास्वपा सभापति रवि स्वास्थ्य परीक्षणपछि पोखरा हिरासतमा,पोखरा : राष्ट्रिय स्वतन्त्र पार्टीका सभापति तथा पूर्व गृहमन्त्री रवि लामिछानेलाई शनिबार पोखरा ल्याइएको छ । पोखरा ल्याएलगतै पोखरा स्वास्थ्य विज्ञान प्रतिष्ठानमा स्वास्थ्य परीक्षण गरिएको थियो । स्वास्थ्य परीक्षणपछि लामिछानेलाई करिव पौने तीन बजे जिल्ला प्रहरी कार्यालय कास्कीमा लगिएको थियो । सहकारी ठगी र संगठीत अपराधमा अनुसन्धानका लागि लामिछानेलाई शुक्रवार जिल्ला अदालत कास्कीको अनुमति लिएर काठमाडौंबाट पक्राउ गरिएको थियो । लामिछानेलाई सडक मार्ग हुँदै पोखरा ल्याइएको हो । पोखरा ल्याउने क्रममा रास्वपाका कार्यकताले पृथ्वीराजमार्गको ठाउँ ठाउँमा भेलाभएर नराबाजी गरेका थिए । पोखरा ल्याएपछि पनि जिल्ला प्रहरी कार्यालय अघि रास्वपाका कार्यकताले नाराबाजी गरेका थिए । सभापति लामिछानेलाई पक्राउ गरी पोखरा ल्याएपछि पार्टीका उच्च तहका नेता पनि पोखरा आएका छन् । पहिलो बरियताका उपाध्यक्ष स्वर्णिम वाग्ले अर्का उपाध्यग डिपी अर्याल लगायतका नेता शनिबार राति नै पोखरा आएका छन् । उपाध्यगा अर्याल र रविकी पत्नी निकिता पौडेल रविसँगै गाडीमा आएका थिए । पार्टी सभापति लामिछाने पक्राउको बिरोधमा ११ बजे रास्वपाले पोखराको मानवअधिकार चोकमा बिरोध सभा हुँदै छ । राजनीतिक प्रतिशोध गरेर पार्टी सभापतिलाई सहकारी र संगठीत अपराधमा पक्राउ गरिएकोले जनतालाई यसबारे सचेत गराउन सभा गरिएको रास्वपा गण्डकीका संगठन विभागका सचिव एकराज न्यौपानेले बताए ।
सिद्ध गुफाको सत्यकथा,"एसियाको दोस्रो ठूलो गुफा मानिने सिद्ध गुफा अवलोकन गर्ने उत्कट चाहना थियो। तर उपयुक्त समय पनि जुरेको थिएन। संयोगले २०८१ जेठ १० गते त्यो अवसर मिल्यो। हाम्रो टोली उक्त गुफा अवलोकन गर्ने मधुर कल्पनामा काठमाडौंबाट पोखरातिर गाडीमा बढिरहेको थियो। एक्कासि गाडीका सहचालकले गुफा हेर्न त विमलनगरमै उत्रनुपर्छ भने। गाडीबाट उत्रियौं। गाडीबाट उत्रँदा नै त्यहाँको तातो हावाले हामीलाई स्पर्श गरिहाल्यो। त्यहाँको गर्मीको उग्ररूप अन्दाज लगाइहाल्यौं। मुड्खुको शीतल ठाउँबाट त्यता लागेको मलाई त्यहाँको उष्णता अलि उग्र नै लाग्यो। प्रेमजीले बाटोमा हिँडिरहेका एक युवालाई सोधें, भाइ, गुफा कति समयमा पुग्न सकिन्छ ? युवाले फटाफट हिँडेमा आधा घण्टामा पुग्न सकिने जवाफ दिए। हामी उनको उत्तर सुनेर जोशका साथ वरपरका दृश्य अवलोकन गर्दै गुफातिर बढ्यौं। गुफातिर जाने बाटो ठाडो नभएर तेर्सो नै थियो। जेठ महिनाको करिब साढे १ बजेतिरको गर्मी। सबै पसिनाले निथु्रक्क भिजेका देखिन्थे। स्याँस्याँ गर्दै केही साथी क्रमशः अगाडि बढिरहेका थिए। गुफा जाने बाटोको छेउपट्टि किनारामा फलामे बार लगाइएकाले गुफा जानेहरू त्यसमा समात्दै आराम गर्दै क्रमशः अगाडि बढेका देखिन्थे। हामीहरू पनि त्यसरी नै अगाडि बढिरहेका थियौं। सूर्यको प्रकाशले हाम्रो टाउकोमा ९० डिग्रीको कोण बनाएर होला, गर्मी पनि यति बिघ्न भयो कि त्यसको लेखाजोखा गरी साध्य नै भएन। शरीरमा लगाएका कपडा कुनै ओभानो थिएनन्। अगाडि बढ्दै गर्दा गुफा अवलोकन गरेर फर्किएका विदेशी पर्यटकको समूहसँग पनि भेट भयो। उनीहरूलाई देखेर झन् हौसल्ला थपियो। दुईचार ठाउँमा रोकिँदै रुमालले अनुहारको पसिना पुछ्दै आफूलाई उकालिरह्यौं, उचालिरह्यौं। पसिनाले निथ्रुक्क भिजेका हामी पानी नपाएर प्याकप्याक्ती भएका थियौं। एकातिर लाग्थ्यो, शरीर पानीले जलमग्न छ। मुख चाहिँ ठीकविपरीत मरुभूमिजस्तो सुक्खा। तारानाथ शर्माको घनघस्याको उकालो काट्ता नियात्रामा पानी नपाएर यात्रीले भोग्नुपर्दाको तीतो अनुभव छोटै भए पनि भोग्यौं। अघि बढ्दै जाँदा गुफाको अलिक तल केही युवा हातमा पिउनेपानी लिएर वि श्राम गरिरहेका थिए। हामीले ती युवासँग पानी मागेर प्यास कम गयौं र अगाडि बढ्यौं। केही घुट्को पानीले पनि हामीमा थप ऊर्जा र साहस दिलायो। गुफाको प्रवेशद्वारमा टिकट काटेपछि टर्चलाइटसहितको सहयोगीको पनि व्यवस्था हुनेर हेछ। त्यसका लागि थप शुल्क पनि तिर्नुपर्ने रहेछ। टिकट र गुफा सहयोगीको शुल्कसमेत तिरेर गुफा प्रवेश गर्न उनकै पछि लाग्यौं। गुफाको प्रवेशस्थल साँघुरो रहेछ भने भित्रभित्र कतै उकालो त कतै ओरालो। गुफाभित्र विभिन्न गफमा गफियौं। अगाडि बढ्दै जाँदा कतै पानी तपतप चुहिन्थे। त्यस्तो ठाउँ पुग्दा सहयोगी सतर्क गराउँदै भन्थे, यहाँ चाहिँ होसियार हुनुहोस् है ! बाटो अप्ठेरो छ। यहाँ चिप्लो छ, अलि बिस्तारै आउनुहोस्। बीचबीचमा उनी रोकिन्थे र हामीलाई विभिन्न जानकारी गराउँथे। गुफाको पहरातिर टर्चलाइट देखाउँदै उनी भन्थे, यो चित्र मान्छेको आकृतिजस्तो छैन र हेर्नुहोस् त ? हामी उनले देखाएका सबै आकृति हेर्दै आश्चर्यभावमा अगाडि बढ्यौं। साँच्चै नै गुफाको भित्तामा विभिन्न प्रकारका चित्र वा आकृति रहेछन्। ती कैयन् आकृतिले अमूर्त भाषा बोलिरहेका देखिन्छन्। भित्तामा कतै सिंह, हात्ती, कुखुरा, काउलीको फूल त कतै मानिसको टाउकाको आकृति देख्न सकिन्छ। जतिजति गुफाको भित्री भागमा पुग्यौं, झन्झन् मनमा विभिन्न कौतुहल जागेर आउँथ्यो। गुफाभित्र कुनै उज्यालो वा बिजुलीको व्यवस्था नभएकाले गुफा भ्रमण गर्न चाहनेले आफैंले टर्चलाइटको व्यवस्था गर्नु पर्नेरहेछ। हामीले थप प्रकाशका रूपमा आफ्नै हातमा रहेको मोबाइललाई प्रयोग गयौं। एक्लै गुफाभित्र जान जोखिम हुने हँुदा सहयोगी साथमा लिएर जानु राम्रो हुन्छ भन्ने कुरा गुफाभित्र यात्रा गर्दा प्रत्यक्ष भोग्न पाइयो। गुफाभित्रको दृश्यले जोकोहीलाई पनि आश्चर्यजनक बनाउँछ। गर्मी मौसममा गुफा प्रवेश गर्नेबित्तिकै शीतलताको यति अनुमान कसैले पनि गर्न सक्दैन। पानी नपाएर पसिनै पसिना भएका गुफाको प्रवेशद्वार पुग्दै शरीर चिसोले आनन्दित भएको थियो। क्षणभरमै त्यहाँको वातावरणले सबैको मन खिच्यो। हिमालको काखमा पुगेर वि श्राम गरिरहेको क्षणको अनुभव गर्न सक्यौं। प्रायः गुफा सधैं अवलोकन गर्न सकिने रहेछ। बिहान ७ देखि बेलुकी ५ बजेसम्म प्रवेश गर्न दिइने उक्त गुफामा कहिलेकाहीँ साधुसन्त पनि आएर ध्यान गर्ने गरेको पाइन्छ। गुफाको प्रवेशद्वारमा शिवलिंग छ। जहाँ साउन महिनाको सोमबारमा विशेष मेला लाग्छ भने शिवरात्रि, जनैपूर्णिमामा पनि भक्तजन आउने गरेको पायौं। गुफाभित्र पनि दुईवटा सिंगमरमरजस्ता देखिने पत्थरका बीचमा शिवलिंग देख्न सकिन्छ। जहाँ पानी बगेर सानो कुण्ड बनेको छ र त्यस ठाउँमा त्रिशूल पनि गाडिएको छ। कुनै समयमा यस गुफामा बाबा अथवा कुनै तपस्वीले तपस्या गरेको हुन सक्ने अनुमान धेरैको पाइन्छ, सहयोगी बताउँदै थिए। कुनै सिद्धबाबाले यस स्थानमा ध्यान गरेका कारण यस गुफाको नाम सिद्ध गुफा रहन गएको पनि अनुमान लगाउन सकिन्छ। वैज्ञानिक कारणअनुसार पृथ्वीको उत्पत्तिकै क्रममा यस प्रकारका गुफा निर्माण हुन पुगेको देखिन्छ। यस गुफाको बारेमा हालसम्म त्यति प्रचारप्रसार भएको पाइन्न तर हालैका दिनमा यस गुफाको प्रचारप्रसार गर्न बन्दीपुर नगरपालिकाले विशेष पहल गरेको देखिन्छ। पथप्रदर्शकका अनुसार उक्त गुफा ३५ सय वर्ष पुरानो हो। जसको उचाइ ५० मिटर र गहिराइ ४ सय ३७ मिटर छ। यसको बनावट हेर्दा यो गुफा चुनढुंगाबाट बनेको देखिन्छ। खासगरी गुफाको निर्माण एकै प्रकारको हुँदैन तर यसको बनावट हेर्दा र यहाँभित्र बगेको पानी देख्दा यो गुफा चुनढुंगाबाट निर्माण भएको हो भन्ने अनुमान जो कसैले पनि सहजै लगाउन सक्छ। गुफाभित्र हिँड्दै जाँदा दुईतीन ठाउँमा फराकिला खाली ठाउँ भेटिए। जहाँ धेरै मानिस जम्मा भएर कुनै भेला वा कार्यक्रम पनि गर्न सकिने रहेछ। सहयोगीका अनुसार धेरैपटक वडाको छलफल र साहित्यिक कार्यक्रम पनि उक्त ठाउँमा आयोजना गरिएको रहेछ। गुफाभित्र ससाना प्वालहरू भएका कारण जथाभावी ती प्वालतिर नजान पनि उनी सम्झाउँदै थिए। हामी अगाडि बढिरेहका बेला केही विदेशी पर्यटक पनि उत्साहपूर्ण रूपमा गुफा अवलोकनमा व्यस्त भएको देख्यौं। गुफाभित्र आधुनिक संरचना निर्माणले गुफाको प्राकृतिक अवस्थालाई हस्तक्षेप गरेको प्रतीत हुन्थ्यो। त्यहाँ ढलान गरेर ठाडो खालको सिँढी बनाइएको रहेछ, जुन सिँढीबाट ओर्लिएर हामी अगाडि बढ्यौं। सहयोगीको निर्देशनअनुसार एकै ठाउँमा जम्मा भयौं। गुफाभित्र आधुनिक संरचना बनाएको देख्दा मलाई चित्त नबुझेको भेउ पाएर सँगै उभिएका मित्र नवीनजीले भने, यो त प्राकृतिक नियमविपरीत भएन र ? सहयोगीले अब अगाडि बढ्न सक्दैनौं भनेपछि हामी त्यहीँ रोकियौं। यहाँ धेरै चमेरा बस्छन्, यो बाटो साँघुरो छ भन्ने सुन्दासाथ साथीहरू टर्च र मोबाइलको सहायताले चारैतिर हेर्न थाले। उनले गुफाको भित्तामा देखाउँदै भने, ल हेर्नोस् त हाम्रा राजा वीरेन्द्रको आकृति। सबैले उत्साहित भएर एकै स्वरमा भने, हो, राजा वीरेन्द्रको तस्बिर जस्तो छ त। सबै मानिस विभिन्न प्रकारका आकृतिको खोजीमा मोबाइल टर्चको प्रयोग गर्दै भित्तातिर नियाल्न थाले। त्यो देखेपछि मेरो मानसपटलमा तरंग पैदा भयो। मानिस आकृतिले बाँचेको हुन्छ कि आकृतिको खोजीमा बाँचेको हुन्छ ? मनमा कुरा सल्बलाइरहे। सबै जना पहराको भित्तामा विभिन्न आकृति हेर्दै विभिन्न लख काटिरहेका थिए। म भने त्यो अँध्यारामा आफ्नै आकृति खोजिरहेको थिएँ। एकछिन गुफामा सन्नाटा छायो, त्यति नै बेला सयौं चमेराको आवाज गुफामा सुनियो। गुफा सहयोगीका अनुसार गुफाको बाहिरी भागमा ससाना प्वाल छन्, ती प्वालबाट नै गुफाभित्र हावा प्रवेश गर्छ र जुन प्वाल १५ मिनेट हिँडेर डाँडाको टुप्पोमा पुगेपछि देख्न सकिन्छ। गुफा अवलोकन गरेर झर्दै गर्दा युवाको समूहमा ७५ वर्षीय ज्येष्ठ नागरिक पनि भेटिए। उनी रहेछन्, चन्द्रबहादुर थापा। जसले ४० को दशकमा यो गुफा पत्ता लगाएका थिए। उनको दाबीलाई समूहका युवाले पनि स्वीकारे। मैले नै सर्वप्रथम २०४४ सालतिर यहाँ गुफा रहेको थाहा पाएको हुँ चन्द्रबहादुर थापाले भने। हामीले केही समय उनै थापासँग गुफा बारेमा कुरा गयौं, फोटो खिच्यौं र त्यसपछि ओरालो झर्न थाल्यौं। गुफाबाट तल झर्दै गर्दा बेंसीमा चुँदी नदी आफ्नै सुरमा बगेको देख्न सकिन्छ। जुन दृश्यले पनि यात्रुको मन जित्न सक्छ। गुफाको नजिकैबाट बन्दीपुरतिर जाने पैदल मार्गसमेत रहेछ। उक्त मार्गबाट करिब एक, डेढ घण्टामा पहाडकी रानी बन्दीपुर पुग्न सकिने रहेछ। गुफा अवलोकनपश्चात् कैयन यात्री बन्दीपुरतिर पैदल यात्रा गर्न पनि रुचाउँदा रहेछन्। नेपालको सबैभन्दा ठूलो र एसियाकै दोस्रो ठूलो गुफा मानिने उक्त सिद्ध गुफा तनहुँको बन्दीपुर नगरपालिका ४, विमलनगरमा रहेको छ। पृथ्वी राजमार्गको विमलनगरमा गाडीबाट ओर्लिएपछि पश्चिमपट्टि एउटा पर्वत शृंखलामा उक्त गुफा रहेछ।"
"पक्राउ परे रवि, अरूलाई खोज्दै प्रहरी","काठमाडौं : सहकारी ठगी र संगठित अपराधको अभियोगमा राष्ट्रिय स्वतन्त्र पार्टी (रास्वपा)का सभापति एवं पूर्वउपप्रधान तथा गृहमन्त्री रवि लामिछाने शुक्रबार पक्राउ परेका छन्। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वमा गएको टोलीले लामिछानेलाई पक्राउ गरेको हो। नेपाल प्रहरीका केन्द्रीय प्रवक्ता प्रहरी नायब महानिरीक्षक दानबहादुर कार्कीले सहकारी ठगी अभियोगमा लामिछानेलाई पक्राउ गरी स्थलमार्ग हुँदै कास्की लगिएको बताए। उनलाई प्रहरीको गाडीमा राखेर पृथ्वी राजमार्ग हुँदै पोखरा लैजाँदा प्रहरी भ्यानले स्कटिङ गरेको छ। रास्वपाका कार्यकर्ताले पनि गाडीबाट पच्छ्याइरहेका छन्। पोखरास्थित सूर्यदर्शन सहकारीको रकम अपचलनमा संलग्न भएको आरोपमा लामिछानेविरुद्ध अनुसन्धान गर्न कास्की जिल्ला अदालतले नेपाल प्रहरीलाई अनुमति दिएको थियो। प्रहरीले वनस्थलीस्थित पार्टी केन्द्रीय कार्यालयबाट लामिछानेलाई शुक्रबार साँझ पौने ७ बजे पक्राउ गरेको हो। सहकारी ठगी प्रकरणमा लामिछानेलाई पक्राउ गर्न जिल्ला प्रहरी कार्यालय कास्कीले माग गरेको थियो। सोहीअनुसार शुक्रबार जिल्ला अदालत कास्कीका न्यायाधीश कृष्णजंग शाहको इजलासले अनुमति दिएको हो। अदालतबाट पक्राउको अनुमति पाएपछि कास्की प्रहरीले सीआईबी, काठमाडौं उपत्यका अपराध अनुसन्धान कार्यालय र जिल्ला प्रहरी कार्यालय काठमाडौंलाई पक्राउ गरी पठाइदिन पत्राचार गरेको थियो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। उनी पछिल्लो पटक त्रिभुवन अन्तर्राष्ट्रिय विमानस्थलबाट २०८० साउन ११ गते मलेसिया उडेका पाइएको छ। क्वालालम्पुर अन्तर्राष्ट्रिय विमानस्थलबाट २०८० भदौ २७ गते मलेसिया प्रवेश गरेको प्रहरीले जनाएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको हो। कुनै अपराध गरेको छैन : लामिछाने पक्राउको संकेत पाउनेबित्तिकै लामिछानेसहितका नेता वनस्थलीस्थत पार्टी केन्द्रीय कार्यालयमा भेला भएका थिए। पक्राउ पर्नुअघि पार्टी कार्यालयमा उपस्थित नेता, कार्यकर्ता एवं सञ्चारकर्मी सामु लामिछानेले संक्षिप्त सम्बोधन गर्दै आफूले कुनै अपराध नगरेको दाबी गरेका थिए। जुन दिन सरकार ढाल्ने निर्णय भएको थियो। त्यसै दिन रविलाई जेल कोच्छौं भन्ने सम्झौता गरेको सूचना मसँग छ, उनले भने, मैले कुनै किसिमको अपराध गरेको छैन। कुनै पनि न्यायिक जाँच दिनको लागि अदालती प्रक्रियालाई सम्मान गर्न चाहन्छु। र, यो राजनीतिक पूर्वाग्रहविरुद्ध खुलेर लड्न पनि अपिल गर्न चाहन्छु। चुनाव लड्नै नसक्ने र पार्टी फुटाउने खालको प्रतिशोध साँधेर केही मान्छेहरू लागेको आफूलाई थाहा भएको उनले बताए। राज्यले आफूमाथि दादागिरी गरेको दाबी गर्दै लामिछानेले न्यायिक प्रक्रियामा सघाउने प्रतिबद्धता व्यक्त गरे। पार्टी सभापति लामिछाने पक्राउ परेको घटनालाई रास्वपाले राजनीतिक प्रतिशोधको संज्ञा दिएका छन्। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जीबी राई, तत्कालीन प्रबन्ध निर्देशक लामिछाने, सञ्चालक छविराज जोशी र सदस्य कुमार रम्तेललाई कारबाही गर्न सिफारिस गरेको थियो। तीमध्ये जोशीलाई ६ असोजमा पक्राउ गरी सहकारी ऐनअनुसार ठगी र संगठित अपराधसम्बन्धी मुद्दामा अनुसन्धान भइरहेको छ। रम्तेल पनि प्रहरी हिरासत छन्। सहकारी ठगी सँगसँगै संगठित अपराधको मुद्दासमेत लागेकोले लामिछानेको राजनीतिक करिअर चौपट हुन सक्ने कानुनका जानकारहरू बताउँछन्। ४९ वर्षीय लामिछानेमाथि दोहोरो राहदानी (पासपोर्ट)को प्रयोगको छुट्टै अभियोगसमेत छ। के हो संगठित अपराध ? कसैले आपराधिक समूहको लाभको लागि, आपराधिक समूहको निर्देशनमा, आपराधिक समूहको तर्फबाट, आपराधिक समूहसग मिलेर वा आपराधिक समूहको संस्थापक सदस्य वा सदस्य भई जानीजानी कुनै गम्भीर अपराध गरेमा संगठित अपराध गरेको मानिन्छ। संगठित अपराध निवारण ऐन, २०७० अनुसार संगठित अपराध गर्न तीन वा तीनभन्दा बढी व्यक्तिहरूको समूह सम्झनुपर्छ। सहकारी ठगी प्रकरणमा पनि धेरैको संलग्नता भएको सहकारीसम्बन्धी संसदीय विशेष समितिले प्रतिवेदनले पुष्टि गरेकोले संगठित अपराधअन्तर्गत पनि अनुसन्धान गरिने प्रहरीको भनाइ छ। केन्द्रीय प्रहरी प्रवक्ता दानबहादुर कार्की भन्छन्, मुख्य त सहकारी ठगी नै हो। त्यसमा अरू थप के के मुद्दा चल्न सक्छन् त्यसमा पनि अनुसन्धान हुन्छ। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको थियो। संसदीय विशेष समितिको प्रतिवेदनमा सञ्चालकहरू अध्यक्ष गितेन्द्रबाबु (जीबी) राई र सदस्य कुमार रम्तेल तथा तत्कालीन प्रबन्ध निर्देशक रवि लामिछाने र सञ्चालक छविलाल जोशी कम्पनीमा साझेदारका रूपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानुनबमोजिम कारबाहीका लागि सरकारलाई सिफारिस गर्ने उल्लेख छ। समितिले गोरखा मिडिया नेटवर्कमा मुलुकभरका ६ वटा सहकारीको रकम अपचलन भएको समितिले निष्कर्ष निकालेको छ। गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइला, नेपालगन्जको समानताबाट रकम अपचलन भएको प्रतिवेदनमा जनाइएको छ। ती सहकारीका सञ्चालक र निर्णय प्रक्रियामा संलग्न सबैलाई कानुनविपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ। कुनै आपराधिक समूहलाई संगठित अपराध गर्न वा संगठित अपराध गर्न सघाउ पुयाउन कुनै काम जानीजानी गरी वा नगरी सो समूहको काम कारबाहीमा सहभागी हुने वा सघाउ पुयाउने वा सञ्चार साधन वा सूचना प्रविधि उपलब्ध गराउने वा आर्थिक सहयोग गर्ने वा कुनै साधन उपलब्ध गराउने वा संगठित अपराध गर्ने व्यक्तिलाई आ श्रय दिने, लुकाउने वा भगाउने कार्य गर्न वा गराउनमा संलग्नता देखिएमा पनि संगठित अपराध गरेको मानिन्छ। यस खालको कसुर गर्नेलाई पाच वर्षसम्म कैद वा पाँच लाख रुपैयाँसम्म जरिबाना वा दुवै सजाय हुने व्यवस्था रहेको छ। ६० दिनसम्म हिरासतमा राख्न सक्ने संगठित अपराधको आरोप लागेको व्यक्तिलाई पटकपटक गरी ६० दिनसम्म हिरासतमा राख्न सकिने कानुनी व्यवस्था रहेको छ। लामिछानेमाथि पनि संगठित अपराधको अभियोगमा अनुसन्धानको लागि ६० दिनसम्म हिरासतमा राख्ने तयारी अनुसन्धानमा संलग्न प्रहरीको छ। अनुसन्धानको प्रगतिको आधारमा अदालतको अनुमति दिएमा मात्र दुई महिनासम्म हिरासतमा राख्न पाइनेछ। सहकारीबाट ८ अर्ब अपचलन, गोरखा मिडियामा ६५ करोड जीबी राईका व्यावसायिक साझेदार रवि लामिछानेले गोरखा मिडिया नेटवर्क प्रालिमा प्रबन्ध निर्देशक हुँदा कुल २३ करोड ७९ लाख ८९ हजार ७ सय ३१ रुपैयाँको चेक काटेका छन्। त्यो सबै रकम विभिन्न ६ वटा सहकारीहरूबाट गोरखा मिडिया नेटवर्क प्रालिमा आएको रकम रहेको सहकारी संस्था बचत रकम दुरुपयोगसम्बन्धी विशेष छानबिन समितिले निष्कर्ष निकालेको छ। सहकारीको रकमबारे आफूलाई कुनै जानकारी नभएको रविले छानबिनको क्रममा जवाफ दिए पनि तथ्यले उनको दाबी पुष्टि गर्दैन। बुटवलको सुप्रिम बचत तथा ऋण सहकारी संस्था लिमिटेड, पोखराको सूर्यदर्शन बचत तथा ऋण सहकारी संस्था लिमिटेड, वीरगन्जको सानोपाइला बचत तथा ऋण सहकारी संस्था लिमिटेड, काठमाडौंको स्वर्णलक्ष्मी बहुउद्देश्यीय सहकारी संस्था लिमिटेड, नेपालगन्जको समानता बचत तथा ऋण सहकारी संस्था लिमिटेड र चितवनको सहारा बचत तथा ऋण सहकारी संस्था गोरखा मिडिया जीबीसँग सम्बन्धित विभिन्न कम्पनीमा गरी कुल ६५ करोड ५४ लाख ४ हजार ५ सय ३८ रुपैयाँ पुगेको छ। गोरखा मिडिया असफल हुनुको प्रमुख कारणमा ठूलो लगानी, अत्यधिक खर्च तर न्यून आय रहेको छानबिन विशेष समितिले निष्कर्ष निकालेको छ। कम्पनी घाटामा हुँदाहुँदै सञ्चालकहरूले अधिक रूपमा लगेको तलबसमेत रहेको समितिको निष्कर्ष छ। कुनै पनि सहकारी संस्थाले सहकारीका सदस्यबाहेकका व्यक्तिलाई ऋण प्रवाह र लगानी गर्न मिल्दैन। तर, यी सहकारीका सञ्चालकहरूले पदको दुरुपयोग गरी अत्यधिक ऋण लिई कम्पनीलाई ऋण प्रदान गरी रकम अपचलन गरेको पुष्टिसमेत समितिले गरेको छ। कसरी जोडिए रवि ? २०७७ भदौ १० गते गोरखा मिडिया नेटवर्क प्रालि दर्ता गर्दा जीबी राई र छविलाल जोशीले ५०५० प्रतिशत सेयर लगानी गरेका थिए। त्यसबेला सुरुमा पुँजी पाँच करोड राखिएको थियो। पछि पुँजी बढाएर १२ करोड पुयाउने क्रममा छविलालले आफ्नो सेयरबाट १५ प्रतिशत सेयर रवि लामिछानेलाई दिएका थिए। त्यसपछि जीबीको ५०, छविको ३५ र रविको १५ प्रतिशत सेयर कायम भएको थियो। १५ प्रतिशत सेयर लिएर रवि जीबी र छविसँग जोडिएका हुन्। पछि मनमुटाव बढेपछि छविलाल गोरखा मिडियाबाट अलग भएका थिए। जीबी राईको नेतृत्वमा देशभर सात वटा सहकारी सञ्चालनमा थिए। ती सबै सहकारीबाट कुल ८ अर्ब रुपैयाँ रकम अपचलन भएको छानबिन समितिले प्रतिवेदनमा उल्लेख गरेको छ। सातवटै सहकारीमा जीबी राईकै हस्ताक्षर चल्छ। उनकै निर्णय सर्वमान्य हुन्छ। देशभर जति पनि सहकारीहरूमा समस्या देखिएको छ, ती सबैको प्रमुख समस्याको पात्रको रूपमा जीबी नै रहेको समितिको निष्कर्ष छ। निरन्तर संसद् अवरुद्धपछि समिति गठन सहकारीका बचतकर्ताहरूको रकम अपचलन भएको भन्दै निरन्तर संघीय संसद्को बैठक अवरुद्ध भएपछि प्रतिनिधिसभाबाट २०८१ जेठ १५ गते संसदीय छानबिन विशेष समिति गठन गरिएको थियो। सहकारीको छानबिन गर्न पञ्चायतकालदेखि दर्जनांै समितिहरू बने पनि संसद्बाट गठन भएको यो पहिलो समिति हो। तीन महिनाको कार्यादेश पाएको समितिले थपिएको नवौं दिनभित्रै प्रतिवेदन संसद्मा पेस गरेको हो। समितिका सभापति सूर्य थापाका अनुसार बैठक अवधिभर समितिका ६६ र सचिवालयस्तरका २ गरी ६८ वटा बैठक बसेका थिए। ६३औं बैठकलाई प्रधानमन्त्री केपी शर्मा ओलीले सम्बोधन गरेर प्रतिवेदन कार्यान्वयनका लागि सरकार प्रतिबद्ध रहेको बताएका थिए। समितिको कार्यादेशमा रहेका २२ वटा समस्याग्रस्त र सार्वजनिक रूपमा प्रश्न उठेका १८ गरी ४० वटा सहकारीको छानबिन गरिएको छ। ती सहकारीबाट कुल ८७ अर्ब ८९ करोड अपचलन भएको समितिले जनाएको छ। छानबिन गरिएका सहकारीमा उठ्नुपर्ने ब्याज, गैरबैंकिङ कारोबार, बाहिरी क्षेत्रमा गरिएको लगानीका कारण फिर्ता गर्न सक्ने अवस्था कमजोर देखिएको समितिको ठहर छ।सहकारीको रकम अपचलन गर्नेमा सर्वाधिक चासोको रूपमा हेरिएका पात्रहरू जीबी, रवि र छविमध्ये दुई जनालाई प्रहरीले पक्राउ गरेर अनुसन्धान थालेको छ। यसअघि अर्घाखाँची (हाल, काठमाडौं) का छविलाल जोशी पक्राउ परेका छन्। ओखलढुंगाका जीबी राई फरार छन्। रवि पक्राउपछि जीबी राई नेपाल आउने सम्भावना रहेको स्रोतले बताएको छ । सरकारको तदारुकतापछि सहकारीका बचतकर्ताहरूले आफ्नो रकम फिर्ता हुने आशा पलाएको प्रतिक्रिया दिएका छन्। रविसहित १४ लाई पक्राउ पुर्जी जिल्ला अदालत कास्कीले शुक्रबार गोरखा मिडिया नेटवर्कका तत्कालीन प्रबन्ध निर्देशक तथा पूर्वउपप्रधान एवं गृहमन्त्री रवि लामिछानेसहित १४ जनालाई पक्राउ पुर्जी जारी गरेको छ। तर, प्रहरीले लामिछानेलाई मात्र पक्राउ गरेको छ। विभिन्न सहकारीको जिम्मेवारीमा रहेका अन्य १३ जनालाई प्रहरीले खोजिरहेको बुझिएको छ। अदालतले पक्राउ पुर्जी जारी गर्नेमा सुप्रिम बचत तथा ऋण सहकारी संस्था बुटवलका अध्यक्ष ओम प्रकाश गुरुङ, सोही सहकारीसहित स्वर्णलक्ष्मी सहकारी काठमाडौंका देवेन्द्रबाबु राई छन्। त्यस्तै, बचतकर्ताको रकम अपचलनमा जोडिएका विभिन्न सहकारीमा आबद्ध विशाल तामाङ, नवीन अछामी, रविना रिमाल, असरफ अली सिद्धिकी, दीपक लामा, अनन्तबाबु राई, रामबहादुर खनाल, विज्ञान राई, वीरबहादुर रानाभाट, दीपा न्यौपाने र कल्पनाकुमारी श्रेष्ठलाई पनि पक्राउ गर्न अदालतले प्रहरीलाई अनुमति दिएको छ। राष्ट्रिय स्वतन्त्र पार्टी (रास्वपा) को केन्द्रीय कार्यालयबाट सोही पार्टीका सभापतिसमेत रहेका लामिछानेलाई नेपाल प्रहरीको केन्द्रीय अनुसन्धान ब्युरोका प्रहरी उपरीक्षक एवं प्रवक्ता होबिन्द्र बोगटीको नेतृत्वमा पुगेको प्रहरी टोलीले पक्राउ गरेको हो। यी हुन् बेथिति २०२४ सालदेखि बन्न थाले समिति १२औं पटकसम्म बने समिति सबै समितिका प्रतिवेदन दराजमा थन्किए पहिलोपटक बन्यो संसदीय समिति ८७ अर्ब रकम अपचलन भुइँमान्छेको रकम डुब्यो बिचल्लीमा छन् बचतकर्ता २०८१ जेठ १५ मा बन्यो छानबिन समिति ९९ दिन लगाएर तयार भयो प्रतिवेदन १,१२४ पृष्ठ प्रतिवेदनमा सहकारी बेथितिका नालीबेली सबै कार्यान्वयन गरे सुध्रिन्छन् सहकारी फर्किन्छ बचतकर्ताको रकम सार्थकता पाउँछ तीन खम्बे अर्थनीतिले जीबीकै कारण ८ अर्ब अपचलन सात सहकारीमा एकल अधिकार पारिवारिक गिरोह बनाएर रकम अपचलन अझै फरार छन् जीबीसहितका दर्जनौं व्यक्ति कुन सहकारीबाट कति पुग्यो गोरखा मिडियामा ? १) सुप्रिम बचत तथा ऋण सहकारी संस्था लिमिटेड बुटवल २०७७ माघ २९ गते २ करोड ४५ लाख २०७७ चैत १९ गते १ करोड ९६ लाख २०७८ वैशाख ५ गते १ करोड २०७८ असार २२ गते १ करोड ३ लाख ३६ हजार २) सूर्यदर्शन बचत तथा ऋण सहकारी संस्था लिमिटेड पोखरा २०७७ चैत ४ गते १ करोड २०७८ कात्तिक ७ गते ५० लाख २०७८ पुस ६ गते १ करोड ३) सानोपाइला बचत तथा ऋण सहकारी संस्था लिमिटेड वीरगन्ज २०७८ वैशाख ५ गते २५ लाख २०७८ साउन १८ गते १ करोड ४७ लाख ४८ हजार २०७८ साउन १८ गते १ करोड ९६ लाख ९८ हजार २०७८ साउन १८ गते १ करोड ४७ लाख ४८ हजार २०७८ असोज १३ गते १ करोड ५० लाख २०७८ पुस २९ गते ५० लाख २०७९ जेठ ४ गते ४० लाख ४) स्वर्णलक्ष्मी बहुउद्देश्यीय सहकारी संस्था लिमिटेड काठमाडौं २०७८ असोज १७ गते ५ लाख २०७८ कात्तिक ३० गते ५० लाख २०७८ मंसिर १ गते ४० लाख ५) समानता बचत तथा ऋण सहकारी संस्था लिमिटेड नेपालगन्ज २०७८ कात्तिक ७ गते ५० लाख ६) सहारा बचत तथा ऋण सहकारी संस्था लिमिटेड चितवन २०७७ असोज १३ गते १ करोड २०७८ जेठ ३१ गते १ करोड ६ वटा सहकारीबाट कुल जम्मा २२ करोड ४६ लाख ३० हजार नोबडी प्रोडक्सन प्रालि, जीबी गु्रप अफ कम्पनीज प्रालि, लाओ एसिया प्यासिफिक कम्पनीसहित आईएमई बैंकमा ४३ करोड ७ लाख ७४ हजार ५ सय ।"
फापर थन्क्याउँदै मुस्ताङी,"जोमसोम : मुस्ताङका किसान यतिबेला रैथाने बाली थन्क्याउन जुटेका छन्। रैथाने बाली अन्तर्गत फापर खेती मुस्ताङको लोकप्रिय खाद्य बाली हो। मुस्ताङका किसानलाई दसै पर्वसँगै रैथाने बाली फापर थन्क्याउने चटारो चलेको हो। घरायसी प्रयोजन, धार्मिक कर्म तथा विदेशमा आफ्ना आफन्तजनलाई कोशेली पठाउने प्रयोजनका लागि मात्रै मुस्ताङका किसानले परम्परागत रैथाने फापर खेती पछ्याउँदै आइरहेका छन्। जिल्लाको वारागुङ, घरपझोङ र थासाङ गाउँपालिकाका किसानलाई फापर बाली भित्र्याउने चटारो चलेको हो। खेतबारीमा फापर छरेको औसत एक सय दिनमा फापर खेती भित्र्याउन योग्य हुन्छ। फापर काटेर लगातार ३ दिनसम्म डाठसँगै खेतबारीमा सुकाएपछि किसानले फापरको केस्रा निकाल्ने गर्छन्। फापरको डाँठ परालका रूपमा पशु जनावरलाई दिन सुकुटी पारेर राखिन्छ भने फापरको मीठो विभिन्न परिकार बनाएर खाने प्रचलन छ। परम्परागत लौरीले चुटेर फापरको केस्रा निकाल्ने पुरानो प्रचलन भएपनि पछिल्लो समय कतिपय किसानले नयाँ प्रविधिको प्रयोग गरेर फापरको केस्रा संकलन गर्छन्। मुस्ताङका अधिकांश किसानले प्राय गरी घरायसी प्रयोजनका लागि मात्रै सीमित मात्रामा फापर खेती गर्ने गर्छन्। मुस्ताङको तल्लो क्षेत्रदेखि माथिल्लो क्षेत्रमा स्थानीयले सदिंयौं वर्षदेखि रैथाने फापर खेती अपनाउँदै आइरहेका छन्। मुस्ताङमा उत्पादन हुने उवा, जौ, मकै, आलु, बोडी, सिमी लगायत फापर खेती पनि यहाँको मुख्य ब्रान्ड बनेको छ। मुस्ताङको तलो क्षेत्र वारागुङ मुक्तिक्षेत्र३ छुसाङदेखि तलाो क्षेत्र थासाङ४ पैरोथाप्लासम्म फापर खेती गर्ने गरिन्छ। फापर खेती अन्तर्गत स्थानीयले मिठे फापर र तिते फापरको खेती गर्ने प्रचलन छ। समुन्द्री सतहको १ हजार ९८४ मिटरदेखि ३हजार ९०० सय मिटरको अग्लो उचाइको क्षेत्रमा फापर खेती गरिन्छ। हिमाली तथा उच्च पहाडी क्षेत्रमा फापर खेती गरिने भएपनि मुस्ताङको चिसो हावापानीमा उत्पादन हुने रैथाने बाली फापरको परिकार स्वादिलो र पोसिलो हुन्छ। फापर बाली अन्तर्गत मिठे फापरको खेती तलो मुस्ताङमा असार र साउन महिनाको पहिलो हप्ता खेतबारी छरेर असोजको पहिलो र दोस्रो हप्तामा घरमा भित्र्याउने गरिन्छ। तीते फापर साउन र भदौ महिनामा खेतबारीमा छरेर कात्तिकको पहिलो हप्तादेखि घरमा भित्र्याउने गरिन्छ। उपल्लो मुस्ताङमा मिठे फापर वैशाखको पहिलो र दोस्रो हप्तामा खेतबारीका छरेर कात्तिकको पहिलो हप्तादेखि फापर भित्र्याउने काम सुरु हुन्छ। यहाँ तिते फापर वैशाखको पहिलो र दोस्रो हप्तामा खेतबारीमा छरेर कात्तिक महिनाको अन्त्यतिर बाली भित्र्याउने गरिन्छ। फापर बोटको औसत १०० सेमीदेखि ११० सेमीसम्म हुने गर्छ। फापर बाली अन्तर्गत मिठे फापरको झुप्पामा हलुका गुलाबी रंगको फूलहरू फुल्दछ भने फापरको केस्रा हलुका र कालो रंगको हुन्छ। तिते फापरको सेतो रंगको फूलहरू फल्दछ। फापरको केस्रालाई स्थानीय पानी घट्ट र मिलमा पिसेर मीठो तयार गरिन्छ। विषेशगरी फापरको मीठो बढी मात्रामा ढिँडो र रोटी खानका लागि उपयोग गर्ने गरिन्छ। मुस्ताङमा अन्य खाद्य बालीको तुलनामा कम झन्टिलो हुने गरे पनि यहाँका किसानले फापर खेतीलाई व्यावसायिक रुपमा अपनाएको पाइँदैन। हिमाली क्षेत्रको महत्वपूर्ण पहिचान बोकेको कृषि उपज फापर बालीलाई यहाँका किसानले व्यक्तिगत घरायसी प्रयोजनमा मात्रै अपनाएको पाइन्छ। घरपझोङ गाउँपालिकाका कृषि शाखा अधिकृत रोशन थकालीले रैथाने खाद्य बाली प्रवर्द्धनका लागि स्थानीय तहले विभिन्न कार्यक्रम सञ्चालन गर्दै आइरहेको जानकारी दिए। उनले फापर बाली मुस्ताङकै पहिचान भएकाले यसको संरक्षणमा स्थानीय सरकारको दायित्व रहने भएकैले सम्बन्धित किसानहरूलाई रैथाने बाली विविधीकरण तालिम, अनुदान र प्रोत्साहन लगायतका कार्यक्रम गर्ने गरेको बताए। फापरको परिकारबाट २४ भन्दा बढी प्रकारका पौष्टिक तत्व प्राप्त हुने बताइन्छ। फापरको परिकारबाट रगतको कोल्ड स्टोर घटाउने र पित्तको पत्थरी हुनबाट बचाउने भनाइ छ। यसले मानिसको माटोपना घटाउने र उक्त रक्तचापका बिरामीलाई फापर मिठोको परिकार सेवन उपयोगी हुने बताइन्छ। विशेष गरी फापरमा मिनरल वाटर र भिटामिनको स्रोत प्रशस्त हुने गर्छ। यसमा कार्बोहाइड्रेट, फाइबर, प्रोटिन, चिल्लो पदार्थ र पानीको मात्रा प्राप्त हुन्छ। मुस्ताङका किसानले फापर खेतीलाई अन्तरबालिका रूपमा समेत अपनाउँदै आइरहेका छन्। स्याउ बगैँचा भित्र किसानले फापर खेती गरेर दोहोरो फाइदा लिने गरेको पाइन्छ। घरपझोङका किसान निरज थकालीले रैथानी बाली फापर खेती सदियौं वर्षदेखि किसानले अपनाउँदै आइरहेको बताए। फापरको परिकारले धार्मिक पूजाआजा ,घरायसी प्रयोजन र कोसेलीको रूपमा पठाउनकै लागि फापर खेतीले निरन्तरता पाउने गरेको उल्लेख गरे। मुस्ताङी रैथाने ब्रान्ड फापरको मीठो मुस्ताङमै मात्र होइन ठूला ठूला होटलहरूमा समेत उपलब्ध हुने गर्छ।"
माओवादी पार्टीहरूको एकता चाँडै टुंगोमा पुग्छ : दाहाल,"चितवन : नेकपा माओवादी केन्द्रका अध्यक्ष पुष्पकमल दाहालले माओवादी पार्टीहरूको एकतालाई चाडै टुंगोमा पुर्याउने बताएका छन्। नेकपा माओवादी केन्द्रले चितवनको भरतपुर१३ मा बेपत्ता यौद्धा दण्डपाणि न्यौपाने स्मृति भवन निर्माणार्थ आयोजना गरेको बृहत् जनसांस्कृतिक कार्यक्रमलाई सम्बोधन गर्दै उनले सो प्रतिबद्धता व्यक्त गरे। एउटै स्कुलिङबाट आएर अहिले विभिन्न भंगालोमा रहेका माओवादीहरू एकताबद्ध हुँदै समाजवादी क्रान्तिको तयारीमा लाग्नुपर्ने बेला आएको बताए। आफूहरू शान्ति सम्झौतामा आउदा गणतन्त्रमा जाने सहमति भए पनि त्यसलाई जनताको गणतन्त्र बनाउने वा दलालहरूको गणतन्त्र बनाउने भन्ने बिषयमा कुनै विन्दुमा पुगेर संघर्ष हुन्छ भन्ने विश्लेषण गरिएको उल्लेख गर्दै अध्यक्ष दाहालले अब त्यो विन्दु आएको बताए। अध्यक्ष दाहालले आम जनतालाई एकताबद्ध गराउँदै समाजवादी क्रान्ति पूरा गर्ने बताए। उनले पछिल्लोपटक आफूले सरकारको नेतृत्व गर्दा सहिदको नामावली राजपत्रमा प्रकाशन, जनयुद्धलाई राष्ट्रिय दिवस घोषणा र शान्ति प्रक्रियालाई टुंगोमा पुर्याउने लगायतका ऐतिहासिक काम गरिएको उल्लेख गर्दै सहिद र यौद्धाको स्मरणमा विभिन्न प्रतिष्ठानहरू बनाएर अघि बढ्ने बताए। उनले न्यौपाने जनयुद्धको क्रममा बेपत्ता हुने सबैभन्दा माथिल्लो तहको नेता भएको उल्लेख गर्दै आफूसित अत्यन्त निकट रहेर काम गरेको र निरन्तर नेतृत्व विकासमा जोड दिने गरेको बताए।"
"अविराम सर्जक, अभिराम सिर्जना","मान्छेका जीवन, सिद्धान्त, मनोरञ्जन, विचार सबै किताब। किताब नै मान्छेका साधन। किताब नै साध्य। यस्तो जमानाबाट आज २१औं शताब्दीमा आइपुग्दा पनि एउटा सम्भ्रान्त परिवारको घरमा मदिरालय हुन सक्छ तर पुस्तकालय नहुन सक्छ। पुस्तक किनेर घण्टौं धैर्य भएर अध्ययन गर्नेको संख्या पनि घट्दो छ। यसमा पनि अझै नयाँ पुस्ता एकै ठाउँ बसेर ४५ घण्टा टिकटक, रिल वा सामाजिक सञ्जालमा घोत्लिन सक्छ मान्छे। तर एक घण्टा किताबमा ध्यान मग्न हुन सकस मान्छ। पठन संस्कृति र पुस्तक संस्कार बाँकी रहेको छिट्फुट समाज वा घरमा पनि पछिल्लो समय समसामयिक परिघटना, विचार, सिद्धान्तमा आधारित भएर लेखिएका किताबहरू पढ्ने र वस्तुगत विश्लेषणमा उत्रने गरेको पाइन्छ। २० वर्षअघि जन्मेको पुस्ता जो आज आमाबुबाले दुःखजिलो गरेर सहरमा शिक्षादीक्षा दिँदै आइरहेका छन् वा कति चिलगाडी तिनलाई सोध्दा दूध ट्यांकरले दिन्छ अनि चामल सुपर मार्केटले भन्ने स्थिति छ। यसबीच झन्डै सय वर्षको नेपाली समाजको यथार्थ चित्रण गर्ने सत्य घटनामा आधारित साहित्यिक उपन्यास बोरा कृति प्रकाशन गरेर नेपाली साहित्य जगत्मा ठूलो गुन लगाएका छन्, लेखक अखण्ड भण्डारीले। बोरा उपन्यास नेपाली साहित्यमा एउटा महत्त्वपूर्ण कृति हो। भण्डारीले नेपाली समाजको विभिन्न परिवेशलाई बुझाउँदै मानिसभित्रका मानवीयता, प्रेम र व्यक्तिगत संघर्षका मोडहरूलाई तरंगित रूपले प्रस्तुत गरेका छन्। बोरा उपन्यासले पाठकहरूमा एउटा गहिरो सोचको यात्रा पेस गर्दछ। लेखकले उपन्यासको मेलो लिने क्रममै मनु स्मृतिका ३५६ (यत्र नार्यस्तु) र ३५७ (शोचन्ति जमायो यत्र) श्लोकहरू उद्धृत गरेका छन्। यसले लेखक जहिले पनि समाजमा नारीको सम्मानित स्थान र समानताका लागि सचेत छन् भन्ने बुझाउँछ। यसले पाठकलाई उपन्यासभरि बितेको एक शताब्दीमा महिलाले कुन संघर्ष भोग्नु पयो ? हालसम्म त्यसका अवशेषहरू कति बाँकी होलान् ? भन्ने सोच्न बाध्य पारेको पाइन्छ। यी श्लोक यस कृतिमा १९२०३० को दशकको पण्डितहरूको मुखबाट वाचन भएको देखाइनुले पनि पाठकलाई जतिबेला देशमा संविधान थिएन, त्यतिबेलाको कानुन भनेकै हाम्रा धर्मग्रन्थ, श्रुति तथा स्मृति ग्रन्थहरू हुन् भन्ने बुझाउन खोजिएको छ। राणाकालमा गाउँमा मुखिया र डिट्ठाहरूको बोलवाला चल्थ्यो। निर्धोले उनीहरूकै सेवामा जीवन सक्नुपथ्र्यो भन्ने नेपाली समाजको यथार्थ चरित्र कृतिमा दर्शाइएको छ। लेखकले निराशाका बाढीभित्र पनि ठाउँठाउँमा भरोसाका भुल्काहरू निकालेर उपन्यासलाई रोचक बनाएका छन्। उपन्यासका मुरलीधर पण्डित पात्रले छोराछोरी बराबरी हो भनेर छोरीलाई समेत अंश दिएको कुराले परिवेश बदलिन समय होइन, व्यक्ति प्रगतिशील हुन जरुरी हुन्छ भन्ने देखाउँछ। अरूलाई ठग्ने, किशोरी जिस्क्याउने (अहिलेको कानुनले यस्तो कामलाई लैंगिक हिंसाको अपराध भनेको छ) अन्याय अत्याचार गर्ने, अरूलाई सताउनेजस्ता क्रिया उहिलेदेखि हुँदै आएको तर यसको उपचार भने न्यायिक मन भएका गाउँकै भद्रले गर्ने गरेको प्रथा नयाँ पुस्ताको पाठकलाई बदलावको भाव प्रवाह गराउँदै उपन्यासले बताउन खोजेको छ। एउटा शिक्षित (समाज र न्याय अन्याय बुझेका) परिवारमा जन्मेर हुर्केकी बोरा उपन्यासकी पात्र जमुनाले बिहेपछि सम्भ्रान्त डिट्ठा तर व्यभिचारीले न्यूनतम मानवीयता समेत गुमाएर गरेको अत्याचारका पानाहरूले पाठकको मनलाई खण्डहर बनाएको छ। कथाको अधिकांश भाग पूर्वी नेपालको धरान, इटहरी, झापा, दमकको आसपासमा घुमेको छ। कथाका पात्रहरू घर, माइत, स्कुल, आफन्तको घर, आ श्रम, शरण आदिका लागि हिँडेका बाटा, तरेका खोलाहरूमा पाठक आफैं त्यतै एक जुग घुमेको महसुस गर्नेगरी लेखकले भौगोलिक चित्रण गरेका छन्। उपन्यासका पात्रहरूले देखेका भोगेका र अनुभूत गरेका नेपाली समाजको उत्तरार्धमा महिलाले भोगेका पीडा र संघर्षका कुराहरू कलात्मकताका साथ यति मार्मिक प्रस्तुत भएको छ कि पढ्दै गर्दा पाठकलाई पितृसत्तात्मक समाजले गरेको अन्यायले आफंैलाई पोलेको अनुभूति हुन्छ। कृतिमा प्रस्तुत पात्रहरूको आनीबानी, संस्कार, सेवा, सहयोग, सत्कारले पाठकले पूर्वी नेपालको संस्कृतिलाई नजिकबाट छाम्न पाउँछन्। लेखकले पाठकलाई कहिले पुराना शैलीका घरहरूमा पुयाउँछन् त कहिले खेतका आलीहरूमा, कहिले खोला फाँटैफाँट हिँडाउँछन्। कहिले स्कुलको चौर, कहिले स्याउले छाप्रोभित्र त कहिले घनाजंगलको बाटो। यसले पनि पाठकलाई पाना पल्टाउँदै जाँदा अब अर्को पानामा कुन ठाउँ पुयाउला भन्ने आतुरताले किताबको पाना छिटो छिटो सर्ने बनाएको छ। उपन्यासमा मूल पात्रको रूपमा यमुना आमा छन् भने जमुना र असलले भोगेका जीवनलाई समेत धेरै भाग कथाले समेट्न खोजेको छ। मुख्य पात्र र सहायक पात्रको कथाले पाठकलाई अन्याय, व्यभिचारी र अमानवीयताले निम्ताएको अत्याचारविरुद्ध लड्ने साहस दिएको छ। मान्छेका देखेका जीवन र भोगेका जीवनमा धेरै नै अन्तर हुन सक्ने र भोगेका जीवन लेखियो भने अर्को मान्छेको जीवनको लागि आत्मबल, ऊर्जा र संघर्ष बन्न सक्ने कुराको सन्देश प्रवाह गरेको छ। कथामा कमलीकान्तले जमुना र मुना शर्मालाई दिएको यातनाको शृंखलाले यमुनाको बाल मस्तिष्कमा पारेको छाप र आफंैले पनि कमलीकान्तको छेउमा पाएको त्राहिपूूर्ण निष्पट्टताले विस्तारै यमुनालाई दरिलो पारेको र साहस भरेको देखाइएको छ। गाउँका मुखिया डिट्ठा साबको घरबाट श्रीमान्को अत्याचार र अमानवीयताको क्रूर भाला सहन नसकेर सुत्केरी महिला पाँच दिनको बच्चा च्यापेर रगतको पाइला बनाउँदै माइती हिँड्दा बाटोमा भेटिएका राई दम्पतीले सुत्केरीको सेवालाई धर्म मान्दै जमुनाको स्याहार गरेको सन्दर्भले पाठकमा सम्पन्न र बुझक्कड परिवारमा घरेलु हिंसा झन् भयंकरसँग झांगिएको हुन्छ कि भन्ने भान पारेको छ। पढेजानेका गाउँका मुखिया मानिएका कमलीकान्तले घरमा काम गर्ने महिलालाई बलात्कार गर्छ। गर्भवती बनाएर उसैलाई भिœयाउन पाँच दिनको सुत्केरी श्रीमतीलाई चिना र लेखान्त भन्दै घरबाट लखेट्छ। घर नछोडे नवजात शिशु जिउँदै गाड्नेसम्मको कुचेष्टा राख्छ। बोरामा रगतको नाताले जिम्मेवारीलाई पूूर्ण निर्वाह गरेको पाइएन। जुन भावनाको नाताहरू अमिट भएर आए। त्यसैले पनि यस कृतिले समाजलाई कोही मान्छे कसैको बा बन्नुभन्दा पहिले वा कसैको आमा बन्नुभन्दा पहिले वा छोरा बुहारी वा अन्य परिचय बन्नुभन्दा पहिले मान्छे बन्नुपर्छ भन्ने गतिलो पाठ सिकाएको छ। यमुना आमालाई बोराबाट निकाल्ने, केही समयमा अमेरिका उड्ने रश्मि पनि मान्छे बनिसकेकी रहिछन्। जसकारण बलवान् ठिटाहरूले बाइक रोकेर रश्मिका कुरा सुनेर पनि बेकार लफडामा परिन्छ जाउँ जाउँ भनेर हिँडे। तर रश्मिले साँझको समय, पुलमुनि एक्लै भए पनि बोराबाट आमालाई निकालेरै छाडिन्। यसमा पनि लेखकले मानिसले सबैको ठेक्का एक्लै लिन सक्दैन तर मान्छे हुनका लागि जसले जति सक्छ, त्यति कर्म जीवनभर गर्नै पर्छ भन्ने सन्देश दिएका छन्। कृतिका अर्का पात्र मुना शर्मा परिबन्दमा परेर कथित ठूलाबडा दानवको अपराधको साखिली बन्न परेको छ। तर पनि अपराधको आदत परेको खराब मान्छेले कोही व्यक्ति विशेषलाई मात्र अन्याय गर्ने होइन, बाच्छो खाने बाघले पाडोलाई छोड्दैन भन्ने बुझ्छ। त्यसपछि गल्ती प्रायश्चित्त गर्छ। यसरी, सौतेनी छोरीको देखभाल गरेको सन्दर्भ उपन्यासमा अत्यन्तै कारुणिक छ। वर्षौं कसैप्रति देखाउन नसकेको मुनाको प्रेम उनले यमुना आमालाई छोरीको रूपमा पाएपछि एकैचोटी खन्याएको देख्दा कृतिले पाठकलाई यो उपन्यास पढ्दा पढ्दै जीवनको महŒव कसैप्रतिको प्रेमले र जिम्मेवारीले मात्र बढाउँछ भन्ने पारेको छ। पढ्दापढ्दै यस्तो लाग्छ, यति हन्डर खाएर पनि दुःख अन्याय सहेर पनि जमुना यमुनाको प्रेमले बाँचिन्, यमुना आमामा असलको प्रेम र जिम्मेवारीले जीवनको महŒव बढायो। यो पुस्तक पढ्दै गर्दा यस्तो लाग्छ असललाई खराब पात्रको रूपमा कतै देखाइएको छैन, उनले पाएको संस्कार पनि ठूला धनाढ्य शिक्षित घर र साहसी आमाकै छ। आमालाई पनि असलको औधी प्रेम गरेको देखाइएको छ। तर पनि किन उनले आमालाई बोरामा हालेर फाले ? जब कि उनी आमालाई प्रेम गर्थे अनि श्रीमतीलाई अति प्रेम। प्रेमलाई अतिप्रेमले जित्यो कि ? यस्तै प्रश्नले पाठक किताबको अन्तिम अन्तिम पानातिर पुगिसकेको हुन्छ। पाठकका किताबभरि तरंगित मनलाई सम्हाल्न लेखकले फेरि अन्तिममा सुखान्त संयोग जुराएका छन्। नातिको हजुरआमाप्रतिको अगाध स्नेह र यमुना आमाले उनैबाट पाएको प्रताडना भुलेर सन्तानप्रति खन्याएको करुणा सबैभन्दा शिखरमा पुयाएका छन् लेखक भण्डारीले। आमा कतिसम्म महान् हुन्छिन् भन्ने कुरा यस कृतिले उल्लेख गरेको छ। बोरा उपन्यास एक गहिरो र समृद्ध कलाकृति हो, जसले पाठकलाई विचारशील बनाउँछ र उनीहरूलाई भावनात्मक एवं सामाजिक चुनौतीहरूसँग सामथ्र्यपूूर्ण ढंगले परिचित गराउँछ। पुस्तकले समाज, प्रेम, औपन्यासिक विचार र मानवताको विविधतामा एक नयाँ दृष्टिकोण प्रस्तुत गर्छ। कृतिले पाठकलाई जीवनको विभिन्न पाश्र्वसँग परिचित गराउँछ। साहित्यिक रूपमा प्रेम, समाज र भावनाको विचारलाई अद्वितीय ढंगले प्रस्तुत गरेको छ। यसले समाजमा अझै पनि रिक्त रहेका सामाजिक समस्याहरूमाथि विचार पुयाउन सहयोग गरेको छ। अन्त्यमा, कुनै पनि वादले प्रभावित नभई एउटा युगको अन्तरपक्षीय अन्तरिम कालखण्ड र परिवर्तन आत्मसाथ गर्न सक्नेनसक्ने मान्छेहरूका सोच र सोचसँग उत्पन्न गराइएकागरिएका क्रियामार्फत समाजको चित्रण गरेको बोरा एक अभिराम पुस्तक भन्न सकिन्छ।"
अर्थ मन्त्रालयले पछिल्लो तीन महिनामा के गर्यो ?,"रेमिट्यान्स १५ प्रतिशतले वृद्धि भएको छ भने व्याजदर घटेर औषत ६१५१ प्रतिशत कायम भएको छ। काठमाडौं : अर्थ मन्त्रालयले नयाँ सरकार गठन भएको तीन महिना भित्रमा भएका महत्त्वपूर्ण कार्यहरू सार्वजनिक गरेको छ। अर्थ मन्त्रालयले शुक्रबार सार्वजनिक गरेका कार्यहरूमा मुलुकको अर्थतन्त्र सुधारका लागि सुझाव दिन उच्चस्तरीय आर्थिक सुधार आयोग गठन, आन्तरिक राजस्व परिचालन रणनीतिको कार्यान्वयन, कन्ट्री क्रेडिट रेटिङको तयारी पूरादेखि सङ्घीय संसदमा विधेयक पेशसम्म छन्। अर्थ मन्त्रालका प्रवक्ता महेश भट्टराईले अर्थतन्त्रमा चुनौतीहरू रहेपनि पहिलेको तुलनामा सुधार आइरहेको बताए। प्रवक्ता भट्टराईले तीन महिनामा निजी क्षेत्रको आत्मविश्वास बढेको, गत वर्षको यसै अवधिको तुलनामा पूँजीगत खर्च र राजस्व सङ्कलन बढेको, व्याजदर कम भएको, निजी क्षेत्रतर्फ प्रवाहित कर्जा वृद्धि भएको, पूँजी बजार चलायमान भएको, विदेशी मुद्रा सञ्चिति बढेको, रेमिट्यान्स वृद्धि भएको जानकारी दिए। पूँजीगत खर्च गत वर्षको यसै अवधिको तुलनामा ६५ प्रतिशतले वृद्धि भएको छ भने राजस्व सङ्कलन गत वर्षको यसै अवधिको तुलनामा १३ प्रतिशतले वृद्धि भएको छ। यसैगरी विदेशी मुद्राको सञ्चिति हालसम्मको उच्च २१ खर्ब ५२ अर्ब रुपैँया रहेको छ। मन्त्रालयका अनुसार रेमिट्यान्स १५ प्रतिशतले वृद्धि भएको छ भने ब्याजदर घटेर औषत ६१५१ प्रतिशत कायम भएको छ। वर्तमान सरकार गठन भएको दुई महिनापछि विश्व बैंक, एसियाली विकास बैंक, आइएमएफ लगायतले नेपालको अर्थतन्त्र सुधारोउन्मुख भएको बताउँदै आएका छन्। यी हुन् मन्त्रालयले सार्वजनिक गरेका तीन महिनाका कार्यहरू : बजेट कार्यान्वयन गर्न ७३ बुँदे मार्गदर्शन जारी गरी बजेट कार्यान्वयनलाई थप प्रभावकारी बनाईएको छ। यस वर्षको बजेट कार्यान्वयनलाई थप प्रभावकारी बनाउन बजेट कार्यान्वयन कार्ययोजना तर्जुमा गरी कार्यान्वयनमा ल्याइएको छ। यसबाट हालसम्मको चालु, पूँजीगत तथा समग्र खर्चमा उल्लेख्य सुधार ल्याउन सहयोग पुगेको छ । मुलुकको समग्र अर्थतन्त्र सुधारको लागि उच्चस्तरीय आर्थिक सुधार सुझाव आयोग गठन गरी अध्ययन कार्य प्रारम्भ गरिएको छ। राजस्व चुहावट नियन्त्रण गर्न केन्द्रीय द्रुत गस्ती टोली गठन गरी परिचालन गरिएको छ। अन्तर्राष्ट्रिय स्वतन्त्र विज्ञ संस्थाबाट नेपालको सार्वभौम साख मूल्याङ्कन (क्रेडिट रेटिङ) को कार्य अगाडि बढाई प्रतिवेदन प्राप्त गर्ने चरणमा रहेको छ। नयाँ बीमा नियमावली, २०८१ तर्जुमा गरी मन्त्रिपरिषदमा पेश गरिएको छ। साना तथा मझौला सङ्गठित संस्थाको धितोपत्र निष्कासन तथा कारोबार सम्बन्धी नियमावली, २०८१ मन्त्रिपरिषद्मा पेश गरिएको छ। आन्तरिक राजस्व परिचालन रणनीति, २०८१ स्वीकृत गरी कार्यान्वयनमा ल्याईएको छ। भन्सार मूल्याङ्कनलाई यथार्थ कारोबार मूल्यमा आधारित बनाउन रणनीति तयार गरी लागू गरिएको छ। भन्सार महसुल नियमावली, २०८१ तर्जुमा गरी मन्त्रिपरिषद्मा पेश गरिएको छ। यसबाट भन्सार प्रकृया थप सरलीकृत हुनेछ। सार्वजनिक संस्थानमा ऋण तथा लगानी सम्बन्धी नीति तर्जुमा गरी मन्त्रिपरिषद्मा पेश गरिएको छ। आन्तरिक ऋण निष्काशन तथा व्यवस्थापन कार्यविधि तयार गरी कार्यान्वयनमा ल्याईएको छ। आर्थिक कार्यविधि तथा वित्तीय उत्तरदायित्व ऐन, २०७६ को संशोधन विधेयक सङ्घीय संसदमा पेश गरिएको छ। तातोपानी भन्सार कार्यालयमा लगेज तथा भेहिकल स्क्यानर मेसिनको प्रयोग सुरु गरिएको छ। बिरगञ्ज भन्सार कार्यालय, भैरहवा भन्सार कार्यालय र नेपालगञ्ज भन्सार कार्यालयमा ल्याव मोड्युल सुरु गरिएको छ। भन्सार प्रज्ञापनपत्रको मुख्यमुख्य चरणको जानकारी निकासी तथा पैठारीकर्तालाई ईमेल मार्फत जानकारी गराउने प्रणाली सुरु गरिएको छ। नागरिक बचतपत्र र वैदेशिक रोजगार बचतपत्रको अभौतिकीकरण कार्य भएको छ। आन्तरिक नियन्त्रण प्रणाली दिग्दर्शन, २०८१ तर्जुमा गरी स्वीकृतिका लागि नेपाल सरकार ( मन्त्रिपरिषद्) मा पेश गरिएको छ। हस्तान्तरण मूल्य सम्बन्धी निर्देशिका, २०८१ तर्जुमा गरी कार्यान्वयनमा ल्याईएको छ। वार्षिक  करोड रुपैयाँ भन्दा बढीको कारोबार गर्ने ४०० भन्दा बढी करदाताको कारोबारलाई केन्द्रीय बीजक अनुगमन प्रणालीमा आबद्ध गरिएको छ। अन्तःशुल्क चुहावट नियन्त्रणका लागि मदिरा, बियर, चुरोट, सूर्तीजन्य वस्तु, इनर्जी ड्रिङ्कस र जुसको व्यावसायिक उत्पादन गर्ने एक सय भन्दा बढी उद्योग प्रतिष्ठानको स्थलगत निरीक्षण तथा अनुगमन गरिएको छ। बहुवर्षिय ठेक्का प्रकृयालाई थप व्यवस्थित र कार्यान्वयन योग्य बनाउन पहल गरिएको छ। योजनाहरूको प्राथमिकीकरण गरी बजेट विनियोजन तथा कार्यन्वयनलाई थप प्रभावकारी बनाउने कार्य भएको छ। दोस्रो वित्तीय क्षेत्र रणनीति निर्माणको कार्य प्रारम्भ गरिएको छ। विकास सहायता सम्बन्धी नयाँ नीति तर्जुमाको कार्य भइरहेको छ। नयाँ बजेट तर्जुमा दिग्दर्शन तर्जुमा गरी कार्यान्वयनमा ल्याईएको छ।"
"ट्रायल पास गरेपछि लाइसेन्स बोक्न नपर्ने, नागरिक एपमा देखाए पुग्ने","सवारी नियम उल्लंघनमा ट्राफिक प्रहरीले चिट काट्दा सम्बन्धित ठाउँमै डिजिटल पेमेन्ट गर्ने व्यवस्था गरिएको छ। काठमाडौं : सरकारले सवारी चालक अनुमतिको लागि ट्रायल पास गरेपछि लाइसेन्स कार्ड नबोक्दा पनि हुने व्यवस्था गरेको छ। नागरिक एपमार्फत सम्बन्धित व्यक्तिको मोबाइलमा लाइसेन्स उपलब्ध हुने प्रधानमन्त्री केपी शर्मा ओलीले जानकारी गराएका छन्। उनले सवारी नियम उल्लंघनमा ट्राफिक प्रहरीले चिट काट्दा सम्बन्धित ठाउँमै डिजिटल पेमेन्ट गर्ने व्यवस्था गरिएको जानकारी गराए। सवारी चालक अनुमतिको लागि ट्रायल पास गरेपछि अब लाइसेन्स कार्ड आवश्यक नपर्ने व्यवस्था गरिएको छ। नागरिक एपमार्फत सम्बन्धित व्यक्तिको मोबाइलमा लाइसेन्स उपलब्ध हुने छ। आज सामाजिक सञ्जालमार्फत ओलीले भनेका छन्, सवारी नियम उल्लंघनमा ट्राफिक प्रहरीले चिट काट्दा सम्बन्धित ठाउँमै डिजिटल पेमेन्ट गर्ने व्यवस्था गरिएको छ। यसले सवारी लाइसेन्स छपाइ नहुँदा परेको समस्या अन्त्य भएको छ भने सवारी नियम उल्लंघनमा जरिवाना तिर्दा हुने झन्झट हटेको छ। ओलीका अनुसार आइतबारबाट बागमती प्रदेश यातायात व्यवस्था कार्यालयबाट परीक्षणका रूपमा यो व्यवस्था सुरु हुने जानकारी दिए। ओलीले भनेका छन्, नागरिक एपमा अरु सेवा पनि थप्ने तयारी गरिएको छ। कुनै पनि कामको लागि लाइन बस्नु पर्ने समस्याबाट मुक्त गर्ने तयारीमा हामी लागेका छौं। राज्यले नागरिकलाई छिटो सेवा प्रवाहमा यसले सहयोग पुग्नेछ भन्ने हामीले आशा राखेका छौँ।"
लामिछाने पक्राउ परेपछि कांग्रेस महामन्त्री गगन थापामाथि रास्वपाको आक्रोश,"काठमाडौं : रास्वपाले सभापति रवि लामिछानेलाई पक्राउ गरेर कांग्रेसका महामन्त्री गगन थापामाथि आक्रोश व्यक्त गरेका छन्। शनिबार दिउँसो पोखरामा आयोजित विरोध सभामा बोल्दै राष्ट्रिय स्वतन्त्र पार्टीका कार्यवाहक प्रवक्ता मनिष झाले नयाँ भनिएका गगन थापा पनि नाङ्गिएको भन्दै धन्यवाद दिए। उनले हिजो सरकार पनि नाङ्गिएको दाबी गरे। प्रधानमन्त्री केपी शर्मा ओलीको संगतले थापा पनि नाङ्गिएको उल्लेख गरे। उनले थापाले पनि नयाँ राजनीतिक दल आउँदा आत्तिएको उल्लेख गरे। उनले भने, म यहाँबाट नेपाली कांग्रेसको महामन्त्री गगन थापालाई धन्यवाद दिन चाहन्छु। गगन थापा तिमि पनि नाङ्गियौं अब। किनकी यो देशमा नयाँ पुस्ताले राजनीति गर्नुपर्छ भनेर २० वर्षदेखि राजनीति गर्दै आएको मान्छे, केहि नयाँ दल आउँदा उ आत्तियो ओलीको संगतले मात्तियो। सहकारीको ८७ अर्ब हिनामिना हुँदा रवि लामिछाने गोर्खा मिडियामा प्रबन्ध निर्देशक हुँदा ३ करोडको मात्र कारोबार भएको जानकारी उनले दिए। उनले भने,म सहकारी पीडित साथीहरूलाई पनि भन्न चाहन्छु, यिनीहरू ८७ अर्बको चर्चा गर्दैनन्, यिनीहरू केवल रवि लामिछानेको चर्चा गर्छन् । किनकि यो राजनीतिक प्रतिशोध र कुण्ठा हो। सरकार र कांग्रेसको राजनीतिक कुण्ठा र प्रतिशोधले लामिछानेलाई पक्राउ गरेको धारणा राखे। अहिलेका राजनीतिक दलले अदालत र सबै ठाउँमा आफ्नो कार्यकर्तामात्र पुर्याएको आरोप लगाए। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वमा गएको टोलीले लामिछानेलाई पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। यो पनि पढ्नुहोस पूर्व गृहमन्त्री रवि लामिछाने पक्राउ रवि लामिछाने पक्राउ परेपछि सरकारविरुद्ध नाराबाजी यसरी पक्राउ परेका थिए रवि लामिछाने (भिडियो) पक्राउ परे रवि, अरूलाई खोज्दै प्रहरी रवि लामिछानेलाई पक्राउ गरेको विरोधमा पोखरामा रास्वपाको प्रदर्शन"
सिटामोल लिन ३ घण्टा पैदल,"गोरखा : धार्चे गाउँपालिका७ ठाँटीकी सूर्यमाया गुरुङ गत मंगलबार बिहान घाँस काटेर फर्कंदै गर्दा भीरबाट लडिन्। आफन्ती भेला भएर बोकेर घरमा ल्याए। हात चलाउनै नमिल्ने गरी दुख्यो। धेरै टाढा पर्ने हुँदा स्वास्थ्य संस्था लैजान सम्भव भएन। कुहिनोको जोर्नी फुस्किएको अनुमान गरी तानतुन गरे। तर झन्झन् सुन्नियो। सहनै नसक्ने गरी दुख्यो। भोलिपल्ट बिहान युवाहरू जमघट भए। डोको काटेर बिरामी बोक्ने साधन बनाए। त्यसपछि आलोपालो गर्दै भीरपहराको बाटो बोकेर उपचारका लागि आरुघाटतिर लगे। मध्यदसैंका बेला अर्की स्थानीय सन्तमाया गुरुङलाई पनि उस्तै स्वास्थ्य समस्या आइलाग्यो। तीन दिनदेखि आँखा रातो भएर दुख्यो। घरेलु जडीबुटी ओखतीमुलोले नछोएपछि उनी पनि आफन्त साथ लागेर आरुघाटतिर हिँडिन्। गाउँमा सामान्य बिरामी भए पनि उपचार पाइँदैन। हामो वडाको स्वास्थ्यचौकी लापुमा छ। त्यहाँ पुग्न सातदेखि आठ घण्टा हिँड्नुपर्छ, स्थानीय सूर्यमान गुरुङ भन्छन्, भीरकुनामा गाउँघर क्लिनिक छ। त्यहाँ पुग्न पनि पाँच घण्टा हिँड्नुपर्छ। आरुघाट गाउँपालिकाको स्वाँरा गाउँको गाउँघर क्लिनिक पुग्न तीनघण्टा हिँड्नुपर्छ। गाउँमा स्वास्थ्य संस्था नहुँदा ठाँटी गाउँबासीले धेरै दुःख खेप्नु परेको उनको भनाइ छ। उपचार त परको कुरा, सामान्य स्वास्थ्य समस्या पत्ता लगाउन पनि नसकिने स्थानीयको गुनासो छ। गाउँमा जोरो नाप्ने थर्मोमिटर पनि छैन, स्थानीय आइतमान गुरुङ भन्छन्, जोरो आयो भने तिम्रो घरमा सिटामोल भए देऊ न भन्दै घरघर चहार्नुपर्छ। ओखतीको म्याद छ कि छैन, मतलव छैन। ट्याबलेट पाए खुसी भएर खानुपर्छ। स्वास्थ्य संस्थाको अभावमा गाउँले झाँक्रीको भर पर्न बाध्य भएको उनको भनाइ छ। झाँक्रीको भर नपरे के गर्ने त ? अरू हामीसँग केही त छैन, उनी भन्छन्, जति सिकिस्त भए पनि चार पाँच दिनसम्म सहँदा सहँदै निको हुन्छ। स्वास्थ्यकर्मीले गाउँमा पोलियो थोपा, जुकाको औषधि, भिटामिन ए क्याम्पुल पनि अरूको हातमा पठाउने उनले बताए। जुकाको दबाइ, भिटामिन ए क्याप्सुल भीरकुना हेल्थपोस्टमा जो भेट्यो उसकै हातमा पठाउने रहेछन्, स्थानीय सुकुमारी गुरुङ भन्छिन्, नियमित गर्भ जाँच गर्न, बच्चालाई नियमित खोप लगाउन पनि तीन, चार घण्टा हिँडेर स्वाँरा जानुपर्छ। गाउँमा र गाउँ नजिकै स्वास्थ्य चौकी र बर्थिङ सेन्टर नहुँदा सुत्केरी हुने महिना आएपछि गोरखा बजार अथवा आरूघाट बजारमा डेरा लिएर बस्ने गरेको उनको भनाइ छ। ठाँटीगाउँ नजिकै अरू गाउँबस्ती छैनन्। वडाको केन्द्रबाट पनि यो धेरै टाढा पर्छ। मतदान गर्न पनि यहाँका मतदाता छन्, सात घण्टा पैदल हिँडेर जाने गर्छन्। जम्मा २१ घरधुरी रहेको यसलाई सडक सञ्जालले जोडेको छैन। कक्षा दुईसम्म मोबाइल नेटवर्क पनि अत्यन्त कमजोर हुँदा सञ्चार सुविधा पनि सहज छैन। थोरै घरधुरी र जनसंख्या कम भएकाले सेवासुविधाबाट वञ्चित हुनुपरेको स्थानीय युवा सूर्यमान गुरुङको गुनासो छ। यहाँ थोरै घरधुरी छ। त्यसमा हाम्रो के दोष ? थोरै घरधुरी भयो भन्दैमा भएकाहरू सेवासुविधाबाट बञ्चित हुनु अन्याय हुन्छ, उनी भन्छन्, यहाँ ठूला मान्छेहरू आउने चुनावमा मात्र हो। हरेक पार्टीका नेतालाई यहाँको समस्या जस्ताको तस्तै सुनाउँछौं। तर जसले जिते पनि हाम्रो समस्या जस्ताको तस्तै छ।"
"बसको ठक्करबाट मोटरसाइकल चालकको घटनास्थलमै मृत्यु, आक्रोशित भीडले जलाए बस",झापा : झापामा यात्रुबाहक बसको ठक्करबाट मोटरसाइकल चालकको घटनास्थलमै मृत्यु भएको छ। बस चालकको लापरबाहीले दुर्घटना भएको भन्दै आक्रोशित भीडले बसको अगाडि भागमा आगजनी गर्नुका साथै झ्यालका सिसाहरू समेत फुटाएका छन्। पूर्व पश्चिम राजमार्गअन्तरगत कमल गाउँपालिका५ स्थित रबी पेट्रोल पम्प अगाडि शनिबार दिउँसो साढे १२ बजेको समयमा पश्चिमबाट पूर्वतर्फ जाँदै गरेको प्रदेश १०१००१ ख ३४३५ नम्बरको कनकाई माई पाथीभरा नामक बसले सोही दिशा तर्फ जाँदै गरेको को १६ प ५३२२ नम्बरको मोटरसाइकललाई ठक्कर दिएको थियो। दुर्घटना परी मोटरसाइकल चालक मोरङ केराबारी गाउँपालिका ७ का ५५ वर्षीय पदम मुकारुम राईको घटनास्थलमै मृत्यु भएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। दुर्घटनापश्चात् आक्रोशित भीडले बसमाथि ढुङ्गा प्रहार गर्नुका साथै आगजनी गरेको डीएसपी चन्दको भनाइ छ। घटनालाई साम्य बनाउन सशस्त्र र नेपाल प्रहरी परिचालन गरिएको थियो। दुर्घटना कारण पूर्व पश्चिम राजमार्ग आधा अवरुद्ध बनेको थियो। प्रहरीले वैकल्पिक मार्गबाट सवारीसाधन आउजाउको व्यवस्था मिलाइएको थियो। बस चालक घेरादह नगरपालिका१ का ३५ वर्षीय सञ्जय नेपालीलाई नियन्त्रणमा लिएर इलाका प्रहरी कार्यालय दमकले आवश्यक अनुसन्धान गरिरहेको जनाइएको छ।
विद्वान् र जीवन,भूपेन्द्रराज तिम्सिना आउँछ नि सबैको पक्कै पालो आउँछ नत्र कहाँबाट किन भुइँचालो आउँछ ? गणितको सूत्र जस्तो हुँदो रहेनछ जीवन उकालो सकिएर त्यहीँ ओरालो आउँछ । माकुराले पुल्ठो सल्काइरहनु पर्छ कुनामा नत्र आफैंलाई फसाउने जालो आउँछ । कोरोनाले गतिलो पाठ सिकायो हामीलाई मान्छे बचाउन अब कुटोकोदालो आउँछ । विद्वान््हरूले कृषिको सिद्धान्त मात्रै पढाए अब गाउँको विकासमा गोठालो आउँछ ।
पञ्चवर्षीय गढीमाई मेलामा खानेपानी र शौचालयको व्यवस्था गर्न मन्त्री यादवको निर्देशन,"पञ्चवर्षीय गढीमाई मेला पशु बलीका लागि विश्वमै प्रसिद्ध छ। वीरगन्ज : संघीय सरकारका खानेपानी मन्त्री प्रदीप यादवले बाराको बरियारपुरमा लाग्ने विश्वप्रसीद्ध पञ्चवर्षीय गढीमाई मन्दिरमा आउने दर्शनार्थी र भक्तजनहरुका लागि शुद्ध खानेपानीको प्रबन्ध मिलाउन मन्त्रालयका कर्मचारीहरुलाई निर्देशन दिएका छन्। बाराको महागढीमाई नगरपालिका२ बरियारपुरमा अवस्थित गढीमाई मन्दिरमा मंसिर दोस्रो सातादेखि पञ्चवर्षीय मेला लाग्दैछ। पञ्चवर्षीय गढीमाई मेला पशु बलीका लागि विश्वमै प्रसिद्ध छ। शनिबार बिहान बरियापुरस्थित गढीमाई मन्दिरको दर्शन गरेपछि मेलाको लागि भइरहेको तयारीबारे स्थलगत अवलोकनपनि मन्त्री यादवले गरे। स्थलगत अवलोकनपछि मन्दिर परिसरमै आयोजित कार्यक्रममा मन्त्री यादवले गढीमाई मेलामा आउने दर्शनार्थी र भक्तजनहरुको सुविधाका लागि शुद्ध खानेपानी र शौचालयको उचित प्रबन्ध मिलाउन मन्त्रालयका कर्मचारीहरुलाई निर्देशन दिए। खानेपानी मन्त्रालयका कर्मचारीसमेत सहभागी कार्यक्रममा मन्त्री यादवले आगामी मंसिर दोस्रो सातादेखि लाग्न गइरहेको गढीमाई मेलाको तयारीबारे मेला मूल आयोजक समिति र मन्दिर सञ्चालन समितिका पदाधिकारिहरूसँग जानकारी पनि लिए। मन्त्री यादवले पञ्चवर्षीय गढीमाई मेलामा देशविदेशबाट लाखौँ श्रद्धालु र भक्तनहरु आउने भएकाले उनीहरूले गर्ने दर्शन र यात्रामा कुनै असुविधा नहुने गरी प्रबन्ध मिलाउनुपर्नेमा जोड दिए। यसअघिको पञ्चवर्षीय गढीमाई मेलामा खानेपानी र शौचालयको अभावले दर्शनार्थी र भक्तजनहरुले समस्या खेप्नु परेको गुनासो आएको स्मरण गराउँदै मन्त्री यादवले भने,विगतकोबाट पाठ सिकेर यस पालिको मेला त्यस्तो समस्या नहोस् भनेर हामीसबै समयमै लाग्नुपर्छ। त्यसका लागि आवश्यक सहयोग गर्न मन्त्रालय तत्पर छ। गढीमाई मेलामा आउने दर्शनार्थी र भक्तजनहरुको सेवा सुविधाका लागि स्थानीय सरकार र सरोकारवाला निकायहरूसँग मन्त्रालयले समन्वय गरी समयमै उचित र भरपर्दो व्यवस्थापन मिलाउने प्रतिबद्धता पनि उनले जनाए। गढीमाई मेलामा आउने प्रत्येक श्रद्धालु र दर्शनार्थीको सुविधा सुनिश्चित गर्न नेपाल सरकारपनि प्रतिबद्ध रहेको उनले बताए।"
रुवि फल्समा रमेको मन,"संयुक्त राज्य अमेरिकाका ५० राज्यमध्ये हामीले पहिलो पाइला जर्जियाको एटलान्टा एयरपोर्टमा टेकेका छौं। कतार एयरलाइन्सले भनेकै समयमा दिनको ३ः३० मा अवतरण भयांै। हामी भन्नाले जीवनसाथी तुलसा र म। छोरा लोकेश र उसको साथी सुस्मिता एयरपोर्ट आएका रहेछन्। अब चारैजना छोरा बसेको अर्को राज्य अलावामातर्फ लाग्छौं। अमेरिकाबारे जानकार भए पनि प्रत्यक्ष रूपमा देख्ने र भोग्ने अवसर भने पहिलोपटक मिलेको छ। भाइ डिल्लीराजको परिवार लस एन्जेलस तथा छोरा लोकेश अध्ययनका लागि अलावामा छ। छोराको सात वर्षको कठोर मेहनतको फलको साक्षी बस्न आएका हौं। मौकामा धेरैभन्दा धेरै स्थान घुम्नु जो छ। अलावा आएको एक हप्ता भएको छ। यसै अवधिमा छोराले हामीलाई फ्लोरिडाको हेनडर्सन विच पुयायो। भूपरिवेष्ठित देशको हामी नागरिकले समुद्रमा रमाउन पाउनु पक्कै पनि खुसीकै कुरा हो। नुनिलो पानीमा एकाध घण्टा रमाएर अलावामा फर्कियौं। अलावामाबाट फ्लोरिडातर्फ जाने सडक तथा हरियालीले मजैले लोभ्यायो अनि खेतीका उर्वर फाँटले पनि। उनीहरूको प्रविधि हेर्दा अमेरिका त्यसै अमेरिका भएको कहाँ रहेछ र ? भन्ने लाग्यो। धेरै प्रसंग लेख्नयोग्य भएकाले ती विषय मस्तिष्कमा घुमिरहेका छन्। छोराको चाहना बुवाआमालाई छोटो अवधि भए पनि धेरै ठाउँको भ्रमण गराउनु छ। वरिपरिका पार्कहरूमा लगिरहन्छ, युनिर्भसिटीका थुप्रै स्थानमा घुमाउँछ। पुस्तकालय, स्टेडियम तथा जिम हल देख्दा लाग्यो, यस्ता त हाम्रो राष्ट्रिय स्तरका पनि छैनन्। एउटा युनिर्भसिटीको रहेको छ। फेरि लाग्यो अमेरिका त्यसै अमेरिका बनेको होइन रहेछ। सडकको कुरा त गरिसाध्ये भए पो ! आज जुलाई २५ बिहीबार। हामी आएकै दिन तय भएको यात्रा। ब्रेकफास्ट लिएपछि टेनिसी राज्यतर्फ लाग्यौं। छोराको साथी सुस्मिताले लन्चको व्यवस्था गरिसकेकी थिइन्। लन्च पोको पारेर टेनिसी राज्यको चट्टानुगा सहरतर्फ लाग्यौं। गाडीमा नेभिगेटरले देखाउँदै थियो, तीन घण्टा ४३ मिनेट लाग्ने भनेर। यो अवधिमा हामीले ३६० किलोमिटर पार गर्नुपर्ने थियो। लोकेश गाडी हाँक्दै थियो। सुरुआती दिनभन्दा केही अभ्यस्त भइसकेका छौं हामी। बिहानै घुमफिरमा निस्कन्छौं, बेलुकीपख पनि पैदलै घुमफिर। छोरा फुर्सदिलो छ, फुटबल र जिममा निरन्तर जान्छ।म पनि केही दिन जिम गएँ। नेपालको भन्दा अत्याधुनिक सामग्री सहितको जिमखाना फाइभस्टार होटलभन्दा कम थिएन। स्विमिङ पुल, ब्याडमिन्टन, आइसवाथदेखि फुटबलसम्म खेल्न सकिने रहेछ जिमखाना। युनिर्भसिटीका विद्यार्थीका लागि खोलिएको यो व्यायामशाला उनीहरूलाई निःशुल्क रहेछ। मलाई भने दुई दिनको १० डलर खर्चियो छोराले। लेखनका लागि धेरै खुराक मिलेको छ। जहाँ जता गए पनि उस्तै लाग्ने घरहरू, उस्तै राम्रा चिल्ला सडकहरू र सुन्दर हरियाली जंगलहरूले सजिएको अलावामा सहरको अर्बन युनिर्भसिटी यहाँका मान्छेका लागि गर्वको विषय रहेछ। उनीहरू आफ्नो घरमा एउटा राष्ट्रिय झन्डा र अर्को अर्बन युनिर्भसिटीको झन्डा राख्दा रहेछन्। विगतमा यहाँ केही वर्षसम्म थोरै नेपाली विद्यार्थी रहेछन्, अहिले त करिब दुई सयभन्दा बढी। युनिर्भसिटीका धेरै महत्वपूर्ण कुरा छन्, हामीले मनन् गर्नुपर्ने अनि सिक्नुपर्ने। तर त्यसको उपयोग हामीले गर्न सक्दैनौं। नेपालबाट राज्य सञ्चालकहरू कैयौंपटक यहाँ आए र भत्तामात्र पचाउने काम गरेका रहेछन्। त्यसैले उनीहरूलाई लेखले के नै छोला र ? अब भनेटेनिसी राज्यमा अवस्थित रुवी फल्स अवलोकनलाई हिँडिरहेका छौं। सफा, सुन्दर र रमणीय स्थलहरू गाडीबाट हेरिरहेको छु। सबै आआफ्नै रफ्तारमा छन्। स्पिडमाइलमा हेर्छु, ८०८५ को रफ्तारमा गाडी कुदिरहेको छ। बाटोमा लेखिएको निर्देशन तथा नेभिगेटरले देखाएको बाटोलाई पच्छाएपछि उसले भनेकै समयमा गन्तव्यमा पुग्न सकिने प्रविधिको उपयोग गरिरहेका छौं। छोरा गाडीको स्टेरिङमा मग्न छ। म भने पुराना दिन सम्झन्छु। अचानक छोरा शीर्षकको कविता याद आउँछ, उसको अनुहार पुलुक्क हेर्छु र कविता गुनगुनाउँछु: आज छोरा ठूलो भएको छ, तर म सानै देख्छु। डोरम्याट पृ३४ ओहो ! म त भावनामा डुब्न पुगेछु। सन्तान जतिसुकै ठूला भए पनि अभिभावकले कहाँ ठूला देख्छन् र ? हामीलाई पनि बुवाले कहिल्यै ठूलो देख्नु भएन। बुवाका स्मृतिहरू पनि यात्रामा ताजा बने। जीवन पनि त यात्रा न हो। आज पनि हामी यात्राकै क्रममा छौं। रुवि फल्स हेर्ने लालसा जागेको छ, मनभरि। मनमा अनेकौं तर्कना खेलिरहे। नेपालमै भएका केही झरना र गुफासँग दाँजें। पोखराकोे चमेरे गुफा, डेभिड फल्स, गुप्तेश्वर महादेव तथा महेन्द्र गुफामा बिताएका क्षणहरू सम्झें। गाडी आफ्नै रफ्तारमा कुदिरहेको छ। हिँडेको दुई घण्टा भएछ। ग्यास स्टेसनमा रोकिन्छौं, आफू र गाडीलाई इन्धन भर्न। अबको एक घण्टा चालिस मिनेटको यात्रा पार गर्नु छ रुवि फल्स पुग्न। गुगलमा सर्च गर्छु, टेनिसी राज्य जान्न उत्सुक छु। नेटले राम्रो काम गरेको छैन, एकमनले भन्छ यात्राको भरपुर मजा लिनु नि किन गुगलसुगल गरेर बस्नु। मनलाई सम्झाएँ। हुन त हो छोरासँग गफिन्छु, जीवनसंगी तुलसा अगाडि सिटमा मस्तले निदाइरहेकी छन्। सुस्मिता मोबाइलमा व्यस्त छिन्। छोरालाई जिस्काउँछु ऊ मुसुक्क हाँस्छ। उसको ध्यान केवल स्टेरिङमा छ। नेपालमा भए ३६० किलोमिटर साढे तीन घण्टामा कहाँ सम्भव छ र ? नेपालका सडकको हालत सम्झें, आफंैले आफैंलाई धिक्कारें। यस्तैयस्तै नालायकीहरूलाई हामीले निरन्तर भोट दिएर सिंहासनमा बसाएका छौं। राम्रा र केही गर्छु भन्नेहरू यसरी विदेशमा अल्मलिरहेका छन्। यात्राको सभ्यता भनेकै यही हो, यहाँ यथार्थ र कल्पनामा मजाले रमाउन सकिन्छ। सिमसिम पानी परिरहेको छ, हामी चट्टानुगा सहरको डाउनटाउनमा पुगेका छौं। अगाडि पहाड देखिन्छ। नेभिगेसनले त्यो पहाड चढ्न निर्देश गर्छ। छोराले नेभिगेसनको फलो गर्दै गाडीको रफ्तार बढाउँछ। चार मिनेटमा गन्तव्यमा पुग्न सकिने कुराले हामी मक्ख पर्छौं। नभन्दै जंगलको बीचमा घुमाउरो सडक सुन्दर लाग्छ। केही माथि पुगेपछि लहरै गाडी पार्किङ देखिन्छ। पार्किङ गरेर सिमसिम पानीमा भिज्दै रुवि फल्सको गेटमा पुग्छौं। ३ बजेको समयका लागि छोराले पहिल्यै टिकट लिइसकेको रहेछ। तीन बजेको प्रतीक्षामा गिफ्ट सपमा अल्मलिन्छौं। अनलाइनबाटै सबै काम हुने, छरितो सेवाले प्रफुलित हुनु स्वाभाविकै हो। प्रतिव्यक्ति २६ डलरभने अलिक बढी नै लागेको थियो तर झरनाको संगीतले २६ डलरलाई फिक्का बनाइदियो। स्क्रिनमा ३ बजेका ग्रुपहरू आउन सन्देश प्रवाह भयो। अग्रपंक्तिमै थियौं। रुवि फल्समा यहाँलाई स्वागत छ, भन्दै परिचारिका बहिनीले मीठो स्वागत गर्दै लिफ्टमा बस्न आग्रह गरिन्। करिब १५ जनाजति लिएर लिफ्ट पहाडको गहिराइतर्फ लाग्यो। करिब ११ सय फिट तल गहिराइमा पुगेर लिफ्ट रोकियो। गाइडले भने कृपया माथि गएपछि यहाँ खिचेका आआफ्ना फोटा लिएर जानुहोला। पछि थाहा भयो फोटो लिन ३५ डलर खर्चनु पर्ने रहेछ। रुवि फल्सको प्रमुख आकर्षण भनेको यसको अविश्वसनीय प्राकृतिक सौन्दर्य र भूमिगत गुफाहरू हुन्। करिब पाँच सय फिटजति गुफामा हिँडेपछि अद्वितीय जलराशि भेटिन्छ। यो करिब १४५ फिट उचाइबाट झरेर भूमिगत नदीमा मिसिन्छ। गुफाभित्र विभिन्न आकार र रंगका ढुंगाका लहराहरू झुलिरहेका थिए। विभिन्न रंगमा रहेका ती लहराहरूले यस स्थानलाई झनै अद्वितीय बनाएको थियो। देवीदेवताका विभिन्न आकारप्रकारले कुनै देवलोकमा भ्रमण गरिरहेको भान भइरह्यो। सयौं वर्षदेखि पानीका प्रवाहले बनाएका विविध आकारप्रकारका चट्टानहरूले गुफालाई सजाएको छ। कैयौं स्थानमा महादेवका आकृृतिहरू, गणेश र शेषनागका आकृतिहरूमा रमायौं। साँघुरा बाटाहरूमा हिँड्न निकै राम्रो व्यवस्था गरिएको थियो। जमेका पानीहरूमा सिक्काहरू प्रशस्तै देखिन्थे। यद्यपि यहाँ पैसा नफाल्नु होला भनेर टाँसिएका बोर्डहरू थिए। सोचें, ईश्वरप्रति आस्था जहाँ जता गए पनि उस्तै। रुवि फल्सको भ्रमणका क्रममा गुफाको विभिन्न भाग अवलोकन गयौं। विशेष प्रकाश र ध्वनि प्रदर्शनहरूले थुप्रै पर्यटकसँगै हाम्रो भ्रमणलाई निकै रोमाञ्चक बनाएको थियो। जलप्रपातको अवलोकनपश्चात् त्यहाँको इतिहासको खोजमा विभिन्न पुस्तक र कोसेलीस्वरूप केही सामान संकलन गर्न थाल्यौं। अन्य पर्यटक जिपलाइनको पनि मजा लिइरहेका थिए। निकै शान्त, सुन्दर र मनोरम स्थलले पर्यटकहरू निकै रमाएको देख्यौं। हामी पनि त्यसैगरी रमाइदियौं। रुवि फल्स अमेरिकाको टेनिसी राज्यको चट्टानुगा सहरमा रहेछ। यो भूमिगत जलप्रपात हो। रुवि फल्सको खोजसन् १९२८ मा लियो लाम्बर्ट नामक अन्वेषकले गरेका रहेछन्। रुवि फल्सलाई प्रेमको अद्वितीय नमूनाको रूपमा लिँदारहेछन्। लियो लाम्बर्टले फल्सको नाम श्रीमती रुविका नाममा राखेका रहेछन्। जब उनले यो अद्वितीय भूमिगत जलप्रपात पत्ता लगाए, उनले यसको सुन्दरतालाई सम्मान गर्दै प्रेम व्यक्त गर्न यस स्थानको नाम रुवि फल्स राखेका रहेछन्। रुवी फल्सको खोज र विकास गर्दा उनले अवरोधहरूको सामना गरेका रहेछन्। रेलवे कम्पनीको अवरोधको बाबजुद, लाम्बर्टले रुवि फल्सलाई पर्यटन स्थलको रूपमा विकास गर्न सकेछन्। सात समुद्र पारिबाट आएर मुग्ध बन्यौं हामी पनि। वास्तवमै यो प्रेमको अद्वितीय नमुना हो। आखिर प्रेमले नै त अडेको छ संसार। अमेरिकाको दक्षिणपूर्वी क्षेत्रमा अवस्थित टेनिसी राज्यको संस्कृति र पर्यटनमा ग्रेट स्मोकी माउन्टेन्स नेसनल पार्क, अमेरिकाको सबैभन्दा बढी भ्रमण गरिने राष्ट्रिय निकुञ्ज रहेछ। म्युजिक सिटी (नासविल) र ब्लुज म्युजिकका लागि प्रसिद्ध मेम्फिस, रुवी फल्स, डोलीवुड र ग्रेसल्यान्ड अन्य प्रमुख पर्यटक स्थल भएपनि समय अभावले अन्य स्थानको भ्रमण गर्न सकेनौं। टेनिसी राज्य ऐतिहासिक, सांस्कृतिक र प्राकृतिक दृष्टिले समृद्ध छ। जसले यसलाई महत्वपूर्ण पर्यटकीय र सांस्कृतिक केन्द्र बनाएको छ। यस्तो सुन्दर स्थानहरूको भ्रमणले हाम्रो अमेरिकाको बसाइ सुमधुर बनाइदियो। फल्सबाट फर्कंदै गर्दा एटलान्टामा साउथ इन्डियन रेस्टुरेन्ट मद्रास मन्त्रमा डिनरले स्वागत गयो। अनि त अलावा फर्किनुको विकल्प हामीसँग थिएन त्यो दिन।"
रवि लामिछानेलाई पक्राउ गरेको विरोधमा पोखरामा रास्वपाको प्रदर्शन,"पोखरा : पूर्व गृहमन्त्री एवम् राष्ट्रिय स्वतन्त्र पार्टीका सभापति रवि लामिछाने पक्राउ परेपछि रास्वपाका कार्यकर्ता प्रदर्शनमा उत्रिएका छन्। शुक्रबार काठमाडौंमा पक्राउ गरेर शनिबार पोखरा ल्याइएको हो। सभापति पक्राउ परेपछि शनिबार रास्वपाका शीर्ष नेताहरु यति बेला पोखरामा छन्। आज दिउँसो १ बजे पोखराको मानवअधिकार चोकमा रास्वपा सभापति पक्राउको विरोधमा सभा हुने कार्यक्रम छ। यसका गि देशमा विभिन्न स्थानबाट समेत रास्वपा कार्यकर्ता पोखरा आएका छन्। मानव अधिकार चोकमा भेला भएका कार्यकर्ताहरुले बिहानै देखि पक्राउको विरोध गरेका छन्। लामिछानेलाई शनिबार पोखरा ल्याए लगतै पोखरा स्वास्थ्य विज्ञान प्रतिष्ठानमा स्वास्थ्य परीक्षण गरिएको थियो। स्वास्थ्य परीक्षण पछि लामिछानेलाई करिब पौने तीन बजे जिल्ला प्रहरी कार्यालय कास्कीमा लगिएको थियो। सहकारी ठगी र संगठित अपराधमा अनुसन्धानका लागि लामिछानेलाई शुक्रबार जिल्ला अदालत कास्कीको अनुमति लिएर काठमाडौंबाट पक्राउ गरिएको हो। लामिछानेलाई सडक मार्ग हुँदै पोखरा ल्याइएको छ। पोखरा ल्याउने क्रममा रास्वपाका कार्यकर्ताले पृथ्वीराजमार्गको ठाउँ ठाउँमा भेला भएर नराबाजी गरेका थिए। पोखरा ल्याएपछि पनि जिल्ला प्रहरी कार्यालय अघि रास्वपाका कार्यकर्ताले नाराबाजी गरेका थिए। सभापति लामिछानेलाई पक्राउ गरी पोखरा ल्याएपछि पार्टीका उच्च तहका नेता पनि पोखरा आएका छन्। उपाध्यक्ष स्वर्णिम वाग्ले, उपाध्यक्ष डिपी अर्याल लगायतका नेता शनिबार राति नै पोखरा आएका छन्। उपाध्यक्ष अर्याल र रविकी पत्नी निकिता पौडेल लामिछानेसँगै गाडीमा आएका थिए। राजनीतिक प्रतिशोध गरेर पार्टी सभापतिलाई सहकारी र संगठित अपराधमा पक्राउ गरिएकोले जनतालाई यसबारे सचेत गराउन सभा गरिएको रास्वपा गण्डकीका संगठन विभागका सचिव एकराज न्यौपानेले बताए। पोखरामा शान्ति सुरक्षा कायम गर्न प्रहरी परिचालन कडा गरिएको छ। जिल्ला प्रहरी कार्यालय कास्की वरपर, महेन्द्रपुल, चिप्लले ढुंङ्गा लगायतका क्षेत्रमा प्रहरी परिचालन गरिएको छ। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वमा गएको टोलीले लामिछानेलाई पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको हो।"
अफलाइन बैंकिङ कारोबारको तयारी,"काठमाडौं : हाल इन्टरनेटको सहायताले मोबाइलबाट अनलाइन डिजिटल बैंकिङ कारोबार हुने गरेको छ। अब अफलाइन कारोबार गर्न सम्भव हुने निचोड निकालिएको छ। नेपाल राष्ट्र बैंकले असंरचित पूरक सेवा डाटा (यूएसएसडी)मा आधारित भुक्तानी प्रणाली र यसको नियमहरू ः नेपालका लागि सुझावहरू विषयक अध्ययन प्रतिवेदन सार्वजनिक गरेको छ। राष्ट्र बैंकको चौथो रणनीतिक योजना (२०२२२०२६) ले अफलाइन प्रणालीबाट हुने कारोबारलाई समेटेकोले यसलाई प्राथमिकतामा राखेको प्रवक्ता रामु पौडेलले बताए। उक्त प्रणालीसम्बन्धी आवश्यक नियामकीय व्यवस्थालाई समेटेर अध्ययन गरिएको उनको भनाइ छ। कोभिड यता इन्टरनेटको सहायताले मोबाइल बैंकिङ, कनेक्ट आईपीएस, वालेटहरूमार्फत र इन्टरनेट बैंकिङलगायतको माध्यमबाट लेनदेन गर्नेको संख्या र कारोबारको आकार पनि बढ्दो छ। विशेष गरेर अफलाइन प्रणालीबाट बैंकिङ कारोबार गर्न आवश्यक पर्ने मुख्य प्राविधिक पूर्वाधार दूरसञ्चार सेवा प्रदायकहरूको स्वामित्वमा रहन्छ। यसो भएकाले उक्त प्रणालीको सहजीकरण, नियमन तथा सुपरिवेक्षणमा केन्द्रीय बैंक र नेपाल दूरसञ्चार प्राधिकरणको नियामकीय व्यवस्थाबीच समन्वय हुनुपर्ने आवश्यकता देखिएको छ। यसैक्रममा प्रवक्ता पौडेल भुक्तानी प्रणालीको एउटा नयाँ उपकरणको रूपमा दूरसञ्चार प्रदायकहरूको गेटवे प्रयोग गरेर अफलाइनबाट पनि भुक्तानी गर्न र रकम प्राप्त गर्न सकिने बताउँछन्। उनी भन्छन्, यसैले यसको प्रणाली अर्थात् उपकरणहरू कसरी प्रयोग गर्न सकिन्छ र यस्तो प्रयोग गरिसकेका मुलुकमा नियमहरू कस्तो छन् भन्ने पनि उक्त अध्ययनले समेटेको छ। अफलाइन प्रणाली कार्यान्वयनमा ल्याएका केही मुलुकले सफलता हासिल पनि गरेका छन्। छिमेकी मुलुक बंगलादेशले ९८ प्रतिशत मोबाइल प्रयोगकर्ता भएपछि सन् २०११ मा विकास नामक अफलाइन प्रणालीबाट कारोबार सुरु गरेको थियो। पाकिस्तानले पनि सन् २००९ मा इजीपैसा एप लागू गयो। यसैगरी, अन्य देशहरूले पनि लागू गरेका छन्। नेपालको सन्दर्भमा यूएसएसडीमा आधारित भुक्तानी प्रणाली राष्ट्रिय वाणिज्य बैंकले सन् २०२१ बाट सुरु गरेको थियो।"
"५४ वर्षयताकै सबैभन्दा बढी वर्षा, २०७२ सालको भूकम्पपछिको ठूलो विपद्","काठमाडौं : प्रधानमन्त्री केपी शर्मा ओलीले वर्षापछिको बाढीपहिरो तथा डुबानबाट प्रभावितलाई तत्काल राहत उपलब्ध गराउन निर्देशन दिएका छन्। उनले कात्तिक मसान्तभित्र अस्थायी आवास निर्माणको रकम निकासा गरिसक्न तथा बिजुली, स्वास्थ्य, खानेपानीलगायत अवरुद्ध सेवा १५ दिनभित्र खुलाउन भनेका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा शुक्रबार भएको विपद् जोखिम न्यूनीकरण तथा व्यवस्थापन राष्ट्रिय परिषद्को १४औं बैठकमा विपद्पछिको क्षतिको विस्तृत मूल्यांकन छिट्टै गरी पुनर्निर्माणमा अपुग हुने रकम जुटाउन दातृ निकाय वा विदेशी सरकारको सहभागितामा सम्मेलन गर्न पनि निर्देशन दिए। उनले किसानको बालीनालीको नोक्सानी भएको स्थितिमा उनीहरूलाई क्षतिपूर्ति दिनुपर्नेमा जोड दिँदै भत्किएका कुलोहरूको मर्मत आगामी २०८२ जेठ १५ भित्र गरिसक्न आग्रह गरे। परिषद्का अध्यक्षसमेत रहेका ओलीले नेपाल भूकम्पीय, पहिरो र जलवायु परिवर्तनजन्य विपद्को जोखिममा रहेकाले त्यसको पूर्वतयारी तथा सुरक्षित एकीकृत बस्ती विकासको नीति तर्जुमा गर्न आग्रह गरे। उनले अन्यत्र आवास नभई जोखिमयुक्त स्थानमा बसेकाहरूलाई बस्ती स्थानान्तरण गर्न र अन्यत्र घर भई जोखिमयुक्त स्थानमा रहेकाहरूलाई त्यहाँबाट हटाउनुपर्ने स्पष्ट गरे। उनले देश र जनताको सुरक्षाका लागि पारदर्शी रूपमा पहिरोको जोखिम भएका स्थानमा वन क्षेत्र विस्तार गर्न र कतिपय वन क्षेत्रमा सुरक्षित बस्ती विकासको योजना अघि बढाउन सकिने बताए। गत असोज १० गतेदेखि १३ गतेसम्मको भारी वर्षापछिको बाढीपहिरो तथा डुबानबाट उत्पन्न परिस्थितिलाई २०७२ सालको विनाशकारी भूकम्पपछिको ठूलो विपद्को घटना भएको बताएका छन्। परिषद्का अध्यक्ष ओलीले बाढीपहिरो तथा डुबान पीडितलाई राहत वितरण र पुनर्निर्माणका काममा गम्भीरताका साथ लाग्न तीनै तहका सरकारलाई आग्रह गरेका छन्। उनले खोज, उद्धार, राहत र पुनर्निर्माणका लागि गम्भीरताका साथ काम भइरहेको बताए। अहिलेको परिस्थितिमा के गर्नुपर्छ र के गर्न सकिन्छ ? तीनै तहका सरकारबाट समन्वयात्मक रूपमा काम गर्नुपर्नेछ, प्रधानमन्त्री ओलीले भने, कसरी जनतालाई छिटोभन्दा छिटो राहत र आवास उपलब्ध गराउन सकिन्छ भन्नेमा हाम्रो ध्यान जानुपर्छ। हुन त समाजमा कुरा काट्ने प्रवृत्ति पनि छ तर हामीले त्यसको पर्वाह नगरी सहयोगको प्रवृत्ति बढाएर विपत्तिको मिलेर सामना गर्नुपर्छ। प्रधानमन्त्री ओलीले उपत्यकालाई जोड्ने सडकहरू रोकिएका स्थितिमा दसैं अगावै सम्पूर्ण प्रयासहरू गरेर नाका र बाटाहरू खुलाइएकामा भौतिक पूर्वाधार तथा यातायात व्यवस्था मन्त्रालय, सुरक्षा निकाय र सम्बन्धित सबै पक्षलाई धन्यवाद पनि दिए। बैठकमा राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख तथा परिषद्का सदस्यसचिव अनिल पोखरेलले ५४ वर्षयताकै सबैभन्दा बढी वर्षा भएको बताए। उनले मनसुनजन्य विपद्का कारण स्वदेशी र विदेशीसहित २ सय ५० को मृत्यु भएको जानकारी दिए। उनले प्रारम्भिक अध्ययनमा ४६ अर्बबराबरको क्षति भएको बताए। नेपाल सरकारले उक्त विपद्बाट अति प्रभावित ७१ पालिका रहेको घोषणा गरिसकेको छ। बैठकमा मनसुनजन्य विपद्का घटनाबाट मृत्यु भएका व्यक्तिका परिवारको स्वास्थ्य बिमा, प्रभावितका लागि अस्थायी आवास निर्माण, पुनर्निर्माण तथा पुनस्र्थापनालाई तीव्रता दिने, विपद्पश्चात्को खोज, उद्धार तथा राहत कार्यलाई थप प्रभावकारी बनाउन थप हेलिकप्टर व्यवस्था गर्नेसहित सात प्रस्ताव पारित गरिएको छ। बैठकमा परिषद्का सदस्यहरू उपप्रधानमन्त्रीद्वय, मन्त्रीहरू, प्रदेशका मुख्यमन्त्रीहरू, मुख्यसचिव, सुरक्षा निकायका प्रमुखहरूलगायत सहभागी भए भने परिषद्को सदस्य रहेका प्रमुख विपक्षी दलका नेताका प्रतिनिधि शक्तिबहादुर बस्नेत उपस्थित थिए।"
"जुट्दै विपक्षी, साना दल फुट्ने भय","काठमाडौं : विपक्षी दलहरू सरकारविरुद्ध एक ढिक्का भएका छन्। सरकारले साना दल विभाजन गर्ने, तर्साउने, धम्क्याउँदै कार्य गरिरहेको भन्दै विपक्षी एकजुट भएका हुन्। संसद् भवन बानेश्वरमा प्रमुख विपक्षी दल नेकपा माओवादी केन्द्रका अध्यक्ष पुष्पकमल दाहाल प्रचण्डले बोलाएको बैठकमा शुक्रबार सबै विपक्षी दल सहभागी भए। सरकारले राजनीतिक दल विभाजनसम्बन्धी अध्यादेश ल्याउन लागेको भन्दै विपक्ष दल हच्किएर बैठक बोलाएको देखिएको छ। नेकपा एकीकृत समाजवादीलगायत साना दल विभाजनको लागि एकथरी नेताहरू लागेको चर्चा छ। एकीकृत समाजवादीभित्र महाधिवेशनदेखि नै व्यापक विवाद रहँदै आएको छ। त्यसलाई सहजीकरण गर्न सरकारले अध्यादेश ल्याउने तयारी गरेको छ। अध्यादेशमार्फत विगतमा पनि ओलीले सरकार चलाएको भन्दै विपक्षीहरूले त्यसका विरुद्ध व्यापक जनदबाबसमेत सिर्जना गर्नुपर्नेमा एकमत भएका छन्। उनीहरू संगठित रूपमा नै राजनीतिक विभाजनसम्बन्धी अध्यादेशको प्रतिवाद गर्नेमा सहमत भएका छन्। नेकपा एकीकृत समाजवादीका वरिष्ठ उपाध्यक्ष राजेन्द्रप्रसाद पाण्डेले साना दललाई कमजोर बनाउन अध्यादेश ल्याए त्यसको प्रतिवाद गर्ने बताए। बेलाबेलामा प्रधानमन्त्रीको बोलेको पनि सुन्ने गरिन्छ। दुईवटा पार्टीमात्रै रहनुपर्छ भनेर हामीले संविधान बनाउँदा दुई पार्टी सिस्टमको राज्य व्यवस्था बनाएका थिएनौं, उनले भने, त्यो संविधानको बर्खिलापमा अध्यादेश ल्याएर साना दलहरूलाई कमजोर बनाउन टुक्र्याउने भूमिका हुन खोज्दै छ भन्ने चर्चा छ। त्यसको विरोध गर्छौं। उनले साना दललाई फुटाउन अध्यादेश ल्याउन गतिविधिबारे के हो भनेर प्रधानमन्त्रीलाई ध्यानाकर्षण गराउने पनि बताए। पाण्डेले सरकारलाई खबरदारी गर्नको विपक्षीको बैठक बसेको जानकारी दिए। बैठकमा राष्ट्रिय स्वतन्त्र पार्टीका सभापति रवि लामिछानेको पक्राउ गर्ने विषय पनि उठेको थियो। तर यो समाचार तयार पार्दासम्म लामिछाने पक्राउ परिसकेका छन्। संक्रमणकालीन न्यायसम्बन्धी छलफल गर्न बिहीबार बालुवाटारमा बसेको शीर्ष तीन दलको नेताको बैठकमा पनि प्रचण्डले लामिछानेको विषय उठाएका थिए। संसदीय छानबिन समितिको प्रतिवेदन कार्यान्वयन हुन्छ, लामिछानेलाई के हुन्छ भन्ने प्रचण्डले प्रधानमन्त्री केपी शर्मा ओलीलाई सोधेको थिए। ओली भनेका थिए, मैले नमान्दा मान्दै तपाईंहरूको नै जोडबलमा होइन संसदीय समिति बनेको, म त यो समिति बनाउने पक्षमा नै थिइनँ नि, समिति बनेर काम गरिसक्यो, अब समितिले दिएको सुझावअनुसार त हुनै परेन र, समितिले जे भनेको छ, त्यही हुन्छ। यही विषयको खुलासा पनि प्रचण्डले विपक्षी दलकै बैठकमा गरेका थिए। माओवादी केन्द्रमा उपमहासचिव शक्तिबहादुर बस्नेतले शीर्ष नेताको बिहीबारको बैठकमा अध्यक्ष प्रचण्डले यो विषयमा कुरा उठाएको बताए। यसलाई हामीले गम्भीरतापूर्वक उठाइरहेका छौं। हिजो अध्यक्षले प्रधानमन्त्री र गृहमन्त्रीसमक्ष पनि राख्नुभएको थियो, उनले भने। बैठकमा बाढीपहिरो, डुबान पीडितको समस्यामा सरकारको ध्यान नदिएको विपक्षीको आरोप छ। केही दिनमा नै यस विषयमा सरकारलाई ज्ञापनपत्र दिने भएको पाण्डेले जानकारी दिए। सरकार असफल विपक्ष दलको बैठकले सरकार तीन महिनामा नै असफल भएको निष्कर्ष पनि निकालेको छ। सुशासनको विषयमा सरकार चुकेको विपक्षीहरूको आरोप छ। एकीकृत समाजवादीका उपाध्यक्ष पाण्डेले विभिन्न काण्डमा मुछिएका व्यक्तिसँग सहयोगमा पार्टी कार्यालय बनाउन सहयोग लिनुमा आशंका भएको बताए। विभिन्न प्रकरणमा मुछिएका मान्छेसँग प्रधानमन्त्रीले आफ्नो पार्टीको भवन निर्माणका लागि ठूलो धनराशि त्यसै स्वीकार गर्ने काम भएको छैन। त्यहाँ कुनै सौदाबाजी भएको छैन भन्न सक्ने अवस्था छैन, उनले भने। कांग्रेस एमाले नेतृत्वको सरकार बनेको तीन महिनामा मात्रै भएको छ। विपक्ष दलसँग एकतिहाइ संख्या पुग्नसमेत हम्मे छ। २ सय ७५ सदस्यीय प्रतिनिधिसभामा प्रमुख विपक्ष दल माओवादी केन्द्रको ३२, रास्वपाको २१, राप्रपाको १४, नेकपा एकीकृत समाजवादीको १० र आम जनता पार्टीको १ सिट गरी ७८ सिट छ। यसैबीच, बैठकले नेकपा एकीकृत समाजवादीबाट राजेन्द्रप्रसाद पाण्डे, माओवादीबाट शक्तिबहादुर बस्नेत र रास्वपाबाट शिशिर खनाल रहेको तीनदलीय संयन्त्र गठन पनि गठन गरेको छ। बैठकमा रास्वपा सभापति रवि लामिछाने, उपसभापतिद्वय स्वर्णिम वाग्ले र डोलप्रसाद अर्याल, सांसदहरू विराजभक्त श्रेष्ठ, सुमना श्रेष्ठ र शिशिर खनाल सहभागी थिए। बैठकमा माओवादीका अध्यक्ष प्रचण्ड र उपमहासचिव शक्तिबहादुर बस्नेत तथा नेकपा एकीकृत समाजवादीका अध्यक्ष माधवकुमार नेपाल, राप्रपा अध्यक्ष राजेन्द्र लिङ्देन, आजपाका अध्यक्ष प्रभु साह सहभागी थियो। लोसपा र नाउपा पनि विपक्षी दलको बैठकमा सत्तारूढ लोकतान्त्रिक समाजवादी पार्टी (लोसपा) र नागरिक उन्मुक्ति पार्टीका नेताको सहभागिता रहेको थियो। लोसपाका अध्यक्ष महन्थ ठाकुर र नाउपाका अध्यक्ष रञ्जिता चौधरीको बैठकमा सहभागिता थियो। लोसपाबाट ओली सरकारमा श्रम, रोजगार तथा सामाजिक सुरक्षा मन्त्री शरतसंह भण्डारी छन् भने नाउपाबाट संस्कृति पर्यटन तथा नागरिक उड्डयन अरुण चौधरी छन।। लोसपाले बैठकमा झुक्याएर बोलाएको बताएको छ। प्रचण्डकी स्वकीय सचिव एवं छोरी गंगा दाहालले प्रचण्डको फोनमार्फत ठाकुरलाई बोलाएकी थिइन्। महासचिव सुरेन्द्र झाले झुक्किएर अध्यक्ष ठाकुर विपक्षी दलको बैठकमा पुगेको बताए।"
विमल गुरुङ कृति पुरस्कार का लागि १० कृति छनोट,"सुनसरी : २०८० सालको विमल गुरुङ कृति पुरस्कारका लागि १० कृति छानिएका छन्। धरानको बुद्धचोकस्थित कवि विमल गुरुङ स्मृति पुस्तकालयले विमल गुरुङ कृति पुरस्कार२०८० का लागि छनोट गरिएका १० उत्कृष्ट कृतिहरूको नाम शुक्रबार सार्वजनिक गरेको छ। छनोटमा परेका कृतिमा दाजु गुरुङको उपन्यास निरजोया, अभय श्रेष्ठको कविता संग्रह लहना र तीर, गगन योक्पाङ्देनको कविता संग्र्रह केवाफुंको गीत, मोमिलाको निबन्ध संग्रह प्रश्नहरू त बाँकी नै रहन्छन्, जशकुमार राई र अर्जुन उप्रेतीको संयुक्त लेखन रहेको रत्न बान्तवाको जीवनी नेपालमा सुरुङ युद्ध, इन्दु नेपाल योञ्जनको कविता संग्र्रह अन्तिम सेलो, प्रकाश थाम्सुहाङको निबन्ध संग्र्रह शब्दथुम, अखण्ड भण्डारीको उपन्यास बोरा, प्रवीण खालिङको निबन्ध संग्र्रह चियागफ, मञ्जुला तामाङ सुब्बाको कविता संग्र्रह कुहिरोभित्र घुम जोरबंगलो रहेका छन्। स्वदेश र विदेशमा नेपाली भाषामा प्रकाशित १ सय १ वटा पुस्तक प्राप्त भएको पुस्तकालयले जनाएको छ। यिनै १० कृतिमध्ये एक कृतिलाई ताम्रपत्रसहित २०८० सालको विमल गुरुङ कृति पुरस्कार प्रदान गरिने पुस्तकालयका अध्यक्ष पूर्णबहादुर गुरुङले बताए। पुरस्कार २ लाख रुपैयाँको रहेको छ। पुस्तकालयले दुई वर्ष अघिदेखि विमल गुरुङ कृति पुरस्कार प्रदान गर्दै आएको छ। यसैगरी विगत ३३ वर्षदेखि नियमित आयोजना गर्दै आएको राष्ट्रिय कविता महोत्सवका लागि पनि पुस्तकालयले १० उत्कृष्ट कविता छनोट गरेको छ। महोत्सवका लागि प्राप्त भएका ८१ कविताहरू मध्ये १० कविता छनोट गरिएको हो।"
पुल महाशाखाको टोली फोक्सिङटारमा,"धरान : खोटाङ र उदयपुर जोड्ने सुनकोशी नदीस्थित फोक्सिङटारको पक्की पुल बगाएर खोटाङ उदयपुर यातायातका साधन सञ्चालनमा अवरोध भएपछि सडक विभाग पुल महाशाखाको टोलीले स्थलगत निरीक्षण गरेको छ। पुल महाशाखा प्रमुख ललिजन खनालको नेतृत्वमा पुल विज्ञहरूको टोलीले सुनकोशी बाढीले बगाएको क्षतिको निरीक्षण गरेको छ। खनालसहित पुलविज्ञ डा विजय जैशी, पुल्चोक इन्जिनियरिङ क्याम्पसका डा राजन सुवाल र डा भरत मण्डलसहित स्थानीय जनप्रतिनिधि तथा राजनीतिक दलका प्रतिनिधिहरूको टोलीले पुल बगाएको स्थानको निरीक्षण गरेर पुनर्निर्माणका लागि प्रक्रिया थालेको छ। बुधबार खोटाङबाट निर्वाचित प्रतिनिधिसभा सदस्य रामकुमार राईको पहलमा एमाले नेत्री तथा संविधानसभा सदस्य उषाकला राई, दिक्तेलका मेयर तीर्थराज भट्टराईलगायत खोटाङका अन्य जनप्रतिनिधि र सबै दलका प्रतिनिधिहरूले प्रधानमन्त्री केपी शर्मा ओली र अर्थमन्त्री विष्णु पौडेललाई बालुवाटारमा भेटेर पुल निर्माण गर्न ज्ञापनपत्र बुझाएका थिए। त्यसलगत्तै प्रधानमन्त्री ओलीले सडक विभाग पुल महाशाखाको टोलीलाई फोक्सिङटार पठाएर पुलको पुनर्निर्माण र बेलीब्रिज जडान गर्नेबारे अध्ययन सुरु गर्न निर्देशन दिएका छन्। पुल महाशाखा प्रमुख खनालले भत्किएको पुल पुनर्निर्माणका प्रक्रिया अगाडि बढाउने र सरकारले १ सय २० मिटरको बेलीब्रिज खरिद गरिसकेकाले बेलीब्रिज जडानका लागि उपयुक्त स्थानको खोजी गरिएको बताए। उनले सुनकोशीको फोक्सिङटारमा बेलीब्रिज जडान गर्दा बगाएको पुलको केही मास्तिरको स्थानमा जडान गरी गाइघाट दिक्तेल सडकमा यातायातका साधन सञ्चालनमा ल्याउने प्रक्रिया सुरु गरिएको बताए। खनालले पक्की पुलको पुनर्निर्माणका लागि कानुनी प्रक्रिया पुयाउन समय लाग्ने भएकाले हिउँदको समयमा बेलीब्रिज जडान गरी सडक सञ्चालन गर्ने उत्तम विकल्प भएकाले सम्बन्धित निकायमा जानकारी गराउने बताए।"
राष्ट्रिय भलिबल खेलाडी उषालाई भाटभटेनीद्वारा १० लाख रुपैयाँ प्रोत्साहन,"काठमाडौं : नेपाली राष्ट्रिय महिला भलिबल टिमकी स्पाइकर उषा भण्डारीलाई भाटभटेनी सुपरमार्केट एन्ड डिपार्टमेन्टल स्टोरले प्रोत्साहनस्वरूप १० लाख रुपैयाँ दिने भएको छ। भण्डारीले नेपाली भलिबलमा गरेको योगदान र स्तरवृद्धिमा साथ दिनका लागि प्रोत्साहनस्वरूप १० लाख रुपैयाँ दिएको भाटभटेनीले जनाएको छ। प्रोत्साहन रकमका लागि एकवर्षे सम्झौता गरिएको छ। नेपालकै सबैभन्दा ठूलो रिटेल चेन भाटभटेनीबाट प्रोत्साहन पाउँदा खुसी छु, उनले भनिन्। काठमाडौंमा दुई महिनाअघि भएको काभा वुमेन्स भलिबल नेसन्स लिगमा नेपाली टिम उपविजेता भएको थियो। नेपाली टिमको यो यात्रामा तनहुँकी २० वर्षीया उषाले उत्कृष्ट प्रदर्शन गरेकी थिइन्। उनी फ्रेन्चाइज प्रतियोगिता एभरेस्ट वुमेन्स लिग भलिबलमा काठमाडौं स्पाइकरमा मार्की खेलाडी रहेकी थिइन्। गत महिना माल्दिभ्समा भएको काभा वुमेन्स क्लब भलिबल च्याम्पियनसिपमा नेपाल पुलिस च्याम्पियन भएको थियो, जसमा उषाले च्याम्पियनसिपकै बेस्ट प्लेयर र बेस्ट आउटसाइड हिटरको अवार्ड जितेकी थिइन्।"
सुनको भाउ बढेको बढ्यै,"काठमाडौं : पछिल्लो समय सुनको भाउ बढेको बढ्यै छ। सुनको भाउले नयाँ माथि नयाँ रेकर्ड बनाउँदै गएको छ। यो हप्ता मात्रै सुनको भाउ प्रतितोला १ लाख ६४ हजार ४ सय पुगेको छ। सुनको भाउ २ लाखसम्म पुग्ने अन्तर्राष्ट्रिय बजारको आंकलन छ। बिहीबार १ लाख ६२ हजार ४ सय रहेको सुन शुक्रबार प्रतितोला २ हजारले बढेको हो। दसैंपछि खुलेको बजारमा सुन प्रतितोला १ लाख ६० हजार ५ सय थियो। एक सातामै सुन प्रतितोला ३ हजार ९ सयले बढेको छ। दसैंअघि असोज २३ गते सुन १ लाख ५९ हजार १ सय थियो। चाँदी भने प्रतितोला १ हजार ९ सय ८० रहेको छ। अन्य धेरै कारणसँगै अमेरिका र युरोपका राष्ट्रिय बैंकहरूले ब्याजदर घटाउँदा त्यसको असर सुनमा देखिएको नेपाल सुनचाँदी व्यवसायी महासंघका अध्यक्ष अर्जुन रसाइलीले जानकारी दिए। नेपाल सुनचाँदी व्यवसायी महासंघका पूर्वअध्यक्ष तेजरत्न शाक्य अन्तर्राष्ट्रिय बजारमा नै सुनको माग बढ्दा भाउ बढेको बताउँछन्। अन्तर्राष्ट्रिय बजारमा सुन प्रतिआउन्स (२६६ तोला) करिब २७ सय अमेरिकी डलर छ। सन् २०२७ सम्म ३ हजार प्रतिआउन्स पुग्ने अन्तर्राष्ट्रिय प्रक्षेपण सन् २०२५ मै पूरा हुने शाक्य बताउँछन्। आगामी ५६ महिनाभित्र नेपालमा नै सुनको मूल्य प्रतितोला करिब २ लाख पुग्ने उनी बताउँछन्। संसारभर नै अशान्ति भइरहेकाले ठूला लगानीकर्तालाई लगानीका बाटा धेरै नहुँदा सुनमा आकर्षण बढेको उनी बताउँछन्। मान्छेले आफ्नो क्रयशक्ति बचाउन सुनमा लगानी गर्छन्। अन्तर्राष्ट्रिय बजारमा आर्थिक क्षेत्र डामाडोल भइरहेको अवस्थामा लगानीको क्षेत्र नहुँदा सुनमा लगानी बढेको हो, उनी भन्छन्। अन्तर्राष्ट्रिय सेयर बजार तल झर्नु, बन्ड तथा बैंकहरूमा ब्याजदर घटाउँदा, डलरको उतारचढाव, पेट्रोलियममा पनि लगानी नगर्नु लगायतका कारणहरूले पनि सुनको माग बढाएको शाक्य सुनाउँछन्। मध्यपूर्वी एसियामा भइरहेको द्वन्द्व सुनको मूल्यवृद्धिको कारण बनिरहेको छ। इजरायल र हमासबीच जारी द्वन्द्व, लेबनानसँग पनि द्वन्द्व छेडेको र इरानलगायतका देशहरूले पनि के गर्छन् भन्ने अन्योलको स्थिति रहेको हुँदा सुरक्षित लगानीको रूपमा सुनलाई लिइएको शाक्यको विश्लेषण छ । अमेरिकी मुद्राको उचारचढावले पनि सुनमा लगानी बढाएको महासंघ अध्यक्ष रसाइली बताउँछन्। करिब ५८ देशहरूले आर्थिक कमिटी गठन गरेर, उनीहरूले आफ्नै मुद्रा बनाउने र अमेरिकी मुद्राको प्रचलन घटाउने भनेर लागेका छन्, उनले भने। छिमेकी राष्ट्रहरू चीन, भारत तथा रसियाले धेरै मात्रामा सुनको खरिद गरी सञ्चिति बढाउँदा पनि सुनको भाउ बढेको उनको भनाइ छ। अन्तर्राष्ट्रिय बजारमा सुनको मूल्य बढ्दा आन्तरिक बजारमा मागमा संकुचन आएको अध्यक्ष रसाइलीले बताए। उनका अनुसार प्रतिदिन करिब ४० किलोको सुनको बजार अहिले करिब १२१५ किलोमा सीमित भएको छ। गत वर्षको चाडपर्व र अहिले चाडपर्वमा सुनको खपत घटेको उनी बताउँछन्। कारोबार बराबर देखिएको छ किनभने सुनको भाउ बढेको छ। तर, नयाँ सुनभन्दा पनि पुरानै सुनलाई बनाउने र विदेशबाट आउँदा ल्याउने २६ ग्राम र ५० ग्रामको सुनबाट नै गहना बनाउने चलन बढेको छ, रसाइलीले भने। खपत घट्नुको कारणमा सुन आयातमा लाग्ने भन्सार दर पनि मानिएको छ। भारतमा सुन आयातमा ६ प्रतिशत लाग्ने भन्सार दर नेपालमा २० प्रतिशत छ। यसले गर्दा सिमाना जोडिएका स्थानमा भारतमा नै गएर सुन तथा गहना किन्ने प्रचलन बढेको रसाइली सुनाउँछन्। केन्द्रीय बैंकले २० किलोको कोटा दिएको छ तर अहिले त्यति पनि खपत हुन नसेकेको देखिन्छ। महासंघले भने कोटा वृद्धि गरी ३० किलो बनाउन माग गरेको छ। सरकारसँग भन्सार दर घटाउन माग गरिरहेकाले दर घटेपछि नेपालमा नै सुन सस्तो हुन्छ र यसले खपत बढाउने हुँदा कोटा बढाउन जरुरी रहेको अध्यक्ष रसाइलीको भनाइ छ।"
वीरगन्जमा ड्रोनमार्फत भूसर्वेक्षण,वीरगन्ज (अन्नपूर्ण) : वीरगन्ज महानगरपालिकाले भूतथ्यांक व्यवस्थापन गर्दै वैज्ञानिक ठेगाना प्रणाली लागू गर्न ड्रोनमार्फत भूसर्वेक्षण गर्ने कार्य शुक्रबारबाट सुरु गरेको छ। शुक्रबार नेपालभारत प्रवेश बिन्दु शंकराचार्य गेटबाट ड्रोन उडाएर तथ्यांक संकलन कार्य सुरु गरिएको हो। महानगरका मेयर राजेशमान सिंहले ड्रोन उडाएर भूसर्वेक्षण कार्यको शुभारम्भ गरेका हुन्। भूसुशासनका लागि महानगरका ३२ वटै वडाको भूतथ्यांक संकलन गर्न ड्रोनमार्फत सर्वेक्षण सुरु गरिएको महानगरका मेयर सिंहले जानकारी दिए। उनका अनुसार भूतथ्यांक चुस्त नहुँदा तथ्यांकमा आधारित उपयोग निर्धारण नीति कार्यान्वयन गर्न कठिनाइ हुँदै आएको थियो।
"डेंगु लागे सिटामोल खानू, पेनकिलर नखानू","काठमाडौं : दुःखाइ के हो र कस्तो हुन्छ ? भन्ने महसुस गर्न डेंगु पो हुनु पर्दो रहेछ, डेंगु संक्रमित एक चिकित्सकले आफ्नो उपचारमा संलग्न सरुवा रोग विशेषज्ञ डा शेरबहादुर पुनसँग अनुभव बाँडे, पकाएको खाना देख्यो कि इरिटेसन (चिडचिडाहट) हुँदो रहेछ। खानाप्रतिको भय (फियर अफ फुड) पो अनुभव भयो। ती फिजिसियनको संक्रमण अनुभव सुनेर डा पुन फिस्स हाँसे। खानपानमा ध्यान दिन सुझाव दिँदै डा पुनले भने, तनाव नलिनुस्, डासाब। आराम गर्नु। खानपानमा चाहिं ध्यान दिनुस् है। डेंगुलाई निको पार्ने ठ्याक्कै औषधि छैन। एन्टिडेंगु औषधि नभएकोले लक्षणका आधारमा उपचार गरिने चिकित्सकहरू बताउँछन्। डेंगु हुँदा सुरुमै ज्वरो आउँछ। ज्वरो आउँदा पारासिटामोल सेवन गर्नुपर्ने चिकित्सकहरूको सुझाव छ। बान्ता हुँदा बान्ता रोक्ने औषधि सम्बन्धित विज्ञ चिकित्सकको सिफारिसमा मात्र खानुपर्छ। दुखाइको महसुस हुन्छ। त्यो बेला पेनकिलर औषधि भने सेवन गर्नु हुँदैन। शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक डा पुन भन्छन्, डेंगुमा पेनकिलर (एनएसएआईडीएस समूह) र एन्टिबायोटिक औषधिको भूमिका छैन। कतिपय संक्रमितले दुखाइ निको पार्न भन्दै पेनकिलर औषधिहरू फ्लेक्सन, निम्स, ब्रुफिनजस्ता औषधिहरू माग्ने गरेको औषधि पसलका सञ्चालकहरू बताउँछन्। पेनकिलर औषधि सेवन गर्दा रक्तस्रावको जोखिम र ग्यासट्राइटिसको समस्यासमेत देखिन सक्ने चिकित्सकहरूको भनाइ छ। सेता रक्तकोष र प्लेट्लेट्स घट्न सक्छ डेंगु संक्रणले आइतबारदेखि थलिएकी प्रतिमा अधिकारीको रगत जाँच गर्दा सेता रक्तकोष (डब्लूबीसी) घटेको पाइएको छ। उनको डब्लूबीसी ११ हजार पाइएको छ। प्लेट्लेट्सको संख्या भने १ लाख ७३ हजार छ। दिनमा एक पटक बान्ता हुन्छ, अधिकारीले भनिन्, पकाएको खानाप्रति फिटिक्कै रुचि छैन। डा पुनका अनुसार, सेता रक्तकोष एवं प्लेटलेट्स घट्दैमा आत्तिइहाल्नु पर्दैन। प्लेटलेट्सको संख्या २० हजारभन्दा तल आएको अवस्थामा चिकित्सकको निगरानीमा रहनुपर्छ, डा पुनले सुझाए, डब्लूबीसी वा प्लेटलेट्स घट्दा कतिपयले जथाभावी रूपमा मेवाको पातको रस खाने गरेको पाइएको छ। आफन्तको सल्लाहमा जथाभावी रूपमा मेवाको पातको रस खानेहरूको अवस्था झन् जटिल भएको देखिएको छ। के खायो भने डब्लूबीसी र प्लेटलेट्स बढ्ला ? यो प्रश्न संक्रमितहरूले गरिरहन्छन्। झोलिलो र सजिलै पचाउन सक्ने खानाले नै डब्लूबीसी र प्लेटलेटको संख्या वृद्धि गर्ने चिकित्सकहरूको सुझाव छ। पातलो जाउलो, दाल, चनाको रस खान सकिन्छ, डा पुन थप्छन्, बेलाबेलामा नरिवल पानी, जीवनजल पनि पिउन सकिन्छ। घरपरिवारको पर्याप्त स्नेह र सहयोगसँगै खानपानमा ख्याल गर्ने हो भने संक्रमितलाई तंग्रिन सहज हुने चिकित्सकहरूको भनाइ छ। आराम गर्नु, काम नगर्नू यस वर्ष मुलुकका ७६ जिल्लामा डेंगु संक्रमण फैलिएको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, २२ हजार ८२ जनामा डेंगु संक्रमणको पुष्टि भएको छ। जसमध्ये ११ जनाको ज्यान गएको छ। यस वर्ष सबैभन्दा बढी संक्रमित गण्डकी प्रदेशका छन्। यस प्रदेशमा ९ हजार ५ सय ३१ जनामा संक्रमण पुष्टि भइसकेको छ। जुन कुल संक्रमणको ४३ दशमलव २ प्रतिशत हो। सबैभन्दा न्यून संक्रमण कर्णाली प्रदेशमा पाइएको छ। यस प्रदेशमा तीन सय जनामा संक्रमण पुष्टि भएको छ। जुन कुल संक्रमणको १ दशमलव ४ प्रतिशत हो। स्वास्थ्य मन्त्रालयका प्रवक्ता डा बुढाथोकी पनि संक्रमितहरूले ज्वरो कम गर्न र दुःखाइको लागि सिटामोलबाहेक अन्य दबाई नखान सुझाउँछन्। पचाउन गाह्रो हुने, चिल्लो पदार्थ, चिसो पेयपदार्थ र जंक फुड खानु हुँदैन, डा बुढाथोकी भन्छन्, पर्याप्त फलफूल, रेसादार खाद्यपदार्थ र झोलिलो खानेकुरा खानुपर्छ। संक्रमणको अवस्थामा शारीरिक वा मानसिक धपेडीको काम गर्नु हुँदैन। संक्रमणको बेला शारीरिक वा मानसिक थकानको काम नगरी आराम गर्नु सुझाव चिकित्सकहरूको छ। जटिल हुन सक्छ, ख्याल गर्नू संक्रमितमध्ये कतिपयलाई ज्वरो आउने, तारन्तार बान्ता हुने हुन्छ। कतिपयको दुखाइ भइरहने, गिजा र नाकबाट रक्तस्रावसमेत हुन सक्छ । यस खालको जटिल अवस्थाका संक्रमितलाई यथाशीघ्र नजिकको अस्पताल वा स्वास्थ्य संस्थामा लैजानुपर्ने चिकित्सकहरूको सुझाव छ। यदि परिवारमा कसैलाई डेंगु संक्रमण भएको छ भने अन्य सदस्यलाई पनि डेंगु लाग्न नदिन पनि विभिन्न उपायहरू अपनाउनु पर्छ। डा बुढाथोकीका अनुसार, संक्रमितलाई झुलभित्र मात्र आराम गराउने वा सुताउनु गर्नुपर्छ। संक्रमितको हेरचाहमा खटिँदा पूरा बाहुला भएको लुगा लगाउनु पर्छ। लामखुट्टे धपाउन धुुप, कोइला वा लिक्विड बाल्नुपर्छ। त्यस्तै घरभित्र लामखुट्टे छिर्न नदिन घरको झ्यालढोकामा जाली लगाउनु पर्छ। घरवरिपरि पानी जम्न दिनु हुँदैन। सहरी क्षेत्र बढी प्रभावित डेंगुबाट विशेषगरी सहरी क्षेत्रका बासिन्दा बढी प्रभावित भएका छन्। स्वास्थ्य मन्त्रालयका प्रवक्ता डा बुढाथोकीका अनुसार, यस वर्ष पनि काठमाडौंलगायतका शहरी क्षेत्रका बासिन्दाहरू संक्रमणको मारमा परेका छन्। सबैभन्दा बढी काठमाडौंका बासिन्दा संक्रमित भएका छन्। स्वास्थ्य मन्त्रालयको तथ्यांकअनुसार, संघीय राजधानी काठमाडौंमा २ हजार ५ सय ९४ जनामा डेंगु संक्रमण पुष्टि भइसकेको छ। काठमाडौंले मात्रै कुल संक्रमणको १६ दशमलव ३ प्रतिशत बोझ ओगटेको छ। त्यस्तै, काठमाडौं पछि कास्कीमा बढी संक्रमित पाइएका छन्। कास्की जिल्लाका ३ हजार १ सय ८८ जनामा डेंगु संक्रमण पुष्टि भइसकेको मन्त्रालयले जनाएको छ। कास्कीमा १४ दशमलव ४ प्रतिशत संक्रमणको मार खेपेको छ। सबैभन्दा बढी संक्रमित भएको तेस्रो जिल्लामा तनहुँ रहेको छ। तनहुँमा २ हजार १ सय ९५ जना संक्रमित पाइएका छन्। चौथोमा पर्वत जिल्ला रहेको छ। पर्वतमा १ हजार ५ सय ८८ जना संक्रमित पाइएका छन्। पाँचौंमा चितवन रहेको छ। चितवनमा १ हजार २९ जना संक्रमित पुष्टि भएका छन्। छैटौंमा ललितपुर जिल्ला रहेको छ। यस जिल्लामा ९ सय ६८ जनामा संक्रमण पुष्टि भएको छ। सातौंमा बागलुङ जिल्ला परेको छ। यस जिल्लामा ८ सय २१ जना संक्रमित पुष्टि भएको छ। आठौंमा गोरखा जिल्ला रहेको छ। यस जिल्लामा ७ सय ७२ जनामा संक्रमण देखिएको छ। नवौंमा भक्तपुर जिल्ला संक्रमितहरू रहेका छन्। यस जिल्लामा ६ सय २४ जनामा संक्रमण पुष्टि भएको छ। दसौंमा कैलाली जिल्ला प्रभावित भएको छ। कैलालीमा ४ सय ८ जनामा संक्रमित भइसकेका छन्। जोखिम कहिलेसम्म ? मुलुकमा डेंगुको संक्रमण बाह्रैमास हुन थालेको छ। स्वास्थ्य मन्त्रालयका प्रवक्ता डा बुढाथोकीका अनुसार, आगामी मंसिर महिनासम्मै डेंगुको जोखिम रहेको छ। डेंगु संक्रमण १२ वटै महिनामा देखिएको छ, डा बुढाथोकी भन्छन्, संक्रमणको जोखिम मंसिर मसान्तसम्मै छ। सबैजना सतर्क र सजग रहनुपर्ने देखिएको छ। संक्रमणको जोखिमबाट बच्न घरको छाना वा अन्य स्थानमा जथाभावी फालिएका सवारीसाधनका टायरहरूमा पानी जम्न दिनु हुँदैन। डा बुढाथोकीका अनुसार, टायरभित्र जमेको पानीमा डेंगु फैलाउने लामखुट्टेले फुल पार्ने हुँदा पानी जम्न नपाउने गरी छोपेर राख्ने वा आकाशेपानीको पहुँचबाट टाढा राख्नुपर्छ। पानी जम्मा गरी राखिएका पानीट्यांकी, ड्रम, गाग्री, बाल्टिनलाई लामखुट्टे छिर्न नपाउने गरी राम्रोसँग छोपेर राख्नुपर्छ। घर वरपर, कार्यस्थल र सार्वजनिक स्थलहरूमा फालिएका काम नलाग्ने भाँडाकुँडा, सिसी, बोतल, टिनका बट्टा, प्लास्टिकजन्य वस्तुहरू तथा पानी जम्न सक्ने अन्य भाँडा एवं सामग्रीहरूलाई पानी नजम्ने गरी व्यवस्थापन गर्नुपर्ने डा बुढाथोकीको सुझाव छ। घरभित्र वा बाहिर राखिएका फूलका गमला एवं गमलामुनिका प्लेटहरूमा जमेको पानी कम्तीमा हप्ताको एक पटक फालेर गमला तथा प्लेटलाई राम्रोसँग सफा गर्नुपर्छ, डा बुढाथोकी भन्छन्, घरमित्र लामखुट्टे छिर्न नदिन सम्भव भएसम्म झ्याल तथा ढोकाहरूमा ससानो जाली प्वाल भएको जाली प्रयोग गर्नुपर्छ। बिहान, दिउँसो र राति जुनसुकै बेला सुत्दा पनि झुलको प्रयोग गर्नुपर्छ। संक्रमणबाट जोगिन पूरा शरीर ढाक्ने तथा लामो बाहुला भएको लुगा लगाउनु आवश्यक छ। शरीरको खुल्ला भागमा लामखुट्टे भगाउने मल्हमको पनि प्रयोग गर्न सकिन्छ। लामखुट्टे खोज र नष्ट अभियान सुरु प्रधानमन्त्री केपी शर्मा ओलीले डेंगु नियन्त्रणमा लाग्न समाजका सबै वर्गको सक्रिय सहभागिता रहेको उल्लेख गर्दै लामखुट्टेको लार्भा र प्युपा नष्ट गर्न अनुरोध गरेका छन्। प्रधानमन्त्री ओलीले शुक्रबार भिडियो सन्देशमार्फत देशका केही जिल्लामा डेंगुको प्रभाव कायम रहेकाले त्यसको नियन्त्रणमा लाग्न सबैमा अनुरोध गरेका हुन्। प्रधानमन्त्री ओलीले हरेक शुक्रबार बिहान १० बजे खोज र नष्ट गर अभियान देशव्यापी रूपमा सञ्चालन गर्न आग्रह गरेका छन्। संघीय, प्रदेश तथा स्थानीय तहका सरोकारवाला निकाय, निजामती कर्मचारी, सुरक्षा निकाय, शिक्षण संस्था, सामाजिक अभियन्ताका साथै समाजका सबै वर्गको सक्रिय सहभागिताका निम्ति आग्रह गरेका छन्। डेंगु सार्ने लामखुट्टेको नियन्त्रणका लागि लामखुट्टेको प्रजननस्थल पानी जम्ने स्थान भएकाले त्यस्ता स्थलको पहिचान गरी लामखुट्टेका लार्भा र प्युपा नष्ट गर्नुपर्ने उनको सुझाव छ। सन्देशमा प्रधानमन्त्री ओलीले भनेका छन्, नागरिक स्वस्थ भएमा मात्र समृद्ध नेपाल निर्माण सम्भव छ। त्यसैले डेंगु नियन्त्रणको यस अभियानलाई सफल पार्न सबैलाई आआफ्नो स्थानबाट सहयोग गर्न अनुरोध गर्दछु। सरकारले डेंगुको प्रकोप फैलन नदिन शुक्रबारदेखि नै देशभरका सरकारी कार्यालय परिसर सरसफाइ अभियान सुरु गरेको हो। बिहीबार साँझको मन्त्रिपरिषद् बैठकले शुक्रबार बिहान १० बजेदेखि मुलुकभरका सम्पूर्ण सरकारी कार्यालय परिसरमा सरसफाइ गर्ने निर्णय गरेको थियो। स्वास्थ्य तथा जनसंख्या मन्त्रालयको प्रस्तावमा मन्त्रिपरिषद्बाट उक्त निर्णय भएको हो। स्वास्थ्य मन्त्रालयका प्रवक्ता डा बुढाथोकीका अनुसार, डेंगु संक्रमण बढ्न नदिन पानी जम्ने ठाउँ, मोटर ग्यारेज, कवाडी स्टोरलगायत जोखिम भएका स्थानमा सरसफाइ अभियान सुरु गर्न थालिएको हो। यस अभियानमा सक्रिय सहभागिताका लागि सरोकारवाला निकाय, निजामती कर्मचारी, सुरक्षा निकाय, सामाजिक अभियन्ताका साथै आमनागरिक समक्ष आग्रह गरिएको डा बुढाथोकीले जानकारी दिए। २० मध्ये १ जनालाई जटिल हुन सक्छ डा प्रकाश बुढाथोकी, डा बुढाथोकी, स्वास्थ्य तथा जनसंख्या मन्त्रालयका प्रवक्ता हरेक २० जना संक्रमितमध्ये १ जनालाई जटिलता हुन सक्ने पाइएको छ। त्यस्तै मृत्यृदर १ देखि २ प्रतिशत देखिन्छ। गर्भवती, साना बालबालिकाहरू र दोहोरिएर भएको संक्रमणमा जटिल समस्या आउन सक्छ। क्लासिक डेंगु सामान्य प्रकारको हो र आफैं निको हुन्छ। यसबाट मृत्युको सम्भावना कमेै हुन्छ। यदि डेंगु हेमोरेजिक ज्वरो वा डेंगु सक सिन्ड्रोम भएमा समयमै स्वास्थ्य संस्थामा पुयाउनु पर्छ। समयमै उचित उपचार नगरे मृत्युसमेत हुन सक्छ। तारन्तार बान्ता, असाध्य पेट दुख्ने, अति आलस्य, रक्तस्राव (जस्तै गिजा, नाक आदिबाट रगत बग्ने) तथा रगतमा प्लेटलेटको संख्यामा तीव्र गतिले घट्ने अवस्था गम्भीर अवस्था हो। डेंगु विषाणुको संक्रमणबाट हुने रोग हो। यसको रोग विरुद्ध रामबाण वा जादुको छडी झै तुरुन्तै ठिक पार्ने औषधि हुदैन। यसको उपचार लक्षणको आधारमा गरिन्छ। एस्प्रिन र बु्रफिनजस्ता औÈधि सेवन गर्नु हुँदैन। प्रशस्त मात्रामा तरल र झोलिलो कुरा खान दिनुका साथै छिट्टै उपचार गर्दा लक्षणमा कमी आउँछ। यसका साथै रोगको जटिलताबाट हुने मृत्युलाई १० प्रतिशतभन्दा कम गर्न सकिन्छ। वाकिङ डेंगु प्रवृत्ति घातक छ डा शेरबहादुर पुन, डापुन, शुक्रराज ट्रपिकल तथा सरुवा रोग अस्पताल टेकुका क्लिनिकल रिसर्च युनिट संयोजक मुलुकमा २०६१ सालदेखि नै डेंगुको संक्रमण देखिन थालेको हो। २०८० सालमा त मुलुकका सबै ७७ वटै जिल्लामा डेंगुको संक्रमण पुष्टि भएको थियो। यस वर्षमात्रै ७६ जिल्लामा संक्रमण देखिएको छ। डेंगुलाई हेर्ने दृष्टिकोणमा अहिले परिवर्तन भएको छ। पहिलापहिला ज्वरो आउनेबित्तिकै स्वास्थ्य संस्थामा जँचाउन आउँथे। अहिले त घरमै बस्नेमात्र होइन कतिपयले डेंगु भएको थाहा पाउँदापाउँदै पनि हिँडडुल गर्ने गरेको पाइएको छ। कोही कोही त काममा जाने गरेको पाइएको छ । मैले त यसलाई वाकिङ डेंगुको संज्ञा नै दिएको छुँ। डेंगु संक्रमण भएको थाहा पाएर पनि बाहिर हिँडडुल गर्नु (वाकिङ डेंगु) घातक छ।"
"दसैं गयो, गाउँ चकमन्न","गोरखा : दसैं आयो, केटाकेटी आए, गाउँ भरिभराउ भयो। दसैं गयो, केटाकेटी पनि गए, गाउँ सुनसान भयो। आरुघाट गाउँपालिका३ स्याम्राङको अवस्था मात्र यस्तो होइन। नेपाली गाउँबस्ती सबैतिरको साझा दृश्य हो यो। चाडबाडमा बालबालिकाले गाउँ भरिँदा गाउँको शोभा बढ्ने स्थानीयको भनाइ छ। दसैं आउँछ, सहरबजारतिर पढ्न गएका केटाकेटीहरू लर्कन लाएर गाउँघर फर्किन्छन्। जताततै बालबालिका खेलेको, गाएको, नाचेको देखिन्छ। बुढाबूढीहरू पनि नातिनातिनासँग हाँस्न, बोल्न, खेल्न पाउँदा दंग हुन्छन्। गाउँघरको रुपरङ नै फेरिन्छ, स्याम्राङका कुमार गुरुङ भन्छन्, अब दसैं सकियो, केटाकेटी फेरि लर्कन लाएर सहर झर्न थालिसके। अब गाउँघर सुनसान हुन थालिसक्यो। अब फेरि उही चकमन्न। बालबालिका घरको मात्रै नभइ गाउँकै शोभा भएको भन्दै उनले बालबालिका नहुँदा गाउँको शोभा पनि नभएजस्तो हुने बताए। कुल १ सय १९ घरधुरी रहेको स्याम्राङमा पाँच कक्षासम्म सञ्चालित आधारभूत विद्यालय छ। त्यहाँ जम्मा २९ जना मात्र विद्यार्थी छन्। गाउँमा बालबालिकाको संख्या नै कम भएकाले विद्यालयमा कम बालबालिका रहेको प्रधानाध्यापक निरबहादुर खड्काको भनाइ छ। नेपालका अरू गाउँमा जस्तै यहाँका बालबालिका पनि सहरमा पढ्न जान्छन्। बुबा कोही जागिरमा जान्छन्, कोही वैदेशिक रोजगारीमा जान्छन्। उनीहरूले बुढा बुवाआमालाई मात्र घरमा राखेर आफ्नी जहान र छोराछोरीलाई सहरमा डेरा गराएर राख्छन्, स्थानीय मदन अधिकारी भन्छन्, गाउँमा त मेलापात, ज्याला मजदुरी गर्नेका छोराछोरीहरू मात्र पढ्छन्। सयभन्दा धेरै घरधुरी भएको स्याम्राङमा कुनैकुनै घरमा मात्र बालबालिका देख्न पाइने उनको भनाइ छ। गाउँ नै मेलापात, ज्याला मजदुरी गर्नेहरूले धानेको वडाअध्यक्ष टेकबहादुर अधिकारीको भनाइ छ। यहाँका प्रायजसो युवाहरू वैदेशिक रोजगारीमा छन्। अलिअलि कमाइ हुनेहरू सके बसाइँ सरेर सहर जान्छन्, नसके पनि डेरा लिएर सहरतिरै बस्छन्, अधिकारी भन्छन्, गाउँघर त उही खेती किसानी गर्ने, मेलापात गर्ने, ज्याला मजदुरी गर्नेहरूले मात्र धानेर राखेका छन्। यहाँका बालबालिका अधिकांश आरुघाट र आर्खेतमा र केही गोरखा बजार, केही काठमाडौं, चितवनमा पढ्न बसेको उनको भनाइ छ।"
