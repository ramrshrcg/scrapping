शीर्षक,विवरण
फाल्गुनन्द गोल्डकप: आयोजक फिदिम स्पोर्टिङको विजयी सुरुवात,"फिदिम : पाँचथरको सदरमुकाम फिदिममा सुरु भएको ११औँ फाल्गुनन्द गोल्डकप फुटबल प्रतियोगितामा आयोजक फिदिम स्पोर्टिङ क्लबले विजयी सुरुवात गरेको छ। फिदिम माविको मैदानमा शनिबार भएको उद्घाटन खेलमा पाहुना टोली भारतको खर्साङ फुटबल क्लबलाई टाइब्रेकरमा ५४ गोलले पराजित गर्दै फिदिमले क्वाटर फाइनलको स्थान बनाएको हो। निर्धारित समयमा दुवै टिमले गोलरहित बराबरी खेलेपछि खेल टाइब्रेकरमा धकेलिएको थियो। टाइब्रेकरमा फिदिमका आशिष चापागाँई, विशाल दर्जी, राम वाजी, शुकराज राई र निरोज लिङ्देनले गोल गरे। खर्साङका आकाश प्रधान, विशाल भण्डारी, प्रशान्त क्षेत्री, रुजम प्रधानले गोल गरे। छोङदेल लामाको प्रहार फिदिमका गोलरक्षक मिराक खजुमले बिफल बनाएपछि खर्साङ उद्घाटन खेलबाटै घर फर्किएको हो। उद्घाटन खेलमा फिदिमका गोल रक्षक मिराक खजुम म्यान अफ दी म्याच घोषित भए। उनले १० हजार नगद पुरस्कार प्राप्त गरे। १५ गतेसम्म सञ्चालन हुने खेलमा १० टिमले सहभागिता जनाएका छन्। प्रतियोगिताको विजेता टिमले उपाधिसहित १० लाख पाँच सय ५५ रुपैयाँ र उपविजेता टिमले पाँच लाख पाँच सय ५५ रुपैयाँ प्राप्त गर्ने आयोजक फिदिम स्पोर्टिङ क्लबका अध्यक्ष दिपेन्द्र थापामगरले बताए।"
तीन तह जोड्ने दुई पक्की पुल निर्माण सुरु,"नुवाकोट : नुवाकोटको एकैपटक तीन स्थानीय तह जोड्ने पुलको निर्माण सुरु भएको छ। दुई स्थानमा एकै पटक शिलान्यास गरिएसँगै पक्की मोटरेबल पुलको निर्माण सुरु गरिएको हो। बागमती प्रदेश सरकारको आर्थिक लगानीमा बेलकोटगढी नगरपालिका१३ र लिखु गाउँपालिका ३ जोड्ने सुपारीखोल्ची मोटरेबल पुल र लिखु गाउँपालिका३ र ककनी गाउँपालिका ३ जोड्ने कटरबोट सिन्दुरेखोलामा पक्की मोटरेबल पुलको निर्माण सुरु भएको हो। दुवै पुलको एकैपटक बागमती प्रदेशका मुख्यमन्त्री बहादुरसिंह लामा तामाङ र भौतिक पूर्वाधार विकास मन्त्री अमनकुमार मास्केले संयुक्त रूपमा शिलान्यास गरेका हुन्। वेलकोटगढी१३ र लिखु गाउँपालिका ३ जोड्ने सुपारीखोल्ची मोटरेबल पुल कुल आठ करोड ४६ लाख ४२ हजार चारसय ७४ रुपैयामा ४१ दशमलव चार मिटर लम्बाइ र आठ दशमलव चार मिटर चौडाइ तथा लिखु गाउँपालिका३ र ककनी गाउँपालिका३ जोड्ने कटरवोट सिन्दुरेखोलामा पक्की मोटरेबल पुल कुल पाँच करोड ८६ लाख २३ हजार आठसय १८ रुपैयाँको लागतमा २५ दशमलव ६ मिटर लम्बाइ र आठ दशमलव चार मिटर चौडाइको निर्माण योजना रहेको पूर्वाधार विकास कार्यालय नुवाकोटका प्रमुख सुजन थापाले जानकारी दिए। उनका अनुसार दुवै पुलमा पैदल यात्री हिँड्ने एक दशमलव दुई मिटर चौडाइको स्थानसहित निर्माण सुरु भएको हो। पुलको शिलान्यास गर्दै मुख्यमन्त्री बहादुरसिंह लामातामाङले दीर्घकालीन, गुणस्तरीय र प्रभावकारी रुपमा पुलको समयमै निर्माण गरेर सर्वसाधारणलाई सेवा दिनुपर्ने बताए। उनले विकासमा दलगत रुपमा हेर्न नहुने र आफूले पनि जनताको पक्षमा काम गरिरहेको बताए।"
घाँस काट्ने क्रममा लडेर गुल्मीमा महिलाको मृत्यु,गुल्मी : घाँस काट्ने क्रममा लडेर गुल्मीमा महिलाको मृत्यु भएको छ। जिल्लाको इस्मा गाउँपालिका१ निवासी १९ वर्षीया सुजता बिकको लडेर मृत्यु भएको जिल्ला प्रहरी कार्यालयले जनाएको छ। गाउँकै ढार खोला सामुदायिक वनमा घाँस काट्ने क्रममा लडेर बिकको मृत्यु भएको जिल्ला प्रहरी कार्यालय गुल्मीका प्रहरी नायब उपरीक्षक (डीएसपी) शंकर पोखरेलले बताए। बिक भीरबाट करिब ९० मिटर तल खसेकी थिइन। मृतक विकको घर धुर्कोट गाउँपालिका६ किमुखर्क रहेको बताइएको छ। उनी दसैंदेखि माइतमा बस्दै आएको प्रहरीले जनाएको छ। जिल्ला प्रहरी कार्यालयबाट प्रहरी निरीक्षक भुपेन्द्र थापाको कमाण्डमा प्रहरी टोली खटिएको डीएसपी पोखरेलले बताए। घटनाबारे थप अनुसन्धान भइरहेको प्रहरीले जनाएको छ।
देशको प्रतिष्ठा र आर्थिक विकासका लागि खेलको विकास महत्वपूर्ण हुन्छ : प्रचण्ड,"काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले देशको प्रतिष्ठा र आर्थिक विकासका लागि खेल क्षेत्रको विकास महत्वपूर्ण हुने बताएका छन्। गोरखा ताकुकोट सेवा समाज, काठमाडौको नवौं वार्षिक साधारणसभालाई सम्बोधन गर्दै उनले यस्तो धारणा राखेका हुन्। अध्यक्ष प्रचण्डले नेपाली युवाहरूमा क्रिकेटको क्रेज बढ्दै जानु देशका लागि महत्वपूर्ण पक्ष भएको बताए। आज सकिएको नेपाल प्रिमियर लिग (एनपीएल)को सन्दर्भमा चर्चा गर्दै उनले भने, अहिले क्रिकेटमा देशभरि युवाहरुमा निकै ठूलो क्रेज छ। मैले आफ्नो तर्फबाट प्रधानमन्त्री हुँदा होस् वा विपक्षी दलको नेताहरुको रुपमा क्रिकेटको विकासका लागि धेरै मेहनत गरेको छु। क्रिकेटको विकास गरेर त्यसमार्फत राष्ट्रिय अन्तर्राष्ट्रिय क्षेत्रमा देशको प्रतिष्ठा बढाउन र आर्थिक रुपमा देशलाई गतिशील बनाउन खेल क्षेत्रको विकासमा ध्यान दिनैपर्छ। आफूलाई गोरखाका जनताले मत दिएर जिताएपछि नै तेस्रो कार्यकालका प्रधानमन्त्री बनेको उल्लेख गर्दै अध्यक्ष प्रचण्डले त्यसपछि नै सुशासन, सामाजिक न्याय र आर्थिक समृद्धिको मार्गचित्र कोर्ने अवसर पाएको बताए। आफूले प्रधानमन्त्रीको रुपमा गोरखाको विकासका लागि बजेट विनियोजनदेखि योजनाको प्राथमिकीकरणमा सक्दो प्रयास गरेको उल्लेख गर्दै उनले प्रधानमन्त्रीको रूपमा व्यस्त हुँदा आफ्नो निर्वाचन क्षेत्रमा धेरै जान नपाए पनि अब अलि बढी नै जोडिने सोच बनाएको बताए। अध्यक्ष प्रचण्डले गोरखासँग जोडिएका धेरै राष्ट्रियस्तरका परियोजनालाई अघि बढाउन पनि आवश्यक रहेको बताए। आफू प्रधानमन्त्री हुँदा जडीबुटी उद्योग, रुग्न उद्योग सञ्चालन, बुढीगण्डकी परियोजना अघि बढाउने, गोरखकाली रबर उद्योग सञ्चालन लगायतका ठूलो परियोजना अघि बढाउन पहल अघि बढाएको र आगामी दिनमा परिणाम आउने गरी काम गर्नुपर्ने उनले स्पष्ट गरे। तर, अहिलेको सरकारले त्यसलाई अगाडि बढाउने भन्दा पनि सरकारी उद्योगहरूलाई निजीकरणतर्फ लैजाने षडयन्त्र सुरु गरेकाले यसप्रति पनि सजग हुनुपर्ने आवश्यकता रहेको उनले बताए।"
च्याम्पियन बनेसँगै जनकपुर बोल्ट्सका खेलाडीको खुसी (तस्बिर),"काठमाडौं : नेपाल प्रिमियर लिगको च्याम्पियन जनकपुर बोल्ट्स बनेको छ। सुदूरपश्चिम रोयल्सविरुद्ध ५ विकेटले जित हात पार्दै जनकपुरले पहिलो सिजनमै उपाधि हात पारेको हो। सुदूरपश्चिमले दिएको १८५ रनको लक्ष्य जनकपुरले ४ बल अगावै ५ विकेट गुमाएर पूरा गरेको हो। जनकपुरका लागि ओपनर लाहिरु मिलान्थाले सर्वाधिक ८७ रन बनाए। उनले ४९ बलमा ९ चौका र ४ छक्का प्रहार गरे। यो सँगै मिलान्था प्रतियोगिताकै सर्वाधिक रन जोड्ने खेलाडी बनेका छन्। उनले १० इनिङ्समा २ अर्धशतक सहित २९३ रन बनाए। जनकपुरको जितसँगै खेलाडी र समर्थकहरूले त्रिवि क्रिकेट मैदानमा उत्सव मनाएका छन्। जितसँगै जनकपुर बोल्ट्सले १ करोड १० लाख नगद पुरस्कारसँगै ट्रफी हात पारेको छ । उपविजेता सुदूरपश्चिम ५१ लाख, तेस्रो भएको कर्णाली याक्स २५ लाख, चौथो भएको चितवन राईनोजलाई १५ लाख पुरस्कार पाएका छन्। यता नेपाल प्रिमियर लिगको उत्कृष्ट खेलाडी बन्दै सुदूरपश्चिम रोयल्सका कप्तान दीपेन्द्र सिंह ऐरीले कार जितेका छन्। एनपीएलको उपाधि जित्न चुकेका ऐरीले कार जितेका हुन्। उनले ओमोडा एण्ड जेइको ब्रान्डको ओमोडा गाडी जितेका हुन्। उनले ब्याटिङ, बलिङ र फिल्डिङमा उत्कृष्ट प्रदर्शन गरे। त्यस्तै जनकपुर बोल्ट्सका ललित राजबंशीले मोटरसाइकल जितेका छन्। एनपीएलमा सर्वाधिक विकेट लिने नेपाली खेलाडी ललितले मोटरसाइकल जितेका हुन्। तस्बिर : एनपीएल"
पावरप्लेमा जनकपुरको विष्फोटक ब्याटिङ,काठमाडौं : नेपाल प्रिमियर लिग (एनपीएल)को पहिलो संस्करणको फाइनल खेलमा सुदूरपश्चिम रोयल्सले दिएको १८५ रनको बलियो लक्ष्य पछ्याएको जनकपुर बोल्ट्सले पावरप्लेमा विष्फोटक ब्याटिङ गरेको छ। जनकपुरले पावरप्लेमा बिना कुनै विकेट क्षति ७१ रन बनाएको छ। जनकपुरका ओपनर लाहिरु मिलान्था ३४ र आसिफ शेख ३२ रनमा खेलिरहेका छन्। टियु क्रिकेट मैदानमा टस जितेको सुदूरपश्चिमले ९ विकेटको क्षतीमा १८४ रन बनाएको थियो। सुदूरपश्चिमले पावरप्लेमा ४८ रन बनाएको थियो।
कुशादेवीलाई राष्ट्रपति रनिङ शिल्ड उपाधि,"पनौती : काभ्रेको पनौती नगरपालिकामा भएको पनौती नगरस्तरीय राष्ट्रपति रनिङ शिल्ड प्रतियोगिताको उपाधि कुशादेवी माध्यमिक विद्यालयले जितेको छ। गत बिहीबार सम्पन्न प्रतियोगितामा १० स्वर्ण र ७ रजत जितेर कुशादेवी माविले राष्ट्रपति रनिङ शिल्डको उपाधि हात पारेको हो। कुशादेवीले कूल ३० स्वर्ण पदकमध्ये १० वटा पदक जितेको छ। भालेश्वर माविले ९ स्वर्ण ल्याउँदै दोस्रो भएको छ। इन्द्रेश्वर माविले ३ वटा स्वर्ण हात पारेको छ। इतिहासमै सबैभन्दा ठूलो सफलता हात पारेपछि कुशादेवीमा विद्यार्थीलाई बाजा बजाएर नगर परिक्रमा सहित स्वागत गरिएको थियो। विद्यालय व्यवस्थापन समितिका अध्यक्ष श्रीकृष्ण थापाले केही वर्षदेखि निरन्तर गरेको प्रयासले विद्यालयले सफलता हात पारेकोमा खुसी हुँदै दुई वर्षअघि तेस्रो, अघिल्लो वर्ष दोस्रो र यो वर्ष पहिलो भएकोमा विद्यालयले विद्यार्थी, शिक्षक, विद्यालय व्यवस्थापन सबैलाई धन्यवाद सहित बधाई व्यक्त गरे। ३० प्रतियोगिताका लागि स्पर्धामा ११ सय १९ जना विद्यार्थीले सहभागी थिए।"
"१० ओभरमा जनकपुरले बनायो १०५ रन, दोस्रो विकेट पतन",काठमाडौं : नेपाल प्रिमियर लिगको फाइनलमा जनकपुर बोल्ट्सले १० ओभरमा १०५ रन बनाएको छ। १० ओभरमा जनकपुरले २ विकेट गुमाउँदै १०५ रन बनाएको हो। जनकपुरले पावरप्लेमा बिना कुनै विकेटको क्षती ७१ रन बनाएको थियो। टियु क्रिकेट मैदानमा जनकपुरले पहिलो विकेटका रूपमा ओपनर आसिफ शेख क्याच आउट भए। उनले पहिलो विकेटका लागि लाहिरु मिलान्थासँग ७३ रनको अर्धशतकीय साझेदारी गरे। आसिफले २४ बलमा ५ चौका र १ छक्कासहित ३४ रन बनाए। उनी सैफ जैबको बलमा ब्रान्डन म्याकमुलेनको हातमा क्याच भए। दोस्रो विकेट १०औं ओभरको अन्तिम बलमा मोहम्मद मोसिनको विकेट गयो। उनलाई इशान पाण्डेले बोल्ड आउट गरे। उनले ८ बलमा १ छक्कासहित ९ रन बनाए। हाल क्रिजमा ओपनर लाहिरु मिलान्था ५७ रनमा खेलिरहेका छन्।
मुस्ताङमा भौतिक निर्माणको काम ठप्प,"जोमसोम : मुस्ताङमा अत्यधिक चिसो बढेसँगै भौतिक विकास निर्माणको काम ठप्प भएको छ। चिसोको कारण उपकरण सञ्चालन, जनशक्ति व्यवस्थापन तथा विकास निर्माण कार्यमा अवरोध सिर्जना भएकाले दर्जनौं योजनाको काम रोकिएको हो। बेनीजोमसोमकोरला सडक आयोजनाअन्तर्गत मुस्ताङ खण्डको सडक निर्माण योजनाको काम चिसोले प्रभावित भएका हुन्। मुस्ताङमा निर्माणाधीन केही सडक तथा पुलका योजनाहरू निर्माण कम्पनीका कारण अलपत्र छन्। आयोजना अन्तर्गत सञ्चालनमा रहेका केही योजनाहरू पनि अहिले चिसोका कारण रोकिएको कालीगण्डकी करिडोर (बेनीजोमसोमकोरला) सडक आयोजनाका प्रमुख धुव्र झाले बताए। आयोजना प्रमुख झाका अनुसार मुस्ताङमा आयोजनाका विकासका कामहरू पुस अगावै चिसोले ठप्पै रोकिएको हो। मुस्ताङको तापक्रम माइनसमा झरेको छ। उपल्लो मुस्ताङमा झनै अत्यधिक चिसोले स्थानीय नागरिकको दैनिकी समेत निकै कष्टकर छ। यसैका कारण पनि विकास योजनाका कामहरू सञ्चालन गर्न निकै चुनौती हुन्छ। चिसोका कारण विकास निर्माण कार्यका लागि परिचालन हुने उपकरणहरू स्टार्ट नहुने, निर्माण स्थलमा काम गर्न नसकिने भएकाले विकास निर्माणमा प्रयोग भएका उपकरण चलाउने अपरेटरहरू कार्यस्थलमा खटिन सक्दैनन्। चिसोले सडक तथा पुल लगायतका विभिन्न योजनामा परिचालन भएका मजदुर जनशक्ति समेत चिसो सहन नसकेर अन्य स्थानमा फर्किने गर्छन्। चिसोले विकास निर्माणको कार्य गर्दा सिमेन्ट, छठ र बालुवाको काम गर्न सक्ने अवस्था रहँदैन।"
"८७ विगाहामा लगाइएको गाँजा र अफिम फँडानी, १३७ केजी गाँजा बरामद","हेटौंडा : मकवानपुर प्रहरीले ८७ विगाहा क्षेत्रफलमा लगाइएको लागूऔषध गाँजा र अफिम फँडानी गरेको छ। प्रहरीले गत असार ७ गतेदेखि शनिबारसम्ममा जिल्लाको क्रमशः थाहा नगरपालिका, कैलाश गाउँपालिका, राक्सिराङ गाउँपालिका र बागमती गाउँपालिकाको विभिन्न क्षेत्रमा लगाइएको गाँजा र अफिम खेती नष्ट गरेको हो। ७५ बिगाह ७ कठ्ठा गाँजा खेती र १२ बिगाह ३ कठ्ठा अफिम खेती नष्ट गरेको मकवानपुर प्रहरीले जनाएको छ। फँडानी गर्न बाँकी रहेका अन्य स्थानहरूमा क्रमशः अभियानका रूपमा फँडानी तथा नष्ट गरिने प्रहरीले जनाएको छ। त्यस्तै इलाका प्रहरी कार्यालय मनहरीबाट खटिएको प्रहरी टोलीले आज बिहान ४:४५ बजे डिल्लिपुरबाट १३७ केजी लागूऔषध गाँजा बरामद गरेको छ। गाँजा ओसार पसार गर्ने १२ जना फरार रहेको र उनीहरूको खोजी कार्य भइरहेको समेत प्रहरीले जनाएको छ।"
पाँच महिनामा १३ अर्ब ४ करोड रुपैयाँको विद्युत् भारत निर्यात,"काठमाडौं : चालू आर्थिक वर्ष २०८१८२ को पहिलो ५ महिनामा १३ अर्ब ४ करोड रुपैयाँको विद्युत् भारततर्फ निर्यात भएको छ। नेपाल विद्युत प्राधिकरणले चालू आवको साउन, भदौ, असोज, कात्तिक र मंसिरमा देशभित्र खपत गरी अतिरिक्त भएको वर्षायामको १ अर्ब ७६ करोड युनिट विद्युत् भारततर्फ निर्यात गरेको छ। चार महिनामा भारततर्फ निर्यात गरिएको विद्युतको औसत दर प्रतियुनिट ७ रुपैयाँ ३९ पैसा छ। प्राधिकरणले देशभित्र खपत गरी अतिरिक्त भएको विद्युत् भारतीय ऊर्जा एक्सचेन्ज (आइएक्स)को डेअहेड तथा रियल टाइम मार्केटमा प्रतिस्पर्धी दरमा र द्विपक्षीय मध्यकालीन विद्युत् बिक्री सम्झौता बमोजिम हरियाणा र बिहार राज्यमा बिक्री गरिरहेको छ। भारतसँगको विद्युत् व्यापार भारतीय रुपैयाँ (भारु)मा हुने गरेको छ। त्यसैले प्राधिकरणले विद्युत् बिक्री गरी ८ अर्ब १५ करोड भारु आम्दानी गरेको छ। साउनमा सबैभन्दा बढी ४ अर्ब १५ करोडको विद्युत् निर्यात भएको छ भने मङ्सिरमा सबैभन्दा कम २८ करोड १४ लाख रुपैयाँको मात्र निर्यात भएको छ। भदौमा ३ अर्ब ६८ करोड, असोजमा ३ अर्ब ७ करोड र कात्तिकमा १ अर्ब ८७ करोड रुपैयाँको विद्युत् भारततर्फ निर्यात गरिएको हो। प्राधिकरणका कार्यकारी निर्देशक कुलमान घिसिङले असोज महिनामा आएको बाढीपहिरोका कारण मुख्य रुपमा ४५६ मेगावाटको माथिल्लो तामाकोशी जलविद्युत केन्द्रमा क्षति पुगी विद्युत् उत्पादन बन्द हुँदा निर्यात प्रभावित भएको बताउनुभयो। माथिल्लो तामाकोशी बन्द भएका कारण त्यसपछिका महिनाहरूमा विद्युत् निर्यात घटेको र सुक्खायाम सुरु भएसँगै जलविद्युत आयोजनाहरूको उत्पादन घटेकाले पोहोरभन्दा यस वर्ष चाँडै आयात गर्नु परेको कार्यकारी निर्देशक घिसिङले बताए। अहिले विद्युत निर्यात बन्द भएको छ भने आयात सुरु गरिएको छ। हिउँदयाम सुरु भएसँगै नदी तथा खोलानालामा पानीको बहाव घट्दा जलविद्युत आयोजनाहरूको उत्पादन कमी भई देशभित्रको विद्युत माग धान्न हिउँदका केही महिनामा विद्युत् आयात गर्नु पर्ने छ। नदी तथा खोलानालामा पानीको बहाव बढ्न सुरु भएपछि उत्पादन बढ्ने हुँदा त्यसपछि विद्युत् निर्यात पुनः सुरु हुनेछ। यस वर्षदेखि ४० मेगावाट विद्युत् भारत हुँदै बंगलादेश निर्यात पनि सुरु भइसकेको छ। चालू आवमा करिब ३० अर्ब रुपैयाँ विद्युत् निर्यातको लक्ष्य राखिएको छ। बाढीपहिरोका कारण जलविद्युत आयोजना र प्रसारण लाइनमा क्षति पुग्दा निर्यात लक्ष्य प्रभावित हुने देखिएको छ। बाढीपहिरोले माथिल्लो तामाकोशीसहित अन्य साना जलविद्युत आयोजना र काबेली करिडोर प्रसारण लाइनमा क्षति पुर्याएको थियो। माईखोलामा आएको बाढीले काबेली करिडोर क्षति पुर्याउँदा उक्त लाइनमा जोडिएका विभिन्न आयोजनाहरूको करिब २ सय मेगावाट विद्युत् उत्पादन बन्द भएको थियो। यसका कारण कारण असोज र कात्तिकको विद्युत् निर्यात प्रभावित भएको थियो। माथिल्लो तामाकोशी आगामी पुस १० गतेभित्र सञ्चालनमा ल्याउने गरी मर्मतसम्भार धमाधम भइरहेको छ भने काबेली करिडोर प्रसारण लाइनको पुनर्निर्माण सम्पन्न गरी सञ्चालनमा आइसकेको छ। हिउँद सुरु भएसँगै नदी तथा खोलानालामा पानीको बहाव घट्ने भएकाले जलविद्युत आयोजनाहरूको विद्युत् उत्पादन कम हुनेछ। उत्पादनले आन्तरिक मागलाई मात्र धान्ने भएकाले अब विद्युत् निर्यात क्रमशः घट्दै जाने छ। प्राधिकरणले हालसम्म प्रतिस्पर्धी बजार र मध्यकालीन विद्युत् बिक्री सम्झौता बमोजिम भारतीय बजारमा २८ वटा आयोजनाहरूबाट उत्पादित ९४१ मेगावाट विद्युत् बिक्री गर्न स्वीकृति पाएको छ। गत आवमा भारतबाट १६ अर्ब ९३ करोड रुपैयाँको विद्युत आयात गरिएको थियो। यही अवधिमा १७ अर्ब ६ करोड रुपैयाँको विद्युत् निर्यात गरिएको थियो। गत आवमा आयातभन्दा १३ करोड रुपैयाँ बढीको विद्युत् निर्यात गरी खुद विद्युत् आयातकर्ताबाट नेपाल खुद विद्युत् निर्यातकर्ता बनेको थियो।"
जनकपुरको पहिलो विकेट पतन,काठमाडौं : नेपाल प्रिमियर लिगको फाइनलमा जनकपुर बोल्ट्सको पहिलो विकेट पतन भएको छ। कप्तान आसिफ शेख ३३ रन बनाएर आउट भएका हुन्। उनले १९ बलमा ४ चौका र २ छक्काप्रहार गरे। सुदूरपश्चिमका सैफ जैबले उनको विकेट लिएका हुन्। सुदूरपश्चिम रोयल्सले जनकपुर बोल्ट्सलाई १८५ रनको लक्ष्य प्रस्तुत गरेको छ।
जागृति क्लबलाई हराउँदै एनआरटी झापा कपको फाइनलमा,"झापा : इटहरीको राष्ट्रिय जागृति क्लबलाई टाइब्रेकरमा पराजित गर्दै न्यू रोड टिम (एनआरटी) झापा कप नकआउट फुटबल प्रतियोगिताको फाइनलमा प्रवेश गरेको छ। बिर्तामोडको डोमालाल राजवंशी रंगशालामा शनिबार भएको अन्तिम सेमिफाइनल खेलमा एनआरटीले जागृति क्लबलाई टाइब्रेकरमा ३० गोल अन्तरले हराउँदै फाइनलमा स्थान सुरक्षित गरेको हो। जितसँगै एनआरटी उपाधिका लागि लिग विजेता चर्च ब्वाइज युनाइटेडसँग भिड्ने पक्का भएको छ। खेलको ९० मिनेट गोलरहित बराबरी भएपछि खेलको निर्णय टाइब्रेकरबाट भएको थियो। टाइब्रेकरमा एनआरटीका एञ्जल महर्जन, कृतिश छुञ्जु र अभिषेक लिम्बूले गोल गर्न सफल भए। जागृतिका कप्तान प्रवेश दनुवार र सविन घिमिरेको प्रहार गोलरक्षक विशाल सुनारले विफल बनाएका थिए भने विदेशी खेलाडी एलेक्सको प्रहार बारमा लागेर बाहिरिएको थियो। यसअघि खेलको ४२ औँ मिनेटमा एनआरटीका अञ्जन विष्टको प्रहार जागृतिका गोलरक्षक निरज चौधरीले बचाए। ७६ औँ मिनेटमा शिशिर लेखीले डिबक्सममा पाएको पासलाई फ्रेममा पार्न सकेनन्। ८३ औँ मिनेटमा नेमारको क्रसमा लेखीको हेडर गोलरक्षक चौधरीले पञ्च गरेर बचाए। जागृतिका लागि ५० औँ मिनेटमा खमिर गिल्सन कन्दङवाको कडा प्रहार एनआरटीका गोलरक्षक विशाल सुनारले पञ्च गरेर बचाए। ८२ औँ मिनेटमा योगेन्द्र कार्कीले २५ यार्ड टाढाबाट गरेको प्रहार फ्रेममा पर्न नसक्दा खेलको निर्णयको लागि टाइब्रेकरको सहारा लिनुपरेको थियो। खेलको प्लेयर अफ द म्याच विजेता टिम एनआरटीका गोलरक्षक सुनार भए। उनले नगद १० हजार रुपैयाँ पुरस्कार पाए। प्रतियोगिताको विजेताले नगद १० लाख तथा उपविजेताले नगद ५ लाख पुरस्कार पाउने आयोजक झापा ११ फुटबल क्लबका अध्यक्ष जलकुमार गुरुङले जानकारी दिए।"
सुदूरपश्चिमलाई हराउँदै जनकपुरले जित्यो एनपीएलको उपाधि,"काठमाडौं : नेपाल प्रिमियर लिगको पहिलो सिजनको उपाधि जनकपुर बोल्ट्सले जितेको छ। टियु क्रिकेट मैदानमा सुदूरपश्चिम रोयल्सलाई ५ विकेटले पराजित गर्दै जनकपुरले एनपीएलको उपाधि कब्जा गरेको हो। टियु क्रिकेट मैदानमा भएको फाइनलमा सुदूरपश्चिम रोयल्सले दिएको १८५ रनको लक्ष्य पछ्याएको जनकपुरले १९२ ओभरमा ५ विकेट गुमाउँदै लक्ष्य पूरा गरेको हो। जनकपुरका लागि ओपनर लाहिरु मिलान्थाले सर्वाधिक ८७ रन बनाए। उनले ४९ बलमा ९ चौका र ४ छक्का प्रहार गरे। यो सँगै मिलान्था प्रतियोगिताकै सर्वाधिक रन जोड्ने खेलाडी बनेका छन्। उनले १० इनिङ्समा २ अर्धशतक सहित २९३ रन बनाएका छन्। जनकपुरले पावरप्लेमा बिना कुनै विकेटको क्षति ७१ रन बनाएको थियो। पहिलो विकेटका रूपमा कप्तान आसिफ शेखलाई गुमायो। आसिफले २४ बलमा ५ चौका र १ छक्कासहित ३४ रन बनाए। उनी सैफ जैबको बलमा ब्रान्डन म्याकमुलेनको हातमा क्याच भए। दोस्रो विकेट १० औं ओभरको अन्तिम बलमा मोहम्मद मोसिनको विकेट गयो। उनलाई इशान पाण्डेले बोल्ड आउट गरे। उनले ८ बलमा १ छक्कासहित ९ रन बनाए। १२औं ओभरको पहिलो बलमा लाहिरु मिलान्थाले जीवन दान पाए। उनले दिपेन्द्र सिंह ऐरीको बलमा उनकै हातबाट क्याच मिस भएका हुन्। त्यतिबेला ६६ रनमा खेलिरहेका थिए। उनको विकेट जनकपुरको तेस्रो विकेटका रूपमा स्कट केग्गेलिनबाट कट एण्ड बोल्ड भए। उनले तेस्रो विकेटका लागि हर्ष थाकरसँग ६१ रनको साझेदारी बनाए। जेम्स निसामले भने ७ बलमा ४ रन बनाउँदै दीपेन्द्र सिंह ऐरीबाट बोल्ड भए। पाँचौं विकेट आकाश त्रिपाठी रन आउट भए। उनी २ रनमै रन आउट भए। हर्ष थाकर ३० रन र मयन यादव २ रनमा अविजित रहे। सुदूरपश्चिमका लागि स्कट केग्गेलिन, सैफ जैब, दीपेन्द्र सिंह ऐरी र इशान पाण्डेले समान ११ विकेट लिए। त्यसअघि टस जितेर ब्याटिङ गरेको सुदूरका लागि ओपनर सैफ जैबले सर्वाधिक ६९ रन बनाए। उनले ४३ बलमा ८ चौका र २ छक्का प्रहार गरे। अर्का ओपनर विनोद भण्डारीले ३१ बलमा ४१ रन बनाए। ब्रान्डन म्याकमुलेन र हर्मप्रित सिंहले समान १४१४ रन बनाए। स्कट केग्गेलिनले १३ रन बनाउँदा अन्य कोहीले दोहोरो अंकमा रन बनाउन सकेनन्। जनकपुरका लागि मोहम्मद मोसिन र किशोर महतोले समान ३र३ विकेट लिए। जेम्स निसम, ललित राजवंशीले समान ११ विकेट लिए। जनकपुरले सुदूरपश्चिमसँग लिग चरणमा ७२ रन र पहिलो क्वालिफायरमा ८ विकेटको हार व्यहोरेको थियो।"
ईपीएस भाषा परीक्षामा ३ हजार बढी उत्तीर्ण,"काठमाडौं : उत्पादनमुलकतर्फ तेस्रो चरणको ईपीएस भाषा परीक्षामा ३ हजारभन्दा बढी उत्तीर्ण भएका छन्। दक्षिण कोरियाको मानव संसाधन विकास सेवाका अनुसार कात्तिक २६ देखि पुस २ गतेसम्म सञ्चालन भएको परीक्षामा ३ हजार १२६ जना उत्तीर्ण भएका हुन्। तेस्रो चरणको परीक्षाका लागि ३६ हजार १७९ जना परीक्षार्थी थिए। जसमध्ये २६ हजार ७२ जनाले परीक्षा दिएका थिए। पहिलो चरणमा भएको परीक्षामा ६ हजार ३२१ र ८ हजार ९६५ उत्तीर्ण भएका थिए। दक्षिण कोरियाको रोजगार अनुमति प्रणाली (ईपीएस)मार्फत कामदार लैजान कोरियाली सरकारले नेपाल सरकारसँग सन् २००७ मा एमओयू गरेको थियो। त्यसअन्तर्गत सन् २००८ बाट कामदार लैजान सुरु गरिएको थियो। दक्षिण कोरियामा २०२५ का लागि प्रवासी श्रमिकको कोटा निर्धारण दक्षिण कोरियाले सन् २०२५ का लागि प्रवासी श्रमिकको कोटा निर्धारण गरेको छ। रोजगार अनुमति प्रणाली ईपीएसमार्फत सन् २०२५ का लागि श्रमिकको कोटा १ लाख ३० हजार तोकेको हो। कोटा निर्धारण समिति (प्रवासी श्रमिक नीति समिति)को शुक्रबार बसेको बैठकले कोटा निर्धारण गरेको प्रवासी श्रमिक युनियन (एमटीयु)का अध्यक्ष उदय राईले बताए। जस अनुसार १७ देशबाट उत्पादन क्षेत्रमा ७२ हजार, पानीजहाज बनाउने कम्पनीका लागि २ हजार ५ सय, निर्माण क्षेत्रमा २ हजार, कृषि क्षेत्रमा १० हजार, मत्स्यपालनमा ८ हजार ५ सय र सेवा क्षेत्रमा ३ हजार तोकिएको छ। तोकिएको कोटा सकिएमा जुनसुकै क्षेत्रका लागि ३२ हजार राखिएको छ। यो कोटा मध्ये ७ हजार ७३० जना कमिटेड आउने छन् भने बाँकी सबै नयाँ प्रवासी श्रमिक आउने छन्। २०२४ को कोटबाट अहिलेसम्म ७० हजार ४६० जनाको मात्र रोजगार अनुमति जारी भएको छ। यो संख्या सम्पूर्ण कोटाको ४७ प्रतिशत हो। गत अक्टोबरसम्म इपीएसको श्रमिक ३ लाख ३५ हजार ६३० जना छन्।"
बारामा कारभित्र एक जना मृत फेला,बारा : बाराको जीतपुरसिमरा दुधौरा खोला पुल नजिक कारभित्र एक जना पुरुष मृत अवस्थामा फेला परेका छन्। जीतपुरसिमरा उपमहानगरपालिका ११ अमाडार दुधौरा खोला पुल नजिक एक जना पुरुष गाडीभित्र मृत अवस्थामा फेला परेका हुन् । रोकी राखिएको कार भित्र शव फेला परेको र मृतक पुरुष जीतपुरसिमरा उपमहानगरपालिका १ घर भई सिमरा बिमानस्थलमा कार्यरत राजकुमार रुम्बा रहेको जिल्ला प्रहरी कार्यालय बाराले जनाएको छ । स्थानीयहरुले गाडी भित्र शव रहेको खबर गर्नेबितिकै प्रहरी घटनास्थल पुगेर तालिमप्राप्त कुकुरसहित अनुसन्धान गरेको थियो । बागमती प्रदेश ०१०२८ च ७६१६ नम्बरको कार सडकको पूर्वपतिको छेउमा रोकिएको अवस्थामा फेला परेको प्रहरीले जनाएको छ । शवको परीक्षणका लागि पठाइएको र थप अनुसन्धान भइरहेको प्रहरीले जानकारी दिएको छ ।
द वन्डरल्यान्ड विन्टर कार्निभल कार्यक्रम हुने घोषणा,"ललितपुर : द वन्डरल्यान्ड गेम जोनले वन्डरल्यान्ड विन्टर घोषणा गरेको छ। कार्निभल कार्यक्रम डिसेम्बर २४ देखि जनवरी १ सम्म हुनेछ। यहाँ परिवार र साथीहरूसँग आउन सकिने छ। जहाँ हामी अतिरिक्त खेलहरू, मस्कट परेड, सान्ता क्लॉजको उपस्थिति, बिगो सत्र, लक्की ड्रा खेल प्रतियोगिता, खाने चुनौती, लाइभ ब्यान्ड, संगीत प्रस्तुतिहरू, डिस्को नाइट जस्ता रोमाञ्चक गतिविधिहरू हुनेछ। यही कार्यक्रम अन्तरगत वन्डरल्यान्डको एक वर्षको सफलता मनाउनका लागि पनि उपस्थित भएको र यो एक वर्षको अवधिमा वन्डरल्यान्डले मात्र एक उत्कृष्ट मनोरञ्जन स्थलको रूपमा आफ्नो स्थान बनाउन सफल भएको छ। वन्डरल्यान्डले देशभरि लोकप्रियता प्राप्त गर्दै सबै उमेरका मानिसहरूको मन जित्न पनि सफल भएको छ। यो कर्निभल एक वर्षमा प्राप्त गरेको सफलताको उत्सव मनाउँदै भविष्यमा पनि वन्डरल्यान्डमा यस्ता उत्सव र मनोरन्जनात्मक कार्यक्रमहरूको आयोजना गर्ने घोषणा साथै विभिन्न कार्यक्रम मार्फत झन सशक्त र सुधार गर्दै जानेछ। नेपालको एक शीर्ष रमाइलो पार्क वन्डरल्याण्ड नेपालमा हरेक उमेर समूहका लागि रमाईलो आकर्षणहरू प्रदान गर्न सफल भएको छ। यहाँ थ्रिल राइड्सदेखि लिएर पूर्णतः डुब्दो भर्चुअल रियालिटी अनुभवसम्म सबैका लागि आकर्षक गतिविधिहरू उपलब्ध छन्। गो कार्टिङ,  ,  ,  ,   ,  गेम्सजस्ता सुरक्षित र रोमाञ्चक गतिविधिहरूले परिवारलाई अविस्मरणीय यादहरू सिर्जना गर्न सहयोग पुर्याएका छन्। मनोरञ्जनको खोजी गर्ने नेपाली र पर्यटकहरूका लागि वन्डरल्यान्ड नेपालले उत्कृष्ट गन्तव्यको रूपमा आफूलाई स्थापित गरेको छ। चाहे निजी कार्यक्रमको आयोजना गर्न चाहना होस वा रोमाञ्चक साहसिक दिन बिताउने योजना बनाउन, वन्डरल्यान्डले हरेक पललाई उत्सवमा बदलिदिएको छ। अहिलेसम्म वन्डरल्यान्ड ले नेपालमा   प्रतियोगिता र   "" कन्सट सफलतापूर्वक आयोजना गरिसकेको छ। यी सबै कार्यक्रमहरूले वन्डरल्यान्ड नेपालमा आगन्तुकहरूलाई विशेष अनुभव र अविस्मरणीय यादहरू दिएका छन्।"
राजनीतिक परिवर्तनभन्दा अगाडि र पछाडिको विकासमा व्यापक भिन्नता आएको छ : प्रधानमन्त्री,"सुनसरी : प्रधानमन्त्री केपी शर्मा ओलीले राजनीतिक व्यवस्थामा आएको परिवर्तनपछि देश धेरै हिसाबले अगाडि लम्कँदै गरेको बताएका छन्। इटहरीमा आयोजित एक कार्यक्रममा आज सम्बोधन गर्दै प्रधानमन्त्री ओलीले राजनीतिक परिवर्तनभन्दा अगाडि र पछाडिका पूर्वाधार र आर्थिक विकास तथा रोजगारीका अवसरलगायत क्षेत्रमा व्यापक भिन्नता आएको बताएका हुन् । उनले भने,हामीलाई चाहिएको मानव जातिको सुख हो । हाम्रा मेहनतको ध्येय सुख पाउनु हो । ज्ञान, बुद्धि र मति कस्तो छ भन्ने आधारमा मानिसको मूल्याङ्कन हुन्छ । ती तिनै भए पनि बुद्धि भ्रष्ट भएमा काम लाग्दैन । मानिसमा शालिनता र विनम्रता चाहिन्छ । आफूभित्र घमण्ड हुनु हुँदैन ।, मानिसले प्राप्त गरेको ज्ञान र बुद्धिलाई ठिक मतिले प्रयोग गर्न सकेमा मानवीय सुख प्राप्त गर्न सकिने उनको भनाई छ। उनले भने, समृद्ध नेपाल, सुखी नेपालको लक्ष्य पनि यही हो हामी नेपाली एकताबद्द भएर यो लक्ष्य प्राप्तिमा लाग्नुपर्छ । विश्व ध्यान दिवसको सन्दर्भ उल्लेख गर्दै उनले यस दिवसलाई सँधै अपनाउन र मानवोचित हितलाई केन्द्रमा राखेर जनता र पृथ्वीलाई जोगाउन जिम्मेवार हुन आग्रह गरे।"
थुनामुक्त गरिदिने भन्दै रकम लिने तीन जना पक्राउ,"कैलाली : थुनामुक्त गरिदिने भन्दै रकम लिने तीन जना पक्राउ परेका छन्। लागूऔषध मुद्दामा अनुसन्धानको क्रममा हिरासतमा रहेका व्यक्तिलाई थुनामुक्त गरीदिन्छु भनी रकम लिने कार्यमा संलग्न रहेको अभियोगमा ३ जनालाई शुक्रबार बेलुकी प्रहरीले पक्राउ गरेको हो। पक्राउ पर्नेहरूमा गौरीगंगा नगरपालिका७ बस्ने २९ वर्षीय रूपक साउद, २२ वर्षीय रमेश साउद र १९ वर्षीय हर्क साउद रहेका छन्। उनीहरूले लागूऔषध मुद्दामा अनुसन्धानका क्रममा जिल्ला प्रहरी कार्यालय कैलालीको हिरासतमा रहेका एक जना थुनुवालाई थुनामुक्त गरिदिन्छु भनी थुनुवाका परिवारका सदस्यहरूबाट रकम लिएको खुल्न आएको छ। प्रहरीले उनीहरूको साथबाट ३९ हजार ५ सय भारतीय रूपैयाँ बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।"
महिला यु१९ विश्वकप खेल्ने टोलीको बन्द प्रशिक्षण गौतमबुद्ध रंगशालामा,काठमाडौं : महिला यु१९ विश्वकपका लागि नेपाली टोलीको बन्द प्रशिक्षण चितवनमा हुने भएको छ । मलेसियामा आगामी जनवरीमा हुने विश्वकपका लागि भरतपुर महानगरपालिका१५ मा निर्माणाधीन गौतमबुद्ध अन्तर्राष्ट्रिय क्रिकेट रंगशालामा प्रशिक्षण हुने चितवन क्रिकेट संघका अध्यक्ष सुदीप पियाले जानकारी दिए। उनका अनुसार पुस १० देखि २२ गतेसम्म बन्द प्रशिक्षण हुने प्रशिक्षणमा १८ खेलाडीसहित २३ जना सहभागी हुनेछन् । यसअघि नेपाल प्रिमियर लिगको फ्रेन्चाइज टोली चितवन राइनोजले पनि गौतमबुद्ध रंगशालामा प्रशिक्षण गरेको थियो ।
च्याम्पियन बन्दै जनकपुरले जित्यो एक करोड १० लाख,"काठमाडौं : नेपाल प्रिमियर लिग पहिलो सिजनको च्याम्पिन बन्दै जनकपुर बोल्ट्सले एक करोड १० लाख रुपैयाँ पाएका छन्। नेपाल क्रिकेट संघका अध्यक्ष चतुरबहादुर चन्दले जनकपुरका कप्तान अनिल साह र आजको खेलका कप्तान आसिफ शेखलाई उक्त रकमको चेक हस्तान्तरण गरे। त्यस्तै दोस्रो हुँदै सुदूपश्चिम रोयल्सले ५१ लाख, तेस्रो हुँदै कर्णाली याक्सले २५ लाख र चौथो हुँदै १५ लाख जितेको हो। त्यस्तै च्याम्पियन ट्रफी नेपाली कांग्रेसका सभापति शेरबहादुर देउवा र नेकपा माओवादी केन्द्रका अध्यक्ष पुष्पकमल दाहालले प्रदान गरेका थिए।"
जनकपुरका ओपनर लाहिरुको अर्धशतक,काठमाडौं : नेपाल प्रिमियर लिगको फाइनल खेलमा जनकपुर बोल्ट्सका ओपनर लाहिरु मिलान्थाले अर्धशतक प्रहार गरेका छन्। उनले ३१ बलमा ६ चौका २ छक्कासहित अर्धशतक प्रहार गरेका हुन्। उनको एनपीएलमा यो दोस्रो अर्धशतक हो। उनले पहिलो खेलमा विराटनगर किंग्सविरुद्ध अर्धशतक प्रहार गरेका थिए। हालः जनकपुर ९१ रनमा १ विकेटको क्षतिमा खेलिरहेको छ।
टुँडिखेलमा साकेला उधौली,"काठमाडौं : किरात समुदायले काठमाडौंको टुँडिखेलमा साकेला उधौली मनाएका छन्। किरात राई यायोक्खा काठमाडौंको आयोजनामा साकेला उधौली कार्यक्रमको आयोजना गरिएको हो। किरात समुदायमा बैशाख शुक्ल पूर्णिमाको दिन उभौली पर्व र मंसिर शुक्ल पूर्णिमाको दिन उधौली पर्व मनाउने गरिन्छ। मंसिर ३० गते मंसिर शुक्ल पूर्णिमाको दिन उधौली पर्व मनाइएपनि शनिबार भने साकेला उधौली उत्सवको आयोजना गरिएको हो। देशका विभिन्न जिल्लाबाट काठमाडौं आएर बसिरहेका किराती समूदायहरुले साकेला शिली नाच्दै शुभकामना आदान प्रदान गरेका थिए। साकेला पर्वमा परम्परागत वेशभूषामा सजिएर इष्टमित्र भेला भएर गोलो घेरामा ढोल र झ्याम्टा बजाउँदै साकेला नाच नाच्ने गरिन्छ। किरात समुदायले अन्नबाली भित्र्याएको खुसियाली र चिसो बढेसँगै लेकबाट बेसी झर्ने परम्पराको सांकेतिक पर्वका रूपमा उधौली पर्व मनाउने चलन छ। किराती समुदाय, विशेषगरी सुनुवार, राई, लिम्बू र याख्खाहरूले मंसिर पूर्णिमाको दिनदेखि उधौली पर्व मनाउँछन्।"
"दीपेन्द्र सिंह ऐरीले जिते कार, ललितलाई मोटरसाइकल","काठमाडौं : नेपाल प्रिमियर लिगको उत्कृष्ट खेलाडी बन्दै सुदूरपश्चिम रोयल्सका कप्तान दीपेन्द्र सिंह ऐरीले कार जितेका छन्। एनपीएलको उपाधि जित्न चुकेका ऐरीले कार जितेका हुन्। उनले ओमोडा एण्ड जेइको ब्रान्डको ओमोडा गाडी जितेका हुन्। उनले ब्याटिङ, बलिङ र फिल्डिङमा उत्कृष्ट प्रदर्शन गरे। त्यस्तै जनकपुर बोल्ट्सका ललित राजबंशीले मोटरसाइकल जितेका छन्। एनपीएलमा सर्वाधिक विकेट लिने नेपाली खेलाडी ललितले मोटरसाइकल जितेका हुन्।"
सुदूरपश्चिमको चौथो विकेट पतन,काठमाडौं : नेपाल प्रिमियर लिगको फाइनलमा सुदूरपश्चिम रोयल्सको चौथो विकेट पतन भएको छ। ब्रान्डन म्याकुमलेन १४ रन बनाएर आउट भएका छन्। जनकपुरका जेम्स निसमले उनको विकेट लिएका हुन्। यसअघि हरमित सिंह १४ रन बनाएर आउट भएका थिए। मोहम्मद मोसिनले उनको विकेट लिए। यसअघि ओपनरद्वय आउट भएका थिए। जनकपुरका ललित राजबंशीले विनोद भण्डारीको विकेट लिए। भण्डारीले ४१ बलमा १ चौका र ३ छक्का प्रहार गर्दै ४१ रन बनाए। सैफ जैब ६९ रन बनाएर पेभेलियन फर्किए। सैफले ४३ बलमा ८ चौका र २ छक्का प्रहार गरे। जनकपुरका किशोर महतोले पहिलो सफलता दिलाए।
नाट्य अनुसन्धानमा एउटा फड्को,"नाटकको सिर्जनाका लागि रंगमञ्चको सामान्य ज्ञान अपरिहार्य छ। नाटक र रंगमञ्च एकअर्काका पूरक मात्र होइन, लिखित नाटक मञ्चमा नउक्लिएको स्थिति नाटक पूर्ण नभएको स्थिति पनि हो। अत नाट्यलोचन गर्ने क्षमता प्राप्त गर्न त्यसको प्रदर्शनकारी पाटोको पनि थोरै ज्ञात हुनु अनिवार्य छ। हुनसक्छ यही कारणले होला नेपालमा मात्र होइन अन्य विदेशी साहित्यका विधामा पनि नाटक कम लेखिएको। कला, साहित्य, र संस्कृति मानवको नैतिक र सामाजिक विकासका आधारभूत मान्यता हुन्। तिनको विकासको अभावमा आर्थिक, वैज्ञानिक र प्राविधिक विकासले मात्र मानव समाजको सम्पूर्णतामा विकास हुँदैन। समाज र मानव जीवनसित एकाकार नभएको विकास केवल यान्त्रिक विकास मात्र हो जसले मेसिनले जस्तो मात्र काम गर्दछ कुनै विवेकबिना नै। हाम्रा लोकविश्वास र परम्पराहरूले हाम्रो स्वअस्तित्वसित साक्षत्कार गराउँछन् भने समाजको एउटा जिम्मेवार सदस्य बन्न प्रेरित गर्छन्। नेपाली सभ्यता प्राचीनकालदेखि नै कला र मलिलो रहँदै आएको छ। पूर्वलिच्छवि र मल्लकालदेखिका हाम्रा परम्परागत प्रदर्शनकारी कला सम्पदाहरू यसका प्रमाण हुन्। हाम्रा धार्मिकस्थलहरूमा खोपिएका टुँडालका चित्र तथा मूर्तिहरूमा हाम्रो कलात्मक विविधता झल्किएको पाइन्छ भने चोकचोकका डबलीहरूमा देखाइने जात्रा तथा लोकनाटकहरूले प्राचीन कालदेखि नै हाम्रो ऐतिहासिक र सांस्कृतिक सम्पन्नताको चिनारी प्रदान गरिरहेका छन्। यस्ता विविध सम्पदाहरूमध्येको एउटा हो प्रदर्शनकारी नाट्य क्षेत्र जसको परम्परा पनि औधी पुरानो छ। हरिसिद्धि नाच, अष्टमातृका नाच, कार्तिकनाच, देवीनाच, भैरवनाच, हुड्केली नाच, छेलोनाच तथा चोकचोक डबलीमा देखाइने हाम्रा अन्य कलात्मक सम्पदाहरूले हाम्रो नाट्य परम्परालाई उजागर गर्दछन्। यस्तो ऐतिहासिक महŒव रहेको नाट्य क्षेत्रको अनुसन्धानमा आज जति कार्यहरू हुनुपथ्र्याे त्यति हुन नसकेको परिप्रेक्ष्यमा कला र साहित्यका समीक्षक नीलकमलको नवीनतम कृति संक्षिप्त नेपाली नाट्यकोश नामक विशेष ग्रन्थ हालै बजारमा आएको छ। कोश नाम रहे पनि यो नाट्यकोशमा विशुद्ध नाट्यशास्त्रीय परिभाषाहरू मात्र नभएर अभिनयात्मक रंगमञ्चसित सम्बद्ध पारिभाषिक शब्दहरू पनि यथासम्भव संगृहीत गरिएको छ। फेरि नाटकको इतिहास औधी पुरानो रहेकाले यसको इतिहास खोतल्दा पौराणिक कालसम्म पुग्नुपर्ने हुन्छ। यथासम्भव त्यही उत्पत्तिकालदेखिको चर्चा यहाँ गर्न खोजिएको छ। लगभग एक हजार नाटक विषयक पारिभाषिक शब्द र पदावलीहरू यहाँ उल्लेख गरिएको छ भने केही तिनका पर्यायवाची शब्द तथा पदावलीहरू छन्। शब्दकोशको मर्मअनुसार पर्यायवाची रूपमा आएका पद तथा पदावलीको व्याख्या यहाँ गरिएको छैन, हेर्नु भनेर त्यसको पर्यायवाची सन्दर्भ दिइएको छ। पारिभाषिक शब्दहरू त यसमा छँदैछन् नाटक र रंगमञ्चसित सरोकार राख्ने नेपाल र विश्वभरकै नाटककारहरू, नाट्यकर्मी तथा नाट्य निर्देशकहरू, नाटकसम्बद्ध अभियान, नाट्य संस्थाहरू तथा नाटक विषयक अन्य पृथक् महŒव राख्ने पदावलीहरू पनि परिशिष्टमा दिइएको छ। यसका अलावा नेपाली भाषामा हालसम्म लेखिएर पुस्तकाकार रूपमा प्रकाशित भएका, नेपाली भाषामा अन्य भाषाबाट अनुवाद भएका, नेपालभित्रकै विविध मातृभाषामा लेखिएका नाटकका पुस्तकहरू र बालनाटकको सूची पनि समावेश गरिएको छ। हालसम्म उपलब्ध विभिन्न विषयका पारिभाषिक कोशहरूमा भन्दा यसको मुख्य पृथक् विशेषता के देखिन्छ भने कुनै एउटा पारिभाषिक शब्द वा शब्दावलीका जति भेदहरू हुन्छन् तिनलाई छ्ट्टै पृथक् खण्डमा प्रस्तुत गरिएको छ जसले गर्दा आफूले चाहेको पारिभाषिक शब्दलाई छोटो समयमा नै पत्ता लगाई अध्ययन गर्न सकिने देखिन्छ। उदाहरणका लागि मानौं अभिनयनामक पारिभाषिक शब्दको अभिनय खण्डमा नै छोटो चर्चा गरिएको छ भने यसका भेदहरू आहार्य, सात्विक, आंगिक तथा वाचिक अभिनय आदिको चर्चा वर्णानुक्रमअनुसार पृथक् खण्डमा गरिएको छ। पारिभाषिक कोशको मान्यतासित त्यति मेल नखाए पनि यसले पाठकलाई आफूले चाहेको शब्द तथा पदावली पत्ता लगाउन सरल हुनेछ भने थप कोशको विशेषता झल्किने ठान्न सकिन्छ। अंग्रेजी र अन्य विदेशी साहित्यका क्षेत्रमा यस्ता कार्यहरू हुँदै गरे पनि नेपालको परिप्रेक्ष्यमा यो प्रस्तुति नितान्त नौलो र नाट्यअध्येता तथा रंगकर्मीहरूका लागि उपयोगी हुनेछ भन्ने मत यी पंक्तिका लेखकको रहेको छ। साथै कृतिमा सन्दर्भ लिएका उद्धरणहरूलाई छड्के अक्षरमा राखिएको छ। सम्भव भएसम्म नेपाल र नेपालबाहिरका नाट्य संस्थाहरूको सूची यहाँ समावेश गरिएको छ जसले नाटकका विषयमा शोधअनुसन्धान गर्नेहरूलाई निकै सहयोग पुग्नेछ भन्ने आशा गर्न सकिन्छ। यति हुँदाहुँदै पनि नाटक र रंगमञ्चका क्षेत्रमा विश्वमा भएका अभियानहरू यहाँ छुटेका हुन सक्छन्। यी कुरा आगामी दिनमा थपिँदै जाने आशा गर्न सकिन्छ। नेपाली बाल नाटकका क्षेत्रमा भएका केही कार्यहरू पनि यहाँ समावेश गरिएको छ जसअन्तर्गत हालसम्म पुस्तकाकार रूपमा प्रकाशित नेपाली बालनाटकहरूको सूची यहाँ संगृहीत छ। नाटकका नजिकका विधाहरू नृत्य, नृत्त, नाट्य, साहित्य र चलचित्रका विषयहरूको पनि यहाँ उठान गरिएको छ र यसका साथै कलाका वैचारिक मान्यताहरूको पनि थोरबहुत उल्लेख गरिएको छ। कतिपय प्रदर्शनकारी रंगमञ्चसित सरोकार राख्ने शब्द तथा पदावलीहरूको नेपालीकरण भइनसकेकाले तिनलाई अङ्ग्रेजीमा नै राखिएको छ। हुनसक्छ, सोझै अनुवाद गर्दा अव्यावहारिक लाग्ने भएकाले यसो गरिएको होला। यसरी नेपालको परिवेशमा केशवप्रसाद उपाध्याय, अशेष मल्ल, रामचन्द्र पोखरेल, कान्छी महर्जन, नन्दमाया नकर्मी आदिको नाति, छोरो र भाइ पुस्ता भएर आए पनि प्रस्तुत कृतिले नेपाली रंग क्षेत्रमा केही भरथेगको आशा गर्न सक्नेछ भन्ने आशा सहजै गर्न सकिन्छ। रंगकर्मी निशा शर्माको नेतृत्वमा रहेको नेपाल संगीत तथा नाट्य प्रज्ञा प्रतिष्ठानले यस्तो महत्वपूर्ण कृति प्रकाशन गरेर युगान्तकारी कार्य गरेको छ भने नेपाली नाटक तथा रंगमञ्चका क्षेत्रमा यसले एउटा गम्भीर बहसको सिर्जना गर्नेछ भनी सहजै आशा गर्न सकिन्छ। नेपाली रंगमञ्चको दु:खसुखलाई बुझ्ने एउटा रंगमञ्चका उपासकको उपासनाको प्रतिफलमा प्रस्तुत कृति आएको छ।"
सुदूरपश्चिमले १० ओभरमा बनायो ९७ रन,काठमाडौं : नेपाल प्रिमियर लिग (एनपीएल)मा सुदूरपश्चिमले १० ओभरसम्म बिना कुनै विकेट क्षति ९७ रन बनाएको छ। टियु क्रिकेट मैदानमा १० ओभरमा सुदूरपश्चिमले बिना कुनै विकेट क्षति ९७ रन बनाएको छ। जसमा ओपनर विनोद भण्डारी २४ बलमा ३१ रन र सैफ जैब ३६ बलमा ५९ रन बनाएर खेलिरहेका छन्।
जीबीसहित १९ जनाविरुद्ध कास्की अदालतमा पूरक अभियोजन दर्ता,"पोखरा : सूर्यदर्शन सहकारी ठगी प्रकरणमा अध्यक्ष जितेन्द्रबहादुर राई (जीबी)सहित १९ जनाविरुद्ध शुक्रबार जिल्ला अदालत कास्कीमा थप पूरक अभियोग दर्ता गरिएको छ। पूरक अभियोग दर्ता गरिएकोमा उपाध्यक्ष कैलाशकुमार दर्लामी, कोषाध्यक्ष कुमार रम्तेल पनि छन्। पुरानो बिगो १ अर्ब ११ करोड १९ लाख ४३ हजार ४५ सहित अभियोग माग दाबी गरिएकोमा थप बिगो कायम गरी कुल बिगो १ अर्ब ५१ करोड ४० लाख १९ हजार १ सय ९४ माग दाबीसहित पूरक अभियोगपत्र प्राप्त हुन आएको जिल्ला अदालत कास्कीका निमित्त स्रेस्तेदार ख्यामनारायण लामिछानेले बताए। १९ जना प्रतिवादीलाई नै सहकारीको दफा ६ बिगो थप माग दाबी गरिएको पनि उनले बताए। १९ जनामध्ये १६ जनालाई सहकारीको दफा ६ बिगो थपसहित संगठित अपराधको दफा ६ माग दाबी गरिएको छ। जीबी राईको हकमा मात्र सहकारीको दफा ६ बिगो थप, संगठित अपराधको दफासहित राष्ट्र बैंक ऐनअनुसारको दफासहित पूरक अभियोगपत्र प्राप्त हुन आएको लामिछानेले बताए। रवि लामिछानेलगायत अन्य नयाँ प्रतिवादीको हकमा प्रतिवादी कायम भई अभियोग आउन बाँकी रहेको उनले बताए। जिल्ला सरकारी वकिलको कार्यालय कास्कीले शुक्रबार ढिलो गरी ३ बजेर ४० मिनेट जाँदा थप अभियोग र बिगो दाबी गर्दै पूरक अभियोगपत्र अदालतमा पेस गरेको थियो। २०८० असोजमा १९ जनाविरुद्ध सहकारी ठगीसम्बन्धी कसुरमा मुद्दा चलाइएकोमा संगठित अपराध र सम्पत्ति शुद्धीकरणसम्बन्धी कसुरमा समेत थप गरेर मुद्दा चलाइएको हो। सहकारी ठगीसम्बन्धी कसुरमा मुद्दा चलाइएका १९ जनामध्ये १० जना फरार छन्। रास्वपा सभापति रवि लामिछानेसहित कास्की प्रहरीको हिरासतमा रहेका पाँच जनाविरुद्ध आइतबार मात्र अभियोगपत्र अदालतमा बुझाइने सरकारी वकिलको कार्यालयले जनाएको छ। पूर्वडीआईजी छविलाल जोशी पक्राउ परेको शुक्रबार ९० दिन पुगेको छ। सम्पत्ति शुद्धीकरणसम्बन्धी कसुरमा अधिकतम ९० दिन थुनामा राखेर अनसुन्धान गर्न पाइने कानुनी प्रबन्ध रहेको छ। शुक्रबार राति १२ बजे उक्त म्याद सकिने र शनिबार बिदा भएकोले आइतबार मात्र अभियोजनपत्र दर्ता गरिने जिल्ला सरकारी वकिलको कार्यालयले जनाएको छ। लामिछानेसहित पाँच जनालाई सहकारी ठगी, संगठित अपराध र सम्पत्ति शुद्धीकरणसम्बन्धी कसुरमा अभियोगपत्र दायर गरिनेछ। मुद्दा दर्ता भएपछि जिल्ला अदालतले लामिछानेसहित पाँच जनाको बयान लिनेछ। बयानपछि थुनछेक बहस हुनेछ।"
"सुदूरपश्चिमको दोस्रो विकेट पतन, विनोद भण्डारी आउट",काठमाडौं : नेपाल प्रिमियर लिगको फाइनलमा सुदूरपश्चिम रोयल्सको दोस्रो विकेट पतन भएको छ। जनकपुरका ललित राजबंशीले विनोद भण्डारीको विकेट लिएका हुन्। भण्डारीले ४१ बलमा १ चौका र ३ छक्का प्रहार गर्दै ४१ रन बनाए। यसअघि सुदूरपश्चिमका सैफ जैब ६९ रन बनाएर पेभेलियन फर्किएका थिए। सैफले ४३ बलमा ८ चौका र २ छक्का प्रहार गरे। जनकपुरका किशोर महतोले पहिलो सफलता दिलाए।
एनपीएल फाइनल : सुदूरपश्चिमले जनकपुरलाई दियो १८५ रनको लक्ष्य,"काठमाडौं : नेपाल प्रिमियर लिगको फाइनलमा सुदूरपश्चिम रोयल्सले जनकपुर बोल्ट्सलाई १८५ रनको लक्ष्य प्रस्तुत गरेको छ। टियु क्रिकेट मैदानमा टस जितेर ब्याटिङ गरेको सुदूरपश्चिमले निर्धारित ओभरको खेमला ९ विकेटको क्षतिमा १८५ रन बनाएको हो। सुदूरपश्चिमका लागि ओपनर सैफ जैबले सर्वाधिक ६९ रन बनाए। उनले ४३ बलमा ८ चौका र २ छक्का प्रहार गरे। सुदूरपश्चिमको बलियो साझेदारी किशोर महतोले तोडे। उनले ११६ ओभरमा ६९ रनमा १२औं ओभरको अन्तिम बलमा किशोरको बलमा ललित राजवंशीको हातमा बाउन्ड्रीमा क्याच भए। सुदूरपश्चिमको दोस्रो विकेटका रुपमा उनलाई १३ औं ओभरको दोस्रो बलमा ललित राजवंशीले ४१ रन बनाउँदा बोल्ड आउट गरे। उनले ३१ बलमा १ चौका र ३ छक्का प्रहार गरे। तेस्रो विकेट हर्मप्रित सिंहको गयो। उनलाई मोहम्मद मोसिनले हेमन्त धामीको हातमा क्याच गराए। चौथो विकेट ब्रान्डन म्याकमुलेनको गयो। १६औं ओभरको अन्तिम बलमा जेम्स निसमले बोल्ड गरे। पाँचौं विकेट सुदूरपश्चिमका कप्तान दिपेन्द्र सिंह ऐरीको गयो। उनले ७ बलमा ९ रन बनायो। उनलाई मोहम्मद मोसिनको बलमा पुनः प्रतिस्थापनमा फिल्डिङ गर्न आएका हेमन्त धामीले क्याच गरे। १९औं ओभरको पाँचौं बलमा पुन मोसिनले आरिफ शेखलाई खाता खोल्दा ललित राजवंशीको हातमा क्याच गराए। सातौं विकेटका रूपमा किशोर महतोले अन्तिम ओभरको पहिलो बलमा स्कट केग्गेलिनलाई बोल्ड गरे। चौथो बलमा सुदूरपश्चिमको आठौं विकेट नरेश बुढा ऐरको विकेट किशोरले लिए। उनले नरेशलाई शेर मल्लको हातमा क्याच गरे। नवौं विकेटका रुपमा इशान पाण्डे २०औं ओभरको अन्तिम बलमा रन लिने क्रममा रन आउट भए। जनकपुरका लागि मोहम्मद मोसिन र किशोर महतोले समान ३३ विकेट लिए। जेम्स निसम, ललित राजवंशीले समान ११ विकेट लिए।"
सुदूरपश्चिमका सैफ जैबको अर्धशतक,काठमाडौं : नेपाल प्रिमियर लिगको फाइनलमा जनकपुर बोल्ट्सविरुद्ध सुदूरपश्चिम रोयल्सका ओपनर सैफ जैबले अर्धशतक प्रहार गरेका छन्। उनले ३३ बलमा ५ चौका र २ छक्कासहित अर्धशतक प्रहार गरे। एनपीएलमा यो उनको दोस्रो अर्धशतक प्रहार गरेका हुन्। हालः सुदूरका लागि बिना कुनै विकेटको क्षति ९२ रनमा खेलिरहेको छ।
सुदूरपश्चिमको पहिलो विकेट पतन,काठमाडौं : नेपाल प्रिमियर लिगको फाइनलमा सुदूरपश्चिम रोयल्सको पहिलो विकेट पतन भएको छ। सुदूरपश्चिमका सैफ जैब ६९ रन बनाएर पेभेलियन फर्किएका हुन्। सैफले ४३ बलमा ८ चौका र २ छक्का प्रहार गरे। जनकपुरका किशोर महतोले पहिलो सफलता दिलाएका हुन्।
एनपीएल फाइनल : टस जितेर सुदूरपश्चिमले रोज्यो ब्याटिङ,"काठमाडौं : नेपाल प्रिमियर लिग (एनपीएल)को फाइनलमा सुदूरपश्चिम रोयल्सले टस जितेर ब्याटिङ गर्ने निर्णय गरेको छ। सुदूरपश्चिमका कप्तान दीपेन्द्र सिंह ऐरीले पिच राम्रो रहेकाले सुरूमा जनकपुर बोल्ट्सविरुद्ध ब्याटिङ गर्ने निर्णय गरेको बताए। जनकपुरका कप्तान आसिफ शेखले पनि आफूहरूले टस जितेको भए ब्याटिङ नै रोज्ने बताए। 'तर, केही छैन राम्रो फिल्डिङ गर्नेछौं,' उनले भने। पहिलो सिजनको एनपीएलको फाइनल आज टियु मैदानमा हुँदैछ। लिग चरणको खेल र पहिलो क्वालिफायरमा जनकपुर बोल्ट्सलाई फराकिलो अन्तरले पराजित गरेको सुदूरपश्चिम रोयल्सले फाइनलमा पनि नतिजा दोहोर्याउन चाहन्छ भने जनकपुर दुई हारपछि फाइनल जित्दै उपाधि उचाल्न चाहन्छ। के भन्छन् कप्तानद्वय? जनकपुरसँग सचेत छौं : दीपेन्द्र सुदूरपश्चिम रोयल्सका कप्तान दीपेन्द्रसिंह ऐरीले फाइनल प्रतिद्वन्द्वी जनकपुर बोल्ट्ससँग सचेत रहेको बताएका छन्। कीर्तिपुरस्थित त्रिवि मैदानमा शनिबमार हुने नेपाल प्रिमियर लिग (एनपीएल) को फाइनल अघिको पत्रकार सम्मेलनमा बोल्दै दीपेन्द्रले जनकपुरसँग आफूहरू सचेत भएर खेल्ने बताएका हुन्।हामीले जनकपुरलाई यसअघि दुई चोटी हराएका थियौं। तर, पनि हामी जनकपुरलाई सहज रुपमा लिँदैनौं। जनकपुर पनि निकै बलियो टोली हो, दीपेन्द्रले भने, लगातार दुई खेल पराजित गरेकाले आफ्नो मनोबल भने उच्च छ। हामी त्यही मनोभाव लिएर मैदान उत्रिने छौं। उनले सुदूरपश्चिम उत्कृष्ट फर्ममा रहेकाले त्यसैलाई फाइनलमा पनि निरन्तरता दिने बताए। हामी आफ्नो उत्कृष्ट दिन्छौं : आसिफ जनकपुर बोल्ट्सका कप्तान आसिफ शेखले फाइनलमा आफ्नो टोलीले उत्कृष्ट प्रदर्शन गर्ने दाबी गरे। सुदूरपश्चिमसँगको अघिल्ला दुई खेल हाम्रो पक्षमा थिएन। यो कुरा हामीले राम्रोसँग बुझेका छौं, आसिफले भने, फाइनलमा पुगेपछि विगतको प्रदर्शनले खासै अर्थ राख्दैनन्। विगतमा जे भयो भयो, जसरी पनि उपाधि जित्न नयाँ रणनीतिसहित मैदानमा उत्रिने छौं। उनले सुदूरपश्चिमगसँग बदला लिनका लागि नभई उपाधि जित्न मैदान उत्रिने बताए। हामी बदला लिने भावना बोकेर मैदानमा उत्रिँदैनौं। सुदूरपश्चिमसँगको दुवै खेलमा हामीले राम्रो प्रदर्शन गर्न सकेनौं। त्यो हारको समीक्षा गरेका छौं। हामी उत्कृष्ट क्रिकेट खेल्न चाहन्छौं। अघिल्ला दुई खेलमा हारबाट पाठ सिकेका छौं। आत्तिएका छैनौं, आसिफले भने, हामीले पछिल्ला दुई खेलमा हाम्रो राम्रो ब्याटिङ चल्न सकेन। हामीसँग अनुभवी र युवा खेलाडीको कमी छैन। त्यसैले फाइनलमा सुधारिएको ब्याटिङ गछौं।"
ध्यान अब महाउत्सव,"लामो समयपछि आज विश्वले एकसाथ ध्यान गर्दैछ। संयुक्त राष्ट्रसंघले डिसेम्बर २१ लाई विश्व ध्यान दिवस घोषणा गरेसँगै विश्वभरका नागरिकले आजको दिन ध्यान गर्न लागेका हुन्। तनाव, चिन्ता, आक्रोशजस्ता मानसिक समस्याले विश्वका मानिस समस्यामा छन्। यी सबै समस्याको समाधान ध्यानमा छ। संयुक्त राष्ट्रसंघले यो कुराको महसुस गरी विश्वका नागरिकलाई ध्यान गर्न अभिप्रेरित गर्ने उद्देश्यले ध्यान दिवसको घोषणा गर्यो। यो हामी र हाम्रो देशका लागि झनै खुसीको कुरा हो। मानिसलाई ध्यान सिकाउनकै लागि जीवन सुम्पनेहरूका लागि त यो महाउत्सव नै हो। राष्ट्रसंघले ध्यान दिवस मनाउने घोषणा त गर्यो। तर ध्यान के हो ? ध्यान कसरी गर्ने ? धेरैलाई अन्योल छ। कसैले आँखा चिम्लेर मौन बस्नुलाई नै ध्यान भन्छन् भने कसैले आफूतर्फ फर्कनुलाई नै ध्यान मानेका छन्। ध्यान के हो ? शून्यता, पूर्णता, समग्रता, आत्मज्ञान, परमात्माज्ञानको अभ्यास र बोध गर्नुमात्र हैन, ध्यानको अर्थ आत्मानुशासनको एक युक्ति पनि हो। जसको प्रयोजन तनावशून्यता, मानसिक स्थिरता, मानसिक शान्ति मानसिक सन्तुलन, एकाग्रता, धीरता, गतिशीलता, सहनशीलता, स्वजागरण र स्वअनुशासन हो। ध्यानको उद्देश्य चेतनाको जागरण मात्र नभएर चेतनाले जान्न सकिने सम्पूर्ण अवयवहरूलाई परिष्कृत, अनुशासित, लयबद्ध सहज र सरल बनाउनु हो। जसद्वारा व्यक्ति परिवार समाज राष्ट्र र विश्व मानवको कल्याण अवश्यम्भावी छ। ध्यान प्रत्येक व्यक्तिभित्र अन्तर्निहित चेतना हो। त्यसकारण ध्यान जात, धर्म, लिंग, सिद्धान्त, विचार, मान्यता, धारणा र भूगोलभन्दा माथि सबैको र सबैका लागि हो। ध्यान कसरी र कहाँ गर्ने ? सामान्यतया एकाग्रता हुँदै ध्यानमा पुग्न सकिन्छ। कुनै विषयमा केन्द्रित रहनु जस्तै: श्वासको याद गर्नु, आफ्नो वरपरको वातावरणको याद गर्नु, वर्तमान क्षणको याद गर्नु, शरीरमा भइरहेको परिवर्तनको महसुस गर्नु। यी मनलाई एकाग्र गर्ने विषय हुन्। यी ध्यानको पहिलो चरण हुन्। ध्यानको गहिरो अनुभवका लागि शरीर सञ्चालन गर्ने सूक्ष्म ऊर्जाका केन्द्रहरूको महसुस गर्नुपर्छ। सात चक्रका रूपमा रहेका ती ऊर्जाका केन्द्रहरूमा केन्द्रित विधाहरूले ध्यानको गहिरो अनुभूति दिलाउँछ। ऋषिहरूले लामो खोज र अनुसन्धान गरेर चक्रमा केन्द्रित योगका विभिन्न विधा तथा विधिहरू निर्माण गरेका छन्। यिनलाई कर्मयोग, तन्त्रयोग, हठयोग, भक्तियोग, ज्ञानयोग, ध्यानयोग, सांख्ययोगका रूपमा प्रयोग गरिँदै आएको छ। जसले चक्रका आधारमा रहेर अर्थात् चक्र विज्ञानमा आधारित ध्यान गराउँछ। त्यस्ता व्यक्ति वा गुरुबाट ध्यानको गहिरो अनुभव लिने विधि पाउन सकिन्छ। प्रत्येक व्यक्तिको अनुहार फरक भएजस्तै प्रत्येक व्यक्तिको स्वभाव पनि फरक छ। यौटै विधि सबै स्वभावका लागि अनकूल नहुन सक्छ। त्यसकारण विधिमा विविधता हुन्छ। विधि साधन हो, ध्यान साध्य हो। जुन विधिबाट ध्यान लागे पनि ध्यान लाग्यो पुगिहाल्यो नि। ध्यानका लागि विधि हो, विधिका लागि ध्यान हैन। अहिले ध्यान गराउने धेरै संघसंस्ज्था छन्। जहाँ गएर ध्यान गरे पनि हुन्छ। संस्था जुन छाने पनि ध्यान चाहिँ गर्नुपर्यो। यसरी ध्यान गर्दा आफ्नो स्वभाव अनुकूलको विधि छनोट गर्नु पर्छ। सबै विधि सबैका लागि हैनन्। म मानिसहरूसँग पहिलो परिचयमा अक्सर सोध्ने गर्छु ध्यान गर्नु हुन्छ कि गर्नु हुन्न ? गर्छु भन्यो भने कहाँ गर्नु हुन्छ भनेर प्रश्न गर्दिन। ध्यान गर्यो पुगिहाल्यो नि कहाँ गर्यो के मतलव ? तर स्वभाव अनाकुलको विधि चाहिँ अत्यावश्यक छ। हैन भने ध्यानको गहिरो अनुभूति कठिन हुनसक्छ। त्यसैले ध्यान कहाँ र कसरी गर्ने हैन, आफ्नो स्वभावका लागि उपयुक्त छ कि छैन, त्यो महत्वपूर्ण हो। अन्त्यमा : ध्यान मानव जीवनका लागि वरदान हो। मानिसका सारा समस्या समाधानको साधन र उपकरण पनि हो ध्यान। मानवलाई महामानव बनाउने संसारमा कुनै चिज छ भने त्यो ध्यान हो। ध्यानबाट आफूलाई परिवर्तन गरी मानवका लागि योगदान गर्ने त्यस्ता महामानवलाई अहिले हामी भगवान् भनेर पूजा गर्छौं। संयुक्त राष्ट्रसंघले अहिले आएर यो महसुस गर्नु र ध्यान दिवस मनाउने घोषणा गर्नु गर्वको कुरा हो। यसका लागि हामी सबैलाई बधाई र शुभकामना छ। वर्षमा एकदिन ध्यान दिवस मनाउने मात्र हैन, हरेक दिन ध्यान गरेर आफ्नो जीवनलाई रूपान्तरण गर्ने प्रेरणा आजको दिनले मिलोस्। सबैलाई ध्यानमय शुभकामना !"
विश्वशान्तिका लागि योग र ध्यानलाई जीवन पद्धतिका रुपमा अपनाऔं : प्रधानमन्त्री,"काठमाडौं : प्रधानमन्त्री केपी शर्मा ओलीले युद्ध र अशान्तिबाट त्रस्त विश्वलाई शान्तिमय बनाउन योग र ध्यानलाई जीवन पद्धतिका रुपमा अपनाउनुपर्ने बताएका छन्। विश्व ध्यान दिवस, २०८१ का अवसरमा आज सैनिक मञ्चटुँडिखेलमा आयोजित कार्यक्रमलाई सम्बोधन गर्दै प्रधानमन्त्री ओलीले हतियारको बदला हतियारकै प्रयोगबाट विश्वमा शान्ति कायम नहुने भएकाले सकारात्मक चिन्तनका साथ ध्यान र योगलाई अपनाउन आग्रह गरेका हुन्। प्रधानमन्त्री ओलीले सभ्य संस्कृति र सकारात्मक चिन्तनका साथ शारिरीक र मानसिक ध्यानलाई नियमितरुपमा गर्नुपर्ने र यस प्रकारको ज्ञानलाई विद्यालय र नयाँ पुस्तासम्म हस्तान्तरण गर्नुपर्ने बताए। ध्यान प्राकृतिक ढंगले सचेत मानव जातिले प्रयोग गरेको र सभ्यताको मुहान भएको उल्लेख गर्दै प्रधानमन्त्री ओलीले मुलुकलाई निरोगी नेपाल बनाउने सरकारको सङ्कल्प पूरा गर्न पनि ध्यान र योगलाई नियमितता दिन आवश्यक भएको बताए। नियमित सही आहार बिहार गरेर हामीले आरोग्य जीवन बिताउनुपर्छ । सकभर बिरामी परेर उपचारका लागि अस्पताल जानु नपरोस् भन्ने सोच राख्नुपर्छ। स्वस्थ्य र शान्तिमय विश्व निर्माणमा हामी सबै लाग्नुपर्नेछ ।,प्रधानमन्त्री ओलीले भने, सरकारका तर्फबाट ध्यान र योगका लागि गर्नुपर्ने काममा मेरो ध्यान पुगेको छ। स्वार्थीपन त्यागेर एकाग्रतामा ध्यान गर्नु हरेक समस्याको समाधानको उपाय पनि हो ।"
लेखन कुञ्ज अब प्रज्ञा प्रतिष्ठान,"हरेक मानिस आफैंमा किताब हो। अर्थात् हरेक मानिस एउटा नलेखिएको किताब हो, उपन्यास हो, चलचित्र हो। देख्न र लेख्न सक्यो भने उसभित्रका कथाव्यथा, उसले भोगेको जीवन र ऊसँग जोडिएको जगत्का अन्तर्य, बन्छन् कथा, कविता, गीत, संस्मरण, नाटक, उपन्यास र चलचित्र। खोतल्न जान्नु र सक्नुमात्र पर्छ, बन्छन् साहित्यका एक होइन, अनेक पुस्तक। समयले उनलाई यस्तै सिकायो। र, बनायो हरेक मानिसको जीवनकथा लेखेर किताब बनाउने सर्जक। क्रमश: तत्तत् मानिसलाई लेखक पनि बनाए उनैले। सुवर्ण अवसर दिए आफू घोस्ट राइटर बनेर अरूलाई जिन्दगीको सुनौलो इतिहास रच्ने। उनी फेरि यतिमै सीमित भएनन्, बरु बने सोचका सर्जक र बनाए अन्य थुप्रै सर्जकलाई घोस्ट राइटर र लेखाए सयौंको जीवनकथा। उनै सञ्चारकर्मी अनि सर्जक कमल ढकाल आज एउटा यस्तो सम्बन्ध सेतु बनेका छन्, जसका कारण ५ सय २७ मानिस लेखक बने। जसका कारण अक्षरहरू पनि तयार भए, तिनका मुस्कान र आँसुका साक्षी बन्न अनि इतिहास लेखिन पनि। हो, लेखिए मनभरि भए पनि हिजोसम्म मौन बनेर गुपचुप रहेका उनै मानिसका जीवनका उकालीओराली, आरोहअवरोह, सुखदु:ख, उज्याला अनि अँध्यारा पाटाहरू। कलममा रमाएका कमल : विश्वमा दुई शक्ति छन् एक हो, तरवार र अर्काे हो, कलम। पाकिस्तान देशका संस्थापक मुहम्मद अली जिन्नाको भनाइ हो यो। सबैले देखेजानेकै हो, एउटा मानिसले यी दुईमध्ये जुन पनि समाएर अघि बढ्न सक्छ जीवनमा। कडा मन भएकाले तरवार समाउला तर कोमल मन भएकाले कलम। कमलले कलम समाए। विश्व परिवेश नियाल्यौं भने अहिले यी दुई (खुकुरी र कलम) बीच ठूलो प्रतिस्पर्धा छ। तर तिनीहरूभन्दा बढी शक्तिशाली तेस्रो शक्ति छ, त्यो हो महिलाहरूको शक्ति नेता र वकिलसमेत रहेका जिन्नाले भनेको यो वाक्य कमलको जीवनमा उत्तिकै सार्थक देखिन्छ। कारण स्पष्ट छ घाम लाग्दा छर्लंग देखिने हिमाल झैं। अर्थात्, उनीमार्फत देखिएका सबै परिणामको ब्याकअप अर्थात् उनकी जीवनसंगिनी सिर्जना भण्डारी। समयले कमललाई शब्दसँग साक्षात्कार गरायो। सर्जक हतारको साहित्यमा मात्र सीमित छैन। सन्दर्भ फरक होला, हतारको साहित्य अर्थात् पत्रकारितामा पत्रकार पनि सर्जक बन्नु अनिवार्य छ। बन्छ र त उसले समाचार, लेख, आलेख लेख्छ अनि लिन्छ अन्तर्वार्ता। लिएको अन्तर्वार्तालाई लेख्नु पनि सिर्जना नै हो। यो सबै गरे कमलले नेपाल समाचारपत्रमा पसेर। जो फाली बनेर पस्न खोज्छ, उसले प्रवेश नपाउन सक्छ तर जो सियो बनेर पस्छ ऊ फाली बनेर निस्कन भने सक्छ। पत्रकारितामा उनी सियो अर्थात् स्ट्रिङगर बनेर पसे। रिपोर्टर बने, पेज एडिटर भए। लेख्दालेख्दै उनले आफूलाई यसरी माझे कि दाउराले डढाएको कालो कराई माझ्दा जसरी चम्किन्छ, उज्यालिन्छ। कमलको कलम तिखारियो र बने किताब लेखक। सक्षम भएपछि अवसरले आफैं ढोका खोलिदिन्छ। गो अहेड कोलम पढिरहन्थे कर्ण शाक्य कमलको। उनलाई किताब लेख्नु पर्यो भनेर कर्ण शाक्यले बोलाए। संगतबाट थाहा भयो, घोस्ट राइटिङ। त्यसमा नेपाल जोडेर कम्पनी बन्यो। यसरी यस्तो ठूलो काममा एक्कासि हिम्मत गर्न सबैले सक्दैनन्। डरको अगाडि जित छ भनेजस्तै उनले जित हात पार्न साहस देखाए र भनिदिए म सक्छु। सहज त थिएन तर अनेक आरोहअवरोह चिर्दै किताब लेखे र आफूलाई सही प्रमाणित गरिदिए अरूका सामु। अंग्रेजीमा कतै पढेको थिएँ, ट्रु ह्याप्पिनेस फ्लोरिसेस इन् द याबसेन्स अफ फियर। त्यो कमलजीमा पाएँ, डर लखेटेपछि उनले जीवनको एउटा साँचो खुसी पाए। धेरै मानिस पछि परेका छन्, डरले। डर विष हो जसले मन प्रदूषित पार्छ र सिर्जनालाई मारिदिन्छ। उनी एक, काम अनेक : घोस्ट राइटिङ पछि जन्मियो, सिर्जनात्मक लेखन। आज २०औं ब्याच चलिरहेछ। जसमा सिद्धान्तमात्र होइन, अनुभव नै जोड्ने काम कमलले गरेका छन्। फिल्डमै लगेर लेखाउने फिल्ड राइटिङ चलिरहेछ। घोस्ट राइटिङका लागि खोलिएको नयाँबानेश्वर, थापा गाउँस्थित कुञ्ज थियटरमा सुरु भयो थिएटर राइटिङ पनि। जहाँ चर्चित कलाकार सुनील पोखरेल जोडिँदा गुरुकुल ब्युँतिएको छ। अनि थपियो फिल्म राइटिङ पनि। लेखन कुञ्जले आफ्नो आकार विशाल बनाउँदैछ, जहाँ नाटक होस् वा चलचित्र, स्क्रिप्ट लेखिरहेका युवा भेटिन्छन्, बिहानैबेलुकै अनि कहिले दिनभर। जब पर्छ साँझ, तब सुरु हुन्छ संगीतको सारेगम। यतिमा सीमित राखेनन् कुञ्जलाई कमलले। आर्ट र मूर्तिकला पनि जोड्ने सत्प्रयास उनी गर्दैछन्। नयाँनयाँ सपना बोकेर हिँडिरहेका छन् उनी। उनको अब यौटै सपना छ, लेखन कुञ्जलाई प्रज्ञा प्रतिष्ठान बनाउने। निजी अझ व्यक्तिगत प्रयासबाट बनेको लेखन कुञ्ज प्रज्ञा प्रतिष्ठानमा सिर्जनाका सबै विधा र क्षेत्र समेटिएका छन्, समेटिने छन्। हाल सरकारले एउटा नेपाल प्रज्ञा प्रतिष्ठान, अर्को नेपाल ललितकला प्रतिष्ठान र तेस्रो नाट्य तथा संगीत प्रतिष्ठान गरी तीनवटा छुट्टाछुट्टै प्रतिष्ठान छन् भिन्दाभिन्दै ठाउँमा। कमल यो कुञ्जमा यी तीनलाई एकैठाउँ देख्न चाहन्छन्। एउटै छानामा सबै किसिमका सर्जक र सिर्जना ओत लाउन चाहन्छन् उनी। त्यस्तो विशेष स्थान बनेको छ, जहाँ कलमले लेख्छ किताब, कुचीले कोर्छ कला (आर्ट), हातले बनाउँछ मूर्ति, हातैले बजाउँछ हार्मोनियम, तबला, सारंगी आदि अनि शब्दसँग खेल्दै लेख्छ सर्जक गीत। यसरी साहित्य, संगीत र कलाको संगम बनेको छ, लेखन कुञ्ज। हरियाली र एकान्तमा बाँसका घरहरूमा सर्जकहरूसँग रुखका डाली डालीबाट चराचुरुंगीले चिरबिर चिरबिर गर्दै सरगम दिन्छन् हरसमय। प्रज्ञाबारे कमलको बुझाइ यस्तो छ, प्रज्ञामा राम्रा मान्छे जान छोडे बा बाहिर देखिएका राम्रा सेलिब्रेटी राइटरहरू त्यहाँ जान्न भन्छन्। अनि मलाई के लाग्यो भने निजी क्षेत्रमा एउटा एकेडेमी विकास गर्नैपर्छ, जहाँ यस्ता भद्रभलादमी र योग्य मान्छे बस्न सकून्, पढ्न अनि लेख्न सकून्। यहाँ छिरेपछि जो कसैमा छुट्टै भाइब्स आओस्। नाटक लेखून्, चलचित्रका कथा लेखून्, अनेक नयाँ सोच सिर्जना गरुन्। एकेडेमी एक्लै विचरा साहित्य लेख्या छ बस्या छ, धुम्धुम्ती बसेको छ। तीनवटाबीच संयोजन हुन नसकेर धेरै कुरा बिग्रेको छ। सिर्जनशील मान्छे त्यहाँ छैनन् सबै। मौलिक र दूरगामी सोच भएका मान्छे बाहिर छन् किनकि उनीहरू चाकडी र चाप्लुसीको भाषा जान्दैनन्, जाने पनि त्यो गर्दैनन्, कमल थप्छन्, त्यस्तो हुनुहुँदैन, हुनैहुँदैन। नेपाली राजनीतिले छोएको र छोपेको प्रतिष्ठानमा कसरी के हुन्छ र खै ? राजनीतिक रंगमा आउनेबाट मर्मअनुसारको काम प्रतिष्ठानमा हुनै सक्दैन। त्यहाँ अटाउन नसकेका तर योग्यहरूलाई अब यस प्रतिष्ठानमा संयोजन गर्न चाहन्छु। जुन बाटोबाट नेपालका लागि केही गर्ने सोच हो मेरो। कुञ्जमा अब थप्न दुइटा बाँकी भनेका मूर्ति र चित्र हुन्। त्यसको पनि गृहकार्य पूरा भइसकेको छ। भन्नैपर्छ, शब्दको सम्मोहनले तानेर प्रज्ञावान् (साहित्य, संगीत र कला) व्यक्ति बाँडिएको देखेर सबै एकै ठाउँमा रहँदाको सिनर्जीका लागि लेखन कुञ्जले इनर्जी थप्दैछ अब प्रज्ञाप्रतिष्ठान बनेर। घोस्ट, हण्डर र प्रकाशन : हुन त खाने मुखलाई जुँगाले छेक्दैन तर सिर्जनशील समय भनेको ३० देखि ४० को उमेर रहेछ, जतिबेला युवा जोसजाँगर हुन्छ र गर्छ उसले जे पनि, जस्तो पनि अनि जसरी पनि। कमल भन्छन्, कस्तो हुँदोरहेछ भने यो उमेर, गरिहालौं, काम साँचेर नराखौं, परिणाम पाइहालौं। इनर्जाइज एउटा कामले अर्को काम। धेरैवटा कम्पनीका बीचमा यो लेखन कुञ्ज पनि खोलिहालें। सपना देख्दैमा पूरा कहाँ भइहाल्छ र ? खोल्दैमा लेखन कुञ्ज कहाँ चल्छ र ? पत्रकारिताका दुईजना मित्रलाई साथ लिएर घोस्ट राइटिङ सुरु गरे उनले। जसले तीनैजनालाई नाम र दाम दिन्थ्यो, धेरथोर जे भए पनि। तर साथीहरूले मनले काम गरेनन्, तनले गरेको कामले सोचेको परिणाम दिएन। यस्ता अनेक हण्डर खाए कमलले। २०६६ सालमा दर्ता गरेको घोस्ट राइटिङ कम्पनी, नेपाल। २०७० देखि आफैं चलाउँछु भनेर लागेको कर्मचारी राखेर तर घोस्ट भन्ने शब्दै नकारात्मक भयो भनेर हरेस खुवाउने काम हुन थाले, उनी थप्छन्, लेखेर पैसा माग्ने तिमेरु ? भन्ने पनि भेटिए। एकजनाले त श्रीमतीलाई कुकुर लगाएर लखेट् यसलाई पो भने। कोही भन्थे, मेरै कुरा लेखेर पनि पैसा दिनुपर्ने ? यस्ता अनेक आइपरे भोग्न। प्रकाशक याम्बुरी बुक्स र कमल मिलेर दसदिने पुस्तक प्रदर्शनी गरे, भृकुटीमण्डपमा। त्यसले घोस्ट राइटिङलाई अलिकति माइलेज दियो। घोस्ट राइटिङ नेपालले विराटनगरमा १० दिने पुस्तक प्रदर्शनी र साहित्यिक महोत्सव चलायो। कमल भन्छन्, घोस्ट राइटिङको गर्भगृहमा गएर हेर्ने हो भने घोस्ट राइटिङ कस्तो हो भनेर बुझ्लान् रुचि राख्नेहरूले नत्र बुझाइ हिँड्न कठिन छ। घोस्ट राइटिङ राम्रो होइन, लेख्न नसक्नेका लागि मात्र हो यो भन्नेहरू पनि भेटे कमलले। धेरै ठाउँमा यसबारे अन्तर्वार्तामा बोलें, छापिए पनि अनि त्यसपछि बिस्तारै मान्छेले मलाई चिन्दै आए, घोस्ट राइटिङ बुझ्दै गए। साहित्यमा होमिने भनेर साहित्यकार एवं सञ्चारकर्मी नारायण ढकाल दाइलाई भेटें, नातेदार पनि, छिमेकी पनि। उहाँको लेखन, चर्चा, मानसम्मानले तान्यो उतै मलाई पनि। उहाँकै सल्लाहमा नाम चलेका एक लेखकलाई भेटें घोस्ट राइटिङका लागि। उनले पहिलो भेटमै ९० हजार मागे थोरै समय र थोरै कामका लागि। बाध्यतामा परें, जे त होला भनेर दिएँ। अर्कोपटक त तीन लाख मागे बा ! मैले दिइनँ। उनले आफैं खोले मेरै जस्तो। तर काम चुनौतीपूर्ण थियो, उनले चलाउन सकेनन्। तीन महिनाभित्रै बन्द भएछ, कमल सम्झन्छन्, त्यहीबेला मलाई ईख चल्यो, सिर्जनशील लेखन चलाएँ। अहिले यो क्रिएटिभ राइटिङको बीसौं ब्याज चलिरहेछ। यसपछि उनले घोस्ट राइटिङ पढ्न थाले। यसमा लागेपछि दक्ष भएर निस्कनु पर्यो भनेर अनलाइन पढें। नेपालमा चलेको प्रकाशकलाई भेटें र भनें दुईचारवटा किताब पनि तयार पारेको छु छाप्न भनें। तपाईंहरू त्यो किताब निकाल्नुहोस् भन्दा नायक भुवन केसी र खेलाडी बैकुण्ठ मानन्धरको मात्र छाप्छौं, अरु छाप्दैनौं भने।, कमल सुनाउँछन्। तर उनी त आममान्छेको कथा लेख्ने र छाप्ने योजनामा हिँड्या मान्छे। ठूलोको भन्दा पनि सानो मान्छेका कथा लेख्नुपर्छ भन्ने मान्यतामा बाटो खन्दै अघि बढेका मान्छे। भारतीय दूतावासमा माथिल्लो पदमा थिए, साहित्यकार अभय कुमार। उनी त घोस्ट राइटिङ पब्लिकेसन हा! हा!! हा!!! गरेर हाँसे। झनै जोसिए उनी र प्रकाशन आफैं गर्ने गरी घोस्ट राइटिङबाट सयौं किताब निकाले। घोस्ट राइटिङबाटै १०,००० को लक्ष्य : सिमल बुक भन्ने छोरीको नाम। कमलले सोचे, फिलिङ्स पनि हुने, इमोसन पनि हुने अनि जिन्दगीभर काम पनि हुने। भोलिका दिनमा सेकेन्ड जेनेरेसनले पनि निरन्तरता देलान् भनेर त्यसलाई क्रिएटिभ राइटिङको पब्लिकेसन बनाए उनले। अब सिमल बुक भयो। घोस्ट राइटिङ भयो। क्रिएटिभ राइटिङ भयो। लेखन कुञ्जका लागि मैले बाँसको घर किन बनाएँ ? गोपीजी, तपाईं कौशिक ऋषिको सन्तान, म उपमन्यू ऋषिको। एउटै गोत्रमा २५ वटासम्म थर रहेछन्। हाम्रो पूर्वीय दर्शनमा व्यासले उहिल्यै लेख्या रैछन्, किताब, ग्रन्थहरू। मैले यो इमोसनमा बाँसैबाँसको यो कुञ्ज बनाएँ भनेको त कुनै दिन घोस्ट राइटिङ छोडेर व्यास लेखन (घोस्ट राइटिङ) बनाउँछु भन्ने छ, कमल कल्पन्छन्। ५ सय २७ वटा किताब भए, जुन प्रयासका लागि कसैले पुरस्कार दियो। कसैले १००० वटा किताब पुगेपछि मलाई बकिङघम प्यालेसमै बोलाएर पुरस्कृत गर्छु भनेको छ त्यसो त जीवनकालमा १०,००० पुस्तक लेखिदिने र छापिदिने लक्ष्य छ, थप्छन्, लन्डनले पूर्वीय दर्शनमा चाहिँ यहाँ राज्य गर्दाखेरि हाम्रो व्यासदेखि घोस्ट राइटिङ बनाएरसम्म बेचे, संसारभरि ब्रान्ड भयो त्यो। पश्चिममा त उत्पात छ नि यो काम। एकैजनाको १३ वटासम्म किताब निस्केका छन्, घोस्ट राइटरबाटै। भारतीय प्रधानमन्त्री नरेन्द्र मोदीका जति किताब निस्किए, सबै घोस्ट राइटिङ त हो नि। नेपालमा यसले स्थान लिन सकेको छैन। सुरुआत भयो, राम्रो भएको छ। घोस्ट राइटरबाट पाँच प्रमुख पाठ सिक्न सकिन्छ : १ जीवनका अनुभव र भावनालाई कथा सुनाउने कला वा दस्तावेजीकरण। २ व्यक्तिको पहिचान विभिन्न पक्षबाट प्रभावित हुन्छ र यसले जीवनको यात्रा निर्धारण गर्न सक्छ। ३ सत्यको खोजीले व्यक्ति र समाजमा गहिरा प्रभाव पार्छन्, त्यसैले प्रामाणिकता महŒवपूर्ण हुन्छ। ४ साहित्यले हाम्रो सोच, भावना र व्यवहारलाई प्रभाव पार्छ, जसले जीवनको दृष्टिकोण नै परिवर्तन गरिदिन्छ। ५ मानवीय सम्बन्धहरू जटिल र बहुआयामिक हुन्छन्, जसले विश्वास, प्रेम र द्वन्द्वलाई सुन्दर संयोजन गर्छ। त्यसैले हरेक मानिसले आफ्ना कथा लेख्न, नसके लेखाउन आवश्यक छ। लाग्छ, कमलले फुलाउने कमलको स्वरूप यही हो। विश्व चिहाऔं, अमेरिकामा भनौं न पूर्व र वर्तमान राष्ट्रपति डोनाल्ड ट्रम्प हुन् वा ह्यारिस, कुन चाहिँ राष्ट्रपतिको किताब पढ्न पाउनुहुन्न त्यहाँ ? एउटा हो र ? दुइटा हो र ? एउटै व्यक्तिको पाँचवटा, दसवटा, पन्ध्रवटा किताब ! त्यो पनि फरकफरक कोणबाट। नेपालमा अरू त अरू प्रधानमन्त्री, राष्ट्रपति भएका व्यक्तित्वबारे किताब खोज्नुपरे मंसिरमा पाकेको धानको काटिसकेपछि खेतमा खोज्ने शिला (बाली उठाएपछि बाँकी रहेका अन्नका बाला) खोजेजस्तै। एउटा युगलाई अर्को युगसम्म जोड्ने सत्प्रयास : घोस्ट राइटिङबाट ५ सय २७ पुस्तक लेखिए, छापिए। कमल थाकेका छैनन्, जोसजाँगर अझै युवाको छ उनमा। १० हजार किताब लेखेर मर्ने मन छ जहाँ नलेखिएका १० हजार व्यक्तित्व पुस्तकमा समेटिने छन् र त्यसले अर्को युगलाई जोड्ने छ र नेपाल देश कथाको घर बन्नेछ, कमल कलमप्रति आभार प्रकट गर्छन्, अक्षरमा साह्रै ठूलो सम्मोहन बस्यो। अक्षर त कति राम्रो कुरा रहेछ, क्षय नहुने। मैले देखेको शब्द ब्रह्म हो। यी शब्दहरू त मलाई आमा अम्बिका ढकालले दिनु भएको हो। आमा जति ब्रह्म त को हुन्छ र यो दुनियाँमा ? संसारमा बाँच्ने कुरो भनेकै शब्दको शक्ति हो। जीवन सकिँदा सबै सम्पत्ति छोडेरै जानुपर्छ। सबै कुरा लास हुन्छ तर अक्षर त कहिल्यै लास हुँदैन नि !, उनी सम्झन्छन्, बुवा स्व सत्यप्रसाद ढकालको निधनले मर्माहत तुल्यायो। तर त्यसमा शोकलाई शक्तिमा बदल्ने झिल्को देखें, भेटें। बुवा बितेको वर्ष हामी रोयौं, अर्को वर्ष त्यही समयमा श्राद्ध भनेर हाँस्दै भोजभतेर दानदक्षिणा गर्यौं। यही नै जीवन अगाडि बढ्ने प्रक्रिया हो भन्ने लाग्यो। त्यो घटनाले जे सिकायो, त्यसले जीवन परिवर्तन गरिरहेको छ अहिले। अचम्म, दुर्घटनाले त परिवर्तन पो ल्याउँदो रहेछ। कमलको जीवनमा पनि बुवाको निधनले त्यस्तै टर्निङ प्वाइन्ट ल्याइदियो केही गर्नुपर्छ भन्ने। अरूको धेरैको जीवन लेखे कमलले, लेख्दै पनि छन्। यसबीच उनी बुवा र आमाको जीवन लेख्दैछन्। आफू, आफ्नै परिवार, बुवा, आमा सबैको उत्खनन गर्दैछन् उनी यतिबेला। एउटा युगदेखि अर्को युग जोड्ने के अक्षर होइन र ? उनी थप्छन्, मान्छे पृथ्वीमा आउँछ, त्यो पनि एकचोटि मात्र। उसका जिन्दगी र जगत्का भोगाइका अनेक कथाकहानी भोलिका सन्तान, दरसन्तानले खोज्न सक्छ। हुन त यो यतिमा सीमित हुन्न, यी ती हरेक नागरिक समाज र राष्ट्रका सम्पत्ति हुन्। तिनका योगदान सबैका लागि हो, जुन पुस्तक बनेर शताब्दीसम्म संरक्षित हुनुपर्छ। अक्षरको सम्मोहनले नै कसैलाई लोभ्यायो भने उसले अरू साराका लागि योगदान गर्छ भन्ने उदाहरण बने कमल पनि। खासमा मान्छे अमर हुन चाहन्छ, जसको एउटा उत्तम बाटो कृति नै हो। त्यसलाई न्याय दिने अक्षर, शब्द र वाक्य नै हुन्। र, ती लेख्ने भनेको कलमले हो। कलमबाट कमल बनेर कैयौं कमललाई जीवित बनाएकोमा उनको सत्प्रयासलाई सलाम !"
लुटेराहरूद्वारा घरधनीको हत्या गरेर लुटपाट,"जलेश्वर : महोत्तरीको मनरासिश्वा नगरपालिका४ साढा गाउँमा आज बिहान लुटेराहरूको एक समूहले घरधनीको हत्या गरी लाखौँको लुटपाट गरेका छन् । जिल्ला प्रहरी कार्यालय महोत्तरीका प्रवक्ता प्रहरी नायब उपरीक्षक सन्तुलालप्रसाद जैसवारका अनुसार स्थानीय सुशील झाको घरमा आज बिहान ४ बजे लुटेराको समूह पसेर निज घरधनी झालाई कुटपिट गरेर हत्या गरी लाखौँको लुटपाट गरेका छन् । घरमा पत्नीसँग मात्रै बस्दै आएका सुशीललाई सातआठ जनाको समूहमा हातहतियारसहित आएका नकाबधारी लुटेराको समूहले आक्रमण गरी हत्या गरेका हुन्। उनीहरुले घरबाट सुनको मङ्गलसुत्र एक थान, सुनको औँठी एक थान र नगद लुटेर लगेको प्रहरी नायब उपरीक्षक जैसवारले बताए । झाकी पत्नी सामान्य घाइते भएको जनाइएको छ । प्रहरी टोली घटनास्थलमा पुगेर अनुसन्धान गरिरहेको छ।"
केन्द्रबिन्दुमा ध्यानको विज्ञान,"गएको ६ डिसेम्बरमा अर्थात् २०८१ मंसिर १४ गते राष्ट्रसंघको महासभाले २१ डिसेम्बरलाई विश्व ध्यान दिवसको रूपमा मनाउने निर्णय गरेको छ। हामी सबैलाई सर्वविदितै छ, पृथ्वी सूर्यको वरिपरि परिक्रमा गर्छ। २१ डिसेम्बरबाट उत्तरायण सुरु हुन्छ। यो वास्तवमा वर्षभरिको कोणबाट हेर्दा सबैभन्दा छोटो दिन हो। उत्तरायण अर्थात् जाडो सकिँदै जाने दिनको सुरुआत पनि मानिन्छ। राष्ट्रसंघले यसअघि नै सबैभन्दा लामो दिनलाई आधारित गरेर २१ जुनलाई अन्तर्राष्ट्रिय योग दिवसको घोषणा गरिसकेको छ। यो कार्यान्वयनको प्रक्रियामा छ र आउने वर्ष एक दशक पुग्छ। अब हामी आजबाट अर्थात् २०२४ डिसेम्बर २१ बाट प्रथम विश्व ध्यान दिवस मनाउन गइरहेका छौं। सर्वप्रथम विश्व ध्यान दिवसको उपलक्ष्यमा सबैलाई हार्दिक शुभकामना ! राष्ट्रसंघको समकालीन इतिहासमा ७९औं साधारण सभाले ग्लोबल हेल्थ एन्ड फरेन पोलिसी नामको १२७औं एजेन्डाको मस्यौदा प्रस्ताव तयार गर्यो। २९ नोभेम्बरका दिन यो मस्यौदा गर्नेमा नेपाल, भारत, श्रीलंका, लिंगटेनस्टाइनलगायतका देशमा अन्डोरा, बंगलादेश, बुल्गेरिया, बुरुन्डी, डोमिनिकन रिपब्लिक, आइसल्यान्ड, लग्जेम्बर्ग, मौरिसस, मेक्सिको, मोनाको, मंगोलिया, मोरक्को, पोर्चुगल, स्लोभानियाका प्रतिनिधि थिए। २१ गते (६ डिसेम्बर) राष्ट्रसंघको महासभाबाट यो प्रस्ताव सर्वसम्मतिले पारित भएको छ। यो दिन संसारभरि विश्व ध्यान दिवस मनाइनेछ। प्रस्तावको तयारीदेखि सर्वसम्मतिले पारित गर्ने राष्ट्रसंघलगायतका सबै देश धन्यवादका पात्र छन्। नेपालले लामो समयदेखि विश्वअन्तर्राष्ट्रिय ध्यान दिवस मनाउने आवाज उठाइरहेको पृष्ठभूमिमा यो निर्णय हुनु आफैं एउटा सुखद सन्देश हो। यसमा सबैले प्रसन्नता व्यक्त गर्नुपर्छ र यसलाई भव्यतापूर्वक उत्सवको रूपमा मनाउनुपर्छ। विश्व ध्यान दिवस मनाउने निर्णयको प्रक्रियामा नेपालको भूमिका सकारात्मक रहन गयो। तथापि नेपालको अपेक्षा यतिमात्र थिएन। यो समग्र प्रक्रियाको मुख्य पहलकर्ताको भूमिकामा नेपाल अगाडि आउनुपर्छ र राष्ट्रसंघमा गौतम बुद्धसँग जोडेर ध्यान दिवस प्रस्तावित गर्नुपथ्र्यो भन्ने नेपालका योगध्यानका अभियन्ता र पक्षधरहरूको विशेष माग थियो। संविधान निर्माणको लगत्तै २०७२ सालदेखि सरकारको नेतृत्व गरेका करिब करिब सबै प्रधानमन्त्रीसमक्ष यो विचार पुगेकै थियो। म संसद् वा सरकारमा हुँदा होस् या नहुँदा, यो विषयलाई कुनै न कुनै ढंगले अगाडि बढाउने अभियानमा सामेल थिएँ। मलाई सम्झना छ, नेपाली कांग्रेसका गणतन्त्रवादी नेता, संविधानसभाका सदस्य एवं त्यो बेलाका शान्ति तथा पुनर्निर्माण मन्त्री नरहरि आचार्यले संविधान निर्माणको लगत्तै गठन भएको केपी ओलीजीको नेतृत्वको सरकारमा शिक्षामन्त्रीको हैसियतले मलाई भन्नुभएको थियो, हामी सुशील कोइरालाको नेतृत्वको सरकारले राष्ट्रिय ध्यान दिवस माघ १ गते मनाउने निर्णय गर्र्याैं, मेरो मन्त्रालयले लगेको प्रस्तावलाई कार्यान्वयन गर्ने जिम्मा शिक्षा मन्त्रालय दिइएको छ। तपाईंले कार्यान्वयन गर्नुपर्यो। विद्यालय तहमा राष्ट्रिय योग दिवसलाई पुर्याउन कार्यान्वयन गर्ने जिम्मेवारी शिक्षा मन्त्रालयमा परेको थियो। राष्ट्रिय योग दिवस कसरी मनाउने ? हामीबीच छलफल भयो। शिक्षा सचिव विश्वप्रकाश पण्डित, सहसचिव डा लवदेव अवस्थी र डा हरि लम्साल लगायतको टिमसँग हाम्रो छलफल भएपछि योगको क्षेत्रमा कार्यरत सबै संघसंस्था र नेतृत्वदायी व्यक्तिहरूलाई मन्त्रालयमै बोलायौं र मन्त्रीको नेतृत्वमा आयोजक समिति गठन गर्यौं। त्यो आयोजक समितिले काठमाडौंमा प्रभातफेरी र गोष्ठी गरेर प्रथम राष्ट्रिय योग दिवस मनायो भने देशभरि नै दिवस मनाउनलाई शिक्षा मन्त्रालयका संयन्त्रलाई परिचालन गर्नुका साथै विद्यालयहरूलाई जोड्ने कार्य गरियो। म त्यस्तो मन्त्री भएँ जसले नेपालमा पहिलोचोटि राष्ट्रिय र अन्तर्राष्ट्रिय योग दिवस कार्यान्वयन गर्ने अवसर पाएँ। नेपाल एकमात्र यस्तो देश हो, जसले राष्ट्रिय र अन्तर्राष्ट्रिय दुवै खालका योग दिवस मनाउँछ। २१ जुनमा प्रथम अन्तर्राष्ट्रिय योग दिवस मनाउने राष्ट्रसंघको निर्णय पनि हामीले राष्ट्रिय दिवसकै मोडालिटीमा सम्पन्न गर्यौं। अन्तर्राष्ट्रिय योग दिवसमा आइपुग्दा स्वास्थ्य मन्त्रालय पनि सहआयोजक भएको थियो। त्योबेलाका सम्मानीय प्रधानमन्त्री केपी शर्मा ओलीको प्रमुख आतिथ्यतामा दरबार मार्गमा हामीले आयोजना गरेको कार्यक्रममा नेपालले राष्ट्रसंघमा ध्यान दिवस मनाउने प्रस्ताव लैजानुपर्छ भन्ने आवाज व्यवस्थित र संस्थागत ढंगले उठेको थियो। २०७४ सालको निर्वाचनपछि म फेरि शिक्षा तथा विज्ञान प्रविधि मन्त्रालयको नेतृत्वमा दोहोरिएँ। प्रधानमन्त्री केपी शर्मा ओली नै हुनुहुन्थ्यो। राष्ट्रिय तथा अन्तर्राष्ट्रिय योग दिवस अझ व्यवस्थित ढंगले मनाउने प्रक्रिया सुरु भयो। संस्कृति तथा पर्यटन मन्त्रालय पनि सहआयोजकमा थपियो। त्यसपछिका कार्यक्रमको पृष्ठभूमिमा मुख्यत: तीन कुरा उठेका थिए, एक नेपालले अब राष्ट्रसंघमा ध्यान दिवसको प्रस्ताव लैजानैपर्छ, बुद्ध पूर्णिमाको दिनलाई ध्यान दिवस बनाउनु उपयुक्त हुन्छ। नेपालको तर्फबाट बुद्ध, शिव, कपिल, जनक, गोरखनाथलगायतका महायोगी र ध्यानीले विश्वलाई दिएको यो विशेष उपहार हो। यसको स्वामित्व नेपाल सरकारले लिनुपर्छ। विश्व स्वास्थ्य संगठनले जोड दिए जस्तै आधुनिक जीवनमा देखिएका जटिल समस्यालाई समाधान गर्न ध्यानको पद्धतिलाई अंगीकार गर्नुपर्छ। दोस्रो, योग अभ्यासका लागि नेपालको आफ्नै प्रोटोकल हुनुपर्छ। तेस्रो योगध्यानलाई व्यवस्थित गर्न शिक्षा मन्त्रालयमा छुट्टै संरचना हुनुपर्छ। उल्लेखित तीन विषयमध्ये शिक्षा मन्त्रालयले आफ्नै योगको प्रोटोकल राष्ट्रिय योग अभ्यासक्रम बनाएर सार्वजनिक गर्यो। सम्माननीय राष्ट्रपति र प्रधानमन्त्रीले शुभकामना दिएको त्यो अभ्यास पुस्तिका तयार गर्ने जिम्मा सोनाम साथी (संस्थापक, मार्सिय गुरुकुल), स्वामी आनन्द अरुण, डा हरिप्रसाद पोखरेल मानसाग्नि, डा सुभाष घिमिरे, स्वामी प्रेम आलोक, डा वासुदेव उपाध्याय आदि हुनुहुन्थ्यो। मन्त्रालयको तर्फबाट सहसचिव कृष्णप्रसाद काप्रीले संयोजन गर्नुभएको थियो। कोभिड महामारीको पृष्ठभूमिमा घरघरमा योगध्यान गराउने एउटा विशेष परिवेशमा त्यो अभ्यास पुस्तिका तयार भएको थियो। अभ्यास पुस्तिकाले आसन र प्राणायामलाई अलिक धेरै जोड दिएको र ध्यानको एउटा पद्धतिको मात्र उल्लेख गरेकाले अब हाम्रो विशेष जोड र सम्पूर्ण प्राथमिकता ध्यानको विज्ञानमा हुनुपर्छ भन्ने सुझाव आयो। ढिलो चाँडो हामीले ध्यान दिवस मनाउनै पर्छ, अन्तर्राष्ट्रिय ध्यान दिवस घोषणा गर्न बिलम्ब हुन्छ भने पनि राष्ट्रिय ध्यान दिवस घोषणा गरौं, त्यसका लागि अहिलेदेखि नै ध्यानको प्रोटोकल पनि तयार गरौं भन्ने सुझावमा आधारित भएर नै सोनामको नेतृत्वमा स्वामी आनन्द अरुण र योगध्यानसँग सम्बन्धित भएका विश्वविद्यालय (त्रिभुवन विश्वविद्यालय, काठमाडौं विश्वविद्यालय, लुम्बिनी विश्वविद्यालय आदि)का प्रतिनिधिहरू राखेर शिक्षा मन्त्रालयले ध्यानको प्रोटोकल तयार गर्यो। कोभिडका कारणले सोनामको कृतिशेष भएपछि त्यसको नेतृत्व आनन्द अरुणले गर्नुभयो। मपछिका शिक्षामन्त्रीहरूको यो विषय कहिले पनि प्राथमिकतामा परेन। दु:खको कुरा आयुर्वेद र पूर्वीय दर्शनको महŒवलाई पक्रिएर हामीले योगमाया आयुर्वेद विश्वविद्यालय बनायौं। भारतको आयुष जस्तै अर्काे मन्त्रालय बनाउन सक्ने सम्भावना थिएन। एउटा विश्वविद्यालय बनाउँ र त्यसबाट जनशक्ति उत्पादन गरेर योग, ध्यान, आयुर्वेद र नेपाली भूमिमा विकास भएका सबै पद्धतिको माध्यमद्वारा नेपालको समृद्धिको यात्रालाई अगाडि बढाऔं भनेर योगमाया आयुर्वेद विश्वविद्यालय बनाइएको हो। यसमा ध्यानको छुट्टै संकाय पनि राखिएको छ। अहिलेसम्म त्यो कार्यान्वयनको विषय बनेको छैन किनकि त्यो बजेटमा प्रतिविम्बितै भएको छैन। अहिले पनि आनन्द अरुणलगायतका व्यक्तित्वले तयार गरेको ध्यानको प्रोटोकल अलपत्र परेर बसेको छ। जे होस्, नेपालले छुट्टै र सशक्त ढंगको पहलकर्ताको महŒवपूर्ण अवसर गुमाए पनि, राष्ट्रसंघले घोषणा गरेको यो समग्र प्रक्रियामा आफूलाई सामेल गरेर नेपालमा उठेको आवाजलाई प्रतिनिधित्व र प्रतिविम्बित गरेको छ। यसप्रति हामी प्रसन्न हुनुपर्छ, सकारात्मक ढंगले विषयलाई लिनुपर्छ। यो उपलब्धि हामी सबैको साझा उपलब्धिको रूपमा ग्रहण गर्नुपर्छ। राष्ट्रसंघले यो ऐतिहासिक घोषणा गरिरहँदा नेपालको तर्फबाट विश्व ध्यान दिवसका लागि गरिएका केही वैयक्तिक र संस्थागत पहलकदमी हामीले बिर्सिनु हुँदैन। सरकारका उपप्रधानमन्त्री नारायणकाजी श्रेष्ठले गृह र परराष्ट्रमन्त्री हुँदा खेलेको भूमिका उल्लेखनीय छ। मन्त्री हुँदाखेरि शिक्षा मन्त्रालय र सीटीभीटीका सबैलाई समेटेर हामीले कीर्तिपुरको आयुर्वेदको अनुसन्धान केन्द्रमा योग ध्यानको तालिम र प्रशिक्षण सुरु गरेका थियौं। उहाँको नेतृत्वमा गृह मन्त्रालयले जुन स्तरमा योगध्यानलाई अघि बढायो, अरू मन्त्रालय र मन्त्रीले सिक्न लायक छ। अहिले नेपालका जेलहरूमा पनि विपश्यना पुगेको छ। गृह मन्त्रालयमा मात्र होइन, परराष्ट्रमा पनि उहाँले यो अभियान निरन्तरतालाई दिनुभयो। सबैभन्दा ठूलो कुरा उहाँले राष्ट्रसंघका महासचिव एन्तोनियो गुटेरेसको ध्यान नेपाल आएका बखत आकृष्ट गराउनुभएको छ। अर्को श्रेय दिनुपर्ने व्यक्तित्व हुनुहुन्छ, तपोवनका संस्थापक तथा ध्यानका प्रचारक स्वामी आनन्द अरुण। उहाँको भूमिका उल्लेखनीय रह्यो। योगको राष्ट्रियअन्तर्राष्ट्रिय दिवस मनाउने होस्, नेपालका कुनै पनि पूर्वीय दर्शनसँग सम्बन्धित भएका समारोह हुन्, त्यसमा उहाँले ध्यान दिवसलाई लगातार उठाइरहनुभयो। अन्तर्राष्ट्रिय फोरमहरूमा जनमत बनाउने काममा उहाँले खेलेको भूमिकाको लागि नेपाली राजनीतिज्ञहरूले कृतज्ञता प्रकट गर्नुपर्छ। आजबाट विश्वभरि ध्यान दिवस मनाउने प्रक्रिया सुरु भएको छ। राष्ट्रसंघले यो वर्षको विश्व ध्यान दिवसको नारा इनर पिस, ग्लोबल ह्युमिनिटी दिएको छ। नेपाल सरकारले विश्वव्यापी सद्भावका लागि आन्तरिक शान्ति तय गरेको छ। ध्यानलाई हामीले स्वयं र समाजलाई रूपान्तरण गर्ने एकदमै शक्तिशाली साधनको रूपमा लिनुपर्छ। यो सबै जातजाति, धर्म, सम्प्रदाय, वर्ग र लिंगका लागि साझा साधना पद्धति हो। ध्यान पद्धति हाम्रै भूखण्डको उपज हो। प्राचीन र अर्बाचीन कालमा विकास भएका ध्यानका वैज्ञानिक सिद्धान्तलाई समायोजन गरेर साधना पद्धतिका लागि व्यवस्थित शृंखला समेट्न जरुरी छ। ध्यानको विज्ञान बहुआयामिक र बहुउपयोगी छ। यसलाई आफ्नै जीवनबाट सुरु गरौं।"
"युगको कथा, युगको व्यथा","नेपाली साहित्यको निबन्ध तथा समालोचना विधामा कलम चलाउने कुमारी लामाको पहिलो निबन्ध संग्रह उज्यालो अन्धकार (२०७१) हो। उनको दोस्रो पुस्तक दज्र्यु संलाप पनि अहिले चर्चामा छ। यी दुई पुस्तकमार्फत निबन्ध विधामा आफूलाई अब्बल राख्न सफल छन्, उनी। जो साहित्यका विविध विधामा कलमसँगै अभियान पनि चलाउने गर्छिन्। नेपाली साहित्यमा उनको प्रिय विधा भनेकै निबन्ध हो। जसले पहिलो पुस्तक प्रकाशनको १० वर्षपछि दज्र्यु संलाप निबन्ध संग्रह लिएर आएकी छन्। किताबको शीर्षक अलिक फरक छ, तर यसको अर्थ अर्थपूर्ण छ। नेपाली निबन्धमा कलम चलाउने सर्जकहरूको पक्कै कमी छ, त्यसमा पनि नारी निबन्धकार कमै छन्। अहिले केही नारी निबन्धकार नेपाली निबन्धका क्षेत्रमा अब्बल देखिएका छन्। कृतिगत रूपमा पनि निबन्धका बाक्लै पुस्तक प्रकाशनमा छन्। लामाले विचार, अनुभूति वा दृष्टिकोणलाई सरल, स्पष्ट र आकर्षक शैलीमा प्रस्तुत गरेकी छन्। उनले निबन्धमा अनुभूति, समाज, संस्कृति, राजनीति आदि विषयमार्फत पाठकलाई जानकारी, मनोरञ्जनका साथै समाजको यथार्थ बुझाउने प्रयत्न गरेकी छन्। निबन्धको भाषा सरल, स्पष्ट र पठनीय छ। तीन खण्डमा विभाजित रहेका १७ निबन्धले एउटा युगकै प्रतिनिधित्व गरेका छन्। निबन्धमा यात्रा, समाज, सहर र विकासका नाममा निम्त्याएका विनाशका कथा मजाले पढ्न सकिन्छ। समाज संवार्ता खण्डमा सात ओटा, सैलानी समयमा पाँच ओटा र दृश्य अ(दृश्य)मा पाँच ओटा निबन्ध दज्र्यु संलापभित्र छन्। चर्चित हुनुभन्दा पनि परिपक्व लेखनमा उनको गहिरो अभिरुचि छ। निबन्धमार्फत प्रस्तुत गर्न खोजेका विषयहरू हाम्रै वरिपरिका हुन्, हामीले भोगेका कुरा हुन् तथा हामीले नै घुमेका हामै्र नेपालका सुन्दर ठाउँहरूकै हुन्। निबन्धभित्र समाजका ताजा चित्र बनाउन सफल छन् लामा। धेरैभन्दा पनि गुणस्तरमा विश्वास गर्ने उनका सिर्जना हामै्र आवाजलाई टपक्क टिपेर कागजमा उतारेको जस्तो लाग्छ। खोकेकामीटार : एक बाडुली शीर्षकको निबन्ध वास्तवमै खोकेकामीटारभन्दा पनि समग्र नेपालकै समस्याको रूपमा देखिन्छ, खोकेकामीटार त एउटा प्रतिनिधिमात्र हो। मिलेर बसेका डाँडाहरू, गरिखाने खेतबारीहरूमा विकासका नाममा डोजर चलेपछि, पानीको मुहान सुक्छ नै। हो विकासले विनाश पनि सँगसँगै बोकेर ल्याउँदो रहेछ कि क्या हो ? भर्खरैमात्र बाढीले काभ्रे, ललितपुर र काठमाडौंमा भएको क्षति पक्कै त्यो विकासका नाममा भएको ज्यादतीको पराकाष्ठा हो भन्ने लाग्छ। निबन्ध लेख्नु भनेको आफैंलाई नियाल्नु हो। आफूलाई पोख्नु हो, टक्टक्याउनु हो र आफ्नै सौन्दर्यलाई पस्किनु हो। निबन्ध केही होइन, सबथोक हो जस्तो। निबन्धकार श्रीबाबु कार्कीका यो भनाइमा सत्यता छ। पक्कै निबन्धकारले समाजका विविध भोगाइलाई निबन्धमार्फत प्रस्तुत गर्दा त्यो समयको दस्तावेज बन्छ। त्यही दस्तावेजलाई हामी समयसमयमा केलाउने गर्छौं। अहिले त्यही मौका मिलेको छ, दज्र्यु संलापबाट आफ्नै समय चियाउने। निबन्धमा कल्पनाको भन्दा पनि मनका कुराहरू बढी पोखिन्छन्। निबन्ध लेख्दा मन हलुका हुन्छ, मन पखालिन्छ, जसरी हामी स्नान गर्दा सफा बन्छौं। मन र मस्तिष्कबाट छुटेका छहराहरूले मन माझिन्छ र त नयाँ ऊर्जा प्राप्त हुन्छ। बोझिलो भारी बिसाएर पसिना पुस्दै सुस्ताउँदा गरिने महसुस लेखनमा पनि आउँछ। तिनै मनमस्तिष्कबाट छुटेका हाम्रो समाजका चित्र हुन्, दज्र्यु संलापका निबन्धहरू। निर्वाणमूर्ति विहारतिर पाइला बढाउँछु। एउटी कलिली गुरुमा मुस्कानसहित स्वागत गर्छिन्। शान्तिमा निमग्न छ, विहार। धर्मचरी गुरुमाको अथक प्रयास र संघर्षबाट निर्मित एक पवित्र स्थल। महिलाहरूका लागि बनेको नेपालकै पहिलो विहार हो यो। मात्र ३३ वर्षीया लक्ष्मीनानी तुलाधरले श्रीमान्को मृत्युपश्चात् विक्रमाब्द १९९१ मा कुशीनगरको यात्रा गरेकी थिइन्। एउटी संसारिक महिलाबाट धर्मचरी गुरुमा भइन्जेल उनले सामना गर्नुपरेको समय कति ढुंगेनी थिए होलान् ? पृ १३६ सिम्बुसुवास शीर्षक निबन्धमा पोखिएका यी हरफहरूले इतिहासको चिरफार गरेको छ। एउटा पवित्र तीर्थस्थल स्वयम्भूको बारेमा लेखिएको यो निबन्धका हरफहरूले त्यहाँको पवित्रतालाई अझै चम्काएको छ। इतिहासदेखि वर्तमानसम्म अवलोकन गर्न सकिने यो निबन्ध सिम्बुजस्तै पवित्र छ। ठूला उपत्यकाका मालिकहरूको मुखैमा झुन्डिएको थियो आदेश। बोली फुट्नासाथ लाहाछाप लाग्थ्यो, ड्याम्मै। बहकावमै, रामरमाइलोमै या रेलाठटैमा बोले पनि कानुन बन्ने गर्थे रे राणाजीहरूका बोली। याम्बुको दरबारबाट गाउँ पस्ने हरआदेश अक्षरश: लागू गर्न तयार थिए, शाही हाकिमहरू। सोझा जनता कज्याउन हरदम तम्तयार रहन्थे, बडाहाकिमहरू। खासमा आदेश तामेलीका निम्ति खडा थिए, टोली नाइकेहरू पनि। त्यही छेकोबाट सुरु भएको हो, सोझा साझा तामाङ बन्धुबान्धवहरूको दोहोलो। पृ ८७ दज्र्यु संलाप मूल शीर्षकमार्फत माथिका हरफसँगै एउटा इतिहासको नमीठो पाटोहरूको चित्रण भएको देखिन्छ। हामीले यस्ता इतिहासका नमीठा क्षणहरूलाई सुन्दामात्र आङ सिरिंग हुन्छ भने भोग्नेहरूले कसरी भोगे होेलान् ? यस्ता प्रश्नहरूले शासक वर्गहरूलाई सधैं पछ्याइरहन्छ। सर्जकले सिर्जनाका माध्यमबाट निरन्तर यस्ता इतिहासहरूको खोजी गरिरहेका छन्। दज्र्यु संलापमार्फत पनि इतिहासका यस्ता कुरूप चित्रहरू प्रस्तुत भएका छन्। वर्तमानमा टेकेर इतिहासको चिरफारसँग रमाउन पाउनु कृतिका महत्वपूर्ण पक्षहरू हुन्। कुमारीले निबन्धमार्फत धेरै कुराको उत्खनन गरेकी छन्। तामाङ समुदायले भोगेका पीडाका आवाज तरंगित भएका छन्। लेखक पनि तामाङ समुदायकै भएकोे हुनाले आफ्ना पुर्खाले भोगेका दु:खलाई निबन्धमार्फत समाजलाई पस्केको अनुभूति हुन्छ। अबका दिनमा राज्यबाट अनाहकमा या सनकका भरमा कसैले दु:खका पहाड उठाउनु नपरोस् भन्ने चाहना निबन्धकारको छ। मान्छेले मान्छेको संवेदना बुझ्न नसकेको समयको मार्मिक चित्रहरू निबन्धका हरफहरूमा कोरिएका छन्, दृश्य अ(दृश्य)मार्फत। मांसहाटको आदिम भोक, आगो बोकेर मनमा, हरियो पर्दा, दृश्यदृश्यांश र भुइँकुहिरो र कान्छी तामाङको एक्लो यात्राका विषयवस्तु अब हामीले सुन्नु नपरोस् भन्ने लाग्छ। तर समाजका ती पात्रहरूले पैसाका लागि बेचेका आफ्नै चेलीहरूका चीत्कार र उनीहरूको संघर्षका कथा पढ्दा वास्तवमै मुटु गाँठो पर्छ। हामी एक्काइसौं शताब्दीमा छौं भन्छौं तर कर्म आदिम युगको गर्छौं। अबका दिनहरूमा हामी मनमा आगो बोकेर होइन, हातमा आगो बोकेर कुकर्म गर्नेहरूका बस्तीमा आगो सल्काऊ भन्ने लाग्छ। यसकारण पनि यी निबन्धहरू पढ्नै पर्छ। अत्यन्त शालीन प्रस्तुतिमा त्यो समयको दारुणिक चित्रले निबन्धलाई जीवन्त बनाएका छन्। दज्र्यु संलापका निबन्धहरूको अर्को महŒवपूर्ण पक्ष भनेको देश दर्शन हो। देशका कतिपय स्थानहरूमा हामी पुग्न सकेका छैनौं। तर त्यस स्थानहरूमा पुगेका लेखकहरूले लेखेका लेख पढेर जानकारी पाउँछौं। तर, यस निबन्धमार्फत त रारा, मनाङमा पुगेर उनले लेखेका अनुभूतिहरू पढ्दा अहिल्यै त्यहाँ पुगौं जस्तो लाग्छ। यसलाई भनिन्छ, लेखनमा शब्दका जादुमय लेख। साँच्चै नै लामाका निबन्धका शब्दमा जादुमय बनेका छन्, अनि त हरेक शब्दले पाठकलाई मोहनी लगाउँछ। हो, यस्ता कृतिले नै नेपाली साहित्यको भण्डारमा बौद्धिकताको खुराक भर्ने। साहित्यलाई अनुत्पादक भन्नेहरूले दज्र्यु संलाप एकपटक पढ्ने हो कि ? याम्बु अर्थात् काठमाडौं महानगरका हरगल्लीमा स्वप्नील समय उछलकुद गरिरहन्छ। पृ ४२ सपना बोकेर सहर छिरेकाहरूलाई याम्बुले न्यानो स्वागतमात्र होइन, राम्रा अवसर दिएका विचारहरूले निबन्धलाई सकारात्मक बाटोमा हिँडाइरहेको आभास हुन्छ। लामा निबन्धमार्फत सुन्दर विचारहरू सम्प्रेषण गरिरहेकी छन्। त्यसैले त सुकन्या वाइबा भन्छिन्, कुमारीप्रति मेरो अनुभूति अलौकिक जाग्छ तर ऊ मेरो मनमा बसेको छ। वैशाख ५ गते दिदीको जन्मदिन। ऊ मलाई भेट्न आउँछ। लाग्छ, दिदी पारिजात फर्केर आइन्।"
पावरप्लेमा सुदूरपश्चिमको उत्कृष्ट सुरुवात,काठमाडौं : नेपाल प्रिमियर लिग (एनपीएल) को पहिलो संस्करणको फाइनल खेलको पावरप्लेमा सुदूरपश्चिम रोयल्सले जनकपुर बोल्ट्सविरुद्ध ४८ रन बनाएको छ। टियु क्रिकेट मैदानमा टस जितेर ब्याटिङ गरेको सुदूरका लागि ओपनरद्वय विनोद भण्डारीले पहिलो विकेटका लागि ४८ रनको साझेदारी गर्दै खेलिरहेका छन्। हालः क्रिजमा विनोद भण्डारी १८ बलमा १ चौका र २ छक्कासहित २५ रन र सैफ जैब १८ बलमा २ चौकासहति १८ रन बनाएर खेलिरहेका छन्। पावरप्लेमा हर्ष थाकरले चौथो ओभर र पाँचौं ओभरमा ललित राजवंशीले मेडन ओभर फाले।
सुदूरपश्चिमको तेस्रो विकेट पतन,काठमाडौं : नेपाल प्रिमियर लिगको फाइनलमा सुदूरपश्चिम रोयल्सको तेस्रो विकेट पतन भएको छ। हरमित सिंह १४ रन बनाएर आउट भएका छन्। जनकपुरका मोहम्मद मोसिनले उनको विकेट लिएका हुन्। यसअघि ओपनरद्वय आउट भएका थिए। जनकपुरका ललित राजबंशीले विनोद भण्डारीको विकेट लिए। भण्डारीले ४१ बलमा १ चौका र ३ छक्का प्रहार गर्दै ४१ रन बनाए। सैफ जैब ६९ रन बनाएर पेभेलियन फर्किए। सैफले ४३ बलमा ८ चौका र २ छक्का प्रहार गरे। जनकपुरका किशोर महतोले पहिलो सफलता दिलाए।
"सुदूरपश्चिमको छैटौं विकेट पतन, कप्तान दीपेन्द्र आउट",काठमाडौं : नेपाल प्रिमियर लिगको फाइनलमा सुदूरपश्चिम रोयल्सको छैटौं विकेट पतन भएको छ। कप्तान दीपेन्द्र सिंह ऐरी र आरिफ शेख आउट भएका हुन्। ऐरी ९ रन र आरिफ १ रन बनाएर पेभेलियन फर्किएका छन्। मोहम्मद मोसिनले उनीहरूको विकेट लिएका हुन्। यसअघि ब्रान्डन म्याकुमलेन १४ रन बनाएर आउट भएन्। जनकपुरका जेम्स निसमले उनको विकेट लिए। त्यस्तै हरमित सिंह १४ रन बनाएर आउट भए। मोहम्मद मोसिनले उनको विकेट लिए। त्यसअघि ओपनरद्वय आउट भएका थिए। जनकपुरका ललित राजबंशीले विनोद भण्डारीको विकेट लिए। भण्डारीले ४१ बलमा १ चौका र ३ छक्का प्रहार गर्दै ४१ रन बनाए। सैफ जैब ६९ रन बनाएर पेभेलियन फर्किए। सैफले ४३ बलमा ८ चौका र २ छक्का प्रहार गरे। जनकपुरका किशोर महतोले पहिलो सफलता दिलाए।
जहाँ लासहरू उकालो चढ्छन् !,"ठिन् ठिन् ठिन् ठिन् ! गोरुको घाँणो (घाँडो) बज्यो। घाँणो बज्नुलाई संगीत मान्ने हो भने पुच्छर हल्लाउँदै, गोरु चर्दाको दृश्य कुनै मौलिक नृत्यभन्दा कमसल हुँदैन। सडक माथिको चौरमा गाईगोरु मस्त चरिरहेका छन्। गोठालाहरू आआफ्नै लयमा व्यस्त छन्। कोही गफमा व्यस्त छन्। कोही कौडा (गट्टा) खेलिरहेछन्। कोही आरम (स्थानीय खेल) खेलिरहेछन्। नाम आरम भए पनि यो एक व्यस्त खेल हो। यसर्थ आरममा पनि आराम पाइँदैन। कोही ढुंगा माथि चढेर तमाखु तानेर धुवाँ उडाइरहेछन्। जसरी थानकोटको उकालोमा ओभरलोड मालवाहक ट्रक धुवाँ उडाइरहन्छन्। सुल्पाको रक्षाकवच साबी हो। कुल्फी आकारको हत्केलामा अट्ने सानो काठभित्र तमाखु भरिन्छ। त्यो जिनिसको नाम सुल्पा हो। सुल्पालाई सानो रुमाल जस्तो कपडाको टुक्रोले बेरिएको हुन्छ। त्यसलाई साबी भनिन्छ। यसरी हेर्दा श्रीमान् र श्रीमती सुल्पा र साबी हुन्। एकअर्काका सारथी। एक अर्काका रक्षाकवच। गाउँबाट बिस्तारै सुल्पा र साबी पनि लोप भइसकेका छन्। मौलिकता गाउँको पहिचान हो। तर समय क्रमसँगै गाउँको मौलिकता पनि आईसीयू पुगिसकेछ। आईसीयू पुगेपछि फर्केर आउनु भनेको पुनर्जीवन पाउनु हो। यसर्थ मौलिकताको पुनर्जन्म हुन आवश्यक छ। सानो रेडियोको एन्टिनामा तार झुन्ड्याएर एउटा ग्वालो (गोठालो) एकटकले रेडियो सुनिरहेछ। केही दूरी परबाट हेर्दा एन्टिनाले क्षितिज छोए जस्तो देखिन्छ। गाई घाँणो बाजुरा बज्दो यी कपडा धोल्ली कि ! भैंसी घाँणो रोल तु मेरी होल्ली कि ! अलि क्या मस्कदाई लाग्दो यी कपडा धोल्ली कि ! नबस्याका कोल तु मेरी होल्ली कि ! रेडियोमा बजेको गीत हो यो। भुवन दाहाल र पवित्रा भण्डारीको मीठो स्वरमा सजिएको यो गीत सुदूरपश्चिममा धेरै सुनिने एक पुरानो गीत हो। बालकदेखि वृद्धसम्म यो गीतका फ्यान भेटिन्छन्। छान्नीगैराको डाँडाबाट तल ओरालो हेर्दा छेडेदह चिरेर जाने सडक कुनै सुन्दर महिलाको सिउँदो जस्तो देखिन्छ। आधा जिन्दगी बाँचेपछि उमेरको उकालोबाट तल हेर्दा पनि यस्तै दुःखका भग्नावशेष देखिन्छन् होला। सडकको दुवैतर्फ ठूलाठूला चौर (बारी) छन्। चौरको बीचमा सडक घुसेको छ। छाती चिरेर फरार हुने मनका मान्छेभन्दा धरती चिरेर जाने सडक लोकप्रिय हुँदोरहेछ। सडक वारिपारि टहराहरू छन्। लामो रेलका डिब्बा जस्ता चिटिक्क मिलेका देखिन्छन्। टहराहरू रंगीन छन्। रंग आकर्षणको इपी सेन्टर हो। फूलको रंगले भँमरा तानेजस्तो टहराका रंगहरूले हँट्यारु (बटुवा) तानिरहेछन्। फूल ओइलाए जस्तो यहाँका कटेजहरू ओइलाएको देख्न नपरोस्। सडकको दक्षिणपट्टि सुन्दर ताल छ छेडेदह। पानको पात आकारको भएकाले यसलाई प्रेम ताल भन्ने गरेको सुनिन्छ। सडक पार भएर जाने हरेक पर्यटकलाई छेडेदहले आफ्नो हृदयको आँखीझ्यालबाट हेरिरहन्छ। जसरी बस स्टेसनबाट छुटेको यात्रुलाई बिदाइ गर्ने मान्छेले हेरिरहन्छन्। मान्छेले जस्तो छेडेदहले पनि बुझेको होला स्वागतका लागि गुञ्जायमान स्वरहरू भन्दा बिदाइका हातहरू बहुत गरुंगा हुन्छन्। सडकको उत्तरपट्टि घाट छ, भसम तिथान। लमागाउँ, कठायतबाडा, चाट्का र चौखुट्टे, यी चार गाउँको साझा मसानघाट हो यो। तालको छेउमा खापर देउताको मन्दिर छ। मन्दिर वरिपरि रुख छन्। कुनै रुखका हाँगाहरूमा ध्वजा (मेजा) झुन्डिएका छन्। हावा चल्दा पात र ध्वजाहरू फहराउँछन्। कुनै रुखमा घण्टी झुन्डिएका छन्। ध्वजा र घण्टीहरू हाम्रा आस्थाका धरोहर हुन्। जनविश्वासका प्रतीक हुन्। जुन अखण्ड छन्, रहन्छन् पनि। हाँगाहरूमा बसेर चिरबिर चिरबिर गर्दै चराहरू पर्यटकलाई जिस्काइरहन्छन्। मन्दिरमा पातहरूको बहुत ठूलो गरिमा हुन्छ। मन्दिरको पातलाई हाम्रातिर हर्रो स्याउलो भन्छन्। दुईजना मान्छे बसेर तेस्रो मान्छेको कुरा काट्दै भन्छन् कस्तो पात जस्तो मान्छे यार ! यो सुनेर पातहरू पनि मनमनै भन्दा हुन् पात त हामी होइन, मान्छे हुँदा रहेछन्। अर्काे जुनीमा पातै हुन परे पनि मन्दिरको पात भएर जन्मिन पाइयोस् भगवान् ! काठमाडौंको आकाशमा हवाईजहाज आइराखे जस्तो पहिले पहिले छेडेदहको आकाशमा मालचरीका बथान आइराख्थे। अचेल मालचरी उति साह्रो आउँदैनन्। आधुनिकता चराहरूका लागि विषादी रहेछ। हिमालबाट चराहरू विस्तारै हराउँदैछन्। मालचरी एक्लै कहिल्यै आउँदैनन्। बथानमा आइपुग्छन्। यो नै मालचरीको प्रमुख विशेषता हो। मालचरीको बथानबाट मान्छेले एकता र सामूहिकताको पाठ सिक्न जरुरी छ। आकाश छुन हिँडेका मालचरीका बथान छेडेदहको पानीलाई ऐना बनाएर उडीराख्छन्। कहिले बादलका ढिस्कासँग अँगालो मार्दै, त कहिले हिउँफूलसँग मितेरी गाँस्दै उडिरहन्छन्। कवित्व हृदय भाको मान्छेलाई चरा उडेको दृश्य पनि कुनै विम्बभन्दा कम महŒवको लाग्दैन। छेडेदहको किनारमा ससाना भुइँ फूलहरू सिजनमा रंगीविरंगी हुन्छन्। हावाको बुइँ चढेर जंगली फूलको वासना टाढा टाढासम्म पुग्छ। तालको मास्तिर फुलेका बुकी फूल टाढाबाट हेर्दा भेडाको सेतो ऊन ओछ्याए जस्तो देखिन्छ। नेपथ्यका लिजेन्ड गायक अमृत गुरुङले भेडाको ऊन जस्तो भन्ने गीत यस्तै दृश्य देखेर गाएको हुनुपर्छ। सर्वविदितै छ, घाटबाट मलामीहरू लासलाई पूर्णरूपमा जलाइसकेपछि, लास पुरै खरानी भएपछि, हट्कुला (आधा जलेर बाँकी रहेका दाउरा) लगायत फोहोरको व्यवस्थापन गरेपछि मात्रै घर फर्किन्छन्। तर यो एउटा त्यस्तो घाटको कथा हो, जहाँ चेणोमा (चिहान) आगो लगाउनेबित्तिाकै मलामी घर फर्किन्छन्। तालको छेऊमा मन्दिर छ। अर्काेपट्टि घाट छ। यसर्थ छेडेदहको कुनै किनारमा फूलेको फूललाई पनि थाहा हुँदैन होला। भोलि बिहान सबेरै उठेर कुन मान्छेले आफ्नो घाँटी निमोठ्छ होला ? चुँडेर घाट लाँदै गरेको लासमाथि राख्छ होला ? या, मन्दिरमा विराजमान खापर देउतालाई चढाउँछ होला ? यस्तै त हो, फूलको जिन्दगी। फूलको प्रसंग आउँदा आफ्नै गजलको एक शेर सम्झिन्छु : भगवान्सँग बिन्ती गर्छु, यस्तै होस् मरण मेरो पनि चुँडेको फूल ओइलाइसक्यो सुगन्ध अझै हत्केलामा छ। बर्खा याममा छेडेदहले आफ्नो आयतन झन् बढाउँछ। प्रेमिल जोडीहरू तालको सामुन्नेमा, खापर देउतालाई साक्षी राखेर आफ्नो मायाको आयतनसँग मनको आयतन समायोजन गर्दै गरेको भेटिन्छन्। दुई मुटु एउटै छातामुनि साझा सपना देखिरहेका हुन्छन्। माटोको ढिस्कोमाथि बसेर कल्पनाको सागरमा पौडिरहन्छन्। प्रेमको फराकिलो आकाशमा बादल भएर घुमिरहद्दन्छन्। वर्षाद्मा छेडेदहले आफ्नो क्षेत्रफल थप फैलाउँछ। कुखुराका प्वाँखले आफ्ना अन्डा छोपेजस्तो वर्षाद्मा छेडेदहले पर परको जमिन छोप्छ। छेडेदहको मास्तिर घाट, घाटको मास्तिर आकाश ओढेर वर्षौंदेखि उभिएको छ, कालीपातल। वसन्तमा कालीपातलले छातीमा लालीगुराँस फुलाउँछ। गृष्ममा बादलका ढिस्कासँग हात मिलाउँछ। वर्षाद्मा शिरभरि लुछ्या (एक किसिमको घाँस) फलाउँछ। भक्तुणो र घगारु (एक किसिमका जंगली फलफूल) झुलाउँछ। शरदमा ऊ जमरा र मखमलीको साक्षी बस्छ। हेमन्तमा कालीपातलले हिउँको बर्काे ओढेर छेडेदह हुँदै चिसो बोकी जाने पर्यटकलाई नमस्कार गर्छ। अनि कहिले असिनासँग ठोकिन्छ। कहिले वर्षासँग जुध्छ। पूर्णिमाको रातमा, टहटह जून लागेको बेला, हिउँले ढाकिएको छेडेदहलाई आकाशबाट ताराहरूले पनि निकै मनमोहक देख्दा हुन्। शिशिरमा कालीपातलले वसन्तलाई निम्तो पठाउँछ। शिशिर र वसन्त कथाका पात्र शिशिर र वसन्त जस्तै एकआपसमा मिलेर बसेका छन्, कालीपातल र छान्नीगैरा। उनीहरूलाई एकअर्काका दुःखका शृंखला थाहा छन्। सुखका पलहरूमा सँगै बसेर मुस्कुराउँछन्। छान्नीगैराले कालीपातल रोइरहेको बेला हर्क साउदको गीत गुनगुनाउँदै भन्दो हो, आफैं मुस्काऊ मुसुक्क जूनतारा टिपी कोही दिँदैन। चर्काे घाममा, आकाश खुलेको बेला, साँझ धरतीमा निहुरिँदै गरेको बेला, डाँडापारी घाम डुब्ने बेलामा, चञ्चल कालीपातल छेडेदहमा पौडी खेल्छ। कवि, गीतकार एवं साहित्यकार प्रेमप्रकाश मल्ल जीवित हुनु भएको भए, छेडेदह ताल घुम्नु भएको भए उहाँ पनि भन्नुहुन्थ्यो होला : बाजुरा त साँच्चिकै पो बाजुरा नै रैछ कालीपातल छेडेदहमा पौडी खेल्दो रैछ !  अब म तपाईंहरूलाई एक गुमगाम घाटको कथा सुनाउँछु। गुमगाम यसर्थमा कि उसको कथा धेरैलाई थाहा छैन। आफ्नो कथा लेखिदिने कलम उसले अझै भेटिएको रैनछ। वा उसको कथा सुनिदिने मान्छे नभेटिएको होला। कथा खोज्दै जाँदा म कुनै घाटमा पुगेको थिएँ। तपाईं हामीलाई थाहा भएकै कुरा हो। हिन्दु परम्पराअनुसार प्रायः घाट कुनै नदीकिनारमा, कुनै खोलाको बगरमा अवस्थित हुन्छ। यो त्यस्तो एउटा घाटको कथा हो, जुन घाट अग्लो डाँडामा अवस्थित छ। जहाँ लास जलिरहेको खबर, धुवाँ उडेको देखेर टाढा टाढाबाट समेत थाहा पाउन सकिन्छ। तपाईं हामीलाई अवगत छ हिन्दु परम्पराअनुसार लासको अस्तु दोभान वा त्रिवेणीमा बगाउने चलन छ। यो त्यस्तो एउटा घाटको कथा हो जहाँ अस्तु बगाउने चलन छैन। प्रायः पहाडी गाउँका घाटहरू एकान्तमा, सबैको आँखा नपर्ने ठाउँमा, अलिक डरलाग्दो ठाउँमा हुन्छन्। यो एउटा त्यस्तो घाटको कथा हो, जुन घाट बाटोमै पर्छ। सबैको नजरमा पर्छ। बाटो हिँड्ने हरेक हँट्यारुले लास जलाएको सजिलै देख्न सक्छ। प्रायः लासलाई घरबाट घाटतिर लैजाँदा ओरालो बाटो हुँदै लैजान्छन्। किनकि घाटहरू गाउँबाट ओरालो दिशामा पर्छन्। कुनै कुनै घाटहरू घरबाट पाइलो बाटोमा पर्न सक्छन्। तर यो एउटा यस्तो घाट हो, जहाँ लास उकालो चढ्छन्। घाटै डाँडामा भएपछि उकालो त चढ्नै पर्यो। यो एउटा त्यस्तो घाट हो, जहाँ लास जलाउन प्रयोग हुने दाउराका लागि छुट्टै एउटा सामुदायिक वनको व्यवस्था गरिएको छ। त्यो वनका दाउरा केवल त्यही घाटमा लास जलाउनमात्रै प्रयोग गरिन्छन्। सर्वविदितै छ, घाटबाट मलामीहरू लासलाई पूर्णरूपमा जलाइसकेपछि, लास पूरै खरानी भएपछि, हट्कुला (आधा जलेर बाँकी रहेका दाउरा) लगायत फोहोरको व्यवस्थापन गरेपछि मात्रै घर फर्किन्छन्। तर यो एउटा त्यस्तो घाटको कथा हो, जहाँ चेणोमा (चिहान) आगो लगाउनेबित्तिकै मलामी घर फर्किन्छन्। अनि तपाईंलाई लाग्न सक्छ, लास पूर्णरूपमा जले, नजलेको कुरा कसरी थाहा हुन्छ ? लास आधामात्रै जल्यो भने के हुन्छ ? इतिहासमा लास नजलेको, आधा चलेको, टुक्रा बाँकी रहेको कुनै रेकर्ड भेटिएको छैन। त्यस्तो कुनै घटना छैन, जहाँ लास नजलेको होस्। लासमा आगो लाउनेबित्तिकै मलामी घर फर्किने, लास सम्पूर्ण रूपमा जलेर भसम हुने भएकाले यो तिथानलाई भसम तिथान भनिएको हो। अब म तपाईंहरूलाई त्यहाँका केही जनप्रतिनिधि, त्यहाँका ठालुबुढ्याउडी (बुद्धिजीवी), त्यहाँका ज्येष्ठ नागरिक घाटबारे के भन्छन् ? त्यो सुनाउँछु। मन ओछ्याएर काननजिक ल्याउनोस् है।  एउटा चिया दोकानमा चिया पिउँदै गर्दा भेटिन्छन्, खगेन्द्र रावत। एमालेका स्थानीय नेता। स्थानीय समाजसेवी। खप्तड छेडेदह गाउँपालिका ७ नम्बर वडाका वडाध्यक्ष। उनका अनुसार यो घाट सतीयुगदेखि नै चलनचल्तीमा आएको हो। उनको यो भनाइलाई थप पुष्टि गर्ने बलियो आधार भनेको घाटनजिकै रहेको सती रिंगाउन गडो हो। सतीयुगमा लोग्नेको निधनमा श्रीमतीले सती जाने चलन थियो। लोग्नेको लास जलिरहेको चेणोमा श्रीमती ज्युँदै जल्नुपथ्र्याे। त्यसरी ज्युँदै जल्नुअघि सतीलाई लासको वरिपरि रिंगाइन्थ्यो (घुमाइन्थ्यो)। त्यसरी उक्त गडोलाई सती रिंगाउने गडो भनियो होला। रावतका अनुसार तत्कालीन सतीयुगमा जुम्ली महाराज छेडेदहको बाटो हुँदै जुम्ला सवारी हुँदै थिए रे ! त्यही क्रममा राजाको बाटोमै बिरामी भएर निधन भएछ। अनि राजालाई त्यही डाँडोमा जलाएछन्। रानी सती गइन्। रानी सती जानुअघि त्यो घाट लम्गाउँ बासी र कठायबाडा बासीलाई भोग गर्न उपहार दिएको रे !  घरमै दाउरा चिर्दै गरेका भेटिन्छन्, धने रावत। लम्गाउँका एक स्थानीय। खापर देउताका पुजारी। स्थानीय बुद्धिजीवी। घाटबाट करिब आधा घण्टाको पैदल दूरीमा छ, अजयमेरुकोट। त्यहाँभित्र अहिले पनि राजदरबारको भग्नावशेष छ। अवशेषहरू आफैंमा इतिहासका साक्षी हुन्। बलिया प्रमाण हुन्। हाम्रातिर राजाका राजदरबारलाई कोट भनिन्छ। पुजारी रावतका अनुसार त्यही अजयमेरुकोटका राजारानी जुम्ला जाँदै थिए रे ! रात परेर अँधेरो भएकाले त्यो रात राजारानी छेडेदहमै बास बसेछन्। उतिबेला राजारानी जहाँ बास बस्थे त्यहाँ चोपतो (चौतारो) बनाउँथे। ध्वजा पताका लाउँथे। शिलालेख लेख्थे। यसरी बास बस्न योग्य बनाएको स्थानलाई चौखुट्टे भनिन्छ। धेरै चौखुट्टेहरू अहिले पनि आफ्नो अस्तित्वको लडाइँ लडिरहेकै छन्। छेडेदहको नजिकै चौखुट्टे छ। त्यही चौखुट्टेमा बिरामी परेर रानीको निधन भएछ। छेडेदहमा सादेगाउँका बाजे (डोगडीभित्रको एक गाउँ) र लम्गाउँका बाजे भैंसी चराउँदै थिए रे ! नजिकै खर्क रहेछन्। रानीको लास जलाउन दुवै बाजेलाई राजाले मलामी बोलाएछन्। अनि राजाले दुई फरक गाउँका बाजेलाई दाजुभाइ बनाइदिएछन्। आपसमा बिहेबारी नचल्ने घोषणा गरिदिएछन् (अचेल बिहेबारी चल्छ, उबेला चल्दैनथियो)। अनि एक भाइले लास चेणोमा राखेछन्। अर्काे भाइले चेणोमा आगो लाएछन्। यसरी राजाले एक बाजे साँदे भाइ (साँदेगाउँका बाजे) र अर्काे बाजे काँधे भाइ (लम्गाउँका बाजे) बनाए रे ! साँदेगाउँका बाजेको ओखणतलामा आफ्नै घाट थियो। लमगाउँका बाजेको घाट थिएन। आफ्नो घाट नभएको हुँदा राजाले रानी जलाएको घाट लमगाउँका बाजेलाई बक्सिस दिएछन्। अझै चाखलाग्दो कुरा त यो छ कि त्यो समयमा रानीको लास जलाउन सलाई, लाइटर, ठिन्का (सानो फलामको टुक्रा र सानो ढुंगो आपसमा जुधाएर आगो लगाउने स्थानीय जिनिस) केही थिएन। औंलाका नङहरू आपसमा जुधाई आगो जन्माएर लास जलाएको किंवदन्ती छ  काँधमा बाउसो खन्न प्रयोग गरिने एक कृषि औजार बोकेर खेत खन्न जाँदै गरेका परिमले कठायतसँग बाटोमै भेट भयो। कठायत छेडेदह तालको छेउमा रहेको खापर देउताका पुजारी हुन्। उनका अनुसार अजयमेरुकोटका राजा टुंगर सिंह निःसन्तान थिए रे ! अपुताल परेपछि (सन्तान नभएको अवस्था) राजा रानीले दरबार छोड्ने निर्णय लिएछन्। त्यसपछि महाराज जुम्ला जाँदै गर्दा बाटोमै बितेछन्। रानी सती चढ्नुअघि उक्त चिहान लमगाउँ र कठायत बाडालाई उपहार स्वरूप भोग गर्न दिएछन्। छेडेदह तालको पूर्वपट्टि छ, चौखुट्टे। चौखुट्टेमा एउटा पुरानो घर छ। यो घर बिबेख्या रावतको हो। त्यहीँ आसपास भेटिन्छन्, बिबेख्या रावत। उमेरले करिब एक शताब्दी आसपास बाँचेका बड्डाको भनाइ अरूको भन्दा फरक छ। उनका अनुसार कुनै अजयमेरुकोटका राजाको निधन भएको पनि होइन। कुनै जुम्ली राजा बितेका पनि होइनन्। कुनै रानी सती गएकी पनि हैनन्। यो सब झुटो किंवदन्ती हो भन्छन् उनी त। त्यस्तो घाटको कथा हो यो, जहाँ चेणोमा (चिहान) आगो लगाउने बित्तिाकै मलामी घर फर्किन्छन्। अनि तपाईंलाई लाग्न सक्छ, लास पूर्णरूपमा जले नजलेको कुरा कसरी थाहा हुन्छ ? लास आधा मात्रै जल्यो भने के हुन्छ ? इतिहासमा लास नजलेको, आधा चलेको, टुक्रा बाँकी रहेको कुनै रेकर्ड भेटिएको छैन। त्यस्तो कुनै घटना छैन, जहाँ लास नजलेको होस्। उनका अनुसार तत्कालीन लम्गाउँ बासी र कठायतबाडा बासीका पुर्खाका चार दाजुभाइ रहेछन्। जेठो देवराज, माहिलो भोजराज, साइँलो (नाम याद नभएको तर उनी र उनका दरसन्तान काँडाको तुवाल बाडा बसेका रे) र कान्छो महीराज। उनले त छेडेदह आसपासको जग्गा जेठोको यो भाग, माहिलोको योग भाग, कान्छाको यो भाग भनेर हामीलाई देखाइदिए पनि। जुन दिन यी तीन दाजुभाइ (काँडा बसेका भाइबाहेक) लम्गाउँ जन्म्या हुन्न र यहाँ बस्या हुन्न। हो त्यही समय धेकिको हो, यो मणापोल्नु (मसानघाट)। यहाँबाटी (बाट) मणो (लास) डोगडी लिनु भएन। बुढाबाडा लिनु भएन। उँथा (अनि) यही लास जलाउन सुरु हईंको (गरेको) हो। बाँकीसब झुटो हो। बडो आत्मविश्वासका साथ टोपी मिलाउँदै बिबेख्या बड्डाले हामीलाई भने।  अचेल घाट एक्लो छैन। पहिले घाट नजिक कुनै घर थिएनन्। फाट्टफुट्ट खर्क र छाना थिए। टहरा, दोकान र कटेज केही थिएनन्। रोड पुगिसकेको थिएन। बिजुलीबत्ती झन् थिएन। अचेल घाटआसपास सब चिज छ। एक हिसाबले घाट गुल्जार छ। घाटबाट करिब ५० मिटरको दूरीमा दि हिमालयन कटेज छ। कटेजको छेउमै मुकेश अल्लो उद्योग छ। कटेज र उद्योगका मालिक मेरा आदरणीय गुरु मीनबहादुर धामी हुन्। उहाँले सुनेको किंवदन्तीअनुसार बुढाबाडा (लम्गाउँभन्दा पल्लो गाउँ) र लम्गाउँबीच मनमुटाव, झगडा या अन्य कुनै कारणले लम्गाउँको लास बुढाबाडाको घाटमा उताका मान्छेले लान दिएनन् रे ! अनि लम्गाउँको लास ओखणतोला (डोगडीको घाट) लैजाँदै गर्दा अँधेरो भएछ। त्यही कारण छेडेदहमा जलाएछन्। त्यहाँ पहिले राजालाई पनि जलाएको घाट भएकाले अन्य प्रजालाई पनि जलाउँदा फरक नपर्ला भनेर घाट सुरु भएछ। पछि यसैलाई आफ्नो गाउँको घाट बनाउने कुरामा गाउँलेको एक मत भयो रे !  कथाका कुटिरा हृदयमा बोकेर म फर्किएँ। घाम भोलि फर्कने गरी रिठ्याका डाँडामा बास बस्न जाँदै थियो। ताल वरपर गाईबस्तुका लामालामा छायाँ देखिन्थे। साँझ धरतीमा अवतरण हुनै लागेको थियो। कोही ताल वरपर सेल्फी खिच्दै थिए। देख न चम्पा, सुन न चम्पा हाम्रा त तम्रा बाहेक को छ र ? तम्रा नि हाम्रा बाहेक को छ र ? एउटा जोडीले शान्ति प्रियाको यो गीतमा टिकटक बनाउँदै गरेको दृश्य बाटोबाटै देखिन्थ्यो। प्रायः लासलाई घरबाट घाटतिर लैजाँदा ओरालो बाटो हुँदै लैजान्छन्। किनकि घाटहरू गाउँबाट ओरालो दिशामा पर्छन्। कुनै कुनै घाटहरू घरबाट पाइलो बाटोमा पर्न सक्छन्। तर यो एउटा यस्तो घाट हो, जहाँ लास उकालो चढ्छन्। घाटै डाँडामा भएपछि उकालो त चढ्नै पर्यो। छेडेदह हुँदै हिँड्ने हँट्यारु (बटुवा) छिटोछिटो पाइला चाल्दै थिए। जीवनमा सबै हतार बोकेर हिँडेका हुँदा रहेछन्। मलाई आफ्नै हतार छ। हँट्यारुलाई आफ्नै किसिमको हतार छ। गोठालालाई पनि हतार छ। हतार नभएको त पृथ्वी मात्रै रहेछ। पृथ्वीलाई हतार छैन। अनिवार्यता चाहिँ छ। उसले २४ घण्टाभित्र आफ्नो अक्षमा एक फन्को लाइसक्नुपर्छ। नत्र दिन र रातको तालिका बिग्रन्छ। तालिका बिग्रेपछि धेरै चिज छुटी जान्छ। तालिका बिग्रनु भनेको पृथ्वीको स्वास्थ्य बिग्रनु हो। स्वास्थ्य बिग्रँदा हिमालबाट हिउँ हराउँछ। सागरको गहिराइ घट्छ। स्वास्थ्य बिग्रनु भनेको दुःख निम्तिनु हो। छेडेदहका पनि आफ्नै दुःख छन्। छेडेदहको दक्षिण पश्चिम भागतिर वर्षाैंदेखि भीषण पहिरो छ। सरोकारवाला निकाय मौन छन्। समयमा हाम्रो ध्यान पहिरो रोकथाममा पुगेन भने छेडेदह ताल इतिहास हुन सक्छ। छेडेदहमा पहिरो जानु पहिले सरोकारवाला निकायको मनमा पहिरो जाओस्। घाट, मन्दिर र तालको सिलसिला यतै टुंगिन्छ। घाट, मन्दिर र ताल पढिभ्याउने तपाईंहरूलाई बाजुरा भ्रमणका लागि चुलै निम्तो छ। मेरो जधौ छ। नमस्कार छ। ढोग छ। तमी (तपाईं) सब्बै एक रौका (पटक) बाजुरा आइझाया हा (है)।"
"प्रसारण लाइनको ५ वर्षअघि ठेक्का, विस्तार हुनेमा अझै अन्योलता","नवलपुर : नवलपुरको बुलिङटार४ अर्खलामा नेपाल विद्युत् प्राधिकरणको राष्ट्रिय प्रसारण लाइन विस्तारमा लापरबाही भएको छ। प्रसारण लाइन विस्तार गर्न पाँच वर्ष अगाडि नै ठेक्का लागे पनि अझै लाइन विस्तार हुन सकेको छैन। त्यसैकारण, अधिकांश गाउँका बासिन्दा अँध्यारोमा बस्न बाध्य छन्। विद्युत् प्राधिकरण कावासोती वितरण केन्द्र र ठेकेदार कम्पनी युनिकर्न सप्लायर्सका बीचमा विवाद हुँदा नागरिक मारमा परेका हुन्। बुलिङटार गाउँपालिका ४ का अधिकांश गाउँमा राष्ट्रिय प्रसारणको लाइन अझै पुग्न सकेको छैन। प्रसारण लाइनको बिजुली नपुग्दा अधिकांश गाउँ अँध्यारोमै रहेको वडाध्यक्ष मीनबहादुर आलेमगरले बताए। गाउँमा स्थानीय स्तरबाट सञ्चालित दुईवटा लघुजल विद्युत् परियोजनाबाट बल्लबल्ल नागरिकले रातको समयमा बत्तीसम्म बाल्न पाएका छन्। त्यो पनि नियमित नहुँदा अधिकांश समय यहाँका नागरिक अँध्यारोमा बस्न बाध्य भएको वडाध्यक्ष आलेमगरले बताए। लघुविद्युत्ले कामनै गर्दैन, कहिलेकाहीँ मात्र आउँछ, नागरिक अधिकांश समय अँध्यारोमा बस्न बाध्य छन्, आलेमगरले भने। उनले राष्ट्रिय प्रसारण लाइन जडानका लागि पटकपटक पहल गर्दा पनि सुनुवाइ नभएको सुनाए। पाँच वर्ष अगाडिदेखि नै काम सुरु भएको हो, अहिलेसम्म बिजुली दिने सुरसार छैन, उनले भने। बुलिङटार गाउँपालिका४ अर्खलामा रहेको सेतीनाग माध्यमिक विद्यालयका प्रधानाध्यापक खेम सुस्लिंगले गाउँमा राष्ट्रिय प्रसारणका लाइन नआउँदा नागरिकको दैनिकी कष्टकर बनेको बताए। उनले राष्ट्रिय प्रसारणको लाइन आउने भनेकोे धेरै समय भए पनि ढिलासुस्ती भइरहेको प्रति गुनासो गरे। धेरै पहिलेदेखि नै राष्ट्रिय प्रसारण लाइन जोडिन्छ भनिएको हो, अहिलेसम्म आउन सकेको छैन। नागरिकले निकै सास्ती खेप्नु परेको छ, सुस्लिङको भनाइ छ। सुस्लिङले प्राधिकरण र ठेकेदारको विवादले जनताले दुःख पाउन नहुने बताए। ठेकेदार कम्पनीले भुक्तानी नपाएका कारण लाइन विस्तारको काम गर्न नसकिएको बताउँछ, तर प्राधिकरण त्यो कुरालाई स्विकार गर्दैन। ठेकेदार कम्पनी युनिकर्न सप्लायर्सका सञ्चालक हरि खड्काले विद्युत् कार्यालयबाट भुक्तानी नहुँदा नियमित काम गर्न नसकेको बताए। उनले भने , हामीले भुक्तानी नपाएर काम रोकिएको हो। भुक्तानी भएपछि काम सुरु हुन्छ। खड्काले भुक्तानी प्राप्त भए दुई महिनाभित्र काम सकिने बताए। नेपाल विद्युत् प्राधिकरण कावासोती वितरण केन्द्रका सहायक इन्जिनियर दिनेश श्रेष्ठले भने भुक्तानीको कुनै समस्या नभएको बताए। उनले ठेकेदारले भुक्तानीको विषय देखाएर काम रोक्नु पर्ने अवस्था नै नभएको बताए। कामनै सम्पन्न नगरी भुक्तानी दिन मिल्दैन, त्यो क्षेत्रको काम नै भएको अवस्था छैन, भुक्तानी दिने भन्ने कुरानै आउँदैन, श्रेष्ठले भने। उनले पटकपटक ताकेता गरेर पत्रचार गरे पनि ठेकेदार सम्पर्कमा नआएको बताए। ठेकेदार कम्पनीले काम अलपत्र पारेर हिँडेको छ। स्थानीयको व्यापक गुनासो छ। काम अलपत्र भएको अवस्थामा भुक्तानी दिने भन्ने नै हुँदैन, श्रेष्ठले भने। विद्युत् पोल तारलगायतका सामग्रीहरू अर्खलामा डम्पिङ गरेर राखिएको छ। यो क्षेत्रमा राष्ट्रिय प्रसारणको लाइन वितरणको ठेक्का युनिकर्न सप्लायर्सले पारेको थियो। पाँच वर्ष अघिनै ठेक्का स्विकृत भएर काम भए पनि अहिले पोल गाड्ने र तार विस्तार गर्ने काम हुन नसकेको हो। विद्युत्, तार र पोलहरू बाटोमानै अलपत्र अवस्थामा भेटिन्छन्। स्थानीय भूपाल लुंगेलीले ५ वर्षदेखि तार र पोल हेरेरै बस्न स्थानीय बाध्य भएको बताए। उनले बिजुली आउँछ भन्ने आशमा धेरै वर्षदेखि कुरिरहे पनि अनेक विवादका कारण काम नहुनु दुःखद् भएको बताए। स्थानीय मजदुरले पैसा पाएका छैनन्, भुक्तानी नभएर काम नभएको भन्ने छ। हामीलाई बिजुली चाहिएको छ, अरु विवाद हैन, उनले भने। बुलिङटार गाउँपालिका४ को उपल्लो अर्खला, तल्लो अर्खला, ढुंग्रे, सिङचाङ, सुनाथुम्की, घरेलुडाँडा, बंकटा, पाएसडाँडालगायतका गाउँमा अझै राष्ट्रिय प्रसारणको लाइन पुग्न सकेको छैन। यहाँका देउसत खोला लघुजलविद्युत् आयोजना, देवचुली पानीघाट लघुजलविद्युत् आयोजनाबाट अनियमित रूपमा रातिको समयमा मात्र गाउँलेले बत्ती बाल्दै आएका छन्।"
महोत्तरीमा डाँकाको आक्रमणबाट एकजनाको मृत्यु,ढल्केवर(धनुषा): महोत्तरीमा डाँका समूहको आक्रमणमा परी एकजनाको मृत्यु भएको छ । गएराति मनराशिसवा नगरपालिका४ साढामा डाँका समूहको आक्रमणमा परी एक वृद्धको मृत्यु भएको महोत्तरी प्रहरीले जनाएको छ । मृत्यु हुनेमा ७० वर्षीय सुशिल झा रहेका महोत्तरीका प्रहरी प्रवक्ता प्रहरी नायव उपरीक्षक सन्तुलाल प्रसाद जैसवारले जानकारी दिए । उनका अनुसार डाँका समूह झाको घरमा पसेर सुनको मंगलसुत्र र औँठी लुटपाट गर्न खोज्दा झाले प्रतिकार गरेका थिए । प्रतिकार गरेका झालाई घाँटी थिचेर हत्या गरिएको प्रहरी नायव उपरीक्षक जैसवारल बताए । घरमा पत्नीसँग बस्दै आएका झाको घरमा ५७ जनाको समूहमा हातहतियारसहित आएका डाँकाहरूले गहनासँगै ८० हजार रुपैयाँ नगद लुटेर लगेको बताइएको छ । डाँकाहरूको आक्रमणमा मृत्यु भएका झाको शव अहिले घटनास्थलमै रहेको छ। डाँकाहरूको खोजी भइरहेको प्रहरीले जनाएको छ ।
१९ महिनापछि पत्रकार महासंघ गुल्मीमा लागेको ताला खुल्यो,"गुल्मी : नेपाल पत्रकार महासंघ गुल्मी शाखामा लगाइएको ताला बिहीबार खुलेको छ। विगत १९ महिनादेखि सदस्यता विवादका कारण लागेको ताला बिहीबार दुवै पक्षको सहमतिपछि खुलेको हो। पत्रकारको सदस्यता सुदृढीकरणको विषयलाई लिएर महासंघको सदस्यताबाट हटाइएकाहरूले गुल्मी शाखाको कार्यालयमा असार २०८० मा ताला लगाएका थिए। लामो समयदेखि कार्यालयमा ताला लागेपछि शाखाका बैठक तथा कार्यालयका कामकाज रोकिएका थिए भने सातौं अधिवेशनसमेत हुन सकेको थिएन। बिनाकारण आफूहरूको सदस्यता हटाइएको भन्दै उनीहरूले कार्यालयमा ताला लगाएका थिए। नेपाल पत्रकार महासंंघको २०७९ पुस ८ र ९ गते कर्णाली प्रदेशको राजधानी सुर्खेतमा सम्पन्न केन्द्रीय साधारणसभाबाट महासंघका महासचिव रोशन पुरीको संयोजकत्वमा सदस्यता शुद्धीकरण समिति निर्माण गरिएको थियो। सदस्यताको विषयमा भएको विवादका कारण देशभरका केही शाखामा केही आन्दोलनरत पत्रकारले नै तालाबन्दी गरेका थिए। प्रायः ठाउँमा सहमतिपछि ताला खुले पनि गुल्मीमा भने हालसम्म खुल्न सकेको थिएन। निवर्तमान कार्यसमितिले ताला खुलाउने विषयमा चासो दिएपछि सहमति जुट्न नसक्दा कार्यालयमा महिनौं बितिसक्दासमेत ताला लागिरहेको थियो। सुदृढीकरणको मापदण्डअनुसार निवर्तमान अध्यक्ष टोपलाल अर्याल नेतृत्वको कार्य समितिले बनाएको कार्यदलले क्रियाशील नभएका, भए पनि सरकारी शिक्षकलगायत विभिन्न पेसा र राजनीतिमा सक्रिय भएकाहरूलाई सदस्यताबाट हटाउने सिफारिस गरेको थियो। सुदृढीकरण अभियान अघि गुल्मीमा सदस्यता लिएका पत्रकारहरूको संख्या ६३ जना थियो। तर, शुद्धीकरणपछि हाल गुल्मीमा २५ जना साधारण सदस्य छन्। गत मंसिर २८ गते सम्पन्न निर्वाचनबाट नेपाल पत्रकार महासंघ गुल्मीको नेतृत्व नयाँ कार्यसमितिमा आएको छ। नवनिर्वाचित अध्यक्ष अनिल खत्रीको नयाँ कार्यसमितिले कार्यालयमा लागेको तालाको विषयमा पटकपटक छलफल गर्दै आएको थियो। गत मंसिर २८ गते सम्पन्न नेपाल पत्रकार महासंघ जिल्ला शाखा गुल्मीमा खत्रीको अध्यक्षतामा ११ सदस्यीय कार्यसमिति निर्वाचित भएको थियो। नवनिर्वाचित कार्यसमितिले महासंघको कार्यालयमा लागेको ताला खुलाउन आन्दोलनरत पक्षसँग निरन्तर संवाद गरेपछि ताला खुलेको नेपाल पत्रकार महासंघ जिल्ला शाखा गुल्मीका सचिव सन्तोष महताराले जानकारी दिए। लामो समयदेखि पत्रकारिताको क्षेत्रमा क्रियाशील भएका तर विशेष कारणले छुटेकाले महासंघको मापदण्ड पूरा गरेको अवस्थामा क्रियाशील पत्रकारलाई सदस्यता प्रदान गर्नेगरी सहमति भएको सचिव महताराले बताए। तालाबन्दीकै कारण नवनिर्वाचित कार्यसमितिको पदभार ग्रहण गर्नसमेत रोकिएको छ। नयाँ कार्यसमितिको पहलमा ताला खुले लगत्तै महासंघले पदभारको कार्यक्रम गर्ने तयारी गरेको छ। नेपाल पत्रकार महासंघ जिल्ला शाखा गुल्मीका नवनिर्वाचित अध्यक्ष अनिल खत्रीले आन्दोलनरत पक्षको स्वागतयोग्य निर्णयलाई उच्च सम्मान गर्दै अब महासंघले सहमति, सहकार्य र एकताबाटै काम गर्ने बताए।"
जोमसोममा आमा सम्झिने मातृचक्र,"जोमसोम : मुस्ताङको घरपझोङ गाउँपालिका जोमसोममा आमाको यादलाई ताजा गराउने ढुंगैढुंगाले निर्माण गरिएको मातृचक्र अवस्थित छ। सन् २००८ मा अस्ट्रेलियाका मूर्तिकार एन्ड्रयु रोजर्सले निर्माण गरेका रिदम अफ लाइफ अर्थात् भुलभुलैया (जीवन रेखा) विन्डिङ पाथलाई घरपझोङ गाउँपालिकाले केही महिनाअघि मात्रै आमा सम्झिने मातृचक्र नामले नामकरण गरेको हो। जोमसोमस्थित सशस्त्र प्रहरी बल ३३ नं गुल्मनजिकै दक्षिणतर्फ सक्खर माटोरूपी पहाडको फेंदमा अस्ट्रेलियन मूर्तिकार रोजर्सले रिदम अफ लाइफ नामका २ वटा विन्डिङ पाथ ल्यान्ड आर्ट निर्माण गरेका थिए। मुस्ताङको जोमसोमस्थित जनहित युवा क्लबको समन्वयमा सयौं स्थानीय नागरिकहरू परिचालन गरी रोजर्सले उक्त ल्यान्ड आर्ट कला प्रस्तुत गरेका थिए। मूर्तिकार रोजर्सका विश्वका धेरैजसो राष्ट्रका यस प्रकारका मौलिक कलात्मक विन्डिङ ल्यान्ड आर्ट निर्माण गरिसकेका छन्। मुस्ताङको जोमसोममा झन्डै दुई महिनासम्म अवधि खर्चिएर रोजर्सले दुई वटा पृथक् पृथक् प्रकारका विन्डिङ पाथ चक्र निर्माण गरेका थिए। उक्त भूकला चक्र निर्माण गरेपछि मूर्तिकार रोजर्सले हेलिकोप्टरबाट समेत त्यसको श्रव्यदृश्य फोटो तथा भिडियो कैद गरेका थिए। रोजर्सले जोमसोममा उक्त पूर्वाधार निर्माण गरेपछि कुनै पनि निकायलाई हस्तान्तरण नगरी त्यसै छाडेका थिए। रिदम अफ लाइफ एउटा गोलाकार र अर्को केही भिन्न प्रकारको ल्यान्ड आर्ट थियो। सन् २००८ मा निर्माण गरिएको रिदम अफ लाइफ संरक्षणको अभावमा एक पूरै जीर्ण बनेर मासिएको छ। अर्को गोलाकार ढुंगैढुंगाले बनेको रिदम अफ लाइफ पनि भग्नावशेष अवस्थामा पुगेको थियो। जोमसोम बजारबाट अवलोकन गर्दा निकै आकर्षक र मनमोहक देखिने रिदम अफ लाइफ भूकला वाल सरक्षणविहीन बनेपछि त्यसको संरक्षण, संवद्र्धन र प्रवद्र्धनमा अध्यक्ष लालचनको अगुवाइमा सिंगो घरपझोङ गाउँपालिका जुटेको छ। मूर्तिकार रोजर्सले निर्माण गरेको जोमसोममा अवस्थित भूकलात्मक पर्खाललाई १६ वर्षपछि घरपझोङ गाउँपालिकाले संरक्षणको पहल थालेको हो। लाखौं रुपैयाँ खर्चिएर विदेशी मूर्तिकला कलाकारले निर्माण गरेर त्यसै छाडेको भूकला रिदम अफ लाइफको वाल मर्मत तथा स्तरोन्नति र आवश्यक रंगरोगनका लागि घरपझोङ गाउँपालिकाका अध्यक्ष मोहनसिंह लालचनले आफ्नो व्यक्तिगत तलब भत्ता खर्चिएर जीर्णोद्धार गरेका हुन्। गाउँपालिका अध्यक्षले लालचनले संरक्षणको अभावमा जीर्ण हुँदै गइरहेको रिदम अफ लाइफलाई स्तरोन्नति गरी पर्यटकीय गन्तव्यको रूपमा पुनर्जीवित गर्ने प्रयास गरेको घरपझोङ गाउँपालिकाका प्रमुख प्रशासकीय अधिकृत बेदहरि अधिकारीले जानकारी दिए। प्रमुख प्रशासकीय अधिकृत अधिकारीले पालिका अध्यक्षज्यूको निजी खर्चले ढुंगैढुंगाको चक्र वाललाई मर्मत सम्भार तथा रंगरोगन गरी चिटिक्क पारिएको बताए। रोजर्सले निर्माण गरेको रिदम अफ लाइफलाई घरपझोङ गाउँपालिकाले आमा सम्झाउने मातृचक्रको नामले पर्यटकहरू माझ परिचित गराउन खोजेको हो। अहिले गाउँपालिकाका प्रमुखको निजी खर्चमा मातृचक्रको भित्र र बाहिर पूरै रंगरोगन गरिएको छ। गाउँपालिका अध्यक्ष मोहनसिंह लालचनले रिदम अफ लाइफ चक्रलाई मातृचक्रको नाम दिएका छन्। मुस्ताङ आउने पर्यटकले उक्त मातृचक्र भित्र एक पटक परिक्रममा गरेमा आमाप्रतिको श्रद्धा र भक्तिभाव पूरा हुने गरी धार्मिक तथा आध्यामिक आस्थाको केन्द्र बनाउने पहल गरेको हो। जब म भगवान् शब्द सुन्छु, मेरो आँखामा तिमै्र तस्बिर आउँछ आमा, संसारमा हरेक चिज गुमाएपछि अर्को पटक पनि पाउन सकिन्छ, तर जन्मदिने आमा कहिल्यै पाउन सकिँदैन, आमा हुनेहरू कहिल्यै गरिब हुँदैनन् जस्ता थुप्रै आमाप्रति श्रद्धाभाव प्रकट गरिएको स्लोगन लेखिएका होर्डिङ बोर्डहरू टाँस गरिएको छ। मातृचक्र भित्र प्रवेश गरेर एक फन्को लगाएमा आमाप्रतिको सबै कर्तव्य र दायित्व अनि आमाप्रतिको श्रद्धाभाव पूरा हुने उल्लेख गरिएको छ। ढुंगाढुंगाले निर्माण गरिएको रिदम अफ लाइफउर्फ मातृचक्रको कुनै पनि ढुंगामा आमा शब्द लेखेर छोडेमा आमाप्रतिको श्रद्धाभाव प्रकट हुने जनाइएको छ। घरपझोङ गाउँपालिका अध्यक्षद्वारा स्तरोन्नति, रंगरोगन र आवश्यक संरक्षण गरी आमा सम्झिने मातृचक्र नामले नामकरण गरिएपछि मुस्ताङ भ्रमणमा आउने आन्तरिक तथा बाह्य पर्यटक त्यहाँ पुग्ने गरेको पाइएको छ। आमालाई श्रद्धाभाव प्रकट गर्दै मातृचक्र परिक्रमा गरेर पृथक् प्रकारको अनुभूतिी् लिन दैनिक दर्जनांै पर्यटक त्यहाँ पुग्ने गरेका छन। बेनीजोमसोम मुख्य सडकबाट नजिकै तीन सय मिटर दूरीमा अवस्थित आमा सम्झिने मातृचक्रले भावी दिनमा थप पर्यटक प्रवद्र्धनमा ठूलो योगदान पुर्याउने विश्वास व्यक्त गरिएको छ। मुक्तिनाथ दर्शन र कोरलानाका पुगेर फर्किएका पर्यटक एक पटक जोमसोमको आमा सम्झिने मातृचक्रमा पुग्ने गरेको पाइएको छ। घरपझोङ गाउँपालिकाका अध्यक्ष मोहनसिंह लालचनले पर्यटन प्रवद्र्धनका लागि आमा सम्झाउने मातृचक्रले महŒवपूर्ण योगदान दिने दाबी गरे। वर्षौंवर्षसम्म संरक्षणको अभावमा जीर्ण बनेको सम्पत्तिको अव्यस्त सम्पत्तिलाई हामीले संरक्षणको प्रयास गरेका हौं, कसले बनायो, किन बनायो भन्नुभन्दा पनि यसको दिगो व्यवस्थापन र संरक्षण महŒवपूर्ण पाटो हो, अध्यक्ष लालचनले भने, सार्वजनिक सम्पत्तिको रक्षा गर्ने दायित्व स्थानीय तहको हो, हामीले यसलाई नयाँ नाम दिएर पर्यटनसँग जोड्ने प्रयास गरेका हौं। पर्यटक लोभ्याउने घरपझोङ मातृचक्रमा एक फन्को परिक्रमा लगाउन करिब ३० मिनेटदेखि ४५ मिनेट समय लाग्छ। करिब ५० मिटर क्षेत्रफलमा गोलाकार मातृचक्र फेरो लगाउँदा अनौठो महसुस हुन्छ। गोलाकार मातृचक्रभित्र ढुंगैढुंगाको पर्खाल निर्माण गरेर चक्र घुम्ने माटो निर्माण गरिएको हो। सुरुमा जुन स्थानबाट चक्रभित्र प्रवेश गरिन्छ, चक्र परिक्रमा गर्दा सोही स्थानबाट बाहिरने भएकाले पनि घरपझोङ मातृचक्र पर्यटकका लागि अनौठो महसुस हुन्छ।"
"वनको कर तीनै तहलाई, उपभोक्तालाई तेहरो मार","नेपालगन्ज : घटना१ बर्दियाको गुलरिया, बाँसगढी, बारबर्दिया, ठाकुरबाबा, मधुवन र बढैयाताल गाउँपालिकाका ५६ वटा सामुदायिक वनले वनजन्य पदार्थको कटानी मुछानी तयारी गरे। त्यसका लागि वनका कार्ययोजना पनि स्वीकृृत भए। तर, जब कटानी सुरु हुने बेला भयो, डिभिजन वन कार्यालय बर्दियाका प्रमुख वन अधिकृत (डीएफओ) प्रवीण बिडारीको सरुवा भयो। नयाँ डीएफओ विजय सुवेदी आए। उनले वनको कार्ययोजना फेरि बनाउनु पर्ने अडान लिए। उपभोक्ताहरू सामुदायिक वनबाट काठदाउरा संकलन गर्नबाट रोकिए। कार्ययोजना स्वीकृत भइसकेपछि वन अधिकारीको सरुवा भएर केही फरक नपर्नु पर्ने हो, सामुदायिक वन उपभोक्ता महासंघ बर्दियाका अध्यक्ष गोपालप्रसाद चौधरी भन्छन्, तर कार्ययोजनाको हरेक पातामा हस्ताक्षर नगरेको लगायतका विभिन्न बहानामा स्वीकृत कार्ययोेजनाअनुसार काम गर्न दिइएन। नयाँ कार्ययोजना बनाउनुपर्छ भनिरहनु भएको छ। एउटा कार्ययोजना बनाउन वन उपभोक्ता समूहको कम्तीमा ५०६० हजार रुपैयाँ खर्च भइसकेको अध्यक्ष चौधरीको भनाइ छ। नयाँ डीएफओसाब वन संवद्र्धन प्रणाली २०८० अनुसार कार्ययोजना बनाउनु पर्छ भनिरहनु भएको छ, चौधरीले भने, नयाँ कार्ययोजना बनाउँदा कम्तीमा पनि तीन लाखदेखि साढे तीन लाख रुपैयाँ लाग्छ। उपभोक्ताले त्यत्रो पैसा कहाँबाट ल्याउने ? जिल्लाका २ सय ८१ सामुदायिक वनमध्ये झन्डै २० प्रतिशत वन डीएफओको कार्यशैलीको मारमा परेका छन्। त्यसपछि पीडित वनले आफ्नो छाता संगठन जिल्ला फेकोफनलाई गुहारे। फेकोफनले डिभिजन वन कार्यालयसँग लिखित र मौखिक आग्रह गयो, डीएफओले टेरेनन्। त्यसपछि वन उपभोक्ताहरू डिभिजन वन कार्यालयमा धर्नामा बसे। मंसिर २० र २१ गते दुई दिन चारचार घण्टाका दरले धर्ना दिए। उनीहरूले बर्र्दियाका सीडीओलाई धर्ना कार्यक्रमबारे पत्रमार्फत जानकारी दिएका थिए। महासंघ बर्दिया अध्यक्ष गोपालप्रसाद चौधरीद्वारा हस्ताक्षरित पत्रमा माग पूरा नभएसम्म अनिश्चितकालीन शान्तिपूर्ण धर्ना गर्ने चेतावनी दिइएको छ। सामुदायिक वन उपभोक्ता समूहले वन कार्यालय तथा अन्य प्राविधिकहरूको सहयोगमा २०७९ असार १६ गतेदेखि हालसम्म तयार गरिएका वन व्यवस्थापन कार्ययोजना डिभिजन वन कार्यालय बर्दियाबाट स्वीकृत भई कार्यान्वयनमा आएकोमा हाल यस बर्दिया जिल्लामा सरुवा भइआएका बहालवाला डीएफओले वन ऐन, २०७६ वन नियमावली, २०७९ प्रदेश वन ऐन तथा ऐन कानुन बर्खिलाप हुनेगरी कार्यान्वयन गर्न नमानी काठ दाउरालगायत वन पैदावार संकलनमा रोक लगाइएको पत्रमा भनिएको छ। डीएफओले वार्ताबाट समस्याको समाधान गर्ने प्रतिबद्धता जनाएपछि वन उपभोक्ताका संघर्षका कार्यक्रम दुई दिनमै रोकिए। फेकोफनले महासंघ जिल्ला अध्यक्ष गोपालप्रसाद चौधरीको संयोजकत्वमा उपाध्यक्ष रमाकुमारी पौडेल, सदस्यहरू भूमिराज लामिछाने, बैजनाथ कामथ, शान्ता ज्ञवाली महासंघ गुलरिया अध्यक्ष, मीना रिजाल महासंघ बाँसगढी अध्यक्ष, लालबहादुर खत्री बारबर्दिया अध्यक्ष र रामप्रसाद काफ्ले बढैयाताल अध्यक्ष सम्मिलित वार्ता टोली बनाएर वार्ता गरिरहेको छ। समितिले आइतबार डीएफओ सुवेदीसँग पहिलोे वार्ता गयो। उनी आफ्नो अडानमा टसमस छैनन्। तत्कालै समस्याको समाधान हुने छाँट पनि देखिएको छैन। वन उपभोक्ता किन आन्दोलनमा उत्रिनु परेको हो ? अन्नपूर्णको जिज्ञासामा डीएफओ सुवेदी भन्छन्, कार्ययोजना स्वीकृत भएको भन्ने पनि यकिन छैन। कार्ययोजनाको हरेक पानामा हस्ताक्षर हुनुपर्छ तर स्वीकृत भनिएका कार्ययोजनाको पहिलो पातोमा मात्र हस्ताक्षर छ। यस्तो कार्ययोजनालाई कसरी स्वीकृत भन्ने ? हस्ताक्षरको बहाना देखाएर पूरानो कार्ययोजना थन्काएर सुवेदीले सामुदायिक वनहरूलाई वन संरक्षण प्रणालीमा जोड्न खोजेको स्पष्टै देखिन्छ। नयाँ मापदण्ड र नयाँ ऐनअनुसार कार्ययोजना स्वीकृत गर्नुपर्ने उनको अडान कायमै हुनुबाट पुष्टि हुन्छ। कार्ययोजनामा स्वीकृत नभएको बताए पनि सुवेदीले अघिल्लो कार्ययोजनामा भएका प्रयोग भएका नक्सा, वनको नामजोखका तथ्यतथ्यांक सबै प्रयोग गर्दा नयाँ कार्ययोजना बनाउँदा समूहको धेरै खर्च नलाग्ने उनको जिकिर छ। आम्दानी नहुने वन उपभोक्ता समूहलाई कार्ययोजना बनाएर सघाउने ललिपप पनि दिइरहेका छन्। यद्यपि बर्दियामा कार्ययोजना स्वीकृत गरेलगत्तै रूपन्देही डिभिजन वन कार्यालयमा सरुवा भएका प्रवीण बिडारी भने सबै प्रक्रिया पूरा गरेर नै सामुदायिक वनको कार्ययोजना स्वीकृत गरेको प्रस्ट पार्छन्। मेरो हस्ताक्षरकै कारण कार्ययोजना रोकिएको हो भने म जुनसुकै बेला आएर हस्ताक्षर गर्न तयार छु। कुरा हस्ताक्षरको मात्र होइन। कार्ययोजनामा मैले कहाँ कहाँ हस्ताक्षर गरेको छु भन्ने कुरा त त्यतिबेला कार्ययोजना बनाउने कार्यमा खटिएका टंक गुरुङ बाँकेमा सरुवा भएर जानु भएको छ। पंकज झा मन्त्रालयमा हुनुहुन्छ। सोध्दा हुन्छ, उनले स्पष्टीकरण दिए। स्वीकृत कार्ययोजना कार्यान्वयनमा आलटाल गर्दै डिभिजन वनले ५५ मध्ये १८ वटा वनलाई नयाँ कार्ययोजना बनाउन फकाइसकेको छ। तीमध्ये आधा दर्जन वन उपभोक्ता समूहको त नयाँ कार्ययोजना नै तयार हुन लागिरहेको छ। अहिले सामुदायिक वनका उपभोक्ताको संघर्षको कार्यक्रम स्थगित भए पनि नरोकिएको फेकोफन बर्दियाले जनाएको छ। घटना२ : श्रीनगर पर्यापर्यटनमा विवाद पाल्पाको तानसेनस्थित श्रीनगरडाँडा जंगलमा सामुदायिक वन उपभोक्ता समूह र तानसेन नगरपालिकाबीच विवाद चुलिएको छ। त्यसैकारण, बाटोमा ढुंगा छाप्ने, कटेज मर्मत, पिङ निर्माणलगायत सौन्दर्यकरणका लागि आएको १ करोड ८० लाख रुपैयाँको बजेट फिर्ता जाने अवस्था छ। तानसेन नगरपालिकाको वडा नं १, ३ र ५ मा २०५८ सालदेखि स्थापना गरिएका तल्लो श्रीनगर, उकाले पीपल, भुसाल डाँडा, चण्डी, कैलाश वसन्ता र श्रीनगर गणेश गरी ६ वटा सामुदायिक वन मर्ज भएर गठन गरिएको एकीकृत श्रीनगर पर्यापर्यटन वन उपभोक्ता समिति र नगरपालिकाबीच श्रीनगरको वनको स्वामित्व र आम्दानी कसको हो भन्ने विवाद चुलिएको हो। १ सय १३ हेक्टर क्षेत्रफलमा फैलिएको श्रीनगर डाँडामा सल्ला, कटुस, चिलाउनेको सुन्दर वन छ। समितिका सदस्य विष्णु बस्याल श्रीनगर पर्यापर्यटन क्षेत्र सामुदायिक वनको स्वामित्वमा भए पनि नगरपालिकाले टिकट काउन्टर नै राखेर पर्यापर्यटनको नाममा श्रीनगर घुम्ने आउने पर्यटकबाट कम्तीमा १० रुपैयाँदेखि बढीमा २०० रुपैयाँ शुल्क लिन थालेपछि विवाद बढेको बताउँछन्। श्रीनगर आउने पर्यटकले प्रवेश शुल्क २० रुपैयाँ तिनुपर्छ। गाडीपिच्छे पार्किङको पनि पैसा तिर्नुपर्छ। डाँडामा रहेको भ्यु टावरमा चढ्दा पनि पैसा लाग्छ। वनभोज स्थलको रूपमा प्रयोग गरेको पनि पैसा तिर्नुपर्छ। गत आर्थिक वर्षमा मात्र नगरपालिकाले श्रीनगर डाँडाबाट २६ लाख रुपैयाँ राजस्व संकलन गरेको थियो। सामुदायिक वन उपभोक्ता महासंघ लुम्बिनी प्रदेश अध्यक्ष कल्पना भण्डारी सामुदायिक वनमा नगरपालिकाले शुल्क लिनै नहुने बताउँछिन्। सामुदायिक वनभित्रको आम्दानी समूहको हुन्छ। यहाँ नगरपालिकाले शुल्क लिनै पाउँदैन, उनको दाबी छ, नगरपालिकाले शुल्क लिनु सरासर गलत हो। सच्याउनु पर्छ। केही समयअघि श्रीनगर क्षेत्रमा नगरपालिकाले श्रीनगर पिकनिक स्थल प्रवेशद्वार नजिकै पुरानो शौचालयसँगै थप पक्की शौचालय बनाउँदा वन अतिक्रमण भएको भन्दै डिभिजन वन कार्यालयमा उजुरी परेको थियो। डिभिजन वन कार्यालयको हस्तक्षेपमा शौचालयको निर्माण कार्य रोकिएको थियो। तानसेनका नगर प्रमुख सन्तोषलाल श्रेष्ठ श्रीनगर २००८ सालदेखि हेरालु राखेर नगरपालिकाले रेखदेख गरिरहेकाले त्यसबाट हुने आम्दानी नगरको भएको दाबी गर्छन्। यो हाम्रो क्षेत्राधिकार हो। हामीले नै शुल्क उठाउन पाउनुपर्छ। कुन कानुनमा लेखेको छ र स्थानीय तहले शुल्क लिन पाउँदैन भनेर ? , उनले प्रतिप्रश्न गरे। २०७९ सालमा स्थानीय तहमा जनप्रतिनिधि आएपछि मात्र तानसेन नगरपालिकाले श्रीनगर डाँडाको व्यवस्थापनमा हस्तक्षेप गरेको हो। त्यसअघिदेखि वन उपभोक्ता समूहले व्यवस्थापन गर्ने गरेको थियो। श्रीनगर वनपार्क अवलोकन र भ्रमण तथा वनभोजका लागि बुटवल, भैरहवाबाट आन्तरिक पर्यटकका लागि आकर्षणको केन्द्र बनेको छ। राम्रो आम्दानीको स्रोत बनेपछि वन समूह र नगरपालिकाको चासो बढेको देखिन्छ। सामुदायिक वन उपभोक्ता महासंंघ लुम्बिनी प्रदेश र केन्द्रले पनि विवाद समाधानका लागि सरकारलाई दबाब दिँदै आएका छन्। एक वर्षअघि उच्च अदालत बुटवलले गरेको आदेशमा कानुनबमोजिम काम गर्न भनिएको छ। यो कानुनबमोजिमलाई स्थानीय तहले आफ्नो स्वामित्व भनेर बुझिरहेको छ। वन ऐनले वनको स्वामित्व उपभोक्तालाई हुने भनेकाले समिति सम्पूर्ण स्वामित्व वन समूहकै हुनुपर्ने जिकिर गरिरहेको छ। गत वर्ष चैतको पहिलो साता पाल्पाको दमकडामा सामुदायिक वन उपभोक्ता महासंघ संघीय कार्य समितिको तेस्रो बैठक बसेको थियो। यो बैठकले पारित गरेको १८ बुँदे पाल्पा घोषणापत्रमा पनि संविधान र संघीय कानुन विपरीत हुनेगरी प्रदेश सरकारले उपभोक्ता समूहबाट गैरकानुनी रूपमा संकलन गर्दै आएको शुल्क संकलनमा रोक लगाउने गरी सर्वोच्च अदालतबाट अन्तरिम आदेश कार्यान्वयन गर्न माग गरिएको थियो। यस्तै, तानसेनको सामुदायिक वनमा पर्यापर्यटन विकास गर्ने कार्यमा स्थानीय तहबाट हस्तक्षेपकारी भूमिका देखिएको भन्दै महासंघले आपत्ति जनाएको थियो। सामुदायिक वन उपभोक्ता महासंघ लुम्बिनी प्रदेश सतितिले चार वर्षीय (०८००८४) आवधिक रणनीतिक योजना तयार गरेको छ। महासंघका प्रदेश अध्यक्ष कल्पना भण्डारीका अनुसार चारवर्षे रणनीतिक योजनाले लुम्बिनी प्रदेशका सामुदायिक वनका मुख्य समस्या नै तेहोरो करलाई औंल्याएको छ। यो रणनीतिक योजनामा समस्याको एक नं बुँदामै सामुदायिक वनमाथि तेहेरो कर र प्रदेश सरकारले लिने सेवा शुल्कलाई उल्लेख गरेको छ। घटना३ : सामुदायिक वनसँग ८ वर्षको राजस्व माग पाल्पाको तानसेन नगरपालिकाले २ मंसिर ०८१ मा नगरका सबै सामुदायिक वन उपभोक्ता समूहलाई सामूहिक सम्बोधन गरी पत्र लेख्यो। सम्पूर्ण स्वीकृत कार्ययोजना र आठ वर्षको वन पैदावार बिक्री रकमको १० प्रतिशत रकम जम्मा गर्न सातदिने अल्टिमेटम दियो। नगरपालिकाका प्रमुख प्रशासकीय अधिकृत हरिराम नागिलाद्वारा हस्ताक्षरित पत्रमा तानसेन नगरपालिकाभित्रका सामुदायिक वन उपभोक्ता समितिले सात दिनभित्र आफ्नो वार्षिक स्वीकृत कार्ययोजना पेस गर्नु हुन र आव २०७४०७५ देखि हालसम्मका वन पैदावार बिक्री रकमको १० प्रतिशत रकम तानसेन नगरपालिकाको सञ्चित कोषमा जम्मा गरी जानकारी गराउनु हुन आदेशानुसार अनुरोध छ, भनिएको छ। नगरपालिकाले आम्दानीको १० प्रतिशत रकम पाउनुपर्ने आधार भने यस्तो छ, स्थानीय सरकार सञ्चालन ऐन २०७४ को दफा ६२ (ख) १ र २ मा सामुदायिक वन उपभोक्ता समितिले वन पैदावार बिक्री तथा उपयोगसम्बन्धी आफ्नो वार्षिक कार्ययोजना बनाई नगरपालिकाबाट स्वीकृत गराउनुपर्ने र वन पैदावारको बिक्रीबापत प्राप्त हुने रकमको १० प्रतिशत रकम नगरपालिकाको सञ्चित कोषमा जम्मा गर्नुपर्दछ भनी उल्लेख छ। मंसिरको अन्तिम साता यो समाचार तयार पार्दासम्म नगरमा रहेका १ सय २९ वटा सामुदायिक वनमध्ये कसैले पनि न कार्ययोजना पेस गरेका छन्, न त पैसा जम्मा गरेका छन्, न त पत्रको जवाफ नै दिएका छन्। तानसेनको गौरव शिक्षा स्वास्थ्य पर्यटन र पौरख भन्ने नारा राखेको तानसेन नगरपालिकाको कार्यलाई एकीकृत श्रीनगर पर्यापर्यटन वन उपभोक्ता समितिका सचिव प्रेम शाही हिटलर शैली को संज्ञा दिन्छन्। तानसेन नगरपालिकाका प्रमुख सन्तोषलाल श्रेष्ठ नगरका सबै सामुदायिक वन उपभोक्ता समूहलाई पत्राचार गरेर कानुनी रूपमा व्यवस्था गरिएको वन पैदावार बिक्रीबापतको १० प्रतिशत नगरपालिकाको सञ्चित कोषमा दाखिला गर्न पत्राचार गरेको बताउँछन्। लुम्बिनी प्रदेशका जिल्लामा सामुदायिक वन उपभोक्ता समूहसँग स्थानीय सरकार र प्रदेश सरकारको राजस्वका लागि जुहारी चलेका यी केही प्रतिनिधिमूलक घटनामात्र हुन्। मुलुकको संविधानको अनुसूची९ मा संघ, प्रदेश र स्थानीय सरकारको साझा सूचीको बुँदा नं ७ मा वन, जंगल रहेको छ। संविधानको साझा सूचीलाई तीन तहकै सरकारले आफूखुसी व्याख्या गरेर कर उठाउन थालेपछि सामुदायिक वनका उपभोक्ता तेहोरो करको मारमा परिरहेको गुनासो गर्छन्। लुम्बिनी प्रदेशका सामुदायिक वनले स्थानीय सरकारलाई वन पैदावर बिक्री रकमको १० प्रतिशत रकम बुझाउनु पर्छ। त्यसपछि प्रदेश सरकारलाई आन्तरिक बिक्रीको १० प्रतिशत र बाह्य बिक्रीको २५ प्रतिशत सेवा शुल्क दिनुपर्छ। अहिले प्यानमा अनिवार्य दर्ता गराएकाले केन्द्र सरकारलाई १३ प्रतिशत भ्याट, १५ प्रतिशत अग्रीम आयकर र अनि आम्दानीबाट २५ प्रतिशत आयकर दिनुपर्छ, सामुदायिक वन उपभोक्ता महासंघका केन्द्रीय अध्यक्ष ठाकुर भण्डारी भन्छन्, सामुदायिक वनले तेहोरो कर तिर्नु परेको छ। गैरनाफामूलक सामाजिक संस्थाको रूपमा रहेका सामुदायिक वन उपभोक्ता समूह तीन तहकै सरकारका कारण मारमा परेका छन्। देशभरका सात वटा प्रदेश सरकारमध्ये समस्याको जड नै लुम्बिनी प्रदेशमा रहेको अध्यक्ष भण्डारी टिप्पणी गर्छन्। हामीलाई त लुम्बिनी प्रदेश सरकारले सामुदायिक वनको अस्तित्व नै स्वीकार गरे जस्तो लाग्दैन। एकदमै नाफामूलक संंस्था जस्तो ठानेर सामुदायिक वनमा अत्यधिक धेरै कर लगाइएको छ, उनले गुनासो गरे, सर्वोच्च अदालतले कर लिन मिल्दैन भनेर गरेको फैसलालाई पनि प्रदेश सरकारले अटेरी गरेर अदालतकै मानहानी गरिरहेको छ। संविधानको धारा ६०(१)ले राजस्व स्रोतको बाँडफाँडसम्बन्धी साझा सूचीको विषयमा कर लगाउने र राजस्व उठाउने व्यवस्था नेपाल सरकारले निर्धारण गरेबमोजिम हुनेछ भनेर उल्लेख छ। स्थानीय सरकार सञ्चालन ऐन २०७४ को दफा ६२ (ख) अनुसार सामुदायिक वन उपभोक्ता समितिले वन पैदावर बिक्रीबापत प्राप्त गर्ने रकमको १० प्रतिशत रकम सम्बन्धित गाउँपालिका वा नगरपालिकाको सञ्चित कोषमा जम्मा गर्नुपर्ने व्यवस्था गरेको छ। वन ऐन २०७६, को दफा २२ र २३ मा उपभोक्ता समूहले आर्जन गर्ने वार्षिक खर्चबारे व्यवस्था भएको र मूल्य अभिवृद्धि कर ऐन, २०५२ को दफा १२ (क) बमोजिम काठको लिलामी र छोडपुर्जीमा समेत कर लाग्ने व्यवस्था रहेको छ। यी व्यवस्थाले संघीय कानुनअनुसार प्राकृतिक स्रोतबाट प्राप्त रोयल्टीमा कर लाग्ने देखिन्छ। अधिवक्ता दिलराज खनालले दायर गरेको १७ असोज २०८० मा सर्वोच्च अदालतका प्रधान न्यायाधीश विश्वम्भरप्रसाद श्रेष्ठ, ईश्वर खतिवडा, आनन्दमोहन भट्टराई, प्रकाशकुमार ढुंगाना र सुष्मालता माथेमा सम्मिलित संवैधानिक इजलासले देशका सातवटै प्रदेश सरकारको वन ऐन र आर्थिक ऐनअनुसार संकलन गरिने करको संवैधानिकतामा प्रश्न रहेको र यी व्यवस्थाले वन उपभोक्ता समूहलाई कार्य सञ्चालन र व्यवस्थापनमा प्रतिकूल असर पर्ने भन्दै रोक लगाउने आदेश गरेको थियो। अदालतको आदेशपछि लुम्बिनी प्रदेश सरकारले कर नभनेर सेवा शुल्कका नाममा असुली गरिरहेको छ। कानुन बनाएको नाममा प्रदेश सरकारले लुम्बिनीका १२ वटै जिल्लामा सामुदायिक वनमाथि हस्तक्षेप गरिरहेको छ। प्रदेश सरकारले आन्तरिक आम्दानीको ठूलो हिस्सा राजस्व वनबाट उठाउने तयारी छ। लुम्बिनीमा १ अर्ब ३३ करोड राजस्व वनबाट हिमाल, पहाड र तराईको भौगोलिक क्षेत्र समेटिएको लुम्बिनी प्रदेश भौगोलिक र जैविक विविधतामा धनी छ। प्रदेशको करिब आधा भूभाग वन जंगलले ढाकेको छ। राष्ट्रिय वनअन्तर्गतका सामुदायिक वन, कबुलियती वन, धार्मिक वन, संरक्षित वन, साझेदारी वन, चक्ला वनबाट जैविक विविधताको संरक्षण भइरहेको छ। लुम्बिनी प्रदेश वन निर्देशनालयका निमित्त प्र्रदेश वन निर्देशक दधिलाल कँडेलका अनुसार प्रदेशको कुल क्षेत्रफल २२ लाख २८ हजार ८ सय हेक्टर छ। जसको क्षेत्र ९ लाख ७४ हजार ३ सय ८१ हेक्टर छ वन क्षेत्र नै छ। प्रदेशमा तराईमा १ लाख ३४ हजार ७ सय १० हेक्टर, चुरेमा ४ लाख २४ हजार २ सय हेक्टर, मध्य पहाडमा ३२ हजार ३ सय ६० हेक्टर, उच्च पहाडमा ८५ हजार ६ सय ४० हेक्टर र हिमालमा ६ हजार ४ सय ७० हेक्टर वन छ। प्रदेशको कुल वनको सबैभन्दा ठूलो हिस्सा ४ हजार ५२ वटा सामुदायिक वनले नै ओगटेका छन्। अर्थात् प्रदेशको कुल वन क्षेत्रको २० प्रतिशत हिस्सा त सामुदायिक वन नै छ। लुम्बिनी प्रदेशका १२ जिल्लामध्ये सबैभन्दा धेरै वन उपभोक्ता समूहहरू पाल्पामा ७ सय १ छन्। धेरै सामुदायिक वन भएका जिल्लामा रोल्पामा ६ सय ५, दाङमा ५ सय ३४, गुल्मीमा ४ सय ५८, प्युठानमा ४ सय ४९ र अर्घाखाँचीमा ४ सय ४५ वटा छन्। सबैभन्दा कम परासीमा ५८ र कपिलवस्तुमा ७२ वटा वन छन्। त्यस्तै बर्दियामा २ सय ८१, पूर्वी रुकुममा १ सय ५३, बाँकेमा १ सय १९ र रूपन्देहीमा १ सय ८ सामुदायिक वन रहेका छन्। वन निर्देशनालयले प्रदेशका सामुदायिक वनबाट १४ लाख ८ हजार ६६ घनमिटर काठ दाउरा संकलन गर्ने लक्ष्य लिएको छ। सरकारद्वारा संरक्षित वनबाट ७१ हजार १४ घनफिट, साझेदारी वनबाट २ लाख ३४ हजार ७ सय ५० घनफिट, निजी वनबाट १६ लाख ८६ हजार घनफिट र निजी वनबाट १६ लाख ८६ हजार ७१ घनफिट काठ संकलन हुने लक्ष्य निर्धारण गरिएको छ। लुम्बिनी प्रदेश सरकारले चालुु आर्थिक वर्षमा वनबाट मात्र १ अर्ब ३३ करोड रुपैयाँ राजस्व संकलन गर्ने अनुमान गरेको छ। प्रदेशको वन तथा वातावरण मन्त्रालयका सचिव मोहन काफ्ले प्रदेशभित्र वनको संरक्षण, व्यवस्थापन र उपयोग प्रदेश सरकारको एकल रूपमा रहेकाले कानुन नै बनाएर सामुदायिक वनसँग आन्तरिक बिक्रीको १० प्रतिशत र बाह्य बिक्रीको २५ प्रतिशत सेवा शुल्क लिइरहेको बताउँछन्। अघिल्लो वर्ष हामीले कर भनेर लिएका थियौं। सर्वोच्च अदालतले प्रदेश कानुन नभएर करको रूपमा लिन मिल्दैन भनेपछि कानुन बनाएर सेवा शुल्क लिन थालेका हौं, उनले प्रस्ट पारे, अघिल्लो वर्ष हामीले वनबाट १६ करोड राजस्व संकलन गरेका थियौं। यो वर्षको प्रथम त्रैमासिकसम्म ७ करोड रुपैयाँ संकलन भइसकेको छ। सामुदायिक वनभित्रको अन्योलताका कारण लक्ष्य अनुरूप राजस्व संकलन हुन सकेको छैन। सामुदायिक वन उपभोक्ता समूहले तीन तहकै सरकारलाई कर तिर्नु परिरहेको गुनासोे गरेको उनले सुनाए। कर एकद्वार प्रणालीमा हुनुपयो। तेहोरो तिर्न सक्दैनौं भनिरहनु भएको छ। यस विषयमा कुुनै ठोस निष्कर्ष निस्केको छैन, उनको भनाइ छ। सामुदायिक वन उपभोक्ता महासंघका रूपन्देहीलगायतका जिल्ला लुम्बिनी प्रदेशका सामुदायिक वनहरूले पनि प्रदेश सरकारले लिने वन पैदावार शुल्क तत्काल हटाउन लुम्बिनी प्रदेशका मुख्यमन्त्रीलाई ध्यानाकर्षण गरिसकेका छन्। लुम्बिनी प्रदेश आर्थिक ऐन २०८१ को दफा १३ बमोजिम सामुदायिक वन उपभोक्ता समूहमा लगाइने भनिएको वन पैदावार शुल्क तत्काल हटाई पाउँ भनी अनुरोध गरेका छन्। स्थानीय सरकारलाई कानुन बनाउने अधिकार भए पनि वनको दर्ता अहिले प्रदेश सरकारको मातहतमा रहेको डिभिजन वन कार्यालयलाई हुन्छ। स्थानीय तहलाई वन दर्ताको अधिकार भए पनि अहिलेसम्म कार्यान्वयन भएको छैन। वनबाट हुने फाइदाको लाभमा तीन तहकै सरकारले आँखा लगाएकाले सामुदायिक वनको सरकारसँग नीतिगत, कानुनी र व्यवस्थापकीय रूपमा करका विषयमा द्वन्द्व भइरहेको छ। संघीय सरकारले वनको नीति निर्माण गर्ने हो। भ्याट र प्रदेश सरकारले वनको संरक्षण र व्यवस्थापन गर्ने र स्थानीय सरकारले निजी वन र सहरी सार्वजनिक वनको जिम्मेवारी लिने कानुनी व्यवस्था हो, लुम्बिनी प्रदेशकका निमित्त वन निर्देशनक दधीलाल कँडेलको सुझाव छ, सामुदायिक वनका पदाधिकारीको माग झैं वनको राजस्व एकद्वार प्रणालीबाट संकलन गरेर तीन तहकै सरकारबीच बाँडफाँड गर्दा यो समस्यामा समाधान हुने देखिन्छ। लुम्बिनी प्रदेशका वन सचिव काफ्ले अहिले देखिएको समस्यालाई नीति तथा कानुनी रूपमै समाधानका लागि पहल गर्नुपर्ने बताउँछन्। उनले समाधानको जुक्ति निकाल्दै भने, वनका उपभोक्ता साथीहरू तेहोरो तिर्न सक्दैनौं भनिरहनु भएको छ। वन ऐनमा एउटा कुरा, स्थानीय सरकार सञ्चालन ऐनमा अर्को कुरा, प्रदेश कानुनमा फेरि अर्को व्यवस्थाले झस्काएको मात्र हो। जुन हदसम्म समस्या देखिएको छ। त्यसलाई नीति तथा कानुनी रूपमै समाधान खोज्नुपर्छ। तेहोरो करबारे सर्वोच्च अदालतमा मुद्दा दायर गर्ने अधिवक्ता दिलराज खनाल संघीय सरकारले कानुनमै उल्लेख गरेकाले स्थानीय सरकारले १० प्रतिशत लिनुलाई स्वाभाविक ठान्छन्। महालेखा परीक्षकको प्रतिवेदनमा पनि स्थानीय तहसँग वन पैदावर बिक्रीबापतको १० प्रतिशत कर संकलन नभएको उल्लेख गर्दै उठाउन ध्यानाकर्षण गरिसकेको छ। त्यसैले पनि देशभरका स्थानीय तहले सामुदायिक वनलाई पत्राचार गरिरहेका छन्। २०७४ सालदेखिको रकम नै स्थानीय तहले माग गरिरहेकाले सामुदायिक वन उपभोक्ता समूहले आठ वर्षअघि खर्च भइसकेको रकम ऋण खोजेर भए पनि तिर्ने अवस्था आउन सक्छ। प्रदेश सरकारलाई कर नलिन सर्वोच्च अदालतको संवैधानिक इजलासबाट नै अन्तरिमकालीन आदेश भइसकेकाले कुनै पनि सेवा शुल्क होस् वा अरू कुनै शीर्षकमा प्रदेश सरकारले कर लिन नपाउने अधिवक्ता खनाल बताउँछन्। सर्वोच्चको आदेशकै कारण देशका अरू प्रदेशले त्यस्तो शुल्क हटाए पनि लुम्बिनी, बागमती र सुदूरपश्चिम प्रदेश सरकारले अटेर गरिरहेका छन्। यो लेख मिडिया फर इन्क्लुसीभ ग्रिन ग्रोथ परियोजना अन्तर्गत इन्टरन्यूज अर्थ जोर्नालिजम् नेटवर्कको सहकार्यमा तयार पारिएको हो।"
मुक्तिनाथस्थित धर्मशाला खण्डहर बन्दै,"जोमसोम : मुस्ताङको वारागुङ मुक्ति क्षेत्र१ मुक्तिनाथस्थित रानीपौवा बसपार्क नजिकैको भिरालो पाखोमा निर्माण भएको धर्मशाला खण्डहर बन्दै गएको छ। भारत सरकारको सहयोगमा निर्माण भएको धर्मशाला संरक्षण तथा व्यवस्थापन कार्यमा ध्यान नपुग्दा अलपत्र परेको हो। सुरुका तीन वर्ष सञ्चालनमा आएको उक्त धर्मशाला सञ्चालनमा सन् २०१३ देखि पूरै प्रयोगविहीन अवस्था छ। भारतले मुक्तिनाथ दर्शनका लागि आउने दर्शनार्थीलाई लक्षित गरी मुक्तिनाथ क्षेत्रमा सुविधा सम्पन्न आधुनिक धर्मशालाको निर्माण गरेको थियो। दूतावासले २ करोड ५२ लाख लागतमा झन्डै दुई दर्जन कोठा भएको धर्मशाला ६ महिनामा निर्माण सम्पन्न गरेको थियो। तत्कालीन भारतीय राजदूत राकेश सुदले सन् २०१० को जुन २० तारिखमा धर्मशालाको उद्घाटन गरेका थिए। मुस्ताङको पवित्र धार्मिकस्थल मुक्तिनाथमा उल्लेख्य मात्रामा भारतीय दर्शनार्थी आउने गर्छन्। अन्नपूर्ण संरक्षण क्षेत्र आयोजनाको तथ्यांकअनुसार, मुस्ताङ भित्रिएकामध्ये ८० प्रतिशत बढी भारतीय पर्यटक नै हुन्छन्। भारतका चारधामको दर्शन गरे पनि मुक्तिनाथ मन्दिरको दर्शन नगरेमा धार्मिक मोक्ष प्राप्ति नहुने विश्वास रहेको छ। साविक जिल्ला विकास समितिले धर्मशाला लिजमा दिनको लागि सार्वजनिक रूपमै टेन्डर आह्वान गरेको थियो। त्यस समय वारागुङ मुक्तिक्षेत्र१ का स्थानीय वीरबहादुर गुरुङले धर्मशाला चलाउन लिजमा लिएका थिए। उनले उक्त धर्मशाला तीन वर्ष सञ्चालन गरेर छोडे। धर्मशाला सञ्चालनमा स्थानीयको असहयोगका कारण धर्मशााला सञ्चालनमा चुनौती थपिएपछि त्यस समय गुरुङले धर्मशाला चलाउन नसक्ने अवस्था रहेको भन्दै पन्छिएका थिए। साविक जिल्ला विकास समितिको स्वामित्वमा रहेको मुक्तिनाथ धर्मशालालाई साविक जिल्ला विकास समितिले २०६९ मंसिर २९ गते मुक्तिनाथ विकास समितिलाई स्वामित्व हस्तान्तरण गरेको थियो। समितिको पहलमा गत साउन १९ गते बसेको बैठकले मुक्तिनाथ धर्मशालालाई सञ्चालनमा ल्याउने निर्णय गरेको थियो । मुस्ताङका संघीय तथा प्रदेश सांसद, स्थानीय जनप्रतिनिधि, मुक्तिनाथ विकास समिति र विभिन्न सरोकारवाला निकायको संयुक्त बैठकले मुक्तिनाथ धर्मशालाको सञ्चालन तथा व्यवस्थापनको जिम्मा वारागुङ मुक्तिनाथ विकास समितिलाई दिने गरी लिखित निर्णय गरिएको थियो। मुक्तिनाथ विकास समिति तथा बहुसरोकारवाला निकायले जिम्मा दिए पनि वारागुङ मुक्तिक्षेत्र गाउँपालिकाले मुक्तिनाथ धर्मशाला सञ्चालन तथा व्यवस्थापनमा कुनै चाँसो नदिँदा खण्डहर बनेको हो। मुक्तिनाथ विकास समितिका अध्यक्ष एवं प्रमुख जिल्ला अधिकारी विष्णुप्रसाद भुसालले मुक्तिनाथमा रहेको धर्मशालालाई सञ्चालन तथा व्यवस्थापन गर्ने योजना रहेको जनाए। प्रजिअ भुसालले मुक्तिनाथ विकास समिति पुनर्गठन भइसकेको र अब समितिमार्फत धर्मशाला सञ्चालन तथा व्यवस्थापन समिति गठन गरेर प्रयोगमा ल्याउने आफ्नो योजना रहेको सुनाए। समितिको बैठक बसेको छैन, धर्मशाला सञ्चालन गर्ने एजेन्डा पनि छ, प्रजिअ भुसालले भने, अहिल्यै यो हुन्न भन्न मिल्दैन, तर समिति धर्मशाला सञ्चालन गर्नुपर्छ भन्ने मान्यता राख्दछ। प्रजिअ भुसालले स्थानीय पालिका र मुक्तिनाथको होटल व्यवसायीको सहयोगमा धर्मशालालाई सञ्चालनमा ल्याउने प्रतिबद्धता जनाए। मुक्तिनाथस्थित रानीपौवा बसपार्कमाथि करिब ५० मिटरको दूरीमा निर्माण गरिएको धर्मशालामा रिसेप्सन कोठा १, रिसेप्सन बैठक कक्ष १, एटेज बाथरुम १०, नन् एटेज ८, किचन कोठा १, डाइनिङ हल १ र सुरक्षागार्ड कोठा १ लगायतका भौतिक सरचना निर्माण गरिएको छ। रंगीन जस्ताले छाएको उक्त धर्मशालामा शुद्ध शाहाकारी भोजनालय र सुविधा सम्पन्न आवासको डिजाइनमा निर्माण गरिएको थियो।"
"आज एनपीएलको फाइनल : सुदूरपश्चिमपश्चिम र जनकपुर भिड्दै, के भन्छन् कप्तान?","काठमाडौं : नेपाल प्रिमियर लिग (एनपीएल) को फाइनल खेलमा दुई चिरप्रतिद्वन्द्वी सुदूरपश्चिमपश्चिम रोयल्स र जनकपुर बोल्ट्स भिड्दै छन्। एनपीएलको पहिलो संस्करणमा यी दुई टोली तेस्रो पटक आमनेसामने हुन लागेका हुन्। लिग चरणमा सुदूरपश्चिमले जनकपुरलाई ७२ रनले पराजित गरेको थियो। यस्तै पहिलो क्वालिफायरमा भेट हुँदा पनि सुदूरपश्चिमले आठ विकेटको जित निकालेको थियो। यी दुई टोली शनिबार एनपीएलको आकर्षक ट्रफी उचाल्न मैदानमा उत्रिँदै छन्। सुदूरपश्चिम र जनकपुरको खेल समर्थकको सबैभन्दा प्रतीक्षाको खेल पनि हो। त्यसैले कीर्तिपुरस्थित त्रिवि मैदानमा शनिबार बिहानैदेखि भिडभाड हुने निश्चित छ। विगतको खेल हेर्ने हो भने दर्शकदीर्घामा जनकपुरको भन्दा सुदूरपश्चिमको बाहुल्यता बढी देखिने निश्चित छ। दर्शकको बाक्लो उपस्थिति र देउडाको मज्जा। त्यसैले शनिबार त्रिवि मैदानको रौनक खेलले मात्रै तताउने छैन, दर्शकको बाक्लो उपस्थितिले गुञ्जयमान बन्नेछ। लगातार दुई पटक निरास बनेको जनकपुर सुदूरपश्चिमविरुद्ध नयाँ रणनीति लिएर मैदान उत्रिँदैछ। जनकपुरका कप्तान आसिफ शेखले टोली नयाँ रणनीतिसहित उपाधिका लागि मैदान उत्रिने दाबी गर्छन्। सुदूरपश्चिमसँगको अघिल्ला दुई खेल हाम्रो पक्षमा थिएन। यो कुरा हामीले राम्रोसँग बुझेका छौं, आसिफले भने, फाइनलमा पुगेपछि विगतको प्रदर्शनले खासै अर्थ राख्दैनन्। विगतमा जे भयो भयो, जसरी पनि उपाधि जित्न नयाँ रणनीतिसहित मैदानमा उत्रिने छौं। जनकपुरको शीर्ष ब्याटिङ क्रमले खासै प्रभाव देखाउन सकेको छैन। माथिल्ला क्रमका खेलाडी छिटो पेभेलियन फर्किंदा त्यसको दबाब मध्य र तल्लो क्रममा खेलाडीले भोग्नु परिरहेको छ। सुदूरपश्चिमको मुख्य चिन्ता भनेको जिमी निसम हुन्। त्यसैले उनलाई जतिसके चाँडो पेभेलियनमा पठाउने भन्ने रणनीति सुदूरले बुनेको छ। यसबाट जनकपुर सचेत हुनु जरुरी छ। लगातार दुई हारबाट जनकपुरले सिक्नुपर्ने पाठ भनेको ब्याटिङ नै हो। शीर्ष क्रमका ब्याटरले जिम्मेवारी बहन गर्ने र मध्यम क्रममा निसमबाहेक अरुले पनि पालि सम्हाल्ने हो भने जनकपुरलाई पराजित गर्न सुदूरपश्चिमलाई हम्मेहम्मे नै पर्छ। बलिङमा ललित राजवंशीले आफ्नो जादु देखाइरहेका छन्। उनले सुदूरपश्चिमका स्कट केगुलेइनलाई पछ्याइरहेका छन्। स्कट र ललित दुवै १६ विकेटसहित शीर्ष स्थानमा छन्। ललितलाई हर्ष थाकर, शेर मल्ल र किशोर महतोले साथ दिनु जरुरी छ। जनकपुरसँगको दुई खेलमा सहज जित निकालेको सुदूरपश्चिमको मनोबल उच्च भए पनि टोली फाइनलका लागि सचेत रहेको कप्तान दीपेन्द्रसिंह ऐरी बताउँछन्। हामीले जनकपुरलाई यसअघि दुई चोटी हराएका थियौं। तर, पनि हामी जनकपुरलाई सहज रुपमा लिँदैनौं। जनकपुर पनि निकै बलियो टोली हो, दीपेन्द्रले भने, लगातार दुई खेल पराजित गरेकाले आफ्नो मनोबल भने उच्च छ। हामी त्यही मनोभाव लिएर मैदान उत्रिने छौं। सुदूरपश्चिम सन्तुलित टोली छ। ब्याटिङ र बलिङमा खेलाडीले उत्कृष्ट प्रदर्शन गररहेका छन्। लिग चरणमा पनि एक खेलमा मात्रै पराजय बेहोरेको सुदूरपश्चिमको अर्को महत्वपूर्ण हतियार दर्शक पनि हो। दर्शकहरूले हरेक खेलमा सुदूरपश्चिमले समर्थन गर्दै आएक छन्। जनकपुरसँग सचेत छौं : दीपेन्द्र सुदूरपश्चिम रोयल्सका कप्तान दीपेन्द्रसिंह ऐरीले फाइनल प्रतिद्वन्द्वी जनकपुर बोल्ट्ससँग सचेत रहेको बताएका छन्। कीर्तिपुरस्थित त्रिवि मैदानमा शनिबमार हुने नेपाल प्रिमियर लिग (एनपीएल) को फाइनल अघिको पत्रकार सम्मेलनमा बोल्दै दीपेन्द्रले जनकपुरसँग आफूहरू सचेत भएर खेल्ने बताएका हुन्।हामीले जनकपुरलाई यसअघि दुई चोटी हराएका थियौं। तर, पनि हामी जनकपुरलाई सहज रुपमा लिँदैनौं। जनकपुर पनि निकै बलियो टोली हो, दीपेन्द्रले भने, लगातार दुई खेल पराजित गरेकाले आफ्नो मनोबल भने उच्च छ। हामी त्यही मनोभाव लिएर मैदान उत्रिने छौं। उनले सुदूरपश्चिम उत्कृष्ट फर्ममा रहेकाले त्यसैलाई फाइनलमा पनि निरन्तरता दिने बताए। हामी आफ्नो उत्कृष्ट दिन्छौं : आसिफ जनकपुर बोल्ट्सका कप्तान आसिफ शेखले फाइनलमा आफ्नो टोलीले उत्कृष्ट प्रदर्शन गर्ने दाबी गरे। सुदूरपश्चिमसँगको अघिल्ला दुई खेल हाम्रो पक्षमा थिएन। यो कुरा हामीले राम्रोसँग बुझेका छौं, आसिफले भने, फाइनलमा पुगेपछि विगतको प्रदर्शनले खासै अर्थ राख्दैनन्। विगतमा जे भयो भयो, जसरी पनि उपाधि जित्न नयाँ रणनीतिसहित मैदानमा उत्रिने छौं। उनले सुदूरपश्चिमगसँग बदला लिनका लागि नभई उपाधि जित्न मैदान उत्रिने बताए। हामी बदला लिने भावना बोकेर मैदानमा उत्रिँदैनौं। सुदूरपश्चिमसँगको दुवै खेलमा हामीले राम्रो प्रदर्शन गर्न सकेनौं। त्यो हारको समीक्षा गरेका छौं। हामी उत्कृष्ट क्रिकेट खेल्न चाहन्छौं। अघिल्ला दुई खेलमा हारबाट पाठ सिकेका छौं। आत्तिएका छैनौं, आसिफले भने, हामीले पछिल्ला दुई खेलमा हाम्रो राम्रो ब्याटिङ चल्न सकेन। हामीसँग अनुभवी र युवा खेलाडीको कमी छैन। त्यसैले फाइनलमा सुधारिएको ब्याटिङ गछौं।"
कसले पाउलान् ६२ लाखको कार ?,"काठमाडौं : नेपाल प्रिमियर लिग (एनपीएल) को अब एक खेल मात्रै बाँकी छ। शनिबार सुदूरपश्चिम रोएल्स र जनकपुर बोल्ट्सबीचको फाइनलसँगै पहिलो संस्करणको एनपीएल सम्पन्न हुनेछ। अहिले फाइनलमा पुगेका दुई टोलीमध्ये उपाधि कसले जित्ला भन्ने मात्रै होइन, उत्कृष्ट नेपाली खेलाडीले पाउने ६२ लाखको कारको चर्चा पनि उत्तिकै छ। नेपाल क्रिकेट संघ (क्यान)ले लिग सुरु हुनु अघि नै शारदा समूहसँगको सहकार्यमा प्रतियोगिताको उत्कृष्ट नेपाली खेलाडीलाई ६२ लाखको ओमोडा ई५ कार प्रदान गर्ने घोषणा गरेको थियो। कार पाउने खेलाडीमा फाइनलमा स्थान बनाएको टोलीका खेलाडीको मात्रै होइन, प्रतियोगिताबाट सुरुमै बाहिरिसकेका टोलीको खेलाडीको पनि उत्तिकै चर्चा छ। नेपाली राष्ट्रिय टोलीका कप्तान एवं लुम्बिनी लायन्सका मार्की खेलाडी रोहित पौडेल, सुदूरपश्चिमका कप्तान दीपेन्द्रसिंह ऐरी, जनकपुर बोल्ट्सका स्पिनर ललितनारायण राजवंशी, चितवन राइनोजका कप्तान कुशल मल्ल, चितवनकै लेफ्ट आर्म मिडियम पेसर रिजन ढकाल र कर्णाली याक्सका आइकोनिकखेलाडी युवा स्पीनर विपिन शर्माको पनि चर्चा चुलिएको छ। एनपीएलमा सर्वाधिक रन बनाउने नेपाली खेलाडीमा रोहित पौडेल अहिले पनि शीर्ष स्थानमा छन्। उनले लिग चरणका सात खेलमा दुई सय ७९ रन बनाएका छन्। जसमा दुई अर्धशतक पनि समावेश छ। पोखरा एभेन्जर्सविरुद्ध ९५ रन बनाएका रोहितले चितवनविरुद्धको खेलमा पनि ८० रनको अर्धशतकीय पालि खेलेका थिए। यस्तै कर्णालीसँग १०, काठमाडौंसँग आठ, जनकपुरसँग ३५, सुदूरपश्चिमसँग पाँच र विराटनगरसँग ४६ रन बनाएका थिए। उनको टोली समूह चरणबाटै बाहिरिए पनि रोहितले ब्याट र बलबाट उत्कृष्ट योगदान दिएका थिए। उनले ब्याटिङसँगै बलिङमा पनि उत्कृष्ट प्रदर्शन गरेका थिए। रोहितले सात खेलमा आठ विकेट लिँदै आफूलाई प्रमाणित गरेका थिए। सुदूरपश्चिमका कप्तान दीपेन्द्रले बल र ब्याटबाट मात्र नभई फिल्डिङ पनि उत्कृष्ट प्रदर्शन गर्दै आफ्नो टोलीलाई फाइनलमा पुयाएका छन्। त्यही कारण उनलाई पनि कारको प्रमुख दाबेदार मानिन्छ। कप्तान भए पनि बिना दबाब खेल्ने र आवश्यक परेका बेला ब्याटिङ, बलिङ र फिल्डिङमा आफूलाई प्रमाणित गर्न सक्ने खुवीकै कारण दीपेन्द्र सर्वोत्कृष्ट नेपाली खेलाडीको हकदार हुन्। पहिलो क्वालिफायरमै जनकपुरलाई पराजित गर्दै सुदूरपश्चिमलाई फाइनलमा पुयाएपछि त उनको चर्चा चुलिएको छ। दीपेन्द्रले आठ खेलमा एक अर्धशतकसहित दुई सय १८ रन बनाएका छन्। पहिलो खेलमै विराटनगरविरुद्ध अविजित ५७ रन बनाएका उनले काठमाडौं गोर्खाजसँग४३, लुम्बिनी लायन्ससँग ३९ रन जोडेका थिए। चितवनसँगको खेलमा एक रनमै पेभेलियन फर्किएका उनले जनकपुरविरुद्ध खाता खोल्न सकेनन् भने पोखरा एभेन्जर्ससँग २०, कर्णाली याक्ससँग ३८ र क्वालिफायरमा जनकपुरसँग २० रन बनाएका थिए। यसैगरी दीपेन्द्रले आठ खेलमा आठ विकेट पनि लिएका छन्। उनले जनकपुरसँगको क्वालिफायरमा २९ रन खर्चिंदै तीन विकेट लिएका थिए। यसैगरी कारको होडमा रहेका अर्का खेलाडी हुन्, जनकपुर बोल्ट्सका ललितनारायण राजवंशी। एनपीएलमा आफ्नो स्पिनको जादु चलाइरहेका उनी सुदूरपश्चिमका स्कट कुगेलेइनसँगै सर्वाधिक विकेट लिने खेलाडीको सूचीमा शीर्ष स्थानमा छन्। ललितले नौ खेलमा १६ विकेट लिएका छन्। ललितको मुख्य काम विकेट लिने र विपक्षी टोलीलाई कम योगफलमा रोक्न सहयोग पुयाउने हो। उनी सुरूदेखि नै जनकपुरको मुख्य हतियार बनिरहेका छन्। ललितले एक खेलबाहेक सबैमा विकेट लिएका छन्। सुदूरपश्चिमविरुद्धको खेलमा विकेटविहीन बनेका ललितले विराटनगर, पोखरा र काठमाडौंसँगको खेलमा तीनतीन विकेट लिएका थिए। यस्तै चितवन र क्वालिफायर दुईमा कर्णालीसँग दुईदुई विकेट लिएका उनले लिग चरणमा कर्णाली, लुम्बिनी र क्वालिफायर एकमा सुदूरपश्चिमसँग एकएक विकेट लिएका थिए।"
बाजुरा केन्द्रविन्दु बनाएर ५२ रेक्टरको भूकम्प,बाजुरा : बाजुरा केन्द्रविन्दु बनाएर आज बिहान ५ रेक्टर स्केलको भूकम्प गएको छ। बाजुराको जगन्नाथ गाउँपालिकास्थित गोत्री केन्द्रविन्दु बनाएर ५२ रेक्टरको भूकम्प गएको भूकम्प मापन केन्द्रले जनाएको छ। शनिबार बिहान ४ :१४ मा भूकम्प गएको थियो । भूकम्प गएपछि स्थानीयहरु त्रशित भएका छन्। भूकम्पबाट भएको क्षतिको भने एकिन विवरण आइसकेको छैन।
एक लाख बढीले हेरे एनपीएल,"काठमाडौं : नेपाल प्रिमियर लिग (एनपीएल) का खेल अहिलेसम्म एक लाख बढीले कीर्तिपुरस्थित त्रिवि मैदानमा पुगेर हेरेका छन्। नेपाल क्रिकेट संघ (क्यान) ले बिहीबारसम्म एक लाखभन्दा बढीले एनपीएलका खेल प्रत्यक्ष उपस्थित भएर हेरेको जनाएको छ। एनपीएलका खेल अहिलेसम्म एक लाख बढी दर्शकले मैदानमै उपस्थित भएर हेरेका छन्। हामीले सोचेभन्दा दर्शकको उपस्थिति धेरै राम्रो छ, क्यानका प्रवक्ता तथा केन्द्रीय सदस्य छुम्बी लामाले भने। क्यानले चार प्रकारका टिकट दर निर्धारण गरेको थियो। जसमा उद्घाटन, लिग, प्लेअफ र फाइनलका भिन्दाभिन्दै दरमा टिकटको मूल्य तोकिएको थियो। उद्घाटन खेलका लागि साधारणतर्फ तीन सय र भीआईपीतर्फ सात सय रुपैयाँ तोकिएको थियो। यसैगरी अन्य लिग खेलका लागि साधारणतर्फ तीन सय र भीआईपीतर्फ पाँच सय रुपैयाँ मूल्य तोकिएको थियो। यस्तै प्लेअफका खेलमा पाँच सय र सात सय तथा फाइनलका लागि साधारणतर्फ पाँच सय र भीआईपीतर्फ एक हजार रुपैयाँ मूल्य तोकिएको छ। यसैगरी दर्शकले चार हजार चार सय ८० रुपैयाँमा साधारण र आठ हजार दुई सय ४० रुपैयाँमा भीआईपीतर्फको सिजनल टिकट पनि खरिद गर्न सकिने व्यवस्था क्यानले गरेको थियो। क्यानले भीआईपीतर्फ बढीमा एक हजार दुई सय र साधारणतर्फ १० हजारसम्म टिकट बेच्ने जनाएको थियो। बिहीबारसम्म एनपीएल सुरु भएको १७ दिन भएको छ भने ३२ मध्ये ३१ खेल सम्पन्न भइसकेको छ। यस अवधिमा सरदर आठ हजार पाँच सय भीआईपी र ९१ हजार पाँच सयले साधारणतर्फको टिकट काटेको क्यानको अनुमान छ। जसमध्ये भीआईपीतर्फ ४२ लाख ५० हजार र साधारणतर्फ दुई करोड ७४ लाख ५० हजार रुपैयाँ गरी तीन करोड १७ लाख रुपैयाँको टिकट बिक्री भएको क्यानको अनुमान छ। क्यानका प्रवक्ता लामाले प्रतियोगिता सकिएपछि सम्पूर्ण खर्चको हिसाब सार्वजनिक गरिने बताए। हामी प्रतियोगिता सकिएपछि सम्पूर्ण खर्चको हिसाब सार्वजनिक गर्छौं, प्रवक्ता लामाले भने, टिकट बिक्रीाट सोचेभन्दा धेरै राम्रो कमाई भएको छ। क्यानले टिकट बिक्रीको ५० प्रतिशत रकम एनपीएलमा सहभागी आठ वटै फेन्चाइज टोलीलाई दामासाहीले वितरण गर्ने जनाएको छ। क्यानले फेन्चाइज टोली बिक्रीबाट करिब १७ करोड र कमर्सियल राइट बिक्रीबाट पाँच करोड रुपैयाँ आम्दानी गरेको थियो। यसैबीच शनिबार सुदूरपश्चिम रोयल्स र जनकपुर बोल्ट्सबीचको फाइनल खेलको पनि टिकट सोल्डआउट भएको क्यानले जनाएको छ। बिहीबार साँझ खुला गरिएको अनलाइन टिकट बिक्री केही समयमै सकिएको जनाइएको छ।"
