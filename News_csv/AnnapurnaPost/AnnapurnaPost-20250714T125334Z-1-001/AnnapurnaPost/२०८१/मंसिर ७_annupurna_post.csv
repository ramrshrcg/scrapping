शीर्षक,विवरण
प्रधानमन्त्री ओली र भारतीय सेनाध्यक्ष द्विवेदीबीच भेटवार्ता,"काठमाडौं : प्रधानमन्त्री केपी शर्मा ओलीसँग नेपाल भ्रमणमा रहेका भारतीय स्थल सेनाध्यक्ष उपेन्द्र द्विवेदीले भेटवार्ता गरेका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा भएको भेटमा प्रधानमन्त्री ओलीले नेपाल र भारतका सेनापतिबीच मानार्थ महारथीको आदानप्रदानको मौलिक परम्पराको निरन्तरता भएकामा खुसी व्यक्त गरे। उनले दुई मुलुकबीचको सहकार्य र सम्बन्धलाई थप विस्तार गर्नुपर्नेमा जोड दिए। सेनाध्यक्ष द्विवेदीले नेपाली सेनाको मानार्थ सेनापति हुन पाउँदा गर्वको महसुस गर्दै आफूलाई भाग्यमानी ठानेको बताउँदै दुई देशको सम्बन्धलाई थप विस्तारमा आफूले सक्दो भूमिका निर्वाह गर्ने विश्वास व्यक्त गरे। भेटका अवसरमा प्रधानमन्त्रीका मुख्य सल्लाहकार विष्णुप्रसाद रिमाल, नेपालका लागि भारतीय राजदूत नवीन श्रीवास्तव, परराष्ट्र मन्त्रालयका सहसचिव भृगु ढुङ्गाना, नेपाली सेनाका उपरथी मधुकर कार्कीलगायत सहभागी थिए। स्थल सेनाध्यक्ष द्विवेदीले बिहीबार राष्ट्रपति रामचन्द्र पौडेलबाट नेपाली सेनाको मानार्थ महारथीको दर्ज्यानी चिन्ह ग्रहण गरेका थिए।"
गौरिटार फुटबल रंगशाला अन्तिम चरणमा,"हेटौंडा : हेटौंडा६ गौरिटार रंगशालामा खेलकुद पूर्वाधार निर्माणको कार्यले गति लिएको छ। रंगशालामा अन्तर्राष्ट्रिय मापदण्ड अनुसारको क्रिकेट रंगशाला र पौडी पोखरी निर्माणको कार्यले तीव्रता पाएको छ भने फुटबल रंगशाला निर्माणको काम अन्तिम चरणमा पुगेको बागमती प्रदेश युवा तथा खेलकुद मन्त्रालयले जनाएको छ। मन्त्री महर्जनले शुक्रबार निर्माणाधीन पूर्वाधारको स्थलगत निरीक्षण गरी पूर्वाधार निर्माणको प्रगति विवरणबारे जानकारी लिएका छन्। सो क्रममा मन्त्री महर्जनले सम्बन्धित निर्माण व्यवसायी कम्पनीलाई निर्माण कार्य समयभित्रै सम्पन्न गर्न निर्देशन दिँदै निर्माणको क्रममा त्यसको गुणस्तरलाई विशेष ध्यान दिन आग्रह गरे। प्रदेश सरकारले खेलकुद क्षेत्रको विकासका लागि स्तरीय खेलकुदका संरचनासँगै खेलाडी प्रोत्साहनमा समेत काम गर्ने लक्ष्य लिएको उनले बताए। राज्यका निकायका कमिकमजोरी र निर्माणको जिम्मा लिएको कम्पनीले समयमै काम सम्पन्न नगर्दा लामो समयदेखि पूर्वाधार निर्माणको काम अघि बढ्न सकेको थिएन। मन्त्री महर्जनले सम्बन्धित कार्यालय र निर्माण व्यवसायी कम्पनीलाई पटकपटक ताकेता गरेपछि निर्माणको कामले गति लिएको हो। प्रदेश खेलकुद परिषदका सदस्य सचिव दीपक लामाका अनुसार प्रदेश सरकारले गत आर्थिक वर्षदेखि क्रिकेट रंगशाला निर्माणका लागि १२ करोड र स्विमिङ पुल निर्माणको लागि ९ करोड रुपैयाँ विनियोजन गरेर निर्माण थालेको थियो। रंगशालामा पहिलो चरणमा ६०० भन्दा बढी दर्शक क्षमताको एउटा प्याराफिटसहित ५ वटा पिच, ७० मिटर रेडिएशनको ग्राउण्ड भीभीआइपी कक्ष, खेलाडी कक्ष, चेन्जिङ रुम, टिभी र रेडियो ब्रोडकास्टिङ कक्ष, मिडिया कक्ष, अपाङ्गमैत्री क्षेत्र, पार्किङ लगायतका संरचना निर्माण हुने परिषद्ले जनाएको छ। केन्द्रीय खेलकुद प्रतिष्ठानका रुपमा विकास गर्ने गरी तत्कालीन समयमा खेलकुद परिषद्ले खेलकुदका संरचना निर्माणको थालनी गरेको थियो। बजेटले निरन्तरता पाउन नसक्दा १४ वर्षसम्म यो रंगशाला निर्माणको कार्यले गति लिन सकेको थिएन। २८ जेठ ०६४ मा तत्कालीन प्रधानमन्त्री माधवकुमार नेपालले रंगशालाको शिलान्यास गरेका थिए। देश संघीय संरचनामा गएसँगै प्रदेश सरकार अन्तर्गत रहेको उक्त आयोजनामा क्रमागत बजेट विनियोजन गरिँदै आएको छ।"
काठमाडौं महानगरले एमालेलाई गर्यो एक लाख जरिवाना,"काठमाडौं : काठमाडौं महानगरपालिकाले नेकपा एमालेलाई एक लाख जरिवाना गरेको छ। शुक्रबार दरबारमार्गमा आयोजित जागरण अभियानका दौरान फोहोरमैला गर वातावरण प्रदूषण गरेको भन्दै महानगरले एमालेलाई एक लाख जरिवाना गरेको हो। काठमाडौं महानगरपालिको आर्थिक ऐन, २०८१ बमोजिम एमालेलाई एक लाख जरिवाना गराइएको नगर प्रहरी निरीक्षक लिलाराज गाछाले जानकारी दिए। उनका अनुसार प्रशासकीय अधिकृतको निर्देशनबमोजिम एमालेलाई कारबाही गरिएको हो। सत्तारुढ दल एमालेले काठमाडौं उपत्यकाका तीनवटै जिल्लाको संयोजकत्वमा दरबारमार्गमा जागरण सभा आयोजना गरेको थियो। जागरण सभामा प्रधानमन्त्रीसमेत रहेका एमाले अध्यक्ष केपी शर्मा ओली र महासचिव शंकर पोखरेलले सम्बोधन गरेका थिए।"
शनिबार देशका यी स्थानमा हुने छ वर्षा,"काठमाडौं : शनिबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा तथा उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शनिबार राति कोशी प्रदेश, गण्डकी प्रदेश र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा तथा उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
सोमबारदेखि धरहरा चढ्न शुल्क लाग्ने,"काठमाडौं : सरकारले मंसिर ९ गते (सोमबार)देखि सशुल्क रूपमा धरहरा सञ्चालन गर्न स्वीकृति दिएको छ। शुक्रबार सिंहदरबारमा मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले विशिष्ट संरचना सञ्चालन तथा व्यवस्थापन विकास समिति (गठन) आदेश बमोजिम हाललाई अनुसूचीमा प्रस्ताव गरेबमोजिमको शुल्क लिइ मंसिर ९ गतेदेखि धरहरा सञ्चालन गर्न स्वीकृति दिने निर्णय गरेको जानकारी दिए। त्यस्तै बैठकले उच्चस्तरीय आर्थिक सुधार सुझाव आयोगमा उद्योग वाणिज्य महासंघका अध्यक्ष चन्द्र ढकाल, नेपाल उद्योग परिसंघका अध्यक्ष राजेशकुमार अग्रवाल र चेम्वर अफ कमर्शका अध्यक्ष कमलेशकुमार अग्रवाललाई सदस्य पदमा मनोनयन गर्ने निर्णय गरेको छ भने स्वीट्जरल्याण्ड सरकारबाट सुरक्षित आप्रवासन चौथो चरण कार्यक्रमका लागि प्राप्त हुने करिब १ अर्ब ७६ करोड ९७ लाख रुपैयाँ अनुदान सहायता स्वीकार गर्ने निर्णय भएको प्रवक्ता गुरुङले बताए। मन्त्रिपरिषद्ले राष्ट्रिय विपद् जोखिम न्युनीकरण तथा व्यवस्थापन प्राधिकरणको कार्यकारी प्रमुख नियुक्तिको सिफारिसका लागि गृह मन्त्रालयका सचिव गोकर्णमणि दुवाडीको संयोजकत्वमा सिफारिस समिति गठन गर्ने निर्णय गरेको उनले जानकारी दिए। त्यस्तै बैठकले कपिलवस्तु निवासी पूर्णबहादुर नेपालीलाई श्रीलंकाको लागि नेपाली राजदूतमा नियुक्तिका लागि सिफारिस गर्ने निर्णय पनि गरेको छ।"
विपन्न विद्यार्थीलाई पोसाक वितरण,"उदयपुर : उदयपुरको रौतामाई गाउँपालिका७ स्थित नमुना माध्यमिक विद्यालय मुर्कुचीमा अध्ययनरत विपन्न विद्यार्थीलाई शैक्षिक पोसाक वितरण गरिएको छ। यसअघि सोही विद्यालयमा अध्ययन गरेका विद्यार्थीहरूको समूह पूर्व विद्यार्थी समाजको समन्वयमा प्रकृति प्रेमी समाज उदयपुरले शुक्रबार निम्न वर्गका तीन दर्जन विद्यार्थीलाई पोसाक वितरण गरेको हो। १२ छात्रा र २४ छात्रलाई उनीहरूको आवश्यकता अनुसार विद्यालयको पोसाक सर्ट, पाइन्ट, ट्रयाकसुट र जुत्ता वितरण गरिएको समाजका अध्यक्ष दिनेशकुमार श्रेष्ठले बताए। बालबालिकालाई पोसाक वितरण गर्दै प्रमुख अतिथि शिक्षा विकास तथा समन्वय इकाईका प्रमुख सशीकुमार यादवले शैक्षिक अवस्था सुधार गर्न आम नागरिकको समान दायित्व रहने बताए।"
फोटो खिच्नकै लागि विद्यार्थीलाई एकदिने पैदलयात्रा,हुम्ला : चंखेली गाउँपालिका५ स्थित डाँफे आधारभूत विद्यालयका विद्यार्थी एकदिन पैदल हिँडेर फोटो खिच्न बाध्य भएका छन्। राष्ट्रिय सडक सञ्जालसँग नजोडिएको हुम्ला जिल्लाका विद्यालयमा पठनपाठन गर्न र फोटो खिच्नका लागि आवतजावत गर्नु पर्दा समेत कम्तीमा पनि एकदेखि दुई दिनसम्म लाग्ने गर्दा विद्यार्थी मर्कामा पर्दै आएका छन्। डाँफे आधारभूत विद्यालय कक्षा ८ मा अध्ययनरत विद्यार्थीले गाउँपालिका शिक्षा शाखामा बुझाउनु पर्ने नियम भएका कारण विद्यार्थीहरू एकदिन लगाएर गाउँपालिका केन्द्र पिप्लाङमा पुग्नुपर्ने बाध्यता रहेको विद्यार्थीले गुनासो गरेका छन्। पालिका केन्द्र पिप्लाङमा आउँदा एक र जाँदा एक दिन गरी दुईदिन लाग्ने गर्दछ। जसका कारण आफूहरूको पठनपाठन प्रभावित हुने गरेको कक्षा ८ मा अध्ययनरत छात्रा सुजता तामाङले गुनासो गरिन। कक्षा ८ को अर्धवार्षिक परिक्षाको फर्मको लागि फोटो खिच्ने काम गाउँमा नुहुँदा पालिका केन्द्र पुग्न बाध्य भएको तामाङले भनिन। प्रधानाध्यापक बच्चुलाल चौधरीले विद्यालयमा फोटो खिच्ने स्रोतसाधन नभएका कारण गाउँपालिका केन्द्रमा पुगेर फोटो खिच्नुपर्ने बाध्यता भएको बताए। कक्षा ८ मा नौ जना अध्ययनरत छन। उनीहरू सबै जना एक दिनको बाटो लगाएर फोटो खिचेर फर्कने गर्दा पठनपाठन समेत प्रभावित हुने गरेको बताए।
कप्तान पूजा महतो सम्मानित,"महोत्तरी : नेपाल महिला क्रिकेट टिमका कप्तान पूजा महतोलाई सदरमुकाम जलेश्वरमा सम्मान गरिएको छ। शुक्रबार जिल्ला प्रशासन कार्यालय महोत्तरीले आयोजित कार्यक्रममा विभिन्न संस्थाका प्रतिनिधिहरूले उच्च प्रशंसासहित सम्मान गरिएको हो। महोत्तरीका प्रमुख जिल्ला अधिकारी लालबाबु कवारीको अध्यक्षतामा आयोजित सो सम्मान कार्यक्रममा जलेश्वर नगरपालिकाका मेयर सुरेश साह सोनार, सोही पालिकाकी उपमेयर, मटिहानी नगरपालिकाका उपमेयर, जलेश्वर उद्योग वाणिज्य संघका अध्यक्ष लवराजा सिंह, जिल्लास्थित विभिन्न विधाका खेलाडीहरू लगायत सर्वसाधारणहरूको उपस्थिति रहेको थियो। सोहीबीच क्रिकेट कप्तान महतोलाई जिल्ला क्रिकेट संघले नगद ५५ हजार ५५५ रुपैयाँ, जिल्ला प्रशासन कार्यालय महोत्तरी ५१ हजार र महोत्तरी गाउँपालिकाको कार्यालयले ५१ हजार रुपैयाँसहित सम्मान गरिएको हो।"
त्रिशूली अस्पताललाई औषधि हस्तान्तरण,"नुवाकोट : बिरामीहरूको उपचारमा सहजताका लागि नुवाकोटको त्रिशूली अस्पताललाई स्वास्थ्य सामग्रीहरू सहयोग प्राप्त भएको छ। नेपाल सर्वाङ्गिण विकास समाजको संयोजनमा विदेशबाट नेपाल भ्रमणमा आएका चिकित्सक तथा समाजसेवीहरूले संकलन गरेर ल्याएको औषधिजन्य सामग्रीहरू त्रिशूली अस्पतालमा हस्तान्तरण गरिएको हो। संस्थाले नुवाकोटको विभिन्न स्थानमा घुम्तीकोषमार्फत आर्थिक अवस्था कमजोर भएका विपन्न तथा समाजमा पिछडिएका समुदायका लागि आवास निर्माणमा समेत विदुर नगरपालिकासँगको सहकार्यमा आवास निर्माणमा सहयोग गर्दै आइरहेको छ। कोलोनीस्थित अस्पताल परिसरमा त्रिशूली अस्पताललाई विभिन्न स्वास्थ्य सामग्रीहरू हस्तान्तरण गरिएको हो। सहयोगीहरूले विदुर नगरपालिकाका मेयर राजन श्रेष्ठ, विदुर ९ का वडाध्यक्ष हरिराम भण्डारी, नुवाकोट उद्योग वाणिज्य संघका महासचिव उपेन्द्र बुढाथोकी लगायतको उपस्थितिमा अस्पतालका डा सन्देशराज उपाध्यायलाई स्वास्थ्य सामग्रीहरू हस्तान्तरण गरेका हुन्।"
स्वरूप परिवर्तन गरी चलाएका २३ वटा सवारी साधन नियन्त्रणमा,पोखरा : कास्कीमा स्वरूप परिवर्तन गरी चलाएका २३ वटा सवारी साधन नियन्त्रणमा लिइएको छ। मंसिर १ देखि ७ गतेसम्म जिल्ला प्रहरी कार्यालय कास्की र जिल्ला ट्राफिक प्रहरी कार्यालय कास्की समेतको संयुक्त प्रयासमा गरिएको चेकजाँचमा २३ वटा सवारी साधन नियन्त्रण लिइएको हो। सूचना अधिकारी एवं प्रहरी नायब उपरीक्षक वसन्त कुमार शर्माका अनुसार नियन्त्रणमा लिइएको मध्ये अवस्था ठीक नरहेका सवारी साधनमा सवारी गरी चर्को आवाजमा ध्वनि प्रदूषण गर्ने मोटरसाइकल छन्। नियन्त्रणमा लिइएका मोटरसाइकलहरू आवश्यक कारबाहीको लागि यातायात व्यवस्था कार्यालय पोखरा पठाइएको उनले बताए।
राष्ट्रपति पौडेलसमक्ष तीन देशका राजदूतद्वारा ओहोदाको प्रमाणपत्र पेस,"काठमाडौं : राष्ट्रपति रामचन्द्र पौडेलसमक्ष नेपालका लागि विभिन्न तीन देशका राजदूतले आआफ्नो ओहोदाको प्रमाणपत्र पेस गरेका छन्। नवनियुक्त राजदूतहरूले राष्ट्रपति भवनमा आज आयोजित छुट्टाछुट्टै विशेष समारोहमा आआफ्नो ओहोदाको प्रमाणपत्र पेस गरेका राष्ट्रपतिको कार्यालयले जनाएको छ। समारोहमा इजराइलका आवासीय राजदूत श्मुलिक एरी बास, स्पेनका गैरआवासीय राजदूत जुआन एन्टोनियो मार्च पुजोल र न्यूजिल्याण्डका गैरआवासीय राजदूत पैट्रिक जोन राटाले ओहोदाको प्रमाणपत्र पेस गरेका हुन्। उक्त समारोहमा परराष्ट्रमन्त्री डा आरजु राणा देउवालगायत नेपाल सरकारका उच्चपदस्थ अधिकारीहरूको उपस्थिति रहेको थियो। नवनियुक्त राजदूतहरूलाई काठमाडौंस्थित होटल डुसिट प्रिन्सेसदेखि राष्ट्रपति भवनसम्म रिसल्लासहितको बग्गीमा सवार गराइएको थियो।"
गढीमाई मेलामा प्रशासनको अनुमति बिना ड्रोन क्यामरा उडाउन निषेध,"सिमराः बाराको महागढीमाईस्थित गढीमाई मेलामा ड्रोन क्यामरा उडाउन स्थानीय प्रशासनले रोक लगाएको छ। जिल्ला प्रशासन कार्यालय बाराले शुक्रबार एक सूचना जारी गर्दै मेलाको समयमा ड्रोन क्यामरा उडाउन रोक लगाएको हो। बाराका प्रमुख जिल्ला अधिकारी बसन्त अधिकारीद्वारा जारी सूचनामा जिल्ला प्रशासन कार्यालयको अनुमति बिना ड्रोन क्यामरा उडान निषेध गरिएको उल्लेख छ। कार्यालयको अनुमति बिना ड्रोन क्यामरा उडाएको पाइएमा उक्त ड्रोन क्यामरा जफत गरी ड्रोन धनी र उडाउने व्यक्तिलाई कारबाही गरिने बताइएको छ। सूचनामा भनिएको छ, मानवरहित हवाई उपकरण उडान सम्बन्धी कार्यविधि, २०७५ बमोजिम कुनै व्यक्ति वा संस्थाले ड्रोन क्यामेरा उडान गर्ने भएमा जिल्ला प्रशासन कार्यालयबाट अनुमति लिई ड्रोन क्यामरा उडान गर्ने सक्ने प्रावधान रहेको छ। मंसिर १ गतेदेखि मसान्तसम्म लाग्ने पञ्चवर्षीय गढीमाई मेलालाई लक्षित गरी कुनै पनि व्यक्ति, संघसंस्थाले यस कार्यालयको अनुमति बेगर ड्रोन क्यामरा उडान गर्न पाइने छैन। सूचनाको अवज्ञा गरी कोही कसैले ड्रोन क्यामरा उडान गरेको देखिएमा वा पाइएमा उक्त ड्रोन क्यामरा जफत गरी सम्बन्धित ड्रोन क्यामेराका धनी र उडानमा संलग्न व्यक्तिलाई प्रचलित कानुन बमोजिम कारवाही हुनेछ। मेला मंसिर १ गतेदेखि सुरु भएपनि १७ गतेदेखि २६ गतेसम्म विशेष पूजा हुने र सो समयमा दर्शनार्थीको अत्यधिक भिड् हुने गर्दछ।"
उच्चस्तरीय आर्थिक क्षेत्र सुधार सुझाव आयोगमा निजी क्षेत्रलाई समावेश,"काठमाडौं : सरकारले उच्चस्तरीय आर्थिक क्षेत्र सुधार सुझाव आयोगमा निजी क्षेत्रलाई पनि समावेश गरेको छ। बिहीबार बसेको मन्त्रिपरिषद्को बैठकले आयोगको सदस्यमा नेपाल उद्योग वाणिज्य महासंघका अध्यक्ष चन्दप्रसाद ढकाल, नेपाल उद्योग परिसंघका अध्यक्ष राजेशकुमार अग्रवाल र नेपाल चेम्बर अफ कमर्सका अध्यक्ष कमलेशकुमार अग्रवाललाई थप गरेको हो। उपप्रधानमन्त्री एवं अर्थमन्त्री विष्णुप्रसाद पौडेलले आज अर्थ मन्त्रालयमा आयोजित कार्यक्रममा थप गरिएका सदस्यहरुलाई नियुक्तिपत्र र कार्यादेश प्रदान गरे। अर्थमन्त्री पौडेलले नवनियुक्त सदस्यहरुलाई बधाइ दिँदै आयोग अर्थतन्त्रका समस्याहरु पहिचान र समाधानका उपायहरु पहिलाउन समक्ष हुने विश्वास व्यक्त गरे। आयोगमा निजी क्षेत्रको सहभागिताले अपनत्व बढ्नुका साथै जिम्मेवारी पनि थपिएको बताए। नेपाल उद्योग वाणिज्य महासंघका अध्यक्ष चन्द्रप्रसाद ढकालले देश बनाउने कार्यमा निजी क्षेत्रलाई समावेश गरेकोमा सरकारलाई धन्यवाद दिँदै अर्थतन्त्रलाई सबल बनाउन सक्षम हुने विश्वास व्यक्त गरे। नेपाल उद्योग परिसंघका अध्यक्ष राजेशकुमार अग्रवालले नेपालको अर्थतन्त्रमा मेजर डेपाचरको महसुस हुने गरी योगदान पुर्याउन सक्ने बताए। नेपाल चेम्बर अफ कमर्सका अध्यक्ष कमलेशकुमार अग्रवालले आयोगमा निजी क्षेत्रलाई समावेश गराएकोमा हार्दिक धन्यवाद दिँदै आफूहरुलाई जिम्मेवारी थपिएको र जिम्मेवारी पूरा गर्न गम्भीर भएर लाग्ने बताए। सो अवसरमा आयोगका अध्यक्ष खनालले आयोगले एक महिनामा गरेका गतिविधि र आगामी कार्यक्रमबारे जानकारी गराएका थिए। अर्थतन्त्र सुधारका लागि सुझाव दिन अर्थ मन्त्रालयको प्रस्तावमा सरकारले गत असोजको तेस्रो हप्ता पूर्व अर्थ सचिव रामेश्वर खनालको अध्यक्षतामा उच्चस्तरीय आर्थिक क्षेत्र सुधार सुझाव आयोग गरेको थियो। आयोगको सदस्यहरुमा राष्ट्रिय योजना आयोगका सदस्य डा प्रकाशकुमार श्रेष्ठ, त्रिभुवन विश्वविद्यालय अर्थशास्त्र केन्द्रीय विभागका प्रमुख प्राडा रामप्रसाद ज्ञवाली, अर्थविद् डा विश्वास गौचन र नीति अनुसन्धान प्रतिष्ठानका वरिष्ठ अनुसन्धानकर्ता डा कल्पना खनाल छन्।"
कांग्रेसद्वारा मुलुकको आर्थिक अवस्थाबारे सरोकार भएकाहरूबाट सुझाव संकलन,"काठमाडौं : नेपाली कांग्रेसले अर्थतन्त्रका जानकारहरूसँग मुलुकको विद्यमान आर्थिक अवस्था र सुधारका उपायहरूबारे सुझाव सङ्कलन गरेको छ। कांग्रेस संसदीय दलले आज छलफल कार्यक्रम आयोजना गरी पूर्वअर्थमन्त्री, पूर्वअर्थराज्यमन्त्री, राष्ट्रिय योजना आयोगका पूर्वउपाध्यक्ष, नेपाल राष्ट्र बैंकका पूर्वगभर्नर, उद्योग वाणिज्य महासङ्घ, नेपाल चेम्बर अफ कमर्स, नेपाल उद्योग परिसङ्घ, निर्माण व्यवसायी महासङ्घलगायत निजी क्षेत्रका संस्थाका प्रमुख तथा प्रतिनिधि र अर्थ विज्ञहरूसँग छलफल गरेको हो। कार्यक्रममा प्राप्त सुझावहरूलाई कांग्रेस संसदीय दलको आगामी बैठकबाट पारित गरी सोको कार्यान्वयनका लागि नेपाल सरकारलाई सुझावसहित अनुरोध गरिने दलका प्रमुख सचेतक श्यामकुमार घिमिरेले जानकारी दिए। कांग्रेस सभापति एवं संसदीय दलका नेता शेरबहादुर देउवाको प्रमुख आतिथ्यतामा नयाँ बानेश्वरस्थित सङ्घीय संसद् भवनमा भएको कार्यक्रममा कांग्रेस राष्ट्रियसभा संसदीय दलका नेता कृष्णप्रसाद सिटौला, उपसभापति धनराज गुरुङ, महामन्त्री गगनकुमार थापा, गृहमन्त्री रमेश लेखक, परराष्ट्रमन्त्री आरजु राणा देउवा, ऊर्जा, जलस्रोत तथा सिँचाइमन्त्री दीपक खड्का, प्रतिनिधिसभा र राष्ट्रियसभाका प्रमुख सचेतक तथा सचेतक, कांग्रेस केन्द्रीय सदस्य एवं उद्योग व्यवसायीको उपस्थिति रहेको थियो।"
विप्लवको पार्टी परित्याग गरेका दोलखाका नेताकार्यकर्ता माओवादी केन्द्रमा समाहित,"दोलखा : विप्लव नेतृत्वको नेपाल कम्युनिष्ट पार्टी (नेकपा) परित्याग गरेका दोलखाका नेता तथा कार्यकर्ता माओवादी केन्द्रमा समाहित भएका छन्। नेकपा माओवादी केन्द्रले जिल्ला पार्टी कार्यालयमा आयोजना गरेको स्वागत कार्यक्रममा विप्लव नेतृत्वको नेकपाका नेता तथा कार्यकर्ता माओवादीमा समाहित भएका हुन्। नेकपा माओवादी केन्द्र दोलखा जिल्ला समन्वय समिति र कम्युनिस्टहरूको एकता ध्रुवीकरण समितिको पुनःमिलन कार्यक्रममा विप्लप नेतृत्वको नेकपाका वैकल्पिक केन्द्रीय सदस्य एवं दोलखा सेक्रेटरीसहित एक दर्जन बढी नेता तथा कार्यकर्ता माओवादीमा समाहित भएका हुन्। पुनःमिलन कार्यक्रममार्फत माओवादीमा समाहित हुनेहरूमा नेकपाका वैकल्पिक केन्द्रीय सदस्य एवं जिल्ला सेक्रेटरी अर्जुन योगी, पूर्व जिल्ला संयोजक एवं केन्द्रीय प्रतिनिधि राजन धनुके, केन्द्रीय प्रतिनिधि एवं राष्ट्रिय उद्योग वाणिज्य महासंघ केन्द्रीय सदस्य सिताराम उप्रेती, जिल्ला सचिवालय सदस्य एवं तामाकोशी गाउँपालिका इन्चार्ज नविनकुमार नेपाली लगायत रहेका छन्। माओवादी केन्द्रमा समाहित भएका नेकपाका नेता तथा कार्यकर्तालाई पार्टी केन्द्रीय सदस्य एवं जिल्ला इन्चार्ज विशाल खड्का, नेताहरु शंकर लामा, नरबहादुर पाख्रिन, कुलबहादुर बुढाथोकी, जिल्ला अध्यक्ष कमल श्रेष्ठ लगायतका नेताहरुले पार्टीमा स्वागत गरेका थिए। पुनःमिलन कार्यक्रममा बोल्दै नेता अर्जुन योगीले माओवादी आन्दोलनलाई एकताबद्ध बनाएर अघि बढाउन आफूहरू माओवादी केन्द्रमा समाहित भएको बताए। माओवादी शक्तिहरुबीच एकताको आवश्यकता औँल्याउँदै उनले पालिका र गाउँस्तरमा समेत पुनःमिलन कार्यक्रमको आयोजना गर्ने बताए। पुनःमिलन कार्यक्रममार्फत माओवादी केन्द्रमा समाहित भएका नेताहरू यसअघि पनि माओवादी पार्टीमा सक्रिय थिए। पार्टी विभाजन पछि विप्लव नेतृत्वको नेपाल कम्युनिस्ट पार्टीमा लागेका उनीहरू वर्षौंपछि माओवादी केन्द्रमा समाहित भएका हुन्।"
"धरहरा चढ्न प्रतिव्यक्ति २००, पार्किङको पनि शुल्क तिर्नपर्ने",काठमाडौं : सरकारले धरहरा चढ्ने शुल्क तोकेको छ। बिहीबार बसेको मन्त्रिरिषद् बैठकले मंसिर ९ गतेदेखि सशुल्क धरहरा सञ्चालन गर्न स्वीकृति दिएको थियो। विशिष्ट संरचना सञ्चालन र व्यवस्थापन विकास समिति गठन आदेश २०८१ बमोजिम धरहरा सञ्चालन नहुँदासम्म सहरी विकास मन्त्रालयले गरेको प्रस्ताव अनुसार प्रतिव्यक्ति २०० रुपैयाँ शुल्क तोकिएको हो। त्यस्तै सार्क राष्ट्रलाई प्रतिव्यक्ति ५०० र सार्कबाहेक राष्ट्रलाई प्रतिव्यक्ति १००० रुपैयाँ शुल्क तोकिएको छ। त्यस्तै धरहरामा पार्किङ गर्दा पनि शुल्क तिर्नुपर्ने भएको छ। मन्त्रालयले चार पाङ्ग्रेका लागि प्रतिघन्टा २० रुपैयाँ र दुई पाङ्ग्रेलाई १० रुपैयाँ तोकेको छ। धरहरा परिसरमा प्रवेशका लागि भने ५० रुपैयाँ तोकिएको छ। त्यस्तै धरहरा स्तम्भमा राष्ट्रिय महत्त्वका विज्ञापन गर्न प्रतिघन्टा ५ हजार तोकिएको छ। व्यवसायीको हकमा भने यो लागू नहुने उल्लेख छ। त्यस्तै धरहरा परिसरमा व्यावसायिक भिडियो छाँयाकन गर्न प्रतिघन्टा ५ हजार र फोटोग्राफीका लागि प्रतिघन्टा १ हजार रुपैयाँ तोकिएको छ।
खुमलटारमा शंकास्पद् बस्तु फेला,काठमाडौं : ललितपुरको खुमलटारमा शंकास्पद् बस्तु फेला परेको छ। खुमलटारको साङपाङ चोकमा शंकास्पद् बस्तु फेला परेको महानगरी प्रहरी वृत्त सादतोबाटोले जनाएको छ। उक्त स्थान माओवादी अध्यक्ष पुष्पकमल दाहालको निवास नजिक हो। नेपाली सेनाको डिस्पोजल टिमले घटनाको अनुसन्धान गरिरहेको प्रहरीले जनाएको छ।
कफी खेतीमा युवालाई आकर्षण गर्ने गरी कार्यक्रम ल्याउन बोर्डलाई कृषि मन्त्रीको निर्देशन,"काठमाडौं : कृषि तथा पशुपन्छी विकासमन्त्री रामनाथ अधिकारीले कफी खेतीमा युवालाई आकर्षण गर्ने गरी कार्यक्रम ल्याउन राष्ट्रिय चिया तथा कफी विकास बोर्डलाई निर्देशन दिएका छन्। २०औं राष्ट्रिय कफी दिवसका अवसरमा आज कीर्तिपुरमा आयोजित कार्यक्रमलाई सम्बोधन गर्दै मन्त्री अधिकारीले कफी खेतीमा युवा वर्गलाई आकर्षण गर्ने गरी नयाँ योजना, अनुदान र प्रोत्साहनका कार्यक्रम ल्याउन तथा नीतिगत सुधारका लागि गृहकार्य गर्न बोर्डलाई निर्देशन दिएका हुन्। मन्त्री अधिकारीले नेपालको भौगोलिक अवस्था, माटो, र जलवायु अर्गानिक कफीको उत्पादनका लागि अत्यन्तै उपयुक्त रहेको बताए। उत्पादन र उत्पादकत्वमा अझै पनि व्यापक सुधार गर्ने आवश्यक रहेको र यसका लागि सार्वजनिक निजी साझेदारीका साथै कफी मूल्य श्रृङ्खलाका सबै चरणहरूमा संलग्न व्यक्तिहरू, कृषक, प्रशोधनकर्ता, व्यवसायी र उपभोक्ताहरूबीच समन्वय र सहकार्य आवश्यक रहेको उनको भनाइ छ। मन्त्री अधिकारीले स्वदेश तथा विदेशमा उच्च माग रहेको नेपाली कफीको व्यावसायिक उत्पादनमा थप लगानी गर्न निजी क्षेत्रलाई आग्रह समेत गरेका छन्। उनले मन्त्रालयले कफी क्षेत्रको विकास तथा बिस्तारका लागि उपयुक्त नीति तथा कार्यक्रम ल्याउने प्रतिबद्धता व्यक्त गरे। नेपालको कफी क्षेत्रले यो २० वर्षको अवधिमा अनेक आरोह अवरोहहरूको सामना गर्नुपरेको र हाल कफी बजार सुनिश्चित भएको कृषि उपजको रूपमा स्थापित भएको उनको भनाइ छ। उनले कफी ३० हजारभन्दा बढी नेपाली किसानको आय आर्जनको स्रोत बनेको र हजारौंले कफी उद्योग तथा क्याफे हाउसहरूमा रोजगारी समेत पाइरह्नु नेपाली कफी क्षेत्रको लागि गौरवको विषय बनेको उल्लेख गरे।"
कृषकको आर्थिक अवस्था सुधार्न नीतिका साथ अघि बढ्नुपर्छ : मन्त्री सिंह,काठमाडौं : उपप्रधान एवं शहरी विकासमन्त्री प्रकाशमान सिंहले मुलुकको कृषि क्षेत्रलाई अघि बढाउने गरि बैंकहरूले काम गर्नुपर्नेमा जोड दिए। शुक्रबार काठमाडौंमा नेपाल वित्तिय संस्था कर्मचारी संघ कृषि विकास बैंकको स्मारिका वित्तिय सन्देश बिमोचन गर्दै सिंहले कृषि क्षेत्रमा लगानी गरि यस क्षेत्रलाई अघि बढाउने गरि काम गर्न बैंकहरूलाई सुझाव दिएका हुन्। कृषकको आर्थिक अवस्था सुधार्ने नीतिका साथ अघि बढ्नुपर्नेमा उनले जोड दिए । उनले कृषि प्रधान देशमा किसानहरूको वित्तिय अवस्था सुधार गर्नमा कृषि विकास बैंकले महत्वपूर्ण भूमिका निर्वाह गरेको भन्दै प्रशंसा गरे। अन्य बैंकहरूसँग प्रतिस्पर्धा गर्नेसक्ने गरि कृषकलाई ध्यानमा राखेर कृषि विकास बैंकले आफूलाई अगाडि बढाउनुपर्ने उनको भनाइ छ । त्यस्तै उनले बैंकका कर्मचारीहरूको समस्यालाई पनि ध्यानमा राख्दै कृषि विकास बैंकले सेवाग्राहीलाई सहज सेवा दिनुपर्ने धारणा राखे।
घुससहित नायब सुब्बा यादव पक्राउ,महोतरी : जिल्ला प्रशासन कार्यालय महोत्तरीमा कार्यरत नायब सुब्बा अशोक यादव घुससहित पक्राउ परेका छन्। अख्तियार दुरुपयोग अनुसन्धान आयोगको टोलीले शुक्रबार नायब सुब्बा यादवलाई २० हजार रुपैयाँ घुससहित पक्राउ गरेको हो। सवारी ज्यान मुद्दामा सवारीधनीले जम्मा गरेको क्रिया खर्च रकम मृतकको हकवालाले पटकपटक माग्न जाँदा यादवले घुस मागेको व्यहोरासहित निवेदन अयोगमा दिएका थिए। उनलाई नियन्त्रणमा लिई थप अनुसन्धान गरिरहेको अख्तियार स्रोतले जनाएको छ।
कम्बोडिया भ्रमणमा जानुअघि सभामुखले भेटे राष्ट्रपतिलाई,काठमाडौं : राष्ट्रपति रामचन्द्र पौडेल र सभामुख देवराज घिमिरेबीच भेटवार्ता भएको छ । राष्ट्रपति भवन शीतल निवासमा आज भएको उक्त भेटवार्ताका क्रममा सभामुख घिमिरेले राष्ट्रपति पौडेललाई आफ्नो कम्बोडिया भ्रमणका बारेमा जानकारी गराएको राष्ट्रपतिको सचिवालयले जानकारी दिएको छ । सभामुख घिमिरे कम्बोडियाको राजधानी नोमपेन्हमा यही मङ्सिर ८ गतदेखि ११ गतेसम्म हुने इन्टरनेसनल पार्लियामेन्ट फर टोलरेन्स एन्ड पिस (आइपिटिपी) को ११औँ प्लेनरी सेसनमा भाग लिन जान त्यसतर्फ जान लागेका हुन्।
जागरण सभामा ओलीले भने अमेरिकाको बैंकका आधा सम्पत्ति मेरै हो भन्दिए भो त,"काठमाडौं : प्रधानमन्त्री केपी शर्मा ओलीले कांग्रेसएमाले नेतृत्वको सरकारले कसैले हल्लाउन नसक्ने बताएका छन्। दरबारमार्गमा आयोजित एमालेको जागरणसभामा सम्बोधन गर्दै प्रधानमन्त्री ओलीले अहिलेको समीकरणलाई कसैले भत्काउन नसक्ने दाबी गरे। 'एमालेलाई कसैले हल्लाउन सक्ने छैन। अहिलेको समीकरण र सरकारलाई पनि कसैले हल्लाउन सक्ने छैन,' उनले भने, 'अहिलेको सरकार कमिसनखोरी र भ्रष्टाचार गर्न गएको छैन। कमाउन आएको छैन। आफ्ना मान्छे भर्ती गरेको छैन। एमालेतिर औँला ठड्याएर बोल्नेहरूलाई चुनौती दिन चाहन्छु, तथ्य र प्रमाणका आधारमा बहस गर्न सक्नुहुन्छ?' प्रधानमन्त्री ओलीले कम्बोडियामा ३२ हजार करोड लगानी गरेको फाल्तु भ्रम फैलाइरहेको बताए। उनले सात पुस्ता पुग्ने अर्बौं सम्पत्तिको मालिक बन्नेहरू पनि यहाँ रहेको बताए। 'कम्बोडियामा ३२ हजार करोड, २१ हजार करोड डलर, स्वीस बैंकमा यति हजार, तपाइँहरू हेर्न त जान सक्नु हुन्न। भन्दिए भो। त्योमात्र किन भन्ने अमेरिकाको बैंकका आधा सम्पत्ति मेरै हो ल। भन्देउ न भन्दिनका लागि। यस्तो फाल्तु कुरा गरेर हुँदैन। कसले सात पुस्ता र गोरु बेचेको साइनोसम्मकालाई थुपारेर अर्बौं करोडौंको मालिक बनाएका छन्। त्यसका लागि हामी बहस गर्न तयार छौं,' उनले भने।"
झापामा १२ लाख बढीको लत्ताकपडा बरामद,झापा : झापाको कचनकवलबाट १२ लाख बढीको लत्ताकपडा बरामद भएको छ। सशस्त्र प्रहरी बल नेपाल (प्रस्तावित) सीमा सुरक्षा गुल्म घेराबारीका डीएसपी दिनेश कटुवालको कमान्डमा खटिएको टोलीले शुक्रबार बिहान साढे ८ बजे कचनकवल गाउँपालिका६ स्थित जाम खातुनको घरमा लुकाइछिपाई राखेको ६ बोरा लत्ताकपडा बरामद गरेको हो। सशस्त्र प्रहरी बल नेपाल नम्बर २ गण हेक्वा झापाका डीएसपी मदनकुमार रसाइलीका अनुसार भारतबाट अवैध रुपमा भन्सार छलेर ल्याएको सो सामानको मूल्य १२ लाख २० हजार ६ सय तोकेर मेची भन्सार कार्यालय काँकडभिट्टा बुझाइ सकेको छ। त्यस्तै मेचीनगर नगरपालिका६ स्थित सुँगुर ठ्याक बस्तीबाट सशस्त्र प्रहरी बल नेपाल (प्रस्तावित) सीमा सुरक्षा गुल्म काँकडभिट्टाबाट खटिएको मोबाइल गस्ती टोलीले बेवारिसे अवस्थामा रहेको १५ बोरा सुपारी र विभिन्न जातका फूलको बिरुवा बरामद गरेको थियो। अन्दाजी १ लाख ८० हजारको सुपारी र ५७ हजारको बिरुवा बरामद गरेको जनाइएको छ। बरामद गरिएको बिरुवा नष्ट गरिएको छ भने सुपारी मेची भन्सार बुझाएको जनाइएको छ।
"एमालेको जागरण सभा : भद्रकालीबाट निस्किएको र्याली दरबारमार्ग पुग्यो, अध्यक्ष ओलीले सम्बोधन गर्दै","काठमाडौं : नेकपा (एमाले)को आज काठमाडौंमा हुन लागेको जागरणसभाको र्याली भद्रकालीबाट प्रारम्भ भई दरबारमार्गमा पुगेर कोणसभामा परिणत भएको छ । र्यालीमा सहभागीहरूले अघि बढ ओली सरकार, कुप्रचार र गलत सूचना त्यागौँ : तथ्य र सत्यलाई आत्मसात गरौँ, अराजकता सहिन्नः सहिष्णुता छोडिन्न, निराशा छोड्ने होः आशा र समृद्धि बाँड्ने हो, प्रतिगमन र पश्चगमन मानिँदैनः प्रगतिशील र अग्रगमन छाडिँदैन, लगायतका नारा लगाएका छन् । एमालेको जागरणसभा दरबारमार्गमा पुगेपछि एमाले राष्ट्रिय जनसांस्कृतिक महासंघले गीत गाएर सभालाई स्वागत गरेको छ । सभामा जनसांस्कृतिक महासंघका कलाकार भीमसेन खतिवडाले देश बनाउन ढिला भो, उठौँ साथी हो, समयले कोल्टे फेर्यो जुटौँ साथी हो बोलको गीत गाउँदै स्वागत गरेका हुन्। अहिले दरवारमार्ग संगीतले गुन्जयमान बनेको छ। सभामा विभिन्न स्थानबाट र्याली याली आउनेक्रम जारी छ । सभालाई एमाले अध्यक्ष केपी शर्मा ओलीलगायतले सम्बोधन गर्ने कार्यक्रम रहेको छ ।"
"चीन भ्रमण सफल हुन्छ, कसैसँग ऋण लिने अवस्था छैन : प्रधानमन्त्री",काठमाडौं : प्रधानमन्त्री केपी शर्मा ओलीले आफ्नो आसन्न चीन भ्रमण अत्यन्त सफल हुने बताएका छन्। दरबार मार्गमा आयोजित एमालेको जागरण सभालाई सम्बोधन गर्दै प्रधानमन्त्री ओलीले मंसिर १७ गतेदेखि हुने छिमेकी चीनको भ्रमण केवल घुम्नका लागि नभई देश र जनताको हितमा केन्द्रित हुने बताए। बीआरआई परियोजना कार्यान्वयनका लागि ऋण लिने विषयमा भइरहेको विवादका बीच प्रधानमन्त्री ओलीले कसैसँग ऋण लिने अवस्था नरहेको बताए। उनले अहिले कतैबाट पनि सकेसम्म ऋण नलिने र आफ्नो उत्पादन वृद्धि गर्ने नीति लिइने बताए।
सीजी मोटर्स सबैभन्दा बढी आयकर बुझाउने कम्पनीका रूपमा सम्मानित,ललितपुर : आन्तरिक राजश्व कार्यालय ललितपुरले सीजी मोटर्सलाई सबैभन्दा बढी आयकर बुझाउने कम्पनीका रुपमा सम्मान गरेको छ। राष्ट्रिय कर दिवसका अवसरमा शुक्रबार राजस्व कार्यालयमा आयोजित कार्यक्रमका बीच सम्मान गरिएको हो। आन्तरिक राजश्व कार्यालय ललितपुरमा व्यावसायिक स्थायी लेखा नम्बर लिई कारोबार गरेका करदाताहरूमध्ये आर्थिक वर्ष २०७९०८० को आय विवरणको आधारमा सबैभन्दा बढी आयकर दाखिला गरेकोमा सीजी मोटर्सलाई सम्मान गरिएको आन्तरिक राजस्व कार्यालयले जनाएको छ। आन्तरिक राजस्व कार्यालयका प्रमुख कर अधिकृत नवराज पन्थीले चौधरी ग्रुपका प्रबन्ध निर्देशक निर्वाण चौधरीलाई खादा र सम्मान पत्रद्वारा सम्मान गरेका हुन्। सीजी मोटर्सलाई सबैभन्दा बढी आयकर बुझाउने कम्पनीका रूपमा सम्मान गर्न पाउँदा खुसी लागेको र आगामी वर्षहरूमा कम्पनीले थप व्यावसायिक सफलता हासिल गर्न सकोस् भन्दै उनले शुभकामना दिए। चौधरी ग्रुपका प्रबन्ध निर्देशक चौधरीले आफ्नो ग्रुपले देशको कुल सरकारी राजस्वको दुई प्रतिशत कर योगदान गर्न सकेकोमा सन्तोष व्यक्त गर्दै राष्ट्रको भौतिक एवं सामाजिक विकासमा यस्तो योगदानलाई बढाउँदै लैजान चौधरी ग्रुप प्रतिबद्ध रहेको बताए।
बीवाईडीले नेपालमा गर्यो सय युनिट डेलिभरी पूरा,"काठमाडौं : बीवाईडी को ३० औं वार्षिकोत्सव र १ करोडौं एनईभी विश्वव्यापी उत्पादनका अवसरमा बीवाईडी र साईमेक्स इन्कले नेपालभर १०० विद्युतीय गाडी डेलिभरी गर्दै अर्को ठूलो उपलब्धि हासिल गरेको छ। यसले नेपाललाई दिगो यातायाततर्फ उन्मुख गराउने प्रयासलाई अझ बलियो बनाउँदै हरित भविष्यप्रतिको बीवाईडी को प्रतिबद्धता देखाएको छ। यस उपलब्धिले बीवाईडीको विश्वव्यापी अटोमोटिभ इन्डस्ट्रीमा भएको क्रान्तिकारी नेतृत्व र नेपालमा यसको बढ्दो प्रभावलाई झल्काउँछ वार्षिकोत्सवको अवसरमा १०० विद्युतीय गाडी डेलिभरीले नेपालको दिगो यातायात समाधानप्रतिको रुचि र बीवाईडी को प्रविधिमाथि ग्राहकहरूको विश्वास प्रस्ट्याउँछ। विश्वव्यापी रूपमा बीवाईडी १ करोड एनईभी उत्पादन गर्ने पहिलो गाडी निर्माता बनेको छ जसले नवप्रवर्तन, दिगोपन र शून्य उत्सर्जन तर्फको भविष्यप्रतिको प्रतिबद्धता प्रमाणित गर्दछ। नेपालले हरित भविष्य अंगाल्दै गर्दा साईमेक्स इन्कले बीवाईडी का बीवाईडी अटो ३, बीवाईडी डल्फिन र बीवाईडी सिल जस्ता आधुनिक मोडलहरू प्रवर्द्धन गर्न महत्वपूर्ण भूमिका खेलेको छ। यी गाडीहरूमा अत्याधुनिक ब्लेड ब्याट्री प्रविधि, सुरक्षाको उच्च स्तर र उत्कृष्ट प्रदर्शनको कारणले नेपाली ग्राहकहरूको रोजाइमा परेका छन्। बीवाईडीको ३० औं वार्षिकोत्सवमा नेपालभर १०० गाडी डेलिभरीको उपलब्धि हाम्रो लागि गर्वको क्षण हो। यो हाम्रो टोलीको मेहनत र ग्राहकहरूको विश्वासको प्रमाण हो। सँगसँगै हामी नेपालको दिगो यातायाततर्फ यात्राको गति बढाउन मद्दत गर्दैछु, साईमेक्स इन्कका नेस्नल सेल्स प्रमुख अशुतोष गौतमले भने। बीवाईडी र साईमेक्सले यस महत्त्वपूर्ण उपलब्धि मनाउँदै नवप्रवर्तन, पूर्वाधार विस्तार, र समुदाय केन्द्रित पहलहरूमार्फत नेपालमा हरित यातायातलाई अघि बढाउने प्रतिबद्धता देखाएको छ। यो सफलता नेपालको दिगो विकास र सफा अनि हरित भविष्यको लक्ष्यहरू प्राप्त गर्ने उदेश्यको एउटा महत्त्वपूर्ण कदम हो।"
उपनिर्वाचनको परिणामले ०८४ को निर्वाचनको आधार बन्छ : महामन्त्री शर्मा,"महोत्तरी : अगामी मंसिर १६ गतेको मत परिणामले नै २०८४ सालको निर्वाचनको आधार बन्ने नेपाली कांग्रेसका महामन्त्री विश्वप्रकाश शर्माले बताएका छन्। शुक्रबार महोत्तरीको रामगोपालपुरमा पत्रकारहरूसँग संक्षिप्त कुराकानी गर्दै महामन्त्री शर्माले यस उपनिर्वाचनको परिणमले निर्वाचनको आधार बन्ने भएको जनाए। महामन्त्री शर्माले उप निर्वाचनमा समेत कांग्रेस बहुसंख्यक ठाउँमा विजयी हासिल गरेर पहिलो दल बन्ने विश्वास व्यक्त गरेका छन्। उनले भने, 'जनताको विगतदेखि भविष्यको सहयात्री बनेर सबैमा एकतावद्ध गर्ने पार्टी रहेको छ। नेपाली कांग्रेस टोपी र धोती दुबैलाई मिलाएर अगाडि बढ्ने दल हो। हिमाल, पहाड, मधेसका युवा र वृद्धलाई एक साथ लिएर बढ्ने पार्टी कांग्रेस हो। निर्वाचनमा जात, समुदाय, धर्म नहेरी कांग्रेस मतदान गर्नुपर्छ। रामगोपालपुर वडा नं २ मा नेपाली कांग्रेसका मोहम्मद जनिफ खाँसँगै महामन्त्री शर्माले गाउ घुमेर मतदातासँग मत मागेका थिए।"
जागरण सभामा एमालेले भन्यो केपी ओलीको कम्बोडियामा लगानी छ भनेर स्यालहुइँया मच्चाइयो,"काठमाडौं : नेकपा एमालेका महासचिव शंकर पोखरेलले प्रधानमन्त्रीसमेत रहेका पार्टी अध्यक्ष केपी शर्मा ओलीको कम्बोडियामा लगानी रहेको भन्दै भ्रम फैलाएको बताएका छन्। काठमाडौंको दरबारमार्गमा आयोजित जागरण सभामा बोल्दै महासचिव पोखरेलले केही व्यक्तिहरूले स्यालहुइँया मच्चाउने काम गरिरहेको बताए। 'हाम्रा पार्टी अध्यक्ष केपी शर्मा ओलीको कम्बोडियामा लगानी छ भनेर स्यालहुइँया मच्चाउने काम भइरहेको छ। अध्यक्ष कमरेडले रोस्टमबाटै लगानी प्रमाणित गर्नुस्। त्यसको डबल दिन्छु भनिसक्नुभएको छ,' उनले भने, 'एउटा देशको टेलिकममा कसको लगानी छ भनेर अपारदर्शी हुनसक्छ? नेपाली समाजमा यस्ता व्यक्तिहरू पनि छन्, जसले जे कुरालाई पनि षड्यन्त्रको ढाँचाबाट प्रस्तुत गर्छन्।' उनले पार्टीका विदेश विभाग प्रमुख राजन भट्टराई कम्बोडिया गएको विषयलाई पनि भ्रमित पार्न खोजेको महासचिव पोखरेलको भनाइ छ। उनले भने, 'आज आइक्यापको अधिवेशन छ। अधिवेशनमा राजनीतिक दलका नेताहरू सहभागी छन्। हाम्रो नेता पनि त्यहाँ सहभागी छन्। अनि त्यसैलाई लिएर हाम्रो पार्टीको बदनाम गरिरहेको छ।'"
कुबेत पुगेकी सुन्तली उद्धारको पर्खाइमा,"वैदेशिक रोजगारीको लागि कुबेत पुगेकी रामेछापकी सुन्तली श्रेष्ठ अलपत्र परेकी छन् । उनी २ महिनाअघि घरेलु कामदारको रूपमा कुबेत पुगेकी थिइन्। पीडित सुन्तलीका अनुसार नेपालमा रहेको द हिमालयन एच आर प्रालि मा कार्यरत कमला माया डुम्जानद्वारा आफू कुबेत पुगेकी हुन्। उनलाई महिनाको तलब १ सय केडीभन्दा माथि हुने भनिए पनि भने अनुसारको काम नपाएको गुनासो गर्नुको साथै बिमारी हुँदासमेत काम गर्नु पर्ने र घरमालिक लगायत उनका परिवारबाट दुर्व्यवहार हुने बताइन्। साथै आफूमाथी भएको दुर्व्यवहार सम्बन्धित मेनपावर र व्यक्तिलाई बताउँदा कुनै सहयोग नगरेको उनको आरोप छ। उनका अनुसार मेनपावरमा कार्यरत कमला मायालाई ३० हजार नेपाली रूपैयाँ बुझाएको र दुबई हुँदै कुबेत पुगेकी हुन्। उनले आफू अलपत्र परेको जानकारी नेपाली दुतावास कुबेत र नेपाली साझा मञ्च नामक संस्थालाई दिंदै उद्धारका लागि निवेदन दिएको बताइन् । निबेदन पाएलगत्तै संस्थाकी केन्द्रीय अध्यक्ष सारदा भुसाले उनको श्रीमानसँग सम्पर्क गरि वैदेशिक रोजगार तथा सम्बन्धित निकायलाई खबर गरी आवश्यक कार्य अगाडि बढाएको बताइन्। पछिल्लो समय घरेलु कामदारको रूपमा दुबई ट्रान्जिट बनाइ अवैधानिक रूपमा कुबेत, ओमन, साउदी , इराक जस्ता मुलुकमा नेपाली महिला पठाउन थालिएको छ ।"
एमालेविरुद्ध चौतर्फी घेराबन्दी र आक्रमण भइरहेको छ : महासचिव पोखरेल,"काठमाडौं : नेकपा एमालेका महासचिव शंकर पोखरेलले राष्ट्रको विकास र समृद्धिको यात्रामा पार्टीले जनता र राष्ट्रको हितका पक्षमा काम गर्दै आएको बताएका छन्। शुक्रबार पार्टीको जागरण सभालाई सम्बोधन गर्दै महासचिव पोखरेलले विकास र समृद्धिको यात्राको नेतृ्त्वमा नेकपा एमाले सदैव अगाडि रहने बताए। उनले राष्ट्रलाई संकटबाट माथि उठाउन संसदका दुई ठूला राजनीतिक दल नेपाली कांग्रेस र एमाले एक ठाउँमा आएको बताए। उनले सरकार मुलुकमा राजनीतिक स्थायीत्वको आधार तयार गर्दै विकास र समृद्धिको बाटो तय गरेर अगाडि बढिरहेको बेला अनेक षडयन्त्र भइरहेको आरोप लगाए। 'राष्ट्रलाई संकटबाट माथि उठाउने अठोटका साथ दुई ठूला दलहरू नेपाली कांग्रेस र नेकपा एमाले मिलेर मुलुकलाई संकटबाट निकाल्ने र मुलुकमा राजनीतिक स्थायीत्वको आधार तयार गर्दै विकास र समृद्धिको बाटो तय गने उद्देश्यका अगाडि बढिरहेको बेला यो प्रयासलाई असफल बनाउने उद्देश्यका साथ नेपाली राजनीतिमा भ्रम र षडयन्त्रको प्रयास भइहेको छ,'उनले भने,' यसलाई चिरेर मुलुकलाई विकासको यात्रामा बढाउनका लागि जागरण सभा गरिएको हो। उनले मुलुकलाई सही दिशामा लैजान हरेक यात्रामा एमालेले पहलकदमी गर्दै आएको बताए। तैपनि पार्टीका विरुद्ध चौतर्फी घेराबन्दी आक्रमण भइरहेको उनको भनाइ छ। महासचिव पोखरेलले महाकाली सन्धीलाई अगाडि बढाउन खोज्दा पार्टीलाई बदनाम मात्रै गर्न खोजिएन विभाजन गर्ने प्रयास समेत भएको जिकिर गरे। उनले भने,' अहिले पार्टीलाई समाप्त पार्नका लागि अनेक प्रपञ्च गरिएका छन्। कहिले महाकाली सन्धीका नाममा यो पार्टीलाई विभाजित गर्न दुष्कर्म गर्न खोजियो। महाकाली सन्धी नेपालको राष्ट्रिय हितका विपक्षा थियो भने उहिल्यै खारेज भइसक्या हुन्थ्यो। महाकाली सन्धीलाई अगाडि बढाउन खोज्दा पार्टीलाई बदनाम मात्रै गर्न खोजिएन विभाजन गर्ने प्रयास भयो।' विभिन्न नाममा राष्ट्रलाई भ्रममा पार्ने षडयन्त्रका विरुद्ध एमालले जागरण सभा आयोजना गरेको उनले बताए। सहकारी छानबिनमा व्यक्ति केन्द्रित नभएर घटना केन्द्रित भएर छानबिन गरौँ भन्ने दल एमाले भएको स्मरण गराउँदै उनले व्यक्ति केन्द्रित भएर अनुसन्धान गरौँ भन्ने रवि लामिछाने अहिले आफैँ अनुसन्धानको दायरामा रहेको बताए । त्यसको दोष समेत अहिले एमाले माथि लगाउने काम भइरहेको पोखरेलले सुनाए । एमालेले रेलका कुरा गर्दा कागजको रेल बनाएर उडाउने काम गरिएको बताउँदै उनले चीनले र भारतले नेपालमा रेललाई विस्तारको लागि चासो दिएको स्मरण गराए। उनले नेकपा एमाले जनता र राष्ट्रको हृदयमा रहेको बताए।"
यो सरकारलाई कसैले हल्लाउन सक्दैन : ओली,"काठमाडौं : प्रधानमन्त्री केपी शर्मा ओलीले कांग्रेसएमाले नेतृत्वको सरकारलाई कसैले हल्लाउन नसक्ने बताएका छन्। दरबार मार्गमा आयोजित एमालेको जागरण सभामा सम्बोधन गर्दै प्रधानमन्त्री ओलीले अहिलेको समीकरणलाई कसैले भत्काउन नसक्ने दाबी गरे। 'एमालेलाई कसैले हल्लाउन सक्ने छैन। अहिलेको समीकरण र सरकारलाई पनि कसैले हल्लाउन सक्ने छैन,' उनले भने, 'अहिलेको सरकार कमिसन खोरी र भ्रष्टाचार गर्न गएको छैन। कमाउन आएको छैन। आफ्ना मान्छे भर्ती गरेको छैन। एमालेतिर औँला ठड्याएर बोल्नेहरूलाई चुनौती दिन चाहन्छु, तथ्य र प्रमाणका आधारमा बहस गर्न सक्नुहुन्छ?' उनले धेरै प्रकारका मान्छेले धेरै प्रकारका हल्ला फैलाए पनि एमाले कागको पछि नलाग्ने स्पष्ट पारे। उनले सरकार गिराउने खेल भइरहे पनि त्यो सफल नहुने बताए। 'सरकार बन्दै बन्दैन, विश्वासको मत पाउँदै पाउँदैन। दसैं कट्दैन। तिहार कट्दैन भन्थे। अब त मंसिर पनि आयोग। उनीहरू फेब्रुअरी भनिरहेका छन्। कान खोलेर सुने हुन्छ। यो समीकरण मंसिर ०८४ सम्म चल्छ। ८३ असारसम्म मैले नेतृत्व गर्छु। कांग्रेस र एमालेले १८१८ महिना सरकार चलाउँछ। त्यसमा कुनै भ्रम नराखे हुन्छ,' उनले भने। उनले एमाले र कांग्रेस प्रतिस्पर्धी भए पनि देश विकासका निम्ति एक ठाउँमा उभिएको बताए। 'एमाले र कांग्रेस प्रतिस्पर्धी पार्टी पनि हुन्। तर, किन एक ठाउँमा छन्? प्रतिस्पर्धा भन्दा ठूलो कुरा देश निर्माण हो। अहिले देशमा अराजकता फैलाइएको छ। असंवैधानिक काम भइरहेको छ। लोकतन्त्रलाई खतरामा पार्ने, समाप्त पार्ने षड्यन्त्र भइरहेको छ। त्यसलाई दुई दल मिलेर चिर्नेछ। लोकतन्त्रका लागि ज्यान गुमाएका सहिदहरूको सपना खेर जान दिइने छैन। हामीले सडकमा संघर्ष गरेर ल्याएको यो स्वतन्त्रताहरू हामी छोड्न सक्दैनौं। तलमाथि पर्न दिइनेछैन। संविधानका मूल मर्म तलमाथि पर्न दिइने छैन,' उनले भने।"
दरबार मार्गमा यस्तो देखियो एमालेको जागरण सभा (फोटो फिचर),काठमाडौं : सत्तारुढ दल नेकपा एमालेको जागरण सभा सुरू भएको छ। काठमाडौंको दरबारमार्गमा एमालेले जागरण सभा आयोजना गरेको हो। काठमाडौं उपत्यकाका तीनवटै जिल्लाबाट निस्किएको र्याली दरबार मार्ग पुगेर सकिएको थियो। जागरण सभामा प्रधानमन्त्री केपी शर्मा ओलीसहित एमालेका शीर्ष नेताहरू सहभागी छन्। प्रधानमन्त्री ओलीले पनि सभामा सम्बोधन गर्नेछन्।
"अपराधिक क्रियाकलाप गर्नेलाई न एमालेले छोड्छ, न सरकारले : प्रधानमन्त्री ओली","काठमाडौं : नेकपा एमाले अध्यक्ष एवं प्रधानमन्त्री केपी शर्मा ओलीले कानुन विपरीत क्रियाकलाप गर्ने जोसुकै भएपनि नछोड्ने बताएका छन्। शुक्रबार दरवार मार्गमा आयोजित पार्टीको जागरण सभालाई सम्बोधन गर्दै अध्यक्ष ओलीले यस्तो बताएका हुन्। अराजकता ,सामाजिक विद्धेष र विकृतिका विरुद्ध , लोकतन्त्र ,सामाजिक सद्धभाव र राष्ट्रिय एकताका पक्षमा एमालेले जागरण सभा रहेको उनको भनाइ छ। 'कसैले पनि कानुन विपरीत गर्न नहुने अपराधिक क्रियाकलाप गर्छ भने नेकपा एमालेले छोड्दैन। मैले नेतृत्व गरेको सरकारले पनि छोड्दैन। अहिले एमाले र कांग्रेसको मिलिजुली संयुक्त सरकार छ। यसले छोड्दैन,प्रधानमन्त्री ओलीले भने,' यो सरकार देशमा अनुशासन ल्याउनका निम्ति सोचविचार गरेर गठन गरिएको हो।' सरकारसँग सहकारी ठगीका अनेक प्रमाण रहेको उनको भनाइ छ। उनले सहकारी ठगीमा दोषी देखिएका जोसुकै भएपनि कारवाही हुने बताए। प्रधानमन्त्रीले भने,'सहकारी ठगीका अनेक प्रमाणहरू छन्। आफै सहकारी ठगी गर्ने अरुलाई मुख छाड्ने। अरूलाई गाली गर्ने। कुनै पनि भ्रष्टाचार सह्यै हुने छैन। कुनै पनि प्रकारको ठगी सह्यै हुनेछैन। मानव तस्करी सह्यै हुने छैन। कसैलाई पनि नेकपा एमाले र अहिलेको सरकारले जुनसुकै पक्षको जोसुकै जुनसुकै होस् अनुहार हेर्दैन। अपराध गर्नेलाई कारबाही गर्छ।' प्रधानमन्त्री ओलीले आफूमाथि भएका दुष्प्रचारहरू निराधार भएको बताए। उनले पछिल्लो समय केही तत्वहरूले भ्रम फैलाएर जनतामा घृणित फैलाउने दुष्चेष्टा गरिरहेको आरोप लगाए। उनले भने,'आफू बदमासी गर्ने अरुको टाउकोमा खन्याउने। यस्ता भ्रममा कोही पर्छ भन्ने कुरा मलाई विश्वास लाग्दैन।' उनले इतिहासमा बेइमानी नगरेकाले हरेक क्षेत्रमा एमालेको जीत अपरिहार्य हुने बताए। 'बलिदान र गौरवपूर्ण इतिहास छ। बलिदान र त्यागको गौरवपूर्ण इतिहास छ। इतिहासमा हामीले बेइमानी गरेका छैनौं। देश र जनताको पक्षमा उभिएका छौं । यसकारण हामी द्विविदा छैन,'उनले भने,'यसकारण नेकपा एमालेको हरेक क्षेत्रमा जीत अपरिहार्य छ। ' प्रधानमन्त्री ओलीले सरकारसँग मुलुकलाई हाक्नका लागि सही नीतिहरू रहेको बताउँदै तिनै नीतिअनुरुप अगाडि बढ्ने बताए।"
दुर्गा प्रसाईंले सर्वोच्चमा दर्ता गराए बन्दी प्रत्यक्षीकरणको रिट,काठमाडौं : प्रहरी हिरासतमा रहेका मेडिकल व्यवसायी दुर्गा प्रसाईंले सर्वोच्च अदालतमा बन्दी प्रत्यक्षीकरणको रिट दायर गरेका छन्। गैरकानुनी रुपमा थुनामा राखिएको भन्दै उनले आफ्ना कानुनी व्यवसायीमार्फत् सर्वोच्चमा आज रिट दर्ता गराएका हुन्। प्रसाईंले दायर गरेको रिट दर्ता भइसकेको अदालतका प्रवक्ता अच्युत कुईंकेलले अन्नपूर्णलाई जानकारी दिए। उनले रिटको पेशी आइतबारलाई तोकिएको बताए। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। विद्युतीय कारोबार ऐनअन्तर्गतको कसूरमा उनीमाथि कारवाही अगाडि बढाइने प्रहरीले जनाएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। यसअघि काठमाडौं जिल्ला अदालतले प्रसाईँलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।
एमालेमा जग्गा दान विवादको रिट 'हेर्न नभ्याइने' सूचीमा,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि आज पनि सुनुवाइ भएन । सुनवाइका लागि न्यायाधीश कुमार चुँडाल र शारङ्गा सुवेदीको इजलासमा पेशी तोकिएको थियो। यसघि मंसिर ४ गते रिटको पेशी हेर्न नभ्याइने सूचीमा राखिएको थियो। सो दिन न्यायाधीश सपना मल्ल प्रधान र अब्दुल अजीज मुसलमानको संयुक्त इजलासमा सुनुवाइका लागि पेशी तोकिएको थियो। यसअघि कार्त्ति २६ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
देशका विभिन्न स्थानमा ३ जना मृत भेटिए,"काठमाडौं : देशका विभिन्न स्थानमा ३ जना मृत भेटिएका छन्। काठमाडौंको दक्षिणकाली नगरपालिका१, चाल्नाखेल कुश्लेगाउँका २५ वर्षीय सञ्जीव कुमार कटवाल आफ्नै घरमा शुक्रबार मृत अवस्थामा फेला परेका छन्। काठमाडौं महानगरपालिका१३ कालिमाटी शालिकचोकस्थित सडक पेटीमा उदयपुर कटारी नगरपालिका९, लिमकटार घर भएकी ४२ वर्षीया जानुका सुर्खेती शुक्रबार मृत अवस्थामा फेला परेकी छिन्। सुनसरीको बराहक्षेत्र नगरपालिका१, बराहक्षेत्रस्थित कोशी नदीको भंगालोमा हाल नाम, थर, वतन नखुलेका करिब ३५ वर्षीय पुरुष शुक्रबार मृत अवस्थामा फेला परेका छन्। घटनाबारे अनुसन्धान भइरहेको प्रहरीले जनाएको छ।"
स्याङ्जामा क्रिकेट खेलाडीलाई सम्मानको ओइरो,"स्याङ्जा : अर्जुनचौपारी गाउँपलिकाले यू१९ विश्वकपमा खेल्ने इतिहास रचेका स्याङ्जाका ३ महिला क्रिकेट खेलाडीसहित क्रिकेट संघका जिल्ला अध्यक्षलाई सम्मान गरेको छ। दोस्रो राष्ट्रपति रनिङ शिल्ड तथा खेलकूद महोत्सवको उदघाटनका अवसर पारेर एसिया छनोट उपाधि बिजेता एवं सन् २०२५ मा मलेसियामा हुने विश्वकपमा सहभागी हुने राष्ट्रिय टिम मध्येका पुतलीबजार नगरपालिका १ का ज्योत्सिना मरासिनी, १३ का सीमाना केसी र कुसुम गोदारलाई जनही १५१५ हजार नगदसहित सम्मानपत्र र दोसल्ला ओढाएर सम्मान गरिएको हो। यसैगरी, क्रिकेट संघ स्याङ्जाका अध्यक्ष दिवाकर थापालाई सम्मानपत्रले सम्मान गरिएको छ। गाउँपालिकाका अध्यक्ष प्रकाश तिवारी, उपाध्यक्ष सपना गुरुङ, प्रमुख प्रकाशकीय अधिकृत कौशल पाण्डेले खेलाडीहरुलाई सम्मान गरेका हुन्। सम्मान गर्दै अध्यक्ष तिवारीले खेलाडी देशको गहना भएकाले सबैले खेल र खेलाडीको सम्मान गर्नुपर्ने बताए। सन्दीप लामिछाने जस्तो कुसल खेलाडी जन्माउने गाउँपालिका समेत भएको स्मरण गराउँदै खेलकुदको विकासमा गाउँपालिकाले आवश्यक सहयोग गर्ने प्रतिवद्धता व्यक्त गरे। सम्मानित खेलाडी सीमाना केसी, वडा नं १ का अध्यक्ष रणबहादुर थापा, लाल केसी लगायतले खेल र खेलप्रतिको लगाव र मेहनतले सफलता मिलेको बताए। यू १९ राष्ट्रिय महिला टिममा सहभागी भएका मध्ये गण्डकी प्रदेशका ४ जना हुन। ती मध्ये स्याङजाका ३ खेलाडी र कास्कीका एक जना छन्। उनीहरुले सन् २०२५ जनवरी १८ देखि २ फेबु्रअरी सम्म मलेसियामा हुने विश्वकप खेल्ने इतिहास बनाएका छन। त्यसअघि उनीहरुले एशिया कप खेल्ने भएका छन्। सिनियर महिला क्रिकेट टोलीले विश्वकपमा स्थान पक्का गर्न नसकेको अवस्थामा यू१९ टोलीले विश्वकपमा स्थान पक्का गरेपछि उनीहरुको चर्चा ह्वात्तै बढेको छ । गाउँपालिकाद्धारा आयोजित खेलकूद महोत्सवमा ४५ स्वर्ण, ४५ रजत र ४५ कास्क पदकका लागि प्रतिस्पर्धा हुनेछ। प्रतियोगितामा १ देखि १२ कक्षाका विद्यार्थी सहभागि हुने भएका छन्। खेलकुद महोत्सबमा कक्षा १ देखि कक्षा ५ सम्म चम्चा दौड, म्युजिकल चियर, एकल नृत्यमा प्रतियागिता रहेको छ। कक्षा ६ देखि १२ सम्म दौड, हाइजम्प, लड्ढजम्प, त्रिपलजम्प, भलिबल, कबड्डी, डोरी तान्ने खेल रहेका गाउँपालिकाका उपाध्यक्ष सपना गुरुङ्ले जानकारी दिइन्। महोत्सव ६ देखि ८ गतेसम्म सञ्चालन हुने भएको छ।"
विधायन व्यवस्थापन समितिको बैठक आइतबार बस्ने,काठमाडौं : राष्ट्रिय सभाअन्तर्गतको विधायन व्यवस्थापन समितिको बैठक आइतबा बस्ने भएको छ। बैठक आइतबार दिउँसो १:३० बजे सिंहदरवारमा बस्नेछ। बैठकमा समितिको वार्षिक कार्ययोजना सम्बन्धमा छलफल हुने जनाइएको छ।
एमालेको जागरण सभाका कारण काठमाडौंको ट्राफिक व्यवस्था अस्तव्यस्त,"काठमाडौं : सत्तारुढ दल नेकपा एमालेको जागरण सभाका कारण काठमाडौं उपत्यकाको ट्राफिक व्यवस्था अस्तव्यस्त बनेको छ। काम विशेषले घर बाहिर निस्किएकाहरू जाममा परेका छन्। अहिले काठमाडौंको मुख्य सडक न्युरोड,सहिदगेट,सुन्धारा,जमल भृकुटीमण्ड,भद्रकाली,बानेश्वर,माइतीघरलगायत क्षेत्रमा अत्यधिक जाम बढेको छ। एमालेले आज दरवारमार्गमा जागरण सभा गर्दैछ। जागरण सभाका लागि भद्रकालीबाट निकालिएको र्याली दरवारमार्गमा पुगेर सभामा परिणत हुनेछ। सभालाई एमाले अध्यक्ष एवं प्रधानमन्त्री केपी शर्मा ओलीले सम्बोधन गर्नेछन्। एमालेको काठमाडौं,ललितपुर र भक्तपुर जिल्ला कमिटीको संयुक्त आयोजनमा आज काठमाडौंको दरबारमार्गमा जागरण सभा हुन लागेको हो। यसअघि जागरणसभा भृकुटीमण्डमा गर्ने भनिएपनि बुधबार स्थान परिवर्तन गरी दरबारमार्गमा गर्ने निर्णय भएको थियो। एमाले काठमाडौं अध्यक्ष दीपक निरौलाले भद्रकालीबाट र्याली सुरु भएर दरबारमार्ग पुगेर सभामा परिणत हुने बताए। उनले नेपाली समाजमा फैलाइएको सामाजिक अराजकतालाई चिर्न कार्यक्रम आयोजना गरिएको बताए। निरौलाले एमाले माथि फैलाइएको भ्रम, सरकार र एमाले अध्यक्ष ओलीलाई लगाइएका निराधार आरोप र लाञ्छना भोलिको कार्यक्रमले चिर्ने दावी गरे। उनका अनुसार र्याली सुन्धारा,वीर अस्पताल,रत्नपार्क घण्टाघरहुँदै दरबामार्गमा पुग्नेछ। नकारात्मक दृष्टिकोणलाई सकारात्मक दिशातर्फ लैजाने, राष्ट्रिय सद्भाव कायम गर्ने र समाजलाई सही दिशातर्फ लैजानका लागि जागरण सभा गरिएको एमालेले जनाएको छ। नेकपा एमालेको जागरण सभामा १ लाख नागरिक उत्राने दावी गरेको छ।"
रसुवाबाट दुई किलो सुनसहित पक्राउ,रसुवा : कालिका गाउँपालिका१ ग्राङबाट सुनजस्तो देखिने धातु करिब २ किलोग्रामसहित एकजना पक्राउ परेका छन्। गोसाईकुण्ड गाउँपालिका३ ब्रिद्धिम बस्ने ३४ वर्षीय कर्मा सोनाम लामालाई बिहीबार बेलुकी प्रहरीले पक्राउ गरेको छ । अस्थायी प्रहरी पोष्ट ग्राङबाट खटिएको प्रहरीले कालिकातर्फ जाँदै गरेको बागमती प्रदेश ०२०४३ प २४३४ नम्बरको मोटरसाइकललाई जाँच गर्ने क्रममा मोटरसाइकलमा सवार लामाले लगाएको दुवै जुत्ताभित्र लुकाई छिपाई ल्याएको उक्त धातु फेला पारी बरामद गरेको प्रहरीले पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
"सुनको मूल्य एकै दिन १५ सयले बढ्यो, तोलाको १ लाख ६५ हजार नाघ्यो",काठमाडौं : स्थानीय बजारमा सुनको मूल्य एकै दिन १५ सय रुपैयाँले बढेको छ। सुनचाँदी व्यवसायी महासंघका अनुसार आज १५ सय रुपैयाँले बढेर प्रतितोला सुन १ लाख ६५ हजार ५ सय रुपैयाँ पुगेको हो। बिहीबार एक हजार रुपैयाँले बढेर प्रतितोला सुन १ लाख ६४ हजार रुपैयाँमा कारोबार भएको थियो। सुनको मूल्य बढेपनि चाँदी भने घटेको छ। आज चाँदीको भाउ १० रुपैयाँले घटेर तोलाको १ हजार ९४० रुपैयाँमा कारोबार भइरहेको महासंघले जनाएको छ।
थमन विकको हत्या आरोपमा पक्राउ परेका चौधरी पुर्पक्षका लागि जेल चलान,ढल्केवर(धनुषा) : शसस्त्र प्रहरीका असइ थमन विकको हत्या आरोपमा पक्राउ परेका देवेन्द्र चौधरीलाई पुर्पक्षका लागि जेल चलान गरिएको छ । बिहीवार महोत्तरी जिल्ला अदालतका न्यायाधीश फणेश्वरी घिमिरेको एकल इजलासले चौधरीलाई पुर्पक्षका लागि थुनामा पठाउने आदेश सुनाएको हो । असइ विकका हत्या आरोपमा फरार रहँदै आएका जलेश्वरस्थित रामानन्द विश्वेश्वर महेन्द्र क्याम्पसका अध्यक्ष चौधरीलाई सोमवार मात्रै प्रहरीले पक्राउ गरेको थियो । सोमवार क्याम्पसमा बैठक चलिरहेको बेला सादा पोसाकमा गएका प्रहरीले चौधरीलाई पक्राउ गरेको थियो । चौधरीलाई पक्राउ गरेर अदालतमा पेश गरी चार दिनको निरन्तर सुनुवाइपछि बिहीवार अदालतको आदेशमा उनलाई पुर्पक्षका लागि जलेश्वर कारागार पठाइएको महोत्तरीका प्रहरी प्रवक्ता एवं प्रहरी नायव उपरीक्षक सन्तुलालप्रसाद जैसवारले बताए । जिल्ला अदालत महोत्तरीले २०८० मंसिर २८ गते फैसला गर्दै तराई मधेश आन्दोलनको क्रममा हत्या गरिएका सशस्त्र प्रहरीका असइ विकको हत्या घटनामा दुई जनालाई सफाइ र सात जनालाई जन्मकैदको सजाय सुनाएको थियो । तत्कालीन महोत्तरी जिल्ला अदालतका न्यायाधीश उद्धवप्रसाद भट्टराईको इजलासले महोत्तरी क्षेत्र नं १ बाट निर्वाचित भएका एमालेका सांसद लक्ष्मी महतो कोइरी र थमन विकको हत्या आरोपमा पक्राउ परी पाँच वर्षदेखि कारागारमा रहेका पवन कापरलाई सफाइ दिँदै लोकतान्त्रिक समाजवादी पार्टी नेपालको मधेश प्रदेशका संसदीय दलका नेता तथा पूर्व सामाजिक विकास राज्यमन्त्री अभिराम शर्मासहित सातजनालाई जन्मकैदको सजाय सुनाएको थियो ।
कार्की पाँचौंपटक उत्कृष्ट करदाताबाट सम्मानित,उदयपुर : उदयपुरका प्रमुख व्यापारिक केन्द्र कटारीका सफल व्यवसायी प्रयास कार्की लगातार पाँचौं पटक उत्कृष्ट करदाता पुरस्कारबाट सम्मानित भएका छन् । जिल्लाको पश्चिमी क्षेत्र कटारी नगरपालिका३ मा हार्डवेयर व्यवसाय गर्दै आएका कार्कीलाई १३ औं राष्ट्रिय कर दिवसको अवसरमा बिहीवार सम्मान गरिएको हो । करदाता सेवा कार्यालय उदयपुरले आयोजना गरेको कार्यक्रममा प्रमुख जिल्ला अधिकारी हरिप्रसाद घिमिरे र करदाता सेवा कार्यालयका प्रमुख अशोकप्रसाद कुशवाहाले उनलाई सम्मान गरेका हुन् । नेपाल ट्रेडिङ एण्ड हार्डवेयर्स प्रालि कटारीका संचालक कार्की आफ्नो व्यावसायमार्फत जिल्लामा आर्थिक वर्ष २०७२०७३ देखि निरन्तर सबैभन्दा बढी कर तिर्ने व्यवसायीमा पर्दछन् ।
एमालेको जागरण सभा : भद्रकालीबाट र्याली सुरू,"काठमाडौं : नेकपा एमालेको जागरण सभाका लागि र्याली सुरू भएको छ। र्याली भद्रकालीबाट सुरू भएको हो। र्याली दरबारमार्गमा पुगेर सभामा परिणत हुनेछ। सभालाई पार्टी अध्यक्ष समेत रहेका प्रधानमन्त्री केपी शर्मा ओलीले सम्बोधन गर्नेछन्। एमालेको काठमाडौं,ललितपुर र भक्तपुर जिल्ला कमिटीको संयुक्त आयोजनमा आज काठमाडौंको दरबारमार्गमा जागरण सभा हुन लागेको हो। यसअघि जागरणसभा भृकुटीमण्डमा गर्ने भनिएपनि बुधबार स्थान परिवर्तन गरी दरबारमार्गमा गर्ने निर्णय भएको थियो। एमाले काठमाडौं अध्यक्ष दीपक निरौलाले भद्रकालीबाट र्याली सुरु भएर दरबारमार्ग पुगेर सभामा परिणत हुने बताए। उनले नेपाली समाजमा फैलाइएको सामाजिक अराजकतालाई चिर्न कार्यक्रम आयोजना गरिएको बताए। निरौलाले एमाले माथि फैलाइएको भ्रम, सरकार र एमाले अध्यक्ष ओलीलाई लगाइएका निराधार आरोप र लाञ्छना भोलिको कार्यक्रमले चिर्ने दावी गरे। उनका अनुसार र्याली सुन्धारा,वीर अस्पताल,रत्नपार्क घण्टाघरहुँदै दरबामार्गमा पुग्नेछ। नकारात्मक दृष्टिकोणलाई सकारात्मक दिशातर्फ लैजाने, राष्ट्रिय सद्भाव कायम गर्ने र समाजलाई सही दिशातर्फ लैजानका लागि जागरण सभा गरिएको एमालेले जनाएको छ। नेकपा एमालेको जागरण सभामा १ लाख नागरिक उत्राने दावी गरेको छ।"
सार्वभौम क्रेडिट रेटिङको नतिजाले नेपाल लगानीका लागि उपयुक्त मुलुक हो भन्ने पुष्टि भयो : अर्थमन्त्री,"काठमाडौं : अर्थमन्त्री विष्णु पौडेलले नेपालले प्राप्त गरेको क्रेडिट रेटिङले नेपाल लगानीका लागि उपयुक्त मुलुक हो भन्ने पुष्टि भएको बताएका छन्। उनले नेपालले पाएको क्रेडिट रेटिङले नेपालको अर्थतन्त्रको संरचना,सार्वजनिक वित्त परिचालन र समष्टिगत आर्थिक तथा वित्तीय अवस्था लगानी मैत्री र उन्नत रहेको संकेत गरेको बताए । शुक्रबार अर्थमन्त्रालयमा आयोजित पत्रकार सम्मेलनमा बोल्दै अर्थमन्त्री पौडेलले क्रेडिट रेटिङ्गको नतिजाले नेपालको साख क्षमता ( ) उच्च रहेको बताउँदै वित्तीय तथा आर्थिक क्षमता सवल रहेको र अन्तर्राष्ट्रिय वजारबाट ऋण लिनुपर्दा न्यून व्याजदरमा ऋण प्राप्त गर्न सक्ने अवस्था सिर्जना गरेको बताएका हुन्। 'नेपालको अर्थतन्त्र कुन अवस्थामा छ भन्ने विषयमा लामो समयदेखि प्रश्नहरू थिए। सार्वभौम क्रेडिट रेटिङ हुनुपर्ने भन्ने कुरा थियो। पहिलो पटक हामीले सार्वभौम क्रेडिट रेटिङ सम्पन्न गरेका छौं। यो सुरूवात हो,'उनले भने,'अब यसलाई निरन्तरता दिन्छौं।' अर्थमन्त्री पौडेलले यसपटकको क्रेडिट रेटिङ र यसको नतिजाले स्वभाविक रुपले नेपाल लगानीका लागि अनुकूल गन्तव्य हो भन्ने म्यासेज संसारभर दिएको बताए। यसले निजी क्षेत्रको विश्वास अभिवृद्धि गर्न र वैदेशिक लगानी आकर्षित गर्न समेत सहयोग पुग्ने उनको भनाइ छ । उनले नेपालमा लगानी गर्न लगानीकर्तहरूलाई आग्रह समेत गरे। 'उनले संसारभर रहेका लगानीकर्ताहरूलाई नेपाल लगानीका हिसाबले सुरक्षित मुलुक हो। लगानी गरेमा राम्रो प्रतिफल आर्जन गर्न सकिन्छ भन्ने सन्देश विश्वव्यापीरुपमा प्रसारित होस भन्न चाहन्छु,'उनले भने,'नेपालमा लगानी गर्न उत्साहित हुन लगानीकर्ताहरूसँग अनुरोध गर्न चाहन्छु।' अर्थमन्त्री पौडेलले नेपालको सार्वभौम क्रेडिट रेटिङ्गमा हाल प्राप्त गरेको नतिजाले नेपाल लगानीको लागि सहज वातावरण भएको स्थापित गरेकोले विदेशी लगानीकर्ताको विश्वास अभिवृद्धि हुन गई भावी दिनमा नेपालको पूर्वाधार, पर्यटन, कृषि, सेवालगायतका क्षेत्रका ठूला आयोजनाहरूमा लगानी अभिवृद्धि हुने विश्वास व्यक्त गरे। मन्त्री पौडेललले आगामी दिनमा प्रत्यक्षरुपमा वैदेशिक लगानीका निम्ति अनुकूल हुने परिस्थित निर्माण गर्ने बताए। उनले भने,' कानुनीरुपमा होस् या संरचनागत रुपमा सुधार गर्दै अनुकूल परिस्थित निर्माण गर्ने पक्षमा छौं। हामी बीबी माइनसमा चित्त बुझाएर बस्दैनौं यो पोजिसनलाई अनुकूल बनाएर अघि बढ्छौं।' उनले क्रेडिट रेटिङले अर्थतन्त्रको भावी दिशा र संभावनाको आंकलन गर्दै मुलुकले भविश्यमा आफ्नो ऋण दायित्व पूर्णरुपमा र समयमै भुक्तानी गर्न सक्ने क्षमताको मापन गर्ने बताए। क्रेडिट रेटिङ्गको नतिजालाई दक्षिण एसियाली मुलुकहरुको रेटिङ नतिजासँग तुलना गर्दा नेपालले प्राप्त गरेको रेटिङ सन्तोषजनक रहेको मन्त्री पौडेलको भनाइ छ।"
"भारतको छत्तीसगढमा मुठभेड, १० जनाको मृत्यु","नयाँ दिल्ली : भारतको छत्तीसगढको नक्सलवादी प्रभावित सुक्मा जिल्लामा भएको भिडन्तमा १० नक्साली मारिएको भारतीय प्रहरीले दावी गरेको छ । प्रहरीका अनुसार उक्त स्थानमा मुठभेड अझै जारी छ । प्रहरीले मृतकको संख्या अझै बढ्न सक्ने बताउँदै घटनास्थलबाट ठूलो परिमाणमा हतियार पनि बरामद गरेको जनाएको छ । बस्तरका आईजी पुलिस सुन्दरराज पीले भने, 'सुकमा जिल्लाको कोन्टा र किस्टाराम क्षेत्रमा नक्सालीहरु भएको सूचनाको आधारमा जिल्ला रिजर्व गार्ड र सीआरपीएफ जवानहरूको संयुक्त टोली पठाइएको थियो। उक्त क्षेत्रको कोराजुगुडा, दन्तेसपुरम, नगरम, भण्डारपदारको जंगल पहाडमा उनीहरुसँग भिडन्त भएको थियो।' प्रहरीका अनुसार हालसम्म १० शंकास्पद माओवादीको शव फेला परेको छ । यसका साथै घटनास्थलबाट इन्सास राइफल, एके४७, एसएलआर लगायतका धेरै हतियार बरामद भएको बीबीसी समाचारमा उल्लेख छ । खोजी अभियान अझै जारी रहेको जनाइएको छ। छत्तीसगढमा यस वर्षको जनवरीदेखि प्रहरीले भिडन्तका विभिन्न घटनामा दुई सयभन्दा बढी नक्सलवादी मारेको दाबी गरेको छ ।"
काठमाडौंमा एमालेको बृहत् प्रदर्शन,"काठमाडौं : नेकपा एमालेले जागरण सभाका लागि र्याली निकालेको छ। भद्रकालीबाट सुरू भएको र्याली दरवारमार्गमा पुग्ने क्रममा छ। र्यालीमा सहभागीहरूले सरकारको पक्षमा विभिन्न नाराहरू लगाइरहेका छन्। सभालाई पार्टी अध्यक्ष समेत रहेका प्रधानमन्त्री केपी शर्मा ओलीले सम्बोधन गर्नेछन्। काठमाडौंमा आज एकैपटक एमालेसहित अन्य ठाउँबाट प्रदर्शन निस्किएपछि ट्राफिक व्यवस्था अस्तव्यस्त बनेको छ। जताजतै सवारी जाम बढेको छ। सोही समयमा सहकारी पीडित र दुर्गा प्रसाईंका समर्थकहरूले प्रदर्शन निकालेपछि थप जाम बढेको हो। एमालेको काठमाडौं,ललितपुर र भक्तपुर जिल्ला कमिटीको संयुक्त आयोजनमा आज काठमाडौंको दरबारमार्गमा जागरण सभा हुन लागेको हो। एमाले माथि फैलाइएको भ्रम, सरकार र एमाले अध्यक्ष ओलीलाई लगाइएका निराधार आरोप र लाञ्छना भोलिको कार्यक्रमले चिर्ने दावी गरे। नकारात्मक दृष्टिकोणलाई सकारात्मक दिशातर्फ लैजाने,राष्ट्रिय सद्भाव कायम गर्ने र समाजलाई सही दिशातर्फ लैजानका लागि जागरण सभा गरिएको एमालेले जनाएको छ।"
नारीको सम्मान : हिंसाविरुद्धको अभियान,"नारी अर्थात् जसका कुनै शत्रु हुँदैनन्, ती नारी हुन्। हाम्रो धर्म, संस्कृतिले नारी सदैव पुज्यते भनेको छ, यत्र नार्यस्तु पुज्यन्ते रमन्ते तत्र देवता भन्ने मनुस्मृतिको कथन छ। यति हुँदाहुँदै पनि र हामीले अन्तर्राष्ट्रिय नारी हिंसाविरुद्धको नारा, लैंगिक समानताप्रति आबद्ध भइरहँदा पनि नारी सम्मानित हुन नसकेको, हिंसामुक्त हुन नसकेको सन्दर्भ छ। पहिले त हामीले हाम्रो संस्कारलाई नै बिर्सेर अरूको नक्कल गरिरहेका छौं, त्यो नक्कलले पनि सार्थकता पाउन सकिरहेको छैन। नोभेम्बर २५ महिला हिंसा अन्त्य दिवस, भनौं मार्ग ९ देखि १६ दिने लैंगिक हिसाविरुद्धको अभियानमा संसार लागेको छ हरेक वर्ष, हामी पनि छौं यसमा। नारीको सम्मान : पूर्वीय संस्कारमा नारीलाई देवी मान्ने, दसैंभरि शक्तिको रूपमा पूजा गर्ने, तीज उनीहरूको एकलौटी पर्व हुने, आमा खुवाउने औंसी भन्दै पूजा गर्ने, तिहारमा दिदीबहिनीलाई देवी यमुनाको रूप मान्ने र हरेक पूजाआजाको काम प्रायः महिलाबाटै हुने र प्रार्थनामा पहिले त्वमेव माता भन्ने चलन छ। नारी धर्ती, धरणी हुन् भनिएको छ, भनौं पहिलो श्रेणीमा छन् नारीहरू। जगत् सञ्चालनमा नारीको हक, हित, संरक्षण गर्न दुर्गा सप्तशतीले विशेष सन्देश दिएको छ। क्रूर र असत्यका प्रतीक दानवहरूले जगत् जननी माता दुर्गालाई भोग्याको रूपमा हेरेकाले तिनको समूल नष्ट गरेको शास्त्रीय चर्चा छ भने नारीको भोग्या नभएर पुज्या हुन् भनेको छ हाम्रो शास्त्रले। शास्त्रीय मर्यादा उल्लंघन भने स्वयं नारीबाटै पनि भएको देखिन्छ। नारीमा अपार शक्ति छ, संसार हाँक्ने नारी मुलुकका राष्ट्रपतिदेखि कार्यकारी प्रमुख प्रधानमन्त्रीसम्म बनेका कैयन उदाहरण छन्। नारीलाई अवसरको आवश्यकता छ, उनीहरू आफैं योग्य छन्, योग्यता दर्शाउन आफैं सक्छन्। कसैको संरक्षण र समावेशी नारा नहुँदा पनि नारी उत्थान भएका धेरै उदाहरण छन्। हिजोआज सूचना, सञ्चार, आर्थिक क्षेत्र, औद्योगिक कलकारखाना, सेना, प्रहरी, क्षेत्रमा पनि नारी सहभागिताबाट उनीहरूको सामथ्र्य कम छैन भन्ने पुष्टि भएको छ। प्रहरीमा महिला सेल छ, जसले महिलाहरूको विशेष हित हेरेको स्पष्ट हुन्छ। नारी अस्मिताको रक्षा हुने पहिले नारीबाटै हो। अनेक षड्यन्त्र गरेर पुरुषहरूलाई फसाउने कार्यमा नारीहरू लागेको कैयन् उदाहरण पंक्तिकारसँग छ। साच्चै नारी एउटै रथका दुई पांग्रा हुन्, आकाशबिनाको धर्ती सायद असम्भव पनि होला। केही अभ्यास: वैदिक कालभन्दा हजारौं वर्षपछि मात्रै विश्वमा सन् १९८० देखि महिला हिंसाविरुद्धकोे आवाज उठेको हो र सन् १९९१ देखि मात्र यो अभियानले विश्वव्यापी रूपमा मान्यता पाएको हो। संयुक्त राष्ट्रसंघले अलग अलग नारा दिने गरेको छ। महिलाविरुद्ध हुने सबै प्रकारका विभेद अन्त्य गर्ने महासन्धि १९७९ को पक्ष राष्ट्र हो हाम्रो देश। हामीले पनि सभ्य समाजको पहिचान लैंगिक हिंसाविरुद्धको अभियान भन्यौं। केही वर्र्षअघिको हाम्रो राष्ट्रिय नारा घरैबाट सुरु गरौं महिला हिंसा अन्त्य गरौं भन्ने पनि रह्यो। नेपालको संविधानको धारा ३८ मा मौलिक हकको व्यवस्थाअन्तर्गत महिला लैंगिक भेदभावरहित र समानताको सिद्धान्तलाई अंगीकार गरेको छ। दुई सालअघिको नारामा महिलामात्र नभनेर किशोरी भन्ने शब्द थपिएको छ। तर धेरै किशोरी बलात्कृत भएका छन्, किशोरी निर्मलालगायतले अहिलेसम्म न्याय नपाएको अबस्था छ। यौन हिंसा बढी यही समूहमा छ, कानुन प्रशस्त छ तर किशोरी बलात्कृत हुनबाट बचेका छैनन् र आत्महत्याको दर भयावह छ। महिलाहरूको निर्णायक तहमा उल्लेखनीय उपस्थिति भए पनि पितृसत्तात्मक सोचमा परिवर्तन आएको छैन। मन्त्रिपरिषद् वा हरेकजसो मञ्चमा महिलाहरूको संख्या न्यून देखिएको छ। गरिब र मजदुर किशोरीहरूमा हुने अमानवीय व्यवहार उस्तै छ। जनगणना २०७८ अनुसार महिलाको संख्या देशमा ५० प्रतिशतभन्दा बढी छ। स्थायी सरकार सञ्चालन गर्ने ऐन निजामती सेवा ऐन दोस्रो संशोधन २०६४ ले महिलालाई समावेशी गराउने प्रावधान तय गरेको छ, जसअनुसार सो ऐनको दफा ७ (७) ले निजामती सेवालाई समावेशी बनाई खुल्लाबाट पदपूर्ति हुनेमध्ये ४५ प्रतिशत छुट्याई सो प्रतिशतलाई शतप्रतिशत मान्दै त्यसमा महिला ३३, आदिवासी, जनजातिलाई २७, मधेसीलाई २२, दलितलाई ९, अपांगलाई ५, पिछडिएका क्षेत्रलाई ४ प्रतिशत हुनेगरी प्रतिस्पर्धा गराइएको छ। अर्को कुरा, देशको संविधानले लैंगिक भेदभाव नगर्ने भन्दै समान वंशीहरू, सुरक्षित मातृत्व र प्रजनन स्वास्थ्य सम्बन्धित हकको व्यवस्था, राज्यमा सबै निकायमा समानुपातिक, समावेशी सिद्धान्तका आधारमा जाति, धर्म, लिंगमा कुनै भेदभाव नगर्ने भनेको छ। अन्य झन्डै एक दर्जन नियम, कानुन र प्रावधान कार्यान्वयनमा छन्। र, पनि देशमा कुरीति, कुप्रथा, बोक्सी, छाउपडी, दाइजो, बालविबाह, बलात्कार, हत्या, एसिड आक्रमण धेरै घटना दोहोरिने गरेका छन्। यसले स्पष्ट गर्छ न हामीले गुरुराष्ट्रका रूपमा पूर्वीय वैदिक सिद्धान्तलाई मान्यता दियौं, न पश्चिमा संस्कृतिलाई नै अँगाल्यौं। हाम्रो देश वैदिक हो र देवभूमि हो। हाम्रो शास्त्रले यज्ञ साक्षी राखी बिहे गरेकी अर्धांगिनीलाई एक जन्म होइन, सयौं जन्म सँगै रहने सन्देश दिन्छ र एकले गरेको सुकर्म बा कुकर्म घर, माइती र मावलीसमेत गरी २१ कुलमा वितरित हुन्छ भनेको छ। यति ठूलो नैतिक बन्धनमा राखेकै कारण समाजमा पतिपत्नीबीच इज्जत बढेको हो। हिजोआज जति अरूको संस्कारले प्रश्रय पायो उति नै हाम्रो समाज विखण्डित हुँदैछ, परिवारमै बेमेल छ। टिकटक र सामाजिक सञ्जाल आफैंमा नराम्रो नहोला तर कम उमेरकाले के बुझेका छन्। यसलाई कसरी प्रयोग गर्दैछन् आम अभिभावकलाई टाउको दुखाइ बनेको छ अहिले। अन्त्यमा : प्रजातन्त्रको जननी देश बेलायत, अमेरिका, विकसित देश अस्ट्रेलिया, स्विट्जरल्यान्ड, जर्मनी, क्यानडा, नेदरल्यान्डकै तुलना गर्दा पनि नेपालका नारीहरूले जनप्रतिनिधित्वका दृष्टिले अग्रणी स्थानमा छन्। भर्खरै सम्पन्न अमेरिकी राष्ट्रपति चुनावमा महिला नेत्री ह्यारिसले हारेकी छन्। विश्वको १९२ देशको पछिल्लो तथ्यांकअनुसार महिलाको प्रतिनिधित्वकै हिसाबले नेपाल ३७ औं स्थानमा छ। नेपालको संविधानले महिलाको प्रतिनिधित्व ३३ प्रतिशतको सुनिश्चित गरेको छ, संघीय एवं प्रदेश संसद्मा एक तिहाइको परिकल्पना गरेको छ। दलहरूले पालिकाहरूका लागि प्रमुख वा उपप्रमुखको उम्मेदवारी दिँदा एक महिला नै हुनुपर्ने प्रावधान राखेका छन् तर राष्ट्रिय चुनावमा उनीहरूले पर्याप्त महिला उम्मेदवार बनाएनन्, कन्जुस्याइँ गरे। बोक्सी भनी सताइने, कम दाइजो भनी सताइने, छाउपडीको सकस र लगभग एक दिनमा ७ जनासम्म खुल्ला बलात्कृत हुने अवस्थाले हामी कहाँ चुक्यौं खोजी जरुरी छ। आमचुनाव २०७४ को प्रतिनिधिसभाको प्रत्यक्ष निर्वाचनतर्फ देशैभरि झन्डै दुई हजार जनाले उम्मेदवारी दिँदा महिला उम्मेदवार ७४ प्रतिशत मात्र विजयी भए, उनासीको चुनावमा पनि महिला चुन्ने काम सहज देखिएन, बरु समावेशीबाट आफ्नालाई तानियो।"
एमालेमा जग्गा दान विवाद : न्यायाधीश चुँडाल र सुवेदीको इजलासमा रिटमाथि सुनुवाइ हुँदै,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि आज सुनुवाइ हुने भएको छ। न्यायाधीश कुमार चुँडाल र शारङ्गा सुवेदीको इजलासमा पेशी तोकिएको छ। यसघि मंसिर ४ गते रिटको पेशी हेर्न नभ्याइने सूचीमा राखिएको थियो। सो दिन न्यायाधीश सपना मल्ल प्रधान र अब्दुल अजीज मुसलमानको संयुक्त इजलासमा सुनुवाइका लागि पेशी तोकिएको थियो। यसअघि कार्त्ति २६ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
वीरगन्जबाट पोखरा जाँदै गरेको बस मकवानपुरमा दुर्घटना,वीरगन्ज : वीरगन्जबाट पोखरा जाँदै गरेको यात्रुबाहक बस मकवानपुरको चुरीयामाई मन्दिरनजिक दुर्घटना भएको छ। दुर्घटनामा १७ जना यात्रु घाइते भएका छन् । घाइतेमध्ये एकजनाको अवस्था गम्भीर रहेको मकवान प्रहरीले जनाएको छ। अन्य घाइते २ जनाको अवस्था सामान्य र १४ जनाको मध्यम रहेको छ। घाइतेहरुको हेटौडा अस्पतालमा उपचार भइरहेको छ। पूर्वपश्चिम लोकमार्गअन्तर्गत मकवानपुरको हेटौंडा उपमहानगरपालिकामा पर्ने चुरीयामाई मन्दिर नजिकै ग २ ख १६२१ नम्बरको बस शुक्रबार बिहान ९:२० बजे ब्रेक फेल भई सडक छेउ खोलाको डिलमा पल्टिएको हो । बसका चालकलाई प्रहरीले नियन्त्रणमा लिएको जिल्ला प्रहरी कार्यालय मकवानपुरले जनाएको छ ।
रास्वपाको भविष्य,"र्टीको खस्कँदै गएको प्रतिष्ठा बचाउन रास्वपाको नेतृत्वले बौद्धिक समर्थनका आधारमा निर्णायक कदम चाल्नुपर्छ। रवि लामिछाने अनुसन्धानका लागि हिरासतमा लिने पहिलो गृहमन्त्री होइनन्। विगतमा, अन्य राजनीतिक दलका धेरै मन्त्रीले शान्तिपूर्ण रूपमा अनुसन्धान प्रक्रियामा सहयोग गरेका छन् र दोषी पाइएपछि परिणामहरू स्वीकार गरेका छन्। तर, राप्रपाका कार्यकर्ता र राजनीतिज्ञहरूले आफ्नो नेतामा अटल विश्वास देखाएका छन्। संयोगले पनि उनी गल्ती हुन सक्ने सम्भावनालाई अस्वीकार गर्दैछन्। नेपालका ठूला राजनीतिक दलहरू अक्सर व्यक्तित्वको पथमा फसेको देखिन्छ। रास्वपाको नेताकेन्द्रित दृष्टिकोणले केही हदसम्म यसलाई प्रतिविम्बित गर्छ। अदालतले तथ्य निर्धारण गरिरहँदा दलले मौन बसेर आफ्नो काममा लागिरहनु बुद्धिमानी हुने थिएन र ? यदि रवि लामिछाने निर्दोष छन् भने उनले निश्चित समयमा क्लिन चिट पाउनेछन्। रवि लामिछाने छिटो सिक्ने व्यक्ति हुन् भन्ने धेरै उदाहरण छन्। पत्रकारको हैसियतमा उनी कुनै समय अस्थिर सरकार र अस्थिर गठबन्धनको सबैभन्दा ठूलो आलोचक थिए। अहिले राजनीतिक फेरबदलसँगै आफ्नै पार्टीले एकभन्दा बढी दलसँग गठबन्धन बनाएको छ, पछि तोड्ने मात्रै हो। लामिछानेले गिरगिटजस्तै आफ्नो अडान बदल्दै नेपाली राजनीतिक परिदृश्यमा निर्वाध रूपले छाँटकाँट गरेका छन्। आखिर, एक मिडिया व्यक्तित्वको रूपमा, उनी राजनीतिमा अगाडि रहन आवश्यक रणनीतिहरूसँग परिचित थिए। उसले यो पनि जान्न छिट्टै देखिन्छ कि व्यक्तिगत महŒवाकांक्षाहरूसँग पंक्तिबद्ध गर्दै, व्यक्तिको कथनहरू प्रायः द्रुतरूपमा परिवर्तन गर्न आवश्यक छ। खासगरी, नेपालमा सत्यसँग केही हदसम्म लचिलोपन आवश्यक पर्ने देखिएभन्दा राजनीतिक दल चलाउनु धेरै चुनौतीपूर्ण छ। लामिछानेको अनुकूलताका कारण उनले नेपाली राजनीतिका अंगहरू बुझिसकेका छन्। कतिपयमा प्रचण्डको आलोचना गरिरहेको देखिन्छ, कतिपयमा केपी शर्मा ओली। नेपाली राजनीतिका पुराना खेलाडीको नक्कल गरेको छैन भनी कसले ? हिँड्न छाडी दौडिँदा यस्तै हुन्छ: हिँडाइपछि मात्र दौडाइ हुन्छ। दह्रो टेकाइ र हिँडाइ सफल दौडाइको अभ्यास हो। यो प्रकृतिको नियम हो। महत्त्वाकांक्षी हुनु क्रियाशील रहनु हो। तर अति महत्त्वाकांक्षा र ओभर कन्फिडेन्सले जोखिम निम्तिन सक्छ। विवादमा पर्न सक्छ। विवादले करियरमा प्रश्नचिह्न खडा हुन्छ। भारतको हन्डी खाएर पढेको र निर्देशित राजनीति गरेको आरोपित डा बाबुराम प्रकाण्ड विद्वान् भएता पनि विवादित राजनीतिक नेताको श्रेणीमा पर्छन्। कतै पनि नभएको, नरहेको अवस्थामा छन्। आरोपितहरूलाई सत्तामा बहाल गराउनु हँुदैन। सत्तासीनहरू विवादमा पर्नु हुँदैन। यो आधारभूत राजनीतिक संहिता हो। यथार्थमा सुशासन, समृद्धि र स्वाभिमानका लागि भ्रष्टाचार, कमिसन, माफिया, बिचौलियालगायत सम्पूर्ण बेथितितन्त्र विरुद्ध राजनीतिक महाभियानमा उत्रिएको राष्ट्रिय स्वतन्त्र पार्टीप्रति आम जनतामात्र होइन, विभिन्न दलहरूलाई समर्थनमा भोट हाल्दै आएकाहरू लगायत आफ्ना दलका नेताहरूको कुकृत्य, भित्री साँठगाँठ र काखापाखाको व्यवहारबाट आजित भएका नेता, कार्यकर्ता, समर्थकहरू समेतको घोषित अघोषित समर्थन र झुकाव रहेको यत्रतत्र सर्वत्र स्पष्ट देखिन्छ। २०७९ सालको निर्वाचनमा डंका पिट्न सफल त्यो दल राष्ट्रिय राजनीतिमा चौथो शक्तिको रूपमा उदय हुनुले पुष्टि गर्छ। २०७९ को निर्वाचनमा प्राप्त अपत्यारिलो सफलतापश्चात् सत्ता राजनीतिमा पार्टी नेतृत्व आवश्यकताभन्दा बढी, समयभन्दा अघि दौडिन थाल्यो। संसदीय उपनिर्वाचनमा फेरि पनि अधिकतम मतले विजयी पार्टी अध्यक्ष रवि लामिछानेको मनमस्तिष्कमा यस, आई एमको सोच र ओभर एम्बिसन एन्ड कन्फिडेन्स हाबी हुन थाल्यो। कान्तिपुरका मालिक कैलाश सिरोहियाको नागरिकता प्रकरण के भयो ? जगजाहेर छ। सम्बन्धित प्रहरी कार्यालयले डाकेको बखत हाजिर हुने गरी थुना मुक्त भए। राजनीतिक सतरन्जको गहिराइ बुझी नसकेको र सत्ता राजनीतिमा परिपक्व भइनसकेको रवि माथि प्रश्न तेर्सियो। विवादमा परे। यस्तो अवस्थालाई भारतीयहरू मुँह के बल गिरना भन्छन्। चिन्ताले चितामा पुर्याउँछ भने जस्तै विवादले करियर ध्वस्त पार्छ। रास्वपा अध्यक्षको राजनीतिक यात्रा सुरुवातदेखि नै विवादास्पद रहेको स्पष्ट छ। देश हाँक्न खोज्ने नेता नागरिकता र पासपोर्टको विवादमा पर्नु ज्ञानको कमी हो। हेलचक्र्याइँको पराकाष्ठा हो। प्रचण्ड सरकारको पालामा आफ्नो दलको निर्णायक हैसियतलाई नजरअन्दाज गर्दै आफ्नो शरीरको आधा भाग प्रचण्डको काखमा र अर्काे आधा भाग ओलीको काखमा बिसाउँदै सत्ता सहभागी हुनु, सहकारी ठगी विषयमा रविजीलाई अनुसन्धान गर्ने कुनै ठाउँ नै नरहेको प्रचण्डको ठाडो अभिव्यक्ति, कांग्रेसले प्रधानमन्त्रीको अफर गरेको सांसद स्वर्णिमको रोस्टमबाट आरोप, देशको गोप्य सूचना विदेशीलाई बेच्ने एजेन्टहरूलाई पनि बाहिर पठाउ, संसद्बाट हटाउ भन्दै रोस्टमबाट रविको गर्जन सुनिनु, हामीले भारतको कुरो बुझिदिनुपर्छ भन्दै स्वर्णिमले बिनासन्दर्भ अर्थ न बर्थको साउथ एसियन मोनरोए डक्ट्रिनको विषय उठाउनु, रविमुकुलस्वर्णिमबीच चलेको छताछुल्ल वाकयुद्ध र सहकारी रकम अपचलनमा रविको नाम नरहेको तर गोर्खा मिडियाको प्रबन्ध निर्देशकको हैसियतमा उक्त रकम चेकबाट व्यय गर्नमा संलग्न रहेको संसदीय छानबिन विशेष समितिले भनिरहेको अवस्थामा आफूले क्लिन चिट पाएको भन्दै एकोहोरो ढोल बजाइरहनु आदि सबै के हुन् ? यस्तैयस्तै विषयले रवि विवादै विवादको दलदलमा गहिराइसम्म गाडिन पुग्यो। अन्ततः संसदीय छानबिन विशेष समितिको सिफारिसमा सहकारी रकम अपचलन, संगठित अपराध र कीर्ते सम्बन्धमा छानबिन र अनुसन्धानको लागि प्रहरीको केन्द्रीय अनुसन्धान ब्युरोले शुक्रबार कात्तिक २ गते रविलाई पक्राउ गरी कास्की प्रहरी हिरासतमा पुर्यायो। कांग्रेसले गिरीबन्धु टी स्टेटको फाइल, एमालेले भुटानी शरणार्थी र टीकापुर जग्गा प्रकरणको फाइल र माओवादी केन्द्रले कांग्रेसएमाले कसैको पनि भ्रष्टाचारसम्बन्धी फाइल खोल्न र टुंगोमा पुयाउन सक्दैनन्। ती सम्पूर्ण फाइलहरू खोल्न सके पनि नसके पनि खोल्न तम्सिने र भन्डाफोर गर्दै जनजनलाई सुसूचित गर्न, सजग गराउनमा त रवि रास्वपा नै क्रियाशील देखिए। त्यसैले अत्यधिक लोकसमर्थनसहित चौथो दलको रूपमा उदय हुँदाको बखत देखिन रवि रास्वपा एमाले, कांग्रेस, माओवादी केन्द्रको टारगेटमा रहेको सर्वस्पष्ट छ। रास्वपामा विद्वान् र प्रकाण्ड विद्वानहरूको कमी छैन। ज्ञान छ। हौसाइ छ। तर हेक्का छैन। त्यसकारण हेक्का रहोस् कि पोलिटिक्स इज नट् अ स्प्रिन्ट, इटस् लाइक अ म्याराथुन अर्थात् राजनीति लघुदौड होइन, यो म्याराथुनजस्तै लामो दूरीको दौड हो। धेरै क्षेत्रहरूमा सुधार आवश्यक छ। रास्वपाको अगाडिको यात्रा पक्कै पनि सहज हुने छैन। यदि आरएसपीले आफ्नो भविष्य सुरक्षित गर्न चाहन्छ भने यसले व्यक्तिहरूलाई डेमिगोडको नजिकको स्थितिमा उचाल्न बन्द गर्नुपर्छ। यो सत्य हो कि लामिछाने पार्टी अध्यक्ष हुन् तर आशा छ, रास्वपा एक व्यक्तिको मात्र होइन। सरकारको आलोचना गरेर मात्रै भर पर्न सकिँदैन भन्ने कुरा पार्टीले बुझ्नुपर्छ। यो युक्तिले सधैं जनताको भावनालाई प्रभावित गर्दैन। अन्ततः मानिसहरूले उनीहरूको प्रदर्शनको आधारमा न्याय गर्नेछन्। यदि तिनीहरू सेवा प्रवाह गर्न असफल भए भने जनताले तिनीहरूलाई फरक दृष्टिले हेर्नेछन्। जब त्यो हुन्छ, तब नेपालको सदाबहार राजनीतिक परिदृश्य अर्को नयाँ शक्तिलाई स्वागत गर्न तयार हुन सक्छ।"
वीरगन्जमा ठूलो परिमाणमा गाँजासहित तीनजना पक्राउ,"वीरगन्ज : वीरगन्जमा प्रहरीले मालबाहक मिनी ट्रकको कन्टेनरबाट ठूलो परिमाणमा लागुऔषध गाँजासहित तीनजनालाई पक्राउ गरेको छ । प्रहरीले ८५ किलोग्राम गाँजासहित ना४ ख ९२५८ नम्बरको मिनी ट्रकका चालक सिन्धुपाल्चोकको बलेफी गाँउपालिका वडा नम्बर ६ का ३६ वर्षीय शान्त बहादुर तिमिल्सिनासँगै उक्त मिनी ट्रकमा सवार मकवानपुरको भिमफेदी गाँउपालिका वडा नम्बर ९ का ४८ वर्षीय प्रेम रूम्बा र मकवानपुरकै कैलाश गाउँपालिका वडा नम्बर १ का ३८ वर्षीय सूर्य बहादुर मोक्तानलाई पक्राउ गरेको हो । जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्सालका अनुसार,विशेष सूचनाको आधारमा वडा प्रहरी कार्यालय विर्ता, लागुऔषध नियन्त्रण ब्यूरो पर्सा र प्रहरी चौकी ईनर्वाबाट खटिएको संयुक्त प्रहरी टोलीले शुक्रबार बिहान ३:३० बजेतिर वीरगन्ज१६ बाइपास सडकमा कन्टेनर लोड गरिएको उक्त मिनी ट्रक रोकेर चेकजाँच गरेको थियो । वीरगन्जको बसपार्कबाट रजतजयन्ति चोकतर्फ जाँदै गरेको उक्त मिनी ट्रक रोकेर चेकजाँच गर्ने क्रममा कन्टेनरभित्र ४ वटा सेतो प्लाष्टिकको बोरामा रातो प्लाष्टिकले बेरेर लुकाइ छिपाइ राखिएको लागुऔषध गाँजा ८५ किलोग्राम बरामद गरिएको प्रहरी नायब उपरीक्षक लम्सालले बताए । बरामद लागूषध गाँजा र ट्रकसहित तीनैजनालाई जिल्ला प्रहरी कार्यालय पर्सामा राखिएको उनले बताए । पक्राउ परेका तीनजनामध्ये तिमिल्सिना ट्रकको चालक रहेको खुलेको तथा अन्य दुईजना भने ट्रकका सहचालक वा कारोबारी के हुन् भन्ने बारेमा खुल्न नसकेकाले अनुसन्धान भइरहेको प्रहरी नायब उपरीक्षक लम्साले जानकारी दिए ।"
ताप्लीको तिल्केचौरमा नमुना दलित बस्ती 'अभियान,"उदयपुर: उदयपुरको ताप्ली गाउँपालिका५ तिल्केचौरलाई नमुना दलित बस्ती' बनाइने भएको छ । गाउँपालिका र वडा कार्यालयको सहयोगमा स्थानीयको सकृयतामा बस्तीलाई नमुना बनाउने अभियानको सुरुवात गरिएको हो । नमुना बस्ती निर्माणका लागि सरसफाइ, स्वच्छ खानेपानी, साबुन पानी र चर्पीको नियमित प्रयोग, धुवाँरहित चुलोको प्रयोग,सबै बालबालिकाहरूको विद्यालयमा नियमित उपस्थिति एवं अभिभावकको रेखदेख कार्यक्रम अघि सारिएको गाउँपालिकाका अध्यक्ष ढुंगराज विकले बताए । अभियानमा सडक तथा घोरेटो बाटोको नियमित सरसफाइ, पोषणयुक्त खाना तथा स्वस्थकर आहारव्याहार, आपसी सहयोग, सद्भाव र मेलमिलापको भावनाको बिकास गर्ने जस्ता कार्यक्रम अघि सारिएको उनले बताए । अध्यक्ष विकका अनुसार जीविकोपार्जनका लागि सबै घरमा व्यवस्थित करेसाबारी, तरकारी खेती, उन्नतजातका पशुपालन, कुखुरा पालन, फलफूल तथा अन्य कृषिजन्य उत्पादन, व्यावसायिक सीप तथा तालिम मार्फत आयआर्जनमुलक कार्यक्रम राखिएको छ । त्यस्तै महिला शसक्तिकरण तथा क्षमता बिकास, दलित सचेतनामुलक कार्यक्रमको आयोजना, मदिराजन्य पदार्थको सेवनमा न्यूनीकरण गर्दै सम्मुनत र नमुना दलित बस्ती निर्माणका लागि तिल्केचौर रोजाईको बस्ती रहेको उनले बताए । त्यसका लागि स्थानीयबासी, गाउँपालिका तथा वडाका जनप्रतिनिधिले सामुहिक प्रतिबद्धतासमेत जनाएको तिल्केचौर नमुना टोल विकास संस्थाका अध्यक्ष राजन नेपालीले बताए । ४२ घर रहको तिल्केचौरलाई नमुना बस्ती निर्माणका लागि देउसीभैलो मार्फत संकलन भएको रकमबाट अभियान सफल बनाउन कोषको स्थापना गरिएको छ । पालिका अध्यक्ष विकले कृषि यान्त्रिकरण, बिउबिजन, सीप तथा तालिम तथा नमुना बस्ती निर्माणका लागि आवश्यक भौतिक संरचना निर्माणका लागि गाउँपालिकाले सहयोग गर्ने प्रतिबद्धता जनाएका छन् । वडानम्बर ५ का वडाध्यक्ष बिष्णुकुमार श्रेष्ठले वडामा आउने सिमित बजेटका कारण सबै योजना सम्बोधन गर्न संभव नभएपनि नमुना दलित बस्ती निर्माणका लागि खानेपानी, सरसफाइ, बाटोघाटो मर्मतलगायत साना योजना उपलब्ध गराउन तयार रहेको बताए ।"
अवैध बालुवा बोक्ने ट्याक्टरलाई ४० हजार जरिवाना,अर्घाखाँची : अर्घाखाँचीको छत्रदेव गाउँपालिकामा अवैध रूपमा बालुवा चोरी निकासी गर्ने २ वटा ट्याक्टरलाई प्रहरीले नियन्त्रणमा लिएको छ। छत्रदेवको वडा नम्बर १ सोर्य खोलाबाट लु३त ६१९५ र लु३त ७९८४ नम्बरको टयाक्टरलाई अवैधरुपमा बालुवा चोरी निकासी गरेको अवस्थामा बल्कोट प्रहरी चौकीले नियन्त्रणमा लिएको जिल्ला प्रहरी कार्यालय अर्घाखाँचीका प्रमुख डिएसपी चक्र बहादुर मल्लले बताए । पक्राउ परेका ट्याक्टरलाई छत्रदेव गाउँपालिका वडा नम्बर ३ बाट प्रति ट्याक्टर २० हजारका दरले २ वटाको ४० हजार जरिवाना गरी छोडिएको जिल्ला प्रहरी कार्यालय अर्घाखाँचीका सूचना अधिकारी प्रहरी निरीक्षक विष्णुप्रसाद पौडेलले जानकारी दिए ।
रुसद्वारा युक्रेनमा ब्यालेस्टिक मिसाइल परीक्षण,"युक्रेनमा मिसाइल आक्रमण भएको केही घण्टापछि रुसी राष्ट्रपति भ्लादिमिर पुटिनले अचानक देशवासीलाई सम्बोधन गरेका छन् । सम्बोधनमा उनले पश्चिमी आक्रमणको जवाफमा रुसले नयाँ मध्यवर्ती दूरीको ब्यालेस्टिक मिसाइल परीक्षण गरेको बताएका छन् । पुटिनले आफूहरुमाथि आक्रमण गर्नेलाई प्रत्याक्रमण गर्ने अधिकार आफूहरुसँग भएका बताएका छन् । पुटिनले उक्त मिसाइललाई ओरेश्निक नाम दिएका छन् । मिसाइलले २५ देखि ३ किलोमिटर प्रति सेकेन्डको गतिमा लक्ष्यमा आक्रमण गर्ने उनको भनाइ छ। पुटिनले पश्चिमी देशहरूलाई युक्रेनलाई सहयोग गर्ने कुनै पनि देशको सैन्य आधार शिविरमा मस्कोले आक्रमण गर्न सक्ने चेतावनी दिएका छन्। रुसले बिहीबार बिहान युक्रेनको डिनिप्रो सहरमा घातक मिसाइल आक्रमण गरेको छ । यसबारेमा युक्रेनी राष्ट्रपति जेलेन्स्कीले रुसले इन्टरकन्टिनेन्टल मिसाइल (आईसीबीएम) बाट आक्रमण गरेको दाबी गरेका थिए । यद्यपि अमेरिकी अधिकारीहरूले हिजो नै जेलेन्स्कीको दाबीलाई अस्वीकार गरेका छन्। पश्चिमी देशहरूले युक्रेन युद्धलाई बढाइरहेको पुटिनको आरोप रुसी राष्ट्रपति पुटिनले युक्रेन युद्ध अहिले विश्वव्यापी द्वन्द्वमा परिणत भएको बताएका छन् । पुटिनले युक्रेनलाई रुसी भूमिमा लामो दुरीका क्षेप्यास्त्रहरू प्रयोग गर्न दिएर पश्चिमा मुलुकले सङ्कटलाई बढाएको उल्लेख गरे। पुटिनले भने, 'रुसले हाइपरसोनिक हतियार प्रयोग गरेछ भने आक्रमणअघि त्यहाँका मानिसहरूलाई ठाउँ छाडेर बाहिर निस्कन चेतावनी दिनेछ।' उनले रुसी मिसाइललाई रोक्न अमेरिकी वायु रक्षा प्रणाली कहिल्यै सफल नहुने बताए । युक्रेनले पश्चिमी देशबाट हतियार प्राप्त गर्दा युद्धको नतिजामा कुनै असर नपर्ने पुटिनले उल्लेख गरे।"
चिसो बढेसँगै मुस्ताङमा उच्चलेकका याकचौरी बेसी झारिए,"जोमसोम : मुस्ताङका याकचौरी चिसो बढेसँगै उच्चलेकबाट बेसी झारिएका छन्। हिउँदयामसँगै उच्चलेकको अत्यधिक चिसो र हिमपात छल्न मुस्ताङका याकचौरी पालक किसानले बस्ती नजिकको न्यानो स्थानमा स्थान्तरण गर्न थालेका हुन्। मुस्ताङमा जेठदेखि कार्तिकको अन्तिमसम्म उच्चलेकका विभिन्न स्थानमा गोठ खडा गरेर याकचौरी पालन गर्ने गरिएको छ। बर्खायामको मौसममा उच्चलेकको पाटनमा याकचौरीका लागि अनुकूल हावापानी र पर्याप्त चरन क्षेत्र हुने भएकाले मुस्ताङका समूहगत रूपमा अस्थायी गोठ निर्माण गरी चाकचौरी पालन गर्ने गरिएको छ। मुस्ताङका पशुपालक किसानले परम्परागत रूपमा हिउँ पर्ने समयमा बस्तीमा र हिउँ पग्लिने समयमा उच्चलेकमा लगेर याकचौरीको व्यवस्थापन गर्ने प्रचलन रहेको याकचौरी हिमालयन चौरी पालक तथा संरक्षण समिति मुस्ताङका सचिव सोजन हिराचनले जानकारी दिए। हिउँदयामा हिमालको फेदमा हिउँ पर्ने गर्छ, गोठाला र कचौरीहरूलाई समेत चिसो र हिमपातले निकै सास्ती हुन्छ', सचिव हिराचनले भने,चरनक्षेत्र पूरै हिउँले ढाकिन्छ, पशु आहाराको व्यवस्थापन गर्न पनि निकै दुःख हुन्छ। उच्चलेको पाटनमा व्यवस्थापन गरिएको याकचौरी बस्ती नजिक न्यानो स्थानमा झारिंदा याकचौरी र गोठालाहरूलाई रेखदेख गर्न निकै सजिलो हुने सचिव हिराचनले बताए। मुस्ताङमा सदिंयौ वर्षदेखिको याकचौरी पालन व्यवसाय यहाँको जैविक तथा सांस्कृतिक विशेषताको रूपमा लिने गरिएको छ। मुस्ताङको तल्लो क्षेत्र थासाङ गाउँपालिकादेखि उपल्लो मुस्ताङको लोमान्थाङसम्म किसानहरूले याकचौरी पाल्दै आइरहेका छन्। यहाँ पालन गरिएको याकचौरीलाई मंसिरदेखि वैशाखको अन्तिम महिनासम्म बस्तीमा स्थान्तरण गर्ने गरिन्छ। त्यसपछि बिस्तारै गर्मीयाम सुरु हुन थालेपछि बस्तीका याकचौरीलाई पुन उच्चलेकको पाटनमा लगेर व्यवस्थापन गर्ने प्रचलन रहेको सचिव हिराचनले जनाए। मुस्ताङमा पुख्यौली व्यवसायका रुपमा अपनाउँदै आइरहेको याकचौरीहरुले पारिस्थितीक प्रणली (ईको सिस्टम)मा समेत ठूलो योगादन पुर्याउने सचिव हिराचनको दावी छ। मुस्ताङका ५ स्थानीय तहमा कुल ४ हजार ७ सय बढी याकचौरी पालन गरिएको छ। जिल्लाका ५ वटै स्थानीय तहका याकचौरी पालन व्यवसायीहरूको हकहित र उत्थानका लागि २०७६ सालमा हिमालयन याकचौरी पालन तथा संरक्षण व्यवस्थापन समिति गठन भइसकेको छ। हिमाली तथा उच्चपहाडी जिल्लामा पालन गरिने याकचौरी व्यवसायलाई थप संगठित गर्ने याकचौरी पालकलाई व्यवसायिक र व्यवस्थित तुल्याउनका लागि २०८० सालमा केन्द्रीय संस्थाको रुपमा याकचौरी कृषक महासंघ नेपाल गठन भएको छ। हिमाली तथा उच्चपहाडी क्षेत्रमा याकचौरी पालकहरूले भौग्दै आइरहेका समस्या र चुनौतीहरूलाई सहजीकरण गर्ने उद्देश्यले महासंघ गठन भएको हिमालयन याकचौरी पालक तथा संरक्षण समितिका सचिव हिराचनले बताए। हिराचन महासंघको केन्द्रीय महासचिव हुन्। हिमालयन याकचौरी पालक तथा सरक्षण समितिको तथ्यांक अनुसार मुस्ताङमा सबैभन्दा धेरै याकचौरी थासाङ गाउँपालिकामा पालिएको छ। थासाङको कुल २३ गोठमा करिव १ हजार ५ सयभन्दा बढी याकचौरी छन्। यसैगरी मुस्ताङको घरपझोङमा ७ वटा गोठमा करिव ७ सयभन्दा बढी, वारागुङ मुक्तिक्षेत्रमा ३ वटा गोठमा ५ सयभन्दा बढी, लोघेकर दामोदरकुण्डमा २ गोठमा ५ सय बढी र लोमान्थाङ गाउँपालिकामा करिव १ हजार ५ सयभन्दा बढी याकचौरी पालन गरिएको छ। मुस्ताङको थासाङमा बर्खायामको मौसममा बतासे लेंक, मार्चे लेंक, मुलिखर्क लगायतका स्थानमा याकचौरी पालन गर्ने गरिएको छ। यहाँ थासाङको सौरु, कोवाङ, कुञ्जो, लार्जुङ, बोक्सी खोला र नाउरिकोटका किसानले याकचौरी पाल्न गर्छन्। घरपझोङको मार्फा, स्याङ र जामसोमका गरी ७ घरधुरीले याकचौरी पालेका छन्। उपल्लो मुस्ताङको लोमान्थाङ५ पनि ठूलो संख्यामा याकचौरी पालन गरिएको छ। समुन्द्री सतहको झन्डै ४ हजार भन्दा अग्लो उचाईमा परम्परागत रुपमा पालन गरिने याकचौरी व्यवसायमा पछिल्लो समय जलवायु परिवर्तनका कारण निकै समस्या र चुनौती थपिएको थासाङ२ का वडाध्यक्ष गौतम शेरचनले उल्लेख गरे। बर्खायाममा जलवायु संकटकै कारण हिमालमा हिउँ जम्न छोडेको, पानीका मुहान सुक्दै जान थालेको र उच्चलेकको पाटनमा घाँस उम्रिन छोडेर अनावश्यक झारहरू पलाउन थालेकाले पशु व्यवस्थापनमा निकै समस्या पर्ने गरेको वडाध्यक्ष शेरचनको भनाइ छ। उच्चलेकमा जाने पदमार्ग बाटो जीर्ण र असहज भइरहेको छ', वडाध्यक्ष शेरचनले थपे,हिमचितुवा तथा अन्य वन्यजन्तुका कारण याकचौरीका पाठापाठीहरू बर्सेनि असुरक्षित बन्दै गइरहेको छ। वडाध्यक्ष शेरचनले वन्यजन्तुबाट हुने क्षतिको आकलन गरी एक्याप कार्यालयले आशिंक भए पनि राहत प्रदान गर्ने गरेको बताए। अत्यधिक चिसो र हिमपातका कारण २०७५ सालमा उपल्लो मुस्ताङको लोमान्थाङ उच्चलेकमा चरनक्षेत्रमा व्यवस्थापन गरिएको ठुलो संख्यामा याकचौरी हिउमा पुरिएर मरेका थिए। त्यस समय गण्डकी प्रदेश सरकारले पीडित याकचौरी पालकहरूको एकिन गरी क्षति राहत उपलब्ध गराएको थियो। यस्तै थासाङको धौलागिरी आइसफलको मुलिखर्कमा पनि हिमपहिरोका कारण दर्जनौं याकचौरी पुरिएर मृत्यु भएको थियो। मुस्ताङमा सामूहिक र व्यक्तिगत रूपमा विभिन्न प्रयोजनका लागि याकचौरी पालन व्यवसाय गर्ने गरेको पाइन्छ। उच्चलेकको चिसो हावापानीमा पालन गरिएका याकचौरीले हिमाली जटिबुटी सेवन गर्ने भएकाले यसको मासु स्वादिलो र पोषिलो हुने जनविश्वाश रहिआएको छ। पशुपालक किसानले चौरीको दूधबाट दही, घ्यु , छुर्पी र चीज जस्ता विभिन्न परिकार बनाउँछन्। याकचौरीको पुच्छर पूजाआजाको लागि प्रयोग हुने भएकाले महङ्गो मूल्यमा बिक्री हुने गर्छ। मुस्ताङमा एउटै जिउँदो याकको मुल्य १ लाख ३० हजारदेखि १ लाख ५० हजारसम्म पर्छ। मुस्ताङको तल्लो क्षेत्र अन्तर्गत मार्चे लेंक, बतासे लेंक, नमुख लेंक र बोक्सी खोलमा याकचौरीको आलो रगत खाने मेला लाग्ने गर्छ। वैकल्पिक आम्दानीको रुपमा यहाँका पशुपालक किसानले याकचौरीको भेटेरिनरी परीक्षण गराएर याकचौरी आलो रगत निकालेर सर्वसाधारणलाई बिक्री गर्ने प्रचलन छ। याकचौरीको आलो रगत सेवन गर्नाले दीर्घ रोगका बिरामीलाई फाइदा पुग्ने जनविश्वाश छ। याकचौरीको आलो रगत खान जिल्ला बारिहबाट उल्लेख्य सर्वसाधारण मुस्ताङ आउने भएकाले आन्तरिक पर्यटन प्रवर्द्धनमा समेत ठूलो टेवा पुगेको छ। हिमाली क्षेत्रमा सदियौ वर्षदेखि पालन गर्दै आइरहेको याकचौरी व्यवसायलाई चौरी प्रजातिको रूपमा सुचिकृत गरेकाले यहाँका किसानलाई याकचौरीको मासु जिल्ला बाहिर निकासा गर्दा कानुनी जटिलता उत्पन्न हुने गरेको छ। तर स्थानीय स्तरमा याकचौरीको मासु बेचबिखन गर्नमा भने कुनै समस्या परेको छैन। सरकारले हिमाली याकचौरीलाई चौरी गाईको सूचिबाट हटाउन महासंघले पहल गरिरहेको छ।"
गोरखाको सोतीपाङसिङमा अवैध पठाओको बिगबिगी,"गोरखा : भर्खरभर्खर सडक सञ्जालले छोएको माछाखोला पाङसिङ खण्डमा बिना दर्ताका पठाओ सेवा (मोटरसाइकल) सञ्चालनमा छ। ३० किलोमिटर खण्डमा करिब ६० वटा पठाओ(मोटरसाइकल) चल्ने गरेका छन्। सबैभन्दा धेरै माछाखोलाबाट पठाओ सेवा सञ्चालनमा छ। त्यस्तै सोती, खोर्लाबेंसशीबाट पनि पठाओ चल्ने गरेको छ। पाङसिङदेखिका यात्रु बोकेर मोटरसाइक्लबालाले काठमाडौंंसम्म पठाओ सेवा दिने स्थानीयबासी बताउँछन्। विना दर्ताका यी पठाओ सेवाले कुनै निकायमा पनि राजस्व तिर्ने गरेका छैनन्। बस तथा जीपसमेत चल्ने सो सडकखण्डमा पठाओ सेवाले चर्को भाडा लिएर यात्रु ओसार्ने गरेको स्थानीयको गुनासो छ। जीपको भन्दा झण्डै तेब्बर बढी भाडा लिएर यात्रु ओसार्ने गरेको यात्रुहरूको भनाइ छ। माछाखोलादेखि पाङसिङसम्म सेवा दिएबापत जीपले एक हजार रूपैयाँ लिन्छ भने पठाओले तीन हजार लिने गरेको छ, एक यात्रु भन्छन्, माछाखोलादेखि जगतसम्म चलेको जीपले सातसय रूपैयाँ लिन्छ भने पठाओले दुई हजार लिने गरेका छन्। सेवा पाएपछि दररेटमा बार्गेनिङ नगर्ने दुर्गम भेगका निमुखाहरू ठगिने गरेको उनको भनाइ छ। बेनिघाट, आरुघाट लार्के सडकको माछाखोलासम्म बर्खाका चार महिनाबाहेकका दिनहरूमा बस र जिप सेवा सञ्चालनमा छ। त्यहाँभन्दा माथि पाङसिङसम्म जीपले सेवा दिइरहेको छ। बस र जिपले सेवा दिए पनि यो सडकमा मोटरसाइकलले पठाओ सेवा दिने गरेको छ। पठाओले बर्खाका बेला पनि सेवा दिने गरेको स्थानीयको भनाइ छ। पठाओले दुर्गमका निमुखा जनतालाई ठग्नुसम्म ठगेको छ तर के गर्नु, यात्रु रहरले पठाओ चढेका होइनन्, बाध्य भएर चढेका हुन्, जगतका गणेश कार्की भन्छन्, सरकारले दुर्गमका जनता मरे मर्, बाँचे बाँच् भनेर वास्तै गर्दैन। बर्खाका बेला न बस चल्छ, न जिप। धन्न पठाओले जोखिम मलेर भए पनि सेवा दिएका छन्। कच्चीबाटोमा हप्ता हप्तामा बाइक बिग्रिँदो रहेछ। बनाउनुपर्दा एकै पटकमा ४० हजार, ५० हजारसम्म खर्च हुन्छ भन्छन्। अबैध रूपमा चलेको पठाओले मान्छे ठगे पनि छिटो गन्तव्यमा पुग्नुपर्ने दुर्गमका मान्छेलाई सजिलो भएको छ। रातो नम्बर प्लेटको कार, जिप र बाइकले भाडा असुलेर यात्रु बोक्ने विषय विधि, प्रक्रिया विपरीतका कार्य हुन्। यसप्रति नियमन गर्ने निकाय जिल्ला ट्राफिक प्रहरी मौन छ। त्यस क्षेत्रमा अवैध रूपमा पठाओ सेवा चलिरहेको भन्ने जानकारी त हामीलाई पनि छ, जिल्ला ट्राफिक प्रहरी कार्यालयका प्रमुख तारापति अर्याल भन्छन्, त्यस्तो गतिविधि नियन्त्रण गर्नुपर्छ। त्यसका लागि हामी प्रयास गर्नेछौं। यस्ता कार्य नियन्त्रण गर्न स्थानीय सरकारले पनि साथ र सहयोग गर्नुपर्ने उनको भनाइ छ।"
आज एमालेको जागरण सभा,"काठमाडौं : आज हुने नेकपा एमालेको जागरण सभामा १ लाख नागरिक उत्रिने बताएको छ। शुक्रबार बिहान ११ बजेबाट अराजकताविरुद्ध जागरण सभा गर्न लागिएको जनाइएको छ। एमाले काठमाडौं, भक्तपुर र ललितपुरले आयोजना गर्ने जागरण सभाले समाजमा फैलिएको नकारात्मक दृष्टिकोणलाई सकारात्मक दिशातर्फ लैजाने, राष्ट्रिय सद्भाव कायम गर्ने र समाजलाई सही दिशातर्फ लैजानको लागि सहयोग पुग्ने बताएको छ। एमाले काठमाडौँ अध्यक्ष दीपक निरौलाले बिहान ११ बजे भद्रकालीबाट र्याली सुरु भएर दरबारमार्ग पुगेर सभामा परिणत हुने बताए। सभालाई पार्टी अध्यक्ष केपी शर्मा ओलीलगायतले सम्बोधन गर्नुहुने छ, हामीले १ लाख मान्छेको उपस्थितिमा कार्यक्रम सम्पन्न गर्ने लक्ष राखेका छौं, उनले भने। नेपाली समाजमा फैलाइएको सामाजिक अराजकतालाई चिर्न कार्यक्रम आयोजना गरिएको उनले बताए। निरौलाले एमाले माथि फैलाइएको भ्रम, सरकार र एमाले अध्यक्ष ओलीलाई लगाइएका निराधार आरोप र लाञ्छना भोलिको कार्यक्रमले चिर्ने बताए। एमाले बागमती प्रदेश कमिटीका अध्यक्ष कैलाशप्रसाद ढुंगेलले जागरण सभा विभाजनकारी शक्तिका विरुद्ध भएको बताए। उनले अराजकतावादीहरूको विरुद्ध एमालेले आफ्नो असलीरूप भोलिको कार्यक्रममा देखाउने उनले स्पष्ट पारे। एमाले कमजोर भयो, पुराना पार्टीहरू सकिए भन्नेहरूले शक्ति देख्ने छन्, उनले भने।"
"मुवाथाईका विश्वविजेता, जसले भाँचिएकै हातले खेलेर विश्व च्याम्पियन बने","काठमाडौं : मार्सल आर्ट्स नेपालमा लोकप्रिय खेलका रुपमा चिनिन्छ। मार्सल आर्ट्समा तेक्वान्दो र करातेले धेरै चर्चा बटुले पनि अन्य खेलले हासिल गरेका उपलब्धि र खेलाडीको प्रदर्शनले नेपाली खेलकुद बृत्तलाई बेलाबेला तताउने गरेको छ। २०८० चैत ६ मा यस्तै गर्विलो उपलब्धि र चर्चा दिलाए, मुवाथाई खेलाडी गुणराज रुचालले। थाइल्यान्डको राजधानी बैंककस्थित द बजार रत्चदाफिसेकमा आयोजना भएको १९औं विश्व च्याम्पियनसिपको सेमीप्रोको पुरुष ५४ केजीमा गुणराजले इटालीका ग्राभियल ओलारिउलाई पराजित गर्दै ऐतिहासिक स्वर्ण पदक जितेका थिए। त्यो जित गुणराजको मात्रै थिएन, सिंगो नेपालको जित थियो। मुवाथाईमा देशले प्राप्त गरेको अहिलेसम्मकै ठूलो सफलता र उपलब्धि थियो। यो सफलतापछि गुणराज एकाएक चर्चित भए। जताततै उनको सफलताको चर्चा भयो। तर, उनको संघर्ष, मेहनत, परिश्रम, दुःख र पीडाको चर्चा चाहिँ कमै मात्र भयो। गुणराजले रातारात त्यो सफलता हासिल गरेका थिएनन्। त्यसका लागि कयौं दुःख, कष्ट र संघर्ष गरेका थिए। त्यो दुःख, कष्ट र संघर्ष विश्व च्याम्पियनसिपका लागि मात्रै गरेका थिएनन्, प्रतियोगिताकै दौरान पनि दुःख, कष्ट र पीडा भोग्नु परेको थियो। ग्राभियलसँगको भिडन्तको पहिलो राउन्डमै उनको दायाँ हात भाँचिएको थियो। त्यो कुरा न उनले आफ्ना प्रशिक्षक राहुल मोक्तानलाई सुनाए न त रेफ्रीलाई नै। उनी असंख्य पीडा र दुःख सहेरै ग्राभियलसँग भिड्न तयार भए। मेरो हात भाँचियो भनेर मैले पहिले नै थाहा पाइसकेको थिएँ। पहिले पनि मेरो हात त्यसरी नै भाँचिएको थियो, उनले त्यो क्षण सम्झिँदै भने, तर मैले मेरो हात भाँचिएको कुरा गर्नासाथ खेल छाड्नु पथ्र्यो। हार स्वीकार्नुपथ्र्यो वा मेरो प्रतिद्वन्द्वीले थाहा पाएको भए मेरो हातलाई केन्द्रमा राखेर प्रहार गथ्र्यो। त्यसपछि मैले खेल्नै सक्दिन थिएँ। त्यसैले कसैलाई नभनी पीडा सहेरै रिङमा डटिरहें। हातले मुक्का प्रहार गर्न नसकेपछि उनले लात्ती, कुहिना र घुँडाको प्रहार गर्दै प्रतिद्वन्द्वीलाई चित खुवाए। अन्तर्राष्ट्रिय रिङमा उत्रिँदा उनको हात पहिलो पटक भाँचिएको थिएन। यसअघि पनि तीन पटक भाँचिसकेको थियो। देवीटारदेखि विश्व विजेतासम्म ओखलढुंगाको सुनकोशी गाउँपालिका३, सिस्नेरीको देवीटारका गुणराज जेठो सन्तान हुन्। उनका दुई भाइ र एक बहिनी छन्। २०६४ मा गाउँकै कालिका माविबाट एसएलसी पास गर्ने बित्तिकै १८ महिने कम्युनिटी मेडिसिन असिसटेन्ट (सीएमए) कोर्स गर्न सदरमुकामस्थित हिमालयन पारामेडिकल शिक्षालय पुगेका थिए। गुणराज बुवाआमाको सपना पूरा गर्न कस्सिएर लागे। सीएमए उत्तीर्ण गरेपछि अहेबको परीक्षाको तयारीमा पनि जुटे। त्यसका लागि किताब किनेर ल्याए। किताब पढ्न थालेको दोस्रो दिन मात्रै भएको थियो, रेडियोमा अचानक गाउँपालिकाको केन्द्र मूलखर्कमा कराते तालिम सञ्चालन हुने सूचना सुने। रेडियोमा सूचना पूरा बज्न नपाउँदै गुणराजले पुस्तक थन्काए र कराते सिक्न दौडिए। सुरुमा बुवाआमाले उनको कुरा सुनेनन्। लोकसेवाको अन्तिम तयारीमा रहेका बेला कराते खेल्छु भन्दा बुवाआमा अचम्ममा परे। तर, गुणराजले जिद्दी नछाडेपछि उनीहरूको पनि केही लागेन। गाउँदेखि उकालैउकालो दुई घण्टामा पुगिन्थ्यो, मूलखर्क। उनी बिहान चार बजे नै घरबाट हिंड्थे। ६ बजेबाट प्रशिक्षण सुरु हुन्थ्यो। तीन घण्टाको प्रशिक्षण सकेर फर्किंदा १० बज्थ्यो। घर आएर खाना खाएपछि घरको काम गर्नुपथ्र्यो। त्यो प्रशिक्षण पनि तीन महिनाभन्दा बढी सञ्चालन हुन सकेन। त्यसपछि खेलाडी बन्ने आफ्नो सपना अधुरै हुने हो कि भन्ने चिन्ताले उनलाई सतायो। त्यहीबीचमा २०६९ असारमा नेपाली सेनामा भर्ती भए। आफ्नो सपना नेपाली सेनामै रहेर पूरा संकल्प गरे। नेपाली सेनाको तालिममै मार्सल आर्ट्स विधाअन्तर्गतका विभिन्न खेलहरू अनिवार्य सिक्नुपथ्र्यो। गुणराजले सुरुमा आइकिडो रोजे। पछि मुवाथाईको पूर्णकालीन खेलाडीका रुपमा नेपाली सेनाकै त्रिभुवन आर्मी क्लबमा आबद्ध भए। निरन्तरको मेहनत, परिश्रम र लगावले उनले लगातार सफलता हासिल गर्न थाले। २०७४ माघमा चितवनमा भएको तेस्रो इन्डोनेपाल प्रतियोगितामा उनले स्वर्ण पदक जिते। २०७६ मा काठमाडौंमा भएको राष्ट्रिय प्रतियोगितामा र २०७७ मा चितवनमा भएको टप फाइभ प्रतियोगितामा पनि उनी पहिलो भए। २०७९ मा भएको चौथो इन्डोनेपाल प्रतियोगितामा स्वर्ण जितेका उनले २०७९ मै भएको आठौं इन्डोनेपाल मुवाथाई प्रतियोगितामा पनि आफूलाई अब्बल सावित गरे। घरेलु प्रतियोगितामा मात्रै होइन, अन्तर्राष्ट्रिय प्रतियोगितामा पनि उनले आफूलाई पटक पटक प्रमाणित गरे। २०७५ असोजमा नेपालमै आयोजना भएको तेस्रो केब्याक इन्टरनेसनल मुवाथाई प्रतियोगितामा स्वर्ण पदक जितेका उनले २०७६ भदौमा थाइल्यान्डमा भएको जेएफ बक्सिङ फाइट प्रोमोसनमा इटालीका खेलाडीलाई नकआउट गर्दै स्वर्ण पदक जितेका थिए। २०७९ मा थाइल्यान्डको बैंककमा भएको फेयरटेक्स फाइटमा म्यानमारका खेलाडीलाई पराजित गर्दै उनले अर्को इतिहास बनाए। २०७९ मा थाइल्यान्डको पटायामा आयोजना भएको १७औं अमेच्योर एन्ड प्रोएम वल्र्ड मुवाथाई च्याम्पियनसिपमा कांस्य पदक जितेका उनले त्यही वर्ष थाइल्यान्डमै सम्पन्न १८औं अमेच्योर एन्ड प्रोएम वल्र्ड मुवाथाई च्याम्पियनसिपमा पनि कांस्य पदकमै चित्त बुझाए। दुई पटक कांस्य पदकमै सीमित बनेका गुणराजले मेहनत गर्न भने छाडेनन्। उनी एक पटक विश्व विजेता बन्ने अठोट लिएर दिनरात प्रशिक्षणमा खटिरहे। त्यो लक्ष्य पूरा गर्न एक वर्ष पनि कुर्नु परेन। २०८० फागुन २९ देखि चैत ६ गतेसम्म थाइल्यान्डमा सम्पन्न १९औं अमेच्योर एन्ड प्रोएम वल्र्ड मुवाथाई च्याम्पियनसिपमा उनले विश्व विजेताको बेल्ट पहिरिन पाए। उनले प्राप्त गरेको यो उपलब्धि नेपालका लागि अहिलेसम्मकै ठूलो हो। विश्व च्याम्पियनसिपको सेमीप्रो विधामा यो उपलब्धी हासिल गर्ने उनी पहिलो नेपाली मुवाथाई खेलाडी हुन्। नेपाली मुवाथाईका सफल खेलाडीको परिचय बनाएका गुणराजले केही महिना अघि वैदेशिक प्रशिक्षणको अवसर पनि पाएका थिए। अस्ट्रेलियाको पर्थमा रहेको लिजेन्ड्स एकेडेमीले उनलाई एक महिने निशुल्क प्रशिक्षण प्रदान गरेको थियो। उनले सात वटा अन्तर्राष्ट्रिय प्रतियोगितामा पराजय भोगेका थिए। तर, पनि हरेस खाएनन्। पराजय नै विजयको पहिलो आधार मानेर निरन्तर आफ्नो कर्ममा लागिरहे। यही कर्मले नै उनलाई विश्व विजेता पनि बनायो। राष्ट्रिय तथा अन्तर्राष्ट्रिय प्रतियोगितामा हासिल गरेको उपलब्धिको उच्च सम्मान गर्दै नेपाल राष्ट्रिय मुवाथाई संघले सन् २०१६, २०१८ र २०२२ मा तीन पटक वर्षका उत्कृष्ट खेलाडीको अवार्डबाट सम्मान गरेको थियो।"
"काभ्रेका किसानका पीडा : न खेत रहे, न माछा फार्म","काभ्रेपलान्चोक : कलकल बग्ने पानी, सलल पौरिने माछा। अनि, मनमनै कल्पना गर्थे, यसपटक त टन्नै कमाई हुने भो। तर, काभ्रे पनौतीका सुरज तामाङको यो कल्पना क्षणभरमा भताभुंग भयो। असोज १० देखि आरीघोप्टे पानी पर्यो। बाढीले १२ वटा पोखरीका माछा पुर्यो। न रहे माछा, न रहे पोखरी। क्षणभरमै सबै सखाप। सुरजेले पनौती१, खानीखोलामा श्री फुलचोकी मानेदोभान माछा पालन फर्म खोलेका थिए। बाढीले सबै सकाइदिएपछि सुरज खिन्न छन्। तैपनि हिम्मत हारेका छैनन्। पोखरी सफा गरेर पुनः माछा पाल्ने सुरसारमा छन्। अन्नपूर्णको टोली फर्ममा पुग्दा उनी बाढीले थुपारेको फोहोर सफा गर्दै थिए। सहकारीले सञ्चालन गरेको फर्मलाई उनले आफ्नो स्वामित्वमा लिएर पाँच वर्षदेखि माछापालन व्यवसाय थालेका थिए। २० हजार माछाका भुरा हालेका थियौं, उनले दुःखेसो पोखे, भुराहरू हुर्केर खान योग्य भइसकेका थिए। पहिरो र बाढीले सबै संरचना नै ध्वस्त बनायो। झन्डै ५३ लाख नोक्सानी भयो। ध्वस्त संरचनालाई पुनर्निर्माण गर्न सुरज र उनका दाइ राजकुमार नयाँ पाइपको लागत इस्टिमेट गर्दै थिए। सकभर एक महिनाभित्रै सञ्चालनमा ल्याउने दुई दाजुभाइको योजना छ। त्यत्रो क्षति व्यहोर्दा पनि वडाबाट एउटा ब्ल्यांकेट र एक बोरा चामल मात्र राहत पाएको उनको गुनासो छ। ६१ करोडभन्दा बढीको कृषिबालीमा क्षति असोजको बाढीपहिरोले काभ्रपलाञ्चोकमा कृषिमा मात्रै करोडौंैंको क्षति गरेको छ। जिल्ला कृषि विकास कार्यालयका सूचना अधिकारी विवेकानन्द महतका अनुसार जिल्लाका धुलिखेल, बनेपा, पनौती, पाँचखाल, नमोबुद्ध, मण्डनदेउपुर नगरपालिकामा कृषि बालीमा निकै नोक्सानी पुगेको छ। त्यस्तै खानीखोला , चौंरीदेउराली, तेमाल, बेथानचोक, भुम्लु,महाभारत र रोशी क्षेत्रमा पनि कृषि क्षेत्रमा नोक्सानी पुगेको जिल्ला कृषि विकास कार्यालयले जनाएको छ। धुलिखेल नगरपालिकाका वडा नं १,२,३,८,९,१०,११,१२ मा लगाइएको धान, मकै, तरकारी बालिमा क्षति पुर्याएको छ। झन्डै दुई सय घरधुरी प्रभावित छन्। ७५ हेक्टरमा लगाइएको धानबाली, ६० हेक्टरमा लगाइएको मकैबाली नष्ट भएको छ। त्यस्तै १ सय हेक्टर क्षेत्रफलमा लगाइएको तरकारी तथा अन्य बालीमा क्षति पुगेको छ। त्यस्तै बनेपा नगरपालिकाका वडा नं १ देखि १४ सम्म प्रभावित छनर। झन्डै एक सय घरधुरी प्रभावित भएका छन्। त्यस्तै पनौती नगरपालिकाका १,२,५,९,१०,११,१२ वडा बाढी र पहिरोले प्रभावित भएका छन्। झन्डै दुई हजार घरधुरी कृषकको नोक्सानी व्यहोरेका छन्। धान, तरकारी, माछा लगायतमा क्षति पुगेको छ। क्षतिको विवरण प्रादेशिक कृषि मन्त्रालयमा पठाएका छौं। विवेकानन्द महत, सूचना अधिकारी, कृषि विकास कार्यालय, काभ्रे पाँचखाल नगरपालिकाको ६,७, १० र १२ वडा प्रभावित छन्। यहाँ एक हजार घरधुरी कृषकले क्षति व्यहोरेका छन्। यसैगरी नमोबुद्ध नगरपालिका वडा नं ५, ७ र ८ वडामा क्षति पुगेको छ। ९ सय ९२ घरधुरी प्रभावित भएका छन्। मण्डनदेउपुर नगरपालिकामा १०, ११ र १२ वडामा लगाइएको कृषि बालिमा क्षति पुगेको छ। खानीखोलामा गाउँपालिकाको वडा नं ५,६ र ७ बढी प्रभावित भएका छन्। ४२ घरधुरी कृषकले क्षति व्यहोरेका छन्। त्यस्तै चौंरीदेउराली गाउँपालिकामा ३ देखि ९ वडामा लगाइएको कृषिबालीमा क्षति पुगेको छ। १ सय ५० घरधुरी प्रभावित भएको कृषि विकास कार्यालयले जनाएको छ। यसैगरी तेमाल गाउँपालिकामा १ देखि ९ वडामा लगाइएको कृषिबालीमा क्षति पुगेको छ। ९ सय ८८ घरधुरी प्रभावित भएका छन्। बेथानचोक गाउँपालिकामा १ देखि ६ वडा बढी प्रभावित भएका छन्। १ हजार ५ सय घरधुरी कृषकले क्षति व्यहोरेका छन्। भुम्लुका वडा नं १ , ७ र १० प्रभावित छन्। यहाँ एक सय ५० घरधुरी कृषकले नोक्सानी व्यहोरेका छन्। यसैगरी महाभारत गाउँपालिकाको चारवटा वडाहरूमा लगाइएको कृषि बालिमा क्षति पुगेको छ। यहाँको ५० घरधुरी कृषकले नोक्सानी सहनु परेको छ। सबैभन्दा प्रभावित रोशी गाउँपालिकाका बासिन्दा छन्। रोशी गाउँपालिकाको वडा नं १ देखि १२ सम्म लगाइएको कृषि बालीमा क्षति पुगेको छ। यहाँ एक हजार ५ सय घरधुरी प्रभावित भएका छन्। जिल्ला कृषि विकास कार्यालयका अनुसार ७ सय ४५ दशमलव ९१ हेक्टर क्षेत्रफलमा लगाइएको कृषिबालिमा क्षति पुगेको छ। झन्डै ६१ करोड ८५ लाखभन्दा बढी कृषिबालिमा क्षति पुगेको छ। विपद्मा क्षति पुगेको मुख्य बालिहरूमा धान, तरकारी, माछा लगायत रहेको छ, कृषि कार्यालयका सूचना अधिकारी महत भन्छन, क्षतिको विवरण प्रादेशिक मन्त्रालयमा पठाएका छौं। सहयोगको अपेक्षामा कृषक असोज दोस्रो साताको पहिरो र बाढीले क्षति पुर्याएको भए पनि माछा पालक सञ्चालकहरू पर्ख र हेरको मनस्थितिमा छन्। पनौति१, रयाले, माथिल्लोदोभानस्थित मुलखोला रेन्बो ट्राउट एन्ड पनौती अर्गानिक किचेन सुनसान झैं देखिन्छ। दुई महिनादेखि रौनक छैन। यहाँ रेन्बो ट्राउट माछा, डिडो, खान आउनेहरू छैनन्। दुई वर्षदेखि सञ्चालनमा आएको ट्राउट माछा फर्मका सञ्चालक प्रकाश पराजुलीले हरेश खाएका छैनन। क्षति व्यहोरेको एक महिना पछि उनी पुनः सञ्चालनका लागि पुनः निर्माणमा जुटेका छन्। असोज दोस्रो साताको प्राकृतिक विपत्तिले दुई करोडभन्दा बढीको नोक्सानी व्यहोर्नुपर्यो, पराजुली भन्छन्, माछाको भुरा उत्पादन गरेर बिक्री गर्ने योजना पहिरोले पुरिदियो। जसरी सकिन्छ, त्यसरी नै विस्तारै उठ्दै छौं। उनको माछा फर्मको पोखरीमा पहिरोको लेदो पस्यो। दुई स्थानबाट आउने पानीको पाइप नै क्षतिग्रस्त भयो। पहिरो र बाढीले सबै संरचना नै ध्वस्त भयो। माछा फर्ममा झन्डै ५३ लाख नोक्सानी पुग्यो। सरकारले केही सहयोग गरे हुन्थ्यो। ,सुरज तामाङ, माछापालक वैदेशिक रोजगारीको सिलसिलामा मलेसिया र दक्षिण कोरियामा बसेर फर्केका हुन्, सुरज तामाङ। तामाङले पठाएको रेमिट्यान्स (विप्रषण) रकम पनि माछा पालन फर्ममा लगानी गरिएको थियो। यहीँ ठाउँमा हुर्के, बढेको हुँछ। प्राकृतिक विपत्तिले दुःख दियो भन्दैमा ठाउँ नै छोड्ने वा पेसा परिवर्तन गर्ने मन छैन, उनले भने। काभे्रपलाञ्चोकका कृषकहरूमध्ये कतिपयको खेतबारी बाढीले बगाएको छ। जीविकोपार्जनका आधारहरू पनि बिथोलिएका छन्। उत्पादन वा रोजगारीसँगको आधार टुटेका कारण कतिपयलाई चुल्हो बाल्ने समस्या छ। खाद्यान्नदेखि दैनिक आवश्यकताका अन्य वस्तुको अभाव भोग्नुपरेको छ। कृषि र विपद् बिमाको जरुरी कमजोर भौगर्भिक तथा भूधरातलीय बनोट, मौसमी विषमता तथा जलवायु परिवर्तनका कारण पनि प्राकृतिक तथा गैरप्राकृतिक विपद्को जोखिममा काभ्रेवासीहरू परेका छन्। भिरालो जमिनका कारण पहिरोको जोखिम सधैं हुने गरेको छ। संविधानले प्राकृतिक प्रकोपबाट हुने जोखिम न्यूनीकरण गर्न पूर्वसूचना, तयारी, उद्धार, राहत एवं पुनस्र्थापना गर्ने नीति अवलम्बन गर्दै विपद् व्यवस्थापन कार्यलाई स्थानीय तहको एकल अधिकारका रूपमा राखेको छ। संघ, प्रदेश र स्थानीय तहको साझा अधिकारका रूपमा सूचीमा सूचीकृत छ। प्राकृतिक विपद्बाट क्षति पुगेका किसानहरूमध्ये कतिपय आफ्नो फर्मको बिमा गरेको भए पनि अधिकांशले बिमा गरेका छैनन्। बिमा नगरेका किसानहरूको आर्थिक क्षति हुँदा मनोबल झन् कमजोर भएको छ। राष्ट्रिय योजना आयोगका पूर्वउपाध्यक्ष गोविन्दराज पोखरेल तीनवटै तहको सरकारले आफ्नो जिम्मेवारीलाई योजनाबद्ध र व्यवस्थित ढंगले अगाडि बढाउनुपर्ने बताउँछन्। किसानहरूलाई कृषि विमामा समाहित गर्नुपर्ने आवश्यकता रहेको उनको भनाइ छ। सरकारले कृषि उत्पादन, प्रशोधन, भण्डारण तथा बजारीकरण प्रक्रियामा आवश्यक ऋणको व्यवस्था गर्न सक्छ, योजना आयोगका पूर्वउपाध्यक्ष पोखरेल भन्छन्, कृषि बिमा प्रणाली किसानसम्म पुगेन। कृषि बिमामा पहुँच पुर्याउन सकेको भए किसानहरूलाई धेरै तनाब हुने थिएन। बिमाले नोक्सानी कभर गथ्र्यो। अब पाठ सिक्नुपर्छ। कृषि तथा पशुपन्छी विकास मन्त्रालयका वरिष्ठ कृषि अर्थविज्ञ महानन्द जोशी व्यावसायिक रूपमा कृषि पेसा अपनाएकाहरूले कृषि एवं पशुपन्छीको बिमा गरेको बताउँछन्। बिमा गरेका कतिपय किसानहरूले विपद्बाट भएको बिमा रकम पाइसक्नु भएको छ। कतिपयले पाउँदै हुनुहुन्छ। कतिपय किसानहरूले बिमाका बारेमा थाहा पाएर पनि बिमा नगरेको हुन सक्छन्, जोशीले भने, बिमाको दायरा विस्तार नभएको ठाउँका किसानहरूले बिमा गर्न नपाएका पनि हुन सक्छन्। बिमाको प्रक्रियागत पक्षलाई सरलिकरण गर्दै बिमाको दायरा विस्तार गरिनुपर्ने खाँचो रहेको उल्लेख गर्दै बिमा कम्पनीहरू दुर्गम क्षेत्रमा पनि एजेन्टहरूलाई परिचालित हुनु खोँचो रहेको औंल्याए। प्राकृतिक विपद्बाट क्षति व्यहोरेका मुलुकभरका किसानहरूलाई नोक्सानीको सम्पूर्ण क्षतिपूर्ति दिन असम्भव रहेको डा पोखरेल बताउँछन्। सरकारले सम्पूर्ण क्षतिपूर्ति दिन सक्दैन भने सफ्ट लोन दिएर सहयोग गर्नुपर्छ, डा पोखरेलले भन्छन्, ठूलो लगानी गरेका किसानहरूलाई कृषि र पशु बिमामा आबद्ध गर्नतर्फ सरकारले ध्यान दिनुपर्छ। ठूलो नोक्सानी व्यहोरेका किसानहरूलाई स्थानीय, प्रादेशिक र संघीय सरकारले निश्चित वर्षका लागि तोकेर बिना ब्याज ऋण उपलब्ध गराउनुपर्ने डा पोखरेलको सुझाव छ। काभ्रेवासीको प्रश्न, सरकार कहाँ छ ? प्राकृतिक विपत्ति पछि भने राज्यको उपस्थितिको खोजी गरिरहेका छन्, काभ्रे जिल्लावासी। कृषक पराजुली सरकारले आफ्नो दायित्व र जवाफदेही भूमिका निर्वाह गरिदिनुपर्ने बताउँछन्। प्राकृतिक विपत्ति वछि राज्यको जिम्मेवारी बोध कमजोर देखिएको उनको भनाइ छ। सरकारले क्षति भएका भौतिक संरचना निर्माणमा ध्यान दिए हुन्थ्यो। भत्केको सडक, पानीको मूल निर्माण गरे पनि हामीलाई धेरै सजिलो हुन्थ्यो, पराजुली भन्छन्, व्यक्तिको व्यवसायमा सहयोग गर्न सकिँदैन भने पनि सार्वजनिक पूर्वाधारहरू छिट्टै बनाइदिए पनि व्यापार व्यवसाय गर्ने वातावरण बन्थ्यो। नागरिकको जीवनलाई सहज तुल्याउन राज्य आफैंले अग्रसरता लिनुपर्नेमा ढीलासुस्ती भएकोमा काभ्रेवासीहरू दुःखित देखिन्छन्। सरकारले आफ्नो दायित्व बोध गर्न गर्दै राज्य भएको अनुभूति दिलाउन सक्नुपर्ने धारणा छ। पनौती नगरपालिका भित्र रहेका प्रायःजसो माछा फर्ममा पहिरोकोले लेदो पसेको छ। पहिरो र बाढीले गर्दा सडक नै पुर्यो। आतायात नै अबरुद्ध भयो। एक महिनापछि बल्ल पहिरो पन्छाउँदै सडक खुला भयो। बिजुली बत्ती आयो। सरकारले अनुदान र न्यून ब्याजमा ऋणको व्यवस्था गर्नमा केही सहयोग गरे हुन्थ्यो, माछा फर्म सञ्चालक तामाङ भन्छन्, आत्तिएर पनि के गर्ने, कहाँ जाने ? सरकारले सहयोग गरे उद्यम गरेर अघि बढ्न सजिलो हुन्थ्यो। कुन जिल्लामा केके क्षति ? असोज १० गतेपछि तीन दिनसम्म मुलुकका अधिकांश स्थानमा अविरल वर्षा पछिको बाढी, पहिरो र डुबानका कारण कृषि क्षेत्रमा क्षति भएको हो। कृषि तथा पशुपन्छी विकास मन्त्रालयका सूचना अधिकारी महानन्द जोशीका अनुसार, काभ्रेपलाञ्चोकका साथै झापा, सप्तरी, सिराहा, धनुषा, महोत्तरी, सर्लाही, रौतहट, बारा, पर्सा, खोटाङ, लमजुङ, पर्वत, कास्की, स्याङजा, सिन्धुली, मकवानपुर, नवलपरासी, बागलुङ, कैलालीमा खेतीयोग्य जमिनमा क्षति पुगेको छ। यी जिल्लाहरूमा ५८ हजार ४ सय ७६ हेक्टर धानबाली नष्ट भएको प्रारम्भिक तथ्यांक छ। मन्त्रालयका सूचना अधिकारी जोशीका अनुसार ३ अर्ब ५० करोड बराबरको धानबाली क्षति भएको छ। धनुषा, महोत्तरी, सर्लाही, रौतहट, बारा र पर्साको ४ सय ५८ हेक्टर क्षेत्रफलको माछा पोखरीमा क्षति पुगेको छ। माछा पोखरीमा भएको क्षति १ अर्ब १३ करोडबराबर रहेको मन्त्रालयले जनाएको छ। त्यस्तै खोटाङ जिल्लामा १ हजार ३ सय हेक्टर क्षेत्रफलमा लगाइएको अलैंची नष्ट भएको छ। जसबाट ७० करोड बराबरको क्षति भएको जनाइएको छ। त्यस्तै पर्सा जिल्लामा ८५ हेक्टर उखुमा क्षति पुगेको छ। यसबाट ३४ करोड बराबरको क्षति भएको मन्त्रालयले जनाएको छ। इलाम, पाँचथर, सुनसरी, धनकुटा, सोलुखुम्बु, ओखलढुंगा, रामेछाप, दोलखा, ललितपुर र मधेस प्रदेशका सबै जिल्लामा पशुपन्छीको मृत्यु भएको छ। मुलुकभर झन्डै २६ हजार २ सय ५ पशुपन्छीको बाढी, पहिरोमा परेर मृत्यु भएको छ। खोटाङ, मकवानपुर, चितवन, सप्तरी, सिरहा, धनुषा, बारा र पर्सा जिल्लाको ४ हजार ७ सय ४३ हेक्टरमा लगाइएको तरकारी बालि नष्ट भएको छ। पाँचथर, धनकुटा र तेह्रथुममा २४ पशुगोठमा क्षति पुगेको छ। कास्की, नवलपरासी पूर्व, रौतहटमा गरी २२ हेक्टर फलफूल बगैंचामा क्षति पुगेको छ। कृषि मन्त्रालय र मातहतको कार्यालयको भौतिक तथा अन्य संरचनामा १६ करोड बराबरका क्षति पुगेको छ। मन्त्रालयका सूचना अधिकारी जोशीका अनुसार, क्षतिको विस्तृत विवरण आउन बाँकी नै छ। जोशी भन्छन्, सबै प्रदेशबाट क्षतिको अन्तिम विवरण आउने क्रममा छ। कृषि बिमा प्रणाली किसानसम्म पुगेन। कृषि बिमामा पहुँच पुर्याउन सकेको भए किसानहरूलाई धेरै तनाव हुने थिएन। बिमाले नोक्सानी कभर गथ्र्यो। अब पाठ सिकेर विपद् बिमा ल्याउनुपर्छ। डा गोविन्दराज पोखरेल, पूर्वउपाध्यक्ष, राष्ट्रिय योजना आयोग कृषि र पशुमा ६ अर्बको क्षति भएको छ : महानन्द जोशी, वरिष्ठ कृषि अर्थ विज्ञ कृषि तथा पशुपन्छी विकास मन्त्रालय असोज १० गतेदेखि मुलुकका अधिकांश स्थानमा परेको अविरल वर्षा र त्यसपछिको बाढीपहिरो र डुबानबाट कृषि र पशुपन्छीमा के कति क्षति भयो ? प्राकृतिक विपद्का कारण कृषकहरूको बालिनाली, पशुपन्छी, खाद्यान्न, बीउबीजन, गोठखोर लगायतका संरचनामा क्षति पुगेको छ। भण्डार गरिएको खाद्यान्नमा क्षति भएको छ। क्षतिको विवरण संकलन भइरहेको छ। विपद्का कारण बालीनाली, पशुपन्छी र कृषि उपजहरूमा भएको क्षतिसम्बन्धी विवरण संकलन गर्न प्रदेशस्थित कृषि क्षेत्र हेर्ने मन्त्रालयलाई पत्राचार गरेका छौं। सबै प्रदेशबाट अन्तिम विवरण ( रिपोर्ट ) आइसकेको छैन। प्रारम्भिक रूपमा संकलित विवरणअनुसार कृषि र पशुपन्छीमा मोटामोटी ६ अर्बको क्षति भएको अनुमान छ। यो तथ्यांक प्रदेशहरूले सुरुवाती विवरण हो। विपद् प्रभावित क्षेत्रमा अल्पकालीन र दीर्घकालीन रूपमा कस्तो असर देखिन सक्छ? कतिपयको घरबारी खेती नै बगाएको वा पुरेको छ। कसैको खेतमा बालुवा भरिएको छ। खेतीयोग्य जमिन नै नभएको र भएको जमिनमा बालुवा भरिएकाले उब्जनीमै समस्या हुने भयो। सिँचाइका संरचना भत्किएका छन्। बनाउन बजेट चाहिने भयो। समग्रमा कृषि व्यवसायमा असर गर्यो। आर्थिक उपार्जनको बाटो केही नभएका कृषकहरूमा जीविकोपार्जनमै प्रत्यक्षः असर गर्छ। गरिबीलाई बढावा दिन्छ। मानसिकरूपमा असर देखिन सक्छ। दीर्घकालीन रूपमा खाद्य र पोषण सुरक्षामा पनि असर पर्ने देखियो। यस सम्बन्धमा सरकारले के गर्दै छ ? विपद् प्रभावित किसानहरूलाई पुनरुत्थान गर्न समय लाग्ने देखिएको छ। कृषि तथा पशुपन्छी विकास मन्त्रीज्यूले प्रदेशका सबै मन्त्रीसँग अनलाइनमार्फत जुम मिटिङ पनि गर्नुभएको छ। मन्त्रालयमा सबै सरोकारवालाहरूसँग छलफल पनि भएको छ। खाद्य सुरक्षा क्लस्टरको सम्बन्धमा विकास साझेदारहरूसँग बैठक गरिसकिएको छ। प्रदेशहरूले पठाएको सुरुवाती क्षतिको विवरणबारे विपद् प्राधिकरणमा पनि छलफल भएको छ। प्रधानमन्त्री कार्यालयमा पनि पठाएका छौं। पुनः वास्तविक क्षति संकलन गर्ने निर्णय भएको छ। प्रदेश र संघीय सरकारले के गर्न सक्छ ? भनेर अन्तरक्रिया पनि गरेका छौं। वास्तविक क्षतिको विवरण गण्डकी प्रदेशबाट मात्र आएको छ। अन्य प्रदेशबाट क्षतिको विवरण आइसकेको छैन। थप राहतका कार्यक्रम के कसरी अघि बढाउने भन्ने छलफलमै छौं। ठोस कार्यक्रम बनिसकेको अवस्था छैन। तर, स्थानीय तह र प्रदेश मन्त्रालयबाट क्षतिको विवरण आइसके पछि के कस्ता कार्यक्रम लैजाने भन्ने विषयमा थप छलफल गर्छौं। राहतका कार्यक्रम के लेजाने भन्ने ठोस निर्णय भइसकेको छैन। प्रक्रियामा नै छौं।"
मोरङमा दुई मोटरसाइकल एकआपसमा ठोक्किंदा ३ जनाको मृत्यु,"विराटनगर : पूर्वपश्चिम राजमार्गअन्तर्गत मोरङको उर्लाबारी नगरपालिका३ नयाँ मंगलबारेमा बिहीबार अपरान्ह मोटरसाइकल दुर्घटना भएर मृत्यु हुनेको संख्या तीन पुगेको छ । प्रहरीका अनुसार दुईवटा मोटरसाइकल एकआपसमा ठक्कर खाएर अपरान्ह ४:४५ बजेतिर दुर्घटना भएको हो । पश्चिमबाट पूर्वतर्फ जाँदै गरेको प्रदेश १०२०५० प ८४०६ र पूर्वबाट पश्चिमतर्फ आउँदै गरेको प्रदेश १०२०४३ प ९२२६ नम्बरको मोटरसाइकल ठोक्किएर दुर्घटना भएको मोरङ प्रहरी प्रमुख एसपी नारायणप्रसाद चिमरियाले जानकारी दिए । उनका अनुसार दुर्घटनामा परेर मोरङको पथरीशनिश्चरे नगरपालिका५ का अन्दाजी ४०४२ वर्षीय दीपक धिमाल, कानेपोखरी गाउँपालिका४ रमाइलोका अन्दाजी २७२८ वर्षीय किशोर गुरुङ र कानेपोखरी४ कै अन्दाजी २८ वर्षीय अमृत लिम्बूको मृत्यु भएको हो । गम्भीर घाइते भएपछि उपचारका लागि धिमाललाई उर्लाबारीकै अरनिको अस्पताल र गुरुङलाई मदन भण्डारी अस्पताल एवं ट्रमा सेन्टर लगिएको थियो । प्रहरीका अनुसार पुर्याउनसाथ चिकित्सकले मृत घोषित गरेका हुन् । झापाको बिर्तामोडस्थित बी एन्ड सी अस्पताल लगिएका लिम्बूलाई उपचारका क्रममा साँझ पौने ७ बजेतिर चिकित्सकले मृत घोषित गरेको जानकारी प्रहरीले दिएको छ । लिम्बूको मृत्युसँगै उर्लाबारी दुर्घटनामा ज्यान गुमाउनेको संख्या तीन पुगेको हो । दुर्घटनामा पथरीशनिश्चरे५ का २५३० वर्षीय विष्णु धिमाल गम्भीर घाइते भएको एसपी चिमरियाले बताए । उनका अनुसार बी एन्ड सी अस्पतालमा उपचार भइरहेको छ । दुर्घटनामा परेर दुवै मोटरसाइकल पूर्णरूपमा क्षतिग्रस्त भएका छन् । प्रदेश १०२०५० प ८४०६ नम्बरको मोटरसाइकलका चालक दीपक धिमाल रहेको प्रहरीले पत्ता लगाएको छ । अर्को मोटरसाइकलका चालकको नाम खुलेको छैन ।"
जनताले महसुस हुने गरी काम गर्न प्रधानमन्त्रीको कडा निर्देशन,"काठमाडौं : प्रधानमन्त्री केपी शर्मा ओली नै भइरहेका काम कारबाहीबाट असन्तुष्ट देखिएका छन् । सुशासन र विकासका काम सोचेअनुसार अघि बढ्न नसक्नुमा प्रशासन नै अल्झन भएको उनको टिप्पणी छ । प्रधानमन्त्री तथा मन्त्रिपरिषदको कार्यालय र मातहतका निकायको चालु आर्थिक वर्षको प्रथम चौमासिकको प्रगति समीक्षा तथा मन्त्रालयस्तरीय विकास समस्या समाधान समितिको बैठकमा उनले सुशासन र विकासमा अघि बढ्न नसक्नुको कारण भ्रष्टाचार, कमिसनतन्त्र रहेको बताए । जनताका काम सहज र सरल बनाउनको साटो अप्ठ्यारो बनाइने गरेको भन्दै उनले रोष प्रकट गरे । जनताका काम रोक्ने होइन, सहज गरिने हो, त्यहाँ अप्ठ्यारो पारिने काम पो हुन्छ, उनले भने । सेवा प्रवाहमा एक पैसा नलिइकन जनताका काम गरिन पनि उनले निर्देशन गरे । उनले कर्मचारीको सरुवा बढुवामा कसैले पनि एक पैसा खुवाउनु नपर्ने स्पष्ट पारे । तपाईंहरूले सरुवा बढुवामा एक पैसा खुवाउनु पर्दैन, तपाईंले किन पैसा खाने, तपाइँले नखाएपछि तलकाले पनि खाँदैनन्, उनले भने । उनले बैठकमा जनताले महसुस हुने गरी काम गर्न कडा निर्देशन दिएका छन् । प्रधानमन्त्री ओलीले काम गर्ने व्यवहार र मानसिकतामा परिवर्तन गर्न निर्देशन दिए । प्रधानमन्त्री ओलीले देश विकास गर्न प्रतिबद्धताका साथ लागेर स्वच्छ र पारदर्शीरूपमा काम गर्न आग्रह गरेका छन् । उनले सुशासन कायम, राजस्व चुहावट नियन्त्रण, गरिबी निवारण, मुलुकको छवि अन्तर्राष्ट्रियस्तरमा अभिवृद्धि र साधन स्रोतको उपयोग बढाउने गरी काम गर्न स्पष्ट निर्देशन दिए । उनले भने भोलिदेखि नै परिवर्तन आउने गरी काम गर्नुस् । बैठकहरूको औचित्य सिद्ध गर्नुस् । अर्काे बैठकमा आउँदा यो यो परिवर्तन भयो भन्ने लिएर आउनुस् । सुशासन र विकासमा कुनै कानुनले व्यवधान खडा गरेको छ भने सरकार छिटो बाटोबाट कानुनको संशोधन गर्न पनि तयार छ । भन्सार, अध्यागमन, सेवा प्रवाहलगायतका काममा भोलिदेखि नै सुधार नै देखिनुपर्ने बताए । प्रधानमन्त्री ओलीले राज्य सम्पूर्ण प्रयास उत्पादन वृद्धिमा हुनुपर्ने बताए । हाम्रा स्रोत साधन जति छन्, तिनीहरूको वैज्ञानिक ढंगले उपयोग गर्नुपर्छ । सूचना र प्रविधिको प्रयोग गरी विकासको गतिलाई तीव्रता दिनुपर्छ । उनले भने । अयोधिप्रसाद यादव प्रमुख आयुक्त हुँदा किनिएको निर्वाचन आयोगमा ल्याएको मेसिन थन्क्याएको विषयमा उनले चासो राखेका छन् । त्यो किन किनेको भन्ने प्रश्न गरे । उनले त्यो मेसिन प्रयोग हुने स्थान दिन पनि निर्देशन दिए । उनले यो विषयमा छानबिन पनि गर्नुपर्ने बताए । राम्रो काममा कानुन लाग्छ भन्ने भ्रम रहेको प्रधानमन्त्री ओलीको भनाइ छ । उनले उद्योगहरू बन्द हुनको कारणबारे पनि सोधेका थिए । उनले गम्भीर भएर काम गरेमा धेरै गर्न सक्ने बताए । उनले कर्मचारीतन्त्रमा भइरहेका ढिलासुस्ती, भ्रष्टाचार नियन्त्रण भएमा मात्रै काम प्रगति देखिने पनि बताए । उपलब्धि किन भएन भने त मैले ब्युरोक्रेसीलाई सोध्ने हो, उनले भने, योजना क्षेत्रमा कति काम भयो त ? उनले युवा जमातलाई सन्तुष्ट बनाउने सक्ने गरी काम गर्नु पर्ने बताए । बैठकमा प्रधानमन्त्रीका मुख्य सल्लाहकार विष्णुप्रसाद रिमाल, आर्थिक मामिला सल्लाहकार डा युवराज खतिवडा, राष्ट्रिय योजना आयोगका उपाध्यक्ष प्रा डा शिवराज अधिकारी, मुख्यसचिव एकनारायण अर्याल र सचिवहरू, मातहतका कार्यालयका प्रमुखहरूको उपस्थिति थियो ।"
नारायणगढबुटवल खण्डको अधकल्चो स्तरोन्नति,"मुलुकको पूर्व र पश्चिमी भागलाई जोड्ने सजिलो र एकमात्रै राजमार्ग हो पूर्वपश्चिम राजमार्ग। यसले राजधानी काठमाडौंसँग पनि देशका बाँकी भूभागलाई जोड्छ। राजमार्ग भनेको भूगोललाई जोड्ने माध्यममात्रै होइन नागरिकहरूको सम्बन्ध स्थापित गर्ने सेतु पनि हो। तसर्थ पूर्वपश्चिम राजमार्गले त झन् नेपालमा विकासको एउटा सूचकमात्रै नभई देशभरका नागरिकलाई नजिक बनाएर राष्ट्रियता बलियो बनाउने माध्यम पनि बनेको भनेर प्रशंसा हुन्छ। तर यही राजमार्गको एउटा मुख्यखण्ड नारायणगढबुटबलको स्तरोन्नतिको अवस्था हेर्दा दुरवस्था देखिन्छ। बेहाल देखिन्छ। र देशको प्रमुख राजमार्गको हविगतले सिंगो देशको विकासको गतिलाई प्रतिविम्बित गर्छ। हुन पनि यो खण्ड स्तरोन्नति सुरु भएको ६ वर्ष बितेको छ, तर काम सकिएको छैन। अधकल्चै छ। आधामात्रै सकिएको छ। चाइना स्टेट कन्स्ट्रक्सन इन्जिनियरिङ कर्पोरेसन कम्पनीले २०७९ साउन २२ भित्र काम सक्ने गरी २०७५ चैत ८ मा ठेक्का सम्झौता गरेको थियो। तर यसबीचमा तीन पटक ठेकेदार कम्पनीसँगको म्याद थप भइसकेको छ। र अझै ठेकेदार कम्पनीले काम अर्को वर्षसम्म सक्ला भनेर विश्वास गर्न सकिने कुनै आधारको छनक दिएको छैन। यो हदको लापरबाही धेरैतिर नै छ, योभन्दा बढी पनि होलान्। तर देशको मुख्य राजमार्गमा यो हदको लापरबाहीलाई लिएर प्रधानमन्त्री स्वयंले ठेक्का तोड्ने चेतावनी दिनुपर्ने अवस्था आएको छ। मूलकुरा चाहिँ त्यस्तो अवस्था किन आयो भन्ने हो। रातारात सडक निर्माण गर्छ भनेर प्रचारित चीनको ठेकेदार कम्पनीले नेपालमा चाहिँ किन बेलामा काम सकेन ? निर्माण क्षेत्रमा भइरहेको यो पराकाष्ठाको चुरो कुरो कानुनी व्यवस्थाको सुधारबाट सम्भव छ भने त्यसलाई संशोधन गर्नुपर्छ। ठेक्का तोड्दा उल्टै ठेकेदारको पक्षमा क्षतिपूर्ति दिनु परेका धेरै उदाहरण छन्। त्यस्तो नहुने कानुनी व्यवस्था गरी बेलामा काम गर्ने परिपाटी बसाल्न जरुरी छ। यस्ता ठूला आयोजनाबाट पनि सरकारले पाठ नसिकी थेत्तर भएर बसिरहन मिल्दैन, सुहाउँदैन। देशको मुख्य राजमार्ग भनेको देशको लाइनलाइन पनि हो। यस्तो संवेदनशील निर्माणमा अन्तर्राष्ट्रिय र त्यो पनि छिमेकी चीनको निर्माण कम्पनी छ भने त्यसलाई कूटनीतिक तवरबाट पनि जिम्मेवार बनाउने दायित्व सरकारकै हो।"
शिभाली च्याम्पियन,"काठमाडौं : नेपालकी शिभाली गुरुङ इमर्जिङ एथलिट्स जुनियर यू१४ एसियाली टेनिस प्रतियोगिताअन्तर्गतसर्किट वानको गल्र्स सिंगल्समा पहिलो भएका छन्। सातदोबाटोस्थित टेनिस कम्प्लेक्समा बिहीबार भएको फाइनलमा शिभालीले बंगलादेशी हुमिराह हैदरलाई ६२, ६० को सोझो सेटमा पराजित गरिन्। शिभालीको यो दोस्रो स्वर्ण हो। यसअघि शिभाली र माल्दिभ्सकी अइसथ करिन सइजनको जोडी गल्र्स डबल्समा पहिलो भएका थिए। नेपाल टेनिस संघ र एथलिट्स इमर्जिङद्वारा संयुक्त आयोजित प्रतियोगिताको ब्वाइज डबल्समा भारतका अभी अग्रवाल र तनिस नन्दाको जोडी पहिलो बने। उक्त जोडीले फाइनलमा भारतका हर्ष मर्वाहा र बंगलादेशका मोहमद रकिन रहमानको जोडीलाई ७६, ६३ को सोझो सेटमा हराए। ब्वाइज सिंगल्समा पनि तनिश फाइनलमा पुगेका छन्। सेमिफाइनलमा उनले नेपालका बृजेश अर्याललाई ३६, ६१, ६२ ले पन्छ्याउदै भारतकै अभी अग्रवालसँग फाइनल भेट पक्का गरे। अर्को सेमिफाइनलमा अभीले न्युजिल्यान्डका ज्याक्स रुपमाथि ६०, ६३ को जित दर्ता गरेका थिए। टेनिस टोली बहराइन जाने बिली जिन किङ कपमा सहभागी हुन पाँच खेलाडीसहित सात सदस्यीय नेपाली टोली शुक्रबार बहराइनको मानामा प्रस्थान गर्ने भएको छ। नोभेम्बर २५ देखि ३० तारिखसम्म हुने प्रतियोगितामा पाँच महिला खेलाडीले नेपालको चुनौती प्रस्तुत गर्ने छन्। अभिलाषा विष्ट, सुनिरा थापा, स्वस्तिका विष्ट, प्रकृति श्रेष्ठ र प्राज्ना मानन्धरले खेल्ने छन्। प्रशिक्षकमा सन्तोष खत्री तथा व्यवस्थापकमा नेपाल टेनिस संघका सदस्य अजय विष्ट छन्।"
इटहरीको गजुरमुखी होटलबाट ६ जुवाडे पक्राउ,"धरान : सुनसरीको इटहरी उपमहानगरपालिका६ मा संचालनमा रहेको गजुरमुखी होटलबाट ६ जना जुवाडे पक्राउ परेका छन्। गयराति होटलको तीनतलामाथि तासजुवा खेलिरहेको गोप्य सूचनाको आधारमा प्रहरी परिचालन गरि उनीहरूलाई पक्राउ गरिएको इलाका प्रहरी कार्यालय इटहरीका डिएसपी लक्ष्मी भण्डारीले जानकारी दिएका छन्। होटलको तेस्रो तलामा पहरी निरीक्षक महेन्द्र पराजुली नेतृत्वको टोलीले उनीहरूलाई पकाउ गरि प्रहरी हिरासतमा राखेर अनुसन्धान थालिएको डिएसपी भण्डारीले बताए। पक्राउ पर्नेमा होटल संचालक नविन पुरी, इटहरीका ४५ वर्षीय जीवन कार्की, इटहरी१७का ५२ वर्षीय दुर्गा कार्की, बराहक्षेत्र नगरपालिका१ का ३० वर्षीय सुबास राइ, बराहक्षेत्र८ का खडग बहादुर बिस्ट र रामधुनी नगरपालिका५ का ४६ वर्षीय गौरी शंकर रहेको डिएसपी भण्डारीले बताए। पक्राउ परेका जीवन कार्की र खडग बहादुर बिष्ट पेसेवर जुवाडे रहेको प्रहरीले जनाएको छ। दुबैजना गत भाइटिकाको दिन सुनसरीको नडाहाबाट जुवा खेलिरहेको अवस्थामा पक्राउ परेका सुनसरीका प्रहरी प्रमुख एसपी सुमनकुमार तिम्सिनाले बताए। जुवाडेको साथबाट २ लाख २८ हजार ५ सय नगद र ८ प्याकेट तास बरामद गरिएको छ। पक्राउ परेका विरुद्ध आजै म्याद थप गरि घटनाको अनुसन्धान थालिने डिएसपी भन्डारीले बताएका छन्। प्रहरीले पक्राउ परेका जुवाडेलाई सार्वजनिक भने गरेको छैन।"
"नेपालको कन्ट्री रेटिङ ऐतिहासिक, लगानीको राम्रो अवसर","काठमाडौं : नेपालले पहिलो क्रेडिट रेटिङमा ऐतिहासिक मूल्यांकन पाएको छ। अन्तर्राष्ट्रिय क्रेडिट रेटिङ संस्था फिचले नेपाललाई बीबी माइनस रेटिङ दिएको हो। यसले विदेशी लगानी भित्र्याउन र बाह्य ऋण लिन सहज हुने विज्ञहरूको भनाइ छ। फिचले नेपालको सार्वभौम साख मूल्यांकन (सोभरेन क्रेडिट रेटिङ) गरेको हो। फिच रेटिङ्सले नेपालको दीर्घकालीन विदेशी मुद्रा रेटिङलाई बीबी माइनस प्रदान गरेको छ। पहिलो रेटिङमा नै बीबी माइनस पाउनु सफलता भएको विज्ञहरूले बताएका छन्। नेपाल राष्ट्र बैंकका गभर्नर महाप्रसाद अधिकारीले यो रेटिङले अन्तर्राष्ट्रिय जगतमा नेपालको आर्थिक विकासका लागि आधारहरू रहेको देखाउने बताएका छन्। विदेशी लगानी र बाह्य ऋण लिन सहज हुने भन्दै गभर्नर अधिकारीले पहिलो रेटिङमा नै बीबी माइनस पाउनु उपलब्धि भएको बताए। दक्षिण एसियामा नै नेपाल भारतपछि दोस्रो राम्रो रेटिङमा पर्नु अर्को सफलता भएको गभर्नर अधिकारीले बताए। भारतको बीबीबी माइनस रेटिङ रहेको छ। अन्तर्राष्ट्रिय स्वतन्त्र विज्ञ संस्था फिचबाट नेपालको सार्वभौम साख मूल्यांकन (क्रेडिट रेटिङ)को कार्य अघि बढाइएको थियो। फिचले विदेशी मुद्रा सञ्चिति एवं आर्थिक वृद्धिको प्रक्षेपणलाई सकारात्मक रूपमा लिएको छ। यसले नेपाल आर्थिक जोखिममा छैन, आर्थिक बेइमानी गरेको छैन, सरकारको ऋणको अवस्था व्यवस्थित छ, कुनै पनि बाह्य दायित्व तिर्न सक्छ, स्रोतहरू स्थिर छन्, आर्थिक वृद्धिको सम्भावना छ भन्ने देखाउँछ। नेपालको रेटिङका आधारहरूः रेटिङले नेपालको न्यून र अत्याधिक सहुलियतपूर्ण सरकारी र बाह्य ऋणको बोझ, बलियो बाह्य तरलता र जलविद्युत् क्षेत्रमा भइरहेको वृद्धिलाई पनि सम्भावनाका रूपमा हेरेको छ। अविकसित अर्थतन्त्रका रूपमा रहेको नेपाल समयसमयमा हुने बाह्य क्षेत्रको अवरोध र प्राकृतिक विपत्तिको चपेटामा रहेको भनेको छ। सशस्त्र द्वन्द्वको अन्त्यपछि सुधार भइरहेको फिचले भनेको छ। सरकारको ऋण २०२४ को अन्त्यसम्ममा कुल ग्राहस्थको ४४ प्रतिशत पुग्ने बताइएको छ। जुन, बीबी माइनसले अपेक्षा गरेको (५५ प्रतिशत) भन्दा कम हो। यस्तै, नेपालको अन्तर्राष्ट्रिय मुद्रा कोष को सहयोगमा सञ्चालित कार्यक्रमअन्तर्गत आर्थिक वृद्धि र वित्तीय सुदृढीकरणमा आएको वृद्धिका कारण यस्तो ऋण अहिलेको स्तरमा रहने फिचले भनेको छ। गैरवित्तीय आकस्मिक दायित्वहरू सीमित देखिए पनि सरकारी उद्योगमा ठूलो मात्रामा ऋण रहेको र त्यो पनि उधारोमा भनेर रिपोर्टमा राखिएको छ। सन् २०२४ मा संघीय सरकारको ब्याज भुक्तानी राजस्वको लगभग ८ प्रतिशतमा पुगेको छ, जुन पूर्वानुमान बीबी को औसतभन्दा ठीक तल हो। सरकारी ऋणको ४० प्रतिशतभन्दा बढी बाह्य र अत्यधिक सहुलियतपूर्ण रहेको छ, जुन लगभग १३ वर्षमा परिपक्क हुन्छ। यसको औसत ब्याज दर १ प्रतिशत छ। तीन वर्षभन्दा कम अवधिको परिपक्वता भएको आन्तरिक ऋणमा पनि वास्तविक ब्याजदर कम छ। यसले बैंकिङ क्षेत्रमा अधिक तरलतालाई दर्शाउँछ। रेमिट्यान्स आप्रवाह बढिरहेको तर, नीतिगत दरहरू कम हुँदा पुँजी अपेक्षित परिचालन हुन नसकेको फिचले भनेको छ। रिपोर्टले संघीय सरकारको वित्तीय घाटा घट्ने प्रक्षेपण गरेको छ। आर्थिक वर्ष २०२३ मा ६ प्रतिशत रहेको यस्तो घाटा २०२४ मा ५ प्रतिशत र २०२६ सम्म कुल गार्हस्थ्य उत्पादनको ४ प्रतिशतमा झर्ने भनिएको छ। सन् २०२६ मा अति कम विकसित मुलुकबाट बाहिर स्तरोन्नति पछि पनि नेपालले सहुलियतपूर्ण अनुदान पाइरहने सम्भावना रहेको रेटिङको प्रतिवेदनमा उल्लेख छ। कोभिडपछिका वर्षहरूमा बाह्य क्षेत्र सुधार्न सरकारले लिएका नीतिहरूका कारण आर्थिक मन्दी भएकाले अपेक्षित राजस्व संकलनमा असर गर्ने उल्लेख छ। आन्तरिक माग बढ्न गई चालू खाता घाटालाई आर्थिक वर्ष २०२६ सम्ममा कुल गार्हस्थ्य उत्पादनको ४ प्रतिशतमा पुयाउने भनेको छ। यसले अहिलेको अवस्थामा ९ महिनाको बाह्य भुक्तानी गर्न सक्छ। फिचले सन् २०२४ मा १३ अर्ब डलर विदेशी सञ्चिति रहने जनाएको छ। राजनीतिक अस्थिरताले आर्थिक वृद्धिमा असर पुगेको फिचले भनेको छ। सार्वजनिक क्षेत्रभन्दा बाहिर थोरै बाह्य ऋणलाई सकारात्मक रूपमा हेरिएको छ। यसले नेपालको प्रत्यक्ष वैदेशिक लगानीको न्यूनतम मात्रा र विश्वव्यापी वित्तीय प्रणालीमा सीमित उपस्थितिलाई देखाएको छ। लगानीको प्रतिफल वितरण सम्बन्धमा भइरहेको झन्झटिला प्रक्रियाहरू र अन्य नियमहरूले ऐतिहासिक रूपमा नै प्रत्यक्ष विदेशी लगानी प्रवाह सीमित गरिरहेको देखिन्छ। फिचले करिब ५ प्रतिशतले आर्थिक वृद्धि हुने प्रक्षेपण गरेको छ। २०२४ मा भने ३ प्रतिशतको वृद्धि हुने भनिएको छ। नेपालको आर्थिक वृद्धि परम्परागत रुपमा उपभोग र लगानीबाट प्रेरित छ। जलविद्युतको विकास एवं भारतसँगको विद्युत् व्यापार सम्झौताले मध्यमकालीन वृद्धिलाई साथ दिने छ। विगत ३० वर्षमा, महत्वपूर्ण राजनीतिक उथलपुथल र सन् २०१५ मा विनाशकारी भूकम्पको बावजुद पनि आर्थिक वृद्धि दर प्रतिवर्ष औसत ४ प्रतिशत (प्रतिव्यक्ति ३ प्रतिशतभन्दा बढी) रहेको छ। प्रतिव्यक्ति कुल गार्हस्थ्य उत्पादन (जीडीपी) १,४०० अमेरिकी डलर छ, जुन बीबी औसतको एक अंश मात्र हो। सरकारले सन् २०१९ अर्थात कोभिडअघि नै कन्ट्री रेटिङ गर्न चाहेको थियो। विश्वमा कन्ट्री रेटिङ गर्ने ३ कम्पनी एस एन्ड पी, मुडिज र फिचमध्ये सरकारले प्रतिस्पर्धा गराएर फिचलाई छनौट गरेको थियो। कोभिड लगायतका कारण रेटिङ हुन सकेन। २०८१ वैशाखमा भएको लगानी सम्मेलन पूर्व नै रेटिङ गर्ने सरकारको तयारी थियो। यो रेटिङले आजको भोलि नै नजिता नदेखाए पनि नेपालको आर्थिक अवस्था र बाह्य लगानीका मूल्यांकन गर्ने आधार पाएको राष्ट्रिय योजना आयोगका सदस्य डा प्रकाश श्रेष्ठ बताउँछन्। अन्तर्राष्ट्रिय ऋणपत्र जारी गर्न पनि रेटिङ आवश्यक पर्ने भन्दै उनले अन्तर्राष्ट्रिय जगतमा लगानीका लागि विश्वासको वातावरण सृजना गर्न मद्दत पुग्ने बताए। ऋणपत्र ल्याउँदा, विदेशमा लगानी गर्दा, विदेशी लगानी भिœयाउँदा, निजी क्षेत्रले नै बाह्य क्षेत्रबाट ऋण लिन खोज्दा देशको अवस्था कस्तो रहेछ भन्ने जानकारी दिन मदत गर्छ, डा श्रेष्ठले भने, विकासोन्मुख स्तरोन्नति हुँदै गर्दा अनुदान घट्दै जान्छन्। लगानी जुटाउन ऋणपत्रहरू जारी गर्नुपर्ने हुन्छ। यसका लागि आधार तयार भएको छ।, रेटिङले अन्तर्राष्ट्रिय ब्याजदर निर्धारणमा पनि भूमिका खेल्ने श्रेष्ठले जानकारी दिए।"
