शीर्षक,विवरण
"धरानमा ५ हजार लिएर यौन व्यवसाय सञ्चालन, होटल सञ्चालकसहित ३ पक्राउ",धरान : सुनसरीको धरानमा रातको ५ हजार असुल गरी यौन व्यवसाय सञ्चालन हुने गरेको पाइएको छ। मंगलबार होटलमा युवती राखेर यौन व्यवसाय सञ्चालन गरेको अभियोगमा प्रहरीले होटल सञ्चालकसहित एक पुरुष र एक महिलालाई पक्राउ गरेको छ। धरान उपमहानगरपालिका८ मा सञ्चालनमा रहेको सिटी होटलमा छापा मारी प्रहरीले उनीहरूलाई पक्राउ गरेको हो। पक्राउ पर्नेमा सिटी होटल सञ्चालक पेमा ल्हामु शेर्पा र यौन क्रियाकलापमा संलग्न एक पुरुष र महिलालाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी नविनकृष्ण भण्डारीले बताए। उनले पक्राउ परेका पुरुष र महिलाको विषयमा अनुसन्धान भइरहेकाले नाम सार्वजनिक गर्न नमिल्ने बताए। समाचार स्रोतका अनुसार पक्राउ परेका युवायुवती धनकुटाका हुन्। होटल सञ्चालक शेर्पाले होटलमा आउने पुरुष ग्राहकलाई रकम लिएर युवतीलाई यौन व्यवसायमा लगाउने गरेको प्रहरीले बताएको छ। पक्राउ परेकी युवतीले होटलमा आउने ग्राहकहरूसँग रातको ५ हजार रुपैयाँ लिएर यौन व्यवसायमा लागेको प्रहरीलाई बताएकी छन्। होटलमा बसेबापतको भाडा होटल सञ्चालकले १५ सय लिने गरेको र ५ हजार रकममध्ये एक हजार सञ्चालकलाई कमिसन दिने गरेको ती युवतीको भनाइ छ। इलाका प्रहरी कार्यालय धरानमा हालसालै सरुवा भएर आएका डीएसपी प्रकाश जबेगुले धरानमा अवैध यौन व्यवसायलाई बन्द गराउन गलत क्रियाकलाप हुने होटलमा छापा मारिएको बताए। उनले होटलमा आधा दर्जनभन्दा बढी युवती राखेर यौन व्यवसाय सञ्चालन हुने गरेको गुनासोका कारण होटलमा छापा मारिएको बताए।
श्रीलंकन एयरलाइन्सले पायो साटाको गोल्ड अवार्ड,"काठमाडौं : श्रीलंकन एयरलाइन्सले साटा २०२४ मा दक्षिण एसियाको अग्रणी अन्तर्राष्ट्रिय एयरलाइन्स भिजिटर्स च्वाइस अवार्डअन्तर्गत गोल्ड अवार्ड जितेको छ। यस वर्षको कार्यक्रममा ५१ स्वर्ण र ९३ रजत विधामा विजेताको नाम घोषणा गरिएको थियो। साटाको आठौं संस्करणमा श्रीलंकन एयरलाइन्सले भिजिटर्स च्वाइस अवार्डदक्षिण एसियाको अग्रणी अन्तर्राष्ट्रिय एयरलाइन्सको विधाअन्तर्गत गोल्ड अवार्ड जितेको हो। नेपालको कन्ट्री म्यानेजर निलिना पाथिरानाले काठमाडौंमा आयोजित गाला एण्ड अवार्ड समारोहमा उक्त अवार्ड ग्रहण गरेका थिए। साउथ एसियन ट्राभल अवार्ड्स (साटा) ले सन् २०१६ देखि दक्षिण एसियाका उत्कृष्ट हस्पिटालिटी र ट्राभल उद्योगलाई मान्यता दिँदै आएको छ। यसको मुख्य आयोजकहरु माल्दिभ्सबाट रहेका छन्। साटा अवार्डमा पर्यटन उद्योगका प्रमुख संस्थाहरु होटल, रिसोर्ट, एयरलाइन्स, लाउन्ज, ट्राभल एजेन्टहरू र क्रुज लाइनहरू सहित विभिन्न क्षेत्रहरूको प्रतिनिधित्व रहने गरेको छ। साटालाई १८ भन्दा बढी क्षेत्रीय पर्यटन संगठन र निकायहरूद्वारा अनुमोदन गरिएको छ, जसले यात्रा क्षेत्रमा यसको विश्वसनीयता र महत्वलाइ दर्शाउँछ। यस संस्करणको लागि ४०० भन्दा बढी संस्थाहरु प्रतिस्पर्धीको रुपमा सहभागि थिए। कार्यक्रममा संस्कृति, पर्यटन तथा नागरिक उड्डयनमन्त्री बद्रीप्रसाद पाण्डे र नेपाल पर्यटन बोर्डका प्रमुख कार्यकारी अधिकृत दीपक जोशीको उपस्थिति थियो। साटा अवार्डले आतिथ्य क्षेत्रभित्र उत्कृष्ट सेवा र नवीनतालाई मान्यता दिनुका साथै उद्योगका सरोकारवालाहरूबीच स्वस्थ प्रतिस्पर्धा र सहकार्यको भावनालाई बढावा दिन्छ।"
संघीयता आएपछि जनताले आफ्नै गाउँठाउँमा स्वास्थ्य र शिक्षा पाएका छन् : देउवा,"वीरगन्ज : नेपाली कांग्रेसले मुलुक संघीय व्यस्थामा गएपछि यता स्वास्थ र शिक्षामा नागरिकको सहज पहुँच पुगेको बताएका छन्। मंगलबार पर्साको पटेर्वा सुगौली४ मा नवनिर्मित आधारभूत अस्पतालको उद्घाटन कार्यक्रममा बोल्दै पूर्वप्रधानमन्त्री देउवाले मुलुक संघीय संरचनामा गएपछि जनताले आफ्नै गाउँठाउँमा स्वास्थ र शिक्षाको सुविधा पाउन थालेको बताए। उनले शिक्षा र स्वास्थ्य अति आवश्यक कुरा भएको बताए। पछिल्लो समय स्वास्थ्य र शिक्षामा नेपाल आत्मनिर्भर बन्ने अभियानमा अगाडि बढिरहेको भन्दै देउवाले भने, 'सरकारले पनि यी दुवै क्षेत्रलाई प्राथमिकतामा राखेर काम गरिरहेको छ।' पटेर्वा सुगौली गाँउपालिकाका अध्यक्ष दिनेश चौधरीको अध्यक्षता तथा पूर्वप्रधानमन्त्री देउवाको प्रमुख आतिथ्यतामा भएको उद्घाटन कार्यक्रममा संघीय सरकारका कानुनमन्त्री अजय चौरसिया, पूर्व उद्योगमन्त्री रमेश रिजाल, मधेस प्रदेशका कृषिमन्त्री जनार्दन सिंह क्षेत्री, कांग्रेस केन्द्रीय सदस्य अनिल रुंगटा, पूर्व केन्द्रीय सदस्य सुरेन्द्र चौधरी, प्रदेशसभा सदस्य श्याम पटेल, वीरगन्ज महानगरका उपमेयर इम्तियाज आलम लगायतको पनि सहभागता थियो।"
अस्पताललाई उपकरण हस्तान्तरण,"नुवाकोट : त्रिशूली अस्पताललाई विभिन्न उपकरण हस्तान्तरण गरिएको छ। विदुर कर परामर्श सेवाले १३ औं वार्षिकोत्सवको अवसरमा अस्पताललाई उपकरण प्रदान गरेको हो। विदुर नगरपालिका४ विदुरमा मुख्य कार्यालय रहेर नुवाकोट, रसुवा र धादिङमा कर सम्बन्धी विविध सेवा सुविधा दिँदै आइरहेको विदुर कर परामर्श सेवाले आफ्नो १३ औं वार्षिकोत्सवका अवसरमा त्रिशूली अस्पताल पुगेर एक थान ह्विल चेयर, दुई थान मेडिसिन ट्रली हस्तान्तरण गरेको हो। केन्द्रका प्रबन्ध निर्देशक दिनेशकुमार श्रेष्ठले अस्पतालका निर्देशक डा राजेन्द्र लामालाई उपकरण हस्तान्तरण गरे। विदुर कर परामर्श केन्द्रको वार्षिकोत्सवको अवसरमा त्रिशूली अस्पताललाई उपलब्ध गराइएको ह्विलचियर र ड्रेसिङ ट्रलीबाट उपचारमा सहज भएको डा लामाले बताए। केन्द्रको वार्षिकोत्सवमा विदुर नगरपालिकाका मेयर राजन श्रेष्ठ, नुवाकोट उद्योग वाणिज्य संघका अध्यक्ष राजेन्द्र श्रेष्ठ लगायतले राज्यलाई कर तिर्नु सबैको कर्तव्य भएको बताउँदै करको दायरा बढाउनुपर्ने जनाए।"
"४१ एसपीको सरुवा, १५ जिल्लाका प्रहरी प्रमुख फेरिए (सूचीसहित)","काठमाडौं : नेपाल प्रहरीका ४१ जना प्रहरी उपरीक्षक (एसपी)हरूको सरुवा भएको छ। नेपाल प्रहरी प्रधान कार्यालयले मंगलबार उनीहरूको सरुवा गरेको हो। प्रहरी महानिरीक्षकको निर्णयअनुसार दाङ, बर्दिया, सिन्धुली, सप्तरी, कपिलवस्तु, इलाम, डोटी, मकवानपुर, तनहुँ, पूर्व नवलपरासी, सिरहा, कास्की, धनकुटा, सुनसरी र उदयपुरको प्रहरी प्रमुखसमेत फेरिएका छन्। हेर्नुस् सूची :"
पारस बने दिपल इभीका ब्रान्ड एम्बेसेडर,"काठमाडौं : चांगान नेपालले नेपाली क्रिकेटका परिचित व्यक्तित्व तथा पूर्व कप्तान पारस खड्कालाई दिपल इभीको आधिकारिक ब्रान्ड एम्बेसेडर घोषणा गरेको छ। काठमाडौंको मेरियट होटेलमा आयोजित विशेष समारोहमा नेपाल क्रिकेट एसोसिएसनका सचिव समेत रहेका खड्कालाई दिपल इभीको ब्रान्ड एम्बेसेडरमा नियुक्त गरेको हो। कार्यक्रममा क्रिकेटर पारस खड्काले दिपल इभीसँग आबद्ध हुन पाउँदा हर्षित भएको बताए। यति धेरै फिचरले भरिएको इभी यति कम मूल्यमा छ, जुन यो सेग्मेन्टमै छैन, उनले भने, इनोभेसन र टेक्नोलोजीमार्फत् इभी बजारमा आफ्नो उपस्थिति बलियो बनाउँदै गरेको दिपलसँग आबद्ध हुन पाउँदा खुसी छु। त्यसैगरी पारसलाई दिपल एस०७ को साँचो हस्तान्तरण गर्दै एमएडब्लु वृद्धिका प्रबन्ध निर्देशक विवेक सिकारियाले आफ्नो पर्फर्मेन्स र एक्सिलेन्सप्रति प्रतिबद्ध व्यक्तित्वलाई दिपल इभीको ब्रान्ड एम्बेसेडर बनाउन पाउँदा गर्व महसुस गरिरहेको बताए। केही महिनाअघि सार्वजनिक भएको दिपल एस०७ आफ्नो उत्कृष्ट डिजाइन, अत्याधुनिक प्रविधि र अद्वितीय पर्फर्मेन्सका कारण लोकप्रिय बनेको छ। नेपालमा सार्वजनिक भएयता चांगानले पाँच सयभन्दा बढी युनिट एस०७ डेलिभर गरिसकेको छ। यो फ्यचरिस्टिक इभीमा जेस्चर कन्ट्रोल, अग्मेन्टेड रियालिटी हेडअप डिस्प्ले, सनफ्लावर टचस्क्रिन, इन्टेलिजेन्ट ड्राइभिंग मोड लगायत १५ भन्दा बढी फस्ट टाइम इन नेपाल फिचरले भरिएको दिपलले नेपाली इभी बजारमा नयाँ मापदण्ड स्थापना गर्न सफल छ।"
रवि लामिछानेलाई पक्राउ नगर्न माग गर्दै वीरगन्जमा प्रदर्शन,"वीरगन्ज : रास्वपाका सभापति तथा पूर्वगृहमन्त्री रवि लामिछानेलाई पक्राउ नगर्न माग गर्दै वीरगन्जमा रास्वपाका नेता कार्यकर्ताले प्रदर्शन गरेका छन्। साथै उनीहरूले जिल्ला प्रशासन कार्यालयमार्फत प्रधानमन्त्रीलाई ज्ञापनपत्र पनि बुझाएका छन्। सहकारी ठगी प्रकरणमा मुछेर सभापति लामिछानेलाई फसाउन खोजिएको र धरपकड गर्ने प्रयास गरिएको भन्दै रास्वपाका नेताकार्यकर्ताले वीरगन्जमा प्रदर्शन गरेका हुन्। रास्वपा पर्साका संयोजक हरि पन्तको नेतृत्वमा गरिएको प्रदर्शनमा सहभागीहरूले प्लेकार्ड बोकेर सरकार र सत्तारूढ दलहरूविरुद्ध नाराबाजी पनि गरेका थिए। त्यसअघि उनीहरूले जिल्ला प्रशासन कार्यालयमा पुगेर सहायक प्रमुख जिल्ला अधिकारी सानुबाबु अधिकारीमार्फत प्रधानमन्त्रीलाई ज्ञापनपत्र बुझाएका थिए। उक्त ज्ञापनपत्रमा लेखिएको छ, सहकारी संसदीय छानबिन समितिले स्पष्ट रुपमा आफ्नो प्रतिवेदनमा रास्वपाका केन्द्रीय सभापति रवि लामिछानेजीको सहकारी रकम ठगी तथा हिनामिनामा कुनै पनि किसिमको संलग्नता नरहेको, उनले ब्यक्तिगत रूपमा कुनै पनि सहकारीबाट कुनै किसिमले रकम ऋण नलिएको, उनी कुनै पनि सहकारीको सदस्य एवं प्रबन्धकसमेत नरहेको र उनले कुनै पनि सहकारीमा ऋण लिनका निम्ति फारम तथा निवेदनसमेत नदिएको कुरा स्पष्ट रूपमा उल्लेख हुँदाहुँदै पनि राजनीतिक प्रतिशोध साँध्न लामिछानेमाथि धरकपड र थुनछेक गरिने परिस्थिति सिर्जना गर्न लागेको हामीले अनुभूति गरेका छौं। अतः सत्ता र शक्तिको दुरुपयोग गरी नेपालको विधमान ऐन कानुनविपरीत गएर राजनीतिक प्रतिशोध साँध्नका निम्ति यस्तो दुर्भाग्यपूर्ण अवस्था आएमा, यसबाट उत्पन्न हुने सम्पुर्ण असहज परिस्थितिको जिम्मेवार नेपाल सरकार स्वयं हुने कुराको ध्यानाकर्षण गराउँदै ज्ञापनपत्र बुझाएका छौं।"
"विराटनगरबाट २ वटा ट्रक नियन्त्रण, राजस्व चुहावटको आशंका","विराटनगर : लाखौं रुपैयाँ राजस्व चुहावट गरेको आशंमा प्रहरीले मंगलबार विराटनगरबाट २ वटा ट्रकलाई नियन्त्रणमा लिएको छ। विराटनगर भन्सार कार्यालयबाट जाँचपास गराएर छुटेका प्रदेश १०२००२ ख ०४१६ र ना ४ ख ८८७४ नम्बरको ट्रकलाई बिहान १० बजेतिर प्रहरीले विराटनगर महानगरपालिका१४ बाट नियन्त्रणमा लिएको थियो। जाँचपासका क्रममा राजस्व चुहावट गरेर भन्सारबाट ट्रक निस्किएको सूचना आएलगत्तै नियन्त्रणमा लिन जिल्ला प्रहरी कार्यालय मोरङबाट इन्सपेक्टर सरोज खनालको नेतृत्वमा टोली परिचालन गरिएको थियो। प्रहरीले ट्रकसहित चालकहरु विराटनगर१९ का २९ वर्षीय ललित सरदार र मोरङको कानेपोखरी गाउँपालिका५ का ४६ वर्षीय दुखनलाल चौधरीलाई समेत नियन्त्रणमा लिएको छ। सरदार ०४१६ र चौधरी ८८७४ नम्बरको ट्रकका चालक हुन्। राजस्व चुहावट गरेको विशेष सूचनाका आधारमा सामान लोड गरिएका २ वटा ट्रक र चालकलाई नियन्त्रणमा लिइएको मोरङ प्रहरी प्रमुख एसपी नवराज कार्कीले बताए। भारतबाट सामान लिएर नेपाल प्रवेश गरेका दुवै ट्रक विराटनगर भन्सार कार्यालयमा सोमबार जाँचपास गराएर छुटेका थिए। प्रज्ञापन पत्रमा उल्लेख गरिएको भन्दा बढी सामान ट्रकमा रहेको र भन्सार मूल्यांकन कम गरिएको आशंका छ। प्रहरीका अनुसार १ करोड ३५ लाख रुपैयाँ राजस्व चुहावट भएको सूचना आएको थियो। एसपी कार्कीले नियन्त्रणमा लिइएका ट्रक र चालकलाई आवश्यक अनुसन्धान एवं कारबाहीका लागि राजस्व अनुसन्धान कार्यालय इटहरीमा बुझाइएको जानकारी दिए। कार्यालयका अनुसन्धान अधिकृत सरोज कोइरालाका अनुसार ट्रकमा घरेलु तथा कृषिजन्य सामग्री छन्। भन्सार एजेन्ट अरुण खेतानमार्फत ट्रकको जाँचपास गराइएको फेला परेको छ। भन्सार मूल्यांकन कम रहेको भन्दै प्रहरीले नियन्त्रणमा लिएर राजस्वलाई बुझाएको छ, कोइरालाले भने, एउटै प्रज्ञापन पत्रमार्फत दुवै ट्रकको जाँचपास गराइएको देखिन्छ। उनका अनुसार सामानको आयातकर्ता कम्पनी विराटनगरको बागमती इन्टरप्राइजेज हो। बागमती इन्टरप्राइजेजका संचालक लक्ष्मीकुमार राठी हुन्। राजस्वका अनुसन्धान अधिकृत कोइरालाले जाँचपासका क्रममा राजस्व चुहावट गरिएको छ कि छैन भनेर अनुसन्धानबाट मात्रै पत्ता लाग्ने जानकारी दिए।"
एनएमबी बैंकद्वारा पलेशा गोबर्धन र प्रशिक्षक कविराज नेगी लामालाई नगद सम्मान प्रदान,"काठमाडौं : एनएमबी बैंकले एसियाली प्याराओलम्पिक खेलकुदमा नेपाललाई पहिलो कास्ग पदक दिलाउन सफल प्यारातेक्वान्दो खेलाडी पलेशा गोबर्धनलाई सम्मान गरेको थियो। उनको अभुतपूर्व उपलब्धिको सम्मानमा, बैंकले गोबर्धनलाई नगद पुरस्कार ५ लाख १ हजार र उनका प्रशिक्षक कविराज नेगी लामालाई १ लाख १ हजार रुपैयाँ प्रदान गरेको थियो। पलेशा गोबर्धनको प्रतिनिधित्व गरी उनको अभिभावकले उक्त नगद ग्रहण गरेका थिए। पलेशाको उपलब्धि र नेपालमा खेलकुदको भावनाको सम्मान गर्दै एनएमबी बैंकको विशेष समारोहमा गोबर्धन र उनका प्रशिक्षकलाई सम्मान स्वरुप नगद हस्तान्तरण गरिएको थियो। एनएमबी बैंकले हाल देशभर २०१ शाखाहरू, १८७ एटिएमहरू र ११ एक्सटेन्सन काउन्टरहरू मार्फत उच्चस्तरीय सेवा प्रदान गर्दै आइरहेको छ।"
कोशीमा सभामुख र उपसभामुखको इन्धन सुविधा थप,"विराटनगर : कोशी प्रदेशका सभामुख र उपसभामुखका लागि इन्धनको सुविधा थप गरिएको छ। विगतमा पाउँदै आएको भन्दा धेरै इन्धन दिन थालिएको हो। कोशी प्रदेश सरकारले सभामुखका लागि मासिक ७५ लिटर र उपसभामुखका लागि मासिक ५० लिटर इन्धन सुविधा थप गरेको छ। प्रदेश सभाका पदाधिकारी तथा सदस्यको पारिश्रमिक र सुविधासम्बन्धी ऐन, २०७५ को अनुसूची १ मा सभामुखले मासिक १ सय ५० र उपसभामुखले १ सय २५ लिटर इन्धन पाउने प्रावधान थियो। अनुसूची संशोधनपछि अब सभामुखले २ सय २५ लिटर र उपभामुखले १ सय ७५ लिटर इन्धन सुविधा प्राप्त गर्नेछन्। बाहिर छलफल नगरिकन मन्त्रिपरिषद् बैठकमार्फत इन्धन सुविधा थप गरिएको हो। प्रदेश सभाका पदाधिकारी तथा सदस्यको पारिश्रमिक र सुविधासम्बन्धी ऐन, २०७५ को दफा २० का आधारमा मन्त्रिपरिषद् बैठकले सुविधा थप गरेको थियो। दफा २० मा प्रदेश सरकारले राजपत्रमा सूचना प्रकाशन गरी पदाधिकारी वा सदस्यलाई मर्का नपर्ने किसिमबाट अनुसूची हेरफेर गर्न सक्ने प्रावधान छ। सभामुख र उपसभामुखका लागि इन्धन सुविधा थप्ने निर्णय भदौ २७ गतेको मन्त्रिपरिषद् बैठकले गरेको हो। त्यसलगत्तै आन्तरिक मामिला तथा कानुन मन्त्रालयले सोही दिनको मिति राखेर राजपत्रमा सूचना प्रकाशित गरेको थियो। कोशी प्रदेशमा राष्ट्रिय प्रजातन्त्र पार्टी (राप्रपा)का अम्बरबहादुर विष्ट सभामुख र नेकपा (एमाले)की सिर्जना दनुवार उपसभामुख छन्। सभामुखले मासिक ६२ हजार ५ सय ४० र उपसभामुखले ५९ हजार पारिश्रमिक पाउँछन्। सभामुखले २ जना स्वकीय सचिव, १ जना सूचना प्रविधि, २ जना कार्यालय सहयोगी र १ जना हलुका सवारी चालक गरी ६ जना सहयोगी राख्न पाउँछन्। त्यस्तै उपसभामुखले सचिवालयमा ३ जनालाई राख्न पाउने व्यवस्था छ।"
सर्वोच्चको फैसलामाथि पुनरावलोकन गर्नेनगर्ने अधिकार नायब महान्यायाधिवक्तालाई,काठमाडौं : महान्यायाधिवक्ता कार्यालयले सरकार वादी हुने मुद्दामा सर्वोच्चबाट भएको फैसलाउपर पुनरावलोकन गर्ने वा नगर्ने अन्तिम निर्णय गर्ने अधिकार नायब महान्यायाधिवक्ताले गर्ने गरी अधिकार प्रत्यायोजन गरेको छ। मंगलबार काठमाडौंमा पत्रकार सम्मेलन गर्दै महान्यायाधिवक्ता रमेश बडालले सरकारी वकिल नियमावली बमोजिम अधिकार प्रत्यायोजन हुन आवश्यक देखिएकाले पुनरावलोकन गर्ने वा नगर्ने अन्तिम निर्णय गर्ने अधिकार नायब महान्यायाधिवक्ताले गर्ने गरी अधिकार प्रत्यायोजन गरेको जानकारी दिए। त्यस्तै सरकारवादी भएका मुद्दामा कसूर ठहर भइ सजाय भएको तर जफतको दावी लिइएका साधन वा सम्पत्ति जफत नहुने फैसलाउपर पुनरावलोकन गर्न नपर्ने अवस्था भएका त्यसको अन्तिम निर्णय उच्च सरकारी वकिल कार्यालयका सहन्यायाधिवक्ता वा सो हैसियतमा काम गर्ने सरकारी वकिलले गर्ने गरी अधिकार प्रत्यायोजन गरिएको बडालले बताए। त्यस्तै उनले फौजदारी मुद्दा मिलापत्र गर्ने विषयमा पनि केही फरक व्यवस्था गरिएको जिकिर गरे। वैदेशिक ठगीको मुद्दासँगै बैंकिङ कसुर चेक अनादरसँग सम्बन्धित विषयमा व्यक्तिका साथै संस्थाहरूलाई पनि मिलापत्रभित्र समावेश गर्ने गरी निर्देशन दिएको महान्यायाधिवक्ता बडालले बताए। त्यस्तै व्यक्तिको सम्पत्ति हानी नोक्सानीको विषयमा पनि मिलापत्रको बाटो खुला गर्ने निर्णय गरेको महान्यायाधिवक्ता कार्यालयले जनाएको छ। मुद्दाको अनुसन्धानको क्रममा कुनै शंकित उपर पक्राउ पूर्जी जारी नभएको वा अनुसन्धानको क्रममा हिरासतमा नराखी अनुसन्धान भएकोमा अभियोजन गर्दा त्यस्ता व्यक्ति उपस्थित नभएमा अभियोगपत्रमा निजको हकमा फरार प्रतिवादी भन्ने वाक्यांशको सट्टामा अनुपस्थित प्रतिवादी भनी उल्लेख गर्न पनि निर्देशन जारी गरिएको छ।
काठमाडौंमा पहिलो पटक स्याउ मेला,"काठमाडौं : काठमाडौंमा पहिलो पटक स्याउ मेला आयोजना हुने भएको छ। ठमेलको होटल मनाङको सहकार्यमा किसान भेन्चरले मेला आयोजना गर्न लागेको हो। मेला असोज १७ गतेदेखि तीनसम्म चल्ने छ। किसान भेन्चरले मंगलबार काठमाडौंमा पत्रकार सम्मेलन गर्दै नेपालमा स्याउ खेतीलाई प्रोत्साहन गर्न नेपाल एप्पल फेस्ट २०२४ आयोजना गरिएको जनाएको हो। महोत्सवमा जुम्ला, हुम्ला, बाजुरा, मनाङ, मुस्ताङ, जाजरकोटसहित विभिन्न जिल्लामा उत्पादन भएका १५ प्रकारका स्याउहरू राखिने किसान भेन्चरका सीइओ राजेश कार्कीले बताए। विभिन्न कारणले नेपालमा उत्पादित स्याउले बजारीकरणको अभाव झेल्नुपरेको र ९० प्रतिशत स्याउ चीन र भारतबाट आयात हुने गरेको उनले बताए। स्थानीय किसानसँग स्याउ खरिद गरेर उपभोक्ता, आपूर्तिकर्ता र उद्योग विशेषज्ञसँग सिधा सम्पर्क गराउने उद्देश्यका साथ मेलाको आयोजना गरिएको उनको भनाइ छ। मेला ठमेलस्थित होटल मनाङमा आयोजना हुने बताइएको छ।"
केयूमा किलिण्डरले डिजिटल इकोसिस्टम बनाउने,"काठमाडौं : काठमाडौं विश्वविद्यालयमा किलिण्डरले डिजिटल इकोसिस्टममा बनाउने भएको छ। काठमाडौं विश्वविद्यालय र किलिण्डर सर्भिसेज प्रालिबीच विश्वविद्यालयमा 'डिजिटल इकोसिस्टम' बनाउन सम्झौता भएको हो। सम्झौतापत्रमा विश्वविद्यालयका तर्फबाट स्कूल अफ इन्जिनियरिङका एसोसिएट डीन प्राडा बालकृष्ण बाल र किलिण्डरका तर्फबाट रवि किरण यादवले हस्ताक्षर गरेका छन्। समझौताअन्तर्गत किलिण्डर सर्भिसेजले विश्वविद्यालयको लाइब्रेरी, क्यान्टिन तथा विद्यार्थीहरूका निम्ति डिजिटल यातायात सेवाको निर्माण गर्ने भनिएको छ। रवि किरण यादवले भने, 'विगत केही समयदेखि छलफलको क्रममा रहेको उक्त विषयवस्तुले आज हस्ताक्षरपश्चात् मूर्त रूप लिएको हो।' प्राडा बालकृष्ण बालले उक्त सम्झौताले विश्वविद्यालयका सम्पूर्ण सेवाहरूलाई एकीकृत छाताभित्र ल्याउने तथा सेवा प्रवाहलाई छिटो छरितो तुल्याउने कामको थालनी भएको बताए। कम्पनीका प्रमुख प्राविधिक अधिकृत दीपेश बजगाईंका अनुसार विषयगत सेवाहरूको निर्माण तथा कार्यान्वयनबारे थप छलफल तथा विस्तृत योजना बनाइनेछ। किलिण्डर सर्भिसेजले यसबाहेक सार्वजनिक यातायातलाई टिकेटिङ व्यवस्थापन प्रणाली तथा राष्ट्रिय निकुञ्जहरूको टिकेटिङ प्रणाली पनि निर्माण गरिसेकेको छ। उक्त कार्यक्रममा विश्वविद्यायका तर्फबाट प्राडा गजेन्द्र शर्मा र किलिण्डरका तर्फबाट सागर बोगटीको पनि उपस्थिति रहेको थियो।"
शनिबारदेखि दसैंका लागि अग्रिम टिकट बुकिङ खुल्ने,"काठमाडौं : दसैंको लागि अग्रिम टिकट बुकिङ असोज १२ गते शनिबारदेखि खुल्ने भएको छ। सरोकारवाला निकायबीच मंगलबार भएको छलफलमा शनिबारदेखि चाडपर्व लक्षित गरी अग्रिम बुकिङ खुला गर्ने निर्णय भएको हो। यातायात व्यवस्थापनमा सहजता ल्याउनका लागि यातायात सेवा प्रदायकहरूले मध्यम तथा लामो दूरीका सार्वजनिक यातायातमा अग्रिम बुकिङ खुला गर्ने निर्णय भएको हो। यातायात विभागले अनलाइनमार्फत बुकिङ गर्ने व्यवस्था मिलाउन निर्देशनसमेत दिएको छ। त्यस्तै चाडपर्वका बेला चल्ने सवारीसाधनमा प्रभावकारी अनुगमन गर्ने, यात्रुले टिकट लिएरमात्रै यात्रा गर्ने, काउन्टरमा यात्रुको परिचय खुल्ने विवरण राख्नुपर्ने, अनाधिकृत काउन्टरबाट टिकट बिक्री नगर्ने निर्णय गरिएको छ। त्यस्तै घटस्थापनादेखि पूर्णिमासम्म नेपालभर लागू हुनेगरी रुट परमिट खुला गर्ने निर्णय समेत गरिएको छ। लामो दूरीका सार्वजनिक सवारीमा भने कम्तिमा दुई जना चालक राख्नुपर्न निर्णयसमेत भएको यातायात विभागले जनाएको छ।"
मुस्ताङबाट १०३ वटा च्यांग्रा चोरी गरेको आरोपमा एक जना पक्राउ,पोखरा : मुस्ताङबाट १०३ वटा च्यांग्रा चोरी गरेको आरोपमा एक जना पक्राउ परेका छन्। पक्राउ पर्नेमा रुपन्देहीको शुद्धोधन गाउँपालिका४ घर भई हाल कास्कीको पोखरा महानगरपालिका७ मासवार बस्ने ५० वर्षीय मोहम्मद फकिर रहेका छन्। असोज १ गते मुस्ताङको वारागुरङ मुक्तिक्षेत्र गाउँपालिका३ वारागुरु बस्ने ताक्ला गुरुङको घरगोठमा गई फकिरसहित ३ जनाले ४२ लाखमा खरिद गर्ने र साथमा रकम नल्याएकोले पोखरामा गएर दिने बताएका थिए। त्यसपछि गुरुङ समेतलाईसँगै ल्याएकोमा पोखरा ड्यामसाईड स्थित होटलमा सुतेको अवस्थामा उक्त च्याङ्ग्रा सहितको गाडी लिई सम्पर्कविहीन भएका थिए। जिल्ला प्रहरी कार्यालय कास्कीका सूचना अधिकारी एवं प्रहरी नायब उपरीक्षक बसन्त कुमार शर्माका अनुसार उनलाई पोखरा महानगरपालिका४ बाट पक्राउ गरिएको हो। पक्राउ परेका उनलाई कास्की जिल्ला अदालतबाट ठगी आपराधिक विश्वासघात तथा आपराधिक लाभ (एक्सटर्सन) सम्बन्धी कसूरमा ६ दिनको म्याद थप गरी अनुसन्धान प्रक्रिया अघि बढाइएको उनले बताए। पक्राउ परेका फकिरले असोज २ गते पोखरा२५ घट्टेखोला स्थितबाट अन्यत्र सवारी साधनहरुमा लोड गरी बिक्री वितरण गरेको वयान दिएका छन्।
रंगेलीमा घाँस लिएर फर्कदै गरेकी महिलाको चट्याङले लागेर मृत्यु,"विराटनगर : मोरङको रंगेलीमा चट्याङले लागेर मंगलबार दिउँसो १ जना महिलाको मृत्यु भएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार खेतबाट घाँस काटेर घर फर्कदै गर्दा अचानक परेको चट्याङले लागेर रंगेली नगरपालिका९ की ४५ वर्षीया साक्रो हेमरनको मृत्यु भएको हो। धानखेतबाट घाँस काटेर फर्किने क्रममा दिउँसो १२:३० बजेतिर परेको चट्याङले लागेर हेमरनको घटनास्थलमै मृत्यु भएको जानकारी बस्नेतले दिए। उनका अनुसार हेमरनको शव क्षतविक्षत अवस्थामा फेला परेको थियो। घाँसको मुठो बोकेर घामबाट छलिनका लागि छाता ओढेर घरतिर फर्किदै गरेको अवस्थामा अचानक चट्याङले लागेको प्रारम्भिक अनुसन्धानबाट खुलेको छ, उनले भने। उनका अनुसार शव क्षतविक्षत र टाउकाको बायाँ भागको कपाल जलेको थियो। गर्मी छल्न ओढेको छाता टुक्राटुक्रा भएको छ। छाताको डन्ठी पग्लिएको अवस्थामा भेटियो, बस्नेत भन्छन्। मृतकको घरबाट घटनास्थल करिब २ किलोमिटर पश्चिममा पर्ने उनले बताए। इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोलीले कानुनी प्रक्रिया पूरा गर्दै घटनास्थलबाट उठाएर शवलाई पोस्टमार्टमका लागि रंगेली अस्पताल लगेको छ। खड्का नेतृत्वकै टोलीले घटनाको अनुसन्धान अघि बढाएको छ। त्यस्तै, सोही ठाउँमा चट्याङले लागेर १ जना युवती घाइते भएकी छन्। डीएसपी बस्नेतका अनुसार २२ वर्षीया विनिता हेमरन घाइते भएकी हुन्। घाँस काटेर घरतर्फ फर्किने क्रममा उनलाई चट्याङले लागेको प्रहरीले जनाएको छ। कानबाट रगत बगिरहेको अवस्थामा उद्धार गरेर उनलाई प्रहरीले उपचारका लागि रंगेली अस्पताल पठाएको छ। डीएसपी बस्नेतका अनुसार अवस्था मध्यम छ। चट्याङ परेका बेला खुला ठाउँमा हिँडडुल गर्दा घटना भएको प्रहरीको अनुमान छ। चट्याङबाट जोगिनलाई सतर्कता अपनाउन प्रहरीले सबैमा आग्रह गरेको छ। चट्याङले मानवीय क्षति गरिरहेको छ, बस्नेत भन्छन्, त्यसबाट बच्न सतर्कता अपनाउनुपर्छ। चट्याङ परेका बेला हिँडडुल नगर्न, खुला ठाउँ, रुख तथा बिजुलीको पोल र तारमुनि नबस्न प्रहरीले सबैमा अनुरोध गरेको हो। चट्याङ परेका बेला घरभित्रै बस्दा सुरक्षित होइने प्रहरीले जनाएको छ।"
सेवाग्राहीसँग ८० हजार घुस लिँदालिँदै वडाध्यक्ष पक्राउ,"झापा : झापाका एक वडाध्यक्ष सेवाग्राहीसँग घुस लिएको आरोपमा पक्राउ परेका छन्। झापाको बुद्धशान्ति गाउँपालिका २ नम्बर वडाध्यक्ष डिल्लीप्रसाद ओली घुस लिएको आरोपमा पक्राउ परेका हुन्। सेवाग्राहीसँग ८० हजार रुपैयाँ घुस लिँदालिँदै वडाध्यक्ष ओलीलाई विप्लव नेतृत्वको नेकपा माओवादी पार्टीका कार्यकर्ताले पक्राउ गरी प्रहरीलाई जिम्मा लगाएको छ। आफूहरूको स्ट्रिङ अपरेशन चलाएर वडाध्यक्ष ओलीलाई बिर्तामोडस्थित हनुमान कम्प्लेक्स बाहिरबाट मंगलबार दिउँसो करिब १ बजे घुस रकमसहित पक्राउ गरेको विप्लव माओवादीका नेता सुमनसिंह पौडेलले जानकारी दिए। पक्राउ परेका ओलीलाई इलाका प्रहरी कार्यालय बिर्तामोडमा राखिएको र थप अनुसन्धानका लागि अख्तियार दुरुपयोग अनुसन्धान इटहरीको टोली आउन लागेको उनले बताए। घटना विवरण अनुसार भारतीय नागरिक अमरनाथ चौहानले बुद्धशान्ति गाउँपालिकामा आफ्नो व्यवसाय सञ्चालनका लागि स्थानीय चतुर्भुज घिमिरेसँग सहकार्य गरेका थिए। चौहानले बुद्धशान्तिमा जग्गा खरिदका लागि घिमिरेलाई भारतीय रुपैयाँ १४ लाख ५० हजार अर्थात् नेपाली रुपैयाँ २३ लाख २० हजार दिएका थिए। सोही रकम बमोजिम घिमिरेले बुद्धशान्ति ५ मा जग्गा खरिद गरेका थिए। पछि घिमिरेले भारतीय नागरिक भएकोले चौहानलाई धोका दिएर जग्गामा आफ्नो नाममा हड्पी हाले। चौहान पीडित भएपछि न्यायका लागि बुद्धशान्ति २ नम्बर वडा कार्यालय पुगे। वडा कार्यालयको मेलमिलाप समितिले दुवै पक्षलाई बोलाएर रकम फिर्ता वा जग्गा नामसारी गरिदिने सर्तमा लिखित कागज गराएका थिए। सो कागज वडाध्यक्ष डिल्लीप्रसाद घिमिरेकै रोहबरमा २०८० साल चैत १ गते गराइएको थियो। कागजमा भनिएको छ, चौहानले घिमिरेलाई दिएको २३ लाख २० हजार रकममध्ये घिमिरेले २ लाख २७ हजार ३ सय रुपैयाँ खर्च भएको बताएकोले बाँकी रकम २० लाख ९२ हजार ७ सय रुपैयाँ २०८१ भदौ मसान्तभित्र वडा कार्यालयको रोहबरमा चौहानलाई उपलब्ध गराउने वा खरिद गरिएको जग्गा चौहानको विश्वासिलो व्यक्तिको नाममा नामसारी गरिदिने निर्णय भएको पत्रमा उल्लेख गरिएको छ। सोही निर्णय बमोजिम घिमिरेले चौहानलाई रकम फिर्ता गर्ने भएपछि वडाध्यक्ष ओलीले पीडित चौहानसँग रकमको बार्गेनिङ गर्न थालेका थिए। रकम उपलब्ध गराइदिने सर्तमा वडाध्यक्ष ओलीले चौहानसँग एक लाख भारु मागेका थिए। चौहानले त्यत्रो रकम दिन नसक्ने भनेपछि वडाध्यक्ष ओलीले उल्टै उनलाई धाकधम्की दिँदै आइरहेका थिए। आफू पीडित भएकोले ५० हजार भारु मात्र दिन सक्ने भनेपछि अनन्त वडाध्यक्ष ओली उनका कुरामा सहमत भए। तर, चौहान आफू पीडित भएको कुरा विप्लव माओवादीका कार्यकर्तालाई भेटेर सुनाइसकेका थिए। विप्लव माओवादी कार्यकर्ताहरूले नै चौहानलाई बोलाएर रकम दिन लगाएर वडाध्यक्ष ओलीलाई घुससहित पक्राउ गरिएको विप्लव माओवादीका झापा जिल्ला सचिव सञ्जय राईले जानकारी दिए।"
"पर्साको पटेर्वा सुगौलीमा सञ्चालनमा आयो जिल्लाकै पहिलो आधारभूत अस्पताल, देउवाले गरे उद्घाटन","वीरगन्ज : चार वर्ष पहिले देशभर एकैसाथ शिलान्यास गरिएका ३०९ अस्पतालमध्येको पर्सामा पहिलो आधारभूत अस्पताल निर्माण भइ सञ्चालनमा आएको छ। तत्कालीन प्रधानमन्त्री केपी शर्माले २०७७ मंसिर १५ गते देशभर ३०९ वटा आधारभूत अस्पतालको शिलान्यास गरेका थिए। त्यसमध्ये पर्सा जिल्लामा ४ वटा आधारभूत अस्पतालको शिलान्यास गरिएकोमा पटेर्वा सुगौली गाँउपालिमा निर्मित आधारभूत अस्पताल सञ्चालनमा आएको हो। २०७७ मंसिर १५ मा पर्सा जिल्लामा भने पटेर्वा सुगौली, धोबिनी, जिराभवानी र ठोरी गाउँपालिकामा गरी चार वटा आधारभूत अस्पतालको शिलान्यास गरिएकोमा जिल्लामा एकमात्र पटेर्वा सुगौलीको आधारभूत अस्पताल निर्माण सम्पन्न भई सञ्चालनमा आएको गाउँपालिका अध्यक्ष दिनेश चौधरीले बताए। मंगलबार पूर्वप्रधानमन्त्री तथा नेपाली कांग्रेस पर्साका सभापति शेरबहादुर देउवाले आधारभूत अस्पतालको समुद्घाटन गरेसँगै उक्त अस्पताल सञ्चालनमा आएको हो। देउवाले १० शय्याको अस्पतालको रिबन काटेर समुद्घाटन गरेका हुन्। पटेर्वा सुगौली गाँउपालिका वडा नम्बर ४ सुगौली फरहदवा ८ करोड १० लाख रुपैयाँको लागतमा १० शय्याको आधारभूत अस्पताल निर्माण गरिएको हो। जसमा पालिकाले २ करोड रुपैयाँको विभिन्न उपकरणहरूको व्यवस्थापन गरेको पालिका उपाध्यक्ष ममता महतो थारुले जानकारी दिइन्। उनका अनुसार मंगलबारदेखि सञ्चालनमा आएको आधारभूत अस्पतालमा डिजिटल एक्सरे, अत्याधुनिक प्रयोगशाला (ल्यब), इसिजी, अल्ट्रासाउन्ड (युसजी) र आफ्नै फार्मेसीको सेवा उपलब्ध छ। यस्तै ओपिडी सेवा र प्रसुती सेवा पनि उपलब्ध छ। अस्पतालमा हप्ताको सातै दिन फिजिसियन चिकित्सक १ जना कार्यरत छन् भने हप्ताको १ दिन प्रसुती विशेषज्ञ चिकित्सक पनि खटिने उपाध्यक्ष थारुले जानकारी दिइन्। यसका साथै स्टाफ नर्स ३ जना र हेल्थ असिस्टेन्ट ६ जना कार्यरत रहेको उनले बताइन्। यस अस्पतालमा पटेर्वा सुगौलीसँगै जिराभवानी, सखुवा प्रसौनी र जगरनाथपुर गरी चार पालिकाका बिरामी र सेवाग्राहीले लाभ लिने पटेर्वा सुगौली गाँउपालिकाका प्रमुख प्रशासकीय अधिकृत प्राण मेहताले जानकारी दिए। यो आधारभूत अस्पताल सञ्चालनमा आएपछि यी चार पालिकाका बिरामी र सेवाग्राहीलाई उपचारका लागि अब सदरमुकाम वीरगन्जमा धाउन नपर्ने उनले बताए। गाँउपालिका अध्यक्ष दिनेश चौधरीको अध्यक्षता तथा पूर्वप्रधानमन्त्री देउवाको प्रमुख आतिथ्यतामा भएको उद्घाटन कार्यक्रममा संघीय सरकारका कानुनमन्त्री अजय चौरसिया, पूर्व उद्योगमन्त्री रमेश रिजाल, मधेस प्रदेशका कृषिमन्त्री जनार्दन सिंह क्षेत्री, कांग्रेस केन्द्रीय सदस्य अनिल रुंगटा, पूर्व केन्द्रीय सदस्य सुरेन्द्र चौधरी, प्रदेशसभा सदस्य श्याम पटेललगायतकोपनि सहभागिता थियो।"
पोखरामा भोलि पर्यटन मन्त्रीहरूको भेला,"काठमाडौं : पर्यटनको राजधानी पोखरामा बुधबार सङ्घीयसहित सातै प्रदेशका पर्यटन मन्त्रीहरूको भेला हुने भएको छ । विश्व पर्यटन दिवसको अवसर पारी पोखरामा पर्यटन मन्त्रीहरूको भेला हुन लागेको हो । भेलामा सहभागी हुन पर्यटनमन्त्री बद्रीप्रसाद पाण्डे आज दिउँसो पोखरा प्रस्थान गरेको मन्त्रीको सचिवालयले जानकारी दिएको छ। सङ्घीय मन्त्रीसहित सबै प्रदेशका मन्त्रीहरू आज साँझसम्म पोखरा आइपुग्ने गण्डकी प्रदेशका पर्यटन सचिव कुमानसिंह गुरुङले जानकारी दिएका छन्। पर्यटन सचिवका अनुसार बुधबार बिहान नेपाल सरकारका पर्यटन मन्त्री पाण्डेको अध्यक्षतामा सातवटै प्रदेशका पर्यटन मन्त्रीहरू सम्मिलित विषयगत समितिको बैठक बस्नेछ । बुधबार दिउँसो गण्डकी प्रदेशका पर्यटन मन्त्रीको अध्यक्षतामा सङ्घीय मन्त्री, मुख्यमन्त्री र सबै प्रदेशका पर्यटन मन्त्री एवम् पर्यटनसम्बद्ध संघसंस्थाका प्रतिनिधिको सहभागितामा पोखरा पर्यटन राजधानी नीति संवादकायक्रम हुनेछ। सङ्घीय पर्यटनमन्त्री र गण्डकी प्रदेशका मुख्यमन्त्रीले सम्बोधन गर्ने कार्यक्रम छ। भेलामा निजी क्षेत्र पोखरा पर्यटन परिषद्, पोखरा महानगरपालिका र गण्डकी प्रदेश सरकारका तर्फबाट कार्यपत्रसमेत प्रस्तुत गरिने कार्यक्रम रहेको छ ।"
प्युठानमा युवतीले जन्माइन् तिम्ल्याहा छोरी,"बुटवल : प्युठान अस्पतालमा एक युवतीले तिम्ल्याहा छोरी जन्माएकी छन्। गौमुखी गाउँपालिका६ लिवाङ निवासी २६ वर्षीय सरिता परियारले मंगलबार १३ मिनेटको अन्तरमा तिम्ल्याहा छोरीको जन्म दिएको प्युठान अस्पतालले जनाएको छ। बिहान ११ बजेर २६ मिनेट जाँदा पहिलो छोरी १ किलो ८ सय ग्राम तौल, ११ बजेर ३५ मिनेटमा २ किलो र ११ बजेर ३९ मिनेटमा २ किलो एक सय ग्राम तौल रहेकी छोरीको जन्म दिएकी हुन्। नर्मल डेलिभरीबाट जन्मिएका तीन वटै छोरीको स्वास्थ्य अवस्था सामान्य रहेको अस्पतालले जनाएको छ। गाउँकै स्वास्थ्य चौकीमा भिडियो एक्सरे गराउँदा दुईवटा बच्चा देखिए पनि प्युठान अस्पतालमा सुत्केरी हुँदा तीनवटा जन्मिएको गाउँलेले जनाएका छन्।"
धोबीघाट फोहोर पानी प्रशोधन केन्द्रको काम समयमै सम्पन्न गर्न मन्त्री यादवको निर्देशन,"काठमाडौं : खानेपानी मन्त्री प्रदीप यादवले ललितपुरको धोबीघाट फोहोर पानी प्रशोधन केन्द्र निर्माण समयमै सम्पन्न गर्न निर्देशन दिएका छन्। काठमाडौं उपत्यका खानेपानी लिमिटेडको आयोजना कार्यान्वयन निर्देशनालयअन्तर्गत निर्माणाधीन ललितपुरको धोबीघाट फोहोर पानी प्रशोधन केन्द्रको स्थलगत निरीक्षण गर्दै मन्त्री यादवले परियोजना समयमै सम्पन्न गरी सञ्चालनमा ल्याउनुपर्ने बताए। काठमाडौं उपत्यकामा सहरीकरणसँगै बढ्दै गएकाले फोहोर पानीको व्यवस्थापनका लागि अत्यन्त महत्वपूर्ण परियोजना भएको उनको भनाइ छ। 'फोहोर पानी प्रशोधन केन्द्रहरूको प्रभावकारी सञ्चालनले काठमाडौं उपत्यकामा पानीको गुणस्तर सुधार र वातावरणीय स्वच्छता कायम गर्न महत्वपूर्ण योगदान पुर्याउँछ,' उनले भने, 'यी परियोजनाहरूले वातावरणीय प्रभाव न्यूनीकरण गर्दै जनस्वास्थ्यमा सुधार ल्याउनेछन्।' परियोजनाहरू समयमै सम्पन्न भए उपत्यकाका मुख्य नदीहरूमा प्रवाह हुने फोहोर पानीको प्रभावकारी व्यवस्थापन हुनुका साथै, स्वच्छता र स्वास्थ्यसम्बन्धी सेवाहरूमा दीर्घकालीन सुधार आउने मन्त्री यादवले बताए। उनले मन्त्रालयले आवश्यक सम्पूर्ण सहयोग उपलब्ध गराउने प्रतिबद्धता जनाउँदै अनुगमनलाई उच्च प्राथमिकतामा राखेर परियोजनाहरूको समयमै कार्यान्वयन सुनिश्चित गरिने बताए। सरकारले वातावरणीय संरक्षण र जनस्वास्थ्यको सुधारका लागि यस्ता फोहोर पानी प्रशोधन केन्द्रहरूको निर्माणलाई निरन्तर प्राथमिकतामा राखेको मन्त्री यादवको भनाइ छ। उनले निर्माण कम्पनीहरूलाई जिम्मेवारी निष्ठापूर्वक पालना गर्दै तोकिएको समय सीमाभित्र काम सम्पन्न गर्न समेत निर्देशन दिए।"
"नेप्सेमा ५८ अंकले घट्यो, सबै समूहको सूचक नकारात्मक","काठमाडौं : सेयर बजार ओरालो लाग्ने क्रम आज पनि रोकिएन। यसदिन नेप्से परिसूचक ५८९३ अंकले घटेर २४७०३९ विन्दुमा अडिएको छ। आइतबार ११ अंकले बढेको नेप्से सोमबार ५९०२ अंकले घटेको थियो। सेन्सेटिभ इण्डेक्स २०९ प्रतिशतले घटेर ४४४८८ विन्दुमा अडिएको छ। उच्च अंकले घटेको सेयर बजारमा ३०९ स्क्रिप्सको १ करोड ५५ लाख ४ हजार ९२९ कित्ता सेयर ५ अर्ब ६८ करोड ९५ लाख ६१ हजार ३५६ रुपैयाँमा खरिदबिक्री भए। सोमबार ५ अर्ब ६६ करोड रुपैयाँ बराबरको सेयर खरिदबिक्री भएकोमा आइतबार अर्ब ९ करोड २९ लाख मूल्य बराबरको सेयर कारोबार भएको थियो। यसदिन कुनै पनि कम्पनीको सेयर सकारात्मक सर्किट लेभलमा कारोबार भएन। अपर स्यांगी हाइड्रोपावरको सेयर सर्वाधिक ७८३ प्रतिशतले बढ्यो। आज हिमालयन हाइड्रोपावरका लगानीकर्ताले भने गुमाए। सो कम्पनीको सेयर १० प्रतिशतले घट्यो। कारोबार रकमका आधारमा एनएलजी इन्स्योरेन्स शीर्षस्थानमा रह्यो। सो कम्पनीको १८ करोड ४१ लाख मूल्य बराबरको सेयर कारोबार भयो। सानिमा रिलाइन्सको १७ करोडको सेयर कारोबार हुँदा हिमालयन रिइन्स्योरेन्सको १४ करोड,अपी पावरको १३ करोड र सानिमा माइ हाइड्रोपावरको ११ करोड मूल्य बराबरको सेयर कारोबार भयो। आज सबै समूहको परिसूचक नकारात्मक देखिएका छन्। फाइनान्स समूहको सूचक सर्वाधिक ४६० प्रतिशतले घट्यो।"
"सुस्तामा विद्युत पुग्यो, तर २५ प्रतिशत अन्धकारमै बस्नुपर्ने","परासी : झोलुंगे पुल बनेसँगै नवलपरासीको सुस्ताबस्तीमा विद्युत पुगेको छ। नारायणी नदीका कारण पोल राख्ने समस्याले गर्दा त्यहाँ विद्युत पुग्न सकेको थिएन। पुल बनेसँगै सुस्तास्तीमा राष्ट्रिय प्रसारण लाइनको विद्युत् पुगेको हो। विद्युत पुगे पनि त्यहाँका करिब २५ प्रतिशत सुस्तावासी बिजुली बाल्नबाट वञ्चित हुने देखिएको छ। पटक पटक भारतीय अतिक्रमणको चपेटामा पर्दै आएको सुस्ताबस्तीका अधिकांशको लालपूर्जा र नागरिकता छैन। लालपूर्जा र नागरिकता नभएकै कारण बिजुली पुगे पनि मिटर राख्न नपाउँदा उनीहरू बिजुली बाल्नबाट वञ्चित हुने भएका हुन्। तीनतर्फबाट भारतीय भूमि र एकतर्फ नारायणी नदीले घेरिएको सुस्तावासीलाई आफ्नै भूमिमा आउन भारतीय बाटो भएर आउनुपर्ने बाध्यता थियो। सोही बाध्यतालाई मध्यनजर गरेर नारायणी नदीमा १ हजार ५७१ मिटर लामो झोलुंगे पुल निर्माण गरिएको हो। यो नेपालकै सबैभन्दा लामो पुल भएको दाबी गरिएको छ। सोही पुलबाट पुलको भार व्यवस्थापन र विद्युतीय सुरक्षाको मापदण्ड पूर्ण रूपमा पालना हुने गरी दायाँबायाँबाट ५ किलोमिटरको ११ केभी लाइन निर्माण गरी सुस्ताबस्तीमा विद्युत् पुर्याइएको नेपाल विद्युत प्राधिकरण बर्दघाट वितरण केन्द्रका प्रमुख इन्जिनियर प्रशान्त कुमार झाले बताए। दुई हप्ताअघि विद्युतको सबै काम सकिएको हो। लाइन टेस्टको कामसमेत सकिएर विद्युत बाल्न मात्र बाँकी छ। उद्घाटनपछि विद्युत बाल्ने भनिएकाले केही समय रोकेका हौं, केन्द्र प्रमुख झाले भने। नयाँ बनेको पुल र विद्युत प्रसारण लाइनको उद्घाटन गर्न असोज १० गते राष्ट्रपति रामचन्द्र पौडेल सुस्ता पुग्दै छन्। उद्घाटनपछि सोही दिन सुस्तामा राष्ट्रिय प्रसारणको विद्युत बल्ने झाले बताए। सुस्ता गाउँपालिका५ मा पर्ने नारायणी नदीपारीको सुस्ताबस्तीमा ३५० घरधुरीमा करिब ४ हजार बढीको बसोबास छ। जसमध्ये २५ प्रतिशत बढीको नागरिकता र लालपूर्जा नभएको वडा नम्बर ५ का सदस्य आदम खाँले बताए। वर्षौदेखि बसोबास गर्दै आएका अधिकांश स्थानीयको नागरिकता र लालपूर्जा नभएकै कारण मिटर राख्ने समस्याले उनीहरू विद्युत उपभोगबाट वञ्चित हुने भएको खाँको भनाइ छ। लालपूर्जा नभएपनि तिरो तिरेको प्रमाणका आधारमा धरौटी रकम लिएर मिटर जडान गरिदिने तर नागरिकता भने अनिवार्य रहेको विद्युत वितरण केन्द्रका प्रमुख झाले बताए। नागरिकता नभई जग्गा जोतभोगकै आधारमा मिटर जडान गर्न सकिँदैन। त्यसैले उनीहरू विद्युत उपभोगबाट वञ्चित हुने देखिन्छ, झाले भने। पालिकाको सिफारिसका आधारमा मिटर राख्न दिन माग यहाँको प्रमुख बाली उखु हो। उखुबाट भेलि उत्पादनका लागि स्थानीयले जेनेरेटरबाट क्रसर उद्योग सञ्चालन गर्दै आएका छन्। केहीले जेनेटरबाटै फर्निचर उद्योगसमेत सञ्चालन गर्दै आएका छन्। राष्ट्रिय प्रसारण लाइनको विद्युत नुहुँदा सोलारले क्षमता धान्ने नभएपछि जेनेरेटरबाट स्थानीयले उद्योग सञ्चालन गर्दै आएका थिए। तर, विद्युत पुगे पनि मिटर राख्न नपाउने भएपछि उनीहरू समस्यामा परेको वडा सदस्य आदम खाँले बताए। लालपूर्जा र नागरिकता नभएका कारण क्रसर उद्योग लगायतका विद्युतबाट सञ्चालन हुने अन्य उद्योग सञ्चालन गर्न समस्या भएकाले पालिकाको सिफारिसका आधारमा विद्युत मिटर जडानको व्यवस्था गरिदिन जनप्रतिनिधिहरूले माग गर्दै आएका छन्। वर्षौंदेखि बसोबास गर्दै आए पनि नागरिकता र लालपूर्जा पाउन नसकेकालाई बसोबासका आधारमा दुवै प्रमाण उपलब्ध गराउन पटक पटक संघीय सरकारसँग माग गरे पनि वास्ता नगर्दा सामान्य सुविधा उपभोगबाट सुस्तावासी वञ्चित हुन परेको वडा सदस्य खाँले बताए। सोलार प्लान्टबाट बिजुली बाल्ने क्रसरमा जडान भएका मिटरलाई नै प्रयोग गर्ने वा नयाँ मिटर राखेर स्थानीयलाई विद्युत उपलब्ध गराउने भन्ने विषयमा वैकल्पिक ऊर्जा प्रवर्द्धनसँग छलफल भइरहेको विद्युत वितरण केन्द्रका प्रमुख झाले बताए। समुदायमार्फत सोलार विद्युतको व्यवस्थापन हुँदै आएको छ। वैकल्पिक प्रवर्द्धन केन्द्रसँग सोलार प्रयोग गर्दा राखेका मिटर प्रयोग गर्ने सहमति भएपनि स्थानीयहरूसँग नागरिकता र लालपूर्जा मागेर विद्युत वितरण गरिने झाको भनाइ छ। तर, उद्योग सञ्चालन गरेका स्थानीयसँग नागरिकता र लालपूर्जा नभएका कारण उद्योग नै बन्द गर्नुपर्ने अवस्था आउने भएको स्थानीय रविन्द्र जयसवालले बताए। राष्ट्रिय प्रसारण लाइन पुगेपछि अहिले नयाँ विद्युत मिटर जडानका लागि स्थानीयसँग निवेदन माग गरिएको वितरण केन्द्र प्रमुख झाले बताए। करिब १ करोड ३३ लाखको लागतमा सुस्ताबस्तीमा राष्ट्रिय प्रसारण लाइन पुर्याइएको हो। राष्ट्रपति सुस्ता जाँदै सुस्तामा निर्माण भएको झोलुंगे पुल र राष्ट्रिय प्रसारण लाइनको विद्युत उद्घाटन गर्न राष्ट्रपति रामचन्द्र पौडेल असोज १० गते बिहीबार सुस्ता जाने भएका छन्। सुस्ता गाउँपालिका५ को सुस्ताबस्ती पुग्न नारायणी नदीमा १ हजार ५७१ मिटर लम्बाइको पुल निर्माण गरिएको छ। त्यस्तै सोलारबाट विद्युतीकरण हुँदै आएको सो बस्तीमा दुई हप्ता अघि राष्ट्रिय प्रसारण लाइनको विद्युत पुर्याइएको छ। पुल र विद्युत प्रसारण लाइन दुवैको एकै पटक उद्घाटन गर्न राष्ट्रपति पौडेल सुस्ता आउन लागेको बताइएको छ। राष्ट्रपति बिहीबार दुई बजे आउने कार्यक्रम रहेको प्रमुख जिल्ला अधिकारी स्किम श्रेष्ठले जानकारी दिइन्। तत्कालीन राष्ट्रिय सभा अध्यक्ष गणेशप्रसाद तिमिल्सिनाको पहलमा पुल निर्माण कार्य सुरु भएको हो। २०७२ सालमा निर्माण सम्झौता भएपछि तिमिल्सिनाले शिलान्यास गरेका थिए। सम्झौता भएको ८ वर्षपछि निर्माण कार्य सम्पन्न भएको झोलुंगे पुलको उद्घाटन नभएपनि महिना दिनअघिबाट आवतजावत सुरु गरिएको छ।"
हिन्दू राष्ट्र पुनःस्थापना र प्रदेश तहको खारेजीको मागसहित राप्रपाले काठमाडौं केन्द्रित आन्दोलन गर्ने,काठमाडौं : राष्ट्रिय प्रजातन्त्र पार्टीले छठपछि काठमाडौं केन्द्रित आन्दोलन गर्ने भएको छ। आन्दोलनको भावी रणनीतिका विषयमा मंगलबार काठमाडौंमा आयोजित प्रशिक्षण कार्यक्रममा राप्रपाका नेताहरूले सबैलाई समेटेर उपत्यका ठप्प पार्ने गरी आन्दोलन गर्ने बताएका छन्। राप्रपा महामन्त्री धवलशम्शेर राणाले पार्टीका मुद्दालाई स्थापित गराउन छठपछि काठमाडौंमा सातदेखि दश दिनसम्म निरन्तर आन्दोलन गर्ने बताए। उनले अहिलेको अवस्थामा पार्टी एक्लैले आन्दोलन गरेर सफल नहुने भन्दै समान विचार भएकाहरूलाई समेत सामेल गराएर उपत्यका ठप्प पार्ने चेतावनी दिए। आन्दोलनलाई निष्कर्षमा नपुर्याएसम्म आफ्नो मुद्दाहरू स्थापित हुन नसक्ने भएकाले अबको आन्दोलन निर्णायक हुने उनको भनाइ छ। पूर्ण धार्मिक स्वतन्त्रतासहित वैदिक सनातन धर्म सापेक्ष हिन्दू राष्ट्र पुनःस्थापना र प्रदेश तहको खारेजीको लागि जनदबाब सिर्जना गर्न राप्रपाले आन्दोलनको तयारी गरेको हो।
प्रदेश हस्तकला ग्राम स्थापना तथा सञ्चालन सम्बन्धी विधेयक पारित,"हेटौंडा : बागमती प्रदेशले प्रदेश हस्तकला ग्राम स्थापना तथा सञ्चालन सम्बन्धमा व्यवस्था गर्न बनेको विधेयक पारित गरेको छ। सोमबार दिउँसो बागमती प्रदेश सभाको बैठकबाट उक्त विधेयक सर्वसम्मत पारित भएको हो। प्रदेशकी उद्योग, वाणिज्य, भूमि तथा प्रशासन मन्त्री सुकमाया तामाङले पेस गरेको उक्त विधेयक पारित गरियोस् भन्ने प्रस्तावलाई सभामुख भुवनकुमार पाठकले निर्णयार्थ प्रदेश सभामा पेस गरेका थिए। सभामुख पाठकले पेस गरेको उक्त विधेयकलाई सांसदहरूले सर्वसम्मत स्वीकृत गरेका हुन्। २०८० असोज २५ गते तत्कालीन उद्योग, वाणिज्य, भूमि तथा प्रशासन मन्त्री रामकृष्ण चित्रकारले प्रदेश सभामा दर्ता गरेको उक्त विधेयक करिब एक वर्षपछि पारित भएको हो। आइतबार उद्योग, पर्यटन तथा वातावरण समितिका सभापति आनन्दकुमार श्रेष्ठले प्रदेश हस्तकला ग्राम स्थापना तथा सञ्चालन सम्बन्धमा व्यवस्था गर्न बनेको विधेयकमाथि समितिले गरेको निर्णयको प्रतिवेदन पेश गरेका थिए। विधेयक पारित भएसँगै हस्तकलालाई बागमती प्रदेशको अर्थतन्त्रको प्रमुख क्षेत्रको रूपमा विकसित गरी स्वदेशी पुँजी, स्थानीय सीप तथा कला र स्रोतको अधिकतम परिचालन गराइ स्वदेशमा निर्मित हस्तकलाका वस्तुहरूको पहिचानलाई विश्व बजारमा स्थापित गर्न मदत पुग्ने मन्त्री तामाङ बताइन। स्वदेशमा समेत हस्तकला सामग्रीहरूको प्रयोगमा वृद्धि गर्न र छरिएर रहेका लघु तथा घरेलु हस्तकला उद्योगहरूलाई एकीकृत गरी उत्पादन र हस्तकला उद्योगहरूको उत्पादकत्व अभिवृद्धि गर्न बागमती प्रदेशभित्र हस्तकला ग्राम स्थापना र सञ्चालन सम्बन्धमा कानुनी व्यवस्था गर्न वाञ्छनीय भएकोले ऐन बनाएको मन्त्री तामाङले जानकारी दिइन्। हस्तकला ग्राम महासंघका केन्द्रीय अध्यक्ष प्रचण्ड शाक्यले प्रदेश हस्तकला ग्राम स्थापना तथा सञ्चालन सम्बन्धमा व्यवस्था गर्न बनेको विधेयक पारित भएपछि तीन गुणाले उत्पादन र निर्यात बढाउन सकिने बाटो खुलेको बताए। उनका अनुसार ८० प्रतिशत हस्तकला ग्राम बागमती प्रदेशबाट निर्यात भइरहेको छ। देशभर १९ वटा जिल्लाका हस्तकला ग्राम संघहरू आवद्ध छन्। हस्तकला ग्राम भित्र १३ वटा वस्तुगत संघहरू आवद्ध छन्। जसमध्ये पश्मीना,फेल्ट, धातुका सामान,काठका सामान, प्राकृतिक रेशाजन्य सामग्री र मिथिला पेन्टिङ हस्तकला ग्राम भित्र पर्छन्। कपडाबाट बनेका सामानहरूमा खास गरेर पश्मिना, सुती, फलाटिन, रेशम, अल्लो र ढाकाबाट उत्पादित सामानहरू पर्छन् भने ऊनबाट बनेका सामग्रीहरू पनि पर्छन्। यसैगरी सिल्भर, काठ, विभिन्न किसिमका पत्थर, छाला, बेतबाँस, थांकालगायत हस्तकला ग्राम भित्र पर्छन् भने कपडाबाट बनेका सामानहरूमा खास गरेर पश्मिना, सुती, फलाटिन, रेशम, अल्लो र ढाकाबाट उत्पादित सामानहरू पर्छन्। यसैगरी ऊनबाट बनेका सामग्रीहरू, सिल्भर, काठ, विभिन्न किसिमका पत्थर, छाला, बेतबाँस, थांकालगायत भाँडाहरूमध्ये खास गरेर गमला, घ्याम्पो, घैँटो, हाँडी, खुत्रुके आदि हस्तकला ग्राम भित्र पर्छन्।"
मानसिक स्वास्थ्यका विषयमा अन्तर्राष्ट्रिय सम्मेलन आयोजना हुने,"काठमाडौं : किशोर किशोरीको मानसिक स्वास्थ्यका विषयमा काठमाडौंमा अन्तर्राष्ट्रिय सम्मेलन आयोजना हुने भएको छ। स्वास्थ्य तथा जनसंख्या मन्त्रालयको इपिडिमियोलोजी तथा रोग नियन्त्रण महाशाखा (इडीसीडी)ले मंगलबार काठमाडौंमा पत्रकार सम्मेलन गर्दै असोज १५ र १६ गते अन्तर्राष्ट्रिय सम्मेलन आयोजना हुने जनाएको हो। महाशाखाको नेतृत्व र बालबालिका तथा किशोरकिशोरी मानसिक स्वास्थ्य साउथ एशिया नेटवर्कको आयोजनामा हुने सम्मेलनमा नेपालसहित विभिन्न मुलुकका गरी २५० बढी विज्ञहरू सहभागी हुने नेटवर्कका अध्यक्ष बाल मानसिक रोग विशेषज्ञ डा अरुण कुँवरले जानकारी दिए। युवाहरूमा मानसिक स्वास्थ्य समस्या व्यापक बन्दै गइरहेकाले त्यसलाई नियन्त्रण गर्न सम्मेलनको आयोजना गर्न लागिएको उनले बताए। विश्वभरका विशेषज्ञहरू, चिकित्सकहरू, नीति निर्माताहरू र सरोकारवालाहरूलाई ज्ञान आदानप्रदान गर्न, उत्कृष्ट अभ्यासहरू साझा गर्न र बालबालिका तथा किशोरकिशोरीहरूका लागि मानसिक स्वास्थ्य परिणामहरू सुधार गर्न रणनीतिहरूमा सहकार्य गर्ने उदेश्यका साथ सम्मेलनको आयोजना गरिएको उनले बताए। सम्मेलनमा पूर्ण सत्रहरू, सामूहिक छलफल, कार्यशाला र प्रस्तुतीकरणहरू समावेश हुने र निष्कर्षहरूलाई सरोकारवाला निकायमा सुझावका रूपमा प्रस्तुत गर्ने आयोजकले जनाएको छ।"
एनएमबि बैंकको बुद्ध भिसा कार्डबाट फ्लाईट टिकेट किन्दा विशेष छुट,"काठमाडौं : एनएमबि बैंकले बुद्ध भिसा डेबिट कार्ड ( कार्ड) होल्डरहरूको लागि चाडपर्वमा बुद्ध एयरको वेब साइटबाट फ्लाईट टिकट काट्दा १० क्यास ब्याक, अधिकतम रु ५०० सम्म दिने घोषणा गरेको छ। चाडपर्वको समयमा बैंकले ग्राहकहरूको यात्रामा सजिलो होस् भन्ने सहकार्यको लागि सो अफर घोषणा गरेको हो । यो अफर छठ सम्मको लागि लागू हुनेछ। जसले ग्राहकहरूलाई बचतको लाभ लिन पनि प्रोत्साहित गर्दछ । थप जानकारीका लागि बैंकको कल सेन्टर ०१५९७०१७० वा नजिकैको शाखामा सम्पर्क गर्नुहोस् । एनएमबि बैंकले हाल देशभरी २०१ शाखा, १८७ एटिएम र ११ एक्सटेन्सन काउन्टर मार्फत उच्चस्तरीय सेवा प्रदान गर्दै आइरहेको छ ।"
एन्फा महिला लिगमा विभागीय टोली त्रिभुवन आर्मी क्लबको सहज जित,"काठमाडौं : राजधानीमा जारी एन्फा महिला लिगमा विभागीय टोली त्रिभुवन आर्मी क्लबले सहज जित निकालेको छ। सातदोबाटो स्थित एन्फा कम्प्लेक्समा मंगलबार भएको खेलमा आर्मीले वालिङ नगरपालिकालाई ८० गोल अन्तरले पराजित गरेको हो। आर्मीको जितमा चन्द्रा भण्डारीले खेलको ४२, ५४ र ७३ औं मिनेटमा गोल गर्दै ह्याट्रिक पूरा गरिन्। त्यस्तै बिमला बिकले खेलको ३८ र ९० औं मिनेटमा गोल गरिन् भने अमिशा कार्कीले ६१ र ७१ औं मिनेटमा गोल गरिन्। त्यस्तै फातुमाह नाकासुम्वाले ४४ औं मिनेटमा गोल गरिन्। जितसँगै आमीको ८ खेलमा १९ अंक भएको छ भने समान खेल खेलेको वालिङको १२ अंक रहेको छ। अखिल नेपाल फुटबल संघ(एन्फा) को आयोजनामा जारी लिगमा १० टोलीको सहभागिता रहेको छ।"
श्रीलंकाका लागि प्रस्तावित राजदूत भट्टराईको नाम अस्वीकृत,काठमाडौं : संसदीय सुनुवाई समितिले सरकारद्वारा श्रीलंकाका लागि प्रस्तावित राजदूत रामकृष्ण भट्टराईको नाम अस्वीकृत गरेको छ। सिंहदरबारमा मंगलबार बसेको समिति बैठकले प्रस्तावित राजदूत भट्टराईले नै राजदूत नियुक्तिको प्रक्रियाबाट नाम फिर्ता लिने निवेदन दर्ता गराएको र निवेदन सनाखत समेत भएकाले उक्त पदमा नियुक्तिका लागि निजको नाम दुई तिहाईले अस्वीकृत गरेको समितिका सभापति इश्वरीदेवी न्यौपानेले जानकारी दिए। स्नातक पास गरेको प्रमाणपत्र बुझाउन नसकेपछि यसअघि समितिले भट्टराईको नामबारे निर्णय गरेको थिएन। प्रमाणपत्र प्राप्त नभएपछि भट्टराईको नाम अस्वीकृत गर्ने समितिको तयारीसँगै बैठक अघि नै व्यस्तताको कारण देखाउँदै भट्टराईले प्रस्तावित राजदूतबाट नाम फिर्ता लिने निवेदन दर्ता गराएका थिए। त्यस्तै सुनुवाई समितिको बैठकले संविधान अनुसार समावेशी र संसदीय सुनुवाई समितिको कार्यविधि बमोजिम समानुपातीक समाावेशी सिद्धान्तका आधारमा राजदूत सिफारिस गर्न सरकारको ध्यानाकर्षण गराउने निर्णय गरेको सभापति न्यौपानेले बताए। त्यस्तै बैठकले नेपाल सरकारले राजदूत नियुक्तिका लागि संसदीय सुनुवाईका लागि सिफारिस गर्दा समितिको कार्यविधि अनुसारसम्बन्धी व्यक्ति वा उम्मेदवारको योग्यताका सम्पूर्ण प्रमाणित कागजातसमेत उपलब्ध गराउन पनि सरकारको ध्यानाकर्षण गराएको छ।
कर्मचारीलाई जिम्मेवारीविहीन नबनाइने,"काठमाडौं : कर्मचारी बरन्डामा बसेको र जिम्मेवारी नपाएका गुनासा आइरहने गरेका छन्। सचिवसम्मै यो समस्याबाट गु्रजिरहेको अवस्था छ। तर, सरकारले अब कुनै पनि कर्मचारीलाई जिम्मेवारीविहीन नराख्ने निणय गरेको छ। मुख्यसचिव एकनारायण अर्यालको अध्यक्षतमा बसेको सचिवहरूको बैठकले कर्मचारीलाई जिम्मेवारीविहीन नबनाउने निर्णय गरेको हो। सरुवा भएका कर्मचारीलाई तुरुन्त रमाना दिने जनाएको छ। स्वीकृत संगठन संरचनाअनुसारको दरबन्दीमा कार्यरत सबै कर्मचारीलाई जिम्मेवारी कार्यविवरण प्रदान गरी ७ दिनभित्र जिम्मेवारी दिने निर्णय पनि भएको छ। संघीय मामिला तथा सामान्य प्रशासन मन्त्रालयले सरुवालाई थप व्यवस्थित बनाउन अपनाउनुपर्ने मापदण्डकार्ययोजना प्रधानमन्त्री तथा मन्त्रिपरिषद्को कार्यालयको शासकीय सुधार क्षेत्र हेर्ने सचिवलाई १५ दिनभित्र पेस गर्न पनि यो बैठकले निर्देशन गरेको छ। प्रधानमन्त्री तथा मन्त्रिपरिषद्को कार्यालयबाट २०८१ भदौ २७ को पत्रमार्फत सामान्य प्रशासन मन्त्रालयलाई दिइएको निर्देशन समेतको आधारमा कर्मचारी सरुवालाई व्यवस्थापन गर्नुपर्ने निर्णय गरिएको छ। सबै मन्त्रालयनिकायकार्यालयहरूले कर्मचारीको दरबन्दी र हाल कार्यरत कर्मचारीको विवरण अद्यावधिक गरी ७ दिनभित्र सामान्य प्रशासन मन्त्रालयमा पठाउने निर्देशन दिइएको छ। यो अद्यावधिक विवरण तयार नभएसम्म सेवा समूह सञ्चालन गर्ने मन्त्रालयहरूले नयाँ सरुवा गर्न पाइने छैन। त्यसैबीच मुख्यसचिवको अध्यक्षतामा बसेको बैठकले वर्तमान सरकारको साझा संकल्प तथा नीतिगत प्रतिबद्धतालाई प्रत्येक मन्त्रालयले आआफ्नो कार्यक्रममा उच्च प्राथमिकताकासाथ समावेश गरी कार्यान्वयन गर्ने निर्णय गरेको छ। सम्बन्धित मन्त्रालय वा निकायबाट हालको सरकार गठन भएदेखि १०० दिनभित्र सम्पन्न गर्ने गरी प्रतिबद्धता जनाइएका कार्यक्रमको कार्यान्वयनलाई शीघ्रता दिने निर्देशन गरेको छ। सुशासन ऐन, २०६४ को दफा ११ मा सचिवको जिम्मेवारी तोकिएबमोजिम सचिव बैठकबाट भएको निर्णय कार्यान्वयन गर्ने वा गराउने भन्नेसमेत उल्लेख भएकाले सचिव वा सो सरहका विशिष्ट श्रेणीका कर्मचारीले सोअनुसार आफ्नो जिम्मेवारी निर्वाह गर्ने, गराउने निर्णय गरिएको छ। अन्तरमन्त्रालय समन्वयमा प्रभावकारिता ल्याई समयमै कार्यसम्पादन गर्न एक मन्त्रालयनिकायले अर्को मन्त्रालयनिकायमा माग गरेको राय परामर्श, सहमति र अन्य विवरण अनिवार्य रूपमा १५ दिनभित्र उपलब्ध गराउन निर्देशन गरिएको छ। कारणवश उपलब्ध गराउन नसकेको र प्रक्रियामा रहेका अवस्थामा सोही व्यहोराको जानकारी दिनुपर्ने छ। १५ दिनभित्र रायपरामर्श र सहमति उपलब्ध नभए प्रधानमन्त्री तथा मन्त्रिपरिषद्को कार्यालयका शासकीय क्षेत्र हेर्ने सचिवलाई जानकारी तथा समन्वयको लागि लेखि पठाउनुपर्ने छ। सार्वजनिक सेवा प्रवाहसँग प्रत्यक्ष सम्बन्ध राखे मन्त्रालयनिकायकार्यालयहरूले अर्थ मन्त्रालय तथा संघीय मामिला तथा सामान्य प्रशासन मन्त्रालयको समन्वयमा एक महिनाभित्र अनिवार्य संगठन तथा व्यवस्थापन सर्वेक्षण गर्ने प्रबन्ध मिलाउन निर्णय पनि गरिएको छ। प्रधानमन्त्री र उपप्रधानमन्त्री, मन्त्री एवं मुख्य सचिवबीच भएको कार्यसम्पादन सम्झौता बमोजिमका कार्यहरू कार्यान्वयनका लागि सहजीकरण गर्न प्रत्येक मन्त्रालयनिकायले सूचक पनि तोकेको छ। तोकिएका सूचकहरूको आधारमा प्रत्येक महिना व्यतित भएको ७ दिनभित्र प्रधानमन्त्री तथा मन्त्रिपरिषद्को कार्यालयको विकास मामिला हेर्ने सचिवलाई प्रतिवेदन पेस गर्नुपर्ने छ। प्रतिवेदन मुख्य सचिवले प्रधानमन्त्री समक्ष प्रस्तुत गर्ने व्यवस्था गरिएको छ। प्रमुख कार्यसम्पादन सूचकमा कि परफरेन्स इन्डिकेटरसको लक्ष्य हासिल गरेनगरेको तथा एकीकृत अनलाइन अनुगमन प्रणालीमा प्रविष्टी गरिएका माइलस्टोनहरूको लक्ष्य हासिल गरेनगरेको उल्लेख हुनुपर्ने छ। हाल चाडबाडको समयसमेत सम्मुख भएकाले सामान्य प्रशासन मन्त्रालयबाट बजार अनुगमन लगायतका काममा वाणिज्य, आपूर्ति तथा उपभोक्ता संरक्षण विभाग र जिल्ला प्रशासन कार्यालयहरूमा कर्मचारी खटाउने व्यवस्था मिलाउने निर्णय गरिएको छ। उद्योग, वाणिज्य तथा आपूर्ति मन्त्रालयले उपभोक्ताको गुनासो सुनुवाइ गर्न क्युआर कोडसहितको एप विकास गरी १५ दिनभित्र लागू गरिनेछ। सार्वजनिक सेवालाई राष्ट्रिय परिचयपत्र व्यवस्थापन प्रणाली र नागरिक एपसँग अन्तरआबद्धता गर्ने कार्यलाई सम्बन्धित मन्त्रालयनिकायले उच्च प्राथमिकतामा राखी ३ महिनाभित्र कार्य प्रारम्भ गर्नुपर्ने छ। यस कार्यमा सञ्चार तथा सूचना प्रविधि मन्त्रालयले आवश्यक प्राविधिक सहयोग उपलब्ध गराउनेछ। नेपाल सरकारको नीति, बजेट तथा कार्यक्रमको कार्यान्वयनमा समन्वय र सहजीकरण गर्ने प्रयोजनका लागि विभिन्न क्षेत्रगत मन्त्रालयनिकायहरूलाई संलग्न अनुसूची१ बमोजिम समूहीकरण गरिने छ। प्रधानमन्त्री तथा मन्त्रिपरिषद्को कार्यालयका सम्बन्धित क्षेत्र हेर्ने सचिवले आआफ्नो क्षेत्रअन्तर्गतको समूहको बैठक बसी कार्यान्वयनमा समन्वय र सहजीकरण गर्ने छन्।"
दुर्गा प्रसाईंको बन्दी प्रत्यक्षीकरण रिटमा न्यायाधीश राउतको इजलासमा सुनुवाइ हुँदै,काठमाडौं : मेडिकल व्यवसायी दुर्गा प्रसाईंका तर्फबाट दायर भएको बन्दी प्रत्यक्षीकरणको रिटमाथि न्यायाधीश प्रकाशमान सिंह राउतको इजलासमा सुनुवाइ हुने भएको छ। आफ्ना बुवाको रिहाइको माग गर्दै प्रसाईंका छोरा निराजन प्रसाईंले सोमबार सर्वोच्चमा बन्दी प्रत्यक्षीकरणको रिट दिएका थिए। निवेदनसँगै प्रसाईंले आफू क्यान्सरबाट पीडित भएको भन्दै मेडिकल रिपोर्ट पनि बुझाएका छन्। प्रहरीको साइबर ब्युरोले प्रसाईंलाई आइतबार भक्तपरस्थित उनको निवासबाट पक्राउ गरेको थियो। उनलाई जिल्ला अदालत काठमाडौंले तीन दिन हिरासतमा राखेर अनुसन्धान गर्न प्रहरीलाई अनुमति दिएको छ। उनीविरुद्ध विद्युतीय कारोबार ऐनअन्तर्गतको कसूरमा अनुसन्धान सुरू भएको छ। झन्डै १५ दिन अगाडि उनीविरुद्ध प्रहरीको साइबर व्युरोमा उजुरी दर्ता भएको थियो।
"आज जितियाको दोस्रो दिन, सन्तानका लागि ३६ घण्टे कठोर व्रत बस्दै मिथिलानी","महोत्तरी : सन्तानको सुस्वास्थ्य अनि पारिवारिक कल्याणको कामनासहित मिथिलाञ्चलका महिलाले ३६ घण्टे कठोर जितिया पर्व आरम्भ गरेका छन्। थुकसमेत निनिकीकन अनि सेचत भई जीतिया पर्वका लागि उपवास बसेका छन्। पर्वको अवधिभरि जानीनजानी कुनै सामग्री भाँचिए वा टुट्न गए व्रत नै अधुरो रहने जनविश्वास छ। त्यसपछि पुनः अर्को वर्ष पनि पर्व मनाउन नपाइने धार्मिक मान्यता रहेको छ। पर्वको पहिलो दिन हिजो नहाय खाय विधि मनइयो। व्रतालुहरू चोखो भएर पर्व आरम्भ गरेका थिए। त्यस्तै आज दोस्रो दिन पर्वको मुख्य दिन हो। आज एका बिहानै दर खान्छन्। मंगलबार एकाबिहान सूर्योदयभन्दा चार घडीपूर्व व्रतालुहरु वेसारको पातमा दही, च्यूरा, फलफूलसहित भगवान जितुवाहनलाई प्रसाद अर्पण गरी दर खाने चलन छ। भगवानलाई अर्पण गरेको प्रसाद बिहानीपख बच्चाहरूलाई खान दिइन्छ। भनिन्छ यो व्रत अन्य पर्वको तुलनामा धेरै नै कठिन मानिन्छ। उपवासको क्रममा व्रतालुले थुकसमेत निल्न हुँदैन भन्ने मान्यता छ। यस वर्ष व्रतको प्रारम्भ सोमबारबाट भएको हो। पहिलो दिन जलाशयमा गई व्रतालु स्नान गरि घिरौलाको पातमा सरसोको तेल र खँडी (पिना) चढाएका थिए। ती तेल आआफ्ना सन्तानको शरीरमा दलेर सुख शान्ति एवं दीर्घायुको कामना गरेका थिए। त्यसपछि सदुवा महिलाले माछा एवम् कोदोको रोटी खाएका थिए भने विधवा महिलाले भात च्यूरा र कोदोको रोटी खाएका थिए। व्रत अवधिमा व्रतालुले नजिकको जलाशयमा गई सामुहिक रुपमा राजा जितवाहनको कथा सुन्छन्। आफ्ना पुत्र उनीजस्तै परोपकारी र साहसी होउन् भन्ने कामना गर्छन्। जितिया दुई प्रकारको रहेको गौशालाकी शिक्षिका ववि सिंहले बताइन्। उनी भन्छिन्, 'अविवाहित महिलाले गर्ने व्रतलाई खर जितिया भनिन्छ। त्यस्तै विवाहितले महिलाले गर्ने व्रतलाई जितिया भन्ने गरिन्छ।' आफूहरूले गर्ने जितिया व्रतको प्रभावले नै सन्तानलाई सौर्यवृद्धि, कल्याण, सामाजिक इज्जत, प्रतिष्ठा र साहस प्राप्त हुने व्रतालु रामकली देवीले बताइन्। उनी भन्छिन्, 'सन्तानको कल्याण र सौर्यवृद्धिको कामनासहित व्रतालु मिथिलानीले यस पर्वमा दिवङ्गत पितृ रिझाउन व्रत बस्ने परम्परा छ। यस व्रतमा पुरुषले पितृपक्षमा दिवङ्गत आफन्तलाई तर्पण दिएजस्तै व्रतालुले दिवङ्गत आफन्त महिलालाई तर्पण दिने गर्दछन्। द्वापरयुगमा एक विधवा ब्राह्मणीको पुकारमा उनका पाँच मृत छोरालाई राजा जितवाहन (देवरुप) ले आफ्नो आर्जित तपशक्तिबाट बचाइदिएको पौराणिक लोककथामा उल्लेखित रहेको गौशाला दुर्गा मन्दिरका पूजारी शिवशंकर मिश्राले बताए। सोही धार्मिक मान्यताले यो कठोर व्रत बस्ने परम्परा बसेको पूजारी मिश्रा बताउँछन्। राजा जितवाहन र जितिया पर्वको चर्चा भविष्यपुराणमा भएकाले यसको थालनी द्वापरयुगमा नै सुरु भएको उनको भनाइ छ। यस्तो छ व्रतको विधि जितिया पर्वको पहिलो दिन भदौ शुक्लपक्ष सप्तमीमा नुहाएर खाना खाने चलन छ। यस दिन व्रतालुहरू पोखरी वा कुनै जलाशयमा गइ नुहाएर सूर्य भगवानलाई जलको अर्घ दिन्छन् र तोरीको तेल, पिना र सिन्दूर भगवान् जितमाहनलाई र आफ्नो स्वर्गीय मातापिता तथा सासूससुराको नाममा चढाउँछन्। यस दिन खानाको रूपमा कोदोको रोटी, साग, भात र माछा खाने विशेष परम्परा छ। अरु पर्वहरूमा पर्व सुरु हुनुभन्दा दुईतीन दिनअघिदेखि नै माछामासुजन्य खानेकुरा खान वर्जित गरिन्छ। तर जितिया एउटा यस्तो पर्व हो जसमा माछा खाएर पर्व सुरु गरिन्छ। दोस्रो दिन अष्टमीको रात करिब ३४ बजेतिर घिरौंलाको पातमा दही, चिउरा, मिठाइ, केरा, काँक्रो, अम्बा जस्ता फलफूल जितमाहन, पितृ तथा चिलको नाममा चढाइन्छ। चिलका नाममा चढाइएको पातलाई घरमाथि छानोमा फालिन्छ भने पितृ तथा भगवान् जितमाहनको नाममा चढाइएको पातलाई व्रतालुले आफ्ना श्रीमान् वा छोराछोरीलाई खान दिन्छन्। व्रतालुले पनि आफूले चढाएको प्रसाद खान्छन्। यो खाना राति ३ बजेसम्ममा खाइसक्नुपर्ने परम्परा छ। यो खाना (दर) नै ब्रत अगाडिको अन्तिम खाना हो। तेस्रो दिन अर्थात् नवमीको दिन पनि फेरि एकाबिहानै पहिलो दिन जसरी नै बेसारको पातमा दही, चिउरा, मिठाई, केरा, काँक्रो, अम्बा, लड्डु, आँपको अमोट, तुलसीको पात आदि भगवान् जितमाहन, पितृ तथा चिलका नाममा चढाई अगरबत्तीले पूजा गरिन्छ र त्यसलाई पानीले छर्की पूजाको समापन गरिन्छ। सप्तमीदेखि सुरु भएर नवमीसम्म चल्ने यस पर्वमा अष्टमीको दिन, रात र नवमीको पारणसम्म पूर्णरुपले निराहार र निर्जल गरेर ब्रत बस्ने गरिन्छ। जितिया पर्वको अवसरमा मिथिलामा धेरै जसो ठाउँहरूमा भगवान जितुवाहनको प्रतिमा राखी पूजा आजासँगै विभिन्न सांस्कृतिक कार्यक्रमहरूको आयोजना गरिएको छ। यस वर्ष व्रतालुले बुधवार दिउँसो व्रतको विधिवत् रुपमा समापन गर्नेछन्।"
झुठ्ठा विवरण पेश गरी नागरिकता बनाइ ठगी गर्ने चारजना प्रहरी नियन्त्रणमा,"काठमाडौं : झुठ्ठा विवरण पेश गरी नागरिकता बनाइ दिने कार्यमा संलग्न रहेको अभियोगमा चारजनालाई काठमाडौंका विभिन्न स्थानबाट प्रहरीले पक्राउ गरेको छ । पक्राउ पर्नेहरूमा धादिङ नेत्रावती गाउँपालिका१ घर भइ हाल काठमाडौं महानगरपालिका१० मनमैजु बस्ने ३१ वर्षीय मदन बहादुर तामाङ, धादिङ खनियाबास गाउँपालिका५ घर भई हाल काठमाडौं सोह्रखुट्टे बस्ने ५६ वर्षीय रामेश्वर रिजाल, चीनको तिब्बतस्थित हिन्दे घर भइ हाल काठमाडौं महानगरपालिका६ महांकाल बस्ने ५३ वर्षीय छिरिङ ढुन्डुप र सिन्धुपाल्चोक हेलम्बु गाउँपालिका४ घर भई हाल काठमाडौं गोकर्णेश्वर नगरपालिका८ बस्ने ४६ वर्षीय छिरिङ् वाङ्दीन शेर्पा रहेका छन् । जुवासम्बन्धी कसूरको अनुसन्धानको सिलसिलामा पक्राउ परेका तिब्बती नागरिक सोनाम तामाङ भन्ने सोनामको साथबाट बरामद भएको जिल्ला प्रशासन कार्यालय धादिङ, नाप्रन २६०१८१०३२१७ को नेपाली नागरिकता सम्बन्धमा अनुसन्धान गर्दै जाँदा उक्त नागरिकता छिरिङ ढुन्डुपले नगद चार लाख रूपैयाँमा बनाइ दिएको भन्ने खुल्न आएपछि काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले छिरिङ ढुन्डुपसहित चारजनालाई पक्राउ गरेको हो । उनीहरूलाई आवश्यक अनुसन्धान एवम् कारवाहीका लागि जिल्ला प्रहरी कार्यालय धादिङ पठाइएको छ ।"
"धोबिनीको बजेटमा कृषि, शिक्षा, स्वास्थ्यलाई प्राथमिकता","वीरगन्ज : पर्साको धोबिनी गाउँपालिकाको १०औं गाउँसभा सम्पन्न भएको छ । गत असारमै हुन हुनुपर्ने गाउँसभा हालै सम्पन्न भएको हो । गाउँपालिका कार्यालय परिसरमा सम्पन्न गाउँसभामार्फत धोबिनी गाउँपालिकाले चालु आर्थिक वर्ष २०८१८२ का लागि ३९ करोड रुपैयाँभन्दा बढीको अनुमानित बजेट ल्याएको छ । गाउँसभामा गाउँपालिका उपाध्यक्ष मन्जु देवीले चालु आर्थिक वर्षका लागि वार्षिक नीति, कार्यक्रम तथा बजेट प्रस्तुत गरिन् । उनले ३९ करोड १ लाख १८ हजार रुपैयाँको बजेट प्रस्तुत् गरेकी हुन् । धोबिनी गाउँपालिकाले चालु आर्थिक वर्षका लागि ल्याएको नीति, कार्यक्रम तथा बजेटमा कृषि, शिक्षा, स्वास्थ्य, भौतिक पूर्वाधार, पर्यटनलगायतका विषयलाई मुख्य प्राथमिकता दिइएको गाउँपालिकाका प्रमुख प्रशासकीय अधिकृत अशोक रौनियारले बताए । गाउँपालिका अध्यक्ष मदन चौहानले असारमै हुनुपर्ने गाउँसभा विविध कारणवस हुन नसक्दा विकास निर्माण, सेवा प्रवाहलगायतमा निक्कै समस्या भएको बताए । उनले अब भने गाउँसभा सम्पन्न भएसँगै ती समस्याको निराकरण हुने बताए । विगतका कमीकमजोरीबाट पाठ सिक्दै आगामी दिनमा पालिकाको शिक्षा, स्वास्थ्य, कृषि, पर्यटन, विकास निर्माणका काममा विगतका भन्दापनि अझ राम्रो हुने गरी अगाडि बढ्ने उनले बताए ।"
परराष्ट्रमन्त्री देउवा र राष्ट्रसंघका उपमहासचिव अतुलबीच भेटवार्ता,काठमाडौं : परराष्ट्रमन्त्री डा आरजु राणा देउवाले राष्ट्रसंघका मुख्यालय कार्यालय सञ्चालन सहयोग विभागका उपमहासचिव अतुल खरेसँग भेटवार्ता गरेकी छन्। संयुक्त राष्ट्रसङ्घको ७९ औँ महासभामा सहभागी हुन न्यूयोर्कमा रहेकी राणा र अतुलबीच राष्ट्रसंघको नेपालसँग सम्बन्ध तथा सहयोगका विविध विषयमा छलफल भएको न्युयोर्कस्थित नेपाली नियोगले जनाएको छ। शान्ति र सुरक्षाको महान् उद्देश्यका लागि आफ्नो कर्तव्य निर्वाह गर्न नेपाल र नेपाली कर्मचारीहरूलाई सहयोग गरेकोमा राणाले धन्यवादसमेत दिइन्। उक्त विभागले शान्ति स्थापनाका लागि खटिने राष्ट्रसङ्घीय मिसनका सुरक्षाकर्मीको व्यवस्थापनका क्षेत्रमा काम गर्दै आएको छ। नियोगका अनुसार उक्त भेटमा नेपाल र संयुक्त राष्ट्रसंघबीचको सहयोगलाई निरन्तरता दिने र शान्ति सुरक्षाका क्षेत्रमा पुर्याइएको योगदानका विषयमा छलफल भएको थियो।
"लेबनानका १६०० ठाउँमा इजरायली आक्रमण : ४९२ जनाको मृत्यु, १६४५ घाइते","इजरायली डिफेन्स फोर्स (आईडीएफ)ले सोमबार लेबनानमा हिजबुल्लाहका १६०० ठाउँलाई लक्षित गरी हवाई हमला गरेको थियो। जसमा १० हजार रकेट नष्ट गरेको दाबी गरिएको छ । यसै क्रममा लेबनानको स्वास्थ्य मन्त्रालयले यस आक्रमणमा हालसम्म ४९२ जनाको ज्यान गएको जनाएको छ । जसमा ५८ महिला र ३५ बालबालिका रहेका छन् । हमलामा परी १ हजार ६ सय ४५ जना घाइते भएका छन् । अल जजीराका अनुसार सन् २००६ मा इजरायललेबनान युद्धपछि लेबनानमा भएको यो सबैभन्दा ठूलो हमला हो। लेबनानमा सेप्टेम्बर २५ सम्मका लागि स्कूल र कलेजहरू बन्द गरिएको छ। मानिसहरूलाई सुरक्षित स्थानमा पठाइएको छ। इजरायलले लेबनानमा सञ्चालित अभियानलाई नर्दर्न एरोज नाम दिएको छ । आइडीएफले हिजबुल्लाहले दक्षिणी लेबनानका घरहरूमा मिसाइलहरू लुकाएर राखेको र लगभग एक वर्षदेखि इजरायलमा प्रहार गरिएको दावी गरेको छ। संयुक्त राष्ट्र प्रमुख एन्टोनियो गुटेर्रेसले लेबनान अर्को गाजा बनेको हेर्न आफूले नचाहेको बताएका छन्। लेबनानबाट जवाफी हमलाको आशंकामा इजरायलमा एक साता लामो संकटकाल लगाइएको छ। रक्षामन्त्री योभ गालान्टको आदेशमा क्याबिनेट मन्त्रीहरूले आपत्कालीन रूपमा फोनबाट मतदान गरेका थिए। पहिला सन्देश, पछि आक्रमण इजरायली सेनाले हिजबुल्लाहको स्थाननजिकै बस्ने मानिसहरूलाई तुरुन्तै आफ्नो घर छोड्न चेतावनी दिएको थियो। टाइम्स अफ इजरायलका अनुसार आईडीएफका प्रवक्ता रियर एडमिरल ड्यानियल हगारीले सामाजिक सञ्जालमा एउटा भिडियो जारी गरेका छन्। हागारीले लेबनानी नागरिकहरूलाई खतरापूर्ण क्षेत्रबाट टाढा जान आग्रह गरेका थिए। उनले भनेका थिए, 'इजरायली सेनाले हिजबुल्लाह विरुद्ध थप घातक हमला गर्न गइरहेको छ। हिजबुल्लाहले घर र भवनहरूमा हतियारहरू भण्डारण गरेको छ। यदि तपाईं हतियार भएको भवनमा हुनुहुन्छ भने, सकेसम्म चाँडो छोड्नुहोस्।' यो सन्देश लेबनानका सबै नेटवर्क र प्लेटफर्महरूमा अरबीमा पठाइएको थियो। रेडियो स्टेसन ह्याक गरियो, घर छाडेर जान आह्वान लेबनानी रेडियो स्टेसनहरु ह्याक गरिएको सीएनएनले जनाएको छ। लगत्तै दक्षिणी लेबनानबाट मानिसहरुलाई सुरक्षित स्थानमा जान आह्वान गरिएको थियो। रेडियो स्टेसन भ्वाइस अफ लेबनानले सोमबार सोसल मिडियामा पोस्ट गरेर यो जानकारी दिएको सञ्चारमाध्यमहरुमा समाचार छ। सोमबार लगभग ८० जनामा मानिसको मोबाइलमा अपरिचित नम्बरबाट अटोमेटिक कल आएको थियो। जसमा मानिसहरुलाई सुरक्षित स्थानमा जान भनिएको थियो। कल कहाँबाट आएको भन्ने हालसम्म जानकारी नआएको बताइएको छ।"
चीनमा रजत पदक जितेकी एरिका गुरुङलाई विमानस्थलमा स्वागत,"काठमाडौं : एसियन सिनियर कराते च्याम्पियनसिपमा रजत पदक जितेकी एरिका गुरुङलाई काठमाडौंमा स्वागत गरिएको छ । चीनको हाङझाओ शहरमा आयोजित प्रतियोगितामा रजत पदक जितेर स्वदेश फर्किएकी गुरुङलाई मंगलबार त्रिभुवन अन्तर्राष्ट्रिय विमानस्थलमा भव्य स्वागत गरिएको हो । त्यस्तै एसियन जुनियर कराते च्याम्पियनसिप र एसियन पारा कराते च्याम्पियनसिपमा सहभागी खेलाडीहरुलाई स्वागत गरिएको छ । एरिका लगायतलाई स्वागत गर्न राष्ट्रिय खेलकुद परिषदका सदस्य सचिव टंकलाल घिसिङ, नेपाल कराँते महासंघका अध्यक्ष युवराल लामा लगायत विमानस्थलमा पुगेका थिए । स्वागत कार्यक्रममा खेलाडी एरिकाले गुरुङले गोल्ड मेडल प्राप्त गर्ने लक्ष्यका साथ खेलेपनि रजत पदक प्राप्त भएको बताइन् । उनले आगामी दिनमा उत्कृष्ट खेल प्रदर्शन गर्ने बताइन् । त्यस्तै राखेप सदस्य सचिव घिसिङले आगामी दिनमा उच्च प्रदर्शन गर्ने विश्वास व्यक्त गर्दै अहिलेका पदक बिजेता खेलाडीहरुलाई छिटै पुरस्कार दिने बताए । एरिकाको अन्तराष्ट्रिय खेलमा सहभागीता र प्रशिक्षणको व्यवस्था राखेपले गर्ने उनले बताए । त्यस्तै कराँते महासंघका अध्यक्ष लामाले खेलाडीले गरेको प्रदर्शनसंगै नेपालका खेलको लक्ष्य निर्धारण भएको उल्लेख गरे । अव खेलाडीहरुले आफ्नो खेललाई थप बलियो बनाउदै लैजानुपर्नेमा उनले जोड दिए । ६८ केजी माथि तौल समूहको फाइनलमा भियतनामकी नाओन थि नुयेनसँग ६० ले पराजित हुँदै गुरुङ रजत पदकमा सीमित भएकी थिइन् ।"
"त्रिविमा एआई प्रयोग गरे परीक्षा रद्द हुने, समयसीमा कटेका विद्यार्थीलाई मौका परीक्षा","वार्षिक परीक्षा प्रणालीअन्तर्गत २०५८ देखि र सेमेष्टर प्रणाली अन्तर्गत २०६९ देखिका समयसीमा कटेका विद्यार्थीहरुले एक पटक मौका परीक्षाको अवसर दिने निर्णय भएको छ। काठमाडौं : त्रिभुवन विश्वविद्यालयको जुनसुकै तहको परीक्षामा एआई प्रयोग गरेको भेटिएमा परीक्षा रद्द हुने भएको छ । त्रिवि परीक्षा सुधार समितिको सोमबारको बैठकले त्रिविको परीक्षामा एआई प्रयोग गरिएको भेटिएमा परीक्षा रद्द हुने निर्णय गरेको हो। यसैगरी वार्षिक परीक्षा प्रणालीअन्तर्गत २०५८ देखि र सेमेष्टर प्रणाली अन्तर्गत २०६९ देखिका समयसीमा कटेका विद्यार्थीहरुले एक पटक मौका परीक्षाको अवसर दिने निर्णय भएको छ। समितिका अध्यक्ष एवम् शिक्षाध्यक्ष प्राडा खड्ग केसीको अध्यक्षतामा बसेको बैठकले मानविकी तथा सामाजिकशास्त्र, शिक्षा, व्यवस्थापन, कानुन र विज्ञान तथा प्रविधि अध्ययन संस्थान अन्तर्गतका विद्यार्थीहरुको हकमा एक पटकका लागि मौका परीक्षाको अवसर दिने निर्णय गरिएको सूचनामा उल्लेख छ।"
"ऊर्जामन्त्रीको निर्देशन : प्रसारण लाइन विस्तारमा ढिलाइ हुँदा राज्यलाई घाटा छ, चाँडै काम सक्नुहोस्","काठमाडौं : ऊर्जा, जलस्रोत तथा सिँचाइमन्त्री दीपक खड्काले प्रसारण लाइन विस्तारको काम ढिलाइ हुँदा राज्यले दैनिक ठूलो घाटा व्यहोर्नु परेको बताएका छन्। त्रिशूली थ्री बी हब २२०१३२३३ केभी सबस्टेशन तथा प्रसारण लाइनको आज स्थलगत निरीक्षण गर्दै उनले काम चाँडो सक्न निर्देशन दिएका हुन्। उनले प्रसारण लाइन विस्तारका देखिएका समस्या समाधान गरेर काम चाँडो सम्पन्न गर्न निर्देशन दिए। उनले काममा ढिलाई भएको भन्दै जनशक्ति थप गरेर भए पनि चाँडो सक्न निर्देशन दिए । उनले चिलिमे जलविद्युत् आयोजनाबाट त्रिशूली थ्री बी हब सबस्टेशनमा ल्याउनका लागि निर्माण गरिएको प्रसारण लाइन पनि चाडै गर्नुपर्ने बताए। चिलिमेबाट उक्त सबस्टेशनमा जोड्ने प्रसारण लाइनको काम मैलुङ क्षेत्रमा रोकिएको छ । उनले आजै रसुवाको उत्तरगया गाउँपालिकामा रहेको त्रिशूली थ्री ए जलविद्युत् आयोजनाको निरीक्षण गरेका थिए।"
सर्वोच्चले सोध्यो दुर्गा प्रसाईंलाई थुनामा राख्नुको कारण,"काठमाडौं : सर्वोच्च अदालतले मेडिकल व्यवसायी दुर्गा प्रसाईंलाई थुनामा राख्नुको कारण सोधेको छ। रिटमाथि सुनुवाइ गर्दै न्यायाधीश प्रकाशमान सिंह राउतको एकल इजलासले प्रसाईंलाई रिहाइ गर्न अस्वीकार गर्दै थुनामा राख्नुको कारण सोधेको हो। उनले आफूलाई गैरकानुनी ढंगले थुनामा राखेको भन्दै तत्काल रिहाइको माग गर्दै अन्तरिम आदेश माग गरेका थिए। प्रसाईंको स्वास्थ्य अवस्थाको कारण देखाउँदै सोमबार उनका छोरा निराजन प्रसाईंले सर्वोच्च अदालतमा बन्दी प्रत्यक्षीकरणको रिट निवेदन दर्ता गराएका थिए। निवेदनसँगै प्रसाईंले आफू क्यान्सरबाट पीडित भएको भन्दै मेडिकल रिपोर्ट पनि बुझाएका थिए। प्रधानमन्त्री तथा मन्त्रिपरिषदको कार्यालय, गृह मन्त्रालय, प्रहरी प्रधान कार्यालय , प्रहरी प्रधान कार्यालय साइबर ब्यूरो र काठमाडौं जिल्ला अदालतलाई निवेदनमा विपक्षी बनाइएको छ। प्रहरीको साइबर ब्युरोले प्रसाईंलाई आइतबार भक्तपुरस्थित उनको निवासबाट पक्राउ गरेको थियो। उनलाई जिल्ला अदालत काठमाडौंले तीन दिन हिरासतमा राखेर अनुसन्धान गर्न प्रहरीलाई अनुमति दिइसकेको छ। उनी हाल प्रहरी हिरासतमा छन्। उनीविरुद्ध विद्युतीय कारोबार ऐनअन्तर्गतको कसूरमा अनुसन्धान सुरू भएको छ। झन्डै १५ दिन अगाडि उनीविरुद्ध प्रहरीको साइबर व्युरोमा उजुरी दर्ता भएको थियो।"
श्रीलंकाका लागि प्रस्तावित राजदूत अधिकारीबारे निर्णय गर्न संसदीय सुनुवाइ समितिको बैठक बस्दै,काठमाडौं : संसदीय सुनुवाइ समितिको बैठक ३ बजेका लागि सरेको छ। श्रीलंकाका लागि प्रस्तावित राजदूत रामकृष्ण भट्टराईबारे निर्णय गर्न बिहान ९ बजे बोलाइएको बैठक आज दिउँसो ३ बजेको लागि सरेको हो। सिंहदरबारमा सोमबार बसेको बैठकमा प्रस्तावित राजदूत भट्टराईको नाम अस्वीकृत गर्न दुई तिहाइको संख्या नपुगेपछि मंगलबारको बैठकले निर्णय लिने समितिका सदस्य एवं कांग्रेस प्रमुख सचेतक श्याम घिमिरेले जानकारी दिए। उनका अनुसार सोमबार बैठकमा १५ मध्ये ८ सदस्यमात्रै सहभागी थिए। समितिले माग गरेको स्नातक तहको शैक्षिक प्रमाणपत्र आज पनि बुझाउन नसकेपछि प्रस्तावित राजदूत भट्टराईको नाम अस्वीकृत गर्ने समितिको तयारी छ। घिमिरेले प्रस्तावित व्यक्तिका नाम अस्वीकृत गर्न दुई तिहाइ संख्या आवश्यक पर्ने तर बैठकमा बहुमत सदस्यमात्रै रहेकाले निर्णय गर्न नसकिएको बताए। भट्टराईको राजदूत नियुक्त हुनका लागि आवश्यक स्नातक तह पासको प्रमाणपत्र उपलब्ध नभएपछि समितिले सोमबारसम्म प्रमाणपत्र बुझाउनका लागि समय दिएको थियो।
विपीन जोशीको रिहाइका लागि परराष्ट्रमन्त्री राणाले गराइन् विश्व समुदायको ध्यानाकर्षण,"काठमाडौं : संयुक्त राष्ट्रसंघको महासभामा सहभागी हुन हाल अमेरिकाको न्युयोर्कमा रहेकी परराष्ट्रमन्त्री डा आरजु राणा देउवाले नेपाली युवा विपीन जोशीको सकुशल रिहाइका लागि सहयोग गरिदिन विश्व समुदायसँग आग्रह गरेकी छन्। असंलग्न राष्ट्रहरूको सङ्गठन, नामको मन्त्रिस्तरीय बैठकलाई सोमबार न्युयोर्कमा सम्बोधन गर्दै मन्त्री राणाले जोशीको रिहाइका लागि विश्व समुदायको ध्यानाकर्षण गराएकी हुन्। उनले नेपाल विपीन जोशीको स्वागतका लागि व्यग्र प्रतिक्षामा रहेको भन्दै यसका लागि विश्व समुदायको सहयोगको अपेक्षा गरेकी हुन्। गत अक्टोबरमा हमास समूहद्वारा इजरायलमा भएको आतङ्ककारी आक्रमणमा १० जना नेपालीको ज्यान गएको थियो । सो आक्रमणपछि हमासले जोशीलाई अपहरण गरी लगेको थिए । उक्त हिंसात्मक आक्रमणमा परी अरु पनि कैयौं मानिस मारिएका थिए । नेपाल सरकारले सो हमलाको निन्दा गर्दै जोशीको सकुशल रिहाइको माग गर्दै आएको मन्त्री राणाले सो बैठकमा बताइन्। सम्बोधनका क्रममा मन्त्री राणाले विश्वमा हाल शान्ति स्थापनाको लागि सामूहिक पहलको खाँचो रहेको पनि औंल्याइन् । विभिन्न नाम र बहानामा विश्वका कैयौं ठाउँमा अहिले पनि युद्व,विद्रोह तथा हिंसाजन्य कार्यहरू भइरहेकाले हत्या हिंसाको अन्त्य र शान्तिको स्थापनाका लागि विश्वले नै सामूहिक पहल गर्नुपर्ने अवस्था आएको उनको भनाइ छ। मन्त्री राणाले भनिन्,'मलाई लाग्छ दोस्रो विश्वयुद्धपछि अहिले विश्वका धेरै स्थानमा द्वन्द्व बढेको छ । त्यसैले इतिहासकै अत्यन्त जटिल मोडमा हामी उभिएका छौँ र सशस्त्र द्वन्द्वबाट नागरिकहरूको रक्षाको लागि उच्च प्राथमिकताका साथ काम गर्नु परिरहेको छ ।' मन्त्री राणाले अहिले पनि विश्वका देशहरू निरन्तर रुपमा जारी रहेका यस्ता द्वन्द्व रोक्न,युद्धबाट सृजित समस्याहरूको समाधान खोज्न र नागरिकमा शान्ति र अमनचयन कायम गर्न चुकेको अवस्था देखिएको पनि बताइन्। 'हामीहरू जेनेभा कन्भेन्सनको ७५ औँ वर्षमा छौँ तर पनि नागरिकहरूको रक्षाका लागि सो कन्भेन्सनले आत्मसात गरेका सिद्धान्तहरूलाई नदेखेझैँ गरी बेवास्ता गरिरहेका छौं या कतै गलत व्याख्याका प्रयास पनि गरिरहेका छौँ,'उनले भनिन्,' यस्तो अवस्थाको छिट्टै अन्त्य हुनुपर्छ र हामीहरू सबै शान्तिपूर्ण सहअस्तित्वका साथ अघि बढ्नुपर्छ ।' परराष्ट्रमन्त्री राणाले गाजामा नागरिकहरूको मृत्यु र यसको सङ्ख्या सुन्दा र देख्दा बडो हृदयविदारक रहेको तथा रुस युक्रेन युद्धमा नागरिकहरूले पाइरहेको दुःख पनि त्यस्तै रहेको भन्दै यस्ता हिंसाजन्य कार्यहरू तत्कालै रोकी समस्याको शान्तिपूर्ण निकास खोज्न आग्रह गरिन्। यस्ता कार्यले कसैलाई पनि न्याय गर्न नसकेकोतर्फ सबै सचेत हुनुपर्ने उनको भनाइ छ। नेपाल गाजामा नागरिक,पत्रकार,राष्ट्रसङ्घीय कर्मचारी,स्वास्थ्यकर्मी तथा सबै सर्वसाधारण नागरिकको हत्या,पूर्वाधारहरूमाथिको आक्रमणको निन्दा गर्दछ भन्दै त्यहाँ अस्पताल,निजी घरहरू,विद्यालय आदिको क्षतिले मानिसलाई डर र त्रासमा बस्न वाध्य पारिएकाले यस्ता कार्य तत्कालै रोक्न पनि मन्त्री राणाले माग गरिन्। मन्त्री राणाले इजरायल र प्यालेष्टिन,रुस युक्रेन होस् या अन्य यस्ता प्रकारका द्वन्द्वहरूको समाधान रचनात्मक तरिकाबाट खोज्न र हिंसा अन्त्यका लागि दबाब दिन अन्तर्राष्ट्रिय समुदायलाई अनुरोध पनि गरिन्।उनले नेपाल असंलग्न अभियानको एक प्रतिवद्ध सदस्य राष्ट्र रहेकाले सबै देशहरूबीच शान्तिपूर्ण सहअस्तित्वका आधारमा सहकार्य गरी अघि बढ्ने धारणा राख्दै शान्ति र सहअस्तित्वका लागि एक हुन विश्व समुदायलाई अपिल गरिन्।"
"मर्यादित पत्रकारिता, इज्जतदार पत्रकार","नेपालमा प्रविधिको विकास भएसँगै अहिले विभिन्न कुरामा थुप्रै परिवर्तन र चुनौती आएको देखिन्छ, जसमध्ये एउटा पेसा हो, पत्रकारिता। कसैले तपाईं के गर्नु हुन्छ ? भनेर प्रश्न गर्दा पत्रकारिता भन्दा मान्छेको हेर्ने दृष्टिकोण नै फरक हुन्छ। के साँच्चिकै पत्रकार र पत्रकारिता पेसालाई यसरी नै हेरिन्छ त ? पत्रकारिता पेसालाई मान्छेहरूले नै बुझ्न नसकेको हो कि ? भनेर प्रश्नहरू उब्जन्छन्। धेरैजसो ठाउँ र व्यक्तिबाट पत्रकारिता पेसाबारे निकै नराम्रा टिकाटिप्पणी पनि सुन्दै आएका छौं। जसकारण मनमा अलि चिसो पसेकोे महसुस हुन्छ। सायद स्वयं पत्रकार भएर होला, पत्रकार र पत्रकारिता पेसाबारे कसैले नराम्रो शब्द प्रयोग गर्दा भने मन खिन्न हुन्छ, जुन स्वाभाविक हो। अहिलेको समय सामाजिक सञ्जाल प्रयोग गर्नेहरूले समेत म पत्रकार हुँ भनेर पत्रकारिता पेसाकै दुरूपयोग गरिरहेका छन्। के यो पेसा नै यति सस्तो छ त ? के पत्रकारिता पेसाको कुनै महत्व, नीतिनियम र आचारसंहिता छैन ? के भएर जोकसैले यसको गलत प्रयोग गर्दै आइरहेका छन् ? यस्ता चुनौतीको सामना गर्दै अहिले इमान्दार पत्रकारले पत्रकारिता पेसाको मानमर्यादाहरू जोगाएर अघि बढ्न निकै गाह्रो परेको देखिन्छ। पत्रकारिता पेसा सुरुआत गर्दा रिपोर्टिङका लागि फिल्ड जान्थें। जहाँ कसैले पत्रकारलाई राम्रो व्यवहार गरेको देख्थें भने कसैले नराम्रो व्यवहारसँगै होच्याएर पनि बोलेको भेट्थें। त्यो देख्दा पत्रकार त सबै एउटै हुन् तर किन यसरी फरक व्यवहार गर्छन् ? भन्ने प्रश्न आउँथ्यो। त्यतिमात्र नभएर एउटा पत्रकारले नै अर्को पत्रकारको कुरा काट्दै हिँडेको देखें। आखिर त्यस्तो गर्नुको कारण के ? प्रश्न मनमा अनेक आउँथे। जब यसबारे अध्ययन गर्दै, सिक्दै र बुझ्दै गएँ, बल्ल मेरा सबै प्रश्नको जवाफ पाए। किन होच्याउँछन् पत्रकारलाई ? : पत्रकार हुँ भनेर इज्जत कमाउन सजिलो छ तर वास्तवमा त्यस्तो छैन। पत्रकारिता पेसामा लागेर कमाएको इज्जत जोगाएर राख्न अझै कठिन छ। स्थानीय प्रहरी प्रशासनलाई झुक्याएर गैरगतिविधि गर्ने र सवारीसाधनमा प्रेस लेखेर त्यसको दुरूपयोग गरेको समेत पाइन्छ। जसले गर्दा एउटा पत्रकारका कारण पूरै पत्रकारिता पेसामाथि प्रश्न उठ्छ, उठेको छ। व्यवसायीहरूलाई म पत्रकार हो, मैले भनेको जस्तो गर्नुपर्छ नत्र भने! जस्ता कुरा गरेर समाचार लेख्छु, भनी धम्क्याउने घटनाले पनि पत्रकारिता पेसामा नराम्रो धक्का लागेको छ। अर्कोतर्फ भाइरल र भ्यूज बढाउने चक्करमा पत्रकारिताको सामान्य मर्म नै नबुझी जथाभावी र जसले पनि समाचार बनाइदिँदा समाचारको मोडेल र मूल्य हराएर गएको छ। अहिले पत्रकारिता र सञ्चारमाध्यम नियन्त्रणमा भएकै कारण गरिएको दुरूपयोगले समग्र पत्रकारिता पेसामा विभिन्न रूपमा प्रश्नहरू उठेका छन्। युट्युबको लोकप्रियता बढेसँगै यसको गलत प्रयोगले पनि पत्रकारिता पेसामा एक प्रकारको संकट निम्तिएको छ। पत्रकार हुँ भनेर हातमा क्यामेरा बोकेर कसको श्रीमति भागेर गयो, कसको श्रीमान्ले अर्को बिहे गर्यो, कसको घरमा झगडा भएको छ, आदि भिडियो बनाएर युट्युबबाट पैसा कमाउने क्रियाकलापका कारण आज पत्रकार र पत्रकारिता पेसाप्रतिको दृष्टिकोण पृथक बन्दै गएको छ। यस किसिमका पत्रकार !ले सत्यको खोजी गर्नुभन्दा एकोहोरो आरोप देखाएर आचारसंहिताविपरित काम गरिरहेका छन्। प्रत्यक्ष रूपमा राजनीतिक हस्तक्षेप : अहिले कुनै बलियो र व्यावसायिक रिपोर्टिङ गर्न पत्रकारितामा कुटनीतिक तथा राजनीतिक पत्रकारिता गर्नेहरूको व्यावसायिक छाता संस्थाको आवश्यकता भइरहेछ। स्वतन्त्र मिडियामा देखिएको मुख्य चुनौती भनेकै प्रत्यक्ष रूपमा राजनीतिक हस्तक्षेप हो, जसकारण राजनीतिक हस्तक्षेपले पत्रकारिता पेसालाई संकटमा पुर्याएको छ। स्वतन्त्र मिडिया र पत्रकारिता पेसामा राजनीतिक हस्तक्षेपले गम्भीर चुनौती खडा गरेको छ। किनकि स्वतन्त्र पत्रकार औंलामा गन्नुपर्ने अवस्था छ। एउटा पत्रकारले कुनै राजनीतिक समाचार लेख्छ, लगत्तै अर्को पार्टीको पत्रकारले यसले हाम्रो पार्टीको समाचार लेखेछ, यसका विरुद्ध पनि लेख्नुपर्छ भनेर साटो फेर्छन्। पत्रकार भएपछि के कुनै राजनीतिक पार्टीमा आवद्ध हुनैपर्छ ? के पार्टीमा लागेर मात्र पत्रकारिता गरिन्छ ? फाइदा, बेफाइदा दुवै होलान् तर यस्तो अवस्थामा गलत भएको ठाउँमा गलत भएको छ भन्ने हिम्मत जुटाउन त्यो पत्रकारले सक्दैन। यसले पत्रकारितामा गर्नुपर्ने आचारसंहिता उल्लंघन हुँदैन र ? यस्तो देख्दा एउटा इमान्दार र इज्जतदार पत्रकारले के सोच्छ ? अचम्म लागेर आउँछ। अध्ययन गर्दा बखतको पत्रकारिता बुझाइ र पत्रकार भएर काम गर्दा देखेभोगेको वास्तविकता फरक ढंगले बोध गरिरहेछु। कतिपय ठाउँमा त आचारसंहिता कागजमा सीमित देख्छु। सँगै गर्व लाग्ने काम पनि थुप्रै भेटेकी छु। धेरै पत्रकारहरू जसले राम्रो र उदाहरणीय काम गरेका छन् र पत्रकारिता पेसा मर्यादित भइरहन्छ भन्नेमा विश्वस्त हुन सकिन्छ। पत्रकार भएर सत्यतथ्य समाचार लेख्नु पत्रकारको धर्म हो। तर कतिपयले उल्टै ढाकछोप गर्ने गरेको पाइन्छ। गलत कार्यको समाचार लेख्नु पत्रकारको मर्यादा होइन ? धेरै घटना लेखेर भएका होलान्, तर केही यस्ता घटना छन् जुन नलेखेका कारण बदनाम भइरहेका छन्। कतिपय पत्रकारहरू महासंघको सदस्यता लिएका तर व्यावसायिक पत्रकारिता नगरी राजनीति बढी गरिरहेका कारण पत्रकार र पत्रकारिता प्रतिको आमबुझाइ नकारात्मक बढी भएको पाइन्छ। पार्टीको पत्रकार एउटा पाटो, पार्टी एकजना वरिष्ठ पत्रकारले मलाई प्रश्न गर्नुभयो, तपाईं कुन पार्टीबाट हो ? सबै ठाउँमा पुगेको देख्छु त ! मलाई त्यो कुरा सुन्दा रिस उठेन, बरु हाँसो लागेर आयो। मनले प्रश्न गर्यो, के पत्रकार हुन पार्टीको सहारा लिनैपर्छ ? के स्वतन्त्र पत्रकार भएर पत्रकारिता गर्न सकिँदैन ? मर्यादित पत्रकारिता गरेर इज्जतदार पत्रकार नबन्दा वा बन्न नसक्दा पत्रकारलाई आममानिसले हेर्ने दृष्टिकोण नै फरक भएको छ। यसलाई हामी पत्रकारले चिर्नुको अब विकल्प छैन। पत्रकार स्वयंले आफूलाई परिवर्तन गर्न जरुरी छ। यसको जरो भनेको सोच हो। सोच सकारात्मक भए मर्यादित पत्रकारिता सम्भव छ। मर्यादित पत्रकारिता भयो भने हामी इमान्दार र इज्जतिलो पत्रकार हुनेमा दुईमत छैन।"
मुगु ६५ औं साक्षर जिल्ला घोषणा,"मुगु : मुगु जिल्ला ६५ औं जिल्लाका रूपमा पूर्ण साक्षर जिल्ला घोषणा भएको छ। सोमबार एक औपचारिक कार्यक्रमको आयोजना गरी मुगु जिल्लालाई साक्षर जिल्ला घोषणा गरिएको हो। जिल्लामा १ नगरपालिका र ३ गाउँपालिका गरी ४ स्थानीय तह छन्। सबै स्थानीय तह साक्षर घोषणा भएसँगै सोमबार मुगु जिल्लालाई देशकै ६५ औं जिल्लाका रुपमा घोषणा गरिएको हो। छायाँनाथ रारा नगरपालिका ९६२५ प्रतिशत, सोरु गाउँपालिका ९६५ प्रतिशत, मुगुमकारमारोङ गाउँपालिकाका ९५ प्रतिशत र खत्याड गाउँपालिका ९६ प्रतिशत नागरिक साक्षर रहेको तथ्यांक छ। साक्षर हुन तोकिएका सूचकहरू पूरा भएपछि साक्षर जिल्ला घोषणा गरिएको हो। कर्णाली प्रदेशका सामाजिक विकासमन्त्री घनश्याम भण्डारी , जिल्ला समन्वय समितिका प्रमुख मन्जनबहादुर कार्की , छायांनाथ रारा नगरपालिकाका नगर प्रमुख विष्णुकुमार भाम लगायत पालिका प्रमुखहरूले सामूहिक प्रतिबद्धतासहितको हस्ताक्षर ब्यानरमा हस्ताक्षर गर्दै साक्षर जिल्ला घोषणा गरेका छन्। तोकिएका १२ सूचकहरूमध्ये ५० प्रतिशत सूचक पूरा भए साक्षर पालिका घोषणा गर्न मिल्ने प्रावधान अनुसार छायाँनाथ रारा नगरपालिकालाई गत असोज २ गते खत्याड गाउँपालिका र मुगुमकामारोङ्ग गाउँपालिकालाई असोज ४ गते र सोरुगाउँपालिकालाई असोज ५ गते गरी चार वटै स्थानीय तह साक्षर घोषणापछि सोमबार मुगु जिल्लालाई नै साक्षर जिल्ला घोषणा गरिएको हो। नेपालको जनगणना २०७८ अनुसार मुगुको कुल ६४ हजार ५ सय ४९ जनसंख्या छ। जसमा ९५ प्रतिशत नागरिक साक्षर रहेको जनाइएको छ । हस्ताक्षर गर्न सक्ने, सामान्य लेखपढ गर्न सक्ने, मोबाइल तथा क्याल्कुलेटर चलाउन सक्ने, आफ्नो भावना व्यक्त गर्न सक्ने जस्ता १२ सूचकहरू पूरा भएपछि पालिका तथा जिल्लालाई साक्षर घोषणा गर्ने नीति अनुरूप मुगु जिल्लाको साक्षरता सूचक ५० प्रतिशतभन्दा माथि पूरा भएकोले साक्षर जिल्ला घोषण गरिएको जिल्ला समन्वय समिति मुगुका प्रमुख मन्जन बहादुर कार्कीले बताए। 'हिजो गाउँ घरमा प्रदेशबाट आफन्तहरूले पठाएको चिठी पढ्नका लागि गाउँ गाउँमा पढेको मान्छे खोज्दै हिँडिनु पर्ने अवस्था थियो। तर अहिले त्यो अवस्था छैन,महिला दिदी वहिनिहरु कोहि साक्षर थिएनन्, कतै बजारतिर जाँदा सामानहरूको मूल्य अनुसार नगद दिन सक्ने साक्षर थिएनन्, आज सबै जान्न सक्ने भएका छन्', नेपाल शिक्षक महासङ्ग मुगुका अध्यक्ष विष्णुमाया भामले बताइन्। कार्यक्रममा नेपाल पत्रकार महासंघ मुगुका अध्यक्ष नृपेन्द्रबहादुर मल्लले साक्षर जिल्ला घोषणा गरिए पनि स्थानीय सरकारहरूले १२ सूचकहरू मध्ये ६ सुचक पूरा गरेका छन् बाँकी रहेका ६ वटा सूचक पनि पूरा गर्न आफ्ना आगामी कार्यक्रम, योजना बनाउँदा ध्यान दिन बताएका थिए। छायाँनाथ रारा नगरपालिकाका नगर प्रमुख विष्णु कुमार भामले छायाँनाथ रारा नगरपालिका जिल्लाकै पहिलो साक्षर पालिका बनाउन सफल भएको बताएका छन्। छायाँनाथ रारा नगरपालिकामा ५ वटा सामुदायिक सिकाइ केन्द्र स्थापाना भएका छन्। त्यसै अनुरूप अध्ययनका क्रियाकलाप अगाडि बढाइ छायाँनाथ रारा नगरपालिकाकालाई सत प्रतिशत साक्षर बनाउने योजनामा रहेको नगर प्रमुख भामले बताए। दुर्गम जिल्लाको स्वास्थ्य,शिक्षाका विभिन्न क्षेत्रको गुणात्मक सुधारका लागि आफूले कर्णाली प्रदेश सरकारमा उपलब्धीमुलक कार्यमा ध्यान दिने सामाजिक विकास मन्त्री घनश्याम भण्डारीले प्रतिवद्धता व्यक्त गरे। मुगु जिल्ला साक्षर जिल्ला घोषणा भएसँगै देशका ६५ जिल्ला साक्षर जिल्ला घोषणा भएका छन् भने अझै १२ जिल्ला साक्षर जिल्ला घोषणा हुन बाँकी छन्।"
स्याङ्जामा २०७ जनामा डेंगी संक्रमण पुष्टि,"स्याङ्जा : स्याङ्जामा भदौ अन्तिम दिनसम्म २ सय ७ जनामा डेङ्गीको संक्रमण देखिएको छ। यो तथ्यांक जिल्ला अस्पतालसहित जिल्लाका १० पालिकाको हो। चालु आर्थिक वर्षको २ महिनामा जिल्लाका १० वटा पालिका र जिल्ला अस्पताल समेत गरी २ सय ७ जनामा डेगी संक्रमित भएको स्वास्थ्य कार्यालय स्याङजाले जनाएको छ। ल्याब अधिकृत पृथ्वी लामिछानेका अनुसार साउन महिनामा ८२ जना संक्रमित थिए। यहाँका ११ पालिका मध्ये फेदिखोला गाउँपालिका बाहेक सबै पालिकामा संक्रमित भेटिएका छन्। पाँच नगरपालिका र ६ गाउँपालिका मध्ये गल्याङ्मा सबैभन्दा धेरै ५७ जनामा संक्रमण पुष्टी भएको छ। यसपछि क्रमशः भीरकोट नगरपालिकामा ४१ जना, जिल्ला अस्पताल स्याङ्जामा २७ जना, वालिङ नगरपालिकामा २२ जना, चापाकोट नगरपालिकामा २० जनामा संक्रमण पुष्टि भएको छ। यसैगरी पुतलीबजार नगरपालिका र कालीगण्डकी गाउँपालिकामा ११११ जना, अर्जुनचौपारीमा ७ जना, हरिनास गाउँपालिकामा ५, बिरुवा र आँधीखोला गाउँपालिकाका ३३ जनामा संक्रमण पुष्टी भएको छ। साउन महिनाको तुलनामा भदौ महिनामा डेङ्गी संक्रमण ह्वात्तै बढेको देखिएको छ। संक्रमित लामखुट्टेको टोकाइबाट लाग्ने रोग हो। विशेषगरी पोथी एडिज नामको लामखुट्टेको टोकाइबाट मानिसमा सर्छ। डेङ्गीबाट बच्न घर वरपर पानी जम्ने खाल्डाखुल्डी पुर्ने, घर नजिक झाडी नराख्ने र सुत्दा झुलको प्रयोग गर्न स्वास्थ्य कार्यालय प्रमुख केशवप्रसाद चापागाईको सुझाव छ। तस्बिर : भवानी अधिकारी।"
"कोशीको मन्त्रिपरिषद् बैठक : स्वास्थ्य मन्त्रालयका कर्मचारीको सरुवा,अस्थायी दरबन्दी स्वीकृत","विराटनगर : कोशी प्रदेश सरकारले स्वास्थ्य मन्त्रालयका कर्मचारीको सरुवा गरेको छ । सरकारले तीनजना कर्मचारीको सरुवा गरिएको छ। मुख्यमन्त्री तथा मन्त्रिपरिषद्को कार्यालयमा मंगलबार बसेको मन्त्रिपरिषद् बैठकले स्वास्थ्य मन्त्रालयका १० औं र ११ औं तहका कर्मचारीको सरुवा गर्ने निर्णय लिएको हो । प्रदेश स्वास्थ्य आपूर्ति व्यवस्थापन केन्द्र विराटनगरका निर्देशक डा वीरेन्द्रकुमार मण्डललाई जिल्ला अस्पताल उदयपुरमा सरुवा गरिएको छ । उनी ११ औं तहका कर्मचारी हुन् । त्यस्तै,१० औं तहका वरिष्ठ जनस्वास्थ्य प्रशासक ज्ञानबहादुर बस्नेतलाई प्रदेश स्वास्थ्य निर्देशनालय धनकुटाबाट स्वास्थ्य आपूर्ति व्यवस्थापन केन्द्र विराटनगरमा सरुवा गरिएको छ । मन्त्रालयका वरिष्ठ जनस्वास्थ्य प्रशासक डा सुरेश मेहतालाई प्रदेश स्वास्थ्य निर्देशनालय धनकुटामा सरुवा गर्ने निर्णय मन्त्रिपरिषद्बाट भएको प्रदेश सरकारका प्रवक्ता एवं आन्तरिक मामिला तथा कानुनमन्त्री लिलाबल्लभ अधिकारीले बताए । यसैबीच, मन्त्रिपरिषद् बैठकले खानेपानी सिचाईं तथा उर्जा मन्त्रालयअन्तर्गतकै जलवायु अनुकुलित बृहत् खानेपानी आयोजनामा कार्यरत ३३ जना कर्मचारीको अस्थायी दरबन्दी स्वीकृत गर्ने निर्णय गरेको छ । बैठकले आर्थिक मामिला तथा योजना मन्त्री रामबहादुर मगरको संयोजकत्वमा राजनीतिक तथा प्रशासनीक समिति, आन्तरिक मामिला तथा कानुनमन्त्री लिलाबल्लभ अधिकारीको संयोजकत्वमा कानुन न्याय तथा प्रदेश मामिला समिति र भौतिक पूर्वाधारमन्त्री भूपेन्द्र राईको संयोजकत्वमा आर्थिक सामाजिक तथा पूर्वाधार समिति गठन गरेको छ । त्यस्तै, खानेपानी सिचाईं तथा उर्जा मन्त्रालयअन्तर्गत एसियाली विकास बैंकको ऋण सहयोगमा र साउदी फण्ड फर डेभलपमेन्टको सहलगानीबाट कोशी प्रदेशमा सिचाईं आयोजना सञ्चालन गर्न वार्ता र सहमति गर्न स्वीकृति प्रदान गर्ने निर्णय बैठकले गरेको छ । यो परियोजनाअन्तर्गत कोशी प्रदेशमा करिब २७ वटा सिचाईं आयोजनाहरु संचालन हुने छन् । अर्कोतर्फ, मन्त्रिपरिषद् बैठकले जनतासँग मुख्यमन्त्री कार्यक्रमको नाम परिवर्तन गरेको छ । उक्त कार्यक्रम मुख्यमन्त्री तथा मन्त्रिपरिषद्को कार्यालयले हरेक वर्ष संचालन गर्दै आएको थियो । जनतासँग मुख्यमन्त्री कार्यक्रमको नाम परिवर्तन गरेर यस वर्षदेखि जनतासँग कोशी प्रदेश सरकार बनाइएको छ । अबदेखि जनतासँग कोशी प्रदेश सरकार नामबाट कार्यक्रम संचालन गरिने भएको छ । मन्त्रिपरिषद् बैठकले जनतासँग कोशी प्रदेश सरकार कार्यक्रम सञ्चालन कार्यविधि पास गरेर नयाँ ढंगले कार्यक्रम संचालन गर्न लागेको हो । सरकाले २०७८ सालदेखि स्थानीय टेलिभिजन र एफएम रेडियोहरुबाट यो कार्यक्रम प्रशारण गर्न बन्द गरेर नेपाल टेलिभिजनमार्फत मात्रै प्रशारण गर्दै आएको थियो । यस वर्षदेखि कोशी प्रदेशका रेडियो तथा टेलिभिजनबाट प्रशारण गर्ने गरी कार्यविधिमा व्यवस्था गरिएको छ । सरकारको यो निर्णयले कोशी प्रदेशमा रहेका स्थानीय सञ्चारमाध्यमलाई फाइदा पुग्ने अपेक्षा गरिएको छ । यस क्षेत्रका रेडियो तथा टेलिभिजन प्रशारण संस्थाहरुले यो कार्यक्रम आफ्नो सञ्चारमाध्यमबाट प्रशारण गर्न पाउनु्पर्ने माग गर्दै आएका थिए ।"
सरकारी वकिलको कार्यालयमा पूर्वडीआईजी छविलाल जोशीको बयान जारी,"काठमाडौं : सहकारी ठगी प्रकरणमा पक्राउ परेका छविलाल जोशीको बयान सुरू भएको छ। जिल्ला सरकारी वकिल कार्यालय कास्कीमा जोशीको बयान जारी छ। बयानका लागि जोशीलाई बिहान १० बजे सरकारी वकिल कार्यालय पुर्याएको थियो। अहिले बयान जारी रहेको जिल्ला प्रहरी कार्यालय कास्कीका प्रमुख एसपी मोहनकुमार थापाले जानकारी दिए। जोसीलाई हिरासतमा राखेर अनुसन्धान गर्न जिल्ला अदालत कास्कीले पाँच दिनको म्याद दिएको छ। सहकारी ठगी प्रकरणमा गोर्खा मिडिया नेटवर्क प्रालिका सञ्चालक जोशीलाई प्रहरीले आइतबार साँझ काठमाडौंबाट पक्राउ गरेको थियो। काठमाडौं महानगरपालिका१ नक्साल निवासी जोशी सेवा निवृत्त नेपाल प्रहरीका प्रहरी नायव महानिरीक्षक (डीआईजी) समेत हुन्। उनको जन्मघर मालारानी२ अर्घाखाँची हो। सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले बुझाएको प्रतिवेदनमा जोशीलाई कानुनअनुसार कारबाहीका लागि सिफारिस गरेको थियो। समितिले जोशीसहित गोर्खा मिडिया नेटवर्कका अध्यक्ष गितेन्द्रबाबु (जीबी) राई, तत्कालीन प्रबन्ध निर्देशक रवि लामिछाने र सञ्चालक कुमार रम्तेललाई कारबाहीका लागि सिफारिस गरेको छ। समितिले प्रतिनिधिसभामा प्रतिवेदन बुझाएलगत्तै त्यसलाई सरकारसमक्ष पठाउन सभामुखले निर्देशन दिएका थिए। उनीहरूले सुप्रिम, सूर्यदर्शन, सानोपाइला, सहारा र स्वर्णलक्ष्मी सहकारी बचत तथा ऋण सहकारी संस्थाबाट गोर्खा मिडियामा रकम लिएर ठगी गरेको समितिले ठहर गरेको छ। यी सहकारीबाट मिडिया नेटवर्कमा ६५ करोड रुपैयाँ प्रवाह भएको समितिका सभापति सूर्य थापाले बताएका छन्। सञ्चालकको हैसियतले जोशीको पनि रकम अपचलनमा संलग्नता पुष्टि भएको समितिको ठहर छ। तर, जोशीले समितिको बैठकमा सहकारीमा आएको रकमबारे आफूलाई कुनै जानकारी नभएको प्रतिक्रिया दिएका थिए। समितिको अध्ययनले भने उनको दाबी पुष्टि गर्दैन। सूर्यदर्शनलगायत सहकारीको बचत रकम अपचलन गरेको जाहेरीमा पूरक अनुसन्धान गर्न संसदीय छानबिन विशेष समितिको सिफारिसका आधारमा गृह मन्त्रालयले प्रहरी प्रधान कार्यालयलाई निर्देशन दिएको थियो। जोशीलाई पक्राउ पछि आइतबार नै जहाजमार्फत पोखरा लगिएको थियो। सोही प्रकरणमा मुछिएका जीबी राईलाई प्रहरीले अझै पक्राउ गर्न सकेको छैन।"
गरिबी निवारणमा गुल्मीदरबार,"गुल्मी : गुल्मीको गुल्मीदरबार गाउँपालिकाले गरिबी निवारणका लागि लघुउद्यम विकास कार्यक्रम सञ्चालन गरेको छ । यसबाट केही नयाँ उद्यमीसमेत बनेका छन् । गाउँपालिकाले हालै आर्थिक वर्ष २०८०८१ को वार्षिक समीक्षा गरेको छ । गत आर्थिक वर्षमा गाउँपालिकाबाट सम्पादन भएका कामको प्रगति, चुनौती समस्या र समाधानका उपायबारे समीक्षा गरिएको हो । गत आर्थिक वर्षमा गाउँपालिकाका शाखाहरूबाट सम्पन्न भएका कार्यक्रम तथा क्रियाकलापको वार्षिक समीक्षा प्रतिवेदन पालिकाका प्रमुख प्रशासकीय अधिकृत भेषराज घिमिरेले पेस गरेका हुन् । आर्थिक वर्ष २०८०८१ मा गाउँपालिकाको ४७ करोड ९५ लाख ६७ हजार कुल बजेटमा चालूतर्फ ९०४२ र पुँजीगतर्फ ८६३४ प्रतिशत रकम खर्च भएको प्रमुख प्रशासकीय अधिकृत घिमिरेले जानकारी दिए । उनका अनुसार पालिकाले आव २०७९८० को ईएमआईएसमा भुक्तानीको प्रविष्टि र आव २०८०८१ को नयाँ योजनाको माग र संकलन, नयाँ योजनाको ईएमआईएसमा प्रविष्टि, प्राथमिकताको आधारमा योजनाहरूको छनोट, बेरोजगार व्यक्तिको छनोट र कार्य, छनोट गरिएका योजनाको शुभारम्भ गरिएको छ । वार्षिक समीक्षा प्रतिवेदनमा योजनाका काम सञ्चालन र निरीक्षण तथा अनुगमन, वैदेशिक रोजगारीमा गएका श्रमिकको पुनः श्रम स्वीकृति, हरेक वडामा श्रमको सम्मान राष्ट्रको अभियान कार्यक्रम सञ्चालन, वैदेशिक रोजगारीसम्बन्धी सचेतनामूलक कार्यक्रम, कार्यसम्पादन भएका योजनाको भुक्तानी प्रक्रिया उल्लेख गरिएका छन् । आव २०८०८१ मा सबै वडामा एकीकृत घुम्ती शिविर सम्पन्न, २ सय ७८ योजना सम्झौता, १५ ठेक्का सम्झौता भएका छन् ।"
सिटी सफारी चार्ज गर्ने क्रममा करेन्ट लागेर एक जनाको मृत्यु,झापा : सिटी सफारी चार्ज गर्ने क्रममा करेन्ट लागेर झापाको दमकमा एकजनाको मृत्यु भएको छ । करेन्ट लागेर मृत्यु हुनेमा इलाम जिल्ला महमाई स्थायी ठेगाना भइ हाल दमक नगरपालिका८ मा डेरा गरी बस्ने अन्दाजी २६ वर्षीय कमल बुर्जामगर रहेको जिल्ला प्रहरी कार्यालय झापाले जनाएको छ । प्रहरीका अनुसार मंगलबार बिहान करिब साढे ९ बजे आफ्नै टाँडे घरको भुइँतलामा सिटी सफारी चार्ज गर्ने क्रममा विद्युत् सर्ट भइ उनलाई करेन्ट लागेको थियो । करेन्ट लागेर घाइते भएका उनलाई दमक अस्पतालमा सामान्य उपचारपश्चात् थप उपचारको लागि बीएण्डसी अस्पताल बिर्तामोड पठाइएको थियो। हस्पिटल पुगेलगत्तै डाक्टरले मृत घोषणा गरेका हुन् । घटना सम्बन्धमा थप अनुसन्धान भइरहेको जिल्ला प्रहरी कार्यालयले जनाएको छ ।
सपना समाजवादको !,"मार्क्सले भौतिक वस्तु र उत्प्रेरणा प्राप्तिका लागि मरिमेट्ने र समाजका अधिकारहरूलाई कब्जा गरेर राज्य सञ्चालनमा खास वर्गको प्रतिनिधित्व रहने कुरालाई पूँजीवाद भनेका छन्। त्यसको ठिक विपरीत अभौतिक कुरा र एक अर्काको सहअस्तित्व एवं आवश्यकतालाई सामूहिक रूपमा परिपूर्ति गर्ने साथै समाजका अधिकारलाई समाजमा रहेका श्रमजीवी वर्गलाई उपलब्ध गराउने तवरले तिनै वर्गका प्रतिनिधिहरूको राज्य निर्माण गर्नु समाजवाद हो भनेर मान्नुपर्छ। खासमा समाजवाद भनेको नेपाली समाजमा रहेको असमानता, गरिबी, विभेद, पछ्यौटेपन, बेराजगारी कुशासन, अशिक्षा, सामाजिक हिंसा, रोग, शोक र भोकको अवस्थाबाट नागरिकलाई मुक्त बनाउनु वा सबैलाई सम्पन्न र समृद्ध बनाउनु नै हो। जसका लागि एकआपसमा सहिष्णुता, सहकार्य, समन्वय, सद्भाव, सहयात्रा र सत्ता साझेदारीको राज्य व्यवस्था हो। समाजवादी सपना र भ्रम : हामी समाजवाद त भन्दैछौं, लेख्दैछौं पनि। तर कहाँबाट सुरु हुन्छ यो समाजवाद ? कुन कुन पाटपुर्जा चाहिन्छ समाजवाद निर्माण गर्न ? समाजवाद हिँड्ने बाटो कस्तो चाहिएला ? गहिरो अन्दाज गरेका छौं ? २०४६ पछि भोलि नै साम्यवाद आउँछ, हाम्रा समस्याहरू फूमन्तर गरेजस्तो सबै समाधान हुन्छन्, रातारात समृद्ध हुन्छौं भनियो। कान नछामी कागतिर दौडियौं। माओवादी जनयुद्धले सबै सामन्त बढारेर लान्छ, भ्रष्टाचार खत्तम हुन्छ, नेपाल सिंगापुर र स्विजरल्याण्ड बन्छ भनियो। खै के के भए ? संघीयताले गाउँघरमा सिंहदरबार पुग्नेछ, समावेशी राज्य हुनेछ भनियो। खै ? कहाँ ? अहिले फेरि समाजवाद भन्ने अर्को स्वर्ग देखाइँदैछ। जुन समाजवाद चीन, क्युवा र भियतनाममा केही आशालाग्दो देखिन्छ। दक्षिण अमेरिकी मुलुकहरूमै क्रमश: समाजवाद भत्कँदै गएको छ, पूँजीवादसँगै हारेको अवस्था छ। तर हाम्रा नेताहरू के बुझेर के बोल्छन् ? अचम्म छ। राज्यको यही स्वरूप, समाजको वर्तमान संरचना र शासकीय स्वरूपमा हामी समाजवादको परिकल्पनासम्म गर्न सक्दैनौं। जबकि पुँजीपति, दलाल, विचौलिया र जडशुत्रवादी कर्मचारीतन्त्र रहेको अधिसंरचना नभत्काएसम्म यो सम्भव छैन। दासता, हैकमवाद, जातीय, लिंगीय र वर्गीय तथा गरिबी र अभावको चरम पीडा अनि विभेद र हिंसालाई जबसम्म खत्तम गर्न सकिन्न, तबसम्म सम्भव हुँदैन। समाजवाद आधार निर्माण गर्ने कुरामा कुनै पार्टी तयार छैनन् भने यो कसरी सम्भव हुन्छ ? हो, हामीले समाजवादउन्मुख संविधान त निर्माण गर्यौं तर संविधानका सैद्धान्तिक पक्षलाई व्यवहारमा बदल्न तयार भएनौं। मार्क्सले सिद्धान्त र दर्शनको ज्ञानभन्दा संसार बदल्ने कुरा अहं हो भने। तर हामी भने स्वयं बदलिने कुरामै शंका छ, राजी हुनै सकेनौं। वर्तमान स्वरूप र संरचनाको निर्माणमा हामी पहिलेदेखि नै चुकेका छौं। संविधान सभाबाट बनाएको संविधानले निर्दिष्ट गरेका कार्यभारहरूलाई नै अगाडि बढाउन सकिरहेका छैनौं भने कसरी सम्भव छ समाजवाद ? यसकारण समाजवाद असम्भव किनकि आफैं बदलिएका छैनौं : माक्र्सले भनेका छन् दार्शनिकहरूले विश्वलाई विभिन्न तरिकाले विश्लेषण गरे पनि मुख्यकुरा चैं बदल्नु हो। बदल्न सर्वप्रथम आफैं बदलिनु पर्छ। तर खै को तयार छ बदलिन ? नेपालको राजनीतिमा माक्र्स र लेनिन वा एंगेल्सका सिद्धान्त र विचारको रटानपठान गर्नेहरू नै बदलिएनन्। भाषण गरेर मख्ख पार्दै भोट तान्ने प्रजातान्त्रिक र बामपन्थी नेताहरू राजनीतिक र सामाजिक रूपान्तरणमा लागि परेको खै ? वरु पुँजीवादी देशहरूको उत्पादनबाट आनन्द लिने र नगदानगदी फाइदा हुने कार्यक्रम उनीहरूको प्राथमिकतामा हुन्छ। स्वदेशमा उत्पादन बढाएर आत्मनिर्भर हुने बाटो खै कुन पार्टीले प्राथमिकतामा राखेका छन्। एमालेले आफ्नो गाउँ, आफैं बनाऔंजस्ता केही कार्यक्रम ल्याएर जनमुखी बन्न खोज्यो तर त्यसलाई निरन्तरता दिएको र अझ नयाँ जनयोजना ल्याएको खै ? पुँजीवादको रहरलाग्दो आकर्षण : छातीमा राष्ट्रियता बोकेर यही देशमा मर्न पाऊँ भन्नेहरू समेत आज विदेश पलायन हुन बाध्य भेटिन्छन्। आधारभूत शिक्षा पार गर्नासाथ उनकै सन्तान युरोपअमेरिकाअस्टेलिया र क्यानडाको सपना बुन्छन्। मुलुक बनाएर मुलुकमै बस्छु भन्ने त भेटिने सम्भावना देखिँदैन त। योभन्दा बिडम्वना के होला ? युरोप र एसियाका केही विकसित मुलुकलाई हेर्दा त्यहाँ पुँजीवादले नै पूरा गर्दै लगेका छन्। तिनै पुँजीवादी मुलुकले सबैलाई अवसर दिँदैछ। शिक्षा, स्वास्थ्य र बाँच्ने अधिकारको ग्यारेन्टी गरेको देखिन्छ। पुँजीपति वर्गसँगको सामिप्यता : अहिले मुलुकको वर्गचरित्र पुँजीपति नै छ। समाजवाद भन्नेहरू नै कतिपय पुँजीपति वर्गमा पर्छन्। नपरेकाहरू समेत ती वर्गचरित्रसँग सामिप्यता राख्दैआएका छन्। दिनभरी कार्यकर्तालाई समाजवादको पाठ सिकाउने, रात परेपछि पुँजीपतिहरूसँग मोलमोलाई गर्ने धेरै नेतालाई चिनेकै छौं। पुँजीवादीहरूकै अधिनमा नेताहरू चल्दै आएका छन्। दलाल पुँजीपतिहरूको बलियो सञ्जाल : विश्व असमानता इन्डेक्स २०२१ ले नेपालको पुँजी १० प्रतिशत दलालहरूको हातमा ७६ प्रतिशत छ भन्ने देखाउँछ। मध्यवर्गमा १६ प्रतिशत र बाँकी ८ प्रतिशत सर्वसाधारणले आम्दानी गरिरहेको तथ्यांक छ। त्यही पुँजी बजारमा नछरेसम्म वा उत्पादनमा लगानी नभएसम्म रोजगारी सम्भव छैन। स्वास्थ्य र शिक्षा क्षेत्रमा त यस्तो हवितग छ भने विशुद्ध नाफा कमाउन खोलिएका ठूला कम्पनी सञ्चालकहरूले मध्यम वर्ग वा निम्न वर्गका हितमा किन पुँजी छर्लान् ? खासमा धेरै सरकारी संरचनालाई सर्वसाधारणमा लैजानुपर्ने हुन्छ, जुन गर्न, गराउन यथास्थितिवादी कर्मचारी प्रशासन संयन्त्र तयार हुनेछैन। वरु यसविरुद्धका सबै हर्कत गर्न सम्बन्धित निकाय तयार हुन्छ। समाजवादी वर्गको निर्माण कठिन : समाजवाद स्थापनाका लागि क्रान्ति गर्ने आँट भएका विशाल वर्गको निर्माण हुनुपर्छ, जुन अहिले सम्भव छैन। मै खाऊँ, मै लाऊँ, सुखसयल मोज म गरुँ भन्ने नेतृत्व रहिरहँदासम्म यो सम्भव छैन। यस्ता अनेक बेथितिविरुद्ध सिंगो वर्ग तयार हुनुपर्छ। त्यो बहुसंख्यक जनमत तयार पार्न इमान्दार नेताहरूको सामूहिक अठोट चाहिन्छ। निष्कर्ष : तथापि, सबैभन्दा सुन्दर र प्रगतिशील विचार भनेको समाजवाद नै हो। यसकारण फेरि पनि अबको विकल्प त समाजवाद नै हो। यस्तो समाजवादी व्यवस्थामा गैरपुँजीपति वर्गद्वारा नियन्त्रित शासन हुन्छ, त्यसले जनताका लागि काम गर्छ भने राज्यका स्रोत र स्वामित्व जनताको अपनत्व र सत्तामा साझेदारी हुन्छ। राज्यका उत्पादनका संरचनाहरूमा जनताको अपनत्व हुन्छ। भोलि हाम्रो टेलिकम, विद्युत् प्राधिकरण, खाद्य संस्थान वा अन्य सरकारी संरचनामा सिधै जनताको लगानी र सुरक्षा हुन्छ। त्यसबेला जमिनहरू साझा हुन्छन्, उत्पादनका साधनहरू चलायमान हुन्छन् र बजारहरू गतिशील बन्छन्। बजारले सिर्जना गरेको नाफाबाट जनता लाभान्वित हुनेछन्। यसरी, नागरिकको स्रोत, आम्दानी तथा पुँजीमा एकरूपता आउँछ। कसैले कसैको डाहा, इगो र रिसिबी गर्ने आवश्यकता पर्दैन। कसैले कसैलाई हेलाहोचो गर्ने अवस्था रहनेछैन। शिक्षा, स्वास्थ्य, पानी सबै नि:शुल्क हुन्छ। प्रत्येक नागरिकले श्रम गर्नैपर्ने हुन्छ। हामीले खोजेको राज्य संरचना र व्यवस्था यही नै हो।"
झापामा मोटरसाइकलको ठक्करबाट पैदल यात्रीको मृत्यु,झापा: झापाको बिर्तामोडमा मोटरसाइकलको ठक्करबाट एक पैदल यात्रीको मृत्यु भएको छ । मृत्यु हुनेमा बिर्तामोड नगरपालिका ६ बुट्टाबारी निवासी अन्दाजी ६२ वर्षीय यामबहादुर लिम्बु रहेको जिल्ला प्रहरी कार्यालय झापाले जनाएको छ । पूर्वपश्चिम राजमार्ग अन्तरगत बिर्तामोड६ कुमारी चौकमा गएराति ८ बजे चारआलीबाट बिर्तामोडतर्फ जाँदै गरेको प्र १०१०१३ प २८०९ नम्बरको मोटरसाइकलले पैदलयात्री लिम्बुलाई ठक्कर दिएको थियो । टाउको र खुट्टामा चोट लागेका उनको बीएण्डसी अस्पतालमा उपचारको क्रममा मंगलबार बिहान २:४० बजे मृत्यु भएको प्रहरीले जनाएको छ । मोटरसाइकल र चालक बुद्धशान्ति गाउँपालिका ४ निवासी ३२ वर्षीय विकास लिम्बूलाई इलाका प्रहरी कार्यालय बिर्तामोडले नियन्त्रणमा लिएको छ ।
ओलीमोदी सम्बन्ध सुधारको कोसेढुंगा बन्न सक्छ महासभा बैठक,"अमेरिका : यतिबेला संयुक्त राष्ट्रसंघको कुम्भमेला चलिरहेको छ। संसारभरका राष्ट्र प्रमुखहरू अमेरिकाको वित्तीय राजधानी मानिने न्युयोर्कमा छन्। यसै दौरानमा हाम्रो मुलुकका प्रधानमन्त्री केपी शर्मा ओली र भारतीय प्रधानमन्त्री नरेन्द्र मोदीबीच द्विपक्षीय भेटवार्ता भएको छ। स्थानीय समयअनुसार आइतबार साँझ करिब ६ बजेतिर भएको भेटघाट द्विपक्षीय भेटघाटले नेपाल र भारतका बीचमा सदियौंदेखि रहिआएको सम्बन्धलाई थप उचाइ दिन सार्थक हुने बताइएको छ। भेटघाटपछि प्रधानमन्त्री केपी शर्मा ओलीले भेटघाट राम्रो भएको संक्षिप्त प्रतिक्रिया दिएका छन्। साथै नेपाल भारतबीचमा द्विपक्षीय संयन्त्रहरूलाई सक्रिय बनाएर तमाम समस्याहरूलाई समाधान गर्ने सहमतिसमेत भएको छ। प्रधानमन्त्री ओली र भारतीय सकमक्षीबीचको यो भेटघाटको मेलोले साझा हितको विषयले प्राथमिकता पाएको छ। भेटमा सहभागी रहेकी परराष्ट्रमन्त्री आरजु राणा देउवाले भारतीय प्रधानमन्त्री मोदी छिट्टै नेपाल भ्रमणमा आउने जानकारी दिएकी छन्। यसरी हेर्दा ओली प्रधानमन्त्री रहेकै बखत भारतीय प्रधानमन्त्री मोदी नेपाल भ्रमणमा आउन सक्ने देखिन्छ। पत्रकार किशोर पन्थी भन्छन्, महासभा बैठकका बेला भएको भेटघाटले दुवै देशको सम्बन्ध र नेताहरूको सम्बन्धसमेत सुधार हुने देख्छु। स्थानीय समयअनुसार आइतबार साँझ दुई देशका प्रधानमन्त्रीबीच करिब आधा घण्टा भेटघाट भएको थियो। भेटका लागि प्रधानमन्त्री ओली परराष्ट्रमन्त्री राणा, आफ्ना राजनीतिक सल्लाहकार विष्णु रिमाल, परराष्ट्र सचिव सेवा लम्साल, स्थायी नियोग प्रमुख लोकबहादुर थापा, परराष्ट्र सहसचिव अमृतकुमार राईसहित पुगेका थिए। चौथोपटक प्रधानमन्त्री भएपछि ओलीको मोदीसँगको यो पहिलो भेटघाट हो।"
क्यालिफोर्नियामा नेपाली महावाणिज्यदूतावास चाँडै खोल्छौं : प्रधानमन्त्री ओली,"प्रधानमन्त्री ओलीले नेपालीहरु जहाँ रहे पनि शिष्ट र मर्यादित हुनुपर्नेमा जोड दिँदै गैरआवासीय नेपाली सङ्घभित्र पनि विवाद भइरहने स्थिति अन्त्य हुनुपर्ने बताए। न्युयोर्क : प्रधानमन्त्री केपी शर्मा ओेलीले अमेरिकाको पश्चिमी क्षेत्र क्यालिफोर्नियामा चाँडै नेपाली महावाणिज्यदूतावास खोल्ने प्रतिबद्धता व्यक्त गरेका छन्। संयुक्त राष्ट्रसङ्घको ७९औँ महासभामा भाग लिन नेपाली प्रतिधिमण्डलको नेतृत्व गर्दै संयुक्त राज्य अमेरिकाको न्युयोर्कमा रहेका प्रधानमन्त्री ओलीलाई भेटेर प्रवासी नेपाली मञ्चलगायत नेपाली समुदायका विभिन्न सङ्गठनले सो क्षेत्रमा महावाणिज्यदूतावास खोल्न माग गरेका थिए। क्यालिफोर्नियामा करिब एक लाख नेपाली रहेको छन् । हाल नेपालको महावाणिज्यदूतावास रहेको न्युयोर्क वा वासिङ्टन डिसीमा पुगेर सेवा लिन टाढा पर्ने भएकाले क्यालिफोर्नियाको सन फ्रान्सिस्को सहरमा कन्सुलर कार्यालय खोल्न नेपाली जनसम्पर्क समिति, नेपाली एशोसियसन अफ नर्देन क्यालिफोर्नियालगायत संस्थाबाट माग गरिएको थियो । महावाणिज्यदूतावास स्थापना भएमा राहदानी नवीकरणलगायत नेपाली समुदायले भोग्नुपरेका समस्याको धेरै हदसम्म सम्बोधन हुने भएकाले ती संस्थाहरुले सो क्षेत्रमा महावाणिज्यदूतावास खोल्न आग्रह रहेका हुन् । प्रधानमन्त्री ओलीले उक्त मागप्रति आफू सकारात्मक रहेको बताउँदै नेपाल सरकारले यसबारे छिट्टै निर्णय गर्ने विश्वास दिए । तपाईंहरु ढुक्क भएर जानुहोस् । क्यालिफोर्नियामा चाँडै नेपाली महावाणिज्यदूतावास खोल्ने विषयमा हामीले सोच बनाइसकेका छौँ, उनले भने । क्यालिफोर्निया राज्य विज्ञान र प्रविधिको हबका साथै सिलिकन भ्यालीसमेत भएकाले त्यसबाट नेपाल र नेपालीहरुले व्यापारिक तथा प्रविधिगत लाभ लिनसक्ने मागपत्रमा उल्लेख गरिएको छ । उक्त समितिले परराष्ट्रमन्त्री डा आरजु राणा देउवालाई पनि भेटेर सोही माग राख्नुका साथै क्यालिफोर्निया भ्रमणको निमन्त्रणा दिएको छ । प्रधानमन्त्री ओलीले नेपालीहरु जहाँ रहे पनि शिष्ट र मर्यादित हुनुपर्नेमा जोड दिँदै गैरआवासीय नेपाली सङ्घभित्र पनि विवाद भइरहने स्थिति अन्त्य हुनुपर्ने बताए। नेपालीहरु जहाँ भए पनि यस्तै हो भन्ने प्रभाव पार्नु हुँदैन । साना स्वार्थले बुझ्दै नबुझी नराम्रा व्यवहार गर्न पुग्छन्, तिनीहरुलाई सम्झाइबुझाइ गरेर सही मार्गमा ल्याउनु हाम्रो दायित्व हो, उनले भने ।"
लगानी भित्र्याउने वातावरण,"लगानी नगरी आर्थिक उन्नति सम्भव हुँदैन। लगानीका लागि स्वदेशी पुँजीमात्रै पनि पर्याप्त छैन नेपालमा। तसर्थ वैदेशिक लगानी भिœयाउनु नै पर्छ। सरकार वैदेशिक लगानी भिœयाउने कुरामात्रै गर्दैन, लगानी सम्मेलन पनि बेलाबेला गरिरहन्छ। त्यसमा प्रतिबद्धताहरू आउँछन्। साझेदारीका हस्ताक्षर पनि हुन्छन्। तर सरकारले चाहेजस्तो प्रतिबद्धता र लगानी नेपालमा भित्रन सकेको छैन। २०८१८२ मा प्रत्यक्ष वैदेशिक लगानीको प्रतिबद्धता ६२ अर्बको आएको थियो। जुन अहिलेसम्मकै उच्च हो। केही वर्षयता लगानी प्रतिबद्धतासँगै लगानीमा वृद्धि हुँदै आएको चाहिँ देखिन्छ। सुखद कुरा हो त्यो। नेपालले आर्थिक उन्नतिका लागि जुन गतिमा र मात्रामा लगानी भिœयाउन जरुरी छ, त्यसअनुसारको वृद्धि नहुनुमा राज्यका नीति नियम र मूलरूपमा वातावरणमा कमजोरी छ। लगानीकर्ताले चाहने नाफा हो। नाफा कमाएरमात्रै पुग्दैन, त्यसलाई लैजान पनि पाउनुपर्छ। तर लगानीभन्दा धेरै लाभांश हुने गरी देशलाई घाटा पारिनु पनि हुँदैन। देशलाई नाफा नहुने कुनै पनि लगानीको औचित्य हुँदैन। नेपालमा उद्योग, कलकारखाना खोल्न र सञ्चालन गर्न चाहिने थुप्रै अरू वातावरण पनि सहज छैन। जग्गा प्राप्तिको उल्झन सबैभन्दा बढी छ। स्थानीय अवरोध र बाधाव्यवधान उत्तिकै सहनुपर्छ। राजनीतिले थापेरेको अन्धराष्ट्रवादले लगानी र त्यो पनि वैदेशिक लगानीप्रति नकारात्मक मनोभावना विकास गरेको छ। जसलाई उखेल्न जरुरी छ। यदि वातावरण सकारात्मक र सहज हुन्थ्यो भने नेपालमा लगानी गर्न आउँथ्यो नै होला जोकोही। नेपाल आफैंमा लगानीका लागि ऊर्वर भूमि हो। अहिलेसम्म ५ खर्बको प्रत्यक्ष वैदेशिक लगानीको प्रतिबद्धताको तथ्यांक छ उद्योग विभागसँग। त्यसको थोरै अंशलाई कार्यान्वयनमा लैजान सक्ने हो भने पक्कै पनि मुलुकमा रूपान्तरण सम्भव हुन्छ। परिवर्तन हुन्छ। हाम्रा राजनीतिक पार्टीहरू सरकारमा छँदा एकथरी र सत्ताबिमुख हुनासाथै अर्काेथरी कुरा गर्छन्। सरकारमा छँदा लगानीमैत्री कुरा गर्छन्, बाहिरफेर हुँदा स्वदेशी वा विदेशी लगानीका परियोजनालाई अवरोधमा कार्यकर्ता खटाउँछन् र मोलमोलाइ गर्छन्। जनतालाई भुलभुलैयामा राखेर अन्धराष्ट्रवादी राजनीतिको रोटी सेक्छन्। उनीहरू त्यसबाट मुक्त हुन र निम्नकोटीको राजनीति छाडेर उत्तरदायी बन्न जरुरी छ। भलै हालैको समयले लगानी प्रतिबद्धता र कार्यान्वयनमा सकारात्मक दिशा लिइरहेको छ। त्यसलाई अझ बढावा दिनुपर्छ। थप लगानी भित्र्याउने, त्यसबाट रोजगारी सिर्जना गर्ने, राजस्व वृद्धि गर्ने लगायत सकारात्मक उपलब्धि मुलुकले हाँसिल गर्नुपर्छ। अनुकूल वातावरण नबनाएसम्म लगानी भित्रन सक्दैन भन्नेमा प्रष्ट हुनै पर्छ।"
मेलम्ची खानेपानीमा भ्रष्टाचार : तत्कालीन सचिव ठाकुरसहित ३ जनालाई ८ वर्ष कैद,"काठमाडौं : विशेष अदालतले मेलम्ची खानेपानी आयोजनामा भ्रष्टाचार भएको ठहर गर्दै मेलम्ची खानेपानी विकास समितिका तत्कालीन अध्यक्ष एवं खानेपानी मन्त्रालयका तत्कालीन सचिव गजेन्द्रकुमार ठाकुरलाई ८ वर्ष १ महिना कैद र जरिवाना तोकेको छ। विशेष अदालतका अध्यक्ष टेकनारायण कुँवर, सदस्यहरू तेजनारायण सिंह राई र मुरारीबाबु श्रेष्ठको इजलासले ठाकुरलाई ८ वर्ष र थप एक महिना कैद र बिगो बराबर जरिवाना सुनाएको छ। भ्रष्टाचार निवारण ऐन, २०५९ को दफा १७ अनुसार सार्वजनिक सम्पत्ति हिनामिना गरेको कसुरमा ठाकुरलाई १० करोड १० लाख ६१ हजार ७५ रुपैयाँ बिगो थियो। ठाकुरलाई थप एक महिना कैद हुने र बिगो असुलउपर गर्ने सजाय निर्धारण भएको अदालतका सूचना अधिकारी यज्ञराज रेग्मीले जानकारी दिए। सरकारको विशिष्ठ श्रेणीमा कार्यरत भएकाले ठाकुरलाई दफा २४ बमोजिम एक महिना थप सजाय भएको अदालतले जनाएको छ। अदालतले ठाकुरलाई सरह मेलम्ची खानेपानी विकास समितिका तत्कालीन कार्यकारी निर्देशकद्वय सूर्यराज कँडेल र रामचन्द्र देवकोटालाई पनि कैद र जरिवाना तोकेको छ। बिगो असुल गरी त्यति नै जरिवाना र सजाय निर्धारण गरेको छ। गत भदौ २४ गते विशेष अदालतले कसुर ठहर गरेको थियो। सजाय निर्धारण भने सोमबार गरेको हो। समितिका तत्कालीन कार्यकारी निर्देशक कँडेलसँग १० करोड १० लाख ६१ हजार ७५ रुपैयाँ ७७ पैसा बिगो असुलउपर गर्नुपर्ने निर्णय अदालतले गरेको छ। उनलाई पनि थप एक महिना कैद सजाय निर्धारण गरेको छ। त्यस्तै समितिका तत्कालीन कार्यकारी निर्देशक देवकोटालाई पनि ८ वर्ष कैद र बिगो बराबर जरिवाना हुने ठहर गरेको छ। उनलाई पनि थप एक महिना कैद र बिगो असुल गर्नुपर्ने फैसला भएको छ। उनलाई बिगो २ करोड ९५ लाख ६५ हजार ६ सय ३ रुपैयाँ ८० पैसा कायम भएको थियो। परामर्शदाता इप्टिसा बिट्स जेभिका तत्कालीन टिम लिडर शिवकुमार शर्मालाई कसुरको मतियार भएको निष्कर्ष निकाल्दै ८ वर्ष कैद हुने ठहर गरेको छ। शर्माको उमेर ६५ वर्ष नाघेकाले ७० ज्येष्ठ नागरिकले पाउने छुटअनुसार, उनलाई २५ प्रतिशतले छुट हुने गरी २ वर्ष कैद छुट दिइएको छ। शर्माको बिगो २ करोड ९५ लाख ६५ हजार ६ सय ३ रुपैयाँ ८० पैसा थियो। बिगो बराबर जरिवाना हुने र उक्त बिगो शर्माबाट असुलउपर हुने ठहर गरेको छ। त्यस्तै परामर्शदाता ठेकेदार कम्पनी इप्टिसालाई कसुरको मतियार भएको र बिगो बराबर जरिवाना सुनाएको छ। बिगो करोड २१ लाख ९३ हजार ५ सय ९६ रुपैयाँ ६७ पैसा कायम भएको थियो। उक्त बिगो बराबर जरिवाना हुने र बिगो असुलउपर हुने सजाय गरेको छ। परामर्शदाता बीईटीएसलाई पनि भ्रष्टाचार कसुरको मतियार भएको ठहर गर्दै बिगो ६ करोड २१ लाख ९३ हजार ५ सय ९६ रुपैयाँ ६७ पैसा कायम भएको हुँदा बिगो बराबर जरिवाना हुने र बिगो असुलउपर गर्नुपर्ने सजाय सुनाएको छ। निर्माण व्यवसायी सीएमसीडीरभेनालाई कसुरको मतियार भएको ठहर गर्दै कायम बिगो २६ करोड ११ लाख ६ हजार ९ सय ९१ रुपैयाँ ७९ पैसा कायम भएको थियो। उक्त बिगो बराबर जरिवाना हुने र बिगो असुलउपर गर्नुपर्ने सजाय निर्धारण गरेको छ। अख्तियार दुरुपयोग अनुसन्धान आयोगले २०८० फागुन ६ गते मा मेलेम्चीमा भ्रष्टाचार भएको आरोप लगाउँदै तीन पूर्वसचिवसहित १६ जनाविरुद्ध विशेष अदालतमा मुद्दा दायर गरेको थियो। पूर्वसचिव गजेन्द्र ठाकुरसहित तीन कर्मचारी, एक परामर्शदाता र ठेकेदारलाई दोषी ठहर गरेको छ। पूर्वसचिवहरू डा सञ्जय शर्मा, भीमप्रसाद उपाध्याय, मुकुन्दप्रसाद पौडेललगायतले सफाइ पाएका छन््। त्यस्तै सहसचिव रुद्रसिंह तामाङ, समितिका उपकार्यकारी निर्देशक भोजविक्रम थापा, लेखा उपसचिवहरू मणिभद्र न्यौपाने, बेगनाथ पौडेल, लेखा अधिकृत रामचन्द्र न्यौपाने र लेखा उपसचिव केदारप्रसाद अर्यालले सफाइ पाइसकेका छन्। अख्तियारले परामर्शदाता र निर्माण कम्पनीलाई पनि मुद्दामा प्रतिवादी बनाई कुल ८९ करोड ८ लाख रुपैयाँ रोज्यकोषमा नोक्सानी भएको दाबी गर्दै मुद्दा दायर गरेको थियो।"
एसईईको पूरकमा पनि ५६७८ प्रतिशत उत्तीर्ण,"काठमाडौं : माध्यमिक शिक्षा परीक्षा (एसईई)को ग्रेड वृद्धि(पूरक) परीक्षामा १ लाख १९ हजार चार सय २५ जना ग्रेड (पास) भएका छन्। यो ५६७८ प्रतिशत हो। २ लाख १० हजार तीन २१ जनाले परीक्षा दिएको थिए। राष्ट्रिय परीक्षा बोर्ड, परीक्षा नियन्त्रण कार्यालय सानोठिमीले सोमबार परीक्षाफल प्रकाशन गरेको हो। २०८० मा सञ्चालित एसईई कक्षा १० को पूरक परीक्षाको परीक्षाफल प्रकाशित गरेको हो। यो परीक्षा २०८१ साउन २३ देखि ३१ सम्म सञ्चालन भएको थियो। परीक्षा नियन्त्रक कार्यालयका अनुसार ननग्रेड र अनुपस्थित विद्यार्थी ९० हजार ८ सय ८८ जना छन्। कार्यालयले ८ जनाको उत्तरपुस्तिका रद्द गरेको छ। ३६१ देखि ४ जीपीए ल्याउने १८ जना छन्। जीपीए १६ देखि २० ल्याउने ६४ जना, जीपीए २०१ देखि २४ ल्याउने १९ हजार ४ सय ९६ जना, जीपीए २४१ देखि २८० ल्याउने ७४ हजार ४ सय ६ जन छन्। जीपीए २८१ देखि ३० ल्याउने २३ हजार ६ सय २३ जना छन्। त्यस्तै जीपीए ३१ देखि ३६ ल्याउने १ हजार ५ सय १८ जना छन्। लेटर ग्रेडिङ निर्देशिका २०७८ को व्यवस्थाअनुसार परीक्षार्थीले परीक्षा दिएको विषयको बाह् सैद्धान्तिक परीक्षामा ३५ प्रतिशत र आन्तरिक मूल्यांकनमा ४० प्रतिशत अंक प्राप्त गर्नुपर्ने छ। जसमा सैद्धान्तिक ७५ पूर्णांकका विषयमा कम्तीमा २७ र आन्तरिक २५ पूर्णांकमा कम्तीमा १० अंक प्राप्त गर्नुपर्ने व्यवस्था छ। यो परीक्षाको नतिजामा कुनै विषयमा एनग्रेड(एनजी) भएमा लगातार तीन वर्षसम्म एनजी आएका विषयमा मात्र ग्रेड वृद्धिका लागि आगामी वार्षिक परीक्षामा सम्मिलित हुन पाउने व्यवस्था छ। २०८० मा सञ्चालित एसईईको नियमित परीक्षामा पनि ४७८६ प्रतिशतमात्रै विद्यार्थी उत्तीर्ण भएका छन्। एसईईको २०८० सालको परीक्षामा ४ लाख ६४ हजार ७८५ जना विद्यार्थी सहभागी भएका थिए। त्यो परीक्षामा अनुत्तीर्णले पूरक परीक्षा दिएका हुन्।"
नेपालले पहिलेदेखि नै लिडमुक्त गर्ने नीति लिएको छ : प्रधानमन्त्री ओली,"न्युयोर्क : प्रधानमन्त्री केपी शर्मा ओलीले लिडमुक्त अभियानमा ऐक्यबद्धता जनाएका छन्। संयुक्त राष्ट्रसङ्घको ७९ औँ महासभामा भाग लिन अमेरिकाको न्युयोर्कमा पुगेका प्रधानमन्त्री ओलीले युएसआइडी र युनिसेफद्वारा आयोजित लिड फ्रि फ्युचरः पार्टनरसिप लन्च एण्ड प्लेजिङ इभेन्टलाई सम्बोधन गर्दै लिडमुक्त अभियानमा ऐक्यबद्धता जनाएका हुन् । उनले नेपालले पहिलेदेखि नै लिडको प्रयोगका कारण बालबालिकाको स्वास्थ्यमा असर परेको जानकारी पाएसँगै त्यसलाई मुक्त गर्ने नीति कार्यान्वयन गर्दै आएको बताए। उनले नेपालमा हालै संसद्मा खाद्य सुरक्षासम्बन्धी विधेयक ल्याएको जानकारी गराए। कार्यक्रममा अमेरिकी राष्ट्रपति जो बाइडेनका पत्नी डा जिल वाइडेन, डोमिनिकाका राष्ट्रपति, मलावीका राष्ट्रपतिलगायतले पनि सम्बोधन गरेका थिए।"
"कसैलाई छ, कसैलाई छैन : गर्भवती र सुत्केरीलाई गरिने हवाई उद्धार","बुटवल : सरकारले दुर्गम क्षेत्रका ज्यान जोखिममा परेका गर्भवती र सुत्केरी महिलाहरूलाई लक्षित गरेर हवाई २०७५ सालदेखि हवाई उद्धार सेवा सञ्चालन गरेको छ। राष्ट्रपति महिला उत्थान कार्यक्रमअन्तर्गत उक्त सेवा निरन्तर चलिरहेको छ। तर, सरकारले छनौट गरेका जिल्ला र स्थानीय तह पर्याप्त नभएको नागरिकहरूले गुनासो गरेका छन्। उस्तै प्रकृतिको पालिकामा सेवा दिनु र उस्तैमा नदिनुले आफूहरूलाई सरकारले विभेद गरेको उनीहरूको गुनासो छ। यो कार्यक्रम हाल देशभरका १९ वटा जिल्लामा पूर्ण र २९ वटा जिल्लामा आंशिक रूपमा लागू भएको छ। दुर्गम र कमजोर आर्थिक अवस्थाका महिलाहरूलाई हवाई उद्धार सेवा वरदान सावित भए पनि यसलाई निश्चित भूगोल र क्षेत्रमा भन्दा बिरामीहरूको अवस्थालाई हेरेर लागू गर्नुपर्ने सुझाव छ। गर्भवतीले गुहार मागिन्, तर हवाई सेवा पाइनन् गुल्मीको मदाने गाउँपालिका१ अग्लुङकी ३४ वर्षीय लक्ष्मी सेनलाई अस्वाभाविक रूपमा पेट दुखेपछि असोज २ गते बाझकटेरीस्थित मधाने सामुदायिक स्वास्थ्य केन्द्र, बसुन्धारामा पुगिन्। स्वास्थ्यचौकी पुगेपछि थाहा भयो उनको पेटमा भएको ६ हप्ताको गर्भ पाठेघरभन्दा बाहिर डिम्बबाहिनी नलीमा बसेको रहेछ। बिहान ६ बजे अस्पताल पुगेकी सेनको स्वास्थ्यचौकीमा उपचार सम्भव भएन। उनलाई तत्कालै जिल्ला अस्पताल वा अन्य अस्पतालमा लैजानुपर्ने भयो। मदाने क्षेत्र गुल्मीकै दुर्गम पालिका हो। भनेकै बेला यहाँ सवारीसाधन पाइँदैन। एम्बुलेन्स खोज्दाखोज्दै घण्टौं समय बित्यो। सेनको अवस्था नाजुक बन्दै गयो। खोजेकै बेला एम्बुलेन्स नपाएपछि स्वास्थ्यचौकी इन्चार्ज एवं हेल्थ असिस्टेन्ट यामलाल भुसालले गुल्मीका प्रमुख जिल्ला अधिकारी कृष्णप्रसाद शर्माले फोन गरेर भने। सिडियो साब यहाँ एकजना गर्भवती महिला सिरियस बिरामी हुनुहुन्छ। एम्बुलेन्स खोजेको पाइएन्। तत्कालै उद्धार नगरे जे पनि हुनसक्छ, त्यो भनेको हवाई उद्धारबाटै सम्भव होला, भुसालको गुनासो सुनेपछि प्रमुख जिल्ला अधिकारी शर्माले यसबारे बुझेर तत्कालै जवाफ फर्काए, बिरामीको आर्थिक अवस्था कस्तो छ ? केन्द्र सरकारले दिने राष्ट्रपति महिला उत्थान कार्यक्रमअन्तर्गत निःशुल्क हवाई उद्धार सेवा मधाने गाउँपालिकामा लागू छैन। मालिकामा भए गर्न सकिन्थ्यो। शर्माको जवाफ सुनेपछि स्वास्थ्यचौकी इन्चार्ज भुसालसहितका कर्मचारीहरूको हवाई उद्धारको विकल्पमा पनि पूर्णविराम लाग्यो। गर्भवती र सुत्केरी महिलाहरूका लागि संघीय सरकारले सञ्चालनमा ल्याएको हवाई उद्धार कार्यक्रम न्यायोचित छैन। भौगोलिक हिसाबले उस्तै प्रकृतिको गाउँपालिकामा कार्यक्रम लागू छ, सोही प्रकृतिको अर्कोमा छैन। कार्यक्रम कार्यान्वयन भएका पालिका ठीक छन्, तर छुटेकाहरू थप्नुपर्छ। निश्चित भूगोल र क्षेत्रका आधारमा भन्दा पनि महिलाहरूको स्वास्थ्य संवेदनशीलतालाई ख्याल गरेर कार्यक्रम सञ्चालन हुनुपर्छ। एउटा भूगोलका महिलालाई समस्या पर्ने अर्कोमा नपर्ने भन्ने हुँदैन। सकेसम्म भूगोल र क्षेत्र मात्र तोक्नु राम्रो होइन्। छुटेका दुर्गम पालिकाहरूलाई समेट्नका लागि माग गरेका छौँ। राज्यले दिने सेवामा नागरिकलाई विभेद गर्नुहुँदैन्। विष्णुकुमार गिरी, अध्यक्ष, गाउँपालिका राष्ट्रिय महासंघ, लुम्बिनी प्रदेश बिरामीको आर्थिक अवस्था निकै नाजुक छ। लाखौं खर्चेर हेलिकप्टरमा उपचार गराउने कुरा सपनाजस्तै छ। तर, स्वास्थ्यचौकीमै छटपटिएकी सेनको ज्यान जोगाउनै पर्ने छ। इन्चार्ज भुसालले जसोतसो जिल्लाबाट एम्बुलेन्स मगाए र उनलाई जिल्ला अस्पताल तम्घाससम्म पुर्याउने व्यवस्था मिलाए। जिल्ला अस्पतालमा तयारीसाथ बसेका चिकित्सकहरूले करिब दुई घण्टा लगाएर सफल सल्यक्रिया गराए। आमाको ज्यान जोगियो। तीन छोरीकी आमा सेनको चौथो सन्तान जन्माउने सपना अन्ततः अँधुरै रह्यो। हवाई सेवा दुर्गममा छ, छैन ! संघीय सरकारले मात्र दिने दुर्गम क्षेत्रका महिलाहरूका लागि हवाई सेवाले देशका कतिपय महिलाहरूको अकालमै ज्यान जोगिएको छ। सयौं महिला लाभांवित पनि भएका छन्। तर, यही कार्यक्रमले मधाने जस्ता दुर्गम गाउँका महिलाहरूलाई विभेद गरेको छ। गुल्मीका प्रमुख जिल्ला अधिकारी शर्माले संघीय सरकारको कार्यक्रम मधानेमा लागू नभएपछि प्रदेश सरकारसँग छ कि भनेर पनि बुझ्ने प्रयास गरे। तर, लुम्बिनी प्रदेश सरकारले अहिलेसम्म यस्तो कार्यक्रम ल्याएकै छैन। भगवान् भरोसामै गुल्मी अग्लुङकी लक्ष्मी सेनले नयाँ जीवन त पाइन्, तर उनीजस्ता सयौं दुर्गमका महिलाहरूले समयमै उपचार नपाएर अकालमै ज्यान गुमाउन बाध्य छन्। निश्चित भूगोल र क्षेत्र तोकिदिँदा हामीलाई पनि धेरै समस्या पर्दो रहेछ, प्रमुख जिल्ला अधिकारी शर्माले भने, कार्यक्रम लागू भएको मालिका गाउँपालिका मधाने गाउँपालिकासँग जोडिएको छ। भौगोलिक हिसावले हेर्ने हो भने दुवै पालिका उस्तैउस्तै छन्। अझ बढी मालिका सुगम होला। दुर्गम क्षेत्र तोक्ने विषयमा मौखिक रूपमा मन्त्रालयलाई जानकारी दिएका छौं। लिखित रूपमा पनि पठाउँछौं। शर्माले गुल्मीका मालिका र कालीगण्डकी गाउँपालिकामा मात्र दुर्गम क्षेत्रका गर्भवती र सुत्केरी महिलाहरूका लागि हवाई उद्धार सेवा कार्यक्रम लागू भएको जानकारी दिए। ६ वर्षमा ७५१ लाई उद्धार संघीय सरकारको महिला, बालबालिका तथा ज्येष्ठ नागरिक मन्त्रालयअन्तर्गत यो कार्यक्रम सञ्चालन हुन्छ। कार्यक्रम लागू भएदेखिको ६ वर्षको अवधिमा कुल सात सय ५१ जना गर्भवती र सुत्केरी महिलाले सेवा लिएका छन्। तर, कतिपय महिलाहरूको उद्धारकै क्रममा मृत्यु पनि भएको छ। सरकारले उद्धार गरिएका महिलाहरूलाई स्वास्थ्य संस्थासम्म पुर्याउने र निःशुल्क उपचारको व्यवस्थासमेत गर्ने गर्छ। हालसम्म यस कार्यक्रमअन्तर्गत कुल १९ करोड ६६ लाख रुपैयाँ खर्च भएको महिला, बालबालिका तथा ज्येष्ठ नागरिक मन्त्रालयकी राष्ट्रपति महिला उत्थान कार्यक्रम समन्वय एकाइ शाखा प्रमुख एवं हवाई उद्धार सम्पर्क व्यक्ति इन्दिरा आचार्यले जानकारी दिइन्। यस कार्यक्रमअन्तर्गत हालसम्म २५ करोड ९९ लाख रुपैयाँ बजेट विनियोजन गरिएको छ। तर, करिब साढे ६ करोड रुपैयाँ खर्च हुन सकेको छैन। निश्चित भूगोल र क्षेत्र तोकिदिँदा हामीलाई पनि धेरै समस्या परेको छ। गुल्मीका मालिका र कालीगण्डकी गाउँपालिकामा मात्र यो कार्यक्रम लागू छ। भौगोलिक हिसाबले हेर्ने हो मालिका र मधाने दुवै पालिका उस्तैउस्तै छन्। अझ बढी मालिका सुगम होला। अरू दुर्गम क्षेत्र र पालिकामा कार्यक्रम विस्तार गर्ने विषयमा मौखिक रूपमा मन्त्रालयलाई जानकारी दिएका छौं। लिखित रूपमा पनि पठाउँछौं। कृष्णप्रसाद शर्मा, प्रमुख जिल्ला अधिकारी, गुल्मी कार्यक्रम लागू नभएका धेरै जिल्लाका गाउँहरूबाट महिलाहरूलाई उद्धार गर्नका लागि फोन आउँछ, आचार्यले भनिन्, तर, कार्यक्रमै नभएपछि सेवा दिन सकिँदैन। कार्यविधिभन्दा तलमाथि गर्न कानुनले नदिएपछि हामीलाई पनि नरमाइलो लाग्छ। २०७५ सालदेखि कार्यक्रम लागू भएको र २०७७ सालदेखि बनेको कार्यविधि संशोधन नभएको उनले बताइन्। जोखिममा परेका दुर्गम क्षेत्रका कुनै पनि महिलाहरू सेवाबाट बञ्चित हुन नपरोस् भनेर लागिपरेको उनको भनाइ छ। अब हुने संशोधनमा नयाँ जिल्ला र पालिकाहरू समेटिन्छन्, आचार्य भन्छिन्, सडक नपुगेका, अस्पतालको पहुँच नभएका, विपन्न र जोखिममा परेका महिलाहरूलाई मात्र यो कार्यक्रमले सम्बोधन गर्ने कार्यविधिमा छ। कतिपय पालिकाहरू अहिले सुगम बनिसकेको र सहज सडकको पहुँच भएकाले परिमार्जन गर्नुपर्ने अपरिहार्य देखिएको उनी सुनाउँछिन्। सुविधा लिनेमा धेरै कर्णाली, थोरै लुम्बिनी ६ वर्षको अवधिमा सबैभन्दा धेरै कर्णालीका महिलाहरूले यस कार्यक्रमबाट सेवा लिएका छन्। गर्भवती र सुत्केरी गरी कुल २ सय २९ जना महिलाहरूले सेवा लिएका छन्। महिला, बालबालिका तथा ज्येष्ठ नागरिक मन्त्रालयका अनुसार सबैभन्दा धेरै सेवा लिने महिलाहरूमा लुम्बिनी छ। यहाँ कुल १४ जना महिलाले ६ वर्षका अवधिमा सेवा लिएका छन्। लुम्बिनीको गुल्मी, प्यूठान, रोल्पा, पूर्वीरुकुम र नवलपरासी (बर्दघाट सुस्ता पश्चिम) मा मात्र कार्यक्रम लागू छ। कोशी प्रदेशमा २ सय ११ जना, बागमतीमा १ सय ७, गण्डकीमा ३५ र सुदूरपश्चिम प्रदेशमा १ सय १७ जना महिलाले सेवा लिएका छन्। मन्त्रालयका अनुसार मधेस प्रदेशमा कार्यक्रम लागू छैन। कार्यक्रम न्यायोचित छैन, संशोधन गर्नुपर्छ कार्यक्रम लागू भएदेखि हालसम्म ७ सय ५१ जना गर्भवती र सुत्केरी महिलाले सेवा लिएका छन्। हालसम्म यस कार्यक्रमअन्तर्गत कुल १९ करोड ६६ लाख रुपैयाँ खर्च भएको छ। अहिलेसम्म २५ करोड ९९ लाख रुपैयाँ बजेट विनियोजन गरिएको छ। तर, करिब साढे ६ करोड रुपैयाँ खर्च हुन सकेको छैन। कार्यक्रम लागू नभएका धेरै जिल्लाका गाउँहरूबाट महिलाहरूलाई उद्धार गर्नका लागि फोन आए पनि सेवा दिन सकिएको छैन। कार्यविधिले नसमेटिएको क्षेत्रमा सेवा दिन मिल्दैन। जोखिममा परेका दुर्गम क्षेत्रका कुनै पनि महिलाहरू सेवाबाट बञ्चित हुन नपरोस् भनेर कार्यविधि संशोधनको प्रक्रियामा छ। इन्दिरा आचार्य, उपसचिव एवं हवाई उद्धार सम्पर्क व्यक्ति, महिला, बालबालिका तथा ज्येष्ठ नागरिक मन्त्रालय गाउँपालिका राष्ट्रिय महासंघका लुम्बिनी प्रदेश अध्यक्ष एवं गौमुखी गाउँपालिका अध्यक्ष विष्णुकुमार गिरीले गर्भवती र सुत्केरी महिलाहरूका लागि संघीय सरकारले सञ्चालनमा ल्याएको हवाई उद्धार कार्यक्रम न्यायोचित नभएको टिप्पणी गरेका छन्। भौगोलिक हिसावले उस्तै प्रकृतिको गाउँपालिकामा कार्यक्रम लागू छ, सोही प्रकृतिको अर्कोमा छैन्, उनले भने, कार्यक्रम कार्यान्वयन भएका पालिकामा ठीक छन्, तर छुटेकाहरूको थप गर्नुपर्छ। उनले यो कार्यक्रम निश्चित भूगोल र क्षेत्रका आधारमा भन्दा पनि महिलाहरूको स्वास्थ्य संवेदनशीलतालाई ख्याल गरेर सञ्चालन गर्नुपर्नेमा सुझाव दिए। एउटा भूगोलका महिलालाई समस्या पर्ने अर्कोमा नपर्ने भन्ने हुँदैन्, उनी भन्छन्, यसबारे मन्त्रालयले स्थानीय तहसँग समन्वय गरेर सञ्चालन गर्नु राम्रो हुन्छ। सकेसम्म भूगोल र क्षेत्र मात्र तोक्नु राम्रो होइन्। देशका दुर्गम गाउँ सबैमा कार्यक्रम सञ्चालन गरे राम्रो हुन्छ। उनले प्यूठानकै नौवहिनी गाउँपालिकामा कार्यक्रम कार्यान्वयन भएको तर त्यसैसँग जोडिएको गौमुखी गाउँपालिकामा कार्यक्रम नहुनु वैज्ञानिक नभएको टिप्पणी गरे। भौगोलिक हिसाबले नौवहिनी र गौमुखीका धेरै वडाहरू उस्तै छन्। गौमुखीले आफ्नै ८ लाख रुपैयाँ लगानीमा लिवासेमा हेलिप्याडसमेत निर्माण गरेको अध्यक्ष गिरीले जानकारी दिए। नौवहिनीका रजवारा, पुँजा, अर्खा धेरै जोखिमयुक्त गाउँ हुन्। छुटेका दुर्गम पालिकाहरूलाई समेट्नका लागि माग गरेका छौँ, गिरीले भने, राज्यले दिने सेवामा नागरिकलाई विभेद गर्नुहुँदैन। यी हुन् सूचीकृत अस्पतालहरू हवाई सेवामार्फत उद्धार गरिएका महिलाहरूलाई उपचार गर्नका लागि सरकारले निश्चित अस्पतालहरूसमेत तोकेको छ। मन्त्रालयकी हवाई उद्धार सम्पर्क व्यक्ति आचार्यका अनुसार मन्त्रालयले सुर्खेत प्रादेशी अस्पताल, कोशी प्रादेशिक अस्पताल र परोपरकार प्रसूति तथा स्त्रीरोग अस्पताल थापाथलीसँग उपचारका लागि सम्झौता गरिएको छ। तोकिएका अस्पतालमा उपचार गरिसकेपछि बिरामीको आफन्तलाई यातायात खर्चबापत अस्पतालमार्फत मन्त्रालयले २० हजार रुपैयाँसमेत उपलब्ध गराउने गरेको छ। हाम्रो गाउँ गुल्मीकै दुर्गम क्षेत्रमा पर्छ। तर, गर्भवती र सुत्केरी महिलाहरूका लागि हवाई उद्धार कार्यक्रमले हाम्रो पालिकालाई समेटेको रहेनछ। हालै एक जना ६ हप्ताकी गर्भवती महिलाको धेरै प्रयास गरेर ज्यान जोगाउन सफल भयौं। केन्द्र सरकारले यस्ता समस्यामा परेका महिलाहरूलाई हेलिकप्टरमार्फत सेवा दिने भन्ने सुनेका थियौं तर बुझ्दै जाँदा सिडियो साबले कार्यक्रम छैन भनेपछि निराश हुनुपर्यो। ती महिलाको आफ्नै लगानीमा लाखौं खर्च गरेर हवाई सेवा लिने स्थिति थिएन। मधाने स्वास्थ्यचौकीको समन्वय र जिल्ला अस्पताल गुल्मीका चिकित्सकहरूको अथक प्रयासले एउटी महिलाको झन्डै गुमेको ज्यान जोगाउन सफल भएकोमा खुसी लागेको छ। यामलाल भुसाल, इन्चार्ज, मधाने सामुदायिक स्वास्थ्य केन्द्र बसुन्धारा मदाने गाउँपालिका गुल्मी कार्यक्रमबारे छैन जानकारी, निजीलाई पनि समेट्न सुझाव कार्यक्रम लागू भएकै जिल्लाहरूका नागरिकलाई यो कार्यक्रमबारे धेरैले जानकारी छैन। जटिल समस्यामा परेका महिलाहरूलाई कार्यक्रमबारे पर्याप्त जानकारी नहुँदा अकालमै ज्यान जाने गरेको छ। हवाई सेवा धेरैका लागि आकाशको फल आँखातरी मरजस्तै छ। तर, सरकारले निःशुल्क सेवा दिन्छ भन्ने जानकारी समस्यामा परेका ती महिलाहरूलाई भएमा मृत्युको मुखबाट जोगिन सकिन्छ। यसका लागि स्थानीय तहले जानकारी दिनुपर्ने नागरिकहरूले सुझाव दिएका छन्। प्यूठानको नौवहिनी गाउँपालिकाका अध्यक्ष दिलबहादुर थापाले कार्यक्रम लागू भएको पाँच वर्ष बिते पनि अझैसम्म एक जना पनि महिलाले हवाई सुविधा लिन नपरेको प्रतिक्रिया दिए। पालिकाको सवैभन्दा दुर्गम गाउँ स्याउलीवाङमा नेपाली सेनाले हेलिप्याड बनाइदिएको छ, उनले भने, समस्या परेर हवाई मार्गबाट उपचार गर्न लैजानुपर्ने महिलाहरूको समस्या अहिलेसम्म देखिएको छैन। नेपाली सेनासँग तीनवटा हेलिकप्टर यसका लागि प्रयोग गर्ने गरिएको छ। एउटा हेलिकप्टर सुनसरीमा बस्ने गरेको मन्त्रालयकी उपसचिव आचार्यले जानकारी दिइन्। एउटा महिलालाई उद्धार गर्नका लागि न्यूनतम १ लाख ६० हजारदेखि अधिकतम साढे ९ लाख रुपैयाँसम्म राज्यकोषबाट खर्च हुने गरेको छ। महिलाहरूको उद्धारका लागि विनियोजित बजेट खर्च हुन नसकेको तथ्यांकले देखाएको छ। निजी क्षेत्रका हवाई कम्पनीलाई पनि समेटेर सरकारले सेवामा खटाउनुपर्ने नागरिकहरूको सुझाव छ।"
कृषिमा प्रविधिको प्रयोग,"अछाम : पछिल्लो समय सुदूरका दुर्गम पहाडी जिल्लामा कृषि कार्यमा प्रविधिको प्रयोग बढ्न थालेको छ । खेती लगाउन र भित्र्याउन परम्परागत सामग्री विस्थापित हुँदै गएपछि आधुनिक मेसिनको प्रयोग बढेको हो । सुदूरको अछाम जिल्लामा अहिले धान भित्र्याउने चटारो छ । गाउँमा काम गर्ने जनशक्ति नहुँदा धेरै जसो जग्गा जमिन बाँझो छन् भने आधुनिक प्रविधिको प्रयोगले कृषकहरूलाई काम गर्न सहज भएको छ । जोल्ने, काट्ने र थ्रेसिङ गर्ने सबै काम मेसिनबाटै हुन थालेको छ । कामदारकै भरमा गरिने कृषि कार्यमा हाल प्रविधिको प्रयोग बढ्दै गएको हो । अन्नवाली भित्र्याउँदा हुने नोक्सानीमा कमी, समयमै काम गर्न सकिने र खर्च पनि आधा घट्ने भएकाले कृषकहरू यसतर्फ आकर्षित भएका हुन् । विगत झैं कामदार पनि पाइन छाडेको कृषकहरू बताउँछन् । अछाममा पनि ५६ वर्षयतादेखि कृषि कार्यमा कृषि यन्त्रहरू बढ्दै गएको छ । कृषि क्षेत्रमा सरकारी स्तरबाट बढ्दै गएको अनुदानले कृषियन्त्रहरू भित्र्याउने क्रममा पनि वृद्धि भएको छ । साँफेबगर नगरपालिका४ मा रहेको हातेमालो बहुउद्देश्य सहकारी संस्थाले २१ रोपनी बाँझो जग्गा भाडामा लिएर खेती गरिरहेको अध्यक्ष सुरत भुलले बताए । विद्यालयमा दिवा खाजा आपूर्तिका लागी बाहिरबाट खरिद गर्नुभन्दा बाँझो जग्गा भाडामा लिएर धान गहुँ तरकारी खेती गर्दै आएको भुलले बताए । ती सबै कार्यका कृषि यन्त्रहरूको प्रयोग गर्दै आएको उनले बताए । उनले भने, धेरै वर्षदेखि खेती गर्ने छोडेका बाँझो जग्गा भाडाका लिएर हामीले प्रयोग गर्दे आएका छौं । सहकारी आफैंले खरिद गरेर र अनुदानमा धान गहुँ चुट्ने थ्रेसर, धान काट्ने कटर, अब रोपाइँ गर्ने यन्त्र ल्याउने तयारीमा छौं । कृषि यन्त्रहरूले अन्य कृषकहरूलाई भाडामा उपलब्ध गराउन गरेको उनले बताए । अहिले धान खेतीको सिजन छ, उनले भने यो थ्रेसरले एक घण्टामा ८ क्विन्टल धान चुट्छ । बसाइँसराइले खाली भइसक्यो गाउँघर, कृषिका लागि जनशक्ति छैन अब गाउँमा । त्यसैले प्रविधिको प्रयोगले निकै सहज भएको छ । अछाममा केही वर्षयता अनुदानमा कृषि यन्त्रहरू धान, गहँु चुट्ने थ्रेसर, पावर ट्रिलरलगायतका यन्त्र तथा मेसिनहरू वितरण हुँदै आएको छ । कृषि कार्यका लागि विभिन्न यन्त्रहरू भित्रिएसँगै खेतीपाती गर्न छोडेकाहरू पनि उत्साहित हँदै कृषिमै फर्किन थालेका वडा सदस्य निता कुँवरले बताइन् । उनले भनिन्, पहिले खेत जोत्न गोरु चाहिन्थ्यो । अन्य कामका लागी ८१० जना नभएर खेती लाग्दैन थियो । अब प्रविधिले सजिलो बनाएको छ । अब खेती लगाउन र भित्र्याउन २ देखि ३ जना भए पुग्छ । दिनभरि लाग्ने काम केही घण्टामै सकिन्छ । परम्परागत खेती गर्ने शैलीमा परिवर्तन गर्दै आधुनिक प्रविधिको प्रयोगलाई कृषकहरूले अँगाल्न थालेका छन् । कम जनशक्ति चाहिने र छिटो छरितो कामका लागि कृषि यन्त्रको प्रयोग बढ्न थालेको छ ।"
कोरलानाकामा फोरजी सेवा विस्तार,"जोमसोम : उत्तरी चीनको स्वशासित क्षेत्र तिब्बतसँग सीमाना जोडिएको मुस्ताङको लोमान्थाङ स्थित कोरलानाकामा मोबाइल फोरजी सेवा विस्तार गरिएको छ । जिल्ला प्रशासन कार्यालय मुस्ताङ र उपल्लो मुस्ताङका दुई गाउँपालिकाको पहलमा सोमबार साँझदेखि फोरजी सेवा सञ्चालनमा आएको हो । गत कार्तिक २७ गतेदेखि उपल्लो मुस्ताङको दुई गाउँपालिकाका लागि खुलेको कोरलानाकामा नेपाल सरकारले अध्यागमन कार्यालय तथा अस्थायी सुरक्षा पोस्ट स्थापना गर्ने तयारी गरेसँगै नेपाल दूरसञ्चार प्राधिकरण अन्तर्गत नेपाल टेलिकम जोमसोमले कोरलानाकामा मोबाइल फोरजी सेवा विस्तार गरेको हो । नाकामा मोबाइल फोन तथा इन्टरनेट सुविधाको पहुँच स्थापित गर्ने गरी लोमान्थाङ५ लोमान्थाङको रेडियो लिंक टावरलाई स्तरवृद्धि गर्दै कोरलानाकामा जडान गरिएको रेडियो लिंक टावरसँग कनेक्सन गरिएको हो । नाकामा पहिलो पटक मोबाइल नेटवर्क पुगेपछि त्यहाँ कार्यरत हुने कर्मचारी तथा सुरक्षाकर्मीलाई सूचना आदानप्रदान तथा दैनिक सरकारी कार्यसम्पादनमा सहज हुने मुस्ताङका प्रजिअ जनकराज पन्तले जानकारी दिए । हामीले नाकामा तत्कालका लागि गर्ने सरकारी कामकाज सहज बनाउन आवश्यक पूर्वाधारको व्यवस्था गर्न जुटेका छौं, २ दिन अघि बिद्युत पुगेको छ, आजबाट मोबाइल नेटवर्क पनि चल्यो' , प्रजिअ पन्तले भने,अब स्थापना हुने अध्यागमन र अस्थायी सुरक्षा पोस्टको कामकाजमा सहज हुन्छ, नाकामा ब्यापारिक कारोवारलाई पनि चुस्त बनाउने छ । नाकामा नेपाल बिद्युत् प्राधिकरणले बिद्युत सेवा विस्तार गरेसँगै सञ्चारको पहुँच पुर्याउन सहज भएको लोघेकर दामोदरकुण्ड गापाका अध्यक्ष लोप्साङ छोम्फेल बिष्टले जानकारी दिए । अब कोरलानाकालाई गतिशील बनाउन बिद्युत र सञ्चार सुविधाले ठूलो सहयोग पुग्ने अध्यक्ष बिष्टको भनाइ छ । उनले नाकामा बिजुली र फोरजी सेवा पुर्याउन उपल्लो मुस्ताङका दुई गाउँपालिकाले ठूलो योगदान गरेको बताए । सरकारले दसैंअगावै कोरलानाकामा अध्यागन कार्यालय स्थापना गर्ने तयारी गरेकाले नाकामा आवश्यक पूर्वाधारको तयारीलाई तीव्रता दिइएको हो । नाकामा अध्यागमन , भन्सार र सुरक्षा पोस्टको उपस्थितिले नाकामा हुने वित्तीय गतिविधिलाई नियमन र सहज गर्न सजिलो हुनेछ । नाकामा गण्डकी प्रदेश सरकारले गत वर्ष ५० लाख लागतमा एसवाई प्यानलको ६ कोठे भवन निर्माण सम्पन्न गरेको छ । यस्तै कोभिडपछि चीनले प्रयोग गरेको केही थान प्रिफाईप कन्टेनर उपलब्ध गराएको थियो । सोही पूर्वाधारमा अध्यागन, भन्सार र सुरक्षा पोस्टलाई व्यवस्थापन गर्ने तयारी गरिएको हो । नाकामा सरकारी उपस्थितिले पशुक्वारेन्टाईन, खाद्य क्वारेन्टाईन र पेय क्वारेन्टाईनको अनुगमन तथा चेकजाँच गर्न सजिलो हुने लोमान्थाङ गाउँपालिकाका अध्यक्ष टसीनर्बु गुरुङले जानकारी दिए । नाकामा अध्यागमन स्थापना भएपछि मुस्ताङीलाई चिनको भुभागमा किनमेल गर्न जान सहज हुने उनले बताए । जिल्ला प्रशासन कार्यालय मुस्ताङले उपल्लो मुस्ताङका दुई गाउँपालिकाका नागरिकलाई करिव ३ हजार बोर्डर पास वितरण गरिसकेको छ । यस्तै मुस्ताङको तल्लो क्षेत्रका नागरिकलाई पनि पास वितरण गर्न प्रशासनले स्थानीय तहको समन्वयमा बोर्डर अनुमति पत्रको प्रक्रिया अघि बढाई सकेको छ।"
आरोहीले खचाखच मनास्लु भिलेज,"गोरखा : ४८०० मिटर उचाइमा अवस्थित मनास्लु बेसक्याम्प अहिले आरोहीले खचाखच छ। पर्यटन विभागबाट अनुमति लिएका ३ सयभन्दा धेरै आरोही अहिले सहयोगीका साथमा मनास्लु बेसक्याम्पमा आरोहण अभ्यास गरिरहेका हुन्। यो सिजनमा नेपालमा सबैभन्दा धेरै आरोहीले ८,१६३ मिटर अग्लो मनास्लु हिमाल आरोहण गर्ने पर्यटन विभागको तथ्यांकमा उल्लेख छ। आरोही, शेर्पा, गाइड, पोर्टर, कुकलगायतका स्वदेशी, विदेशीहरू अहिले बेसक्याम्पमा रंगीचंगी टेन्ट गाडेर मनास्लु भिलेज बनाइ बसोबास गरिरहेका छन्। मनास्लुको काखमा रहेको सामागाउँमा ट्रेकिङमा गएका पर्यटकले भरिभराउ छ भने बेसक्याम्पस्थित मनास्लु भिलेज आरोहीहरूले खचाखच छ। आरोही र पर्यटकका कारण सामागाउँ र बेसक्याम्पमा ठूलो चहलपहल रहेको स्थानीय वीरबहादुर लामा बताउँछन्। उनका अनुसार सामागाउँमा भन्दा बढी चहलपहल बेसक्याम्पमा छ। आरोहण सिजन सुरु भएसँगै गाउँलेहरू पनि भारी व्यवस्थापन गर्न आरोहीसँगै बेसक्याम्प पुग्ने गरेको उनले जानकारी दिए। अहिले गाउँमा भन्दा धेरै मान्छेहरू बेसक्याम्पमा छन्, उनले भने, आरोही, गाइड, भरिया, हिमाल आरोहण गराउने कम्पनी गरेर दैनिक रूपमा कम्तीमा पनि ३०० जना माथि (बेसक्याम्पमा) नै हुन्छन्। हिमाल आरोहण गर्ने सिजन सुरु भएसँगै गाउँमा उत्साह बढेकोे उनी बताउँछन्। आरोहणको सिजन सुरु भएसँगै स्थानीयवासीले पनि गाइड, भरिया बनेर राम्रो आम्दानी गर्ने गरेका छन्, उनले भने, हिमाली भेगको आम्दानीको मुख्य स्रोत पर्यटन नै हो, त्यसैले पनि यसको उचित व्यवस्थापन गर्नु जरुरी छ। सामागाउँमा पनि दैनिक ५०६० जना ट्रेकिङ गर्ने विदेशी पर्यटकहरू आउने गरेको उनले जानकारी दिए। पर्यटनले गर्दा नै यहाँका स्थानीयहरूले काम पाइरहेका छौं, उनले भने। मनास्लु आरोहणका लागि यसवर्ष ३ सय ८ जना विदेशी आरोहीले अनुमति लिएका छन्। २८ टिमका २ सय २६ जना पुरुष आरोही र ८२ महिला अरोही अहिले मनास्लु आरोहणका लागि बेसक्याम्पमा आइसकेका छन्। उनीहरूबाट सरकारले ३ करोड ७१ लाख ४३ हजार १ सय ४३ रुपैयाँ राजस्व संकलन गरेको छ। मनास्लुलगायत देशभरका अन्य ९ हिमाल आरोहणका लागि यस वर्ष ३ सय ६२ जना आरोहीले अनुमति पाएका छन्। सबै गरी सरकारले चार करोड ५२ लाख ४५ हजार ८ सय ४८ रुपैयाँ राजस्व आम्दानी गरेको पर्यटन विभागको अभिलेखमा उल्लेख छ। मनास्लु आरोहणका लागि सबैभन्दा धेरै २०७९ सालमा ४ सय ४ जानले अनुमति लिएका थिए। २०८० मा २६ समूहका ३०१ जनाले अनुमति लिएका थिए भने यस वर्ष बढेर ३०८ जनाले अनुमति लिएका पर्यटन विभागकको तथ्याङकमा उल्लेख छ। मनास्लु बेसक्याम्पमा यही सेप्टेम्बर १०१२ देखि टेन्टहरू बाँधेर क्याम्प लगाइएको थियो। अबको ९१० दिनका उक्त क्याम्प हट्ने सामागाउँका स्थानीयहरू बताउँछन्। यो वर्षका लागि हिमाल आरोहणको समयावधी सकिन लागे पनि ट्रेकिङ सिजन भने मंसिरसम्म चल्ने छ। त्यतिबेलासम्म गाउँमा पर्यटकहरूको रौनक कायमै रहने सामागाउँका होटल व्यवसायीहरू बताउँछन्।"
"युवा बिना मुलुकको रुपान्तरण हुँदैन, राष्ट्र निर्माणमा एकजुट बनौं : प्रधानमन्त्री ओली","न्युयोर्क : प्रधानमन्त्री केपी शर्मा ओलीले युवाहरू बिना मुलुकले रुपान्तरण गर्न सक्दैन भन्नेमा आफू स्पष्ट रहेको बताएका छन्। संयुक्त राष्ट्रसङ्घको ७९ औँ महासभामा भाग लिन अमेरिकाको न्युयोर्कमा पुगेका प्रधानमन्त्री ओलीले कोलम्बिया विश्वविद्यालयद्वारा आयोजित वर्ल्ड लिडर्स फोरममा सम्बोधन गर्दै युवालाई राष्ट्र निर्माणमा एकजुट हुन आग्रह गरेका हुन्। प्रधानमन्त्री ओलीले भने, रोजगारीका अवसरका लागि नेपाल सरकारले सानासाना उद्योग र स्टार्टअपजस्ता कार्यक्रम ल्याएका छौं। युवाहरू बिना मुलुकले रुपान्तरण गर्न सक्दैन भन्नेमा स्पष्ट छु। राष्ट्र निर्माणमा एकजुट होऔं। उनले विदेशमा रहेका नेपाली युवालाई रोजगारी विकासका लागि स्वदेशमा फर्केर अवसर सिर्जना गर्न आग्रह गरे। नेपालको लोकतन्त्र र आर्थिक विकासको यात्रा विषयक संवादमा मुख्य वक्ताका रुपमा सम्बोधन गर्दै ओलीले रोजगारीका अवसरका लागि नेपाल सरकारले सानासाना उद्योग र स्टार्टअपजस्ता कार्यक्रम ल्याएको जानकारी गराए। नेपालको आर्थिक अवस्था त्यस्तो धेरै कमजोर छैन। बरु म यसको समृद्धिको प्रचुर सम्भावना देखिरहेको छु, जुन हामीले मेहनत गरेमा छोटो समयभित्र हाँसिल गर्न सक्नेछौँ, प्रधानमन्त्री ओलीले भने, हामी उदाउँदो लोकतन्त्र भएका मुलुक हौँ। भारत र चीनजस्ता आर्थिक शक्ति राष्ट्रका छिमेकी पनि हौँ। त्यस अर्थमा नेपाल आर्थिक विकासका लागि बहुआयामिक अर्थतन्त्र बन्न सक्ने अवस्थामा छ। उनले नेपालबाट विदेश गएका विद्यार्थी र युवाहरूको मात्रै सङ्ख्या बाहिर आउने तर विदेशबाट स्वदेश फर्किएकाहरूको हिसाब नभएको उल्लेख गर्दै फर्कनेहरूको क्रम पनि बढेको बताए। उनले आफूले नेपालको लोकतान्त्रिक आन्दोलनमा निर्णायक भूमिका निर्वाह गरेका संसद्का दुई ठूला दलसहितको सरकारको नेतृत्व गरिरहेको अवगत गराउँदै सुशासन र पारदर्शिता कायम गर्ने सङ्कल्प लिएको जानकारी दिए। ओलीले भने, नेपालीलाई समृद्ध र सुखी बनाउनेबाहेक हामीसँग अरु कुनै अभिष्ट छैन। समृद्धिको यात्रामा हामी पूर्ण कटिबद्ध रहेका छौँ।"
