शीर्षक,विवरण
सिन्धुलीमा फसेका ३९ जनालाई हेलिकोप्टरबाट उद्धार,"सिन्धुली : सिन्धुलीको सुनकोसी गाउँपालिका१ नेपालथोक गजुरीदह बाढीमा फसेकाहरूको हेलिकोप्टरमार्फत उद्धार गरिएको छ। अविरल वर्षासँगै रोशी खोलामा आएको बाढी र पहिरोका कारण तीन दिनदेखि बनेपासिन्धुलीबर्दिवास (बिपी) राजमार्ग अवरुद्ध हुँदा बीच बाटोमा फसेका ३४ जनलाई नेपाली सेन र पाँच जना बेलायती नगारिकलाई निजी कम्पनीको हेलिकोप्टरमार्फत उद्धार गरिएको हो। सिन्धुलीका प्रहरी प्रमुख गोविन्दराज काफ्लेका अनुसार रोशी खोलामा आएको बाढीले राजमार्ग भत्काएर क्षति गर्दा अपलपत्र विदेशी नागरिकसहित, विरामी, वृद्ध तथा बालबालिकाहरू गरी ३४ जनालाई आइतबार साँझ ६ बजे हेलिकोप्टरमार्फत धुलिखेल पठाइएको हो। त्यस्तै निजी कम्पनीको हेलिकोप्टरमार्फत सुनकोशी गाउँपालिकाको रातामाटाबाट पाँच जना बेलायती नागरीकको उद्धार गरेर काठमाडौं पठाइएको छ। राजमार्गको नेपालथोकधुलिखेल खण्डको दर्जन बढी स्थानमा रोशीको बाढी र पहिरोले क्षति पुर्याएपछि तत्काल राजमार्ग सूचारु गर्न असम्भव छ। तीन दिनदेखि सयौं सवारी साधनका हजारौं यात्रुहरू अलपत्र थिए। अलपत्र यात्रुहरूमध्ये विरामी, अशक्त, वृद्ध तथा बालबालिकाहरूलाई हेलिकोप्टरबाट उद्धार थालिएको प्रहरी प्रमुख काफ्लेको भनाइ छ।"
खोलामा युवकको शव फेला,नुवाकोट : नुवाकोटको लिखु खोलामा एक युवकको शव फेला परेको छ। बाढीसहितको खोलामा युवकको शव फेला परेपछि पहिचान गर्न समस्या भएको छ। लिखु गाउँपालिका५ मा रहेको लिखु खोलामा पुरुषको शव फेला परेको जिल्ला प्रहरी कार्यालय नुवाकोटले जनाएको छ। लिखु खोलाले बगाएर ल्याएको अवस्थामा करिब ३७ वर्षीय पुरुषको निर्वस्त्र अवस्थाको शव भेटिएको नुवाकोट प्रहरीले जनाएको छ। लिखु खोलाको किनारमा पहिचान नखुलेको पुरुषको शव लिखु खोलाले बगाएर ल्याई किनारा लगाई राखेको अवस्थामा भेटिएको प्रहरी नायब उपरीक्षक तिलक भारतीले जानकारी दिए। उनका अनुसार शव पहिचानका लागि नुवाकोट जिल्ला अस्पताल त्रिशूलीमा राखिएको भए पनि पहिचान खुल्न नसकेको छैन। मृतकको युवकको शव मंगोलियन अनुहार र टाउकोको अगाडि चोट लागेको छ भने पहिचान खुल्न बाँकी रहेको प्रहरीले जनाएको छ। बाढीसहितको खोलामा शव फेला पारिएको जानकारी हुने बित्तिकै प्रहरी अधिकृतसहितको टोली घटनास्थल पुगेको थियो। शव पोस्टमार्टम तथा पहिचानको लागि त्रिशूली अस्पतालमा राखिएको छ।
सर्वदलीय बैठकमा गृहमन्त्रीको दावी : विपद्बारे पूर्वसूचना र तयारीले क्षतिलाई न्युनीकरण गर्न मद्दत पुग्यो,"काठमाडौं : गृहमन्त्री रमेश लेखकले विपद्बारे पूर्वसूचना र तयारीले क्षतिलाई न्युनीकरण गर्न मद्दत पुगेको बताएका छन् । आइतबार दिउँसो प्रधानमन्त्री तथा मन्त्रिपरिषदको कार्यालयमा बसेको सर्वदलीय बैठकमा उनले विपद् पूर्वको सूचना र तयारीले क्षति कम भएपनि थप व्यवस्थित गर्न जरुरी रहेको बताए। विपद न्युनीकरण र विपद्को व्यवस्थापनमा दुई वटा चरण हुन्छ । एउटा विपद् पूर्वको सूचनाको विषय हो । पूर्वानुमान अनुसार सूचनाको सम्प्रेषण पनि भएको थियो । त्यो सूचनालाई आगामी दिनमा थप व्यवस्थित गर्न जरुरी छ, गृहमन्त्री लेखकले भने,अर्को विपदको प्रतिकार्यको विषय हो । त्यसका लागि पूर्व तयारी नभएको होइन । सरकारले पूर्व तयारी गरेकाले नै क्षतिलाई न्युनीकरण गर्नका लागि सहयोग पुगेको छ । आगामी दिनमा यसलाई थप व्यवस्थित गरेर जान जरुरी छ । गृहमन्त्री लेखकले सरकारले अब आज चारवटा विषयमा जोड दिनुपर्ने बताए। पहिलो खोजी उद्धारको विषय हो । हामीले मानिसहरूको खोजी गर्नुछ । दुःख र पीडामा रहेका मान्छेलाई उद्दर गर्नुछ । सँगसँगै राहत पनि अगाडि बढाउनुछ । घाइतेहरुको उपचार गर्नुछ । राजमार्ग चाँडोभन्दा चाँडो खोल्नुपर्नेछ । सरकार तत्काल यी चार कुरामा ध्यान दिएर अगाडि बढ्छ,उनले भने। बाढी र पहिरोबाट १४८ को मुत्यु, ५९ बेपत्ता र ६० जना घाइते रहेको गृहमन्त्री लेखकले बताए । ३ हजार ३ सय ३६ जनाको शकुसल उद्धार गरिएको उनको भनाइ छ । नेपाली सेना, नेपाल प्रहरी, शसस्त्र प्रहरी बलले सक्दोसम्म उद्धार राहतमा काम गरिरहेको भन्दै सरकारका अन्य निकायले समन्वयात्मक रुपमा काम गरिरहेको उनले बताए। उद्धारका लागि नेपाली सेनाको हेलिकप्टर परिचालन गरिएको छ । चाँडो उद्धार गर्नुपर्नेको उद्धार भइरहेको छ, उनले भने, बालबालिका, सुत्केरी, अपांगता भएका व्यक्ति, वृद्धिहरुलाई प्राथमिकता दिएर उद्धार गर्न निर्देशन गरिएको छ । हरेक जिल्लादेखि केन्द्रसम्म उद्धारका लागि हटलाइनको व्यवस्था गरिएको छ । डुवानमा परेका उपत्यकालगायत देशका सम्पूर्ण स्थानमा खाद्यान, खानेपानी, अस्थायी बसोबास, प्राथमिक स्वास्थ्य तथा महामारी नियन्त्रणका लागि सम्बन्धित निकायलाई निर्देशन गरिएको गृहमन्त्री लेखकले बताए। नख्खु खोलामा केही मानिसका उद्दारबारे उठेको प्रश्नमा पनि गृहमन्त्री लेखकले प्रस्ट पारे ।नख्खु खोलामा प्रहरी पुग्दै नपुगेको होइन । सेनाको हेलिकोप्टर पनि त्यहाँ पुर्याउने कोसिस भएको हो । भिजिविलिटीका कारण सेनाको हेलिकोप्टर जान सकेन । नेपाल प्रहरी र सशस्त्र प्रहरी गएका छन् । उद्दार गर्न गएका सशस्त्र प्रहरी बग्दा पौडेर उद्धार भएको छ । नख्खु खोलाको घटनामा उद्धार गर्न खोज्दा खोज्दै घटना भएका हो, उनले भने।'"
आन्तरिक उडानमा भाडा घटाउन वायुसेवा कम्पनीहरू सहमत,काठमाडौं : संस्कृति पर्यटन तथा नागरिक उड्डयनमन्त्री बद्री पाण्डेको विशेष पहलमा वायु सेवा कम्पनीहरूले केही दिनका लागि अधिकतम भाडादरमा टिकट नबेच्ने निर्णय गरेका छन्। मन्त्रालयको पहलमा नागरिक उड्डयन प्राधिकरणसँग आज बसेको बैठकपछि हवाई कम्पनीहरूको संस्था वायुसेव सञ्चालक संघ नेपालले विज्ञप्ति जारी गरी सरकारले तोकेको अधिकतम् भाडादरमा केही दिनका टिकट नबेच्ने निर्णय गरेका हुन्। देशमा हालै भएको बाढी पहिरोको विपतका कारण उत्पन्न समस्यालाई मध्यनजर गरी सोमबारदेखि बुधबारसम्मका लागि अधिकतम् दरमा टिकट नबेच्ने निर्णय गरेको जनाएको छ। विपद्का बेला राजमार्गहरु बन्द भएको र यात्रुहरू अफ्टयारो परेका समयमा सरकारले तोकेको अधिकतम दरमा टिकट बिक्री गर्दा सर्वधारणलाई समस्या भएको व्यापक गुनासोपछि मन्त्रालयले भाडा घटाउन पहल गरेको थियो।
बैंकमा एक जनाले कति साट्न पाइन्छ सुकिला नोट ?,"काठमाडौं : नेपाल राष्ट्र बैंकले दशैंका लागि सुकिला नोट साट्न सुरु गरेको छ। राष्ट्र बैंकले बैंकको केन्द्रीय तथा प्रादेशिक कार्यालय र सबै बैंक तथा वित्तीय संस्थाका शाखाबाट यही असोज २२ गतेसम्म सुकिला नोट साट्न सकिने जनाएको छ । नयाँ नोट साट्न यसअघि सर्वसाधारणको घुईचो लाग्ने गरेपछि सुकिला नोट साट्नका लागि भने कमैमात्रै सार्वसाधारण राष्ट्र बैंक पुगेका थिए । यसपटक दशैंमा नयाँ नोटको साटो सुकिला नोट साट्ने व्यवस्था गरिएको राष्ट्र बैंकका सहायक प्रवक्ता डिल्लिराम पोखेरलले जानकारी दिए। रु ५, १०, २०, ५० र १०० दरको एक सेटका दरले १८ हजार ५०० रुपैयाँ साट्न पाउने उनको भनाई छ। राष्ट्र बैंकले हरेक वर्ष चाडपर्व लक्षित गर्दै नयाँ नोट सटही गर्दै आएपनि यस वर्ष भने एकपटक प्रयोगमा आइसकेका नोट साट्ने व्यवस्था गरेको हो।हरेक बर्ष नयाँ नोट बजारमा पठाउँदा साना दरको नयाँ नोट व्यवस्थापनमा समस्याका साथै खर्च समेत धेरै भएकाले सुकिला नोट साट्ने व्यवस्था गरिएको बैंकको भनाइ छ।"
"बाढीपहिरोबाट काभ्रेमा ३१ जनाको मृत्यु, १९ बेपत्ता","काभ्रे : काभ्रेमा बाढी पहिरोबाट मृत्यु हुनेको संख्या ३१ पुगेको छ। जिल्ला प्रहरी कार्यालय काभ्रेका प्रहरी निरीक्षक दिनेश बहादुर कुँवरका अनुसार काभ्रेको तेमाल, रोशी, पनौती, बनेपा लगायतका विभिन्न स्थानहरुमा बाढी पहिरोबाट ३१ जनाको मृत्यु भएको हो। बाढी पहिरोमा परेर १९ जना अझै बेपत्ता रहेका प्रहरीले जनाएको छ। घाइते ४२ जनाको उद्धारपछि उपचार भइरहेको प्रहरी निरीक्षक कुँवरको भनाइ छ। बीपी राजमार्ग र अन्य स्थानहरूबाट नेपाली सेनाको हेलिकोप्टरमार्फत आइतबार बेलुकासम्म १३७ जनाको उद्धार गरेर गन्तव्यसम्म जाने व्यवस्था मिलाइएको प्रहरीले जनाएको छ। नेपाली सेनाको हेलिकोप्टरले बीपी राजमार्गबाट १२२ जना, पनौतीबाट ४ जना, तेमाल गाउँपालिकाबाट ८ जना, चौरीदेउराली दोललघाटबाट ३ जनाको उद्धार गरेर धुलिखेल ल्याएको कालिजंग गण धुलिखेलका कर्णेल प्रकाश बहादुरसिंहले जानकारी दिए। जिल्लाका विभिन्न स्थानहरूबाट नेपाली सेनाको हेलिकोप्टरले सकुशल उद्धार कार्यमा जोड दिएको कर्णेल सिंहले बताए। उद्धार आइतबार बिहानदेखि बेलुकासम्म जारी थियो। बीपी राजमार्गमा तीन दिनदेखि ५ हजारभन्दा बढी संख्यामा यात्रु अलपत्र परेका थिए। बीपी राजमार्गको रोशी गाउँपालिकाखण्ड नेपालथोक, माम्तीबेसी, डम्फु पार्क, मंगलटार, नार्के, कटुन्जे र चौकी डाँडा क्षेत्रमा सडक नै टुटेको अवस्थामा पुगेका छन्। बीपी राजमार्ग ठाउँठाउँमा टुटे पछि मान्छे हिँड्न सक्ने समेत अवस्था नभएकाले धेरै यात्रु अलपत्र रहेका र केहीलाई उद्धार गरेर धुलिखेल पठाएको मंगलटार प्रहरी चौकी निरीक्षक कृष्ण गिरीले जानकारी दिए।"
"सिधा कुराले अदालतको अवहेलना गरेको ठहर, सञ्चालक र सम्पादकलाई कैद सजाय (पूर्णपाठ)","काठमाडौं : सिधा कुरा डटकमविरुद्ध परेको अदालतको अवहेलना मुद्दामा संलग्न सबैलाई जेल सजाय हुने फैसला भएको छ। सर्वोच्च अदालतको बृहत् पूर्ण इजलासले आज फेक अडियो बनाउने राजकुमार तिमल्सिनालाई ६ महिना र प्रकाशनप्रसारण गर्ने सिधा कुरा अनलाइनका सञ्चालक युवराज कँडेल र कार्यकारी सम्पादक नवीन ढुंगानालाई ३३ महिना कैद सजाय सुनाएको हो। प्रधानन्यायाधीश विश्वम्भरप्रसाद श्रेष्ठ र न्यायाधीशहरू प्रकाशमान सिंह राउत, सपना प्रधान मल्ल, प्रकाश कुमार ढुंगाना, हरिप्रसाद फुँयाल, नहकुल सुवेदी, विनोद शर्मा, महेश शर्मा पौडेल र बालकृष्ण ढकाल रहेको बृहत् पूर्ण इजलासले मुद्दाको किनारा लगाएको हो। प्रत्यर्थीहरूबाट अदालतको अवहेलना हुने कसूर भएको छ वा छैन? निजहरूलाई प्रतिवेदन मागबमोजिम अदालतको अवहेलनामा सजाय हुनुपर्ने हो वा होइन? भन्ने सम्बन्धमा हेर्दा, माथिल्ला प्रकरणहरूमा विश्लेषण गरिएअनुसार विवादित सामग्री सत्यतामा आधारित नभई भ्रामक, झुठा, बनावटी, काल्पनिक, स्वकल्पित र स्वसृजित रहेको पुष्टि हुन आएको छ। यस्तो सामग्री प्रकाशन प्रशारण गर्दा सत्यताको परीक्षण गर्ने सम्पादकप्रकाशकको आधारभूत दायित्व निर्वाह भएको पाइँदैन। यति गम्भीर र संवेदनशील सामग्री प्रशारण गर्नु पूर्व यसको सत्यताको परीक्षणका लागि अदालत वा न्याय प्रशासनको जिम्मेवारीमा रहेका अधिकारीसँग कुनै सम्पर्कको प्रयाससमेत गरेको देखिएन, आदेशमा भनिएको छ, यी सबै तथ्य र माथिल्ला प्रकरणहरूमा विश्लेषण गरिएका आधार प्रमाणहरूबाट प्रत्यर्थीहरू राजकुमार तिमिल्सिना, नविन ढुंगाना र युवराज कंडेलले अदालतको न्याय सम्पादनसम्बन्धी कार्यमा अवरोध गर्ने उद्देश्य बदनियत, दुरासययुक्त र प्रवृत्त भावना राखी विवादित सामग्री उत्पादन तथा प्रशारण गरी अदालत, न्यायिक प्रकृया र समग्र न्यायप्रणालीप्रति भ्रामक हल्ला फिँजाई भ्रम र अनास्था पैदा गरी अदालतको गरिमा र मर्यादामा आँच पुर्याएको देखिन आयो। त्यसैले यी प्रत्यर्थीहरू तीनै जनाले न्याय प्रशासन ऐन, २०७३ को दफा १७ को उपदफा (१) र (४) बमोजिम अदालतको अवहेलनाको कसर गरेको पुष्टि हुन आयो। उक्त अनलाइनले सर्वोच्च अदालतका न्यायाधीश, मिडिया सञ्चालक, कानुन व्यवसायीका सम्बन्धमा भ्रामक प्रचार सामग्री तयार पारी प्रसारण र प्रकाशन गरेको थियो। उक्त कार्यले अदालतको न्याय सम्पादनमा गम्भीर असर परेको भन्दै सर्वोच्च अदालतका उपरजिष्ट्रार गोविन्द घिमिरेले सिधा कुराविरुद्ध अदालतको अवहेना मुद्दामा निवेदन दिएका हुन्। सर्वोच्च अदालतले स्वतन्त्र न्यायपालिका र व्यावसायिक मिडियामाथि लाञ्छना लगाउँदै प्रकाशित मिथ्या समाचारको विषयवस्तु र प्रसारणलाई गम्भीरताका रूपमा लिँदै सिधाकुरा डटकमका प्रकाशक र सम्पादकविरुद्धको निवेदनलाई फौजदारी लगतमा राख्न आदेश दिएको थियो। फेक अडियो सार्वजनिक भएपछि वरिष्ठतम् न्यायाधीश, कानुन व्यवसायी, सञ्चार व्यवसायी र सञ्चारकर्मीमाथि अतिरञ्जित लाञ्छना लगाइएको समाचारलाई लिएर न्यायाधीश समाज नेपाल, नेपाल बार एसोसिएसन, सर्वोच्च बारलगायतले आपत्ति जनाएका थिए। पूर्णपाठ"
वर्षाका कारण खानेपानी अवरुद्ध,"रुकुमपूर्व : सिस्ने गाउँपालिका२ सुद्री टोलमा खानेपानी अवरुद्ध भएको छ। बिहीबारदेखि आएको अविरल वर्षाका कारण सेदारी खोलाको मुहानमा गएको पहिरोको कारण पानी ट्यांकी र पाइपमा पहिरोले क्षति गर्दा पानी अवरुद्ध भएको हो। स्थानीय जनप्रतिनिधि दिनेशकुमार गौतमको नेतृत्वमा खटिएको दर्जन बढी युवाहरूको निरन्तर प्रयास जारी रहे पनि पानी सुचारु हुन सकेको छैन। करिब ४० वर्ष सम्म निरन्तर चलेको पानी अहिलेको वर्षाले बनाउनै नसकिने गरी अवरुद्ध भएको फुलबारी सामुदायिक वन समूहका अध्यक्ष गोविन्द विकले बताए। स्थानीय जनप्रतिनिधि गौतमले शुक्रबार बिहानदेखि नै पानीको अभाव भएकाले गाई बस्तु र मानिसलाई पिउन र दैनिकी खाना बनाउनसमेत अप्ठ्यारो भएको बताए। सुद्रीमा नजिकै पानीका मुहान र अरु वैकल्पिक उपाए नभएका कारण जनजीवन कष्टकर बनेको छ। निरन्तर ढुंगासहितको पहिरो खसिरहेको हुँदा पानी बनाउन नसकिएको बताइएको छ। पहिरो गएको ठाउँमा पाइप चुडेर गएको र तत्काल अरु पाइपको व्यवस्थापन नभएकाले यो समस्या अझै लम्बिने आकलन गरिको छ। पहिरोले गर्दा सिस्ने गाउँपालिका२ को दत्कुना, रोका डेरा, बल्लेजुर, सल्लेरी, चेन्धारा र सुद्री गाउँमा पानीको अभाव भएको छ।दिनुभएको छ ।।"
मुलकोट र खुर्कोट बगरमा परिणत,"सिन्धुली : लगातारको वर्षासँगै रोशी र सुनकोशी नदीमा आएको बाढीले वितण्डा मच्चाउँदा जिल्लाकै सुन्दर पर्यटकीय क्षेत्र मुलकोट र खुर्कोट बगरमा परिणत भएको छ। मुलकोट र खुर्कोट बजार पूर्णरूपमा डुबानमा पर्दा दर्जनौं घरहरू खण्डहर भएका हुन्। सुन्दर बस्तीहरू बगरमा परिणत भएका छन्। आइतबार नदीमा आएको बाढीको बहाब कम हुँदै गएको छ। नदी आफ्नै लयमा फर्किदै गए पनि डुबान र कटानका कारण बजार तथा बस्तीहरू बगरजस्तै बनेका छन्। सुनकोसी नदीमा आएको बाढीका कारण सुनकोशी गाउँपालिका५ स्थित मुलकोट बजार, सित्खा, खैरनी, रातमाटा र गोलन्जोर गाउँपालिका७ को खुर्कोट बाजर पूरै डुबानपछि अहिले बगरमा परिणत भएको हो। बिहीबारदेखि लगातार परेको वर्षाका कारण सुनकोसी गाउँपालिका५ मुलकोटमा पशुपति आधारभूत विद्यालयसँगै दर्जनौं होटल तथा रिसोर्ट र बस्तीहरु डुबानमा परेको स्थानीय मनोज श्रेष्ठले जानकारी दिए। श्रेष्ठका अनुसार शुक्रबार मध्यराति सुनकोसी नदी बस्तीमा पसेको थियो। बस्तीमा नदी पस्ने भएका कारण रातभर जाग्राम बसेका स्थानीयले भागेर ज्यान जोगाउन सफल भए पनि होटल, पसल तथा घरका कुनै पनि सामान झिक्न पाएका छैनन्। बाढीका कारण करोडौं रुपैयाँ लगानी गरेर निर्माण गरिएका होटल तथा रिसोर्टमा क्षति पुगेको छ। होटलमा बसेकाहरूलाई राति नै सुरक्षित स्थानमा सारिएको भए पनि होटल तथा पसलहरूमा भएका सरसामान केही निकाल्न नपाएको उनीहरूको भनाइ छ। मूलकोटमा मात्र ६० बढी घरहरू डुबानमा परेका छन्। क्वालिटीबीच रिसोर्ट, पौवा होटल तथा रिसोर्ट लगायत पूर्णरूपमा डुबानमा परेका थिए। सुन्दर सफल मुलकोट अहिले हिलो, लेदो र बगरमा परिणत भएको छ। यसलाई पूर्णरूपमा सञ्चालनमा ल्याउन निक्कै कठिन हुने बताइएको छ। त्यस्तै सिन्धुलीको गोलन्जोर गाउँपालिका७ खुर्कोट बसपार्क बजार सुनकोसी नदीको डुबानमा पर्दा अहिले बगरजस्तै भएको छ। सय बढी होटल तथा पसलहरू नष्ट भएका छन्। सशस्त्र प्रहरीको विपद् व्यवस्थापन क्याम्पमा पनि क्षति पुगेको गोलन्जोर गाउँपालिकाका उपाध्यक्ष ज्वालाप्रसाद न्यौपानले बताए। बाढीका कारण सयौं नागरिकहरू विस्थापित बन्नु परेको छ। बाढीका कारण दुई सयबढी घर, होटल तथा रिसोर्टलगायत सार्वजनिक भवनहरू जोखिममा परेका छन्, उनले थपे। सुनकोसी नदीमा आएको बाढीका कारण सुनकोसी नदीस्थित सिन्धुली र रामेछाप जिल्ला जोड्ने पक्की पुलसमेत शनिबार दिउँसो बगाएको छ। केही वर्षअघिमात्र निर्माण सम्पन्न पक्की पुल बगाउँदा सिन्धुली र रामेछाप जिल्ला सम्पर्क विछेद भएका छन्। उक्त पुलमा क्षति हुँदा सिन्धुली हुँदै रामेछाप र दोलखाबाट तराईका जिल्ला र राजधानी आउजाउ ठप्प भएको सिन्धुलीका प्रहरी प्रमुख गोविन्दराज काफ्लेको भनाइ छ। बाढीका कारण घर तथा होटलहरु प्रभावित हुँदा विस्थापित भएकाहरु घर फर्कन सक्ने अवस्था छैन।"
लुम्बिनी प्रदेशमा बाढीपहिरो प्रभावितलाई सुरक्षित स्थानमा सारियो,"अर्घाखाँची : लुम्बिनी प्रदेशमा बाढी र पहिरो प्रभावित एक सय ५० जनाभन्दा बढीलाई सुरक्षित स्थानमा सारिएको छ। सुरक्षाकर्मी र स्थानीय समुदायको सक्रियतामा पश्चिम नवलपरासी, पाल्पा, रुपन्देही, गुल्मी र रोल्पा जिल्लाका बाढी तथा पहिरो प्रभावितहरूलाई सुरक्षित स्थानमा सारिएको हो। अर्घाखाँची जिल्लाभर शुक्रबार शनिबारको वर्षाले घर, गोठ, क्षति हुन गइ ८ घरधुरी जोखिममा रहेको र जोखिममा रहेका ९ परिवारलाई छरछिमेकी, आफ्नै अर्को घरमा लगेर सुरक्षित स्थान राखिएको जिल्ला प्रहरी कार्यालयका प्रहरी निरीक्षक विपन कार्कीले बताए। मानवीय, पशुचौपाया क्षति नभएको प्रहरीको भनाइ छ। लुम्बिनी प्रदेशका मुख्यमन्त्री चेतनारायण आचार्यले विपद् प्रतिकार्य योजनालाई प्रभावकारी कार्यान्वयन गर्न तीन वटै सुरक्षा निकाय, रेडक्रस, स्वंयमसेवक तथा आम सर्वसाधारण नागरिकहरूमा अपील गरेका थिए। नेपाल प्रहरी, सशस्त्र प्रहरी, नेपाली सेना लगायत समुदायका नागरिक बीचको सहकार्यले विपद् प्रतिकार्य योजना कार्यान्वयनमा सहजता आएको हो। प्रदेश सरकारको सहजीकरणमा सुरक्षा निकाय र स्थानीय सरकारले विपदमा परेकाहरूलाई राहत, पुनर्स्थापनाको काम पनि अघि बढाएका छन्। बाढी, पहिरोबाट प्रभावितहरूलाई सुरक्षित स्थानमा सारिएको र पुनर्स्थापनाको काम अघि बढेको आन्तरिक मामिला तथा कानुन मन्त्रालयका सूचना अधिकारी गंगाधर पाण्डेले जानकारी दिए। उनका अनुसार बाढी र पहिरोको उच्च जोखिममा रहेका स्थानीयहरूलाई सार्वजनिक भवन, छिमेकी तथा आफन्तको घरमा बसेका छन्। नवलपरासी वर्दघाट२ बासखोलामा ९ जनाको घर बाढीका कारण डुबानमा परेर क्षति भएको छ। सुस्ता गाउँपालिका५ बड्काटोलमा बाढी पसेको छ। नारायणी नदीको पानीको वहाव बढ्दा बाँध समेत फुटेर पानी बस्तीमा छिरेको थियो। स्थानीय प्रहरी र समुदायका नागरिकहरूलाई सार्वजनिक भवनमा सारिएको छ। पाल्पा रैनादेवी छहरा१ का ज्ञानबहादुर कुमालका १२ जनाको परिवारलाई छिमेकीको घरमा सारिएको छ। बगनासकाली६ निवासी देवनारायण बस्यालको घर पूर्णरुपमा बस्न नमिल्ने भएपछि दुई जना सदस्यलाई सुरक्षित स्थानमा सारिएको छ। तानसेन५ कैलाशनगर सुकुम्वासी टोलमा पहिरो झर्दा ९ वटा घर जोखिममा परेपछि सुरक्षित स्थानमा सारिएको छ। रम्भा३ ज्ञानिसरा चिर्तौरको घर जोखिममा परेपछि ७ जना परिवारका सदस्यलाई छिमेकीको घरमा सारिएको, निस्दि५ निवासी नरबहादुर खरुको घर जोखिममा परेपछि तीन जना सदस्यलाई सुरक्षित स्थानमा सारिएको, रैनादेवि छहरा१ मनिकला कुमाल, ओमप्रकाश कुमाल, रीता कुमाल, सिमा कुमाल, मालती नेपालीको घर जोखिममा परेपछि ११ जना सदस्यहरूलाई आफन्तको घरमा सारिएको छ। माथागढी७ निवासी लोकमायाँ चुहानको घर जमिन भासिँदा जोखिममा परेपछि ७ जना सदस्य पुरानो घरमा बसेको, सोही ठाउँ निवासी हिराबहादुर ढेंगाको घर पनि बस्न नमिल्ने भएपछि ४ जना सदस्य पुरानो गोठमा बसेको जनाइएको छ। रैनादेवी छहरा१ निवासी कमला गरम्जाको घर पहिरोले पुरिएपछि तीन जना सदस्यलाई आफन्तको घरमा सारिएको छ। रिब्दीकोट४ निवासी मिनप्रसादको घर अगाडि पहिरो खस्दा जोखिम बढेपछि चार जना सदस्यलाई सुरक्षित स्थानमा सारिएको हो। पाल्पा तिनाउँ१ निवास निरज सास्कोटिको घर पहिरोले पुरिएपछि चार जनालाई सुरक्षित स्थानमा सारिएको छ। गुल्मी छत्रकोट५ निवासी कृष्ण विकको घरमा क्षति पुगेपछि तीन जनालाई सुरक्षित स्थानमा सारिएको छ। रोल्पा त्रिवेणी६ धरमखोला निवासी केशरबहादुर वलीको बाख्रा गोठ भत्किएको छ। यस्तै माडी गाउँपालिका४ बुढागाउँ निवासी गनबहादुर घर्तीको कुखुरा फारममा क्षति पुगेको छ।"
"काठमाडौं आवातजावत गर्ने मुख्य नाका अवरुद्ध, नागढुङ्गा र धादिङमा लामो लाइन",काठमाडौं : काठमाडौं आवातजावत गर्ने मुख्य नाका अवरुद्ध भएपछि उपत्यका बाहिरिने सवारीसाधनको नागढुङ्गामा लामो लाइन लागेको छ । अविरल वर्षासँगै गएको पहिरोले झ्याप्लेखोलामा पहिरो गएपछि उपत्यका छाड्ने सवारीसाधानहरु नागढुङ्गामा रोखिएका हुन् । विशेषगरि नेपाल भ्रमणमा आएका भारतीय पर्यटक चढेका गाडीहरु नागढुङ्गामा रोखिएका छन् । नागढुङ्गामा भेटिएका भारतीय पर्यटकहरुले सडक अवरुद्ध हुदा दुईदिनदेखि रोकिनुपरेको गुनासो गरे । उनीहरुले छिटै सडक खुल्ला हुने र गन्तव्यतर्फ जाने विश्वास व्यक्त गरे । सो खण्डका सडक अवरुद्ध भएपनि काठमाडौं भित्रने सवारीसाधनको पनि धादिङमा लामो लाइन छ । केहि यात्रुहरु भने पैदलै काठमाडौं प्रवेश गरेका छन् ।
प्रधानसेनापति सिग्देलसँग चिनियाँ राजदूत सोङको भेटवार्ता,काठमाडौं : प्रधान सेनापति अशोकराज सिग्देल र नेपालका लागि चीनका राजदूत छन् सोङ्बीच शिष्टाचार भेट भएको छ। आइतबार जंगी अड्डा स्थित प्रधान सेनापतिको कार्यकक्षमा भएको भेटमा उनीहरूबीच द्विपक्षीय हित तथा पारस्परिक सम्बन्धका विषयमा छलफल भएको सैनिक जनसम्पर्क तथा सूचना निर्देशनालयले जनाएको छ । भेटले दुई देशबीचको सम्बन्ध थप सुमधुर एवं प्रगाढ तुल्याउन योगदान पुग्ने विश्वास नेपाली सेनाले लिएको निर्देशनालयको भनाई छ।
बागमतीका किसानलाई कृषि मन्त्रालयले क्षतिपूर्ति दिने,"हेटौडा : बागमती प्रदेशको कृषि तथा पशुपन्छी विकास मन्त्रालयले वर्षाका कारण कृषि क्षेत्रमा भएको क्षतिको किसानलाई क्षतिपूर्ति दिने भएको छ। आइतबार प्रदेशका कृषि तथा पशुपन्छी विकास मन्त्री प्रकाश श्रेष्ठको अध्यक्षतामा बसेको बैठकले प्रदेशमा भएको कृषि तथा पशुपन्छीको क्षतिको विवरण संकलन गरी राहत एवं क्षतिपूर्ति वितरण गर्न क्षतिको विवरण संकलन गरेर मन्त्रालयमा पेस गर्न निर्देशन दिएको हो। बैठकले बिहीबारदेखि परेको अविरल वर्षाका कारण क्षति भएको कृषि धनको क्षतिपूर्ति दिने निर्णय गरिएको प्रदेशका कृषि मन्त्री प्रकाश श्रेष्ठले जानकारी दिए। जसका लागि जिल्लास्थित कृषि विकास कार्यालय तथा पशु सेवा कार्यालयहरुलाई यथासिघ्र विवरण उपलब्ध गराइदिन निर्देशन दिएको मन्त्री श्रेष्ठले बताए। वर्षाका कारण भएको कृषि धनको क्षति तथा दुर्घटनाको विवरण संकलन गरेर क्षतिपूर्तिको कार्यक्रम तयार गरिने निर्णय भएको छ, मन्त्री श्रेष्ठले भने, जसका लागि यथासिघ्र आफ्नो जिल्ला स्थित कृषि विकास कार्यालय तथा पशु सेवा कार्यालयमा क्षतिको विवरण उपलब्ध गराउन कृषकहरूलाई समेत अनुरोध छ। प्रदेशका सबै स्थानीय तहहरूका कृषकहरूले प्रदेशका पशुपन्छी तथा मत्स्य विकास निर्देशनालय, बागमती प्रदेश र कृषि विकास निर्देशनालय लगायतका सरोकारवाला निकायहरूसँग समन्वयन गर्न अनुरोध गरिएको छ। क्षतिको विवरण संकलन भएलगत्तै क्षतिपूर्तिको व्यवस्था मिलाइने प्रदेशको कृषि तथा पशुपन्छी विकास मन्त्रालयले जानएको छ।"
बाढीले बगाएको पुल तत्काल पुनःनिर्माण गर्न सरकारलाई एमालेको ध्यानाकर्षण,"काठमाडौं : नेकपा एमालेले बाढीले बगाएको हुँदा पुलहरू पुनःनिर्माण गर्न, जनजीवनलाई सहज बनाउन सरकारलाई गम्भीर ध्यानाकर्षण गराउने निर्णय गरेको छ। आज पार्टीका महासचिव शंकर पोखरेलको अध्यक्षतामा केन्द्रीय कार्यालयको आकस्मिक बैठकले मृतक परिवारलाई राहत दिन, बेपत्ता भएकाहरूको अविलम्ब खोजी गर्न, घाइतेको निःशुल्क औषधि उपचार गर्न गम्भीर ध्यानाकर्षण गराउने निर्णय गरेको हो। अविरल वर्षाका कारण देशभर १४८ जनाको मृत्यु र १०१ घाइते भएका छन्। हालसम्म ५५ जना बेपत्ता भएका छन्। नेपालीहरूको महान् चाड बडादशैं नजिक आइरहेको छ। चाडपर्वको नजिक ठूलो प्राकृतिक विपत्तीको सामना गर्नुपरेको छ। पुल, सडक भत्किएका छन्, विद्युत लाइन र खानेपानी अवरुद्ध भएका छन्। बैठकपछि महासचिव पोखरेलले जारी गरेको विज्ञप्तिमा भनिएको छ, यो अवस्थालाई मध्यनजर गरी अवरुद्ध सडकहरू खोल्न, मर्मत गर्न, नेपाललाई तिब्बतसँग जोड्ने अरनिको राजमार्गको लार्चाको पुल, वीपी राजमार्गको पुल, मदन भण्डारी राजमार्गको पुलहरू लगायतका देशका विभिन्न भागमा बाढीले बगाएको हुँदा पुलहरू पुनःनिर्माण गर्न, जनजीवनलाई सहज बनाउन नेपाल सरकारका सम्बन्धित निकायहरूको गम्भीर ध्यानाकर्षण गराउँदछौं। केके भए निर्णय ? २०८१ असोज १० देखि १२ गतेसम्म भएको अविरल वर्षाका कारण काठमाडौं उपत्यकालगायत देशका विभिन्न भागमा जनधनको निकै ठूलो क्षति भएको छ। आजै पार्टीका महासचिव शंकर पोखरेलको अध्यक्षतामा केन्द्रीय कार्यालयको आकस्मिक बैठक बस्यो। १ बाढी, पहिरो र डुबानका कारण काठमाडौं, ललितपुर, भक्तपुर, काभे्र, धादिङ, मकवानपुर, सिन्धुपाल्चोक, दोलखा, सिन्धुली, रामेछाप, नुवाकोट, पाँचथर, धनकुटा, उदयपुर, सोलुखुम्बु, ईलाम, महोत्तरी, सप्तरी लगायतका जिल्लामा बाढी पहिरो र डुबानमा परी सयभन्दा बढीको ज्यान गएको छ। हालसम्म प्राप्त विवरण अनुसार एक सय जनाभन्दा बढी बेपत्ता भएको र सयौंको संख्यामा घाइते भएका छन्। यसैगरी विद्युत, खानेपानी, सडक, पुलजस्ता सार्वजनिक सम्पत्ति र व्यक्तिको निजी घर र सम्पत्तिको ठूलो क्षति भएको छ। विपदको यस दुःखद् घडीमा मृतकहरूप्रति भावपूर्ण श्रद्धाञ्जली अर्पण गर्दै मृतक परिवारलाई राहत दिन, बेपत्ता भएकाहरूको अविलम्ब खोजी गर्न, घाइतेहरूको शीघ्र स्वास्थ्यलाभको कामना गर्दै निःशुल्क औषधिउपचार गर्न र घरबारविहीनहरूको तत्काल खोज, उद्धार, राहत र आवासको व्यवस्था गर्न सरकारको गम्भीर ध्यानाकर्षण गराउँदछौं। २ शुक्रबार र शनिबार प्रतिकूल मौसमका बाबजूद जनताको जिउज्यानको सुरक्षाका लागि नेपाल सरकारले लिएको आपतकालीन पहल, नेपाली सेना, सशस्त्र प्रहरी, जनपद प्रहरी लगायत खोज, उद्धार र राहतमा खटिने नेकपा (एमाले)का स्थानीय कमिटी र जनसंगठनहरूप्रति हार्दिक आभार प्रकट गर्दछौं। ३नेपालीहरूको महान् चाड बडादशैं नजिक आइरहेको छ। चाडपर्वको नजिक ठूलो प्राकृतिक विपत्तीको सामना गर्नुपरेको छ। पुल, सडक भत्किएका छन्, विद्युत लाइन र खानेपानी अवरुद्ध भएका छन्। यो अवस्थालाई मध्यनजर गरी अवरुद्ध सडकहरू खोल्न, मर्मत गर्न, नेपाललाई तिब्बतसँग जोड्ने अरनिको राजमार्गको लार्चाको पुल, वीपी राजमार्गको पुल, मदन भण्डारी राजमार्गको पुलहरू लगायतका देशका विभिन्न भागमा बाढीले बगाएको हुँदा पुलहरू पुनःनिर्माण गर्न, जनजीवनलाई सहज बनाउन नेपाल सरकारका सम्बन्धित निकायहरूको गम्भीर ध्यानाकर्षण गराउँदछौं। ४यो विपतको घडीमा बाढी पहिरो र डुबानबाट प्रभावित भएका प्रदेश, जिल्ला र मातहतका पार्टी कमिटीहरूले निर्धारित कार्यक्रमहरू स्थगन गरी खोज, उद्धार र राहतका काममा सक्रियतापूर्वक लाग्न निर्देशित गरिन्छ। ५बाढी र पहिरो र डुबानले जसरी जनजीविकाको क्षति गरेको छ, त्यसैगरी नेकपा (एमाले)को ललितपुरको च्यासलमा रहेको केन्द्रीय कार्यालय डुबानमा परी निकै ठूलो क्षति पुर्याएको छ। कार्यालय समेत सञ्चालनमा ल्याउन अप्ठ्यारो परिरहेको, पार्टीको विपत् व्यवस्थापन विभाग र केन्द्रीय कार्यालयको संयोजनमा पार्टीको स्वयंसेवक परिचालन गरी कार्यालय भवन र परिसरको सफाई गर्ने कार्य तदारुकताका साथ गरिनेछ।"
काठमाडौं अवरुद्ध बनेको खानेपानी आपूर्ति सोमबारबाट हुने,"काठमाडौं : अविरल वर्षाका कारण आएको बाढीले काठमाडौंका केही स्थानमा अवरुद्ध बनेको खानेपानी आपूर्ति सोमबारबाट सुचारु हुने भएको छ। खानेपानीमन्त्री प्रदीप यादवले अविरल वर्षासँगैको बाढीले क्षति पुर्याएका ठाउँमा आज निरीक्षण गर्दै पुन:स्थापना गरी खानेपानी आपूर्ति सुचारु गर्न निर्देशन दिएका हुन्। अहिले कर्मचारीहरु पानी आपूर्ति सुचारु गर्नका लागि धमाधम लागि परेका छन्। काठमाडौं उपत्यका खानेपानी लिमिटेड (केयुकेएल) का कार्यकारी निर्देशक अशोक पौडेलले सोमबारसम्म बागमती नदीबाट चार करोड लिटर पानी ल्याई नियमित रुटबाट वितरण गरिने बताए। उनले भने, सोमबार सम्म बागमती नदीबाट चार करोड लिटर पानी ल्याई नियमित रुटबाट वितरण गछौँ। भुमिगत पानीका धेरै पम्पहाउस डुबानमा भएकाले भूमिगत स्रोतको हाल एक करोड लिटर पानीमात्रै वितरण गर्न सकिने छ। यसैगरी ललितपुरको स्रोतमा फर्पिङ जलविधुत् गृहबाट फर्पिङ पम्पिङ स्टेशनमा ल्याइएको पेनस्टक पाइप फुटेको हुँदा फर्पिङमा पानीको आपूर्ति असहजता भएको केयुकेएलले जनाएको छ। उता काठमाडौंको महाँकाल चौरको पम्पिङ सिस्टम क्षति ग्रस्त भएकाले त्यसको मर्मत संहारका लागि थप दुई दिन लाग्ने कार्यकारी निर्देशक पौडेलले बताए। विद्युतीय उपकरणमा समस्या आएका कारणपूर्ववत रुप्मा नियमित पानी आपूर्तिमा असहजता भएको छ।"
एनएमबि बैंकद्वारा विश्व मुटु दिवसको अवसरमा निःशुल्क स्वास्थ्य जाँच शिविर सञ्चालन,"एनएमबि बैंकले ग्राहक तथा समुदायका सदस्यहरुका लागि विश्व मुटु दिवसको अवसरमा निःशुल्क स्वास्थ्य जाँच शिविर सञ्चालन गरेको छ। बैंकले बबरमहल, धरान, मिलनचोक र महेन्द्रनगर शाखामा निःशुल्क स्वास्थ्य शिविर सञ्चालन गरेको छ । एनएमबि बैंकले ग्राहक तथा समुदायको वित्तीय क्षेत्रमा मात्र नभई ग्राहक तथा समुदायका सदस्यहरूको स्वास्थ्यलाई समेत मध्यनजर गर्नुपर्ने विश्वासका साथ निःशुल्क स्वास्थ्य शिविर सञ्चालन गरेको हो । उक्त कार्यक्रमा स्वास्थ्यकर्मी र विशेषज्ञहरुले साधारण स्वस्थ्य परीक्षण गरि मुटुलाई स्वस्थ राख्नका लागि आवश्यक केही महत्वपूर्ण जानकारीहरू उपलब्ध गराए। साथै, यसै कार्यक्रको माध्यमबाट मुटुसँग सम्बन्धित रोग लाग्न सक्ने प्रमुख कारण, स्वस्थ जीवनयापन र नियमित स्वास्थ्य परीक्षणको महत्व बारे जानकारी प्रवाह गरियो । दि फिनान्सियल टाईम्स, लण्डनको द ब्यान्कर पत्रिकाद्वारा एसियाकै सर्वोत्कृष्ट बैंकको उपाधी बैंक अफदिइयर एसिया २०२१ को उपाधिबाट सम्मानित भएको बैंक हो । एनएमबि बैंकले २०१७, २०१८, २०२० र २०२१ का लागि पनि उक्त पत्रिकाद्वारा हाल सम्म चार पटक नेपालको उत्कृष्ट बैंकको उपाधी प्राप्त गरिसकेको छ । एनएमबि बैंकले हाल देशभर २०१ शाखाहरु, १८७ एटिएमहरु र ११ एक्सटेन्सन काउन्टरहरु मार्फत उच्चस्तरीय सेवा प्रदान गर्दै आइरहेको छ ।"
"बाढीले काबेली करिडोर प्रसारण लाइनका चारवटा टावरमा क्षति, १८५ मेगावाट विद्युत उत्पादन बन्द","काठमाडौं : इलामको माई नदीमा आएको बाढीले काबेली करिडोर १३२ केभी प्रसारण लाइनका ४ वटा टावरमा क्षति पुर्याएको छ। बाढीले प्रसारण लाइनमा क्षति पुर्याएपछि ताप्लेजुङ, पाँचथर र इलाममा सञ्चालनमा रहेका आयोजनाहरूको करिब १८५ मेगावाट विद्युत् उत्पादन बन्द भएको छ। टावर ढल्नुभन्दा अगाडि उक्त लाइनबाट दैनिक रूपमा १८०१८५ मेगावाटसम्म विद्युत् प्रवाह भइरहेको थियो। काबेली करिडोर प्रसारण लाइनअन्तर्गत इलामको गोदकबाट झापाको दमकसम्मको खण्डमा पर्ने ५०,५१,५२ र ५३ नम्बर टावरलाई माई नदीको बाढीले क्षति पुर्याएको छ। उक्त स्थानबाट प्रसारण लाइनलाई माई नदी पार गराएको थियो। उक्त स्थानमा प्रसारण लाइनको स्पान साढे सात सय मिटर रहेको छ। चारवटा टावरमध्ये बाढीले ५१ र ५२ नम्बर टावरलाई पूर्ण रुपमा क्षति पुर्याएको छ। यी दुईवटा टावर ढलेका छन्। ५० र ५३ नम्बर टावरमा आंशिक क्षति पुगेको छ। ५० नम्बर टावरको टुप्पोको संरचनामा क्षति पुगेको छ। ५३ नम्बर टावरको क्रस आर्म र टुप्पोको संरचनामा क्षति पुगेको हो। नेपाल विद्युत प्राधिकरणको दुहवी ग्रीड महाशाखाको टोलीले आइतबार उक्त स्थानको निरीक्षण गरी क्षतिको जानकारी लिएको छ। महाशाखाका प्रमुख रोशन खड्काले बाढीले नदीमा रहेको ५१ नम्बर टावरलाई पहिले हानेको र उक्त टावर ढलेपछि तार तानिएर ५०, ५२ तथा ५३ नम्बर टावरलाई क्षति पुगेको बताए। प्रमुख खड्काले काठमाडौंबाट सिभिल इन्जिनियर तथा भूगर्भविद् सम्मिलित विज्ञ समूह तथा पाँचथरमा रहेको सर्वे टोली सोमबारसम्ममा फिल्डमा पुग्ने र अवलोकनपश्चात प्रसारण लाइन पुनर्निर्माणका लागि आवश्यक सुझाव दिने बताए।"
"११ जलविद्युत आयोजनामा क्षति, झण्डै २ अर्ब ४५ करोड नोक्सान","विद्युत् प्राधिकरणका कार्यकारी निर्देशक कुलमान घिसिङले बाढीका कारण ट्रान्समिशन टावर र लाइनमा मुख्य समस्या देखिएको बताए । काठमाडौं : बाढी र पहिरोका कारण पूर्ण रुपमा सञ्चालनमा रहेका ११ वटा जलविद्युत आयोजनाहरुमा क्षति भएको छ । ऊर्जा, जलस्रोत तथा सिँचाइ मन्त्रालयले आइतबार पत्रकार सम्मेलन गर्दै कुल ६२५ दशमलव ९६ मेगावाट जडित विद्युत क्षमताको ११ वटा सञ्चालनमा रहेका आयोजनामा क्षति भएको जनाएको हो । त्यस्तै कुल १ हजार १० दशमलव २९ मेगावाट जडित विद्युत क्षमताको १५ वटा निर्माणाधीन जलविद्युत आयोजनामा क्षति भएको ऊर्जामन्त्री दीपक खड्काले जानकारी दिए । जसका कारण २ अर्ब ४५ करोड रुपैयाँ हाराहारी क्षति भएको उनले बताए । आपतकालीन अवस्थामा अधिकांश विद्युत गृहहरुको उत्पादन बन्द गरेर समेत करिब ११ सय मेगावाट बराबरको उत्पादन रोकिएको उनको भनाई छ। पत्रकार सम्मेलनमा विद्युत् प्राधिकरणका कार्यकारी निर्देशक कुलमान घिसिङले बाढीका कारण ट्रान्समिशन टावर र लाइनमा मुख्य समस्या देखिएको बताए । टावरमा नै क्षति पुगेका कारण विद्युत उत्पादन भएपनि वितरणमा अवरोध भएको उनले जानकारी दिए। उपत्यकामा जोखिमका कारण शनिबार दिनभर विद्युत बन्द गरेपछि क्रमश सूचारु हुँदै गएको घिसिङले बताए ।"
"झ्याप्ले खोलामा पहिरो : ३५ जनाको शव निकालियो, खोज तथा उद्धार जारी (तस्बिर)","काठमाडौं : धादिङ र काठमाडौँको सिमानामा पर्ने धादिङको धुनिबेंसी नगरपालिका९ झ्याप्ले खोलाको पहिरोमा कम्तिमा ३५ जनाको ज्यान गएको छ। पहिरोले पुरिएका सवारीबाट शनिबार रातिसम्म १४ शव निकालेको उद्धार टोलीले आइतबार थप २१ जनाको शव निकालेको हो। अहिलेसम्म उक्त स्थानमा गएको पहिरोमा परी ३५ जनाको शव फेला परेको धादिङका प्रमुख जिल्ला अधिकारी राजेन्द्रदेव पाण्डेले बताए। शव पोष्टमार्टमका लागि शिक्षण अस्पताल ल्याइएको छ। पुरिएका सवारीसाधन टुक्रा टुक्रा भएको अवस्थामा छन्। गोरखाबाट काठमाडौँ आउँदै गरेको ना ४ ख २२७० नम्बरको बसलाई पहिरोले पुरेको पुष्टि भएको छ भने चितवनको पुलचोकबाट यात्रु बोकेर काठमाडौँका लागि छुटेको माइक्रोबस पनि पहिरोले पुगेको छ। त्यस्तै अन्य सवारीसाधन पनि पहिरोको चपेटमा परेका छन्। उद्धार कार्यलाई तीव्रताका साथ अघि बढाइएको धादिङका प्रमुख जिल्ला अधिकारी पाण्डेले बताए। उनले अत्यावश्यक सवारी साधनलाई सुरुङमार्गबाट काठमाडौं पठाइएको र सडक छिट्टै सूचारु गर्ने गरि काम भइरहेको जानकारी दिए। सो स्थानमा नेपाल प्रहरी, सशस्त्र प्रहरी र नेपाली सेनाको संयुक्त टोलीले उद्धार तथा खोजी गरिरहेको छ।"
कृषि क्षेत्रमा पुगेको क्षतिको वास्तविक तथ्यांक संकलन गर्न कृषिमन्त्रीको निर्देशन,"काठमाडौं : कृषि तथा पशुपन्छी विकासमन्त्री रामनाथ अधिकारीले हालैको बाढीले कृषि क्षेत्रमा पारेको वास्तविक क्षतिको यकिन गरि आगामी रणनीति बनाउन मन्त्रालयका अधिकारीहरूलाई निर्देशन दिएका छन्। शनिबार आएको बाढीले कृषि क्षेत्रमा पारेको क्षतिका सम्बन्धमा आइतबार मन्त्रालयमा बसेको आकस्मिक बैठकमा मन्त्री अधिकारीले बाढीले कृषि क्षेत्रमा भएको क्षतिबारे वास्तविक तथ्यांक छिटो संकलन गर्न निर्देशन दिएका हुन्। मन्त्री अधिकारीले भने, बाढीले थुप्रै कृषि उपजहरूमा क्षति पुर्याएको सुनिएको छ। यसलाई सम्बोधन गर्न आवश्यक छ। बैठकमा क्षतिको एकीन तथ्यांक छिटो संकलन गरी आगामी रणनीति बनाउने निर्णय भएको मन्त्रालयले जनाएको छ।"
बाढी पहिरोमा परी मृत्यु हुनेको संख्या १३२ पुग्यो,"काठमाडौं : बाढी, पहिरो, डुबान तथा प्राकृतिक विपद्का घटनामा परी मुत्यु हुनेको संख्या १३२ पुगेको छ । गृह मन्त्रालयका अनुसार हालसम्म काठमाडौं उपत्यकामा ६८, बागमती प्रदेशमा ४५, कोशी प्रदेशमा १७ र मधेश प्रदेशमा २ जनाको मृत्यु भएको छ । त्यसैगरी विपद्का घटनामा परी ६४ जना बेपत्ता र ६१ जना घाइते भएका छन् । भने सुरक्षाकर्मीको सक्रियताका कारण हालसम्म मुलुकभरबाट ३ हजार ६२६ जनाको सकुशल उद्दार गरिएको गृह मन्त्रालयले जनाएको छ । नेपाली सेनाको हेलिकोप्टरबाट आइतबार बिहानदेखि हालसम्म काभ्रेपलाञ्चोकका विभिन्न स्थानबाट बाढी, पहिरो तथा प्राकृतिक जोखिममा परेको १९३ जनाको सकुशल गरिएको छ । नेपाली सेनाको टोली बढी जोखिममा फसेका नागरिकहरुको उद्दारका लागि दुई दिनदेखि हवाई उद्दार गरिरहेको छ । विपद्का कारण राजमार्ग अवरुद्ध रहेका सडक सुचारु गर्न सबै संयन्त्रहरु परिचालन गरिएको गृह मन्त्रालयका प्रवक्ता ऋषिराम तिवारीले जानकारी दिनुभयो । प्रभावित क्षेत्रमा नागरिकको उद्दार,राहत तथा घाइतेहरूको उपचारका लागि अस्पताल पुर्याउने लगायतका कार्यमा सुरक्षाकर्मीहरू सक्रिय भएर लागि परेका छन् ।"
एयरलाइन्सले भाडा बढाएपछि नियन्त्रण गर्न मन्त्री पाण्डेलाई संसदीय समितिको निर्देशन,"काठमाडौं : देशका मुख्य राजमार्ग बन्द भएको मौका छोपेर एयरलाइन्सहरूले भाडा बढाएपछि नियमन गर्न संसदीय समितिले पर्यटन मन्त्रीलाई निर्देशन दिएको छ। विमान सेवा कम्पनीहरुले आफू खुसी हवाई भाडा बढाउँदा नागरिकमा यसले ठूलो असर पारेको भन्दै संस्कृति, पर्यटन तथा नागरिक उड्डयन मन्त्री बद्री प्रसाद पाण्डेलाई राज्य व्यवस्था तथा सुशासन समितिले नियन्त्रण गर्न निर्देशन दिएको हो। राजधानी काठमाडौंसँग बाहिरी जिल्ला जोड्ने सबै सडक बन्द भएकाले अत्यावश्यक काम परेका यात्रुले हवाई यात्रा गर्न बाध्य भएका छन्। तर, प्राय सबै एयरलाइन्सले आन्तरिक उडानतर्फको भाडादर अधिकतम लागू गरेका छन्। समिति सभापति रामहरी खतिवडाले हवाई भाडा दरमा नियन्त्रण गर्न मन्त्रालयमा आवश्यक निर्देशन दिन मन्त्री पाण्डेलाई अनुरोध गरेको समिति सचिव सुरज कुमार दुराले जानकारी दिए। बाढी पहिरोकोका कारण देशभरको जनजीवन प्रभावित भएको अवस्थामा सरकार र सरोकारवाला पक्षले आआफ्नो स्थानबाट जिम्मेवार बनी प्रभावित जनतालाई सहयोग गर्नु पर्ने देखिएको समितिको भनाई छ। हिन्दूहरूको महान् चाड दशैंको मुखमा आएको यस विपत्तिले नेपाली जनतामा त्रासको वातावरण रहेको र देशका विभिन्न स्थानमा बाढी र पहिरोको असरले सडक यातायात अवरुद्ध हुँदा आवतजावतमा समस्या परेको छ। निर्देशनमा भनिएको छ,यस विकराल तथा प्रतिकूल परिस्थितिमा आवतजावतको विकल्पको रुपमा रहेको हवाई यातायात समेतमा आन्तरिक उडान गर्ने विमान सेवा कम्पनीहरुले आफू खुसी हवाई भाडा बढाउँदा आम नागरिकमा यसले ठुलो असर पारेको देखिन्छ। हवाई भाडा दरमा नियन्त्रण गर्न संस्कृति, पर्यटन तथा नागरिक उड्डयन मन्त्रालयमा आवश्यक निर्देशन हुन माननीय सभापतिज्यूको निर्देशानुसार अनुरोध गर्दछु।"
"उदयपुरको बेलकाका एक दर्जन घर डुबानमा, १२७ जनाको उद्धार","उदयपुर : उदयपुरको बेलका नगरपालिकातर्फ सप्तकोशीको भंगाले सोझिएपछि एक दर्जन गाउँ डुबानमा परेका छन्। बाढीले बेलका नपा२ को बानडाँडा, बुधबारे, भागलपुर लगायतका बस्ती डुबानमा परेका हुन्। शनिबार दिउँसो पश्चिमी किनारामा करिब २५ मिटर तार जाली बाँध कटान गरी सप्तकोसीको बाढी बेलकातिर प्रवेश गरेसँगै बस्ती डुबानमा परेको जिल्ला प्रहरी कार्यालयका प्रमुख एसपी हरीहरनाथ योगीले बताए। त्यसैगरी बेलका३ को एकता टोल र एबीसी टप्पुतर्फसमेत बाढी पसेपछि स्थानीय प्रशासनले त्यस क्षेत्रबाट १२७ जनालाई शनिबार साँझ सुरक्षित स्थानमा सारेको जनाएको छ। इलाका प्रहरी कार्यालय रामपुरबाट खटिएको प्रहरी टोलीले ३६ घर धुरीका पुरुष ३१, महिला ७५ र बालबालिका २१ जनालाई उद्धार गरेको एसपी योगीले बताए। डुबान प्रभावित क्षेत्रमा अहिलेपनि कोशीको बाढी बगिरहेको छ। बाढीका कारण जनजीवन प्रभावित भएको बेलका नगरपालिकाका उपमेयर जिरा राईले बताइन्। सप्तकोसी चतरा जल मापन केन्द्रमा हालको जलसतह खतरा तहभन्दा अझैपनि माथि रहेको जनाइएको छ।"
बूढीगण्डकी बन्छ कहिले ?,"काठमाडौं : राष्ट्रिय गौरवको जलाशययुक्त बूढीगण्डकी जलविद्युत् आयोजना २०३४ सालमा पहिलो अध्ययन भएको थियो। स्नोई माउन्टेन इन्जिनियरिङ कर्पोरेसन (स्मेक) को पहिलो सम्भाव्यता अध्ययन प्रतिवेदन २ सयदेखि ३ सय मेगावाटको नदी प्रवाहमा आधारित (आरओआर) आयोजना हुने उल्लेख थियो। धादिङ र गोरखा जिल्ला छुने बूढीगण्डकीको दोस्रो पटक पूर्वसम्भाव्यता अध्ययन भयो। यसमा जलाशययुक्त बनाउने र ६ सय मेगावाट उत्पादन क्षमता निर्धारण गरिएको थियो। यसका लागि २ सय २५ मिटर अग्लो बाँध बनाई वार्षिक २ हजार ४ सय ८५ गिगावाट आवर ऊर्जा उत्पादन हुने भनिएको थियो। तेस्रो अध्ययन २०६८ सालमा गरियो। विद्युत् प्राधिकरणबाट ट्रेक्टाबेल (फ्रेन्च कन्सल्टिङ कम्पनी) लाई करिब ९२ करोड रुपैयाँमा विस्तृत डिजाइनको जिम्मा दिइएको थियो। २०७२ सालमा उक्त अध्ययन सम्पन्न भयो। यसमा बाँधको उचाइ २ सय ६३ मिटरमा प्रस्ताव गरिएको र १२ सय मेगावाट क्षमता (२ सय मेगावाटको ६ वटा फ्रान्सिस टर्वाइन) हुने भनिएको छ। यसरी नै आयोजनाको बाँध बन्ने हो भने संसारको १० उच्च बाँधभित्र पर्ने भनिएको छ। २ हजार २ सय ८३ गिगावाट आवर ऊर्जा उत्पादन हुने बाँध निर्माणबाट ६३ वर्ग किलोमिटरको जलाशय बन्ने र वार्षिक २ सय २३ घन मिटरसेकेन्डको सरदर वहाव हुने भनिएको छ। यसमा ४ अर्ब ४६ करोड ७० लाख अर्ब घनमिटर पानी जम्मा हुने र डेड स्टोरेज ७ अर्ब ८० करोड घनमिटर पानी र लाइभ स्टोरेज २ अर्ब २२ करोड ६ लाख घनमिटर पानी रहने भनिएको छ। यसपछि २०६९ मा विकास समिति स्थापना भएको थियो। २०७२ मा जग्गा प्राप्तिको सूचना निकालिएको र २०७३ मा मुआब्जा वितरण र पुनर्वास तथा पुनस्र्थापना इकाइको स्थापना गरिएको थियो। २०७८ सालमा नेपाल सरकार आफैंले विकास गर्ने निर्णय गरिएको आयोजनाका लागि २०७९ असार २१ मा बूढीगण्डकी जलविद्युत् कम्पनी लिमिटेड स्थापना भई सोही वर्षको भदौ १७ गते दर्ता पनि भएको हो। आर्थिक वर्ष २०८१०८२ मा निर्माणकार्य सुरु गर्ने निर्णय भएको थियो। तर, अझै पनि आयोजना निर्माण सुरु हुन नसक्नुमा स्थानीय सरोकारवालाहरूले त्यहाँ जनप्रतिनिधिहरू समक्ष प्रश्न उठाएका छन्। वर्षौंदेखि सरकारले आयोजना बनाउने भनेको तर, वर्षौंसम्म पनि त्यहाँका स्थानीयलाई पूर्ण रूपमा मुआब्जा दिन नसेकेका, व्यवस्थित रूपमा पुनस्र्थापना गर्न नसकेको र पूर्वाधार विकासबाट वञ्चित गरेको उनीहरूले बताए। शिक्षा, स्वास्थ्य, सडकलगायतका पूर्वाधार निर्माण आयोजना बन्ने भनेर नबनाइएको उनीहरूले दुःखेसो व्यक्त गरे। गोरखा चिन्तन समाजले राजधानीमा आयोजना गरेको कार्यक्रममा बूढीगण्डकी आयोजनाको अवसर र चुनौती विषयक कार्यक्रममा सरोकारवालाले राजनीतिक प्रतिबद्धता नभएकै कारण आयोजना बन्न नसकेको बताए। गण्डकी गाउँपालिका गोरखाका अध्यक्ष दीपक तिमिल्सिनाले स्थानीय जनता सिंहदरबार घेर्न आउन मात्र बाँकी रहेको बताए। आरुघाट गाउँपालिका गोरखाका पूर्वअध्यक्ष पूर्ण दाहालले बूढीगण्डकीलाई महँगो आयोजना भनेर भ्रम छर्न खोजिएको भन्दै प्रतिमेगावाट २१ करोड रुपैयाँ लागत रहेको जानकारी दिए। बूढीगण्डकी राष्ट्रिय सरोकार समितिका अध्यक्ष दिनेश ढकालले बूढीगण्डकी बनाउने विषयमा सयौं पटक सयौं नेतालाई भेटेर कुरा राख्दा पनि सुनुवाइ नभएको बताए। बूढीगण्डकी सरोकार समितिका अध्यक्ष हरेराम ढकालले आयोजना बनाउने हो भने पहिला सबै दलको ऐक्यबद्धता आउनुपर्नेमा जोड दिए। कार्यक्रममा पूर्वप्रधानमन्त्री डा बाबुराम भट्टराईले सात वर्षमा सक्ने भनेर सुरु गरिएको आयोजना निर्माणको काम १५ वर्ष बित्दासमेत सुरु हुन नसक्नु विडम्बना र दुःखद् विषय भएको बताए। आफ्नै पालामा यस आयोजनालाई राष्ट्रिय गौरवको आयोजनाको रूपमा राखिएको जानकारी दिँदै पूर्वमन्त्री भट्टराईले सरकारपिच्छेका आआफ्ना स्वार्थका आयोजना बन्न नसकेको बताए। कृषिमन्त्री रामनाथ अधिकारीले बूढीगण्डकी बन्दा गोरखा र धादिङको कायापलट हुन्छ भन्ने गरेकोमा डेढ दशक बित्दा पनि काम सुरु हुन नसकेको बताए। पूर्वउपप्रधानमन्त्री एवं राष्ट्रिसभा सदस्य नारायणकाजी श्रेष्ठले बूढीगण्डकी परियोजना अघि बढ्न नसक्दा जनताले दुःख र सास्ती पाएको बताए। मुआब्जा, पुनर्वास र पुनस्र्थापनाको विषयमा केही कमी कमजोरी भएकाले त्यसलाई समयमै सुधार गरेर अघि बढ्न जरुरी रहेको बताए।"
"सिन्धुलीनेपालथोक खण्डमा अवरुद्ध बिपी राजमार्ग खुल्यो, यात्रुको हेलिकोप्टरबाट उद्दारको तयारी","सिन्धुली : बिहीबारबाट बाढी र पहिरोका कारण पूर्णरुपमा अवरुद्ध बनेपासिन्धुलीबर्दिबास (बिपी) राजमार्गको सिन्धुली नेपाल थोक खण्ड सुचारु भएको छ । उक्त राजमार्गअन्तरगत सुनकोसी गाउँपालिका ७ कानढुङ्ग्री, दुम्जालगायतका स्थानमा बाढीका कारण क्षति भएको राजमार्गमा नेपाली सेना,स्थानीय पालिका, यातायात कार्यालय, प्रहरी तथा स्थानीयको पहलमा अस्थायी निर्माण गरिएपछि सुचारु भएको हो । सिन्धुलीका प्रहरी प्रमुख गोविन्दराज काफ्लेका अनुसार ठाउँठाउँमा अवरुद्ध राजमार्गको अवरोध हटाउँदै सिन्धुलीदेखि नेपालथोकसम्म यातायात सञ्चालन गर्ने अवस्था आएको छ । राजमार्ग अवरुद्ध हुँदा तीनदिनदेखि बीच बाटोमै फसेका यात्रुहरूलाई सिन्धुलीतर्फ फर्काउन सहज हुने उनको भनाइ छ । अवरुद्ध स्थानहरमा अस्थायी मर्मत तथा बैकल्पिक व्यवस्थापन गरेर तत्कालका लागि एकतर्फी भने पनि यातायातका साधन सञ्चालन गर्न सकिने बनाएका छौं । अब बीच बाटोमा अलपत्र यात्रु र सवारी साधनलाई सिन्धुलीतर्फ फर्काउन, नेपाली सेना,सशस्त्र प्रहरी, नेपाल प्रहरी र स्थानीय लागिपरेका छन्,उनले भने । पूर्व तथा मध्यतराईबाट काठमाडौं हिँडेका सयौं सवारी साधनहरू बीच सडकमै अलपत्र पर्दा निक्कै समस्या भएको थियो । उनीहरूलाई काठमाडौंलगायतका गन्तव्यसम्म पुर्याउन तत्काल सम्भावना छैन । नेपालथोकधुलीखेल खण्डमा दर्जनौं स्थानमा अवरुद्ध छ । त्यसैले सिन्धुलीतर्फ फर्काउन थालिएको हो,उनले थपे । सुनकोसी नदीमा आएको बाढीका कारण सुनकोसी गाउँपालिका ७ कानढुङ्ग्री, वडा नम्बर १ को नेपाल थोक, आँपघारी, भ्याकुरेखोला, बर्खेखोला, घ्याम्पेखोला लगायतका दर्जनौं स्थानमा बाढी र पहिरोले राजमार्गलाई क्षति पु्र्याएको थियो । नेपालथोकसम्म राजमार्ग सुचारु गर्ने अवस्था आएपनि अन्य स्थानमा सडक डाइभर्सन गर्न अझै केही दिन लाग्ने छ । त्यसका लागि पनि प्रमुख जिल्ला अधिकारीले सम्बन्धित निकायसँग समन्वय गरिरहनुभएको छ , काफ्लेले भने । नेपालथोक र मंगलटार बीचका यात्रुहरूलाई भने हेलिकोप्टर मार्फत् उद्दार गर्ने तयारी गरिएको छ । सडक अवरुद्ध हुँदा सिन्धुलीबाट काठमाडौंतर्फ जाँदै गरेका एम्बुलेन्सहरू समेत बीच सडकै फसेका छन् । ति एम्बुलेन्सका दुईजना बिरामीको मृत्यु भइसकेको छ । अन्य यात्रुहरसमेत खान र बस्नको समस्या छ । सडकमा अलपत्र परेका यात्रुहरूलाई नेपाली सेना,सुनकोसी गाउँपालिकाले खाद्यान्न, पानीलगायतका राहत वितरण समेत गर्दै आएको छ । नेपालथोकदेखि धुलीखेलसम्म तत्काल राजमार्ग सुचारु गर्न कठिन भएपछि हेलिकोप्टरबाट उद्धार गर्न गृह मन्त्रालय र नेपाली सेनासँग समन्वय गरिएको छ । यस्तै जिल्लाका मध्येपहाडि लोकमार्गका दर्जनौं स्थानमा पहिरो गएपछि अवरुद्ध नै छ । मदन भण्डारी राजमार्ग भने अहिले सञ्चालनमा आएको छ ।"
प्रधानमन्त्री ओलीले एयरलाइन्सलाई भने : प्राकृतिक विपत्तिमा हवाई भाडा नबढाउनू,"काठमाडौं : प्रधानमन्त्री केपी शर्मा ओलीले हवाई सेवा दिँदै आएका एयरलाइन्सहरूलाई यात्रुसँग पहिलेभन्दा सहुलियत दरमा भाडा लिन आग्रह गरेका छन्। देशका मुख्य राजमार्ग बन्द भएको मौका छोपेर एयरलाइन्सहरूले भाडा बढाएपछि प्रधानमन्त्री ओलीले यात्रुसँग पहिले भन्दा सहुलियत मूल्यमा या पहिलेकै दरमा भाडा लिएर सहयोग गर्न आग्रह गरेका हुन्। अमेरिकामा रहेका प्रधानमन्त्री ओलीले हवाई भाडा अरू बेलाभन्दा महँगो भएको गुनासो सामाजिक सञ्जालमा सुनिएको भन्दै पुरानै भाडामा यात्रु उडाउन निर्देशन दिए। उनले प्राकृतिक विपत्तिमा सबै मिलेर सामना गर्नुपर्ने बताए। लगातारको वर्षा र बाढी पहिरोले सडक यातायात अवरुद्ध हुँदा अत्यावश्यक यात्रामा पनि अप्ठेरो परेको छ। हवाई भाडा अरु बेला भन्दा महंगो भएको गुनासो सामाजिक सञ्जालमा सुनिएको छ। ओलीले भनेका छन्, हवाई सेवा दिँदै आएका एयरलाइन्सहरूलाई यस्तो विपत्तिको समयमा यात्रुहरुसँग पहिले भन्दा सहुलियत मूल्यमा या पहिलेकै दरमा भाडा लिएर सहयोग गर्नुहुन अनुरोध छ। नेपाल सरकार पर्यटन मन्त्रालयले पनि हवाई यात्रुको लागि र उद्धार उडानको लागि विशेष निर्णय गरेको छ। हामीमाथि परेको प्राकृतिक विपत्ति हामी सबै मिलेर सामना गर्नु पर्छ। यता विमान सेवा कम्पनीहरुले आफू खुसी हवाई भाडा बढाउँदा नागरिकमा यसले ठूलो असर पारेको भन्दै संस्कृति, पर्यटन तथा नागरिक उड्डयन मन्त्री बद्री प्रसाद पाण्डेलाई राज्य व्यवस्था तथा सुशासन समितिले नियन्त्रण गर्न निर्देशन दिएको छ। राजधानी काठमाडौंसँग बाहिरी जिल्ला जोड्ने सबै सडक बन्द भएकाले अत्यावश्यक काम परेका यात्रुले हवाई यात्रा गर्न बाध्य भएका छन्। तर, प्राय सबै एयरलाइन्सले आन्तरिक उडानतर्फको भाडादर अधिकतम लागू गरेका छन्। बाढी पहिरोकोका कारण देशभरको जनजीवन प्रभावित भएको अवस्थामा सरकार र सरोकारवाला पक्षले आआफ्नो स्थानबाट जिम्मेवार बनी प्रभावित जनतालाई सहयोग गर्नु पर्ने देखिएको समितिको भनाई छ।"
"सेयर बजारमा २२ अंकको गिरावट, सबै समूहको उपसूचक राताम्मे",काठमाडौं : साताको पहिलो कारोबार दिन नेप्से परिसूचक दोहोरो अंकले घटेर बन्द भएको छ। नेप्से परिसूचक २२३६ अंकले घटेर २४६४४० विन्दुमा कायम भएको छ। सेन्सेटिभ इण्डेक्स ०५७ अंकले घटेर ४४४८९ विन्दुमा पुगेको हो। यसदिन ३२७ स्क्रिप्सको १ करोड ३ लाख ११ हजार ८८५ कित्ता सेयर ४ अर्ब ५ करोड ६ लाख ५८ हजार ३६ रुपैयाँमा खरिदबिक्री भए। दोहोरो अंकले घटेको बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन विन नेपाल लघुवित्त वित्तीय संस्थाको सेयर सर्वाधिक ६५५ प्रतिशतले बढ्यो। अपर स्यांगी हाइड्रोपावरका लगानीकर्ताले भने गुमाए। सो कम्पनीको सेयर ९९९ प्रतिशतले घट्यो। कारोबार रकमका आधारमा एनएलजी इन्स्योरेन्स कम्पनी शीर्ष स्थानमा रह्यो। सो कम्पनीको १५ करोड ९२ लाख रुपैयाँ बराबरको सेयर कारोबार भयो। यसदिन मनु एण्ड प्रो समूहको उपसूचकबाहेक अन्य समूहको उपसूचक नकारात्मक देखिएका छन्। कारोबारमा आएका ४६ स्टक्सको मूल्य बढ्दा १९३ वटाको घट्यो। यसदिन ५ समूहको मूल्य भने स्थिर रह्यो।
२०८४ को निर्वाचनमा नेपाली कांग्रेस बहुमतसहित ठूलो दल हुन्छ : मुख्यमन्त्री,"नुवाकोट : बागमती प्रदेशका मुख्यमन्त्री बहादुरसिंह लामा तामाङले अबको निर्वाचनमा नेपाली कांग्रेस ठूलो दल हुने बताएका छन्। उनले २०८४ सालको निर्वाचन कांग्रेस एकल बहुमतसहित ठूलो दल हुने बताएका हुन्। नुवाकोटको विदुरमा शनिबार आयोजित कार्यक्रममा मुख्यमन्त्री लामाले कांग्रेसले परिकल्पना गरे अनुसार नै वर्तमान सरकार अगाडि बढिरहेको उल्लेख गरे। कांग्रेसले जनताको विकासमा पहिलो प्राथमिकता दिनेसमेत उनले बताए। कांग्रेसको समाजवाद अनुसार हरेक नागरिकले स्वास्थ्य, शिक्षा, रोजगारी सिर्जना गरेर देशलाई विकासको बाटोमा लाने भएकाले वर्तमान सरकार त्यसको आधारमा नै अघि बढिरहेको मुख्यमन्त्री लामाको भनाई छ। मुख्य कुरा देश विकासका लागि रोजगारी सिर्जना गर्नुपर्ने भन्दै त्यसका लागि कलकारखाना तथा उद्योगहरू खोल्नुपर्ने बताए। नुवाकोट जलविद्युतको हब भएकाले त्यही अनुसार विकास गर्नुपर्ने र यसको गुरुयोजना अगाडि बढिसकेको पनि लामाले बताए। मुख्यमन्त्री लामाले आफू बागमतीको आर्थिक मामिला मन्त्री भएका बेला ७ अर्ब बजेट ल्याउन सफल भएको बताए। आफूले गरेको विकासमा कांग्रेसबाटै नभएको गुनासो पनि लामाले गरे। मुख्यमन्त्री लामाले भने, म आफू आर्थिक मामिला मन्त्री भएका बेला नुवाकोटमा ७ अर्ब बजेट ल्याएको थिए। तर, अझै बजेट आएन भनेर विरोध भयो, आफ्नोमा पैसा नपरेपछि विरोध हुने, सबैले मेरो होइन हाम्रो भन्न सक्यौं भने मात्रै विकास गर्न सकिन्छ। देशको अर्को आम्दानीका रूपमा पर्यटन क्षेत्र भएकाले नुवाकोटमा पर्यटकहरूलाई ल्याउनका लागि राम्रो व्यवस्था हुनुपर्नेमा पनि मुख्यमन्त्रीले जोड दिए। लामाले बागमती प्रदेशको विकासका लागि देशमा भएका कुराहरूलाई बिक्री गर्नुपर्ने पनि बताए। कांग्रेस केन्द्रीय सदस्य समेत रहेका मुख्यमन्त्री लामाले देशमा भएका सामग्रीहरू निर्यात गरेर नै अन्य देशहरू धनी भएकाले हामीले पनि आफूसँग जे छ त्यो ने बेच्नुपर्नेमा जोड दिए। उद्योगधन्दा सञ्चालनमा समस्या उत्पन्न हुने गरेको भन्दै सरकारले त्यसमा पनि सहजीकरण गर्नुपर्नेमा जोड दिए।"
पोखरिया अस्पतालको सेवा विस्तार गर्न माग गर्दै अनिश्चितकालीन धर्ना,"वीरगन्ज : पर्साको पोखरियामा रहेको पोखरिया अस्पतालको स्तरोन्नतिका साथै सरकारी कार्यालयको सेवा विस्तारको माग गर्दै राष्ट्रिय मुक्ति क्रान्ति नेपालले आइतबारदेखि पोखरिया अस्पतालमा धर्ना दिएको छ। राष्ट्रिय मुक्ति क्रान्ति नेपालका केन्द्रीय सदस्य निजामुदिन समानीको नेतृत्वमा पार्टीका नेता कार्यकर्ताहरूले आइतबारदेखि अनिश्चितकालीन धर्ना सुरु गरेका हुन्। प्रदेश सरकारले ५ वर्षअघि नै निर्णय गरि प्रादेशिक अस्पताल घोषणा गरिसकेको पोखरिया अस्पतालमा त्यस अनुसारको भौतिक पूर्वाधार र सेवा उपलब्ध नभएपछि त्यसैको माग गर्दै आफूहरूले अनिश्चितकालीन धर्ना सुरु गरेको केन्द्रीय सदस्य समानीले बताए। यसका साथै पोखरियामा भूमि सुधार, मालपोत, नापी लगायतका सरकारी कार्यालयको सेवा विस्तार गर्नुपर्ने मागपनि आफूहरूको रहेको उनले बताए। साथै पोखरिया नगरपालिकाको कार्यालयमा प्रमुख प्रशासकीय अधिकृत लगायतका कर्मचारी र जनप्रतिनिधिहरूले गरिरहेको अनियमितता रोकिनुपर्ने मागपनि राखेर आफूहरू धर्नामा बसेको समानीले बताए। आफूहरूको माग बारेमा स्थानीय सरकार, प्रदेश सरकार र संघ सरकारलाई पटक पटक ध्यानाकर्षण गराउँदा पनि कुनै सुनुवाइ नगरिएपछि बाध्य भएर धर्नामा बस्नु परेको उनको भनाइ छ। आफूहरूको आन्दोलन तीनै तहको सरकारका विरुद्ध रहेको अर्का केन्द्रीय सदस्य राजेश साहले बताए। उनले भने, प्रदेश सरकारले पोखरिया अस्पताललाई ५ वर्ष पहिले नै प्रादेशिक अस्पतालका रुपमा स्तरोन्नति निर्णय गरिदियो। तर अस्पतालमा त्यस अनुरूपको भौतिक पूर्वाधार छ। न जनशक्ति नै छ। एउटा सिटामोलका लागि बिरामीहरू निजी क्लिनिकमा जानुपर्ने बाध्यता छ। पोखरियालाई पर्सा जिल्लाको दोस्रो सदरमुकाम भनिए पनि यहाँ नगरपालिकाको कार्यालय बाहेक अन्य सरकारी कार्यालय एउटा पनि नभएको उनले बताए। नगरपालिकाले पनि नागरिकलाई सेवा सुविधा दिनुभन्दा अनेक बहानामा करको भारी थोपर्दै आएको उनको गुनासो छ।"
सहकारीको रकम ठगी प्रकरण : पूर्वडीआइजी छविलाल जोशीको पक्राउप्रति रास्वपाको आपत्ति,"काठमाडौं : राष्ट्रिय स्वतन्त्र पार्टीले सरकारले पूर्व डीआइजी छविलाल जोशीलाई पक्राउ गर्दा प्रक्रिया नपुगेको दाबी गरेको छ। आइतबार केन्द्रीय समिति बैठक पश्चात् पत्रकारहरूसँग कुरा गर्दै रास्वपाका कार्यवाहक प्रवक्ता मनीष झाले जोशीलाई सरकारलाई समात्दा प्रक्रिया नमिलेको भन्दै आपत्ति जनाएका हुन्। झाले जोरीलाई पक्राउ गरेकोमा रास्वपाले विरोध गरिरहेको जानकारी गराए। छविजीलाई जुन प्रक्रियाले जसरी समातेको छ, त्यसको विरोध पनि हामी गरेरहेका छौं, प्रक्रिया मिलेको छैन,हाम्रो आशंका के छ भने छविजीलाई समातको पनि यता पक्राउ गर्न सकिन्छ कि भनेर हो उनले भने जस्तै छबिजीलाई कुन आधारमा गर्नुभयो। छबि जीलाई बयाननै लिएको छैन, बिदाको दिन उहाँको बयान लिएको छैन। तर कुनै सञ्चारमाध्यमले लेखिदिन्छ। हामीले विरोध गरिरहेका छौं, यो गलत हो। काठमाडौं उपत्यका अपराध अनुसन्धान कार्यालयको प्रहरी टोलीले गोर्खा मिडियाका तत्कालीन सञ्चालक तथा पूर्वप्रहरी नायव महानिरीक्षक छविलाल जोशीलाई ६ गते पक्राउ गरेर पोखरा लगिएको थियो। सुरुमा ५ दिन हिरासतमा राखेर अनुसन्धान गर्न अनुमति दिएको अदालतले थप ७ दिन म्याद थप गरेपछि अनुसन्धान जारी रहेको छ। उनले रवि लामिछानेको विषयमा पनि प्रक्रिया पुरा गरेर आए सरकारलाई सहयोग गर्न रास्वपा तयार नै रहेको पनि बताए। कानुनी प्रक्रिया अनुसार अदालतले पक्राउ पुर्जी जारी गरेर यो कारण स्पष्ट देखाएर हामीले कहाँ नाई भनेका छौं र। लामिछानेलाई पक्राउ गर्न लागिएको हल्ला फैलिएकोतर्फ संकेत गर्दै उनले भने, झुक्याएर, छक्याएर, झेली गरेर पाइँदैन भनेको हो। प्रक्रियागत रूपमा अघि आए हामी सहयोग गर्न तयार छौँ। योभन्दा अघि पनि स्टुडियोमा गएर बुट बजार्दै समातेको हो। नागरिकताको पद जाँदै गर्दा पनि हामी चुप लागेर उपनिर्वाचनको तयारीमा जुटेका हौँ हामीले केही गर्यौं र कानुन स्वीकार गर्यौं। दलका नेताको पद जाँदा उपनिर्वाचनमा जान्थे र हामी त उपनिर्वाचनमा गयौं। उनले भने यसपटक पनि हामी तयार छौँ। तर सरकार प्रक्रिया पुर्याएर आउनुपर्छ, सांसदलाई पक्राउ गर्दा सभामुखलाई जानकारी दिनुपर्दैन, त्यहाँबाटअनुमति लिनुपर्दैन र ? एउटा अनलाइनले लेखेको भरमा पक्राउ पुर्जी जारी हुने, पक्राउ गर्ने कुरा हुँदैन। अहिलेसम्म पक्राउ पुर्जी जारी भएको रहेनछ। संसदीय विशेष छानबिन समितिले तयार पारेको प्रतिवेदनमा तत्कालीन गोर्खा मिडिया नेटर्वकका अध्यक्ष गितेन्द्रबहादुर (जिबी) राई, तत्कालीन प्रबन्ध निर्देशक पूर्व उपप्रधान तथा गृहमन्त्री रवि लामिछाने र गोरखा मिडियाकै तत्कालीन सञ्चालक जोशीलगायतलाई कारबाहीको सिफारिस गरेको छ।"
सिंहदरबारमा सर्वदलीय बैठक जारी,"काठमाडौं : सिंहदरबारमा सर्वदलीय बैठक जारी रहेको छ। अविरल वर्षापछिको बाढीपहिरो र त्यसबाट उत्पन्न परिस्थितिका बारेमा छलफल गर्न कार्यवहाक प्रधानमन्त्री प्रकाशमान सिंहले बैठक आह्वान गरेका थिए। मनसुन सक्रिय भएसँगै बाढी, पहिरो र डुबानले गर्दा देशभरको जनजीवन प्रभावित भएको छ । केही जिल्लामा मानवीय क्षति भएको छ । सडक, पुलपुलेसा पनि भत्किएका छन् । आगामी दिनमा कसरी अगाडि बढ्ने भन्नेबारे बैठकमा छलफल हुनेछ। बैठकमा सरकारका मन्त्रीहरु समेत सहभागी छन्। वर्षाका कारण विभिन्न स्थानहरूमा बाढीपहिरोमा परी हालसम्म १२९ जनाले ज्यान गुमाएका छन् भने ६२ जना बेपत्ता भएका छन्। बाढी पहिरोमा परी ६८ जना घाइते भएको प्रहरीले जनाएको छ।"
झ्याप्ले खोला पहिरोमा पुरिएको गोरखाको बसभित्र पाँचवटा शव भेटियो,गोरखा : झ्याप्ले खोला पहिरोमा पुरिएको गोरखाको बसभित्र पाँचजनाको शव भेटिएको छ । चालक दलका तीन र दुई यात्रुको शव भेटिएको गोरखा दरौँदी यातायात सेवा प्रालिका अञ्जन खत्रीले जानकारी दिए । आइतबार उद्धारका क्रममा बसभित्र ना ४ ख २२७० नम्बरको बस र सोका धनी तथा चालक मदन परियारको शव पहिचान भएको हो । उनी भिमसेन थापा गाउँपालिका ४ धावाका हुन् । साथै चालक दलक धावा निवासी विनय भट्टराई र फुजेलका नवराज तिवारीको शव फेला परेको खत्रीले बताए । दुईजना यात्रुमध्ये एकजना धार्चे गाउँपालिका ७ खानीगाउँका २७ वर्षीय सुकबहादुर गुरुङ रहेको त्यहाँका वडाअध्यक्ष राकेश गुरुङले पुष्टि गरेका छन् । अर्का यात्रु सुकबहादुरकै सम्पर्कमा मुग्लिनबाट सो बसमा चढेका थिए । उनको पहिचान नखुलेको उनले बताए । गत शुक्रबार धार्चे ७ लापुवेशीबाट काठमाडौंका लागि छुटेको सो बस आइतबारसम्म सम्पर्कबिहीन थियो । झ्याप्ले खोला पहिरोमा धेरै सवारी साधन पुरिएकाले खोजीका क्रममा सो बस र उनीहरू भेटिएका हुन् ।
विवाह भएको एक महिनामै श्रीमतीसँगै झ्याप्लेखोलामा अस्ताए प्रकाश,"गुल्मी : बिहीबारदेखि लगातार परेको अविरल वर्षाले देशका विभिन्न स्थानमा ठूलो क्षति पुर्याएको छ। वर्षाका कारण गएको पहिरोमा परेर सयौं नागरिकको ज्यान गुमाएका छन् भने कति घरपरिवार विहीन भएका छन्। बाढीले काठमाडौं लगायतका ठूला सहर नै डुबानमा परे। दुईदिन देशभरका नागरिकको जनजीवन नै प्रभावित बन्यो। अविरल वर्षासँगै गएको पहिरोले दर्जनौं गाडी र घर बगायो। अकस्मात् आएको प्राकृतिक विपत्तिमा सरकारले नागरिकको सुरक्षामा ध्यान नदिएको भन्दै सामाजिक सञ्जालमा चौतर्फी आलोचना नै खेप्नु पर्यो। खोलामा आएको बाढीले केही नागरिक र सवारी बगायो भने सडकमा खसेको पहिरोले दर्जनौं गाडी पुर्यो। शनिबार बिहानैदेखि सुरक्षाकर्मी खोजी र उद्धार कार्यक्रममा सरिक छ। स्थानीय र सुरक्षाकर्मीको सक्रियतामा केही यात्रुको शव फेला परेका छन् भने कतिपयको सकुशल उद्धार समेत गरिएको छ। अविरल वर्षाको प्रभाव र क्षतिबाट गुल्मी जिल्ला समेत अछुतो रहन सकेन। जिल्लामा अप्रिय घटनाबाट मानवीय मृत्यु नभए पनि बाढीले केही स्थानमा घरगोठ पुर्ने,बगाउने गर्दा ठूलो क्षति नै बेहोर्नु पर्यो। गुल्मीमा त्यति ठूलो घटना नभएपनि अनेत्र ठाउँमा आधा दर्जन गुल्मेली नागरिकले पहिरोमा पुरिएर ज्यान गुमाएका छन्। नौबीसे नागढुगां सडक खण्डको झ्याप्ले खोलामा पुरिएर गुल्मीका दुई परिवारका छ जनाले ज्यान गुमाएका छन्। शनिबार झ्याप्ले खोलामा पुरिएर उनीहरू सहित एउटै बसमा यात्रा गरिरहेका १४ जनाले ज्यान गुमाएका थिए। धादिङको नौबीसे सडकको खोलामा गएको पहिरोमा पुरिएर गुल्मीका दुई गाउँपालिकाका ६ जनाले ज्यान गुमाएका हुन्। जिल्लाको मदाने गाउँपालिका६ घिउपानी चामागाउँका ३४ वर्षीय प्रकाश कुँवर ,३१ वर्षीय अनु कुँवर र २७ वर्षीय सिर्जना कुँवरले ज्यान गुमाएको गाउँपालिका उपाध्यक्ष सरिता खड्काले जानकारी दिइन्। अनु प्रकाशकी श्रीमती र सिर्जना बहिनी हुन्। रोजगारीका लागि दक्षिण कोरिया पुगेका प्रकाश एक महिना अगाडि स्वदेश आएर विवाह गरेका थिए। उनको परिवार केही समयदेखि काठमाडौंमा बस्दै आएको छ। अनु र प्रकाश वैवाहिक सम्बन्धमा जोडिएको महिना दिनमै यो संसार छाडेका छन्। कोरिया फर्किएर पैसा कमाउने र परिवारलाई खुसी दिने उनको सपना सधैंका लागि टुंगिएको छ। यतिबेला यो घटनाले सिंगो गाउँनै शोकमा डुबेको छ। गाउँपालिका उपाध्यक्ष खड्काले सिंगो गाउँपालिकालाई नै मर्माहत बनाएको बताइन्। उनले यो दुःखको घडीमा मृतकलाई स्वर्गावासको कामना गर्दै परिवारजनलाई सम्हालिन आग्रह गरेकी छन्। त्यस्तै सोही पहिरोमा पूरिएर गुल्मीदरबार गाउँपालिका७ लामडाडाका एकै परिवारका तीन जनाको मृत्यु भएको छ। ६३ वर्षीय जुद्ध बहादुर रायमाझी, ३१ वर्षीय बुहारी प्रमिता रायमाझी भुसाल र उनका नाती ३ वर्षीय छोरा कृषव रायमाझीको मृत्यु भएको गुल्मीदरबार गाउँपालिका७ का वडाध्यक्ष शालिकराम टण्डनले जानकारी दिए। प्रतिमाका श्रीमान् विवेक रायमाझीले काठमाडौंको कीर्तिपुरमा मोटरसाइकल वर्कशप सञ्चालन गर्दै आएका छन्। बुबा श्रीमती र छोरा उतै बसोबास गर्नका लागि शुक्रबार बिहान बुटवलबाट हिंडेका थिए। बुटवलबाट शुक्रबार बिहान छुटेको लु १ ज ४५७८ नम्बरको बस धादिङको नौविस सडकमा राती नै पुरिएको थियो। अविरल वर्षाका कारण शनिबार बिहान मात्रै पहिरोले पुरिएको अवस्थामा उनीहरूको शव र गाडी भेटिएको थियो। अविरल वर्षाका कारण रेसुंगा नगरपालिकाको देउरालीमा पहिरोका कारण दुईतले पक्की घर जोखिममा परेको जिल्ला प्रहरी कार्यालय गुल्मीले जनाएको छ। त्यस्तै धुर्कोट गाउँपालिका४ जैसिथोक गोपेमा बालकृष्ण पोखरेलको टिनले छाएको बंगालो भत्किएर एउटा भैंसी मरेको छ। छत्रकोट गाउँपालिका५ खज्र्याङका कृष्ण विकको ढुगां माटोले बनेको कच्ची घर बाढीले बगाएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले जानकारी दिए। पानी र पहिरोबाट अवरुद्ध सडक सञ्चालनमा आएको बताए।"
काभ्रेबाट खोलाले बगाएको देवीमायाको शव सिन्धुलीमा भेटियो,"काभ्रे : काभ्रेको खानिखोला गाउँपालिका ६ चनौटेबाट खोलाले बगाएकी देवी माया स्याङ्तानको शव सिन्धुली हरिहरपुर गढी ३ मा फेला परेको छ । शनिबार बिहान बगाएको उनको शव बागमती खेला किनारमा फेला परेको खानीखोला गाउँपालिका अध्यक्ष इन्द्र बहादुर थिङले जानकारी दिए । सिन्धुली प्रहरी र स्थानीयले शव पहिचान गरेको हो। जिल्लाको खानीखोला गाउँपालिकामा २२ घर पहिरोले बगाएको वडा न ५,६,र ७ लाइ तत्काल पालिकामार्फत् राहत त्रिपाल, खाद्यान्न वितरण गरिएको पालिका अध्यक्ष थिङले जानकारी दिए । खानिखोलामा खानेपानी, विद्युतको आपूर्ति नभएको, मोबाइल नेटवर्क, बाटो सबै बन्द भएकाले विपत्तिमा उद्दा र राहत कार्यमा सहयोग गर्न सबै निकायलाई गाउँपालिका अध्यक्ष इन्द्र बहादुर थिङले अपिल गरिएको छ । तेमाल गाउँपालिका वडा नं १ कल्लेरिपाखाको दिल बहादु भण्डारी र रूद्र लक्ष्मी भण्डारी शनिबारदेखि बेपत्ता भएको वडा अध्यक्ष इन्द्रबहादुर अधिकारीले जानकारी दिए । खोज तलास र उद्दार कार्यको लागि कठिन भएकाले खोजि गर्न कठिनाइ भइरहेको वडा अध्यक्ष अधिकारीले बताए । टेलिफो नचल्ने र गाउँमा विद्युत आपूर्ति नहुँदा बेपत्ताहरूको खोजिमा कठिनाइ भएको वडा अध्यक्ष अधिकारीले बताए । जिल्लामा हाल सम्म बिपी राजमार्ग र अन्य स्थालबाट एक सय भन्दा धेरैको उद्दार भइ धुलिखेल ल्याइसकेको जिल्ला समन्वय समिति काभ्रेका प्रमुख दिपक गौतमले जानकारी दिए । बाढी पहिरोको कारण बिपी राजमार्गमा ५ हजार बढी यात्रु अलपत्र परेका थिए।"
चांगानले पोखरामा सार्वजनिक गर्यो दिपल इभी,"पोखरा : नेपालका लागि चांगानको आधिकारिक विक्रेता एमएडब्लु वृद्धिले नेपालले छोटो समयमा निकै रुचाइएको दिपल इभीहरूलाई पोखरामा सार्वजनिक गरेको छ। शुक्रबार पोखरामा आयोजित विशेष कार्यक्रममा गण्डकी प्रदेशका सामाजिक विकास, युवा तथा खेलकुद मन्त्री बिन्दु कुमार थापा, नेपाली क्रिकेट लेजेन्ड तथा दिपल इभीका ब्रान्ड एम्बास्डर पारस खड्का, चांगानको पोखरा डिलर हिमालय अर्गनाइजेसनकी संस्थापक मिलन थापा तथा डाइरेक्टर सौरभ थापाले फ्युचरिस्टिक डिजायन र कटिंग एज टेक्नोलोजीले भरिएको दिपल एस०७ र एल०७ इभी सार्वजनिक गरेका हुन्। दिपल इभी सार्वजनिक गर्दै मन्त्री बिन्दु कुमार थापाले पोखरामा चांगानको सफलताको कामना गरे। साथै, उनले चांगान र अन्य ब्रान्डहरूले विक्री मात्र नभई विक्रीपछिको सेवा र ग्राहक सन्तुष्टिलाई प्राथमिकतामा राख्नुपर्ने बताए। त्यसैगरी, दिपल इभीका ब्रान्ड एम्बास्डर नेपाल क्रिकेट संघका सचिव समेत रहेका पारस खड्काले दिपल इभी भ्यालु फर मनि भएको बताउनु भयो। यसमा यति धेरै फिचरहरू छन् कि जुन अझै पनि अन्य ब्रान्डका इभीमा उपलब्ध छैन। उनले भने, म दिपलको पर्फमेन्सबाट पूर्ण रुपमा सन्तुष्ट छु। म पोखरालाई आफैं आएर दिपलको प्रविधि र फिचरको फस्ट ह्यान्ड अनुभव गर्न आग्रह गर्न चाहन्छु। चांगान पोखराकी संस्थापक मिलन थापाले दिपल ब्रान्डलाई लिएर आफू निकै उत्साहित रहेको बताए। औपचारिक रुपमा पोखरामा सार्वजनिक हुनुभन्दा पहिले नै हामीले बजारबाट निकै राम्रो प्रतिक्रिया पाउन थालिसकेका छौं, उनले भने। त्यसैगरी, चांगान नेपालका मार्केटिंग हेड रमेश दनेखूले एमएडब्लु ग्राहक सन्तुष्टिमा प्रतिबद्ध रहेको बताए। चांगान चीनको सबैभन्दा पुरानो अटोमोबाइल कम्पनी हो जसको एकसय ६२ वर्ष लामो विरासत छ। र नेपालमा यसलाई प्रतिनिधित्व गर्न पाउँदा एमएडब्लु गर्व गर्छ, उनले भने, नेपालमा सार्वजनिक भएको पाँच महिनामै पाँच सयभन्दा दिपल विक्री भएका छन् र उनीहरू सबैजना यसको डिजाइन र टेक्नोलोजीका कारण सन्तुष्ट छन्। दिपलमा वेलकम सिट, सनफ्लावर टचस्क्रिन, अग्मेन्टेड रियालिटी हेडअप डिस्प्ले, जेस्चर कन्ट्रोल, हेडरेड र आउट डोर स्पिकर लगायत १५ भन्दा बढी फस्ट टाइम फिचरहरू छन् जसका कारण यो इभी नेपाल बजारमा छोटो समयमै लोकप्रिय बन्न सफल भएको छ। एमएडब्लु वृद्धिले अर्को साता पोखराकै सबैभन्दा ठूलो एक्सचेन्ज एन्ड टेस्ट ड्राइभ क्यामको आयोजना गर्दैछ जहाँ ग्राहकले दिपल, सेरस र नामीले नाडा अटो सोमा जारी गरेको विशेष अफर उपयोग गर्न सक्नेछन्। जसअन्तर्गत दिपल एस ०७ बजेट अघिको मूल्य यानि ७१ लाख ९९ हजार रुपैयाँमा खरिद गर्न सक्नेछन्। साथै, नयाँ सेरेस ३ लाई ४५ लाख ४९ रुपैयाँमा खरिद गर्न सक्नुहुनेछ भने नामी इभीमा ७ किलोवाटको चार्जर पाउनेछन्। ग्राहकले हरेक टेस्ट ड्राइभ र पुरानो गाडीको मूल्यांकनमा आकर्षक उपहार पाउने छन्। यसबाहेक अनस्पट फाइनान्सिंग र अनस्पट डेलिभरी पनि लिन सक्नेछन्।"
सबै संयन्त्र परिचालन गरी तत्काल राजमार्ग सुचारु गराउन भौतिक मन्त्रालयलाई निर्देशन,"काठमाडौं : सर्वदलीय बैठकले बाढीपहिरोमा परेकालाई तत्काल उद्धार गरेर उचित बासस्थान र राहतको व्यवस्था मिलाउने निर्णय गरेको छ। आज सिंहदरबारमा बसेको उद्धार तथा राहतबारे छलफल गर्न बसेको सर्वदलीय बैठकले मुख्य राजमार्ग अवरुद्ध भएकाले आवागमन बन्द भएकाले तत्काल सबै संयन्त्र परिचालन गरी सम्बोधन गर्न भौतिक पूर्वाधार तथा यातायात मन्त्रालयले दिने निर्णय भएको सञ्चार तथा सूचना प्रविधि मन्त्री पृथ्वीसुब्बा गुरुङले जानकारी दिए। यसैगरी राजमार्ग, सडकमा भएको क्षति, विद्युत गृह, सञ्चारको क्षेत्रमा भएको क्षतिको यकिन विवरण संकलन गर्न मन्त्रालयलाई निर्देशन दिने निर्णय भएको छ। उनका अनुसार बिरामीलाई औषधि उपचार गर्ने र तत्काल उद्धार, राहत र पुनर्स्थापनामा जुट्ने निर्णय भएको छ। यसैगरी प्रमुख प्रतिपक्षी दल नेकपा (माओवादी) केन्द्रले विपत्तिमा सरकारले तदारुकता देखाउन नसकेको टिप्पणी गरेको छ । बैठकपछि माओवादीका उपमहासचिव शक्ति बस्नेतले जल तथा मौसम विज्ञान विभागले जारी गरेको सूचना जारी भएपनि पूर्वतयारी गर्नुवर्नेमा सरकार सुस्त बनेको उल्लेख गरे। यसैगरी राप्रपा सांसद ज्ञानेन्द्र शाहीले हवाई भाडा चर्को बढाएर एयरलाइन्सहरुले कालोबजारी गरेकाले कारबाही गर्न माग गरेको जानकारी दिए। उनले सडक आवागमन बन्द भएको बेला विपतको बेला एयरलाइन्सले ब्रम्हलुट गरेकाले पर्यटन मन्त्रीलाई तत्काल एक्सनमा जान आग्रह गरेको बताए।"
बाढीपहिरो पीडितका लागि राहत र उद्दारबारे सर्वदलीय बैठकले गरेका ९ निर्णयहरू,"काठमाडौं : सर्वदलीय बैठकले बाढी पहिरो प्रभावितको खोज तथा उद्दारमा प्राथमिकतासाथ अघि बढ्ने निष्कर्ष निकालेको छ । प्रधानमन्त्री कार्यालय सिंहदरबारमा आइतबार बसेको सर्वदलीय बैठकले राजनीतिक दलहरू, तीनै तहको सरकार र नीजि क्षेत्र समेतको समन्वयात्मक एवं एकीकृत प्रयासमा उद्धार,राहत र पुनर्स्थापनाको काममा जुट्ने निर्णय गरेको हो । बैठकले प्रधानमन्त्री दैवी प्रकोप राहत कोषमा सहयोग गर्न सम्पूर्ण नीजि क्षेत्र, आम नागरिक र संघसंस्थाहरूलाई अपिल गर्ने निर्णय गरेको छ । वर्षाका कारण गएको पहिरो र बाढिले आवागमन अवरुद्ध भई गन्तव्यमा पुग्न नसकी अलपत्र परेका यात्रुहरूलाई सम्बन्धित जिल्ला विपद व्यवस्थापन समिति, जिल्लाको यातायात व्यवसायी संघ र सुरक्षाकर्मीको संयुक्त प्रयासमा गन्तव्यमा पुराउने निर्णय बैठकले गरेको सरकारका प्रवक्ता पृथ्वीसुव्वा गुरुङले जानकारी दिए। सर्वदलीय बैठकले पर्वहरुलाई समेत लक्षित गरी उद्योग मन्त्रालयले निजी क्षेत्रको समेत सहभागितामा खाद्यान्न, तरकारी, फलफूल, ग्यासलगायत अत्यावश्यक दैनिक उपभोग्यका सामानहरु सूपथ मूल्यमा सजिलैसँग प्राप्त गर्न सक्ने व्यवस्था मिलाउने निष्कर्ष निकालेको उनले बताए। त्यस्तै बाढीका कारण क्षतिग्रस्त पुल, सडक, विद्यालय, स्वास्थ्य चौकी, सुरक्षा निकायको भवन, विद्युत संरचनालगायत पूर्वाधार र कृषि तथा पशुपन्छी क्षेत्रमा भएको क्षतिको विवरण सम्बन्धित मन्त्रालयले संकलन गरि पुनर्निर्माणको लागि आवश्यक प्रकृया अघि बढाउने समझदारी भएको प्रवक्ता गुरुङले बताए। बैठकमा विभिन्न दलका नेताहरुले प्राकृतिक प्रकोपपछिको उद्दारलाई तीव्रताका साथ निरन्तरता दिन सुझाव दिएका थिए । बैठकपछि माओवादी केन्द्रका नेता शक्ति बस्नेतले सरकारको पहलकदमी ढिलाइ र सुस्तता देखिएको बारे कुरा राखेको जानकारी दिए। पूर्वसूचना आधारमा पूर्वतयारी कामहरू तदारुकता साथ काम नभएको महसुस भएको भन्दै अव खोजी कार्य राहत वितरण र घाइतेहरूको उपचारमा तीव्रता दिन सुझाव दिएको उनले बताए। त्यस्तै सर्वदलीय बैठकले बाढिपहिरोबाट घरवास गुमाएका पीडितहरूका पुनर्स्थापनाका लागि राष्ट्रिय जोखिम न्यूनिकरण तथा विपद व्यवस्थापन प्राधिकरण सँगको समन्वयमा शहरी विकास मन्त्रालयले उचित आवासको प्रबन्ध गर्न आवश्यक प्रकृया अगाडि बढाउने निष्कर्ष पनि निकालेको छ । यी हुन् ९ निर्णयहरू १) अविरल वर्षाको कारण आएको बाढी पहिरोमा परी ज्यान गुमाउनुभएका सम्पूर्णजनमा हार्दिक श्रद्दाञ्जली अर्पण गर्दै शोकसन्तप्त परिवारजनमा हार्दिक समवेदना व्यक्त गर्दछौं ।सम्पूर्ण घाइतेहरुको शिघ्र स्वास्थ्यलाभको कामना गर्दछौं । २) अविरल वर्षाको कारण आएको बाढि पहिरोमा परी प्रभावित भएका र घाइते भएकाहरुलाई तत्काल उद्धार गरी उचित वासस्थान, खाना, पानी र अन्य राहत सामाग्री उपलब्ध गराउने । ३) वर्षाका कारण गएको पहिरो र बाढिले आवागमन अवरुद्ध भई गन्तब्यमा पुग्न नसकी अलपत्र परेका यात्रुहरुलाई सम्बन्धित जिल्ला विपद व्यवस्थापन समिति, जिल्लाको यातायात व्यवसायी संघ र सुरक्षाकर्मीको संयुक्त प्रयासमा गन्तव्यमा पुर्याउने । ४) देशको राजधानीलाई बाँकी भूभागसँग जोड्ने सबैजसो राजमार्गहरुमा सानो ठूलो रोकावट आई आवागमन अवरुद्ध हुन गएको वर्तमान अवस्थालाई तत्काल सम्बोधन गर्न भौतिक पूर्वाधार तथा यातायात मन्त्रालयले आफ्नो सम्पूर्ण संयन्त्र प्रयोग गरी तत्काल पहिरो पन्छाई बाटो खुलाई आवागमन सूचारु गर्ने । यसै गरी उर्जा, जलश्रोत तथा सिंचाई मन्त्रालयले क्षति ग्रस्त प्रसारण लाईन र विद्युत गृहहरुको मर्मत संभार गरी विद्युत आपूर्ती र सूचना तथा संचार प्रविधि मन्त्रालयले अवरुद्ध इन्टरनेट र टेलिफोन सेवा यथासक्य छिटो सूचारु गर्ने । बाढि र पहिरोको कारण क्षतिग्रस्त भएका खानेपानी प्रणालीको मर्मत संभार गरी खानेपानी आपूर्ती गर्न खानेपानी मन्त्रालयले आवश्यक कार्य गर्ने । ५) मौसममा क्रमिक सुधार आईरहेको भएतापनि विनाशकारी बाढिका कारण सिर्जित विषम परिस्थितीमा जनस्वास्थ्यको सवाल अहम हुने भएकोले विपद पछिको महामारीको संभावनालाई न्यूनीकरण गर्न स्थानीय तह र प्रदेश सरकारसँगको समन्वयमा स्वास्थ्य तथा जनसंख्या मन्त्रालयले आवश्यक निरोधात्मक र उपचारात्मक दुबै विधी प्रयोग गरी प्रभावित क्षेत्रमा औषधी उपचार र आवश्यक जनशक्ति र उपकरणको व्यवस्था गर्ने । ६) विपदको चपेटामा परेका सर्वसाधारण र आउँदै गरेको दशै, तिहार, छठ जस्ता पर्वहरुलाई समेत लक्षित गरी उद्योग, वाणिज्य तथा आपूर्ति मन्त्रालयले निजी क्षेत्रको समेत सहभागितामा खाद्यान्न, तरकारी, फलफूल, ग्याँस लगायत अत्यावश्यक दैनिक उपभोग्यका सामानहरु सूपथ मूल्यमा सजिलै सँग प्राप्त गर्न सक्ने व्यवस्था मिलाउने । ७) बाढीका कारण क्षतिग्रस्त पूल, सडक, विद्यालय, स्वास्थ्य चौकी, सुरक्षा निकायको भवन, विद्युत संरचना लगायत पूर्वाधार र कृषि तथा पशुपन्छी क्षेत्रमा भएको क्षतिको विवरण सम्बन्धित मन्त्रालयले संकलन गरि पुनर्निर्माणको लागि आवश्यक प्रकृया अघि बढाउने । ८) बाढिपहिरोबाट घरवास गुमाएका पिडितहरुका पुनर्स्थापनाका लागि राष्ट्रिय जोखिम न्यूनिकरण तथा विपद व्यवस्थापन प्राधिकरण सँगको समन्वयमा शहरी विकास मन्त्रालयले उचित आवासको प्रबन्ध गर्न आवश्यक प्रकृया अगाडी बढाउने । ९) विपतको यस घडीमा सबै राजनीतिक दलहरु, तीनै तहको सरकार र नीजि क्षेत्र समेतको समन्वयात्मक एवं एकीकृत प्रयासमा उद्धार,राहत र पुनर्स्थापनाको काम गर्ने । प्रधानमन्त्री दैवी प्रकोप राहत कोषमा सहयोग गर्न सम्पूर्ण नीजि क्षेत्र, आम नागरिक र संघसंस्थाहरूलाई अपिल गर्ने ।"
पाथीभरा केबलकार ताप्लेजुङको समृद्धिमा कोसेढुंगा : अध्यक्ष ढकाल,"काठमाडौं : नेपाल उद्योग वाणिज्य महासंघका अध्यक्ष चन्द्रप्रसाद ढकालले ताप्लेजुङ जिल्लाको विकास र समृद्धिमा पाथीभरा केबलकार कोसेढुंगा सावित हुने बताएका छन्। ताप्लेजुङ सरोकार केन्द्रले शुक्रबार काठमाडौंमा आयोजना गरेको एक कार्यक्रममा बोल्दै अध्यक्ष ढकालले यस्तो बताएका हुन्। उनले ताप्लेजुङको पाथीभरामा निर्माण हुने केबलकारले ताप्लेजुङ मात्र नभई समग्र कोशी प्रदेश तथा मुलुककै विकास र समृद्धिमा सहयोग पुग्ने बताउँदै यस आयोजनालाई समयमै सम्पन्न गर्न आवश्यक सहयोग गर्न सम्पूर्ण सरोकारवालालाई आग्रहसमेत गरे। उनले पाथीभरा केबलकारमा स्थानीयहरूलाई सतप्रतिशत रोजगारी दिन आफूहरू सकारात्मक रहेको बताएका छन्। संघर्ष समितिले ८० प्रतिशत स्थानीयलाई रोजगारीको ग्यारेन्टी माग गरे पनि केबलकारले रोजगारीमा स्थानीयलाई शत प्रतिशत प्राथमिकता दिने उनले बताए। उनले सरकार र निजी क्षेत्रले अर्बौं रुपैयाँ खर्च गरेर वैदेशिक लगानी भित्र्याउनका लागि काम गरिरहेको अवस्थामा मुलुकभित्रकै निजी क्षेत्रले लगानी गर्ने नसक्ने वातावरण बनाउने काम गलत हुने बताए। उनले स्वदेशी लगानी पहिलो प्राथमिकतामा राख्न सके मात्रै पर्यटन प्रवर्द्धनसँगै आर्थिक विकास हुने धारणा राखे। उनले पाथीभरामा केबलकार निर्माण आफ्नो व्यक्तिगत फाइदाको लागि भन्दा पनि समग्र ताप्लेजुङ र मुलुकको पर्यटन प्रवर्द्धन र रोजगारी सिर्जनाका लागि काम गरिरहेको बताए। उनले स्थानीयलाई केबलकारले दिने सेवा सुविधा सबै दिन तयार रहेको बताए। उनले एक ठाउँमा मात्रै नभएर सातै प्रदेशमा केबलकार निर्माण गरी मुलुकको पर्यटनको विकास रोजगारी सिर्जना गर्ने अभियानमा रहेको बताए। पाथीभरा केबलकार निर्माणका लागि सबै प्रक्रिया पूरा भएको भन्दै उनले केबलकार निर्माण गर्ने काम सुरु भएको १५ महिनाभित्र सम्पन्न गर्ने तयारी रहेको बताए। पाथीभरा केबकार आयोजना आईएमई ग्रुप र चन्द्र ढकालको मात्रै नभएर पाथीभरा, ताप्लेजुङ, कोशी प्रदेश र देशको पनि आयोजना भएकाले सबैको साथ सहयोगको अपेक्षा गरेको उनले बताए। अध्यक्ष ढकालले पर्यटन पूर्वाधार निर्माण भयो भने मात्रै रोजगारी सिर्जना, व्यावसायिक गतिविधि र राजस्व वृद्धि हुने भन्दै पाथीभरा केबलकार बनाउन सुरुवात गरेको बताए। उनले भने, पाथीभरा केबलकार बनाउँदा स्थानीयलाई के गर्नुपर्छ। त्यो गर्न तयार छौं। स्थानीय मानिसहरूलाई के सुविधा दिनुपर्छ त्यो भन्नुपर्यो। केबलकारले स्थानीय, बालबालिका तथा वृद्धवृद्धाहरूलाई दिने सुविधाको बारेमा उल्लेख गर्दै थप सेवा सुविधा आवश्यक परे छलफल गर्न तयार छौं।"
बिपी राजमार्गमा फसेका यात्रुलाई हेलिकोप्टरबाट राहत वितरण सुरु,काभ्रे : बिपी राजमार्गमा फसेका यात्रुहरूलाई राहत लिएर नेपाली सेनाको हेलिकोप्टर पुगेका छन् । पहिलो चरणमा बाटोमा फसेकाहरुलाई तत्काललाई खाना बिस्कुट चाउचाउ पानी लगायत लिएर हेलिकोप्टर पुगेको जिल्ला समन्वय समिति काभ्रेका प्रमुख दिपक गौतमले जानकारी दिए । राहत लिएर फर्केका हेलिकोप्टरले अशक्त वृद्ध बिरामीलाई प्राथमिकतामा राखेर उद्धार गरिएको गौतमले जानकारी दिए । हेलीमार्फत उद्धार भाकाहरूलाई तत्काल अस्पतालमा उपचारका लागि लगिएको गौतमले बताए । बिपी राजमार्ग रोशी गाउँ पालिका खण्डमा करिब ५ हजार यात्रु अलपत्र परेका छन् ।
साइकलसहित बगाएकी बालिका मृत भेटिइन्,झापा : दुईदिन अघि झापाको जमुना खोलाले साइकलसहित बगाएकी बालिका मृत भेटिएकी छन् । कचनकवल गाउँपालिका१ झकुवाटोली बस्ने पचूँ राजवंशीकी छोरी १४ वर्षीया नेहारिका राजवंशी आइतबार दिउँसो मृत भेटिएकी हुन् । बालिकको शव बेपत्ता भएको स्थानबाट करिब २ किलोमिटर दक्षिण चमारभिट्टा गाउँबाट ५०० मिटर पूर्व सोनामुनि खोलाको डिलमा धानबारिमा भेटिएको कचनकवल गाउँपालिका उपाध्यक्ष नवराज भट्टराईले जानकारी दिए । उनी चढेको लेडिज साइकल चाहिँ बिहान फेला उनको भनाइ छ । भारतको विहारस्थित आफ्नो सानिमाको घरबाट पाहुना खाई घर फर्कने क्रममा चमारभिट्टा पुल छेउमा पुगेपछि शुक्रबार दिउँसो करिब ३ बजे जमुना खोलाले उनलाई साइकलसहित बगाएको थियो ।
सिंहदरबारमा सर्वदलीय बैठक बस्दै,"काठमाडौं : कार्यवहाक प्रधानमन्त्री प्रकाशमान सिंहले आज सर्वदलीय बैठक आह्वान गरेका छन्। आइतबार दिउँसो १ बजे प्रधानमन्त्री कार्यालय सिंहदरबारमा बस्नेगरी सर्वदलीय बैठक बोलाइएको कार्यवहाक प्रधानमन्त्रीको सचिवालयले जनाएको छ। अविरल वर्षापछिको बाढीपहिरो र त्यसबाट उत्पन्न परिस्थितिका बारेमा छलफल गर्न सर्वदलीय बैठक आह्वान भएको हो। सरकारले सर्वदलीय बैठक आह्लान गरेपछि प्रमुख प्रतिपक्षी दल नेकपा माओवादी केन्द्रले बोलाएको सर्वदलीय बैठक स्थगित भएको छ। माओवादी केन्द्रका अध्यक्ष पुष्पकमल दाहाल 'प्रचण्ड' ले अविरल वर्षा,बाढी पहिरो र त्यसबाट उत्पन्न परिस्थितिबारे छलफल गर्न बिहान १० बजेका लागि सर्वदलीय बैठक बोलाएका थिए। मनसुन सक्रिय भएसँगै बाढी, पहिरो र डुबानले गर्दा देशभरको जनजीवन प्रभावित भएको छ । केही जिल्लामा मानवीय क्षति भएको छ । सडक, पुलपुलेसा पनि भत्किएका छन् । कार्यवाहक प्रधानमन्त्री सिंहले शनिबार गृहमन्त्री रमेश लेखक, सुरक्षा अङ्गका प्रमुखहरु, मुख्यसचिव, सचिवलगायतबाट देशभरको विपद्को अवस्थाबारे जानकारी लिएका थिए। राष्ट्रिय आपतकालिन कार्य सञ्चालन केन्द्र, विपद् जोखिम न्यूनीकरण तथा व्यवस्थापन प्राधिकरणलगायत सबैको समन्वयमार्फत विपद्बाट प्रभावित व्यक्ति एवं परिवारको सेवामा सरकारका सबै अङ्ग पूर्ण रुपमा परिचालन गरिएको उनको सचिवालयले जनाएको छ । वर्षाका कारण विभिन्न स्थानहरूमा बाढीपहिरोमा परी हालसम्म १०४ जनाले ज्यान गुमाएका छन् भने ६४ जना बेपत्ता भएका छन्। बाढी पहिरोमा परी ७३ जना घाइते भएको प्रहरीले जनाएको छ।"
स्थानीय तह उपनिर्वाचनका लागि दल दर्ता गर्ने कांग्रेसको निर्णय,काठमाडौं : नेपाली कांग्रेसले मंसिर १६ गते हुने स्थानीय तह उपनिर्वाचनका लागि दल दर्ता गर्ने निर्णय गरेको छ। आइतबार बिहान पार्टी सभापति शेरबहादुर देउवाको निवास बुढानिलकण्ठ बसेको कार्यसम्पादन समितिको बैठकले निर्वाचन आयोगमा दल दर्ता गर्ने निर्णय गरेको पार्टीका प्रवक्ता प्रकाशशरण महतले जानकारी दिए। प्रवक्ता महतका अनुसार उक्त उपनिर्वाचनमा दलको दर्फबाट खडा हुने उम्मेदवारलाई दलको औपचारिक पत्र प्रदान गर्ने जिम्मेवारी पार्टी सभापति शेरबहादुर देउवालाई दिएको छ। उपनिर्वाचनका लागि असोज १० गतेदेखि दल दर्ता सुरू भइसकेको छ। असोज १० गतेदेखि असोज १६ गतेसम्म दल दर्ताको कार्यक्रम रहेको छ।
सरिसवा नदीमा हाम फालेकी किशोरी बेपत्ता,"वीरगन्ज : वीरगन्ज महानगरपालिका वडा नम्बर ११ रानीघाट र वडा नम्बर २४ रामगढवा जोड्ने सडकखण्डमा रहेको रानीघाट पुलबाट सरिसवा नदीमा आइतबार बिहान एक किशोरी हाम फालेकी छन्। आइतबार बिहान ९१५ बजेतिर पुलबाट नदीमा हाम फालेकी अन्दाजी १६ वर्षकी ती किशोरीलाई नदीको भेलले बगाएर बेपत्ता बनाएको छ। नदीमा हाम फाल्ने किशोरी बाराको प्रसौनी गाँउपालिका वडा नम्बर २ खुटवा प्रसौनीका विनोद दासकी छोरी राधिका दास रहेको प्रत्यक्षदर्शीले बताएका छन्। तर पर्साका प्रहरी प्रवक्ता प्रहरी नायब उपरीक्षक दीपक भारतीले भने नदीमा हाम फालेर बेपत्ता भएकी किशोरीको नाम राधिक दास रहेको प्रत्यक्षदर्शीले बताए पनि यसबारे पुष्टि हुन बाँकी रहेको बताए। उनले भने, ती किशोरी बाराको खुटुवाप्रसाौनी गाँउकी राधिका दास रहेको कुरा आएको छ। तर यसबारे पुष्टि हुन अझै बाँकी छ। नदीमा हाम फालेर बेपत्ता भएकी ती किशोरीको खोजीका लागि नेपाल प्रहरी र सशस्त्र प्रहरीको टोलीले डुंगाको सहयोगमा खोजी गरिरहेको भए पनि अहिलेसम्म फेला पार्न भने नसकेको प्रहरी नायब उपरीक्षक भारतीले जानकारी दिए।"
"बाढी, पहिरो र डुबानमा फसेका १६१ जनाको हेलिकोप्टरबाट उद्दार","काठमाडौं : गृह मन्त्रालयले हालसम्म नेपाली सेनाको हेलिकोप्टरबाट बाढी, पहिरो, डुबान तथा प्राकृतिक जोखिममा परेको १६१ जनाको सकुशल उद्दार गरेको छ । गृह मन्त्रालयकका प्रवक्ता एवं सहसचिब ऋषिराम तिवारीले आइतबार बिहानदेखि काभ्रेपलाञ्चोकका विभिन्न पालिकाबाट अहिलेसम्म ८३ जनाको उद्दार गरी सुरक्षित स्थानमा सारिएको जानकारी दिए। खराब मौसमका कारण शनिबार नै हेलिकोप्टर त्यहाँ पठाइए पनि उद्दार गर्न असहज भएको थियो । काभ्रेपलाञ्चोकमा अहिले नेपाली सेनाका तीनवटा हेलिकोप्टरले उद्दार कार्य जारी राखेको छ । प्रवक्ता तिवारीले गृह मन्त्रालयको अनुरोधमा विपद्को जोखिममा रहेका नागरिकहरूको उद्दारमा सेनाले लगातार हवाई उद्दार गरिरहेको बताए। त्यसैगरी शनिबार काठमाण्डौं उपत्यकामा १३, सिन्धुलीमा ३३ र मकवानपुरमा ३२ जनाको हवाई उद्दार गरिएको थियो । गृह मन्त्रालयका प्रवक्ता तिवारीले बाढी, पहिरोका कारण अवरुद्ध राजमार्ग खुलाउन सबै संयन्त्र परिचालन गरिएको बताए। गृह मन्त्रालयको तथ्याङक अनुसार बाढी, पहिरो र डुबानबाट १०७ जनाको मृत्यु, ६४ जना बेपत्ता र ७३ जना घाइते भएका छन् । गृहमन्त्री रमेश लेखकले सुरक्षा संयन्त्र र सरोकारवाला निकायलाई उद्दार, राहत, घाइतेको स्वास्थ्य उपचार र अवरुद्ध सडक सुचारु गर्न तदारुकपताका साथ लाग्न निर्देशन दिइसकेका छन्।"
"फल्यो स्याउ, बेच्नै झ्याउ","डोल्पा : साविकको कर्णाली अञ्चलका डोल्पा, जुम्ला, मुगु, हुम्लामा प्रत्येक वर्ष मेट्रिक टनको हिसाबमा स्याउ उत्पादन हुन्छ। हिमाली चिसो हावापानीमा उत्पादन हुने अर्गानिक स्याउको माग सहरीया क्षेत्रमा दिनप्रतिदिन बढ्दै गएको छ। केही वर्ष पहिलासम्म बजार अभावमा बोटमै कुहिने डोल्पा र मुगुको स्याउ अहिले नेपालगञ्ज, सुर्खेत, दाङ हुँदै काठमाडौंंसम्म पुग्ने गरेको छ। प्रत्येक वर्ष वर्षात्को समयमा खोलानाला बढेर आधा दर्जन धेरै ठाउँमा ठाउँसारी गर्दै डोल्पाको स्याउ शहरिया बजारमा बिक्रीका लागि पुग्ने गर्छ। जुम्लासम्म सिधा सडक पहुँच हुनुका साथै सडक कालोपत्रे भएकाले ट्रकमा सिधै सहरीया क्षेत्रमा स्याउ पुयाउन सकिन्छ। तर, हुम्लामा भने सम्भव छैन। जिल्लामा उत्पादन भएको स्याउ भने अहिले पनि बेच्ने प्रयोजनका लागि जिल्ला बाहिरको बजारमा पुग्दैन। हुम्ला अझै पनि राष्ट्रिय सडक सञ्जालमा जोडिएको छैन। त्यसकारण पनि स्याउ ढुवानीमा समस्या हुने गरेको हो। पछिल्लो समय कर्णालीका किसानले ब्यावसायिक रूपमा स्याउ खेतीमा आकर्षण बढे पनि ढुवानीको समस्या, व्यापारीकै मूल्यमा स्याउ बेच्नुपर्ने बाध्यता, काँचो स्याउ बेच्नुपर्ने लगायतका समस्या स्याउ कृषकले भोग्नु परेको छ। डोल्पामा सडक असुविधाले मूल्यमा गिरावट हिमाली जिल्ला डोल्पाबाट यस वर्षमात्रै एक सय उनान्चालीस मेट्रिक टन स्याउ निर्यात भएको छ। भेरी करिडोर हुँदै डोल्पा भित्रने प्रमुख नाकामा रहेको इलाका प्रहरी चौकी खदाङ्का अनुसार २३ साउनदेखि हालसम्म यतिको परिमाणमा स्याउ जिल्ला बाहिरिएको हो। डोल्पा २०७५ सालमै राष्ट्रिय सडक सञ्जालमा जोडिए पनि कच्ची साँघुरो बाटो र बीचबीचमा पुल नहुँदा प्रत्येक वर्ष वर्षात्को समयमा जिल्ला भित्रन र बाहिरिन आधादर्जन ठाउँमा गाडी परिवर्तन गर्नुपर्ने बाध्यता छ। डोल्पाका बस्तीहरूमा प्रत्येक वर्ष लटलरम्म फलेका स्याउले रंगीए पनि भनेजस्तो मूल्य भने पाइँदैन। सडक मार्गबाट स्याउ लैजाँदा धेरै ठाउँमा ठाउँसारी गनुपर्ने भन्दै व्यापारीले पनि जतिसक्दो कम मूल्यमा स्याउ लिन खोज्ने गरेको त्रिपुरासुन्दरी नगरपालिका ४ का वडाध्यक्ष तथा कृषक रन्जीत बुढाले दुखेसो पोखे। तीन चार वर्षयता बारीमै व्यापारीहरू पुग्ने गरेका छन्, त्योभन्दा अघि स्याउ बिक्रीको चिन्ता कृषकलाई हुन्थ्यो, तर अहिले बिक्रीको चिन्ता नभए पनि व्यापारीले भनेकै मूल्यमा कृषकलाई स्याउ बेच्नु पर्ने बाध्यता छ। यस वर्ष डोल्पामा ३५ देखि ४० रुपैयाँ मूल्यमा कृषकहरूले स्याउ बेचेँ अघिल्लो वर्ष तीस रुपैयाँमा बेचेका थिए, सडक असुविधा देखाउँदै व्यापारीहरूले सस्तो मूल्यमा स्याउ लिने गरेका हुन्, उनले भने। डोल्पाबाट ३० देखि ४० रुपैयाँसम्म प्रति किलो खरिद गरेको स्याउ सहरीया क्षेत्रमा प्रतिकिलो १ सय ५० सम्ममा न बेच्ने गरेका छन्। राज्यले सडक स्तरोन्नति गरेर पुल बनाइ दिएको भए डोल्पाली स्याउले पनि सोचे अनुसारको मूल्य पाउने वडाध्यक्ष बुढाको आशा छ। यी हुन्, डोल्पाका स्याउ पकेट डोल्पा त्रिपुरासुन्दरी नगरपालिका वडा न ३ पर्ने सुँ,जिँउ र वडा नं ४ मा पर्ने रंगमा कृषकहरूले व्यावसायिक रूपमा स्याउ खेती गर्दै आएका छन्। त्रिपुरासुन्दरी सँगै ठूलीभेरी नगरपालिकाकामा पनि व्यावसायिक स्याउ खेती गरिँदै आएको छ। वडा नं ७ मा पर्ने जुफाल, ८ र ९ मा पर्ने डाँगीबाडा वडा नं ४,५ र ११ मा पर्ने लोचा, थाला, तिप्ला र रह गाउँमा प्रसस्त स्याउ उत्पादन हुने गर्छ। स्याउ राम्रोसँग नपाक्दै डोल्पाली स्याउ कृषकहरूले बेच्ने गरेकोे कृषि विकास कार्यालय डोल्पाले जनाएको छ। यस वर्ष हालसम्म ८० प्रतिशत स्याउ बिक्री भइसकेको प्रधानमन्त्री कृषि आधुनीकीकरण परियोजना अन्तर्गतको स्याउ जोन कार्यालयले जनाएको छ। बजारको अभावमा प्रत्येक वर्ष कृषकहरूले उत्पादन गरेजतिको सबै स्याउ बिक्री नहुने भएकाले काँचै स्याउ व्यापारीहरूलाई प्रतिकिलो तीसदेखि चालीस रुपैयाँसम्म बेच्न बाध्य भएको कार्यालयको भनाइ छ। स्याउ किन्नका लागि प्रत्येक वर्ष व्यापारीहरू बगैँचामा पुग्ने गरेको कृषकहरू बताउँछन्। स्याउ टिप्ने उपयुक्त समय भनेको असोज लागेपछि भएपनि बिक्रीको चिन्ताले प्रत्येक वर्ष राम्रोसँग नपाक्दै बेच्ने गरेको पाइएको कार्यालय प्रमुख गोबिन्द मल्लले बताए। डोल्पामा कुल ६ सय ५० हेक्टरमा स्याउ खेती हुन्छ भने करिब दुई सय मेट्रिक टन स्याउ उत्पादन हुने गरेको उनको भनाइ छ। सरकारले डोल्पासम्म सिधा सडक निर्माणसँगै अनि बेमौसममा पनि स्याउ बेच्नकालागि एउटा ठूलो क्षमताको सुविधायुक्त कोल्ड स्टोरको आवश्यक भएको प्रमुख मल्लको भनाइ छ। यससँगै प्रशोधनको पनि व्यवस्था भएमा डोल्पाली स्याउले राम्रो बजार पाउने बताइएको छ। डोल्पाका स्याउ बगानहरूमा तीन वर्षयतादेखि नेपालगञ्ज, सुर्खेत, जाजरकोट, रुकुमलगायतका जिल्लाबाट स्याउ किन्न व्यापारीहरू घरमै पुग्ने गरेका छन्। बजार अभाव, सडकको असुविधा, ढुवानी समस्या लगायतको कारणले नपाक्दै सस्तो मूल्यमा व्यापारीलाई जिम्मा लगाउने बाध्यता हुने स्थानीय स्याउ कृषक हरि बुढाले बताए। स्याउ राम्रोसँग अन्तिममा पाक्छ, तर व्यापारीहरू कृषकहरूको समस्याको फाइदा उठाउन साउन अन्तिममै गाउँमा आइपुग्छन्, कृषकहरू बाध्य भएर २०देखि ३० रुपैयाँमा स्याउ बगैंचा जिम्मा लाउन बाध्य हुनुपर्छ, उनले दुखेसो पोखे। राम्रो पाकेको स्याउको स्वादै मीठो हुन्छ, यहाँबाट सस्तो मूल्यमा लिएको काँचै स्याउ पनि व्यापारीले नेपालगञ्ज, सुर्खेत, काठमाडौंंलगायतका सहरमा प्रतिकिलो दुईसय भन्दा धेरैमा बेच्ने गर्छन्, उनले थपे। अर्का कृषक रुद्रि बुढाले यस वर्ष एघार क्विन्टल स्याउ जम्मा चालीस हजारमा बेचेको दुखेसो पोखे। मेरो बगंैचामा तीनसय बोट स्याउ छ, पछि बिक्री हुँदैन कि भन्ने चिन्ताले साउन अन्तिममा नै सस्तो मूल्यमा स्याउ बगैँचा नै जिम्मा लाइसके, बुढाले थपे। व्यापारीले बोटमै प्रतिकिलो पचास रुपैयाँ किलोसम्म पाए कृषकहरूलाई केही राहत हुन्छ, तर व्यापारीले बढीमा ३० रुपैयाँभन्दा धेरै हाल्न मान्दैनन्, बेचौँ घाटा छ, नबेचौँपछि बिक्री गर्न समस्या हुन्छ, उनले दुखेसो पोखे। त्यसैगरी वडा नं ३ जिँउका कृषक रामबहादुर गुरुङले पनि ३ सय बोट स्याउ रोपेका छन्। उनको बगैंचामा प्रत्येक वर्ष ३० क्विन्टलसम्म धेरै स्याउ फल्ने गर्छ। तर, उनलाई पनि प्रत्येक वर्ष उत्पादित सबै स्याउ बिक्री नहुने चिन्ताले पिरोल्ने गर्छ। बगैंचा नै राताम्य हुने स्याउ फलेको छ, डोल्पामा सबै स्याउ खपत हुने ठूलो बजार छैन, जिल्ला बाहिरका बजारमा लैजाउँ भने कच्ची बाटो र ठाउँ ठाउँमा पुल नहुँदा एक दर्जन धेरै ठाउँमा गाडी परिवर्तन गर्नुपर्छ, यसरी लैजाँदा स्याउको मूल्य भन्दा ढुवानी रकम धेरै हुन्छ, उनले भने। उत्पादन भएजतिको सबै स्याउ उचित मूल्यमा बिक्री हुने हो भने स्याउबाट मात्रै डोल्पामा प्रत्येक वर्ष लाखौंं रुपैयाँ भित्रने कृषि विकास कार्यालय डोल्पाले जनाएको छ। डोल्पाबाट सिधा नेपालगञ्ज, सुर्खेतसम्म सिधा गाडी पुग्ने व्यवस्था नहुञ्जेलसम्म स्याउ कृषकहरू सधैं मारमा पर्ने कार्यालयको भनाइ छ। डोल्पामा प्रत्येक वर्ष तीन हजार दुई सय छयानब्बे मेट्रिकटन स्याउ उत्पादनहुने गरेको जिल्ला कृषि विकास कार्यालय डोल्पाका प्रमुख शरद लामाले बताए। जुम्लामा १५ हजार मेट्रिक टन उत्पादनको लक्ष्य साविकको कर्णाली अञ्जालका पाँच जिल्ला मध्ये सबैभन्दा धेरै स्याउ उत्पादन जुम्लामा हुने गर्छ। जुम्लामामात्रै चार हजार ५ सय हेक्टरमा स्याउ रोपिएको छ। यस वर्षमात्रै कुल १५ हजार मेट्रिक टन स्याउ उत्पादन गर्ने लक्ष्य राखिएको छ भने कृषकहरूले ४० करोड भिœयाउने लक्ष्य राखेका छन्। यस वर्ष जुम्लाबाट मात्रै दश हजार मेट्रिकटन स्याउ निर्यात भएको कृषि विकास कार्यालय जुम्लाका प्रमुख बालकराम देवकोटाले जानकारी दिए। पछिल्लो समय जुम्लामा स्याउ खेतीतर्फ किसानको आकर्षण बढ्दै गएको देवकोटाको भनाइ छ। उनका अनुसार जुम्ली कृषकहरू अन्य धान, मकै, चिनो लगायतका रैथाने बाली छोडेर स्याउ उत्पादनमा जुटेकाछन्। उनका अनुसार यस वर्ष सत्तरी रुपैयाँसम्म स्याउ प्रतिकिलो जुम्लामै बिक्री भएको छ। वर्षात्को समयमा प्रत्येक वर्ष कर्णाली राजमार्ग बाढी पहिरोले अवरोध हुने भएकाले करोडौंको स्याउ बाटोमा अलपत्र पर्ने गरेको छ। मुगुमा पनि बिक्रीकै चिन्ता हिमाली जिल्ला मुगुमा पनि प्रत्येक वर्ष हजारौँ क्विन्टल उत्पादन हुने गर्छ। स्याउ किन्नका लागि साउनमै सहर बजारबाट बिचौलिया व्यापारीहरू मुगु पुग्ने गर्छन्। डोल्पा जस्तै मुगुका कृषकहरूले पनि व्यापारीले चाहेको मूल्यमा स्याउ बेच्न बाध्य छन्। सुर्खेत दैलेक कालिकोट जुम्ला हुँदै मुगु सडक सञ्जाल जोडिएको छ। मुगुमा प्रतिहेक्टर तीन मेट्रिक टन स्याउ उत्पादन हुने गरेको स्याउ जोन कार्यालय मुगुका प्रमुख तेजबिक्रम मल्लले जानकारी दिए। मुगुमा कुल ३ सय ९० हेक्टरमा स्याउ उत्पादन हुने र ३१ सय मेट्रिक टन स्याउ फल्ने उनको भनाइ छ। अघिल्लो वर्षमात्रै १ सय ८० मेट्रिक टन निर्यात भएपनि यो वर्षको तथ्यांक नआएको उनको भनाइ छ। अघिल्लो वर्षमात्रै ७५ लाखको स्याउ निर्यात भएको कार्यालयले जनाएको छ। मुगुमा चर्को ढुवानी रकम तिरेर नासोका रूपमा जहाजबाट पनि उत्पादन भएको पाँच प्रतिशत स्याउ ढुवानी हुने गरेको बताइएको छ। यस वर्ष पनि अघिल्लो वर्षकै हाराहारीमा स्याउ उत्पादन हुने अनुमान गरिएको कार्यालयको भनाइ छ। हुम्लाको स्याउ : नासो र स्थानीय बजारकै भर हिमाली जिल्ला हुम्लामा गुणात्मक हिसाबमा राम्रो स्याउ फल्छ। हुम्लामा कुल दुई हजार ८ सय हेक्टरमा स्याउ उत्पादन हुने गरेको कृषि विकास कार्यालय हुम्लाका प्रमुख बखत खड्काले जानकारी दिए। प्रत्येक वर्ष चार हजार मेट्रिक टन स्याउ उत्पादन हुने गरेको उनको भनाइ छ। उनका अनुसार हुम्ला सडक सञ्जालमा नजोडिएकाले त्यहाँको स्याउ बर्सेनि नासो र स्थानीय बजारहरूमा खपत हुने गरेको छ। कृषकहरूले मेहनतका साथ उत्पादन गरेको स्याउले बजार नपाउँदा कृषकहरू चिन्तित समेत हुने गरेका छन्। स्याउ, सिमीलगायतका स्थानीय उत्पादनको बजारीकरण गर्ने जतिसक्दो छिटो सडकको पहुँच विस्तार गरिनुपर्ने कार्यालय प्रमुख खड्काको भनाइ छ। हुम्लामा यातायातको प्रमुख साधन भनेको जहाजमात्रै भएकाले प्रतिकिलो २ सयसम्म तिरेर स्याउ ढुवानी हुने गरेको छ। उत्पादन भएजतिको सबै स्याउ स्थानीय बजारमा खपत नहुने भएकाले पचास प्रतिशतमात्र खपत हुने गरेको कृषि विकास कार्यालयको भनाइ छ। बाँकी ५० प्रतिशत नासो बाँडेर, कुहिएर खेर जाने गरेको बताइएको छ। हुम्लामा यस वर्ष प्रतिकिलो ४० रुपैयाँ मूल्य तोकिएको र प्रतिकिलो २० रुपैयाँ ढुवानी अनुदान दिइएको स्याउ जोन कार्यालय हुम्लाका प्रमुख लक्ष्मी अधिकारीले जानकारी दिए।"
"बाढी पहिरोमा परी मृत्यु हुनेको संख्या १०४ पुग्यो, ६४ बेपत्ता",काठमाडौं : बाढी पहिरोमा परी मृत्यु हुनेको संख्या १०४ पुगेको छ। नेपाल प्रहरीका अनुसार अहिलेसम्म ६४ जना बेपत्ता र ७३ जना घाइते भएका छन्। हालसम्म ३ हजार ३९० बढीको उद्दार गरिएको प्रहरीले जनाएको छ। अविरल वर्षाका कारण विभिन्न स्थानहरूमा बाढी तथा पहिरोले गर्दा अवरुद्ध सडक खुलाउने प्रयास भइरहेकाले लामो यात्रामा निस्किनुभन्दा अघि नजिक वा सम्बन्धित जिल्ला प्रहरी कार्यालयमा सम्पर्क गर्न समेत अनुरोध गरेको छ।
बाढीपहिरोमा परी मृत्यु हुनेको संख्या १२९ पुग्यो,"काठमाडौं : बाढी पहिरोमा परी मृत्यु हुनेको संख्या १२९ पुगेको छ। नेपाल प्रहरी प्रधान कार्यालयको आँकडाअनुसार आइतबार दिउँसो १ बजेसम्म बाढी पहिरोमा परी १२९ जनाको मृत्यु,६२ जना बेपत्ता र ८६ जना घाइते भएका छन्। प्रहरीका अनुसार अहिलेसम्म ३ हजार २६६ जना बढीको उद्दार भएको छ। अविरल वर्षाका कारण विभिन्न स्थानहरूमा बाढी तथा पहिरोले अवरुद्ध सडक खुलाउने प्रयास भइरहेको प्रहरीले जनाएको छ। लामो यात्रामा निस्किनुअघि नजिकको वा सम्बन्धित जिल्ला प्रहरी कार्यालयमा जानकारी गराउन प्रहरीले अनुरोध गरेको छ।"
"तमोर नदीमा २ महिलाको शव भेटियो, पहिचा खुल्न बाँकी",धनकुटा : मुलघाट स्थित तमोर नदीमा शव भेटिएको छ । धनकुटा नगरपालिका९ र साँगुरीगढी गाउँपालिका७ को सीमा लेउती खोला र तमोर नदीको दोभानमा बालुवाले पुरिएको अवस्थामा महिलाहरुको शव भेटिएको हो । शवको पहिचान खुलेको छैन । छिमेकी जिल्ला तेह्रथुम र पाँचथरमा सोधपुछ भइरहेको धनकुटाका प्रमुख जिल्ला अधिकारी पुण्यविक्रम पौडेलले बताए । केही दिनयताको अविरल वर्षाले तमोर नदीमा बाढी आइरहेको छ । छिमेकी जिल्लाबाट शव बगाएर ल्याएको हुनसक्ने आंशका गरिएको छ । शवलाई पोस्टमार्टनको लागि जिल्ला अस्पताल धनकुटामा ल्याइएको छ । बिहान करिव ८:३० बजे शव भेटिएको प्रमुख जिल्ला अधिकारी पौडेलले बताए । शव भेटिएको स्थान मुलघाटदेखि करिव १ किलोमिटर पश्चिममा रहेको छ । त्यस्तै चौबीसे गाउँपालिका वडा नं ४ स्थित फलामेटारमा तमोर नदीमा एक महिलाको शव भेटिएको प्रजिअले बताए । आजै बिहान करिव ११ बजे शव भेटिएको जानकारी प्राप्त भएको छ । अहिले घटनास्थलमा तेह्रथुम बसन्तपुरबाट सुरक्षाकर्मी टोली गइरहेको छ ।
"बेपत्ताको खोजी, विस्थापितलाई पुन:स्थापना गर्न सरकारलाई प्रचण्डको ध्यानाकर्षण","काठमाडौं : नेपाल कम्युनिष्ट पार्टी माओवादी केन्द्रका अध्यक्ष पुष्पकमल दाहाल प्रचण्डले केही दिनयताको अविरल वर्षाका कारण भएको जनधनको क्षतिप्रति गहिरो दुःख व्यक्त गर्दै बाढीपहिरोमा परी बेपत्ता भएकाहरूको खोजी, घाइतेहरूको निःशुल्क उपचार र विस्थापितहरूको पुनःस्थापनाका लागि सरकारको ध्यानाकर्षण गराएका छन्। अध्यक्ष दाहालले आइतबार एक विज्ञप्ति जारी गरी विपद्मा परी एक सय जनाभन्दा बढीको ज्यान गइसकेको,ठूलो सङ्ख्यामा बेपत्ता र घाइते भएका तथा हजारौं नागरिक घरवारविहीन भएका व्यक्तिका निजी सम्पत्तिदेखि सार्वजनिक पूर्वाधारको क्षेत्रमा ठूलो क्षति भएको उल्लेख गरेका छन् । उनले राष्ट्र र जनताले भोग्नुपरेको यो क्षति र पीडाप्रति आफू र पार्टीका तर्फबाट गहिरो दुःख व्यक्त गर्दै मृतकप्रति भावपूर्ण श्रद्धाञ्जली घाइतेहरूको शीघ्र स्वास्थ्यलाभको कामना गरेका छन्। 'अहिले पनि ठूलो सङ्ख्यामा नागरिक बेपत्ता भएकाले उनीहरूको खोजी गर्नु, घाइतेहरूको उपचार गर्नु, घरबारविहीन भएकाहरूलाई सुरक्षित गर्दै पुनःस्थापनाको काम सुरु गर्नु पहिलो कर्तव्य हो,'अध्यक्ष विज्ञप्तिमा भनिएको छ,'अहिले पनि विभिन्न स्थानमा मुख्य राजमार्गसहित सडक,सञ्चार र विद्युत्का पूर्वाधार क्षतिग्रस्त अवस्थामा छन् । नेपालीहरूका मुख्य पर्व दसैँतिहार नजिकिएकाले युद्धस्तरमा पुनःनिर्माणका काम थालेर सबै आधारभूत सेवा पूर्ववतरुपमा सञ्चालनका लागि तत्काल पहल अघि बढाउन सरकारको ध्यानाकर्षण गराउँदछु ।' आफ्नो पार्टीका सम्बन्धित क्षेत्रमा रहेका सबै नेता कार्यकर्ताहरू उद्धार र पुनःस्थापनाको काममा लागिरहेको बताउँदै प्रचण्डले बेपत्ता नगारिकको खोजी, विस्थापितहरुको पुनःस्थापना, क्षतिग्रस्त संरचनाको पुनःनिर्माणमा लाग्न समेत निर्देशन दिएका छन्।"
"राजमार्गमा सवारी जामले सास्ती, राजधानी पुग्नै सकस","धादिङ : देशको संघीय राजधानी काठमाडौंलाई जोड्ने लाइफलाइन मानिने राजमार्गको आधा दर्जन बढ़ी ठाउँमा सड़क एकतर्फी रूपमा मात्र सञ्चालनमा आएको छ । तीन दिनदेखि परेको अविरल वर्षाका कारण नागढुङ्गामलेखु सडक खण्डको नौ ठाउँमा राजमार्ग एक एकतर्फी रूपमा सञ्चालनमा आएको हो। आज तेस्रो दिन पनि काठमाडौंबाट बाहिरिनेर र भित्रिने क्रममा रहेका सवारीहरू ठाउँठाउँमा जामका कारण यात्रु र चालक सास्ती खेप्न बध्य छन् । धादिङको नौविसेनागढुङ्गा सडक खण्डअन्तर्गत झ्याप्ले खोला नजिक ठूलो पहिरो झर्दा केही सवारी पुरिएका छन् । त्यहाँको पहिरो पन्छाउने काम भइरहेको प्रहरीले बताएको छ । अविरल वर्षासँगै झरेको पहिरोले बाटो बन्द भएपछि तीन दिनदेखि काठमाडौंबाट लामो दुरीका सवारी साधन छुटेका छैनन् । पूर्वपश्चिमबाट संघीय राजधानी आवातजावतको मुख्य लाइफलाइन पृथ्वी राजमार्गमा बाढी तथा पहिरोका कारण सवारी साधनको जामले सधैंजस्तो सास्ती व्यहोर्नु परेको हो । वैकल्पिक मार्गको रूपमा सवारी साधनहरू टोखा, झोर हुँदै नुवाकोटगल्छि चलिरहेका छन् । तर त्यो बाटोमा अत्यावश्यक सवारी साधनमात्र चलिरहेका प्रहरीले बताएको छ ।"
बाढीपहिरोबाट १६ वटा जलविद्युत् आयोजनामा क्षति,"काठमाडौं : अविरल वर्षापछि आएको बाढीपहिरोका कारण विभिन्न १६ वटा जलविद्युत् आयोजनामा क्षति पुगेको छ । स्वतन्त्र ऊर्जा उत्पादकहरुको संस्था नेपाल (इप्पान)का अनुसार बाढीका कारण आयोजनाहरूको विद्युत् गृह, प्रसारण लाइन तथा अन्य संरचनामा क्षति पुगेको हो । नेपाल विद्युत् प्राधिकरणको सहायक कम्पनी माथिल्लो तामाकोशी हाइड्रोपावर लिमिटेडले प्रवद्र्धन गरेको माथिल्लो तामाकोशीको बाँध स्थल तथा बालुवा थिग्रयाउने पोखरीमा क्षति पुगेको छ । सो आयोजनाको नियन्त्रण कक्ष रहेको भवनमा क्षति पुग्दा सुरक्षाकर्मी र अन्य कामदार गरी चारजना बेपत्ता छन्। बाढी पहिरोका कारण विद्युत् उत्पादन केन्द्रमा क्षति पुग्दा बिजुली प्रवाहमा समेत समस्या भएको छ । वैकल्पिक व्यवस्था गरी बिजुली काटिएका स्थानमा उपलब्ध गराइएको र केही स्थानमा भने अझै मर्मत जारी रहेको नेपाल विद्युत् प्राधिकरणले जनाएको छ । प्राधिकरणका बाढीपहिरोका अनुसार देशभर नौ सय ८० मेगावाट घण्टा बराबरको बिजुली आपूर्तिमा अवरोध छ । इप्पानका अनुसार मान्डू हाइड्रोपावरद्वारा प्रवद्र्धित २२ मेगावाट क्षमताको बागमति साना जलविद्युत् आयोजनाको पावर हाउस पूर्णरुपमा डुबेको छ । खानी खोला हाइड्रोपावर, माण्डु हाइड्रोपावरलगायतका आयोजनाले बाढीका कारण विद्युत् उत्पादन बन्द भएको जानकारी नेपाल स्टक एक्सचेञ्जलाई समेत गराएका छन् । बाढीका कारण माउन्टेन हाइड्रो नेपालद्वारा प्रवद्र्धित २२ दशमलव एक मेगावाट क्षमताको तल्लो हेवाखोला जलविद्युत् आयोजनाको बिजुली उत्पादन बन्द भएको छ । सो आयोजना गत वर्ष पनि बाढीबाट प्रभावित भएको थियो । हाल उक्त आयोजनाबाट विद्युत् उत्पादन बन्द भएको छ । यसैगरी पाँचथर पावरद्वारा प्रवद्र्धित १४ दशमलव नौ मेगावाट क्षमताको हेवाखोला जलविद्युत् आयोजाको विद्युत् उत्पादन पनि बन्द भएको छ । गत वर्षको बाढीले क्षतिग्रस्त आयोजना पुनःनिर्माण सकेर सञ्चालनमा आउनै लाग्दा आयोजना पुनः क्षतिग्रस्त भएको हो । साहस ऊर्जाद्वारा प्रवद्र्धित ८६ मेगावाटको सोलु दुधकोशी जलविद्युत् आयोजनाको बाँध स्थलमा क्षति पुग्दा विद्युत् उत्पादन बन्द छ । सगरमाथा जलविद्युत् कम्पनीद्वारा प्रवद्र्धित तीन मेगावाट क्षमताको माइखोला क्यासकेड जलविद्युत् आयोजनाको बाँधलगायतका संरचनामा क्षति पुगेको छ । सगरमाथा जलविद्युत् कम्पनीद्वारा प्रवद्र्धित नौ दशमलव छ मेगावाट क्षमताको माइखोला जलविद्युत आयोजनाको बाँध र प्रसारणलाइनमा क्षति पुगेको छ । फेमे खोला जलविद्युत आयोजना सिउरीखोला पनि बाढीले क्षति पुर्याउँदा विद्युत् उत्पादन बन्द भएको इप्पानल जनाएको छ। कूल ४० मेगावाट क्षमताको सुपरन्यादी जलविद्युत् आयोजनाको पहुँचमार्ग र सुरक्षा पर्खालमा बाढीका कारण क्षति पुगेको छ । इलेप खोला तातोपानी जलविद्युत् आयोजनामा पनि बाढीले क्षति गरेको छ भने कोरियन लगानी रहेको दुई सय १६ मेगावाट क्षमताको माथिल्लो त्रिशूली एकको क्याम्प हाउस र पहुँचमार्गमा क्षति भएको छ । निर्माण सामग्री राखिएको तीन वटा कन्टेनर बगाएको छ । हेवाखोला जलविद्युत् आयोजनाको क्रसर पुरिएको छ भने पहुँचमार्गमा क्षति भएको छ । यस्तै, बाढीका कारण प्रसारणलाइनको टावर ढलेका छन् भने पावर हाउसमा जडान गर्न ल्याइएका सामग्री बगाएको छ । सभाखोला बी जलविद्युत् आयोजनाको पहुँचमार्गमा पहिरोका कारण समस्या उत्पन्न भएको छ । यसैगरी पावरहाउस पुरिएको र बाँधमा क्षति हुन गएको छ । इप्पानका अनुसार सभाखोला सी जलविद्युत् आयोजना पहुँचमार्गमा क्षति पुगेको छ भने लान्द्रुक मोदी जलविद्युत् आयोजनाको पनि सडक पूर्वाधार बगाएको छ । बाढीले सुपर त्रिशूली जलविद्युत् आयोजनाको निर्माण उपकरण बगाएको छ । कूल एक सय मेगावाट क्षमताको सो आयोजना निर्माणको क्रममा छ । आयोजनाको दुई वटा वटा स्काभेटर लोडर र तीनवटा ट्रिपर बगाएको छ । त्यस्तै, बेलीब्रिज बगाएको, खन्ने क्रममा रहेको पावर हाउस पुरिएको इप्पानले जनाएको छ ।"
"उदयपुरभोजपुर सम्पर्क बिच्छेद, झोलुङ्गे पुल बगायो",उदयपुर : सुनकोशीको बाढीले उदयपुर र भोजपुर जोड्ने चुहारको झोलुङ्गे पुल क्षतिग्रस्त बनाएको छ। उदयपुरको चुहारमा रहेको झोलुङ्गे पुलमा शनिबारको अविरल वर्षाले क्षति पुर्याएपछि आवतजावत ठप्प भएको हो। तीब्र बहावका कारण झोलुङ्गे पुलको एकातर्फको लठ्ठा चुँडिएर पुलमा क्षति पुगेको जिल्ला प्रहरी कार्यालयका प्रमुख एसपी हरीहरनाथ योगीले बताए। त्यसैगरी पुलमा बिच्छ्याइएका स्टिलका पातासमेत बगाएको उनले बताए। बाढीले हसनपुरस्थित निर्माणाधीन चुहार पक्की पुलमा समेत क्षति पुर्याएको छ। पुल बगाएपछि सो क्षेत्रबाट भोजपुर आवतजावतमा अवरुद्ध भएको छ। त्यसैगरी उदयपुर र खोटाङ जोड्ने धाप्लाङघाटस्थित झोलुङ्गेपुलमा पनि क्षति पुर्याएको छ। सो पुलको एउटा लठ्ठा चुडाएको स्थानीय युवा मुकेश राइले जानकारी दिए। त्यसैगरी शनिबार राती सप्तकोसीको पानिको बहावले कटान भएको उदयपुरको बेलका नगरपालिका ८ कोशी किनारस्थित द रिभर बेलका बीच रिसोर्ट बगाएको छ। स्थानीय जीवन्त राईले सञ्चालन गरेको सो रिसोर्ट फर्निचर लगायतका सामानहरूसहित बगाउँदा तीस लाख बढीको एसपी योगीले बताए। त्यसैगरी सुनकोशीको बाढीले उदयपुरको चौदण्डी नगरपालिका१ स्थित बाङ्सिलाघाट बगरमा परिणत भएको छ। त्यहाँका सातवटा घरमा क्षति पुगेको जनाइएको छ। स्थानीयका पशु चौपायाका खोर गोठ समेत बगाएको जनाइएको छ। चौदण्डी१ का वडाध्यक्ष सिताराम राईले अधिकांश घरहरुमा ठूलो क्षति भएकाले राहत र उद्धारमा सहयोग गरिदिन सबैलाई आग्रह गरेका छन्।
पहिरोले एम्बुलेन्स बीचमै रोकिँदा २ बिरामीको मृत्यु : तीन दिनदेखि शव एम्बुलेन्समै,"सिन्धुली : सिन्धुलीबाट बिरामी बोकेर काठमाडौंतर्फ जाँदै गरेका एम्बुलेन्सहरू बाढी र पहिरोका कारण बीच सडकमै रोकिंदा दुई जना बिरामीको मृत्यु भएको छ। सिन्धुली सदरमुकामबाट बिरामी लिएर काठमाडौं हिँडेका पाँच वटा एम्बुलेन्समध्ये दुईवटाका बिरामीको मृत्यु भएको हो। सिन्धुलीको सुनकोसी गाउँपालिका १ दुम्जानजिकै बाढी र पहिरोका कारण बिपी राजमार्ग अवरुद्ध हुँदा बिहीवारदेखि बीचबाटोमै एम्बुलेन्स रोकिएको थियो। बाटोमा अलपत्र पर्दा अन्य तीनवटा एम्बुलेन्सका बिरामीको अवस्थासमेत नाजुक बन्दै गएको प्रहरीले जनाएको छ। बीच बाटोमा नै एम्बुलेन्स रोकिएपछि कमलामाई नगरपालिका ४ मल्लागाउँ सिन्धुलीका एक जना करिव ९५ वर्षकी वृद्धा टीका कुमारी भुजेल र बर्दिवास नगरपालिका ८ महोत्तरीका करिव ४५ वर्षका मानबहादुर सिंजालीको मृत्यु भएको हो। जिल्ला प्रहरी कार्यालय सिन्धुलीका प्रवक्ता डिएसपी अनिलकुमार खड्काका अनुसार भुजेलको शुक्रबार र सिँजालीको शनिबार बिहान एम्बुलेन्समै मृत्यु भएको हो। ब २१ च ७५२३ नम्बरको एम्बुलेन्स मार्फत लगिएको भुजेलको शरीरमा रगत कमी र दम बढेपछि सिन्धुली अस्पतालबाट थप उपचारका लागि काठमाडौं लगिँदै थियो। सिंजाली भने मृर्गौला पीडित थिए। सिजाँलीलाई महोत्तरीको बर्दिवासबाट ज १ च १७०८ नम्बरको एम्बुलेन्स मार्फत उपचारका लागि काठमाडौं लगिँदै थियो। बाढी र पहिरोका कारण एम्बुलेन्सहरू बीचबाटोमै फसेपछि बिरामीको मृत्यु हुँदा आफन्तहरू समेत अफ्ठेरोमा परेका छन्। बिरामीको समयमा उपचार हुन नसकेर मृत्यु भएको र मृ्त्यु भएपछि पनि समयमा शव निकाल्न नसक्दा एम्बुलेन्समै गनाउन थालेको एम्बुलेन्स चालकहरू बताउँछन्। एम्बुलेन्स चालक सुमन तामाङका अनुसार बिपी राजमार्गमा पहिरो खसेपछि बिहीवारदेखि बीचबाटोमै अलपत्र पर्दा बिरामीको मृत्यु भएको र तीनदिनदेखि शव निकाल्न नसक्दा एम्बुलेन्समै शव गनाएर दुर्घन्धित हुन थालेको छ। हामीसँगै अन्य एम्बुलेन्स र सयौं गाडीहरू जाममा परेका छन्। अघिपछि सर्ने अवस्था छैन। अरु गाडीका सयौं यात्रुहरूको पनि बिजोग छ । मृतकको शव निकाल्न नसक्दा झनै कठिनाइ भयो, उनले भने। अर्का एम्बुलेन्स चालक उमेश आलेका अनुसार एम्बुलेन्सका बिरामीको समयमा अस्पताल पुर्याउन नसक्दा मृत्यु भएपछि थप समस्या भएको बताउँछन्। एम्बुलेन्स र हामीहरू समेत पहिरोको जोखिममा परेका थियौं। हामी बाँचे पनि बिरामीलाई बचाउन सकेका छैनौं। हाम्रो हार गुहार कतैबाट सुनुवाई भएको छैन। सबैतिर बाटो अवरुद्ध हुँदा शव फर्काउने अवस्था समेत भएन, उनले थपे। अन्य पाँच वटा एम्बुलेन्सहरु सँगै फसेका छन्। सर्लाही, महोत्तरी, सिन्धुलीबाट बिरामी बोकेर काठमाडौंतर्फ हिँडेका एम्बुलेन्सहरू बीचबाटोमै तीनदिनदेखि फस्दा अन्य बिरामीहरूको अवस्थासमेत नाजुक बन्दै गएको छ। बाटोमा सयौं गाडीहरू अलपत्र हुँदा र नजिकका होटेलहरू समेत बाढी र पहिरकोका कारण क्षति हुँदा खाना, खाजा तथा पानी खानसमेत कठिनाइ भएको उनले गुनासो गरे। बिरामीको त मृत्यु हुन थाल्यो, हाम्रो पनि खान खानै नपाएर मर्ने अवस्था आउला भन्ने चिन्ता थपिएको छ, उनले गुनासो गरे। थापाका अनुसार त्यस आसपासमा सयौं गाडीका हजारौं यात्रुहरू तीनदिनदेखि अलपत्र छन्। उनीहरूले तीनदिनदेखि खाना खान पाएका छैनन्। बीच सडकमा फसेका यात्रु र सवारीको उद्धारका लागि अहिलेसम्म कुनै निकायले पहल नगरेको उनीहरूको गुनासो छ। बिरामीहरूको हेलिकोप्टरबाट उद्धार भएको भए बचाउन सकिन्थ्यो होला, उनीहरूको समयमा उपचार नभएर नै ज्यान गयो, उनले थपे। रोशी र सुनकोसी नदीमा आएको बाढीले विपी राजमार्गका दर्जनौं स्थानमा क्षति पुर्याउँदा यस्ता एम्बुलेन्स तथा राजधानी काठमाडौं जाने र फर्कने सयौं सवारी साधनहरू अलपत्र छन्। अवरुद्ध सडक सुचारु गर्न अझै केही दिन लाग्ने बताइएको छ। आइतबार बिहानदेखि वर्षा कम हुँदा अवरुद्ध राजमार्गहरू सुचारु गर्न पहिरो पन्छाउने तथा नदीले कटान गरेको सडकको डाईभर्सन बनाउने काम थालिएको स्थानीय प्रशासनले जनाएको छ।"
सिन्धुलीको हरिहरपुरगढीमा बेवारिसे शव फेला,"सिन्धुली : सिन्धुलीको हरिहरपुरगढी गाउँपालिका १ बस्तिपुर स्थित बागमती नदी किनारामा एक जना महिलाको बेवारिसे शव फेला परेको छ। आइतबार दिउँसो करिब १२ बजे सिन्धुली र मकवानपुर जिल्लाको सिमना भइ बग्ने बागमती नदी किनारामा अन्दाजी ३२३४ वर्षकी महिलाको शव फेला परेको हो। हरिहरपुरगढी गाउँपालिका २ का वडा अध्यक्ष कुलबहादुर भोलन (उज्जवल) का अनुसार बागमती नदीले बगाएर ल्याएको अवस्थामा उक्त शव भेटिएको हो। शव भेटिएको खबर प्राप्त भएपछि स्थानीय जनप्रतिनिधि, प्रहरी, स्थानीयले उक्त शवलाई निकाल्ने काम गरिरहेको छ। यस्तै अध्यक्ष भोलनका अनुसार बिहीवारदेखि परेको वर्षातका कारण हरिहरपुरगढी गाउँपालिकाको वडा नम्बर १ को बस्तीपुरमा सयौं कठ्ठा धान खेत बागमती नदीका कारण बगरमा परिणत भएको छ। यस्तै वडा नम्बर ३ को साँडेमा बाढीले पाँच घर बगाएको छ। २० घर डुवानमा परेका छन्। बाढीका कारण चार वटा राँगा, ८ वटा बाख्रा र ४ वटा गाई बगाएको छ। बागमती नदीमा आएको बाढीले ड्याम फुटाउँदा बागमती पुलको पश्चिमतर्फको कज्वेमा क्षति पुगेको छ। उक्त कज्वे भत्किँदा सिन्धुली र मकवानपुर जोड्ने यातायातका साधनहरु रोकिएका छन्। बागमती नदीको उक्त कटानलाई नियन्त्रण गर्दै यातायातका साधन सुचारु गराउन मकवानपुरको बागमती नगरपालिकाका जनप्रतिनिधि तथा कर्मचारीहरू सक्रिय भएका छन्। उक्त स्थानमा डाईभर्सन निर्माण थालिएको र केही घण्टापछि यातायात सुचारु हुने बागमती गाउँपालिकाका प्रमुख प्रशासकीय अधिकृत ओम दर्जीले जानकारी दिए। यसअघि लागातारको वर्षातका कारण आएको बाढी र पहिरोले सिन्धुलीमा दुई जनाको ज्यान गएको छ।"
दसैंका लागि आजदेखि सुकिला नोट सटही गर्न पाइने,"काठमाडौं : यस वर्ष दसैं, तिहार र छठका लागि आजदेखि राष्ट्र बैंकले सर्वसाधारणका लागि सुकिला नोट सटही सुविधा दिने भएको छ। नेपाल राष्ट्र बैंकले यसअघि सूचना जारी गर्दै असोज १३ गतेदेखि २२ गतेसम्म सुकिला नोट साट्न सकिने जानकारी गराएको थियो। राष्ट्र बैंकको मुद्रा व्यवस्थापन विभाग र बैंकिङ विभागबाट नोट साट्न सकिनेछ। राष्ट्र बैंकको प्रदेशस्थित कार्यालय जनकपुर, वीरगन्ज, पोखरा, सिद्धार्थनगर, नेपालगन्ज र धनगढीबाट नोट सटहीको सुविधा लिन सकिने बैंकले जनाएको छ। साथै इजाजत प्राप्त बैंक तथा वित्तीय संस्थाका शाखा कार्यालयहरूबाट समेत नोट सटही गर्न सकिनेछ। हरेक वर्ष दसैंका लागि नयाँ नोट बाँड्दै आएको राष्ट्र बैंकले यसपटक सुकिला नोट मात्र दिने भएको हो।"
"झ्याप्ले खोलाबाट थप १० जनाको शव निकालियो , पहिरोमा माइक्रोबस पनि भेटियो",धादिङ : धादिङको धुनिवेसी नगरपालिका९ स्थित झ्याप्ले खोला पहिरोमा पुरिएको अर्को माइक्रोबस रहेको खुलेको छ। उक्त माइक्रोबस चितवनबाट काठमाडौं जाँदै गरेको हायस रहेको खुलेको हो। बा ३ ख नम्बरको हायसबाट १० जनाको शव निकालिएको छ। योसँगै आइतबार मात्रै झ्याप्लेखोलाबाट निकालिएको शव संख्या १३ पुगेको छ। जिल्ला प्रहरी कार्यालय धादिङका सूचना अधिकारी प्रल्हाद सिलवालले बिहानदेखि अहिलेसम्म ८ पुरूष र २ महिलाको शव भेटिएको जानकारी दिए। शनिबार १४ जनाको शव निकालिएको थियो । आज थप १३ जनाको शव निकालिएको इन्स्पेक्टर सिलवालले बताए ।
"कांग्रेसले बाढीपहिरो पीडितलाई ५० लाख सहयोग गर्ने, दसैंमा चियापान कार्यक्रम नगर्ने",काठमाडौं : नेपाली कांग्रेसले राहत र उद्दार कार्यमा सम्पूर्ण शक्ति केन्द्रीत गर्ने निर्णय गरेको छ । पार्टी सभापति शेर बहादुर देउवा निवास बुढानिलकण्ठमा आइतबार बसेको कांग्रेस केन्द्रीय कार्यसम्पादन समितिको बैठकले प्राकृतिक प्रकोपबाट ठूलो धनजनको क्षति भएकाले राहत र उद्दार कार्यमा सम्पूर्ण शक्ति केन्द्रीत गर्ने निर्णय गरेको हो । बैठकले पीडितको सहयोगका लागि पचास लाख रुपैयाँ सरकारको राहत कोषमा जम्मा गर्ने निर्णय गरेको र यसका लागि सबै सांसदहरूको १५ दिनको तलब सहयोग गर्ने निर्णय गरिएको प्रवक्त डा प्रकाशशरण महतले जानकारी दिए। बैठकले कांग्रेसको जारी अभियान कोजाग्रत पूर्णिमासँग स्थगन गरी सबै भातृ संगठनलाई उद्दारमा खट्न निर्देशन दिएको छ। विषम परिस्थितिका कारण हरेक वर्ष कोजाग्रत पूर्णिमाका दिन पार्टीले गर्दै आएको चियापान कार्यक्रम समेत स्थगन गरिएको प्रवक्ता महतले बताए। बैठकले बाढी पहिरोबाट बेपत्ता भएकाहरूको खोजी कार्य तीव्र गर्न सरकारसँग माग गर्दै सबै घाइतेको निःशुल्क उपचार गर्ने व्यवस्था मिलाउन समेत ध्यानाकर्षण गराइएको उनले बताए । अवरुद्ध भएको सडकसञ्जाल छिटो मर्मत गर्दै चाडबाडका बेला सहज रुपमा घर जान सक्ने अवस्था बनाउन समेत आग्रह गरेको प्रवक्ता महतले जानकारी दिए।
मुस्ताङमा स्याउ टिप्ने चटारो,"मुस्ताङ : मुस्ताङमा स्याउ टिप्ने चटारो चलेको छ। यसअघि जिसस, कृषि ज्ञान केन्द्र र परियोजना कार्यान्वयन एकाइ स्याउ जोनको संयुक्त बैठकले असोज १ गतेदेखि मुस्ताङमा सबै जातका स्याउ टिप्न पाइने निर्णय गरेकाले स्याउ संकलन गर्ने व्यापारीहरू कृषकको बगैंचामा पुगेर स्याउ संकलन गर्न थालेका छन्। मुस्ताङमा छिटो पाक्ने उच्चघनत्व प्रविधिमा आधारित हाइब्रिट जातका गाला, किङ रोट र रेड डेलिसियस प्रजातिका स्याउ भदौ १५ गते टिप्न पाइने र स्थानीय जातका स्याउ असोज लागेपछि मात्रै टिप्ने पाइने निर्णय गरेको थियो। मुस्ताङी स्याउ बगैंचामा पूर्णरूपमा विकशिथ नहुँदै स्याउ व्यापारीले बजारमा पुयाउने र त्यसले मुस्ताङी स्याउको गुणस्तरमा नकारात्मक असर पर्ने भएकाले जिसस लगायत सरोकारवाला कार्यालयले यस्तो नियम तोकेको थियो। मुस्ताङमा स्याउ टिप्ने समय तालिका सुरु भएसँगै जिल्लाका ५ वटै स्थानीय तहमा स्याउ टिप्न थालिएको हो। बर्सेनि साउन भदौ महिनामा जिल्ला बाहिरका स्याउ व्यापारी मुस्ताङ आएर कृषकको बगैंचा अवलोकन गरी स्याउको बैना पट्टा गर्ने प्रचलन छ। स्याउको बैना पट्टा गरेका व्यापारीहरूको समूह अहिले कृषको बगैंचामा स्याउ संकलन गर्न व्यस्त छन्। मुस्ताङमा स्याउको ४२ प्रजाती भए पनि मुख्यतया रेड डेलिसियस, रोयल डेलिसियस, गोल्डेन डेलिसियस, रिचारेड डेलिसियस र फुजी प्रजातिका स्याउ उत्पादन हुने गर्छ। मुस्ताङका बगैंचामा फलेका राताम्मे स्याउलाई बजारीकणका लागि पोस्ट हार्भेस्टको काम धमाधम भइरहेको कृषि ज्ञान केन्द्र मुस्ताङले जनाएको छ। केन्द्रले मुस्ताङको वारागुङ, थासाङ र घरपझोङमा व्यापारीले धमाधम स्याउ संकलन गरेर बजार पठाउने काम भइरहेको उल्लेख गरेको छ। त्यसो त मुस्ताङका स्थानीय व्यापारीले पनि कृषकको स्याउ संकलन गरेर बजार पठाउने काम गरेका छन्। घरपझोङ५ चिम्लेका कृषक कर्मा गुरुङले आफूले करिब ६ सय रोपनीमा उत्पादन गरेको लोकल हाइब्रिट स्याउ हार्भेस्ट गरेर काठमाडौं पठाउँदै गरेको बताए। व्यापारीले मनपरी ढंगले हाभेस्ट गर्ने र स्याउ नपाक्दै बजार पुयाउने गर्दा मुस्ताङको स्याउमा प्रश्न चिन्ह उठ्ने गरेको उनले खुलाए। शितोष्ण हावापानीमा उत्पादन हुने मुस्ताङको स्याउ जिल्लाको महत्वपूर्ण नगदेबाली हो। पछिल्लो समय स्याउ खेतीतर्फ मुस्ताङका किसानको आकर्षण बढ्दो छ। निजी जग्गा र सार्वजनिक खाली जग्गा र कालीगण्डकी तटीय खेर गएका बाँझो जग्गामा स्याउ खेती विस्तार हुने क्रम बढेको हो मुस्ताङमा पोहोर साल ६ हजार ५९६ मेट्रिक टन स्याउ फलेको थियो। तर, गतवर्ष स्याउमा रोगकिराको संक्रमण तथा स्याउमा पोलिनेसन नहुँदा ४ हजार ९७५ मेट्रिक टन स्याउ उत्पादन हुँदा २४ दशमलव ५८ प्रतिशत स्याउ उत्पादन घटेको थियो।"
झ्याप्लेखोलामा पहिरोमा पुरिएको बसबाट थप ३ शव निकालियो,"धादिङ : धादिङको झ्याप्ले खोलामा पहिरोमा पुरिएको अवस्थामा थप ३ जनाको शव फेला परेको छ। फेला परेका शव गोरखाबाट काठमाडौंतर्फ आउँदै गर्दा सम्पर्कविहीन भएको बसका यात्रुहरूको हुन सक्ने धादिङ प्रहरीले आशंका गरेको छ। झ्याप्ले खोलामै हिजो दुई वटा बस पुरिएको अवस्थामा फेला परेका थिए। ती बसबाट १४ जनाको शव निकालिएको थियो। सशस्त्र प्रहरीको डिएसपीको कमान्डमा र नेपाली सेना, नेपाल प्रहरीको एसपी सहितको टोली उद्धारमा खटिएको जिल्ला प्रहरी कार्यालय धादिङका सूचना अधिकारी प्रहलाद सिलवालले बताए।"
"१४ सय मेगावाट विद्युत् उत्पादन बन्द, माथिल्लो तामाकोशीको मुख्य बाँधमा क्षति","काठमाडौं : दुई दिनदेखिको अविरल वर्षाका कारण करिब १४ सय मेगावाट विद्युत्् उत्पादन बन्द भएको छ। ४५६ मेगावाटको माथिल्लो तामाकोसी जलविद्युत् आयोजनासहित करिब १४ सय मेगावाट विद्युत्् उत्पादन बन्द भएको नेपाल विद्युत्् प्राधिकरणका प्रवक्ता चन्दन घोषले जानकारी दिए। पूर्वाञ्चल क्षेत्रका केही आयोजनामा वर्षाले असर पुर्याएको र केही आयोजनाहरूले सर्तकता अपनाउँदै पावरहाउस बन्द गरिएको छ। मुलुकको अहिलेको कुल आन्तरिक विद्युत् जडित क्षमता करिब ३१ मेगावाट रहेको छ। अविरल वर्षाका कारण आएको पहिरोले दोलखाको बिगु गाउँपालिका१ लामाबगरस्थित माथिल्लो तामाकोशी आयोजनाको बाँध क्षेत्रका संरचना (हेडवक्र्स)मा क्षति पुर्याएको हो। हेडवक्र्समा क्षति पुगेका कारण आयोजनको उत्पादन अनिश्चितकालका लागि बन्द भएको उनले जानकारी दिए। योसँगै नेपाल प्राधिकरणको उत्पादन रहेको २२१ मेगावाटको चिलिमे जलविद्युत्् आयोजना निजी क्षेत्रका २२१ मेगावाटको तल्लो हेवा खोला, २१६ मेगावाटको हेवा खोला तथा बागमती नदीमा बनिहरेको २२ मेगावाटको माण्डु आयोजनमा क्षति पुगेको छ। निजी क्षेत्रका तल्लो हेवा र हेवा खोला सञ्चालनमा रहेका आयोजना हुन् भने माण्डु जलविद्युत्् आयोजना निर्माणाधीन रहेको थियो। सबै आयोजनाको पावर हाउस डुबेको नेपाली स्वतन्त्र उर्जा उत्पादकहरूको संस्था, नेपाल (इप्पान) का महासचिव बलराम खतिवडा बताउँछन्। २०८० सालको असार १ गते आएको बाढीले क्षतिपुर्याएको पाँचथरको हेवा खोलाको पहुँच मार्गको पुल निर्माण गरेर संचालनको तयारी अवस्थामा रहेकोमा अविरल वर्षाले पावरहाउस पुनः डुबेको खतिवडाले जानकारी दिए। तल्लो हेवाको पावरहाउस डुब्नुका साथै मुख्यबाँध पनि क्षति पुगेको जानकारी पाएको खतिवडा बताउँछन्। वर्षाले अहिलेसम्म धेरै आयोजना भने क्षति नपुर्याएको उनले बताए। अविरल वर्षाका कारण मुलुकको एकमात्र जलाशययुक्त आयोजना कुलेखानी (१०६ मेगावाट) को ड्याम भरिएको छ। ड्याम भरिएपछि आयोजनाका सबै ढोका खोलिएका छन् भने आयोजनालाई पूर्ण क्षमतामा चलाउन तीनवटै विद्युत्् गृह खोलिएको छ। यता, नेपाली लगानीमा बनेको र अहिलेसम्म बढी क्षमताको पिकिङ रन अफ रिभर (पीआरओआर) माथिल्लो तामाकोशीमा पानीको बहाव उच्च भएपछि शुक्रबार साँझ ७ बजेबाट विद्युत्् उत्पादन बन्द गरिएको थियो भने बाँधका सम्पूर्ण ढोका (गेट)हरू खुला गरिएको छ। बाँधस्थलभन्दा केही तल दायाँतर्फ रहेको नियन्त्रण कक्ष, बालुवा थिग्र्याउने पोखरी (डिस्याण्डर) र बाँधबाट डिस्याण्डरसम्म पानी पुर्याउने नहर (कल्भर्ट)मा क्षति पुगेको छ। नियन्त्रण कक्ष, डिस्यान्डर र कल्भर्ट रहेको स्थानभन्दा माथिबाट खसेको पहिरोका कारण ती संरचनामा ठूलो क्षति पुगेको अनुमान गरिएको छ। मुख्यबाँधमा कार्यरत २ कर्मचारी, गरुडदल गणका २ जवान र १ सुरक्षागार्डसहित ५ जना बेपत्ता भएका छन्। उनीहरूको खोजी कार्य भइरहेको बताइएको छ। तामाकोशी आयोजनाको डिजाइन डिस्चार्ज (पानीको बहाव) ६६ क्युमेक हो। अहिले तामाकोशी नदीको बहाव बाँधस्थलमा ४६१ क्युमेक छ। नेपाल विद्युत् प्राधिकरणसँग भएको विद्युत् खरिद बिक्री सम्झौता बामोजिम नदीमा पानीको बहाव २५० क्युमेक हुनासाथ विद्युत््गृह बन्द गर्नुपर्ने छ। शुक्रबार दिउँसो ४ बजेपछिबाट पानीको बहाव २५० क्युमेक नाघेको र पानीको बहाव बढ्ने क्रम रहेपछि साँझ ७ बजेबाट विद्युत्् उत्पादन पूर्णरूपमा बन्द गरिएको थियो। योसँगै दमकदेखि गोरखपुरसम्मको काबेली प्रसारणलाइनको टावर नम्बर ५१ माइखोलाले बगाउँदा काबेली क्षेत्रको २ सय मेगावाट राष्ट्रिय प्रसारणबाट काटिएको छ। पूर्वीक्षेत्र इलाम, फिदिम, पाँचथर, ताप्लेजुङलगायत कोशीपारीका क्षेत्रहरूमा बिजुली काटिएको छ। पूर्वी क्षेत्रमा विद्युत् उत्पादन लगभग ठप्प भएको छ। यस्तै, विद्युत् आपूर्तिका लागि काठमाडौं उपत्यकाको लाइफलाइनका रूपमा रहेको खिम्तीलामासाँघु १३२ केभी प्रसारणलाइनको ७ नम्बर टावर कोशी नदीले बगाएको छ। टावर बगाउँदा उपत्यकाको विद्युत् आपूर्तिमा बाधा पुगेको छ। केही ठाउँमा पिक समयमा विद्युत् कटौती भएको प्रवक्ता घोषले जानकारी दिए। धेरै ठाउँमा आपूर्ति कटौती हुँदा विद्युत् उच्च माग करिब १७ सय मेगावाटमा सिमित भएको छ। उच्च माग करिब २२ सय मेगावाट हुने गरेकोमा आपूर्तिमा भइरहेको बाधाले केही घटेको हो। उपत्यकामा वर्षामा कमिसँगै जनजीवन सामान्य बने पनि नदी किनाराका क्षेत्रमा विद्युत् आपूर्ति प्रभावित हुनसक्ने प्राधिकरण प्रवक्ता घोषले बताए। आन्तरिक उत्पादनमा भारी कटौतीपछि भारतबाट विद्युत् आयात गरिएको छ। आन्तरिक आपूर्ति व्यवस्थालाई सहज बनाउनका लागि करिब ३ सय मेगावाट बिजुली भारतबाट निर्यात गर्नुपरेको प्रवक्ता घोषले बताए। ढल्केवरमुज्जफपुर ४ सय केभि प्रसारणलाइनबाट विद्युत् आयात गरिएको छ।"
चाडबाडको मुखमा बाढीपहिरोको चपेटामा मुलुक,"एन्फा एकेडेमीका ६ विद्यार्थीको मृत्यु मकवानपुरको इन्द्रसरोवर गाउँपालिका सिस्नेरीस्थित अखिल नेपाल फुटबल संघ एन्फाको एकेडेमीमा शनिबार बिहान आएको पहिरोमा पुरिएर ६ जना विद्यार्थीको मृत्यु भएको मकवानपुर प्रहरीले जनाएको छ। मृतकमध्ये एक जना मकवानपुर जिल्ला समन्वय समितिका अध्यक्ष ललित घलानका छोरा अनुप घलान रहेको पुष्टि भएको छ। इन्द्रसरोवर गाउँपालिकाका अध्यक्ष देवकृष्ण पुडासैनीका अनुसार, अन्य मृतक विद्यार्थीको पहिचान खुल्न बाँकी छ। प्रारम्भिक जानकारीअनुसार बेपत्ता विद्यार्थीमा मकवानपुरका दिवश बानियाँ र सुमन योञ्जन, काठमाडौंका रियान्स आचार्य, सर्लाहीका आदित्य बलम्पाकी र बाराका विकल रेग्मी रहेको जिल्ला फुटबल संघ मकवानपुरका अध्यक्ष टीकाराम लामाले जानकारी दिए। जिल्ला प्रहरी कार्यालय मकवानपुरका एस्पी सीताराम रिजालका अनुुसार मृत अवस्थामा फेला परेका ६ जनाको शव नेपाली सेनाको हेलिकप्टरमार्फत काठमाडौं स्थित शिक्षण अस्पताल लगिएको छ। कुलेखानी ड्यामको पानी खोलेपछि सिस्नेरी खोलामा बाढी आएको र विद्यार्थीहरू सुरक्षित स्थानतर्फ भाग्ने क्रममा घटना भएको प्रहरीले जनाएको छ। आयोजनाले भने एक दिनअघि नै ड्याम भरिन लागेको भन्दै तटीय क्षेत्रका नागरिकलाई सचेत गराएको थियो। एकेडेमीमा ४० विद्यार्थी अध्ययनरत थिए। एन्फाले गत वर्षदेखि उक्त स्थानमा रहेको श्री बत्सलादेवी हाई सेकेन्डरी इन्जिनियरिङ स्कुलसँग सहकार्य गरी विद्यार्थीलाई नियमित अध्ययनका साथै फुटबल प्रशिक्षण दिँदै आएको थियो। कुलेखानी जलाशयको ढोका खोलियो मकवानपुरको इन्द्रसरोवर गाउँपालिका२ स्थित कुलेखानी जलविद्युत् आयोजनाको जलाशयमा पानी भरिएपछि बाधको ढोका खोलिएको छ। अविरल वर्षाको कारण कुलेखानी ड्याम भरिएपछि शुक्रबार रातिबाटै साइरनसहित ओभरफ्लो गराइएको थियोे। बिहान ५ः४० बजे ढोका खोलिएको कुलेखानी जलविद्युत् आयोजना प्रथमका प्रमुख तारादत्त भट्टले जानकारी दिए। कुलेखानी बाँधदेखि तल मकवानपुरको सिस्नेरी, ठिंगन बेसी, फापरबारी, राईगाउँ हुँदै सिन्धुली, रौतहट र सर्लाहीका बागमती नदी किनाराका बस्तीहरूमा बाढीको प्रभाव परेको छ। यसअघि ०५० सालमा पनि जलायशको ढोका खोलिएको थियो। राजधानी काठमाडौं जोड्ने सबै सडक अबरुद्ध राजधानी काठमाडांै जोड्ने सबै सडकमार्गहरू बन्द छन्। पहिरोका कारण हेटौंडा र काठमाडौं जोड्ने लामो तथा छोटा दूरीका सबै मार्गहरू शनिबार बन्द भएका छन्। बिहीबारदेखि भएको अविरल वर्षाका कारण हेटौंडाबाट काठमाडौं जाने कान्ति लोकपथको भीमफेदीस्थित बगुवा खोलाको पुल बाढीले बगाएको भीमफेदी गाउँपालिका अध्यक्ष हिदम लामाले बताए। साथै कान्ति लोकपथको ललितपुरको भट्टेडाँडा, मकवानपुरको घट्टेपाखा, आँपचौर, लाम्राङमा पहिरो खसेकाले सडक बन्द भएको मकवानपुर प्रहरीले जनाएको छ। भीमफेदी कुलेखानी सिस्नेरी (दक्षिणकालीकाठमाडौँ), कुलेखानी फाखेल काठमाडौं, कुलेखानी मातातीर्थ काठमाडौं र त्रिभुवन राजपथ पहिरोले अवरुद्ध भएको मकवानपुर प्रहरीले जनाएको छ। कुलेखानी फाखेल काठमाडौँ सडक खण्डको महालक्ष्मी खोलाको बाढीले सडक अवरुद्ध गरेको छ। कुलेखानी मातातीर्थ काठमाडौंमा पनि पहिरोले सवारी आवागमन ठप्प छ। सिस्नेरी दक्षिणकाली काठमाडौँ सडक खण्डको सिस्नेरीबाट माथिल्लो क्षेत्रमा विभिन्न स्थानमा पहिरो खेसेको छ। त्रिभुवन राजपथको थाहा नगरपालिका५ मा पहिरो खस्दा सडक बन्द भएको छ। दामन क्षेत्रमा पहिरो खस्दा यातायात सेवा ठप्प भएको प्रहरीको भनाइ छ। प्रदेशभरिका बिभिन्न राजमार्गका ३७ स्थानमा बाढी पहिरोले क्षति पुर्याएर बाटो अवरुद्ध रहेको बागमती प्रदेश प्रहरी कार्यालयले जनाएको छ। काभ्रेमा १० को मृत्यु १९ बेपत्ता अविरल वर्षाले काभ्रेमा शनिबारसाँझसम्म दश जनाको मृत्यु भएको प्रहरीले जनाएको छ। बाढी पहिरोमा परेर १९ जना अझै बेपत्ता रहेको र १६ जनाको उद्धार गरिएको जिल्ला प्रहरी कार्यालयका प्रहरी निरीक्षक दिनेशबहादुर कुवँरले जानकारी दिए। तेमाल गाउँपालिका२ मा डडेन पाखामा गएको पहिरोले एकै परिवारका ८ जनाको मृत्यु भएको वडा अध्यक्ष देव लामाले जानकारी दिए। घर माथिबाट आएको पहिरोले एकै घरका सबै ८ जनाको मृत्यु भएको थियो। पहिरो आएको ठाउँमा बाटो अवरुद्ध रहेकाले उद्धारका लागि ढिला भएको वडा अध्यक्ष लामाले बताए। बाढी पहिरोबाट १६ जना घाइतेको जिल्लाको विभिन्न अस्पतालमा उपचार भइरहेको प्रहरीले जनाएको छ। काभ्रे हुँदै चल्ने बीपी राजमार्ग र अरनिको राजमार्ग पूर्ण बन्द छन। हजारौं यात्रु अलपत्र परेको जिल्ला प्रहरी कार्यालय काभ्रेले जनाएको छ। बीपी राजमार्गको रोशी गाउँपालिका बिभिन्न स्थानमा पहिरो खसेको छ। पहिरोमा बिपि राजमार्गमा रोकिएका यात्रुहरूलाई नेपाली सेनाको हेलिकोप्टर मार्फत चाउचाउ लगायत तत्कालको लागि खाद्यान्न बाँडिएको रोशी गाउँपालिका उपाध्यक्ष मिमबहादुर वाइबाले जानकारी दिए। जिल्लाका बनेपा, धुलिखेल र पनौती बाढीले डुबान भएका छन्। पाँचथरमा ५ जनाको ज्यान गयो, ६ जना बेपत्ता अबिरल वर्षासँगै आएको बाढी पहिरोले पाँचथरमा बितण्डा मच्चाएको छ। बाढी पहिरोमा परी हालसम्म ५ जनाको ज्यान गएको छ। ६ जना बेपत्ता छन। दर्जनौ घरपरिवार बिस्थापित भएका छन् भने पुल र सडकहरू ध्वस्त भएका छन्। सडक र पुल अबरुद्ध भएपछि जिल्लामा यातायात ठप्प छ। पहिरोमा परी मृत्यु हुनेमा फिदिम १२ घर भई फिदिम ४ चिसापानिमा बस्दै आएकी २४ बर्षीया सपना शेर्पा, उनकी ४ वर्षीया छोरी डोल्मा शेर्पा छन्। त्यस्तैगरी फिदिम १ कात्तिकेका ५० वर्षीय गोपी विश्वकर्मा, फिदिम८ भोटेगाउँकी ८२ वर्षीया पश्चिमा शेर्पा र फिदिम२ मजिटेकी ३५ वर्षीया रञ्जना राईको पनि मृत्यु भएको छ। फेमोखोलास्थित हाइड्रोमा काम गर्ने गोपी विश्वकर्मा लगायत ६ जना खोलामा पानीको बहाब बढेपछि माथितिरको एक घरमा आएर बसेका थिए। त्यतिबेलै पहिरोले घर बगाउँदा विश्वकर्माको मृत्यु भएको हो। उनी फिदिमबाट सञ्चालित इगल एफएममा कार्यरत पत्रकार चिरञ्जीवी विश्वकर्माका बुबा हुन्। गोपी सँगै घरमा बसेका धनकुमार तुम्बापो, राजेश तुम्बापो, उनकी श्रीमती सरस्वती तुम्बापो, कृष्ण दास र कमला दास पहिरोले घर पुरिँदा बेपत्ता भएका छन्। जिल्लाको फालेलुङ गाउँपालिका५ की ३६ बर्षीया कमला राईलाई स्थानीय तारेखोलामा आएको बाढीले बगाउँदा बेपत्ता भएकी छिन्। बेपत्ताहरूको खोजीकार्य जारी रहेको जिल्ला प्रहरी कार्यालय पाँचथरका प्रहरी निरीक्षक रुपेश तामाङले बताए। अबिरल वर्षासँगै आएको बाढीले मेची राजमार्गअन्तर्गत पाँचथरस्थित हेंवाखोलाको बेलिब्रिज, फिदिमफालोट सडकअन्तर्गत फेमे खोलाको मोटरेवाल पुल र जिल्लाको फालेलुङ ५ र ६ जोड्ने पक्कि पुल पनि बगाएको छ । फालेलुङका अधिकांश पुल बाढीले बगाएको स्थानीय सन्देश राईले जानकारी दिए। पाँचथरमा भारी वर्षा अझै रोकिएको छैन। पछिल्लो २४ घन्टामा पाँचथर सदरमुकाम फिदिममा १७२ मिलिमिटर वर्षा भएको जल तथा मौसम विज्ञान विभागले जनाएको छ। सप्तकोशीमा ५६ वर्षपछिकै उच्च बहाब सप्तकोशी नदीमा ५६ वर्षयता पानीको बहाब उच्च भएको छ। सन् १९६८ मा सप्तकोशी नदीमा पानीको बहाब प्रतिसेकेन्ड ७ लाख ७७ हजार २ सय क्युसेक पुगेको थियो। शनिबार प्रतिसेकेन्ड ५ लाख ५७ हजार ३० क्युसेक मापन गरिएको जिल्ला प्रहरी कार्यालय सुनसरीका प्रबक्ता एवं डीएसपी नवीनकृष्ण भण्डारीले जानकारी दिए। पानीको बहाब प्रतिसेकेन्ड एक लाख ५० हजार क्युसेक नाघेपछि खतरा मानिन्छ। कोशी ब्यारेजमा खतराको संकेत रातो बत्ति बालिएको छ। लगातारको वर्षातका कारण सप्तकोशी नदीमा पानीको बहाब ५६ वर्षपछि बढेको उनको भनाइ छ। पानीको बहाब बढेर १८ नम्बर ढोकाको पुलमाथिबाट बग्न थालेको छ। पानीको बहाबले सतह पार गरेपछि कोशी ब्यारेजमा यातायातका साधन संचालनमा रोक लगाइएको डीएसपी भण्डारीले बताए। कोशी ब्यारेजका ५६ वटै ढोका खोलिएका छन्। सप्तरी र सुनसरी जिल्लाको बीचमा रहेको कोशी ब्यारेज पानीको बहाबले हल्लाउन थालेको छ। जसका कारण यातायातका साधन आवतजावतमा रोक लगाइएको सुनसरीका प्रहरी प्रमुख एसपी बिपिन रेग्मीले बताए। पानीको बहाब बढेपछि बाढीबाट हुने सम्भाबित घटनालाई ध्यान दिँदै कोशी आसपासका बासिन्दालाई सतर्क रहन स्थानीय प्रशासनले अनुरोध गरिएको सुनसरीका प्रमुख जिल्ला अधिकारी रामचन्द्र तिवारीले बताए। उनले सप्तकोशी आसपासका क्षेत्रमा नेपाल प्रहरी, सशस्त्र प्रहरी र नेपाली सेना परिचालन गरि जनताको जिउधनको सुरक्षा गर्न टोली परिचालन गरिएको बताए। श्रीलंका टापुमा १७ जना अलपत्र सुनसरीको बराहक्षेत्रको वडा नम्बर ६ को ठाकुरबारीमा गोठालो गएका १७ जना बाढीका कारण अलपत्र परेको स्थानीय सन्तोषचन्द्र बङ्सीले बताएका छन। सप्तकोशीको बीचभागमा पर्ने श्रीलंका टापुमा गाईभैंसी, गोरु, बाख्रा र खसी पालेर बसेकाहरू अलपत्र परेका हुन्। सप्तकोशी नदीको बाढीले श्रीलंका टापु डुबानमा परेपछि उनीहरू अलपत्र परेका हुन्। अलपत्र परेकाहरूलाइ सकुशल उद्दार गर्न सकिएको छैन। बाढीमा फसेकाहरूलाइ उद्धार गर्न हेलिकप्टर झिकाएको भए पनि प्रतिकूल मौसमका कारण उद्दार गर्न नसकिएको डीएसपी भण्डारीले बताए। सप्तकोशी नदीमा पानीको बहाब उच्च भएका कारण सुनसरीको श्रीलंका टापु डुबानमा परेको छ। बाढीले खेतीयोग्य जमिन कटान गर्न थालेपछि स्थानीय त्रसित भएका छन। ०६५ भदौ ५ गते राति सप्तकोसी नदीले पूर्वी तटबन्ध कटान गर्दा सप्तकोशी नदीमा पानीको बहाब १ लाख ६८ हजार क्युसेक रहेको थियो। त्यतिबेला सुनसरीको साबिकका हरिनगरा, श्रीपुर, हरिपुर र भ्यान्टाबारीमा हजारौं बिघा खेतीयोग्य जमिन कटान गर्नुका साथै ५ हजार सर्वसाधारणको घर बगाएको थियो। कोशी सम्झौताअनुसार भारतले पश्चिमतर्फ सप्तकोशीमा बाध नबाँधेपछि यस क्षेत्रमा बर्सेनी सयौ घरपरिवार बिस्तापित हुनु परेको कांग्रेस बराहक्षेत्रका उपसभापति युवराज श्रेष्ठले बताए। उनले सप्तकोशी पीडितहरूलाइ भारतले क्षतिपूर्ति नदिएका कारण पीडितहरूले कस्टकर जीवन बिताउन बाध्य हुनुपरेको बताए। कोशी सम्झौताअनुसार सप्तकोशीबाट बिस्तापित भएकाहरूलाई भारत सरकारले क्षतिपूर्ति दिने व्यवस्था गरिएको छ। रोशी र कोशीको बीचमा फसेकाको ३० घण्टापछि उद्धार लगातारको वर्षातसँगै आएको बाढीले रोशी र सुनकोसी नदीको विचमा करिब ३० घण्टादेखि फसिरहेकाहरूको हेलिकप्टरमार्फत उद्धार गरिएको छ। रोशी र सुनकोशी नदीमा लगातार पानीको बहाव बढेका कारण स्थलमार्गबाट कठिनाइ भएपछि नेपाली सेनाको हेलिकप्टरमार्फत उद्धार गरिएको सिन्धुलीका सांसद राजन दाहालले जानकारी दिए। सिन्धुलीको सुनकोशी गाउँपालिका १ दुम्जामा रहेको आदि लिंगेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोसीको बीच भागमा शुक्रबार दिउँसोदेखि फसेका थिए। ३३ जनालाई नै हेलिकप्टरमार्फत उद्धार गरेर सुनकोसी गाउँपालिका १ कै गजुरी दहमा सुरक्षित स्थानमा सारिएको छ, सांसद दाहालले भने। रोशी र सुनकोशी नदीमा आएको बाढीका कारण कुशेश्वर दुम्जामा रहेको आदि लिंगेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जना गरी ३३ जना शुक्रबार दिउँसोदेखि बाढीमा फसेका थिए। सिन्धुलीका प्रहरी प्रमुख गोविन्दराज काफ्लेका अनुसार शुक्रबार दिउँसो बाढी बढिरहेका कारण समस्या थियो र राति बत्तीको समस्याका कारण उद्धार गर्न कठिनाइ भएको थियो। रोशीमा आएको बाढीले मन्दिर प्रवेश गर्ने मार्ग बगाएर पूर्णरूपमा क्षति पुर्याएको छ। यस्तै रोशी खोलामा आएको बाढीले पाँच घर बगाएको छ। स्थानीय पार्वती श्रेष्ठको साढे दुई तलाको पक्कीघर शुक्रबार आएको बाढीले बगाएको छ। यस्तै प्रमिला श्रेष्ठ, ज्ञानीमाया तामाङ, माया तामाङ र ठूलाकान्छा तामाङको घर तथा होटल र किराना पसल बगाएर पूणरुपमा क्षति भएको छ। त्यस क्षेत्रका आधादर्जन बढी घरहरू जोखिममा परेका छन्। सिन्धुलीको कमला, मरिण, सुनकोशी र बागमती नदी तटिय क्षेत्रमा त्रास बढेको छ। बाढीको सतह बढ्दै जाँदा नदी किनारामा बस्ने स्थानीयमा त्रास बढेको हो। फोक्सीनटारको आर्क पुल नै बगायो सुनकोशीले उदयपुर र खोटाङ जिल्लालाई जोड्ने फोक्सिङटारको पक्की पुल सुनकोशी नदीले वगाएको छ। सगरमाथा राष्ट्रिय राजमार्गअन्तर्गत गाईघाटदिक्तेल सडक खण्डमा पर्ने फोक्सिङटारको आर्क डिजाइनको पुल कोशीको बाढीले बगाएको हो। लगातारको वर्षाले सुनकोशीमा पानीको वहाव बढेपछि पुलको बीचको भाग सबै बगाएको गाईघाटदिक्तेल सडक आयोजना प्रमुख (डिई) पशुपति ज्ञवालीले बताए। दिउँसो ३ः३० बजे नदीले पुल बगाएको बताए। सस्पेन्सन डिजाइनमा निर्माण सुरु भएपछि डिजाइन परिवर्तन गरी आर्क डिजाइनमा बनाइएको पुल १० वर्ष लगाएर निर्माण गरिएको थियो। स्थानीयका अनुसार १ सय २० मिटर लम्बाइ रहेको पुलको एक सय मिटर भाग बगाइसकेको छ। खोटाङ सदरमुकाम दिक्तेल र पूर्वी भागका सर्वसाधारणलाई संघीय र प्रदेश राजधानीसँग जोड्ने गरी दुई वर्षअघि पुल निर्माण सम्पन्न भएको थियो। पुल बगाएपछि उदयपुर र खोटाङको सिधा यातायात सम्र्पक टुटेको छ। स्थानीय प्रशासनले पैदलयात्रीलाई समेत रोक लगाएको छ। तानसेनको देउराली बस्ती जोखिममा तीन दिनदेखि परेको अविरल वर्षाको कारण तानसेन नगरपालिका५ स्थित कैलाशनगर देउरालीबस्ती जोखिममा परेको छ। पहिरोले १५ घरबस्ती बगाउने जोखिम बढेको छ। बस्तीको मुनिबाटै लेदो सहितको पहिरो झरेको छ। पहिरो ँंगै पानीको मुल बगेकोले झनै जोखिम बढाएको छ। नेपाल प्रहरी, सशस्त्र प्रहरी, स्थानीयवासी, जनप्रतिनिधीहरू बस्ती क्षेत्रमा पुगेर पहिरो क्षेत्रमा त्रिपाल ढाकेर रोक्ने प्रयास गरे पनि जोखिम कम नभएकाले १५ घर बस्तीका मानिसहरू यत्रतत्र सरेका छन। बस्ती जुनसुकैवेला पनि बग्न सक्ने अवस्था रहेकोले सरसामान सहित बासिन्दाहरू घर छोडेर छिमेकीहरूको शरणमा पुगेका छन्। पहिरो पीडितलाई तानसेन नगरपालिकाले जनप्रतिनिधिमार्फत त्रिपाल व्यवस्थापन गरेको छ। सिद्धार्थ राजमार्गको बर्तुङलामडाँडा क्षेत्रमा पनि सडक विस्तारको क्रममा सडक माथीका घरहरू पहिरोको जोखिममा परेका छन। ५ वटा पालिकाको पानी पाल्पाको अन्नभण्डार मानिने माडी फाँटमा एकत्रित हुँदा अधिकाश क्षेत्र डुवानमा परेको छ। अविरल वर्षाको कारण पानी निकास नहुँदा माडी फाँट डुवानमा परेको हो। डुवानबाट सयौं हेक्टरमा लगाइएको धान खेतीमा नोक्सानी पुगेको छ। यस्तै, पाल्पामा शुक्रबार दिउँसोदेखि अवरुद्ध भएको विद्युत् सेवा सञ्चालन हुन सकेको छैन। बुटवलबाट आउने ३३ केवीको प्रशारण लाईन पाल्पाको बसन्तपुर झुम्सा क्षेत्रमा समस्या आएकोले मर्मतको लागि कठिनाई भएको नेपाल विद्युत् प्राधिकरण पाल्पा वितरण केन्द्रले जनाएको छ। बसन्तपुर क्षेत्रमा मर्मतको लागि ३ घण्टा उकालो हिँडेर जानुपर्ने अवस्थाको कारण काम गर्न कठिनाई भएको पाल्पा वितरण केन्द्रले जनाएको छ। पाल्पा वितरण केन्द्रले बुटवल क्षेत्रको प्रशारण लाइन सुचारु नहुँदा सम्मको लागि गुल्मी क्षेत्रको लाईन वितरणका लागि प्रयास गरिरहेको जनाएको छ। तानसेनपोखरा सडक अवरुद्ध सिद्धार्थ राजमार्गको तानसेनपोखरा सडक खण्डको अगाँहा खोला क्षेत्रमा खसेको पहिरोले सडक अवरुद्ध भएको छ। पहिरोबाट झरेको लेदो २० घरमा पसेको छ। पहिरोले एक सवारी साधनको एक भाग पुरिएको अवस्थामा रहेको छ। सडक डिभिजन कार्यालय पाल्पाले लोडर स्काभेटरको प्रयोग गरी पहिरो पन्छाउने काम भइरहेको जनाएको छ। भक्तपुरमा डुबान शुक्रबार देखि परेको अबिरल वर्षाका कारण हनुमन्ते खोला, मनोहरा खोला र सहायक खोलाहरूले सतह पार गरेपछि भक्तपुरका बिभिन्न स्थान डुबानमा परेका छन। हनुमन्ते खोला, मनोहरा खोला र सहायक खोलाहरूले सतह पार् गरेपछि भक्तपुर जिल्लाका ४ ओटा नै पालिकाका बिभिन्न स्थानमा बाढी पसेर जलमग्न भएको छ। भक्तपुर नगरपालिकाको बाराही स्थान, लिवालीस्थित भित्री सडक खण्ड,राम मन्दिर, टुरिजम मार्केट, हनुमान घाट, सिद्धि स्मृति अस्पताल आसपासका क्षेत्र डुबानमा परेका छन्। त्यसैगरी मध्यपुर थिमि नगरपालिकाका कौशलटार, कौशलटारस्थित सागबारी क्षेत्र, लोकन्थलीस्थित लघलेश्वर खोला किनार बस्ती र राधे राधे क्षेत्र डुबानमा परेका छन् भने चांगुनारायण नगरपालिकाको वडा नम्बर २ स्थित कासंखुसी पुल वरिपरिका स्थान डुबानमा परेका छन। त्यस्तै सूर्यविनायक नगरपालिकाका दधिकोट स्थित सिर्जनशील टोल, मगरगाउँ, गोदावरी खोला किनारको बस्ती क्षेत्र, वडा नंबर २ र ३ बालकोट क्षेत्र जलमग्न भएको छ। भक्तपुरमा हनुमन्ते र मनोहरा खोला मुख्य खोलाको रूपमा बग्ने गर्छन्। हनुमन्ते, मनोहराबाहेक घट्टे खोला, गोदावरी खोला, खास्राङ खुस्रुङ खोला सहायक नदी हुन्। भक्तपुर जिल्ला प्रशासन कार्यालयले डुबानका कारण ५ जनाको मृत्य भएको जनाएको छ। भक्तपुर जिल्ला प्रशासन कार्यालयकी प्रमुख जिल्ला अधिकारी रोशनी कुमारी श्रेष्ठले मृत्यु हुने व्यक्तिमा १ गर्ववती महिलासहित ५ जना रहेको बताईन। यस्तै ५६ जना उद्धार गरिएको छ। जसमा १ घाइते छन्। घाइतेको भक्तपुरको दुधपाटी स्थित भक्तपुर अस्पतालमा उपचार भईरहेको श्रेष्ठले जानकारी दिइन्। डुबानमा परेका बिभिन्न स्थानमा उद्धारका लागि स्थानीय सरकार, नेपाली सेना, नेपाल प्रहरी र सशस्त्र प्रहरी बल खटेको थियो। डुबानका कारण डुबान भएका क्षेत्रमा जनजीवन नै प्रभावित भएको छ। सहरी क्षेत्रमा सञ्चालित बिभिन्न ब्यापरिक घर, पसल, सटरहरूमा खोला पसे पछि लाखौंको धनमाल क्षति भएको छ। बस्तीमा बाढी बसे पछि अधिकांस घरको भुइँ तला पानीले भरिएका छन। नदीको जलसतह पार गरेपछि आसपासका कृषि बालीहरू पूर्णरूपमा नष्ट भएका छन। बीपी राजमार्ग पूर्णरूपमा अबरुद्ध बिहीबारदेखि लगातार परेको वर्षाका कारण आएको बाढीले पक्की सडक नै बगाएपछि बीपी राजमार्ग पूर्णरूपमा अबरुद्ध भएको छ। सिन्धुलीको सुनकोशी गाउँपालिका१ नेपाल थोकनजिक रोशी खोलाले विपी राजमार्ग भत्काएर क्षती पुर्याएको छ। सिन्धुलीका प्रहरी प्रमुख गोविन्दराज काफ्लेका अनुसार उक्तस्थानमा झन्डै ५० मिटर सडक रोशीको बाढीले पूर्णरूपमा बगाएको छ। सडक डाइभर्सन नबनाएसम्म कुनै पनि सवारी साधन आवतजावत गर्न सक्ने अवस्था नरहेको उनले जनाए। यस्तै बीपी राजमार्गको नेपालथोक, आँपघारी, भ्याकेरेखोला, बर्खेखोला, घ्याम्पेखोला लगायतका दर्जनौं स्थानमा बाढी र पहिरोले राजमार्गलाई क्षति पुर्याएको छ। यि स्थानमा सडक डाइभर्सन गर्न पनि केही दिन लाग्ने छ। खोला तथा नदीमा बाढी कम नभएसम्म डाइभर्सन बनाउन सक्ने अवस्था छैन। डाइभर्सन बनाउन पनि केही दिन लाग्छ। सडक पूर्णरूपमा सडक मर्मत गर्न कम्तीमा छ महिना लाग्ने अवस्था आएको छ, स्थानीयले भने। यस्तै मध्यपहाडी लोकमार्ग र मदन भण्डारी लोकमार्गसमेत बाढी र पहिरोका कारण अबरुद्ध भएका छन्। मदन भण्डारी राजमार्गको सिन्धुलीमाढीहरिहरपुरगढी खण्डमा समेत पहिरो खस्दा समस्या आएको छ भने मध्यपहाडी लोकमार्गमा समेत पहिरो खस्दा सडक अबरुद्ध भएको स्थानीयले जनाएका छन्। राजमार्गहरू अबरुद्ध हुँदा सिन्धुलीमाढी र खुर्कोटमा सवारीसाधन रोकिएका छन्। राजमार्ग अबरुद्ध हुँदा बिहिबारदेखि सयौं सवारी साधन र हजारौं यात्रुबीच सडकमै अलपत्र परेका छन्। उनिहरूलाई सुरक्षित स्थानमा बस्न र सवारी साधनलाई सुरक्षित गर्न प्रहरीले आग्रह गरेको छ। सौराहा जलमग्न बाढीले पर्यटकीय नगरी सौराहा डुवानमा परेको छ। राप्ती नदी किनारमा रहेका रेष्टुरेण्ट र आसपासका होटल डुवानमा परेका छन्। राप्ती नदी, बुढी राप्ती, ढुंगेखोला र चित्रसारी पुलले सौराहा घेरिएको छ। शनिबार बिहानको वर्षात र बाढी सौराहा डुबेको थियो। बाढीको खतरा देखेपछि ब्यवसायीले सामान भने सुरक्षित स्थानमा राखेका थिए। करिब १० वटा रेष्टुरण्टले नदी किनाारमा बनाएका मचान पनि बाढीले बगाएको छ। बाढीका कारण नदी क्षेत्र मात्रै डुबानमा परेको क्षेत्रीय होटल संघका पूर्वसचिव दामोदर रेग्मीले बताए। राप्ती नदीमा ड्याम लगाएको भएपनि पानीको वहाव बढेको कारण बाढी आएको हो। बाढीले समान्य क्षति पुर्याएको रेवा सौराहाका पुर्व अध्यक्ष दीपेन्द्र खतिवडाले बताए। नदी किनार डुबानमा भएपनि सौराहा सुरक्षित रहेको क्षेत्रिय होटल संघका महासचिव गुणराज थपलियाले बताए। रत्ननगरका मेयरले नै उद्धार गरे दुई महिनाका बालक रत्ननगरको रमाइलो बस्तीमा शनिबार बिहान तीन बजेदेखि बाढी पस्न सुरु भयो। खगेरी खोलाको दोभानमा रहेको रमाइलो सुकुम्बासी बस्तीमा डुबान बढ्दै गएपछि मानिसहरू त्रसित थिए। ज्यान जोगाउन नजिकैको साुमदायिक भवनको माथिल्लो तल्लामा बसेका थिए। बिहानसम्म कोही सम्पर्कमा आएका थिएनन्। नगरका बासिन्दा बिचल्लीमा परेको थाहा पाए, रत्ननगरका मेयर प्रल्हाद सापकोटाले । मेयर सापकोटाले आफैं पौडिने सुरु गरे। आत्तिएका नगरवासीको उद्धारमा तत्कालै उद्धार गर्न उनी पौडिएरै पुगे। पौडिएर पुगेका सापकोटाले आमाको पोल्टामा रहेकी १० महिनाकी बालिका देखँे। सामुदायिक भवनमा बस्नेमा दुई महिनाकी सुत्केरी आशिका चौधरी पनि थिइन्। चिसोमा कठाङ्ग्रिएर बसेकी आशिकाको पोल्टामा थिए, दुई महिनाको छोरा साइमन चौधरी। मेयरले आमाको पोल्टाबाट साइमनलाई समाते र उद्धारमा लागे। तत्काल उनले डुंगाा खोजे। मेयर पौडिन थालेपछि वडा अध्यक्ष सजना महतो, पत्रकार होमनाथ सापकोटा र स्थानीय सोनाम तामाङ पनि मेयरसँगै पौडिन थाले। उनीहरूले १ सय २५ जनाको उद्धार गरेर सुरक्षित स्थानमा पुर्याए। केहीलाई डुंगामा र हात्तीको प्रयोग गरेर बाहिर ल्याइयो। उद्धार गर्नेमा मेयर सापकोटा पनि सक्रिय रूपमा लागेका थिए। डुबानमा परेर क्लब घरमा बसेको थाहा पाएपछि जतिसक्दो उनीहरूसमक्ष पुग्नु थियो। आत्तिएर डराएर बसेको थाहा पाएँ। जतिसक्दो छिटो पुग्नपर्छ भनेर डुंगा कुर्न नलागी अरू केही नसोची पौडिन थालें, सापकोटाले भने, त्यहाँ पुगेपछि पहिलो नजर नै चिसोमा दश महिनाकी बालिका देख्दा झन् नरमाइलो लाग्यो। जनता भगवान हुन्। त्यसैले भगवान् आपतमा पर्दा मैले आफैंलाई बिर्सिएँ। साइमनका बुवा गोविन्द चौधरीले मेयर सापकोटाले गरेको कामको प्रशंसा गरे। एउटा मान्छे पौडिदै को आयो भन्ने लाग्यो। तर, मेयर नै आएको देख्दा सुरुमा पत्यार नै लागेन। अचम्म लाग्यो, गोविन्दले भने, सुरुमै बच्चा समाएर छिटो उद्धार गरौ भनेर लाग्नुभयो। हाम्रो लागि जे गर्नुभयो साह्ै खुसी छांै। उनीहरूलाई सौराहास्थित ग्रिन सोसाइटी नेपालले राखेको छ। सौराहामा सुरक्षित स्थानमा लगिएको छ। महिला र बालबालिका गरेर १ सय २० जनालाई राखिएको सोसाइटीका महासचिव शीरलाल परियारले बताए। सिन्धुलीमा दुईको मृत्यु सिन्धुलीमा बाढी र पहिरोमा परी दुई जनाको मृत्यु भएको छ। जिल्ला प्रहरी कार्यालय सिन्धुलीका प्रमुख एसपी) गोविन्दराज काफ्लेका अनुसार बाढीले बगाउँदा एक जना पुरुष र पहिरोका कारण एक जना बालकका ज्यान गएको हो। जिल्लाको कमलामाई नगरपालिका९ भिमानस्थित सुके खोलाले बगाउँदा ४६ वर्षका कृष्णबहादुर बोगटीको मृत्यु भएको हो। काफ्लेका अनुसार बोगटीलाई शुक्रबार राति ८ बजेतिर खोला तर्ने क्रममा बाढीले बेपत्ता बनाएको थियो। बेपत्ता बोगाटीको शनिबार बिहान सुकेखोलाको दोभानमा शव भेटिएको हो, उनले भने। सुकेखोलामा पुल नहुँदा जोखिम मोलेर वारपार गर्नुपर्ने बाध्यता छ। बीपी राजमार्गको सिन्धुलीबर्दिबास खण्ड अन्तरगत पर्ने उक्त खोलामा हालसम्म पुल छैन। यस्तै घरमाथीबाट पहिरो आएपछि भाग्ने क्रममा सुनकोशी गाउँपालिका १ का १२ वर्षको बालकको मृत्यु भएको छ। बालक घरमाथीबाट आएको पहिरोबाट बच्न भाग्नेक्रममा पहिरोमा परेका हुन्। उत्तरी गोरखामा हिमपात, त्रिशूलीले पुल र हाइड्रोपावरमा क्षति बेमौसमको झरीले गोरखाको तल्लोभेगमा बाढी पहिरोको बितण्डा छ भने उत्तरी गोरखामा हिमपात भएको छ। तल्लो भेगमा बाढीले झोलुङ्गे पुल, सुपर त्रिशूली जलविद्युत् आयोजनास्थल बगाएको छ भने चुमनुब्री १ साम्दोमा झण्डै एकफिट हिउँ परेको स्थानीयको भनाइ छ। साम्दोमा शुक्रबार रातिदेखि हिमपात भएको त्यहाँस्थित बोर्डर आउटपोस्ट(बीओपी)का प्रमुख विश्वराज त्रिपाठीले जानकारी दिए। शनिबार कतै आधाफिट, कतै एकफिट हिउँ पर्यो, उनले भने, जाडो बढेपछि जनजीवन प्रभावित भएको छ। घरबाहिर कोही निस्केका छैनन्। सुनसान जस्तै बनेको छ। लार्केपास गर्ने पदमार्ग हिउँले ढाकेपछि लार्केपास गर्न साम्दो पुगेका विदेशी पर्यटक पनि रोकिएको उनले बताए। बिओपी कार्यालयका सशस्त्र प्रहरीले हिउँ पन्छ्याएर बाटो खुलाउने प्रयास गरिररहेको उनले बताए। मनास्लु क्षेत्रमा पर्ने साम्दो समुद्री सतहदेखि ३८७७ मिटर(१२,७१३ फिट) उचाइमा रहेको गाउँ हो। यो सिजनमा विदेशी पर्यटकहरू साम्दो हुँदै हिउँ लार्केपास यात्रा गर्ने गर्दछन्। हिमपात भएपनि पर्यटकहरू भने सुरक्षित छन्। उनीहरू रमाउँदै तस्वीर लिइरहेको बीओपी साम्दोका प्रमुख इन्स्पेक्टर त्रिपाठीको भनाइ छ। ठूलो वर्षापछि त्रिशूली नदीमा आएको बाढीले गोरखा र पृथ्वीराजमार्ग जोड्ने एउटा पुल बगाएको छ भने अन्य तीन फुल काम नलाग्ने गरी क्षतिग्रस्त पारेको छ। साथै त्रिशूलीको बाढीले सय मेगावाटको सुपरत्रिशूलीको निर्माण स्थलमा राखिएका तीनवटा ट्रिपर, दुईवटा एक्साभेटर र एउटा ब्याक हो लोडर बगाएको छ। सहिद लखन गाउँपालिका ४ ठेउवाटार र पृथ्वीराजमार्ग जोड्ने झोलुङ्गे पुलजीपसहित बगाएको प्रहरीले जनाएको छ। त्यस्तै सहिद लखन ४ सिलिङ र पृथ्वीराजमार्ग जोड्ने, गण्डकी गाउँपालिका ६ को हिक्लुङ र पृथ्वीराजमार्ग जोड्ने र गण्डकी गाउँपालिका ७ धवादी र पृथ्वीराजमार्ग जोड्ने झोलुङ्गे पुल बाढीले क्षति पुर्याएको प्रहरी नायब उपरीक्षक रमेशकुमार श्रेष्ठले जानकारी दिए। सुपर त्रिशूली हाइड्रोपावरको कार्यक्षेत्रमा रहेको बाग्मती प्रदेश ०३००१ क ६८५ नंबरको ट्रिपर, मधेश प्रदेश ०३००१ ख ७५४२ नम्बरको ट्रिपर, मधेश प्रदेश ०३००१ ख ७५४८ नंबरको ट्रिपर, बा २ ख १४२७ नम्बरको जेसिबी र दुइटा नम्बर खुल्न नसकेका एक्साभेटर बगाएको छ, डीएसपी श्रेष्ठले भने, त्यस्तै चारवटा झोलुङ्गे पुलको स्पान बाढीले लछारेर क्षतिग्रस्त बनाएको छ। त्यस्तै बाढी पहिरोले चुमनुब्री २ स्योमा एक स्थानीयको घर बगाएको छ। शनिबार बिहान सातबजेतिर आएको पहिरोले स्यो रिपगाउँका छिरिङ लामाको घर बगाएको वडाअध्यक्ष मिङ्ग्युर दोर्जे लामाले जानकारी दिए। पहिरोले घरभित्र रहेका सबै सामग्री पनि लगेको उनले बताए। त्यस्तै ल्हो र स्यालाको बीचमा झरेको पहिरोले विद्युत् प्रशारण लाइनका चारवटा पोल र तार पनि क्षतिग्रस्त बनाएको छ। शुक्रबार साँझतिर पहिरोले पोल ढलाएपछि विद्युत प्रशारण लाइन अबरुद्ध बनाएको अध्यक्ष लामाले बताए। विद्युत् अबरुद्ध भएपछि ल्हो, स्यो, ल्ही, स्याला र हिनाङका २ सयभन्दा धेरै घरधुरी अन्धकारमा बस्न बाध्य भएका उनको भनाइ छ। पासाङल्हामु मार्ग अवरुद्ध, जालपादेवी जलमग्न तीन दिनदेखि परेको अविरल वर्षाका कारण पासाङल्हामु मार्ग अन्र्तगत काठमाडौंककनीत्रिशूली सडकखण्ड अवरुद्ध भएको छ। सो सडकमार्गको ककनी गाउंपालिका १ मा पहिरो गएर पासाङल्हामु मार्ग अवरुद्ध भएको प्रहरी नायव उपरिक्षक तिलक भारतीले वताए। निरन्तर वर्षात्का बीच पनि पहिरो पन्छाउने कार्य भइरहेको छ। बाढी र पहिरोले नुवाकोटका विभिन्न स्थानमा क्षति पुर्याएको छ। पहिरोले नुवाकोटका झन्डै एक दर्जन स्थानमा विभिन्न सडकहरू अवरुद्ध भएका थिए। बाढीपहिरोले किस्पाङ गापा ५ मा रहेको एउटा रिसोर्ट वगाएको छ। बाढी पहिरोले स्थानीय जलविद्युत् योजनाका संरचनाहरूमा समेत क्षति पुर्याएको छ। बाढीपहिरोले अन्य दुई घर पुरिएको नुवाकोट प्रहरीले जनाएको छ। बेलकोटगढी नपा ७ स्थित भवनेश्वर खतिवडाको दुई तल्ले घर पहिरोमा परेको छ। पहिरोमा परी ४० वर्षीया सरस्वती खतिवडा घाइते भएको डीएसपी भारतीले जानकारी दिए। खतिवडाको चार बाख्रा, दुई गाइसमेत पहिरोमा पुरिएर मरेका छन्। पहिराले ककनी गापा ४ सिस्नेरीमा ४० वर्षीया सुनिता तामाङको एक तल्ले घर वगाएको छ। ककनी १ मा घरटहरो बगाउँदा रामबहादुर वलामीका चारवटा वाख्रा मरेको प्रहरीले जनाएको छ। त्रिशूली र तादी नदीमा आएको बाढीले विदुर नपा ५ देवीघाटस्थित प्रसिद्ध जालपादेवी मन्दिर जलमग्न भएको छ। दुई नदीको संगमस्थलमा मन्दिर रहेको र बाढी आएको कारण मन्दिर जलमग्न हुनुका साथै भौतिक संरचनाहरूमा क्षति पुगेको छ। त्रिशूली नदीमा बाढी आउँदा विभिन्न सामानहरू ओछ्याउने म्याट, कपडाहरू, ग्यास सिलिण्डर, ठूलाठूला रुख तथा अन्य सामानहरू वगाएर ल्याएको स्थानीय प्रत्यक्षदर्शी प्रज्वल सापकोटाले बताए। त्रिशूली नदीमा ३० वर्षपछि यति ठूलो बाढी आएको बुढापाकाहरू बताउँछन्। उदयपुरका तीनवटै लोकमार्ग अबरुद्ध लगातारको वर्षाका कारण उदयपुरका प्रमुख तीनवटै लोकमार्ग र ग्रामीण सडकहरू अवरुद्ध भएका छन्। सिद्धिचरण, मदन भण्डारी र सगरमाथा लोकमार्गका विभिन्न खण्डमा क्षति पुर्याउँदै सडक अवरुद्ध भएको हो। जिल्ला प्रहरी कार्यालयका प्रमुख एसपी हरीहरनाथ योगीका अनुसार सबैभन्दा बढी सिद्धिचरण लोकमार्गमा क्षति पुगेको छ। पहिरो पन्छाउन सडक डिभिजनसँग समन्वय भएपनि पानी नरोकिएकाले सुचारु गर्न कठिनाइ भएको उनले बताए। सिद्धिचरण लोकमार्गको कटारीघुर्मी खण्डको उदयपुरको कटारी नगरपालिका ८ गेरुडाँडा, वडा नम्बर १४ को चनौटेमा सडक माथिको लेदोमाटो पहिरोमा परिणत हुँदा बिहानैदेखि सडक अवरुद्ध भएको उनले बताए। त्यस्तै सोही लोकमार्गको कटारी नपा २ स्थित अमाही खहरेखोलामामा आएको बाढीले कटारीबेलसोत सडकखण्ड अबरुद्व भएको छ। अवरुद्ध सडक सुचारु गर्ने प्रयास जारी राखे पनि पानी नरोकिएकाले सुचारु गर्न नसकिएको एसपी योगीले बताए। यसैगरी मदन भण्डारी लोकमार्गको बेलका नपा ४ लालबजारस्थित सिसुवा खोलामा बाढी आउँदा आवतजावत गर्ने कजवेमा रोक लगाइएको छ। खोला तर्नेक्रममा कजवेमा चिप्लियर लड्ने खतरा बढेकाले रोक लगाइएको उनले बताए। त्यस्तै सगरमाथा लोकमार्गको रानीबासफोक्सीन्टार खण्डमा ठाउँठाउँमा पहिरो गएको समाचार प्राप्त भएको छ। जताततै पहिरोले सडक अवरुद्ध हुन थालेपछि यात्रुलाई हुन सक्ने जोखिम, अलपत्रलाई मध्यनजर गरी ट्राफिक प्रहरीको सहायतामा जिल्ला प्रहरी कार्यालयले हेल्पडेक्स स्थापना गरी सवारी साधन आवतजावतमा रोक लगाउन अनुरोध गरिएको एसपी योगीले बताए। प्रहरी हुन सक्ने सम्भावित जोखिम ठाउँमा आवतजावत रोक लगगाउँदै स्थानीयलाई सचेतना जगाएको छ। मुख्य लोकमार्ग सँगै ग्रामीण सडकहरूसमेत अवरुद्ध भएका छन्। पानीले ठाउँठाउँका ग्रामिण सडकहरू कामै नलाग्ने गरी भत्काएपछि सबै सडकहरू अवरुद्ध भएका हुन्। चाडँपर्व नजिकिदैगर्दा सडकहरू कामै नलाग्ने गरी भत्किन थालेपछि सर्वसाधरणमा चिन्ता बढेको छ। सप्तकोशीले उदयपुरतर्फको बाँध भत्कायो उदयपुर र सुनसरीको सिमानाबाट बग्ने सप्तकोसी नदीले उदयपुर खण्ड कटान गर्न सुरु गरेको छ। तीन दिनदेखि परेको नरोकिएपछि नदीले उदयपुरको बेलका नगरपालिका ८ सोमबारेबाट कटान सुरु गरेको हो। दैनिकजसो पानीको वहाव बढेपछि नदीले सोमबारे नजिकको शिशौलीघाटको करिव २५ मिटर बाँध कटान गरेको जिल्ला प्रहरी कायालयका प्रमुख एसपी हरीहरनाथ योगीले बताए। नदी कटानले करिव बीस घरमा क्षति पुग्ने देखिएको उनले बताए। उनले भने, नदी बस्तिमा पस्ने खतरा बढेकाले सुरक्षित स्थान्तरण र नियन्त्रणका लागि स्थानीय तह र विपद्व्यवस्थापन समितिसँग समन्वय भइरहेको छ। कटान गरेको खवर पाए लगत्तै इलाका प्रहरी कार्यालय रामपुर ठोक्सिलाबाट प्रहरी निरीक्षक मौसम उदासको कमाण्डमा १० जना र अस्थाई प्रहरी पोष्ट कोठुका प्रहरी सहायक निरीक्षक आदित्य तिवारिको नेतृत्वमा ३ जनाको प्रहरी टोली परिचालन गरिएको उनले बताए। एसपी योगीले संभावित हुने विपद्लाई मध्यनजर गरी जिल्लामा २५ जना र इलाका प्रहरी कार्यालय रामपुर, बेल्टार र कटारीका दश जनाका दरले गरी ५५ जना सुरक्षाकर्मी उद्धार सामग्रीसहित तैनाथ अवस्थामा राखिएको बताए। वर्षा नरोकिएपछि जिल्ला विपद् व्यवस्थापन समितिले तीनवटै सुरक्षा निकाय नेपाली सेना, सशस्त्र र नेपाल प्रहरीको टोली तयारी अवश्थामा राखेको जनाएको छ। अझै पानी केही दिन पर्न सक्ने भएकाले सतर्कता अपनाउन स्थानीय प्रशासनले आग्रह गरेको छ। विशेष गरी नदी आसपास र कमसल माटो भएको भिरालो जग्गामा पहिरो जानसक्ने खतरा रहेकाले सुरक्षित भएर बस्न प्रशासनले आग्रह गरेको छ। मुक्तिनाथ र कोरला सडक अबरुद्ध शुक्रबारदेखि निरन्तर परेको अविरल वर्षाका कारण मुक्तिनाथ र कोरला सडक अवरुद्ध छ। सडक माथिबाट पहिरो खस्ने र सडक भासिने समस्याका कारण मुक्तिनाथ सडक र कोरला सडक अवरुद्द बनेको हो। मुस्ताङका सहायक प्रजिअ रामप्रसाद सुवेदीका अनुसार कोरला नाका जोड्ने स्याङ्चेमा र कागखोलामा वर्षाले सडक क्षति भएको छ। स्याङ्वचेमा पहिरो खसेर सडक अवरुद्ध छ,कागखोलामा पुल छैन, खोलो उच्छ छ, सहायक प्रजिअ सुवेदीले भने, मुक्तिनाथ जाने कागबेनी देखि माथिको स्थानमा वर्षाले सडक क्षति पुर्याएको छ। निरन्तरको वर्षाले कालीगण्डकीको वहाव उच्च भएको र तटीय क्षेत्रका बस्तीलाई सावधानी अपनाउन अनुरोध गरिएको सहायक प्रजिअ सुबेदीले बताए। अबिरलको वर्षाका कारण मुक्तिनाथ दर्शन गर्ने र कागबेनी श्राद्ध गर्न आउने भक्तजनका साथै विदेशी पर्यटकसमेत समस्यामा परेका छ्न। प्रतिकूल मौसमका कारण पोखरा जोमसोम हवाई सेवा बिहीबारदेखि अवरुद्ध छ। पर्यटक अनुकूल समयका साथै दसैंतिहार जस्ता चाडपर्व नजिकिँदै गर्दा अबिरल वर्षाले मुस्ताङको पर्यटन प्रभावित बनेको होटल मेजस्टिका सञ्चालक निसान तुलाचनले बताए। यस्तै वर्षाले मुस्ताङबाट स्याउ ढुवानी गरी बजार पुर्याउन अप्ठ्यारो परेको छ। मुस्ताङ प्रशासनले वर्षा नरोकिएसम्म मुस्ताङ भ्रमण नगर्न अपिल गरेको छ। कालुपाण्डे सडक अवरुद्ध धादिङमा पहिरोले घर पुरिँदा एक जनाको मृत्यु भएको छ। शनिबार बिहान करिब ६ बजेतिर घरमाथिबाट पहिरो खस्दा थाक्रे गाउँपालिका ६ महादेवबेंसीका ४५ वर्षीय सानु राईको मृत्यु भएको प्रहरीले बताएको छ। यसैगरी धादिङको सदरमुकाम धादिङबेंसीलाई पृथ्वीराजमार्गसँग जोड्ने कालु पाण्डे राजमार्ग पहिरोले अवरुद्ध भएको छ। धादिङको नीलकण्ठ नगरपालिका८ दारेगौडा र साँघुटारमा सडक माथीबाट खसेको ढुंगा माटो सहितको पहिरोले सडक दुईतर्फी अवरुद्ध भएको छ। त्यस क्षेत्रमा सवारी आवागमन पुर्ण रुपले अवरुद्ध छ। ढुंगा र रुखहरू खसेकोले तत्काल बाटो खुलाउन कठिन रहेको नीलकण्ठ नगरपालिका८ का वडा अध्यक्ष प्रकाश श्रेष्ठले जानकारी दिए। पहिरो खसेको दुबै ठाउँमा साँघुरो र घुम्ती भएकाले जोखिम अत्याधिक रहेको प्रहरीले जनाएको छ। गोरुसिंगेसन्धिखर्क सडक अबरुद्ध अविरल वर्षाका कारण ठाउँठाउँमा गएको पहिराले गोरुसिंगे सन्धिखर्क सडक अबरुद्ध भएको छ। गोरुसिंगे सन्धिखर्क सडक अन्तर्गत शीतगंगा नगरपालिका र शीतगंगा नगरपालिकाका विभिन्न स्थानमा खसेको पहिरोले शुक्रबार रातिदेखि सडक अबरुद्ध बनेको हो। जेसिभी प्रयोग गरेर सडक खुलाउने प्रयास भैरहेको जिल्ला प्रहरी कार्यालय अर्घाखाँचीका प्रहरी निरीक्षक विपन कार्कीले बताए। सडक अबरुद्ध बनेपछि यात्रुहरूबीच बाटोमै अलपत्र परेका छन्। गाडी सडकमै रोकिएका छन्। सन्धिखर्क ढोरपाटन सडक बैकल्पिक बाटो पनि अबरोध भएको छ। सन्धिखर्क गोरुसिङ्गे सडक खन्डको सन्धिखर्क ६ जगतादेखि नरपानि सम्म १२ ठाउँमा पहिरोले बाटो अबरोध भएको जिल्ला प्रहरी कार्यालय अर्घाखाँचीले बताएको छ। नरपानि बाट असइको कमाण्डमा ४ जना जेसिवी सहित खटिएर काम सुरु भएको प्रहरीको भनाइ छ। शीतगंगा नगरपालिका १२ बसेरीदेखि शीतगंगा २ सीतापुरसम्म ३ ठाउमा बाटो अबरोध भएको छ। यस्तै सितगंगा १२ हिलेखोलाको अवरोध हटाउन पनि प्रहरी खटिएका छन। एक बालिकाको मृत्यु अबिरल वर्षा सँगै आएको बाढीले शनिबार उदयपुरमा एक बालिकाको ज्यान गएको छ। रौतामाई गाउँपालिका १ स्थित ओडारे खोलामा आएको बाढीले बगाएर सोही वडाको माझखर्ककी अन्दाजी १५ वर्षीया हिसिला तामाङको ज्यान गएको हो। घाँस काटेर घर फर्कने क्रममा दिउँसो बगाएको वडाअध्यक्ष रुद्र कार्कीले जानकारी दिए। उनको शव बगाएको केही तल फेला परेको स्थानीय गन्जु शेर्पाले जानकारी दिए। घटनाको जानकारी आए पनि घटनास्थल बिकटक्षेत्र भएको र भेलबाढीले सडक अबरुद्ध भएकाले जान कठिनाइ भएको जिल्ला प्रहरी कार्यालयले जनाएको छ। राजधानीमै ३४ को मृत्यु उपत्यकामा शुक्रबारदेखि अविरल वर्षा सुरु भयो। बागमती, नख्खु, हनुमन्ते, मनोहरालगायतका नदीखोला नै बस्तीमा पसेपछि घर टहरा भत्किए। बाढी र डुबानमा परी ३४ जनाको ज्यान गयो। बल्खु क्षेत्रमा सबैभन्दा बढी क्षति भयो। उपत्यका प्रहरी कार्यालय रानीपोखरीका प्रवक्ता विनोद घिमिरेका अनुसार अविरल वर्षाले सबैभन्दा बढी क्षति ललितपुरमा गरेको छ। उनका अनुसार बाढी र डुवानका कारण ललितपुरमा मात्रै १८ जनाले ज्यान गुमाए। १५ जना बेपत्ता छन्। ८ जना घाइते छन्। यस्तै बाढीमा फसेका ५ सय ७१ जनाको उद्धार गरिएको छ। बाढी र डुवानका कारण काठमाडौंमा ११ जनाले ज्यान गुमाए। २ जना बेपत्ता भएका छन् भने १० जनालाई घाइते अवस्थामा उद्धार गरिएको छ। १ हजार १ सय ६० जनाको सकुशल उद्धार गरिएको छ। बाढीले भक्तपुरमा ५ जनाको मृत्यु भयो। २ जना घाइते छन् भने ५६ जनाको उद्धार गरिएको छ। उपत्यकाका खोलाकिनारका बस्तीहरू डुबानमा परेका थिए। गृह मन्त्रालयका विपद् तथा द्वन्द्व महाशाखा प्रमुख भीष्मकुमार भुसालका अनुसार काठमाडौं जोड्ने अधिकांश सडक ठप्प छन्। काठमाडौं जोड्ने नागढुंगानौबिसे, दक्षिणकालीसिस्नेरीभीमफेदी, अरनिको राजमार्गको विभिन्न खण्डमा पहिरो खसेर यातायात ठप्प बनेको । त्यस्तै, बीपी राजमार्ग, मध्यपहाडी, पृथ्वी राजमार्गको विभिन्न खण्डमा पहिरो खसेर सवारी साधन र यात्रु सडकमै रोकिएका छन्। भुसाल भन्छन्, उपत्यकामा धेरै पानी परेको र रातिको समयमा डुवानमा पर्दा क्षति बढी भएको हो। उपत्यकाको नदी किनारमा बस्ती भएको र उनीहरूलाई तत्कालै स्थानान्तरण गर्न नसक्दा क्षति बढी भएको हो। उपत्यकाका खोलाकिनारका बस्तीहरू डुबानमा परेका थिए। गृह मन्त्रालयका विपद् तथा द्वन्द्व महाशाखा प्रमुख भीष्मकुमार भुसालका अनुसार काठमाडौं जोड्ने अधिकांश सडक ठप्प छन्। काठमाडौं जोड्ने नागढुंगानौबिसे, दक्षिणकालीसिस्नेरीभीमफेदी, अरनिको राजमार्गको विभिन्न खण्डमा पहिरो खसेर यातायात ठप्प बनेको । त्यस्तै, बीपी राजमार्ग, मध्यपहाडी, पृथ्वी राजमार्गको विभिन्न खण्डमा पहिरो खसेर सवारी साधन र यात्रु सडकमै रोकिएका छन्। भुसाल भन्छन्, उपत्यकामा धेरै पानी परेको र रातिको समयमा डुवानमा पर्दा क्षति बढी भएको हो। उपत्यकाको नदी किनारमा बस्ती भएको र उनीहरूलाई तत्कालै स्थानान्तरण गर्न नसक्दा क्षति बढी भएको हो। २३ राजमार्गका ६४ स्थानमा सडक अवरुद्ध शुक्रबारदेखि परेको अविरल वर्षाका कारण देशका २३ राजमार्ग अवरुद्ध छन्। ती राजमार्गका ६४ स्थानमा पहिरो र सडक भासिएको छ। मुलुकमा ८० राष्ट्रिय राजमार्ग छन्। भौतिक पूर्वाधार तथा यातायात मन्त्रालयका अनुसार अविरल वर्षाका कारण राजधानी जोड्ने लाइफलाइनका रूपमा रहेको नागढुंगानौबिसेमुग्लिन सडकको विभिन्न स्थान अवरुद्ध छन्। मन्त्रालयले पानी पर्न कम भएपछि नागढुंगा मुग्लिन सडकको धादिङको कमेरे, मलेखु, शीतलाबजार लगायतका स्थानका अबरोध हटाइ सवारी आवागमन सञ्चालनमा आएको जानकारी दिइएको छ। नागढुंगा सुरुङ मार्गको पश्चिम पोर्टलतर्फ रोकिएका यात्रुवाहक तथा मालवाहक सवारीसाधानहरूलाई निर्माणाधीन सुरुङमार्गको सुरुङ प्रयोग गरी काठमाडौं भित्राउने कार्यमा सहजीकरण गरिएको मन्त्रालयले विज्ञप्तिमार्फत जनाएको छ। मुग्लिनपोखरा सडकखण्ड तथा मलेखुमुग्लिन नारायणघाट सडकखण्डका पहिरोहरू पन्छाइ सडक सुचारु गरिएका छन्। बीपी राजमार्गको भुरुंगे, माथिल्लो सिस्नेरी, माम्ती, नेपालथोक, मंगलटार लगायतका विभिन्न स्थानमा भएका अवरोधलाई हटाउने प्रयास भइरहेको मन्त्रालयले जनाएको छ। पुष्पलाल मध्यपहाडी राजमार्गको सिन्धुलीको रिठ्ठावोट, फिक्कल, कुखुरेटार र खोटाङको खोक्सेली लगायतका स्थानमा भएको अवरोधलाई छिट्टै खुलाउनेतर्फ प्रयत्न भइरहेको मन्त्रालयले जानकारी दिएको छ। यसका साथै, कान्तिराजमार्ग, त्रिभुवन राजपथ, अरनिको राजमार्ग, मिर्चैया कटारी घुर्मी, सहिद मार्ग रोल्पा, भेरी कोरिडोर, सालझण्डी सन्धिखर्कलगायतका सडकका विभिन्न स्थानमा आएका पहिरोलाई हटाइ छिट्टै यातायात सुचारु गर्ने प्रयास भइरहेको छ। अविरल वर्षाले विभिन्न स्थानका बेलिब्रिज पनि बगाएको छ। मेची राजमार्गको हेवा खोलाको बेलिब्रिज र अरनिको राजमार्गको लार्चास्थित बेलिब्रिज पूर्णरूपमा बगाई आवागमन अवरुद्ध भएको छ। दोलखा र रामेछाप जिल्लालाई तराईका जिल्लासँग जोड्ने लाइफ लाइनको रुपमा रहेको खुर्कोटस्थित सुनकोशी नदी पुलको बायाँतर्फको स्पान पूर्णरूपमा क्षति भएको छ। क्षति भएका स्थानमा यथाशक्य छिटो बेलिब्रिज जडान गरी यातायात सुचारु गर्ने प्रयत्न गरिने मन्त्रालयले जनाएको छ। राष्ट्रिय राजमार्गमा भएका अवरोधहरू हटाउने कार्यमा सडक विभागका हेभि मेसिन तथा जनशक्तिहरू पूर्ण क्षमतामा परिचालन गर्ने भन्दै मन्त्रालयले नपुग मेशिनहरू भाडामा लिई छिटोभन्दा छिटो अवरुद्ध राजमार्गहरू खुलाउने जनाएको छ। यता, भौतिक पूर्वाधार तथा यातायात मन्त्री देवेन्द्र दाहालले बाढीपहिरोका कारण अवरुद्ध यातायात जति सक्दो चाँडो सहज बनाउन निर्देशन दिएका छन्। अबिरल वर्षापछि आएको बाढीपहिरोका कारण विभिन्न राजमार्गमा क्षति पुर्याउनका साथै कतिपय पुलसमेत बगाएकाले सडक मर्मत तथा व्यवस्थापनमा जुट्न उनले निर्देशन दिएका हुन्। मन्त्रालयका सचिव केशवकुमार शर्माले देशैभरि बाढी तथा पहिरोले क्षति गरेका स्थानको सडक यातायात सहज बनाउन सडक विभागमार्फत उपकरण तथा जनशक्ति परिचालन गरिएको जानकारी दिए। पहिरो पन्छाइ सडक सुचारु गर्न सकिने स्थानमा तुरुन्तै आवागमन सहज बनाउन मन्त्रालय तथा विभाग परिचालित भएको उनले जनाए। धादिङको पहिरोमा पुरिएको माइक्रोबाट १४ जनाको शव निकालियो धादिङको झ्याप्लेमा पहिरो आउँदा १४ जनाको मृत्यु भएको छ। पहिरोमा पुरिएका दुई माइक्रोबसबाट १४ जनाको शव निकालिएको हो। प्रहरी नायव उपरीक्षक सूर्यप्रसाद सुवेदीले दुई यात्रुवाहक सवारीसाधनबाट १४ जनाको शव निकालिएको जानकारी दिएका छन्। उनका अनुसार लु१ज ४५७८ नम्बरको माइक्रोबसबाट ५ जना र नम्बर नखुलेको बसबाट ९ जनाको शव निकालिएको हो। घटनास्थलमा उद्धार कार्य जारी रहेको प्रहरीले जानकारी दिएको छ। सर्लाहीका बस्तीमा पस्यो बागमतीको बाढी अबिरल रूपमा परेको पानीका कारण सर्लाहीका ५ वटा स्थानीय तहका केही वडामा नदीको पानी पस्न थालेको छ। बागमती नदीमा आएको बाढीका कारण नदी तटीय क्षेत्रका बलरा नगरपालिका, बरहथवा नगरपालिका, रामनगर गाउँपालिका र बसबरिया गाउँपालिका वडाहरूमा पानी पस्न थालेको छ। त्यसैगरी झिमखोलामा आएको बाढी ब्रह्मपुरी गाउँपालिकाको त्रिभवननगरमा पानी पस्न थालेको छ। बलर नगरपालिकाको वडा नं १ छन्की टोल, वडा नं २ हथिऔल र वडा नं ३ र ९ का केही घरमा पानी पसेको बलरा नगरपालिकाका नगरप्रमुख रामाशंकर कुशवाहाले जानकारी दिएका छन्। करिब सय घरमा पानी पसेको कुशवाहाले बताएका छन्। बसबरिया गाउँपालिकाको वडा नं १ र २ मानपुरमा पनि बागमती नदीको पानी पसेको छ। बरहथवा नगरपालिकाको वडा नंं १५ मा बाँध कटान गरी पानी बस्तीमा पसेको स्थानीयवासीले बताएका छन्। बागमती नदीको बाँँध माथिबाट पानी बस्ती तिर पस्न थालेको प्रमुख जिल्ला अधिकारी गोपालकुमार अधिकारीले जानकारी दिएका छन्। झिमखोलामा आएको बाढी साँझपख ब्रह्मपुरी गाउँपालिकाको त्रिभूवननगरमा पसेको प्रजिअ अधिकारीले बताएका छन्। बसबरियाको १० जनालाई उद्धार गरी सुरक्षित स्थानमा सारिएको अधिकारीले बताए। बाढीले गर्दा जिल्लामा कुनै मानविय क्षति अहिले सम्म नभएको र केही घरहरूमा पानी पसेको अधिकारीले बताए। अहिलेसम्म ठूलो क्षति भएको छैन्। रातमा पानी पर्यो र नदीमा पानीको बहाव बढी भयो भने ठूलो क्षति हुन सक्ने सम्भावना रहेको प्रजिअ अधिकारीले बताए। नेपाली सेना, नेपाल प्रहरी र सशस्त्र प्रहरी उद्धार तथा बचाउका लागि तयारी अवस्थामा रहेको अधिकारीले बताएका छन्। बाढीले गर्दा जिल्लाका केही ग्रमिण क्षेत्रका बाटोहरू अबरुद्ध समेत बनेको छ। घाइतेको निःशुल्क उपचार सरकारले बाढीपहिरोमा परी घाइते हुनेको निःशुल्क उपचार गर्ने निर्णय गरेको छ। कार्यबाहक प्रधानमन्त्री प्रकाशमान सिंहको अध्यक्षतामा बसेको मन्त्रिपरिषदको बैठकले यस्तै निर्णय गरेको हो। बैठकले बाढीपहिरोका कारण अवरूद्ध सडक तत्काल खुलाउने निर्णय गरेको छ। त्यसका लागि भौतिक पूर्वाधार तथा यातायात मन्त्रालयलाई समन्वय गर्न निर्देशन दिएको छ। सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले बाढीपहिरोको नोक्सानको मूल्यांकन गर्ने र मृतकहरूलाई दिनुपर्ने क्षतिपूर्ति कानुन मुताबिक चाँडै प्रबन्ध गर्ने निर्णय भएको जानकारी दिए। त्यस्तै भारी वर्षाका कारण पैदा भएको समस्यालाई मध्यनजर गर्दै हाल जारी भएका परीक्षाहरू स्थगित गर्ने निर्णय पनि बैठकले गरेको छ। अवरूद्ध रहेका टेलिफोन, बिजुलीका लाइनहरू सुचारु गर्न पहल गर्ने निर्णय गरेको छ। खानेपानीका पाइपहरू पनि भत्किएका छन् । सम्बन्धित मन्त्रालयहरूले आफ्नो ठाउँबाट जे समस्या पैदा भएका छन् त्यसमा समन्वयात्मक ढंगले समाधान गर्नका लागि पहल गर्ने निर्णय भएको छ, मन्त्री गुरुङले भने। समस्यामा रहेका नागरिकहरूलाई प्रधानमन्त्री कार्यालयको हट लाइन, नेपाल प्रहरी, नेपाली सेना, एपीएफ र गृह मन्त्रालयको हट लाइनमा सम्पर्क गरी राहत तथा उद्धारका लागि अनुरोध गर्न पनि सरकारले अनुरोध गरेको छ। विपदमा उद्धारका लागि तीनवटै सुरक्षा निकाय तयारी अवस्थामा रहेको र अन्य मन्त्रालयलाई पनि आवश्यक समन्वय गर्न बैठकले निर्दशन दिएको छ। कृष्ण सारु मगरहेटौंडा रोजन तामाङकाभ्रे भीमकुमार बाँस्कोटाफिदिम रत्नप्रसाद आचार्यधरान भरत खड्काउदयपुर राजन गाउँलेसिन्धुली शिव उप्रेतीगोरखा कृष्ण पोखरेलतानसेन अनिल ढकालसौराहा देवचन्द्र भट्टनुवाकोट सुन्दरकुमार थकालीजोमसोम प्रेमनारायण आचार्यअर्घाखाँची विकाश रौनियारधादिङ सरोज पौडेलहेटौंडा सुनिल ठाकुरमलंगवा अजवी पौड्यालकाठमाडौं"
पहिरोले जयपृथ्वी राजमार्ग अवरुद्ध,बझाङ : जयपृथ्वी राजमार्ग आज बिहानैदेखि अवरुद्ध बनेको छ । केदारस्युँ गाउँपालिका४ तल्लो बाग्थला पानीधारा नजिक माथिबाट पहिरो खसेर राजमार्ग आज बिहानैदेखि अवरुद्ध बनेको हो । सडक अवरुद्ध हुँदा बझाङबाट बाहिरिने र बझाङ भित्रनेहरु बिहानैदेखि अलपत्र परेका छन् । तल्लो बाग्थला नजिक रहेको पानी धारा नजिक बिहान ४ बजे सडक माथिबाट पहिरो खसेको पाइएको जिल्ला प्रहरी कार्यालय बझाङले जनाइएको छ । चाडपर्व नजिकै गर्दा जयपृथ्वी राजमार्ग बेला बेला अवरुद्ध हुँदा यात्रु तथा सवारी साधनले सास्ती भोग्नु परिरहेको छ । सडक सुचारु गर्न सडक डिभिजन कार्यालय बैतडीले जेसिबी परिचालन गरिएको जनाएको छ ।
१ करोडलाई मुटुरोगको समस्या,"काठमाडौं : तपाईंको खानपान र जीवनशैली कस्तो छ ? ख्याल गर्नुभएको छ ? छैन भने अब सजग हुनुहोस्। स्वस्थ जीवनशैली र खानपान नअपनाउने हो भने मुटुजन्य समस्याले पिरोल्न सक्छ। मुटुरोग विशेषज्ञहरू भन्छन्, अस्वस्थ खानपान र जीवनशैलीको नतिजा हो, मुटुको रोग। वरिष्ठ मुटुरोग विशेषज्ञ डा प्रकाशराज रेग्मीका अनुसार अचेल धेरैको जीवनशैली अस्वस्थकर भएको छ। जसका कारण मुटुरोगिको संख्या पनि बढेको छ। मानसिक तनाव बढेको छ, व्यायाम घटेको छ, डा रेग्मी भन्छन, धूमपान, मद्यपान, खानामा गुलियो र चिल्लो प्रयोग बढेको छ। सागसब्जी र फलफूल खाने बानी एकदमै कम छ। तयारी खाना (फास्टफुड) धेरै खाने बानी छ। नेपाल हृदय रोग निवारण प्रतिष्ठानका अनुसार नेपालमा ३० प्रतिशत अर्थात् करिब १ करोड जनता कुनै न कुनै प्रकारका मुटुरोगबाट पीडित छन्। मुटु रोगीहरूको संख्या २० वर्षयता ५ गुणाले वृद्धि भएको छ। डा रेग्मीका अनुसार, मुटुरोगहरूमध्ये कोरोनरी मुटुको रोग, बाथ मुटुको रोग, जन्मजात मुटुका रोगहरू र उच्च रक्तचाप प्रमुख समस्याका रूपमा देखिएका छन्। मुटुका रोगहरूमध्ये कोरोनरी मुटुको रोग र उच्च रक्तचाप धेरै छिटो गतिमा बढ्दै गइरहेको देखिन्छ र यसको प्रमुख कारणका रूपमा मानिसहरूको जीवनशैलीमा आएको अस्वस्थकर परिवर्तनलाई औंल्याइएको छ, डा रेग्मीले भने। विश्वभर बर्सेनि २ करोड ५ लाख मानिस मुटुको रोगहरूबाट ज्यान गुमाउने गरेको विश्व मुटु महासंघको तथ्यांक छ। यीमध्ये विकासोन्मुख र अविकसित राष्ट्रहरूमा बर्सेनि मुटु रोगबाट मर्नेहरूको संख्या यसको ८० प्रतिशतभन्दा बढी पर्न आउँछ। १९ औं शताब्दीमा मानव मृत्युको प्रमुख कारण संक्रामक रोगहरू र कुपोषण थिए। २० औं शताब्दीको सुरु सम्ममा पनि मुटु रोगबाट मर्नेहरूको संख्या १० प्रतिशतभन्दा कम थियो, डा रेग्मी भन्छन, एक्काइसौं शताब्दीको सुरुमा आएर मुटुरोगबाट मर्नेहरूको संख्या विकसित राष्ट्रहरूमा करिब ५० प्रतिशत र विकासोन्मुख राष्ट्रहरूमा २५ प्रतिशत पुगेको छ। विश्व स्वास्थ्य संगठन (डब्लूएचओ) ले गरेको प्रक्षेपणअनुसार सन् २०३० सम्ममा मुटु रोगबाट विश्वभर मर्नेहरूको संख्या बर्सेनि २ करोड ५० लाख पुग्ने छ। त्यस्तै कोरोनरी मुटुको रोग (हृदयघात) ज्यान लिने पहिलो रोगका रूपमा स्थापित हुनेछ। सन् २०३० सम्ममा नेपाल लगायतका विकासोन्मुख राष्ट्रहरूमा हृदयघात भएर मर्नेहरूको संख्या ३५ प्रतिशतभन्दा बढी पुग्ने अनुमान गरिएको छ। नेपाल एनसीडी एलायन्सका अनुसार नेपालमा करिब ३० प्रतिशत वयस्क जनतालाई उच्च रक्तचाप छ। २५ प्रतिशतलाई कोलेस्टेरोल छ। १० प्रतिशतलाई मधुमेह छ। १ प्रतिशत बालबालिकालाई बाथ मुटु रोग छ। ९० प्रतिशत नेपालीले मुटु मैत्री खाना खाँदैनन्। करिब ५० प्रतिशत सहरीया नेपालीलाई व्यायाम गर्न अल्छि मान्ने गरेको डा रेग्मी बताउँछन्। डारेग्मी भन्छन, धूमपान, मद्यपान, बढी गुलियो, चिल्लो र बोसोयुक्त खानपान गर्ने प्रवृत्ति कारण हृदयघात, उच्च रक्तचाप, मधुमेह, उच्च रक्त कोलेस्टेरोल आदीको समस्या पनि वृद्धि भइरहेको छ। मुटुरोग विशेषज्ञहरूका अनुसार, मुटुका लागि जोखिम तत्वहरू उच्च रक्तचाप, मधुमेह, उच्च रक्त कोलेस्टेरोल, मोटोपन मुख्य मानिन्छन्। वंशाणुगत कारणका साथै धूमपानको लत, व्यायामको कमि र मानसिक तनावले मुटुरोग वृद्धिमा सघाउ पुर्याउँछन्। डा रेग्मी भन्छन्, समयमै सजग भई सावधानि अपनाउनुपर्छ। अन्यथा हृदयघात र मस्तिष्कघात भएर आकस्मिक मृत्यु हुन सक्छ। अधिकांश मुटुजन्य रोगहरू जीवनशैलीसँग सम्बन्धित हुन्। जीवनशैली परिवर्तनबाट मात्र पनि ९० प्रतिशतभन्दा बढी मुटु रोगका कारणहरू माथि नियन्त्रण गर्न सकिने डा रेग्मी बताउँछन्। यस कारण मुटुरोग लाग्नै नदिन जीवनशैली स्वस्थकर बनाउनेतर्फ लक्षित हुनुपर्ने सुझाव मुटुरोग विशेषज्ञहरूको छ। उपचारमा फड्को विस १९९७ सालमा नेपालमा ईसीजी सेवाको सुरुवात भएको पाइन्छ। तत्कालीन राजा त्रिभुवन शाहलाई मुटु रोग भए पछि ईसीजी मेसिनमा हेरिएको थियो। अमेरिकी युनाईटेड मिसन टु नेपालद्धारा स्थापित शान्ता भवन अस्पतालमा ईसीजी मेसिन हुनु निकै उपलब्धि मानिएको थियो। विस १९४७ सालमा वीर अस्पताल स्थापना भए पनि मुटुको उपचार सेवा निकै पछि मात्र सुरु भएको हो। विस २०१७ सालमा डा मृगेन्द्रराज पाण्डेको सक्रियतामा ईसीजीबाट परीक्षण सुरु भएको थियो। पहिलो मुटुको शल्यक्रिया नै वीर अस्पतालमा गरिएको थियो। अस्टेलियाबाट आएका सर्जनहरूले नेतृत्वमा अस्पतालमा ओपन हर्ट सर्जरी गरिएको थियो। विस २०२२ सालमा शुक्लाफाँटा आरक्षमा शिकार खेल्ने क्रममा तत्कालीन राजा महेन्द्रलाई हृदयाघात भयो। उपचारका लागि अमेरिका र बेलायतबाट मुटुरोग विशेषज्ञहरू झिकाउनु परेको थियो। २०५० सालतिर मुटुरोगका फिजिसियन र मुटु सर्जनहरू औंलामा गन्न सकिन्थ्यो। अहिले मुटुरोग विशेषज्ञहरूले काठमाडौं उपत्यका र उपत्यका बाहिरका सहरी क्षेत्रमा समेत मुटु रोगको उपचार सेवा दिइरहेका छन्। अहिले मुलुकको सबैभन्दा पुरानो वीर अस्पतालका कन्सल्टेन्ट कार्डियोलोजिस्ट डा कुन्जाङ शेर्पाका अनुसार, वीर अस्पतालमा ओपन हार्ट सर्जरी, एन्जिओग्राफी, एन्जिओप्लास्टी, पेसमेकर लगायतका उपचार सेवा प्रवाह भइरहेको छ। वीर अस्पताल मात्र नभई सहिद गंगालाल राष्ट्रिय हृदय केन्द्र, मनमोहन कार्डियोथोरासिस भास्कुलर एन्ड ट्रान्सप्लान्ट सेन्टर लगायतका सरकारी अस्पतालमा मुटुको उपचार सेवा प्रवाह भइरहेका छ। २७ वर्षदेखि मुटु रोगिहरूको उपचारमा संलग्न सहिद गंगालाल राष्ट्रिय हृदय केन्द्रका पूर्वकार्यकारी निर्देशक एवं वरिष्ठ मुटुरोग विशेषज्ञ डा मनबहादुर केसीका अनुसार, मुटुरोग विशेषज्ञहरूको संख्यात्मक वृद्धिसँगै उपचारमा पनि फड्को मारेको बताउँछन्। डाकेसी भन्छन्, मुटुरोग फिजिशियन देखि सर्जनहरूको संख्या वृद्धि भएसँगै मुटुको उपचारमा सहज पहुँच पुगेको छ। अहिले नेपालमा मुटु फिजिशियन र सर्जन गरी २सयभन्दा बढी विज्ञ चिकित्सकले सरकारी र निजी अस्पतालबाट उपचार सेवा दिइरहेका छन्। बाह्र हजारभन्दा बढी मुटुको शल्यक्रिया गरेका डा भगवान कोइराला त झन् काठमाडौंमा एक बहुविशेषज्ञ सेवा सहितको स्तरीय बाल अस्पताल र बाँकी ६ प्रदेशमा एक एकवटा जनरल बाल अस्पताल बनाउन सक्रियपूर्वक लागेका छन्। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, सरकारले सबै प्रदेशमा मुटुसम्बन्धी उपचार सेवा उपलब्ध गराउन कार्यविधि बनाउने कार्य अघि बढाएको छ। सातवटै प्रदेशमा मुटु उपचारमा पहुँच पुर्याउने गरी कार्यविधि बन्दै छ, स्वास्थ्य मन्त्रालयका प्रवक्ता डा बुढाथोकी भन्छन्, सबै प्रदेशमा मुटुको उपचार सेवा विस्तार गर्नेे लक्ष्यका साथ अघि बढेका छौं। गंगालाल हृदय केन्द्रमार्फत यो उपचार सेवा उपलब्ध गराउने गरी कार्यविधि बनाउन लागिएको हो। बालबालिका र ज्येष्ठ नागरिकको निःशुल्क उपचार स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, सरकारले सरकारी अस्पतालमा १५ वर्षभन्दा कम उमेरका बालबालिकालाई अप्रेसनलगायत मुटुसम्बन्धी सम्पूर्ण उपचार निःशुल्क गर्ने व्यवस्था गरेको छ। त्यस्तै ७५ वर्षभन्दा बढी उमेरका नागरिकलाई पनि मुटुसम्बन्धी अपरेशन लगायत सम्पूर्ण उपचार निःशुल्क उपलब्ध गराएको छ। अन्य उमेरका मुटुरोग लागेका दीर्घरोगीहरूलाई एक लाखसम्मको उपचार सेवा निःशुल्क छ। जीवनपर्यन्त मुटुको औषधि सेवन गर्नुपर्ने र काम गर्न नसक्ने मुटुरोगीलाई जीवन निर्वाह भत्तास्वरुप महिनाको ५ हजारसमेत सरकारले उपलब्ध गराइरहेको डा बुढाथोकीले जानकारी दिए। हरेक वर्ष २९ सेप्टेम्बरका दिन विश्व मुटु दिवस मनाउने गरिन्छ। यस वर्ष विश्वभर काम गरौं, मुटु बचाऊँ भन्ने नाराका साथ आइतबार विश्व मुटु दिवस मनाइँदै छ।"
असावधानीले बितण्डाको मार,"केही घण्टाको वर्षामै सास्ती पाउने राजधानीवासी तीन दिनको निरन्तर वर्षाले यतिबेला लाखौं मानिस अत्यन्तै कष्टकर जीवन व्यतित गर्न बाध्य हुनु परेको छ। यो समस्याको सामना अव्यवस्थित काठमाडौं उपत्यका एक्लैले व्यहोरेको भने होइन, देशैभर परेको वर्षाले चौतर्फी सास्ती खेप्न नागरिक बाध्य छन्। बाढी, पहिरो र डुबानमा परी शनिबार साँझसम्ममा ६६ जनाले ज्यान गुमाउनु र ७९ जना बेपत्ता हुनुलाई चानचुने विपद् मान्न सकिन्न। संख्या बढ्ने निश्चित छ। बाढीले बगाएर मुस्किलले ज्यान जोगाउने झन्डै ४० जना घाइते हुनु परेको छ। ६६ मध्ये काठमाडौं उपत्यकाभित्रै ३४ जनाको मृत्यु हुनुले त सरकारलाई नै सोचमग्न बनाइदिएको छ। व्यक्तिदेखि सरकारी निकायसमेतले दुई हजारभन्दा बढी नागरिकको उद्दार गरेको यथार्थ हामीसँग छ। यस्तै, दुई सयभन्दा बढी क्षति हुनुले प्राकृतिक विपत्तिले दिने पीडाको चित्र छर्लंग बनाएको छ। तीन दिनको अविरल वर्षाले काठमाडौं उपत्यका र देशभर गरेर ठुलो जनधनको क्षति भइसकेको छ। केही दिनअघि गरिएको पूर्वानुमानका बाबजुद यत्तिको जनधनको क्षति हुनुलाई सामान्य ठान्न सकिँदैन। सरकारमा यसमा चुकेको छ। यसै पनि सहरी योजनाकारहरूले काठमाडौं उपत्यकालाई व्यवस्थित बसोबासको सहर बनाउन सकेको देखिएको थिएन। देशको राजधानीलाई विश्वका विकसित राष्ट्रहरूले गरेको प्रयास र लगानी हेर्ने हो भने नेपालको राजधानी रहेको काठमाडौं, ललितपुर र भक्तपुरमा त्यो लगानी त छैन नै, भएका पूर्वाधारलाई समेत व्यवस्थित गर्न सकेको देखिँदैन। मुख्यत: ढल निकास प्रणाली नै अव्यवस्थित छ। सम्भावित दुर्घटनाको आँकलन गरेर पनि मौन बस्ने सरकारी निकायसँग जति गुनासो गरे पनि केही हुने देखिन्न। छिमेकी देश भारतको कलकत्ताले दसकौंपछिको सम्भावना हेरेर न्यू कलकत्तामा गरेको लगानी हेरे हुन्छ। त्यो आयोजना र दीर्घकालीन सोच र अभ्यासबारे अध्ययन, अनुसन्धान गरे हुन्छ। केही दिनअघि यस किसिमको प्राकृतिक विपत्ति हुँदैछ भनेर सूचना प्रसारण गरे पनि यस किसिमको जनधनको क्षति हुनु र विडम्बनाको सामना गर्नुलाई सामान्य रूपमा लिन सकिन्न। थुप्रै राजमार्गहरूमा व्यापक रूपमा क्षति पुगेकाले राजधानीसँग मोफसलको सम्पर्क टुटेको छ। देशभरका दर्जनौं मुख्य सडकमै सवारी साधन चल्न, चलाउन नसकिने अवस्था छ। मुग्लिननारायणगढ सडकमा गाडी चलाउन त रोक नै लगाइएको थियो। बाढी र पहिरोले सडकहरू अवरुद्ध हुँदा यात्रुले खेप्नु परेको सास्ती भनिसाध्य छैन। २३ राजमार्गका ७० जति स्थानमा गएको बाढीपहिरोले हजारौं यात्रु अलपत्र छन्। दर्जनौं सवारीसाधनमा क्षति पुगेको छ। श्रमजीविले खाइनखाई जोगपाएर गरेको लगानी डुबेको छ । सरकारले भरपर्दो बिमा सेवासमेत दिन सकेको छैन । सडकसँगै पुलहरू भत्किँदा उपत्यका र जिल्लाका सदरमुकामसँग आसपासका ठाउँ सम्पर्क विच्छेद छन्। अब सरकारले तत्काल उद्धार र राहतका कामलाई प्राथमिकताका साथ गर्नुको विकल्प छैन। अलपत्र यात्रुलाई तत्काल सहज व्यवस्थापन गर्ने दायित्व पनि छ। आँगनमा आइसकेको बडादसैंमा गाउँघर जाने लाखौं नागरिकका लागि तत्काल सडक र पुलहरूको पनि निर्माणकार्य गर्नु झनै अत्यावश्यक देखिन्छ।"
बाढी पहिरोको कहर : बिपी राजमार्गमा दुई दिनदेखि ५ हजार यात्रु भोकभोकै,"काभ्रे :तीन दिनदेखि परेको अविरल वर्षा कारण धेरै क्षति भएपनि जिल्लामा उद्धार हुन सकेको छैन। जिल्लामा विपत् व्यवस्थापनको बैठक बस्न सकिरहेको छैन । दुई महिना देखि काभ्रेका सिडीयो सूर्य सेडाई बिदामा छन् । उनी बिदामा हुँदा गृह मन्त्रालयले अर्को सिडीयो पठाएको छैन । विपत्मा मुख्य निर्णय गर्ने व्यक्ति नभएपछि काभ्रेमा अहिले बिपी राजमार्गमा फसेका करिब ५ हजार यात्रुहरू बेहालमा छन् । बिपी राजमार्गमा फसेका यात्रुहरू दुई दिन देखि भोकभोकै बस्नु परेको उनीहरूको गुनासो छ । बिपी राजमार्गको नेपालथोकदेखि कटुन्जेसम्म ठाउँठाउँमा बाढी र पहिरोले राजमार्ग बगाएको छ। राजमार्ग बगाए पछि आवतजवात गर्न सक्ने अवस्था नरहेको रोशी गाउँपालिका उपाध्यक्ष मिम बहादुर लामाले जानकारी दिए । ठाउँ ठाउँमा धेरै सडक पहिरोले लगेपछि यात्रुलाई हिँड्न सक्ने अवस्था नरहेको लामाले बताए । मंगलटार ईलाका प्रहरी कार्यालय प्रहरी निरीक्षक कृष्ण गिरीले बिपी राजमार्गमा रोशी गाउँपालिका भित्र मात्र करिब ५ हजार यात्रु फसेको जानकारी दिए । प्रहरीले बाटो नै टुटेको कारण यात्रुहरूलाई उद्धार गर्न कठिन भएको गिरीले बताए । धेरै यात्रुहरू भोकभोकै जाग्राम बसेर उद्धारको लागि अपिल गरिरहेको प्रहरी निरीक्षक गिरीले बताए । शनिबार बेलुका धुलिखेलबाट उडेका हेलिकोप्टर समेत बस्ने ठाउँ नभएर फर्किनु परेको गिरीले जानकारी दिए । बिपी राजमार्गको नेपालथोक, मंगलटार, नार्के, कटुन्जेमा यात्रुहरू अलपत्रमा परेका छन् । उनीहरू दुई दिनदेखि उद्धारको पर्खाईमा रहेको सप्तरीबाट काठमाडौं आउँदै गरेकी अर्चाना पोखरेलले बताइन् । एउटा स्कुलमा दुई हजार बढि पीडित बस्नु परेको र उद्धारका लागि कुनै निकाय सम्पर्कमा नआएको उनले बताइन् ।"
गोरखाबाट काठमाडौंको लागि छुटेको बस तीन दिनदेखि बेपत्ता,गोरखा : गोरखाको लापुबेसीबाट काठमाडौंको लागि छुटेको बस तीन दिनदेखि सम्पर्कविहीन रहेको छ। लापुबेसीबाट शुक्रबार बिहान ७ बजे काठमाडौको हिंडेको बस सम्पर्कविहीन भएको हो। ना ४ ख२२७० नम्बरको बस बस राती १० बजे खानी खोला हुँदासम्म सम्पर्कमा रहेको र त्यसपछि सम्पर्कमा नभएको डिएसपी रमेश श्रेष्ठले जानकारी दिएका छन्। बसमा कति यात्रु कति थिए भन्ने एकिन विवरण नभएको उनले बताए। अहिले प्रहरी तथा यातायात व्यवसायी मिलेर खोजी कार्य भइरहेको छ।
हराएको गोरखाको बस झ्याप्लेखोला पहिरोमा भेटियो,"गोरखा : गोरखाबाट गत शुक्रबार काठमाडौंका लागि सवार बा ४ ख २२७० नंबरको यात्रुबाहक बस पृथ्वीराजमार्गको झ्याप्लेखोला पहिरोमा भेटिएको यातायात व्यवसायीहरूले बताएका छन् । आइतबार बिहान पहिरो खोतल्ने क्रममा सो बसको छतको भाग भेटिएको घटनास्थलमा रहेका आफ्ना साथीलाई उद्धृत गर्दै यातायात व्यवसायी अर्जुन भट्टले जानकारी दिए । एक्साभेटरले पहिरो खोतल्ने क्रममा बसको छतको डण्डीमा बसका चालक मदन परियारको नंबर देखिएको छ भनेर साथीले खबर गर्नुभएको छ । फोटो पनि पठाइसक्नु भएको छ, भट्टले भने, गाडीभित्र रहेका मान्छेहरुको बारेमा यसै भन्न सकिएन । अहिले काठमाडौँमा रहेका यातायात व्यवसायी र मजदुर साथीहरु घटनास्थलमा आइसक्नु भएको छ । हामी पनि त्यता जाने तयारी गर्दैछौँ । धार्चे गाउँपालिका ७ लापुवेशीबाट गत शुक्रबार काठमाडौँका लागि छुटेको सो बस तीनदिनदेखि सम्पर्कबिहिन थियो । सो बसमा बसका धनी तथा चालक भिमसेनथापा गाउँपालिका ४ धावाका मदन परियार र चालक दलकै फुजेलका नवराज तिवारी र धावाकै विनय भट्टराई थिए । साथै धार्चेका एकजना यात्रु सुक गुरुङ रहेका थिए । गोरखाबाट मुग्लिनसम्म चितवनका यात्रुहरु थिए । मुग्लिनबाट चालक दलका तीनजना र एकजना मात्र यात्रु लिएर काठमाडौँतर्फ गएको थियो, गोरखा दरौँदी यातायात सेवा कम्पनीका अञ्जन खत्रीले भने, बाटोमा अरु यात्रु थपिएको भए केही थाहा भएन ।"
पैरवीमा संविधानका मूल मुद्दा,"फ्रान्सेली संविधानको प्रतिलिपि खोज्ने ग्राहकलाई सन् १९५० तिर एक पुस्तक बिक्रेताले व्यंग्यात्मक शैलीमा सामयिक सामग्री राख्ने नगरेको जानकारी दिए। फ्रान्सेली संविधान बारम्बार परिवर्तन भैरहने भएकाले पुस्तक बिक्रेताले यो रमाइलो टिप्पणी गरेका थिए। यसैगरी, नेपाल विगत सात दशकदेखि यस्तै तुलनात्मक अवस्थाबाट गुज्रिरहेको छ। दस वर्षको छोटो अवधिमा नेपालमा संविधान परिवर्तन र परिमार्जनका घटनाहरू भएका छन्। नेपालको राजनीतिक इतिहास राजतन्त्र, विद्रोह र प्रजातान्त्रिक आन्दोलनबीचको नाटकीय संक्रमणको शृंखलाहरूले भरिएको छ। यी शृंखलाहरूमा २०७२ सालको संविधानसँगै एक निर्णायक क्षणमा नेपाललाई संघीय लोकतान्त्रिक गणतन्त्रको रूपमा स्थापित गयो। यो संविधानले नेपालको राजनीतिक विकासमा ठूलो प्रगतिको प्रतिनिधित्व गरे पनि यसको कार्यान्वयन भएदेखि नै सम्भावित संशोधनका बारेमा बहस जारी छ। समावेशीता, संघीय पुनर्संरचना र सीमान्तकृत समूहहरूले सामना गरिरहेका समस्यालाई सम्बोधनका विषयमा यी बहस केन्द्रित छन्। नेपालको संविधानको यात्रा २०औं र २१औं शताब्दीमा देशमा भएका उथलपुथलको उपज हुन्। २००५ सालमा तत्कालीन राणा प्रधानमन्त्री पद्म शमसेरले शुरु गर्न खोजेको संवैधानिक शासनको यात्रा अन्तत: प्रभावहीन प्रयोग साबित भए। नेपाल सरकार ऐनले संसदीय सरकारको अवधारणा ल्यायो। उक्त ऐन कहिल्यै व्यवहारमा ल्याइएन र नेपाल राणा शासनको सामन्ती नियन्त्रणमा कायम रह्यो। एक दशकपछि परिदृश्य नाटकीय रूपमा परिवर्तन भयो। २००७ सालको क्रान्तिले राणा एकतन्त्रको अन्त्य भएसँगै नेपाल अन्तरिम संविधान २००८ लागू गरियो। यो संविधान संवैधानिक राजतन्त्रको मञ्च तय गर्ने राजा त्रिभुवनको महत्वाकांक्षी प्रयास थियो। २०१५ सालमा नेपालले पहिलो लोकतान्त्रिक संविधान पारित गरेर साहसी छलाङ लगायो। उक्त संविधानले संवैधानिक राजतन्त्र अन्तर्गत संसदीय प्रणाली स्थापित गयो। यद्यपि लोकतान्त्रिक प्रयोगको यो छोटो समयमै तुहियो। राजा महेन्द्रले सन् २०१६ मा संसद् विघटन गरेपछि लोकतान्त्रिक प्रगतिको यो अध्याय समाप्त भयो। २०१९ सालमा पञ्चायत संविधानको आडमा राजा महेन्द्रले निरंकुशतालाई पुनस्र्थापित गरे। यो नयाँ ढाँचाले एक निरंकुश प्रणाली स्थापना गर्यो। राजतन्त्रले सर्वोच्च अख्तियारलाई कायम राख्यो। राजनीतिक दलहरूलाई प्रतिबन्ध लगाई र प्रत्यक्ष लोकतान्त्रिक सहभागितालाई हटायो। २०४६ को जनआन्दोलनसम्म करिब तीन दशक नेपालमा निरंकुश पञ्चायत व्यवस्थाले शासन गर्यो। २०४७ सालको संविधानले नेपाललाई निरंकुश राजतन्त्रबाट बहुदलीय प्रजातन्त्र सहितको संवैधानिक राजतन्त्रमा रूपान्तरण गर्दै एउटा महत्वपूर्ण मोड लियो। यसले दुई सदनात्मक व्यवस्थापिकाको व्यवस्था गर्यो। मौलिक अधिकारहरूको ग्यारेन्टी गर्यो। थप लोकतान्त्रिक भविष्यका लागि आशा जगाए पनि मधेसी, दलित र आदिवासी जनजाति जस्ता सीमान्तकृत समूहहरूमा असन्तुष्टि बढ्यो। जसलाई यो संविधानले सम्बोधन गर्न सकेन। यही असन्तुष्टिले अन्तत: २०५३ सालमा सुरु भएको माओवादी विद्रोहलाई उकास्यो। २०६२६३ मा भएको दोस्रो जनआन्दोलनपछि नेपालमा अन्तरिम संविधान २०६३ जारी गर्यो। यसले गणतन्त्रको स्थापना गर्यो र स्थायी संविधानका लागि आधार निर्माण गर्यो। २०७२ असोज ३ गते जारी भएको वर्तमान संविधान अन्तर्गत सात प्रदेश सहितको संघीय लोकतान्त्रिक गणतन्त्रको स्थापना र धर्मनिरपेक्ष र समावेशी शासनको लक्ष्य लिएको थियो। यी प्रगतिहरूको बावजुद संविधानले प्रतिनिधित्व र समावेशीताका साथ चलिरहेका मुद्दाहरूलाई केन्द्रित गर्दै मधेसी र अन्य सीमान्तकृत समूहको विरोधको सामना गरेको छ। त्यसबेलादेखि विभिन्न राजनीतिक, सामाजिक र सांस्कृतिक सरोकारहरूलाई सम्बोधन गर्न संशोधनका लागि आह्वान जारी छन्। संघीय पुनर्संरचना र प्रादेशिक सीमांकन : हालको सात प्रदेशको मोडललाई लिएर विशेषगरी आदिवासी, मधेसी र थारु समुदायबाट विरोध भइरहेको छ। उनीहरूको तर्क अनुसार प्रादेशिक सिमानाले उनीहरूको जातीय र सांस्कृतिक पहिचानलाई प्रतिबिम्बित गर्दैन र प्रादेशिक सिमानालाई पुन: कोर्ने माग गरिरहेको छ। समावेशी प्रतिनिधित्व : सीमान्तकृत समूहका लागि समानुपातिक प्रतिनिधित्वको ग्यारेन्टी भए पनि यी प्रावधान पूर्ण रूपमा कार्यान्वयन हुन नसकेकोमा चिन्ता छ। यी समूहहरूले प्रभावकारी प्रतिनिधित्व सुनिश्चित गर्न विशेषगरी आदिवासी जनजाति, मधेसी र दलितहरूका लागि बलियो उपायहरूका लागि जोड दिइरहेका छन्। धर्मनिरपेक्षता र धार्मिक पहिचान : संविधानको धर्मनिरपेक्ष स्थितिलाई केही रूढिवादी समूहहरू, विशेषगरी हिन्दु बहुसंख्यकले नेपाललाई हिन्दू राज्य घोषणा गर्ने माग विवादको घेरामा छन्। यसले राज्यको धर्मनिरपेक्ष प्रकृतिमाथि बहस सुरु गरेको छ। केन्द्रीय र प्रादेशिक सरकारहरूबीचको शक्ति सन्तुलन : आलोचकहरूले संघीयताको प्रभावकारितालाई सीमित गर्दै काठमाडौंमा शक्ति धेरै केन्द्रीकृत भएको तर्क गर्छन्। प्रदेशका नेताहरूले स्थानीय सरकारहरूलाई थप स्वायत्तता र स्रोतहरू प्रदान गर्न संशोधन गर्न आह्वान गरिरहेका छन्। न्यायिक स्वतन्त्रता : न्यायिक नियुक्तिहरूमा राजनीतिक प्रभावको आरोप छ। यसले थप पारदर्शी र निष्पक्ष न्यायपालिका सुनिश्चित गर्न सुधारको माग गर्छ। संसद्को तल्लो सदन (प्रतिनिधिसभा) मा समानुपातिक प्रतिनिधित्व प्राप्त गर्न पार्टीले कम्तिमा ३ प्रतिशत मत प्राप्त गर्नुपर्ने नेपालको चुनावको थ्रेसहोल्ड विवादास्पद मुद्दा बनेको छ। यो थ्रेसहोल्डलाई संसद्मा प्रवेश गर्न खोज्ने साना दलहरूका लागि बाधाको रूपमा हेरिन्छ। यसले ठूला र साना राजनीतिक दलहरूबीच द्वन्द्व निम्त्याउँछ। संशोधन बहसले थप समावेशी र विकेन्द्रीकृत शासन प्रणालीका लागि जोड दिन्छ। यसले नेपालको विविध पहिचान र आवश्यकताहरूलाई अझ राम्रोसँग प्रतिबिम्बित गर्नुका साथै आवश्यक संवैधानिक सुधारहरूसँग स्थिरतालाई सन्तुलनमा राख्छ। यसका साथै ठूला दलहरूले दुईदलीय प्रणाली स्थापना गर्ने लक्ष्य राख्न सक्ने संकेतहरू छन्। राज्यभित्रको लोकतान्त्रिक मूल्यमान्यताको रक्षा र अभिवृद्धि गर्न संसद्मा नेपालको विविध जातजातिको व्यापक प्रतिनिधित्व सुनिश्चित गर्न महत्वपूर्ण छ।"
सोलुखुम्बुमा दुई वटा घर पहिरोले बगाउँदा ५ जनाको मृत्यु,"सोलुखुम्बु : सोलुखुम्बुमा शनिवार दुई वटा घर पहिरोले बगाउँदा पाँच जनाको मृत्यु भएको छ। जिल्लाको सोलुदुधकु्ण्ड नगरपालिका वडा नम्बर ९ र १० मा गएको पहिरोमा परेर पाँच जनाको ज्यान गएको जिल्ला प्रहरी कार्यालय सोलुखुम्बुले जनाएको छ। प्रहरी नायब उपरीक्षक द्वारिकाप्रसाद घिमिरेका अनुसार मृत्यु हुनेमा वडा नम्बर ९ स्थित माइती घर आएकी सोलुदुधकुण्ड नगरपालिका २ का छिरिङ शेर्पाको श्रीमती अन्दाजी वर्ष २३ की ल्हामु शेर्पा, उनकी सात महिनाका छोरा फुर्वा ल्होप्साङ शेर्पा र सोही नगरपालिका वडा नम्बर ९ की वर्ष २९ की रिना तामाङ रहेका छन्। यस्तै सोलुदुकुण्ड नगरपालिका१० चैलुङकी अन्दाजी वर्ष ३३ की कविता मगर र सोही ठेगानाका वर्ष२४ की रुपु मगरको पहिरोमा ज्यान गएको प्रनाउ घिमिरेले जानकारी दिए। शनिवार दिउँसो करिब १२:२० बजेको समयमा लगातार परेको अबिरल वर्षाको कारण चैलुङका टेक बहादुर मगरको ढुङ्गामाटोले बनेको काठको छानो भएको १ तले घरको माथिबाट गएको पहिरोले घर बगाउँदा कविता र रुपुको मृत्यु भएको थियो। साथै सोही नगरपालिका९ छेवर बस्ने डिमा दावा शेर्पाको ढुङगा माटोले बनेको घर पहिरोले बगाउँदा घर भित्र बसेका छिरिङ फुर्वा र रिनाको मृत्यु भएको प्रहरीले जनाएको छ। सोही घटनामा अन्दाजी ६२ वर्षीया याङजी शेर्पाको टाउमा गम्भीर चोट लागि घाइते भएको प्रनाउ घिमिरेले बताए। उनले भने,'बृद्धा महिलाको प्रहरी र स्थानीयले उद्धार गरेर उपचारमा लगिएको छ, तर उहाँ बोल्न नसक्ने अवस्थामा हुनुहुन्छ, अवस्था गम्भीर रहेको छ।' घाइते शेर्पाको वाङछु मेमोरियल अस्पताल सोलुदुधकुण्ड नगरपालिका१० टाप्टिङमा उपचार भइरहेको छ। मृतकहरुको शव सोही अस्पतालको शव गृहमा राखिएको जिल्ला प्रहरी कार्यालय सोलुखुम्बुले जनाएको छ।"
"सरिसवा नदीको बाढी बस्तीमा पस्यो, वीरगन्जका विभन्न टोल डुबानमा","वीरगन्ज : अविरल वर्षाले सरिसवा नदिमा आएको बाढी वीरगन्ज महानगरपालिका१० को रानीघाट, शीवपार्वती मठ, अशोकवाटिका लगायतका टोलमा शनिबार बेलुकी पस्दा ५ दर्जनभन्दा बढी घरमा पस्दा जनजीवन प्रभावित भएको छ। बाढी पसेका घरहरुको निरीक्षण गर्दै वडाध्यक्ष ससशील साह कानुले उनीहरूका उद्धार गरेर धर्मशालामा बास बस्ने व्यवस्था मिलाएका थिए।"
बाढीले बढाएको सहरी संकट,"पछिल्ला केही दिनको अविरल वर्षाले काठमाडौं उपत्यकासहित मुलुकभर वितण्डा निम्त्याएको छ। सहरी बाढी त अझ बढ्दो संकटको रूपमा देखिएको छ। जसले नेपालमात्र होइन, विश्वभरका सहरी योजनाकारहरूका लागि ठूलो चुनौती खडा गरिदिएको छ। सहरी बाढीको समस्या बढ्दो र गम्भीर बन्दै गएको छ। यो बाढीको घटना मात्र होइन, मानव जीवन, जीविकोपार्जन र सम्पत्तिमा ठूलो नोक्सान पुर्याउने संक्रमणको जोखिमको माध्यमिक प्रभाव पनि हो। सहरी बाढी भनेको वातावरणीय समस्याको उपज हो, विशेषगरी घना जनसंख्या भएका सहरी क्षेत्रहरूमा ढल निकास प्रणालीको क्षमताभन्दा बढी वर्षाको परिणाम स्वरूप हुने समस्या। सहरी बाढी र ग्रामीण बाढीबीच धेरै फरक छ। सहरमा सहरीकरणले विकसित समस्याहरू निम्त्याउँछ, जसले बाढीको मात्रा बढाउँछ। नतिजाको रूपमा, द्रुत प्रवाह समयको कारण बाढी धेरै छिटो हुन्छ, कहिलेकाहीँ मिनेटमा। सहरी बाढी भनेको सहरी क्षेत्रमा हुने बाढीमात्र होइन, यो विकसित क्षेत्रहरूमा अत्यधिक बहावका कारण हो, जहाँ पानी कतै जाने ठाउँ छैन। सहरी बाढीलाई ठूलो प्रकोपसँग जोड्न सकिन्छ। विश्वव्यापी हेर्ने हो भने हरिकेन हार्वे, जसले ह्युस्टन र टेक्सासका अन्य सहरहरूमा ३३ ट्रिलियन ग्यालेनभन्दा बढी पानी खसालेको थियो। यद्यपि, वर्षालाई अवशोषित गर्न वा व्यवस्थापन गर्न नसक्ने सहरी परिदृश्यहरूले गर्दा हुने पुरानो सहरी बाढी एक कममान्य खतरा हो। जसले व्यापक र महंगो विनाश निम्त्याउँछ। सहरी बाढीका कारण प्राकृतिक र मानवीय दुवै क्षति हुन्छ। प्राकृतिक कारणहरूमा अत्यधिक वर्षा, आँधीबेहरी, खुला पानीमा निरन्तर अवसाद र भारी हिउँ पग्लनु जसले तल्लो जलक्षेत्रमा अचानक बाढी निम्त्याउँछ। सहरी बाढीका मानवीय कारणहरूमा ढल निकास क्षेत्रको अतिक्रमण, जलवायु परिवर्तन, जलस्रोतहरूको प्रदूषण, नदीहरूमा अवैध उत्खनन गतिविधि र बाँधहरूबाट अनियोजित पानी छोड्नु पर्छ। जलवायु परिवर्तनले विश्वभर वर्षाको ढाँचा परिवर्तन गरिरहेको छ। वर्षा र बाढीका घटनाहरू आवृत्ति र गम्भीरता दुवैमा बढ्दै गएका छन्। ग्लोबल वार्मिङले समुन्द्री सतह बढ्ने समस्यालाई बढाइरहेको छ, जसले तटीय क्षेत्रमा बाढी निम्त्याइरहेको छ। जलवायु परिवर्तनले वर्षाको ढाँचामा बाधा पुर्याएको छ, र सहरी ताता टापुहरूले सहरी क्षेत्रमा वर्षा बढाएको छ। जसको परिणामस्वरूप बाढी आउने गर्छ। सहरी बाढीको समस्यामा सहरीकरणले महत्वपूर्ण भूमिका खेलेको हुन्छ। सहरी क्षेत्रमा क्याचमेन्टको विकासले बाढीको चुचुरो र बाढीको मात्रा बढाउँछ। यसबाहेक, प्राकृतिक नालीहरूको क्षमता घटेको छ, जसले गर्दा बाढी आउन सक्छ। ताल, सिमसार र नदी किनारहरू जस्ता ढल निकास क्षेत्रहरूमा अतिक्रमणले अधिक पानीको बहावलाई रोक्छ, जसले बाढी निम्त्याउँछ। घरेलु, व्यावसायिक र औद्योगिक फोहोरलगायत ठोस फोहोरको अनुपयुक्त बिसर्जन र निर्माणका फोहोरलाई नालीमा फाल्ने कार्यले पनि तिनको वहन क्षमता घटाउन महत्वपूर्ण भूमिका खेल्छ। सहरी बाढीको प्रभाव धेरै गुणा हुन्छ र प्रभावित क्षेत्र सामान्यमा फर्किन पनि लामो समय लाग्छ। पानीबाट हुने संक्रमण फैलिने सम्भावनाका कारण यसले प्रत्यक्ष वा अप्रत्यक्ष रूपमा जनधनको नोक्सानी गर्छ। यसले खानेपानी, ढल निकास, विद्युत् प्रसारण लाइन, सञ्चार, यातायात र पूर्वाधारमा क्षति पुर्याएर सहरी कामकाजमा बाधा पुर्याउँछ। अत्यधिक पानीको बहावमा वनस्पति पखाल्नाले वातावरणमा थप क्षति पुर्याउँछ। बाढीका कारण पशुपक्षीहरू पनि रोगबाट ग्रसित हुन्छन् र आश्रय गुमाउँछन्। घर र भवनहरूमा ढल र ठोस फोहोर ओभरफ्लो हुँदा सरसफाइमा सम्झौता हुन्छ अनि रोगहरू फैलिन्छन्। जीवन र सम्पत्तिको हानिको मनोवैज्ञानिक प्रभाव ठूलो छ। पुन: प्राप्तिको प्रक्रिया थकित र समय खपत गर्ने छ। यसले मानिसलाई दीर्घकालीन आघात पार्छ। सहरी बाढीको समस्या कम गर्न राम्रो सञ्चालन र मर्मत कार्यहरू गर्न आवश्यक छ। सहरी बाढीको खतरासँग सामना गर्न लागू गर्न सकिने केही दिगो समाधान निम्न छन् : हरित पूर्वाधार : सहरी जलवायु चुनौतीहरूको दिगो समाधान प्रदान गर्न हरित पूर्वाधार बनाउन सकिन्छ। नीलोहरियो पूर्वाधारको विकास सहरी जलवायु चुनौतीहरूको दिगो समाधान प्रदान गर्न प्रभावकारी हुनेछ। सबै पूर्वाधार विकासमा रेन वाटर हार्भेस्टिङलाई समावेश गर्ने जस्ता राम्रो पानी व्यवस्थापन सुनिश्चित गर्नुपर्छ। भूस्थानीय प्रविधि : बाढी जोखिम नक्सांकनका लागि भूस्थानीय प्रविधिको प्रयोग गर्नुपर्छ, जसले विकासका लागि राम्रो योजना बनाउन मद्दत गर्नेछ। अतिरिक्त पानीको मुक्त प्रवाह सुनिश्चित गर्न प्राकृतिक जल निकायहरू कडाइका साथ सफा र मर्मत गर्नुपर्छ। जलस्रोतहरूलाई प्रदूषण र अतिक्रमणबाट मुक्त गर्नुपर्छ अनि ढल निकास प्रणाली (ड्रेनेज सिस्टम) नियमित रूपमा मर्मत गर्नुपर्छ। बाढी व्यवस्थापन : बाढी व्यवस्थापनको महत्वलाई प्रशासकहरूले समेत गम्भीरतापूर्वक लिएका छैन्। बाढीको जोखिम कम गर्न, पूर्वाधार सुधार गर्न र जनता एवं सम्पत्तिको सुरक्षा गर्न सुशासन हुनुपर्छ। आँधी पानी व्यवस्थापन : सहरी बाढी व्यवस्थापन गर्न आँधी पानी व्यवस्थापन आवश्यक छ। नगरपालिकाको पानी उपयोगिताहरूले वर्षाको स्तर नियन्त्रण गर्न आँधी पानी व्यवस्थापनमा लगानी गर्नुपर्छ। ढल निकास र त्यसअघि ढल पूर्वाधारहरू लचिलो बनाउन आवश्यक छ। वर्षाको पानी नियन्त्रण गरी भण्डारणका लागि दिगो विकल्पहरूको खोजी र लागू गर्नु आवश्यक हुन्छ। सहयोग र चेतना : सहरी बाढीको सामना गर्न सहयोग र चेतना आवश्यक छ। सहरहरूलाई थप लचिलो बनाउन नगरपालिकाका नेताहरू, सहरी व्यवसायीहरू, आविष्कारकहरू र समुदायका बासिन्दाहरूले मिलेर काम गर्न आवश्यक छ। बाढीप्रवण क्षेत्रहरूमा बस्ने जोखिम र जिम्मेवारीहरूका बारेमा उनीहरूलाई शिक्षित गर्नका लागि बासिन्दाहरूको ठूलो चेतना चाहिन्छ। निष्कर्ष : सहरी बाढी एक बढ्दो संकट हो। यसले नेपाल मात्र होइन, विश्वभरका सहरी योजनाकारलाई नै बारम्बार चुनौती दिइरहेको छ। नेपालका सन्दर्भमा अझ काठमाडौं उपत्यकाभित्र यसले बेलाबखत वितण्डा मच्चाइरहन्छ। सहरी बाढीका कारण प्राकृतिक र मानवीय दुवै हुन्। मुलुकभरि देखिने यो समस्याका लागि नेपाल सरकार, प्रदेश सरकार र स्थानीय सरकार सबै सचेत हुनुपर्ने देखिन्छ। सहकार्यले मात्र समस्याको समाधान हुने देखिन्छ।हरित पूर्वाधार, भूस्थानीय प्रविधि, बाढी व्यवस्थापन, आँधी पानी व्यवस्थापन र सहरी बाढीको खतरालाई सम्बोधन गर्न सोही अनुसार संयन्त्र खडा गर्नुपर्ने हुन्छ। अझ सरकार र सहरी योजनाकार चाहिँ यस्ता बाढी र विपद् व्यवस्थापनका लागि दिगो निकासमा जुट्नुपर्ने हुन्छ। दिगो समाधानहरूका लागि अन्तर्राष्ट्रिय अभ्यासहरूको अध्ययन, अनुसन्धान र कार्यान्वयन जरुरी छ।"
बिपी राजमार्गअन्तर्गत सिन्धुलीको सुनकोसी गाउँपालिकामा सडक भाँसियो,सिन्धुली : बनेपासिन्धुलीबर्दिवास (बिपी) राजमार्ग अन्तर्गत सिन्धुलीको सुनकोसी गाउँपालिका ७ को कानढुंग्रीमा सडक भाँसिएको छ । बिहीवारदेखि लगातार परेको वर्षासँगै सुनकोसी नदीमा आएको बाढीको कटानका कारण राजमार्गमा क्षति भएको हो । कानढुंग्री नजिक सुनकोसी मरिण डाईभर्सन आयोजनाको सुरुङ निर्माण गरिएको छ । बाढी र पहिरोका कारण शुक्रवारदेखि बिपी राजमार्ग पूर्णरूपमा अवरुद्ध भएको छ ।
