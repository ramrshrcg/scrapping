शीर्षक,विवरण
पहिलो चौमासिकमा १० प्रतिशत मात्रै विकास खर्च,काठमाडौं : चालु आर्थिक वर्ष २०८१८२ को पहिलो चौमासिकमा विकास खर्च निकै कम देखिएको छ। महालेखा नियन्त्रक कार्यालयका अनुसार कात्तिक मसान्तसम्ममा पुँजीगत खर्च करिब १० प्रतिशत मात्रै छ। चालु आर्थिक वर्षका लागि सरकारले कुल १८ खर्ब ६० अर्ब ३० अर्ब ३० करोड रुपैयाँ बराबरको बजेट ल्याएको थियो। कात्तिक मसान्तसम्ममा २२ दशमलव ३१ प्रतिशत अर्थात् चार खर्ब १५ अर्ब दुई करोड रुपैयाँ खर्च भएको छ। सरकारको चालुतर्फको बजेट खर्च वार्षिक लक्ष्यको २५ दशमलव ६५ प्रतिशत छ। चालुगत शीर्षकमा ११ खर्ब ४० अर्ब ६६ करोड ४५ लाख रुपैयाँ बजेट विनियोजन भएकामा कात्तिक मसान्तसम्ममा दुई खर्ब ९२ अर्ब ५२ करोड ६७ लाख बराबर खर्च भएको छ। पुँजीगत शीर्षकका तीन खर्ब ५२ अर्ब ३५ करोड ४० लाख रुपैयाँ बराबर विनियोजन भएकामा नौ दशमलव आठ प्रतिशत अर्थात् ३४ अर्ब ५३ करोड १० लाख बराबर खर्च भएको छ। वित्तीय व्यवस्था शीर्षकमा चालु आर्थिक वर्षका लागि तीन खर्ब ६७ अर्ब २८ करोड ४५ लाख रुपैयाँ बराबर विनियोजन भएकामा पहिलो चौमासिकमा ८९ अर्ब ९६ करोड २४ लाख रुपैयाँ बराबर खर्च भएको छ। कात्तिक मसान्तसम्मको राजस्व संकलन वार्षिक लक्ष्यको २२ दशमलव ३६ प्रतिशत बराबर छ। चालु आर्थिक वर्षका लागि सरकारले कुल १४ खर्ब ७१ अर्ब ६२ करोड ९५ लाख राजस्व संकलन गर्ने लक्ष्य राखिएकामा हालसम्म तीन खर्ब २९ अर्ब एक करोड ५५ लाख रुपैयाँ बराबर खर्च भएको छ। सरकारले चालु आर्थिक वर्षका लागि ५२ अर्ब ३२ करोड ६५ लाख रुपैयाँ बराबर वैदेशिक अनुदान उठाउने लक्ष्य राखिएकामा हालसम्मको प्रगति शून्य छ।
कप्तान पूजा महतो ५१ हजारसहित सम्मानित,महोत्तरी : नेपालकी यु१९ महिला टोलीकी कप्तान पूजा महतोलाई ५१ हजार नगदसहित गृहजिल्ला महोत्तरीको गौशालामा सम्मान गरिएको छ। नेपाल कुशवाहा कल्याण समाज जिल्ला कार्यसमिति महोत्तरीले उक्त सम्मान क्रिकेट खेलाडी पूजालाई घरमै पुगेर प्रदान गरिएको हो। पूजाको घर गौशाला नगरपालिका वडा नम्बर ९ डुमरवनामा पर्छ। आईसीसी यु२० विश्वकम छनौट प्रतियोगितामा नेपाली टिमको कप्तान भई आफू आफ्नो समुदाय र राष्ट्रको नाम विश्वसामु चिनाउन सफल हुनुभएकोमा हामी गौरवान्वित भएका छौं समाजमा जिल्ला अध्यक्ष विजय महतोले हस्ताक्षर गरेको सम्मानपत्रमा उल्लेख छ। संयुक्त अरब इमिरेट्समा आयोजना भएको एसियाली छनोट प्रतियोगिता जित्दै नेपाल सन् २०२५ मा आयोजना हुने आईसीसी यू१९ विश्वकपमा प्रवेश पाएको थियो। आईसीसी यू१९ विश्वकपअन्तर्गत एसियाली छनोटमा नेपालले घरेलु टोली संयुक्त अरब इमिरेट्सलाई स्तब्ध पारेको थियो। प्रतियोगिताभर उनले कप्तानी इनिङ खेलेकी थिइन्। जसमा दुई सय ७२ रन बनाउनुका साथै १० विकेट लिएकी थिइन्।
आइतबार देशका यी स्थानमा हुने छ वर्षा,"काठमाडौं : आइतबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। आइतबार राति कोशी प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ।"
१५० किलो गाँजासहित दुई जना पक्राउ,"महोत्तरी : १५० किलो गाँजासहित दुई जना पक्राउ परेका छन्। औरही नगरपालिका१ औरही चेक पोष्ट अगाडि सडकबाट गाँजा करिब १ सय ५० किलोग्राम, नगद ७७ हजार रुपैयाँ र मोबाइल ३ थानसहित २ जनालाई शनिबार दिउँसो प्रहरीले पक्राउ गरेको छ। पक्राउ पर्नेहरूमा सर्लाही लालबन्दी नगरपालिका११ का २७ वर्षीय आकाश ठाकुर र हरिवन नगरपालिका२ का ३० वर्षीय पेमा दोर्जे लामा रहेका छन्। जिल्ला प्रहरी कार्यालय महोत्तरी र प्रहरी चौकी औरहीबाट खटिएको प्रहरीले गौशलाबाट औरहीतर्फ आउँदै गरेको युपि ५७ एएफ ९४९५ नम्बरको कारलाई जाँच गर्ने क्रममा कारको डिकीमा ३० वटा पोकामा रहेको उक्त परिमाणको गाँजा फेला पारी चालक आकाश र कारमा सवार पेमा दोर्जेलाई पक्राउ गरेको हो। यसबारे आवश्यक अनुसन्धान गरिरहेको जिल्ला प्रहरी कार्यालयले जनाएको छ।"
उत्खननको पर्खाइमा मुस्ताङको नुन खानी,"जोमसोम : हिमाली जिल्ला मुस्ताङका विभिन्न स्थानमा खनिज तथा खानीहरू उत्खननको प्रचुर सम्भावना रहेको विभिन्न समयमा गरिएको अध्ययनले देखाएको छ। उपल्लो मुस्ताङको लोमान्थाङमा युरेनियम, वारागुङ मुक्तिक्षेत्र१ को मुक्तिनाथमा ग्यास र घरपझोङ५ को ठिनी लेंकमा कोइला खानी तथा वारागुङ मुक्तिक्षेत्र३ तेताङस्थित पहाडको फेंदमा नुन खानी रहेको देखिन्छ। तर, विभिन्न समयमा गरिएको अध्ययन अनुसन्धानमा मुस्ताङमा खनिज तथा खानीहरूको सम्भावना रहे पनि सरकारले त्यसको उत्खनन गर्नेतर्फ ध्यान दिन सकेको छैन। सदरमुकाम जोमसोमदेखि करिब ३० किमी दूरीमा रहेको तेताङस्थित नरसिंह खोलामा अवस्थित नुन खानी उत्खननको पर्खाइमा छ। नुन खानीका लागि सरकारले विभिन्न समयमा गरिएका प्रयासहरू समेत सफल हुन सकेको छैन। संघीयता कार्यान्वयनसँगै २०७४ सालमा खानी तथा भूर्गव विभागका प्राविधिक इन्जिनियरसहितको टोलीले उक्त क्षेत्रमा पुगेर नुन खानीको प्रारम्भिक अध्ययन अनुसन्धान सुरु गरेको थियो। त्यसबेला गरिएको प्राविधिक सोडियम परीक्षणबाट ७०२८ प्रतिशतदेखि ९३७ प्रतिशतसम्म सोडियम क्लोराइड रहेको पुष्टि गरिएको थियो। विभागले त्यसबेला गरेको सर्वेक्षणपछि २०७७ सालमा विभागले तेताङ पहाडको खोंचमा उत्पति भएको प्राकृतिक नुन खानीलाई प्रयोगमा ल्याउने उद्देश्यले नुन खानी खोतल्न विभिन्न कम्पनीहरूलाई प्रस्ताव आह्वान गर्यो। त्यसबेला विभागले प्रस्ताव आह्वान गरे पनि कुनै पनि कम्पनीले इच्छा देखाएनन्। त्यसपछि तेताङ नुन खानीको चर्चा हराउँदै गयो। त्यसपछि उत्खनन गर्ने तर्फ कुनै चासो दिएन। चीन जोड्ने (जोमसोम कोरला)सडक खण्ड अन्तर्गत छुसाङस्थित नरसिंह खोलाको अग्लो पहाडको खोंचमा प्राकृतिक नुन खानी छ। छुसाङबाटै नरसिंह खोला पैदलै पदल वा छुसाङदेखि तेताङसम्म २ किमी सवारी साधनको यात्रा गरेर नरसिंह खोला झर्नुपर्छ। तेताङबाट करिब ३ किलोमिटर पैदल हिँडेपछि खानी स्थलमा पुग्न सकिन्छ। हिउँदयामा चिसोका कारण खोलाको पानी चिसो हुने र बर्खायाममा खोलामा पानीको सतह ठूलो हुने भएकाले नुन खानी स्थलमा पुग्न जो कोहीलाई निकै अप्ठ्यारो हुने गर्छ। यद्यपि नुन खानी स्थलको अवलोकन गर्ने उपयुक्त समय वैशाख र जेठमा उपयुक्त हुन्छ। पहाडको फेंदको प्वालहरूबाट नुन पानी बगिरहेको देखिन्छ। सदियौं वर्षदेखि प्राकृतिक रूपमा खेर गइरहेको उक्त नुन खानीबाट कुनै बेला नुन उत्खनन गर्ने गरिन्थ्यो। बजारमा आयो नुनको प्रयोग हुन थालेपछि यसको प्रयोग हुन छाड्यो। वारागुङ मुक्तिक्षेत्र३ का वडासदस्य धवा गुरुङका अनुसार नरसिंह खोलाको पहाडको फेंदबाट उत्पादन हुने नुन मुस्ताङको साविक ६ वटा गाउँहरूले प्रयोग गर्थे। उनका अनुसार नुन खानीको नुनिलो पानीलाई स्थानीय प्रविधि अपनाएर ढिक्के नुन तयार गर्ने र उक्त नुन तेताङ, छुसाङ, चैले, समर, घ्याकर र ताङ्वे गाउँमा पुर्याउने गरेको बताए। बजारिया आयो नुन प्रयोग आउनुअघि हामीले त्यही नरसिंह खोला पहाडको नुनिलो पानीलाई ढिक्के नुन बनाएर मानिस र पशुचौपायालाई खुवाउने गरेका थियौं, वडासदस्य गुरुङले भने, पछिल्लो ३ दशकयता नुन बनाउने मान्छे पनि छैन, बजारिया नुन आएपछि त्यसप्रति स्थानीयले वास्ता गर्न नै छाडे। वडासदस्य गुरुङले आफू अहिले ४९ वर्ष पुगेको र २० वर्षको उमेर हुँदासम्म त्यहीको नुन खाने गरेको जानकारी दिए। तेताङका स्थानीय धुली गुरुङले घरेलु प्रविधि अपनाएर ढिक्के नुन उत्पादन गर्ने गरेको बताइन्। स्थानीय धुली गुरुङ बाजे बितेपछि भने त्यहाँको नुन त्यसै खेर गइरहेको छ। पहाडको फेदमा प्वालबाट बगेको नुन पानीलाई कुण्ड कुण्ड बनाएर त्यसबेला ढिक्के नुन तयारी गर्ने गरिन्थ्यो। यसरी नुन तयारी गर्दा कुण्ड कुण्डको नुनिलो पानीलाई स्थानीय प्रविधि अपनाएर प्रशोधन गरी ढिक्के नुन बनाइन्थ्यो। तर, नुन बनाउने स्थानीय धुली गुरुङ बाजेपछि अहिलेसम्म त्यहाँबाट नुन निकाल्न छोडेको वडासदस्य गुरुङको भनाइ छ। धुली बाजेले बर्खायाममा ३ महिनासम्म त्यही बसेर नुन निकाल्ने गरेको वडासदस्य गुरुङको भनाइ छ। नुनिलो पानी आउने ४ वटा छिद्रछिद्र प्वाल छन्। जुन प्वालहरूबाट निरन्तर नुनिलो पानी बगिरहेको छ। २०७५ सालमा वारागुङ मुक्तिक्षेत्र गाउँपालिकाले त्यहाँको नुनिलो पानी आउने नुन खानीलाई पर्यटक हबका रुपमा विकास गर्ने पहल गर्यो। तत्कालीन गाउँपालिका अध्यक्ष फेञ्चोक छेप्तेन गुरुङले बजेट विनियोजन गरेर नुन खानी स्थलमा प्रसादका रूपमा उपयोग गर्ने हेतुले नुन संकलन गर्ने ३ वटा पोखरी निर्माण गरेका थिए। नुन पानी बग्ने कुण्डबाट ड्याम बनाएर पाइप लाइनमार्फत पोखरीमा नुन पानी संकलन गरिएको थियो। तर, गाउँपालिकाले बनाएको उक्त अस्थायी संरचना पनि बाढीले क्षति बनाइसकेको छ। त्यसपछि भने नुनको भण्डार रहेको त्यहाँको नुन खानीलाई संरक्षण गर्ने र उत्खनन गर्नेतर्फ राज्यका तीनै तहको सरकार बेखवर जस्तै भइरहेको छ। पछिल्लो समय मुस्ताङ घुम्ने आन्तरिक तथा बाह्य पर्यटकले मुस्ताङको नुन खानीको अवलोकन गर्ने र त्यहाँको नुन खानी उत्पतिका विषयमा सोधपुछ गरी चासो राख्ने गरेको पाइएको छ। राष्ट्रिय राजमार्ग सडकको नजिकै पर्ने भएपनि राज्यले मुस्ताङको खेर गइरहेको नुन खानीलाई सदुपयोगमा ल्याउन सकेको छैन। सरकारले मुस्ताङको नुन खानीलाई ठूलै बजेट खर्चिएर मेगा प्रोजेटका रूपमा कार्यान्वयनमा ल्याउन सकेमा त्यहाँको नुन खानीले विदेशबाट आयात हुने नुन मात्रालाई केही हदसम्म न्यूनीकरण गर्न सकिने स्थानीयवासी बताउँछन्।"
यु१९ महिला क्रिकेटर साना र अलिशालाई सिमरा विमानस्थलमा गरियो स्वागत,"सिमराः महिला यु१९ विश्वकपमा छनौट हुन सफल यु१९ राष्ट्रिय टोलीका दुई खेलाडीलाई शनिबार बाराको सिमरा विमानस्थलमा स्वागत गरिएको छ। काठमाडौंबाट हवाई मार्ग हुँदै गृह जिल्ला फर्कने क्रममा राष्ट्रिय टिमकी ओपनर साना प्रविन र विकेटकिपर अलिशाकुमारी यादवलाई स्वागत गरिएको हो। साना वीरगन्जकी हुन् भने अलिशा कलैयाकी हुन्। उनिहरुलाई अभिभावक, परिवारका सदस्य, मधेस प्रदेश क्रिकेट संघका कोषाध्यक्ष सुभास जयसवाल, बारा जिल्ला क्रिकेट संघ, पर्सा जिल्ला क्रिकेट संघ, खेलाडी, खेलप्रेमी लगायतले स्वागत गरेका थिए। युएईमा सम्पन्न महिला यु१९ विश्वकप एसिया छनौटमा नेपालले घरेलु टोलीलाई आठ विकेटले पराजित गर्दै विश्वकप यात्रा तय गरेको थियो। युएईविरुद्ध एतिहासिक जित दर्ता गर्ने क्रममा वीरगन्जकी सानाले अविजित ३५ रन बनाएकी थिइन्। सिमरामा सञ्चारकर्मीसँग प्रतिक्रिया दिँदै सानाले इतिहास रच्न सफल भएको खुसी लागेको बताइन्। यसैगरी अलिशाले नेपाली महिला टोलीका लागि यो सबैभन्दा ठूलो र महत्वपूर्ण उपलब्धि रहेको प्रतिक्रिया दिइन्।"
वीरगन्ज चिनी कारखाना अब चलाउन सम्भव छैन : कृषि मन्त्री क्षेत्री,"वीरगन्ज : मधेस प्रदेशका भूमि व्यवस्था,कृषि तथा सहकारी मन्त्री जनार्दन सिंह क्षेत्रीले दुई दशकदेखि बन्द वीरगन्ज चिनी कारखाना अब पुन सञ्चालनमा आउन नसक्ने बताएका छन्। शनिबार वीरगन्जमा नेपाल ट्रेड युनियन कांग्रेस जिल्ला कार्य समिति पर्साको प्रथम जिल्ला परिषद्को उद्घाटन सत्रमा बोल्दै कांग्रेस पर्साका सभापतिसमेत रहेका मन्त्री क्षेत्रीले अहिलेकै अवस्थामा वीरगन्ज चिनी काराखाना फेरि सञ्चालनमा ल्याउन सम्भव नै नरहेको बताए। उनले भने, वीरगन्ज चिनी मिल अब चल्नेवाला छैन। त्यसकारण कांग्रेस वा अहिलेको सरकारले वीरगन्ज चिनी मिल फेरि चलाउँछ भनेर जनतालाई गुमराहमा राख्ने काम गर्दैन। बरु वीरगन्ज चिनी कारानखा पुन सञ्चालनमा ल्याउनुको सट्टा त्यस्तै ५ वटा ठूला ठूला चिनी कारखाना सञ्चालनका लागि सरकारले वातावरण बनाउनुपर्नेमा उनले जोड दिए। सरकारले काम व्यपार गर्ने नभई उद्योग व्यपारका लागि अवसर र वातावरण सिर्जना गरिदिने रहेको उनले बताए। मन्त्री क्षेत्रीले भने, सरकारको काम व्यपार गर्ने होइन। बरु उद्योग व्यपारका लागि अवसर सिर्जना गरिदिने हो। वातावरण बनाइ दिने हो। उनले नेपाल ट्रेड युनियन कांग्रेसले उद्योग कलकारखानाका मजदुरको मात्र नभई अन्य पेशार व्यवसायमा लागेका श्रमिककापनि आवाज उठाइदिनुपर्नेमा जोड दिए। अनिमात्र नेपाल ट्रेड युनियन कांग्रेस अझ सशक्त हुने उनले बताए।"
सिन्धुलीमा भालुले आक्रमण गर्दा वृद्धको मृत्यु,सिन्धुली : सिन्धुलीमा जंगली भालुले आक्रमण गर्दा एक जना वृद्धको मृत्यु भएको छ। जिल्लाको मरिण गाउँपालिका१ कात्तिकेका ७२ वर्षीय गोपिलाल घिसिङको भालुको आक्रमणबाट मृत्यु भएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार छिमेकीको बाख्रा जंगलमा हराएपछि खोज्न जानेक्रममा घिसिङलाई मरिण गाउँपालिका१ कात्तिकेस्थित सिम्ले खोल्सीमा भालुले आक्रमण गरेको थियो। घिसिङसहित ७८ जनाको समूह हराएको बाख्रा खोज्न जंगल पस्दा घिसिङलाई भालुले आक्रमण उनको घटनास्थलमै मृत्यु भएको हो। घरदेखि अन्दाजी एक किलोमिटर उत्तरतर्फ रहेको सिम्ले खोल्सीमा भालुले एक्कासि आक्रमण गर्दा घिसिङको गर्धनको हड्डी र हातको नाडी भाँचिएको थियो। उनको शवको पोस्टमार्टम कपिलाकोट स्वास्थ्यचौकी मरिणमा गरिएको छ। उता मान्छे मार्ने भालुलाई नियन्त्रणमा लिने प्रयास गरिएको भएपनि सफल नभएको गाउँपालिकाका अध्यक्ष विमर्श मोक्तान (प्रख्यात)ले बताए। अध्यक्ष मोक्तानले वन जंगलमा हिँडडुल गर्दा सावधानी अपनाउन समेत स्थानीयले अनुरोध गरेका छन्।
एमालेको युवा विद्यार्थी विशेष जिल्ला कमिटीको अध्यक्षमा सिवाकोटी निर्विरोध,"काठमाडौं : एमालेको युवा विद्यार्थी विशेष जिल्ला कमिटीको अध्यक्षमा सुदर्शन सिवाकोटी निर्विरोध निर्वाचित भएका छन्। ललितपुरमा सम्पन्न पाँचौं अधिवेशनबाट उनी निर्विरोध निर्वाचित भएका हुन्। त्यस्तै उपाध्यक्षमा श्यामकाजी खत्री निर्वाचित भएका हुन्। उनले प्रकाश भुजेललाई पराजित गरेका हुन्। खत्रीले १७१ मत ल्याउँदा भुजेलले ६३ मत ल्याए। त्यस्तै सचिवमा नरेन्द्र न्यौपाने, सहसचिव खुल्लामा जगत मान लामा निर्विरोध बने। महिला उपसचिवमा भने बिनिता काफ्ले विजयी भइन्। उनले सजिना थापा मगरलाई पराजित गरिन्। त्यस्तै सदस्यमा किरण देउवा, धर्मराज तिमिल्सिना, दीपक गिरी, विष्णु पोखरेल र समीर विष्ट निर्विरोध निर्वाचित भए।"
बुद्ध धर्मलाई राजनीतिक हिसाबले दुरुपयोग हुन नदिऔं : प्रधानमन्त्री,"ललितपुर : प्रधानमन्त्री केपी शर्मा ओलीले धर्मका नाममा कुनै विभाजन हुन नहुनेमा जोड दिँदै बुद्ध धर्मलाई राजनीतिक हिसाबले दुरुपयोग गर्ने कुरालाई निषेध गर्नुपर्ने बताएका छन्। बौद्ध बिहार सङ्घ, ललितपुरको आज अक्षश्वर महाबिहारमा आयोजित ४९औं वार्षिकोत्सव तथा स्वर्ण जयन्ती वर्ष शुभारम्भ कार्यक्रमलाई सम्बोधन गर्दै प्रधानमन्त्री ओलीले हिन्दू कट्टरवादीका कारण विगतमा नेपाल र भारतमा बौद्धका र विचारको विस्तार र प्रवर्द्धनमा सहज नभएको अवस्थामा अहिले बुद्धका विचारहरूको पुनःजागरण भएको सन्दर्भ उल्लेख गरे। 'बुद्ध धर्म र उहाँका विचारलाई राजनीतिका लागि दुरुपयोग गर्नु हुँदैन। धर्म मानवीयता एकता र शान्तिका लागि हो, बुद्धको दर्शन नै शान्ति, अहिंसा र मानवताका लागि हो। कुनै जीवनप्रति हत्या हिंसा नगर भन्ने बुद्धवादको सार हो,' प्रधानमन्त्री ओलीले भने। बुद्ध धर्मका शीष्यहरू नै यस धर्मको रक्षक भएको उनको भनाइ छ। 'हामीले बुद्धवादलाई युवाहरूमाझ फैलाउनुपर्छ। त्यसका लागि म मेरो तर्फबाट सक्दो काम गर्छु। यस धर्ममा करुण, स्नेह र मानवीयता छ। निस्वार्थपन छ। त्यसैले यसलाई राजनीतिक हिसाबले दुरुपयोग गर्ने कुरालाई निधेष गर्नुपर्छ,' उनले भने। पाँच वर्षअघि भियतनाममा भएको अन्तर्राष्ट्रिय बौद्ध सम्मेलनमा आफूले भाग लिएको र यस्ता सम्मेलन संयुक्त राष्ट्रसङ्घकै आयोजनामा नेपालमा गर्ने कुराकानी भएका बेला कोभिड महामारीले असर गरेको सन्दर्भ उल्लेख गर्दै प्रधानमन्त्री ओलीले लुम्बिनीमा आफूले पाँच हजार क्षमताको अन्तर्राष्ट्रिय ध्यान केन्द्र निर्माण गराएको स्मरण गरे।"
धनिराम चौधरीको अनुपस्थितिले अत्यन्तै पीडा भएको छ : उपप्रधानमन्त्री पौडेल,"काठमाडौं : उपप्रधान तथा अर्थमन्त्री विष्णु पौडेलले सरकारले थारू समुदायको उन्नती चाहेको बताएका छन्। रुपन्देहीको भैरहवामा थारू कल्याणकारिणी सभाको २३औं महाधिवेशनको उद्घाटन गर्दै उनले वर्तमान सरकारले थारूमाथि भएको विभेद अन्त्य गर्ने बताए। 'नेपाल सरकार थारू समुदायको उन्नती चाहन्छ। थारू समुदायको प्रगति चाहन्छ। थारू समुदायमाथि भएको विभेद अन्त्य गर्नका लागि यो सरकारले अगुवाइ गर्छ। त्यसको नेतृत्व लिन्छ,' उनले भने। थारूसँग भएका सम्झौता कार्यान्वयन गर्न सरकार प्रतिवद्ध रहेको उनको भनाइ छ। 'विगतमा सरकारसँग भएका सम्झौताका विषय पनि उठेका छन्। त्यसको कार्यान्वयनका निम्ति सरकार प्रतिवद्ध छ,' उनले भने। अर्थमन्त्री पौडेलले टीकापुर घटनाका मुख्य आरोपीको सूचीमा रहेका थारू कल्याणकारिणी सभाका अध्यक्ष धनिराम चौधरीको अनुपस्थितिले पीडा भएको बताए। 'धनिराम चौधरी मेरो साथी पनि हो। उनको उपस्थिति मेरो लागि पनि खड्किएको विषय हो। उहाँ उपस्थित नहुँदा, उहाँले आतिथ्य गर्न नपाउँदा अत्यन्तै पीडा भएको छ। तपाइँहरूको जस्तै मलाई पनि पीडा भएको छ,' उनले भने। टीकापुर घटनामा मुख्य आरोपी बनेपछि धनिराम भूमिगत रहँदै आएका छन्। भूमिगत अवस्थामै उनी २२औं महाधिवेशनमा पुनः सभाको सभापति निर्वाचित भएका थिए। यसपटक उद्घाटन सत्रमा उपस्थित नरहे पनि बन्दसत्रमा भने उनी सहभागी बन्ने स्रोतले बताएको छ। सभापति धनिराम चौधरीले उद्घाटन सत्रमा शुभकामना सन्देश पठाएका थिए। सीमानामा पिल्लरजस्तो उभिने थारूलाई राज्यले अपराधी बनाएको उनको सन्देशमा उल्लेख छ। उमहामन्त्री मिनराज चौधरीले उनको शुभकामना सन्देश वाचन गरे, 'हामी मलेरियाबाट लड्यौं। समतल तराईलाई खेतीयोग्य बनायौं। नश्लवादीले हामीलाई मधेसी बनाए। मुक्तिका लागि हामीले थरुहट थारुवान आन्दोलन गर्यौं। थरुहट थारुवान प्रदेश माग्यौं। हाम्रो मागलाई राज्यले सम्बोधन गर्नुपर्छ भन्यौं। न्याय र अधिकारका लागि लड्दैगर्दा टीकापुर घटना घट्न गयो। सीमानामा पिल्लरजस्तो उभिएर लड्ने थारुलाई राज्यले अपराधी बनायो। थारुलाई भोट बैंकको रूपमा मात्र प्रयोग गर्ने कि उनीहरूको माग सम्बोधन पनि गर्ने। उनीहरूलाई न्याय पनि दिने। उनीहरूको छुट्टै प्रदेश पनि दिने।'"
सरकारको मुख्य प्राथमिकता आर्थिक समृद्धि : उपप्रधानमन्त्री सिंह,"विराटनगर : उपप्रधानमन्त्री एवं शहरी विकास मन्त्री प्रकाशमान सिंहले अर्थतन्त्रमा देखिएको समस्या समाधानका लागि निजी क्षेत्रसँग मिलेर सरकार अघि बढ्न चाहेको बताएका छन्। मोरङ चेम्बर अफ कमर्शले आयोजना गरेको अन्तर्क्रियाका क्रममा उपप्रधानमन्त्री सिंहले सरकारको अहिलेको मुख्य प्राथमिकता आर्थिक समृद्धि रहेको बताएका हुन् । उनले अर्थतन्त्रको विकासका लागि निजी क्षेत्रको भूमिका महत्वपूर्ण हुने बताए । उपप्रधानमन्त्री सिंहले ०७२ को भूकम्प, त्यसपछि कोभिडका कारण समस्यामा परेको अर्थतन्त्र उठाउन सरकारले काम गरिरहेको बताए । उनले अहिले व्यवस्था बदलियो अवस्था बदलिएन भन्ने भाष्य बनाउन खोजिएको बताए । व्यवस्था मात्र होइन अवस्था पनि क्रमिक रूपमा सबै क्षेत्रमा परिवर्तन भएको छ, उपप्रधानमन्त्री सिंहले भने, 'शिक्षा, स्वास्थ्य, सडक, आर्थिक क्षेत्रलगायतमा क्रमिक रूपमा परिवर्तन भएको छ । तर, समयअनुसार नयाँ चुनौतीहरू आउँछन् । त्यसलाई कसरी समाधान गर्ने भन्ने कुरामा अब जोड दिनुपर्छ । सरकार त्यसमा गम्भीर छ । सरकार अस्थिर हुँदा अरू क्षेत्रले जस्तै आर्थिक क्षेत्रले पनि समस्या भोगिरहेको चर्चा गर्दै उनले राजनीति स्थायित्वकै लागि संसदका दुई ठूला दल नेपाली कांग्रेस र नेकपा एमाले मिलेर सरकार बनाउनुपरेको पनि बताए ।"
करका लक्ष्य प्राप्तिका लागि इमान्दार भएर काम गर्न कर्मचारीलाई अर्थमन्त्रीको निर्देशन,"काठमाडौं : उपप्रधानमन्त्री तथा अर्थमन्त्री विष्णुप्रसाद पौडेलले करका लक्ष्य पूरा गर्नका लागि इमान्दार भएर काम गर्न कर्मचारीलाई निर्देशन दिएका छन्। राष्ट्रिय कर दिवस, २०८१ का अवसरमा आज काठमाडौंमा आयोजित कार्यक्रममा उनले आन्तरिक राजस्व विभाग र मातहत कार्यालयमा कार्यरत कर्मचारीले कार्य सम्पादन कमजोर बनाउनु हुँदैन, उनले भने, विभाग र मातहतका कार्यालयको कार्यसम्पादन सूचक सन्तोषजनक छैनन्। गत आर्थिक वर्षको तुलनामा अहिले प्रगति कमजोर देखिएको छ। तोकिएको कार्य सम्पादनमा थप गम्भीर भएर लाग्नुहोस्। असामान्य अवस्थामा सामान्य तरिकाको काम गराइले लक्षित राजस्व संकलन हुन नसक्ने बताउँदै अर्थमन्त्री पौडेलले कर प्रशासनलाई आधुनिकीकरण गर्ने, लागत घटाउने, प्रविधिमैत्री जनशक्ति विकास गर्ने, करको दायरा विस्तार गर्ने, कर प्रशासनसँग जोडिएका काममा समय र लागत घटाउने गरी काम गर्नुपर्ने बताए। अनिवार्य प्रकृतिका दायित्व बढ्दै गएको, सार्वजनिक ऋणको आकार ठूलो हुँदै गएको र साँवा ब्याज भुक्तानीमा ठूलो रकम खर्च भइरहेको अवस्थामा आन्तरिक राजश्वको दायरा बढाएर लक्ष्यअनुसार उपलब्धी हासिल गर्नसक्नुपर्ने अर्थमन्त्री पौडेलको भनाइ छ। राज्यलाई कर तिर्नु भनेको हरेक नागरिकको कर्तव्य मात्र नभई गौरवको विषय रहेको उनको भनाइ छ। करदाता र कर प्रशासनबीच सोहार्दपूर्ण वातावरण बनाउन आवश्यक छ। कर प्रशासनले करदातालाई अनुचित ढंगले दुःख दिनु हुँदैन, उनले भने। कार्यक्रममा अर्थसचिव डा रामप्रसाद घिमिरेले मुलुकको समग्र अर्थतन्त्र चलायमान बनाउने र सहज लगानीको वातावरण तयार पार्न सके करको दायरा आफै बढ्ने बताए। राजस्व प्रशासनलाई कसरी सुधार गर्ने भनेर सरकारले काम गरिरहेको उनको भनाइ छ। उनले भने, हाम्रो जिम्मेवारी कर संकलनसँगै आर्थिक क्रियाकलापसमेत चलायमान बनाउनु हो। मुलुकभित्र लगानीको वातावरण बनाउन सके कर आफै बढ्छ। अहिले नेपालको अर्थतन्त्रमा केहि सुस्तता देखिए पनि खराब अवस्थामा भने नरहेको दाबी अर्थसचिव घिमिरेको छ। हामीले अर्थतन्त्र खराब छ भन्ने भाष्य बनाउन हुन्न। हाम्रो रफ्तार पर्याप्त छैन तर, हिनताबोध गर्नुपर्ने अवस्था छैन, उनले भने, तरलता सहज अवस्थामा भएपनि लगानी र आर्थिक क्रियाकलाप विस्तार हुन सकेका छैनन्। निजी क्षेत्रको लगानी विस्तार हुन सकेन भने सरकारको लगानी मात्रले अर्थतन्त्र सुधार हुन सक्दैन। निजी क्षेत्र कसरी चलायमान हुन्छ र लगानी बढ्छ भन्ने कुरामा पर्याप्त छलफल भएको अर्थसचिव घिमिरेले बताए। राजस्व सचिव दिनेश कुमार घिमिरेले निजी क्षेत्रका समस्या सुन्न कर प्रशासन तयार रहेको बताए। अहिले बजारमा समग्र मागमा सङ्कुचन आएकोमा त्यसलाई सुधार गर्ने प्रतिबद्धता उनले जनाए। त्यस्तै, राजस्व क्षेत्र सुधारका लागि नीतिगत र संरचनागत सुधारका लागि काम गर्ने राजस्व सचिव घिमिरेको भनाइ छ। व्यक्तिगत आयकरतर्फ गत आर्थिक वर्ष सबैभन्दा बढी कर तिरेका व्यवसायी राजबहादुर शाहले राजनीतिक अस्थिरताका कारण मुलुकमा लगानीका लागि उचित वातावरण तयार हुन नसकेको बताए। हरेक वर्ष देशभित्र नयाँ उद्योग खुल्नु पर्नेमा पछिल्ला वर्षहरूमा क्रमशः उद्योगहरू बन्द हुँदै गएको पनि उनको भनाइ छ।"
माओवादी र एकीकृत समाजवादीले कीर्तिपुर र काठमाडौं१६ मा तालमेल गर्ने,काठमाडौं : नेकपा माओवादी केन्द्र र नेकपा एकीकृत समाजवादी पार्टीबीच स्थानीत तह उपनिर्वाचनमा तालमेलन गर्ने सहमति भएको छ। काठमाडौंको कीर्तिपुर नगरपालिका र काठमाडौंको वडा नं १६ मा दुई पार्टीबीच तालमेल गर्ने सहमति भएको हो। सहमतिअनुसार कीर्तिपुरमा दुई पार्टीको साझा उम्मेदवार माओवादीका शिवशरण महर्जन र काठमाडौं वडँ १६ मा साझा उम्मेदवार एकीकृत समाजवादीका मिनबहादुर मानन्धर रहनेछन्। सहमतिपत्रमा माओवादीका अग्नि सापकोटा र एकीकृत समाजवादीका राजेन्द्र पाण्डेले हस्ताक्षर गरेका छन्। हस्ताक्षर कार्यक्रममा माओवादी अध्यक्ष पुष्पकमल दाहाल पनि सहभागी थिए।
सडक सुरक्षा ऐन आगामी संसदमा जान्छ : मन्त्री दाहाल,"काठमाडौं : भौतिक पूर्वाधार तथा यातयात मन्त्री देवेन्द्र दाहालले कमजोर संरचनाले आर्थिक र मानवीय दुवै प्रकारका क्षति बढाउने बताएका छन्। भौतिक संरचनाहरू निर्माण गर्दा आवश्यक अध्ययन र पूर्वतयारी नगर्दा कमजोर र गुणस्तरहिन संरचना बन्ने खतरा रहेको समेत उनले बताए। नेपाल अटोमोबाइल्स एशोसिएसननासाले शनिबार काठमाडौंमा सम्पन्न गरेको सुरक्षित र दिगो गतिशिलता विषयक युवा सम्मेलन समापन समारोहमा उनले आर्थिक र मानवीय क्षति कम गर्न दिगो र गुणस्तरीय पूर्वाधार निर्माणमा जोड दिनुपर्ने बताए। सडक सुरक्षाको सवाल विश्वव्यापी रुपमा चुनौती बनि रहेको उल्लेख गर्दै नेपाल सरकारले पनि यस तर्फ ध्यान दिएको बताए। मन्त्रालय अन्तर्गत रहेको सडक सुरक्षा परिषदलाई क्रियाशिल बनाउन आफूले प्राथमिकता दिएको उल्लेख गर्दै उनले सडक सुरक्षा ऐनलाई समेत आगामी संसदमा लैजाने तयारी गरिएको बताए। सडक सुरक्षाका लागि कानुनी, नीतिगत र संरचनागत विकासका लागि मन्त्रालय तयार रहेको उल्लेख गर्दै उनले यसका लागि आवश्यक काम समेत भइरहेको बताए। सम्मेलनमा देशका विभिन्न स्थानका युवाहरूको सहभागिता रहेको संस्थाका अध्यक्ष दशरथ रिसालले जानकारी दिए। सोही सम्मेलनले १६ बुँदे काठमाडौं घोषणा पत्र समेत सार्वजनिक गरेको छ। कार्यक्रम समापन समारोहमा संस्थालाई योगदान पुर्याउने व्यक्तिहरूलाई सम्मान समेत गरिएको थियो।"
यो सरकार उल्टाएर बन्ने हाम्रै सरकार हो : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले एमाले अध्यक्ष केपी शर्मा ओली नेतृत्वको सरकार उल्टाएर आफूहरूकै सरकार बन्ने दाबी गरेका छन्। काठमाडौंमा शनिबार आयोजित कार्यक्रममा अध्यक्ष दाहालले विपक्षी दल 'गभर्मेन्ट इन वेटिङ' पनि भएको बताए। 'हाम्रो संख्या अहिले पनि म्याजिक नै छ भन्छु। किनभने ३२ सिटको हाम्रो पार्टी प्रमुख विपक्षी दल र विपक्षी दलको नेता पनि हो,' उनले भने, 'विपक्षी दल भनेको 'गभर्मेन्ट इन वेटिङ' पनि हो। हामी पर्खिराखेको सरकार हो। यो सरकारलाई उल्टाएर बन्ने सरकार हाम्रै हो। चिन्तित हुनपर्ने कुनै पनि कुरा छैन।' उनले काठमाडौंमा लाखौं जनता उतार्ने तयारी भइरहेको पनि खुलाए। त्यसका लागि छिट्टै केन्द्रीय समितिको बैठक बसेर योजना बनाइने उनको भनाइ छ। 'छिट्टै केन्द्रीय कार्यसमितिको बैठक बसेर कार्ययोजना बनाउँछौं। मंसिरभित्रै ७५३ वटै स्थानीय तहमा खबरदारी सभा गर्नेछौं। त्यो खबरदारी सभा सफल पार्न तपाइँहरूको पनि साथ चाहिन्छ। त्यसको तयारी जुट्न आह्वान गर्छु,' उनले भने। उनले उक्त खबरदारीसभा 'वार्मअप'को रूपमा आयोजना गर्ने र पछि काठमाडौंमा लाखौं जनता उतार्ने योजना रहेको बताए।"
जब दुई भारतीय नागरिकलाई नेपालको अध्यागमनले रोक्यो,काठमाडौं : त्रिभुवन अन्तर्राष्ट्रिय विमानस्थल हुँदै तेस्रो मुलुक हिँडेका दुई भारतीय नागरिकलाई अध्यागमन कार्यालयले रोकेको छ। क्यानडा र इटाली हिँडेका उनीहरूको भ्रमण शंकास्पद देखिएको अध्यागमन अधिकारीले जानकारी दिए। उनका अनुसार क्यानडा हिँडेका  पासपोर्ट नम्बरका हरजिन्द्र सिंह र  पासपोर्ट नम्बरका सोना सिंहको भ्रमण शंकास्पद देखिएको हो। काठमाडौंस्थित भारतीय राजदूतावासले जारी गर्ने  लेटर पनि उनीहरूसँग नरहेको ती अधिकारीको भनाइ छ। हरजिन्द्र विमान बंगलादेशबाट ढाका हुँदै क्यानडा जाँदै थिए भने सोना एयर चाइनाबाट छेङ्दु हुँदै इटली जाँदै थिए।
काठमाडौं उपत्यकामा दीर्घकालीन रूपमा खानेपानीको समस्या समाधान गर्छु : मन्त्री यादव,"काठमाडौं : खानेपानी मन्त्री प्रदीप यादवले काठमाडौं उपत्यकामा दीर्घकालीन रूपमा खानेपानीको समस्या समाधान गरिने बताएका छन्। जनता समाजवादी पार्टी, काठमाडौं जिल्ला समन्वय समितिद्धारा नेपाल संवत् ११४५, तिहार, छठलगायत पर्वहरूको अवसरमा शनिबार काठमाडौंमा आयोजना गरिएको शुभकामना आदानप्रदान एवं सांस्कृतिक तथा जलपान समारोह कार्यक्रमलाई सम्बोधन गर्दै मन्त्री यादवले काठमाडौं उपत्यकामा खानेपानीको समस्या दीर्घकालीन रूपमा समाधान गर्नेतर्फ आफू अगाडि बढेको बताए। 'मान्छेका लागि पानी नभइ नहुने चीज हो। जलस्रोतको धनी देशमा जनता पानीका लागि आन्दोलन गर्न बाध्य छन्। काठमाडौंमा उपत्यकामा पानीको समस्या सदाका लागि समाधान गर्छु,' उनले भने। मन्त्री यादवले काठमाडौं उपत्यकाबासीका लागि आफूले २५ करोड लिटर र ५० लाख लिटर थप पानी आपूर्तिका लागि ट्रिटमेन्ट प्लान्ट बनाउनका लागि टेण्डर आह्वान गरिसकेको जानकारी दिए। 'काठमाडौंमा मेलम्चीको पानी अपुग छ। मैले यहाँका नागरिकका लागि २५ करोड लिटर र ५० लाख लिटर थप पानी आपूर्तिका लागि टेण्डर आह्वान गरिसकेको छु। त्यो पानी आएको खण्डमा काठमाडौंमा २४ घण्टा पानी वितरण गर्न सकिने छ,' उनले भने। मेलम्ची खानेपानी आयोजनाको नयाँ मुहान करिब १० किलोमिटरमाथि सार्नका लागि आफूले केही दिनमा टेण्डर आह्वान गर्ने तयारी गरेकाले मेलम्चीको मुहान सारेपछि त्यहाँबाट वर्षातको समयमा पनि काठमाडौंमा सहजरूपमा पानी ल्याइ वितरण गर्न सकिने बताए। 'मैले काठमाडौं उपत्यकाबासीको खानेपानीको समस्या समाधनका लागि कुलेखाने ड्यामबाट पनि पानी ल्याउनका लागि तयारी गरेको छु। तपाईंहरू ढुक्क हुनुस् मैले मेरै कार्यकालमा यहाँको खानेपानीको समस्या समाधान गर्छु,' उनले भने। सोही कार्यक्रमलाई सम्बोधन गर्नु हुँदै मन्त्री यादवले मेलम्ची खानेपानीका पाइपहरू फुटेका ठाउँहरूमा नयाँ पाइपहरू जडान गरी पानी सूचारुका लागि निर्देशन दिइसकेको र अब आफै प्रतेक वडाहरूमा गएर पानी आए नआएको तथा कहाँकहाँ पाइप फुटेको छ त्यो विषयमा स्थलगत अनुगमन गर्ने बताए। 'म आफैं अनुगमनमा निस्किन्छु। जहाँ पाइप फुटेको छ, त्यहीँ मर्मत हुन्छ र त्यहीँबाट तत्काल पानी सुचारुका लागि निर्देशन दिने छु,' उनले भने।"
कम्युनिष्ट पार्टीबीचको एकता र सहकार्य जरुरी छ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले मुलुकलाई समाजवादको दिशातर्फ अघि बढाउन कम्युनिष्टबीचको एकता र सहकार्यमा जोड दिएका छन्। अक्टोबर क्रान्ति डेका अवसरमा नेकपा एकीकृत समाजवादीले शनिबार काठमाडौंमा आयोजना गरेको कार्यक्रममा अध्यक्ष नेपालले नेपालमा कम्युनिष्टहरूबीचको एकता र सहकार्यले मात्रै नयाँ समाज निर्माण गर्न र मुलुकलाई समाजवादको दिशातर्फ अघि बढाउन सहज हुने बताए। नेपाललाई कम्युनिष्टहरूको उर्वरभूमिका रूपमा लिनुपर्ने उनले बताए। अध्यक्ष नेपालले विश्वभरका कम्युनिष्ट पार्टीसँग सम्बन्ध राख्दै अघि बढिरहेको बताए। नेपालमा कम्युनिष्ट आन्दोलनको लामो इतिहास गरेको भन्दै उनले यसलाई थप बलियो बनाउँदै अघि बढ्नुपर्नेमा जोड दिए।
ऊर्जा क्षेत्रमा महिलालाई सुदृढ बनाउँदै विश्व बैंक,"काठमाडौं : नेपालमा अवस्थित विश्व बैंकको कार्यालयबाट ऊर्जा क्षेत्रमा महिलाको भूमिकालाई सुदृढ बनाउन द साउथ एसिया वुमन इन पावर सेक्टर प्रोफेसनल नेटवर्क (वेपावर) नेपाल नेसनल च्याप्टर (एनएनसी)ले आधिकारिक रूपमा सुरुवात गरेको छ। यसको सुरुवातले नेपालको ऊर्जा क्षेत्रमा उन्नत रोजगारी र महिलाका लागि नेतृत्व भूमिकाका लागि सीपहरू बढाउन नयाँ राष्ट्रिय र क्षेत्रीय साझेदारीलाई प्रवद्र्धन गर्न महत्त्वपूर्ण कदम चाल्ने विश्व बैंकको दाबी छ। उक्त कार्यक्रमको उद्घाटनका क्रममा माल्दिभ्स, नेपाल र श्रीलंकाका लागि विश्व बैंक क्षेत्रीय निर्देशक डेभिड सिस्लेन भन्छन्, विश्व बैंक वेपावरको अन्तरिम सचिवालयको रूपमा काम गर्न पाउँदा गर्व छ र हामी नेपालमा महिलाका लागि थप रोजगारी सिर्जना गर्न प्रतिबद्ध छौं। हामी कार्यबलमा धेरै महिलाहरू र नेपालको भविष्यलाई आकार दिने महत्त्वपूर्ण नीति संवादमा थप महिलाहरू संलग्न भएको हेर्न चाहन्छौं।, यस्तै, नेपाल नेसनल च्याप्टर (एनएनसी) अध्यक्ष डा संगीता सिंह वेपावर एउटा सञ्जाल मात्र नभई समग्रमा ऊर्जामा महिलाहरूलाई सशक्तीकरण गर्ने प्रतिबद्धता भएको तर्क गर्छिन्। उनी भन्छिन्, वेपावरमार्फत हामीले समान प्रतिनिधित्वलाई प्रवद्र्धन गर्न र सबैका लागि उज्यालो, थप दिगो र लचिलो भविष्य सिर्जना गर्न मद्दत गरिरहेका छौं। यसै क्रममा एसियन डेभलपमेन्ट बैंक नेपालका कन्ट्री डाइरेक्टर अर्नाउड काचोइस यो ऊर्जा क्षेत्रमा महिलाका लागि सञ्जाल निर्माण गर्न कोशेढुंगा सावित भएको बताउँछन्। उनका अनुसार नेतृत्व कौशल विकास गर्न र आफ्नो करियरलाई अगाडि बढाउन महत्त्वपूर्ण अवसरहरू ल्याउँछ। यससँगै, यसले लैंगिक खाडलहरू बन्द गर्ने र प्रमुख क्षेत्रहरूमा महिला सहभागिता प्रवद्र्धन गर्ने प्रयास गर्नेछ। हामीले यसको समर्थन गर्न पाउँदा गर्व लागेको छ। उक्त उद्घाटन कार्यक्रममा प्रमुख ऊर्जा क्षेत्रका उपयोगिताहरू, विकास साझेदारहरू, निजी क्षेत्रका संस्थाहरू र शिक्षाविद्हरूका प्रतिनिधिहरूको उपस्थिति थियो। वेपावर करिब ५० ऊर्जा क्षेत्र सरोकारवालाहरूको संस्था हो। जसअन्तर्गत बंगलादेश, भुटान, भारत, पाकिस्तान र श्रीलंकालगायतका सम्बद्ध विभिन्न विश्वविद्यालयहरू र व्यावसायिक संघहरू समावेश छन्। नेपालमा वेपावरअन्तर्गत पाँच नेपाली साझेदारहरू छन्। जसमा वैकल्पिक ऊर्जा प्रवद्र्धन केन्द्र, इन्जिनियरिङ संस्थानत्रिभुवन विश्वविद्यालय, सामुदायिक विद्युत् उपभोक्ता राष्ट्रिय संघनेपाल, नेपाल विद्युत प्राधिकरण, र नेपाल इन्जिनियर्स संघ महिला समिति रहेका छन्। सन् २०१९ मा नेपालमा पहिलो पटक वेपावर क्षेत्रीय सम्मेलन गरेको थियो। त्यतिबेला नेपालमा वेपावर साझेदारहरूले ३ हजार २ सय १५ जना महिलाहरूसँगै अन्य विद्यार्थीहरू लाभान्वित भएका थिए। यसका कारण लंैगिकसम्बन्धी गतिविधिहरूको दायरा सुरु गर्न महत्वपूर्ण भूमिका खेलेको थियो। यसर्थ अब एनएनसीले भविष्यमा कार्य योजनामार्फत नेपालको ऊर्जा क्षेत्रमा थप महिला पेसाकर्मीहरूको सहभागितालाई निरन्तरता दिने बताइएको छ।"
सौर्यमण्डलको वास्तुशास्त्र,"जति भने पनि, सुने पनि, पढे पनि, लेखे पनि उस्तै नौलो र रमाइलो लाग्ने कथा हो, सौर्यजगत् वा ब्रह्माण्ड। यही कथाको गतिमा वर्षौंंदेखि हाम्रा अध्ययनहरू दौडिरहेका छन्। सूर्य, सौर्यमण्डल परिवारको राजा हो। हरेक ग्रह, उपग्रह, शिशुग्रह र धुम्रकेतुहरूलगायतका उल्का र उल्कापिण्ड सबै यसैको अधीनमा छन। यो अनन्त ब्रह्माण्डको तस्बिर खिच्ने क्यामेरा पनि हो। यसैको चस्माबाट ब्रह्माण्डका देखिने र नदेखिने दुवै किसिमका वस्तुहरूका तस्बिर देख्न सकिन्छ। स्वयं सौर्यमण्डल र ब्रह्माण्डमा निहित वस्तुहरूको वास्तुकला र वास्तुशास्त्र यसैको अध्ययनबाट अध्ययन गर्न सकिन्छ। यस रहस्यका विषयमा बुझ्न अनुसन्धानकर्ताहरूले कुइपर बेल्ट र यसमा भएका सामग्रीहरूको विशेषतालाई लिएका छन्। कुइपर बेल्ट : अर्थात् बरुण ग्रहको कक्षभन्दा बाहिर हिउँले बनेको डोनट आकारको क्षेत्र हो, जहाँ रहेर यम ग्रहलगायतका अन्य शिशु ग्रह र धुम्रकेतुहरूले सूर्यलाई परिक्रमा गरिरहेका हुन्छन्। यो बेल्टमा बरुण ग्रहको गुरुत्वाकर्षण प्रभावका कारण कुनै ग्रहहरू छैनन्। यद्यपि, पाँच आधिकारिक रूपमा मान्यता प्राप्त शिशुग्रहमध्ये ४ वटा (यम, एरिस, मेकेमेक र हाउमी यसभित्र समावेश छन्। र, बाँकी पाँचौं शिशुग्रह (सेरेस भने मंगल र वृहस्पति ग्रहबीचको शिशुग्रह पेटीमा अवस्थित छ। अत : विशेषज्ञहरूका अनुसार संक्षेपमा, सौर्यमण्डलको बाहिरी भागमा अवस्थित अर्थात् बरुण ग्रहको कक्ष बाहिर रहेको कुइपर बेल्ट एक आदिम बेल्ट हो। जहाँ, बरफका चट्टानहरू र ठूलो संख्यामा शिशु ग्रहहरू छन्। यो बेल्ट ग्रहहरूको उत्पत्ति कालदेखि अर्थात् ४६ अर्ब वर्षदेखि नै सौर्यमण्डलमा रहेको खुलासा अनुसन्धानले गरेको छ। यसले सौर्य जगत्को निर्माण सामग्रीलाई पनि उदघाटन गरेको छ। यस्तै, उर्ट क्लाउड धूलोहरूको चक्र हो। विज्ञहरूले यसलाई सौर्य ग्रहहरूभन्दा बाहिर रहेका अरबौं धूम्रकेतुहरूको विशाल खोल हो भनेर भन्ने गर्छन्। खाली खाल्डो : कुइपर बेल्ट अध्ययनका लागि जापानिज खगोलशास्त्रीहरूले सुबारु टेलिस्कोप प्रयोग गरेका छन्। तत्कालका अवलोकनहरूले यस ब्रह्माण्डका पुराना कथामा अप्रत्याशित मोडको अनावरण गरेको छ। सुबारु टेलिस्कोपबाट प्राप्त तथ्यांकका अनुसार सूर्यबाट ७० र ९० खगोलीय एकाइहरूको बीचमा कुइपर बेल्टमा अवस्थित क्षुद्रग्रहहरूको घनत्वमा आश्चर्यजनक रूपमा वृद्धि भएको छ। यो खोजले कुइपर बेल्टभित्र दुईवटा भिन्न कम्पोनेन्टहरूको अस्तित्वको उपस्थितिका विषयमा सुझाव दिन्छ। जुन ठूलो, लगभग खाली खाडलद्वारा छुट्ट्याइएको छ। यस अध्ययनमा, जापानको हवाईस्थित व्यावसायिक तथा वातावरणीय स्वास्थ्य विज्ञान विश्वविद्यालय र चिबा इन्स्टिच्युट अफ टेक्नोलोजीका ग्रह वैज्ञानिक फुमी योशिदाले यस खोजको महत्त्वलाई जोड दिँदै भनेकी छन्, यदि पुष्टि भयो भने यो एक प्रमुख खोज बन्नेछ। र, यसले बताउने छ कि आदिमको सौर्य निहारिका पहिलेपहिले ठूलो भनिएको ठूलोभन्दा धेरै ठूलो थियो। यो प्राप्ति अन्य ग्रह र तिनका उपग्रहहरूका अध्ययनका लागि निकै लाभदायक हुन सक्छ। सौर्य वास्तुकलाका महत्त्वपूर्ण वस्तुहरू : विगतका प्राप्तिलाई चियाउँदा कुइपर बेल्टले आदिम समयको सौर्य वास्तुस्थितिको अवशेष पनि बताउँछ। अर्थात् कुइपर बेल्टलाई हाम्रो सौर्यमण्डलको बाल्यावस्थाको संरक्षित अवशेषको रूपमा पनि लिन सकिन्छ। यस बेल्टले आफ्नो चक्रीय बेल्टमा ठूलो मात्रामा रहेका सम्पूर्ण खगोलीय वस्तुहरू जो सूर्यबाट ३० देखि ५० खगोलीय एकाइ टाढा छन, तिनलाई सूर्यका हानिकारक विकिरणहरूबाट बचाउँछ। पृथ्वीको अहिलेसम्मको सरदर उमेर ४६ अर्ब वर्ष मानिन्छ। त्यतिबेलैदेखि नै यो ब्रह्माण्डले कुइपर बेल्टलाई अपरिवर्तन रहन अनुमति दिएको बुझिन्छ। यसले अर्को कुन अमूल्य तथ्यको अन्तर्दृष्टि पनि प्रदान गर्दछ भने यो बेल्टमा रहेको यिनै पुरातन सामग्रीद्वारा सूर्य र यसका ग्रहउपग्रहलगायतका सबै सौर्य पिण्डहरू निर्माण भएका हुन्। अध्ययनले बताएको छ, यो बेल्टमा अवस्थित धूलादेखि ठूला पिण्डहरूका रूपमा रहेको निहारिकाले सम्भावित ग्रहहरूको निर्माणको प्रारम्भिक चरणहरूमा अरू निकै महत्त्वपूर्ण झलक प्रदान गर्छ। अनौठा रमाइला दृश्यहरू : कुइपर बेल्टपछि फेरि अर्काे कुइपर बेल्टको प्राप्तिले क्यानेडेली खगोलविद्हरूमा नवीन जिज्ञासा पैदा गराएको छ। यसले हाम्रो सौर्यमण्डलको संरचना र विकासका विषयमा अति चाखलाग्दा तथ्यहरू प्रस्तुत गरेको छ। नेसनल रिसर्च काउन्सिल क्यानडाका वेस्ले फ्रेजरको नेतृत्वमा रहेको अन्तर्राष्ट्रिय टोलीको ७० खगोलीय एकाइभन्दा टाढाका ११ वटा वस्तुको प्राप्तिले क्विपर बेल्टको संरचनाको पुन : मूल्यांकन गर्न प्रेरित गरेको छ। खासगरी ५० देखि ७० सम्मको खगोलीय एकाइबीचको भाग लगभग वस्तुहरू विहीन वा निकै कम वस्तुहरूले युक्त छ। सौर्यमण्डलको अनौठो वास्तुकला बुझ्न यो शून्य स्थान वैज्ञानिक अध्ययनका लागि विशेष उल्लेखनीय क्षेत्र हो। खगोलविद्हरूको तथ्यात्मक टिप्पणी के छ भने यसैको अध्ययन र प्राप्तिहरूले हाम्रो आकाशगंगा तारापुञ्ज र एकैसाथ अन्य तारापुञ्जको रहस्यमय वास्तुशास्त्रलाई बुझ्न सकिन्छ। उचित वास्तुकलाले ब्रह्माण्डबाट सकारात्मक ऊर्जा आफूतिर आकर्षण गर्छ र हाम्रो अवचेतन दिमागलाई चार्ज गर्छ। हामीले हामी बस्ने घरहरू वास्तुशास्त्रले भने बमोजिमका वास्तुकला हुन्। अत : यो ब्रह्माण्ड अति विशिष्ट वास्तुशास्त्रको विशिष्ट वास्तुकला हो। कुइपर बेल्ट खगोलविद् गेरार्ड कुइपरको सम्मानमा राखिएको हो। जसले सन १९५१ मा बेल्टको अस्तित्वको अनुमान लगाएका थिए। उहाँभन्दा अघि र पछि पनि यसको अस्तित्वबारे अनुमान लगाउने धेरै अनुसन्धानकर्ता थिए। जस्तै, १९३० को दशकमा केनेथ एजवर्थ। वास्तवमा कुइपर बेल्ट धूम्रकेतुहरूको स्रोत हो। वेस्ले फ्रेजरले यस खोजको महत्त्वलाई यसरी व्याख्या गरेका छन्, हाम्रो सौर्यमण्डलको कुइपर बेल्ट अरू अन्य ग्रह प्रणालीहरूको तुलनामा धेरै सानो देखिन्छ। तथापि हाम्रो नतिजाहरूले हामीलाई यो सुझाव दिन्छ कि यो विचार केवल एक अवलोकन पूर्वाग्रहको कारण उत्पन्न भएको हुन सक्छ। यद्यपि यो नतिजा प्रमाणित भयो भने हाम्रो कुइपर बेल्ट आकाशगंगाका विशाल ताराहरू र तिनका वरिपरिका यस्तै विशाल कुइपर बेल्टले दिने नतिजाभन्दा कत्ति पनि भिन्न र कमजोर हुनेछैन। उनी थप्छन्, यो खोजले ग्रह प्रणालीको संरचनाको बारेमा हामीले बुझेका बुझाइमा दूरगामी प्रभाव पार्न सक्छ। खगोलविद्हरूले भर्खरै हाम्रो सौर्यमण्डल नजिकैका रोमाञ्चक नयाँ ग्रहहरूको अस्तित्व र उत्पत्तिका विषयमा नयाँनयाँ खोजहरू गर्न थालेका छन्। यसले सौर्यमण्डलको संरचनात्मक वास्तुकला र इतिहासमा अहिलेसम्मकै हाम्रो ज्ञानलाई महत्त्वपूर्ण प्रभाव पार्छ। साथै यसले हाम्रो सौर्यमण्डलभन्दा बाहिरको जीवनका लागि जारी खोजलाई पनि निकै असरदारी प्रभाव पार्न सक्छ। जैविक खोजको स्रोत : फुमी योशिदाले भन्छिन्, यो खोज र यसका प्राप्तिले अन्य ग्रहमा जैविक अस्तित्वको खोज विषयमा व्यापक प्रभाव पार्छ। ब्रह्माण्डमा जीवनका लागि हाम्रो खोजी यस तथ्यले बाधा पुर्याएको छ कि हामीसँग एउटा ग्रहको मात्र पुष्टि भएको उदाहरण छ जहाँ जीवन उत्पन्न भयो। त्यो हो सौर्यमण्डलमा पृथ्वी। यही एउटा मात्र उदाहरणले हामीले आकाशगंगाका अन्य ग्रह प्रणालीमा जीवनको उपस्थितिका विषयमा ठोकुवा गर्न गाह्रो छ। यद्यपि सम्भावित पूर्वसर्तलाई अस्वीकार गर्न हामीले गर्न सक्ने कुनै पनि कुराले हामीलाई जीवनका लागि साँचो आवश्यकताहरू फेला पार्न रहस्यको नजिक भने पक्कै पुर्याउँछ। वास्तवमा यो एक महत्त्वपूर्ण खोज हो। कुइपर बेल्ट हाम्रा अनेकन जिज्ञासाका जवाफ बन्न सक्नेछन्। जुन बन्द ढोकाहरूमा मारिएका ताल्चाहरूको चाबीजस्तै बन्नेछ। सौर्यमण्डलजीवको पाठेघर : सौर्यमण्डल हाम्रो प्रिय खगोल हो। यसका विषयमा हामीमा कैयन जिज्ञासा छन्। जस्तै, स्थान र समयको प्रकृति के हो ? हामी ब्रह्माण्डभित्र कसरी अनुकूल हुन्छौं ? हामीभित्र ब्रह्माण्ड कसरी अनुकूल हुन्छ ? तर आज, हामीमध्ये थोरैले ब्रह्माण्डलाई चिन्तन गर्ने समय पाएका छौं। अर्थात् थोरैले मात्रै खगोलको अध्ययन गर्दछौं। त्यसो त हामीले खगोललाई हाम्रो भूगोलमा अवतरण गराएर यसको अध्ययन तथा खोज अनुसन्धान गर्न चाहन्छौं। ताकि दिमागलाई रमाइलोसँग हरेक दिन व्यस्ततामा पनि फुर्सदिलो अनुभूति दिन सकियोस्। यस्तै, हामीलाई हामीले अरू र अनौठा ब्रह्माण्डीय खोज वा शीर्षकहरूका लागि प्रवाहित वा तयार गराउन सकियोस्। शीर्षकका लागि आवश्यक कुराहरू जस्तै : बिग ब्याङ्गबाट ब्ल्याक होलसम्म, क्वार्कदेखि क्वान्टम मेकानिक्ससम्म र ग्रहहरूको खोजीदेखि ब्रह्माण्डमा जीवनको खोजीसम्म हामीलाई तत्पर गराओस्। हामीलाई आजसम्म प्राप्त ज्ञानअनुसार सौर्यमण्डल जीव आविष्कारको केन्द्रीय थलो हो। जीवहरूको पाठेघर हो। ग्रह, उपग्रह, शिशुग्रहलगायत सम्पूर्ण जीवको आमा हो। पिता हो। दाता हो। र, सबै हो। ब्रह्माण्ड उत्पत्तिको वास्तुकला : पूर्वीय दर्शनले ब्रह्माण्ड उत्पत्तिको वास्तुकलाका विषयमा व्यापक दृष्टिकोण राख्छ। यसले भन्छ, ब्रह्म भनेको शक्ति हो। जो, पूर्ण छ। पदार्थीय जगत् पनि यसैगरी पूर्ण छ। यो निराकार पूर्ण ब्रह्मबाटै पूर्ण पदार्थीय ब्रह्मको उत्पत्ति भएको हो। पूर्णबाट लिएर पूर्ण नै बन्दा पनि ब्रह्म जस्ताको तस्तै रहन्छन्। वा, पूर्ण नै रहन्छन। बाँकी पनि पूर्ण नै रहन्छ। अर्थात् घटाए पनि, जोडे पनि, गुणन गरे पनि, विभाजन गरे पनि, वर्गीकरण गरे पनि वा जे गरे पनि यसको पूर्णतामा कुनै भिन्नता आउँदैन। यो विराट् विश्व (ब्रह्माण्डको उत्पत्ति हुनुभन्दा अगाडि असीम शक्तिले सम्पन्न भएको एकमात्र ब्रह्मरूप ऊर्जा व्याप्त थियो। फैलिने र खुम्चिने क्षमता भएको यो शक्तिशाली तथा व्यापक ऊर्जा त्यसबखत आफ्नो फैलिने र खुम्चिने सम्पूर्ण शक्तिलाई स्वयंमा नै समेटेर रहेको थियो। ऊर्जाको यो शुद्ध र शान्त अवस्था ब्रह्मको स्थिर (अवस्था हो। यसैलाई ब्रह्मको मूल स्वरूप हो भनेर भनिन्छ। ब्रह्मरूप ऊर्जामा यसरी संकुचन र प्रसारणको परिणामस्वरूप सर्वप्रथम काल अर्थात् समय वा कम्पन पैदा भयो। कम्पनबाट गति पैदा भयो र गतिबाट चेतना वा प्राण पैदा भयो। ब्रह्मका यिनै तीन शक्ति काल, गति र चेतनाको दृश्य स्वरूपका रूपमा सौर्यमण्डल सहितको यो अनन्त ब्रह्माण्ड अस्तित्वमा आयो। आजको यो वैज्ञानिक खोज अनुसन्धान भनेको यही दृश्य जगत् हो। दृश्य जगत्को स्वरूप दिव्य छ। यसको वास्तुकला र वास्तुशास्त्र निकै मजबुत र अनन्तकालको छ। माथि खगोलविद्हरूको कुइपर बेल्टप्रतिको खोज अनुसन्धान सौर्यमण्डल अर्थात् यही ब्रह्माण्डको वास्तुकलाको जानकारीका लागि हो। वैज्ञानिक प्रविधिमार्फत देखिएका, भेटिएका र जानिएका सूचनाबाहेक अरू कही होइनन्। तथापि आफू बसेको जगत्को विचित्रको विशेषताको ऊर्जाले हामी जो कोहीलाई यसको विषयमा चिन्तन नगरी रहन सुखै दिँदैन। सौर्यजगत्, एक रमाइलो कथा : जति भने पनि, सुने पनि, पढे पनि, लेखे पनि उस्तै नौलो र रमाइलो लाग्ने कथा हो, सौर्यजगत् वा ब्रह्माण्ड। यही कथाको गतिमा वर्षौंंदेखि हाम्रा अध्ययनहरू दौडिरहेका छन्। र, अध्ययनका पछिपछि केही नवीन प्राप्ति र आविष्कारहरू दौडिरहेका छन्। विज्ञानको अध्ययनले भन्छ, ब्रह्माण्डको उमेर करिब १४ अर्ब वर्ष भयो। यो अनन्त ब्रह्माण्ड जन्मिनुअघि अहिले दृश्यमा र भौतिक ज्ञानमा देखिएका पदार्थ, ऊर्जा, समय र स्थान सम्पूर्ण एउटा अति सूक्ष्म बिन्दुमा समाविष्ट थिए। यति धेरै वस्तु यति सूक्ष्म बिन्दुमा कोचिँदा त्यसभित्र तापक्रमको वृद्धि हुन थाल्यो। कालान्तरमा महाविस्फोट भयो। यसरी अहिलेको ब्रह्माण्ड सृष्टिका रूपमा देखियो। यो प्रक्रिया चक्रीय रूपमा आउनेजाने गर्छ। यस विषयमा आइन्स्टाइन, न्युटन, स्टेफन हकिङलगायतका विज्ञानका धेरै ऋषिले खोज अनुसन्धान गरे र आफ्ना केही विचार एवं विज्ञान भावी पुस्ताका लागि अर्पण गरेर गएका छन्। एक खोज, अनेक प्राप्ति : यस किसिमको रमाइलो किन्तु जटिल खोजका सम्बन्धमा यतिबेला जापनिज खगोलविद् फुमी यशोदा र उनको टोली अनि क्यानेडेली वेस्ले फ्रेजर र उनको टोली जुटेको छ। उनीहरूको यस्तो खोजप्रतिको लगावले लहरो तान्दा पहरो थर्किन्छको परिणाम दिन सक्छ। हामीले एउटा प्राप्तिले अरू अनेकौं प्राप्तिहरू बटुल्न सक्छौं। एउटै प्राप्ति अनेकौं प्रश्नहरूको जवाफ बन्नेछ। खोजका क्रममा घटना, दुर्घटना, सहजता र असहजता सबै किसिमका परिस्थिति उपस्थित हुन सक्छन्। यो सबैको साझा अवस्था हो। जन्मिनेहरूले यिनै परिस्थितिसँग संघर्ष गर्नुपर्छ। निष्कर्ष : कुइपर बेल्ट खगोलविद् गेरार्ड कुइपरको सम्मानमा राखिएको हो। जसले सन् १९५१ मा बेल्टको अस्तित्वको अनुमान लगाएका थिए। उहाँभन्दा अघि र पछि पनि यसको अस्तित्वबारे अनुमान लगाउने धेरै अनुसन्धानकर्ता थिए। जस्तै, १९३० को दशकमा केनेथ एजवर्थ। वास्तवमा कुइपर बेल्ट धूम्रकेतुहरूको स्रोत हो। भनिन्छ धूम्रकेतु वा लाम्पुच्छ्रे ताराहरू यही क्षेत्रबाट आउने गर्छन्। यस क्षेत्रबाट उछिट्टिएर आएका टुक्राहरूलाई बरुण ग्रहले आफ्नो गुरुत्वले समात्छ र सूर्यतर्फै पठाइदिन्छ। यदि त्यहाँबाट भित्र प्रवेश भए भने पनि तिनलाई वृहस्पतिको गुरुत्वले २० वर्षसम्म आफूमा राख्छ र पृथ्वीका जीवजगत्लाई संरक्षण गर्छ। हामीसँग जुन वास्तुशास्त्र छ, त्यसै अनुरूपको वास्तुकला निर्माण गर्छौं। भनिन्छ उचित वास्तुकलाले ब्रह्माण्डबाट सकारात्मक ऊर्जा आफूतिर आकर्षण गर्छ र हाम्रो अवचेतन दिमागलाई चार्ज गर्छ। हामीले हामी बस्ने घरहरू वास्तुशास्त्रले भने बमोजिमका वास्तुकला हुन। अत : यो ब्रह्माण्ड अति विशिष्ट वास्तुशास्त्रको विशिष्ट वास्तुकला हो। कुइपर बेल्टको अध्ययनबाट खगोलविद्हरूले ब्रह्माण्डको विशिष्ट वास्तुशास्त्र प्राप्त गरोस्। जगत्मा अरू धेरै जीवनका ठेगाना पत्ता लगाओस्। अनि, जीवहरूका लागि ब्रह्माण्डजस्तै विशिष्ट वास्तुकलाको संरचना गरोस्।"
मकवानपुरका ४५ हजार स्वास्थ्य बिमामा आबद्ध,"हेटौंडा : सरकारले सञ्चालन गरेको स्वास्थ्य बिमा कार्यक्रममा मकवानपुरका ४४ हजार नौ सय ६१ जना आबद्ध भएका छन्। गत २०७४ भदौ १ गतेदेखि स्वास्थ्य बिमा कार्यक्रम लागू भएयता हालसम्म मकवानपुरको ८६ हजार दुई सय ७९ घरमध्ये ४४ हजार नौ सय ६१ बिमामा आबद्ध भएको स्वास्थ्य बिमा बोर्ड हेटौँडा मकवानपुरका प्रमुख नरबहादुर खड्काले जानकारी दिए। उनका अनुसार सबैभन्दा बढी मकवानपुरको मनहरी गाउँपालिकामा ८० प्रतिशतले स्वास्थ्य बिमा गराएका छन् भने सबैभन्दा कम बागमती गाउँपालिकामा १२ प्रतिशत घरले मात्र स्वास्थ्य बिमा गराएका छन्। मनहरी गाउँपालिकामा सात हजार एक सय ३१, हेटौंडा उपमहानगरपालिकामा २४ हजार आठ सय ३४, मकवानपुरगढी गाउँपालिकामा दुई हजार तीन सय ६६, थाहा नगरपालिकामा तीन हजार एक सय २५, भीमफेदी गाउँपालिकामा एक हजार छ सय ४२, कैलाश गाउँपालिकामा एक हजार चार सय ४९, बकैया गाउँपालिकामा दुई हजार ५६, इन्द्रसरोवर गाउँपालिकामा सात सय १५, राक्सिराङ गाउँपालिकामा नौ सय ५३ र बागमती गाउँपालिकामा छ सय ८३ को स्वास्थ्य बिमा भएको प्रमुख खड्काले बताए। कार्यालयमा बिमा दर्ताका लागि थप आवेदनहरू आइसकेको र ती सबै आवेदन दर्ताको तयारी भइरहेको प्रमुख खड्काले बताए। मकवानपुरमा स्वास्थ्य बिमा कार्यक्रम लागू भएपछि स्वास्थ्य बिमा बोर्डले जिल्लाको सम्पूर्ण स्थानीय तहका वडामा सहजकर्तामार्फत प्रचारप्रसारसँगै बीमितहरूको नाम दर्ताको कार्य गर्दै आएको छ। स्वास्थ्य बिमा कार्यक्रममा आबद्ध भएकाहरूलाई जिल्लाको आठ वटा स्वास्थ्य संस्थाबाट स्वास्थ्य सेवा लिने गरेका छन्। प्रमुख खड्काका अनुसार स्वास्थ्य बिमामा जोडिएकाहरूलाई मकवानपुरको हेटौंडा अस्पताल, मनहरी आधारभूत अस्पताल, हेटौंडा सामुदायिक आँखा अस्पताल, पालुङ प्राथमिक स्वास्थ्य केन्द्र, भीमफेदी प्राथमिक स्वास्थ्य केन्द्र, बकैया आधारभूत अस्पताल, राक्सिराङ आधारभूत र सिएम सि चुरेहिल अस्पताल प्राली हेटौंडाले स्वास्थ्य सेवा प्रदान गर्दै आएका छन्। प्रत्येक वडामा एकएक जना सहजकर्ता परिचालन गरी बिमाको महत्व, यसको प्रक्रिया र बिमा कार्यक्रमबाट प्राप्त हुने सुविधाहरूका बारेमा प्रचारप्रसार गर्नुका साथै बिमा गराउनेहरूको नाम दर्ताको कार्य भइरहेको प्रमुख खड्काले बताए। सहजकर्तामार्फत दर्ता भएको बीमितहरूको नामलाई प्रत्येक तीनतीन महिनामा कम्प्युटरमा दर्ता गर्ने गरिएको र अहिले नाम दर्ता हुने बीमितहरूले बिमा सेवा पाउने गरेको उनको भनाइ छ। पाँच जनाको परिवारले वार्षिक रुपमा प्रतिपरिवारले तीन हजार पाँच सयको प्रिमियम तिरे स्वास्थ्य उपचारबापत वार्षिक एक लाख रुपैयाँसम्मको स्वास्थ्य बिमा पाइने व्यवस्था छ। पाँच जनाभन्दा बढी सदस्य भएमा प्रति थप सदस्यले वार्षिक सात सयका दरले थप प्रिमियम तिर्नुपर्ने र सुविधा थैलीमा २० हजार थपिने जनाएको छ।"
टिपरको ठक्करबाट दुई जनाको मृत्यु,"विराटनगर : पूर्वपश्चिम राजमार्गअन्तर्गत मोरङको पथरीशनिश्चरे नगरपालिका२ सुनझोडा पुलमा टिपरको ठक्करबाट शनिबार दिउँसो दुई जनाको मृत्यु भएको छ। मिक्स गिट्टी बोकेको बागमती प्रदेश ०३००१ ख २९२८ नम्बरको टिपरले मोटरसाइकललाई ठक्कर दिँदा दुर्घटना भएको इलाका प्रहरी कार्यालय पथरीका डीएसपी मोहनविक्रम दाहालले बताए। उनका अनुसार पूर्वबाट पश्चिमतर्फ आउँदै गरेको टिपरले पूर्वतर्फ जाँदै गरेको २० प ६०७ नम्बरको मोटरसाइकललाई दिउँसो २:३० बजेतिर ठक्कर दिएको हो। दुर्घटनामा मोटरसाइकल चालक पथरीशनिश्चरे७ का १८ वर्षीय निश्चल आङदम्बे र पछाडि सवार पथरीशनिश्चरे२ का ४८ वर्षीय प्रितम गौतमको मृत्यु भएको डीएसपी दाहालले बताए। गम्भीर घाइते भएका उनीहरुलाई उपचारका लागि उर्लाबारीको मदन भण्डारी अस्पताल एवं ट्रमा सेन्टरमा लगिएको थियो। उपचारका क्रममा दिउँसो ३:२० बजेतिर उनीहरुको मृत्यु भएको प्रहरीले जनाएको छ। दुवै जना मृतकको शरीरका विभिन्न भागमा चोट लागेको छ। दुर्घटनालगत्तै प्रहरीले मोटरसाइकल, टिपर र टिपर चालक मोरङको सुन्दरहरैँचा नगरपालिका६ का ३५ वर्षीय सुरेश राईलाई नियन्त्रणमा लिएको छ। प्रहरीका अनुसार मोटरसाइकल क्षतिग्रस्त अवस्थामा छ। उक्त टिपर निर्माणाधीन पूर्वपश्चिम राजमार्गमा निर्माण सामग्री ओसारपसारका लागि प्रयोग गरेको पत्ता लागेको प्रहरीको भनाइ छ। टिपरको तीव्र गतिका कारण दुर्घटना भएको प्रारम्भिक अनुसन्धानबाट खुलेको छ। घटनाको थप अनुसन्धान भइरहेको जानकारी डीएसपी दाहालले दिए।"
"मानववन्यजन्तु सहअस्तित्वको अभाव, दुवैतिर क्षतिको भार","गुलरिया : २१ वर्षको अवधिमा मुलुकमा जंगली हात्तीको आक्रमणबाट ३ सय ४९ जनाको मृत्यु भएको छ। मानवीय कारणबाट ५६ वटा हात्ती मारिएका छन्। अर्थात्, बर्सेनि ७ वटा हात्ती मारिन्छन। वन्यजन्तुको आक्रमणले मानवीय क्षति तथा मानवीय आक्रमणले वन्यजन्तुको क्षति हुने क्रम बढ्दो छ। अर्थात्, मानववन्यजन्तुबीच दिनानुदिन द्वन्द्व चुलिँदै छ। मानववन्यजन्तुबीच आवश्यक सहअस्तित्वको वातावरण निर्माण हुन नसक्दा असहिष्णुता मौलाउँदै छ। झापादेखि कञ्चनपुरसम्म हात्तीका बासस्थान छन्। त्यसमा २ सय ५० भन्दा बढी जंगली हात्ती रहेको हात्तीविद् एवं बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार राम बताउँछन्। सन् २००३ देखि हालसम्मको अवधिमा हात्तीको आक्रमणबाट मृत्यु हुने संख्याको दोब्बर मानिस घाइते भएका छन्। हात्तीविद् डा रामका अनुसार २१ वर्ष अवधिको तथ्यांक विश्लेषण गर्दा हात्तीमानवबीचको द्वन्द्व बढेको पाइन्छ। डाक्टर रामले भने, नेपालमा बर्सेनि ७ वटा हात्ती मर्छन्। राज्यको ठूलो लगानी हात्तीमा छ। वन्यजन्तु क्षतिको कुल राहतमध्ये ४७ प्रतिशत राहत हात्तीबाट क्षति भएबापत सरकारले समुदायलाई उपलब्ध गराउँदै आएको छ। उनका अनुसार, झापाकोशी कम्प्लेक्समा ६५, चितवनपर्सा ६५, बर्दिया १ सय २०, कञ्चनपुरमा २५ वटा जंगली हात्ती छन्। जंगली हात्तीको विचरण क्षेत्र लामो हुने भएकाले पूर्वका हात्ती जैविक मार्ग हुँदै पश्चिमसम्म पुग्ने गर्छन्। झुन्डमा हिँड्ने हात्तीहरू पूर्व झापादेखि चितवन, भारतको सुहेलवा वन्यजन्तु आरक्षदेखि कपिलवस्तु, भारतको दुधवा नेसनल पार्कदेखि बर्दिया राष्ट्रिय निकुञ्जसम्म ओहोरदोहोर गर्ने गरेको उनी बताउँछन्। हात्तीलाई सानो क्षेत्रले पुग्दैन। यिनीहरू लामो यात्रा गर्दै हिँडडुल गर्छन्। पुर्खाहरू हिँडेको बाटाहरू पछ्याउँदै हिँड्ने हात्तीहरूको प्राकृतिक गुण रहेको हात्तीविज्ञ डा राम बताउँछन्। लामो समयपछि त्यस्ता क्षेत्रहरूमा मानवीय अतिक्रमण भई घरटहरा निर्माण भएकोले उक्त बाटोमा पर्ने घरहरूमा हात्तीले आक्रमण गरी भत्काउने गर्छन्। उनले थपे, हात्ती संरक्षणको लागि अतिक्रमण रोक्नु आवश्यक छ। बासस्थान विनाश, तीव्र अतिक्रमण र मानव हात्तीबीचको द्वन्द्व हात्ती संरक्षणको प्रमुख चुनौती हो। हात्ती संरक्षणको लागि मानवीय अतिक्रमित क्षेत्रहरू हटाउन सके मानव हात्तीबीच सहअस्तित्व कायम गर्न सकिने उनले सुझाए। निकुञ्जले सम्भावित हात्तीको जोखिम रहेका क्षेत्रहरूमा कंक्रिट एवं इलेक्ट्रिक तारबार जडान गरे पनि हात्तीका छेकवारहरू दीर्घकालीन समाधानका रूपमा नभई आपतकालीन सुरक्षाका लागि प्रभावकारी देखिन्छ। हामीले संरक्षणमा काम गर्ने विभिन्न संघसंस्थाको सहकार्यमा हात्ती आएको सूचना दिने, धपाउनेलगायत समुदायलाई सचेत पार्ने काम गर्दै आएका छौं। जंगलहरूमा जथाभावी रूपमा प्रवेश गर्ने कार्य तत्काल रोकिनुपर्छ उनले भने। किन बढ्यो द्वन्द्व ? मुलुकको जैविक विविधता संरक्षणमा सरकारसमुदायबीच बलियो सहकार्य छ। जसका कारण जलचर, थलचर, उभयचर, किटपतंग एवं वनजंगलको श्रीवृद्धिले गति लिएको छ। जैविक विविधताको संरक्षणले विश्व मानचित्रमा मुलुकलाई हरियाली देखाउने सौभाग्य मिलेको छ। तर, यसको दिगो संरक्षण मुख्य चुनौतीका रूपमा देखिएको छ। वन्यजन्तुको आक्रमणले मानवीय क्षति तथा मानवीय आक्रमणले वन्यजन्तुको क्षति हुने क्रम बढ्दो छ। मानव वन्यजन्तुबीच दिनानुदिन द्वन्द्व चुलिँदै छ। मानववन्यजन्तुबीच आवश्यक सहअस्तित्वको वातावरण निर्माण हुन नसक्दा असहिष्णुता मौलाउँदै छ। प्रकृति एवं वन्यजन्तु बढेसँगै समुदाय खुसी हुनुपर्ने हो, तर त्रासको वतावरण बन्दै गएको छ। त्यसतर्फ सरकार समयमै सचेत हुनु आवश्यक छ। मुलुकमा १२ वटा राष्ट्रिय निकुञ्ज, एउटा वन्यजन्तु आरक्ष, एउटा सिकार आरक्ष, ६ वटा संरक्षण क्षेत्र र २ वटा प्राणी उद्यान मार्फत जैविक विविधताको संरक्षण गरिँदै आएको छ। राष्ट्रिय निकुञ्ज तथा वन्यजन्तु संरक्षण विभागको तथ्यांकअनुसार गत आर्थिक वर्षको वैशाख महिनासम्म गैंडाको आक्रमणबाट ८, बाघको ६, भालु २, अर्ना १ मगरगोहीको आक्रमणबाट २ जना गरी १९ जनाको मृत्यु भएको छ। त्यस्तै, सामान्य ५०, सख्त ४२ गरी ९२ जना वन्यजन्तुको आक्रमणबाट घाइते भएका छन्। चितवन राष्ट्रिय निकुञ्जमा गैंडा ७, बाघ ४ र मगरगोहीको आक्रमणबाट २ जना गरी १३ जना मानिसले ज्यान गुमाएका छन्। गैंडा, बाघ, हात्ती र भालुको आक्रमणमा परी ४४ जना सामान्यसख्त घाइते भएका हुन्। चितवन राष्ट्रिय निकुञ्ज तथा मध्यवर्ती क्षेत्रमा १ सय ६० पशुधन क्षति भएको छ। चितवनमा वन्यजन्तुका पीडितहरूलाई निकुञ्जले २ करोड १८ लाख ६२ हजार ४ सइ ७२ रुपैयाँ राहत उपलब्ध गराएको छ। बर्दिया राष्ट्रिय निकुञ्ज क्षेत्रमा बाघ, चितुवा र गैंडाको आक्रमणमा परी १४ जना सामान्यसख्त घाइते भएका छन्। ९ सय ३६ पशुधन क्षति भएको छ। निकुञ्जले पीडितहरूलाई १ करोड ३८ लाख १० हजार ८३० रुपैयाँ राहत उपलब्ध गराएको छ। निकुञ्ज क्षेत्रमा वन्यजन्तुको आक्रमणबाट मानवीय क्षति नभए पनि वन क्षेत्रमा बाघको आक्रमणबाट ६ जनाको मृत्यु भएको डिभिजन वन कार्यालय बर्दियाको तथ्यांक छ। देशभरिका २० वटा संरक्षित क्षेत्रहरूमध्ये सबैभन्दा बढी चितवन राष्ट्रिय निकुञ्जमा मानवीय तथा पशुधन क्षति भएको छ। शिवपुरी नागार्जुन राष्ट्रिय निकुञ्जमा चितुवाको आक्रमणमा परी ३ जना सख्त घाइते भएका छन् भने भालु, ध्वाँसे चितुवाको आक्रमणबाट १ सय ५६ वटा पशुधन क्षति भएको विभागको तथ्यांक छ। शेफोक्सुण्डो राष्ट्रिय निकुञ्जमा १ हजार ६ सय १७ पशुधन क्षति भएको छ। त्यहाँ नेपालकै सबैभन्दा बढी २ करोड ९२ लाख रुपैयाँ राहत पीडितहरूलाई वितरण गरिएको छ। तराईका संरक्षित क्षेत्रहरूमा वन्यजन्तुको मृत्युहुने दर बढी छ। निकुञ्ज विभागका अनुसार आर्थिक वर्ष ०७९८० मा नेपालमा प्राकृतिक, सडक दुर्घटना, चोरी सिकार, करेन्ट, नहरमा डुबेर, कुकुर आक्रमण पासोमा परेरलगायत विविध कारण गरी ३ सय ५७ वटा वन्यजन्तु मरेका छन्। जसमध्ये गैंडा २६, बाघ ११, हात्ती ६, कृष्णसार ५०, चित्तल १ सय ९६, जरायो १०, अर्ना ११, छन्। मानव वन्यजन्तुबीचको द्वन्द्व घटाउँदै जैविक विविधताको दिगो संरक्षणका लागि विभागले वन्यजन्तुको बासस्थान व्यवस्थापन, अध्ययन अनुसन्धानलगायतका निरोधात्मक उपायहरूमा जोड दिने रणनीति अघि सारिएको राष्ट्रिय निकुञ्ज तथा वन्यजन्तु संरक्षण विभागका वरिष्ठ विशेषज्ञ एवं सूचना अधिकारी श्यामकुमार शाहले बताए। ठूला तथा साना वन्यजन्तुहरूलाई निकुञ्जभित्र रोक्न मेस वायर फेन्स, कंक्रिट वाललगायतका छेकवार नियमित गर्छौं। अध्ययन, अनुसन्धानमा जोड दिई वन्यजन्तुको वास्तविक तथ्यांक अनुगमनमार्फत आवश्यक नीति निर्माण गर्ने हाम्रो तयारी छ। उनले भने वन्यजन्तु नियन्त्रण गर्न अनुगमन नै प्रभावकारी हुन्छ। पूर्वाधार निर्माणमा समय लाग्ने भएकाले पनि विभिन्न निरोधात्मका उपायमार्फत जंगल बाहिर निस्किएका वन्यजन्तुलाई बासस्थानमा फर्काउन पहल गर्दै त्यस्ता वन्यजन्तुमा कलर रेडियो जडान गरी अनुगमन गर्ने र समुदायलाई वन्यजन्तु बस्तीमा पसेको सूचना दिलाउन आधुनिक प्रविधिहरू जडान गरिने विशेषज्ञ अधिकारी साहको भनाइ छ। झुन्डबाट निस्कने हात्ती बदमास जंगली हात्तीहरू परिवारमा बस्न रुचाउँछन्। यिनीहरू विचरणका क्रममा लामो दूरीको यात्रा गर्दा सपरिवार झुन्डमा रहन्छन्। हात्तीको हजुरआमाले झुन्डको नेतृत्व गर्छिन्। झुन्डमा भनेको नमान्ने, अटेर गर्ने हात्तीलाई परिवार (झुन्ड) बाट निकालिनेछ। यसरी निकालिएर एक्लिएको हात्तीले वन जंगल, निकुञ्जलगायत मध्यवर्तीका सामुदायिक वनहरूमा वितण्डा मच्चाउने गर्छ। बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले भने, ग्रुपमा हुने हात्तीले कहिल्यै बिठ्याई गर्दैन। एक्लो हात्ती नै आक्रामक हुने गर्छ। बर्दियामा १ सय २० वटा जंगली हात्ती छन्। धेरैजसो रैथाने हात्ती छन्। आगन्तुक हात्तीहरू केही महिना बसेर फर्किन्छन्। कहिलेकाहीँ ग्रुपमा रहेका हात्तीलाई समुदायले जिस्क्याउने, घेर्ने समस्या छ। यसोगर्दा मानवीय क्षति हुन सक्छ। पछिल्लो समय निकुञ्जलगायत मध्यवर्ती क्षेत्रमा हात्तीसँगको द्वन्द्वात्मक अवस्था छैन। करिडोर क्षेत्रमा समस्या छ। पृथ्वीको सबैभन्दा विशाल स्तनधारी थलचर हात्ती हो। यो नेपालमा संरक्षित वन्यजन्तुको सूचीमा सूचीकृत छ। संसारभर यसको संख्या घट्दै छ। विश्वमा हात्तीको महŒव दर्शाउँदै संरक्षणका लागि सचेतना दिन अगस्ट १२ का दिन विश्व हात्ती दिवस समेत मनाइन्छ। प्रजनन केन्द्रमा हात्ती बर्दिया राष्ट्रिय निकुञ्जको हात्तीसार (हात्ती प्रजनन केन्द्र) मा पोथी १० र भाले ३ वटा गरी १३ वटा हात्ती छन्। जसमा ३ वटा बच्चा रहेको अधिकृत वाग्ले बताउँछन्। हात्तीलाई दैनिक १५ किलोग्राम धान, साढे १ केजी भेली र २५ ग्राम नुन राशनको रूपमा दिइन्छ। एउटा हात्तीले दैनिक २ सय केजी खाने गर्छ। यसका अलावा हात्तीलाई जंगलमा चराइने गरिन्छ। माघ, फागुन र चैत लगायतसुक्खा महिनामा ५ केजी पराल खुवाउनुपर्छ। हात्तीसारका हात्तीमा स्वास्थ्य, रासनलगायत हात्ती बाँध्ने सेडघर पुरानै भएकाले समस्या पर्ने गर्छ। हात्तीको बच्चा (छावा) जन्मिएपछि दरबन्दी नहुँदासम्म समस्या हुन्छ। वाग्लेले थपे, एउटा हात्तीको लागि फणित, माउत र पछुवा गरी तीन जना कर्मचारी हुन्छन्। यतिखेर कर्मचारी दरबन्दीमा समस्या छैन। वर्षाद्को बेला हात्तीलाई चरिचरनको लागि निकुञ्जमा आहाराको प्रशस्त पहुँच छ। हात्तीलाई पर्यापर्यटनलगायत विभिन्न काममा लगाएर दुःख दिने परिपाटी राम्रो नभएको चोरी सिकार नियन्त्रण युवा परिचालन अभियान बर्दियाका अध्यक्ष हेमन्त आचार्यको भनाइ छ। भौगोलिक विकटताका कारण वन्यजन्तुको अनुगमन गर्न हात्तीको प्रयोग गरिएता पनि अन्य पीडादायी कार्यमा हात्तीलाई प्रयोग गरिनु हुँदैन। उनले भने हात्तीको ठूलो शरीर भएका कारण पनि उसलाई धेरै मिहिनेत पीडादायी हुन्छ। मानवबाघ द्वन्द्व दाँत फुस्केको, बुढो, बिरामी एवं कमजोर अवस्थाको मानवीय क्षति पुर्याउने डार्ट (लठ्याउने विधि) मार्फत नियन्त्रणमा लिइएका मानवीय आक्रमण गर्ने समस्याग्रस्त पाटेबाघ निकुञ्जभित्र प्राकृतिक चिडियाखाना बनाएर राख्न आवश्यक देखिएको छ। निकुञ्जका खोरहरूमा व्यवस्थापनका लागि राखिएका त्यस्ता बाघलाई सरसफाइ एवं पर्याप्त आहारा समस्या बन्ने गर्छ। समस्याग्रस्त बाघहरू जंगलभित्र आहाराको व्यवस्थापन गर्न नसक्दा सहज रूपमा प्राप्त हुने मानिस, घरपालुवा जनावर आदि आहाराको खोजीमा जंगल बाहिर निस्कँदा मानवीय क्षति बढ्ने गरेको बर्दिया राष्ट्रिय निकुञ्जका प्रमुख संरक्षण अधिकृत डा रामले बताए। मानवीय आक्रमण गर्ने समस्याग्रस्त बाघहरूको संख्या बढ्दै जाँदा व्यवस्थापन गर्ने कार्य चुनौतीपूर्ण बनेको छ। मानवीय आक्रमण गर्ने बाघ छोपेर दिगो व्यवस्थापन गर्न कठिनाइ हुने गरेको छ। बर्दिया राष्ट्रिय निकुञ्जका खोरहरूमा ६ वटा समस्याग्रस्त पाटेबाघहरू राख्न सक्ने क्षमता छ। निकुञ्जका अनुसार खोरहरूमा ४ वटा समस्याग्रस्त पाटेबाघ छन्। बाघले प्राकृतिक रूपमा एक सातामा ५० किलोग्राम मासु आहाराको रूपमा खान्छ। तर खोरमा भएका बाघहरूलाई अपर्याप्त स्रोतसाधनका बाबजुद ३० केजी मात्र खुवाइने गरेको छ। व्यवस्थापन गर्नुपर्ने बाघको आहारा र पूर्वाधारहरूको लागि पर्याप्त बजेट नहुँदा निकुञ्जलाई समस्या छ। खुला चिडियाखाना बनाएर त्यस्ता बाघहरूलाई प्राकृतिक रूपमा राख्न सके मानव बाघ द्वन्द्वको समस्या दिगो समाधान हुने र पर्यापर्यटन समेत वृद्धि हुने रामको भनाइ छ। खोरमा राखिएका बाघहरूलाई सरसफाइ, खुला ठाउँ, उपचार, अनुगमनलगायतको पाटोमा निकुञ्जलाई कठिनाइ व्यहोर्नुपर्छ। निकुञ्जका खोरमा राखिएका तीन वटा र जंगलमा एउटा गरी गत वर्षसम्म चार वटा पाटेबाघ मरेका छन्। पछिल्लो तथ्यांकअनुसार बर्दिया राष्ट्रिय निकुञ्जमा १ सय २५ वटा पाटेबाघ छन्। समस्याग्रस्त पाटेबाघ समात्न राष्ट्रिय प्रकृति संरक्षण कोष बर्दिया संरक्षण कार्यक्रमले प्राविधिक सहयोग गर्दै आएको छ। बाघले मानवीय क्षति पुर्याएपछि निकुञ्जको सहकार्यमा कोषले बाघ लठ्याउने, समात्नेलगायतका कार्यहरू गर्दै आएको एनटीएनसी बर्दियाका प्रमुख अजित तुम्बाहाम्फेले बताए। निकुञ्जका हरेक गतिविधिमा कोषले सहयोग गर्दै आएको छ। व्यापक सम्पत्ति क्षति वन्यजन्तुले मानवीय क्षतिसँगै अधिकांश पशुधन, घरगोठ तथा अन्नबालीमा क्षति पुर्याउने गरेको छ। गत वर्ष वैशाश महिनासम्म वन्यजन्तुको आक्रमणबाट कुल ४ हजार ५ सय ७४ पशुधन क्षति भएको छ। सबैभन्दा बढी चितुवाको आक्रमणबाट २ हजार ६ सय ५९ वटा पशुधन क्षति भएको छ। त्यस्तै हिउँ चितुवाको आक्रमणबाट १ हजार १ सय ६२, ब्वाँसोबाट ४ सय ४९, बाघ १ सय ६६, बाँदर ५८, भालु ५०, मगर गोहीबाट १३, जंगली कुकुर ७, अजिंगर ६ र जंगली बँदेलबाट ४ वटा पशुधन क्षति भएका छन्। १ हजार माछा क्षति भएका छन्। वन्यजन्तुबाट ३ सय १६ वटा कुखुरा क्षति भएका छन्। त्यस्तै १ सय ९१ वटा घरगोठमा क्षति पुगेको छ। ४ हजार ९ सय ८५ स्थानमा अन्नबालीमा क्षति भएको छ। सरकारले वन्यजन्तुबाट क्षति व्यहोरेका पीडितहरूलाई १३ करोड ७२ लाख ६८ हजार ३ सय २७ रुपैयाँ राहत क्षतिपूर्ति उपलब्ध गराएको जनाएको छ। क्षतिको राहत दिलाउन सामूहिक बिमा बर्दियाको मधुवन नगरपालिकास्थित खाता जैविकमार्ग क्षेत्रमा बसोवास गर्ने तीन वटा वडाका स्थानीयको सामूहिक बिमा गरिएको छ। डिभिजन वन कार्यालय बर्दियाको सहकार्यमा लुम्बिनी प्रदेश वन तथा वातावरण मन्त्रालयले राष्ट्रिय बिमा कम्पनी लिमिटेड शाखा कार्यालय नेपालगन्ज बाँकेमार्फत वन्यजन्तुबाट हुने सामूहिक दुर्घटना बिमा गरिएको छ। लुम्बिनी प्रदेश सरकार वन तथा वातावरण मन्त्रालय बिमा धारक रही मधुवन नगरपालिका १, २ र ३ नम्बर वडामा बसोवास गर्ने १ हजार ३ सय ११ घरधुरीका ३ हजार ३ सय ९० जना महिला र ३ हजार ३ सय ६६ जना पुरुष गरी ६ हजार ७ सय ५६ जनाको प्रतिव्यक्ति २ लाख रुपैयाँका दरले सामूहिक दुर्घटना बिमा गरिएको डिभिजन वन कार्यालय बर्दियाका प्रमुख प्रवीण बिडारीले जानकारी दिए। बिमाको कुल ३५ करोड १२ लाख रुपैयाँ बिमांक रकम छ। अन्य कुराहरूमा पनि बिमा कम्पनीहरूसँग सहकार्य जारी भएकोले बिमाको थप कार्यक्रम बढाउँदै लैजाने तयारी वन कार्यालयको छ। बिमा अवधि २०८१ असार ३० गतेदेखि २०८२ असार २० गते सम्म १ वर्षको कायम छ। भुक्तानीको लागि दुर्घटना भएको ३५ दिनभित्र बिमकलाई जानकारी दिनुपर्ने व्यवस्था तोकिएको छ। बिमालेख कायम गरेको अवधिमा बिमालेखमा परिभाषित दुर्घटनाको एक मात्र प्रत्यक्ष कारणबाट बिमितलाई भएको शारीरिक क्षतिमा बिमालेखको लाभको तालिकामा उल्लेख भएबमोजिमको रकम बिमकले भुक्तानी पाउने व्यवस्था तोकिएको डिभिजन वन कार्यालय बर्दियाका वन अधिकृत टंक गुरुङ बताउँछन्। दाबी जालसाजीपूर्ण भए, दाबीको सिलसिलामा बिमालेख धारक वा बिमित वा निजको तर्फबाट कार्य गर्ने व्यक्तिले झुट्टा बयान दिई अनुचित लाभ उठाउन खोजे, बिमा ऐन २०४९ बमोजिम बिमा समितिले बिमकको पक्षमा फैसला गरेको ३५ दिनभित्र उच्च अदालतमा उजुरी नगरे बिमा भुक्तानी नहुने प्रावधान छ। गुरुङले भने वन्यजन्तुबाट दुर्घटना भई मृत्यु वरण गरेको अवस्थामा बिमा रकम दुई लाख रुपैयाँ उपलब्ध हुन्छ। लुम्बिनी प्रदेश सरकारले वन्यजन्तु प्रभावित क्षेत्रका स्थानीयको सामूहिक बिमा गरेपछि पीडितले समयमै राहत रकम पाउन सहयोग पुग्ने खाता सामुदायिक वन समन्वय समितिका अध्यक्ष हरि गुरुङको भनाइ छ।"
सरकार लगानीमैत्री वातावरण निर्माणका लागि प्रतिबद्ध छ,"लगानी बेगर उद्योग व्यवसाय सञ्चालन हुन्न, उद्योग व्यवसाय बेगर रोजगारी सिर्जना हुँदैन र कर आधार विस्तार हुन सक्दैन। हरेक वर्ष मंसिर १ गतेलाई कर दिवस मनाउने गरिन्छ। वैज्ञानिक कर प्रणालीतर्फको प्रस्थान विन्दुका रुपमा नेपालमा मूल्य अभिवृद्धि कर लागू भएको दिनको स्मरण गर्दै हरेक वर्ष मंसिर १ गते राष्ट्रिय कर दिवस मनाउन थालिएको हो। यस वर्ष कर प्रणालीको सार : लगानीको आधार भन्ने नाराका साथ आन्तरिक राजश्व विभागले कर दिवस मनाउँदै छ। कर दिवसको अवसरमा कर प्रणालीका विषयमा केन्द्रित भइ कर संवाद, अन्तर्क्रिया, छलफलका कार्यक्रम संचालन भइरहेको छ। कर प्रशासनले हालसम्म गरेका सुधारका विषयमा समीक्षा भइरहेको छ। देशव्यापी माध्यमिकस्तर सम्मको कविता प्रतियोगिता आयोजना गरी बालबालिकालाई करको महत्वका विषयमा बोध गराउने प्रयास गरिएको छ। कर सचेतना कार्यक्रम मार्फत कर शिक्षालाई विद्यालय शिक्षामा क्रमशः आन्तरिकीकरण गर्ने गरिएको छ। कर प्रणाली सुधारका लागि सरकारले पछिल्लो समयमा गरेको नीतिगत, प्रणालीगत र प्रक्रियागत विषयमा सरोकारवालाई जानकारी गराइएको छ। करदातामैत्री कर प्रशासनको विकास र व्यवसायिक कार्यवातावरणका लागि सरकारले गर्नुपर्ने सहजीकरणको विषयमा तथ्य र तथ्यांकमा रहेर छलफल भइरहेको छ। त्यसैगरी कराधार संरक्षणका लागि क्षेत्रगत र शिर्षकगत रुपमा कर राजश्वमा सबैभन्दा बढी योगदान पुर्याउनुहुने करदातालाई सम्मान र कदर गर्नका साथै करको दायरा बाहिर रहेका करदातालाई करको दायरामा आउन प्रेरित गर्ने दिनको रुपमा यस दिवसलाई लिइएको छ। निरन्तरको संवाद र छलफलले कर प्रशासन र करदातामा सकारात्मक उर्जाको सम्प्रेषण भएको छ। कर दिवसलाई सार्थक बनाउन सरकार र करदाताको भूमिका सबैभन्दा महत्वपूर्ण रहने हुँदा विद्यमान समस्या र चुनौतीको सामना गर्दै व्यावसायिक कर प्रशासन विकासका लागि दुबै पक्षबीच परिणामूलक सहकार्य जरुरी छ। संविधानले परिकल्पना गरे अनुसार समुन्नत एवं आत्मनिर्भर अर्थतन्त्रको माध्यमबाट समाजवाद उन्मुख राष्ट्र निर्माणको लागि आन्तरिक स्रोतको अधिकतम र दिगो रुपमा परिचालन जरुरी छ। अर्थतन्त्रको संरचनागत रुपान्तरणका लागि आर्थिक सुधारका कार्यक्रमको आवश्यकता सरकार र निजी क्षेत्र दुबैबाट गरिएको छ। बजेटले चालु आर्थिक वर्षलाई आर्थिक सुधारको वर्षको रुपमा घोषणा गरे अनुरुप सरकारले उच्चस्तरीय आर्थिक सुधार आयोग गठन गरिसकेको छ। कर प्रणालीलाई आर्थिक सामाजिक न्यायका लागि उपयोग गर्ने सरकारको नीति अनुरुप राजश्व परिचालनलाई दिगो, भरपर्दो, व्यवस्थित र अनुमानयोग्य बनाउने गरी कार्य गर्न आन्तरिक राजश्व विभाग प्रयत्नशील रहेको छ। कर प्रशासनमा रहेका समस्या र नवीनतम् चुनौतीको सामना गर्न सक्ने गरी कर प्रणालीको विकास गर्न विभाग प्रतिबद्ध रहेको छ। करको सम्बन्ध अर्थतन्त्रका सबै अवयवहरुसँग करको गहिरो सम्बन्ध रहन्छ। उद्योग, व्यापार, कृषि, पर्यटन, लगानी, रोजगारी, सूचना प्रविधि र नवप्रवर्तनको विकासबाट मात्र अनुमानयोग्य राजश्व प्रणालीको विकास गर्न सकिन्छ। जुनसुकै क्षेत्रको लगानी भएतापनि निजी क्षेत्रको नेतृत्वदायी भूमिका रहने गर्दछ। कर कानुनको परिपालना बढाउन र कर करको रुपमा नभै स्वतस्फूर्त तिर्ने वातावरण बनाउन सरकारका साथ साथै निजी क्षेत्रको समेत सक्रिय सहभागिता आवश्यक रहन्छ र यसैमा कर दिवसको सान्दर्भिकता झल्किन्छ। यो दिवस सरकारको मात्र नभइ निजी क्षेत्र, नागरिक समाज, सम्पूर्ण संघ संगठन र नागरिकको पनि हो। यो दिवस संघीय सरकारको मात्र नभई प्रदेश सरकार र स्थानीय तहको पनि हो। स्रोतमाथिको दबाब व्यवस्थापनका लागि तीनै तहका सरकारले राजश्व परिचालनका नयाँ नयाँ स्रोत खोज्न जरुरी छ। त्यसैगरी कर कानुनको परिपालनास्तर बढाउन पनि तीनै तहका सरकारबीच समन्वय र सहकार्य आवश्यक छ। व्यावसायिक कार्यसंस्कृति भएका करदाताले कर कानुनको परिपालना पूर्ण रुपमा गरी अन्य करदाताको लागि असल र आदर्श करदाताको रुपमा स्थापित हुन आवश्यक छ। संघीयता कार्यान्वयनपश्चात तीन तहका सरकार र तीन तहको आर्थिक कार्यप्रणाली कार्यान्वयनमा रहेको छ। हरेक आर्थिक वर्ष संघीय सरकारको बजेटमार्फत राजश्व नीति आउने गर्दछ। करदाताले व्यापार व्यवसाय कानुन बमोजिम मात्र गर्ने, वित्तीय विवरण समयमा पेश गर्ने र पेश गर्दा करदाता इमान्दार बन्ने, व्यवसाय गरेको आधारमा राज्यलाई तिर्नुपर्ने कर समयमै तिर्ने साथै सामान बेच्दा बिल बिजक जारी गर्ने, बिल यथार्थपरक जारी गर्ने संस्कारको विकास गर्ने प्रथम व्यक्ति स्वमं करदाता नै हो। सरकारले कर प्रणालीमा गरेको सुधार करदाताको लागि हो र सो को परिपालना गर्नु करदाताको कर्तव्य हो भन्ने विषयलाई दिवसका दिन पुनः दोहोर्याउन आवश्यक छ। करपरिपालना बढाउन कर प्रशासनको भूमिका अझ थप सशक्त बनाउन जरुरी छ। स्वदेशी तथा विदेशी लगानी आकर्षित गर्न सरकार प्रतिबद्ध यस वर्षको कर दिवसको नाराले कर लक्ष्य अनुसार संकलन गर्न लगानी आवश्यक छ भन्ने सार्थक सन्देश दिएको छ। लगानी बेगर उद्योग व्यवसाय सञ्चालन हुन्न, उद्योग व्यवसाय बेगर रोजगारी सिर्जना हुँदैन र कराधार विस्तार हुन सक्दैन। आन्तरिक स्रोतको दिगोपनाका लागि करका दर बढाउनेभन्दा पनि लगानी बढाउन जरुरी छ भन्ने विषयलाई महत्व दिएको छ। कर र लगानीको विषयलाई मनन गर्दै गर्दा यसै वर्ष तेस्रो लगानी सम्मेलन सम्पन्न भएको र लगानीसम्बन्धी आठ कानुनमा एकैपटक गरिएको सुधारले सरकार लगानीमैत्री वातावरण निर्माणका लागि प्रतिबद्ध छ भन्ने सन्देश दिएको छ। व्यावसायिक वातावरण सुधारका लागि कानुन परिमार्जनका साथै लगानी सुरक्षाको प्रत्याभूति, द्विपक्षीय लगानी र दोहोरो करमुक्ति सम्झौता, प्रविधि हस्तान्तरणबापत विदेशमा लैजान पाउने व्यवस्थाले स्वदेशी तथा विदेशी लगानी आकर्षित गर्न सरकार प्रतिबद्ध रहेको देखिन्छ। तथापी अपेक्षित रुपमा तोकिएको क्षेत्रमा लगानी वृद्धि हुन नसकेको तथ्य तथ्याङ्कले देखाउँछ। प्राथमिकताका क्षेत्रमा लगानी वृद्धि हुन नसकेको कारण करमा संकुचनको स्थिति सिर्जना हुनु स्वभाविक हुन सक्छ। संघीयता कार्यान्वयनपश्चात तीन तहका सरकार र तीन तहको आर्थिक कार्यप्रणाली कार्यान्वयनमा रहेको छ। हरेक आर्थिक वर्ष संघीय सरकारको बजेटमार्फत राजश्व नीति आउने गर्दछ। राजश्व प्रणालीमा सुधार गरी मुलुकभित्र आर्थिक क्रियाकलापमा विस्तार, लगानी प्रवर्द्धन र स्वदेशी उत्पादन एवं उद्यमलाई प्राथमिकता, राजश्वको दायरा विस्तार र कराधार संरक्षण गर्दै दिगो पारदर्शी एवं समन्यायिक राजश्व प्रणालीको विकास, राजश्व प्रशासनको दक्षता र व्यावसायिकता अभिवृद्धि लगायतका विषय समावेश भएका छन्। यी विषय कार्यान्वयनका लागि आन्तरिक राजश्व विभागले कार्ययोजना बनाएर परिणाम देखिने गरी कार्य गरिरहेको छ। पछिल्लो समय राजश्व प्रशासनमा निकै नै महत्वपूर्ण सुधार भएका छन् । आन्तरिक राजश्व परिचालन रणनीति कार्यान्वयनमा आएको छ। कर छुट दिँदा सरकारले त्याग गरेको करको हिसाब सरकारको वित्तीय प्रतिवेदनमा प्रतिबिम्बित हुने गरी कर खर्च प्रणालीको अवलम्बन गरिएको छ। उपभोक्तालाई बिलिङ प्रणालीमा आकर्षित गर्न डिजिटल माध्यमबाट भुक्तानी गरिएको मूल्य अभिवृद्धि करको १० प्रतिशत रकम उपभोक्तालाई फिर्ता दिने व्यवस्था कार्यान्वयन भएको छ। कर चुहावट नियन्त्रणका लागि व्यावसायिक कारोबारको भुक्तानी विद्युतीय माध्यम वा क्यूआर कोडमार्फत गर्दा व्यावसायिक खातामा मात्र भुक्तानी गर्नुपर्ने व्यवस्था अनिवार्य गरिएको छ। कराधार क्षयीकरण मुनाफाको स्थानान्तरण तथा आयको खण्डीकरण जस्ता अभ्यासबाट हुने करछलीको रोकथाम र न्यूनीकरणको लागि हस्तान्तरण मूल्यसम्बन्धी निर्देशिका कार्यान्वयन भएको छ। राजश्व प्रशासनमा इन्टेलिजेन्स युनिट खडा गरी सूचनाको प्राप्ती वर्गीकरण एकीकरण र विश्लेषण गर्ने प्रणालीको विकास भएको छ। कराधार विस्तार गर्न मूल्य अभिवृद्धि कर छुट दिइएका वस्तु तथा सेवाको सूची घटाइएको छ। राजश्व प्रशासनले कर कानून कार्यान्वनमा कठोर र व्यवहारमा नम्र को नीतिलाई अनुशरण गरेको छ। प्रणालीमार्फत नै करदाताको सम्पूर्ण काम हुने हुँदा राजश्व प्रशासनबाट प्रवाह हुने सेवा क्रमश : पेपरलेस र फेसलेस हुँदै गएको छ। सुधारका प्रयासलाई इमान्दार भएर कार्यान्वयन गर्नु हामी सबैको कर्तव्य हो। कर प्रणालीमा सुधार कर प्रणालीमा सुधार भएपनि कर कानुनको परिपालना अपेक्षित हुन सकेको छैन। कर्मचारीमा कामप्रतिको उदासीनता र जोखिम नलिने प्रवृति हावी हुँदै गएको छ। करदातामा कर नतिर्ने बानीको विकास हुँदै गएको कारण कर प्रशासनको लागि बक्यौता जटिल समस्या बन्न पुगेको छ। कर तिर्नको लागि पत्राचार गर्दा सम्पर्कमा नआउने करदाताको संख्या अत्याधिक रहेको छ। सँगसँगै ठूलो मात्रामा बक्यौता रहेको कारण करदाताले कर चुक्ता प्रमाणपत्र नपाउने, चुक्ता प्रमाणपत्र वेगर बैंकको ऋण नविकरण नहुने साथै नयाँ खरिद प्रक्रियामा भाग लिन नपाउने जस्ता गुनासा करदाताबाट दैनिकजसो आइरहेको हुन्छ। बैंकमा रिजर्भ बढी नै रहनु र आर्थिक क्रियाकलाप अपेक्षित वृद्धि हुन नसक्नु प्रमु्ख कारक अनुमान गर्न सकिन्छ। तथापि करदाताले बक्यौता तिर्नु साटो व्यवसाय बन्द गर्ने, भौतिक रुपमा सञ्चालित व्यवसायलाई अनलाइनमार्फत गर्ने, बिल बिजक जारी नगर्ने, करको दायरामा आउन अटेरी गर्ने, अर्कैको नामबाट व्यापार व्यवसाय गर्ने जस्ता व्यवहार सामान्य भएका छन्। करदाताको यस्ता व्यवहारमा शुद्धीकरण गर्न र कर कानुनको परिपालना बढाउन कर प्रशासन इमान्दार भएर अघि बढ्नुपर्ने देखिन्छ। अन्त्यमा, अर्थतन्त्रमा विगत केहि वर्षदेखि देखापरेका आन्तरिक तथा बाह्य घटना परिघटनाको कारण राजस्व परिचालनमा आशातीत परिणाम आउन सकेको छैन। सार्वजनिक खर्चमा दिनानुदिन भएको बढोत्तरी अनुरुप राजस्व परिचालन गरी स्रोतको व्यवस्थापनमा तालमेल मिलाउनु चुनौती पूर्ण रहेको छ। यसका लागि करको दायरा विस्तार गर्ने, अनौपचारिक अर्थतन्त्रलाई औपचारिक अर्थतन्त्रमा ल्याउने, डिजिटल कारोबारको कराधारको संरक्षण तथा नियमन र स्वयंकर प्रणालीमा आधारित प्रविधि एवं करदातामैत्री प्रशासनलाई आत्मसाथ गर्दै स्वेच्छिक कर सहभागिता अभिवृद्धि गर्न विद्यमान कर प्रणालीमा निरन्तर सुधार गर्दै गएको छ। यी सुधारलाई संस्थागत गर्दै कर प्रशासनलाई अझ बढी व्यावसायिक, सक्षम, सुदृढ र करदातामैत्री प्रशासनको रुपमा स्थापित गर्न हामी सबै प्रतिबद्ध र एकजुट हुन जरुरी छ। त्यसैगरी करदातामा रहेको कर छल्ने, कर तिर्न अटेर गर्ने, स्किम कुरेर बस्ने प्रवृत्तिबाट माथि उठी कर राज्य सञ्चालनको आधार हो र संकलित कर समयमा तिर्नु हामी सबैको दायित्व हो भन्ने सन्देश करदाताबाट दिन जरुरी छ। कर दिवसलाई सार्थक बनाउन सरकार र करदाताको भूमिका सबैभन्दा महत्वपूर्ण रहने हुँदा विद्यमान समस्या र चुनौतीको सामना गर्दै व्यावसायिक कर प्रशासन विकासका लागि दुबै पक्षबीच परिणामूलक सहकार्य जरुरी छ। कर दिवस कर प्रशासनको अवस्था र व्यवस्थाको विषयमा खुलेर छलफल गर्ने दिन भएकोले यसलाई हामी सबैले भव्य बनाउनु पर्दछ। यो दिवसले हामीलाई सबैलाई जिम्मेवार र जवाफदेही बनाउन बल मिलोस्। आजको दिन कर करले हैन स्वतस्फूर्त तिर्ने संस्कारको विकास गरौं र असल करदाताको पहिचान बनाऔं, कर तिर्नेलाई सम्मान गरौ भन्ने अर्थपूर्ण सन्देश सबै पक्षबाट दिन जरुरी छ। कर दिवस, २०८१ को सबैमा शुभकामना।  शर्मा नेपाल सरकारका सहसचिव हुन्।"
"पाकिस्तानमा वायु प्रदूषण धेरै बढ्यो : स्वास्थ्य संकटकाल घोषणा, ३ दिन लकडाउन","स्लामावाद : पाकिस्तानको पञ्जाब सरकारले लाहोर र मुल्तानमा स्वास्थ्य संकटकाल लगाएको छ। विद्यालयहरू बन्द गर्न आदेश दिएको छ। यसका साथै रेस्टुरेन्ट, पसल, बजार र सपिङ मल बेलुका ८ बजेसम्म बन्द हुनेछन् । पाकिस्तानको पञ्जाब प्रान्त आजकल वायु प्रदूषणबाट ग्रस्त छ। लगातार बढ्दो एयर क्वालिटी इन्डेक्स (एक्यूआई) लाई ध्यानमा राख्दै, पञ्जाब सरकारले लाहोर र मुल्तान जस्ता धुवाँ प्रभावित शहरहरूमा स्वास्थ्य आपतकाल लगाएको छ। प्रदूषण नियन्त्रणका लागि अन्य धेरै ठूला निर्णयहरू भएका छन्। पञ्जाब सरकारका वरिष्ठ मन्त्री मरियम औरंगजेबले शुक्रबार (१५ नोभेम्बर २०२४) लाहोरमा यस समस्याबारे मिडियासँग कुरा गरेकी थिइन्। उनले धुवाँको समस्याले गर्दा स्वास्थ्य संकट उत्पन्न भएको बताइन्। पाकिस्तानको पञ्जाब प्रान्तको सरकारको १० वर्षे जलवायु परिवर्तन नीति पनि घोषणा गरेको छ। यसमा बाढी, प्राकृतिक प्रकोप, पुनर्स्थापना जस्ता समस्याहरू समावेश छन्। एक्यूआई दुई पटक २ हजारभन्दा माथि पाकिस्तानी टिभी च्यानल जियो न्यूजको रिपोर्ट अनुसार पञ्जाबको राजधानी लाहोर र मुल्तानमा अवस्था सबैभन्दा खराब छ । यहाँको एक्यूआई दुई पटक २ हजार नाघेको छ । कमजोर एक्यूआई को सन्दर्भमा लाहोर संसारको सबैभन्दा प्रदूषित शहरमा पर्छ। तीन दिन लकडाउन मुल्तान र लाहोरमा हप्ताको तीन दिन  शुक्रवार, शनिबार र आइतवार पूर्ण रूपमा लकडाउन हुने जनाइएको छ। यति मात्र होइन एक सातासम्म निर्माण कार्यमा रोक लगाइएको छ । सावधानीको रूपमा पञ्जाब सरकारले लाहोर र मुल्तानमा स्वास्थ्य आपतकाल लगाएको छ । स्कूलहरू बन्द गर्न आदेश दिएको छ। यसका साथै मुल्तान र लाहोरमा रेस्टुरेन्ट, पसल, बजार र सपिङ मल बेलुका ८ बजेसम्म बन्द गर्न निर्देशन दिइएको छ । रिपोर्टका अनुसार लाहोर र मुल्तानका रेष्टुरेन्टहरूले हाल बेलुका ४ बजेसम्म मात्र सेवा दिनेछन्। यद्यपि, टेकअवे सेवा बेलुका ८ बजेसम्म जारी रहनेछ । अहिलेको एक्यूआई रेट हेर्ने हो भने सबैभन्दा प्रदूषित सहर भारतको दिल्ली रहेको छ। हाल दिल्लीको एक्यूआई ८३६ छ। त्यस्तै दोस्रोमा पाकिस्तानको लाहोर सहर रहेको छ। लाहोरको एक्यूआई यो समाचार तयार पार्दा ७२२ रहेको छ। तेस्रो प्रदूषित सहर बंगलादेशको ढाका बनेको छ। ढाकाको एक्यूआई हाल २६८ रहेको छ। नेपालमा पनि पछिल्लो समय वायु प्रदूषण दिनानुदिन बढ्दो छ। एक्यूआई र्याङ्कमा नेपाल अहिले १४औं स्थानमा रहेको छ। हाल नेपालको एक्यूआई १५३ रहेको छ। एक्यूआई इन्डक्समा ५० सम्म एक्यूआई भएकोलाई राम्रो वा गुणस्तरीय वायु मानिन्छ। त्यस्तै ५०१०० सम्मलाई मध्यम स्तरको हावा मानिन्छ। साथै १००१५० सम्म बिरामी मानिसका लागि हानिकारक मानिन्छ, १५०२०० सम्मको लाई अस्वस्थकर हावा मानिन्छ। त्यस्तै २००३०० सम्म एक्यूआई भएकोलाई धेरै खराबमा राखिएको छ। ३०० भन्दा बढी एक्यूआई भएकोलाई स्वास्थ्यको हिसावले अति खतराको तह मानिन्छ।"
आज यी प्रदेशका पहाडी भूभागमा पानी पर्ने,"काठमाडौं : आज बिहान कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सफा रहेको मौसम पूर्वानुमान महाशाखाले जनाएको छ। बिहान तराईका केही स्थानहरूमा बाक्लो हुस्सुकुहिरो लागेको जनाइएको छ। आज दिउँसो कोशी र गण्डकी प्रदेशका पहाडी भूभागका एकदूई स्थानमा हल्का वर्षाको सम्भावना रहेको महाशाको बुलेटिनमा उल्लेख छ । आज राती भने देशभर मौसम सामान्यतया सफा नै रहने छ। आइतबार पनि तराईका केही भागमा बिहान हुस्सु वा कुहिरो लाग्ने र कोशी र गण्डकी प्रदेशका पहाडी भूभागका एकदुई स्थानमा हल्का वर्षा हुने जनाइएको छ। महाशाखाको साप्ताहिक बुलेटिनमा देशका तराई भूभागमा साता भरि नै बिहान क्षणिक हुस्सु कुहिरो लाग्ने जनाइएको छ। त्यस्तै अधिकतम र न्यूनतम तापक्रम देशको हिमाली भूभागमा हल्का घट्ने र पहाडी तथा तराईका भूभागमा साताभर उल्लेखनीय परिवर्तन नभए पनि साताको अन्त्यमा हल्का घट्ने जनाइएको छ।"
"झाँसीमा मेडिकल कलेजको शिशु वार्डमा भीषण आगलागी : १० शिशुको मृत्यु, धेरै गम्भीर घाइते",झाँसी : शुक्रबार (नोभेम्बर १५) राति युपीको झाँसीमा मेडिकल कलेजमा भीषण आगलागी भएको छ । झाँसीका डीआईजी कला निधि नैथानीले १० बालबालिकाको मृत्यु भएको पुष्टि गरेका स्थानीय समाचारहरुमा उल्लेख छ। महारानी लक्ष्मी बाई मेडिकल कलेजको शिशु वार्डमा आगलागी भएको हो । दुर्घटनामा धेरै शिशु गम्भीर घाइते भएका जनाइएको छ । यहाँ ५० भन्दा बढी बालबालिका भर्ना गरिएका थिए । त्यहाँ रहेका बच्चाहरुलाई नजिकैको सुपर स्पेशलिटी वार्डमा भर्ना गरिएको जनाइएको छ । आगलागीपछि अस्पताल परिसरमा भागदौड मच्चिएको थियो । दमकलले आगो निभाएको छ । प्रारम्भिक जानकारी अनुसार सर्ट सर्किटबाट आगलागी भएको अनुमान गरिएको छ। मुख्यमन्त्री योगी आदित्यनाथले मेडिकल कलेजमा भएको दुर्घटनाको जानकारी लिएका छन्। उनले तत्काल घटनास्थलमा पुगेर राहत कार्यलाई तीव्रता दिन अधिकारीहरुलाई निर्देशन दिएका हुन् । साथै घाइतेहरूको तत्काल उपचार गर्न निर्देशन दिइएको छ । उनले घाइतेहरूको शीघ्र स्वास्थ्यलाभको कामना पनि गरेका छन् । सीएम योगीले ट्विटरमा झाँसीको मेडिकल कलेजको एनआईसीयूमा भएको दुर्घटनामा बालबालिकाको मृत्यु अत्यन्तै दुखद र हृदयविदारक रहेको जनाउँदै जिल्ला प्रशासन र सम्बन्धित अधिकारीहरूलाई राहत र उद्धार कार्य तीव्र गतिमा सञ्चालन गर्न निर्देशन दिएका छन्। साथै उनले मृतकको चीर शान्ति र घाइतेहरूको शीघ्र स्वास्थ्य लाभको कामना गरेका छन्। १२ घण्टाभित्र छानबिन प्रतिवेदन बुझाउन निर्देशन मुख्यमन्त्रीको निर्देशनमा मन्त्री ब्रिजेश पाठक र प्रमुख स्वास्थ्य सचिव झाँसी प्रस्थान गरेका छन् । आयुक्त र डीआईजीलाई दुर्घटनाको छानबिन गरी १२ घण्टाभित्र मुख्यमन्त्रीलाई प्रतिवेदन बुझाउन निर्देशन दिइएको छ । आगोलाई एक दर्जनभन्दा बढी दमकलले नियन्त्रणमा लिएका थिए। घटनाको जानकारी पाएलगत्तै एक दर्जनभन्दा बढी दमकल घटनास्थलमा पुगेर आगो नियन्त्रणमा लिएको हो।
अंग्रेजीमा देउडा गीत लेख्ने धनराज,"धनराज जोशी देउडागीतका अध्येतामात्र नभएर विज्ञ व्यत्तिात्व नै हुन्। उनको पुस्तकले लोकसाहित्यमा नयाँ आयाम थपेको छ। अंग्रेजीमा देउडा गाउँछन् मिस्टर धनराज जोशी ती गाउँछन् चौबिसै घण्टा जस्तो बग्छ कोशी । देउडा गाउँदै मीठो, अंग्रेजी सिकौं छिटो नामक पुस्तक प्रकाशित गरेर प्रख्याति कमाएका उनै जोशी हाल हामीमाझ हुनुहुन्न । २०७८ कात्तिक २ गते सुदूरपश्चिममा आएको बेमौसमी बर्षात्का कारण जन्मभूमि बझाङ्ग छान्नामा बाढीका कारण उहाँको दु : खद् निधन हुन पुग्यो । सुदूरपश्चिमले एकजना बिद्वान् ब्यक्तित्व गुमायो । हामीले अभिभावक गुमायौं । प्राकृतिक विपत्तिका कारण राष्ट्रमा धेरै धनराज जस्ताको निधनले बौद्धिक क्षति ब्यहोर्नु परेको तीतोसत्य हामीमाझ छ । स्व जोशीले २०२८२९ सालमा मानवताबादी राजा जयपृथ्वीबहादुर सिंहले स्थापना गरेको बझाङ्गको ऐतिहासिक विद्यालय सत्यबादी माविबाट एसएलसी उत्तीर्ण गरेका थिए । जिल्लालाई उज्यालो पार्ने गुरु रामदत्त अबस्थीका प्यारा चेला थिए, उनी । परममित्र थिए, तलकोटका स्व देवीचन्द्र जोशी । दुवैजना मिलनसार र शिक्षाप्रति लगाव भएका कारण धनराजले जीन्दगीमा छिमेकी जिल्ला बाजुरामा शिक्षाको ज्योति बाले अनि देवीचन्द्रले तलकोट दरा बझाङ्गलाई उज्ज्यालो पारे । गत भदौमा सांस्कृतिक यात्रामा अमेरिका भ्रमणको क्रममा मासाचुसेटस् राज्यको बोस्टनमा रसायन शास्त्रमा विद्यावारिधि गरेका धनराजका छोरा डा विष्णु र उनकी अर्धाङ्गीनी डा आयुशाको निवासमा सातादिन प्रेमपूर्वक बस्ने मौका पाएँ । त्यहीबेला नेपाली बझाङ्गी र अंग्रेजीमा लेखिएको यो दुर्लभ पुस्तक विष्णुले उपहार दिए । पिता जस्तै पुत्र पनि देउडा लेखनका असल सर्जक रहेछन् । अमेरिकामा बस्दा सो पुस्तक पूरै पढ्न नपाए पनि स्वदेश फर्केपछि अध्ययन गरें । निकै महत्वपूर्ण रहेछ, देउडासम्बन्धी अंग्रेजीमा लेखिएको यो पुस्तक । २०७५ भाद्र २८ गते प्रकाशित यो पुस्तक देउडालाई अंग्रेजीमा उल्था गरिएको पहिलो कृति मानिन्छ । जहाँसम्म परानी रन्छ, आशा हुन्छ ताजा । लुगाले चिनिन्न मान्छे, गुणले हुन्छ राजा ।। उक्त गीतलाई अंग्रेजीमा यसरी पद्यात्मक तरिकाले देउडामय बनाई उल्लेख गरेका छन् स्व जोशीले : एज लङ्ग एज लाइफ रिमेन्स, होप रिमेन्स फ्रेस, म्यान इज नोटेड बाई हिज भच्र्यू नट बाई सिम्प्ली ड्रेस । आठ भागमा वर्गीकरण गरिएको सो पुस्तकमा जीवन र जगत्मा आइपर्ने, देखापर्ने, भोग्नुपर्ने सबै विषयबस्तु गीतमा सरल तरिकाले उतारेको पाइन्छ । अंग्रेजीमा पनि कवितात्मक, गीतात्मक तवरले ब्याख्या गरेकाले देउडागीतसम्बन्धी जिज्ञासुका लागि यो पुस्तक महत्वपूर्ण छ । बझाङ्गी प्रत्येक शब्दको अर्थ नेपालीमा र अग्रेजीमा समेत उल्था गरेकाले केवल लोकसंगीत र गीतमा अभिरुचि राख्ने स्रष्टाका लागि मात्र नभएर यो पुस्तकमा सुदुरपश्चिम र कर्णाली प्रदेशका नागरिकले हरेक विषयमा भोग्दै आएका पीडाबारे गहिरिएर ब्याख्या गरेको पाइन्छ : डोटी राम्रो डडेलधुरा, अछाम राम्रो साँफे, शान्ति सन्देश बोकी लैया, हिमचुलीका डाँफे । तत्कालिन बिद्रोही नेकपा माओवादीले सञ्चालन गरेको १० बर्षे जनयुद्धमा विद्रोही पक्ष र सरकार पक्षबाट गरी १७ हजार नेपालीको अकालमा ज्यान गयो । देश अशान्तिको भूमरीमा फस्यो । यही कुरालाई जोशीले शैलीबद्ध तवरले हिमालमा बस्ने डाँफे चरीलाई शान्ति सन्देश मेरो देशमा ल्याइपुर्याऊ भनी आग्रह गरेका छन् । साथै कुनै बेला डोटी र डडेलधुराको एकात्मकताको चर्चा गर्दै अछामको साँफेबगर र डडेलधुरा अत्यन्त सुन्दर भूमि हुन् भनी सरल तरिकाले ब्याख्या गरेका छन् । ऐतिहासिक यो गीतलाई बचाउँदै नेपालको प्राकृतिक सौन्दर्यको चर्चासमेत गरे । यही गीतलाई अंग्रेजीमा कवि तथा सफल गीतकार स्व धनराजले यसरी उतारे : डोटी बेस्ट डडेलधुरा अछाम बेस्ट साँफे ब्रिङ टु अस पीस मेसेज हिमालयन डाँफे । २४२ पृष्ठ लामो देउडा लेखनीको यो पुस्तक वास्तवमा देउडा डिक्स्नरी जस्तै मननीय छ । शब्द सरल छन्, अर्थपूर्ण छन्, भावपक्ष गहिरो छ । नबुझ्दाखेरि सुरुमा पाठक अलमलिन सक्छ तर एकाग्र भएर अध्ययन गर्ने हो भने किताबले सुदूरपश्चिमको जनजीवनसम्बन्धी ऐनाको काम गर्छ । एक ठाउँमा गीतकारले भनेका छन् : निन्द्रालाई बिस्तारा छैन, प्रितीलाई जात छैन, अनाथलाई दिन पनि छैन, दु : खीलाई रात छैन । अंग्रेजीमा यही गीतलाई यसरी जोडेका छन् । जुन शब्द अंग्रेजी नबुझ्नेका लागि नेपाली अंग्रेजीमा पनि उल्था गरी सरल बनाएका छन् : नाइदर स्लिप निडस् द बेड नर डज लभ सिक्स कास्ट नाइदर ब्लाइन्ड सिज द डेलाइट नर स्याड ह्याभ नाइटस् रेस्ट । सामान्य सोच र विचारले देउडा गीत जमिन्नन् । विशेष दिमाकी खुराक नै चाहिन्छ, तत्काल गीतको रचना गर्न । अझ डेढी कदम चलाउँदै गीत गाउँदै अघि बढ्नु बढाउनु गोलाकार तवरले पाइताला मिलाएर घण्टौंसम्म घुमेर गीतमा लय हाली गाउनुलाई विशेष खुबी नै मानिन्छ । त्योभन्दा ठूलो खुबी देउडा गीतलाई अंग्रेजीमा अनुबाद गरी देउडा गीतका १४१४ अक्षर मिलाएर पठनीय बनाउनुमा विशेष विद्वता देखिन्छ । सामान्य ज्ञानले देउडाको भण्डारलाई अंग्रेजी देउडामा उतार्न सकिने विषय होइन । असम्भव भन्ने कुरा मुर्खको डायरीमा हुन्छ भन्ने कुराको पनि प्रमाण हो यो इङ्गिस पर्फेक्ट विथ देउडा इफेक्ट पनि नाम दिइएको देउडासम्बन्धी गहकिलो पुस्तकले । कुनै बेला केटाकेटाको एक समूह र केटीकेटीको अर्को समूह बनाएर देउडा खेल्ने (नृत्य गर्ने) जमाना थियो । अहिले समयको परिवर्तनसँगै केटाकेटी सँगसँगै हात समातेर पाइताला मिलाएर देउडा खेल्ने गरिन्छ । रामरमिता निकै हुन्छ यस्तो गायन विधिमा । प्रस्तुत पुस्तकमा पनि रंगीन शैलीमा केटाकेटीले संयुक्त रुपमा देउडा खेलेको तस्वीर उतारेको पाइन्छ । साथै केटाकेटी बीचका प्रश्नोत्तरी देउडा गीतमा लेखकले रोचक रुपमा शब्द संयोजन गरेका छन् : जस्तै केटा भैंसी चर्दा घाणो बज्यो रनबनै थर्काउन्या को होली बाबुकी छोरी भाग्यो मन् फर्काउन्या । केटी लोग्ने मान्छे क्या हुँदा हुन् जता पनि भाग्दा जै देख्यो सुन्दरी केटी उइकाइ पछि लाग्दा ।। देउडागीतमा अनुप्रयास मिल्नैपर्छ, गीतले दिन खोजेको अर्थ खुलाउनै पर्छ र गीति धर्म कायम राख्नैपर्छ अनिमात्र गीतकार सफल भएको मानिन्छ । स्व धनराज यस विषयमा निपूर्ण देखिन्छन्, कतै पनि खोट लगाउने ठाउँ देखिँदैन । जस्तो गीतको माथिल्लो पंक्तिले जता पनि भाग्दा, लेखिएको छ भने अन्तिम पंक्तिले अनुप्रयास मिलाएर उइकाइपछि लाग्दा लेखेर गीतको पंक्ति सुन्दर बनाएको देखिन्छ । माथिका गीतहरूमा भने झैं पछिल्ला यी दुइटा गीतमा पनि अंग्रेजी लवज र शब्द मिलाएर सजाएकाले बढी आकर्षण देखिएका छन् । धनराज जोशी देउडा गीतका अध्येतामात्र नभएर विज्ञ ब्यक्तित्व नै हुन् । यो पठनीय पुस्तकले लोकसाहित्यका क्षेत्रमा देउडा गीत संगीतले नयाँ आयाम थपेको मान्न सकिन्छ ।"
एमाले इलामको अध्यक्षमा बराल र सचिवमा सुवेदी निर्वाचित,"फिक्कल : नेपाल कम्युनिष्ट पार्टी (एमाले) इलामको अध्यक्षमा गणेशप्रसाद बराल निर्वाचित भएका छन्। आज बिहान भएको मतगणनामा रेन्द्रनाथ भट्टराईलाई १८६ मतान्तरले हराउँदै बराल अध्यक्षमा निर्वाचित भएको निर्वाचन कमिटीले जनाएको छ। बरालले ३८१ मत प्राप्त गर्दा भट्टराईले १९५ मत मात्र प्राप्त गरे। उपाध्यक्षमा उदयबहादुर राई, सचिवमा रामप्रसाद सुवेदी (रविन्द्र), उपसचिव (खुला) मा रमेश राई, उपसचिव (महिला) मा प्रतिस्पर्धी विष्णुमाया रिमाल (आचार्य) निर्वाचित भएका छन्। सहमतिमा नेतृत्व चयन गर्ने प्रयास असफल भएपछि पदाधिकारी सबैमा निर्वाचन भएको थियो। बिहीबारदेखि सुरु भएको ११औँ अधिवेशनमा इलामका ८१ वटा, २१ जनसङ्गठन र पेसागत सङ्गठन, तीन इलाका शाखा एउटा विशेष वडा कमिटीबाट चयन भएका पाँच सय ८७ प्रतिनिधि सहभागी थिए । मत भने पाँच सय ८१ मात्र खसेको थियो ।"
काठमाडौंमा एपिएफएसएसबी समन्वयात्मक बैठक बस्दै,"काठमाडौं : काठमाडौंमा आजबाट एपिएफएसएसबी आठौँ समन्वयात्मक बैठक बस्ने भएको छ। सशस्त्र प्रहरी बल मुख्यालय हल्चोकमा शनिबार र आइतबार सशस्त्र प्रहरी बल नेपाल (एपिएफ) र भारतको सशस्त्र सीमा बल (एसएसबी) बीचको समन्वयलाई थप प्रभावकारी बनाउन बैठक बस्न लागेको हो। सशस्त्र प्रहरी बलका सहप्रवक्ता शैलेन्द्र थापाका अनुसार बैठकमा सीमा अपराध न्यूनीकरण र रोकथाम, अवैध क्रियाकलाप निगरानी र रोकथाम, सूचना आदानप्रदान तथा संयुक्त रुपमा सीमास्तम्भ रेखदेखलगायत विषयमा छलफल हुनेछ। बैठकमा सीमा सुरक्षालाई थप प्रभावकारी बनाउने, सीमापार अपराध नियन्त्रण गरी सीमा सुरक्षालाई बलियो बनाउन दुई निकायबीच निरन्तर समन्वय र सहकार्य तथा सूचना आदानप्रदान गर्ने बारेमा समेत छलफल हुने उनले बताए । बैठकमा सशस्त्र प्रहरी बलका तर्फबाट सशस्त्र प्रहरी महानिरीक्षक राजु अर्याल र भारतको सशस्त्र सीमा बलका तर्फबाट महानिर्देशक अमृतमोहन प्रसादले प्रतिनिधिमण्डलको नेतृत्व गर्ने जनाइएको छ।"
गोलन्जोरमा बाढीले ध्वस्त विद्यालय पुनर्निर्माण,"सिन्धुली : गत असोज १२ गते रोशी र सुनकोशी नदीमा आएको बाढीले बगाउँदा ध्वस्त भएको सामुदायिक विद्यालय भवनको पुनर्निर्माण थालिएको छ ।सिन्धुलीको गोलन्जोर गाउँपालिका३ मुर्किवेसीस्थित कुशेश्वरी प्राविको भवन पुनर्निर्माण थालिएको हो । सुनकोशी नदीमा आएको बाढीले पुरेर ध्वस्त बनाएको डेढ महिनापछि उक्त विद्यालय भवन पुनर्निर्माण थालिएको गाउँपालिकाका उपाध्यक्ष ज्वालाप्रसाद न्यौपाने (पुकार)ले जानकारी दिए । बाढीले भवनमा क्षति पुयाएपछि विद्यालयको पठनपाठन अवरुद्ध थियो । बाढीले सबै संरचनामा क्षति पुगेपछि दातृ निकाय ब्याक टु लाइफ ईभी जर्मनीको सहयोगमा विद्यालयको पूरै संरचनाको पुनर्निर्माण थालिएको हो । आगामी ६ महिनाभित्रै निर्माण सम्पन्न गर्नेगरी बुधबार एक कार्यक्रमका बीच गाउँपालिकाका अध्यक्ष शंकरराज बराल, उपाध्यक्ष न्यौपाने, दातृ निकाय ब्याक टु लाइफ ईभी जर्मनीका डाइरेक्टर डिकेन्द्र ढकाल, कन्ट्री डाइरेक्टर अच्युत पौडेलले संयुक्त रूपमा विद्यालय भवनको शिलान्यास गरेका छन् । विद्यालय भवन निर्माणको जिम्मा पिनाकल महारुद्र जेभी शंखमूल काठमाडौंले पाएको छ । समुदाय पद्धति विकास सेवा सिन्धुलीको समन्वयमा उक्त विद्यालय भवन निर्माणका लागि ब्याक टु लाइफ ईभी जर्मनीले सहयोग गरेको हो ।विद्यालय भवनको लागत भ्याटसहित १ करोड १३ लाख ६ हजार ५ सय ८४ रुपैयाँ ७३ पैसा छ । विद्यालय भवनमा बाढीले क्षति पुर्याएपछि तिहार पछि व्यक्तिको घर भाडामा लिएर पठनपाठन सुरु गरिएको थियो । वडाध्यक्ष कृष्णप्रसाद पोखरेलका अनुसार मासिक चार हजार भाडा दिने गरी वडाले दुई वटा कोठा भाडामा लिएर विद्यालय सञ्चालन गरेको थियो । तर कक्षा कोठा, डेक्स, वेन्च, कार्यालय सञ्चालनलगायतका समस्या भएपछि ६ महिनाभित्रै भवन निर्माण सक्ने गरी काम सुरु गरिएको वडाध्यक्ष पोखरेलले जनाए ।उक्त विद्यालय भवन निर्माणले स्थानीय ३० घरधुरीका १ सय ६५ जना लाभान्वित हुनेछन् । बाढीले गोलन्जोरसहित सिन्धुलीका २५ वटा विद्यालयमा क्षति पुगेको थियो । जिल्लाको सुनकोशी, गोलन्जोर र फिक्कल गाउँपालिकाका २५ वटा विद्यालयहरूमध्ये पाँच वटा विद्यालयका सबै भवनहरूमा पूर्ण रूपमा क्षति पुगेको थियो । २० वटा विद्यालयमा आंशिक क्षति भए पनि पठनपाठन गर्न सक्ने अवस्थामा छैनन् ।ती विद्यालय र आसपासका बस्तीहरूका विद्युत्, खानेपानी तथा यातायात सेवा एक सातादेखि अवरुद्ध छन् । विद्यालय भवनहरूमा क्षति पुग्दा तीन वटा पालिकाका झन्डै १८ हजार विद्यार्थी प्रभावित भएका छन् ।"
बंगलादेश पुग्यो ४० मेगावाट बिजुली,"काठमाडौं : नेपालले ४० मेगावाट बिजुली बंगलादेश बेच्न सुरु गरेको छ। शुक्रबारबाट नेपालको ४० मेगावाट विद्युत् बंगलादेशतर्फ निर्यात भएको छ। यससँगै तेस्रो मुलुकमा विद्युत् व्यापार सुरु भएको हो। यो वर्षका लागि बंगलादेशलाई बिजुली बिक्री भने यो नै अन्तिम हो। नेपालबाट भारत हुँदै बंगलादेशतर्फ विद्युत् निर्यात शुक्रबार मध्याह्न साढे १२ बजेबाट सुरु भएर राति १२ बजेसम्म मात्र हुनेछ। त्यसपछि आगामी वर्ष सन् २०२५ को जुन १५ बाट बंगलादेशतर्फ पुनः विद्युत् निर्यात सुरु हुनेछ। नेपालले हरेक वर्ष जुन १५ बाट नोभेम्बर १५ सम्म बंगलादेशसँग विद्युत् व्यापार गर्नेछ। नेपाल र भारतबीचमात्र विद्युत् व्यापार हुँदै आएकोमा अब नेपालको विद्युत् बंगलादेशमा विस्तार भएको हो। ऊर्जा, जलस्रोत तथा सिँचाइ मन्त्री दीपक खड्का, भारतका विद्युत् मन्त्री मनोहर लाल र बंगलादेशका विद्युत्, ऊर्जा तथा खनिज मन्त्रालयका सल्लाहकार मोहमद फोजुल कबिर खानले भर्चुअलमार्फत संयुक्त रूपमा स्विच अन् गरी विद्युत् निर्यातको शुभारम्भ गरे। कार्यक्रममा मन्त्री दीपक खड्काले बंगलादेश विद्युत् निर्यात हुनु नेपालका लागि ऐतिहासिक कोसेढुंगा भएको बताए। विद्युत् प्राधिकरण, बंगलादेश पावर डेभलपमेन्ट बोर्ड र एनटीपीसी विद्युत् व्यापार निगम लिमिटेडबीच गत असोज १७ गते त्रिपक्षीय विद्युत् बिक्री सम्झौतामा हस्ताक्षर भएको थियो। उक्त सम्झौताले विद्युत् निर्यातका लागि मार्ग प्रशस्त गरेको मन्त्री खड्काले बताए। उनले बंगलादेशमा विद्युत् निर्यात गर्न सहजीकरण गर्ने भारत सरकार र विद्युत् आयत गर्ने बंगलादेश सरकारलाई धन्यवाद दिए। नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै भारतको मुजफ्फरपुर सबस्टेसनमा विद्युत् पुग्नेछ। त्यसपछि मुजफ्फरपुर सबस्टेसनबाट भारतको प्रसारण लाइनमार्फत भारतबंगलादेशबीचको बहरामपुर (भारत)भेरमारा (बंगलादेश) ४०० केभी प्रसारण लाइनमार्फत बंगलादेश विद्युत् पुग्नेछ। भारतको विद्युत् मन्त्रालयअन्तर्गतको केन्द्रीय विद्युत् प्राधिकरणले त्रिशूली र चिलिमे जलविद्युत् आयोजनाबाट उत्पादित क्रमशः १८६० मेगावाट र २१४० मेगावाट गरी ४० मेगावाट विद्युत् बंगलादेशतर्फ निर्यातका लागि कात्तिक २९ गते बिहीबार स्वीकृति दिएको थियो। केन्द्रीय विद्युत् प्राधिकरणले दुई आयोजनाहरूबाट उत्पादित ४० मेगावाट विद्युत् सन् २०२९ अक्टोबर २ सम्म बंगलादेश निर्यात स्वीकृति दिएको हो। यी दुवै भारतमा विद्युत् निर्यातका लागि स्वीकृति पाइसकेका आयोजना हुन्। विद्युत् प्राधिकरणले वर्षायामको ६ महिना अर्थात् हरेक वर्षको जुन १५ नोभेम्बर १५ सम्म पाँच वर्ष ४० मेगावाट विद्युत् अमेरिकी डलरमा बंगलादेशलाई बिक्री गर्नेछ। नेपालबंगलादेशबीच विद्युत् व्यापार डलरमा हुनेछ। प्राधिकरणले बंगलादेश विद्युत् बिक्री गरी प्रतियुनिट ६४० अमेरिकी सेन्ट (शुक्रबारको विदेशी मुद्रा विनियम दरअनुसार ८ रुपैयाँ ६२ पैसा) पाउनेछ। नेपालले विद्युत् बिक्रीबाट पहिलोपल्ट डलरमा आम्दानी गर्न लागेको हो। भारतसँगको विद्युत् व्यापार भारतीय रुपैयाँमा हुँदै आएको छ। प्राधिकरणले शुक्रबार साढे ११ घण्टा बंगलादेशतर्फ ४० मेगावाट विद्युत् निर्यात गर्दा २८ हजार १ सय ६० डलर (३७ लाख ९३ हजार ४ सय ३३ रुपैयाँ) पाउनेछ। बंगलादेश निर्यात हुने विद्युत्को मूल्य प्राधिकरणले भारतको मुजफ्फरपुर बिन्दुमा पाउनेछ। ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्नेछ। मुजफ्फरपुर बिन्दुपछिको प्रसारण लाइन शुल्क, चुहावट, एनभीभीएन, भारतले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्नेछ। नेपालबाट ४० मेगावाट विद्युत् भारतीय प्रसारण ग्रिड प्रयोग गरी बंगलादेश लैजानका लागि नेपाल विद्युत् प्राधिकरण, एनटीपीसी विद्युत् व्यापार निगम (एनभीभीएन, भारत र बंगलादेश पावर डेभलप्मेन्ट बोर्ड (बीपीडीबी)बीच गत असोज १७ गते त्रिपक्षीय विद्युत् बिक्री सम्झौता (पीएसए) भएको थियो। त्रिपक्षीय विद्युत् बिक्री सम्झौतापछि प्राधिकरणले गत २३ असोजमा बंगलादेश विद्युत् निर्यात स्वीकृतिका लागि आयोजनाहरूको सूची भारतको केन्द्रीय विद्युत प्राधिकरणमा पठाएको थियो। भारतको केन्द्रीय विद्युत् प्राधिकरणले बिहीबार स्वीकृति दिएपछि शुक्रबारबाट विद्युत् निर्यात सुरु गरिएको हो। कानुनमा भएको व्यवस्थाबमोजिम बीपीडीबी १६ पुस २०८० मा नेपालबाट उत्पादित ४० मेगावाट विद्युत् बंगलादेश, भारत र नेपालका निकायहरूबीचको त्रिपक्षीय सम्झौताअनुसार हुने गरी पाँच वर्षसम्म खरिदका लागि बोलपत्र (टेन्डर) आह्वान गरेको थियो। प्राधिकरणले विद्युत् बिक्रीका लागि तोकिएको ढाँचामा बिक्री गरिने विद्युत्को दरसहितको बोलपत्रसम्बन्धी कागजात पेस गरेको थियो। प्राधिकरणले पेस गरेको बोलपत्र स्वीकृत भएपछि त्रिपक्षीय विद्युतबक्री सम्झौताको प्रक्रिया अगाडि बढेको थियो। बंगलादेशमा विद्युत् व्यापारका लागि २०७९ सालदेखि कसरत भएको थियो। २०७९ भदौमा दुई देशका सचिवस्तरीय बैठकले ५० मेगावाट विद्युत् निर्यातका लागि सहमति गरेको थियो। नेपाल बंगलादेश डेडिकेटेड लाइन नभएको र भारतबाट प्रयोग गरिने प्रसारण लाइन अभावका कारण ४० मेगावाटमा झारिएको थियो।"
"भक्तपुरमा ट्याक्टर दुर्घटना : १ जनाको मृत्यु, ५ घाइते","भक्तपुर : भक्तपुरमा ट्याक्टर दुर्घटनामा परी १ जनाको मृत्यु भएको छ भने ५ जना घाइते भएका छन्। भक्तपुर नगरपालिका५ पिखेल स्थित चाँगुनारायणबाट देकोचातर्फ आउँदै गरेको ना२त ९३४० नम्बरको ट्याक्टर अनियन्त्रित भइ दुर्घटना भएको हो। दुर्घटनामा ट्याक्टरमा सवार एक व्यक्तिको मृत्यु र ५ जना घाइते भएका भक्तपुर जिल्ला प्रहरी परिसरले जनाएको छ। ट्याक्टर पल्टेर भएको उक्त घटनामा पिखाल निवासी ४५ वर्षीय गोविन्द सुवालको मृत्यु भएको प्रहरी जनाएको छ । मृत सुवालको उपचारको क्रममा अन्नपूर्ण न्यूरो अस्पतालमा मृत्यु भएको हो। उनलाई दुर्घटनामा परी घाइते भएपछि दुधपाटी स्थित भक्तपुर अस्पतालबाट रिफर गरी न्यूरो अस्पताल लगिएको थियो। ट्याक्टरमा सवार भक्तपुर चाँगुनारायण नगरपालिका५ बस्ने ३५ वर्षीया राधिका अवाल, ६० वर्षीय गणेश कोजु, ४४ वर्षीय राधेश्याम सितिखु, ७४ वर्षका पूर्णकेशरी शिल्पकार र वडा नं २ निवासी ४८ वर्षीय गणेश सुवाल घाइते भएका छन्। भक्तपुर प्रहरी परिसरका सूचना अधिकारी एवम् डिएसपी ढुण्डिराज न्यौपानेले चालकको मेडिकल टेस्ट गर्दा मापासे गरेको पाइएको जानकारी दिएका छन्। उनले भने, चालकले मापसे गरेको मेडिकलमा प्रमाणित भएको छ। घाइते मध्यमा ट्याक्टर चालक गणेश सुवालको भक्तपुर अस्पातालमा उपचार भइरहेको र अन्य घाइतेहरूको अवस्था सामान्य रहेकाले डिस्चार्ज गरिएको जानकारी दिएका छन्।"
"९ वर्षदेखि अलपत्र जीपी भवन, बनाउने कि भत्काउने सरकार ?","झापा : विगत ९ वर्षदेखि खण्डहरमा परिणत भएको झापाको भद्रपुरस्थित गिरिजाप्रसाद कोइराला स्मृति सभागृह (जीपी भवन)लाई कि बनाउन कि भत्काउन सरोकारवालाले सरकारसमक्ष माग गरेका छन्। लागूऔषध र मादक पदार्थ सेवनको अखडा, डेटिङसँगै अनैतिक क्रियाकलाप गर्ने स्थलमा परिणत भएको अलपत्र जीपी भवनको निर्माण कार्यलाई तत्काल अघि बढाउन सरकारलाई दबाब दिने उदेश्यले भद्रपुर जेसिजले सोही भवनमा राखेर सरोकारवाला पक्षसँग छलफल तथा अन्तक्र्रिया गरेको छ। कार्यक्रममा सहभागीहरूले झन्झटिलो कानुनी प्रावधान (सार्वजनिक खरिद ऐन १३औं संशोधन) देखाउने र सरकारको नेतृत्वमा बसेर काम नगर्ने व्यक्तिका कारण करोडौंको लगानीमा बनेको जीपी भवन अलपत्रसँगै खण्डहरमा परिणत भएको भन्दै आक्रोश पोखेका छन्। सरकारले बनाउन सक्दैन भने चन्दा उठाएर बनाउने, सरकारलाई दबाब दिन आन्दोलन चर्काउने, मन्त्रिपरिषद्बाट निर्णय गराई म्याद थप्ने वातावरण मिलाइदिनु पर्ने, ठेक्का खारेजीको प्रक्रिया अघि बढाउनु पर्ने वा डोजर लगाएर भत्काउनुबाहेक अन्य कुनै विकल्प नरहेको सहभागीहरूको भनाइ छ। अब भवनको बारेमा यी अडानका साथ अघि बढ्नुपर्ने छलफलले निष्कर्ष निकालेको भद्रपुर जेसिजका अध्यक्ष दीपक पाण्डेले जानकारी दिए। छलफलमा सहभागी पूर्वमन्त्री, जिसस प्रमुख, नगर प्रमुख, उपप्रमुख, वडाध्यक्षहरू, स्थानीय राजनीतिक दलका प्रतिनिधि, जेसिजका पूर्वअध्यक्षहरूले भवन निर्माणका लागि सरकारलाई सामूहिक रूपमा दबाब दिने प्रतिबद्धता जनाएको बताउँदै भद्रपुर जेसिज अध्यक्ष पाण्डेले भने, मंसिरको दोस्रो साताभित्र जिसस र नगरपालिकाको नेतृत्वमा काठमाडौं गएर प्रधानमन्त्री केपी शर्मा ओलीलाई भेटेर पुनः ज्ञापनपत्र बुझाउने निर्णय गरेका छौं। भद्रपुर नगरपालिका८ स्थित मेची रंगशाला छेउमै निर्माणाधीन जीपी भवनको २०७२ साल असार २८ गतेका दिन तत्कालीन प्रधानमन्त्री स्व सुशील कोइरालाको नेतृत्वमा वर्तमान प्रधानमन्त्री तथा नेकपा एमालेका अध्यक्ष केपी शर्मा ओली, पूर्वप्रधानमन्त्री तथा नेकपा माओवादी केन्द्रका अध्यक्ष पुष्पकमल दाहाल (प्रचण्ड), राष्ट्रियसभा सदस्य तथा तत्कालीन सांसद कृष्णप्रसाद सिटौला, तत्कालीन मधेसी जनअधिकार फोरम (लोकतान्त्रिक)का अध्यक्ष विजयकुमार गच्छदारले एक भव्य समारोहका बीच संयुक्त रूपमा शिलान्यास गरेका थिए। चारै दलका शीर्ष नेताहरू एकसाथ जीपी भवनको शिलान्यास गरेकोले तोकिएको समयमै भवन बन्ने जनविश्वास थियो। विडम्बना त्यो जनविश्वास नभई शीर्ष नेताहरूबाटै जनघात भएको नगरवासीको ठम्याइ छ। संघीय मामिला तथा सामान्य प्रशासन मन्त्रालयको बजेट र तत्कालीन जिल्ला विकास समिति झापा (हालको जिल्ला समन्वय समिति)को रेखदेखमा जीपी भवन बन्न सुरु भएको थियो। प्रेराशाह जेभी निर्माण कम्पनीले १२ करोड ७२ लाख ६९ हजार रुपैयाँको लागतमा सो भवन निर्माणको ठेक्का लिएको थियो। दुई वर्षभित्र अर्थात् २०७४ असोज २८ गतेसम्म भवनको काम सम्पन्न गरिसक्नुपर्ने सम्झौता थियो। निर्माणाधीन भवनको लम्बाइ ५३ मिटर र चौडाइ ३४ मिटर रहेको छ। सो भवनको पहिलो तल्लामा व्यावसायिक उद्देश्यका लागि २७ वटा सटर निर्माण गरिनेछ। त्यस्तै दोस्रो तल्लामा दुई वा तीन वटा बैंक अटाउने फ्ल्याट र तेस्रो तल्लामा एक हजार मानिस अटाउने क्षमताको अत्याधुनिक सभा हल बनाइने गरी भवनको काम थालिएको थियो। जसको ९६ वटा पिलर र प्रत्येक पिलर दुई फिट दुई इन्चको वर्गाकारमा फैलिएका छन्। निर्माण कम्पनीले तीन तलाको फाउन्डेसन उठाएर अलपत्र अवस्थामा छाडिदिएको छ। जीपी भवन बनाउन निवर्तमान जिसस प्रमुख सोमनाथ पोर्तेल र निवर्तमान भद्रपुर नगर प्रमुख जीवनकुमार श्रेष्ठको प्रयास पनि असफल भएको थियो। उनीहरूको कार्यकाल सकिएपछि जिल्ला समन्वय समिति झापाका प्रमुख विश्वनाथ बरालको अहिलेसम्मको प्रयास पनि असफल देखिएको छ। सदरमुकामलाई गिज्याइरहेको अलपत्र जीपी भवनका लागि प्रधानमन्त्री केपी शर्मा ओली, निवर्तमान प्रधानमन्त्री प्रचण्ड र कांग्रेस सभापति शेरबहादुर देउवालाई भेटेर पटकपटक विषयवस्तुको बारेमा जानकारी गराएको बताउँदै जिसस प्रमुख बरालले भने, उहाँहरूले पनि खासै चासो देखाउनु भएन, जसले गर्दा भवन ओझेलमा पयो। सार्वजनिक खरिद ऐन १३औं संशोधन देखाउँदै मन्त्रालयका मुख्यसचिव, उपसचिव र कर्मचारीहरू पनि यसमा हात हाल्न छाडिदियो, उनले भने। मन्त्रिपरिषद्ले म्याद थप्ने छुट्टै निर्णय नगरिँदा वा ठेक्का तोड्ने कागजातमा कर्मचारीले हस्ताक्षर नगर्दाले भवन यस्तो अवस्थामा पुगेको हो। जो जिल्ला समन्वय अधिकारी आउँदा पनि यस भवनको बारेमा प्रक्रिया अघि बढाउन चाहँदैनन्। बरु यहाँबाट सरुवा गरिदिनु भनी पन्छिन् खोज्छन्। मन्त्री वा नेताहरूको सरकारी कागजमा हस्ताक्षर चल्दैन, हस्ताक्षर चल्ने भनेकै कर्मचारीको हो, उनीहरू मान्दैनन्, उनले भने। जिविसबाट जिसस बन्दा पनि समस्या उत्पन्न भएको हो। यो धेरै पुरानो योजना भयो, यसमा हात हाल्न सम्बन्धित कर्मचारी संयन्त्र डराउने गरेको मैले पाएँ, उनले भने, उच्चस्तरीय राजनीतिक निर्णयबाट मात्र यसको निकास निस्कन सक्छ भन्ने मलाई लाग्छ। भवनको काम ४८ प्रतिशत मात्र भएको कागजमा भनिएको छ। अहिलेसम्म निर्माण कम्पनीले ९ करोड ९६ लाख रुपैयाँ लगिसकेको छ। अहिले जिससको खातामा साढे ३ करोड रुपैयाँभन्दा बढी पैसा रहेको उनको भनाइ छ। भद्रपुर नगर प्रमुख गणेश पोखरेलले जीपी भवनको बारेमा कानुनी जटिलता देखिएकाले समस्या उत्पन्न भएको बताए।"
मानिसको अनुवाद,"कहिलेकाहीँ मन परेको कवितालाई जसरी अनुवाद गरिदिउँ जस्तो लाग्छ मन परेको मान्छेलाई । अनुवाद गर्दागर्दै तर म देख्नै छाड्छु र चिन्नै छाड्छु अनि बुझ्नै छाड्छु मन परेको मान्छेलाई । कतै शब्दहरू अपुग भए जस्तो लाग्छ कतै लाख कोसिस गरेनि व्याकरण मिल्दैन अंगहरू यताउति नमिलेको जस्तो लाग्छ अनुवाद गर्नै छाडिदिन्छु अनि म मन परेको मान्छेलाई । नाक अलिअलि बांगै भए पनि बरु कपाल केही घुँगुरिएकै भए पनि ओठहरू हल्का फुस्रै भए पनि उचा थोरै कम भए पनि रूपरङ अलिकता कालै भए पनि कसो कसो मन परेको मान्छे जे छ, जस्तो छ त्यस्तै रूपमा मन पर्न थाल्छ मलाई । फेरि पनि कहिलेकाहीँ मन परेको मान्छेलाई मन परेको कवितालाई झैं अर्कै भाषामा अनुवाद गरिदिउँ जस्तो लाग्छ अनायासै कहिलेकाहीँ ।"
जहाँ मध्यरातमा चिच्याएर वर मागिन्छ !,"हामी प्राय : मन्दिर पुग्नासाथ मनमनमा रहेका अनेकौं रहर पूरा हुन भन्ने सोचिरहेका हुन्छौं। अर्थात्, भगवान् कामना गरिरहेका हुन्छौं। रातको समयमा एउटा मात्रै बज्यैले सुन्नेगरी वर माग्यो भने पूरा हुन्छ भन्ने जनविश्वास छ। ए सत्यवती माई, मेरो छोराको विदेशको भिसा लागोस् । म कालोबोका चढाउँछु । पाल्पा सिद्धेश्वरबाट सत्यवती माईको दर्शन गर्न पुगेकी मनमाया गाहाँले माईको मन्दिर घुमेपछि वर मागिन् । उनको समूहमा सँगै पुगेका तिलक रानाले पनि अर्को वर्ष गाडी किन्न पाउँ भन्दै वर मागे । दुवैले सबैले सुन्ने गरी नै वर मागेका थिए । मनमाया र तिलक रानाजस्तै हजारौं दर्शनार्थी सत्यवती बज्यैको मन्दिर पुग्ने गर्छन् । आफ्ना अपूरा रहरहरू पूरा हुन् भन्दै भाकल गर्छन् । चिटिक्क परेका ससाना मन्दिर । कलात्मक प्राकृतिक छटाले सिँगारिएको सुन्दर ठाउँ । छेउमै छ, सफा र कञ्चन ताल । वरिपरि बाँसको लिंगा गाडिएको सत्यवती ताल परिसर आफैंमा मनमोहक छ । पाल्पा जिल्लाको तिनाउ गाउँपालिकामा पर्ने सत्यवती मन्दिर आफैंमा ऐतिहासिक अनि धार्मिकस्थल हो । पर्यटकीय स्थानको रूपमा विकसित हुँदै गरेको यो मन्दिर परिसर पुग्दा स्वर्गकै अनुभूति हुने गर्छ । वरिपरि जंगलको बीचमा रहेको सत्यवती ताल र तालको छेउमै बनाइएका सत्यवती बाजे र बज्यैको मन्दिर विशेष महत्व बोकेका छन् । मनकामना देवीकै एक दिदीबहिनीमध्ये सत्यवती देवी पनि एक हुनुहुन्छ। सत्यवती बज्यैले थकाइ मारेका स्थानहरूमा पनि सत्यवती माईको मन्दिर स्थापना भएका छन्। नीलो रंगमा समाहित गरेको पानीले सत्यवती तालमा बेग्लै साम्राज्य सिर्जना गरेको छ । जहाँ चराचुरुंगी, माछा, जलचर र थुप्रै जनावरले आ श्रयस्थल बनाएका छन् । तालमा फुलेका रंगीविरंगी फूल र पानीको कलकल आवाजले सत्यवती मन्दिर प्रांगणमा बेग्लै रौनक थप्ने गर्छ । टाढाटाढाबाट मन्दिर दर्शन गर्न पुगेका भक्तजनले ताल वरिपरि घुम्दै, चिच्याउँदै मध्यरातमा वर माग्दै गरेको दृश्य भने रोचक र अनौठो देखिन्छ । राता, पहेंला रंगीविरंगी ध्वजापताकाले मन्दिरको महिमा गान गाउँछ । मनोकांक्षा पूरा भएपछि टाढाटाढाबाट दर्शनार्थी बोका, परेवा, राँगा, हाँस लिएर पूजाका लागि सत्यवती माई पुग्छन् । बलि दिँदै गरेको दृश्य भने केही कारुणिक देखिन्छ । सत्यवतीमा आफ्ना अपूरा रहर र सपनाहरू पूरा होऊन भनेर पुग्ने गर्छन् भक्तजन । यहाँ आएर मध्यरातमा मागेको एउटा मात्रै वर पूरा हुन्छ भन्ने जन श्रुति छ । वर मागेर पूरा भएका कामनाहरूमा खुसी हुँदै बज्यैप्रति कृतज्ञ हुन पनि भक्तजन सत्यवती मन्दिर पुग्ने गर्छन् । एउटा मन्दिर सत्यवती बज्यैको छ । उक्त मन्दिरलाई सत्यवती माइसर्थान पनि भन्ने गरिन्छ । जसको छेउमै छ, सत्यवती बाजेको मन्दिर । वर माग्ने अनौठो समय : बाजे र बज्यै मिलेर उक्त स्थानको संरक्षण गर्नुहुन्छ, स्थानीय बासिन्दालाई रक्षा गर्नुहुन्छ भन्ने जनविश्वास छ । सत्यवती देवीले कानले नसुन्ने भएकाले चिच्याएर वर माग्नुपर्छ भन्ने किंवदन्ती छ । हामी प्राय : मन्दिर पुग्नासाथ मनमनमा रहेका अनेकौं रहर पूरा हुन भन्ने सोचिरहेका हुन्छौं । अर्थात् भगवान्सँग कामना गरिरहेका हुन्छौं । रातको समयमा एउटा मात्रै बज्यैले सुन्नेगरी वर माग्यो भने पुरा हुन्छ भन्ने जनविश्वास छ । सिद्धार्थ राजमार्गको चरचरे र पानी मिलबाट करिब २ घण्टाको पैदलयात्रापछि सत्यवती मन्दिरमा पुग्न सकिन्छ । केही वर्ष अगाडिबाट यो मन्दिरमा पुग्न सडक मार्गको ट्र्याक पनि खोलिएको छ । झुम्साबाट करिव ७ किमि कच्ची उकालो बाटोको यात्राबाट पनि सत्यवती मन्दिर प्राङ्गण पुग्न सकिन्छ । मन्दिरमा हरेक दिन पूजा हुन्छ । तर विशेष मेला भने कात्तिके पूर्णिमाको दिन लाग्छ । यहाँ लाग्ने मेलालाई नेपालमै महत्वपूर्ण मेलाको रूपमा चिनिन्छ । कात्तिके पूर्णिमाको अवसरमा बाला चर्तुदर्शी परेको समयमा जोग परेको भन्ने गरिन्छ । यो वर्ष जोग परेको छ । यस अवसरमा कात्तिक २७ गतेदेखि ३० गतेसम्म सत्यवती माईस्थानमा विशाल मेला लाग्यो । तिनाउ गाउँपालिकाका अध्यक्ष प्रेम श्रेष्ठका अनुसार यो वर्ष भव्य मेला लाग्यो र करोडौको कारोबार भयो। लाखौं रुपैयाँको भेटी संकलन भएको छ। मन्दिर दर्शनका लागि नेपालका विभिन्न जिल्ला र भारतीय सहरहरूबाट समेत दर्शनार्थी आएका थिए। तिनाउ गाउँपालिकाले यस वर्ष हुने मेलाका लागि विशेष पहल र तयारी गरेको थियो। हिँडेर पुग्न नसक्ने भक्तजनका लागि सवारीसाधनमा नै जाने गरी बाटो सफा गरेको थियो । मन्दिर परिसरलाई सुन्दर र व्यवस्थित बनाइएको थियो। क्र्याटर लेक हुन सक्ने सम्भावना : संस्कृतिविद् तथा अध्येता निर्मल श्रेष्ठ सत्यवती माईस्थान पाल्पाको मात्रै नभएर नेपालकै प्रसिद्ध धार्मिकस्थल भएको बताउँछन् । उनी भन्छन्, प्राकृतिक विविधता, जैविक विविधता, थरीथरीको जलचल, थलचरको उपस्थितिले सत्यवती माई परिसरमा मनमोहकता छाएको छ । पर्यापर्यटन, प्राचिनता र धार्मिक महत्व र इको टुरिज्मको रूपमा यो स्थान परिचित छ । चुरेपहाडको आडैमा रहेको यो ताल पाल्पा जिल्ला र यो क्षेत्रकै गहना हो । यहाँ मगर जातिको विशेष बासस्थान छ । मगर संस्कृतिलाई नजिकबाट नियाल्नको लागि पनि यो स्थान विशेष छ । यहाँ सांस्कृतिक विविधता छ । श्रेष्ठका अनुसार, पहाडको टाकुरामा रहेको यो ताल वरपर चारैतिर अग्ला पहाड र घना जंगल छ । सत्यवती ताल झ्याप्प हेर्दा क्र्याटर लेक ज्वालामुखी फुट्दा माटोको ढिस्को उछिट्टिएर बन्ने ताल जस्तो देखिन्छ । यो स्थानमा तराईका थारू तथा चौधरी जातिले पनि पूजा गर्न आउने हुँदा क्र्याटर लेक हो कि भन्ने पनि अनुमान गरिएको छ । तर अहिलेसम्म प्रमाणित भइसकेको भने छैन । भलै ताल उत्पत्तिको बेग्लै कहानी जन श्रुतिमा रहेको छ । संस्कृतिविज्ञ निर्मल श्रेष्ठ अगाडि भन्छन्, ज्वालामुखी फुटेर बनेको स्थानमा ज्वालामुखीको असर कम होस् भनेर नरबली दिने पनि प्रचलन रहँदै आएको इतिहासमा भेटिन्छ । सत्यवती तालमा भक्तजनको आस्था र विश्वासलाई हेर्दा यसको प्राचिनताको अनुमान गर्न सकिन्छ । वर माग्दा झुटो कुरा वोल्न हुन्न र वर मागिसकेपछि पछाडि नफर्की हिँड्नुपर्छ भन्ने मान्यता छ । भाकल गर्न र भाकल पूरा भएपछि पनि पूजा गर्न भक्तजनहरू यहाँ पुग्ने गर्छन् । मलमास परेको वर्ष भने यहाँ मेला लाग्दैन । भाकल गरेका भक्तजन कात्तिके पूर्णिमाको अघिल्लो दिन नै मन्दिर पुगेर मध्यरातमा पूजा गर्छन् । यो मन्दिरमा कुखुरा र सुगुरको वलि चढाउन हुन्न भनिन्छ । यहाँको गाउँमा समेत सुँगुर पाल्न निषेध प्राय : छ । सत्यवती माईस्थान उत्पत्तिको कथा : सत्यवती मन्दिर पूजा समितिका अध्यक्ष दानबहादुर गाहाका अनुसार परापूर्वकालमा पवित्र र सुन्दर ठाउँ खोज्ने र बास बस्ने क्रममा सत्यवती बज्यै यो स्थानमा आएको भन्ने किंवदन्ती छ । सत्यवती माईका धेरै दिदीबहिनीमध्ये एक बहिनीलाई यो स्थान मन परेपछि उहाँले नै सरसफाइ गरी यो स्थलको निर्माण गरेको पाइन्छ । किंवदन्तीअनुसार, मनकामना देवीकै एक दिदीबहिनीमध्ये सत्यवती देवी पनि एक हुनुहुन्छ । सत्यवती बज्यैले थकाइ मारेका स्थानहरूमा पनि सत्यवती माईको मन्दिर स्थापना भएका छन् । यो स्थान मन परेपछि तपस्या गर्ने भनेर, वरिपरि सरसफाइ गर्ने, बढारकुढार गर्ने क्रममा माइले कुभिण्डोको भाडामा पानी बोकेर ल्याउनुभएछ । बूढी भएकी सत्यवती बज्यैले काम कम सुन्नु हुँदोरहेछ । लिपपोत गर्ने क्रममा कुभिण्डोको भाडामा भएको अचानक पानी पोखिएछ र सत्यवती तालको स्थापना भएको हो भन्ने जन श्रुति छ । समितिका अध्यक्ष गाहा भन्छन्, परम्परागत मान्यताअनुसार सत्यवती माईमा आएर झुटो बोल्नेहरू यहीको तालमा विलय हुन्छन् भन्ने चलन छ । किंवदन्तीअनुसार, मध्यरातमा सरसफाइ गरिरहेकी बज्यैलाई त्यहाँ गाई चराउन गएका एक बालकले देखेछन् । पोखरीमा बज्यैले प्रयोग गर्ने सुनको काइयो भेट्टाएछन् । बज्यैले बालकलाई उक्त कुरा कसैलाई नभन्न र सुनको काइयो घर लिएर जान अह्राउनु भएछ । घर गएपछि ती बालकले बज्यैको विषयमा सबैतिर हल्ला गरेछन् । यसलगत्तै ती बालक त्यहँी विलय भएछन् भन्ने किंवदन्ती छ । यसैकारण पनि यहाँ आएर कसैले पनि झुटो बोल्न नहुने भनाइ छ । धार्मिक एवं ऐतिहासिक पर्यटकीय स्थल : तिनाउ गाउँपालिकाका उपाध्यक्ष लालबहादुर थापा भन्छन्, ७४ प्रतिशत मगर जातिको बासस्थान रहेको तिनाउ गाउँपालिकाको गहना नै सत्यवती माईस्थान हो । प्रचारप्रसार र पक्की सडकको अभावले यो ठाउँको सोचे जति विकास हुन सकेको छैन । यस क्षेत्रको विकासका लागि गाउँपालिकाले योजना नै बनाएर काम गरिरहेको छ । पक्की सडक र पुल निर्माणको काम अगाडि बढेको छ । मन्दिर संरक्षण, संवर्द्धन र विकासका लागि गाउँपालिकाले ५ करोड ८ लाखभन्दा बढीको डीपीआर तयार गरेको छ । सत्यवती केवलकार निर्माणका लागि एक निजी क्षेत्रले समेत प्रस्ताव अगाडि बढाएको छ । धार्मिक पर्यटकीय स्थानको रूपमा विकास गर्ने, स्थानीय मगर संस्कृतिको प्रवद्र्धन गर्ने र त्यहाँ घुम्न जाने पर्यटक तथा दर्शनार्थीका लागि स्थानीय स्तरमै होमस्टे सञ्चालनमा ल्याउने तयारी गाउँपालिकाको छ । फिल्म सुटिङ स्पटका रूपमा पनि यो स्थानलाई अगाडि बढाउन सकिने उपाध्यक्ष थापाले बताए । यस स्थानमा मेलाको बेला नेपालका विभिन्न जिल्ला र भारतको गोरखपुर, गोण्डा, लखनउ, सुनौली, बिहारलगायतका स्थानबाट समेत भक्तजन आउने गर्छन् । नेपाल र भारतका दर्शनार्थीलाई सहज तरिकाले सत्यवती माईको दर्शन गर्ने सकिने व्यवस्था मिलाउन प्रयास भइरहेको उनी बताउँछन् । इको टुरिजमको विशेष सम्भावना : पत्रकार तथा अध्येता राजेशकुमार अर्यालका अनुसार सत्यवती मन्दिर परिसरमा इको टुरिजमको विशेष सम्भावना छ । डाँडाको माथि ताल हुनु, वरिपरि जंगल, बीचको समतल भागमा मन्दिर र वासपासमा मगर बस्ती भएको सुन्दर स्थान हो यो । यहाँबाट पाल्पा, रूपन्देही, गुल्मी तथा तराई र भारतका केही स्थान समेत हेर्न सकिन्छ । फिल्म तथा डकुमेन्टी निर्माण गर्ने स्थानको रूपमा यो स्थानलाई अगाडि बढाउन सकिन्छ । तानसेन नगरपालिका ९ का वडाध्यक्षसमेत रहेका अर्याल भन्छन्, सत्यवती बज्यै कहाँबाट आउनुभयो भन्ने यकिन किंवदन्ती छैन । जन श्रुतिअनुसार, देवीहरू प्राय : थानमा रहने चलन थियो । मानिसहरू हिँड्दा कतै डराए, रातविरातमा उक्त ठाउँमा अप्ठ्यारो भयो भने कुनै देवीको नाममा पूजा गर्ने र देवीस्थान निर्माण गर्ने संस्कृति पुरानै हो । नेपाली प्रकृतिपूजक हुन् । ताल भने ऐतिहासिक हो भन्ने अनुमान गर्न सकिन्छ । देवीस्थान भएको ठाउँमा मन्दिर बनाएर पूजा गर्न थालेको भने धेरै समय भएको छैन । फिल्म सिटी र सुटिङ स्पटको सम्भावना : स्थानीय नेता तथा विज्ञ झपेन्द्र जीसीका अनुसार सत्यवती बज्यै तालमै विलय भएको मान्यताअनुसार यहाँ तालमा पूजा गर्ने गरिन्छ । ताल किनारमा बाँस र पातीको लिंगो लिएर जाने र तालको छेउमा ध्वजा चढाउँदै पूजा गर्ने चलन छ । यहाँको प्राकृतिक सुन्दरता अत्यन्तै सुन्दर भएकाले यस स्थानलाई फिल्म सिटीको रूपमा विकास गर्न सकिने सम्भावना रहेको उनी बताउँछन् । जीसी भन्छन्, मगर समुदायमा हजुरबुवा हजुरआमालाई बाजेबज्यै भन्ने चलन छ । यही अनुसार नै उक्त समुदायका शक्तिशाली बाजे बज्यैको महिमाबाट यो सत्यवती माईस्थानको स्थापना र पूजा अर्चना सुरु भएको हुन सक्छ । जे होस्, यो स्थल सुरभ्य र रौनकले भरिपर्ण छ । सत्यवती माईको तालभन्दा करिब डेढ किमिमाथि सत्यवती बाजेको ताल छ । जहाँ पानी भने सुकेको छ । बर्खायाममा मात्रै यहाँ पानी रहन्छ । जीसी भन्छन्, लताकुञ्ज, वृक्षकुञ्जको बीचमा मूल नभएको स्थानमा ताल हुनु नै अद्वितीय शक्ति हो । केही विशेष शक्ति भएकै कारण यो सम्भव भएको हुन सक्छ । यो सत हो, यहाँ केही अदृश्य शक्ति छ भन्ने गहिरो विश्वास छ । यसको वरिपरि वृक्षकुञ्ज, लताकुञ्ज, हरियाली र सुरम्भ्य वातावरण छ । जुन निकै मनमोहक देखिन्छ । फिल्म सुटिङ गर्दा हिरो हिरोइनहरूको भेट्ने स्थलको रूपमा यहाँको दृश्य देखाउन सकिन्छ । उनीहरूको नाच र प्रेमील दृश्यका लागि सत्यवती माईस्थान गजबको गन्तव्य बन्न सकछ । फिल्म तथा म्युजिक भिडियो बनाउने क्रममा एक्सन सिन होस् या विवादका दृश्य हुन्, यहीको जंगलमा बनाउन सकिन्छ । यहाँको सिनलाई जस्ताको तस्तै भिडियो र फिल्ममा उतार्न सकिन्छ । पर्यटनको प्रचुर सम्भावना भएको सत्यवती माईस्थान अवसरको ढोका हो । समग्रमा पाल्पाकै बहुमूल्य गहना हो यो ।"
कथामा प्रवासीका पीडा,"कथाहरू पढ्दै जाँदा कथाकारले परदेशमा रहँदा घरदेशको याद, सपनाको देशमा पुगेर भोगेको भोगाइ, सपना साकार पार्न गरेका संघर्ष र त्यहाँ रहँदाबस्दाका अनेक अनुभूतिहरूलाई भावना र कल्पनाको जलपले सिँगारेर कथामा उतारेको महसुस हुन्छ। कथाकार पञ्चम अधिकारीको कथासंग्रह प्रवासीको देश हुन्न प्रकाशित भएको छ । संग्रहमा घरदेश र परदेशका विभिन्न कालखण्डमा लेखिएका विविध विषय र सन्दर्भका १४ वटा मझौला तथा केही लामा कथा संगृहीत छन् । कथाकारका धेरै कथामा डायस्पोरिक जीवनशैलीको फ्लेभर छ । यद्यपि त्यसमा नेपालीपन र नेपाली मनको ढुकढुकीलाई स्पष्टरूपमा महसुस गर्न सकिन्छ । उनका कथामा नेपाली र विदेशी मिश्रित संस्कृतिमा हुर्केबढेका र बाँचेका पात्रहरूको जीवन र त्यो जीवनको उहापोहलाई विभिन्न घटना र पात्रहरूको माध्यमबाट सुरुचिपूर्ण ढंगमा प्रस्तुत गरिएको पाइन्छ । समकालीनता र समसामयिकता अधिकारीका कथाका विशेषता हुन् । समकालीन समाजमा एउटा मान्छेको भोगाइ र उसको मनमा उठ्ने भावना र अनुभूतिलाई कथानक बनाएर लेखिएका कथाले आममान्छेको प्रतिनिधित्व गरेको पाइन्छ । सर्वदेशीय युगमा सर्वदेशीय नागरिकका कथा र व्यथा अधिकारीका कथामा आएका छन् । उनको कथालेखन अलि वर्णनात्मक छ । यद्यपि फरक घटना र परिवेशलाई तादात्म्य गरेर कथानकलाई रोचक बनाउन सक्नु उनको कथाकारिताको निजात्मक विशेषता हो । तर कथानकमा अकस्मात आउने नयाँ पात्र र नयाँ घटनाले कथालाई अर्कै मोडमा पुर्याइदिन्छ । यसले गर्दा कथामा कतैकतै दिशाविहीनता अथवा गन्तव्यविहीनताको आशंका पनि उत्पन्न गराउँछ । यद्यपि उनले कथालाई सफल र सुरक्षित अवतरण गराएको पाइन्छ । कथालेखनमा पारम्परिक शैलीलाई पछ्याएको भए पनि नवीनता र कथाकारको निजात्मकता छ । अधिकारीका कथामा चाहे देशको होस् अथवा विदेशको, समाजलाई हेर्ने आफ्नै दृष्टिकोण छ । त्यसलाई बुझ्ने अर्थात् ग्रहण गर्ने आफ्नै मन छ । कथामा आएको उनको विचार समाजलाई हेर्ने उनको दृष्टिकोण र उनको बुझाइका परिणाम हुन् । समाजलाई हेर्ने दृष्टिकोण र बुझाइलाई उनको बेजोड कल्पनाशीलताले थप प्रभावशाली बनाएको पाइन्छ । साँच्चै भन्ने हो भने उनले समाजको सूक्ष्म अन्वेषण गरेका छन् र आफ्नो दृष्टिकोण आफ्ना कथामा पस्केका छन् । संग्रहको शीर्षककथा हो प्रवासीको देश हुन्न। यो संग्रहकै एउटा सशक्त र समसामयिक कथा पनि हो। अधिकारीका कथामा पाठकको हृदयमा स्पर्श गर्ने शक्ति छ । अधिकारीले समाजप्रतिको आफ्नो दृष्टिकोण र बुझाइ पाठकसम्म सम्प्रेषण गर्न, केही सन्देश दिन र केही प्रभाव छोड्न कथा लेखेको महस्ुस हुन्छ । दैनन्दिन जीवनमा आफूले भोगेको भोगाइ, अनुभूति र आफ्ना भावना अभिव्यक्त गर्न कथालाई माध्यम बनाएको महसुस हुन्छ । त्यसैले तुलनात्मकरूपमा कथामा आवश्यकभन्दा केही बढी नै कथानकलाई जोड्ने प्रयास गरिएको भए पनि त्यसलाई कथाकारको मनको भावनाको छचल्काइको रूपमा बुझ्न सकिन्छ । मनमा अटेसमटेस भएर बसेका भावनालाई पोख्ने क्रममा कतैकतै आवश्यकभन्दा बढी र बेप्रसंगका सन्दर्भहरू पनि कुनै कुनै कथामा जोडिन पुगेका छन् । सचेत पाठकले यस्तो महसुस गरे पनि त्यस्ता सन्दर्भले कथालाई अल्छीलाग्दो चाहिँ बनाएका छैनन् । संग्रहको पहिलो कथा हो, सानो सेक्रेट । नेपालमा छँदाखाँदाको लेखापालको जागिर छोडेर अमेरिका भासिएका सुबिन नामक पात्रको मनमा उठेको लघुताभास र त्यसले सिर्जना गरेको मनोदशा नै यस कथाको मूल कथानक हो । तर कथानकलाई मूलपात्रले भन्दा सहायक पात्रहरूले गन्तव्यमा पुर्याएका छन् । अमेरिकामा असिस्टेन्ट कुक भएर काम गरिरहेको यथार्थलाई लुकाउने प्रयासस्वरूप बुनिएको कथानकलाई सानो सेक्रेट शीर्षक दिइएको छ । त्यही सानो सेक्रेटलाई नेपाल आउँदा कथाको सहायक पात्र एउटा बालकले त्यो गोपनीयता भंग हुन नदिई कायम राखेको सन्दर्भ कथामा छ । सपनाको देश अमेरिका पुग्न गरिब देशका मान्छेले गर्ने संघर्ष र त्यागको सानो नमूना प्रस्तुत गरेको छ यो कथाले । संक्षेपमा भन्नुपर्दा यो अमेरिकी सपनाको कथा हो । दोस्रो कथा हो नेहा । यो कथा आमा विरामी हुँदा अमेरिकाबाट नेपाल फर्केकी अर्थात् न्यूयोर्क रिटर्न ब्युटिसियन नेहाको जीवनको उहापोहको कथा हो । नेहाको जीवनमा धेरै उतारचढाव भएको छ । पेशा, जीवन र नियतिले डोर्याइएकी एउटी महत्वाकांक्षी पात्र नेहाको जीवनमा सुख र दुःखका पलहरू समानरूपमा आएका छन् । आमा बन्ने सपनाले डोर्याइएकी नेहा आमा बन्दा पनि सन्तानको प्रिय आवाज सुन्न नपाएको अवस्था अत्यन्त कारुणिक र मार्मिक छ । हाइस्कुले जीवनमै दादागिरीमा लागेको एउटा पात्रको सनसनीपूर्ण एवं विषादपूर्ण कथा हो लोकल हिरो । यसैगरी प्रहरीको भाषामा भन्नुपर्दा गुण्डानाइके कोब्राकुमारको दुःखद अवसानको कथा हो घातक आकर्षण । त्यही गुण्डानाइके, जो लोकल केटाहरू जम्मा पारेर दादागिरी चलाउँछ, उसैप्रति आशक्त बनेकी माला नामकी पात्रको निर्दोष प्रेमको कथा पनि हो घातक आकर्षण । संग्रहको शीर्षककथा हो प्रवासीको देश हुन्न । यो संग्रहकै एउटा सशक्त र समसामयिक कथा पनि हो । देशको विसंगत राजनीति र प्रशासनिक बेथितिप्रति कडा प्रहार गर्न सफल यो कथा निकै रोचक छ र घोचक पनि छ । राज्यसत्तामा बसेकाहरूप्रति इंगित गर्दै सेवाग्राहीलाई हदैसम्मको हैरानी दिने प्रशासनिक चरित्रप्रति चरम असन्तुष्टि व्यक्त भएको छ यो कथामा । आफ्नै देशमा केही बन्ने, केही गर्ने र केही पाउने अवसर नपाएर विवशतावश सात समुद्रपार पुगेका नेपाली पात्रहरू रहँदैबस्दै गर्दा परदेशका नागरिक बनेका छन् । त्यस्तै एउटा नेपाली पात्र आफ्नै देशको मायाले डोर्याइएर आउँदा विमानस्थलका कर्मचारीले गैरनेपालीलाई झैं गरेको व्यवहारले त्यस्ता नेपालीले आफू प्रवासी हुँदा प्रवासीको आफ्नो देश हुन्न भनेर सोच्न बाध्य पारेको घटनालाई जीवन्तरूपमा प्रस्तुत गरिएको छ यो कथामा । देशले दिने सेवा र सुविधा तपसिलका कुरा हुन् । मान्छेलाई बाँच्नका लागि नभइनहुने रोजगारी उसको आयआर्जनको माध्यम हो । त्यो नै नभएपछि त्यसैको खोजीमा मान्छे घरदेश छोडेर परदेश जान्छ । त्यस्तो मान्छेले आफू बाँचेर परिवार पनि बचाएको हुन्छ । अनि त्यस्तो मान्छे देश सम्झेर आउँदा अनागरिकलाई जस्तो अत्यन्तै रुखो व्यवहार गरेर मन दुखाउनु विडम्बना मात्रै होइन महाभुल पनि हो । यस्तै सन्देश प्रवासीको देश हुन्न कथामा छ । यसैगरी, अन्य कथामा तिम्रो लोग्ने खै ? मा प्रवासमा यौन शोषणमा परेकी महिलाको कथा छ । अनि ऊ भागीमा सहरमा धन्दा चलाउने गिरोहको पञ्जामा पर्नबाट बच्न सफल एउटी ग्रामीण युवतीको संवेदनशील कथा छ । पिकासो केटी मा रखौटीको रूपमा रहेकी त्यो केटीमार्फत राजामहाराजाले गर्ने यौन शोषणको कथा भनिएको छ । फिरन्ते अनुराग, यो बर्बादी, इपीसेन्टर पालुङटार, तिम्री स्वास्नी, इडियट आदि कथामा प्रेम, यौन र जीवनका बारेमा कथाकारका विचार र अवधारणा आएका छन् । यद्यपि यी औसत कथा नै हुन्, उत्कृष्ट कथा होइनन् । कथाकार अधिकारीमा समयचेत यथेष्ट छ भन्ने कुराको प्रमाण हो, हालै शिखा बुक्सबाट प्रकाशित प्रवासीको देश हुन्न कथासंग्रह । उनका कथाहरूमा बजारले मागेको भन्दा पनि वर्तमान समयले खोजेको आवाज छ भन्ने लाग्छ । त्यस्तो आवाज समाजको यथास्थितिमा परिवर्तनका लागि सुन्नु र धेरैलाई सुनाउनु जरुरी छ । अधिकारीले आफ्ना कथामार्फत् त्यस्तो आवाज सुनाउने काम गरेका छन् । यद्यपि अन्य केही कथाहरू भने बजारले पनि रुचाउन छोडिसकेको कथानकमा बुनिएका छन्, जुन अलिकति आउटडेटेड जस्तो लाग्छ । कथाहरू पढ्दै जाँदा कथाकारले परदेशमा रहँदा घरदेशको याद, युवावयमा आफ्नो गाउँठाउँमा बिताएका तीतामिठा पलहरूको सम्झना, सपनाको देशमा पुगेर भोगेको भोगाइ, सपना साकार पार्न गरेका संघर्ष र त्यहाँ रहँदाबस्दाका अनेक अनुभूतिहरूलाई भावना र कल्पनाको जलपले सिँगारेर कथामा उतारेको महसुस हुन्छ । यद्यपि विषयवस्तुका दृष्टिकोणले महत्वपूर्ण र समसामयिक कथामा पनि कथानकलाई सोहीअनुरुप सशक्त बनाउन नसक्नु कथाकारको कमजोरी हो । यसमा सुधार अपेक्षित छ ।"
दुग्ध किसानको बक्यौता भुक्तानीको माग,"इलाम : कात्तिक ५ मा कृषि तथा पशुपन्छी विकासमन्त्री रामनाथ अधिकारीले आफ्नो सय दिनको उपलब्धि सार्वजनिक गर्दै दुग्ध किसानहरूको बक्यौता रकम तिर्नका लागि नेपाल सरकारले दुग्ध विकास संस्थान (डीडीसी)लाई ६० करोड रुपैयाँ सहुलियतपूर्ण कर्जा प्रवाह गरिसकेको दाबी गरे। तर, कोशीका किसानले अहिले वैशाख १५ गतेपछिको दूधको भुक्तानी पाएका छैनन्। डीडीसीले कात्तिक महिनासम्मको १९ करोड रुपैयाँ किसानको रकम भुक्तानी गर्न सकेको छैन। डीडीसीको विराटनगर कारखानामा अहिले दैनिक १५ हजार लिटर दूध संकलन हुने गरेको छ। तर, भुक्तानीका लागि भने किसानले ६ महिनासम्म पर्खनुपर्ने गरेको राष्ट्रिय कृषक समूह महासंघ कोशीकी अध्यक्ष कुसुम दाहालले बताइन्। महासंघको अगुवाइमा बुधबार कोशीका सबै जिल्लाबाट कृषि तथा पशुपन्छी विकास मन्त्री अधिकारीलाई ज्ञापनपत्र पठाउँदै सात दिनभित्र सबै रकम भुक्तानी गर्न माग गरेको छ। महासंघले कृषि तथा पशुपन्छी विकास मन्त्री अधिकारीलाई पठाएको ज्ञापनपत्रमा भनिएको छ, पछिल्लो समय सरकारी स्वामित्वमा रहेको दुग्ध विकास संस्थानले किसानबाट खरिद गरेको दूधको मूल्य ६ महिनादेखि भुक्तानी गर्न सकेको छैन। जसका कारण दूध उत्पादक कृषक पेसाबाट बिमुख हुनुपर्ने अवस्थामा छन्। जसका कारण कोशी प्रदेशबाट दुग्ध विकास संस्थानमा दूध बिक्री गर्ने १४ हजार ६ सय ९८ परिवार प्रत्यक्ष प्रभावित भएका छन्। राष्ट्रिय कृषक समूह महासंघ दूध उत्पादक कृषकको हालसम्मको बक्यौता एक साताभित्र भुक्तानी गर्ने सरकारसँग माग गर्दछ। सात दिनभित्र दूधको मूल्य मुक्तानी नगरे आन्दोलनको घोषणा गर्ने महासंघका केन्द्रीय अध्यक्ष गणेश पोख्रेलले बताए।"
भक्तपुरमा मनाइयो सकिमाना पुन्ही (तस्बिरसहित),"भक्तपुर : हरेक वर्ष चन्द्र मासको आधारमा कार्तिक शुक्ल पूर्णमाका दिन मनाइने सकिमाना पुन्ही भक्तपुरमा हर्ष उल्लासका साथ शुक्रबार मनाइएको छ। मुख्यगरी भक्तपुरको भक्तपुर नगर क्षेत्र र मध्यपुर थिमिमा हर्ष उल्लासका साथ सकिमाना पुन्ही मनाइएको हो। भक्तपुरको टौमढी , दतात्रय मंदिर प्राङ्गण , बाराही द्यो छे लगायतका भित्री नगर र मध्यपुर थिमिको नगदेश, बोदे र थिमि लगायतका स्थानमा शुक्रबार विशेष रौनक छाएको छ। यी स्थानहरु संगीतमय बनेको थियो। विभिन्न दाफा भजन खल, भजन समूह र भजन मण्डलीहरूले पृथक प्रस्तुति दिएका थिए। उनीहरूले मन्दिर, देवालयअगाडि विभिन्न अन्न चढाएर मन्दिर र भगवानहरूको आकर्षक चित्र बनाएका थिए। सांस्कृतिक बाद्यबादन सामग्री बजाएर भजन प्रस्तुत गरेका थिए।"
बालयात्रा बिट मारेका गान्धीपथका गोपाल,"जीवनको सुरुआत अमृतसरह हुन्छ। त्यसैले बालसाहित्य लेखकले बालबालिकाको चाहना र आवश्यकता बुझेर लेख्नुपर्छ। बास बस्न भनेर घरमा विद्वान् कृष्णप्रसाद खतिवडा आए । उनले एउटा सानो बालकको हातमा पुस्तक देखे । २०१५ सालतिरको कुरो हो त्यो । जतिबेला राणा शासनबाट मुक्त भएर प्रजातन्त्रको अनुभूति गरिरहेका थिए नेपाली जनता । राजनीतिक दलका नेता आफैं अलमल गरिरहँदा अधिकांश जनता शिक्षा र स्वास्थ्यबाट समेत वञ्चित भएको बेला थियो त्यो । काभ्रेपलाञ्चोक जिल्लाको भमरकोट गाउँका उनै १३ वर्षीय गोपाल पराजुलीकी आमालाई ती विद्धान् व्यक्तित्वले भने, यी बाबुलाई मसँगै राजधानी पठाइदिनू । पढाइदिन्छु । असल मानिस बनाइदिन्छु । मलाई पढाउँछु भन्नु भएको होइन ? : गोपालकी आमाले मनमुटु मिचेरै हुन्छ भनिन् । गोपाल राजधानी काठमाडौं सहर पुग्दा खुसीले गद्गद् भए । गाउँमा आँगनबाट देखिने सुन्दर जुगल र गणेश हिमाल हेर्न नपाए पनि स्कुल पढ्न पाउने खुसीले गद्गद् थिए । धेरै दिन बिते पनि उनले भात पकाउने, भाँडा माझ्ने र खरिदार दम्पत्तिको सेवामात्र गर्नेमा समय खर्चिए । पढ्ने सपना तुहिरहँदा उनी वाक्कदिक्क भइसकेका थिए । सहर पुग्दासमेत हातमा पुस्तक भएन जब कि गाउँमा हुँदा थियो । चित्त काटिएपछि एक दिन दह्रो मुटु बनाएर गोपालले भने, मलाई पढाउँछु भन्नु भएको होइन ? तर उनी नाजवाफ बने । गोपाल कुनामा पसेर आँसुले साथ दिउञ्जेल रोए । र फर्किए उही आफ्नै प्यारो गाउँ । साधारण ब्राह्मण किसान परिवारका साइला छोरा गोपाललाई पढ्ने धोकोले सताइरह्यो । अलबिदा गोपाल दाइ : उनै गोपाल पराजुली, जो यतिबेला हामीमाझ छैनन् । २०२१ सालदेखि निरन्तर साहित्य साधना र लेखनमा होमिएका उनी ७९ वर्षको उमेरमा यसै साता यो धरतीबाट सदाका लागि बिदा भए । भौतिक रूपमा बिदावारी भए पनि उनी खासमा साहित्यिक योगदानका कारण जीवन्त छन् । उनी मूलत : बालसाहित्यकार हुन् । करिब ५ सयजना विभिन्न क्षेत्रका व्यक्तित्वको जीवनी लेखेर उनले आफूलाई यसक्षेत्रमा पृथक पहिचान दिलाए । उनका कृतिमा केही राष्ट्रिय विभूतिहरू (भाग १३), पाँच प्रसिद्ध वैज्ञानिकहरूको जीवनी, हाम्रा प्रसिद्ध साहित्यकार (भाग १६), नानीको बानी (बालनिबन्ध संग्रह), रूपको साहस (बालकथा संग्रह), एक दिनको यात्रा (बालउपन्यास), समयका डोबहरू (बालकविता संग्रह), नेसनल हिरोज अफ नेपाल, पच्चीस प्रतिभा (भाग १८) र लिटररी आइकन अफ नेपाल (भाग १ र २) । अरूका आँखामा गोपाल : नेपाली समाज र नेपाली भाषाका सुपरिचित, प्रतिष्ठित र इतिहास कायम गर्न सफल दिवंगत व्यक्तिहरूको जीवनी लेखेर गोपाल पराजुली स्वयं ऐतिहासिक व्यक्तित्व बन्नुभएकोमा शंका छैन । प्रसिद्ध कथाकार परशु प्रधानको भनाइ पराजुलीको व्यक्तित्व हेर्ने ऐना बनेको छ । उनलाई बुझ्ने आधार उसो त धेरै तय भएका छन् । शिवप्रसाद सत्याल भन्छन्, थोरै अनुच्छेदमा खास कुरा भन्न सक्नु लेखकीय शिल्पको नमूना हो भने व्यक्तिगत रागविरागबाट टाढा रही तटस्थ मूल्यांकन अझ कठिन कर्म हो । पराजुलीले यस धर्मलाई राम्ररी निर्वाह गर्नुभएको छ । राधेश्याम भट्टराई भन्छन्, बालसाहित्य लेखन जटिल र दुरुह मानिन्छ । बालमनोविज्ञान नबुझी बालोपयोगी साहित्य लेख्न सकिँदैन । लेखिहाले पनि त्यो प्रभावकारी नहुन सक्छ । बालमष्तिष्कले बुझ्ने र ग्रहण गर्न सक्ने शब्दचयन, वाक्यविन्यास र प्रस्तुतीकरणको सुन्दर संयोजन गर्न सक्नु नै बालसाहित्यकारको खुबी हो । गोपाल पराजुली यस दिशामा सफल छन् । गोपालले सोधेछन्, तिमीहरूले लक्ष्मीप्रसाद देवकोटा, लेखनाथ पौड्याल, बालकृष्ण सम कसकसलाई चिनेका छौ ? विद्यार्थी अकमक्क परे। त्यसपछि उनलाई लाग्यो, अब सबै काम छोडेर निधन भएका प्रतिभाहरूको जीवनी लेख्छु। नरेन्द्रराज पौडेलले पनि पराजुलीलाई नजिकबाट चिहाएका छन्, सरल भाषाशैली, सहज प्रकारको अभिव्यक्ति दिएर गोपालजीले आफ्ना सबै कृति पठनीय बनाएका छन् । निरन्तर साधना, सादगी र सरलता उनका आफ्नै विशेषता हुन् । आडम्बर, उपबुज्रुकपन र आग्रहपूर्वाग्रहको छनक नभेटिने उनको लेखनधर्मिता अरू लेखकका लागि पनि उदाहरणीय बनेका छन् । बालसाहित्यकार भएर आफूलाई सपारेका पराजुली : सतही टिप्पणी गर्न सजिलो हुन्छ । भन्नेहरू भनिदिन्थे, गोपाल पराजुलीले बालसाहित्यमा मात्रै कलम चलाएर आफूलाई बिगार्यो । गोपाल पराजुलीले चाकरी गर्न नजानेर पाउनुपर्ने पुरस्कार पनि पाएन । चिल्लो घस्न जानेन र त गोपालले जागीरमा प्रमोसन पाएन त । लप्पनछप्पन गरेको भए गोपालले यसरी सडकमा पाइला नापेर हिँड्नै पर्दैनथ्यो, कार चढेर हिँड्ने भैसक्थ्यो । धेरै भलाद्मी भएर खै के पायो र ? सँगैका साथी कहाँबाट कहाँ पुगिसके, ऊ भने जहींको तहीं छ । यस्ता थुप्रै प्रतिक्रियालाई गोपाल दाइले कहिले सिरानेमुनि थिचेर निदाए त कहिले पैतालामुनि टेकेर गन्तव्य लम्किए, लम्किरहे । सायद यी सबै सांसारिक मोहभन्दा भिन्न बनाउन सकेर सायद गोपाल पराजुली यतिबेला मौलिक कृति बनेको छ, बालसाहित्यको संसारमा पृथक इतिहास रच्न सफल भएको छ । भन्छु, इमान्दार, सज्जन र चोखो व्यक्ति हो, गोपाल पराजुली । जो अत्यन्तै व्यावहारिक व्यक्तित्व हो । बाआमाले देउता बनाउँदा गोपाल बनेका उनी गान्धी पथमा : त्यतिबेला नजिकैको स्कुल भनेकै धुलिखेलको । उनलाई २०१६ सालमा १४ वर्षको उमेरमा चार कक्षामा भर्ना गरियो । जाँदा चार र आउँदा चार गरी दैनिक आठ किलोमिटर दूरीको स्कुल सञ्जीवनीमा पढ्न उकालोओरालो गर्न थाले उनी । बुबा टिकाप्रसाद र आमा विष्णुमायाले डोलप्रसाद उनलाई देवताको नाम राख्ने लहडमा गोपाल बनाएका थिए । स्कुलमा शिक्षक थोरै भएकाले कक्षा पाँचमा पुगेपछि उनले शिक्षक बनेर ससाना भाइबहिनीलाई पढाउनु पर्यो । जहाँ उनले पनि धेरै सिक्ने मौका पाए । बालसाहित्यमा चर्चित बनेका कृष्णप्रसाद पराजुली अध्यक्ष बनेर गाउँमा जागृति पुस्तकालय खोलेका थिए । त्यहाँ गोपालले ग्रन्थपाल बनेर सेवा गर्न पाए । बिहान बेलुकी पुस्तकालयमा रहँदा एक दिन उनको आँखा महात्मा गान्धीको जीवनी भन्ने पुस्तकमा पर्यो । पढेपछि उनलाई महात्मा गान्धीजस्तै बन्ने प्रेरणा जागेछ । यस्तै पुस्तक लेख्न पाए भन्ने पनि लागेछ । पुस्तकालयले दुईवटा कुराको फाइदा भयो उनलाई । एक भनेजस्ता पुस्तक पढ्न पाइने अर्को महिनामा १५ रुपैयाँ तलब पनि । जतिबेला उनको स्कुलको शुल्क दुई रुपैयाँ थियो । जले उनी सानैदेखि आत्मनिर्भर बनायो । मरेर बाँचेका बालमनका गोपालको सिर्जनायात्रा : हँसमुख, शालीन व्यक्तित्वका गोपालको कद सरदर मान्छेको सरह छ । काठमाडौं बानेश्वरका स्थायीनिवासी बनेका उनले सेवानिवृत्त जीवनलाई पूरै बालसाहित्यमै खर्चिए । जुन जीवन भाग्यले पाएका थिए उनले । घटना भ्रमरकोटकै हो, उनी आठ वर्षका थिए । स्वास्थ्यमा एकदमै कमजोर गोपाल सानैमा दीर्घरोगीजस्तै बने । गाउँमा भएकाले अहिलेजस्तो उपचार गर्न अस्पताल पनि लगिएन उनलाई । दस दिन बेहोस बनेर लडिरहे ओछ्यानमै । एक किसिमले परिवारले माया मारिसकेको अवस्था थियो । दसौं दिनमा घरमा आएका एक पण्डितले कानैमा कराएछन् । गोपालले साउती मार्ने स्वरमा हजुर भनेछन् । यसरी पुनर्जीवन पाएका गोपाललाई स्कुल पढ्दा १९ वर्षको उमेरमा शैक्षिक भ्रमण जाने अवसर जुर्यो । त्यो जुराई साहित्य सिर्जनाको जुराई बन्न पुग्यो । जानीनजानी उनले भ्रमणबारे लेखे र छपाए । हौसला बुलन्द भइदियो गोपालमा लेखनको । आमा जजमानी पण्डितकी छोरी, त्यतिबेला पढ्ने चलन नभए पनि भित्री चेतले गोपाललाई पढाउनुपर्छ भनेर जोड दिएकै कारण गोपालले पढे र लेख्न पनि थाले । लेखनको गति तीब्र भयो, गान्धीको जीवनीले प्रेरित भएका उनले २०३५ सालमा राष्ट्रिय विभूति नामक जीवनीसम्बन्धी पुस्तक लेखे । चुनौतीमा अवसर देख्ने सिर्जनशील मन : फलामे गेट मानिने एसएलसी परीक्षा दिन काठमाडौं आउनुपथ्र्यो । २०२२ सालमा काठमाडौं आएका उनी गाउँ फर्किएनन् । दु : ख कष्ट सहेर भए पनि सहरमै बस्ने र केही गर्ने अठोट गरे गोपालले । विश्वप्रसिद्ध व्यक्तित्वहरू माओत्से तुङ्ग, जवाहरलाल नेहरू, शेक्सपियर, महात्मा गान्धी, चावेनलाईका जीवनी पढे उनले । अनि पढे प्रसिद्ध नेपाली साहित्यकारहरू लक्ष्मीप्रसाद देवकोटा, लेखनाथ पौड्याल, बालकृष्ण सम, गोपालप्रसाद रिमाल र विजय मल्लजस्ताको जीवनी । उनीहरूबाट प्रभावित भएपछि उनलाई लाग्यो, बालबालिकालाई सानैदेखि यस्ता राष्ट्रिय र अन्तर्राष्ट्रिय प्रतिभा र व्यक्तित्वको जीवनी पढाउन पाए, उनीहरूले पनि आफ्नो व्यक्तित्व त्यस्तै बनाउने छन् । जीवनलाई बालसाहित्य सिर्जनामा अर्पण गर्ने गोपालले सेवावापतको मेवा पनि पाएका छन् । बालसाहित्य लेखनका लागि २०४३ र २०४७ सालमा राष्ट्रिय बाल पुरस्कार, नेपाल बालसाहित्य समाजका तर्फबाट सार्क बालिका वर्ष १९९० को बालकथा पुरस्कार र बालसाहित्यका बारेमा उल्लेख्य योगदान गरेबापत २०५७ सालमा बालहितकारी पुरस्कार आदि पाएका छन् । बालसाहित्यमा तन, मन र धनसमेत दिएर रमाएका गोपालको बालसाहित्यिक व्यक्तित्वले बालबालिकालाई मजैले गुन लगाएको छ । यसरी पृथक लेख्ने सोच बन्यो बालसाहित्यमा : जीवनमा प्रमुख अतिथि हुन पाउनुको गर्व भिन्नै हुन्छ । २०६० सालमा राजधानीकै एक बोर्डिङ स्कुलका प्रिन्सिपलले गोपाललाई प्रमुख अतिथि बनाए लगे । विद्यार्थीसँगको अन्तरसंवाद कार्यक्रममा उनले सोधे, नानीबाबु हो, तिमीहरू ठूलो हुने कि असल ? धेरैले भनेछन्, ठूलो । कतिपयले त हिरो र हिरोनी हुने इच्छा व्यक्त गरेछन् । त्यसपछि गोपालले सोधेछन्, तिमीहरूले लक्ष्मीप्रसाद देवकोटा, लेखनाथ पौड्याल, बालकृष्ण सम कसकसलाई चिनेका छौ ? कक्षा १० सम्मका ती विद्यार्थी अकमक्क परे । त्यसपछि उनलाई लाग्यो, सबै काम छोडेर यस्तै प्रतिभाहरूको जीवनी लेख्छु । अझ निधन भइसकेकाको लेख्न जरुरी छ । यसअघि जुन ढंगले गोपालले जीवनी जानीनजानी लेख्दै थिए, अब भने उनले लेखन योजनावद्ध ढंगले अघि बढ्यो । लेखनशैली फरक बनाएर लेख्न थाले । कहाँ के के गरे गोपालले ? : पाठ्यक्रम विकास केन्द्रले प्रकाशन गर्ने बालपत्रिका नानी को २०६२ सालदेखि दुई वर्ष सम्पादक बनेर गोपालले बालसाहित्यिक पत्रकारिता पनि गरे । तालिम नलिई केवल सम्पादक हुन पाउँछु भन्ने लोभमा बालपत्रिका प्रकाशन गर्ने परम्पराले बालसाहित्यको श्रीवृद्धि हुन नसक्ने उनका अनुभव छन् । जे आयो त्यहीमात्र छाप्ने परम्पराले बालसाहित्यिक पत्रकारिता अघि नबढेको उनको बुझाइ छ । गोपाल २०२४ सालमा खरिदार पदबाट जनक शिक्षा सामग्री केन्द्रमा जागीरे बनेर २०५४ सालमा शाखाअधिकृत पदबाट सेवानिवृत्त भए । सेवाबाट निवृत्त भए पनि उनी साहित्यको सेवाबाट निवृत्त भएका छैनन् । उनले विगतमा बालसाहित्य लेख्न सुरु गर्दा बालपत्रिका थिएनन् । त्यसपछि एकदमै कममात्र देखा परे । तर अहिले संख्यात्मक र गुणात्मक दृष्टिले राम्रो अवस्था देखिँदा उनी खुसी छन् । अझ योजनासहित बालपत्रिकाहरू प्रकाशन होउन् भन्ने गोपालको कामना छ । जीवनको सुरुआत अमृतसरह हुन्छ : गोपालको बालसाहित्य लेखनबारे मान्यता छ, जीवनको सुरुआत अमृतसरह हुन्छ । त्यसैले बालसाहित्य लेखकले आफ्ना कुरा लाद्ने होइन, बालबालिकाको चाहना र आवश्यकतालाई बुझेर लेख्नुपर्छ । लेखन सरल हुनुपर्छ । नकारात्मक हुनुहुन्न । प्रेरणादायी हुनुपर्छ । शब्द चयनमा गम्भीर हुनुपर्छ । लक्षित वर्ग र उमेर पहिचान नगरी लेख्न हुन्न । त्यसैले बालसाहित्यकार अरूभन्दा बढी इमान्दार हुनुपर्छ ।"
एमालेको जागरणसभा किन ?,"काठमाडौं : सत्तासीन एमालेले मंसिर ७ मा राजनीतिक अस्थिरता र अराजकताका विरुद्ध जागरणसभा गर्दैछ । शुक्रबार पत्रकार सम्मेलन गरेर एमालेले आफू सत्तामा रहेको बेला जागरणसभा गर्नुको कारण स्पष्ट पारेको छ । एमालेले विधिको शासन र कानुनी राज्यका पक्षमा जनमत निर्माण गर्न यो जागरणसभा गर्न लागेको बताएको छ । एमालेले शुक्रबार पार्टी केन्द्रीय कार्यालय च्यासलमा पत्रकार सम्मेलन गरी आगामी मंसिर १६ गते हुने स्थानीय तहको उपनिर्वाचनमा पार्टीको पक्षमा जनमत तयार गर्ने उद्देश्यसमेत राखेर कार्यक्रम आयोजना गर्न लागिएको बताएको छ । मंसिर १६ गते स्थानीय तहका रिक्त ४४ स्थानमा उपचुनाव हुँदैछ । काठमाडौंंको कीर्तिपुर नगरपालिकाको प्रमुखदेखि काठमाडौंं महानगरपालिका १६ वडाध्यक्षसहित ४४ ठाउँमा उपचुनाव हुन लागेको हो । एमाले अधिकांश स्थानको उम्मेवारी टुंग्याएर निर्वाचन होमिसकेको छ । एमाले काठमाडौंं, ललितपुर र भक्तपुर जिल्ला कमिटीहरू मुख्य आयोजक, विभिन्न जनसंगठन, पेसागत संगठन, सम्पर्क समन्वय कमिटी र विभागहरूको सहभागितामा मंसिर ७ गते काठमाडौंंमा जागरण सभा हुँदैछ । पत्रकार सम्मेलनमा पार्टी महासचिव शंकर पोखरेलले जनतालाई आशावादी बनाएर समाजमा देखिएको अराजकता चिर्न आवश्यक रहेको स्पष्ट पारे । जनता असन्तुष्ट छन् भनी गरिएको प्रचारलाई चिर्न जागरणसभा गर्न लागिएको उनले जानकारी दिए । जनता प्रमुख दलप्रति नै विश्वास र भरोसा गर्छन् र उनीहरूबाट नै सुधारको अपेक्षा गर्छन् भन्ने सन्देश दिन जरुरी छ, त्यो हिसाबले जागरण सभा गर्दैछौं, उनले भने । उनले जनताको बीचमा जाने कुरा रक्षात्मक नहुने बताए । राजनीतिक दल सधैंंभरि जनताको बीचमा नै जानुपर्ने उनले स्पष्ट पारे । उनले जनताको बीचमा जाने एउटा माध्यम जागरणसभा भएको बताए । उनले सामाजिक अराजकता प्रवृत्तिकै रूपमा अघि बढेकोमा चिन्ता प्रकट गरेका छन् । सामाजिक अराजकता प्रवृत्ति विकास र समृद्धिका लागि बाधक हुने उनको भनाइ छ । सहकारी प्रकरणमा राष्ट्रिय स्वतन्त्र पार्टीका सभापति रवि लामिछाने माथि छानबिन प्रक्रिया अघि बढ्दा जस्तो प्रकारको गतिविधि भएको छ त्यो कानुनी राजको खिल्ली भएको उनको भनाइ छ । निरन्तर रूपमा योजना बनाएर यस्तो गतिविधि गर्नु उचित कुरा होइन, पोखरेलले भने । गौरवशाली इतिहास, सही र सक्षम नेतृत्व, क्रान्तिकारी विचार, अग्रगामी सोच र स्पष्ट गन्तव्यलाई प्रष्ट पार्न पनि मंसिर ७ मा सभा गर्न लागिएको स्पष्ट पारेको छ । वर्तमान संयुक्त सरकारले गरेका काम उपलब्धि र आगामी योजनाका बारेमा जनतालाई स्पष्ट गर्न यो सभा गर्न लागेको स्थायी समिति सदस्य एवं बागमती प्रदेश इन्चार्ज डा राजन भट्टराईले बताए । सुशासन, विकास र समृद्धिका लागि राजनीतिक स्थायित्व कायम गर्न, संवैधानिक, कानुनी र संरचनागत सुधारको प्रक्रिया अघि बढाउन मंसिर ७ मा भृकुटीमण्डपमा एमाले जागरणसभा गर्न लागेको उनले बताए । एमालेले विधिको शासन र कानुनी राज्यका पक्षमा जनमत निर्माण गर्न यो जागरण सभा गर्न लागेको बताएको छ । प्रचार तथा प्रकाशन विभाग प्रमुख राजेन्द्र गौतमले राजनीतिक अस्थिरता र अराजकताका विरुद्ध, विधिको शासन र कानुनी राज्यका पक्षमा जनमत निर्माण गर्न जागरण सभा गर्न लागिएको बताए । उनले गौरवशाली इतिहास, सही र सक्षम नेतृत्व, क्रान्तिकारी विचार, अग्रगामी सोच र स्पष्ट गन्तव्यलाई प्रस्ट पार्न, वर्तमान संयुक्त सरकारले गरेका काम, उपलब्धि र आगामी योजनाका बारेमा जनतालाई स्पष्ट गर्न, सुशासन, विकास र समृद्धिका लागि राजनीतिक स्थायित्व कायम गर्न, संवैधानिक, कानुनी र संरचनागत सुधारको प्रक्रिया अघि बढाउन आगामी मंसिर १६ गते हुने स्थानीय तहको उपनिर्वाचनमा पार्टीका पक्षमा जनमत निर्माण गर्न सभा गर्न लागिएको पार्टी जानकारी दिए । आगामी मंसिर ७ गते प्रदर्शनीमार्ग, भृकुटीमण्डप जाऔं ! एमालेद्वारा आयोजित विशाल याली र जागरण सभामा सहभागी बनौं, पत्रकार सम्मेलनपछि जारी विज्ञप्तिमा भनिएको छ, देश र जनताको राष्ट्रिय स्वाभिमान, एमालेकै नेतृत्वमा समृद्धिको अभियानलाई सफल पार्न व्यापक जनपरिचालन गरौं र जनजागरण सभालाई सफल पारौं ! कांग्रेसएमालेप्रति नै विश्वास र भरोसा एमालेका महासचिव पोखरेलले जनताले कांग्रेसएमालेप्रति नै विश्वास र भरोसा गरेको दाबी गरे । उनले प्रमुख दलहरूप्रति जनता असन्तुष्ट छन् भन्ने कुरा गलत हो भन्ने सन्देश दिन पनि पार्टीले जागरण अभियान सञ्चालन गर्न लागेको बताए । उनले नेपाली जनताले प्रमुख दलहरूबाट नै मुलुकमा सुधारको अपेक्षा गरेको बताए । ललितपुर, भक्तपुर र काठमाडौंं जिल्ला कमिटीको अगुवाइमा जागरण अभियान कार्यक्रम हुँदैछ । उपत्यकामा नै आयोजना हुने कार्यक्रमका माध्यमबाट हामी यस्तो सन्देश दिन चाहन्छौं कि जनता असन्तुष्टि छन् भन्ने खालको कुरा जुन खडा गर्न खोजिएको छ । उनले भने, त्यो होइन, जनता प्रमुख दलहरूप्रति नै विश्वास र भरोसा गर्छन् । र, उनीहरूबाटै सुधारको अपेक्षा गर्छन भन्ने सन्देश दिनु पनि जरुरी छ । त्यो हिसाबले हामीले जुन सभाको आयोजना गर्न खोजेका छौं । जागरण सभा, त्यसको औचित्य त्यसले पुष्टि गर्छ । संयन्त्रले सरकारको काममा हस्तक्षेप नगर्ने महासचिव पोखरेलले सरकारलाई काम गर्नका लागि उचित वातावरण बनाउनका लागि सत्तारूढ कांग्रेसएमालेले संघ, प्रदेश र स्थानीय तहमा संयन्त्र बनाएको बताए । यो संयन्त्रले सरकारको काममाथि हस्तक्षेप नगर्ने पनि उनले प्रष्ट्याए । महासचिव पोखरेलले प्रधानमन्त्रीको आसन्न चीन भ्रमण महŒवपूर्ण र उपलब्धिमूलक हुने बताए । नेपाल र चीनका बीचमा विगत लामो समयदेखि जुन प्रकारको उच्चस्तरको सम्बन्ध रहँदै आएको छ त्यसको निरन्तरता नै हुन्छ भन्ने मलाई लाग्दछ, पोखरेलले भने, त्यसैले यो भ्रमणलाई हामीले सद्भावना भ्रमणकै रूपमा बुझेका छौं । र, भ्रमण महत्तवपूर्ण र उपलब्धिमूलक हुन्छ भन्ने हाम्रो विश्वास हो । प्रधानमन्त्री ओलीले अगामी डिसेम्बर २ देखि ६ सम्म चीन भ्रमण गर्ने कार्यक्रम रहेको छ । यसैबीच, महासचिव पोखरेलले एमाले जनताको रोजाइको पार्टी भएको दाबी गरेका छन् । पोखरेलले एमाले जनताको बीचमा लोकप्रिय भए पनि एक्लै देश सञ्चालन गर्न सक्ने अवस्थामा नरहेको बताए । लोकप्रिय मतमा नेकपा एमाले नै अगाडि छ, तर सरकार बनाउन पुग्ने मत पुगेको छैन, सरकारको नेतृत्व गरिरहेका छौं, तर राष्ट्रको नेतृत्व गर्ने निर्णायक मत प्राप्त गरेका छैनौं, पोखरेलले भने । उनले आउने चुनाव सबै दलले छुट्टाछुट्टै लड्ने निर्णय गरेको बताए । पोखरेलले यसको सबैभन्दा बढी लाभ एमालेले लिने दाबी गरे । अहिले कांग्रेससँग सहकार्य गरे पनि आउने चुनावमा एमाले कांग्रेस अलग्गै चुनाव लड्ने स्पष्ट पारे । कांग्रेससँग सहकार्य र प्रतिस्पर्धा पनि सँगसँगै छ भन्ने सच्याइलाई बुझेर हामीले अगाडि बढ्नु पर्छ, उनले भने । सरकार परिवर्तन हुन्छ भन्ने गलत हल्ला फैलाइएको कारण जति हुनुपर्ने त्यति काम हुन नसकेको पोखरेलले बताए । एमाले र कांग्रेस बीच सरकारलाई निरन्तरता दिने विषयमा गहिरो समझदारी छ, यद्यपि सरकार परिवर्तन गर्न चाहनेहरूको प्रयास जारी छ, उनले भने । उनले समाजमा फैलँदै गएको सामाजिक अराजकता ठूलो चुनौतीका रूपमा रहेको बताए । त्यो सामाजिक अराजकता चिर्न नसक्ने हो भने मुलुकको समृद्धि अघि बढ्न नसक्ने पोखरेलको भनाइ छ । समाजमा आशा जागृत गर्ने गरी संगठित शक्ति नलाग्ने हो भने निराशा चिर्न नसक्ने पोखरेलले धारणा राखे । उनले नेपालका संस्कृति मूल्य मान्यतालाई विघटन गर्ने पनि सुनियोजित प्रयास भइरहेको बताए । विभिन्न खालका अतिवाद माथि वैचारिक रूपमा विजय प्राप्त गर्न आवश्यक रहेकोमा पोखरेलले स्पष्ट पारे । उनले आजको आर्थिक संकटका समाधानको सामथ्र्य नेकपा एमालेसँग मात्रै रहेको पनि दाबी गरे ।"
"सरकारले गर्यो उत्कृष्ट करदातालाई सम्मान, पतञ्जलि आयुर्वेद समेत अग्रस्थानमा","काठमाडौं : सरकारले उत्कृष्ट करदातालाई सम्मान गरेको छ। राष्ट्रिय कर दिवसका अवसरमा शनिबार आन्तरिक राजस्व विभागले आर्थिक वर्ष २०७९८० मा सबैभन्दा बढी कर तिरेका करदातालाई आज सम्मान गरेको हो। विभागका अनुसार सबैभन्दा धेरै आयकर नेपाल दूरसञ्चार कम्पनी लिमिटेडले तिरेको छ। व्यक्तिगत आयकरतर्फ सबैभन्दा बढी कर तिर्ने करदाताका रुपमा राजबहादुर शाह सम्मानित गरेको छ। एकलौटी फर्ममध्ये सबैभन्दा बढी आयकर श्रुति ट्रेडर्सले दाखिला गरेको छ। वस्तु व्यापार गर्ने कम्पनीमा भाटभटेनी सुपर मार्केट एण्ड डिपार्टमेन्टल स्टोर, वस्तु निर्यात कारोबार गर्ने कम्पनीतर्फ सबैभन्दा बढी आयकर डाबर नेपाल, सूचना प्रविधि सेवा निर्याततर्फ कोडावतार टेक, कृषि एवं पशुपन्छी क्षेत्रतर्फ बढी आयकर पतन्जली आयुर्वेद, बैंक वित्तीय संस्था र बीमाको कारोबार गर्ने कम्पनीतर्फ नविल बैंक लिमिटेड, स्वास्थ्य तथा शैक्षिक संस्थातर्फ लुम्बिनी मेडिकल कलेज एण्ड टिचिङ हस्पिटल लिमिटेड, पर्यटन व्यवसायतर्फ तारागाउँ रिजेन्सी होटल लिमिटेडलाई उत्कृष्ट करदाताका रुपमा सम्मान गरिएको छ। गत आर्थिक वर्षमा रु ५० करोड देखि रू एक अर्बसम्मको कारोबार गर्ने कम्पनीतर्फ सिडिएस एन्ड क्लियरिङ लिमिटेड उत्कृष्ट करदाताका रुपमा सम्मानित भएको छ। ऊर्जामुलक उद्योगतर्फ भोटेकोशी पावर कम्पनी, रेमिटेन्स तथा मनी ट्रान्सर्फमर कारोबार गर्ने कम्पनीमा सिटी एक्स्प्रेस मनी ट्रान्स्फरलाई उत्कृष्ट करदाताका रुपमा सम्मानित भएका छन्। विसं २०७५ साउन देखि २०८१ असार मसान्तसम्म तोकिएको समयमा नियमित र सबैभन्दा बढी मूल्य अभिवृद्धि कर तिर्ने कम्पनीका रुपमा होङ्सी शिवम सिमेन्टलाई सरकारले सम्मान गरेको छ। वार्षिक रु ५० करोडसम्म कारोबार गर्ने करदातामध्ये सोल्टी इन्टरप्राईजेज र विशेष उद्योगतर्फ सबैभन्दा बढी आयकर दाखिला गरेवापत वरुण बेभरेजलाई सम्मान गरिएको छ। यसैगरी उत्कृष्ट काम गर्न तीन वटा कर कार्यालय र १० जना कर्मचारीलाई सम्मान गरिएको छ।"
"मुख्यमन्त्रीको माग, समानुपातिक बाँडफाँट","काठमाडौं : प्रधानमन्त्री केपी शर्मा ओलीले चुस्त, दुरुस्त, सक्षम र पारदर्शी प्रशासन बनाउने विषय सरकारको उच्च प्राथमिकतामा रहेको बताएका छन् । शुक्रबार बसेको राष्ट्रिय विकास समस्या समाधान समितिको ५३ औं बैठकमा प्रधानमन्त्री ओलीले विकासका लागि सुशासन झनै आवश्यक भएकाले शासकीय सुधारलाई समितिबाट निर्णय गर्नुपर्ने कार्यसूचीको पहिलो नम्बरमा राखेको स्पष्ट पारे । प्रदेशका मुख्यमन्त्रीहरूले भने स्रोतको बाँडफाँट समानुपातिक ढंगबाट हुने पर्ने माग राखे । उनीहरूले कानुन निर्माणदेखि कर्मचारी व्यवस्थापनमा संघको बेवास्ता गरेको आरोप लगाए । संघीयता कार्यान्वयनमा संघीय सरकारमा केन्द्रीकृत सोच भावी रहेको उनीहरूको भनाइ थियो । प्रहरी समायोजन ऐन बनिसक्दा पनि कार्यान्वयन नभएकोमा गुनासो गरेका थिए । प्रदेशको अधिकारमा पनि संघले हस्तक्षेप गरेको मुख्यमन्त्रीहरूको आरोप थियो । मुख्यमन्त्रीहरूले प्रदेशको अधिकार उपलब्ध गराउन माग गरेका छन् । मधेस प्रदेशका मुख्यमन्त्री सतिशकुमार सिंहले मधेस प्रदेशलाई विशेष प्याकेज उपलब्ध गराउन माग गरेका छन् । उनले समितिको बैठकमा भने, पहाडी र हिमाल जिल्लामा जलविद्युत् आयोजना हुन्छन्, तर हाम्रो प्रदेशमा बाढी, पहिरोमात्रै पाउँछौं, त्यसैले मधेस प्रदेशलाई संघले विशेष प्याकेज उपलब्ध गराउनु पर्छ । उनले कृषिको आधुनिकीकरणको विषयमा आफूले कुरा उठाएको बताए । कृषि वैज्ञानिक र अनुसन्धानकर्ताले अभाव हुँदा कृषि क्षेत्रमा ठूलो असर परेको उनको भनाइ छ । बागमतीका मुख्यमन्त्री बहादुरसिंह लामाले संघ र प्रदेशबीचको समन्वयदेखि हरेक समस्याका विषयमा छलफल भएको बताए । बनिसकेका कानुन पनि कार्यान्वयनमा नआएको विषयमा आफूले कुरा उठाएको बताए । संघले धेरै कानुन नै बनाइदिएको छैन, बनाइएको प्रहरी समायोजन ऐन पनि कार्यान्वयन गरेको छैन्, त्यसले धेरै समस्या भएको छ, उनले भने । उनले कर्मचारी व्यवस्थापन पनि संघीय सरकारले विभेद गरेको कुरा बैठकमा उठाएका थिए । अवकाश हुन लागेका सचिव पठाउँछन्, कोही त पठाउनै बित्तिकै सरुवा गरिहाल्छन्, उनले भने । वित्तीय समानीकरण अनुदानलगायतका बजेट कटौती गरेकोदेखि प्रदेशको अधिकारको विषयमा आफूले कुरा राखेको बताए । कतिपय विषयमा दोहोरो काम भइरहेको उनले बताए । कोपमा वनका कर्मचारी धेरै गएकोमा प्रधानमन्त्रीको असन्तुष्टि प्रधानमन्त्री ओलीले वातावरण संरक्षण गर्दै विकासका आयोजनालाई सहजीकरण गर्नुपर्ने र विकासलाई अवरोध गर्ने गरी वनसम्बन्धी निकायले काम गर्न नहुने बताए । उनले अजरबैजानको बाकुमा भएको जलवायुसम्बन्धी सम्मेलनमा वन मन्त्रालयले आवश्यकताभन्दा बढी कर्मचारी पठाएको सन्दर्भ उल्लेख गर्दै यस्ता गलत प्रवृत्ति हुन नहुनेमा मन्त्री र सचिवको ध्यानाकर्षण गराए । हामीले गतिका साथ काम गरेर साहसिक निर्णय लिनुपर्नेछ । कृषिको आधुनिकीकरण र निजी क्षेत्रलाई प्रोत्साहित दिँदै उत्पादन र उत्पादकत्व बढाउनुपर्नेछ । उद्यमीलाई तर्साउने र गाली गर्ने अनि त्यस्तै प्रवृत्तिले ताली पाउने खालका कार्यलाई कडाइका साथ निरुत्साहन गर्नुपर्छ, प्रधानमन्त्री ओलीले भने, व्यापार र उद्योगमा लगानी हुने वातावरण सिर्जना गरी काम गर्नुपर्छ । निकै ठूलो षड्यन्त्रका रूपमा विकासलाई अवरोध उत्पन्न गर्ने गरी सामाजिक अराजकता निम्त्याइएको छ । प्रधानमन्त्री ओलीले माध्यमिक शिक्षा परीक्षा कक्षा १० (एसईई) को नतिजामा सुधारका लागि अनलाइन कक्षालगायतका विकल्पका योजना ल्याउन शिक्षा मन्त्रालयलाई निर्देशन दिए । बैठकमा प्रस्तुत शासकीय सुधार, राष्ट्रिय प्राथमिकता प्राप्त आयोजनामा वन क्षेत्रको उपयोग, आयोजना बैंक, सार्वजनिक खरिद प्रयोजनका लागि जिल्ला दररेट, बालसुधार गृह सञ्चालन तथा सडक बालबालिका मुक्त अभियान, संघ, प्रदेश र स्थानीय तहमा सरकारी भवन, समपूरक अनुदान, सोह्रौं आयोजनाको कार्यान्वयन योजना, आयोजनाको बहुवर्षीय ठेक्का व्यवस्थापन, विद्युत् महसुल संकलन विनियमावली, अनिवार्य तथा निःशुल्क शिक्षा, सार्वजनिक सेवामा इन्टर्नसिप, विपद् उत्थानशील पूर्वाधार निर्माण, विपद्पछिको पुनर्निर्माण तथा पुनस्र्थापनाका कार्यसूचीहरूमा समाधानको विकल्पसहित निर्णय भएका छन् । बैठकमा राष्ट्रिय योजना आयोगका उपाध्यक्ष प्राडा शिवराज अधिकरीले समष्टिगत आर्थिक परिसूचकको अवस्था र प्रवृत्ति, नेपाल सरकारको सार्वजनिक वित्त परिचालनको अवस्था, संघीयतापछि चालु आर्थिक वर्षसम्मको आर्थिक सामाजिक प्रगति स्थिति, प्रदेशहरूको समष्टिगत आर्थिक अवस्था, चालु आर्थिक वर्षको प्रगति स्थिति, यसअघिका पछिल्ला तीन वटा विकास समस्या समाधान समितिका बैठकका निर्णयको कार्यान्वयन स्थितिलगायत विषयमा प्रस्तुतीकरण गरेका थिए । बैठकमा उपप्रधानमन्त्री एवं अर्थमन्त्री विष्णुप्रसाद पौडेल, मन्त्रीहरू, प्रदेशका मुख्यमन्त्री, प्रधानमन्त्रीका मुख्य सल्लाहकार, राष्ट्र बैंकका गभर्नर, मुख्यसचिव, राष्ट्रिय प्राकृतिक स्रोत तथा वित्त आयोगका पदाधिकारी, महालेखापरीक्षक, संघ र प्रदेश सरकारका सचिवलगायत सहभागी थिए ।"
बंगलादेश पुग्यो ४० मेगावाट बिजुली,"काठमाडौं : नेपालले ४० मेगावाट बिजुली बंगलादेश बेच्न सुरु गरेको छ। शुक्रबारबाट नेपालको ४० मेगावाट विद्युत् बंगलादेशतर्फ निर्यात भएको छ। यससँगै तेस्रो मुलुकमा विद्युत् व्यापार सुरु भएको हो। यो वर्षका लागि बंगलादेशलाई बिजुली बिक्री भने यो नै अन्तिम हो। नेपालबाट भारत हुँदै बंगलादेशतर्फ विद्युत् निर्यात शुक्रबार मध्याह्न साढे १२ बजेबाट सुरु भएर राति १२ बजेसम्म मात्र हुनेछ। त्यसपछि आगामी वर्ष सन् २०२५ को जुन १५ बाट बंगलादेशतर्फ पुनः विद्युत् निर्यात सुरु हुनेछ। नेपालले हरेक वर्ष जुन १५ बाट नोभेम्बर १५ सम्म बंगलादेशसँग विद्युत् व्यापार गर्नेछ। नेपाल र भारतबीचमात्र विद्युत् व्यापार हुँदै आएकोमा अब नेपालको विद्युत् बंगलादेशमा विस्तार भएको हो। ऊर्जा, जलस्रोत तथा सिँचाइ मन्त्री दीपक खड्का, भारतका विद्युत् मन्त्री मनोहर लाल र बंगलादेशका विद्युत्, ऊर्जा तथा खनिज मन्त्रालयका सल्लाहकार मोहमद फोजुल कबिर खानले भर्चुअलमार्फत संयुक्त रूपमा स्विच अन् गरी विद्युत् निर्यातको शुभारम्भ गरे। कार्यक्रममा मन्त्री दीपक खड्काले बंगलादेश विद्युत् निर्यात हुनु नेपालका लागि ऐतिहासिक कोसेढुंगा भएको बताए। विद्युत् प्राधिकरण, बंगलादेश पावर डेभलपमेन्ट बोर्ड र एनटीपीसी विद्युत् व्यापार निगम लिमिटेडबीच गत असोज १७ गते त्रिपक्षीय विद्युत् बिक्री सम्झौतामा हस्ताक्षर भएको थियो। उक्त सम्झौताले विद्युत् निर्यातका लागि मार्ग प्रशस्त गरेको मन्त्री खड्काले बताए। उनले बंगलादेशमा विद्युत् निर्यात गर्न सहजीकरण गर्ने भारत सरकार र विद्युत् आयत गर्ने बंगलादेश सरकारलाई धन्यवाद दिए। नेपाल र भारतबीचको पहिलो अन्तरदेशीय ढल्केबरमुजफ्फरपुर ४०० केभी प्रसारण लाइन हुँदै भारतको मुजफ्फरपुर सबस्टेसनमा विद्युत् पुग्नेछ। त्यसपछि मुजफ्फरपुर सबस्टेसनबाट भारतको प्रसारण लाइनमार्फत भारतबंगलादेशबीचको बहरामपुर (भारत)भेरमारा (बंगलादेश) ४०० केभी प्रसारण लाइनमार्फत बंगलादेश विद्युत् पुग्नेछ। भारतको विद्युत् मन्त्रालयअन्तर्गतको केन्द्रीय विद्युत् प्राधिकरणले त्रिशूली र चिलिमे जलविद्युत् आयोजनाबाट उत्पादित क्रमशः १८६० मेगावाट र २१४० मेगावाट गरी ४० मेगावाट विद्युत् बंगलादेशतर्फ निर्यातका लागि कात्तिक २९ गते बिहीबार स्वीकृति दिएको थियो। केन्द्रीय विद्युत् प्राधिकरणले दुई आयोजनाहरूबाट उत्पादित ४० मेगावाट विद्युत् सन् २०२९ अक्टोबर २ सम्म बंगलादेश निर्यात स्वीकृति दिएको हो। यी दुवै भारतमा विद्युत् निर्यातका लागि स्वीकृति पाइसकेका आयोजना हुन्। विद्युत् प्राधिकरणले वर्षायामको ६ महिना अर्थात् हरेक वर्षको जुन १५ नोभेम्बर १५ सम्म पाँच वर्ष ४० मेगावाट विद्युत् अमेरिकी डलरमा बंगलादेशलाई बिक्री गर्नेछ। नेपालबंगलादेशबीच विद्युत् व्यापार डलरमा हुनेछ। प्राधिकरणले बंगलादेश विद्युत् बिक्री गरी प्रतियुनिट ६४० अमेरिकी सेन्ट (शुक्रबारको विदेशी मुद्रा विनियम दरअनुसार ८ रुपैयाँ ६२ पैसा) पाउनेछ। नेपालले विद्युत् बिक्रीबाट पहिलोपल्ट डलरमा आम्दानी गर्न लागेको हो। भारतसँगको विद्युत् व्यापार भारतीय रुपैयाँमा हुँदै आएको छ। प्राधिकरणले शुक्रबार साढे ११ घण्टा बंगलादेशतर्फ ४० मेगावाट विद्युत् निर्यात गर्दा २८ हजार १ सय ६० डलर (३७ लाख ९३ हजार ४ सय ३३ रुपैयाँ) पाउनेछ। बंगलादेश निर्यात हुने विद्युत्को मूल्य प्राधिकरणले भारतको मुजफ्फरपुर बिन्दुमा पाउनेछ। ढल्केबरबाट मुजफ्फरपुरसम्मको प्रसारण लाइनको प्राविधिक चुहावट प्राधिकरणले नै बेहोर्नेछ। मुजफ्फरपुर बिन्दुपछिको प्रसारण लाइन शुल्क, चुहावट, एनभीभीएन, भारतले लिने ट्रेडिङ मार्जिनलगायतका सम्पूर्ण कर तथा शुल्कहरू बंगलादेशले नै बेहोर्नेछ। नेपालबाट ४० मेगावाट विद्युत् भारतीय प्रसारण ग्रिड प्रयोग गरी बंगलादेश लैजानका लागि नेपाल विद्युत् प्राधिकरण, एनटीपीसी विद्युत् व्यापार निगम (एनभीभीएन, भारत र बंगलादेश पावर डेभलप्मेन्ट बोर्ड (बीपीडीबी)बीच गत असोज १७ गते त्रिपक्षीय विद्युत् बिक्री सम्झौता (पीएसए) भएको थियो। त्रिपक्षीय विद्युत् बिक्री सम्झौतापछि प्राधिकरणले गत २३ असोजमा बंगलादेश विद्युत् निर्यात स्वीकृतिका लागि आयोजनाहरूको सूची भारतको केन्द्रीय विद्युत प्राधिकरणमा पठाएको थियो। भारतको केन्द्रीय विद्युत् प्राधिकरणले बिहीबार स्वीकृति दिएपछि शुक्रबारबाट विद्युत् निर्यात सुरु गरिएको हो। कानुनमा भएको व्यवस्थाबमोजिम बीपीडीबी १६ पुस २०८० मा नेपालबाट उत्पादित ४० मेगावाट विद्युत् बंगलादेश, भारत र नेपालका निकायहरूबीचको त्रिपक्षीय सम्झौताअनुसार हुने गरी पाँच वर्षसम्म खरिदका लागि बोलपत्र (टेन्डर) आह्वान गरेको थियो। प्राधिकरणले विद्युत् बिक्रीका लागि तोकिएको ढाँचामा बिक्री गरिने विद्युत्को दरसहितको बोलपत्रसम्बन्धी कागजात पेस गरेको थियो। प्राधिकरणले पेस गरेको बोलपत्र स्वीकृत भएपछि त्रिपक्षीय विद्युतबक्री सम्झौताको प्रक्रिया अगाडि बढेको थियो। बंगलादेशमा विद्युत् व्यापारका लागि २०७९ सालदेखि कसरत भएको थियो। २०७९ भदौमा दुई देशका सचिवस्तरीय बैठकले ५० मेगावाट विद्युत् निर्यातका लागि सहमति गरेको थियो। नेपाल बंगलादेश डेडिकेटेड लाइन नभएको र भारतबाट प्रयोग गरिने प्रसारण लाइन अभावका कारण ४० मेगावाटमा झारिएको थियो।"
"घरभित्र शव, श्रीमती र छोराछोरी हराएको निवेदन प्रहरीमा","२ महिनाको सुत्केरी सीताले सुत्ने कोठामा कोइला बालेको फेला परेको छ। कोइलाको कारण निस्सासिएर तीनै जनाको मृत्यु भएको हुन सक्ने पनि प्रहरीको अनुमान छ। काठमाडौं : कात्तिक २९ गते दिउँसो प्रहरी वृत्त बौद्धमा एउटा निवेदन दर्ता भयो । निवेदनमा उल्लेख विवरण भने अलि शंकास्पद थियो । निवेदनमा गोकर्णेश्वर बस्ने ३३ वर्षकी सीता दंगाल कात्तिक १६ गतेदेखि बेपत्ता भएको उल्लेख थियो । साथमा १५ वर्षकी छोरी र २ महिने छोरा पनि बेपत्ता भन्दै खोजबिनका लागि निवेदन दिइएको थियो । निवेदन दिने थिए, सीताका पति ४९ वर्षीय कान्छा नगरकोटी । निवेदन विवरणअनुसार १३ दिनअघि हराएका पत्नी, छोरा, छोरी खोज्न कान्छा नगरकोटी बिहीबारमात्रै प्रहरीकहाँ पुगेका थिए । जिल्ला प्रहरी परिसर काठमाडौंका प्रवक्ता नवराज अधिकारीका अनुसार नाबालकसहित महिला हराएपछि प्रहरी वृत्त बौद्धको टोली खोजतलासका लागि तुरुन्तै परिचालन भयो । प्रहरी टोली कान्छा नगरकोटीको घरमा गएर खोजी गर्दा उनको श्रीमती सुत्ने कोठाभित्र सडेगलेको अवस्थामा तीनवटा शव फेला पयो । सीता दंगाल, उनको छोरी अंशु मोक्तान र दुई महिनाको नाबालक छोरा मृत अवस्थामा भेटिएका थिए । तीनैजना बिस्तारामा सुतेको अवस्थामा मृत फेला परेका हुन् । शव सडेगलेको र गन्ध आएको अवस्थामा भेटिएको थियो । शव भेटिएको कोठा भित्रबाट लक गरेको अवस्थामा छ । प्रहरीले उक्त कोठाको ढोका फोडेर खोजतलास गरेको थियो । प्रहरी वृत्त बौद्धले दिएको जानकारीअनुसार, मृतकको शव हेर्दा भवितव्य मृत्युजस्तो देखिन्छ । तर घरधनी कान्छा नगरकोटीले श्रीमती हराउनासाथ किन कसैलाई खबर गरेनन् ? यो बीचमा उनी कहाँ कता गए ? श्रीमतीको कोठामा किन खोजी गरेनन् ? मृतक तिनै जनाको शव कुहिएर गन्ध आउँदासमेत घरमा बस्नेले पत्तो नपाउनु अलि शंकास्पद देखिएकाले उनलाई नियन्त्रणमा लिएर प्रहरीले अनुसन्धान अगाडि बढाएको छ । कान्छा नगरकोटीले आफू सुत्ने कोठामा चाबी लगाएर यतायता हिँड्ने गरेका थिए । प्रहरीको प्रारम्भिक अनुसन्धानका क्रममा कान्छा नगरकोटीले श्रीमतीसँग कहिलेकाहीँ विवाद हुने गरेको बताएका छन् । अरूबेला पनि श्रीमतीले घरमा साँचो लगाएर चाबी बोकेर हिँड्ने गरेकाले कतै गइन् होला भन्ने सोचेर आफू चुप बसेको बताएका छन् । कान्छाले हराएको भनेको मितिमै उनीहरूको मृत्यु भएको प्रहरीको अनुमान छ । शवको पोस्टमार्टमका लागि त्रिवि शिक्षण अस्पताल महाराजगन्जमा पठाइएको छ । यसको रिपोर्ट आएपछि मात्रै मृत्युको कारण खुल्ने प्रहरी प्रवक्ता अधिकारी बताउँछन् । दुई महिनाको सुत्केरी सीताले सुत्ने कोठामा कोइला बालेको फेला परेको छ । कोइलाको कारण निस्सासिएर तीनै जनाको मृत्यु भएको हुन सक्ने पनि प्रहरीको अनुमान छ । हराउनु दुई दिनअघि सीता आफूले गर्दै गरेको काममा गएको सूचना प्रहरीले फेला पारेको छ । सीता र कान्छा दुवैले एकअर्कासँग दोस्रो विवाह गरेका हुन् । मृत भेटिएकी अन्सु सीताको पहिलो श्रीमान्तर्फको छोरी हुन् । कान्छाको पनि एक छोरा रहेको र छुट्टै बस्ने गरेको प्रहरीले जानकारी दिएको छ । सीता र कान्छाको भर्खरै मात्रै छोरा जन्मिएका थिए । श्रीमती हराएपछि कान्छाले गाउँमा गएर श्रीमतीले अर्कैसँग बिहे गरेर गएको हल्ला गरेका थिए । घटना केही शंकास्पद देखिए पनि हत्या नै भएको भन्ने प्रमाण भने फेला परेको छैन । घटनाबारे प्रहरी वृत्त बौद्धले अनुसन्धान गरिरहेको छ ।"
