शीर्षक,विवरण
एनसेलले ल्यायो अनलिमिटेड डेटा सापटी सुविधा,"काठमाडौं : एनसेलका ग्राहकले अब अनलिमिटेड डेटा सापटी लिन सक्छन्। सापटी सुविधालाई थप विस्तार गर्दै एनसेलले आफ्ना ग्राहकहरुलाई अब ब्यालेन्स नभएको बेलामा १ दिन समयसीमा रहेको अनलिमिटेड डेटा सापटी लिन सकिने सुविधा ल्याएको छ। यो सापटी सेवा अन्तर्गत आफ्नो मेन ब्यालेन्स रु ५ भन्दा कम भएका प्रिपेड ग्राहकहरुले १ दिन अर्थात २४ घन्टा समयसीमा भएको अनलिमिटेड डेटा सापटी लिन सक्छन्। कम्पनीले यो सुविधा पुष १ गतेबाट दिन थालेको हो। समयसीमा १ दिन रहेको अनलिमिटेड डेटाको शुल्क कर सहित रु ५० रहेको छ। ग्राहकले यो डेटा सापटी लिएपछि २४ घन्टासम्म एनसेलको मोबाइल इन्टरनेट सेवाको भरपुर फाइदा उठाउँन सक्छन्। यो १ दिने अनलिमिटेड डेटा सापटी लिन ग्राहकले ९९८८४ डायल लिन सक्छन्। सापटीमार्फत लिएको डेटाको शुल्क ग्राहकले ब्यालेन्स रिचार्ज गरेपछि काटिन्छ। कर सहितको सेवा शुल्क रु २४८ र १ दिने अनलिमिटेड डेटाको रु ५० गरि ब्यालेन्स रिचार्ज गर्दा कुल रु ५२४८ काटिन्छ। सिम लिएर सेवा लिन थालेको कम्तिमा ३० दिन भएका ग्राहकहरुले यो डेटा सापटी लिन सक्छन्। अनलाइनबाटै हाल जारी नेपाल प्रिमियर लिगका खेलहरु हेर्न लगायत इन्टरनेट सेवाको फाइदा लिन यो सुविधा धेरै उपयोगी हुने विश्वास एनसेलले लिएको छ। एनसेलले यो अनलिमिटेड डेटा बाहेक रु ४० ब्यालेन्स सापटी, ३ दिने १ जीबी डेटा सापटी, ३ दिन समयसीमाको ९० मिनेट अल नेपाल टक टाइम सापटी सुविधामार्फत प्रदान गर्दै आएको छ।"
हिटरको ग्यास लिक भएर आगलागी हुँदा घर जलेर नष्ट,"काठमाडौं : हिटरको ग्यासको लिक भएर आगलागी हुँदा घर जलेर नष्ट भएको छ। काठमाडौंको टोखा नगरपालिका६ धापासी कुँवर कोलोनी नजिकै शिव मन्दिर मार्गमा रहेको भाइकाजी श्रेष्ठको साढे ३ तलाको घर जलेर नष्ट भएको हो। पहिलो तलामा हिटर ताप्ने क्रममा बिहीबार साँझ ५ बजेर २३ मिनेटमा आगो लागी हुँदा घरको भित्री भाग जलेर पूर्णरूपमा नष्ट भएको हो। आगलागीबाट मानवीय क्षति नभएको प्रहरीले जनाएको छ। नेपाल प्रहरी, नेपाली सेना, सशस्त्र प्रहरी, महानगर प्रहरी, टोखा नगर प्रहरी र स्थानीय बासिन्दाको सहयोगमा आगो नियन्त्रणमा आएको हो। क्षतिको विस्तृत विवरण प्राप्त हुन बाँकी रहेको छ।"
"जेम्स स्कुलको आयोजनामा भलिबल, बास्केटबल र क्रिकेट","काठमाडौं : जेम्स स्कुलको खेलमैदानमा जारी थन्डरबोल्ट्स कपअन्तर्गत यू१८ महिला समूहको भलिबल खेलमा सरस्वती मावि, माउन्ट ओलिभ स्कुल र एपीएफ स्कुल क्रमशः प्रथम, द्वितीय र तृतीय भएका छन्। बास्केटबल खेलतर्फ यू१८ छात्र समूहचरण, को खेलमा एलआरआई स्कुलको ३० का विरुद्ध निस्ट स्कुलले ३४ अंक जोडेको छ। यू १८ छात्रातर्फको खेलमा लर्डस् लाइट एकेडेमीको १९ का विरुद्ध गोल्डेनगेट इन्टरनेसनल कलेजले २८ अंक प्राप्त गरेको छ। त्यसैगरी, यू१६ छात्रतर्फको खेलमा लिटिल फ्लावर स्कुलको १० का विरुद्ध सेन्ट जेभियर्स स्कुलले ५० अंक, निस्ट स्कुलको १४ का विरुद्ध एलआरआई स्कुलले ३२ अंक र लिटिल एन्जेल्स स्कुलको २८ का विरुद्ध मातृभूमि स्कुलले ५६ अंक प्राप्त गरेका छन्। फुटबल खेलतर्फ १२ वर्षमुनि छात्रसमूह र क्रिकेट खेलतर्फ यू १६ छात्रसमूहका खेल भएका थिए।"
क्रियाशील सदस्यता वितरण नरोक्न कांग्रेस केन्द्रीय कार्यालयको आह्वान,काठमाडौं : नेपाली कांग्रेसले कुनै पनि तहमा क्रियाशील सदस्यता वितरण नरोक्न आह्वान गरेको छ। कांग्रेस क्रियाशील सदस्यता व्यवस्थापन समितिका संयोजक एवं पार्टी महामन्त्री गगनकुमार थापाको संयोजकत्वमा आजको बैठकले उक्त आह्वान गरेको हो। पार्टीको कुनकुन तहमा सदस्यता रोकिएको छ भन्ने विषयमा अर्को बैठकमा छलफल हुने भएको छ। जिल्ला सभापतिले क्रियाशील सदस्यता फारम रोकेको भेटिए केन्द्रीय समितिले हस्तक्षेप गरेरअघि बढ्ने समिति सदस्यसमेत रहेका कांग्रेस केन्द्रीय सदस्य प्रकाश रसाइली स्नेहीले बताए। कांग्रेसको विधानमा महाधिवेशन भएको वर्ष क्रियाशील सदस्यता वितरण नगरिने व्यवस्था छ। अरू वर्ष भने नियमित रुपमा क्रियाशील सदस्यता वितरण गरिने व्यवस्थाअनुसार नै काम हुनुपर्नेमा समितिले जोड दिएको छ। समितिको अर्को बैठक यही पुस १८ गते बस्ने जनाइएको छ।
मध्यपुर महोत्सव पुस १२ गतेदेखि,"भक्तपुर : आगामी पुस १२ गतदेखि भक्तपुरको मध्यपुर थिमिमा मध्यपुर महोत्सव आयोजना हुने भएको छ। मध्यपुर थिमि नगरपालिकाले बिहीबार भक्तपुरमा पत्रकार सम्मेलन गर्दै नगरको स्थानीय कला, संस्कृति र सम्पदाको प्रवर्द्धन गर्ने उद्देश्यका साथ आगामी पुस १, १३ र १४ गते मध्यपुर महोत्सव आयोजना गर्न लागिएको जनाएको हो। महोत्सवमा मध्यपुरथिमिको पहिचान झल्काउने सांस्कृतिक प्रस्तुतिका साथै स्थानीय पेशा, व्यवसाय, मौलिक उत्पादन, हस्तकला, माटोका भाँडालगायत प्रदर्शन गरिने मध्यपुर थिमि नगरपालिकाका प्रमुख एवं मध्यपुर महोत्सव मूल समारोह समितिका संयोजक सुरेन्द्र श्रेष्ठले बताए। थिमि शंखधरचोकदेखि नगदेश र बोडे हुँदै तिगनीको नीलवाराहीसम्मका ऐतिहासिक बस्ती क्षेत्रलाई प्रदर्शनी स्थलका रूपमा प्रस्तुत गरिने उनले बताए। महोत्सवका क्रममा नगरका विभिन्न स्थानमा करिब ४ सय स्टल रहने आयोजकले जनाएको छ। स्थानीय मौलिक कला संस्कृति अन्तर्गतका २५ वटा विभिन्न नाच देखाइएको नगरप्रमुख श्रेष्ठले बताए।"
१० ओभरमा जनकपुरले बनायो ४१ रन,"काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सले दिएको ११९ रनको लक्ष्य पछ्याएको जनकपुर बोल्ट्सले १० ओभरमा ४ विकेटको क्षतिमा ४१ रन बनाएको छ। टियु क्रिकेट मैदानमा जनकपुरले पावरप्लेमा ३ विकेट गुमाउँदै २६ रन बनाएको थियो। जनकपुरले दुवै ओपनरलाई सस्तैमा गुमाएको थियो। ओपनर शुभ कन्साकर ३ र आसिफ शेख ४ रनमा क्याच भए। तेस्रो विकेट लाहिरु मिलान्था २ रनमा क्याच हुँदा जनकपुरको ब्याटिङ धरापमा परेको हो। चौथो विकेट ९६ ओभरमा आकाश त्रिपाठीको विकेट गयो। उनलाई जिसन मक्सुदको बलमा वाल्टनबाट स्टम्पिङ भए। उनले २० बलमा १ चौकासहित १३ रन बनाए। कर्णालीका लागि सोमपाल कामी, विपिन शर्मा र विलियम वासिस्टो र जिसन मक्सुदले समान ११ विकेट लिए। आजको खेलको विजेताले फाइनलमा सुदूरपश्चिम रोयल्ससँग खेल्नेछ।"
सिद्धार्थ बैंकद्वारा प्लाटिनम क्रेडिट कार्ड सञ्चालनमा,"काठमाडौं : सिद्धार्थ बैंक लिमिटेडले आफ्ना ग्राहकहरुलाई उत्कृष्ट सेवा प्रदान गर्ने अभिप्रायले भिसा प्लाटिनम क्रेडिट कार्ड सञ्चालनमा ल्याएको छ। जुन भिसाद्वारा जारी गरिने विशिष्ट श्रेणीको कार्ड हो। यस कार्डलाई आज त्रिभुवन अन्तर्राष्ट्रिय क्रिकेट मैदानमा जारी सिद्धार्थ बैंक नेपाल प्रिमियर लिगको खेल समाप्ति पछि सोही मञ्चबाट बैंकका प्रमुख कार्यकारी अधिकृत सुन्दर प्रसाद कँडेलले सार्वजनिक गरेका हुन्। यो कार्ड प्रयोग गर्ने ग्राहकहरूले वार्षिक दुई पटक सम्म एयरपोर्टमा निःशुल्क प्रवेश, ४५० भन्दा बढि ग्लय मर्चेन्टहरुमा ४० प्रतिशतसम्म छुट, यो कार्ड बैंकिङ कार्डको रूपमा प्रयोग गर्न सकिनेछ र उक्त कार्ड प्रयोग गर्ने ग्राहकहरुले बैंकिङ्ग सेवामा प्राथमिकता पाउनेछन्। यसैगरी प्लाटिनम क्रेडिट कार्ड नेपाल, भूटान र भारतमा प्रयोग गर्न सकिनेछ भने उक्त कार्डका लागि सुरुवाती ३ महिनाभित्र आवेदन दिने ग्राहकलाई निःशुल्क अन्तर्राष्ट्रिय ट्राभल कार्ड समावेश गरिएको छ। प्लाटिनम क्रेडिट कार्डले ग्राहकलाई विशेष प्राथमिकता दिने, उच्चस्तरीय सुविधा प्रदान गर्नुका साथै प्रयोगकर्ताको जीवनलाई सहज र व्यवस्थित बनाउने विश्वास बैंकले लिएको छ।"
वैदेशिक रोजगारीमा पठाउने भन्दै ठगी गरेको आरोपमा मुस्याख्वा र बस्याल पक्राउ,"काठमाडौं : वैदेशिक रोजगारीमा अस्ट्रेलिया र दुबई पठाउने भन्दै ठगी गरेको आरोपमा दुई जना पक्राउ परेका छन् । भक्तपुर नगरपालिका१० कमलविनायक का ३६ वर्षीय ज्वालाराम मुस्याख्वा र बुटवल उपमहानगरपालिका१३ नयाँगाउँका ३७ वर्षीय बुद्धिबहादुर बस्याललाई काठमाडौं उपत्यका अपराध अनुसन्धान कार्यालयको टोलीले पक्राउ गरेको हो । मुस्याख्वाले अस्ट्रेलिया पठाउने भन्दै २ लाख ठगी गरेको आरोपमा बागबजारबाट र बस्यालले दुबई पठाउने भन्दै १ लाख ९० हजार ठगी गरेको आरोपमा सामाखुशीबाट पक्राउ गरिएको प्रहरी उपरीक्षक अंगुर जिसीले जानकारी दिए। उनीहरुलाई पक्राउ गरी थप अनुसन्धान तथा कारबाहीको लागि वैदेशिक रोजगार विभाग ताहाचल, काठमाडौं पठाएको प्रहरीले जनाएको छ।"
नेपालको यू१६ र १९ महिला फुटबल टिमले भुटानसँग मैत्रीपूर्ण खेल खेल्ने,काठमाडौं : नेपालको यू१६ र १९ महिला फुटबल टिमले भुटानसँग मैत्रीपूर्ण खेल खेल्ने भएका छन्। खेल यही पुस ५ र ७ गते दिउँसो २ बजे त्रिपुरेश्वरस्थित दशरथ रंगशालामा हुने छ। खेलका लागि भुटानको दुवै उमेर समूहको टोली नेपाल आइसकेको छ। साफ विमेन्स च्याम्पियनशिपमा नेपाली महिला टिमको शानदार प्रदर्शनले पनि धेरैको मन जितेको छ।
राष्ट्रिय सभामा कांग्रेस र एमालेको बहुमत पुगेपछि संविधान संशोधन हुन्छ,"सिन्धुली : नेकपा एमालेका स्थायी कमिटी सदस्य तथा प्रचार विभाग प्रमुख राजेन्द्र गौतमले नेकपा माओवादी केन्द्र समेतको सहमतिमा संविधान संशोधन हुने बताएका छन् । बिहीबार सिन्धुलीमा आयोजित पत्रकार सम्मेलनमा बोल्दै गौतमले नेकपा माओवादी केन्द्रसहितको राष्ट्रिय सहमतिका आधारमा संविधान संशोधन हुने दाबी गरेका हुन् । उनले भने, संविधान संशोधनको विषय एमाले वा कांग्रेसको मात्र चाहेर सम्भावना छैन । यसका लागि सबैको साझा धारणा चाहिन्छ । नेकपा माओवादी केन्द्रले उठाएको प्रत्यक्ष निर्वाचित कार्यकारीको विषयमा समेत बहस गरेर साझा धारणा बनाएर सबैको साझा सहमतिका आधारमा संविधान संशोधन गरिन्छ । गौतमले संविधान संशोधनको बहस चलेपछि गठबन्धन सरकारको दुबै सदनमा बहुमत पुगे पछिमात्र प्रक्रिया अघि बढ्ने समेत स्पष्ट पारे । संविधान संशोधनमा दुबै सदनमा बहुमत चाहिन्छ त्यसका लागि केही समय कुर्नुको विकल्प छैन । राष्ट्रिय सभामा हाम्रो बहुमत पुगेपछि संविधान संशोधन हुन्छ, उनले भने । उनले अहिलेको निर्वाचन प्रणालीमा कुनै पनि दलले स्पष्ट बहुमत ल्याउन नसक्ने भन्दै स्थायी सरकार निर्माणका लागि पनि संविधान संशोधनमार्फत यो निर्वाचन प्रणालीलाई सुधार ल्याउनु पर्ने आवश्यकता औल्याए । संकटको अवस्थामा पुगेको अर्थतन्त्रलाई लयमा ल्याउने, सुशासन, डेलिभरी, रोजगारी र अवसरको न्यायोचित वितरणमा स्थायी सरकारको रुपमा वर्तमान गठबन्धनको सरकार लागि परेकाले यो गठबन्धन आगामी २०८४ सालको निर्वाचनसम्म टिक्ने गौतमको दाबी छ । एमाले र कांग्रेस मिलेर बनेको सरकारले देशको अर्थतन्त्रलाई लयमा फर्काउने काम गरिरहेको छ । समयमा अर्थतन्त्रलाई लयमा फर्काउन नसकेको भए देशमा ठूलो विपद आउन सक्थ्यो, त्यसैले देशका दुई ठूला राजनीतिक दलहरु एकजुट भयौं । यो गठबन्धन आगामी निर्वाचनसम्म नै कायम रहन्छ, उनले थपे ।"
जय जय जनकपुर बोल्ट्स भन्दै जनकपुरधाममा खुशीयालीमा दीप प्रज्वलन,जनकपुरधाम : जनकपुर बोल्ट्स नेपाल प्रिमियर लिग (एनपीएल) क्रिकेट प्रतियोगिताको फाइनलमा प्रवेश गरेको खुशियालीमा जनकपुरधामका युवा तथा खेलाडीहरूले दीप प्रज्वलन गरेका छन्। बिहीबार खेलिएको दोस्रो क्वालिफायर खेलमा कर्णाली याक्सलाई दुई विकेटले हराउँदै जनकपुर बोल्ट्स फाइनलमा पुगेपछि जनकपुरधामका युवा तथा खेलाडीहरूले स्थानीय रामानन्द चौकमा दीप प्रज्वलन गर्दै टिमलाई धन्यवाद ज्ञापन गरेका हुन्। कीर्तिपुर स्थित अन्तर्राष्ट्रिय क्रिकेट मैदानमा टस हारेर पहिले ब्याटिङ गर्ने निम्तो पाएको कर्णाली याक्सले निर्धारित २० ओभरमा ९ विकेट गुमाएर ११८ रन बनाएको थियो। जवाफी ब्याटिङमा ओर्लिएको जनकपुर बोल्ट्सले १९ ओभरमा ८ विकेट गुमाएर विजय लक्ष्य पूरा गर्यो। जनकपुर बोल्ट्सले अब उपाधिका लागि सुदूरपश्चिम रोयल्ससँग शनिबार भिडन्त गर्नेछ।
स्वास्थ्य शिविरबाट ५ हजार ३ सयले लिए सेवा,"सिन्धुपाल्चोक : सिन्धुपाल्चोकको पाँचपोखरी थाङ्पाल गाउँपालिकामा दुई दिन चलेको स्वास्थ्य शिविरबाट ५ हजार ३ सय ५१ जना नागरिकले सेवा लिएका छन्। जिल्ला जनस्वास्थ्य कार्यालयद्वारा पाँचपोखरी थाङ्पाल गाउँपालिकाको समन्वयमा आयोजित शिविरमा विशेषज्ञ चिकित्सकसहितको स्वास्थ्यकर्मीहरूले सामान्य चिकित्सा, बालरोग, नाक, कान, घाँटी, आँखा, दाँत, मुख, स्त्री तथा प्रसूति, स्वास्थ्य परीक्षण, उपचार र परामर्श सेवा प्रवाह गरेका थिए। एकीकृत जनस्वास्थ्य तथा पोषण प्रवर्द्धन अभियान अन्तर्गत सेवा प्रवाह गरिएको जनस्वास्थ्य कार्यालय सिन्धुपाल्चोकको प्रमुख दुर्गा बजगाईंले जानकारी दिइन्। पाँचपोखरी थाङ्पाल गाउँपालिकाको वडा नं ६ धाप र वडा नं ७ भोटेनाम्लाङमा शिविर सञ्चालन गरिएको थियो। शिविरको उद्घाटन बागमती प्रदेशका स्वास्थ्य मन्त्री किरण थापामगरले गरेका थिए। प्रदेश भित्रका विकट र दुर्गम स्थानहरूमा पुगेर स्वास्थ्य सेवा प्रदान गर्ने कार्यमा स्वास्थ्य मन्त्रालय लागेको छ, मन्त्री थापामगरले भने प्रदेश सरकारले सुगममा मात्र नभएर दुर्गममा पनि स्वास्थ्य सेवाको पहुँचमा सबै नागरिकलाई पुर्याउने उद्देश्य राख्दै विभिन्न माध्यमबाट सेवा प्रदान गर्दै आइरहेको छ। उनले गाउँको नागरिकहरूको स्वास्थ्य अवस्था कस्तो छ र आगामी दिनमा मन्त्रालयले कस्ता कार्यक्रमलाई प्राथमिकता दिने भन्ने विषयमा अध्ययन गर्न पनि आफू स्वयम् प्रदेश भित्रको विभिन्न टोल बस्तीमा पुग्ने गरेको बताए। बागमती प्रदेशको स्वास्थ्य मन्त्रालयका चिकित्सा सेवा महाशाखाका प्रमुख डाक्टर खगेश्वर गेलालले शिविरमा बागमती प्रदेश भित्र एउटा मात्रै रहेको अल्ट्रा प्रोटेबल एक्सरे मेसिनबाट समेत सेवा दिईएको बताए। एआई प्रविधि युक्त मेसिनबाट विशेषगरी क्षयरोग सम्बन्धी परीक्षण गरिएको उनले बताए। भौगोलिक विकटता र आर्थिक अभावका कारण शहर बजारका स्वास्थ्य संस्थामा पुगेर सेवा लिन नसकेका नागरिकहरूको सुविधाका लागि शिविरले फाइदा पुर्याएको गाउँपालिकाका टासी लामाले बताए। ग्रामीण भेग र आर्थिक अभावका कारण अस्पताल जान नसकेका बिरामीले शिविरको प्रत्यक्ष लाभ लिएको गाउँपालिकाले जनाएको छ।"
दिगो विकासका लागि स्वदेशी प्रविधिको आधुनिकीकरण आवश्यक : शिक्षामन्त्री भट्टराई,"काठमाडौं : शिक्षा, विज्ञान तथा प्रविधिमन्त्री विद्या भट्टराईले मुलुकको दिगो विकासका लागि स्वदेशी प्रविधिको आधुनिकीकरण आवश्यक रहेको बताएकी छन्। नेपाल विज्ञान तथा प्रविधि प्रज्ञाप्रतिष्ठान(नाष्ट)को ४२ औं वार्षिकोत्सवका अवसरमा बिहीबार ललितपुरमा आयोजित कार्यक्रममा मन्त्री भट्टराईले वैज्ञानिकहरूको विश्वव्यापी ज्ञान नेटवर्कमा पहुँच बढाउँदै दिगो विकासका लागि स्वदेशी प्रविधिको आधुनिकीकरणमा जोड दिनुपर्ने बताइन्। विज्ञान, शिक्षा विद्यालयस्तरबाटै सुरु गरिएको भन्दै उद्यमशीलतामा केन्द्रित हुनुपर्ने उनको भनाई छ। उनले विद्यालयसँग सहकार्य गरेर युवाहरूको आविष्कारमा नेपाल विज्ञान तथा प्रविधि प्रज्ञाप्रतिष्ठानले ध्यान दिनुपर्ने धारणा राखिन्। नवप्रवर्तन प्रणालीहरूलाई एकीकृत गर्नका लागि अन्वेषण गर्ने सवाल नाष्टका लागि महत्वपूर्ण भएको उनको भनाइ छ। उनले राष्ट्रिय चुनौतीहरूलाई सम्बोधन गर्दै सबै नागरिकहरूको जीवनस्तरमा सुधार गर्न प्रविधिहरूको प्रयोग गर्नेबारे विस्तृत छलफल गर्दै अघि बढ्नुपर्ने उल्लेख गरिन्। वार्षिकोत्सवका अवसरमा नेपाल विज्ञान तथा प्रविधि प्रज्ञाप्रतिष्ठानले विभिन्न व्यक्तिहरूलाई पुरस्कार प्रदान गरेको थियो। नाष्टको पुरस्कार र प्रोत्साहनले प्रतिभाशाली अनुसन्धानकर्ता र आविष्कारकहरूलाई थप हौसला प्राप्त हुने मन्त्री भट्टराईले बताइन्।"
ड्रममा डुबेर बालिकाको मृत्यु,बारा : ड्रममा डुबेर बालिकाको मृत्यु भएको छ। महागढीमाई नगरपालिका१ बरियारपुर टोलका समिर रायको छोरी २ वर्षीया अलिशा खातुनको घर नजिकै पानी भरी राखेको ड्रममा डुबेर बिहीबार दिउँसो मृत्यु भएको हो। डुबेर अशक्त भएकी उनको प्रादेशिक अस्पताल कलैयामा उपचारका क्रममा मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको छ।
"परराष्ट्रमन्त्री राणा नयाँ दिल्लीमा, भोलि नेपालभारत आर्थिक सम्मेलनलाई सम्बोधन गर्ने","काठमाडौं : परराष्ट्रमन्त्री डा आरजु राणा देउवा आज भारतको नयाँ दिल्ली पुगेकी छन्। राणा बेल्जियम, नेदरल्याण्ड्स, लक्जेम्बर्ग र जर्मनको भ्रमणपश्चात बुधबार बर्लिनबाट नयाँ दिल्लीतर्फ प्रस्थान गरेकी थिइन्। उनले भोलि नयाँ दिल्लीमा आयोजना हुने नेपालभारत आर्थिक सम्मेलनलाई सम्बोधन गर्ने उनको सचिवालयले जनाएको छ। त्यसपछि उनले नयाँ दिल्लीमा नियमित स्वास्थ्य परीक्षण गराउने कार्यतालिका छ। सचिवालयका अनुसार उनी आगामी सोमबार स्वदेश फर्कने कार्यक्रम रहेको छ।"
योनेक्स सनराइज नेपाल इन्टरनेशनल च्यालेन्ज हुने,"काठमाडौं : नेपाल ब्याडमिन्टन संघको आयोजनामा योनेक्स सनराइज नेपाल इन्टरनेशनल च्यालेन्ज२०२४ प्रतियोगिता हुने भएको छ। ब्याडमिन्टन संघले बिहीबार काठमाडौंमा पत्रकार सम्मेलन गर्दै योनेक्स सनराइज नेपाल इन्टरनेशनल च्यालेन्ज२०२४ पुस ८ गतेदेखि ११ गतेसम्म सञ्चालन हुने जानकारी दिएको हो। यस्तै पुस १२ गतेदेखि पुस १४ गतेसम्म योनेक्स सनराइज नेपाल जुनियर इन्टरनेशनल सिरिज२०२४ पनि सञ्चालन हुने संघले जनाएको छ। विश्व ब्याडमिन्टन महासंघ ब्याडमिन्टन एशियाको स्वीकृति तथा नेपाल ब्याडमिन्टन संघको आयोजनामा हुने प्रतियोगिता काठमाडौँस्थित त्रिपुरेश्वर कभर्डहलमा सञ्चालन गरिने बताइएको छ। प्रतियोगिताका लागि छनौट भएका आठआठ खेलाडीहरुले सहभागीता जनाउने संघका अध्यक्ष रामबहादुर श्रेष्ठले जानकारी दिए। सिनियरमा मेन्समा ९ पुरुष र ७ महिला तथा जुनियरमा ८८ जना महिला पुरुषको सहभागिता रहने उनले बताए। प्रतियोगितामा नेपालसहित भारत, अमेरिका, थाइल्याण्ड, सिंगापुर, बंगलादेश, भियतनाम, क्यानडा, मलेशिया लगायतका २२ वटा देशको सहभागिता रहने छ। प्रतियोगिता ५ विधामा खेलाइनेछ। जसमा मेन्स सिंगल,वुमन्स सिंगल मेन्स डबल, वुमन्स डबल तथा मिक्स डबलमा आयोजना हुने संघले जनाएको छ।"
कर्णालीलाई हराउँदै जनकपुर एनपीएलको फाइनलमा,"काठमाडौं : कर्णाली याक्सलाई हराउँदै जनकपुर बोल्ट्स नेपाल प्रिमियर लिग (एनपीएल)को फाइनलमा पुगेको छ। टियु क्रिकेट मैदानमा कर्णालीलाई २ विकेटले हराउँदै जनकपुर फाइनलमा पुगेको हो। यससँगै जनकपुर बोल्ट्सले फाइनलमा सुदूरपश्चिमसँग भेट पक्का गरेको हो। चितवन राइनोजलाई २१ रनले एलिमिनेटरमा पराजित गर्दै कर्णाली दोस्रो क्वालिफार्यस प्रवेश गरेको थियो। जनकपुर भने पहिलो क्वालिफार्यसमा सुदूरपश्चिमसँग ८ विकेटले हार बेहोरेको थियो। जनकपुरले फाइनल पुग्न यो दोस्रो मौका पाएको थियो। टियु क्रिकेट मैदानमा कर्णालीले दिएको ११९ रनको लक्ष्य पछ्याएको जनकपुरले १९ ओभरमा ८ विकेट गुमाउँदै लक्ष्य पूरा गरेको हो। जनकपुरका लागि जेम्स निसमले सर्वाधिक ४५ रन बनाए । उनले १७ बलमा २ चौका र ५ छक्का प्रहार गरे । उनलाई विपिन शर्माले १५३ ओभरमा बोल्ड गरे। ओपनर शुभ कन्साकर ३ र आसिफ शेख ४ रनमा क्याच भए। तेस्रो विकेट लाहिरु मिलान्था २ रनमा क्याच हुँदा जनकपुरको ब्याटिङ धरापमा परेको हो। पावरप्लेमा जनकपुरले २ विकेट गुमाउँदै २६ रन मात्रै जोडेको हो। चौथो विकेट ९६ ओभरमा आकाश त्रिपाठीको विकेट गयो। उनलाई जिसन मक्सुदको बलमा वाल्टनबाट स्टम्पिङ भए। उनले २० बलमा १ चौकासहित १३ रन बनाए। छैटौं विकेटको रुपमा जेम्स निसम आउट भएपछि पुन ब्याटिङमा समस्या देखिएको जनकपुरका लागि १८२ ओभरमा शेर मल्लले नन्दन यादवलाई छक्का प्रहार गर्दै खेलमा जनकपुरलाई फर्काए। उनी १० बलमा १ छक्कासहित १६ रनमा अविजित रहे। त्यस्तै, किशोर महतो शुन्यमा अविजित रहे। कर्णालीका लागि विपिन शर्माले सर्वाधिक ३ विकेट लिए। सोमपाल कामी, विलियम वासिस्टो र जिसन मक्सुदले समान १र१ विकेट लिए। त्यसअघि टस हारेर ब्याटिङ गरेको कर्णाली याक्सका लागि गुल्सन झाले सर्वाधिक २५ रन बनाए। ओपनर देव खनालले २४ रन बनाएर क्याच भए । जिसन मक्सुद १२ रन विलियम वासिस्टो १४ रन र चाड्विक वाल्टनले ११ रन बनाए। युनिस विक्रम शाहीले १२ रन बनाउँदा अन्य कुनै ब्याटरले दोहोरो अंक बनाउन सकेनन्। जनकपुरका लागि ललित राजवंशी, जेम्स निसम र मोहम्मद मोसिनले समान २२ विकेट लिए। शेर मल्ल र हर्ष थाकरले समान ११ विकेट लिए।"
"कुखुरा फर्ममा आगलागी, डेढ लाख बढीको क्षति",मोरङ: कुखुरा फर्ममा आगलागी हुँदा डेढ लाख बढीको क्षति भएको छ। बुढीगंगा गाउँपालिका६ सिन्धुवा टोलका ४५ वर्षीय बिमल चौधरीको कुखुरा फर्ममा विद्युत सर्ट भई बिहीबार दिउँसो आगलागी भएको हो। फर्म पूर्ण रूपमा जलेर करिब १ लाख ५० हजार रूपैयाँ बराबरको धनमाल नष्ट भएको प्रहरीले जनाएको छ। प्रहरीले स्थानीय बासिन्दा तथा दमकलको सहयोगमा आगलागी नियन्त्रणमा लिइएको छ। यस सम्बन्धमा आवश्यक अनुसन्धान गरिरहेको प्रहरीले जनाएको छ।
"सेयर बजारमा ३१ अंकको गिरावट, नेप्से परिसूचक २५ सय विन्दुमा झर्यो","काठमाडौं : साताको अन्तिम कारोबार दिन बिहीबार नेप्से परिसूचक दोहोरो अंकले घटेर बन्द भएको छ। अघिल्लो दिन बुधबार ५६० अंकले घटेको नेप्से परिसूचक आज ३१४३ अंकले घटेर २५९६८२ विन्दुमा पुगेको हो। सेन्सेटिभ इण्डेक्स ४३५ अंकले घटेर ४४५७७ विन्दुमा पुगेको छ। कारोबार रकम बुधबारको तुलनामा घटेको छ। आज ३१० स्क्रिप्सको ९८ लाख ३२ हजार ३०८ कित्ता सेयर ४ अर्ब ७६ करोड २ लाख ६७ हजार ४८३ रुपैयाँमा खरिदबिक्री भए। बुधबार ४ अर्ब २७ करोड रुपैयाँको सेयर कारोबार भएको थियो। दोहोरो अंकले घटेको सेयर बजारमा एउटा कम्पनीको सेयर सकारात्मक सर्किट लेभलमा कारोबार भयो। सपोर्ट माइक्रोफाइनान्स वित्तिय संस्थाको सेयर १० प्रतिशतले घटेको हो। सामुदायिक लघुवित्त वित्तीय संस्थाको सेयर ७९६,भूगोल इनर्जी डेभलपमेन्टको ५०९,मेन्छियाम हाइड्रोपावरको ४५० र आत्मनिर्भर लघुवित्त वित्तीय संस्थाको ४३९ प्रतिशतले बढ्यो। यसदिन नारायणी डेभलपमेन्ट बैंकका लगानीकर्ताले भने गुमाए। सो कम्पनीको सेयर ९२१ प्रतिशतले घट्यो। कारोबार रकमका आधारमा १७ करोड ६० लाख मूल्य बराबरको सेयर कारोबार भयो। कर्णाली डेभलपमेन्ट बैंकको ११ करोड,नेपाल फाइनान्सको १० करोड,एनआरएन इन्फ्रास्टक्चर एन्ड डेभलपमेन्टको ८ करोड र जोशी हाइड्रोपावर डेभलपमेन्टको ७ करोड मूल्य बराबरको सेयर कारोबार भयो। कारोबारमा आएकामध्ये २९ स्टक्सको मूल्य बढ्दा २११ वटाको घट्यो। बाँकी ३ स्टक्सको मूल्य भने स्थिर रह्यो। आज सबै समूहको उपसूचक नकारात्मक देखिएका छन्।"
गाउँमै औषधी उपचार,"बेनी : धवलागिरि गाउँपालिकाले सञ्चालन गरेको दीर्घरोगीसँग अध्यक्ष कार्यक्रमबाट करिब नौ सय जना सर्वसाधारण लाभान्वित भएका छन्। नसर्ने रोग पहिचान र उनीहरूको उपचारमा पहुँच बढाउने तथा जनचेतना अभिवृद्धिका लागि गाउँपालिकाको स्वास्थ्य शाखाले मंसिर २५ गतेदेखि पुस २ गतेसम्म वडा स्तरमा स्वास्थ्य शिविर सञ्चालन गरेको थियो। सात वटा वडामा एकएक दिनका दरले सञ्चालन गरिएको कार्यक्रम मार्फत आठ सय ७६ जना विभिन्न रोगका बिरामीहरूले सेवा पाएका धवलागिरी गाउँपालिकाको स्वास्थ्य शाखाका संयोजक सम्झना खाती कार्कीले बताइन्। एक सय १० जना उच्च रक्तचाप, ४६ जना मधुमेह, ५१ जना दम र दुई जनाको मृगौलामा पत्थरी भएका बिरामी पहिचान भएको उनले बताइन्। ६१ जनाको पाठेघरको मुखको क्यान्सर परीक्षण गरिएकोमा शंका लागेका दुई जनालाई थप उपचारका लागि पोखरा पठाइएको छ। ५० जनाले भिडियो एक्सरे सम्बन्धी सेवा लिएका छन्। धवलागिरि गाउँपालिकाका अध्यक्ष प्रेमप्रसाद पुनले स्वास्थ्य क्षेत्रको प्रमुख चुनौती बनेको नसर्ने रोग न्यूनीकरणका साथै उपचार सेवामा पहुँच बढाउन कार्यक्रम सञ्चालन गरेको बताए। कार्यक्रम मार्फत चिकित्सक सहितको टोलीले स्वास्थ्य परीक्षण, परामर्श, प्रयोगशाला र निःशुल्क औषधी वितरण सम्बन्धी सेवा प्रदान गरिएको छ। मुटु, मृगौला, मधुमेह, उच्च रक्तचाप लगायत रोगीहरूलाई पहिचान गर्ने र उनीहरुलाई निःशुल्क औषधी वितरण गरिएको छ।"
महिला यु१९ एसिया कप : खेल रद्ध भएपछि नेपाल र श्रीलंकाले अंक बाँडे,"काठमाडौं : मलेसियामा जारी महिला यु१९ एसिया कपको सुपर४को नेपाल र श्रीलंकाबीचको खेल रद्ध भएको छ। नेपालले श्रीलंकाविरुद्ध आज टस जितेर फिल्डिङ गरेको थियो। तर पहिलो ओभर सकिए लगत्तै सुरु भएको वर्षा नरोकिएपछि खेल रद्ध हुन पुगेको हो। वर्षाका कारण खेल रद्ध भएपछि दुवै टिमले एकएक अंक बाँडेका छन्। नेपालले पहिलो ओभरमै श्रीलंकाको एक विकेट लिएको थियो। वर्षा नरोकिएपछि दुवै टोलीले समान एकएक अंक बाँडेका हुन्। नेपालले पहिलो खेलमा पाकिस्तानलाई ६ विकेटले हराउँदै सुपर४ मा प्रवेश गरेको हो। समूह चरणको अन्तिम खेल पनि वर्षाका कारण खेल रद्ध भएपछि नेपाल र भारतले एकएक अंक बाँडेका थिए। सुपर४ मा नेपालसहित भारत, बङ्गलादेश र श्रीलंका छन्। नेपालले शुक्रबार सुपर४ अन्तर्गत बंगलादेशको सामना गर्नेछ।"
मुस्ताङको उच्च स्थानमा विद्युतीय डीसी चार्जिङ स्टेशन स्थापना,जोमसोम : हिमाली जिल्ला मुस्ताङमा पहिलो पटक विद्युतीय डीसी चार्जिङ स्टेशन स्थापना गरिएको छ। मुस्ताङ भित्रिने विद्युतीय सवारी साधनलाई लक्षित गरी मुस्ताङको जोमसोममा विद्युतीय चार्जिङ स्टेशन स्थापना गरिएको हो। भीजी मोटर्स कम्पनीले नेपालमा एसआरएम र जोलङ ब्रान्डका विभिन्न प्रकारका विद्युतीय सवारी साधन बजारमा लञ्च गरेको छ। मुस्ताङको घरपझोङ गाउँपालिकामा विशाल ग्रुपबाट खरिद गरिएका २ वटा एसआरएम विद्युतीय सवारीसहित खरिदकर्तालाई हाईभोल्टेजको फास्ट विद्युतीय चार्जिङ उपकरण उपलब्ध गराएको छ। उक्त फास्ट विद्युतीय सवारीको बेट्री चार्ज गर्ने सेवा प्रवाह गर्न जोमसोमका २ जना खरिदकर्ताले तीब्र गतिको फास्ट चार्जिङ स्टेशन स्थापना गरेका हुन्। जोमसोमका स्थानीय गणेश शेरचन र विकल शेरचनले एसआरएम ब्रान्डका २ विद्युतीय सवारी किनेर उपहार स्वरुप ३२ किलोवाट क्षमताको फास्ट डिसी चार्जिङ उपकरण कम्पनीले उपलब्ध गराएको थियो। समून्द्री सतहको ३ हजार मिटरको उच्च स्थानमा स्थापना गरिएको विद्युतीय सवारी चार्जिङ स्टेशनको घरपझोङ गाउँपालिकाका अध्यक्ष मोहनसिंह लालचनले एक समारोहकाबीच उद्घाटन गरे। भीजी मोटर्सका २ ब्रान्डका विद्युतीय सवारी साधनलाई २ प्रकारको चार्जरले चार्ज गर्न मिल्ने बताइएको। उपलब्ध विद्युतीय सवारीलाई २० र ४० किलोवाटको चार्जरले चार्ज गर्न मिल्छ भने ७ किलोवाटको सोलार चार्जरले पनि चार्ज गर्न मिल्ने कम्पनी अन्तर्गतको विशाल ग्रुपका प्रतिनिधिले बताएका छन्। एक पटक फुल चार्ज गरेमा विद्युतीय सवारीले ३ सय किलोमिटरको गन्तव्य तय गर्न सकिने छ। यसमा ५० किलोवाटको डाइनोमा र ४२ किलोवाटको ब्याट्री हुन्छ। जोमसोममा एसआरएम कम्पनीको विद्युतीय सवारी भित्र्याइएको हो। नेपालमा दैनिक कुल २ हजार ८ सय मेगावाट विद्युत उत्पादन हुन्छ। यद्यपि खपत १ हजार ८ सय मेगावाट मात्रै छ। यसैले दैनिक १ हजार मेगावाट विद्युत फ्रिज हुने विद्युतलाई व्यवस्थापन गर्न यसप्रकारका विद्युतीय सवारी उपयोगी हुने कम्पनीको दाबी छ।
अवकाशमा जान लागेका कर्मचारीलाई बढुवा गर्ने काम रोक्न सुझाव,"काठमाडौं : सांसदहरूले अवकाशमा जान लागेका कर्मचारीहरूलाई माथिल्लो तहमा बढुवा गर्ने काम रोक्नुपर्ने सुझाव दिएका छन्। सिंहदरबारमा बिहीबार बसेको प्रतिनिधिसभा अन्तर्गतको राज्य व्यवस्था तथा सुशासन समितिमा सङ्घीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक उपर संशोधनकर्ताहरुसँगको छलफलका क्रममा उनीहरूले केही दिनमा नै अनिवार्य अवकाशमा जान लागेका कर्मचारीलाई माथिल्लो तहमा बढुवा गर्दा थप पेन्सनको भार थपिने भएकाले यस्ता काम रोक्नुपर्ने सुझाव दिएका हुन्। माथिल्लो तहमा कर्मचारीको बढुवा गर्दा खुला प्रतिस्पर्धाको प्रतिशत बढाउनुपर्ने समेत सांसदहरुको सुझाव छ। बैठकमा सांसद अमरेश कुमार सिंहले निजामती सेवाबाट अवकास प्राप्त भइसकेपछि विदेशको पीआर लिने र वर्षमा एक पटक आएर पेन्सन थाप्ने कामको अन्त्य हुनुपर्ने सुझाव दिए। अवकाशप्राप्तपछि विदेशको पिआर लिएर बस्नेलाई पेन्सन रोक्नुपर्ने उनले बताए। त्यस्तै उनले सम्मानको नाममा अवकाशमा जान लागेका कर्मचारीहरूलाई माथिल्लो तहमा बढुवा गर्ने प्रचलन समेत रोक्नुपर्ने उल्लेख गरे। त्यस्तै अन्य सांसदहरूले काजको व्यवस्था हटाएर तोकिएको निकायले खटाएको ठाउँमा जानै पर्ने अनिवार्य व्यवस्था गर्नुपर्ने सुझाव पनि दिएका छन्। संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथि सय भन्दा बढी संसदहरूले संशोधन प्रस्ताव दर्ता गराएका छन्।"
पावरप्लेमा जनकपुरको कमजोर प्रदर्शन,"काठमाडौं : नेपाल प्रिमियर लिग (एनपीएल)को दोस्रो क्वालिफायरमा कर्णाली याक्सले दिएको ११९ रनको लक्ष्य पछ्याएको जनकपुर बोल्ट्सले पावरप्लेमा २६ रन बनाएको छ। टियु क्रिकेट मैदानमा जनकपुरले पावरप्लेमा ३ विकेट गुमाउँदै २६ रन बनाएको हो। जनकपुरले दुवै ओपनरलाई सस्तैमा गुमायो। ओपनर शुभ कन्साकर ३ र आसिफ शेख ४ रनमा क्याच भए। तेस्रो विकेट लाहिरु मिलान्था २ रनमा क्याच हुँदा जनकपुरको ब्याटिङ धरापमा परेको हो। कर्णालीका लागि सोमपाल कामी, विपिन शर्मा र विलियम वासिस्टोले समान ११ विकेट लिए। आजको खेलको विजेताले फाइनलमा सुदूरपश्चिम रोयल्ससँग खेल्नेछ ।"
"कर्णालीको आठौं विकेट पतन, गुल्शन र सोमपाल आउट","काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सको आठौं विकेट पतन भएको छ। गुल्शन झा २५ रन र कप्तान सोमपाल कामी ५ रन बनाएर आउट भएका हुन्। यसअघि अर्जुन घर्ती २ रनमा आउट भएका थिए। त्यस्तै चाडविक वाल्टन ११, विलियम बसिस्टो १४, जिसन मक्सुद १२, जयकिसन कोल्सावाला १ र देव खनाल २४ रन बनाएर आउट भएका थिए। जाकपुर बोल्ट्सका ललित राजबंशी र मोहम्मद मोसिनले २२ र हर्ष ठाकेर, जेम्स निसम र शेर मल्लले ११ विकेट लिए।"
सिन्धुलीको फिक्कलमा स्थानीय सरकारसँग नागरिकको सवालजवाफ,"सिन्धुली : सिन्धुलीको फिक्कल गाउँपालिकामा स्थानीय सरकारका कारकारबाहीका विषयमा सरकार र नागरिकबीच सवाल जवाफ भएको छ। गाउँपालिकाले चालु आर्थिक वर्षको प्रथम चौमासिकमा आयोजना गरेको सार्वजनिक सुनुवाइ कार्यक्रममा स्थानीय सरकारका कामकारबाही माथि नागरिक वृत्तबाट चासो राख्दै गरिएको प्रश्नमा सरकारले जवाफ दिएको हो। स्थानीय तहमा सुशासन, पारदर्शिता र जवाफदेहितका विषयमा प्रश्न उठिरहेका बेला गाउँपालिकाले आयोजना गरेको सार्वजनिक सुनुवाइ कार्यक्रममा सरकार र सहभागीबीच सवाल जवाफ भएको हो। गाउँपालिकाको कार्यालय स्थित खाङसाङ बेसिमा गाउँपालिकाकी अध्यक्ष पार्वती सुनुवारको अध्यक्षतामा भएको सार्वजनिक सुनुवाइ कार्यक्रममा सहभागीहरूले राखेका प्रश्नमाथि गाउँपालिकाकी अध्यक्ष सुनुवार तथा प्रमुख प्रशासकीय अधिकृत डम्बर बहादुर रजन मगरले जवाफ दिएका हुन्। कार्यक्रममा गाउँपालिकाका प्रमुख प्रशासकीय अधिकृत रजन मगरले गाउँपालिकाको नीति तथा कार्यक्रम अनुसार चालु आर्थिक वर्षको गत साउनदेखि मंसिर मसान्तसम्म कार्यसम्पादन गरिएका विषय सार्वजनिक गरेका थिए। प्रमुख प्रशासकीय अधिकृत रजन मगरले पूर्वाधार, शिक्षा, कृषि, स्वास्थ्य, खानेपानी, खेलकुद, रोजगार, पर्यटन सीप तथा दक्षताका साथै कर संकलन र उपयोगिता लगायतका विषयमा गाउँपालिकाले गर्दै आएका काम कारबाही, सुशासन, पारदर्शिता र जनसहभागिताका विषयमा स्पष्ट पारेका थिए। फिक्कल गाउँपालिकाको चालु आर्थिक वर्षका लागि स्थानीय, प्रदेश र संघीय सरकारबाट ससर्तसहित ६२ करोड ५३ लाख ६३ हजार ८ सय ८० रुपैयाँ बजेट विनियोजन गरेको छ। उनको प्रस्तुतिसंगै कार्यक्रममा सहभागीहरूले गाउँपालिकाले संचालन गरेका पूर्वाधार निर्माण, शिक्षा, स्वास्थ्य, कृषि, रोजगारका सवालमा गरेका काम कारबाहीका सम्बन्धमा प्रश्न उठाउँदा गाउँपालिकाका अध्यक्ष पार्वती सुनुवार र प्रमुख प्रशासकीय अधिकृतले त्यसको जवाफ दिए। कार्यक्रममा सहभागी नेकपा माओवादी केन्द्र फिक्कल गाउँपालिकाका अध्यक्ष लोकेन्द्रबहादुर कार्कीले गाउँपालिकामा आउने बजेट र योजना कार्यान्वयन, राहत तथा अनुदान वितरण, उपभोक्ता समिति गठन, निर्माण तथा खरिदमा ठेक्का प्रकृया र गाउँबासीमा अनिवार्य प्यान लिनु पर्ने व्यवस्थाका विषयमा जिज्ञासा राख्दा गाउँपालिकाकी अध्यक्ष सुनुवारले गाउँका नागरिकले देखेका सपाना पूरा गर्ने उद्देश्यले नै स्थानीय सरकार लागि परेको र त्यसको कार्यभार पूरा गर्न गाउँपालिकालाई सवलीकरण, सुशासन, पारदर्शिता र जनसहभागिताका माध्ययमबाट समृद्ध फिक्कल, सुखी फिक्कलवासी भन्ने नारालाई आत्मसाथ गरेर काम गर्दै आएको स्पाष्ट पारिन्। गाउँपालिकामा सपना मात्र नभएर त्यसलाई पूरा गर्ने गन्तव्यतर्फ सरकार अग्रसर भएको उल्लेख गर्दै सेवा मार्फत सुशासन र सुशासनमार्फत विकास समृद्धिको योजनालाई प्राथमिकीकरण गरेर काम गर्ने गरिएको छ, उनले थपिन्। अर्का सहभागी गंगाराम पहाडीले एक वडा एक उत्पादन भन्ने अभियान तथा स्वास्थ्य चौकी निर्माण लगायतका क्षेत्रमा पालिकाले के काम गरिरहेको छ भन्ने जिज्ञासमा समेत अध्यक्ष सुनुवारले बागमती प्रदेस सरकारसँगको सहकार्यमा स्थानीय सरकार र नागरिकको २०२० प्रतिशत र प्रदेश सरकारको ६० प्रतिशत लगानीमा एक वडा एक उत्पादन कार्यक्रम गाउँपालिकाको वडा नम्बर ५ मा सञ्चालन भइरहेको र चालु आर्थिक वर्षमै वडा नम्बर १ मा समेत उक्त कार्यक्रम लागू गर्दै स्थानीय स्तरमै रोजगारको सम्भावनालाई बढाउँदै लगिने जानकारी गराइन्। स्थानीय नागरिकको स्वास्थ्य सुविधालाई मध्यनजर गर्दै स्वास्थ्य भवन निर्माणमा ठेकेदार कम्पनीले ढिला सुस्ती गरिएको र त्यसलाई चाँडै सम्पन्न गराउन पालिकाले ताकेता गरिरहेको उनको जवाफ छ। मावि खाङसाङका प्रअ सूर्यप्रसाद पहाडी, मावि सालुकेका विद्यालय व्यवस्थापन समितिका अध्यक्ष देवेन्द्र पाख्रिन, विद्यार्थी नेता गोविन्द पहाडी, हेमकुमार आछामी लगायतले विकास निर्माण, विपद् व्यवस्थापन, शिक्षा, कृषि र रोजगार लगायतका क्षेत्रमा भएगरेर काम काबाहीका विषयमा प्रश्न तथा सुझाव राखेका थिए। उक्त प्रश्नहरूमाथि गाउँपालिकाका प्रमुख प्रशासकीय अधिकृत राजन मगर र अध्यक्ष सुनुवारले जवाफ दिए। गाउँपालिकाका अध्यक्ष, वडा अध्यक्षहरू, कार्यपालिका सदस्य, वडा सदस्य, राजनीतिक दलका नेता तथा प्रतिनिधि, शिक्षक, विद्यार्थी, सामाजिक संघसंस्थाका प्रमुख तथा प्रतिनिधि, कर्मचारी, सुरक्षा निकाय, पत्रकार लगायतको सहभागिता रहेको सार्वजनिक सुनुवाइ कार्यक्रमा गाउँपालिकाले सामाजिक सुरक्षा भत्ता वितरण, विपद् व्यवस्थापन, कृषि, स्वास्थ्य, शिक्षा, अवरुद्ध राजमार्ग सञ्चालनका लागि खेलेको भूमिका तथा राष्ट्रिय परिचय पत्र वितरण, घुम्ती शिविर सञ्चालन, व्यक्तिगत घटना दर्ता, भौतिक पूर्वाधार, खानेपानी, कर संकलन तथा कार्यान्वयन आवश्यक ऐन तथा नीति निर्माण लगायतका क्षेत्रमा गरिरएका कामकारबाहीका विषयमा छलफल तथा अन्तरकृया भएको थियो। स्थानीय सरकारले कार्यसम्पादन गर्दै आएका हरेक गतिविधिहरूलाई आम नागरिक र सरोकारवालाहरूबीच सार्वजनिक कार्यक्रमका माध्यमबाट सार्वजनिक गर्नु तथा जानकारी दिनु पर्ने स्थानीय सरकार सञ्चालन ऐनमै व्यवस्था छ।"
"कर्णालीको दोस्रो विकेट पतन, देव खनाल आउट",काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सको दोस्रो विकेट पतन भएको छ। देव खनाल २४ रन बनाएर पेभेलियन फर्किएका छन्। जनकपुरका जेम्स निसमले उनको विकेट लिएका हुन्। यसअघि ललित राजबंशीले कर्णाली याक्सका जयकिसन कोल्सावालाको विकेट लिएका थिए। उनी १ रन बनाएर आउट भएका थिए। जाकपुरले टस जितेर कर्णालीविरुद्ध बलिङ गरिरहेको छ।
संरचनागत र नीतिगत सुधार गरेर संघीयता कार्यान्वयन हुन्छ : सभामुख,"काठमाडौं : सभामुख देवराज घिमिरेले मुलुकमा संघीयता कार्यान्वयनमा आएसँगै तीनै तहको सरकार दिगो विकासका लक्ष्य हाँसिल गर्न अगाडि बढिरहेको बताएका छन्। नेपाल प्रशासनिक प्रशिक्षण प्रतिष्ठान र गभरनेन्स ल्याबको संयुक्त आयोजनामा प्रादेशिक एंव स्थानीय शासन सबलीकरण तथा समावेशी आर्थिक विकास विषयक समारोहको उद्धघाटन गर्दै सभामुख घिमिरेले दिगो विकास साझा उद्देश्य प्राप्तिका लागि तीनै तहको सरकार सबै क्षेत्र,लिंग,भाषा धर्म,संस्कृति अल्पसंख्यक समुदाय समेटर अगाडि बढिरहेको बताएका हुन्। सभामुख घिमिरले संघीयता कार्यान्वयनका क्रममा देखिएको केही मत भिन्नतालाई आगामी दिनमा संरचनागत, प्रक्रियागत र नीतिगत व्यवस्थामा सुधार गर्ने बताए। संघीयता घोषणा भएको १० वर्ष पुग्नै लाग्दा आयोजना भएका यस्ता सम्मेलनले नेपालको संघीयता कार्यान्वयनमा सुधार गरी अग्रगामी रणनीतिहरू तय गर्न थप सहयोग पुग्ने सभामुख घिमिरले विश्वास व्यक्त गरे। संविधानलाई जीवन्त र समयसापेक्ष बनाइराख्न कानुनी प्रावधानबारे छलफल गर्न आवश्यक रहेकोमा उनले जोड दिए। कार्यक्रममा सर्वोच्च अदालतकी न्यायधीश सपना मल्ल प्रधानले संघीयता लागू भएसँगै न्यायपालिको न्यायिक शक्ति पनि राज्यका तीनै तहमा बाँडफाँट भएको बताइन् । संघीयताले समावेशितालाई राज्यका स्रोत साधन र पँहुचलाई तीन तहको सरकार पुन वितरणको प्रक्रियामा लान सहयोग पुगेको उनले धारणा राखिन्। उनले संघीयतामा समावेशिताको सकारात्मक पाटोले अहम भूमिका खेलेको भन्दै राज्यका तीनै संरचना एकताबद्ध हुनुपर्ने बताइन्।"
नेपाल र दक्षिण कोरियाबीच द्विपक्षीय व्यापार तथा लगानी प्रवर्द्धन फ्रेमवर्कमा हस्ताक्षर,"काठमाडौं : नेपाल र दक्षिण कोरियाबीच द्विपक्षीय व्यापार तथा लगानी प्रवर्द्धन फ्रेमवर्कमा हस्ताक्षर भएको छ। नेपाल सरकारका तर्फबाट उद्योग, वाणिज्य तथा आपूर्ति मन्त्री दामोदर भण्डारी र कोरिया सरकारका तर्फबाट उनका समकक्षी इन्क्यो चोङको सहभागितामा नेपालकोरिया व्यापार तथा लगानी प्रवर्द्धन फ्रेमवर्कमा हस्ताक्षर भएको हो। गणतन्त्र दक्षिण कोरिया र नेपालको द्विपक्षीय सम्बन्ध स्थापित भएको ५० वर्ष पूरा भएका अवसरमा बिहीबार दक्षिण कोरियाको राजधानी सोलमा उक्त सम्झौतामा हस्ताक्षर भएको मन्त्री भण्डारीको सचिवालयले जनाएको छ। मन्त्री भण्डारीले टीआइपीएफ सम्झौताले दुई देशबीचको कूटनीतिक,सांस्कृतिक र आर्थिक सम्बन्ध नयाँ उचाइमा पुग्ने विश्वास व्यक्त गरे। उनले नेपालमा वैदेशिक लगानीका लागि उपयुक्त वातावरण निर्माण गर्न सरकार प्रतिबद्ध रहेको बताए। च्योङले दक्षिण कोरियाली कम्पनीहरूद्वारा नेपालमा जलविद्युत्,अटोमोबाइल एसेम्बललगायत क्षेत्रमा लगानी गरेको बताए। उनले टीआईपीएफ सम्झौताले दुई देशबीचको सम्बन्ध र आर्थिक सहकार्यलाई नयाँ उचाइमा पुर्याउने विश्वास व्यक्त गरे। साथै विगतका सौहार्दपूर्ण सम्बन्धको स्मरण गर्दै दुई देश एकअर्काका सहयात्री बन्नुपर्नेमा जोड दिए। कार्यक्रममा लगानी बोर्डका प्रमुख कार्यकारी अधिकृत सुशील ज्ञवालीले नेपालमा लगानीको वातावरण र अवसरहरूबारे प्रस्तुतीकरण गरेका थिए। यसैगरी उद्योग, वाणिज्य तथा आपूर्ति मन्त्रालय द्विपक्षीय व्यापार महाशाखा प्रमुख तथा प्रवक्ता बाबुराम अधिकारीले नेपालको व्यापारसम्बन्धी विद्यमान नीति तथा सो सम्बन्धमा हाल भइरहेका सुधारका विषयमा प्रस्तुतीकरण गरे। कोरिया नेपाल विजनेश फोरमको उक्त कार्यक्रममा नेपालको सरकारी पक्षबाट मन्त्रालय,लगानी बोर्ड,सोलस्थित नेपाली राजदूतावास र नेपालको निजी क्षेत्रका उद्योगी तथा व्यवसायीहरूका तर्फबाट नेपाल उद्योग वाणिज्य महासंघका अध्यक्ष चन्द्रढकालसहित उद्योगी व्यवसायीको सहभागिता रहेको थियो।"
जनकपुरको तेस्रो विकेट पतन,"काठमाडौं : नेपाल प्रिमियर लिगको दोस्रो क्वालिफायरको जारी खेलमा जनकपुर बोल्ट्सको तेस्रो विकेट पतन भएको छ। कप्तान आसिफ शेख, शुभ कंशकार र लिहरु मलिन्था आउट भएका छन्। आसिफ ४ रन, शुभ कंशकार ३ र लिहरु मलिन्था २ रन बनाएर आउट भएका हुन्। कर्णालीका लागि सोमपाल कामी, विपिन शर्मा र विलियम बसिस्टोले ११ विकेट लिए।"
किशोरीको हत्या गरेको आरोपमा एकजना पक्राउ,"काठमाडौं : किशोरीको हत्या गरेको आरोपमा एकजना पक्राउ परेका छन्। पक्राउ पर्नेमा धादिङको गजुरी गाउँपालिका३ घर भई काठमाडौं महानगरपालिका१४ खड्का गाउँ बस्ने २४ वर्षीय विश्वास तामाङ रहेका छन्। चन्द्रागिरी नगरपालिका१०, सतुङगल खरिबोट डेरा गरी बस्ने धादिङ गजुरी गाउँपालिका४ घर भएकी १७ वर्षीया सरिता तामाङको हत्या गरेको आरोपमा उनलाई बुधबार राति प्रहरीले पक्राउ गरेको हो। सरिता आफ्नै कोठामा बुधबार दिउँसो मृत अवस्थामा फेला परेको घटनाको अनुसन्धानका क्रममा जिल्ला प्रहरी परिसर काठमाडौंबाट खटिएको प्रहरीले घटनामा संलग्न विश्वासलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।"
४ हजार ६१ विदेशी पर्यटक उपल्लो मुस्ताङमा,"जोमसोम : सन् २०२४ को डिसेम्बर सुरुसम्ममा ४ हजार ६१ जना विदेशी पर्यटकले उपल्लो मुस्ताङको भ्रमण गरेका छन् । सन् २०२३ को बाह्र महिनामा ३ हजार ४८४ जना विदेशी पर्यटकले उपल्लो मुस्ताङको भ्रमण गरेका थिए । सन् २०२३ को तुलनामा सन् २०२४ मा उपल्लो मुस्ताङ पर्यटकीय संख्या वृद्धि भएको भएपनि गतवर्षको तुलनामा यसवर्षको औसत प्रतिशत शून्य दशलव ७१ प्रतिशतले कम हो । सन् २०२३ मा उपल्लो मुस्ताङमा भ्रमण गर्ने कुल विदेशी पर्यटकको तुलनामा सन् २०२४ मा १४ दशमलव २० प्रतिशतले वृद्धि भएको हो । सन् २०२३ मा ९० हजार ३५६ट जना विदेश पर्यटकले उपल्लो मुस्ताङको भ्रमण गर्दा ३ हजार ४८४ जना मात्रै विदेशी पर्यटक उपल्लो मुस्ताङ उक्लिएका थिए ।यो मुस्ताङ भित्रिएका कुल विदेशी पर्यटक संख्याको ३ दशमलव ८५ प्रतिशत हो । यस्तै,सन् २०२४ को जनवरीदेखि नाभेम्बरसम्ममा कुल १ लाख २८ हजार ९९१ जना विदशीले उपल्लो मुस्ताङको भ्रमण गर्दा ४ हजार ६१ जना अर्थात ३ दशमलव १४ प्रतिशत विदेशी पर्यटकले उपल्लो मुस्ताङको भ्रमण गरेको राष्ट्रिय प्रकृति सरक्षण कोष,अन्नपूर्ण सरक्षण क्षेत्र आयोजना (एक्याप) लोमान्थाङको रेकर्डमा उल्लेख छ । सन् २०२३ मा सार्क राष्ट्रबाट १३९ जना र फरेनर विदेशी पर्यटक ३ हजार ३४५ जनाले उपल्लो मुस्ताङको भ्रमण गरेका थिए । यस्तै,सन् २०२४ को जनवरीदेखि नाभेम्बरसम्ममा सार्क राष्ट्रबाट २२६ जना र फरेनर विदेशी पर्यटक ३ हजार ८३५ जना उपल्लो मुस्ताङ पुगेका थिए । सन् २०२३ को तुलनामा सन् २०२४ मा सार्क राष्ट्रबाट ८७ जना र फरेनर विदेशी पर्यटक ४९० जना वृद्धि भएको हो । एक्याप लोमान्थाङका कार्यालय प्रमुख उमेश पौडेलले सख्यात्मक रुपमा तुलना गर्दा सन् २०२४ मा पर्यटक आगमन औसत वृद्धि भएको जानकारी दिए ।मुस्ताङ जिल्ला प्रवेश गरेको तथ्याक हेर्दा सन् २०२४ मा प्रतिशतको रुपमा हेर्दा कम हो,तर, सख्यात्मक तुलना गर्दा सार्क र फरेनर दुबैको संख्यामा आशिंक वृद्धि भएको पाएका छौं,उनले भने। यसवर्ष मुस्ताङ जिल्लामा मात्रै नभइ उपल्लो मुस्ताङमा समेत पर्यटकको औसत वृद्धि भएको हो । कार्यालय प्रमुख पौडेलले उपल्लो मुस्ताङमा पर्यटकको संख्या वृद्धि हुनुमा कोभिडको जोखिम नहुनु,अन्नपूर्ण संरक्षण क्षेत्रभित्र भ्रमण गर्ने पर्यटकका लागि अनलाइन टिकटको व्यवस्था हुनु र अन्तराष्ट्रिय सञ्चार माध्यमहरूबाट मुस्ताङ जिल्लालाई घुम्ने पर्ने पर्यटकीय सूचिमा सूचिकृत गरिनु र उपल्लो मुस्ताङको धार्मिक तथा सांस्कृतिक सम्पदा र जिवन्त मौलिक कला,रहनसहन भेषभुषाहरुको ब्यापक प्रचारप्रसार हुनु लगायतका कारणले पर्यटकको संख्या वृद्धि भएको कार्यालय प्रमुख पौडेलको दावी छ । हिमालपारी मुस्ताङमा विदेशी पर्यटकको संख्या बर्सेनि वृद्धि भइरहेको भएपनि निकै न्यून पर्यटकले मात्रै उपल्लो मुस्ताङको भ्रमण गर्ने गरेको पाइएको छ । उपल्लो मुस्ताङमा जिल्ला भित्रिएका मध्ये जम्मा ३ प्रतिशतले मात्रै उपल्लो मुस्ताङ पुगेर फर्किने गरेको देखिन्छ । उत्तरी चीनको सीमाक्षेत्र कोरलानाकासंग जोडिएको उपल्लो मुस्ताङको पृथक भूगोल,ऐतिहासिक तथा धार्मिक कलासंस्कृतिलगायत त्यहाँका पुरातात्विक भौतिक सरचना र स्थानीय रहनसहनले त्यहाँ पुग्ने पर्यटक मोहित नहुने त कुरै भएन । विभिन्न खोजअनुसन्धान तथा तिब्बती संस्कृतिलाई नजिकबाट नियाल्ने पर्यटकको त्यहाँ बेग्लै पंक्तिका पर्यटक हुन्छन् । उपल्लो मुस्ताङमा १४ सय वर्ष पुराना दरबार,गुम्बा,माने,छोर्तेन र स्तुपहरु अझै जिवित अवस्थामा अवलोकन गर्न सकिन्छ । लोमान्थाङ दरबार, झोङ केभ, घर गुम्बा,लुरी गुम्बा, चिउसी गुफा, कोरलानाका र त्यहाँको सुख्खा पठार भूगोल पर्यटकका लागि अर्को आर्कषण हो । यतिधेरै पर्यटक आकर्षित गर्ने धार्मिक तथा सांस्कृतिक एवं प्राकृतिक रमणीय स्थल रहेपनि त्यहाँ पर्यटकको कम उपस्थिती हुनुको मुख्य कारण चर्को पर्यटन रोयल्टी शुल्क हो । सन् २००० मा तिब्बती भिक्षु कर्मापा लामा कोरलानाका हुँदै भागेर भारत प्रस्थान गरेपछि उपल्लो मुस्ताङमा चीन पक्षले कडा निगरानी गर्ने गरेको छ । नाकामा पुरै तारबार र अत्याधुनिक सीसी क्यामेरा चीनले जडान गरेको छ । भूराजीनितिक दृष्ट्रिकोणले निकै संम्वेदनशील क्षेत्र मानिएको उपल्लो मुस्ताङमा भिआईपी विदेशी पर्यटक बाहेक अन्य सामान्य पर्यटकले त्यहाँ पुग्ने ल्याकत राख्दैनन् । नेपाल सरकार अध्यागमन विभागले उपल्लो मुस्ताङ जाने विदेशी पर्यटकलाई १० दिनेको प्रवेशआज्ञा स्वरुप ५ सय डलर शुल्क उठाउन गरेको छ । यदी १० दिन भन्दा बढी बसेका विदेशी पर्यटकले दैनिक ५० डलरका हिसाबले जरिवाना शुल्क बुझाउनु पर्ने हुन्छ । गत कार्तिक १४ गते कोरलानाकामा अध्यागमन कार्यालय उद्घाटन गर्न पुगेका गृहमन्त्री रमेश लेखकलाई लोमान्थाङ गाउँपालिका र लोघेकर दामोदरकुण्ड गाउँपालिकासहित अन्य ३ स्थानीय तहका जनप्रतिनिधिहरुले उपल्लो मुस्ताङमा लगाएको निषेधित तथा नियन्त्रित क्षेत्र फुकुवा गर्न ज्ञापनपत्र बुझाएको थिए । उनीहरूले सके निषेधित क्षेत्र हटाउ नत्र शुल्क घटाउ भन्दै संयुक्त ज्ञापनपत्र गृहमन्त्री लेखकसमक्ष पेश गरिएको थियो । सरकारले उपल्लो मुस्ताङलाई फरक दृष्ट्रिकोणले हेर्ने गरेको र यसले उपल्लो मुस्ताङको सिंगो पर्यटन व्यवसाय र स्थानीयको आर्थिक समृद्धिमा समेत क्षति पुगेको जनाएको थियो । यसैगरी उपल्लो मुस्ताङका पर्यटन व्यवसायी तथा त्यहाँका स्थानीय तहले गत वर्ष मुस्ताङ आउँदा तत्कालिन गृहमन्त्री नारायणकाजी श्रेष्ठ र जलवायु सम्वाद कार्यक्रममा सहभागी हुन आएका तत्कालिन प्रधानमन्त्री पुस्पकमल दाहाललाई समेत यस विषयमा ज्ञापन पत्रमा ध्यानार्कण गराएका थिए । तर, सरकारले मुस्ताङले पेश गरेको निषेधित क्षेत्र हटाउने मागसहितको ज्ञापनपत्रका सम्बन्धमा कुनै पहल नलिएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए । अध्यक्ष बिष्टले उपल्लो मुस्ताङका जनताको माग र चाहनालाई गम्भिर रुपमा लिनुपर्ने सुझाए ।"
आज मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज ४ बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित कामकारवाहीबारे छलफल हुने जनाइएको छ। बैठकबाट केही नियुक्ति, बढुवाका लगायतका निर्णय हुनसक्ने बताइएको छ।"
"जनकपुरलाई पहिलो सफलता, कर्णालीका जयकिसन आउट",काठमाडौं : नेपाल प्रिमियर लिगको दोस्रो क्वालिफायरमा जनकपुर बोल्ट्सलाई पहिलो सफलता मिलेको छ। ललित राजबंशीले कर्णाली याक्सका जयकिसन कोल्सावालाको विकेट लिएका हुन्। जयकिसनले एलिमिनेटर खेलमा चितवन राइनोजविरुद्ध अर्धशतक प्रहार गरेका थिए। जाकपुरले टस जितेर कर्णालीविरुद्ध बलिङ गरिरहेको छ।
आईजीपीलाई गृहमन्त्रीको निर्देशन : हिरासतमा रहेका लामिछानेको तस्बिर सार्वजनिक गर्नेलाई कारबाही गर्नू,"काठमाडौं : गृहमन्त्री रमेश लेखकले कास्की प्रहरीको हिरासतमा रहेका रवि लामिछानेको तस्बिर सार्वजनिक भएको विषयलाई छानविन गरी कारबाहीमा गर्न निर्देशन दिएका छन्। बिहीबार गृहमन्त्री लेखकले प्रहरी प्रमुख बसन्त बहादुर कुँवरलाई उक्त विषयमा छानविन गरी दोषी जो सुकै भएपनि कारबाहीको दायरामा ल्याउन निर्देशन दिएका हुन् । बुधबार साँझ राष्ट्रिय स्वतन्त्र पार्टीका कार्यकर्ताले सामाजिक सञ्जाल हिरासत कक्षभित्रको तस्बिर भन्दै सार्वजनिक गरेपछि गृह मन्त्रालयले त्यसको यथार्थ छानविन गर्न प्रहरीलाई निर्देशन गरेको हो ।मन्त्री लेखकले उक्त तस्बिरको विषयमा छानविन गरी दोषीलाई तत्काल कारबाहीका लागि प्रहरी प्रमुखलाई निर्देशन दिएको जानकारी दिए यो विषयमा छानविन गरी दोषी जोसुकै भएपनि कारबाहीको दायरामा ल्याउन आइजिपीलाई निर्देशन दिएको छु । गृहमन्त्री लेखकले भने,हिरासतमा रहेको दाबी गरिएको तस्बिरको विषयमा प्रहरीले अनुसन्धान गर्दैछ । त्यसैगरी प्रहरी प्रवक्ता वरिष्ठ प्रहरी उपरीक्षक विश्व अधिकारीले पनि तस्बिर सार्वजनिक गरिएको भनिएको विषयमा प्रहरीले आवश्यक अनुसन्धान सुरु गरेको जानकारी दिए।"
तस्करीको सामान समात्ने सशस्त्र प्रहरीलाई कारबाहीका लागि तानेपछि,"झापा : तस्करीको सामान मिलेमतोमा छाड्नेलाई विभागीय कारबाही गर्ने सशस्त्र प्रहरी संगठनले सामान समात्ने सशस्त्र प्रहरीलाई कारबाहीको लागि तानेको घटना बाहिर आएको छ । घटना हो,सशस्त्र प्रहरी बल नेपाल,प्रस्तावित सुरक्षा गुल्म भद्रपुरको । गुल्ममा खटिएका सशस्त्रका वरिष्ठ हवल्दार बलबहादुर श्रेष्ठ र सशस्त्र जवान आनन्द मण्डलले तस्करीको सामान समातेकै आरोप लगाएर बुधबार बिहान १० बजे सशस्त्र प्रहरी बल नेपाल, नम्बर २ गण हेडक्वार्टर झापा तानिएको हो । घटना विवरण अनुसार सशस्त्रका वरिष्ठ हवल्दार श्रेष्ठ र सशस्त्र जवान मण्डलले सोमबार बिहान करिब ९ बजेतिर ९९ नम्बर सीमा पिलर नजिकैबाट दुई बोरा मोबाइलका पार्टस बरामद गरेका थिए । गुल्मबाट गस्तीमा खटाइएका उनीहरूले भद्रपुर५ स्थित दोभान नाकाबाट मोबाइल पार्टस बरामद गरेपछि तत्काल सशस्त्र प्रहरी बल नेपाल, प्रस्तावित सुरक्षा गुल्म भद्रपुरमा रहेका इन्स्पेक्टर चेतन बाह्रकोटीलाई जानकारी गराए । सो सामान थियो, वारिपारि काम गर्ने लाइनमेन बौवा भन्ने राजु कामतीको । समातेको सामान छाडि दिन भन्दै बौवाले घटनास्थलमै वरिष्ठ हवल्दार श्रेष्ठ र जवान मण्डललाई आर्थिक प्रलोभन देखाउन खोजे । उनीहरूले नमानेपछि बौवाले त्यसपछि सबैतिर फोन घुमाउन थाले । त्यसपछि इन्स्पेक्टर बाह्रकोटी आफै सामान हेर्न घटनास्थल पुगे । इन्स्पेक्टर बाह्रकोटीले सामान हेरिसकेपछि एक पटकलाई हो भन्दै सामान छाडिदिन भने । इन्स्पेक्टरको आदेश मानेर उनीहरूले सामान त्यही छाडेर खाली हात फर्किएको सशस्त्र स्रोतले बतायो । सामान छुटेपछि बौवाले वरिष्ठ हवल्दार श्रेष्ठ र जवान मण्डललाई भेट्न देवीबस्तीको सूर्यनारायण मन्दिर अगाडि पुगे । बौवाले उनीहरूलाई खाजा खानु भन्दै पैसा दिन खोजे,सशस्त्र स्रोतले भन्यो,उनीहरूले पैसा लिन मानेनन्, बरु गुल्मभित्र मेसका लागि मासु किनेर ल्याइदिनु सबैले खान्छन् भनेर तर्किन खोजे । बौवाले मासु आफै किन्नु खानु भन्दै जबरजस्ती ३ हजार ५०० रुपैयाँ दिएर गएको र उनीहरूले गुल्म अगाडिको मासु पसलेलाई ३ हजार ५०० रुपैयाँ पूरै बुझाएर मासु पठाइदिनु भनी आफ्नो कामतर्फ लागेको स्रोतको भनाई छ । घटना भएपछि बौवासहितको तस्कर समूहले वरिष्ठ हवल्दार श्रेष्ठ र जवान मण्डललाई भद्रपुरबाट खेदाउनुपर्छ र उनीहरू यहाँ हुँदा दोभानबाट तस्करी हुँदैन भनी योजना बनाए । बौवासहितको समूहले वरिष्ठ हवल्दार श्रेष्ठ र जवान मण्डलले १२ हजार लिएको आरोप लगाएको कुरा माथिसम्म पुर्याए । त्यसपछि दुवै जनालाई गणमा तानियो र तस्कर समूहको योजना सफल भयो । दोभानबाट लाइनमेनको काम गर्नेहरू दीपेश, राहुल, बौवालगायतको समूहले केही दिनअघि तस्करीको माध्यमबाट भित्राएको ६ पोका कपडा सोही नाकाबाट सशस्त्रले बरामद गरेको थियो । ती कपडा पनि सशस्त्र जवान मण्डल र हवल्दार दीपक केसीले बरामद गरेको थियो । त्यही भएर जवान मण्डल उनीहरूको निशानामा परेको स्रोतको दाबी छ । यता सशस्त्र प्रहरी बल नेपाल,प्रस्तावित सुरक्षा गुल्म भद्रपुरमा रहेका इन्स्पेक्टर बाह्रकोटीले दोभानमा फेला परेको दुइटा बोरामा मोबाइलको पुराना पार्टपुर्जा रहेको र त्यो भारत लगिरहेकोले कवाडीको सामान भनी एक पटकलाई छाडिदिएको बताए । वरिष्ठ हवल्दार श्रेष्ठ र जवान मण्डललाई गुल्मबाट गण अन्य कारणले पठाएको र सो घटनासँग जोडिएर होइन,इन्स्पेक्टर बाह्रकोटीले भने । इन्स्पेक्टरले छाडेको मोबाइल पार्टसहरु त्यही नाकाबाट भित्राइएको र बिग्रेको सामान पुनः फिर्ता पठाउन खोजिएको थियो । त्यस्तै सशस्त्र प्रहरी बल नेपाल,नम्बर २ गण हेडक्वार्टर झापाका डीएसपी तथा प्रवक्ता मदनकुमार रसाइलीका अनुसार वरिष्ठ हवल्दार श्रेष्ठ र जवान मण्डललाई सोधपुछका लागि गुल्मबाट गण बोलाएको बताए । त्यस घटनाको बारेमा पनि उनीहरूसँग सोधपुछ भइरहेको डीएसपी रसाइलीको भनाइ छ ।"
सीजी इलेक्ट्रोनिक्सद्वारा ग्राहकहरूलाई एनपीएल टिकट वितरण,"काठमाडौं : नेपाल प्रिमियर लिग (एनपीएल) क्रिकेटको माहोलमा सीजी इलेक्ट्रोनिक्सले आयोजित रोमाञ्चक अफर सफलतापूर्वक सम्पन्न गर्दै १००० एनपीएल टिकट ग्राहकहरूलाई वितरण गरेको छ। अफर अन्तर्गत सीजी इलेक्ट्रोनिक्सको उत्पादन खरिद गर्ने ग्राहकहरूमध्ये लक्की ड्रमार्फत १००० जना विजेता छनोट गरिएको थियो। जसले कीर्तिपुर स्थित क्रिकेट स्टेडियममा प्रत्यक्ष खेल हेर्ने अवसर प्राप्त गरे। कम्पनीले एलजी, सीजी, टीसीएल, गोदरेज, बेको, सेन्साई, ब्ल्याक एन्ड डेकर, माइडिया, केन्ट, एलिका र क्रम्प्टन जस्ता राष्ट्रिय तथा अन्तर्राष्ट्रिय ब्रान्डका उत्पादन खरिद गर्ने ग्राहकहरूमध्येबाट लक्की विजेता छनोट गरी सबै टिकट वितरण गरेको छ। सीजी इलेक्ट्रोनिक्सका प्रतिनिधिले भने, '१००० टिकट वितरण गर्दै ग्राहकहरूसँग एनपीएलको जोश र उत्साह साझा गर्न पाउँदा हामीलाई गर्व छ। हाम्रा ग्राहकहरूको खुशी नै हाम्रो प्राथमिकता हो, र यो अभियानले उनीहरूलाई उत्कृष्ट मूल्य र क्रिकेटको प्रत्यक्ष मज्जा प्रदान गर्ने अवसर दियो।' उनीहरूले नेपाली खेलकुद क्षेत्रलाई निरन्तर समर्थन गर्दै यस्ता योजनाहरू आगामी दिनमा पनि सञ्चालन गर्ने प्रतिबद्धता व्यक्त गरेका छन्। ग्राहकहरूको उत्साहजनक सहभागिता अभियानका क्रममा ठूला घरेलु उपकरणहरू जस्तै टिभी, वाशिङ मेसिन, फ्रिज, एयर कण्डिसनर, बिभिन् प्रकारका हिटर, डिसवासर, आदिबाट लिएर साना घरेलु उपकरणहरू जस्तै एयर फ्रायर, भ्याकुम क्लिनर, आयरन, कफी मेकरजस्ता उत्पादनहरू खरिद गर्न ग्राहकहरूले ठूलो उत्साह देखाएका थिए। धन्यवाद र प्रतिबद्धता सीजी इलेक्ट्रोनिक्सले एनपीएल टिकट वितरण अभियानलाई सफल बनाउन सहयोग गर्ने सबै ग्राहकप्रति आभार व्यक्त गर्दै आगामी दिनमा थप रोमाञ्चक अफरहरू ल्याउने प्रतिवद्धता व्यक्त गरेको छ। 'यो अभियानले क्रिकेट प्रेमी ग्राहकहरूलाई हाम्रो ब्रान्डसँग जोड्ने अवसर मात्र होइन, उनीहरूको उत्साहको हिस्सा बन्ने अवसर पनि दिएको छ,' कम्पनीका प्रतिनिधिले बताएका छन् । सीजी इलेक्ट्रोनिक्सले ग्राहकहरूको विश्वास र समर्थनलाई सम्मान गर्दै भविष्यमा पनि उत्कृष्ट उत्पादन र सेवाहरूमार्फत उनीहरूको अपेक्षालाई पुरा गर्ने योजनाहरू अघि बढाउने जानकारी दिएको छ।"
कर्णालीले जनकपुरलाई दियो ११९ रनको लक्ष्य,"काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सले जनकपुर बोल्ट्सलाई ११९ रनको लक्ष्य प्रस्तुत गरेको छ। टस हारेर ब्याटिङ गरेको कर्णालीले निर्धारित ओभरमा ९ विकेटको क्षतिमा ११८ रन बनाएको हो। कर्णालीका लागि गुल्सन झाले सर्वाधिक २५ रन बनाए। उनले २० बलमा १ चौका र २ छक्का प्रहार गरे। कर्णालीले दोस्रो ओभरको पहिलो बलमा नै जय किसन कोल्सावालालाई गुमायो। उनलाई ललित राजवंशीले हर्ष थाकरको हातमा क्याच गराए। दोस्रो विकेटको रुपमा ओपनर देव खनाललाई गुमायो। उनले २० बलमा ३ चौका र १ छक्का प्रहार गर्दै २४ रन बनाउँदै जेम्स निसमको बलमा आकाश त्रिपाठीको हातमा क्याच भए। कर्णालीले पावरप्लेमा २ विकेटको क्षतिमा ४४ रन जोडेको थियो। कर्णालीका लागि तेस्रो विकेट जिसन मक्सुदको गयो। उनले ११ बलमा २ चौकासहित १२ रन बनाउँदै मोहम्मद मोसिनको बलमा लाहिरु मिलान्थाको हातमा क्याच भए। चौथो विकेट विलियम वासिस्टोको गयो। ललित राजवंशीको बलमा मिलान्थाले उनलाई स्टम्पिङ आउट गराए। उनले १५ बलमा १ चौकासहित १५ रन जोडे। १० ओभरमा ४ विकेट गुमाउँदै ६७ रन बनाएको कर्णालीले ११५ ओभरमा पाँचौं विकेट चाड्विक वाल्टनको गयो। उनी हर्ष थाकरको बलमा कप्तान आसिफ शेखको हातमा क्याच भए। छैटौं विकेट भने अर्जुन घर्तीको गयो। उनी मयन यादवबाट रन आउट भए। सातौं विकेट कप्तान सोमपाल कामीको गयो। आठौं विकेट गुल्सन झाको गयो। उनलाई मोहम्मद मोसिनले बोल्ड गरे। नवौं विकेटका लागि नन्दन यादव र युनिस विक्रम सिंहले १५ रनको साझेदारी गरे। नवौं विकेटका रुपमा युनिस निसमको बलमा एलबीडब्ल्यू आउट भए। जनकपुरका लागि ललित राजवंशी, जेम्स निसम र मोहम्मद मोसिनले समान २२ विकेट लिए। शेर मल्ल र हर्ष थाकरले समान ११ विकेट लिए। आजको खेलको विजेताले फाइनलमा सुदूरपश्चिमसँग खेल्नेछ।"
सिंहदरबार वैद्यखानालाई स्वास्थ्यमन्त्री पौडेलले भने : उत्पादन नबढाए तलब र उपदान दिन सकिँदैन,"काठमाडौं : स्वास्थ्य तथा जनसंख्या मन्त्री प्रदीप पौडेलले सिंहदरबार वैद्यखानामा आयुर्वेदिक औषधी उत्पादन बढाउन निर्देशन दिएका छन्। आज सिंहदरबार वैद्यखानाकझ अनुगमनपश्चात उत्पादन नबढाउने अनि सरकारसँग पैसा मागेर तलब र उपदान दिन नसकिने बताएका छन्। 'तपाईंहरुको पुँजीगत क्षमता विकासका लागि के चाहिन्छ भन्नुस्,हामी सघाउँछौं', मन्त्री पौडेलले भने,'तर उत्पादन नबढाउने अनि सरकारसँग पैसा मागेर तलब र उपादान दिन सकिन्न।' मन्त्री पौडेलले बजारमा सिंहदरबार वैद्यखानाको औषधी किन्न खोज्दासमेत नपाइने अवस्था आएको भन्दै पर्याप्त कच्चा पदार्थ उपलब्ध नगराउने ठेकेदारलाई कालोसूचीमा राखेर नयाँ विकल्प खोज्न निर्देशन दिए। 'प्रधानमन्त्रीज्यूको पनि वैद्यखानाले उत्पादन बढाओस् भन्ने चासो छ', मन्त्री पौडेलले भने, 'बजारमा जति उत्पादन गरे पनि बिक्ने चिज पनि हामी किन बेच्न सक्दैनौं ?' मन्त्रालयका उच्च अधिकारीसहित अनुगमनमा गएका मन्त्री पौडेलले वैद्यखानाको काम कारबाहीबारे जानकारी लिंदै आमरुपमा सुनिएका गुनासा समाधान गर्न समेत कर्मचारीहरुको ध्यानाकर्षण गराए। पर्याप्त औषधी उत्पादन नभएकोबारे गुनासो सुनेपछि मन्त्री पौडेलले उत्पादन बढाउन हरसम्भव उपाय लगाउन आग्रह गरे। 'बजारमा जति औषधी उत्पादन भए पनि वैद्यखनाको औषधी बिक्री हुने रहेछ', उनले भने, 'तपाईंहरुले उत्पादन बढाउने काममा देखिने गरी परिवर्तन ल्याउनुपर्छ।' मन्त्री पौडेललाई कर्मचारीहरुले स्रोत अभाव भएको गुनासो गरे पछि मन्त्री पौडेलले केही समयअघि पनि वैद्यखानाका लागि बजेट गएको प्रसंग निकाल्दै सार्वजनिक संस्थानहरुलाई पुँजीगत सहयोग गर्न सकिने तर तलब ख्वाउनका लागि सरकारले रकम दिन नसक्ने प्रष्ट पारे।"
हेटौंडाका आधुनिक र भुटनदेवी विद्यालय मर्ज गरिँदै,"हेटौंडा : बागमती प्रदेशको राजधानी हेटौंडामा रहेर लामो समयदेखि शैक्षिक क्षेत्रमा उल्लेख्य योगदान पुयाउँदै आएका भुटनदेवी र आधुनिक राष्ट्रिय उच्च माध्यमिक विद्यालयको एकीकरण (मर्ज) प्रक्रिया अगाडि बढेको छ । हेटौंडालाई शैक्षिक हबको रुपमा विकास गर्ने योजनाका साथ विद्यालय मर्जको प्रक्रिया अघि बढाइएको हो । दुवै विद्यालय व्यवस्थापन समितिको निर्णय, वडा कार्यालयको सिफारिससहित वडा अध्यक्ष, दुवै विद्यालय व्यवस्थापन समितिका अध्यक्ष र प्रधानाध्यापकसहितको टोलीले हेटौंडा नगर प्रमुख मीनाकुमारी लामालाई आवश्यक कागजपत्र बुझाएर विद्यालय एकीकरणको प्रक्रिया अगाडि बढाउन अनुरोध गरेका छन् । शैक्षिक हबको रुपमा विकास भइरहेको हेटौंडामा अब भौतिक पूर्वाधारको निर्माण गरी करिब १० हजार विद्यार्थीलाई सुविधा सम्पन्न रुपमा अध्यापन गराउने उद्देश्यले विद्यालय मर्जको प्रक्रिया अगाडि बढाइएको हेटौंडा४ का वडा अध्यक्ष नविन सिग्देलले बताए । उनका अनुसार हाल दुवै विद्यालयमा गरी करिब ५ हजार विद्यार्थी अध्ययन गर्छन् । हाल दुवै विद्यालयमा गरी वार्षिक रुपमा भर्ना हुन चाहने विद्यार्थीको संख्या १० हजारको हारहारीमा रहेको छ । वर्षेनी आन्तरिक परीक्षाबाट विद्यालयमा विद्यार्थी भर्ना गर्ने गरिएको छ । दुई विद्यालयलाई मर्ज गरेर मेघा विद्यालय बनाउने अवधारणाबारे हेटौँडा उपमहानगरपालिका पनि सकारात्मक रहेको छ । हेटौँडाका दुई ठूला विद्यालय एकीकृत गरी मेघा विद्यालय बनाउने अवधारणा अगाडि बढेको र दुवै विद्यालय व्यवस्थापन समितिको निर्णयसहित वडाको सिफारिस लिएर नगर प्रमुखसमक्ष पुगेको टोलीलाई नगर प्रमुख लामाले यो राम्रो काम भएकोले यसलाई चाँडोभन्दा चाँडो प्रक्रियामा लगिने बताइन् । हाल आधुनिकमा २ हजार ८ सय र भुटनदेवीमा २ हजार २ जना विद्यार्थी अध्ययनरत छन् । आधुनिकले विद्यालयमा कक्षाकोठा अभाव हुँदा प्रत्येक वर्ष भर्नाको समयमा करिब १ हजार ५ सयभन्दा धेरै विद्यार्थीलाई भर्ना गर्न सकेको छैन । तर मर्ज भएपछि आवश्यक सबै भौतिक पूर्वाधार पुग्ने आधुनिक माविले जनाएको छ । गुणस्तरीय शिक्षाको हिसाबले पनि आधुनिक तथा भुटनदेवी दुवै जिल्लाका अब्बल विद्यालय भएको कारण दुवै विद्यालयमा आफ्ना बालबालिकालाई भर्ना गराउन हेटौँडाका भविभावकहरुको सधैँ भीड हुने गरेको छ ।"
अपराधको उकालो यात्रा,"काठमाडौं : यही मंगलबार राति अछाम घर भई भक्तपुर २ बस्ने नरेन्द्रबहादुर शाहीको बसेको कोठामा नै हत्या भयो। ३१ वर्षीय शाहीलाई कर्तव्य गरी हत्या गर्ने अरू कोही नभएर आफ्नै बुवा थिए। उनका ६३ वर्षीय बुवा दिपबहादुर शाहीले सामान्य घरायसी विवादका क्रममा तरकारी काट्ने चक्कु प्रहार गरी आफ्नै छोराको हत्या गरेको आरोपमा बाबु पक्राउ परेका छन्। ३१ वर्षीय छोरा शाहीको हत्या गरेको अभियोगमा भक्तपुर नगरपालिका२ बस्ने अछाम कमलनगर नगरपालिका६ हात्तीबाच घर भएका ६३ वर्षीय दिपबहादुर शाहीलाई मंगलबार राति प्रहरीले पक्राउ गरेको हो।  यस्तै, दाङमा श्रीमान्ले हतियार प्रहार गर्दा श्रीमतीको मृत्यु भएको छ। तुलसीपुर२ भम्केस्थित एकताटोल बस्ने चित्रबहादुर बुढाथोकीले आफ्नै श्रीमतीको हत्या गरेका हुन्। घरायसी विवादका कारण टाउकोमा दाउ प्रहार गरी आफ्नै घरको कोठामा श्रीमती हस्तिकुमारी बुढाथोकीको हत्या गरेका हुन्। श्रीमतीको हत्या गरी फरार रहेका चित्रबहादुरलाई प्रहरीले नियन्त्रणमा लिएको छ।  पछिल्लो समय समाज अपराधमय भएको छ। कर्तव्य ज्यान होस कि संगठित अपराध वा जबर्जस्ती करणीका घटना नै किन नहोस् अपराधको तथ्यांक बढ्दो क्रममा छ। आर्थिक अपराध र आत्महत्याका घटनाको ग्राफ निकै अग्लो भएको छ। बैकिङ कसुर होस् या अनलाइन ठगी होस् खुव मौलाउँदै गएको छ। प्रहरी प्रधान कार्यालय नक्सालले सार्वजनिक गरेको तथ्यांक हेर्दा पनि समाजमा अपराध बढिरहेको देखिन्छ। आर्थिक वर्ष २०८१८२ सुरु भएपछि पछिल्लो ४ महिनामा देशभर १९,४९८ वटा अपराधका घटना दर्ता भए। जसमा देशभर चार महिनामा १९२ जना व्यक्तिको कर्तव्य गरी हत्या भयो। कर्तव्य ज्यान उद्योगमा ३ सय ८२ वटा मुद्दा दर्ता भए। चार महिनामा देशभर जबर्जस्ती करणीका ८ सय २३ वटा घटना घटे। जक उद्योगमा १८६ वटा मुद्दा दर्ता भए। संगठित अपराधमा ३९ वटा घटना दर्ता भए। अपहरणसम्बन्धी ६५ र मानवबेचबिखनका ४५ वटा मुद्दा दर्ता भए। डरलाग्दो छ आत्महत्याको तथ्यांक प्रहरीकै डाटा हेर्ने हो भने देशभर एक वर्षमा ८ देखि १० हजार व्यक्तिले आत्महत्या गरेर ज्यान फाल्छन्। पछिल्लो चार महिनामा मात्रै देशभर २,२३६ जनाले आत्महत्या गरे। प्रदेशगत तथ्यांक हेर्ने हो भने सबैभन्दा बढी कोशी प्रदेशमा आत्महत्याका घटना घटे। कोशी प्रदेशमा ४ सय ८३ जना र लुम्बिनी प्रदेशमा ४ सय ३३ जनाले आत्महत्या गरे। आत्महत्या गर्नेमध्ये सबैभन्दा बढी १,९०१ जनाले झुन्डिएर आत्महत्या गरेका छन्। बैंकिङ कसुरसम्बन्धी अपराधको उकालो ग्राफ प्रहरीको तथ्यांक हेर्ने हो भने पनि देशभर निकै मौलाएको अपराध हो बैकिङ कसुर। अनलाइन ठगी होस् या वैदेशिक रोजगारीको बहानामा हुने ठगी होस् या चेक बाउन्स अनेक प्रकारका ठगीमा बैंकको गलत कारोबार गरिएको हुन्छ। यो आव सुरु भएपछि पहिलो ४ महिनामा देशभर ४,३४९ वटा बैंकिङ कसुरका मुद्दा दर्ता भए। जसमा उपत्यकामा मात्रै २,६२९ वटा यस्ता कसुरका घटना दर्ता भएका छन्। लागुऔषधसम्बन्धी १,६१९ वटा मुद्दा दर्ता भएका छन्। यस कसुरमा पक्राउ पर्नेको संख्या २,५२६ जना रहेको छ। फरार भएका ४,१८२ जना पक्राउ यो आव सुरु भएपछि विभिन्न अपराधमा संलग्न भई फरार रहँदै आएका ४,१८२ जना पक्राउ परेका छन्। अदालतको फैसला कार्यान्यवन गर्ने क्रममा यी व्यक्तिहरू पक्राउ परेका हुन्। फैसला कार्यान्वयन गर्ने क्रममा जरिवाना असुलउपर ३१ करोड बढी रकम असुली भएको छ। प्रहरीका अनुसार हरेक दिन विभिन्न अपराधमा देशभर १५८ वटा मुद्दा दर्ता हुने गर्छ। यसमा सबैभन्दा बढी सार्वजनिक हित विपरीतको कसुर छ भने, आत्महत्या, लागुऔषध, चोरी, जक क्रमशः रहेका छन्। अघिल्लो आवको तुलनामा यो आवमा ५११ प्रतिशतका दरले अपराधका घटनामा वृद्धि भएको छ। १२ वटा रेड नोटिस जारी ९ पक्राउ नेपालमा अपराध गरेर विदेश गएका वा फरार भएका व्यक्तिहरूलाई कानुनी दायरामा ल्याउनका लागि यो चार महिनामा इन्टरपोलबाट १२ वटा रेड कर्नर नोटिस जारी भएको थियो। यसमध्ये ९ जना व्यक्ति विभिन्न देशमा पक्राउ गरेर ल्याइएको छ। सवारी दुर्घटनामा जान्छ औसतमा ७ जनाको ज्यान नेपाल प्रहरीका प्रवक्ता विश्व अधिकारीका अनुसार नेपालभर हुने दुर्घटनाका घटना हेर्दा औसतमा प्रत्येक दिन ७ जना व्यक्तिले सवारी दुर्घटनाका कारण ज्यान गुमाउँछन्। यो आव सुरु भएपछि देशभर ७,०४८ वटा सवारी दुर्घटना भए। जसमा ७ सय ७८ जनाले ज्यान गुमाए। दुर्घटनामा २,०६४ जना गम्भीर घाइते भए। १० हजार बढी जना सामान्य घाइते भएका छन्। देशभर हुने दुर्घटनाका घटनामा ६४ प्रतिशत बढी दुइपांग्रे सवारीसाधन दुर्घटनामा पर्ने गर्छन्। ट्राफिक उल्लंघनमा साढे ५ लाख जना कारबाहीमा परेका छन्। उनीहरूबाट करिब ४२ करोड राजस्व संकलन भएको छ।"
"१० ओभरमा कर्णालीको ६७ रन, चौथो विकेट पतन",काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सले जनकपुर बोल्ट्सविरुद्ध १० ओभरमा ६७ रन बनाएको छ। टियु क्रिकेट मैदानमा टस हारेर ब्याटिङको निम्तो पाएको कर्णालीले १० ओभरमा ४ विकेट गुमाउँदै ६७ रन बनाएको हो। दोस्रो ओभरको पहिलो बलमा नै जय किसन कोल्सावालालाई गुमायो। उनलाई ललित राजवंशीले हर्ष थाकरको हातमा क्याच गराए। दोस्रो विकेटको रूपमा ओपनर देव खनाललाई गुमायो। उनले २० बलमा ३ चौका र १ छक्का प्रहार गर्दै २४ रन बनाउँदै जेम्स निसमको बलमा आकाश त्रिपाठीको हातमा क्याच भए। कर्णालीका लागि तेस्रो विकेट जिसन मक्सुदको ग । उनले ११ बलमा २ चौकासहित १२ रन बनाउँदै मोहम्मद मोसिनको बलमा लाहिरु मिलान्थाको हातमा क्याच भए। चौथो विकेट विलियम वासिस्टोको गयो । ललित राजवंशीको बलमा मिलान्थाले उनलाई स्टम्पिङ आउट गराए। उनले १५ बलमा १ चौकासहित १५ रन जोडे। जनकपुरका लागि ललित राजवंशीले २ विकेट लिए। जेम्स निसम र मोहम्मद मोसिनले समान ११ विकेट लिए। आजको खेलको विजेताले फाइनलमा सुदूरपश्चिमसँग खेल्नेछ।
कर्णाली याक्सविरुद्ध टस जितेर जनकपुर बोल्ट्सले बलिङ गर्ने,काठमाडौं : नेपाल प्रिमियर लिग (एनपीएल) अन्तर्गत दोस्रो क्वालिफायर खेलमा जनकपुर बोल्ट्सले कर्णाली याक्सविरुद्ध टस जितेर बलिङ गर्ने निर्णय गरेको छ। कीर्तिपुरस्थित त्रिवि मैदानमा जनकपुरका कम्तान आसिफ शेखले टस जितेर कर्णालीलाई ब्याटिङको निम्तो दिएका हुन् । बुधबार भएको एलिमिनेटर खेलमा चितवन राइनोजलाई २१ रनले पराजित गर्दै कर्णालीले दोस्रो क्वालिफायर खेल्न लागेको हो। सोही दिन भएको पहिलो क्वालिफायरमा सुदूरपश्चिम रोयल्ससँग पराजित भएपछि जनकपुरले दोस्रो क्वालिफायर खेल्न लागेको हो। दोस्रो क्वालिफायरमा विजेता टोलीले उपाधिका लागि शनिबार सुदूरपश्चिमसँग खेल्नेछ।
"पावरप्लेमा कर्णालीको ४४ रन, तेस्रो विकेट पनि पतन",काठमाडौं : नेपाल प्रिमियर लिगको दोस्रो क्वालिफायरमा कर्णाली याक्सले जनकपुर बोल्ट्सविरुद्ध पावरप्लेमा २ विकेटको क्षतिमा ४४ रन जोडेको छ। टियु क्रिकेट मैदानमा टस हारेर ब्याटिङको निम्तो पाएको कर्णालीले दोस्रो ओभरको पहिलो बलमा नै जय किसन कोल्सावालालाई गुमायो। उनलाई ललित राजवंशीले हर्ष थाकरको हातमा क्याच गराए। दोस्रो विकेटको रूपमा ओपनर देव खनाललाई गुमायो। उनले २० बलमा ३ चौका र १ छक्का प्रहार गर्दै २४ रन बनाउँदै जेम्स निसमको बलमा आकाश त्रिपाठीको हातमा क्याच भए। आजको खेलको विजेताले फाइनलमा सुदूरपश्चिमसँग खेल्नेछ। यसैबीच कर्णालीको तेस्रो विकेट पतन भएको छ। जिसन मक्सुद १२ रन बनाएर पेभेलियन फर्किएका छन्। जनकपुरका मोहम्मद मोसिनले उनको विकेट लिएका हुन्।
प्रि ओपन सेसनमा नेप्से परिसूचक सामान्य अंकले घट्यो,काठमाडौं : प्रि ओपन सेसनमा आज नेप्से परिसूचक सामान्य अंकले घटेको छ। नेप्से परिसूचक १६४ अंकले घटेर २६२६६१ अंकमा पुगेको हो। यो समयमा ३३ स्क्रिप्सको १ हजार ३९१ कित्ता सेयर १५ लाख ११ हजार ६०४ रुपैयाँमा खरिदबिक्री भए। प्रि ओपन सेसनमा कारोबारमा आएका स्टक्समध्ये १३ वटाको मूल्य बढ्यो भने १७ वटाको घट्यो। १ स्टकको मूल्य भने यो समयमा स्थिर रह्यो।
उद्यमीलाई सहुलियत दिँदै लुम्बिनी प्रदेश सरकार,"अर्घाखाँची : यस आर्थिक वर्षको पहिलो चार महिनामा अर्घाखाँचीमा ४६ वटा नयाँ उद्योग दर्ता भएका छन्। २८ वटा उद्योग प्रशासनतर्फ र १८ वटा वाणिज्यतर्फ नयाँ उद्योग दर्ता भएको घरलु तथा साना उद्योग कार्यालय अर्घाखाँचीका प्रमुख दुर्गा न्यौपानेले जानकारी दिइन्। यो अवधिमा सबैभन्दा बढी रुपन्देहीमा उद्योग प्रशासनतर्फ २ सय ९१ उद्योग थपिएका छन् भने वाणिज्य प्रशासनतर्फ ४ सय ५५ उद्योग थपिएका छन्। यसैगरी बाँकेमा उद्योग प्रशासनतर्फका २ सय ४२ र वाणिज्य प्रशासनतर्फ २ सय ६६ उद्योग थपिएका छन्। दाङमा उद्योग प्रशासनतर्फ १ सय ४२ र वाणिज्यतर्फ २ सय ३७ उद्योग थपिएका छन् भने नवलपरासी पश्चिममा उद्योगतर्फ १ सय १२ र वाणिज्य तर्फ १ सय ५७ उद्योग थपिएको मन्त्रालयको तग्थ्यांक छ। कपिलबस्तुमा १ सय ३० वटा उद्योगतर्फ र १ सय ५७ वटा वाणिज्यतर्फ, बर्दियामा ८९ वटा उद्योगतर्फ र १ सय ६ वाणिज्यतर्फ, पाल्पामा ३० वटा उद्योगतर्फ र १ सय ६ वाणिज्यतर्फ, गुल्मीमा १५ वटा उद्योगतर्फ र २८ वटा वाणिज्यतर्फ उद्योग थपिएका छन्। रुकुम पूर्वमा १७ वटा उद्योगतर्फ र २२ वटा वाणिज्यतर्फ नयाँउद्योग थपिएको मन्त्रालयले जनाएको छ। प्युठानमा ८ वटा उद्योगतर्फ र २४ वटा वाणिज्यतर्फ, रोल्पामा २४ वटा उद्योगतर्फ र २५ वटा वाणिज्यतर्फका उद्योग थपिएका छन्। लुम्बिनी प्रदेशमा पछिल्लो चार महिनामा २ हजार ६ सय बढी उद्योग दर्ता भएका छन्। लुम्बिनी प्रदेश उद्योग, पर्यटन तथा यातायात मन्त्रालयका अनुसार प्रदेशमा चालु आर्थिक वर्षको चार महिनाको अवधिमा २ हजार ६ सय ५२ उद्योग दर्ता भएका हुन्। यीमध्ये उद्योग प्रशासनतर्फ १ हजार १ सय २८ र बाणिज्य प्रशासन तर्फका २ हजार ५ सय २४ उद्योग प्रदेशमा थपिएका छन्। मन्त्रालयका अनुसार प्रदेशमा सञ्चालित साना तथा घरेलु उद्योगहरू ९ सय ३३ उद्यमी पुरुष छन् भने महिला उद्यमीहरूको संख्या ५ सय १९ छ। यसैगरी यी उद्योगहरूमा ३ हजार ३५ जना पुरुषले रोजगारीको अवसर पाएका छन् भने १ हजार ६ सय ४७ महिलाहरू रोजगारीका रूपमा जोडिएका छन्। प्रदेश सरकारले प्रदेशका १२ जिल्लामा भएको उद्योग दर्ताको यो संख्यालाई सन्तोषजनक उपलब्धि मानेको छैन। फलतः सरकारले उद्योगको संख्या बढाउन तथा नयाँ उद्यमीहरू जन्माउनका लागि विभिन्न सहुलियतका कार्यक्रमहरू सञ्चालन गरिरहेको छ। लुम्बिनी प्रदेशका उद्योग पर्यटन तथा यातायात मन्त्री प्रचण्डविक्रम न्यौपानेले प्रदेशमा नयाँ उद्यमीहरू जन्माउनका लागि मन्त्रालयले विभिन्न सहुलियतका कार्यक्रमहरू गरिरहेको जानकारी दिए। उनका अनुसार नवीकरण हुन बाँकी रहेका उद्योगहरूलाई नवीकरण शुल्कमा ९५ प्रतिशत जरिवाना छुटको व्यवस्था गरिएको छ। अहिलेको आर्थिक मन्दीका कारण उद्योग सञ्चालनमा देखिएको कठिनाइलाई मध्यनजर गरेर मन्त्रालयले यो सहुलियतको व्यवस्था गरेको मन्त्री न्यौपानेले जानकारी दिए। नवीकरण हुन बाँकी रहेका उद्योगहरू २०८१ चैत मसान्त भित्रमा नविकरण गर्न आएको खण्डमा भारी जरिवाना छुटको व्यवस्था गरिएको छ, मन्त्री न्यौपानले भने नवीकरण गर्दा लाग्ने जरिवानामा ९५ प्रतिशत छुटको व्यवस्था छ, यो छुटले उद्योगीहरूलाई उद्योग नवीकरणमा धेरै ठूलो सहुलियत मिलेको छ। यसैगरी मन्त्रालयले चालु आर्थिक वर्षभित्रमा नयाँ दर्ता हुन आउने उद्योगहरूलाई उद्योग दर्तामा लाग्ने शूल्कमा ५० प्रतिसत छुटको व्यवस्था गरिएको छ। मन्त्रालयले गरेको निर्णयअनुसार नयाँ उद्योग दर्ताका लागि ५० प्रतिसत दर्ता शुल्क मात्रै लाग्ने छ। यो चालु आर्थिक वर्षमा नयाँ उद्योग दर्ता गर्न खोज्ने उद्यमीहरूलाई दर्ता शुल्कमा भारी छुुटको व्यवस्था गरिएको छ, मन्त्री न्यौपानेले भने, यो आर्थिक बर्ष भित्रमा नयाँ उद्योग दर्ता गर्न खोज्ने उद्यमीहरूले उद्योग दर्तामा लाग्ने शुल्कको ५० प्रतिसत मात्रै शूल्क लाग्ने छ। यो छुटको व्यवस्था गरेको मन्त्रालयले नयाँ उद्योगहरू थपिने अपेक्षा गरेको छ। अहिलेका आर्थिक मन्दीका कारण धेरै उद्योगहरू सञ्चालनमा असहज भैरहेको छ, मन्त्री न्यौपानेले भने यस्ता उद्योगहरूलाई सहुलियत दिएर पुनः सञ्चालनका लाग सहज वातावरण बनाउने लक्ष्य सरकारको हो। उद्योग संख्या बढाउनका लागि सहुलियतका विभिन्न योजना बनाएको प्रदेश सरकारले नयाँ उद्यमी उत्पादनका लागि सीपमूलक कार्यक्रमलाई समेत जोड दिएको छ। प्रदेशका १२ वटै घरेलु तथा साना उद्योग कार्यालयहरूमार्फत उद्यमसम्बन्धी विभिन्न सीपमूलक तालिम सञ्चालन भइरहेको मन्त्रालयले जनाएको छ। मन्त्रालयका उद्योग शाखाका वरिष्ठ शाखा अधिकृत सन्तोषकुमार सुवेदीका अनुसार प्रदेशका १२ वटै जिल्लामा विभिन्न सीपमूलक तालिमहरू ६० को हाराहारीमा चलिरहेका छन्। विभिन्न सीपमूलक तालिमहरू सञ्चालन गरेर प्रदेशमा नयाँ उद्यमीहरू थप्ने योजना मन्त्रालयको छ, सोहीअनुसार सीपमूलक तालिमलाई हामीले जोड दिएका छौँ, सुवेदीले भने, अहिले प्रदेशका १२ वटै जिल्लाहरूमा ६० को हाराहारीमा यस्ता सीपमूलक तालिमहरू चलिरहेका छन्। यसैगरी आर्थिक मन्दीका कारण रुग्ण बनेका उद्योगहरूको पहिचानमा प्रदेश सरकार लागेको छ। यस्ता रुग्ण उद्योगहरूको संख्या एकिन गर्ने योजना बनाएको मन्त्रालयले यसका लागि प्रदेशका १२ वटै जिल्लाका घरेलु तथा साना उद्योग कार्यालयहरूलाई परिचालन गर्ने भएको छ। प्रदेशका रुग्ण उद्योगहरूको पहिचान गर्नेर यस्ता उद्योगहरूलाई सहुलियत प्रदान गर्ने लक्ष्य मन्त्रालयको छ। प्रदेशमा रहेका रुग्ण उद्योगहरूको एकिन पहिचान गर्ने योजना मन्त्रालयको छ, मन्त्री न्यौपानेले भने, रुग्ण अवस्थामा रहेका उद्योगहरूको पहिचान गरेर यस्ता उद्योगहरूलाई चलायमान बनाउन विभिन्न सहुलियतको कार्यक्रम तर्जुमा गरिने छ। प्रदेश सरकारले उद्यम सञ्चालनका सहुलियत प्रदान गरिदिएपछि उद्यमीहरूले ठूलो राहत महसुस गरेका छन्। देउखुरी लालमटियामा तिर्सना हस्तकला उद्योग सञ्चालन गरेकी तिर्सना पुन मगरले उद्योग दर्ता गर्दा ५० प्रतिसत छुट पाउँदा ठूलो सहुलियत मिलेको बताइन्। नयाँ उद्योग दर्ता गर्दा छुट दिइएको रहेछ, हामी सानो लगानीमा उद्योग चलाउने मान्छेलाई सरकारले दिएको यो छुटले ठूलो राहत मिल्छ, उनले भनिन्, दर्ता गर्दा जति रकम लाग्नुपर्ने हो त्यसको ५० प्रतिशत छुट पाएँ। उनले मंसिर २५ मा १ हजार ३ सय ५० रुपैयाँ शूल्क बुझाएर नयाँ उद्योग दर्ता गरेकी हुन्। मन्त्रालयले छुटको व्यवस्था गर्नु अघि यसको दोब्बर शुल्क लाग्ने व्यवस्था थियो। घोराहीमा तालावाङी स्टोर सञ्चालन गरेर बसेका बलबहादुर खड्काको फर्मनै खारेज हुने अवस्थामा पुगिसकेको थियो। नवीकरण गर्नुपर्ने अवधिभन्दा ६ महिनाको नाघिसकेको अवस्थामा रहेको उनको उद्योग पनि प्रदेश सरकारले ल्याएको छुटको व्यवस्थाका कारण पुनः चलायमान बन्यो। नवीकरण गर्दा ६० हजारभन्दा बढी रकम लाग्नेमा सरकारले दिएको छुट व्यवस्थाका कारण उनले झन्डै १० हजार रुपैयाँमा मात्रै उद्योग नविकरण गरेको बताए।"
"फेवाताल पुरिँदै, जलारीको पेसा मासिँदै","पोखरा : कुनै बेला जलारीले फेवातालबाट दैनिक २ हजार ३ सय किलोसम्म माछा मार्थे। त्यसबाटै करिब १ सय परिवारको रोजीरोटी चल्थ्यो। दुई चार हजारको खांँचो नै पर्दैनथ्यो। अहिले भने फेवामा माछा पाउनै मुस्किल छ। हिउँदका दिनमा पनि मुस्किलले २ सय किलोसम्म मात्रै माछा हात पर्ने गरेको उनीहरूको गुनासो छ। फेवा पुरिँदै जानु, प्रदूषण बढ्दै जानु र माछाका चरिचरन मासिँदै जाँदा माछा कम हुँदै गएको जलारीहरू बताउँछन्। फेवातालमा माछा मारेर पुस्तौंदेखि जीवन निर्वाह गर्दै आएका जलारी समुदाय ताल पुरिने क्रम तीव्र भएपछि चिन्तित छन्। कतै परम्परागत पेसा नै संकटमा पर्ने त होइन भन्ने उनीहरूमा चिन्ता छ। ताल पुरिँदा र प्रदूषणको चपेटामा पर्दै जाँदा माछाको उत्पादन घट्ने र व्यवसायमा संकट उत्पन्न भएको हर्पन फेवा मत्स्य सहकारी संस्थाका अध्यक्ष ज्ञानबहादुर जलारीले बताए। फेवातालको माछा मारेर ताल किनारमा बस्ने १ सय घर परिवारको दैनिकी चल्ने गरे पनि माछा उत्पादनमा कमी हुँदा समस्या पर्दै गएको उनले बताए। तालको क्षेत्रफल घट्नु, प्रदूषण बढ्नु, माछाका चरिचरन, घोल, मासिनुलगायतका कारण तालमा माछा र हिउँदमा जाडो छल्न आउने चराको संख्या पनि घटेको अध्यक्ष ज्ञानबहादुरले बताए। २० वर्षअघि हिउँदमा दैनिक २३ सय किलोसम्म माछा तालबाट जलारी समुदायले निकाल्ने गरेकोमा पछिल्ला वर्षमा मुस्किलले २ सय किलोमात्र पर्ने गरेको उनले बताए। ०७२ सालमा वर्षायाममा तालको मुहान क्षेत्रमा गएको पहिरो सोझै माछाको पकेट क्षेत्र खपौदीमा पसेपछि माछासहितको केज नै पुरिएको थियो। त्यसबाट ठूलो नोक्सान भएको सहकारीका पूर्वध्यक्ष रामचन्द्र जलारीले बताए। त्यसपछि फेवातालमा केज कल्चर नै हराउँदै गएको पनि उनले सुनाए। तालको मुहान क्षेत्रमा अव्यवस्थित रूपमा खनिएका सडकबाटोका कारण मुहान क्षेत्रमा वर्षायाममा जाने पहिरो तालमा सोझिँदा प्रत्येक वर्ष ताल साँघुरिँदै गएको पनि उनले बताए। आफूले जान्दा जान्दै ताल आधाभन्दा बढी पुरिइसकेको ६२ वर्षीय पूर्वअध्यक्ष रामचन्द्रले बताए। ताल किनारको मात्र होइन विन्ध्यवासिनी देखिको फोहोर फिर्के, बुलौंदी हुँदै तालमा मिसिँदा ताल प्रदूषणको चपेटामा पर्दै गएको छ। ताल किनारका होटल, रेस्टुरेन्टबाट उत्पादन हुने फोहोर पानी पनि तालमा सोझै पठाउने गरिन्छ। पछिल्लो समयमा ताल किनारमा गएर पिकनिक खाने, ड्राइफ्रुट लगेर खाने चलन बढेको छ। जथाभावी फ्यालिने प्लास्टिकजन्य फोहोर, बियरका बोतल, क्यान लगायतले तालको मुहान क्षेत्र पनि प्रदूषणको चपेटामा पर्दै गएको स्थानीय शान्ति जलारीले बताइन्। पहिले तालको पानी खाने गरेकोमा अहिले खान नहुने अवस्थामा पुगेको पनि उनले बताइन्। प्रत्येक महिनाको ३ गते माछा मार्न निषेध जलारी समुदायले प्रत्येक महिनाको ३ गते ताल सफाइ अभियान चलाउन थालेको छ। सफाइ अभियानको दिनमा माछा पनि नमारी सफाइ अभियानमा जुट्ने गरेको हर्पन फेवा मत्स्य सहकारीका अध्यक्ष ज्ञानबहादुरले बताए। यस अभियानअन्तर्गत बुधबार जलारी समुदायले फेवातालको मुहान क्षेत्रमा सरसफाइ अभियान चलायो। सफाइ कार्यक्रममा ९८ जनाको सहभागिता थियो। ताल किनारमा खानेकुरा खाएर जथाभावी फ्याँकेका प्लास्टिकजन्य फोहर संकलन गरेका थिए। मानवीय व्यवहारले ताल प्रदूषणको चपेटामा पर्दै गएपछि यो अभियान थालिएको हो।"
संस्कृति र संस्कार,"संकृतिले यथास्थितिमा प्रदत्त विषय प्राकृत हो । प्रकृति प्रदत्त विषयवस्तुलाई आपू अनुकूल प्रयोग, हित हुने गरी मानवले संस्कृत गर्यो, संस्कार गर्यो, काँटछाँट गर्यो, परिष्कार गर्यो, परिमार्जन गर्यो, संशोधन गर्यो। उदाहरणका लागिः काठलाई संस्कार गर्यो, आफ्नो अनुकूल ढोका, खाट, फर्निचर आदि बनायो, माटो ढुंगालाई संस्कृत, संस्कार गर्यो घर, भवन आदि बनायो, अन्न फलपूललाई संस्कार गर्यो भण्डारणदेखि जीवनयापनका सबै कर्म गर्यो। कुटानी पिसानी, गोडमेल, तोड्ने फोड्ने कर्मबाट वस्तुलाई परिष्कृत गरियो, परिमार्जित गरियो, संस्कृत गरियो, त्यति मात्र होइन प्रकृति प्रदत्त झर्ना, ताल, कुवा, नदी आदिलाई पर्यावरण, वातावरणदेखि जलविद्युत् गृह र जीवन उपयोगी तमाम काम विज्ञानले गरायो। मानवमा भएको दिव्य वैज्ञानिक चेतनशक्ति प्रयोग गरेर मानव आफैं सुविधासम्पन्न, सुसंस्कृतसमेत भयो। संस्कृत साहित्यमा संस्कार शब्द यत्रतत्र प्रयोग भएको छ। मिमांसकहरूले संस्कारलाई विधिवत् शुद्धि गर्नु भन्ने अर्थमा लिन्छन्। अद्वैतवादीहरू जीवमा हुने शारीरिक क्रिया वा शुद्धिलाई संस्कार भन्छन्। तर्कसंग्रहमा संस्कार भन्नाले स्मरणशक्तिमा पर्ने प्रभाव बुझिन्छ। वैशेषिक दर्शनले मानिसका २४ गुणलाई संस्कारका रूपमा बताएको नीतिज्ञहरू बताउँछन् शुद्ध क्रिया र शुद्ध विचार एवं शुद्ध भावना संस्कार हो। मनुस्मृतिले संस्कार भनेको गर्भाधानदेखि सम्पूर्ण वैदिकर्मलाई संस्कार भनेको छ। कर्मकाण्डले मन्त्रोच्चारण गरी गरिने शुभकार्यलाई संस्कार भनेको छ। व्यासगुरुले संस्कार भनेको शारीरिक शुद्धि क्रिया भनेका छन्। साहित्यकारको दृष्टिमा संस्कार भनेको मानवीय विचारलाई प्रकट गर्ने सामथ्र्य हो। संस्कृत साहित्यमा प्रयोग भएका शब्दहरू संस्कारका अर्थमा स्वभाव, क्रिया, छाप, प्रभाव, स्मरण, शुद्धिक्रिया, धार्मिक विधान, विचार, भावना, धारणा, संस्करण, सौजन्य, शोभा, पूर्णता, शिक्षा, संस्कृति, विलक्षणा जे देखिए पनि शुद्धिका लागि गरिने धार्मिक क्रिया कर्महरू नै संस्कार हो। व्यक्तिका शारीरिक, मानसिक, आत्मशुद्धिका लागि परम्परादेखि गरिँदै आएका शुभ कार्यहरूलाई संस्कार भन्न सकिन्छ। सुरुमा जेसुकै विषयवस्तु पनि सभ्य र सुसंस्कृत हुन्न। पछि क्रमशः संस्कार गर्दै गएपछि सभ्य, सुसंस्कृत र परिष्कृत बन्न सक्छ। मानव उदय गर्भाधान संंस्कारदेखि मृत्युपछि सम्म गरिने वैदिक सनातनीहरूमा धेरै संस्कारहरू छन्। गर्भाधानसंस्कार, पूंसवन, सीमन्तोनयन, जातकर्म, अन्नप्राशन, कर्णभेध, चूडा, उपनयन, वेदारम्भ, समावर्तन बिबाहदेखि मृत्युपर्यन्त र त्यसपछि सम्मका कार्यहरू। शिशुले आमाको गर्भ प्रवेश पूर्व नै गर्भाधान संस्कार गर्नुपर्ने विधान भए पनि यसलाई त्यत्ति चल्तीमा ल्याएको पाइन्न। स्त्री रजस्वलापछि ४, ६, ८, १०, १२, १४, १६ अर्थात् जोररात्रिको गर्भाधानबाट पुत्रको उदय र ५,७,  १५ आदि बिजोर रात्रिको गर्भाधानबाट पुत्रीको उदय हुने कुरा धर्मशास्त्रहरूमा वर्णित छ। दशमास पूर्ण गरी जन्मिएको शिशुलाई संस्कारकार्यअन्तर्गत नामकरण गरिन्छ। बच्चा जन्मिएको १० दिनसम्म सुतक लाग्ने र ११ औं दिन न्वारन (हवनादि नामकरण कार्य) पछि शुद्ध हुने चलन छ। नामकर्म संस्कारमा जन्मबेला, समय, नक्षत्र हेरी कुलाचार अनुसार बाबु एवं गुरु पुरोहितबाट यज्ञादि कार्यसम्पन्न गरी नामकरण संस्कार पूरा गरिन्छ। इष्टदेव, कुलदेव, पितृदेव, नान्दीमुखी श्राद्ध आदि विधानले गरिन्छ। वर्णभेदअनुसार क्षेत्रीय भए १६ दिनमा, वैश्य भए २० दिनमा, शुद्र भए २२ दिनमा नामकरण गर्ने विधान भए पनि सबै वर्णलाई सजिलो होस् भनी ब्राह्मण कार्यअनुसार जन्मेको ११ दिनमा न्वारन कार्य सम्पन्न गर्न सकिने विधान छ। नामकरण गर्नुको अर्थ उसको त्यस कुलमा परिचय हो। दिन, मास, ऋतु, सम्बत्सर, सूर्य आदिबाट आशीर्वाद र अमृततत्व प्राप्तितर्फ तिमी अग्रसर होऊ भनी अग्निदेवलाई साक्षी राखी यज्ञको विधिले न्वारन कार्य गरी गहुँत आदि खाएर सूतक चोख्याउने समेत कार्य गरिन्छ। नाम कर्मबाट शिशुले आयु, बल, तेज प्राप्त गर्ने सांसारिक, व्यावहारिक सिद्धितर्फ उन्मुख हुने र धर्मचतुष्ठय धर्म, अर्थ, काम, मोक्ष प्राप्तिका चरणहरूमा प्रविष्ट हुने हुन्छ। नामबाट नै व्यक्तिले कीर्ति पनि प्राप्त गर्ने हुनाले कुल परम्पराअनुसार नाम राख्ने चलन हाम्रो संस्कार आदीम कालदेखि नै प्रचलनमा आएको देखिन्छ। नामकरण कार्यमा भद्रा विचार गर्नुपर्ने, ११ दिन भए पनि औंसी, सक्रान्ति, भद्रा, व्यतिपात, वैधृतियोगमा नामकरण निषेध भएको कुरा धर्मसिन्धुले उल्लेख गरेको छ। त्यस्तै अपराह्न र रात्रिसमय पनि निषेध छ। संस्कार र शव्दले नै शुद्धि या पवित्रता भन्ने बुझिने हुँदा मातापिताको रज वीर्यको संयोगले बनेको पिण्ड मानव देहलाई विस्तारै त्यो मलिनताबाट, मलबाट शुद्धि गर्दैै ल्याउनुपर्छ। शुभ कर्मका लागि योग्य वनाउने क्रममा १६ संस्कारलाई मुख्य मानिएको हो। गर्भाधान, पुंसवन, सीमन्तोन्नयन, जातकर्म, नामकरण, अन्नप्राशन कार्य वीर्य दोषका निवारक हुन्। चुडा, ब्रतबन्ध, बिबाह भने आफ्नो सामाजिक योग्यता र प्रतिष्ठा कायम राख्न सहायक सिद्ध हुन्छन्। अन्नप्राशनको सामान्य अर्थ शिशुलाई पहिलोपल्ट भात खुवाउने कार्यलाई भनिन्छ। त्यसो त अन्नप्राशन गिलो र सजिलो खाना शिशुले दाँत नउम्रिकनै पनि खाइरहेको हुन्छ। पास्नी शब्द प्राशनबाटै अपभ्रंश भएको हुनुपर्छ। अन्नप्राशन गर्ने समय छोराको भए छैटौं महिना र छोरीको भए पाँचौं महिना तोकिएको छ। यो हाम्रो संस्कारगत मान्यता हो। आमाको गर्भमा रहँदा शिशुले फोहोर खाना पनि खाएको हुन्छ। त्यसपछि पनि खानाको संस्कार शुद्ध र परिस्कृत भएको होस् भनी अन्नप्राशनको आरम्भ गरिएको हुनुपर्छ। अन्न प्राशन गर्दा वैदिक यज्ञदेखि नान्दी श्राद्ध, पितृस्मरण गर्नुपर्ने हुन्छ। दाँत निस्केपछि सामान्यतया अन्नको अधिकारी हुने र यसक्रमले हेर्दा अन्नप्राशनको समय १ वर्षसम्म गर्न सकिने कुरा नारदपुराणमा उल्लेख छ। पाचनशक्तिको क्षमता आमाको स्वास्थ्यको स्थिति हेरेर योभन्दा घटाउन, बढाउन पनि सकिने देखिन्छ। जुन महिनामा गरे पनि विशेष साइत जुराई छोराको भए जोर र छोरीको भए बिजोर महिनामा गर्नुपर्छ। अन्न जीवात्माको रक्षक हो। अन्नद्वारा बालकको बल, बुद्धि, तुष्टि, पुष्टि होस् भनी अन्नप्राशन गराइन्छ। आयुवृद्धि र अन्तःकरण शुद्धि गर्ने अन्नमा ब्रह्मभाव हुन्छ त्यसबाट मनमा ब्रह्मभाव वृद्धि होस् भनी कामना गरिन्छ। अन्नप्राशनमा गोरससहित मिष्ठान्नहरू हुन्छन्। पिता, माता, गुरुद्वारा अन्नप्राशन गराइन्छ। अन्नप्राशनका बेला जीविकाका प्रतीक सरस्वतीका चिह्नहरू पुस्तक, कलम, कागज, भाँडाकुँडा, सुन, चाँदीदेखि धन, हतियार आदि राख्दा बालकले जुन सामग्री पहिलो स्पर्श गर्छ। त्यसैबाट उसले जीविकोपार्जन गर्छ भन्ने संकेतसमेत मिल्ने कुरा मुहुर्त चिन्तामणिले दिएको छ। शुभ मुहुर्तमा वैदिक मन्त्र उच्चारणसहित प्राशन गराइएको अन्नबाट शिशुको शारीरिक एवं मानसिक तेज वृद्धि हुने विश्वासका साथ विधिपूर्वक यसो गर्ने संस्कार सुरु भएको हो। पुत्रको भए आठांै महिना र पुत्रीको भए सातौं महिनामा पनि नक्षत्र, स्थान, शुद्धि गरी अन्नप्राशन गर्न हुने र पहिले कोबाट प्राशन गराउने भन्ने सम्बन्धमा घरतिर या मावलीतिरकी हजुरआमाबाट सम्भव भएसम्म प्राशन सुरु गर्ने र क्रमशः अन्यले सुरु गर्ने परम्परा रहेको छ। धर्मसिन्धु, कर्णवेधप्रकरणले शिशुको कर्णवेध (कान छेड्ने) सकेसम्म जन्म महिनामा निषेध भए पनि जन्म महिनाको १०, १२, १६ औं दिन शुभ मानेको छ। सम वर्षमा भने निषेध छ। पूर्वीय दर्शनमा ब्रतवन्ध संस्कारलाई जीवनको उत्कृष्ट संस्कारका रूपमा लिइन्छ। ब्रतको लागि योग्य, गुरुसेवाका लागि योग्य, मातापिता र आचार्यसेवाका लागि योग्य पार्ने ब्रतबन्ध संस्कार धार्मिक कार्यसँग जोडिएको छ। उपनयन संस्कारको नामले प्रचलित ब्रतबन्धपछि व्यक्ति ब्रह्म गायत्रीका लागि पनि योग्य हुन्छ। ब्रतबन्धपछि विशेष ब्रतमा, निष्ठामा बस्नुपर्ने भएकाले यसलाई ब्रतबन्धन भनिएको हो। र, केही नियममा बाँधिनुपर्ने भएकाले सामाजिक बन्धनमा राखी अनैतिक र उच्छृङ्खल कार्यबाट रोक्ने प्रयास स्वरुप प्राचीन ऋषिमुनिहरूले समाजलाई स्वस्थ र नैतिकवान् बनाउने प्रयासस्वरुप पनि यस्तो संस्कार आरम्भ गरेका हुन्।"
"कांग्रेस महाधिवेशन एक वर्षपछि, रन्को अहिलेबाटै","काठमाडौं : कांग्रेस नेता शेखर कोइरालाले मंसिर १८ गते विराटनगरमा आफू निकट नेताहरूको भेला गरे। सभापति शेरबहादुर देउवा समयमै पार्टीको १५औं महाधिवेशन नगर्न आलटाल गरिरहेको आरोप लगाए। महाधिवेशनका लागि नेतृत्वमाथि दबाब बढाउन आफू पक्षीय नेताहरूलाई आह्वान गरे। त्यसअघि पार्टी सभापति देउवासँग शेखरको साउन २८ गते बसेको पार्टीको केन्द्रीय समिति बैठकमै नोंकझोक चलेको थियो। उक्त बैठकमा शेखरको उही आरोप थियो सभापतिजी समयमै महाधिवेशन नगर्ने पक्षमा देखिनुभएको छ। यसको छनक अहिले नै देखिन थालेको छ। तर, देउवाको जवाफ पनि उही छ महाधिवेशन किन सार्ने ? सार्ने कुरै छैन। बरु, सबैजना एक भएर लागौं, समयमै महाधिवेशन गरौं। विधानतः ०८२ मंसिरमा कांग्रेसले १५औं महाधिवेशन गर्नुपर्छ। १४औं महाधिवेशनमा देउवासँग सभापतिमा पराजित शेखरले महाधिवेशन केन्द्रित गतिविधि तीव्र पारेका छन्। दुईपटक देउवा सभापति बनिसकेकाले अव आफू सहजै सभापति बन्न सक्ने उनको आंकलन छ। त्यसैकारण, महाधिवेशन लक्षित भेला, बैठक, गोष्ठी सुरु गरिसकेका छन्। महाधिवेशन गतिविधि बढाउन काठमाडौंमा सम्पर्क कार्यालय खोलिसकेका छन। नेता, कार्यकर्ता, शुभेच्छुकसँग भेटघाटलाई तीव्रता दिएका छन्, नेता शेखर कोइरालाले। तर, १५औं महाधिवेशन समयमै सम्पन्न गर्न आफू प्रतिबद्ध रहेको सन्देश दिइरहेका देउवा भने शान्त देखिएका छन्। विराटनगरमा शेखरले आपेक्ष लगाए पनि देउवाले कोइराला निवासमै चिया राजनीति गरे। देउवाको चिया राजनीति सभापति देउवाले मंसिर २२ गते पार्टीको कोशी प्रदेश भेलालाई सम्बोधन गरे। तर, उक्त भेलामा शेखर अनुपस्थित थिए। शेखर अनुपस्थित भए पनि देउवाले उनकै निवास पुगेर चिया पिउने कार्यक्रम बनाए। शेखर निवास पुग्दा देउवा कार्यकर्ता माझ घेरिएका थिए। त्यहाँ पनि देउवाले भने, महाधिवेशन हुनेनहुने चिन्ता नगर्नुहोस्। समय छ। समयमै हुन्छ। बरु, राजनीतिको सट्टा पारिवारिक माहोलतिर कार्यकर्ताको ध्यान मोडे। विराटनगर आएपछि यही बार्दलीमै बसेर चिया खाँदा छुट्टै आनन्द हुन्छ, देउवाले भने, यो कोइराला परिवारको लोकप्रिय ठाउँ हो। मलाई पनि कोइराला निवास आइपुग्दा यही बसेर चिया पिउन मन पर्छ। देउवाले चिया पिउँदै घरका पुराना र नयाँ भौतिक संरचनाको कुरा गर्न थाले। बीपीपुत्र डा शशांक कोइराला र शेखरपत्नी पुनमसँग चिया पिउँदै गफ गरे। बल्लबल्ल भेट्न र हेर्न पाएका कार्यकर्ता राजनीतिको कुरा गर्न चाहन्थे। तर, देउवाले भने, छोडदिनुस् राजनीतिका कुरा, राजनीति जतिबेलै छ। आज यत्रो इतिहास बोकेको ठाउँमा आइएको छ। देउवा निकट पार्टीको प्रदेश १ सभापति उद्धव थापा भन्छन्, सभापतिजी पूर्वतिर पुग्दा कोइराला निवास जान सकेसम्म छुटाउनुहुन्न। त्यहाँ पुगेपछि उहाँ राजनीतिभन्दा पनि पारिवारिक परिवेशका कुरा गर्न मन पराउनुहुन्छ। शशांक भन्छन्, अब युवाको पालो पार्टीको विधानतः देउवाको यो अन्तिम कार्यकाल हो। तर, देउवाले भविष्यमा कसलाई सभापतिमा अघि सार्छन् भन्ने पनि चासोको विषय छ। शेखर र देउवाबीच नोकझोक चलेकाले धेरैले अब देउवाको समर्थन बीपी पुत्र शशांकलाई हुने बताउन थालेका छन्। शशांकले पनि पार्टीमा अब युवा नेतृत्वको बहस सुुरु गरिसकेका छन्। केही दिनअघि शशांकले धुलिखेलमा आयोजित कार्यक्रममा भनेका थिए, शेरबहादुरजी सदावहार पार्टी सभापति हुनुहुन्न। अब युवाहरू आउँछन्, उनीहरूलाई ठाउँ दिनुपर्यो। उनीहरूलाई अगाडि बढाउनुपर्यो। उनले अब युवाहरूलाई नेतृत्वमा ल्याउनका लागि प्रोत्साहन गर्नुपर्ने तर्क गरेका थिए। शशांकले ६० प्रतिशत नेताहरू ४० वर्षमुनिका रहे पनि नेतृत्व र जिम्मेवारी पाका नेताले मात्रै पाउने गरेकोमा असन्तुष्टि जनाए। बीपी कोइरालाले राजीनामा दिएर कृष्णप्रसाद भट्टराईलाई पार्टी सभापतिको जिम्मेवारी दिएको घटनाबाट अहिलेको नेतृत्वले पाठ सिक्नुपर्ने शशांकको भनाइ थियो। बीपी कोइरालालाई पुजेर मात्रै हुँदैन। उहाँको आर्दश बुझौं, शशांकले भने, उहाँको पदचिह्नमा हिँडौं। कांग्रेस यत्रो बलियो शक्ति छ। तैपनि हामीले जहिले पनि अल्पमतमा हुने, अथवा गठबन्धनको सरकार हुने। हामीले आफ्नो खुट्टामा उभिएर हिँड्न सक्नुपर्छ । २ गुट, अनेक उपगुट कांग्रेसको १५औं महाधिवेशनका लागि करिब १ वर्ष बाँकी छ। तर, नेतृत्व लिनका लागि नेताहरू सक्रिय भइसकेका छन्। हाल प्रष्टरूपमा २ गुट देखिएका छन्। संस्थापन पक्षको नेतृत्व पार्टी सभापति देउवाले गरेका छन्, अर्को गुटको डा शेखर कोइरालाले। तर, गुटभित्र अन्य गुटका हाँगाबिगा पनि निस्कन थालेका छन्। कांग्रेसको विधानअनुसार चार वर्षको फरकमा महाधिवेशन गर्नुपर्ने हुन्छ। ०७८ मंसिरमा १४ औं महाधिवेशन सम्पन्न गरेको कांग्रेसले विधानलाई आधार बनाएर एक वर्ष समय थप्न सक्छ। त्यसो भयो भने ०८३ मंसिरमा त महाधिवेशन गर्नै पर्ने हुन्छ। कांग्रेस महामन्त्री गगन थापाले फागुन ७ देखि १० सम्म गोदावरीमा भएको महासमिति बैठकमा ०८२ मंसिरभित्रै १५ औं महाधिवेशन गर्ने प्रस्ताव गरेका थिए। उक्त प्रस्तावलाई पार्टीको केन्द्रीय समिति बैठकले पारित गरिसकेको छ। पार्टी बैठक निर्णयअनुसार गयो भने १ वर्षमा पार्टी महाधिवेशन हुन्छ। समयमै महाधिवेशन सम्पन्न गर्न महामन्त्री थापाले ०८१ साउनभित्र पार्टी विधान संशोधनका लागि सुझाव संकलन गर्ने, ०८१ असोजमा विधान महाधिवेशन गर्ने र ०८१ कात्तिकभित्र पारित विधान र अद्यावधिक क्रियाशील सदस्यको नाम केन्द्रीय निर्वाचन समितिलाई बुझाउने प्रस्ताव गरेका थिए। उक्त प्रस्ताव पनि केन्द्रीय समिति बैठकले पारित गरिसकेको छ। कार्यतालिका भने छैन कांग्रेसले पार्टीको १५औं महाधिवेशन ०८२ सालभित्रै गर्ने गरी कार्यतालिका भने बनाएको छैन। यद्यपि महाधिवेशन समयमै गर्ने निर्णय भने गरेको छ। वरिष्ठ नेता डा शेखर महाधिवेशन समयमै हुनेमा आशंका व्यक्त गर्न थालेका छन्। कोइराला भन्छन्, ०८२ को मंसिरमा महाधिवेशन हुनुपर्छ, डा शेखर भन्छन्, पार्टीका क्रियाशील सदस्यको नवीकरण, टोल, वडा, क्षेत्र, जिल्ला र केन्द्रको अधिवेशन हुने हो। त्यसको लागिनै एक डेढ वर्ष लाग्छ। नवीकरणको सुरुवात भए पनि अधिवेशनको अन्य प्रक्रियामा भने ढिलाइ छ। पार्टीलाई चलायमान बनाउने र विगतदेखि हुँदै आएको कार्यक्रमलाई समानान्तर गतिविधि भन्न मिल्दैन। पहिलेपहिले ६०४० भन्दै हिँड्ने को हो, बुझौँ न। आफू पदमा भएपश्चात्चाहिँ पार्टी हितमा हुने कार्यक्रमलाई खेद्न मिल्दैन। पार्टीमा विद्रोह गरेर गुटको सम्मेलन गरेका कांग्रेसका नेता डा शेखर कोइरालाले भने मंसिर १८ को सम्मेलनमा भनेका थिए। गुटको प्रदेश भेलामै कोइरालाले अगाडि भने, १५औं महाधिवेशन समयमा हुने छाँटकाँट देखिरहेको छैन। हामीले यसको लागि दबाब दिनुपर्ने छ। क्रियाशील नवीकरण र नयाँ सदस्यतामा अझैं समाधान गर्न सकिएको छैन। कांग्रेसका ३ नेताको भेटघाट सुरु कांग्रेसभित्र विरासत बोकेका तीन शीर्ष नेता छन्। जबजब पार्टीको महाधिवेशन आउँछ, तीन नेताको छलफल सुरु हुन्छ, त्यसले एउटा निष्कर्ष पनि दिन्छ। १५ औं महाधिवेशनको बिषयलाई लिएर यी नेता फेरि एकपटक संवादमा जुटेका छन्। शशांक निवास महाराजगञ्जमा पूर्वउपसभापति विमलेन्द्र निधि र पूर्वमहामन्त्री प्रकाशमान सिंहको भेट भइसकेको छ। शशांक बीपी कोइराला, विमलेन्द्र महेन्द्रनारायण निधि र प्रकाशमान गणेशमानका सिंहका छोरा हुन्। उनीहरूले समान धारणा बनाएर अघि बढ्नका निमित्त आफुहरू जुटेको प्रतिक्रिया दिएका थिए। हामीहरू बेलाबखत भेट गरिराख्छौं, शशांकले भेटबारे खोलेका थिए भेटमा पार्टीको आन्तरिक जीवनबारे कुराकानी गर्यौं, र आगामी दिनमा पार्टीभित्र समान धारणा बनाएर सबैलाई समेट्दै जाने भन्ने विषयमा पनि छलफल भयो। त्यसोत कांग्रेसभित्र महाधिवेशन नजिक आएपछि यि तिनै नेताको भेटघाट बाक्लिन थाल्छ। कोइरालाले भने, यो खालको भेटघाट आगामी दिनमा पनि निरन्तर हुन्छ। अर्जुननरसिंह केसी, नेता तोकिएको समयभित्र महाधिवेशन होस् भन्ने अपेक्षा अहिलेको मुख्य विषय हो। खासमा ०८३ मा महाधिवेशन प्रक्रिया सकाएर ०८४ मा चुनावमा लाग्नुपर्छ। नेतृत्वहरूले त्यता ध्यान दिनुपर्ने छ। ०१८ सालदेखिको राजनीतिमा अहिलेजस्तो निराशा कहिले पनि देखिनँ। जनता कुनै पनि पक्षमा सन्तुष्ट देखिन्नन्। समयमा अधिवेशन र पार्टी बलियो बनाउन सबैको ध्यान जानुपर्ने बेला हो। शशांक निकट एक नेताले भने ०७८ मा भएको १४ औं महाधिवेशन अघिपछि पनि उहाँहरूको भेटघाट भइरहन्थ्यो। अन्तिम समयमा गएर सहमति हुन सकेन। कोइराला केन्द्रीय सदस्य मात्रै उठ्दा सिंह र निधि भने सभापति पदमा भिडेका थिए। कोइरालाले त्यसबेला सभापतिमा शेरबहादुर देउवालाई मौन समर्थन गरेका थिए। १४ औं महाधिवेशनमा पहिलो चरणमा कसैले पनि ५१ प्रतिशत मत ल्याएनन्। त्यसबेला शेरबहादुर देउवा, प्रकाशमान सिंह, शेखर कोइराला, विमलेन्द्र निधि र कल्याण गुरुङ उठेका थिए। अन्तिममा देउवाले नै अत्यधिक मत ल्याएर पार्टी सभापतिमा जिते। १४औं महाधिवेशनमा कांग्रेसका प्रतिनिधि ४,७४३ जना थिए। पहिलो चरणमा ४,६७९ र दोस्रो चरणमा ४,५६४ मत खसेको थियो। १५ औं महाधिवेशनमा भने यी तिनै नेता सभापति पदका आकांक्षी छन्। सभापति देउवाले कसलाई समर्थन गर्छन् एकिन छैन। अघिल्लो महाधिवेशनमा रामचन्द्र पौडेल जस्तै देउवा पनि मौन बस्न सक्ने एकथरि नेताहरू बताउँछन। पार्टीका केन्द्रीय सदस्य रामहरि खतिवडा भने अबको महाधिवेशनमा जसलाई देउवाले सहयोग गर्छन् उसैले सभापतिमा जित्ने बताउँछन्। पार्टी सभापतिजीसँग करिब ३० प्रतिशत मत छ, खतिवडा भन्छन्, जसको सपोर्ट उहाँलाई हुन्छ। अबको सभापति उही हुने हो। त्यसैले पनि पार्टीभित्र नेतृत्वमा आकांक्षी हुनेहरू सभापति रिझाउन लागि परेका छन्। सभापति देउवा भने एमालेसँगको सहमतिअनुसार ०८३ असारमा प्रधानमन्त्री हुने पर्खाइमा छन्। विधानअनुसार दुईपटक सभापति भएका देउवा अब तेस्रो पटक सभापतिपदमा उम्मेदवार हुन पाउँदैनन्। सभापति देउवाले केही दिनअघि उमेरले पनि अब आफू अवकाशमा जाने बताइसकेका छन्। देउवा आपैं पनि अब विधान संशोधन गरेर तेस्रो कार्यकालका लागि सभापतिमा उठ्दैनन् भन्ने बुझिन्छ। खतिवडा भन्छन्, शेरबहादुरजी त्यता लाग्नुहुन्न। उहाँले पटकपटक भन्दै आउनुभएको छ। म अब पार्टी सभापतिमा उठ्दिन भनेर। अर्कोतिर एउटा व्यक्तिलाई हेरेर विधान परिवर्तन गर्ने कुरा पनि हुँदैन। अब हुने महाधिवेशनको तिथिमिति नै टुंगो नलागे पनि महाधिवेशन तयारीमा भने नेताहरू जुटिसकेको देखिन्छ। एक पटक यसैपटक नारासहित १४औं महाधिवेशनमा सभापति उम्मेदवार बनेका शेखर कोइराला १५औं महाधिवेशनमा सभापति उठ्ने बताइरहेका छन्। आन्तरिक रूपमा पनि उनी तयारीमा जुटेका छन्। महामन्त्री गगन थापा पनि सभापतिमा उठ्ने तयारीमा छन्। उपसभापति पूर्णबहादुर खड्का पनि सभापति पदमा उठ्ने तयारीमै छन्। के चाहन्छन् देउवा ? १५औं महाधिवेशनमा सभापति देउवा के चाहन्छन् ? र, आफ्नो उत्तराधिकारी कसलाई बनाउन चाहन्छन् ? भन्ने विषयमा देउवाले कतै मुख खोलेका छैनन्। उनी अहिले मौन गणनामै अभ्यस्त देखिन्छन्। उनको समूहबाट अहिलेसम्म देखिएका उपसभापति पूर्णबहादुर खड्का, पूर्वउपसभापति विमलेन्द्र निधि र प्रकाशमान सिंह सभापतिका दाबेदार हुन्। डा प्रकाशशरण महत, प्रवक्ता, कांग्रेस सभापतिजिले फेरि पार्टी सभापति बन्नका लागि अहिलेसम्म रुचि देखाउनुभएको छैन। तत्कालीन समयमा बाँकी विषय तय हुन्छन्। अहिले जुन लहड नेतृत्व लिनका लागि देखिएको छ, त्यसैगरी पार्टी निर्माण गर्नेतर्प भने कुनै भूमिका देखिँदैन। महाधिवेशन आउन १ डेढ वर्ष बाँकी भएको अवस्थामा अहिलेदेखि नै व्यक्तिगत दौड लगाउनुको केही अर्थ छैन। संस्थागत रूपमा देखिने गरी काम गर्यो भने पार्टीका साथीहरूले भोलिका दिनमा बुझिहाल्छन्। त्यसो त सभापति देउवाले केही दिनअघि मात्रै विराटनगर कोइराला निवासमा पुगेका बेला सञ्चारकर्मीले सोधेको अबको तपाईंको उत्तराधिकारी को हो ? कसलाई अगाडि सार्नुहुन्छ ? भन्ने प्रश्नमा भनेका थिए, कांग्रेसमा उत्तराधिकारी तोक्ने भन्ने कुरा हुँदैन। यो बेकारको कुरा हो। उत्तराधिकारीको घोषणा महाधिवेशनमा पार्टीका साथीहरूले गर्नुहुन्छ। मैले गर्ने होइन। देउवाले दिएको छनक सदुपयोग गर्दै शशांक सभापति देउवाले यसअघि १४औं महाधिवेशनको आसपास भनेका थिए, सभापति छाड्न परेका दिन बीपीका छोरालाई छाड्छु। देउवाको उक्त भनाइको चर्चा पनि कांग्रेसभित्र हुने गर्छ। सभापति देउवाबाट शशांकलाई अघि बढ्न संकेत मिलिसकेको नेताहरूबीचमा चर्चा छ। कोइराला परिवारमै नेतृत्व लिन हानथाप कांग्रेसको स्थापनाकालदेखि नेतृत्वमा दबदबा जमाएको कोइराला परिवारमा महाधिवेशनको रौनक सुरु भइसकेको छ। १४औं महाधिवेशनमा पनि केन्द्रीय सदस्यबाट माथि पुग्न नसकेको कोइराला परिवार १५औं मा भने सभापति पद नै हत्याउने प्रयासमा छ। जसका लागि शेखर, शशांक र सुजाता कोइराला सभापतिमा भिड्ने गरी आन्तरिक तयारीमा लागेका छन्। कोइराला परिवारमा सहमति नभए ३ जना नै सभापतिका उम्मेदवार बन्ने स्थिति देखिएको छ। सुशील कोइरालाको नेतृत्वपछि कोइराला परिवारको हातबाट गुमेको विरासत कसरी फर्काउन सकिन्छ भन्ने ध्याउन्नमा कोइराला परिवार छ। यद्यपि सिंगो कोइराला परिवारमा भने साझा उम्मेदवार को हुने भन्नेमा सहमति जुटेको छैन। १४ औं महाधिवेशनमा कोइराला परिवारबीच एकता हुन नसक्दा कसैले पनि नेतृत्व लिन सकेनन्। १४औं मा शेखर सभापतिमा र सुजाता प्रकाशमान सिंहको समूहबाट उपसभापतिमा चुनावी प्रतिस्पर्धामा थिइन्। निकटस्थहरूलाई उतिबेलै १५औं महाधिवेशनमा आफू सभापतिमा लड्ने भनिसकेका शेखरले अब आफ्ना भाइबहिनीलाई आपूलाई सहयोग गर्न भन्दै कोइराला परिवारको एक मात्र सभापतिको उम्मेदवार बन्न खोजेका छन्। शेखरले साउन ४ गते बालुवाटारस्थित आफ्नो सचिवालयमा बोलाएर सुजाताको समर्थन आपूलाई रहेको बताइसकेका छन्। रामहरि खतिवडा, केन्द्रीय सदस्य पार्टी सभापतिको जसलाई समर्थन हुन्छ, उसैले १५ औं महाधिवेशनमा जित्ने निश्चित छ। उहाँसँग करिब ३० प्रतिशत सपोर्ट छ। अब नेतृत्व लिनेले पञ्चायतमा गोली खाएको जस्ता तर्क राखेर निर्वाचन जित्न सकिँदैन। अब जनताले त्यसरी पत्याउन छोडिसके। पुरानाले स्याबास् कांग्रेस भनून् नयाँले क्या बात कांग्रेस भनुन् त्यस्तो कांग्रेस बनाउने नेतृत्वका लागि अहिलेदेखि तयारी गर्नुपर्छ। पछि पार्टीका साथीहरूले विश्लेषण गर्नुहुन्छ। त्यसमा सुजाताले पनि सहमति जनाएकी थिइन्। सोही समय सुजाताले भनेकी थिइन्, हामी कोइराला परिवार एकजुट हुनै पर्छ। हाम्रा अग्रजहरूले देख्नुभएको सपनालाई पूरा गर्नै पर्छ। उनले कोइरला परिवारमा नेतृत्व कसले लिने भन्ने विषयमा विवाद नभएको बताउँदै सुजाताले भनिन्, शेखर दाले पार्टीका लागि जुन मेहनत गरिराख्नुभएको छ। त्यसकै आधारमा पनि हामी एकजुट भएरै जानुपर्छ। यद्यपि शशांक भने आपैँँ सभापतिमा उठ्ने तयारीमा छन्। उनलाई देउवाले आफूलाई सघाउने आशा यथावत् राखेका छन्। देउवासँग थापाको निकटता महामन्त्री गगन थापाका पछिल्लो कार्यशैली प्रतिपार्टी सभापति देउवा सन्तुष्ट देखिन्छन्। असोज २ गते पार्टीको केन्द्रीय कमिटीको बैठकमा सभापति देउवाले सहकारीको रकम अपचलनमा रवि लामिछानेको संलग्नता विषयलाई जानकारीमा ल्याइदिएको प्रति महामन्त्री थापालाई धन्यवाद नै दिएका थिए। सहकारीसम्बन्धी कुरा हाम्रो महामन्त्री गगनकुमार थापाले धेरै अध्ययन गरेर भन्नुभएको छ, देउवाले भनेका थिए, उहाँलाई धन्यवाद दिन चाहन्छु, मैले वास्तवमा पत्याएकै थिइनँ, यस्तो छ भनेर रवि लामिछानेजी त कस्तो मान्छे हुनुहुँदो रहेछ भने चलाख मान्छे, म त छक्कै परें कुरा सुनेर। तपाईंले जित्दिनुभयो, त्यसकारण धन्यवाद तपाईंलाई। उषा मिश्र, अध्यक्ष महिला संघ आकांक्षी हुनु स्वाभाविक हो। जो आकांक्षी हुनुहुन्छ। उहाँहरू अहिले संगठन बनाउन लाग्ने बेला पनि हो। हिजो १४औं महाधिवेशनको निर्वाचनमा उठ्दा घोषणापत्रमा उल्लेख गरेका कुरालाई अनुशरण गर्नुपर्यो। अहिले नै कसैलाई सभापति भनेर भन्ने बेला छैन। हत्तपत्त थापाको प्रशंसा नगर्ने देउवाले सो बैठकमा भने उच्च तहको प्रशंसा गरेका थिए। पछिल्लो समय देउवागगनबीच सार्वजनिक रूपमा मतभेद पनि देखिएको छैन। कांग्रेस र एमालेको गठबन्धन सरकार, सहकारी प्रकरण, र सांगठनिक विषयमा दुवै नेताहरूको धारणामा समानता देखिन्छ। पार्टीका मुख्य खम्बाहरू सभापति र महामन्त्रीको एउटै विचार र तर्क मिल्दा स्वाभाविक रूपले पार्टीका गतिविधिहरू चलायमान हुन्छन्, प्रवक्ता डा प्रकाशशरण महत भन्छन्। थापा निकट अर्का एक नेताले भने, महामन्त्रीजीले गरेको सहकारी प्रकरणको विषयमा संसदीय समितिको प्रतिवेदन सार्वजनिक भएपछि सभापतिजीले विश्वास गर्नुभएको हो। उपसभामुख इन्दिरा रानामगर प्रकरणमा पनि देउवागगनको मतभिन्नता देखिएन। संसद्सँग सम्बन्ध नराख्ने व्यक्तिहरूलाई अनधिकृत रूपमा अमेरिका पठाउन चिठी लेखेको विषयमा राना मुछिँदा कांग्रेसले आवाज उठाएको थियो। उक्त विषयमा पनि सभापति र महामन्त्रीको संसद्मा हस्ताक्षर उठाउने विषयमा एक मत थियो। सभापति देउवाले छनोट गरेका राजदूत नियुक्ति गर्ने विषयमा पनि एक मत थियो। पछिल्लो समय बीआरआईको विषयमा पनि सभापति देउवाले कार्यदल सदस्यमा राखेर महामन्त्री थापालाई निर्णय प्रक्रियामा अगाडि सारेका थिए। संस्थापन पक्षको अवज्ञा गर्दै शेखर संस्थापन पक्षको निर्देशन अवज्ञा गर्दै कांग्रेसका वरिष्ठ नेता शेखर कोइरालाले इतर पक्षको भेला विराटनगरमा गरेका थिए। कोइराला पक्षको उक्त भेला रोक्न केन्द्रबाट निर्देशन गएको थियो। केन्द्रीय कार्यालयका मुख्य सचिव कृष्णप्रसाद पौडेलले कोशीका सबै जिल्लाका सभापतिहरूलाई सर्कुलर गर्दै मंसिर २२ गते आधिकारिक प्रदेशको सम्मेलन हुने सूचनासमेत जारी गरेको थियो। कांग्रेस प्रदेश समितिका सभापति संस्थापन पक्षमा रहेका कृष्णप्रसाद सिटौलानिकट थापा छन्। थापा नेतृत्वको प्रदेश समितिले मंसिर २२ गते पहिलो सम्मेलन गर्ने तयारीमा थियो। त्यसअगाडि नै शेखर पक्षले १८ गते प्रदेश राजधानी विराटनगरमै सभापतिहरूको भेला राखे। संस्थापन पक्षले कार्यक्रम रोक्न निर्देशनलाई अवज्ञा गर्दै कोइराला पक्षले भने मोरङका १७ वटै स्थानीय पालिका कमिटीको आयोजनामा भेला गरेको थियो। केन्द्रले गरेको प्रदेश सम्मेलनमा शेखर सहभागी भएनन्। कतिपयले वरीयतासम्बन्धी विवादका कारण शेखर कार्यक्रममा सहभागी नभएको बताए। शेखर पक्षले पनि सभापति देउवापछि शेखरलाई बोल्न दिनुपर्ने माग राखेका थिए।"
सभ्य समाजको निर्माण,"मानिसहरूको समूहले सँगै मिलेर बस्नका लागि सिर्जना गरेको उपयुक्त वातावरण नै समाज हो। यो विभिन्न धर्म, सम्प्रदाय, जातजाति, भाषाभाषी, संस्कार र संस्कृतिका अनुयायीहरूको सामूहिक स्वरूप हो। यसको उचित व्यवस्थापनका लागि लिखित वा अलिखित नियमहरू बनाएका हुन्छन्। यसरी बनेका नियमहरू नै समाजका मूल्य मान्यता हुन्। यी मूल्यमान्यताहरू बनाउनुको मुख्य उद्देश्य व्यक्ति एवं समाजलाई सभ्य, शिष्ट एवं जिम्मेवार बनाउनु हो। यसको उचित पालना गर्दै अगाडि बढेको समाज मात्र सभ्य समाज बन्न सक्छ। सभ्य समाजले मुलुकको समृद्धिमा आधारशिला खडा गर्न सक्छ। तर, जब यी नियमहरू तोडिँदै जान्छन्। त्यसपछि समाज अराजक, अशिष्ट र अमर्यादित बन्दै जान्छ। यस्तो समाजले मुलुकलाई अधोगतितर्फ डोर्याउनेमा दुईमत छैन। पछिल्लो समय देशमा घटेका विभिन्न घटनाक्रमहरू हेर्दा समाजले सही बाटो समात्न नसकेको आभास दिन थालेको छ। यसमा सामान्य नागरिकदेखि मुलुकको नेतृत्व सम्हालेका व्यक्तिहरूसमेत उत्तिकै जिम्मेवार देखिएका छन्। मुलुकको विद्यमान अवस्थाले आम नागरिकहरूमा वितृष्णा र आक्रोश पैदा गरेको छ। यसको असर सडकदेखि सभा सम्मेलनहरूमा समेत देखिने गरेको छ। केही समय पहिले मुलुकका प्रधानमन्त्री उपस्थित एक समारोहमा अमर्यादित शब्दहरूको प्रयोग भएको सुनियो। विदेशी पाहुनाहरूसमेत सहभागी रहेका उक्त समारोहमा देशकै प्रधानमन्त्रीलाई लक्षित गरी गरिएको त्यो व्यवहार असहनीय देखिन्थ्यो। असन्तुष्टि र आक्रोश पोख्ने अन्य तरिकाहरू पनि छन्। यसैलाई बाहाना बनाएर समाजलाई अराजकतातर्फ डोर्याउन भने कदापि मिल्दैन। यस्ता क्रियाकलापबाट भावी पुस्ताले ग्रहण गर्ने पाठको ठूलो मूल्यसमेत चुकाउनु पर्ने हुनसक्छ। यो एउटा उदाहरण मात्र हो। यस्ता क्रियाकलापहरू दैनिकजसो बढ्दै गएका छन्। सभ्य समाज निर्माणमा सबैभन्दा महत्वपूर्ण भूमिका शिक्षा क्षेत्रले खेलेको हुन्छ। औपचारिक शिक्षा स्कुल, कलेज, वा विश्वविद्यालयमा सामेल गरेर प्राप्त गरिन्छ। तथापि अनौपचारिक शिक्षाको पहिलो स्रोत भने घरपरिवार तथा आफन्तजनलाई लिने गरिन्छ। एउटा बच्चा जन्मेपछि उसको पहिलो गुरु उसलाई जन्मदिने अभिभावक हुन्। आफ्नो आमा बुवाद्वारा प्रदान गरिएको ज्ञानको माध्यमबाट बच्चाले स्थापित सामाजिक र सांस्कृतिक मापदण्डहरूका बारेमा जान्न पाउँछ। यसैगरी परिवारका जेष्ठ सदस्यहरूबाट धर्म, संस्कृति, दर्शन, इतिहास एवं साहित्य शिक्षाको महत्वबारे बुझ्ने मौका प्राप्त गर्छ। यी विषयवस्तुहरू हेर्दा सामान्य देखिए पनि सभ्य समाज निर्माणमा भने महत्वपूर्ण भूमिका रहेको हुन्छ। राजनैतिक अस्थिरता मुलुकको विशेषता नै बनिसकेको छ। यो अस्थिरताले छिटोछिटो सरकार परिवर्तन भैरहँदा आर्थिक तथा सामाजिक विकासका परियोजनाले आवश्यक गति लिन सकेका छैनन्। अर्कोतर्फ, दिन प्रतिदिन भ्रष्टाचार तथा अनियमितताका घटनाहरू बढ्दै गएका देखिएका छन्। मुलुकका मन्त्रीहरू नै मानव तस्करीमा संलग्न भएका घटनाहरू बाहिर आएका छन्। यसले गर्दा राजनैतिक नेतृत्वमाथि नै आक्रोस पोख्न थालिएको छ। यो आक्रोश व्यक्त गर्ने सबैभन्दा सजिलो माध्यम सामाजिक सञ्जाल बनेको छ। तथापी, पछिल्लो समय यसको सदुपयोगभन्दा पनि दुरुपयोग बढी हुने गरेको देखिन्छ। कुनै कुराप्रति आफ्नो असन्तुष्टि व्यक्त गर्न पाउनु लोकतन्त्रको गहना हो। नेपालको संविधानको धारा १७ ले विचार तथा अभिव्यक्ति स्वतन्त्रताको अधिकारलाई मौलिक हकका रूपमा सुनिश्चित गरेको छ। तर, कसैको चरित्र हत्या गर्ने, गाली बेइज्जती गर्ने, सामाजिक एवं राजनैतिक सद्भाव खलल पुग्ने कुनै पनि अभिव्यक्तिले समाजलाई हित गर्ने देखिँदैन। यस्ता गतिविधिहरूले विभिन्न समुदायबीच द्वन्द्व निम्त्याउने सम्भावना देखिन्छ। समाजमा आर्थिक असमानताको खाडल दिनप्रतिदिन बढ्दै गएको देखिन्छ। समाज अहिले पनि हुने खाने र हुँदा खाने वर्गबीच गहिरो खाडल छ। विकासको लाभ सबै नागरिकले समान रूपमा लिन सकिरहेका छैनन्। यसले गर्दा समतामूलक समाज निर्माणमा बाधा पुर्याएको देखिन्छ। राज्यका स्रोतसाधनहरूमा सीमित वर्गको पहुँच, जातजाति, लिंग, धर्म तथा वर्गका आधारमा गरिने भेदभावले अवसरहरूको न्यायोचित वितरण हुन नसकेको गुनासो अझै मेटिएको छैन। मुलुकमा समतामूलक समाज निर्माणका प्रयास भने नभएको होइन। यसका लागि समावेशीकरण, सकारात्मक विभेद, समानुपातिक प्रतिनिधित्व, आरक्षण र कोटाका माध्यमबाट पहुँच, सशक्तिकरण र मूलप्रवाहीकरण गर्न प्रयत्न गरिएको देखिन्छ। तथापी, नेपाल जस्तो विविधतायुक्त मुलुकमा यसको परिणाम देखिन समय लाग्ने देखिएको छ। समतामूलक समाज एक आदर्श समाज हो। यस्तो समाजमा शान्ति, सकारात्मक चिन्तन र आलोचनात्मक चेतनाको समुचित विकास हुने अपेक्षा गरिन्छ। यसैकारण सभ्य समाज निर्माणमा समतामूलक समाज अपरिहार्य देखिन्छ। पछिल्लो चरणमा संस्कार एवं संस्कृति मनाउँदा असाध्यै भड्िकलो, असहिष्णु, असामाजिक र निकै नै खर्चिलो ढंगले मनाउने भद्दा संस्कृतिको विकास हुन थालेको छ। सीमित आम्दानी हुनेले चाडपर्व नै मनाउन नसक्ने अवस्था हुँदै गएको देखिन्छ। यसले मानिसहरूलाई अनियमितता, गैरकानुनी क्रियाकलाप तथा भ्रष्ट आचरण तर्फ उन्मुख बनाएको पाइन्छ। एकातर्फ स्थापित कला संस्कृतिको गलत व्यख्या हुन थालेको छ भने अर्कातर्फ समाजलाई अनुशासनहिन बनाउन उत्प्रेरित गरेको देखिन्छ। यसको निरन्तरताले अहिलेको पुस्तालाई मात्र नभई भावी सन्ततिलाई समेत गलत सन्देश प्रवाह गर्ने धेरैको बुझाई छ। मुलुकमा समृद्ध नेपाल, सुखी नेपालीको नारा अगाडि सारिएको छ। यसको अर्थ देशलाई समृद्धिको बाटोतर्फ डोर्याउने संकल्प गरिएको बुझिन्छ। समृद्धि भन्ने बित्तिकै धेरैको बुझाई आर्थिक पक्षमा मात्र केन्द्रित देखिन्छ। मुलुकमा आर्थिक पूर्वाधारको विकास, औद्योगिकीकरण, रोजगारी सिर्जना, उत्पादन तथा आम्दानीको वृद्धिले मात्र समृद्धिको प्रत्याभूति हुने आम धारणा छ। यसमा सत्यता पनि छ । तथापी, समृद्धिलाई यति साँघुरो घेरामा मात्र बाध्न भने मिल्दैन। संसारमा यस्ता धेरै मुलुकहरू छन्। जहाँ आर्थिक पूर्वाधारको विकासका बाबजुद पनि त्यहाँका नागरिकहरूको जीवनस्तर उठ्न सकेको छैन। आफूहरू सुरक्षित भएको महसुस गर्न सकेका छैनन्। शान्ति सुरक्षाको प्रत्याभूति प्राप्त गर्न सकेका छैनन्। यसको मुख्य कारण त्यहाँको सामाजिक परिवेशलाई लिने गरिएको छ। तसर्थ, समृद्ध समाजबिना मुलुकको समृद्धि अधुरो देखिएको छ। समृद्ध समाजको निर्माणमा मुलुकका अग्रज बौद्धिक व्यक्तित्वहरूको भूमिका महत्वपूर्ण देखिन्छ। समाजलाई सभ्य र मर्यादित बनाउन पछिल्लो समय हरेक क्षेत्रमा मौलाउँदै गएको बेथितिलाई तोड्दै अगाडि बढ्नुपर्ने आवश्यकता देखिएको छ। स्थापित धर्म, संस्कृति, संस्कार तथा रितिरिवाजहरूको मर्म, आवश्यकता र महत्वबारे समाजलाई सही तरिकाले सुसूचित गर्नुपर्ने देखिन्छ। यसरी नियम, कानुन र अनुशासनको दायरामा बसेको समाज नै सभ्य समाज बन्न सक्छ। र यसबाट मात्रै समृद्ध मुलुकको आशा गर्न सकिन्छ।"
अख्तियारलाई बलियो बनाऔं,"प्रधानमन्त्री निवासकै जग्गा व्यक्तिको नाममा दर्ता भएबाटै नेपालमा कुन हदसम्मको भ्रष्टाचार छ भन्ने प्रष्ट हुन्छ । त्यसरी व्यक्तिको नाममा जग्गा पुर्याउने प्रक्रियामा मन्त्रिपरिषदको समेत नीतिगत निर्णय थियो । तर, ललिता निवास जग्गा प्रकरणमा तत्कालीन प्रधानमन्त्री माधवकुमार नेपाल भ्रष्टाचार मुद्दामा अछुतो रहे । भ्रष्टाचार नियन्त्रण गर्न स्थापित संवैधानिक आयोग अख्तियार दुरुपयोग अनुसन्धान आयोगको क्षेत्राधिकारमा नीतिगत निर्णय नपर्दा थुप्रै भ्रष्टाचारका काण्ड त्यसै ढिसमिस भएका थिए र छन्् । तर, अब बन्ने भ्रष्टाचार नियन्त्रणसम्बन्धी कानुनले त्यस्तो निर्णयमाथि अख्तियारको क्षेत्राधिकार समेट््नु सुखद पक्ष हो । भ्रष्टाचार निवारण ऐन २०५९ लाई संशोधन गर्न बनेको विधेयक र अख्तियार दुरुपयोग अनुसन्धान आयोग (तेस्रो संशोधन) विधेयक संसद््को राज्य व्यवस्था तथा सुशासन समितिको उपसमितिबाट पारित भएको छ । मन्त्रिपरिषद्् वा त्यसको कुनै समितिले सामूहिक रूपमा गरेको नीतिगत निर्णय सम्बन्धमा आयोगले कुनै कारबाही नगर्ने प्रावधान विद्यमान कानुनमा छ । त्यही भएकाले मन्त्रालय स्तरबाट हुनुपर्ने सामान्य निर्णय र अरू प्रक्रिया मन्त्रिपरिषद्बाटै पारित गराउने बदनियतपूर्ण प्रवृत्ति पनि व्यापक रहँदै आएको छ । उपसमितिले पारित गरेको विधेयक संसदले पारित गर्यो भने मन्त्रिपरिषदले गरेका निर्णयबाट व्यक्ति वा राज्य कसलाई फाइदा पुगेको छ भनी हेर्न सकिने छ र राज्यलाई घाटा पुर्याउने बदनियत देखिए भ्रष्टाचारको मुद्दा चल्न सक्छ । भ्रष्टाचार भएको थाहा पाएको मितिले ५ वर्षभित्र मुद्दा लाग्न सक्ने विद्यमान व्यवस्था परिवर्तन गरी हदम्याद हटाइनु अर्काे सुखद पक्ष हो । यसबाट भ्रष्टाचारी कहिल्यै पनि उम्कन नसक्ने हुने छ । अख्तियारलाई स्ट्रिङ अप्रेसनमा लगाम कसिएको थियो । तर, विधेयकले अख्तियारलाई नवीनतम प्रविधि प्रयोगलाई प्रोत्साहन गरेको छ । सँगसँगै आयोगको आफ्नै विधि प्रयोगशाला हुनसक्ने व्यवस्थाले भ्रष्टाचारका प्रमाण जुटाउन सजिलो पर्ने छ । बेनामे उजुरी अख्तियारले स्वीकान सक्ने पुरानै व्यवस्थालाई कायम गरिनु पनि अर्काे सुखद पक्ष हो । नाम खुलाएर उजुरी गर्ने व्यवस्था भएको भए भ्रष्टाचारविरुद्ध जोकोहीले उजुरबाजुर गर्ने वातावरण हुँदैनथ्यो, उजुरीकर्ताले सुरक्षित महसुस गर्दैनथ्यो । अख्तियार दुरुपयोग अनुसन्धान आयोग बलियो बनाउनु भनेको राज्य भ्रष्टाचारप्रति निर्मम बन्नु हो । भ्रष्टाचार नियन्त्रणका लागि त्यो निर्ममता आवश्यक थियो र छ ।"
मनाङको नेस्याङ केन्द्रविन्दु भएर ४७ म्याग्निच्युडको भूकम्प,काठमाडौं : मनाङको नेस्याङ केन्द्रबिन्दु भएर आज बिहान भूकम्प गएको छ। भूकम्प मापन तथा अनुसन्धान केन्द्रका अनुसार बिहान ७ बजेर ३७ मिनेटमा ४७ म्याग्निच्युडको भूकम्प गएको हो। भूकम्पबाट भएको क्षतिबारे भने एकिन जानकारी आएको छैन। यसअघि मंगलबार र बुधबार बझाङ केन्द्रविन्दु भएर भूकम्प गएको थियो। मंगलबार ४३ र बुधबार ४१ म्याग्निच्युडको भूकम्प गएको हो।
फाइनल प्रवेशका लागि कर्णाली र जनकपुर भिड्दै,"काठमाडौं : आज हुने नेपाल प्रिमियर लिग (एनपीएल)मा दोस्रो क्वालिफायर खेलमा कर्णाली याक्स र जनकपुर बोल्ट्स भिड्दै छन्। कीर्तिपुरस्थित त्रिवि मैदानमा बुधबार भएको एलिमिनेटर खेलमा चितवन राइनोजलाई २१ रनले पराजित गर्दै कर्णालीले दोस्रो क्वालिफायर खेल्न लागेको हो। आजको खेल दिउँसो सवा १२ बजेदेखि सुरू हुँदैछ। बुधबार भएको पहिलो क्वालिफायरमा सुदूरपश्चिम रोयल्ससँग पराजित भएपछि जनकपुरले दोस्रो क्वालिफायर खेल्न लागेको हो। बुधबार कर्णालीले दिएको एक सय ७६ रनको लक्ष्य पछ्याएको चितवनले निर्धारित २० ओभरमा नौ विकेट गुमाउँदै एक सय ५४ रन मात्रै बनाउन सकेको थियो। चितवनका रवि बोपराले ५३ रनको अर्धशतकीय पालि खेले पनि टोलीलाई जित दिलाउन सकेनन्। आक्रामक ब्याटिङ गरेका उनले ३४ बलमा चार छक्का र तीन चौका हिर्काएका थिए। यस्तै कप्तान कुशल मल्लले २१, विपिन रावलले १८, लुक बेनकेन्स्टाइनले १६ र शरद् भेषावकरले १० रन बनाए। कर्णालीका जिसन मक्सुदले तीन विकेट लिए। यस्तै कप्तान सोमपाल कामी र नन्दन यादवले दुईदुई तथा विपिनप्रसाद शर्माले एक विकेट हात पारे। यसअघि टस हारेर पहिले ब्याटिङको निम्तो पाएको कर्णालीले निर्धारित २० ओभरमा ६ विकेट गुमाउँदै एक सय ७५ रनको विशाल योगफल खडा गरेको थियो। कर्णालीका जयकिसन कोल्सावाला र विलियम बसिस्टोले अर्धशतकीय पालि खेलेका थिए। एनपीएलमा पहिलो खेल खेलेका भारतीय खेलाडी कोल्सावालाले ३९ बलमा दुई छक्का र तीन चौकाको सहयोगमा ५३ रन बनाए। यस्तै बसिस्टोले ३९ बलमा दुई छक्का र ६ चौकाको मद्दतमा ५२ रन बनाए। कर्णालीको योगफल बढाउन आक्रामक ब्याटिङ गरेका चाडविक वाल्टनले अविजित ४६ रन बनाए। उनले २३ बलमा तीन छक्का र चार चौका प्रहार गरे। जिसन मक्सुदले १४ रन बनाउँदा अन्य खेलाडीले भने दोहोरो अंकमा रन जोड्न सकेनन्। चितवनका सोहेल तनभिरले दुई विकेट लिए। यस्तै शरद् भेषावकर, कुशल मल्ल र रवि बोपराले एकएक विकेट हात पारे।"
रूसी तेल चुहिँदा कृष्ण सागर प्रदूषित,मस्को : रूसले बुधबार हजारौं टन तेल समुद्रमा चुहिएर समुद्री किनार प्रदूषित भएपछि सफाइ अभियान विस्तार गरेको छ। यो घटना तेल ट्यांकर जहाजहरू एउटा आँधीमा दुर्घटनाग्रस्त भएपछि भएको थियो। एउटा पुरानो रूसी तेल ट्यांकर टुक्रिएर डुबेको थियो भने अर्को मस्कोएनेक्स्ड क्रिमिया र दक्षिणी रूसको क्रास्नोडार क्षेत्र बीचको आजोभ र कृष्ण सागरलाई जोड्ने जलसन्धिमा रोकिएको थियो। रूसको आपत्कालीन मन्त्रालयले बुधबार अनपा रिसोर्टबाट उत्तरमा टेमरुक बन्दरगाहसम्म ४९ किलोमिटर समुद्र तट सफा गर्ने र कूल ७० किलोमिटर समुद्र तटमा गस्ती गर्ने काम गरिरहेको बताएको छ। दुई ट्यांकरले करिब ९ हजार टन तेल बोकेको र स्याटेलाइट अनुगमनले करिब तीन हजार टन तेल चुहिएको देखाएको सरकारी समाचार एजेन्सी तासले जनाएको छ। क्रिमियन समुद्री अनुसन्धानकर्ता सर्गेई स्टानिचनीलाई उद्धृत गर्दै बुधबार तासले स्याटेलाइट तस्बिरहरूले डुबेको ट्यांकरबाट अझै पनि तेल चुहिएको देखाएको रिपोर्ट गरेको छ।
विपद्को बहुआयामिक क्षति,"विपद् मूलतः दुई प्रकारका हुन्छन्, प्राकृतिक र गैरप्राकृतिक । जुनसुकै विपद्ले पार्ने जोखिमको आयाम भने निकै गहिरो र फराकिलो हुन्छ। मानवीय, भौतिक, आर्थिक वा वातावरणीय क्षति एवं असरहरू जसका कारण समुदायको सामान्य जीवन पद्धतिमा नै गम्भीर प्रभाव पार्छ। भूकम्प, बाढीपहिरो, डुबान, भूस्खलन, हिमपात, असिना, अतिवृष्टि, अनावृष्टि, खडेरी, आँधी, हुरीबतास, शीतलहर, तातो हावाको लहर, चट्याङ, डढेलो वा यस्तै अन्य प्राकृतिक विपद्ले नेपालमा बर्सेनि असर पारिरहेको छ । गैरप्राकृतिक विपद्का रूपमा महामारी, अनिकाल, डढेलो, कीट वा सूक्ष्म जीवाणु आतंकले पनि क्षति पुर्याइरहेको छ। यस खालका विपद्ले परिवारलाई मात्र होइन राष्ट्रलाई नै क्षति पुर्याइरहेको हुन्छ। विपद्मा परेर कतिपयको व्यक्तिज्यान जान्छ। राष्ट्र निर्माणको पहिलो पुँजी नै जनशक्ति हो। विपद्को प्रकृतिको आधारमा क्षति हुन्छ। परिवारको मुख्य व्यक्तिको ज्यान गएको अवस्थामा बाँचेका परिवारका सदस्यलाई पीडा भइरहने हुन्छ। शोकमा रहेको परिवारका सदस्यको शिक्षा, स्वास्थ्य, जीवनवृत्तिसँगै मनोविज्ञानमै पनि प्रतिकूल मै असर पुग्छ। भौतिक पूर्वाधारमा क्षति पुग्छ। जे जस्तो रूपमा क्षति गरे पनि त्यसले व्यक्ति वा परिवार तथा सरकारले नै निर्माण गर्नु पर्दा स्रोतकै आवश्यकता हुन्छ। गरिबी न्यूनीकरण अथवा अन्य दिगो विकासका लागि भनेर छुट्ट्याइएका बजेट पुनर्निर्माणमा खर्च गर्नुपर्ने हुन्छ। यसले गर्दा गरिबी न्यूनीकरण, खाद्य सुरक्षा तथा दिगो विकासका लक्ष्यहरू पूरा हुन सक्दैनन। एकातिर यो समस्या हुन्छ भने अर्कोतिर हाम्रो जस्तो मुलुकमा सहयोग स्वरुप विदेशी मुलुकबाट अनुदान माग्नुपर्ने हुन्छ। ऋण लिनुपर्ने हुन्छ। अनुदान वा ऋण माग्दै जाने प्रवृत्ति देशका लागि राम्रो होइन। अनुदानबाट चल्ने मुलुकले कहीँ न कहीँ राष्ट्रिय स्वाभिमान धरौटी राख्नुपर्ने हुन्छ। त्यसको प्रभाव भविष्यमा वैदेशिक सहयोग प्राप्त गर्ने एवं वैदेशिक लगानीमा असर पर्छ। मुलुकको विश्वसनियता ह्रास हुन पुग्छ। त्यसैले विपद्बाट समग्र रूपमा राष्ट्रलाई नै क्षति पुग्छ। मानवीय क्षति होस् वा भौतिक पूर्वाधारको दृष्टिले होस् सर्वप्रथम विपद् प्रभावित व्यक्ति गरिबीमा धकेलिन पुग्छ। विपद्ले सम्बन्धित परिवारलाई आर्थिक रूपमा कमजोर बनाइदिन्छ। मनोवैज्ञानिक रूपमा पनि प्रभावित परिवारमा एक खालको निराशा उत्पन्न हुन्छ। वृत्ति विकास र जीविकोपार्जनमा नै असर पुग्छ। कतिपय परिवार त डिप्रेसनमा गएको पाइन्छ। सामाजिक र आर्थिक रूपमा नै प्रभाव पर्छ। २०७२ सालमा गएको भूकम्पले सम्बन्धित घरपरिवार मात्र होइन मुलुकलाई नै ऋणको भार थपेको थियो। विपद्को आयामको सम्बन्धनमा गहन अध्ययन गरी नीतिगत रूपमा सम्बोधन गर्नुपर्छ। समयमा नीतिगत सम्बोधन गर्न नसक्दा अहिले बसाइँसराइको ढाँचा नै बदलिएको छ। पहाडबाट सहर र सहरबाट विदेश जाने प्रवृत्तिमा तीव्रता आएको छ। विपद्का कारण गाउँ छोडेर सहरतिर बसाइँसराइ गर्ने प्रवृत्ति झन्झन् बढ्दै गएको छ। यसले दोहोरो नोक्सान भएको छ। एउटा, गाउँ छोडेर सहरमा बसाइँसराइ गर्ने प्रवृत्तिले गाउँका खेतबारी बाँझो बन्दै गएका छन्। उत्पादकत्व र उत्पादनशीलता घट्दै गएको छ। दोस्रो, सरकारले विपद् प्रभावितलाई अनुदान दियो। न्यून अनुदानको आसमा विपद् प्रभावित व्यक्तिले झन् धेरै रकम घरबनाउनमा खर्च गरे। आफ्नो सञ्चित रकमबाट होस वा ऋण लिएर खर्च गरेको छ। त्यहीँ ऋण तिर्न युवा जनशक्ति विदेश जानु परेको छ। यसरी विपद्ले व्यक्ति वा परिवारलाई मात्र होइन राष्ट्रलाई नै थप ऋणको भारमा पार्छ। जब सामाजिक पक्षमा प्रभाव पुग्छ, सांस्कृतिक रूपमा पनि असर परिहाल्छ। समाज प्रभावित भए पछि संस्कृति जोगिन सक्दैन। संस्कृतिमा पनि बिचलन आउन थाल्छ। प्राकृतिक होस वा गैरप्राकृतिक विपद्, त्यसले सामाजिक र आर्थिक रूपमा प्रभाव पारिरहेको हुन्छ। यस्तो अवस्थामा सरकारले विपद्बाट आर्थिक, सामाजिक, सांस्कृतिक प्रभाव कुन वर्ग र तहमा पर्यो ? कुन गहिराइमा पर्यो ? त्यसको अध्ययन र लेखाजोखा राम्रोसँग गर्नुपर्छ। यसमा सरकारले केही गर्न खोजेको पनि छ। नीतिहरू पनि बनेका छन्। संस्थागत संरचना पनि खडा भएका छन्। नेपालको संविधानले पनि संघ, प्रदेश र स्थानीय तीनै तहलाई विपद् व्यवस्थापनमा आआफ्नो भूमिका छुट्ट्याइदिएको छ। तीनै तहमा कसले के गर्ने भन्ने विषयमा नीतिगत रूपमा उल्लेख भए पनि व्यावहारिक रूपमा जनप्रतिनिधिले बुझने र काम गर्ने गरी व्याख्या तथा पुनव्र्याख्या भएका छैनन्। त्यसले गर्दा पनि मुलुकको विपद् व्यवस्थापन प्रभावकारी हुन नसकिरहेको जस्तो लाग्छ। २०७२ सालको भूकम्पपछि मुलुकमा पहिलोपटक विपद् पछिको आवश्यकता र व्यवस्थापन प्रतिवेदन (पीडीएनए रिपोर्ट) तयार पारिएको हो। भूकम्पबाट झन्डै ७ खर्ब क्षति अध्ययन सार्वजनिक भएको थियो। जाजरकोटको बारेकोट१, रामीडाँडालाई केन्द्रबिन्दु बनाएर एक सय ५३ जनाको ज्यान जाने गरी गएको भूकम्पबाट करिब ६८ अर्ब रुपैयाँको आर्थिक क्षति प्रारम्भिक आंकडा थियो। सरकारले आर्थिक वर्ष २०८१०८२ का लागि जाजरकोट र रुकुम पश्चिममा गएको भूकम्पबाट क्षतिग्रस्त पुनर्संरचना निर्माण गर्न २१ अर्ब रुपैयाँ बजेट विनियोजन गरेको छ। तर, बिडम्बना बजेट विनियोजन गर्ने तर खर्च नगर्ने प्रवृत्ति एकातिर छँदै छ। विपद् व्यवस्थापन प्राधिकरणले गत असोज महिनाको १०, ११ र १२ गतेको बाढीपहिरोबाट मात्रै ४६ अर्बको क्षति भएकोे अनुमानित तथ्यांक सार्वजनिक गरेको छ। दैवीप्रकोप विपद् व्यवस्थापन कोषमा रकम जम्मा भएको हुन्छ। त्यो रकम विपद् प्रभावित क्षेत्रमा खर्च गर्नकोलागि सहज र सरल खालको पारदर्शी विधि पद्धति बनाउन सकेका छैनौं। अर्कोतिर भएको बजेट खर्च भएको छैन। विपद् प्रभावितले समयमै राहत पाएका छैनन्। ढिलो पाउनुको के अर्थ हुन्छ र ? राहत र पुनर्निर्माणमा भइरहेको ढिलाइले मध्यमवर्गलाई निम्नवर्ग र हुनेखाने वर्गलाई मध्यमवर्गमा झारेको छ। सरकारले अनुमान तथा आंकलन गर्न सकिने खालको विपद् जोखिम क्षेत्रको पहिचान गरि पूर्वतयारी गर्नुपर्छ। क्षति हुनै नदिने किसिमले नीति बनाई स्रोत साधनको व्यवस्थापन गर्नुपर्छ। सम्भावित जोखिमको प्रभाव र क्षतिलाई न्यूनीकरण गर्नुपर्छ। विपद् भइहालेको अवस्थामा तुरुन्तातुरुन्तै उद्धार र राहत वितरण गर्नुपर्छ। पुनर्निर्माणमा सक्रियता देखाउनुपर्छ। यी सबै कार्य एउटा तालिका अनुसार गर्नुपर्छ। परम्परा र आधुनिक सीपको संयोजनमा पुनर्निर्माणको काम गर्नुपर्छ। अन्तर्राष्ट्रिय मापदण्डमा आधारित रही स्थानीय सीप र क्षमताको उपयोग गर्दै राष्ट्रिय आवश्यकता अनुरूप पुनर्निर्माणलाई तीव्रता दिनुपर्छ ।"
कोरियाका राष्ट्रपति युनले भ्रष्टाचार नियन्त्रण निकायसमक्ष उपस्थित हुन मानेनन्,"सियोल : दक्षिण कोरियाका राष्ट्रपति युन सुक योलले देशको भ्रष्टाचार निगरानी निकायसमक्ष उपस्थित हुन अस्वीकार गरेका छन्। डिसेम्बर ३ मा सैनिक शासनको अल्पकालीन घोषणापछि संसदले उनलाई गत साता जिम्मेवारीबाट हटाएको थियो। राष्ट्रपतिको कदमले दक्षिण कोरियालाई दशकौंपछि सबैभन्दा खराब राजनीतिक संकटमा फसाएको छ। भ्रष्टाचार अनुसन्धान कार्यालयका अनुसन्धानकर्ताहरूले उनलाई विद्रोह र शक्तिको दुरुपयोगको आरोपमा सोधपुछका लागि स्थानीय समयानुसार बुधबार बिहान १० बजे सियोलस्थित आफ्नो कार्यालयमा बोलाएका थिए। तर, उनी उपस्थित भएनन्। योनहाप समाचार संस्थाका अनुसार युनको कानुनी टोलीले राष्ट्रपतिले अदालतमा मुद्दा लड्ने प्रतिबद्धता जनाएको छ। हामीले अनुसन्धान प्रक्रियामा सघाउने कुरामा बिमति राखेका छैनौं, अनुसन्धानमा सघाउने छौं, युनको टोलीका सेओक डोङह्योनलाई उद्धृत गर्दै समाचार एजेन्सी योन्हापले जनाएको छ। भ्रष्टाचार अनुसन्धान कार्यालयले यसै साता युनलाई अनुसन्धानका लागि पठाएको पत्र राष्ट्रपति कार्यालयका एक व्यक्तिले बुझ्न अस्वीकार गरेपछि फिर्ता भएको थियो। अनुसन्धानकर्ताहरूले दोस्रो परिपत्रका लागि तयारी गरिरहेको बताएका छन्, तर भ्रष्टाचार अनुसन्धान कार्यालयका प्रमुख ओह डोङवुनले मंगलबार संसद्मा भने, अधिकारीहरूले गिरफ्तारी वारेन्ट जारी गर्ने वा नगर्नेबारे पनि छलफल गरिरहेका छन्। युनमाथि दक्षिण कोरियाली अभियोजकका साथै प्रहरी, रक्षा मन्त्रालय र भ्रष्टाचार विरोधी अनुसन्धानकर्ताहरूको संयुक्त टोलीले अनुसन्धान गरिरहेको छ। यो आरोपमा राष्ट्रपति र उहाँका निकटका केही सदस्यहरू दोषी ठहरिएमा आजीवन कारावास वा मृत्युदण्डको समेत सामना गर्न सक्छन्।"
अनलाइनबाट लगानीकर्ता खोज्न मिल्ने इन्भेस्टिया,"काठमाडौं : कुनै पनि काम गर्न अठोट, धैर्यता, मेहनत, अनुसन्धान र लगानी चाहिन्छ। नवलपुरका सुसन चापागार्इंले यही भनाइलाई विश्वासमा राखेर नयाँ काम सुरु गरेको इन्भेस्टिया आभा टेक्नोलोजी प्रालिअन्तर्गत रहेर आफ्ना सेवाहरू दिइरहेको छ। सफ्टवेयर इन्जिनियरिङमा ब्याचलर सकेका चापागाईंले आफू अध्ययन गर्दैगर्दा इन्भेस्टिया को अवधारणालाई बाहिर ल्याएका हुन्। इन्भेस्टिया कम्पनी स्टार्टअपहरू तथा व्यवसायीहरूका लागि लगानी खोजी दिने एउटा डिजिटल प्ल्याटफर्म हो। यहाँ स्टार्टअप उद्यमी, व्यवसायी, लगानीकर्ता र इन्क्युबेटर जोडिन सक्छन्। जहाँ उद्यमीहरूले आफ्नो प्रोफाइल बनाएर व्यवसायका बारेमा सम्पूर्ण जानकारीहरू राख्न सक्छन्। जुन उद्यमीहरूले आफ्ना व्यवसाय स्थापना गरेका छन् र आफ्नो व्यवसायलाई लगानी थपेर ठूलो बनाउन चाहन्छन् उनीहरूले इन्भेस्टिया डटकमअन्तर्गत व्यवसायको प्रोफाइल बनाएर सम्पूर्ण जानकारी राख्न सक्छन्। यसअन्तर्गत व्यवसायको कानुनी कागजात, आर्थिक परियोजना कार्य, पिजडेक लगायतका कागजातहरू पर्छन्। यी सबै डकुमेन्ट अनलाइनमार्फत इन्भेस्टिया अपलोड गरिसकेपछि दर्ता गर्न सकिने कम्पनीका सीईओ सुसन चापागाईं बताउँछन्। उद्यमीहरूले उपलब्ध गर्नुभएको इन्फरमेसनअनुसार कम्पनी कानुनी रूपमा स्थापन भएको हो कि होइन ? कम्पनीले गरिरहेको काम कानुन सम्मत छ कि छैन ? यी कुराहरू हामी आफैंले भेरिफाई गरेर मात्रै प्याल्टफर्ममा लिस्ट गर्ने गरेका छौं, उनले भने। उद्यमीहरू जसरी नै लगानीकर्ताहरू पनि कम्पनीको वेबसाइटमा अनलाइनमार्फत रजिष्टर गरेर लिष्ट हुन सक्नेछन्। जसमा व्यक्ति र कम्पनी दुवै रहन पाउने प्रावधान रहेको छ। व्यवसायी र लगानीकर्ता दुवै प्ल्याटफर्ममा दर्ता भइसकेपछि लगानीकर्ताले सीमित दायरामा रही इन्भेस्टिया मा रहेका व्यवसायहरूमध्ये आफूलाई मनपरेको व्यवसायमा लगानी गर्न सक्ने छन्। जहाँ व्यवसायीहरूलाई कति रकम आवश्यक परेका हो त्यसबापत आफ्नो व्यवसायको कति हिस्सा सेयर दिने हो त्यसअनुरूप नै रजिष्टर भएका लगानीकर्ताले रेन्ज आस्क गर्न पाउने छन्। लगानीकर्ताहरूले सोहीअनुरूप आफूले छनोट गरेको व्यवसायमा बिड गरी लगानी गर्न सक्ने छन्। बिड गर्ने बेलमा बिजनेसको पूरै विवरण हेर्न पाइँदैन, प्राजेक्ट ओभरभ्यु र मुख्य मुख्य डिलेट मात्रै हेर्न पाइन्छ। यस्तै इन्भेस्टियाले व्यवसायीहरूलाई इन्क्युबेसन सेवा पनि दिने चापागाईंको भनाइ छ। उनी भन्छन्, कुनै पनि उद्यमीलाई सधैंभरि फन्डैकै आवश्यक्ता मात्रै पर्छ भन्ने हुँदैन। कसैलाई बिजनेस प्लान बनाउन सहयोग चाहिन्छ, बिजनेस मोडल भ्यालिड छ कि छैन भन्ने पनि थाहा नहुन सक्छ, त्यो बेलामा इन्कयुबेटरले अध्यायन गरी समस्याको समाधानमा पुयाउन सक्छ। उनले भने, हामीहरूले लगानी खोजिरहका उद्यमी तथा व्यवसायीहरूलाई लगानीकर्तासँग जोडीदिने र इन्क्युबेटरसँग जान खोज्नेहरूलाई एउटा डिजिटल गेटवे को काम गरेका छौँ। नेपालको जुनसुकै कुनामा भएको स्टार्टअपले एक्सपोजर पाओस् र लगानीको अभावकै कारणले स्टार्टअप बन्द नहोस् भन्ने इन्भेस्टिया को लक्ष्य रहेको छ। करिब चार महिनाअघि सञ्चालनमा आएको इन्भेस्टियामा हाल केही व्यवसायहरू दर्ता भएका छन् र २० भन्दा बढी लगानीकर्ता तथा ७५ भन्दा बढी युजर क्रियट भइसकेको सिईओ सुसन बताउँछन्। हाम्रो यूएसपी भनेको नै ट्रस्ट हो, उनले भने। लगानीकर्तासँग भएको रकम कानुन सम्मत छ वा छैन भन्ने प्रश्नमा उनी भन्छन्, व्यावसाय दर्ता गर्दा नै सुरुमा भ्यालिड डकुमेन्टका नै मागेका हुन्छौं। लगानीकर्ता विश्वसनीय छ वा छैन चेकजाँच गरेर मात्र रजिष्ट्रर गर्ने गरेका छौं। नेपालमा हालसम्म प्याटेन फाइलिङको व्यवस्था छैन जसले स्टाटअपका लागि अझै विश्वास जगाउन सकोस्। त्यसैले इभेस्टरले विश्वासका साथ लगानी गर्न पाउने अवस्था बनाउनका लागि इन्भेस्टियाले काम थालनी गरेको उनको भनाइ छ। हालसम्म नेपालमा त्यस्ता अभ्यासहरू भएका छैनन्, जहाँ लगानीकर्ताले यो बिजनेस राम्रो हो, यहाँ लगानी गर्दा राम्रो हुन्छ भन्ने खालका जानकारी पाउन र सोही प्ल्याटफर्ममार्फत लगानी गर्न सकून्। हामीले यसैलाई आधार बनाएर आफूले गरेको लगानी राम्रो ठाउँमा छ र यसलाई इन्भेस्टियाले रजिष्ट्रर गरेको छ भन्ने विश्वस्त वातावरण बनाउने सोचका साथ हामी लागी परेका छौं। यस्तै कम्पनीका वित्तीय विज्ञ सीए ऋषि पोख्रेल आफूहरूले गरिरहेका काममा नीतिगत व्यवस्थाहरू अस्पष्ट रहेको बताउँछन्। जसरी डिजिटल वालेटका सुरुका दिनमा जसरी नीतिगत स्पष्टता थिएन हाम्रो अहिलेको अवस्थामा पनि त्यही खालको छ सिए पोख्रेलले भने। हाललाई मौजुदा कानुनमा टेकेर नै इन्भेस्टियाको सुरुवात गरेका छौं। स्टार्टअपलाई सस्टेन गराउन कतिको सहज ? स्टार्टअपलाई सस्टेन गराउन नितिगत र आर्थिक रूपमा धेरै च्यालेन्जहरू आउँछन्। स्टार्टअपका लागि फन्ड रेज, मार्केटिङ लगायतका धेरै कुरामा च्यालेन्ज फेस गर्नुपरेको सीईओको भनाइ छ। कतिपय स्टार्टअपचाहिँ रनवेको अभावले पनि बन्द हुने गरेका छन्। हामीहरूले दुई प्रकारका चुनौतीहरू भोगिरहेका हुन्छौं। इन्टरनल अनि एक्सर्टनल। एक्सर्टनल भन्नाले हाम्रो कम्पनीभन्दा बाहिरका कुराहरू जसमा आर्थिक, सामाजिक, राजनीतिक आदि असरहरू हुन्छन्। इन्टरनलमा चाहिँ अस्पष्ट नीतिहरू, रनवे, माजव संशाधन, प्रविधि, लगानी लगायतका चुनौतीहरू हुन्छन्। अबको बाटो स्टार्टअपहरूका लागि राज्यको नीतिगत व्यवस्था स्पष्ट हुनुपयो। उनीहरूको संरक्षण, प्रबद्र्धन र विकासका लागि राज्यले प्राथमिकता दिनुपर्छ। सुरुवातको लगानीका लागि सहुलियतपूर्ण ऋणको व्यवस्थालाई अझै प्रभावकारी बनाउनुपर्छ। यदि कुनै उद्यमीहरू व्यवसाय गर्न खोज्दै वा गर्दै गरेको हुनुहुन्छ भने जो कोही पनि सोझै इन्भेष्टियाको डिजिटल प्ल्याटर्फ इन्भेस्टिया डटकममार्फत वा इन्भेस्टियामा सम्पर्क गरी जोडिन सक्नुहुन्छ। त्यसैगरी लगानी गर्न इच्छुक लगानीकर्ताहरू पनि इन्भेस्टियामा गएर रजिष्ट्रर भई ढुक्कले लगानी गर्न सक्नु हुने छ।"
