शीर्षक,विवरण
विश्व शरणार्थीको संख्या १२ करोड २० लाख नाघ्यो : यूएनएचसीआर,काठमाडौं : संयुक्त राष्ट्रसंघीय उच्चायुक्त (यूएनएचसीआर)का अनुसार सन् २०२४ मा विश्वभर शरणार्थीको संख्या १२ करोड २० लाख नाघेको छ। जर्मनीमा यूएनएचसीआरका राष्ट्रिय निर्देशक पिटर रुहेनस्ट्रोथबाउरले शरणार्थीको तथ्यांकहरूलाई चिन्ताजनक रूपमा वर्णन गरे। यूएनएचसीआरको जर्मन साझेदारको वार्षिक प्रतिवेदनले सन् २०२३ मा विश्वव्यापी शरणार्थी जनसंख्या ११ करोड ७४ लाख अनुमान गरिएको देखाएको छ। यो वृद्धि मुख्यतः सुडानमा गृहयुद्धको कारण हो। अप्रिल सन् २०२३ मा हिंसा बढेपछि एक करोड १८ लाखभन्दा बढी मानिस सुडानबाट भाग्न बाध्य भएको बयानमा उल्लेख छ। प्रजातान्त्रिक गणतन्त्र कंगो तथा म्यानमारको अवस्थाले शरणार्थी संख्यामा वृद्धिमा योगदान पुर्याएको छ। गाजा र लेबनानमा द्वन्द्वको परिणामस्वरूप १७ लाखभन्दा बढी मानिसहरूलाई जबरजस्ती विस्थापित भएको छ।
दक्षिण कोरिया पठाइदिने भन्दै ठगी गर्ने व्यक्ति पक्राउ,काठमाडौं : दक्षिण कोरिया पठाइदिने भन्दै ठगी गर्ने व्यक्ति पक्राउ परेका छन्। वैदेशिक रोजगारमा आकर्षक तलबको प्रलोभनमा पारी दक्षिण कोरिया पठाइदिन्छु भन्दै रकम ठगी गरेको आरोपमा रूपन्देही सैनामैना नगरपालिका११ घर भई काठमाडौं महानगरपालिका२६ ठमेल बस्ने २९ वर्षीय ओम प्रकाश चौधरीलाई आइतबार प्रहरीले पक्राउ गरेको हो। ओम प्रकाशले दक्षिण कोरिया पठाइदिन्छु भन्दै ३ जना पीडितबाट १६ लाख ९२ हजार रुपैयाँ लिई सम्पर्कविहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई ठमेलबाट पक्राउ गरेको हो। उनलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
यसकारण सम्भव छ थरूहट स्वायत्त क्षेत्र,"नेपालको राष्ट्रिय जनगणना २०७८ अनुसार नेपालको कूल जनसंख्या २,९१,६४,५७८ रहेको छ। यसमा थारू समुदायको जनसंख्या १८,९०,४२३ रहेको छ। यो कूल जनसंख्याको ६४९ प्रतिशत हो। थारू समुदाय नेपालको चौथो ठूलो समुदाय हो भने तराईमा सबभन्दा बढी जनसंख्या भएको समुदाय हो। थारू मातृभाषा वक्ताको संख्या १७,९१,८५७ (६१५) प्रतिशत रहेको छ। थारू मातृभाषा चौथो ठूलो भाषा हो। थारू आयोगले थारू समुदायको परिभाषा यस प्रकारले गरेको छ, थारू समुदाय भन्नाले नेपालको तराई क्षेत्रमा परापूर्वकालदेखि बसोबास गर्दै आएको मुख्य गरी कृषि पेसामा आबद्ध श्रमजीवी, परिश्रमी, धर्तीपुत्रको रूपमा चिनिने तराईको सबभन्दा ठूलो जनसंख्या भएको एक आदिवासी जनजाति समुदाय हो। थारू समुदायको थर सूचीकरणअनुसार नेपालमा थारू समुदायका ५२३ थरहरू छन् भने उपरहरू ५३१ रहेका छन्। नेपालमा थारू सम्बद्ब सम्पदाहरू १८९ वटा सूचीकृत गरिएका छन्। आदिवासी जनजाति उत्थान राष्ट्रिय प्रतिष्ठानको अनुसूची १ मा सरकारी मानवीय विकास सूचकांक २०५८ अनुसार सूचीकृत आदिवासी जनजाति बर्गीकरण (प्रोफाइल) गरेअनुसार नेपालमा २० वटा जातीय समूहहरूलाई सीमान्तीकृत समूहमा राखिएका छन्। ती हुन्, सुनुवार, थारू, तामाङ, भुजेल, कुमाल, राजबंशी, गन्गाई, धिमाल, भोटे, दराई, ताजपुरीया, पहरी, तोक्पेगोला, डोल्पो, फ्रि, मुगाल, लार्के, ल्होपा, दुरा, वालुङ। नेपालको संविधानको धारा ३०६ को १ को (ड)ले सीमान्तीकृतको परिभाषा यस प्रकार गरेको छ, सीमान्तीकृत भन्नाले राजनीतिक, आर्थिक र सामाजिक रूपले पछाडि पारिएका, विभेद र उत्पीडन तथा भौगोलिक विकटताको कारणले सेवा सुविधाको उपभोग गर्न नसकेका वा त्यसबाट वञ्चित रहेका संघीय कानुनबमोजिमको मानव विकाशको स्तरभन्दा न्यून स्थितिमा रहेका समुदाय सम्झनुपर्छ र सो शब्दले अतिसीमान्तीकृत र लोपोन्मुख समुदाय समेतलाई जनाउँछ भन्ने व्यवस्था रहेको छ। नेपालको संविधान तथा कानुनमा सीमान्तीकृत थारू समुदायको हक अधिकारबारे भएको व्यवस्था: संविधानको धारा १८ मा (समानताको हकअन्तर्गत भएको व्यवस्थाअनुसार राज्यले सीमान्तीकृत थारू समुदायलगायत नागरिकहरूको संरक्षण, सशक्तीकरण वा विकासका लागि कानुनबमोजिम विशेष व्यवस्था गर्नसक्ने प्रबन्ध गरेको छ। धारा ३२ मा (भाषा तथा संस्कृतिको हकबमोजिम सीमान्तीकृत थारू समुदाय समेतले आफ्नो भाषा प्रयोग गर्ने, आफ्नो समुदायको सांस्कृतिक जीवनमा सहभागी हुन पाउने, आफ्नो भाषा, लिपी, संस्कृति सभ्यता र सम्पदाको सम्वर्द्धन र संरक्षण गर्ने हक हुने ग्यारेन्टी गरिएको छ। धारा ४२ मा सामाजिक न्यायको हकअनुसार थारू समुदाय समेतलाई समानुपातिक समावेशी सिद्धान्तका आधारमा राज्यका निकायमा सहभागिताको हक सुनिश्चित गरेको छ। धारा ५१ मा राज्यका नीतिहरूअन्तर्गत उपधारा (ञ)को (८) मा आदिवासी जनजातिको पहिचानसहित सम्मतापूर्वक बाँच्न पाउने अधिकार सुनिश्चित गर्न अवसर तथा लाभका लागि विशेष व्यवस्था गर्दै यस समुदायसँग सरोकार राख्ने निर्णयहरूमा सहभागी गराउने तथा आदिवासी जनजाति र स्थानीय समुदायको परम्परागत ज्ञान, सीप, संस्कृति, सामाजिक परम्परा र अनुभवलाई संरक्षण र सम्वर्द्धन गर्ने व्यवस्था गरेको छ। धारा ५६ मा राज्यको संरचना को उपधारा (५) मा संघीय कानुन बमोजिम सामाजिक, सांस्कृतिक संरक्षण वा आर्थिक विकासका लागि विशेष, संरक्षित वा स्वायत्त क्षेत्र कायम गर्न सकिनेछ भन्ने प्रावधान रहेको छ। धारा २६३ मा थारू आयोगको व्यवस्था गरिएको छ। धारा ३०६ को (ठ) मा थारू आयोग एक संवैधानिक आयोगको रूपमा रहने व्यवस्था गरिएको छ। धारा २९६ को उपधारा (१) बमोजिम व्यवस्थापिका संसदले थारू आयोग ऐन २०७४ बनाएको छ। (क) थारू आयोग ऐन २०७४ को दफा (७) मा आयोगको काम, कर्तब्य र अधिकारको व्यवस्था गरिएको छ। संविधानको धारा ५६ मा राज्यको संरचनाको उपधारा (५) मा भएको व्यवस्थालाई अनुभूत गराउनका लागि, १ स्थानीय सरकार सञ्चालन ऐन २०७४, को दफा ९९ मा विशेष, संरक्षित वा स्वायत्त क्षेत्र कायम गर्न सकिने व्यवस्था गरिएको पाइन्छः (१) प्रदेश सरकारको परामर्शमा नेपाल सरकारले देहायको कुनै क्षेत्रलाई विशेष, संरक्षित वा स्वायत्त क्षेत्र कायम गर्न सक्नेछ भनिएको छः कुनै एक वा एकभन्दा बढी जिल्ला। कुनै एक वा एकभन्दा बढी गाउँपालिका वा नगरपालिका। कुनै गाउँपालिका वा नगरपालिकाको कुनै एक वडा वा एकभन्दा बढी वडाहरू। २ उपदफा १ बमोजिम विशेष, संरक्षित वा स्वायत्त क्षेत्र कायम गर्दा देहायका आधार लिनुपर्छः क विशेष क्षेत्रका लागि यातायात तथा पूर्वाधार अभावको कारण भौगोलिक रूपमा दुर्गम रहेको, गरिबीको रेखामुनि रहेको जनसंख्याको प्रतिशत र गरिबीको विषमता राष्ट्रिय औसतभन्दा बढी रहेको। आर्थिक र सामाजिक रूपले पिछडिएका समुदायको बाहुल्यता रहेको। नेपाल सरकारले उपयुक्त ठानेका अन्य कुनै आधार। ख संरक्षित क्षेत्रका लागि अल्पसंख्यक, सीमान्तीकृत वा लोपोन्मुख समुदायको बसोबास रहेको। उपखण्ड (१) बमोजिमको समुदायको सामाजिक तथा आर्थिक बिकाश सूचकांक राष्ट्रिय औसत भन्दा कम रहेको। नेपाल सरकारले उपयुक्त ठानेको अन्य कुनै आधार। ग स्वायत्त क्षेत्रका लागि एकै भाषा वा संस्कृति भएका समुदायको सघन उपस्थिति र बाहुल्यता रहेको। उपखण्ड (१) बमोजिमको समुदायको सामाजिक तथा आर्थिक विकास सूचकांक राष्ट्रिय औसतभन्दा कम रहेको। नेपाल सरकारले उपयुक्त ठानेको अन्य कुनै आधार। दफा १००, मा विशेष, संरक्षित वा स्वायत्त क्षेत्र कायम भएको क्षेत्रको विकासका लागि नेपाल सरकार तथा प्रदेश सरकारले विशेष कार्यक्रम सञ्चालन गर्न वा त्यसका लागि थप बजेट उपलब्ध गराउनुपर्ने व्यवस्था छ। अन्तर्राष्ट्रिय अभ्यासमा स्वायत्त क्षेत्र भारतको आसाम, मेघालय, मेजोरम र त्रिपुरा राज्यले उनीहरूको क्षेत्रमा १० वटा स्वायत्त जिल्ला परिषद् र क्षेत्रीय परिषद् कायम गरेका छन्। ती स्वायत्त क्षेत्रहरूमा आर्थिक अधिकारको साथै प्रशासनिक र न्यायिक अधिकारसमेत जनताले आफैं प्रचलन गर्नसक्ने संवैधानिक बन्दोबस्त रहेको छ। थरूहट स्वायत्त क्षेत्र प्रदेश सरकारको परामर्शमा नेपाल सरकारले थरूहट स्वायत्त क्षेत्र कायम गर्नसक्ने व्यवस्था संविधान र कानुनमा भए पनि संविधान जारी भएको दशौं वर्ष लाग्दा समेत यो व्यवस्था लागू हुन सकेको छैन। नेपालमा दुई वटा प्रदेशमा थरूहट स्वायत्त क्षेत्र लागू गर्न सकिन्छः लुम्बिनी प्रदेशका तराईका थरूहट स्वायत्त क्षेत्र। सुदूरपश्चिम प्रदेशका तराईका थरूहट स्वायत्त क्षेत्र। लुम्बिनी प्रदेशका तराईका थरूहट स्वायत्त क्षेत्रः यसमा ६ वटा जिल्लाहरू रहेका छन्। ती यस प्रकार छन्: (१) नवलपरासी (पश्चिम) (२) रूपन्देही (३) कपिलबस्तु (४) दाङ (५) बाँके (६) बर्दिया। संविधान र कानुनमा उल्लेख भएअनुसार थरूहट स्वायत्त क्षेत्र कायम हुनका लागि देहायका आधारहरू रहेका छन्: १ एकै भाषा वा संस्कृति भएका समुदायको सघन उपस्थिति र बाहुल्यताः सघन उपस्थिति र बाहुल्यताः यस प्रदेशको ६ वटा जिल्लाहरूमा थारू समुदायको जनसंख्या ७,३०,०४३ रहेको छ। यो कूल जनसंख्याको १९ प्रतिशत हो। थारू समुदाय यहाँको सबभन्दा ठूलो समुदाय हो। यो थरूहट स्वायत्त क्षेत्रमा थारू समुदायको सघन उपस्थिति र बाहुल्यता रहेको छ। भाषाः यो थरूहट स्वायत्त क्षेत्रमा थारू मातृभाषा वक्ताको संख्या ५,६८,३५७ रहेको छ। यो क्षेत्रमा १३१५ प्रतिशत व्यक्तिहरूले थारू मातृ भाषा प्रयोग गर्छन्। यो नेपाली भाषा पछि दोस्रो रहेको छ। भाषा आयोगले लुम्बिनी प्रदेशको सरकारी कामकाजको भाषाको रूपमा प्रयोग गर्न २०७८ भदौ २१ गते नेपाल सरकार तथा प्रदेश सरकारलाई सिफारिस गरिसकेको छ। संस्कृतिः यो थरूहट स्वायत्त क्षेत्रमा थारू समुदायको आफ्नै संस्कृति, सभ्यता, संस्कार, चालचलन, रीतिरिवाज, भेषभूषा तथा इतिहास परापूर्वकालदेखि नै रहँदै आएको छ। समुदायभित्र आफ्नै प्रथाजनित परम्परामा कानुनी व्यवस्था रहेको छ। यसले समाजलाई व्यवस्थित बनाउन मद्धत गर्छ। यस प्रथालाई बरघर प्रथा भनिन्छ। यो प्रदेशका केही स्थानीय सरकारहरूले बरघर ऐन नै बनाएर यो प्रथालाई कानुनी हैसियत दिएर कार्य सञ्चालन भइरहेको अवस्था छ। २ समुदायको सामाजिक तथा आर्थिक विकास सूचकांक राष्ट्रिय औसतभन्दा कम रहेकोः थारू समुदायका मानिसहरू ग्रामीण तथा शहरी ग्रामीण क्षेत्रमा बढी संख्यामा बसोबास गरेको देखिन्छ। जसले गर्दा उद्योग र ब्यपार ब्यवसायमा संलग्नता कमै रहेको पाइन्छ। मुख्यतः परम्परागत निर्वाहमुखी कृषि पेशामा संलग्न रहेको देखिँदा यस समुदायमा गरिबीको संख्या अधिक रहेको देख्न सकिन्छ। नेपाल मानव विकास प्रतिवेदन २०२० अनुसार नेपालको मानव विकाश सूचकांक () ०५८७ रहेको छ। यसैगरी हिमालको ०५६४ पहाडको ०६२३ तराईको ०५६३ शहरी क्षेत्रको ०६४७ र ग्रामीण क्षेत्रको ०५६१ रहेको छ। तराई र ग्रामीण क्षेत्रको मानव विकास सूचकांक हिमाल, पहाड, शहरी क्षेत्र र नेपालको समग्र मानव विकास सूचकांक भन्दा कम रहेको छ। यसबाट तराई र ग्रामीण क्षेत्रमा अधिक बसोबास गर्ने थारू समुदायको मानव विकास सूचकांक न्यून छ भन्ने स्पष्ट हुन आउँछ। प्रस्तावित थरूहट स्वायत्त क्षेत्रमा आदिम कालदेखि थारू समुदायका मानिसहरू बसोबास गर्दै आइरहेको क्षेत्रको रूपमा लिइन्छ। यस क्षेत्रमा बसोबास गर्ने थारू समुदायलाई भूमिपुत्रको रूपमा चिनिन्छ। यसै क्षेत्रको रूपन्देही जिल्लाको लुम्विनीमा सिद्धार्थ गौतमबुद्बको जन्म भएको थियो। उहाँको जन्म थारू समुदायमा भएको विभिन्न विद्वान इतिहासकारहरूको भनाइ छ। संवैधानिक थारू आयोगले नेपाल सरकारलाई संविधानको धारा ५६ को उपधारा (५) बमोजिम थारू समुदायको सामाजिक, सांस्कृतिक संरक्षण तथा आर्थिक विकासका लागि थारूवानथरूहट विशेष, संरक्षित वा स्वायत्त क्षेत्र घोषणा गरी कार्यान्वयन गर्नहुन सिफारिस गरेको छ। सुदूरपश्चिम प्रदेशका तराईका थरूहट स्वायत्त क्षेत्रः यस प्रदेशका तराईका थरूहट स्वायत्त क्षेत्रमा २ वटा जिल्लाहरू रहेका छन्। ती हुन्, (१) कैलाली (२) कञ्चनपुर संविधान र कानुनमा उल्लेख भएअनुसार थरूहट स्वायत्त क्षेत्र कायम गर्न देहायका आधारहरू रहेका छन्, १ एकै भाषा वा संस्कृति भएका समुदायको सघन उपस्थिति र बाहूल्यताः सघन उपस्थिति र बाहुल्यताः यस प्रदेशको २ वटा जिल्लामा थारू समुदायको जनसंख्या ३,९६,५९८ रहेको छ। यो कूल जनसंख्याको २८ प्रतिशत हुन आउँछ। थारू समुदाय यहाँको सबभन्दा ठूलो समुदाय हो। यो थरूहट स्वायत्त क्षेत्रमा थारू समुदायको सघन उपस्थिति र बाहूल्यता रहेको छ। भाषाः थारू मातृभाषा वक्ताको संख्या ४,३४,३०४ रहेको छ। यो क्षेत्रमा १७०१ प्रतिशत व्यक्तिहरूले थारू मातृभाषा प्रयोग गर्छन्। नेपाली भाषा पछिको मातृ भाषा रहेको छ। भाषा आयोगले सुदूरपश्चिम प्रदेशको सरकारी कामकाजको भाषाको रूपमा प्रयोग गर्न २०७८ भदौ २१ गते नेपाल सरकार तथा प्रदेश सरकारलाई सिफारिस गरि सकेको छ। संस्कृतिः माथि उल्लेख भइसकेको छ। २ समुदायको सामाजिक तथा आर्थिक विकास सूचकांक राष्ट्रिय औसतभन्दा कम रहेकोः अवस्थाको बारेमा माथि उल्लेख भइसकेको छ। नेपाल मानव विकास प्रतिवेदन २०२० को बारेमा माथि उल्लेख भइसकेको छ। ३ संवैधानिक थारू आयोगले नेपाल सरकारलाई संविधानको धारा ५६ को उपधारा (५) बमोजिम थारू समुदायको सामाजिक, सांस्कृतिक संरक्षण तथा आर्थिक विकासका लागि थारूवानथरूहट विशेष, संरक्षित वा स्वायत्त क्षेत्र घोषणा गरी कार्यान्वयन गर्नहुन भनि सिफारिस गरिसकेको छ। अन्त्यमा, संविधान प्राप्त भएको दशौं वर्षमा संविधान तथा कानुनको आवश्यक आधारहरू पूरा भई लुम्बिनी थरूहट स्वायत्त क्षेत्र र सुदूरपश्चिम थरूहट स्वायत्त क्षेत्रको घोषणा तथा कार्यान्वयन भएमा संविधान तथा कानुनको मर्म पूरा हुनुको साथै समुदायका जनताहरूको चाहना र आवश्यकता पूरा भई संविधानको औचित्य प्रमाणित हुनेछ। लेखक थारू आयोगका सदस्य हुन्।"
"शिक्षालाई श्रम, रोजगारी र देशभक्तिसँग जोड्नुपर्छ : उपराष्ट्रपति","काठमाडौं : उपराष्ट्रपति रामसहाय प्रसाद यादवले शिक्षालाई साक्षरतामा मात्रै सीमित नराखी यसलाई श्रम, रोजगारी र देशभक्तिसँग जोड्नुपर्ने बताएका छन्। उपराष्ट्रपति यादवले सोमबार उदयपुर चौदण्डीगढी नगरपालिका८ स्थित सरस्वती मावि सावाको स्वर्ण जयन्ती समारोहलाई सम्बोधन गर्दै सो कुरा बताएका हुन्। उनले पछिल्लो समय बदलिँदो विश्व परिवेश र प्रविधि युग अनुरुप शिक्षा प्रणाली, पाठ्यक्रम, पाठ्यपुस्तक, शिक्षण विधि र शिक्षण सिकाइ क्रियाकलाप आदि परिस्कृत र परिमार्जित गर्दै व्यवहारिक बनाउन उत्तिकै आवश्यक रहेको समेत उल्लेख गरे। उपराष्ट्रपति यादवले समाजमा सबैमा समानताको भावना जागृत गर्न एवं देशको विकास र समृद्धिमा सहयोग गर्न पनि शिक्षालाई आजको आवश्यताअनुसार परिमार्जन गर्दै लैजानु पर्नेमा जोड दिए। शिक्षा भनेको समाजको आधारभूत स्तम्भ भएको बताउँदै उनले शिक्षाले मानिसलाई आत्मनिर्भर, सशक्त र सचेत नागरिक बनाउने बताए। उपराष्ट्रपति यादवले दुर्गममा भएर पनि सरस्वती माविले शिक्षाको महत्वपूर्ण उद्देश्यहरूलाई आत्मसात गर्दै गुणस्तरीय शिक्षाको प्रवर्धन गर्नमा सहयोगी भूमिका निर्वाह गरिरहेकोमा विद्यालयको प्रशंसासमेत गरे।"
सहमति अनुसार सरकार चलेको छः डा महत,"नुवाकोट : नेपाली कांग्रेसका प्रवक्ता तथा पूर्व अर्थमन्त्री डा प्रकाशशरण महतले देशलाई निकास दिन दुई ठूला दलहरूबीच भएको सहमति अनुसार सरकार चलेको दाबी गरेका छन्। उनले सरकारले कांग्रेस र एमालेको साझा भावना अनुसार कार्य गरिरहेको समेत बताए। नुवाकोटको पन्चकन्यास्थित घ्याङस्वारामा तरुण दलले आयोजना गरेको कार्यक्रममा नेता डा महतले देशलाई विधि र नीति अनुसार सञ्चालन गर्न भएको दुई दलीय सहमति अनुसार सरकार क्रियाशील रहेको र सरकारलाई साथ दिन नेपाली कांग्रेस अडिग रहेको बताएका छन्। डा महतले सरकार विरोधी शक्तिहरू सल्बलाउन थालेका कारण यसको निरुपण जरुरी रहेको समेत बताए। देशमा भएका समस्या समाधान गरेर अगाडि बढ्न कांग्रेस र एमालेबीच सहमति भएको उल्लेख गर्दै सो सहमति आगामी निर्वाचनसम्मै जाने बताए। सहमति अनुसार प्रधानमन्त्री केपी शर्मा ओलीको समयावधि पुगेपछि कांग्रेसले सरकारको नेतृत्व गर्नेसमेत प्रवक्ता महतले बताए। ओलीपछि देशको नेतृत्व कांग्रेस सभापति शेरबहादुर देउवाले गर्ने महतको भनाइ छ। दुई दल प्रस्ट छौं, कोही कसैले केही कुरामा भाँजो हाल्न थालेका छन्। तर, हामी दुई दल देशलाई सत्मार्गमा लैजान केन्द्रित छौं, डा महतले अगाडि भने। डामहतले नेपाली कांग्रेसको एक सय दिने कार्यक्रम अन्तर्गत आयोजित कार्यक्रममा पार्टी स्थापना गर्ने संस्थापक नेताहरूको त्याग र योगदानबाट सिर्जित विधि र नीतिले मुलुकको विश्वासिलो र भरपर्दो पार्टीको छवि कायम राख्न कांग्रेस सफल हुँदै आएको बताए।"
वीरगन्ज महानगरमा थप सीसीटीभी जडानका लागि त्रिपक्षीय सम्झौता,"वीरगन्ज : वीरगन्ज महानगरको सहरी क्षेत्रमा थप ८० वटा सीसीटीभी जडान गरिने भएको छ। महानगरको सहरी क्षेत्रका सार्वजनिकस्थलमा हाल ८० वटा सीसीटीभी जडान गरिएकोमा थप ८० वटा जडान गरिने भएको वीरगन्ज उद्योग वाणिज्य संघ अन्तर्गतको सेफर वीरगन्जका संयोजक मनोज दासले जानकारी दिए। त्यसका लागि सोमबार वीरगन्ज महानगरपालिका, सेफर वीरगन्ज र जिल्ला प्रहरी कार्यालय पर्साबीच त्रिपक्षीय सम्झौता भएको छ। वीरगन्ज महानगरपालिकाका मेयर राजेशमान सिंहको कार्यकक्षमा मेयर सिंहकै रोहबरमा त्रिपक्षीय सम्झौता गरिएको हो। सम्झौतापत्रमा महानगरपालिकाका तर्फबाट प्रमुख प्रशासकीय अधिकृत अरविन्द लाल कर्ण, सेफर वीरगन्जका तर्फबाट संघका अध्यक्ष अनिलकुमार अग्रवाल र जिल्ला प्रहरी कार्यालय पर्साका तर्फबाट प्रहरी उपरीक्षक कुमोद ढुंगेलले हस्ताक्षर गरेको सेफर वीरगन्जका संयोजक दासले जानकारी दिए। उनका अनुसार पावर हाउस चोकदेखि उत्तर र पश्चिम तर्फको सडक र टोलका साथै जनघनत्व बढी भएका टोलमा थप ८० वटा सीसीटीभी जडान गरिनेछ। साथै त्यसका लागि वीरगन्ज महानगरपालिकाले आर्थिक तथा प्राविधिक सहयोग गर्ने, अपुग रकम जोहोको लागि सेफर वीरगन्जले बैंक तथा वित्तीय संघसंस्थासँग समन्वय गर्ने र जिल्ला प्रहरी कार्यालय पर्साले जडान गरिएका सीसीटीभी को कन्ट्रोल रुमका साथै रेखदेखको जिम्मा लिने सम्झौतापत्रमा उल्लेख गरिएको छ। सीसीटीभी क्यामेजराको सञ्जालमार्फत वीरगन्ज सहरलाई थप सुरक्षित र भय रहित बनाउने उद्देश्यले सहरका विभिन्न स्थानमा थप सीसीटीभी जडान गर्न लागिएको र त्यसका लागि सोमबार त्रिपक्षीय सम्झौता गरिएको वीरगन्ज महानगरका मेयर राजेशमान सिंहले बताए।"
पत्रकारहरूको पेशागत सुरक्षाका निम्ति प्रदेश सरकार प्रतिबद्ध : मुख्यमन्त्री सिंह,महोत्तरी : मधेश प्रदेशका मुख्यमन्त्री सतिशकुमार सिंहले पत्रकारहरूको पेशागत सुरक्षाका निम्ति प्रदेश सरकार गम्भीर रहेको बताएका छन्। सोमबार नेपाल पत्रकार महासंघ मधेश प्रदेशको नव कार्यसमितिलाई प्रमाणपत्र वितरण तथा पदभार ग्रहण समारोहलाई सम्बोधन गर्दै मुख्यमन्त्री सिंहले सो कुरा बताएका हुन्। मधेश प्रदेश समितिको कार्यालय भवन निर्माण गर्नका लागि प्रदेश सरकारले चालु आर्थिक वर्षमा ८० लाख रुपैयाँ बजेट विनियोजन गर्नुका साथै पत्रकारहरूको पेशागत सुरक्षाका निम्ति ७ लाखको दुर्घटना तथा १ लाखको स्वास्थ्य बिमाको लागि बजेट छुट्याएको मुख्यमन्त्री सिंहले धारणा राखेका छन्। त्यस्तै उच्च शिक्षा हासिल गर्ने पत्रकारका लागि प्रदेश सरकारले छात्रवृत्ति दिने व्यवस्था गरेको उनले बताएका छन्। पत्रकारहरूले मधेश प्रदेश सरकारले गरेको सकारात्मक कार्यको प्रचार गरिदिनका लागि आग्रह गर्दै नकारात्मक समाचार मात्र दिँदा मधेश प्रदेशलाई हेर्ने दृष्टिकोण नै नकारात्मक बन्न थालेकाले यसतर्फ सचेत रहनका लागि समेत उनले आग्रह गरेका छन्। जनकपुरधाम उपमहानगरपालिकाका नगरप्रमुख मनोज कुमार साहले नेपाल पत्रकार महासंघको भवन निर्माणका लागि उपमहानगरपालिकाले सक्दो सहयोग गर्ने प्रतिबद्धता जनाएका छन्। नवनिर्वाचित मधेश प्रदेशका अध्यक्ष श्याम बन्जाराले सबैको साथ र सहयोगमा अध्यक्षको जिम्मेवारी प्राप्त भएको उल्लेख गर्दै सबैको साथ र सहयोगमा महासंघ सञ्चालन गर्ने प्रतिबद्धता व्यक्त गरेका छन्। पदभार ग्रहण लगतै बसेको समितिको पहिलो बैठकले पत्रकार महासंघ मधेश प्रदेशका लागि जग्गा प्राप्ति र भवन निर्माण गर्नका लागि समिति गठन गरेको छ। गत मंसिर २८ गते सम्पन्न निर्वाचनको क्रममा मधेश प्रदेश कार्य समितिमा निर्वाचित पदाधिकारीलाई निर्वाचन समितिका संयोजक वरिष्ठ पत्रकार रामभरत साहले प्रमाणपत्र वितरण गरेका छन्।
चितवनमा चिसोले बिरामीको सङ्ख्यामा वृद्धि,"चितवन : चिसोका कारण यहाँका अस्पतालहरुमा बिरामीको सङ्ख्यामा वृद्धि भएको छ । पछिल्ला दिनहरुमा चिसोका कारण हुने रोगको समस्या लिएर अस्पताल आउने बिरामीको सङ्ख्यामा वृद्धि भएको हो । मुख्यगरी अस्पतालका मेडिसिन, बालरोग र हाडजोर्नी विभागमा यस्ता बिरामीको सङ्ख्या धेरै छ । अस्पतालहरूमा बिरामीको चाप बढ्दै गएपछि चिकित्सकले चिसोबाट बच्न आग्रह गरेका छन् । भरतपुर अस्पतालका वरिष्ठ फिजिसियन डा प्रमोद पौडेलका अनुसार आफ्नो विभागमा दैनिक आउने बिरामीमध्ये २० प्रतिशत चिसोका समस्या भएर आउने गरेका छन् । उनले भने, चिसोका कारण रुघा, खोकी, ज्वरो, दम बढ्ने, घाँटी दुख्नेजस्ता समस्याका बिरामी बढेका छन् । मुटुको समस्या र उच्च रक्तचापका बिरामीले चिसोमा हिँड्न उचित नहुने उनको भनाइ छ । हिँड्नै परेमा न्यानो कपडा लगाउने, नाक, मुख, टाउको घाँटी छोपेर, हातमा पन्जा लगाएर हिँड्दा उत्तम हुने उनले बताए । भरतपुर अस्पतालका बालरोग विशेषज्ञ डाखेमराज पौडेल अस्पतालमा उपचारका लागि आएका बालबालिकामध्ये ७० प्रतिशतमा चिसोको समस्या देखिएको बताउँछन् । चिसोका कारण बालबालिकामा रुघा, खोकी, निमोनिया, छालाको समस्या बढी देखिएको उनले बताए । यसैगरी जोर्नी दुखाइका बिरामीको सङ्ख्या पनि अस्पतालमा बढेका छन् । चितवन मेडिकल कलेज (सिएमसी) शिक्षण अस्पतालका निर्देशक प्राडा दयाराम लम्सालले पछिल्लो समय जोर्नीको दुखाइ, रुघाखोकी, ज्वरो, दम, छालाका समस्या लिएर आउने बिरामीको सङ्ख्या बढ्दै गएको बताउँछन् । उनले भने, यस्ता बिरामी कम हुने समय हो, तर अहिले चिसोका कारण यस्तो समस्या लिएर आउने बिरामीको सङ्ख्या वृद्धि भएको छ ।"
प्रत्यक्ष निर्वाचन प्रणालीबाट राष्ट्रपति बनाउनुपर्छ : प्रचण्ड,"झापा : नेकपा माओवादी केन्द्रका अध्यक्ष पुष्पलाल दाहाल (प्रचण्ड)ले भ्रष्टाचार र बेतिथि रोक्न प्रत्यक्ष निर्वाचन प्रणालीबाट राष्ट्रपति बनाउनुपर्ने बताएका छन्। प्रधानमन्त्री केपी शर्मा ओलीको निर्वाचन क्षेत्र झापाको गौरीगञ्ज गाउँपालिकामा सोमबार आयोजित खबरदारी सभा तथा बृहत् पार्टी प्रवेश कार्यक्रमलाई सम्बोधन गर्दै प्रचण्डले सङ्घीय लोकतान्त्रिक र गणतन्त्र नै मुख्य राजनीतिक व्यवस्था हो भने शासकीय स्वरूप निर्वाचन प्रणाली अनुसार प्रत्यक्ष निर्वाचित कार्यकारी राष्ट्रपति भए मात्र मुलुकमा स्थिरता र सुशासन कायम रहन सक्नेमा जोड दिए। प्रचण्डले भने, 'प्रत्यक्ष निर्वाचित कार्यकारी राष्ट्रपति भएलगतै भ्रष्टाचार र बेतिथिको मुहान पुरिन सक्छ। किनकि राष्ट्रपतिको चुनाव जित्नलाई पैसा खर्च गरेर हुँदैन। तीन करोड नेपालीलाई कसैले पनि पैसा बाँड्न सक्दैन। जनताको भोटबाट जित्ने राष्ट्रपतिले कुनै सांसदलाई मन्त्री बनाइराख्नु पर्दैन।' पैसा हुनेले चुनाव जित्ने। पैसा नहुनेले चुनाव हेर्नै नसक्ने यो चुनावी प्रणालीलाई खारेज गर्नुपर्ने उनको भनाइ छ। देशमा जनसङ्ख्याको अनुपातमा पूर्ण समानुपातिक निर्वाचन प्रणाली भयो भने सबै क्षेत्रका मानिसले समान अधिकार पाउन सक्छन्, उनले थपे।"
बैंकिङ कसुर मुद्दाका फरार प्रतिवादी पक्राउ,काठमाडौं : बैंकिङ कसुर मुद्दाका फरार प्रतिवादी पक्राउ परेका छन्। बैंकिङ कसुर मुद्दाका फरार प्रतिवादी दोलखा तामाकोशी गाउँपालिका४ घर भई काठमाडौं महानगरपालिका१५ चमती बस्ने २८ वर्षीय राम बिक्रम खड्कालाई प्रहरीले पक्राउ गरेको हो। उच्च अदालत पाटन ललितपुर र जिल्ला अदालत काठमाडौंबाट बैंकिङ कसुर मुद्दामा पक्राउ पुर्जी जारी भई फरार रहेका उनलाई काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले टेकुबाट पक्राउ गरेको हो। उनलाई आवश्यक अनुसन्धान तथा कारबाहीका लागि प्रहरी वृत्त स्वयम्भू पठाइएको छ।
ग्लोबल आइएमई बैंकद्वारा सातै प्रदेशमा वृहत् प्रभातफेरि,"ग्लोबल आइएमई बैंक लिमिटेडले १८औँ वार्षिकोत्सवका अवसरमा सोमबार देशव्यापी प्रभातफेरि कार्यक्रमको आयोजना गरेको छ। आम जनमानसमा वित्तीय साक्षरता तथा बैंकिङ सचेतना अभिवृद्धिको लागि आफ्नो संस्थागत सामाजिक उत्तरदायित्वअन्तर्गत बैंकले सातवटै प्रदेशका मुख्य मुख्य शहरहरुमा प्रभातफेरि कार्यक्रमको आयोजना गरेको हो। यही पौष १८ गतेदेखि बैंक स्थापनाको १८औं वर्ष पुरा भई १९औँ वर्षमा प्रवेश गर्दैछ। काठमाडौंमा आयोजित प्रभात फेरिमा नेपाल उद्योग वाणिज्य महासंघका अध्यक्ष तथा ग्लोबल आइएमई बैंकका अध्यक्ष चन्द्रप्रसाद ढकाल, बैंक सञ्चालक समिति सदस्यहरु, बैंक उच्च व्यवस्थापनसहित १५ सयभन्दा बढी कर्मचारीको उपस्थिति रहेको थियो। वित्तीय साक्षरता तथा बैंकिङ शिक्षामूलक प्लाकार्ड तथा व्यानरसहित प्रभातफेरिमा उपस्थित कर्मचारीहरुले काठमाडौंको कान्तिपथस्थित शाखा कार्यालयबाट हिँड्दै शहरको मुख्यमुख्य भागको परिक्रमा गरेका थिए भने काठमाडौं उपत्यका बाहिर मुख्यमुख्य शहरहरु परिक्रमा गरेका थिए। बैंकले संस्थागत सामाजिक उत्तरदायित्वलाई मध्यनजर गरी यस्ता समाजपयोगी कार्यहरूमार्फत आम जनमानसलाई प्रत्यक्ष रूपमा लाभान्वित गर्दै आएको छ।"
फाल्गुनन्द गोल्डकपको उपाधि चर्च ब्वाइजलाई,"फिदिम : ए डिभिजन क्लब चर्च ब्वाइज युनाइटेडले फिदिममा सम्पन्न ११ औँ फाल्गुनन्द गोल्डकप फुटबल प्रतियोगिताको उपाधि कब्जा गरेको छ। फिदिम माविको मैदानमा सोमबार भएको फाइनल खेलमा अर्को ए डिभिजन क्लब मच्छिन्द्र फुटबल क्लबलाई टाईब्रेकरमा ५४ गोलले पराजित गर्दै चर्च ब्वाइजले उपाधि कब्जा गरेको हो। उपाधि जितेसँगै उसले १० लाख नगद पुरस्कार सहित ट्रफी, मेडल र प्रमाणपत्र प्राप्त गर्यो। उपविजेतामा सिमिति बनेको मच्छिन्द्रले ५ लाख नगद पुरस्कारमा चित्त बुझायो। निर्धारित समयमा दुवै टिमले समान २ गोल गरेपछि खेल टाईब्रेकरमा धकेलिएको थियो। टाईब्रेकरमा चर्च ब्वाइजको ५ गोलका लागि सुजन डंगोल, रोहन कार्की, छिरिङ लामा, एकराज बुढाथोकी र फाकुन्ले अबियोमीले गोल गरे। मच्छिन्द्रका विदेशी दयानन्द एलङबमको प्रहारलाई चर्च ब्वाइजका गोल रक्षक कृष्ण मोक्तानले विफल बनाएपछि मच्छिन्द्र उपविजेतामा सीमित बन्यो। उसको ४ गोलका लागि सौरब सुब्बा, शनिस श्रेष्ठ, समिराज थोकर र देभेन्द्र तामाङले गोल गरे। खेल सुरु भएको ४५ मिनेटमा चर्च ब्वाइजका अर्माण्ड बेड्युले आत्मघाती गोल गर्दा मच्छिन्द्रले सुरुवाती अग्रता लिएको थियो। तर, मच्छिन्द्रको यो अग्रता धेरै समय टिक्न सकेन। ७८ औं मिनेटमा चर्च ब्वाइजका छिरिङ लामाले जवाफी गोल गरेर खेललाई बराबरीमा ल्याए। निकै प्रतिस्पर्धात्मक खेलको ८८ औँ मिनेमा मच्छिन्द्रका सनिश श्रेष्ठले गोल गरेर अग्रता कायम गरेका थिए। तर, यो अग्रता पनि मच्छिन्द्रले धेरैबेर टिकाउन सकेन। खेलको अतिरिक्त समयमा चर्च ब्वाइजका समिर तामाङले गोल फर्काएर खेललाई बराबरीमा रोकेका थिए। प्रतियोगितामा ५ गोल गरेरका चर्च ब्वाइजका समिर तामाङ सर्वोत्कृष्ट खेलाडी र सर्वाधिक गोलकर्ताका रूपमा पुरस्कृत बने। उनले एक थान ईभी स्कुटर र १५ हजार नगद पुरस्कार प्राप्त गरे। त्यस्तै विधातर्फ उत्कृष्ट ठहरिएका चर्च ब्वाइजका गोल रक्षक कृशल मोक्तान, प्रशिक्षक सुमन श्रेष्ठ र डिफेन्डर दिपेश गुरुङ पुरस्कृत बने। उनीहरूले समान १० हजार नगद पुरस्कार प्राप्त गरे। फाइनल खेलको म्यान आफ दी म्याच मच्छिन्द्रका सनिश श्रेष्ठ घोषित भए। मच्छिन्द्रका बिजु भुजेल उत्कृष्ट फरवार्ड र देभेन्द्र तामाङ उत्कृष्ट डिफेन्डरका रूपमा पुरस्कृत बने। उनीहरूले समान १० हजार नगद पुरस्कार प्राप्त गरे। प्रतियोगिताको उदयमान खेलाडीको रुपमा आयोजक फिदिम स्पोर्टिङ क्लबका मनिश क्षेत्री पुरस्कृत बने। उनले १० हजार नगद पुरस्कार प्राप्त गरे। विजेतालाई कार्यक्रमका प्रमुख अतिथि कोशी प्रदेश खेलकुद विकास बोर्डका सदस्य सचिव कृष्ण बस्नेतले पुरस्कार प्रदान गरे। प्रतियोगितामा जम्मा १० टिम सहभागी भएका थिए।"
मंगलबार देशका यी स्थानमा हुने छ हिमपात,"काठमाडौं : मंगलबार कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । मंगलबार राति देशभर मौसम मुख्यतया सफा रहने सम्भावना रहेको महाशाखाले जनाएको छ।"
युक्रेनमा पश्चिमी शान्ति सैनिकको रुसद्वारा विरोध,"काठमाडौं : रुसी विदेशमन्त्री सर्गेई लाभरोभले रुस करिब तीन वर्षको द्वन्द्व अन्त्य गर्न कुनै सम्झौताको हिस्साका रूपमा युक्रेनमा पश्चिमी शान्ति सैनिकहरूको तैनाथीको विरुद्धमा रहेको बताएका छन् । कुनै पनि शान्ति सम्झौता लागु गर्न युक्रेनमा विदेशी सेना राख्ने सम्भावनाको चर्चा पश्चिमी राजधानीहरूमा चलिरहेको छ । फ्रान्सेली राष्ट्रपति इमानुएल म्याक्रोन र पोल्यान्डका प्रधानमन्त्री डोनाल्ड टस्कले यस महिना वार्सामा भएको बैठकमा यस विषयमा छलफल गरेका थिए । रूसी विदेश मन्त्रालयले सोमबार प्रकाशित गरेको अन्तर्वार्तामा लाभरोभले राज्य सञ्चालित तास समाचार एजेन्सीलाई मस्कोले त्यो विचार र अमेरिकी राष्ट्रपतिनिर्वाचित डोनाल्ड ट्रम्पले प्रस्ताव गरेका अन्य कुराहरूको विरोध गरेको बताए । निस्सन्देह युक्रेनको नाटो सदस्यता २० वर्षका लागि स्थगित गर्ने र युक्रेनमा बेलायती र युरोपेली सेना को शान्ति सेना पठाउने राष्ट्रपतिनिर्वाचितका प्रतिनिधिहरूले उठाएका प्रस्तावहरूबाट हामी सन्तुष्ट छैनौँ, उनले भने । क्रेमलिनले यसअघि शान्ति सैनिकहरूको बारेमा कुरा गर्न निकै ढिलो भएको बताएको थियो । तीन हप्तामा सत्तामा आउने ट्रम्पले २४ घन्टामा शान्ति सम्झौता गर्न सक्ने दाबी गर्दै किएभलाई दिइने वासिङ्टनको अर्बौं डलरको आर्थिक र सैन्य सहयोगलाई प्रभावका रूपमा प्रयोग गर्ने बताएका छन् । यद्यपि, उनले अझै ठोस योजना प्रस्ताव गरेका छैनन् । उनको टोलीका सदस्यहरूले एक हजार किलोमिटर लामो अग्रिम मोर्चामा कुनै पनि युद्धविरामको निगरानी गर्न युरोपेली सेनाको तैनाथी र नाटोमा सामेल हुने किएभको महत्त्वाकांक्षामा लामो ढिलाइसहित विभिन्न विचारहरू राखेका छन् । रुसी र युक्रेनी दुवै राष्ट्रपतिले एकअर्कासँग प्रत्यक्ष वार्तालाई अस्वीकार गरेका छन् । साथै किएभ र मस्कोको स्थिति शान्ति सम्झौताका लागि स्वीकार्य सर्तहरू के हुन् भन्ने कुरामा धेरै फरक देखिन्छ । रुसी राष्ट्रपति भ्लादिमिर पुटिनले यसअघि युक्रेनलाई चार पूर्वी र दक्षिणी क्षेत्रहरू डोनेट्स्क, खेरसन, लुगान्स्क र जापोरिझियाबाट आफ्नो सेना फिर्ता लिन माग गरेका थिए । यी क्षेत्रलाई रुसले कब्जा गरेको दाबी गरेको छ । किएभले भने शान्तिको बदलामा मस्कोलाई ती क्षेत्र दिने कुरा बारम्बार अस्वीकार गरेको छ ।"
टुँडीखेलमा यसरी मनाइयो तमू ल्होछार,"काठमाडौं : गुरुङ समुदायले नयाँ वर्षलाई स्वागत गर्दैतमु ल्होसारमनाएका छन् । ल्होको अर्थ वर्ष र सार को अर्थ फेरिनु भएकाले वर्ष फेरिने दिनलाई तमु ल्होसार भनिएको हो । तमु ल्होसार गुरुङ समुदायले नयाँ वर्षका रुपमा भव्यरुपमा मनाउने गर्छन् । तमु ल्होसारका अवसरमा काठमाडौंको टुँडीखेलमा भव्य कार्यक्रमको आयोजना गरिएको थियो । कार्यक्रममा पराम्परागत भेषभुषासहितको सांस्कृतिक प्रदर्शनी गरिएको थियो । गुरुङ बाहुल्यता रहेको लमजुङ, गोरखा, तनहुँ, स्याङ्जा, मनाङ, कास्की, पर्वतलगायतमा सूर्यको ताप पहिले आउने भएकाले पुस १५ मा यो पर्व मनाउने गरिएको किम्वदन्ती छ । यसपछि क्रमशः तामाङ र शेर्पा जातिको बसोवास भएको क्षेत्रमा सूर्यको ताप आउने भएकाले माघ र फागुनमा यो पर्व मनाइने विश्वास गरिन्छ । पुस १५ गतेको रात सबैभन्दा लामो हुने र यसपछिका रात घट्दै जाने भएकाले पनि यस पर्वको महत्व रहेको बताइन्छ ।"
तस्बिरमा हेर्नुहोस् बसन्तपुरदेखि टुँडीखेलसम्म र्याली,"काठमाडौं : गुरुङ समुदायले नयाँ वर्षलाई स्वागत गर्दै आज तमु ल्होसार मनाउँदैछन्। यस अवसरमा सोमबार बिहान बसन्तपुरदेखि टुँडिखेलसम्म र्याली निकालिएको छ। टुँडिखेलमा भेला भएर गुरुङ समुदायले विशेष कार्यक्रमको आयोजना गरी तमु ल्होसार मनाइरहेका छन्।ल्होको अर्थ वर्ष र सार को अर्थ फेरिनु भएकाले वर्ष फेरिने दिनलाई तमु ल्होसारभनिएको हो । तमु ल्होसार गुरुङ समुदायले नयाँ वर्षका रुपमा भव्यरुपमा मनाउने गर्छन् । तमु ल्होसारपर्व सूर्यको किरणसँग सम्बन्धित छ। गुरुङ बाहुल्यता रहेको लमजुङ, गोरखा, तनहुँ, स्याङ्जा, मनाङ, कास्की, पर्वतलगायतमा सूर्यको ताप पहिले आउने भएकाले पुस १५ मा यो पर्व मनाउने गरिएको किम्वदन्ती छ । तमु ल्होसारका अवसरमा आज सरकारले सार्वजनिक बिदा समेत दिएको छ ।"
"यामाहा नेपालद्वारा ७९९ को न्यून ब्याजदरमा ड्रिम इट, वन इट वित्तीय योजना सार्वजनिक","काठमाडौं : यामाहा नेपालले क्रिसमस र नयाँ वर्षको अवसर पारेर आफ्नो विशेष वित्तीय योजना ड्रिम इट, वन इट सार्वजनिक गरेको छ। यस योजनाले ग्राहकहरूलाई केवल ७९९ को न्यून ब्याजदरमा आफ्नो सपनाको यामाहा मोटरसाइकल वा स्कुटर किन्न उत्कृष्ट अवसर प्रदान गर्दछ। यो सीमित अवधिको योजना डिसेम्बर २५ देखि लागू हुनेछ। ड्रिम इट, वन इट योजना सबै यामाहा मोटरसाइकल र स्कुटरहरूमा (शर्तहरू सहित) उपलब्ध हुनेछ। ग्राहकहरूले कम्तिमा ४० डाउन पेमेन्ट र लचिलो किस्ताबन्दी योजनाहरूको फाइदा लिई सजिलैसँग यामाहालाई आफ्नो घर ल्याउन सक्नेछन्। साथै, यस योजनाले सरल कागजी प्रक्रिया र रुचि अनुसारको ईएमआई योजना रोज्ने सुविधा प्रदान गर्दछ। यस योजनासँगै, यामाहा नेपालले    अभियान पनि ल्याएको छ। यस अभियान अन्तर्गत हरेक ग्राहकले यामाहा टेष्ट राइडमा सहभागी भएर निश्चित उपहारहरू पाउनेछन् र लक्की ड्र मार्फत् आकर्षक उपहारहरू जित्ने अवसर पनि प्राप्त गर्नेछन्। एमएडब्लु राइड्सका कार्यकारी निर्देशक एवं सीईओ श्री दीपक कुमार अग्रवालले यस योजनाको बारेमा खुसी व्यक्त गर्दै भने, ड्रिम इट, वन इट वित्तीय योजना मार्फत् हामीले ग्राहकहरूका लागि यामाहा मोटरसाइकल र स्कुटरहरू अझ पहुँचयोग्य बनाउने लक्ष्य राखेका छौँ। यामाहाको उत्कृष्ट प्रदर्शन, भरपर्दो गुणस्तर र १० वर्षे वारेन्टीसहितको प्रतिबद्धताले १५ वर्षदेखिको एफआई नेतृत्वलाई सशक्त बनाउँदै ग्राहकहरूलाई अनुपम सवारी अनुभव प्रदान गर्नेछ। यो पहलले यामाहाको ग्राहक सन्तुष्टिप्रतिको समर्पणलाई प्रस्ट्याउँदै ग्राहकहरूलाई यामाहाको प्रविधि र प्रदर्शनलाई प्रत्यक्ष अनुभव गर्न प्रोत्साहित गर्दछ। यामाहा नेपाल, एमएडब्लु इन्टरप्राइजेजको सहायक कम्पनी हो, जसले नेपाली बजारमा उच्चगुणस्तर, भरपर्दो र स्टाइलिश दुईपांग्रे सवारी साधनहरू उपलब्ध गराउँदै आएको छ। दशकौँदेखि स्थापित यामाहा विश्वभर मोटरसाइकल उद्योगमा अग्रस्थानमा रहेको छ। प्राविधिक उत्कृष्टता, नवीनता र ग्राहक सन्तुष्टिप्रति अटल प्रतिबद्धता बोकेको यामाहा नेपालले प्राविधिक उत्कृष्टता, नवीनता र ग्राहक सन्तुष्टिप्रति अटल प्रतिबद्धता बोकेको यामाहा नेपालले पहिलो पटक एफआई मोटरसाइकल र स्कुटर नेपालमा प्रस्तुत गरेको हो र हाल यामाहा १०० भन्दा बढी एफआई स्टेसनहरू भएको एक मात्र कम्पनी हो। यामाहा नेपाल देशको दोस्रो ठूलो अटोमोबाइल कम्पनी हो जसको १०० भन्दा बढी आधिकारिक डिलर आउटलेटहरू रहेका छन्।"
बौद्धिक ह्रासको चिन्ता,"शिक्षित एवं योग्य व्यक्तिहरूले समेत रोजगारीका अवसरहरू प्राप्त गर्न सकेका छैनन्। अंग्रेजी भाषाको एउटा मानक शब्दकोश प्रकाशक संस्था अक्सफोर्ड युनिभर्सिटी प्रेसले हरेक वर्ष चर्चित विषयवस्तुसँग सम्बन्धित मुद्दालाई आधार बनाएर शब्द वर्ष घोषणा गर्ने गर्छ। यो वर्ष २०२४ का लागि प्रेसले ब्रेन रटलाई शब्द वर्षका रूपमा घोषणा गरेको छ। उक्त शब्दले विशेषगरी सामाजिक सञ्जालमा सम्प्रेषित गुणस्तरहीन सामग्री अत्यधिक हेर्दा त्यसले पार्ने असरबारेको चिन्तालाई जनाउँछ। ब्रेन रटलाई मुख्यगरी व्यक्तिको मानसिक वा बौद्धिक क्षमतामा ह्रास आउने अवस्थाका रूपमा व्याख्या गरिएको छ। सन् २०२३ बाट सन् २०२४ मा त्यस्तो प्रवृत्ति २३० प्रतिशतले बढेको जनाइएको छ। सरल बुझाइमा अंग्रेजी भाषामा ब्रेनु अर्थात् मस्तिष्क रट अर्थात् सड्नु भन्ने हुन्छ। ब्रेन रट शब्द को पहिलो प्रयोग इन्टरनेट आउनुभन्दा धेरै नै अघि भएको थियो। हेनरी डेभिड थोरोले सन् १८५४ मा आफ्नो पुस्तक वाल्डेनमा यो शब्द पहिलो पटक प्रयोग गरेका थिए। उनले आफ्नो पुस्तकमा इङ्ल्यान्डले आलु कुहिँदा त्यसको समाधान खोज्ने प्रयास गरिरहँदा, मस्तिष्कमा हुने त्यस्तै प्रवृत्तिको ह्रासलाई निको पार्ने प्रयास गर्नु पर्दैन भनेर प्रश्न गरेका छन्। सूचना तथा सञ्चार प्रविधिको विकास विगत दुई दशकको अवधिमा द्रुतगतिमा बढ्दै गएको देखिन्छ। सन् १९८० को दशकमा जब इन्टरनेट सुरु भयो, यसले सञ्चारको नयाँ युगको प्रतिनिधित्व गर्यो। अझ सामाजिक सञ्जाल र स्मार्टफोनको उदयपश्चात् यसको प्रयोगलाई अझ व्यापक बनाउँदै लग्यो। फेसबुक, इन्स्टाग्राम, स्न्यापच्याट, टिकटक, भाइबर, एक्स (टिटर), ह्वाट्सएप, युट्युबजस्ता सामाजिक सञ्जाल अनुप्रयोगहरू मार्फत जानकारी, विचार र अभिव्यक्तिहरू आदानप्रदान हुन थालेपछि यसको लोकप्रियता बढ्दै गएको देखिन्छ। तथापि, पछिल्लो समय सामाजिक सञ्जालहरूमा सम्प्रेषित कम गुणस्तरका सामग्रीहरूले यसका प्रयोगकर्ताहरूको मस्तिष्कमा नराम्रो असर परेको जनाइएको छ। इन्स्टाग्राम र फेसबुकका रिल्स र टिकटकका भिडियो हेरेर घण्टौं बिताउने व्यक्तिहरू ब्रेन रटको अवस्थाबाट ग्रसित भएको दाबी गरिएको छ। सामाजिक सञ्जालमा सम्प्रेषित अधिकांश छोटा भिडियोहरू तथ्यहीन र वास्तविकताभन्दा टाढा हुने गरेका भेटिन्छन्। विभिन्न फोटो एवं भिडियोहरूलाई अनधिकृत रूपमा सम्पादन गरेर सामग्रीहरू बनाउने होड नै चलेको देखिन्छ। राम्रो भ्युज, लाइक, कमेन्ट, सेयर एवं सब्सक्राइबर वृद्धिका उद्देश्यले बनाइएका यस्ता हल्काफुल्का सामग्रीहरूले गलत सन्देश समेत प्रवाह गरिरहेका छन्। संप्रेषण गरिएका सामग्रीहरूको सत्यताको खोजी नगरी जे देख्यो त्यसैलाई सत्य मान्ने प्रचलनले प्रयोगकर्ताको सोचाइ, बुझाइ र व्यवहारमा गहिरो प्रभाव पारेको छ। यसले प्रयोगकर्ताहरूलाई गलत दिशातर्फ निर्देशित गर्ने सम्भावना बढ्दै गएको देखिएको छ। यसैगरी कसैको चरित्र हत्या गर्ने, गाली बेइज्जती गर्ने, राजनीतिक, सामाजिक एवं विभिन्न सम्प्रदायबीचको सुसम्बन्धमा खलल पुग्ने खालका सामग्रीहरूले नकारात्मक भावनालाई उजागर गरिरहेका छन्। यसैकारण यस्ता सामग्रीहरूमा घण्टौं व्यतित गर्ने मानिसहरूको बौद्धिक क्षमतामा दिनप्रतिदिन क्षति पुग्दै गएको तथ्यहरू बाहिर आएका छन्। यस्ता सामग्रीलाई बजारमा पाइने पत्रु खानेकुरासँग तुलना गरिएको छ। यी खानाहरू खान सजिलो हुने, स्वादिलो हुने तथा जिब्रो लोभ्याउने भए पनि शरीरलाई नोक्सान पुर्याइरहेका हुन्छन्। मुलुकको भविष्यका कर्णधार भएकाले युवाहरू मुलुकको भविष्य समेत उनीहरूमै निर्भर हुन्छ। त्यसैले देशका युवा शारीरिक एवं मानसिक रूपमा स्वस्थ, सक्षम एवं उत्पादनशील हुनुपर्छ। यसैकारण डिजिटल दुनियाँको कुलतबाट युवाहरूलाई टाढा राख्नुपर्ने आवश्यकता देखिन्छ। सामाजिक सञ्जालको बढ्दो प्रयोगले बौद्धिक मात्र नभई मानसिक स्वास्थ्यमा समेत गम्भीर असर पुग्ने देखिएको छ। पछिल्ला विभिन्न अनुसन्धानहरूले २ देखि ३ घण्टासम्म लगातार स्क्रिनमा बिताउने व्यक्तिमा अन्य व्यक्तिको तुलनामा दुई गुणा बढी डिप्रेसन र एन्जाइटीको समस्या हुन सक्ने सम्भावना देखाएको छ। यस्ता व्यक्तिहरूमा मानसिक स्वाथ्य समस्या हुने जोखिम उच्च रहेको बताइएको छ। मानसिक स्वास्थ्यले व्यक्तिको मनोवैज्ञानिक, संवेगात्मक तथा सामाजिक तन्दुरुस्तीलाई बुझाउँछ। डिप्रेसनको समस्या भएका व्यक्तिमा यो तन्दुरुस्ती देखिँदैन। यस्ता व्यक्तिहरू कोहीसँग बोल्न मन नगर्ने, एक्लै एकान्तमा बस्न खोज्ने, खान मन नगर्ने, निद्रा नलाग्ने, धेरै सोच्ने, अल्छी हुने, रुचि लागेका काममा रुचि घटाउँदै लाने, नकारात्मक मात्र सोच्ने, छिटो रिसाउनेजस्ता संकेतहरू देखिने गरेका छन्। यसलाई डिजिटल डिप्रेसनको संज्ञा दिइएको छ। यसबाट प्रभावित व्यक्तिहरूमा अन्य सामान्य मानिसले भन्दा फरक व्यवहार देखाउने गरेका छन्। युवा अवस्थामा समेत अनुहारमा कुनै चमक नहुने, निद्रा नपुगेका जस्तै आँखाहरू लाल देखिने, कुनै कुरामा चाख नदिने, साथीभाइ आफन्तहरूसँग टाढा बस्न मन पराउनेजस्ता क्रियाकलाप देखाउने गरेको पाइन्छ। व्यक्तिले लामो समय स्क्रिनमा बस्दा आँखा मात्र व्यस्त भएको देखिए पनि प्रयोगकर्ताको मनमस्तिष्कलाई समेत यसले नियन्त्रण गरेको हुन्छ। उता आर्टिफिसल इन्टेलिजन्स (एआई)ले इन्टरनेटको संसारमा प्रयोगकर्ताको इच्छा एवं रुचिअनुसारका सामग्रीहरू उपलब्ध गराएर मन्त्रमुग्ध पार्न सफल भएको देखिन्छ। यसले लामो समय व्यक्तिलाई डिजिटल दुनियाँमा रमाउन मद्दत गरेको छ। यसरी रमाउने बानीले मानिसलाई बाहिरी दुनियाँबाट अलग गर्दै गरेको देखिन्छ। जब मानिस एक्लो हुँदै जान्छ उसमा मानसिक समस्याहरू देखा पर्न थाल्छ। आफ्ना समस्याहरू अरूलाई भन्न हिच्किचाउने, आफूमात्र सही हो भन्ने भावना जाग्ने र अटेरी स्वभावले व्यक्तिमा डिप्रेसनको सम्भावना बढ्दै गएको देखिन्छ। यसैगरी कतिपयले सम्प्रेषित सामग्रीलाई आफ्नो जीवनशैलीसँग तुलना गर्दै आफू अरूभन्दा पछि परेको अनुभूति गर्ने गरेको पाइन्छ। विशेषगरी, नेपालमा बस्ने युवाहरू बेरोजगारी, घरेलु समस्या, विभिन्न आर्थिक, सामाजिक एवं राजनैतिक कारणले नैराश्य देखिएका छन्। यस्तो अवस्थामा आफूसँगै पढेका तथा सँगै उमेरका साथीभाइको सामाजिक सञ्जालमा देखिएको जीवनशैलीले उनीहरूलाई समेत छिटोभन्दा छिटो सफल हुने हतार देखिन्छ। छिटो सफलता प्राप्त गर्ने लोभले कतिपय ठगिने गरेका घटनासमेत बाहिर आएका छन्। आफूले सोचेअनुसारको हुन नसकेपछि उनीहरू खिन्न देखिन्छन्। सामाजिक सञ्जाल प्रयोगकर्ताहरू आफ्नो मनोभावनालाई नियन्त्रण गर्न नसक्दा विभिन्न नकारात्मक कुरामा प्रोत्साहित भएका घटनासमेत बाहिर आएका छन्। इपिडिमियोलोजी तथा रोग नियन्त्रण महाशाखाले सार्वजनिक गरेको आव ८०८१ मा भएका आत्महत्याका घटनाको डरलाग्दो तथ्यांकले यसलाई पुष्टि गर्न खोजेको देखिन्छ। गत आव नेपालमा ७ हजार २ सय २३ जनाले आत्महत्या गरेका छन्। यसैगरी ६५ प्रतिशत वयस्क र ३९ प्रतिशत किशोरकिशोरीले आत्महत्या गर्ने सोच राख्ने गरेको प्रतिवेदनमा उल्लेख छ। यस्तै १५ देखि ४५ वर्षका प्रजजन उमेरसमूहका महिलाहरूको मृत्युको पहिलो कारण आत्महत्या रहेको उल्लेख छ। यसमा एउटा प्रमुख कारण मानसिक रोगसमेत उल्लेख छ। जसको प्रमुख कारण सामाजिक सञ्जाल र यसको बढ्दो प्रयोगलाई लिएको छ। पछिल्लो समय मुलुकमा शैक्षिक बेरोजगारीको समस्या बढ्दै गएको बताइएको छ। यसको अर्थ शिक्षित एवं योग्य व्यक्तिहरूले समेत रोजगारीका अवसरहरू प्राप्त गर्न सकेका छैनन् भन्न खोजिएको हुनुपर्छ। तथापि, योग्यतालाई शैक्षिक प्रमाणपत्रले मात्र निर्धारण गर्दैन। एउटा शिक्षित व्यक्तिमा कुनै समस्याको विश्लेषण गर्ने, तर्क गर्ने, प्रस्तुत गर्ने र समाधान खोज्ने सामथ्र्य राखेको हुनुपर्छ। यसका लागि गहिरो अध्ययन तथा अनुसन्धान आवश्यक पर्छ। पछिल्लो समय सामाजिक सञ्जालको अत्यधिक प्रयोगले यो सामथ्र्य निर्माणमा बाधा पुर्याएको छ। यसैलाई मनन् गर्दै धेरै मुलुकहरूले यसको समाधानका उपायहरू समेत खोज्न थालेका छन्। केही देशहरूले सामाजिक सञ्जालको प्रयोग नियमन गर्न भन्दै विभिन्न सञ्जालहरूमा प्रतिबन्ध नै लगाइसकेका छन्। भर्खरै अस्ट्रेलिया सरकारले सोह्र वर्षभन्दा कम उमेरका बालबालिकाहरूलाई सामाजिक सञ्जालको पहुँचबाट टाढा राख्ने नीति अवलम्बन गर्ने बारेमा बहस चलाएको छ। युवा अवस्था जीवनकालको अद्वितीय र महत्त्वपूर्ण समय हो। यो अवस्थामा विकसित मानसिक स्थिति, सामाजिक र भावनात्मक अवधारणाले उनीहरूको भविष्य निर्धारण गर्छ। यो समयको सही र उपयुक्त ठाउँमा उपयोग नभएको खण्डमा भविष्य अन्धकार बन्न सक्ने सम्भावना रहन्छ। यतिमात्र होइन युवाहरू मुलुकको भविष्यका कर्णधार हुन्। यसैकारण मुलुकको भविष्य समेत उनीहरूमै निर्भर हुन्छ। देशका युवाहरू शारीरिक एवं मानसिक रूपमा स्वस्थ, सक्षम एवं उत्पादनशील भएमात्र मुलुकमा सकारात्मक परिवर्तनको आशा गर्न सकिन्छ। यसैकारण डिजिटल दुनियाँको कुलतबाट युवाहरूलाई टाढा राख्नुपर्ने आवश्यकता देखिन्छ। हरेक क्षेत्रका आआफ्नै गुण र दोष भए जस्तै डिजिटल क्षेत्रका समेत लाभ र हानिलाई पहिल्याउन सक्नुपर्ने आवश्यकता छ। उनीहरूलाई डिजिटल क्षेत्रका सकारात्मक एवं नकारात्मक पक्षहरूबारे सुसूचित गराउन अभिभावक र समाजको महत्त्वपूर्ण भूमिका देखिन्छ।"
सरकारले भुक्तानी दिन नसक्दा पुल निर्माणमा अवरोध,"टीकापुर : ठेक्का सम्झौता गरेर आयोजना अलपत्र पारेका थुप्रै समाचार हामी सुन्छौं, पढ्छौं । अझ कतिपय आयोजनाको समयावधि सकिँदासमेत सुरुवात नै नभएका उदाहरण बग्रेल्ती भेटिन्छन् । तर, निर्माण कम्पनीले समयमै काम सुरु गरेर समयावधिभन्दा अगावै सम्पन्न हुने गरी गरेको कामको रकम सरकारले भुक्तानी दिन नसक्दा कैलाली र बर्दिया जोड्ने कर्णाली नदीको सनकट्टी पुल निर्माणको काममा अवरोध पुगेको छ । लुम्बिनी प्रदेशको बर्दिया गेरुवा गाउँपालिका र सुदूरपश्चिम प्रदेशको कैलाली टीकापुर जोड्ने कर्णाली नदीको सनकट्टी घाटमा बनिरहेको पुलको रकम सरकारले भुक्तानी दिन नसक्दा निर्माण कार्यमै अवरोध पुग्ने अवस्था आएको हो । पुलहरू निर्माणमा ख्याति कमाएको रसुवा कन्सट्रक्सन प्रालि, काठमाडौंंले १ अर्ब १८ करोड रूपैयाँको लागतमा निर्माण सुरु गरेको उक्त पुलको रकम सरकारले भुक्तानी गर्न नसकेपछि निर्माणमै बाधा पुग्ने देखिएको हो । २०७९ पुस १७ गते ठेक्का सम्झौता गरी २०८१ वैशाख २ गतेबाट निर्माण थालेको कम्पनीलाई ४५ महिनामा सम्पन्न गर्ने लक्ष्य दिइएकोमा निर्माण कम्पनीले एक वर्ष नपुग्दै २६ प्रतिशत बढी काम सम्पन्न गरिसकेको छ । पुल सेक्टर कार्यालय नेपालगञ्जका इञ्जिनियर रामकिसन थारूका अनुसार कम्पनीले निर्माण सुरु गरेको छोटो अवधिमा २६ प्रतिशत बढी भौतिक प्रगति गरेको हो । ७ सय ५० मिटर लम्बाइ रहेको पुलमा १४ वटा पिलर फाउण्डेसन, साढे ७ मिटर चौडाइ र दुवैतर्फ यात्रुका लागि फूटपाथ रहने गरी डिजाइन भएको छ, इञ्जिनियर थारूले भने, २०८१ वैशाखमा निर्माण गरेको कम्पनीले कर्णाली नदी डाइभर्सन गरेर ७ वटा पिलर निर्माण सकेको छ भने पिलर क्याप सक्ने चरणमा छ, यही रफ्तारमा काम हुने हो भने असारसम्म ७० प्रतिशत काम निर्माण कम्पनीले सक्ने देखिन्छ । इञ्जिनियर थारूका अनुसार निर्माण कम्पनीलाई गत आर्थिक वर्षकै ६ करोड २२ लाख रुपैयाँ भुक्तानी दिन बाँकी छ भने यो आर्थिक वर्षमा गरेको कामको ६ करोड बढी भुक्तानी दिन बाँकी छ । बाँकी रहेका ७ पिलर बनाउन, स्ल्याव ढलान गर्ने काम तत्काल सुरु गर्न निर्माण कम्पनी तयार छ, इञ्जिनियर थारूले भने, तर हामीले भुक्तानी दिन सकिरहेका छैनौं, मन्त्रालयमा पहल भइरहेको छ, भुक्तानी समयमा हुने हो भने दुई वर्षमै पुल सम्पन्न हुने देखिन्छ । कम्पनीलाई कामका लागि दबाव दिने अवस्था छैन । निर्माण कम्पनी रसुवा कन्सट्रक्सनका साइट इञ्चार्ज कृष्ण ढुंगेलले पटकपटक ताकेता गर्दा समेत सरकारले १३ करोड बढी रकम भुक्तानी दिन नसकेपछि काम रोक्नुपर्ने अवस्था आएको बताए । दैनिक ज्यालादारी मजदुरहरूलाई भुक्तानी दिनुपर्छ, गाडीहरूको डिजेल, मर्मत खर्च हेर्नुपर्छ, दुई चार करोड ढिलो चाँडो हुँदा समस्या नभए पनि १३ करोड बढी रकम रोकिँदा काम रोक्नुको विकल्प निर्माण कम्पनीसँग छैन, उनले भने । निर्धारित समय अगावै पुल निर्माण सम्पन्न गरेर सरकारलाई हस्तान्तरण गर्ने कम्पनीको रकम भुक्तानीका लागि साइट इञ्चार्ज ढुंगेल मन्त्रालय, विभाग धाइरहेका छन् । माननीय, मन्त्रीदेखि विभाग र मन्त्रालयसम्म हामीले भुक्तानीका लागि आग्रह गरिरहेका छौं, इञ्चार्ज ढुंगेलले भने, यही अवस्था आए पुल निर्माणका काम अगाडि बढाउने अवस्था छैन, यसबाट यहाँका जनतामा समेत असर पर्न जान्छ । ढुंगेलले सरकारले तत्काल रकम भुक्तानी गरेर बजेट सुनिश्चित गरे एक वर्षभित्रै कैलालीबाट बर्दिया जोड्ने पुल निर्माण सम्पन्न गर्न कम्पनी सक्षम रहेको बताए । कैलालीको पूर्वी क्षेत्र टीकापुरबाट बर्दियाको गेरुवा गाउँपालिका जान सनकट्टी घाटमा पुल नहुँदा स्थानीयले जोखिमपूर्ण डुंगामा वारपार गर्ने गरेका छन् । बर्दिया राष्ट्रिय निकुञ्जको मध्यवर्ती क्षेत्रमा परेका कारणसमेत पुल निर्माणको काम ढिलो गरी सुरु गर्नु परेको थियो । बर्दियाको पश्चिमी क्षेत्रका लागि मुख्य बजारका रूपमा रहेको टीकापुर क्षेत्रमा दैनिक आउजाउ गर्न, व्यापार व्यवसाय गर्न र चिसापानीस्थित कर्णालीको पुल र हुलाकी राजमार्गको सत्ती घाटको पुलको विकल्पका रूपमा सनक्टटिमा निर्माण हुने पुललाई लिइएको छ । पुल निर्माणपछि टीकापुरको व्यावसायिक गतिविधि बढ्ने टीकापुर उद्योग वाणिज्य संघका पूर्व अध्यक्ष नरेशकुमार खत्री बताउँछन् । टीकापुर उद्योग वाणिज्य संघले आयोजना गर्ने मेला महोत्सवमा वर्षौंदेखि सनकट्टीमा पुल निर्माण हुनुपर्ने माग गर्दै आएको बताउँदै पूर्व अध्यक्ष खत्रीले भने, व्यावसायिक रूपमा विकास हुँदै गएको टीकापुरसँगको आर्थिक गतिविधि र लुम्बिनी प्रदेशका बासिन्दालाई सुदूरपश्चिम प्रदेशसँग छोटो दूरीमा जोड्ने यो पुलले यहाँको आर्थिक विकासमा महत्वपूर्ण भूमिका खेल्नेछ । सनकट्टीमा पक्की पुल नहुँदा दैनिक दुई हजार बढी मानिस जोखिमपूर्ण डुंगाको सहायताले आवतजावत गर्ने गरेका छन् । वर्षायाममा डुंगा समेत नचल्दा स्थानीय सत्तीस्थित पुलको लामोबाटो भएर आउजाउ गर्ने गर्छन् । दश वर्ष पहिले सनकट्टीमा डुंगा दुर्घटनामा ६ जनाले ज्यान गुमाएका थिए । टीकापुरका कतिपय मानिसका खेतबारी बर्दियामा छन् । कतिपय व्यापारी टीकापुरबाट बर्दिया र बर्दियाबाट टीकापुरसम्म व्यवसाय गर्दै आइरहेका छन् । स्थानीयका अनुसार पुल निर्माणपछि पर्यटकीय क्षेत्र बर्दिया राष्ट्रिय निकुञ्ज र टीकापुर पार्क आउजाउमा सहजता हुनेछ । जसले गर्दा कृषि र पर्यटन विकासमा समेत टेवा पुग्नेछ । पूर्वतिर गेरुवा नदी, बर्दिया राष्ट्रिय निकुञ्जको मध्यवर्ती क्षेत्र (बफर जोन) र पश्चिममा कर्णाली नदीका कारण गेरुवा गाउँपालिकाका बासिन्दा कष्टकर जीवन बिताउन बाध्य छन् । यो पुल निर्माण भएसँगै कैलाली र बर्दिया जोड्ने कर्णाली नदीमा तीन वटा पुल हुनेछन् । २०५० सालमा सुदूरपश्चिमको प्रवेशद्धारका रूपमा कर्णाली चिसापानीमा निर्माण भएको पुल र २०७३ सालमा टीकापुर र राजापुरलाई जोड्ने सत्ती घाटमा पुल बनेको थियो । सत्ती घाटमा बनेको पुलसमेत निर्माण कम्पनीले नै निर्धारित समय भन्दा १० महिना अगावै सम्पन्न गरेको थियो ।"
उत्तरगयामा श्राद्ध गर्नेको भिड,"रसुवा : पवित्र तीर्थस्थल त्रिशूली र बेत्रगंगा नदीको संगमस्थल उत्तरगयामा श्राद्ध गर्नेको भिड लागेको छ। धार्मिक एवं ऐतिहासिक क्षेत्रमा आज पौसे औँसीको दिन श्राद्ध गर्ने हिन्दू तथा बौद्ध धर्मावलम्बीहरूले यस क्षेत्रमा आएर श्राद्ध गरेका छन्। सोमबार परेकाले नबोलीकन नुहाउने तथा पूजा गर्ने राति १ बजेदेखि यात्रु आएको स्थानीय गणेश श्रेष्ठले बताए। पितृ तीर्थ धामका नामले प्रसिद्ध रसुवाको प्रसिद्ध उत्तरगयाधाममा क्षेत्रमा हजारौं भक्तजनले पितृको सम्झनामा हजारौं भक्तजनले श्राद्ध गरेका छन्। यसवर्ष उत्तरगया गाउँपालिका, विदुर नगरपालिका र उत्तरगया क्षेत्र विकास कोषले निःशुल्क खानाको व्यवस्था गरेका थिए। यसपटक सोमबार परेकाले विशेष महत्वका रूपमा लिइएको छ। यसअघि २०३६ पौष ९, २०५७ पौष १० र २०७४ पौष ३ गते सोमबार परेको गुरु पुरोहित रमेश कुमार पौडेलले बताए। प्रत्येक वर्ष पौष कृष्ण औँसीका दिन गरिने दर्शन एवं तीर्थ वा गया श्राद्ध गर्न आज बिहानदेखि र रसुवाको संगमस्थल बेत्रावतीस्थित उत्तरगयाधाममा हजारौं भक्तजनको भीड लाग्ने गर्दछ। प्रत्येक वर्ष चान्द्रमासअनुसार पौष कृष्ण औँसीका दिन गरिने दर्शन एवं तीर्थ वा गया श्राद्ध गर्न देशका विभिन्न भागबाट नुवाकोट र रसुवाको संगमस्थित बेत्रावती लगायत तीर्थस्थलमा विधिपूर्वक श्राद्ध गर्ने भक्तजनको भीड लाग्छ। गयालगायत तीर्थमा गरिने श्राद्ध भएकाले आज गरिने श्राद्धलाई गया श्राद्ध पनि भनिन्छ। आज दक्षिणायनको अन्तिम औँसीमा आज पितृलाई श्रद्धापूर्वक तर्पण, सिदादान र पिण्डदान गरी श्राद्ध गरिँदैछ। पितृलाई कृष्ण पक्ष प्यारो हुने भएकाले पक्षको अन्तिम दिन अर्थात् औँसीमा श्राद्ध गर्ने परम्परा छ। बिहान सबेरैदेखि पुसको चिसोमा नदिको चिसो पानीमा नुहाएर पितृहरूको नाममा श्राद्ध गर्नेहरूको भिड लागेको थियो। हिजो र आज दुवै दिन औँसी परेकोले दुवै दिन श्राद्ध गर्नेको उत्तरगयामा भिड थियो। हिन्दू धर्मावलम्बीहरुले आफ्ना परम्परा धान्न उत्तरगयामा आएर श्राद्ध गरी मोक्ष प्राप्ति गरेको बताए। नुवाकोट र रसुवाको सिमानामा रहेको बेत्रावतीको उत्तरगयामा ३० हजारभन्दा बढी भक्तजनहरूले श्राद्ध गरेका स्थानीय उत्तम घलेले बताए। उत्तरगया क्षेत्रमा आएर बर्सेनि हजारौं भक्तजनहरूले परलोक भएका आफ्ना आफन्त तथा बाबु आमाको नाममा श्राद्ध, दान, तर्पण गर्ने गर्छन्। तप्त नदी अर्थात उत्तरगया क्षेत्रमा आएर श्राद्ध गरेमा २० पुस्ता अघिका पितृहरू मोक्ष प्राप्ति भई स्वर्ग जाने जन विश्वास रहिआएकाले पनि यहाँ टाढा टाढाबाट भक्तजनहरू आई श्राद्ध गरेका छन्। उत्तरगयामा क्षेत्रमा टाढा टाढादेखि श्राद्ध गर्न आएका भक्तजनहरूको ठूलो भिड लागेको थियो। उत्तरगया क्षेत्रको नामले चिनिने बेत्रावतीमा पौषकृष्ण औंशीका दिन पितृहरूलाई पिण्ड दिएर श्राद्ध गर्नाले सबै पितृहरू मोक्ष हुन्छन् भन्ने विश्वासका साथ मानिसहरूको यहाँ श्राद्ध गर्ने भीड लागेको हो। भारत वर्षका चार गया मध्ये भारतमा तीन गया छन् भने नेपालमा रहेको एक मात्र गया उत्तरगया हो। हालको बेत्रावती क्षेत्रलाई उत्तरगया भनेर यहाँ पितृको नाममा हिन्दू धर्मालम्वीहरूले श्राद्ध, दान, तर्पण गर्ने गर्छन् भने बौद्धमाग्रीहरूले मृत्यु भएका आफ्ना आफन्तका नाममा लामाहरूले पनि मन्त्र पढ्ने र बत्ति बाल्ने गर्छन्। पुस्तौदेखिका पितृहरुको संझनामा पिण्डदान गरेर फर्केका कटुन्जेका दिवाकर न्यौपानेले बताए। धार्मिक किंवदन्ती अनुसार सत्ययुगमा देवता र दानवले समुद्र मन्थन गर्दा निस्केको कालकुट विषले संसार भष्म पार्न लागेपछि भगवान महादेवले कालकुट नामक विष पिएर विषको डाहा मार्न यही ठाउँमा लौरोले खोस्री तप्त नदी उत्पन्न गराई सो नदीको पानीले शीतलता पाई उत्तरापन्थ गोसाइँकुण्ड गएको विश्वास गरिन्छ।"
एमएडब्लु वृद्धिले चांगानको प्रतिष्ठित सांग्रिला न्यु इनर्जी नीति अवार्डबाट सम्मानित,"काठमाडौं : नेपालका लागि चांगान तथा दिपलका फ्यचरिस्टिक इभीको आधिकारिक आयातकर्ता एमएडब्लु वृद्धि अटोकर्प प्रालि चांगानको प्रतिष्ठित सांग्रिला न्यु इनर्जी नीति अवार्डबाट सम्मानित भएको छ। विद्युतीय सवारीसाधनको विस्तारमा अद्वितीय योगदान पुर्याउनुका साथै नेपाली अटोमोबाइल बजारमा महत्वपूर्ण भूमिका निभाएको भन्दै दोस्रो ठूलो चिनियाँ अटोमोबाइल समूह चांगानले एमएडब्लु वृद्धिले यो अवार्डले सम्मानित गरेको हो। एमएडब्लु वृद्धिका अध्यक्ष विष्णु कुमार अग्रवाललाई चांगानको हेडक्वार्टर चीनको चोङकिङ प्रान्तमा जारी चांगान ग्लोबल पार्टनर्स कन्फिरेन्समा यो अवार्ड हस्तान्तरण गरिएको हो। हरित र स्मार्ट भविष्यको विकास गर्दै दीर्घकालिन गतिशिलतामा एमएडब्लु वृद्धिको प्रतिबद्धता र नेपालमा इभीको सफल प्रवर्द्धनलाई मध्यनजर गरी यो अवार्ड दिइएको चांगान ग्लोबलले जनाएको छ। यो सम्मानले हाम्रा ग्राहक र साझेदारको विश्वास र साथलाई प्रतिनिधित्व गर्छ, अवार्ड ग्रहण गरेपछि एमएडब्लु वृद्धिका अध्यक्ष विष्णु कुमार अग्रवालले भने, हामी सफल र सुदृढ भविष्यका लागि नेपालमा अत्याधुनिक विद्युतीय सवारीसाधन र दीर्घकालीन समाधान ल्याउन प्रतिबद्ध रहनेछौं। दीर्घकालीन भविष्यको नेतृत्व गर्ने चांगानको विश्वव्यापी नीतिलाई अवलम्बन गर्दै एमएडब्लु वृद्धिले फ्युचरिस्टिक र ग्राहकमैत्री उत्पादनहरूमार्फत नेपालको इभी क्रान्तिलाई अघि बढाइरहेको छ। चांगान चीनको सबैभन्दा पुरानो अटोमोबाइल कम्पनी हो जसको एकसय ६२ वर्ष लामो विरासत छ। ८ महिनाअघि नेपालमा सार्वजनिक भएको दिपल इभी अहिलेसम्ममा ७ सयभन्दा बढी बिक्री भइसकेका छन्। विशेषत यसको डिजाइन र टेक्नोलोजीका कारण यो ग्राहकको रोजाइमा परेको हो। दिपलमा वेलकम सिट, सनफ्लावर टचस्क्रिन, अग्मेन्टेड रियालिटी हेडअप डिस्प्ले, जेस्चर कन्ट्रोल, हेडरेड र आउट डोर स्पिकर लगायत १५ भन्दा बढी फस्ट टाइम फिचरहरू छन् जसका कारण यो इभी नेपाल बजारमा छोटो समयमै लोकप्रिय बन्न सफल भएको हो।"
स्याङ्जा अस्पतालको शिशु सघन उपचार कक्षले ल्याएको खुशी,"स्याङ्जा : कम तौल र श्वासप्रश्वासमा समेत समस्या रहेका स्याङ्जाका एक नवजात शिशु महिना दिन नपुग्दै २ सय ग्राम तौल वृद्धि गरी घर फर्किएका छन्। अस्पताल आउँदै गर्दा गाडीमा जन्मेका। जन्मँदै १५ सय ग्राम तौल। श्वासप्रश्वासमा पनि समस्या भएका ती नवजात शिशु स्वास्थ्यलाभ गरी घर फर्केका हुन। पुतलीबजार नगरपालिका ३ स्थित जिल्ला अस्पताल स्याङ्जामा रहेको शिशु सघन उपचारकक्ष (एनआईसीयू) मा राखेर उपचार गरेरपछि ४ दिनअघि अभिभावकसँगै घर फर्किएका छन्। यहाँ आए लगत्तै २९ दिनसम्म शिशुलाई राखियो। बालरोग विशेषज्ञ सहितको चिकित्सकको टोलीले रेखदेख गरिरहनुभयो। त्यति बेलासम्म शिशुको तौल २ सय ग्रामले बढ्यो। श्वास प्रश्वास सहज बन्यो। आवश्यकता अनुरूपको अक्सिजन पनि पुगेको भन्ने चिकित्सकका सल्लाह बमोजिम घर पठाएका छौं, अस्पताल व्यवस्थापन समितिका अध्यक्ष इन्द्रबहादुर गोदारले भने। अध्यक्ष गोदारका अनुसार अस्पतालले करिब डेढ वर्षअघिदेखि शिशु सघन उपचार कक्ष स्थापना गरेको हो। पहिले उपचार कक्ष नहुँदा पोखरा पठाउनु पर्ने बाध्यता थियो। शिशु सघन कक्षमा नवजात शिशुलाई २८ दिनसम्म राखिन्छ। शिशु सघन कक्षमा रहेको १० दिनपछि आमाले अंगालोमा भर्दै आमाको मायाबाट पनि उपचार गरिने चिकित्सकको भनाइ छ। जन्मेकै दिन यहाँ आउँदा शिशुको मुटुले पम्प गर्न ढिलाई गरेको, श्वास फेर्न गाह्रो भएको र शिशुमा अक्सिजनको मात्रा पनि निकै कम रहेको अस्पताल प्रमुख डा सुशिल मरासिनीले जानकारी दिए। अस्पतालमा शिशु सघन उपचारसेवा दिन थालेपछि अहिलेसम्म ३० जना शिशुले यसरी नै उपचार पाएका छन्। ती मध्ये ४ जना जतिलाई पोखरा पनि रिफर गरिएको नवजात शिशु तथा बालरोग विशेषज्ञ डा बिनोद गैह्रेले जानकारी दिए। शिशु तथा बालरोग सघन उपचार सेवा सुरु भएसँगै स्याङ्जाबाट उपचारका लागि पोखरा, काठमाडौं जस्ता ठूला तथा सम्पन्न अस्पताल जान नपर्नेगरी सेवा दिइने डा मरासिनीको भनाइ छन्। पछिल्लो समय अस्पतालले स्वास्थ्य सेवाको गुणस्तरमा वृद्धि गरेसँगै स्वास्थ्योपचारका लागि यहाँ आउने सर्वसाधारणको संख्यामा पनि उल्लेख्य वृद्धि भएको छ। २०५७ सालमा स्थापित जिल्ला अस्पतालमा विभिन्न विशेषज्ञ सेवा, डायलायसिस लगायत सामान्य तथा जटिल प्रकारका शल्यक्रिया सहितका स्वास्थ्य सेवा उपलब्ध गराउँदै आएको छ।"
नेपाल र चीनका विश्वविद्यालयबीच सहकार्य सम्झौता,"काठमाडौं : लुम्बिनी बौद्ध विश्वविद्यालय र चीनको बेइजिङ भाषा तथा संस्कृति विश्वविद्यालयबीच सहकार्य सम्झौता भएको छ। प्रधानमन्त्री निवास, बालुवाटारमा आज भएको कार्यक्रममा लुम्बिनी बौद्ध विश्वविद्यालयका उपकुलपति प्राडा सुवर्णलाल बज्राचार्य र बेइजिङ भाषा तथा संस्कृति विश्वविद्यालयका अध्यक्ष त्वाङ फङबीच सहमतिपत्र आदानप्रदान भएको हो। समझदारी अनुसार दुवै मुलुकका ती विश्वविद्यालयले संस्कृति आदानप्रदान भाषा शिक्षण, अनुसन्धान कार्यसञ्चालनका लागि काम गर्नेछन्। यसैगरी बेइजिङमा नेपाल इन्स्टिच्युट र लुम्बिनीमा चाइना इन्स्टिच्युट स्थापना हुनेछन्। प्रधानमन्त्री केपी शर्मा ओलीको गत मङ्सिर १७ गतेदेखि २० गतेसम्म भएको औपचारिक भ्रमणका क्रममा चीनसँग स्वयंसेवी चिनियाँ भाषा शिक्षणसम्बन्धी समझादारी भएको थियो। कार्यक्रममा प्रधानमन्त्री एवं लुम्बिनी बौद्ध विश्वविद्यालयका कुलपति ओलीले नेपाल र चीनबीच शताब्दीऔँदेखि जनस्तरमा समेत सम्बन्ध रहेको उल्लेख गर्दै दुई देशबीच प्राज्ञिक र शैक्षिक सम्बन्ध र सहकार्य विस्तार भएकामा खुसी व्यक्त गरे।"
"कला,संस्कृति र परम्पराको संरक्षण गर्नु सबैको दायित्व : उपप्रधानमन्त्री सिंह","काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले पुर्खाले सुम्पिएको समृद्ध संस्कृतिको रक्षा गर्दै नयाँ पुस्तालाई हस्तान्तरण गर्नुपर्ने बताएका छन् । सोमबार काठमाडौंमा आयोजित तमु ल्होसार महोत्सवमा सम्बोधन गर्दै उनले नेपाल कला,संस्कृति र परम्पराका हिसाबले अत्यन्त समृद्ध रहेको भन्दै त्यसलाई संरक्षण गर्न जागरुक हुनुपर्ने बताएका हुन्। महोत्सवले गुरुङ समुदाय आफ्नो पहिचानका लाग अत्यन्त जागरुक रहेको देखाएको उनले बताए । देशमा प्रजातान्त्रिक व्यवस्था आइसकेपछि बहुजातिय, बहुभाषिक,बहुधार्मिक नेपाली समाजमा रहेका सबै धर्म,धाष,संस्कृतिले स्वतन्त्रतापूर्वक आफ्नो पहिचानलाई सुरक्षित राख्दै अझ समृद्ध गर्न पाएको पनि बताए। तपाईंहरूको महोत्सवमा यस वर्ष सहभागिता उल्लेख्य देखिएको छ । यसले आफ्नो भाषा,धर्मसंस्कृति,रहनसहन,पुर्खाले छाडेर गएका रितिथिति परम्परा जोगाउन वर्तमानमा सक्रिय भए जोगिनेरहेछ भन्ने देखाउँछ,उपप्रधानमन्त्री सिंहले भने,पुर्खाले हामीलाई सुम्पिएको अत्यन्त समद्ध संस्कृति नयाँ पुस्तालाई हस्तान्तरण गर्नुपर्छ । जुन अधिकार प्राप्त गरेका छौं,त्यसलाई संरक्षण र सम्वर्द्धन गर्नका लागि जिम्मेवार तवरले कसैलाई अप्ठ्यारो नहुनेगरी प्रयोग गर्दा त्यसले राम्रो गर्छ भन्नेमा ध्यान दिन जरुरी छ । महोत्सवमा गुरुङ समुदायको उपस्थिती,कला, संस्कृति,परम्पराको प्रस्तुतिले आफ्नो पहिचान कायम गर्न अत्यन्त जागरुक देखिएको भन्दै उनले नयाँ पिँढीलाई परम्पराको हस्तान्तरण गरिरहेकोमा बधाई ज्ञापन गरे। राष्ट्र र समाजलाई उन्नत,सम्पन्न बनाउन सबैले आफ्नो शक्ति लगाउन पनि उपप्रधानमन्त्री सिंहले आग्रह गरे। गुरुङ समुदायले नयाँ वर्षका रुपमा मनाउने तमु ल्होसारको अवसरमा काठमाडौंको टुंडिखेलमा महोत्सवमा आयोजना गरिएको हो"
डाक्टरको दरबन्दी खोइ ?,"विश्व स्वास्थ्य संगठन (डब्लूएचओ) को मापदण्डअनुसार एक हजार जनसंख्या बराबर एक डाक्टर हुनुपर्छ। तर सरकारी दरबन्दीमा भने निकै कम डाक्टर रहेका छन्। सरकारी दरबन्दीका आधारमा हेर्दा नेपालमा प्रति एक हजार जनसंख्यामा ००६२ मात्र चिकित्सक रहेका छन्। केही दिनअगाडि कोशी अस्पतालले सेवा करारमा लिने सम्बन्धमा चिकित्सकलगायतको सूचना प्रकाशन गर्यो। तर एमडीएमएस गरेका र केही संख्यामा अझ थप फेलोसिप गरेका विशेषज्ञ चिकित्सकहरूलाई मेडिकल अधिकृत आठौं तहमा आवेदन गर्न भनियो। सरकारी सेवामा विशेषज्ञ चिकित्सकहरू न्यूनतम तह नवौं तह रहेको हुन्छ भने आठौं तहमा एमबीबीएस गरेका मेडिकल अधिकृतहरूलाई नियुक्ति गरिएको हुन्छ। त्यसैले विशेषज्ञको माग गरिँदा नवौं तहमा माग गरिनुपर्ने भनेर नेपाल चिकित्सक संघ, कोशीको विज्ञप्ति आयो। यद्यपि विशेषज्ञ चिकित्सकहरूलाई आठौं तहमा माग गर्ने कोशी अस्पताल पहिलो अस्पताल होइन। स्वास्थ्य मन्त्रालयअन्तर्गत रहेका संघीय अस्पतालहरूले विशेषज्ञ चिकित्सकहरूको आवश्यकता भएपछि करार सेवामा आठौं तहमा नै आवेदन खुलाएर प्रक्रिया पुर्याएर नियुक्ति गर्ने गरेका छन्। किन हुन्छन् करारमा आठौं तहमा नियुक्ति ?: प्रजातन्त्र पुनस्र्थापनापछि २०४८ मा पहिलो निर्वाचित सरकार बन्दा देशमा डाक्टरको दरबन्दी १२ सय १२ थियो । ३३ वर्षपछि पनि संघीय सरकारअन्तर्गत डाक्टरको दरबन्दी त्यति नै छ । यसबीच देशले तीन दर्जनभन्दा बढी वटा सरकार पायो, तर नागरिकलाई सहज सेवा दिने गरी डाक्टरको संख्या थप्ने विषय कसैको प्राथमिकतामा परेको छैन । संघ र प्रदेशको गरी हाल देशभर १ हजार ९ सय १६ चिकित्सकको दरबन्दी छ । यो संख्या पनि संघीयता लागू भएपछि प्रदेशले दरबन्दी खुलाएसँगै थपिएको हो । विभिन्न प्रदेशहरूले ७ सय ४दरबन्दी थपेका हुन् । संघले त ३३ वर्षअघिकै दरबन्दी कायम राखेको छ । जबकि २०४८ मा देशको जनसंख्या १ करोड ८४ लाख ९१ हजार ९७ थियो भने अहिले २ करोड ९१ लाख ६४ हजार ५ सय ७८ पुगिसकेको छ । एकातिर जनसंख्या बढेको छ। र अर्कोतिर जनताको आधुनिक चिकित्सामा विशेषज्ञ सेवाको माग पनि बढेको छ। हिजोका दिनमा अहेब तथा हेल्थ असिस्टेन्टहरूबाट सेवा लिएर चित्त बुझाएका जनताले अहिले एमबीबीएस डाक्टरभन्दा पनि सम्बधित विशेषज्ञ वा सोभन्दा बढी अध्ययन भएका सेवा खोज्ने र रोज्ने हुन्छन्। तर दरबन्दी तिनै हुन्। स्वास्थ्य मन्त्रालयका पछिल्लो तथ्यांकअनुसार संघ र प्रदेशको दरबन्दीमा रहेकामध्ये एघारौं तहका कन्सल्ट्यान्ट चिकित्सकहरू करिब तीन सय मात्र छन्। त्यसैगरी नवौं र दसौं तहका विशेषज्ञ चिकित्सकहरू करिब एक हजार रहेका छन्। र आठौं तहका मेडिकल अधिकृतहरू पनि एक हजारभन्दा कम नै रहेका छन्। स्वीकृत दरबन्दीअन्तर्गतका पनि सबै चिकित्सक बिरामीको सेवामा सक्रिय छैनन् । केन्द्रदेखि प्रदेशका स्वास्थ्य मन्त्रालय, स्वास्थ्य सेवा विभाग, स्वास्थ्य प्रतिष्ठान, अस्पताल र विभिन्न निकायमा प्रशासनिक काममा समेत ठूलो संख्यामा चिकित्सक आबद्ध हुँदा उपचारात्मक सेवा प्रभावित भइरहेको छ । बिमारीको बढ्दो चापलाई व्यवस्थित गर्न अस्पताल विकास समितिले करार सेवामा चिकित्सकहरूको नियुक्ति गर्न बाध्य हुन्छन्। तर विकास समितिहरूले आठौं तहभन्दा माथि नियुक्ति गर्न पाउने अधिकार नरहेकाले केही थप सेवा सुविधा दिए पनि विशेषज्ञ चिकित्सकहरूलाई समेत आठौं तहमा नै नियुक्ति गर्ने गरेका छन्। अनि बेरोजगारीको समस्याले जुध्दै आएका विशेषज्ञहरू आठौं तहमा नै नियुक्ति भएर पनि सेवा दिन तयार हुन्छन्। दरबन्दी थप्न नसकिने पो हो कि ?: प्रजातन्त्रको प्राप्तिपछि राज्यको आर्थिक प्रगति नभएको होइन। दरबन्दीहरू नथपिएका पनि होइनन्। विगत ३३ वर्षमा सेना र प्रहरीको संख्या दोब्बर बढेको छ भने निजामती कर्मचारीको दरबन्दी करिब ३४ हजार थपिएको छ । गाउँका वडासदस्यदेखि सिंहदरबारका प्रधानमन्त्रीसम्म गरी राजकीय सुविधा लिने नेताको संख्या पनि ३६ हजारभन्दा धेरै छन् । अस्पताल पनि केही थपिएका छन्। अस्पतालमा उपकरण र शय्याहरू पनि थपिएका छन्। चिकित्सकको उत्पादन नभएको पनि होइन। नेपाल मेडिकल काउन्सिलको तथ्यांकअनुसार हाल नेपालमा विशेषज्ञ चिकित्सक १० हजार ५ सय ८८ छन्। त्यस्तै एमबीबीएस र बीडीएस गरी ३४ हजार ९ सय १० चिकित्सकहरूको दर्ता छ । विश्व स्वास्थ्य संगठन (डब्लूएचओ) को मापदण्डअनुसार एक हजार जनसंख्या बराबर एक डाक्टर हुनुपर्छ । तर सरकारी दरबन्दीमा भने निकै कम डाक्टर रहेका छन्। सरकारी दरबन्दीका आधारमा हेर्दा नेपालमा प्रति एक हजार जनसंख्यामा ००६२ मात्र चिकित्सक रहेका छन्। यस अवस्थामा पनि नथपिएका त चिकित्सकहरूको दरबन्दी मात्रहुन् भन्दा फरक नपर्ला। र अन्तमा, स्वस्थ्य सेवाका विभिन्न विधा र पद्धतिहरू छन्। निवारक (प्रिभेन्टिभ), प्रवर्द्धनात्मक, वैकल्पिक, आयुर्वेद, होमियोपेथिक, युनानीलगायत अन्य धेरै छन्। सबैका आआफ्नै विशेषता र महत्त्व छन्। तर आधुनिक चिकित्सा पद्धति र यसमा पनि विशेषतः उपचारात्मक सेवा दिने अस्पताल नै हो। र अस्पतालले दिने चिकित्सकीय सेवालाई नै सम्झौतामा राखेर, आलटाल गरेर गुणस्तीय सेवाको कल्पना गर्नु सम्भव होला ? विचार गर्नु पर्छ। अस्थायी, करार, ज्यालादारी र यसमा पनि मर्यादामा आँच आउने गरी घटवा गरेर दिइएका नियुक्तिले गुणस्तरीय सेवा दिन सकिँदैन। यस्ता नियुक्तिहरूले चिकित्सहरूको रोजगारी असुरक्षित रहेको, स्तरगत वृद्धि नभएको र सामाजिक मर्यादा तथा मानसिक सन्तुष्टि नहुने निश्चित छ। स्वदेशमा सुरक्षित रोजगारको वातावरणको निर्माण नभएर पनि अहिले चिकित्सकहरू बिदेसिने क्रम बढ्दो छ। त्यसैले बढेको जनसंख्या र जनताको आवश्यकतालाई मध्यनजर गरेर चिकित्सकहरूको दरबन्दी थप गरेर स्थायी पदपूर्तिको विकल्प छैनभन्दा फरक नपर्ला। साह, नेपाल चिकित्सक संघ, कोशीका महासचिव हुन्।"
कार्टरले नेपालको शान्तिप्रक्रियामा पुर्याएको योगदान सधैं प्रेरणादायी : सभामुख घिमिरे,"काठमाडौं : सभामुख देवराज घिमिरेले अमेरिकाका पूर्वराष्ट्रपति जिमी कार्टरले नेपालको शान्तिप्रक्रिया सँगै मानव अधिकार, तथा गरिबी निवारणका क्षेत्रमा पुर्याउनुभएको योगदान सधैं प्रेरणादायी रहने बताएका छन्। आज एक विज्ञप्ति जारी गर्दै घिमिरेले नोबेल शान्ति पुरस्कार विजेता कार्टरको १०० वर्षको उमेरमा जर्जियास्थित आफ्नो निवासमा निधन भएको खबरले स्तब्ध बनाएको जनाएका छन्। घिमिरेले नेपालको शान्ति प्रक्रियाको चुनौतीपूर्ण समयमा कार्टर सेन्टरको सक्रिय भूमिकाले सहमति र संवादको वातावरण सिर्जना गर्न महत्त्वपूर्ण योगदान पुर्याएको उल्लेख गरेका छन्। संयुक्त राज्य अमेरिकाका ३९औं राष्ट्रपति तथा २००२ का नोबेल शान्ति पुरस्कार विजेता जिमी कार्टरको १ सय वर्षको उमेरमा डिसेम्बर २९, २०२४ मा जर्जियास्थित आफ्नो निवासमा निधन भएको खबरले स्तब्ध बनाएको छ। दुखद घडीमा कार्टरप्रति श्रद्धाञ्जली व्यक्त गर्दै परिवारजन र अमेरिकी जनताप्रति समवेदना प्रकट गर्दछु। उनले भनेका छन्,कार्टरले नेपालको शान्तिप्रक्रिया सँगै मानव अधिकार, तथा गरिबी निवारणका क्षेत्रमा पुर्याउनुभएको योगदान सधैं प्रेरणादायी रहनेछ। नेपालको शान्ति प्रक्रियाको चुनौतीपूर्ण समयमा कार्टर सेन्टरको सक्रिय भूमिकाले सहमति र संवादको वातावरण सिर्जना गर्न महत्त्वपूर्ण योगदान पुर्याएको थियो। कार्टरले द्वन्द्वको समाधान, मानव अधिकारको प्रवर्द्धन र लोकतान्त्रिक अभ्यासलाई सुदृढ बनाउँदै नेपाली जनतालाई शान्ति र समृद्धिको मार्गचित्रमा अगाडि बढ्न प्रेरित गरेको उनले बताए। उनले दिवंगत कार्टरप्रति हार्दिक श्रद्धाञ्जलि अर्पण गर्दै शोकसन्तप्त परिवारप्रति गहिरो समवेदना व्यक्त गरेका छन्। मेलानोमा नामक रोग (छालाको क्यान्सर)बाट ग्रसित रहेका कार्टरले सन् २०२३ मा रोगको उपचार नगर्ने निर्णय गरेका थिए। सामान्य किसान रहेका उनी अमेरिकी नेवीको लेफ्टिनेन्ट, जर्जियाको गभर्नर रूपमासमेत काम गरेका थिए। रिपब्लिकन पार्टीका अध्यक्ष जेराल्ड फोर्डलाई पराजित गर्दा उनी राष्ट्रपति बन्न सफल भएका थिए। सन् १९२४ को अक्टोबर १ मा जन्मिएका कार्टर सन् १९७७ देखि सन् १९८१ सम्म अमेरिकाको राष्ट्रपति बनेका थिए। १०० वर्षको उमेरसम्म पुग्ने उनी पहिलो पूर्व अमेरिकी राष्ट्रपति हुन्। राष्ट्रपतिको पदावधि सकिएपछि उनले आफ्नो संस्था कार्टर सेन्टर मार्फत मानवीय काम सञ्चालन गरेका थिए। कार्टरको राजनीतिक जीवन, मानवीय योगदान र व्यक्तिगत जीवन अमेरिकी इतिहासको महत्वपूर्ण अध्यायका रूपमा स्मरण गरिनेछ। कार्टरले मध्यपूर्वमा शान्ति स्थापनाका लागि ऐतिहासिक क्याम्प डेभिड सम्झौता गर्न मध्यस्थता गरेकाले सन् २००२ मा नोबेल शान्ति पुरस्कारसमेत पाएका थिए। कार्टर निर्वाचन पर्यवेक्षण लगायत विभिन्न उद्देश्यले नेपाल भ्रमणमा पनि आएका थिए। भ्रमणमा आउँदा नेपालको प्राकृतिक सौन्दर्य, सांस्कृतिक विविधता, नेपाली जनताको माया र आतिथ्यप्रति प्रशंसा गर्ने गरेका थिए। नेपालको शान्ति प्रक्रियामासमेत कार्टरको योगदान रहेको छ।"
भृकुटीमण्डपमा च्याउ मेला,"काठमाडौं : राष्ट्रिय च्याउ दिवसका अवसरका काठमाडौंमा एक दिने च्याउ मेला परिकार मेला आयोजना गरिएको छ। च्याउ उत्पादक किसान संघ नेपालले सोमबार काठमाडौंको भृकुटीमण्डपमा च्याउ मेला आयोजना गरेको हो। सो मेलामा च्याउसँग सम्बन्धित करिब ४० वटा स्टल राखिएका थिए। साथै, कन्य, गोभ्रे, किङ वयस्टर र सिताके च्याउ उत्पादनको व्यवहारिक प्रदर्शनीसमेत गरिएको संघले जनाएको छ। मेलामा पुगेका अवलोकनकर्ताले च्याउको परिकारको स्वाद लिदै विभिन्न प्रकारका च्याउहरू खरिद समेत गरेका थिए। संघले पुस १५ गते राष्ट्रिय च्याउ दिवसका अवसरमा हरेक वर्ष च्याउ मेला परिकार मेला आयोजना गर्दै आएको छ।"
नागार्जुनका मेयर बस्नेतले ९ करोड घूस लिएको आरोप,"काठमाडौं : नागार्जुन नगरपालिकाका मेयर मोहनबहादुर बस्नेत र जग्गा व्यवसायी राजुप्रसाद कँडेलको मिलोमतोमा जगदगुरु कृपालु प्रतिष्ठान नेपालको नाममा भ्रष्टाचारको ठूलै खेल भएको तथ्य खुलेको छ । अख्तियार दुरुपयोग अनुसन्धान आयोगले मेयर बस्नेत र जग्गा व्यवसायी कँडेलविरुद्ध भ्रष्टाचार तथा सम्पत्ति शुद्धीकरणविरुद्ध विशेष अदालतमा मुद्दा दायर गरेको छ । अख्तियारले दायर गरेको सम्पत्ति शुद्धीकरणसम्बन्धी यो दोस्रो मुद्दा हो । यसअघि अख्तियारले लुम्बिनी विकास कोषका इन्जिनियर सरोज भट्टराईले घूसबापतको रकमबाट आफ्नो आमाको नाममा जग्गा किनेको विषयमा सम्पत्ति शुद्धीकरणको मुद्दा दायर गरेको थियो । जगदगुरु कृपालु प्रतिष्ठानका अध्यक्ष कँडेल पद्मा कोलोनी प्रालि र पद्मा मर्चेन्ट कम्पनी प्रालिका अध्यक्ष हुन् । यो कम्पनीले जग्गाको कारोबार गर्ने गरेको छ । अख्तियारले अध्यक्ष कँडेल र मेयर बस्नेतविरुद्ध १३ करोड १२ लाख ७३ हजार ३२ को बिगोसहित सम्पत्ति शुद्धीकरण कसुरको मुद्दा चलाएको छ । बस्नेत पत्नी उर्मिलालाई पनि प्रतिवादी बनाइएको छ । अख्तियारले गरेको अनुसन्धानमा मेयर बस्नेतले कँडेलबाट ९ करोड २२ लाख ४६ हजार ३२ घूस लिएको दाबी गरिएको छ । कँडेल, नगर प्रमुख बस्नेत र उनकी पत्नी उर्मिला बस्नेत समेतसँगको मिलोमतो तथा योजनामा सस्तो मूल्यमा स्थानीयबाट जग्गा किनेर दुरुपयोग गरेको अख्तियारको आरोप छ । प्रतिवादी कँडेल तथा उनको कम्पनीहरूलाई उपलब्ध गराउने गरी मेयर बस्नेतले ३ करोड ७२ हजार रकम जग्गाधनीहरूलाई भुक्तानी दिई जगदगुरु कृपालु प्रतिष्ठान नेपालले निर्माण गर्ने मन्दिरका लागि जग्गा लिने भनी बैनाबट्टा गराएको देखिएको अनुसन्धानमा उल्लेख छ । बजार मूल्य ४७ करोड ७५ लाख भएको जग्गा कँडेलको कम्पनी पद्मा कोलोनी प्रालिले जग्गाधनीलाई १८ करोड ९४ लाख १८ हजार ४४८ मात्र उपलब्ध गराएकोे अनुसन्धानमा पाइएको छ । राजस्व र बैनाबट्टा रकमसमेत गरी २३ करोड २२ लाख २७ हजार भुक्तानी गरी स्थानीय जनताबाट बजार मूल्यभन्दा करिब २४ करोड ५२ लाख ७३ हजार कम मूल्यमा कँडेल तथा निजको कम्पनीले प्राप्त गरेको अख्तियारको भनाइ छ । कँडेलले बस्नेत दम्पतीको नाममा घूसबापत २ करोड १५ लाख ७३ हजार ३९५ रुपैयाँमा विभिन्न बैंकमा राख्न लगाएको अख्तियारको अनुसन्धानमा देखिएको छ । जसमा मेयर बस्नेतको बैंक खातामा जम्मा भएको घुस रकम १ करोेड ५९ लाख ७३ हजार ३९५ पाइएको छ भने श्रीमती उर्मिलाको बैंक खातामा ५६ लाख जम्मा भएको पाइएको छ । त्यस्तै ६ करोड ८२ लाख मूल्य बराबरको जग्गा बस्नेत परिवारले घूसबापत कँडेलबाट लिएको देखिएको छ । पद्या मर्चेन्ट कम्पनी प्रालिको नाममा रहेको सीतापाइला ६ स्थित कित्ता नम्बर २९६ को ७४९९ र कित्ता नम्बर २९९ को ४३१९ वर्ग मिटर भएको जग्गा बस्नेतले घूसबापत लिइएको पाइएको अख्तियारले जनाएको छ । कँडेललाई शंकर होटलमा भुक्तानी गर्न लगाएको वैवाहिक भोज गर्दाको खर्च २४ लाख ७२ हजार ६ सय ३७ घूस भएको पुष्टि भएको अख्तियारले जनाएको छ । होटलमा बस्नेतका छोरा अनोज बस्नेतको बिहे खर्च कँडेलले घूसबापत भुक्तानी गरेको देखिएको छ । घूस लिएर भ्रष्टाचारजन्य कसूर गरी आर्जन गरेको सम्पत्तिको गैरकानुनी स्रोत (इलिसिट अरिजिन) लुकाउने छल्ने उद्देश्यले आपसी मिलेमतो र योजनामा भएको देखिएको छ । ऋण भुक्तानी, श्रीमती उर्मिलाको नाममा रहेको जग्गामा घर निर्माण, विभिन्न व्यक्तिलाई भुक्तानीसमेत गरीगराई सम्पत्तिको गैरकानूनी स्रोत (इलिसिट अरिजिन) लुकाउने, रूपान्तरण तथा हस्तान्तरण गर्ने कार्य गरी १३ करोड १२ लाख ७३ हजार ०३२ को सम्पत्ति शुद्धीकरण गरेको कसुरमा सजायको मागदाबीसहित विशेष अदालत काठमाडौंमा आरोपपत्र दायर गरिएको अख्तियार प्रवक्ता सहसचिव नरहरी घिमिरेले जानकारी दिए । सम्पत्ति शुद्धीकरण : सम्पत्ति शुद्धीकरण (मनी लाउन्डरिङ) निवारण ऐनबमोजिम बस्नेतलाई बिगो १३ लाख १२ हजार ७३ हजार ३२ सहित सम्पत्तिजग्गासमेत जफतअसुलउपर गरी पाउन थप सजायको मागदाबी गरिएको छ । प्रतिवादी श्रीमती उर्मिलाविरुद्ध १३ लाख १२ हजार ७३ हजार ३२ बिगोसहित मुख्य कसुरदार बस्नतेलाई हुने सजायको आधा सजायका साथै सम्पत्तिजग्गा समेत जफतअसुलउपर गर्न मुद्दा दायर गरिएको छ । पद्मा कोलोनी प्रालि, पद्मा मर्चेन्ट कम्पनी प्रालि तथा कम्पनीका संचालकअध्यक्ष कँडेललाई १३ लाख १२ हजार ७३ हजार ३२ विगोसहित सम्पत्तिजग्गासमेत जफतअसुलउपर गर्न मागदाबी लिइएको छ । भ्रष्टाचार : नगर प्रमुख बस्नेतविरुद्ध भ्रष्टाचार निवारण ऐनबमोजिमको कसुरमा ९ करोड २२ लाख ४६ हजार ३२ बिगोसहित कैद सजायको मागदाबी गरिएको छ । उनीविरुद्ध घूसरिसवत वापत प्राप्त गरेको सम्पत्तिजग्गालाई बिक्री वितरण गरी कर्जा भुक्तानीसमेत गरेको, विभिन्न व्यक्तिहरूलाई भुक्तानी गरेको, घर निर्माणमा खर्च गर्नेमसौट गर्नेसमेत गरेको अनुसन्धानबाट संकलित सबुद प्रमाणबाट पुष्टि भएको देखिएको उल्लेख छ । मेयर बस्नेतविरुद्ध जग्गासम्पत्तिबाट रिसवतको बिगो जफतअसुल उपरको मागदाबी गरिएको छ । प्रतिवादी उर्मिला बस्नेतविरुद्ध ९ करोड २२ लाख ४६ हजार ३२ बिगोसहित मतियारका रूपमा हुने सजायका साथै जग्गासम्पत्तिबाट जफतअसुलउपर मागदाबी गरिएको छ । जग्गा व्यवसायी कँडेलविरुद्ध ९ करोड २२ लाख ४६ हजार ३२ बिगोसहित जग्गासम्पत्तिबाट जफतअसुल उपरको मागदाबी लिइएको छ । नागार्जुन नगरपालिकाका नगर प्रमुख बस्नेतले पद्मा मर्चेन्ट कम्पनी प्रालि र यसका सञ्चालकअध्यक्ष कँडेलबाट गैरकानुनी रूपमा जग्गा तथा रकम प्राप्त गरी उक्त जग्गा बिक्रीसमेत गरी सम्पत्ति शुद्धीकरण गरेको भन्ने ब्यहोराको उजुरी परेको थियो ।"
बन्दीपुरमा पर्यटन प्रवर्द्धन गर्न 'भ्रमण वर्ष २०२५' मनाइने,"काठमाडौं : प्रसिद्ध पर्यटकीय गन्तव्य बन्दीपुरको पर्यटन प्रवर्द्धन गर्ने उद्देश्यले बन्दीपुर भ्रमण वर्ष, २०२५ आयोजना हुने भएको छ । पर्यटन प्रवर्द्धनमार्फत बन्दीपुरमा नयाँ पर्यटकीय गन्तव्यको पहिचान, रोजगारी सृजना तथा आर्थिक गतिविधि थप चलायमान गराउने उद्देश्यले बन्दीपुर गाउँपालिकाले सन् २०२५ लाई भ्रमण वर्षका रुपमा मनाउने निर्णय गरेको हो। काठमाडौंमा सोमबार आयोजित कार्यक्रममा गाउँपालिकाका अध्यक्ष सुरेन्द्रबहादुर थापाले भ्रमण वर्षलाई भव्यताका साथ सफल पार्न गाउँपालिकाले पर्यटन व्यवसायी बैश गुरुङको संयोजकत्वमा २१ जनाको भ्रमण वर्ष सचिवालय समेत गठन भइसकेको जानकारी गराएका हुन्। सचिवालयमा होटल संघ, रेष्टुरेन्ट तथा बार एसोसिएसन (रेवान) पर्यटन विकास समिति, उद्योग वाणिज्य संघ, होमस्टे महासंघलगायतको प्रतिनिधित्व रहेको उनले जानकारी दिए। 'प्राकृतिक एवं सांस्कृतिक सम्पदाहरुको संरक्षण एव विकास गर्दै जिम्मेवार पर्यटकीय क्रियाकलापका माध्यमबाट समृद्ध एवं सुसंस्कृतयुक्त बन्दीपुरको परिकल्पना र पर्यटक आगमनको संख्या वार्षिक दुई लाख पुर्याउने उद्देश्यसहित बन्दीपुर भ्रमण वर्ष आयोजना गरिएको हो,'उनले भने। सचिवालय संयोजक पर्यटन गुरुङका अनुसार भ्रमण वर्षमार्फत् स्वदेश तथा विदेशमा बन्दीपुरको पर्यटन प्रवर्द्धन गरी पर्यटकको संख्या दोब्बर बनाउने गरी योजना बनाइएको छ । 'भ्रमण वर्षमा वार्षिक एक लाख आन्तरिक र एक लाख विदेशी पर्यटक बास बस्ने गरी ल्याउने योजना बनाएका छौं,'उनले भने,'भ्रमण वर्षलाई आधार वर्ष मानेर आगामी तीन वर्षमा वार्षिक आठ लाख पर्यटकलाई बन्दीपुर पुर्याउने हाम्रो लक्ष्य छ ।' गुरुङका अनुसार भ्रमण वर्षमा पर्यटकको औसत बसाइ तीन दिन बनाइनेछ । साथै विदेशी पर्यटकको दैनिक औसत खर्च ७५ अमेरिकी डलर र नेपाली पर्यटकको औसत खर्च दैनिक तीन हजार रुपैयाँ पुर्याइनेछ । हाल बन्दीपुरमा मात्रै ७५ होटल र चार वटा होमस्टे (घरबास)का साथै समग्र गाउँपालिकामा एक सय २० होटल र १२ वटा होमस्टे सञ्चालनमा छन् । जसमा दैनिक एक हजार ७ सय जना अट्ने क्षमता छ । यसका लागि आवश्यक पूर्वाधार निर्माण, नयाँ गन्तव्यको पहिचान, विकास र प्रवर्द्धन गरिनेछ । भ्रमण वर्षमार्फत बन्दीपुरको पर्यटन क्षेत्रमा थप रोजगारी र स्वरोजगार सृजना, होटल तथा रेष्टुरेन्टमा थप लगानी बढाउनु साथै बन्दीपुरलाई नेपालको प्रमुख पर्यटकीय गन्तव्यका रुपमा विकास गरिने उनको भनाइ छ । 'भ्रमण वर्षमार्फत पर्यटकीय सुविधायुक्त होमस्टे सर्किटको प्रबद्र्धन गरिनेछ भने विद्यमान पर्यटकीय केन्द्र र उपजहरुका अतिरिक्त कम्तीमा थप पाँच गन्तव्यको पहिचान, विकास र प्रवर्द्धन गरिनेछ,'उनले भने। भ्रमण वर्षमार्फत् यहाँको सांस्कृतिक सम्पदा संरक्षणसहित यामअनुसारको प्याकेज तयार गरिनेछ भने सांस्कृतिक, धार्मिक एवं ग्रामीण पर्यटकीय सर्किटको प्रवर्द्धन हुने आफूहरूको अपेक्षा रहेको पर्यटन विज्ञ तथा सम्पदा नेपालका अध्यक्ष हरिसिं गुरुङले बताए। भ्रमण वर्षमा पर्यटकलाई आकर्षित गर्न पर्यटकको उमेर र रुचिअनुसारको प्याकेज निर्माण गर्नुका साथै 'गाउँमै कमाऔँ गाउँमै रमाऔँ 'तथा वातावरणीय संरक्षणका लागि जनसहभागिता पनि बढाइने गाउँपालिकाले लक्ष्य लिएको छ । भ्रमण वर्ष सफल पार्न कूल चार करोड ४३ लाख ५० हजार रुपैयाँ खर्च हुने गाउँपालिकाको अनुमान छ । अनुमानित खर्च विवरणमा संघ, प्रदेश र स्थानीय सरकारका साथै अन्य विभिन्न राष्ट्रिय एवं अन्तर्राष्ट्रिय सरकारी तथा गैरसरकारी संघसंस्थाहरूबाट अपेक्षा गरिएको प्रतिवद्धतालाई समेत राखिएको छ । साथै नेपाल सरकारको बन्दीपुर गाउँपालिकाअन्तर्गत नियमित कार्यक्रम पनि समावेश गरिएको छ ।"
"वीरगन्जमा १६० केजी गाँजा बरामद, ट्रक चालकसहित दुईजना पक्राउ","वीरगन्ज: वीरगन्जमा मालबाहक ट्रकबाट १६० गाँजासहित दुईजनालाई प्रहरीले पक्राउ गरेको छ । पक्राउ पर्नेमा ट्रकका धनीसमेत रहेका मकवानपुरको हेटौंडा उपमहानगरपालिका७ कमानेका ४४ वर्षीय कृष्ण घलान र चितवनको राप्ती नगरपालिका३ झुरझेरका २० वर्षीय राजाल विश्वकर्मा रहेका छन् । आइतबार राति परवानीपुरबाट वीरगन्जको ड्राइपोर्टतर्फ आउँदै गरेको ना ३ ख ४२१२ नम्बरको ट्रक वीरगन्ज महानगरपालिका१८ भवानीपुरमा प्रहरीले रोकेर चेकजाँच गर्दा ट्रकको हुटमा फल्स बटम बनाएर लुकाएर राखिएको १६ वटा पोकामा रहेको १ क्वीन्टल ६० केजी गाँजा बरामद भएको हो । ट्रकबाट गाँजा बरामद भएपछि त्यसका चालक, गाडीधनी भलान र त्यसमा सवार विश्वकर्मालाई ट्रकसहित नियन्त्रणमा लिइएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक किशोर लम्सालले बताए । गाँजासहित पक्राउ परेका दुवैजनालाई प्रहरी हिरासतमा राखेर उनीहरूविरुद्ध लागुऔषधसम्बन्धी कसूरमा थप अनुसन्धान भइरहेको प्रहरी नायब उपरीक्षक लम्सालले जानकारी दिए ।"
"संविधान संशोधनमा अस्थिरताको खेल हुन सक्छ, परिस्थिति परिपक्व भएपछि अघि बढ्छौं : महासचिव पोखरेल","दाङ : नेकपा (एमाले) का महासचिव शंकर पोखरेलले संविधान कार्यान्वयनको एक दशकको समीक्षा गरेर संविधान संशोधनको प्रक्रिया अघि बढाउने बताएका छन्। दाङमा आयोजित कार्यक्रमलाई सम्बोधन गर्दै महासचिव पोखरेलले परिस्थिति परिपक्व नहुँदासम्म संविधान संशोधनको काम अघि बढ्न नसक्ने दाबी गरेका हुन्। संविधान कार्यान्वयनको एक दशकको समीक्षा गरेर अधिकतम सहमतिको आधारमा संविधान संशोधनको प्रक्रिया अगाडि बढाउने कांग्रेसएमालेको तयारी सुरु भएको छ। महासचिव पोखरेलले भने, संविधान संशोधनको मुद्दा झिकेर अस्थिरता पैदा गर्ने खेल हुन सक्छ। परिस्थिति परिपक्व नहुँदासम्म संविधान संशोधनको काम अघि बढ्न सक्दैन। तीन तहका सरकारको कामलाई प्रभावकारी बनाउने गरी संरचना सुधार, अधिकारमा स्पष्टता र कानुन सुधार गरेर जान सक्ने बारेमा समेत गृहकार्य गरिरहेको महासचिव पोखरेलले बताए। पोखरेलले निरासा चिर्दै समृद्ध मुलुकको संकल्प पूरा गर्ने दिशामा सरकार लागिपरेको बताए। एमाले अध्यक्ष केपी शर्मा ओली नेतृत्वमा रहेको वर्तमान सरकारले धेरै क्षेत्रमा सुधार गर्न सफल भएको उनको दाबी छ। पोखरेलले भने, विगतमा धेरै सुधार भएको छ। राजश्व संकलन बढेको छ, पुँजीगत खर्च बढेको छ। दुई महिनाभित्र सबै भुक्तानीको दायित्व तिर्नुपर्ने बाटोमा सरकार जाँदै छ। मौद्रिक तरलतालाई व्यवस्थित गर्नुपर्ने छ। सरकारले लगानीको वातावरण निर्माण गर्ने गरी भूमिका बढाएको बताए।अस्थिरताको हौवाबाट तर्सिनुपर्ने अवस्था छैन। सरकारमा रहेका दुई दल चुनौतीको सामना गर्ने गरी गतिलो गृहकार्य गरेर अघि बढेका छन्।, उनले भने, संकट समाधान गर्न सरकार संवेदनशील छ।"
"रौतहटको पासवान टोलमा आगलागी, २० घर जले","रौतहट : रौतहटको राजदेवी नगरपालिका ५ स्थित पासवान टोलमा आगलागी हुँदा २० भन्दा बढी फुसको घर जलेका छन्। स्थानीय बाबुलाल हजराको घरमा विद्युत सर्ट भएर लागेको आगोले अन्य घरमा समेत क्षति पुर्याएको हो । आगलागी भएको खबर पाउन साथ प्रहरी चौकी ब्रम्हपुरी, सशस्त्र प्रहरीको बीओपी बेलविछवा र गौर नगरपालिकाको बारुणयन्त्र घटनास्थल पुगेको थियो। आगो मध्यराति लागेका कारण क्षति बढी भएको प्रहरीले अनुमान गरेको छ । घरमा राती सुतेको बेलामा आगलागी भएकाले सर सामान निकाल्न नपाएको प्रहरीले बताएको छ । आगलागीका कारण मानवीय क्षति नभए पनि लता कपडा , अन्न लगायत जलेको प्रहरीले जनाएको छ ।"
हिउँले ढाक्यो गोरखाको साम्दो गाउँ,"गोरखा : सुदूर उत्तरी गोरखाको साम्दो गाउँ यतिबेला सेताम्य छ । ४५ घरधुरी रहेको साम्दो विगत केहीदिनदेखि हिउँले ढाकिएको अजय गुरुङले जानकारी दिए । हिउँ परेपछि जनजीवन सामान्य रहेको उनले बताए । शनिबार र आइतबार परेको हिउँले गाउँ ढपक्क ढाकिएको छ । आजचाहिँ मौसम सफा छ,लार्केपास गर्ने पर्यटकको पथप्रदर्शकका रुपमा साम्दो पुगेका उनले भने,गाउँलेहरू जाडो छल्न तल्लो भेग झरिरहेका रहेछन् । गाउँमा रहेकाहरू पनि नियमित काममा व्यस्त देखिन्छन् । होटलहरू प्राय बन्द छन् ।' अफसिजनमा ट्रेकिङ गर्ने विदेशी पर्यटक फाट्टफुट्ट हिँडिरहेका उनले बताए । सदरमुकामबाट ५५ कोश टाढा रहेको साम्दो तिब्बती सीमा नजिक रहेको गोरखाको अन्तिम गाउँ हो ।"
"आरोपितको बयान : 'दुई हजारमा कार भाडामा मगाए, एकान्त ठाउँमा लगेर गोली हाने","घटनापछि दासले मोबाइल हरपुरमा लगेर जलाए । घटनाको प्रमाण नष्ट गरेर दास पुनः काममा फर्किए । घटनाको अनुसन्धान गरिरहेको प्रहरीले पुस ११ गते दासलाई जीतपुरसिमरास्थित एक बैंकमा चेक साटन गएका बेला पक्राउ गर्यो । दासको खल्तीबाट रुम्बाले लगाएको सिक्री फेला परेको प्रहरीको भनाइ छ । सिमरा : नेपाल प्रहरीका कार्यालय सहयोगी राजकुमार रुम्बाको रहस्यमय हत्या प्रकरणमा अनुसन्धानबाट खुलेका केही तथ्य प्रहरीले सार्वजनिक गरेको छ । हत्यामा संलग्न रहेको आरोपमा पक्राउ परेका तीन जनासहित आइतबार प्रहरीले घटना विवरण सार्वजनिक गरेको हो । प्रहरीका अनुसार रुम्बाको हत्यामा दुईजनाको प्रत्यक्ष संलग्नता देखिएको छ । बारा जीतपुरसिमरा उपमहानगरपालिका १९ घर भई हाल वडा नं १ मा वर्कशप चलाउँदै आएका २७ वर्षीय पुरुषोत्तम दास र सोही ठाउँका २० वर्षीय ईन्द्रजीत चौहान । पक्राउ परेका अर्का एकजना भने राष्ट्रिय अनुसन्धान विभागका अनुसन्धान अधिकृत श्रीकान्त तिवारी हुन्। तिवारी पीडित परिवारको किटानी जाहेरीका आधारमा पक्राउ परेको बाराका प्रहरी उपरीक्षक महेन्द्र खड्काको भनाइ छ । गोली हानेर मारिएका रुम्बाको शव तिवारीकै निजी कारभित्र फेला परेको थियो । बागमती प्र०१०२८च ७६१६ नम्बरको उक्त कार पुष ६ गते बिहान जीतपुरसिमरा उपमहानगरपालिका वडा नं ११ आमाडारस्थित दुधौरा खोला नजिकको सडक छेउमा भेटिएको थियो । रुम्बाको शव तिवारीकै कारमा फेला परेपछि अनुसन्धानको दायरामा उनलाई पनि ल्याउनुपर्ने माग पीडित परिवारले गर्दै आएका थिए । एक साताको अनुसन्धानपछि प्रहरीले सार्वजनिक गरेको विवरणमा तिवारी भने दोषी देखिएका छैनन् । तर पक्राउ परेका तीनैजनालाई बारा जिल्ला अदालतले एक साता थुनामा राखेर अनुसन्धान गर्न अनुमति दिएको छ । प्रहरीले सार्वजनिक गरेको विवरणमा रुम्बाको हत्या गर्ने योजना एक महिनाअघि नै बनेको देखिएको छ । पक्राउ परेकामध्ये दासले रुम्बाको हत्या योजना बनाएको खुलेको छ । रुम्बा र दासबीच डेढ महिना अगाडि विवाद भएको थियो । उक्त विवादपछि आफूले रुम्बालाई मार्ने योजना बनाएको बयान दासले प्रहरीलाई दिएको प्रहरी उपरीक्षक खड्काले बताए । करिब डेढ महिना अगाडि रुम्बा र दासबीच विवाद भएको रहेछ । त्यही विवाद नै हत्याको कारण भएको हालसम्मको अनुसन्धानबाट खुलेको छ,'प्रहरी उपरीक्षक खड्काले भने, त्यसबाहेकका अन्य कारण थप अनुसन्धानबाट खुल्न सक्छ । जीतपुरसिमरा१ स्थित हुलासमा जय माँ इन्जिनियरिङ वर्कशप सञ्चालन गर्दै आएका दासले रुम्बाको हत्या गर्न एक महिनाअघि भारतको मोतिहारीबाट १८ हजार नेपाली रुपैयाँमा पेस्तोल ल्याएका थिए । करिब डेढ महिनाअघिको विवादपछि रुम्बा र दासबीच बोलचाल थिएन । जीतपुरसिमरा उपमहानगरपालिका १७ घर भएका रुम्बा जीतपुरसिमरा १ मा पनि बस्दै आएका थिए । उनको दुई श्रीमती,एक छोरी र दुई छोरा छन् । घटनाको रात रुम्बा जीतपुरसिमरा १ स्थित घर पुगिसकेका थिए । उनलाई दाससँगै पक्राउ परेका चौहानले राति ९ बजेपछि फोन गरेर बोलाए । जरुरी कामले कलैया जानुपर्ने भन्दै चौहानले दुई हजार भाडा तिर्ने सर्तमा कार ल्याउन आग्रह गरे । रुम्बाले अनुसन्धान अधिकृत तिवारीको कार यसअघि पनि भाडामा लैजाने गरेको खुलेको छ । चौहानको फोन सुरुमा रुम्बाका छोराले उठाए । चौहानले रुम्बालाई फोन दिन पटकपटक आग्रह गरे । लगातार फोन आएपछि घर पुगिसकेका रुम्बा कार लिएर आउन राजी भए । सरले बोलाउनु भएको छ । कलैया गएर एक घण्टामै फर्कन्छु,'भन्दै रुम्बा घरबाट निस्किए । रुम्बा सिमरा विमानस्थल भित्र रहेको प्रहरी कार्यालयको सहयोगी पदमा कार्यरत थिए भने अनुसन्धान अधिकृत तिवारी विमानस्थल भित्रकै प्रहरी कार्यालयमा बस्ने गरेका थिए । रुम्बा र तिवारीबीच राम्रो सम्बन्ध थियो । रुम्बाले कारको साँचो माग्न आएपछि आफूले दिएर पठाएको बयान तिवारीले प्रहरीलाई दिएका छन् । रुम्बा कार लिएर चौहानले दिएको लोकेसन अर्थात् जीतपुर पुगे । जीतपुरस्थित रातोपुलबाट चौहान गाडीमा चढे । दास पुलभन्दा अगाडि पैदल हिँडिरहेका थिए । रातोपुलबाट गाडी अगाडि बढिसकेपछि चौहानले पैदल हिँडिरहेका दासलाई पनि लैजान रुम्बासँग आग्रह गरे । रुम्बाले आफ्नो बोलचाल नभएको बताउँदै कारमा राख्न भने अनुमति दिए । पूर्वयोजना अनुसार दास पनि गाडिमा चढे । उनीहरु जीतपुरबाट बकुलिया हुँदै आमाडारतर्फ लागे । एकान्त ठाउँमा पुगेपछि चौहानले आफूलाई पिसाब लागेको भन्दै गाडी रोक्न आग्रह गरे । रुम्बाले गाडी रोकेपछि चौहान गाडीबाट ओर्लिए । त्यहीबेला कारको पछाडि सिटमा बसेका दासले रुम्बाको टाउकोमा गोली प्रहार गरे । गोली हानेलगत्तै रुम्बाले घाँटीमा लगाएको सिक्री र पर्स लिएर दास र चौहान फरार भए । घटनापछि दासले मोबाइलको सिम झिकेर दातले टुक्रा पारेर दुधौरा खोलामा फालिदिए । उक्त सिमबाट रुम्बालाई बाहेक अन्यलाई फोन नगरेको समेत अनुसन्धानमा खुलेको छ । घटनापछि उनीहरु खोलाको बाटो भाग्न थाले । भाग्ने क्रममा उनीहरुले बोकेको पेस्तोल खस्न पुग्यो । पेस्तोल खोज्न फर्किदा मोटरसाइकल आएको देखेपछि उनीहरू त्यहाँबाट भागे । घटनापछि दासले मोबाइल हरपुरमा लगेर जलाए । घटनाको प्रमाण नष्ट गरेर दास पुनः काममा फर्किए । घटनाको अनुसन्धान गरिरहेको प्रहरीले पुस ११ गते दासलाई जीतपुरसिमरास्थित एक बैंकमा चेक साटन गएका बेला पक्राउ गर्यो । दासको खल्तीबाट रुम्बाले लगाएको सिक्री फेला परेको प्रहरीको भनाइ छ । दासको वर्कशपस्थित कोठामा रहेको ब्यागबाट रुम्बाको पर्स फेला परेको प्रहरी उपरीक्षक खड्काले बताएका छन् । दासको कोठा खानतलासी गर्न जाँदा स्थानीय जनप्रतिनिधिलाई नबोलाएको र नियोजितरुपमा फसाउन खोजिएको आरोप समेत प्रहरीलाई लागेको थियो । प्रहरीले भने आफूहरूले कसैलाई फसाउन नखोजेको र घटनाको अनुसन्धान गर्दै जाने क्रममा दासको संलग्नता देखिएको बताएको छ । दास पक्राउ परेपछि उनकै बयानका आधारमा चौहान पक्राउ परेका थिए । दुवैले घटनामा संलग्नता रहको बयान दिएको प्रहरी उपरीक्षक खड्काले बताए ।"
शेरा दरबारको जग्गा तत्काल सरकार मातहत ल्याऊ : प्रचण्ड,"झापा : नेकपा माओवादी केन्द्रका अध्यक्ष पुष्पकमल दाहाल प्रचण्डले शेरा दरबारको जग्गामा पार्टी नेतृत्वलाई जोड्न थालिएको भन्दै आपत्ति जनाएका छन्। १२१५ वर्षअघि पार्टी छाडेका व्यक्तिसँग जोडेर नुवाकोटको शेरा दरबारको जग्गासँग पार्टी नेतृत्वलाई जोड्ने प्रयास गरेको भन्दै उनले आपत्ति जनाएका हुन्। हाम्रो सुशासनको आन्दोलन तुहाउने षड्यन्त्रस्वरूप १२१५ वर्षअघि पार्टी छाडेका व्यक्तिसँग जोडेर शेरा दरबारको जग्गामा पार्टी नेतृत्वलाई जोड्न थालिएको छ। शेरा दरबारको जग्गा सार्वजनिक हो भने तत्काल सरकारको मातहतमा ल्याऊ, हाम्रो पूर्ण साथ रहने छ। अन्यथा यसरी प्रायोजित प्रचार गर्नुको कुनै अर्थ हुने छैन,' उनले भने। भ्रष्टाचारविरोधी अभियान आफ्नो अभिष्ट रहेको उल्लेख गर्दै उनले भने, 'प्रधानमन्त्री हुँदा मैले अनुसन्धान अकारीहरूलाई भनेको थिएँ। भ्रष्टाचारीलाई खोज्दै जाँदा कतै प्रचण्ड आयो भने पनि नछाड्नू। अहिले पनि भन्न चाहन्छु। यदि भ्रष्टाचारका मुद्दामा हाम्रा पार्टीका नेताहरू जोडिन्छन् भने छाडिने छैन।"
ल्होसारले गुरुङ समुदायको सांस्कृतिक पहिचान र एकतालाई जीवन्त राख्न भूमिका खेलेको छ : सभामुख,"काठमाडौं : सभामुख देवराज घिमिरेले तमु ल्होसार पर्वले गुरुङ समुदायको सांस्कृतिक पहिचान, एकता र परम्परालाई जीवन्त राख्न भूमिका खेलेको बताएका छन्। सोमबार तमु ल्होसारको शुभकामना दिँदै उनले नेपाल विविधायुक्त बहुजाति, बहुभाषिक, बहुसांस्कृतिक र बहुधार्मिक देश भएको बताएका हुन्। नेपाल विविधायुक्त बहुजाति, बहुभाषिक, बहुसांस्कृतिक र बहुधार्मिक देश हो। संविधानको मर्म अनुसार नेपालमा विभिन्न जातजातिको भाषा, संस्कृतिको संरक्षण विकास र उन्नयनमा काम हुँदै आएकोबारे हामी सबै जानकार नै छौं। सभामुख घिमिरेको सन्देशमा भनिएको छ, हाम्रा पर्वहरूले नागरिक स्तरमा पनि विविधतामा एकता कायम गर्न र सामाजिक सद्भावलाई सुदृढ बनाउन सहयोग गरेका छन्। उनले ल्होसार पर्वले आपसी मेलमिलाप, भ्रातृत्व र सहिष्णुता विकास गर्न सबैलाई प्रेरणा प्रदान गरोस् भन्ने कामना गरेका छन्। सभामुख घिमिरेले तमु ल्होसार पर्वले समाजका सबै पक्षलाई एकत्रित गर्दै सामाजिक एकतालाई बलियो बनाउन, साझा उद्देश्य र धार्मिक भावनाको प्रवर्द्धन गर्न सकोस् भन्ने शुभकामना दिएका छन्। तमु ल्होसार गुरुङ समुदायको प्रमुख पर्व हो। यो पर्व गुरुङहरूको नयाँ वर्षको आगमनलाई संकेत गर्ने दिनको रूपमा मनाइन्छ। गुरुङ समुदायले १२ वर्षमा १२ वटा जनावरको नामबाट ल्हो (वर्ष) चक्र निर्धारण गरेका छन्। यो नयाँ ल्होको स्वागत गर्ने पर्व हो।"
अमेरिकी पूर्वराष्ट्रपति जिमी कार्टरको निधन,"नेपालको शान्ति प्रक्रियामासमेत कार्टरको योगदान रहेको छ। काठमाडौं : अमेरिकी पूर्व राष्ट्रपति जिमी कार्टरको निधन भएको छ। अमेरिकाको ३९ औं राष्ट्रपति बनेका कार्टरको १०० वर्षको उमेरमा जर्जियास्थित आफ्नै घरमा निधन भएको अन्तर्राष्ट्रिय सञ्चारमाध्यमले जनाएका छन्। मेलानोमा नामक रोग (छालाको क्यान्सर)बाट ग्रसित रहेका उनले सन् २०२३ मा रोगको उपचार नगर्ने निर्णय गरेका थिए। सामान्य किसान रहेका उनी अमेरिकी नेवीको लेफ्टिनेन्ट, जर्जियाको गभर्नर रूपमासमेत काम गरेका थिए। रिपब्लिकन पार्टीका अध्यक्ष जेराल्ड फोर्डलाई पराजित गर्दा उनी राष्ट्रपति बन्न सफल भएका थिए। सन् १९२४ को अक्टोबर १ मा जन्मिएका कार्टर सन् १९७७ देखि सन् १९८१ सम्म अमेरिकाको राष्ट्रपति बनेका थिए। १०० वर्षको उमेरसम्म पुग्ने उनी पहिलो पूर्व अमेरिकी राष्ट्रपति हुन्। राष्ट्रपतिको पदावधि सकिएपछि उनले आफ्नो संस्था कार्टर सेन्टर मार्फत मानवीय काम सञ्चालन गरेका थिए। कार्टरको राजनीतिक जीवन, मानवीय योगदान र व्यक्तिगत जीवन अमेरिकी इतिहासको महत्वपूर्ण अध्यायका रूपमा स्मरण गरिनेछ। कार्टरले मध्यपूर्वमा शान्ति स्थापनाका लागि ऐतिहासिक क्याम्प डेभिड सम्झौता गर्न मध्यस्थता गरेकाले सन् २००२ मा नोबेल शान्ति पुरस्कारसमेत पाएका थिए। कार्टर निर्वाचन पर्यवेक्षण लगायत विभिन्न उद्देश्यले नेपाल भ्रमणमा पनि आएका थिए। भ्रमणमा आउँदा नेपालको प्राकृतिक सौन्दर्य, सांस्कृतिक विविधता, नेपाली जनताको माया र आतिथ्यप्रति प्रशंसा गर्ने गरेका थिए। नेपालको शान्ति प्रक्रियामासमेत कार्टरको योगदान रहेको छ। उनको निधनप्रति अमेरिकी राष्ट्रपति जो बाइडन, पूर्व राष्ट्रपति बाराक ओबामा लगायत विश्वका नेताहरूले दुःख व्यक्त गरेका छन्। बाइडनले कार्टरलाई अर्थपूर्ण र उद्देश्यपूर्ण जीवनको प्रतिमूर्ति भनेका छन्। यता नवनिर्वाचित राष्ट्रपति डोनाल्ड ट्रम्पले पनि कार्टरप्रति आभार व्यक्त गर्दै उनीप्रति अमेरिकीहरूको ऋणी रहेको बताएका छन्। कार्टरको सम्मानमा राजकीय अन्त्येष्टिको तयारी भइरहेको छ। उनकी जीवन संगिनी रोसलिन कार्टरको नोभेम्बर २०२३ मा ९६ वर्षको उमेरमा निधन भएको थियो।"
राष्ट्रिय सहकारी नियमन प्राधिकरण गठन हुँदै,"काठमाडौं : सहकारीमा देखिएका समस्या समाधानका लागि भन्दै सरकारले अध्यादेश जारी गरेको छ। राष्ट्रपति रामचन्द्र पौडेलले सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ जारी गरेका हुन्। ३१ लाख बढी सहकारीलाई नियमन गर्ने निकाय नहुँदा बचत तथा ऋण सहकारीमा कारोबार अपारदर्शी थियो। सञ्चालकको मनलाग्दी थियो, निक्षेपकर्ताको अर्बौं अपचलन भएको थियो। सरकारले अब संघ, प्रदेश र स्थानीय तहमा कार्यक्षेत्र भएका बचत तथा ऋणको मुख्य कारोबार गर्ने सहकारी संस्थाको नियमन गर्न राष्ट्रिय सहकारी नियमन प्राधिकरण गठनको व्यवस्था अध्यादेशमा राखेको छ। प्राधिकरणले बचत तथा ऋण सहकारीहरूको सम्पूर्ण नियमन, सुपरिवेक्षणको काम गर्ने उल्लेख छ। यससँगै अध्यादेशले हालसम्म देखिएका थुप्रै समस्यालाई समाधान गर्न मार्गदर्शन गर्ने सरकारको भनाइ छ। संघीय संसद्को अधिवेशन चालु नरहेकाले अध्यादेश जारी गर्नुपरेको सरकारको भनाइ छ। अध्यादेशमार्फत भएका परिवर्तन संघ, प्रदेश र स्थानीय तहमा कार्यक्षेत्र भएका बचत तथा ऋणको मुख्य कारोबार गर्ने सहकारी संस्थाको नियमन गर्न राष्ट्रिय सहकारी नियमन प्राधिकरण गठन गर्ने। उक्त प्राधिकरणले बचत तथा ऋण सहकारीहरूको सम्पूर्ण नियमन, सुपरिवेक्षणको काम गर्ने छ। प्राधिकरणको अध्यक्ष एवं एक जना विज्ञ सदस्य र एक जना चार्टर्ड एकाउन्टेन्टलाई सदस्यका रूपमा सरकारले नियुक्त गर्ने छ। नेपाल राष्ट्र बैंकका कार्यकारी निर्देशक र मन्त्रालयको सहकारी क्षेत्र हेर्ने सहसचिव पनि प्राधिकरणको बोर्डमा सदस्य हुने छन्। अब एक जना व्यक्ति एकै प्रकृतिका एकभन्दा बढी सहकारी सहकारी संस्थामा सदस्य हुन सक्ने छैन। यसअघि एउटा स्थानीय तहभित्र मात्रै यो नियम लागू हुन्थ्यो। अब कुनै व्यक्तिको देशभरमा एकै प्रकृतिका धेरै संस्थामा आबद्धता छ भने एक वर्षभित्र एउटा संस्थामा मात्रै सदस्यता कायम गर्नुपर्ने छ। कुनै पनि व्यक्ति बचत तथा ऋणको कारोबार गर्ने सहकारी संस्थाको सञ्चालक पदमा दुई कार्यकालभन्दा बढी अवधिका लागि निर्वाचित हुन र बहाल रहन सक्ने छैन। बचत तथा ऋण कारोबार गर्ने सहकारीलाई निश्चित मापदण्ड बनाएर संघ, प्रदेश र स्थानीय तहमा वर्गीकरण गरिने छ। यस्ता सहकारी संस्थाहरू अबको १ वर्षभित्र प्राधिकरणमा दर्ता हुनुपर्ने छ। सहकारीले १० लाखभन्दा बढीको ऋण कारोबारको सूचना केन्द्रलाई दिनुपर्ने छ। साथै, समयमै ऋण नतिर्ने ऋणीको नाम प्रत्येक ३ महिनामा अनिवार्य रूपमा कर्जा सूचना केन्द्रलाई उपलब्ध गराउनुपर्ने छ। निक्षेप तथा कर्जा सुरक्षण कोषको सुरक्षित सदस्य संस्थाका रूपमा समेत सहकारी संस्थाहरूले सदस्यता लिनुपर्ने छ। प्रतिशत बचतकर्ताले आफूलाई समयमै बचत फिर्ता नगरेको भनेर निवेदन दिएमा छानबिनपश्चात् त्यस्तो सहकारीलाई समस्याग्रस्त घोषणा गर्न सकिने व्यवस्था गरिएको छ। यसअघि यो सीमा २५ जना थियो। अब संघीय स्तरको सहकारी संस्थामा एक जनाले बढीमा ५० लाख रुपैयाँसम्म मात्रै बचत जम्मा गर्न सक्ने छ। प्रादेशिक स्तरका सहकारीमा २५ लाख र एक जिल्लाभित्र मात्रै कार्यक्षेत्र रहेका सहकारीमा १० लाख रुपैयाँभन्दा बढी पैसा जम्मा गर्न पाइने छैन। यसअघि जम्मा गरेको पैसा निकालेर यो सीमामा झार्न २ वर्षको समय दिइएको छ। अब उजुरी दिने म्याद पनि ३ महिना (९० दिन)बाट बढाएर एक वर्ष पुर्याइएको छ। सहकारी सञ्चालक फरार भए पनि कम्तीमा १५ प्रतिशत सदस्यले संस्थाको सम्पत्ति जिम्मा लिएर बचत फिर्ता गर्न राजी भएमा बचत रकम फिर्ता समिति गठन गर्न सकिने छ। सञ्चालकहरूले सम्पत्ति बेचेर बचत फिर्ता गर्न सक्ने अवस्था देखाएमा रोक्का भएको सम्पत्तिसमेत फुकुवा हुने छ। यस व्यवस्थालाई कार्यान्वयन गर्न नेपाल राष्ट्र बैंक ऐन र निक्षेप तथा कर्जा सुरक्षण कोष ऐनसमेत संशोधन गरिएको छ। राष्ट्रिय सहकारी विकास बोर्ड ऐन, २०४९ खारेज गरिएको छ। राष्ट्रिय सहकारी विकास बोर्डको चल, अचल सम्पत्ति लगायतको जायजेथा, दायित्व र सो बोर्डमा कार्यरत कर्मचारी स्वतः प्राधिकरणमा सरेको छ। कर्मचारीले समान तह र पदमा समायोजन पाउने छन्। तर, बोर्डका सदस्यहरूको कार्यकाल आजैबाट अन्त्य भएको छ। १० लाख रुपैयाँभन्दा बढी बचत जम्मा गर्दा अनिवार्य रूपमा स्रोत खुलाउनु पर्ने छ। स्रोत नखुलेको बचत सहकारी संस्थाले स्वीकार गर्न पाउने छैन। सहकारी संस्थाले आफ्नो प्राथमिक पुँजीको १५ प्रतिशतभन्दा बढी रकम ऋण प्रवाह गर्न पाउने छैन। सेयर पुँजीको १८ प्रतिशतसम्म वार्षिक लाभांश लिन पाइने प्रावधानलाई पनि घटाएर १५ प्रतिशतमा झारिएको छ। सहकारी संस्थाकै लगानीमा नयाँ कर्जा सूचना केन्द्र खोल्न पाउनुपर्ने मागलाई पनि अध्यादेशले उल्ट्याएको छ। अब पहिले नै सञ्चालनमा रहेको र हाल बैंकिङ क्षेत्रलाई सेवा दिइरहेको कर्जा सूचना केन्द्रमा यस्ता सहकारी संस्थाहरू पनि सदस्य बन्नुपर्ने छ। समस्याग्रस्त घोषणा भएका र नभएका सहकारीले पनि ५ लाख रुपैयाँसम्मको बचतलाई पहिलो प्राथमिकतामा राखेर भुक्तानी गर्नुपर्ने छ। त्योभन्दा बढी रकमको हकमा एकैपल्ट भुक्तानी गर्न नसकेमा अनुपातिक रूपमा भुक्तानी गर्नुपर्ने छ। समस्याग्रस्त सहकारीको सम्पत्ती तथा दायित्व व्यवस्थापन गर्न गठित समितिले त्यस्ता सहकारीमा ऋण लिँदा राखिएको धितो बेच्न पाउने छन्। यस कामका लागि बेग्लै विज्ञ टोली पनि गठन गर्न सकिने छ।"
"जदौ, महाराज","बिहानै म सुपर्णखाकहाँ गएँ । आमा देखिनु भो । मैले बोल्नु अगाडि नै उहाँले भन्नुभो, आउ, बाबु । कोठामा बसेपछि सोधें, मित्र आज उठेका छैनन्, आमा ? उहाँले जवाफ दिनु भो, केको नउठ्नु, बिहानै गैसक्यो । बरू तिमी आयौ भने दिनु भनेर एउटा खाम छाडेर गएको छ । तिमी बसिराख । म चिया ल्याउँछु । मैले भनें, आमा, भर्खर खाएर आएको । अहिले नखाउँ । बरु त्यो खाम पाउँ । आमाले खाम ल्याएर दिएपछि म हिँडें । घर आएर खाम खोलेर हेरें । चिठी हो कि लेख ? बुझ्न सकिनँ । तर त्यसमा लेखेको कुरा जस्ता तस्तै प्रचार गरेको छु उनका कुरा मिथ्या त छँदैछ, त्यसमाथि मेरा मित्रले समेत त्यस्ता अचम्मका कुरा गर्न सक्दा रहेछन् भन्ने लागेर । प्रिय मित्र, मेरो बालसखा भएकाले तिमीलाई म कहिले पनि बिर्सन सक्दिनँ मात्र हैन, चाहन्नँ पनि । तिमी आज आउँछौ भन्ने कुरा त तय नै थियो । तर एउटा जरुरी सामाजिक कार्य आइपरेकाले मलाई निस्कन पर्यो । यसलाई अन्यथा लिँदैनौ भन्ने विश्वास छ । तिम्रो स्वभाव त मलाई थाहा छ नि । त्यसमाथि तिमी मसँग उतिविधि रिसाउँदैनौ पनि जसरी तिमीजस्तो भए पनि म तिमीलाई त्याग्न सक्दिनँ । यै रहेछ क्या र बालसखा हुनुको कमजोरी । आफू नहुने भएपछि यो चिठी लेखेर छाडेको छु । त बालसखा हुँदाहुँदै पनि तिमी र ममा पहाड र जमिनको फरक छ । तिमी पहाड हौ, अग्ला देखिने । कतै ढुंगे चट्टानमान्छेको पहुँच नभएको, कतै हराभरा देखिने रुखबाघभालुको निवास भएको, त कतै सधैं पहिरोको त्रासकुनबेला गल्र्यामगुर्लुम भएर पाताल पुग्ने हो । जब तिमी पाताल पुग्छौ, तिम्रो उचाइको अस्तित्व कहिल्यै उठ्न नसक्ने गरी हराउँछ । म ठहरिएँ एकैनास रहिरहने सामान्य समतल मैदाननयाँ नयाँ कुरा उमार्ने व्यक्ति । न अनावश्यक उचाइको चाहना छ, न कसैको चाहनामा हराउँछ । हो, कहिलेकाहीँ तिम्रो पहिरोको तोडले कतै थिचिएला, कतै क्षणिक हराउला । तर त्यो छिट्टै फेरि आफ्नै अवस्थामा फर्किन्छ । अर्को किसिमले भन्ने हो भने तिमी महाराज म सामान्य किसान ! तिम्रा हुकुम प्रमांगीले तिम्रो निर्धनतामाथि सुनको लेपले पोत्न सक्छ भने कसैको जीवन सार्थक जस्तो देखिन पुग्छ । कसैको बिल्लीबाठ बनाउन पनि सक्छ । तिमी भन्लाउ म नियमअनुसार काम गर्ने मान्छे, केको हुकुम प्रमांगी ? मलाई हुकुम प्रमांगीको अर्थ थाहा नभएको भन्लाउ । मलाई हुकुम प्रमांगीको मतलब भलिभाँती थाहा छ । मुखको नियम न हो । हो, पहिलेका महाराजहरूको मुखमा नियम हुन्थ्यो । तिमी धूर्त छौ । त्यसैले तिम्रो चैं नियममा तिमीले बनाउन चाहे झैं मुख हुन्छ । अनि त्यै नियमको मुखले बनाउन चाहेकालाई तिमी बनाइदिन्छौ, बिगार्न चाह्यौ भने खोलामै डुबाइदिन्छौ, सासै फेर्न नसक्ने गरी । जतिसुकै ठूलो अपराधी पनि तिम्रो नियमको मुखले तिम्रो चाहनाअनुसार मुक्ति पाउँछ भने निर्दोष महाअपराधी ठहरिन्छ । त्यही हो तिम्रो नियमको मुख । त्यति मात्र किन ? हिजोका महाराज आर्यघाटमा सुताएपछि सेवा निवृत्त हुन्थे । तिमी जति बुढो भए पनि निवृत्त हुँदैनौ र खुलेआम धम्कीमिश्रित घोषणा गर्छौ म बाँचुन्जेल यो मेचमा कसैले आँखा लगाउने हैन । त्यति मानेमा तिमीलाई म अरूभन्दा इमान्दार भन्न चैं सक्छु । किनभने तिमीले खुलेआम भनिदियौ । तिमी जस्तै अर्का गुटकाले त भन्ने साहस गर्दैनन् तर मेच छाड्नै मान्दैनन् । मेचमा खोटो लगाएर बसिरहेछन् । माने तिमीहरू सबै गुटकालाई तानामाना आर्यघाट चाहिएको छ । तिमीहरू सबै विभिन्न हैसियतका महाराज भएनौ त ? त्यसैले आज बालसखालाई महाराजको श्रेणीमा राख्दै दुई हात जोडेर जदौ महाराज भन्न चाहन्छु । जदौ ।"
समृद्ध मुलुक निर्माण गर्न गुरुङ समुदायले निर्वाह गरेको भूमिका प्रशंसनीय : राष्ट्रपति,"काठमाडौं : राष्ट्रपति रामचन्द्र पौडेलले आर्थिक र सामाजिक रूपमा समृद्ध मुलुक निर्माण गर्न गुरुङ समुदायले निर्वाह गर्दै आएको भूमिका प्रशंसनीय भएको बताएका छन् । सोमबार तमु ल्होसार पर्व, २०८१ को शुभकामना सन्देश दिँदै उनले नेपालको साँस्कृतिक परम्पराको संरक्षण तथा संवर्द्धन गर्दै पर्यटन प्रबर्द्धनमार्फत् समृद्ध मुलुक निर्माण गर्न भूमिका खेलेको बताएका हुन् । बहुजातीय, बहुभाषिक, बहुसाँस्कृतिक विविधतायुक्त नेपाली समाजमा तमु ल्होसारजस्ता पर्वहरूबाट सबै नेपालीबीच आपसी सद्भाव, सहिष्णुता र बन्धुत्वको भावना अभिवृद्धि हुनका साथै यसबाट राष्ट्रिय एकतालाई थप सुदृढ गर्न मद्दत पुग्नेछ भन्ने विश्वास लिएको छुसन्देशमा भनिएको छ। उनले तमु ल्होसार पर्वले आपसी विश्वास र एकताको भावनालाई अभिवृद्धि गर्दै आर्थिक र सामाजिक रूपले समृद्ध मुलुक निर्माणमा अग्रसर भई प्रगति पथमा अघि बढ्न सबैलाई उर्जा प्रदान गरोस् भन्ने कामना गरेका छन्। नेपालका हिमाली र उच्च पहाडी भेगमा बसोबास गर्ने गुरुङ समुदायद्वारा तमु ल्होसार पर्वलाई नयाँ वर्ष सुरूभएको अवसरको रूपमा हर्षोल्लासका साथ मनाउने चलन छ । गुरुङ समुदायको बाहुल्यता रहेका विभिन्न जिल्लाहरूमा यो पर्व धुमधामसँग मनाउने गरिन्छ।"
"गाउँमा पुग्यो विकास, युवा पसे मुग्लान","सामाजिक सञ्जालमा आइतबार एउटा तस्बिर भाइरल भयो, बिरामीलाई बोकेर महिलाले उपचारका लागि लैजाँदै गरेको। उक्त तस्बिरले मन कटक्क खायो। खोज्दै जाँदा मुगुको रहेछ। यो तस्बिरले सिंगो समाजको अवस्था चित्रण गरेको छ। गाउँको अवस्था बोलेको छ। त्यसैकारण, हामीले तस्बिरमाथि स्टोरीको खोजी गर्यौं। गाउँ त रित्ता भइसकेछन्। युवा जति मुग्लान, महिला र पाका मात्रै गाउँमा। विकास गाउँ पुग्यो, गाउँले युवा अड्याउन सकेन। त्यसैले गाउँगाउँ जस्ता रहेनन्। सुनसान र शून्य बने। वीरेन्द्रनगर मुगु : मुगुको खत्याड३ माथिखर्ककी ७० वर्षीया पञ्चा टमट्टा बिरामी परिन्। बुधबार दमले निकै च्यापेपछि माझीचौरस्थित स्वास्थ्य संस्था लैजानुपर्ने भयो। तर, त्यहाँसम्म लैजान गाउँमा कोही पनि पुरुष भएनन्। गाउँका महिलाहरूले बाँसको स्ट्रेचर बनाए। चार जनाले काँधमा बोकेर एक घण्टाको बाटो पार गर्दै माझीचौर पुर्याए। माझीगाउँ मात्र होइन, जिल्लाका अधिकांश गाउँ पुरुषविहीन छन्। गाउँमा कोही बिरामी परे, कसैको मृत्यु भए वा कुनै अप्ठ्यारो अवस्था आइपरे उद्धार गर्ने कोही पनि पुरुष छैनन्। युवा जति सबै मुग्लान पसेपछि गाउँ रित्ता छन्, सुनसान बनेका छन्। गाउँमै गरिखाने अवस्था नभएपछि पुरुषहरू मुग्लान पसेका हुन्। अन्नबाली भिœयाउँदै चाडपर्व सकेपछि युवाहरूले गाउँ छोड छन्। मुगुको खत्याड गाउँपालिका३ का अध्यक्ष रत्नु बानियाँ भन्छन्, आजभोलि गाउँहरू पुरुषविहीन छन्। कोही मर्दापर्दा र बिरामी हुँदा महिलाहरू आफैंले काम गर्छन्। बिरामी पर्दा स्टेचर बोक्नेदेखि कसैको मृत्यु हुँदा मलामी र दासंस्कार पनि महिलाले नै गर्छन्। गाउँ छोड्नेको लर्को तिहार सकिए लगत्तै सदरमुकाम गमगढीबाट दैनिक १ सय ५० भन्दा बढी नेपालगञ्ज प्रस्थान गर्न थालेका हुन्। नेपालगञ्ज हुँदै उनीहरू भारतका विभिन्न सहर जान्छन्। छायाँनाथ रारा यातायात प्रालिका इन्चार्ज रविन मल्लले भने, दसैं र तिहारपछि गाडीमा खचाखच मानिसहरू भारत जान्छन्। वैशाखजेठपछि वर्षे बाली लगाउन त्यसैगरी खचाखच गाउँ फर्किन्छन्। दसैंतिहार अघि मुगुको सदरमुकाम गमगढीबाट सुर्खेत हुँदै नेपालगन्जसम्म दैनिक २ वटा बस छुट्थे। तर, पर्याप्त यात्रु पाउन मुस्किल हुन्थ्यो। तिहार सकिनेबित्तिकै दैनिक ४५ वटा बस छुट्ने गरेका छन्। ५ वटा बस यात्रुले भरिभराउ हुन्छन्। जिल्ला छोड्नेको संख्या विस्तारै कम हुँदै गएको छ। मल्ल भन्छन्, गाउँरित्ता भएर जिल्ला छोड्नेको संख्या घट्दै गएको छ। गाउँमा रोजगारी नभएको भन्दै केही युवाहरू खाडीमुलुकमा छन्। अरू युवा मजदुरीका लागी भन्दै भारतका विभिन्न स्थानमा लर्को लागेर गए। अहिले गाउँमा युवाहरू नै छैनन्। स्थानीय मुकुन्द रावल भन्छन्, गाउँमा बुढापाका, महिला र बालबालिका मात्र छन्। यो सिजनमा मजदुरीकै लागि भारतका विभिन्न स्थानमा युवा गए। छायाँनाथ रारा नगरपालिका, खत्याड र सोरु गाउँपालिकाका अधिकांश बस्ती युवाविहीन छन्। शून्य लाग्न थाले गाउँ कालीकोटको पलाँता गाउँपालिका१ का लोगिन्द्र न्यौपानेलाई आजभोलि गाउँघर शून्य लाग्छन्। गाउँमा पहिले जस्तो चहलपहल छैन। धेरै मानिसहरू बसाइँसराइ गरी बजार पुगेका छन्। कोही कालापहाड छन्। उनी गाउँमै खुद्रा पसल गर्छन्। उनको व्यापारमा पनि ह्रास आएको छ। छोराछोरी सहरमा पढ्न पठाउने, बुवाआमा विदेश जाने भएपछि गाउँमा पाका मात्रै बस्छन्। त्यसैकारण व्यापार व्यवसाय घटेको न्यौपाने बताउँछन्। १२१५ जनाको संयुक्त परिवारमा पनि आजभोलि एक दुई जना मात्र भेटिन्छन्, न्यौपानेले भने, गाउँमा मानिसहरू मर्दा मलामी र जन्मिदा उत्सव मनाउने मान्छे नै पाइँदैनन्। दुःख पर्दा रुने र उत्सवमा खुसी हुने मानिसविहीन भए गाउँ। पलाँता गाउँपालिका१ खाडा गाउँ आधा खाली छ। गाउँमा रहेका ३ सयभन्दा बढी घरधुरीमध्ये सय घरधुरीमा पनि मान्छे छैनन्। कोही सहरतिर बसाइँ सरेका छन् त कोही कामको खोजी गर्न कालापहाड गएका छन्। गाउँमा मानिसको बसोबास घट्दै गएपछि खेतयोग्य जमिन बाँझो हुन थालेको छ । आकाशे पानीको भरमा खेती हुने जमीनमा पछिल्ला बर्ष खडेरीको मार छ। खडेरीले उत्पादन नहुने भएपछि मानिसहरू गाउँको खेतीभन्दा परदेशको कमाईको भरमा छन्। गाउँमा पशुपालन र कृषि कर्म पनि छैनन्। भैंसी पालन नै हरायो सल्यानको बनगाड पश्चिम क्षेत्रका गाउँ बस्तीहरूमा पनि युवासँगै पुरुषको संख्या घट्न थालेको छ । गाउँ बस्तीहरू नै युवा र पुरुषविहीन हुँदै छन्। विशेषगरी रोजगारीका लागि साउदी, कतार, मलेसिया लगायतका देश अनि भारतका विभिन्न ठाउँमा रोजगारीसँगै पढाइका लागि सुर्खेत दाङ, नेपालगन्ज, काठमाडौंका सहरमा जानेको संख्या बढ्दो छ। जसका कारण गाउँमा युवा र पुरुषको संख्या घटेको हो। जिल्लाको पश्चिम बनगाड कुपिन्डे नगरपालिकाका प्रायः युवा रोजगारीका लागि भारत जाने गर्छन्। स्वदेशमा रोजगारी नपाइने र कृषि पेसा गर्नका लागि पुग्दो मात्रामा जमिन नभएको र जमिन भए पनि धेरैजस्तो ठाउँमा सिँचाइ सुबिधाको अभावले घरपरिवारको घरखर्च चलाउनैका लागि भारत जानुपर्ने बाध्यता रहेको स्थानीयहरू बताउँछन्। हाल जिल्लाका पश्चिम बनगाड कुपिन्डे नगरपालिका३ को खेदगाडा, किम्टाकुरा, खानीगाउँ मेलटाकुरालगायत प्रायः सबै गाउँ बस्तीमा बालबालिका, महिला र ज्येष्ठ नागरिक मात्रै बस्ने गरेका छन्। बनगाड कुपिन्डे नगरपालिका३ का इन्द्र पुनले भने, स्थानीयस्तरमा रोजगारीका अवसरहरू नहुँदा युवाहरू सबैले गाउँ छोडे। यहाँका गाउँबस्तीमा कोही बिरामी पर्दा, केही समस्या पर्दा पनि युवा भेटिदैनन्। सरकारले स्वदेशमै रोजगारीको व्यवस्था मिलाए युवा पलायन रोक्न सकिन्थ्यो। हिजो गरिब निमुखा जनताको हकअधिकार सुनिश्चित गर्न भन्दै, गरिब जनताको टाउकोमा टेकेर एकापसमा लडाउने शासकहरूको जीवन र जीवन शैलीमा धेरै ठूलो परिवर्तन भयो तर परिवर्तनका लागि ज्यान आहुती दिने सर्वहारा वर्गको स्थिति झन् जटिल बन्दै गएको छ। यहाँका पुरुष र युवाहरू महत्वपूर्ण चार्ड पर्व र खेतीपातीको सिजनमा मात्रै गाउँ फर्किन्छन्। प्रायः जेठअसारमा मात्रै घर फर्कने गर्छन्। अनि २३ महिना खेती लगाइसकेपछि फेरि रोजगारीकै लागि बाहिर जाने गर्छन्। यहाँका मानिसहरू अधिकांश भारतको महाराष्ट्र नाशिक, जलगाउँ, गुजरात अहम्दावाद, सिम्ला लगायतका क्षेत्रमा रोजगारीका लागि जाने गरेका छन्। पुन भन्छन्, पहिलेपहिले यहाँका किसानहरूले घरघरमा भैंसी पाल्ने गर्थे। तर, अहिले वन जंगलहरू सामुदायिक वन बनेका छ्न। भनेको बेला घाँस काट्न नपाइने हुँदा भैंसीपालन व्यवसाय पनि लोप हुने अवस्थामा छ। पिउने पानी नै नभएपछि गाउँ रित्ता पश्चिम सुर्खेतको चौकुने गाउँपालिका५ रेक्चाका गाउँ रित्तिने अवस्थामा छन्। पिउने पानी अभावका कारण यो गाउँबाट बसाइँसराइ बढ्दो रहेको वडा सदस्य तपेन्द्र बुढा क्षेत्री बताउँछन्। उनका अनुसार रेक्चामा पानीको मुख्य स्रोत भनेकै आकासे पानी हो। त्यसबाट कुवा र तालमा जम्मा भएको पानीले स्थानीयहरू तिर्खा मेटाउँछन्। विवाह, व्रतबन्ध तथा मृत्यु संस्कारमा मात्रै गाउँको सहमति अनुसार दुई चार गाग्री बढी पानी दिइन्छ। पानीकै कारण यहाँको बसाइँसराइ बढेको छ, वडा सदस्य बुढा क्षेत्रीले भने, समस्या समाधानका लागि अड्डादेखि अदालतसम्म धाइसक्यौं। समस्या उस्तै छ। पाँच वर्ष पहिले १ सय ८० घरधुरी भएको रेक्चामा हाल ७० घर मात्रै रहेको वडा सदस्य बुढा क्षेत्रीले बताए। सिंगै गाउँ बसाइँ सर्यो दैलेखको महावु गाउँपालिका५ कासिकाँधको सिंगै गाउँ नै बसाइँ सरेको छ। कासिकाँध गाउँमा पुराना बस्ती देखिए पनि मानिसको चहलपहल शून्य प्रायः छ। बस्तीमा फाट्टफुट्ट ज्येष्ठ नागरिकहरू भेटिन्छन्। पछिल्लो समय कासिकाँधका गाउँमा सडक पुगेको छ। तर, सोही सडकमा गुडेका सवारीसाधन चढेर युवाहरू सहर पसेपछि अहिले त्यहाँ मलामी पनि नभेटिने अवस्था छ। कासिकाँधका रिजाल, आचार्य, खत्री, राउत र बाझखर्क टोल सुनसान छन्। २०७८ सालको जनगणनाअनुसार त्यहाँका ३८ घरमा ३ सय ६६ जनाको बसोबास थियो। हाल गाउँमा १७ घरमा १ सय २० जना मात्रै रहेको स्थानीय अगुवा धनबहादुर थापाले बताए। सहरी क्षेत्रमा बसाइँ सर्ने क्रम बढेसँगै गाउँ रित्तिएको महावु गाउँपालिका५ का वडाध्यक्ष दीपबहादुर शाहीले बताए। बसाइँसराइ रोक्न पालिकाले कृषिमा लगानी बढाउँदै गएको उनले बताए। कृषिमा आधुनिकीकरण आवश्यक भएकाले स्थानीय सरकार किसानसँगको सहलगानीमा काम गर्न तयार भए पनि निकै कम मात्र व्यावसायिक खेतीमा लागेका छन्। गाउँमा सुविधा बढ्दै गएको छ तर गाउँमा मानिसहरू परदेशीतिर छन्। गाउँमा विकास पुगे पनि मानिसहरू सहर वा विदेश जाने थालेपछि गाउँ रित्ता छन्। गाउँमा विकास पुग्यो, युवा अडेनन् सुर्खेतको पञ्चपुरी नगरपालिका१ हाँसेगाउँ, फार्सेकाँडा र भक्तडीका बस्ती पछिल्लो समय पातलिँदै गएका छन्। गाउँमा सडक सञ्जाल जोडिए पनि खानेपानी अभावले गाउँलेहरू बस्ती छाडेर बसाइँ सर्न बाध्य छन्। यो वडाबाट हालसम्म करिब डेढ सय घरधुरी बसाइँ सरेर गइसकेको पूर्ववडाध्यक्ष धनबहादुर थापाले बताए। उनले भने, पहिले बाक्लो गाउँ थियो, अहिले घरहरू छन् तर मान्छे छैनन्। बसाइँसराइले गर्दा मान्छे रित्तिए। युवाहरू कालापहाड गएपछि सुनसान जुम्लाको मालिकावोता गाउँ। तस्बिर : बिस्नप्रसाद न्यौपाने यस्तै कालीकोटको खल्ला गाउँपालिका पनि रित्तिँदै गएको छ। पुराना काठले सजाइएका आकर्षक घरहरू छन्। तर, घरभित्र मान्छेहरू छैनन्। स्थानीय टिकाराम न्यौपानेले भने, मानिसहरू रोजगारी, व्यापार व्यवसाय लगायतका अन्य कामका लागि कालापहाड र सहरतिर लागे। गाउँका घरहरू उजाड बन्दै गएका छन्। गाउँका घर आँगनबाट मुगु रारा जाने सडक गएको छ। विकासका अन्य पूर्वाधारहरू पनि बनिरहेका छन्। तर, मानिसहरू धमाधम गाउँ छोड्दै छन्। गाउँमा भएको विकासको उपभोग गर्ने मानिस छैनन्। निकै आकर्षक देखिने तिलागुफाका धेरै गाउँहरू पछिल्लो समय बसाइँसराइका कारण उजाडिँदै जान थालेका छन्। यस्तै जुम्लाको मालिकावोता गाउँ पनि सुनसान छ। घरहरू गमक्कै छन्। मानिसहरूको चहलपहल फाटफुट छ। मानिसहरू रोजगारीका लागि कालापहाड गएपछि गाउँ खाली छ। व्यवस्था फेरियो, अवस्था उस्तै गाउँमा संघीयता आयो। घर आँगनमै सरकार आए। तर, मानिसहरूलाई संघीयता र सुविधाले पनि गाउँमा रोकेन। कर्णालीका शैक्षिक अभियान्ता हरिहर बस्नेतले भन्छन्, यस्तै गतिले गाउँका मानिसहरूको बसाइँसराइ हुँदै गयो भने थप समस्या हुने निश्चित छ। सरकारले गाउँमै बस्न बाध्य हुने गरी नीति, योजना र कार्यक्रम ल्याउनै पर्छ। गाउँमै मानिसहरूको भविष्य देखाउनुपर्छ। राम्रा विद्यालय, सुविधायुक्त अस्पताल, आम्दानीका स्रोत र अवसरहरू गाउँ केन्द्रित बनाउनुपर्छ। संघीयताको मर्मअनुसार विकेन्द्रीकरणको नीति गाउँमा पुगेको उनको भनाइ छ। व्यवस्था फेरियो, बस्नेत भन्छन्, तर जनताको अवस्था फेरिएन्। यसैकारण स्थानीयले बसाइँसराइको बाटो समातेका छन्। विकासका कारण विकट गाउँ सुगम बनेका छन्। पहरा फोरेर बनाइएका सडक हुँदै गाउँमा गाडी गुडेका छन्। सहरबजारका भन्दा पूर्वाधार सम्पन्न विद्यालय गाउँमा ठडिएका छन्। स्वास्थ्यचौकी गाउँमै छन्। सञ्चारको सुविधा पुगेको छ। तर, पनि गाउँमा बस्ने मानिस घट्दै गएका छन्। त्यसको कारण जनताको अपन्वत्वको विकास भएन् र नेतृत्वको अपन्वत्वको विकास हुन थाल्यो। विकास थपिँदै गए पनि शिक्षादीक्षा, रोजगारी तथा अन्य विभिन्न कारणले सहरबजारमा झर्नेको सख्या नरोकिएसँगै ग्रामीण बस्तीमा प्रयोगविहीन अवस्थामा रहेका पुराना घर जीर्ण भएका छन्। यहाँको बसाइँसराइको अवस्था चिन्ताजनक छ। यो रोकिनुपर्छ। महिला अधिकारकर्मी छाया सुनारले गाउँमा पर्याप्त रोजगारीका अवसर र जीवीकोपार्जनका सम्भावनाहरू कम भएकै कारण गाउँ रित्तिँदै गएको बताउँछिन्। उनले भनिन्, गाउँमा राजनीतिक नेतृत्व पनि पहुँचवालाकै छ। अन्य गतिविधि पनि केही मानिसहरूको कब्जामा छ। विकास जति डोजरका लागि छ। मानिसहरू कसका लागि गाउँ बस्छन्। मानिसले गर्न काम पनि डोजरलाई दिने, मानिसले खन्न सक्ने सडक पनि कमिसनको खेलमा डोजरवालालाई दिने भएकाले गाउँमा मानिसहरूलाई कामै पाउन समस्या छ। भएका काममा फेरि समयमै ज्याला नपाउने पनि समस्या छ। त्यसैले थोरै भए पनि कमाई गर्नका लागि परदेश जान मानिसहरू बाध्य छन्। गाउँ समाजका लागि केही गर्छु भनेर अगाडि बढ्ने समाजसेवीलाई दिन दहाडै लखेट्ने काम भयो। हुने खानेहरू सहरमा जग्गा जमिन किनेर बस्न लागे। गरिब निमुखाहरू भारतलगायत तेस्रो मुलुकमा जान बाध्य भए। मनराज शाही,शुभकालिका गाउँपालिका, कालीकोट गाउँमा राजनीतिक नेतृत्व पनि पहुँचवालाकै छ। अन्य गतिविधि पनि केही मानिसहरूको कब्जामा छ। विकास जति डोजरका लागि छ। मानिसहरू कसका लागि गाउँ बस्छन्। छाया सुनार,महिला अधिकारकर्मी गाउँमै मानिसहरूको भविष्य देखाउनुपर्छ। राम्रा विद्यालय, सुविधायुक्त अस्पताल, आम्दानीका स्रोत र अवसरहरू गाउँ केन्द्रित बनाउनुपर्छ। यस्तै गतिले गाउँका मानिसहरूको बसाइँसराइ हुँदै गयो भने थप समस्या हुने निश्चित छ। हरिहर बस्नेत, शैक्षिक अभियन्ता हराउँदै गाउँले जीवन एक दशक अघिसम्म जुम्लाका गाउँहरू वरपर, तलमाथि बस्ती बाक्लो थियो। जुम्ला सिंजाका शक्तिसिंह खत्रीले भन्छन्, सबै घरघरमा मानिस टन्न हुन्थे, निकै रमाइलो थियो। चाडपर्वमा छुट्टै रौनक र उल्लासमय वातावरण हुने गर्दथ्यो। साथीभाइको ठूलो जमघट हुने गथ्र्यो। दसैंको सराय नाच हेर्न होस् वा तीजको मेला हेर्न, तिहारमा देउसीभैली खेल्न वा भजनकीर्तन कुनै पनि मेला महोत्सवमा धेरै मानिसको उपस्थिति हुने गर्दथ्यो। कुनै पनि चाडपर्व आउँदा भने मनमा छुट्टै किसिमको आनन्दको अनुभूति हुन्थ्यो। कुनै यस्तो चाडपर्व थिएन, जहाँ हर्ष उमंग नहोस्। गाउँमा मेलापात गर्दा होस् या गाईबाख्रा चराउन वन जंगलमा जाँदा कति रमाइला थिए। वर्षायाममा होस् या हिउँदमा जुनसुकै समयमा पनि गाउँघरमा छुट्टै उल्लास हुने गर्दथ्यो। तर, आजभोलि ती सबै कुरा इतिहास बनेका छन्। गाउँमा मानिसहरूको चहलपहल नै निकै कम छ। सुनसान बन्दै गएका छन् गाउँ। समाज आधुनिकतातर्फ लम्किँदै गर्दा गाउँबस्तीहरू खाली हुँदै गएका छन्। पहिले हराभरा हुने गाउँका खेतीयोग्य जमिन बाँझै छन्। प्रत्येक घरमा कम्तीमा ६७ जना परिवारका सदस्य हुने घरमा अहिले वृद्ध बुबाआमा मात्र भेटिन्छन्। जुम्लाको सिजा गाउँपालिका पूर्वअध्यक्ष देवलसिंह रावल भन्छन्, गाउँमा भएका घरहरू प्रायः खाली छन्। मानिसहरू बढी सुविधाभोगी भएकाले पनि गाउँ रित्तिएका हुन्। यस्तै कालीकोटका सामाजिक अभियन्ता बीपी विश्वकर्माले नेपालको राजनीतिक अवस्थाकै कारण गाउँमा मानिसहरू बस्न नसक्ने अवस्था आएको बताउँछन्। राजनीतिक परिवर्तन जेजति भए ती सबै सत्ता र शक्तिका लागि मात्र भए, उनी भन्छन्, राजनीतिक व्यवस्था जति फेरिए पनि जनताका समस्याहरू झन् जटिल हुँदै गए। हिजो गरिब निमुखा जनताको हकअधिकार सुनिश्चित गर्न भन्दै, गरिब जनताको टाउकोमा टेकेर एकापसमा लडाउने शासकहरूको जीवन र जीवन शैलीमा धेरै ठूलो परिवर्तन भयो तर परिवर्तनका लागि ज्यान आहुती दिने सर्वहारा वर्गको स्थिति झन् जटिल बन्दै गएको छ। मुठ्ठीभर मानिसहरू परिवर्तन आयो भन्छन्। केलाई परिवर्तन भन्ने ? गरिबी कै कारण गाउँलेहरू विस्थापित हुन पुगेको उनको भनाइ छ। मानिसहरू पनि परदेशी भएका छन्, विश्वकर्मा भन्छन्, स्वास्थ्य, शिक्षालगायत आधारभूत आवश्यकता पनि पूरा हुन सकेका छैनन्। गरिबीका कारण अवसरको खोजीमा आज गाउँ बस्तीहरू रित्तिएका छन्। कालीकोट शुभकालिका गाउँपालिकाका मनराज शाही गाउँबाट विस्थापित हुने परिस्थिति माओवादी जनयुद्धबाट सुरु भएको बताउँछन्। त्यतिखेरदेखि सुरु भएको यो क्रम अझै पनि रोकिएको छैन, शाही भन्छन्, गाउँघरमा बनेका विकासका पूर्वाधारहरू जनयुद्धका नाममा पूरापूरा ध्वस्त पार्दै हिँड्यौं। विनाश अति भयो, तर विकास केही गर्न सकेनौं। गाउँ समाजका लागि केही गर्छु भनेर अगाडि बढ्ने समाजसेवी, शिक्षक वर्ग टाठाबाठा, पैसावाला र हुने खाने वर्गलाई दिनदहाडै लखेट्ने काम भयो। गाउँ घरमा बस्न नसक्ने वातावरण सिर्जना भयो। हुने खानेहरू सहरमा जग्गा जमिन किनेर बस्न लागे। गरिब निमुखाहरू भारत लगायत तेस्रो मुलुकमा जान बाध्य भए।"
मिसन२०२६ को लक्ष्य सफल हुन्छ,"काठमाडौं : राष्ट्रिय खेलकुद परिषद् (राखेप) का सदस्यसचिव टंकलाल घिसिङले मिसन२०२६ को लक्ष्य विशेष प्रशिक्षणमा रहेका खेलाडीबाट पूरा हुनेमा विश्वस्त रहेको बताएका छन्। राखेपअन्तर्गत राष्ट्रिय टिम तयारीको व्यवस्थापनमा आइतबार भएको विशेष प्रशिक्षणअन्तर्गत एन्टी डोपिङ र खेल पोषण कक्षाको समापन कार्यक्रममा घिसिङले सो विश्वास व्यक्त गरेका हुन्। १९ औं एसियाली खेलकुद सम्पन्न भएलगत्तै हामीले २०औं एसियाली खेलकुदमा स्वर्णसहित दोहोरो अंकमा पदक जित्ने लक्ष्यसहित मिसन२०२६ अन्तर्गत विशेष तयारी प्रशिक्षण गत आर्थिक वर्षदेखि सुरु गरेका थियौं। हाम्रो यो तयारी करिब तीन वर्षसम्म सञ्चालन हुनेछ, सदस्यसचिव घिसिङले भने, यो अवधिको प्रशिक्षणमा सहभागी हुने तपाईं खेलाडीहरूबाट लक्ष्य हासिल गर्न सकिन्छ भन्ने विश्वास छ। घिसिङले प्रशिक्षणलाई थप प्रभावकारी बनाउन विदेशी प्रशिक्षक झिकाउने वा खेलाडीलाई विदेशमा पठाउने विषयमा योजनासहित खाका पेश गर्न सम्बन्धित राष्ट्रिय खेल संघलाई निर्देशन दिँदै तालिमले मात्र नपुग्ने भएकाले विश्वका स्तरीय खेलाडी र टिमसँग प्रतिस्पर्धा गर्नु पर्नेमा जोड दिए। उनले सातदोबाटोमा खेलाडीका लागि फिट्नेस सेन्टर निर्माणको काम चाँडै सकिने जानकारी गराउँदै स्पोर्ट्स साइन्स ल्याबलाई आवश्यक पर्ने सामग्री खरिदको प्रक्रिया पनि सुरु भइसकेको बताए। राष्ट्रिय टिम तयारीका निर्देशक दीपक विष्टले सबैको संयुक्त प्रयासबाट मिसन सफल हुने विश्वास व्यक्त गरे। प्रशिक्षकका तर्फबाट भलिबलका मुख्य प्रशिक्षक जगदीश भट्टले प्रशिक्षणका दौरान हुने विभिन्न कक्षाले ऊर्जा थप्नुका साथै मनोबल पनि बढाएको बताए। हाङझाव एसियाडको करातेमा ऐतिहासिक रजत जितेकी एरिका गुरुङले तयारी राम्रो भएकाले सुखद नतिजा प्राप्त हुने विश्वास व्यक्त गर्दै तालिम फाइदाजनक भएको बताइन्। मंसिर १ गतेदेखि सुरु भएको विशेष प्रशिक्षणमा कराते, बक्सिङ, उसु, एथलेटिक्स, जुडो, कुस्ती, पुरुषमहिला कबड्डी, महिला भलिबल र गल्फका ८५ खेलाडी र १९ प्रशिक्षक समावेश छन्। गत आर्थिक वर्षदेखि पदकको बढी सम्भावना भएका विभिन्न खेलका खेलाडीलाई समावेश गरी विशेष तयारी प्रशिक्षण सुरु गरिएको हो। एसियाली खेलकुदको कुनै पनि संस्करणमा नेपालले दोहोरो अंकमा पदक जित्न सकेको छैन। एसियाली खेलकुदमा नेपाल अहिलेसम्म स्वर्णविहीन छ। सन् १९८६ मा दक्षिण कोरियको सियोलमा भएको एसियाली खेलकुदमा नेपालले बक्सिङ र तेक्वान्दोमा समान ४४ गरी ८ कांस्य पदक जितेको थियो। संख्याका हिसाबले त्यो नै नेपालले हालसम्म एसियाली खेलकुदमा जितेको सर्वाधिक पदक हो।"
मनहरीमा बाघको आक्रमणबाट वृद्धाको मृत्यु,हेटौंडा : मकवानपुरको मनहरी गाउँपालिका५ बसन्तपुर गुम्बाटोलमा बाघको आक्रमणबाट एक वृद्धाको मृत्यु भएको छ। स्थानीय धनबहादुर रुम्बाको श्रीमती ७२ वर्षीया कान्छिमाया रुम्बाको बाघको आक्रमणबाट मृत्यु भएको जिल्ला प्रहरी कार्यालय मकवानपुरले जनाएको छ। आइतबार साँझ ५ बजेको समयमा घर नजिकैको खोल्सामा बाघले आक्रमण गरेको जनाइएको छ। उक्त घटनापश्चात् बसन्तपुर गाउँ त्रसित बनेको छ। मृतक रुम्बा घरनजिकै बारीमा घाँस काट्न गएकोमा अबेरसम्म नफर्किएपछि खोजी गरिएको थियो। आफन्तले खोजी गर्दै जाने क्रममा घरबाट करिब ५०० मिटर पूर्व शरीरमा चोट लागेको मृत अवस्थामा फेला परेको प्रहरीले जनाएको छ। मनहरीमा ४ महिनाअघि भैंसीले हानेर बाघ मरेको थियो। गत ५ भदौमा मनहरी गाउँपालिका ६ प्रतापुरका बलबहादुर राईको गोठमा बाँधेको भैंसीलाई आक्रमण गर्ने क्रममा उल्टै भैंसीले प्रतिकार गर्दा बाघ मरेको प्रहरीको घटना मुचुल्का र चितवन राष्ट्रिय निकुञ्जको प्राविधिक टोलीको रिपोर्टले दाबी गरेको थियो।
मानव विकास सूचकांकमा सबैभन्दा पछि मधेस प्रदेश,"जनकपुरधाम : मानव विकास सूचकांकमा सबैभन्दा पछि मधेस प्रदेश रहेको प्रदेश सरकारको एक प्रतिवेदनले औंल्याएको छ । मधेस प्रदेश नीति तथा योजना आयोगले गरिबीको दर उच्च रहेको र मानव विकास सूचकांकमा मधेस प्रदेशको अवस्था निकै खस्किएको प्रतिवेदन आइतबार सार्वजनिक गरेको हो । मानव जीवनमा प्रत्यक्ष प्रभाव पार्ने शिक्षा, स्वास्थ्य, रोजगारी र पूर्वाधार विकास जस्ता पक्ष मानव विकास सूचकांकमा पर्छन् । आयोगको प्रतिवेदनमा बहुआयामिक गरिबीको दर मधेसमा २४०२ प्रतिशत छ । गास, बास, कपासको समस्या र बिरामी हुँदा उपचार गराउन नसक्ने अवस्थालाई बहुआयामिक गरिबीको सूचीमा राखिन्छ । जसमा समग्र मुलुकको बहुआयामिक गरिबीदर २० प्रतिशत छ । बहुआयामिक गरिबीमा मधेस प्रदेश दोस्रो नम्बरमा छ । मधेसमा आर्थिक गरिबीदर २२५३ छ । जसमा देशको समग्र आर्थिक गरिबीमा मधेस दोस्रो नम्बरमा छ । मानव विकास सूचकांकमा मधेस प्रदेश सबैभन्दा पछाडि रहेको तथ्यांकले देखाउँछ । मधेस प्रदेशमा समग्र गरिबीको दर र बहुआयमिक गरिबी दर आधार वर्ष (आव २०७५०७६) मा क्रमशः २७७ र ४७९ प्रतिशत थियो । त्यसमा सुधार भई आव २०७९८० मा क्रमशः २२५३ र २४२ प्रतिशत पुगेको छ । जुन योजनाले समग्र गरिबीको दर २१ प्रतिशतमा झार्ने भनी लिएको लक्ष्यभन्दा कम हो । त्यस्तै विकास सूचकांक ०४२१ बाट ०५१९ मा वृद्धि भएको छ । तर, मानव विकास सूचकांकमा मधेस अरू प्रदेशभन्दा पछाडि रहेको तथ्यांकले देखाउँछ । महोत्तरी र रौतहटको अवस्था सबैभन्दा कमजोर छ । पहिलो आवधिक योजनाले प्रतिव्यक्ति आय १ हजार अमेरिकी डलर पुयाउने लक्ष्य लिएकोमा आव २०७९८० सम्म ८७५ अमेरिकी डलर मात्र पुगेको अनुमान छ । मधेस प्रदेशको प्रथम आवधिक योजनाले योजना अवधिमा औसत वार्षिक आर्थिक वृद्धिदर ९० प्रतिशत हुने प्रक्षेपण गरिएको थियो । योजना अवधिको पहिलो वर्षदेखि नै विश्वव्यापी फैलिएको कोभिड १९ र त्यसपछि रुस युक्रेन युद्धको कारण विभिन्न वस्तुको आपूर्ति शृंखला खलबलिएको र पेट्रोलियम पदार्थलगायतका वस्तुमा भएको मूल्य वृद्धिको असरले आर्थिक वृद्धिदरको लक्ष्य हासिल हुन नसकेको प्रतिवेदनमा उल्लेख छ । आन्तरिक तथा बाह्य कारणले गर्दा योजना अवधिमा औसत आर्थिक वृद्धिदर २५ प्रतिशतमा सीमित हुने अनुमान छ । योजना अवधिको अन्तिम वर्ष आर्थिक वृद्धिदर ३८ प्रतिशतमा सीमित रहने प्रारम्भिक अनुमान छ । थोक तथा खुद्रा व्यापार, गाडी तथा मोटरसाइकल मर्मत सेवा क्षेत्रको योजना अवधिको औसत वृद्धिदर ऋणात्मक छ भने उत्पादनमूलक उद्योगको वृद्धिदर न्यून छ । आधार वर्ष २०७९८० मा मधेस प्रदेशको आर्थिक वृद्धिदर १५ प्रतिशत थियो । प्रतिव्यक्ति कुल गार्हस्थ्य उत्पादन ८६८ अमेरिकी डलर पुग्ने अनुमान थियो । त्यस्तै, आर्थिक वर्ष २०८००८१ मा मधेश प्रदेशको आर्थिक वृद्धि ३८ प्रतिशत रही प्रतिव्यक्ति कुल गार्हस्थ्य उत्पादन ८९२ अमेरिकी डलर पुग्ने अनुमान छ । मुलुकमा विगतका आवधिक योजनाहरूमा आर्थिक वृद्धिदरको लक्ष्य उच्च रहने तर उपलब्धि न्यून रहने परम्परालाई तोड्दै मधेस प्रदेशको दोस्रो आवधिक योजनामा यथार्थपरक र प्राप्त गर्न सकिने आर्थिक वृद्धिदरको लक्ष्य प्रक्षेपण गर्न ननलिनियर लिस्ट स्क्वायर मोडेलको प्रयोग गरिएको छ । आधार वर्ष २०७९०८० को कुल गार्हस्थ्य उत्पादनका आधारमा सोही वर्षको स्थिर मूल्यमा आर्थिक वृद्धिदरका अनुमानहरू प्रक्षेपण गरिएको छ । योजना अवधिमा औसत आर्थिक वृद्धिदर ६८ प्रतिशत रहने प्रक्षेपण गरिएको छ । प्राथमिक, द्वितीय र तृतीय क्षेत्रको औसत आर्थिक वृद्धिदर क्रमशः ४४ प्रतिशत, ८८ प्रतिशत र ७३ प्रतिशत हुने लक्ष्य राखिएको छ । अन्तरसम्बन्धित तथा सर्वोपरि विषय क्षेत्रअन्तर्गतका रणनीति तथा कार्यनीतिहरूको कार्यान्वयनको अवस्था हेर्दा ६० प्रतिशत रणनीति र ५७ प्रतिशत कार्यनीतिहरू कार्यान्वयनमा आएका छन् । आवधिक योजनामा अन्तरसम्बन्धित तथा सर्वोपरी विषयको कार्यान्वयनका लागि प्रस्ताव गरिएका १ सय ४३ वटा कार्यक्रमहरूमध्ये ५७ वटा अर्थात् ४० प्रतिशत कार्यक्रमहरू कार्यान्वयनमा आएका छन् । १ सय २९ वटा सूचक तय गरिएकामध्ये ७० वटा सूचकको मात्र प्रगति देखिएको छ । वन तथा वातावरण उपक्षेत्रबाहेक कुनै पनि उपक्षेत्रको प्रगति ५० प्रतिशतभन्दा माथि छैन । तथ्यांक व्यवस्थापन र मानव संसाधन विकास उपक्षेत्रहरूको प्रगति शून्य छ । जलवायु परिवर्तन, विपद् जोखिम न्यूनीकरण तथा व्यवस्थापनको कार्यको कार्यान्वयन प्रगति र सूचकको प्रगतिबीच तालमेल देखिँदैन ।"
पूर्वराष्ट्रपतिको भ्रमणको सन्देश,"पूर्वराष्ट्रपति सक्रिय राजनीतिमा आउनुअघि विचारशीलता, व्यावहारिकता र संवैधानिक गरिमा संरक्षणका विषयमा गम्भीर सोचविचार हुनु आवश्यक छ। पूर्वराष्ट्रपति विद्यादेवी भण्डारीको पार्टी राजनीतिमा प्रवेशको संकेतले नेपाली राजनीति एकपटक पुनः चर्चाको केन्द्रमा छ। मठमन्दिरहरूको भ्रमणको सिलसिलामा नेता तथा कार्यकर्ताहरूसँगको भेटघाट र देशदौडाहाले उनी पार्टीमा सक्रियताका लागि कार्यकर्ताको मनोभाव र जनाधार बुझिरहेकी छन् भन्ने लख काट्न सकिन्छ। उनले खुलेरै राजनीतिमा फर्किन्छु भनेकी त छैनन्, फर्किनका लागि बाटो बन्द नभएको बताउँदै आएकी छन्। राजनीतिमा फर्किइन् भने उनी पक्कै नेतृत्वमा रहनेगरी आउनेछन्। पहिलो राष्ट्रपति महिला बनेकी उनी एमालेको पहिलो अध्यक्ष महिलासमेत हुन सक्नेछन्। विदेशी राष्ट्रहरूमा पूर्वराष्ट्रपतिहरूको राजनीतिक पुनरागमन भई मन्त्री, सांसद बन्नुलाई सामान्यजस्तै लिइन्छ। नेपालका लागि भने यो नितान्त नयाँ र संवैधानिक नैतिकताका हिसाबले पनि हेरिनेछ। मदन भण्डारीको राजनीतिक विरासतको बलियो साथ र कार्यकर्ताको भरोसा भण्डारीमा छ। उनी राजनीतिक नेतृत्वमा आउँदा एमालेको एक पंक्तिमा उत्साह देखिन सक्छ। महिला सशक्तीकरणलाई प्रोत्साहन गर्न सक्छ। यहाँ एउटा महत्वपूर्ण चिन्ता पनि छ पहिले राष्ट्रपति पदमा रहेकी भण्डारीको राजनीतिक पुनरागमनले राष्ट्रपतिको गरिमामा आँच पर्ने त होइन ? हुर्किंदै गरेको गणतन्त्रको शोभा के होला भन्ने विषयलाई पनि नजरअन्दाज गर्नु हुँदैन। संविधानलाई संरक्षण गर्ने भूमिका निभाएको व्यक्ति पार्टी राजनीतिमा प्रवेश गर्दा कतै गरिमा र विश्वसनीयतामा कमी आउने सन्देह उत्पन्न हुन्छ। यसैले, भण्डारीको राजनीतिक आगमन सही ढंगले सोचविचार र तयारीको आधारमा हुनुपर्छ। ध्यान दिनुपर्ने अर्को पक्ष भनेको भण्डारी एमालेका लागि नभई नहुने अनिवार्य नेतृ हुन् कि होइनन् भन्ने पनि हो। त्यसको विश्लेषण सोही पार्टीका कार्यकर्ताहरूले नै गर्लान्। एमाले उपाध्यक्षसम्म रहेकी उनलाई सरकारदेखि राष्ट्रप्रमुखसम्मको अनुभव छ। दुईदुई पटक राष्ट्रप्रमुख बनेकी उनलाई किन राजनीतिमा आउनुपर्ने बाध्यता आइपर्यो भन्ने सवाल पनि अहिले उत्पन्न भएका छन्। राष्ट्रपति भइसकेको व्यक्तिले सामाजिक सेवा गर्न सक्ने थुप्रै पक्ष पनि छन्। महिला सशक्तीकरण, समानता, पर्यावरण, सीमान्तकृतहरूको आवाज बोक्ने अभियानको नेतृत्वदायी भूमिकामा काम गर्न सकिने हुन्छ। जुन विश्वका धेरै राष्ट्रप्रमुखहरूले अपनाएको बाटो पनि हो। यसबाट पदीय गरिमा अझै बढ्नेछ। संविधानले वञ्चित नगरेकाले राजनीतिमा फर्किनै हँदैन भन्ने धारणा पनि कदाचित उपयुक्त होइन। तथापि अब सक्रिय राजनीति गर्दा यसअघि पूरा हुन नसकेका कुन चाहिँ एजेन्डा स्थापित गर्न सकिन्छ ? त्यसको पूर्वयोजना भने हुनुपर्छ। पूर्वराष्ट्रपति सक्रिय राजनीतिमा आउनुअघि विचारशीलता, व्यावहारिकता र संवैधानिक गरिमा संरक्षणका विषयमा गम्भीर सोचविचार हुनु आवश्यक छ। यो पनि पढ्नुहोस यात्रा पोखरामा, तरंग देशैभरि"
