शीर्षक,विवरण
हाटबजार सञ्चालन कार्यविधि निर्माण गर्न कृषकसँग छलफल,अर्घाखाँची : अर्घाखाँचीको सन्धिखर्क नगरपालिकामा हाटबजार सञ्चालन कार्यविधि निर्माण सम्बन्धमा अगुवा कृषकहरू बीच अन्तरक्रिया कार्यक्रम सम्पन्न भएको छ। सन्धिखर्क नगरपालिकाको आयोजना र अर्घाखाँची सन्धिखर्क तरकारी उत्पादन तथा बजारीकरण समूहको समन्वयमा कार्यक्रम सम्पन्न भएको कृषि शाखा प्रमुख राजेन्द्र भट्टराईले बताए। हाटबजारमा तरकारी बिक्रीमा लागि रहने अगुवा कृषकहरूको सहभागिता रहेको थियो। हाटबजारमा भएको समस्याका बारेमा कृषकले भनाइ राखेका थिए। सन्धिखर्कमा प्रत्येक शुक्रबार बसपार्क र मंगलबार ट्राफिक लाइनमा लाग्दै आएको हाटबजार व्यवस्थित गर्ने विषयमा छलफल भएको थियो।
मंगलबार देशका यी स्थानमा हुने छ वर्षा,"काठमाडौं : मंगलबार कोशी प्रदेश,बागमती प्रदेश र गण्डकी प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। मंगलबार राति कोशी प्रदेश, बागमती प्रदेश र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको साथै उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
नेपाल निप्पोन चेम्बर अफ कमर्स एण्ड इन्डस्ट्रिज स्थापना,"काठमाडौं : नेपाल र जापान बीचको व्यापार, उद्योग, पर्यटन, र आर्थिक सम्बन्धलाई सुदृढ गर्न नेपाल निप्पोन चेम्बर अफ कमर्स एण्ड इन्डस्ट्रिज स्थापना गरिएको छ। सामाजिक सेवा मुलक गैरनाफामूलक कम्पनीका रूपमा दर्ता गरिएको यस संस्थाले नेपाल र जापानका उद्योगपति, व्यापारी, तथा व्यावसायिक समुदायबीच सहकार्य र समझदारीलाई प्रवर्द्धन गर्ने उद्देश्य राखेको छ। साथै, व्यापार, कृषि, उद्योग, र पर्यटनमा तथ्यांक तथा जानकारी संकलन गरी दुवै देशको विकासमा टेवा पुर्याउनेछ। प्रथम वार्षिक साधारण सभामा निर्वाचित अध्यक्ष, निर्वाचित उपाध्यक्ष साथै सञ्चालक सदस्यहरूको उपस्थिति थियो । निप्पोन चेम्बर अफ कमर्स एण्ड इन्डस्ट्रिजको कार्यालयको उद्घाटन जापानी दूतावासका मिशन उपप्रमुख तमुरा ताकाहिरोले गरेका थिए। यो चेम्बर कुनै मुनाफा वितरण नगर्ने गरी सञ्चालन गरिनेछ र आर्जित मुनाफा चेम्बरका उद्देश्यहरू पूरा गर्न मात्र खर्च गरिने व्यवस्था रहेको छ। सदस्य बन्न इच्छुक १८ वर्ष उमेर पुगेका नेपाली नागरिकले १० हजार शुल्क बुझाएर सदस्यता प्राप्त गर्न सक्नेछन्। तर सदस्यता हस्तान्तरण गर्न भने सकिने छैन। संस्थाले समाज कल्याण ऐन २०४९ तथा कम्पनी ऐन २०६३ अनुसार कानुनी प्रक्रिया पालना गर्दै वैदेशिक आर्थिक, प्राविधिक तथा वस्तुगत सहयोग लिनुपरेमा समाज कल्याण परिषद्को पूर्व स्वीकृति लिनेछ। यस चेम्बरको रजिस्टर्ड कार्यालय काठमाडौं महानगरपालिका२७ मा रहेको छ। चेम्बरको कोष सदस्यता शुल्क, अनुदान, तथा अन्य वैधानिक स्रोतबाट संकलन गरी सञ्चालन गरिनेछ।"
"जोन्टा, एनसेल फाउन्डेसन, युएनएफपीए र युनिसेफ नेपालबीच लैंगिक हिंसाविरुद्ध १६ दिने अभियानका लागि सहकार्य","काठमाडौं : विश्वभर मनाइने लैंगिक हिंसाविरुद्धको १६ दिने अभियानको अवसरमा, जोन्टा, एनसेल फाउन्डेसन, युएनएफपीए, र युनिसेफ नेपालले बालविवाह अन्त्यको लागि जनसचेतना जगाउन र संयुक्त पहलद्वारा यसको समाधान खोज्न योगदान पुर्याउने उद्देश्यले महिलाविरुद्धको हिंसा उन्मूलनका लागि अन्तर्राष्ट्रिय दिवसको अवसरमा एक विशेष कार्यक्रम आयोजना गरेको छ। कार्यक्रममा महिला नेतृत्वमा रहेका संस्थाहरू, निजी क्षेत्रका प्रतिनिधिहरू, र विभिन्न सरोकारवालाहरूले बालविवाह अन्त्यका समाधानबारे छलफल गरे। कार्यक्रमको उद्घाटन जोन्टाका अध्यक्ष बिना रानाले गरेका थिए। उनले बालविवाह रोक्न सबै पक्षको सहकार्य अपरिहार्य रहेकोमा जोड दिए। युनिसेफ नेपालकी डेप्यूटी रिप्रेजेन्टेटिभ टू नेपाल जी ह्युन राह, युएनएफपीए नेपालकी लैगिंक तथा मानव अधिकार विशेषज्ञ, कमला विष्ट, कलाकार प्रकाश सपुत, र एसडीजी स्टुडियोले शिरमै फुर्के रिबन शीर्षकको संगीत भिडियो सार्वजनिक गरे। यो भिडियो किशोर किशोरीहरूलाई बालविवाहका असरबारे सचेत गराउन युएनएफपीए र युनिसेफ नेपालले संयुक्त रूपमा बनाएका हुन्। नेपालमा बालविवाह अझै पनि लैंगिक समानता र महिला तथा किशोरीहरूको सशक्तिकरणको लागि प्रमुख चुनौती बनेको छ। यहाँ तीनमध्ये एक किशोरी १८ वर्षभन्दा पहिले नै विवाह गर्छन्, जसले गर्दा उनीहरूको स्वास्थ्य, शिक्षा, र आर्थिक अवसरमा गम्भीर असर पार्छ। महिला, बालबालिका, तथा ज्येष्ठ नागरिक मन्त्रालयका उपसचिव दीपक ढकालले भने, बालविवाह मानव अधिकारको उल्लङ्घन हो र यसलाई समाधान गर्न विभिन्न क्षेत्रको सहकार्य आवश्यक छ। महिला नेतृत्वमा रहेका संस्थाहरू र महिला सशक्तिकरणका कार्यक्रमहरूले लैंगिक हिंसाविरुद्ध अग्रणी भूमिका खेल्दै आएका छन्। यी संस्थाहरूले महिलाहरू र किशोरीहरूको वास्तविक आवश्यकता बुझेर दीर्घकालीन परिवर्तन ल्याउन सक्छन्। महिला अधिकारकर्मी तथा यूनाइटेड नेशनकी सीइडीएडब्ल्यु, कमिटी सदस्य बन्दना रानाले भनिन्, महिलाहरू र किशोरीहरूको विविध आवश्यकतालाई प्राथमिकतामा राखेर काम गर्ने संस्थाहरूले लैंगिक समानता प्रवर्धन गर्न र स्थायी परिवर्तन ल्याउन सक्षम छन्। निजी क्षेत्रले पनि बालविवाह अन्त्यका प्रयासहरूमा महत्वपूर्ण भूमिका खेल्न सक्छन्। स्रोत, प्लेटफर्म र आफ्नो प्रभावमार्फत, नेपाली व्यवसायहरूले लैंगिक समानता तथा बाल संरक्षण प्रवर्धन गर्ने निती आफ्नो कार्यस्थलमा समावेश गर्न सक्छन्। साथै, आर्थिक सशक्तिकरणका कार्यक्रमहरूद्वारा किशोरीहरू र महिलाहरूलाई बालविवाहको विकल्प उपलब्ध गराउन सक्छन्। यस कार्यक्रममा आफ्नो धारणा राख्दै एनसेलकी हेड अफ कर्पोरेट कम्युनिकेसन्स एण्ड सिएसआर, विशाखा लक्ष्मी खड्काले भनिन् नेपालको एक अग्रणी निजी क्षेत्रको रूपमा एनसेल समावेशी र समानतामा आधारित समाज निर्माणप्रति प्रतिबद्ध छ। एनसेलमा हामी लैंगिक हिंसाको अन्त्य गर्नु केवल सामाजिक आवश्यकता मात्र नभइ सबैको नैतिक जिम्मेवारी पनि हो भन्ने विश्वास राख्छौं। यस किसिमको विभिन्न क्षेत्रको साझेदारीहरूको माध्यमबाट, हामी यस सामूहिक प्रयासलाई प्रोत्साहन गर्न, समुदायलाई सशक्त बनाउन सक्ने वातावरण निर्माणतर्फ काम गर्न चाहन्छौं। बालविवाहको मूल समस्याहरू, जस्तै गरिबी, शिक्षा अभाव, र सीमित आर्थिक अवसरलाई समाधान गर्न महिला नेतृत्वमा रहेका संस्थाहरू, निजी क्षेत्र, र अन्य सरोकारवालाहरूको एकीकृत दृष्टिकोण आवश्यक छ। यस सहकार्यद्वारा बालविवाह अन्त्य गर्न सबै पक्षले आफ्नो अनुभव र स्रोत प्रयोग गरी योगदान गर्न सक्छन्। जोन्टा क्लब काठमाडौंकी अध्यक्ष बिना रानाले भने, लैंगिक हिंसा अझै पनि गम्भीर समस्या हो, जसलाई बालविवाहको बढ्दो दर र जलवायु परिवर्तनका खतराहरूले थप जटिल बनाएको छ। जोन्टा सेज नो टु भायोलेन्स अगेंस्ट वुमन अभियानमार्फत, हामी महिलाहरू, किशोरीहरू र समाजको उज्ज्वल भविष्य निर्माण गर्न प्रतिबद्ध छौं। २०१८ देखि जोन्टा इन्टरनेशनलले युएनएफपीएयुनिसेफ ग्लोबल प्रोग्राम टु इन्ड चाइल्ड म्यारिजलाई समर्थन गर्दै आएको छ। युनिसेफ, युएनएफपीए, र एनसेल फाउन्डेसनसँग सहकार्य गर्न पाउँदा हामी निकै हर्षित छ। कार्यक्रमको समापनमा, युनिसेफ नेपालकी जी ह्युन राहले भनिन् विभिन्न सहकार्यद्वारा हामी बालविवाहको चक्र तोड्न र महिलाहरू तथा किशोरीहरूलाई उनीहरूको सम्पूर्ण सम्भावनामा पुग्न सशक्त बनाउन सक्नेछौं। यो कार्यक्रम समानता र हिंसामुक्त समाज निर्माणतर्फको हाम्रो प्रारम्भ हो।"
उपनिर्वाचन : काठमाडौं  १६ मा घरदैलो अभियानको रौनक,"काठमाडौं : काठमाडौं महानगरपालिका  १६ मा हुन लागेको उपनिर्वाचनका लागि उम्मेदवारी दिएका उम्मेदवारहरूले घरदैलो अभियानलाई तीव्रता दिएका छन् । उपनिर्वाचन आउन केहि दिनमात्र बाँकी रहँदा उम्मेदवारहरूले घरदैलो अभियानलाई तीव्रता दिएका हुन् । मंसिर १६ गते हुने स्थानीय तह उपनिर्वाचनअन्तर्गत काठमाडौं महानगरपालिका  १६ को वडाध्यक्ष पदमा मा कांग्रेस,एमाले, रास्वपालगायत १० स्वतन्त्रसहित १८ जना उम्मेदवार कायम भएको निर्वाचन आयोगले जनाएको छ । सो वडाका लागि कांग्रेसले देवेन्द्र पाठक, एमालेले लक्ष्मीरत्न मानन्धर र राष्ट्रिय स्वतन्त्र पार्टीले रोजिना श्रेष्ठलाई उम्मेदवार बनाएको छ । त्यस्तै सोहि वडामा राप्रपा, नेकपा एककिृत समाजवादी, राप्रपा नेपााल, जसपाका उम्मेदवार पनि चूनावी मैदानमा छन् । यसअघिका वडाध्यक्ष मुकुन्द रिजालको निधन भएपछि सो वडामा उपनिर्वाचन हुन लागेको हो ।"
आइपीएल अक्सन : १ करोड १० लाखमा बिके १३ वर्षीय वैभव,काठमाडौं : १३ वर्षीय वैभव सूर्यवंशी एक करोड १० लाखमा बिकेका छन्। साउदी अरबको जेद्दामा जारी अक्सनमा राजस्थान रोयल्सले वैभवलाई १ करोड १० लाख बोली लगाएको हो। ३० लाखबाट सुरू भएको बोलकबोल १ करोड १० लाखमा टुंगिएको थियो। वैभवलाई राजस्थान र दिल्ली क्यापिटलले मोल लगाएको थियो। वैभव आइपीएल इतिहासकै कान्छो खेलाडी हुने भएका छन्। वैभव भारतको बी यु१९ टोलीबाट खेल्दै आएका छन्। विहारका वैभवले गत जनवरीमा १२ वर्षकै उमेरमा मुम्बईविरुद्ध डेब्यु गरेका थिए। फस्ट क्लास खेलमा पनि वैभवले भारतको कम उमेरमा डेब्यु गर्ने पूर्व क्रिकेटर सचिन तेन्दुकर र युवराज सिंहलाई पछि पारेका थिए। सचिन र युवराजले १५ वर्ष पुगेरमात्रै फस्ट क्लास खेलमा डेब्यु गरेका थिए। उनले यु१९ टेस्टमा छिटो सतक बनाउने कीर्तिमान कायम गरेका थिए। गत अक्टुबरमा चेन्नईको चिताम्बरम रंगशालमा अष्ट्रेलियाविरुद्ध कीर्तिमानी सतक हानेका थिए। उनले ५८ बलमा १४ चौका प्रहार गर्दै १०४ रन बनाएका थिए। उनले इंगल्यान्डका मोइन अलीको कीर्तिमान तोड्न भने दुई बलले पछि परेका थिए। यसअघि मोइन अलीले सन् २००५ मा ५६ बलमा सतक हानेका थिए। वैभव बाँया हाते ब्याटर हुन्। उनी वेस्ट इन्डिजका ब्रायन लारालाई आफ्नो आदर्श मान्छन्।
"चितवन राइनोजलाई धक्का, दक्षिण अफ्रिकाका मर्चेन्ट नआउने",काठमाडौं : नेपाल प्रिमियर लिग (एनपीएल) सुरु नहुँदै चितवन राइनोजलाई धक्का लागेको छ। दक्षिण अफ्रिकाका तीव्र गतिका बलर मर्चेन्ट डी ल्याङले एनपीएल गुमाउने भएपछि चितवनलाई धक्का लागेको हो। प्रशिक्षणका दौरान गम्भीर चोट लागेपछि मर्चेन्टले एनपीएल गुमाउने भएको हो। उक्त चोट रिकभर हुन ३ देखि ४ हप्तासम्म लाग्ने बताइएको छ। चितवनले उनको स्थानमा नयाँ खेलाडी ल्याउने जनाएको छ। सोमबार विज्ञप्ति जारी गरेर मर्चेन्टजस्तै वा अझ राम्रो खेलाडी अनुबन्धन गर्ने बताएको छ।
पहिले नै तर्सेर बीआरआई 'लिनै हुन्न' नभनौं : बाबुराम भट्टराई,"गोरखा : पूर्वप्रधानमन्त्री डाक्टर बाबुराम भट्टराईले देशको हितमा हुनेगरी बीआरआईको समर्थन गर्नुपर्ने तर्क गरेका छन्। सोमबार गृहजिल्ला गोरखाका पत्रकारहरूसँगको भेटमा डाक्टर भट्टराईले देशको हितमा हुने अनुदानका कार्यक्रम अघि बढाउनुपर्ने विचार व्यक्त गरेका हुन्। नेपाल विश्वका उदीयमान दुई ठूला शक्ति चीन र भारतको बीचमा रहेको र विश्वमहाशक्ति अमेरिकाले पनि चासो राख्ने क्षेत्र भएको हुनाले यी सबै शक्तिहरूसँग सन्तुलित मित्रवत् सम्बन्ध राख्नुपर्छ, उनले भने, हामी अहिले अल्पविकसित अवस्थामा छौं। विकासका निम्ति हामीले विदेशी पुँजी, प्रविधि, ज्ञान, सद्भावसँगसँगै व्यापारको आवश्यकता छ। त्यसका निम्ति हामीले जसरी भारत, अमेरिकालगायतसँग सहयोग लिँदै आएका छौं। त्यसरी नै चीनले अघि सारेको बेल्ट एण्ड रोड इनिसियटिभ (बीआरआई)का पनि नेपालको हित अनुकूलका पक्षलाई ग्रहण गरेर हामीले आफ्ना विकासलाई अघि बढाउनु पर्छ, मेरो कुरो यही हो। अनुदान परियोजनाहरू स्वीकार गर्नु हितकर हुने उनले बताए। सहयोगका परियोजना सञ्चालन गर्दा पनि जसले पनि आफ्नो देशको हितका लागि नै गर्ने हुन्छन्। दान, दक्षिणा, उपकार, परोपकारका लागिमात्र त कसैले पनि गर्दैन। तर, कतिपय अवस्थामाचाहिँ आफ्ना रणनीतिक स्वार्थ भएका ठाउँहरूमा सञ्चालन हुने गरी उनीहरूले अनुदान मात्र पनि दिने गर्छन्, डाक्टर भट्टराईले भने, जसरी अमेरिकाले रणनीतिक स्वार्थअनुकूलको भए पनि एमसीसी भनेर अनुदान त दिएको हो नि। स्वार्थ जसको पनि हुन्छ। बीआरआईमा पनि ऋण पनि छ, अनुदान पनि छ। हाम्रो आवश्यकता के हो, हाम्रो प्राथमिकता के हो भन्ने आधारमा छनोट गरेर राष्ट्रिय हितमा हुने गरी बीआरआई स्वीकार गर्नुपर्छ। पहिले नै तर्सेर लिनै हुन्न, हुँदै हुन्न भन्न नहुने आफ्नो स्पष्ट धारणा रहेको उनको भनाइ छ।"
धितोपत्र बोर्डको अध्यक्षमा सन्तोष नारायण श्रेष्ठ नियुक्त,काठमाडौं : सरकारले धितोपत्र बोर्डको अध्यक्षमा सन्तोष नारायण श्रेष्ठलाई नियुक्त गरेको छ। सोमबार बसेको मन्त्रिपरिषद् बैठकले श्रेष्ठलाई बोर्डको अध्यक्षमा नियुक्त गरेको एक मन्त्रीले अन्नपूर्णलाई बताए। अध्यक्ष नियुक्ति सिफारिसका लागि योजना आयोगको उपाध्यक्षको संयोजकत्वमा समिति बनेको थियो। समितिले आइतबार श्रेष्ठसहित डा नवराज अधिकारी र मुक्तिनाथ श्रेष्ठको नाम सिफारिस गरेको थियो। सोही सिफारिसको आधारमा मन्त्रिपरिषद् बैठकमा अर्थमन्त्री विष्णु पौडेलले प्रस्ताव पेस गरेका थिए। सोही आधारमा मन्त्रिपरिषद्ले उनीहरूमध्ये सन्तोष नारायण श्रेष्ठलाई धितोपत्र बोर्डको अध्यक्षमा नियुक्त गरेको हो। खिचातानीका कारण गत पुसदेखि धितोपत्र बोर्ड नेतृत्वविहीन थियो। सर्टलिस्टमा परेकाहरूको अन्तर्वार्तासमेत हिजो सकिएको थियो। आवेदन दिएकामध्ये कृष्ण कार्की र डा नवराज अधिकारीको अन्तर्वार्ता र प्रस्तुतीकरण आइतबार भएको हो। अन्तर्वार्तामा अर्का उम्मेदवार चिरिञ्जिवी चापागाईं भने अनुपस्थित थिए। आवेदकहरू सन्तोष नारायण श्रेष्ठ र मुक्तिनाथ श्रेष्ठको पहिले नै अन्तर्वार्ता भइसकेको थियो।
सिटी एक्सप्रेस मनी ट्रान्सफरलाई मध्यमस्तरीय करदाता कार्यालयको विशेष अन्तरक्रिया कार्यक्रममा सम्मान,"काठमाडौं : सरकारलाई बढी कर बुझाउने सिटी एक्सप्रेस मनी ट्रान्सफरलाई मध्यमस्तरीय करदाता कार्यालयले सम्मान गरेको छ। गत हप्ता मध्यमस्तरीय करदाता कार्यालयमा आयोजित करदातासँगको अन्तरक्रिया कार्यक्रममा प्रमुख कर प्रशासक पार्वती शर्माले सिटी एक्सप्रेसका अध्यक्ष चन्द्र टण्डनलाई सम्मानित गरेका थिए। सम्मानका क्रममा कार्यालयको तर्फबाट बधाई तथा शुभकामना दिँदै शर्माले अन्य सम्पूर्ण करदाताले समेत सिटी एक्सप्रेस जस्तै समयमा कर तिर्ने करदाताको पहिचान बनाउन सबैलाई आग्रह गरे। सो कार्यक्रममा कर दातालाई कर इमान्दार भएर तिरिदिन कार्यालयको तर्फबाट अनुरोध गर्दै कर शिक्षा, बक्यौता असुली र आर्थिक ऐन २०८१ ले दिएका सुविधा बारे छलफल भएको थियो। सिटी एक्सप्रेसका अध्यक्ष चन्द्र टण्डनले कर तिर्नु करदाताको दायित्व मात्र नभएर कर्तव्य पनि हो र सबै जनाले पारदर्शी रूपमा कर तिरि समृद्ध नेपाल बनाउन सहयोग गर्नको लागी सम्पूर्ण ब्यक्तीहरुलाई अनुरोध पनि गरे। साथै मध्यमस्तरीय करदाता कार्यालयले व्यवसायीमैत्री सम्बन्धमा साथ काम गरेकोमा धन्यवाद दिए। मध्यमस्तरीय करदाता कार्यालयमा सिटी एक्सप्रेस, रेमिट्यान्स कम्पनीहरु मध्ये सबैभन्दा बढी कर बुझाएपछि उत्कृष्ट करदाताको रूपमा सम्मानित भएको हो। आर्थिक वर्ष २०७९८० को आय विवरण अनुसार रेमिट्यान्स तथा मनी ट्रान्सफरको कारोबार गर्ने मध्ये सिटी एक्सप्रेस धेरै कर तिर्ने कम्पनी बनेको छ। कम्पनीलाई मंसिर १ गते शनिबार राष्ट्रिय कर दिवस२०८१ को अवसरमा आन्तरिक राजस्व विभागले आर्थिक वर्ष २०७९८० मा सबैभन्दा बढी कर तिर्ने कम्पनीका रूपमा सम्मान गरेको थियो। कम्पनीलाई रेमिट्यान्स तथा मनी ट्रान्सफरको कारोबार गर्ने मध्येबाट सबैभन्दा धेरै आयकर दाखिला गरी राष्ट्रिय विकासमा योगदान पुर्याएको भन्दै सम्मान गरिएको हो। सिटी एक्सप्रेस मनी ट्रान्सफरले रेमिट्यान्स क्षेत्रमा आफ्नो छुट्टै पहिचान बनाउँदै १८ वर्षदेखि संसारभरबाट नेपालमा पैसा भित्र्याउन रेमिट्यान्स सेवा प्रदान गर्दै आइरहेको छ। हालै सिटी एक्सप्रेस मनी ट्रान्सफरले सिटी पे वालेटमार्फत अनलाइन भुक्तानीको सेवा सुचारु गरेको छ। सिटी पेबाट रेमिटेन्स भुक्तानी पनि गर्न सकिने कम्पनीले जनाएको छ।"
नेपाल कोरिया मैत्री नगरपालिका अस्पतालको भवन शिलान्यास,"भक्तपुर : मध्यपुर थिमी नगरपालिकाद्वारा सञ्चालित नेपाल कोरिया मैत्री नगरपालिका अस्पतालको नयाँ भवनको सोमबार शिलान्यास गरिएको छ। दक्षिण कोरिया सरकारको सहयोगमा निर्माण हुन लागेको दोस्रो चरणको सुविधा सम्पन्न भवनको उपप्रधान तथा सहरी विकासमन्त्री प्रकाशमान सिंहले एक समारोहका बीच शिलान्यास गरेका हुन्। भवनको शिलान्यास गर्दै उपप्रधान तथा सहरी विकास मन्त्री प्रकाशमान सिंहले नेपाल कोरिया मैत्री नगर अस्पतालले नेपाल सरकार र दक्षिण कोरियाको मित्रतालाई थप मजबुद बनाउँदै लगेको बताए। उनले तोकिएको समय अवधिमा भवन निर्माण गर्न सके स्थानीय बासिन्दाहरूलाई मात्र नभई भगिनी जिल्ला, पालिका हुँदै राष्ट्रियस्तरमा गुणस्तरीय स्वास्थ्य सेवा दिने अस्पताल बन्ने विश्वास व्यक्त गरे। समारोहमा विशेष अतिथि नेपालका लागि कोरियाका राजदूत टोइयोङ पार्कले दक्षिण कोरियाली सरकार नेपालसँग समन्वय गर्न पाउँदा खुसी रहेको जनाए। उनले सन् २००९ मा दक्षिण कोरियाली सरकारको सहयोगमा स्थापना भएको सो अस्पतालले १५ वर्षमै पालिकामा उपचारको खाँचो परेका जनताको लागि केन्द्र बनेको आफूहरूले पाएको बताए। अर्का विशेष अतिथि कोइका नेपालका लागि राष्ट्रिय निर्देशक मोहेन कोङले परियोजनाको मुख्य उद्देश्य नै भक्तपुर जिल्ला र भगिनी जिल्लाका बासिन्दाहरूको स्वास्थ्य अवस्था उकास्ने रहेकोले प्राप्त सहयोगबाट अस्पतालको भवनमात्र नभई अस्पताललाई नै व्यवस्थित रूपमा निर्माण गर्ने रहेको बताए। प्रतिनिधिसभा सदस्य तथा संघीय सांसद दुर्लभ थापाले अस्पतालले कोइकाको समन्वयमा नर्सिङ कलेज स्थापना गर्न खोजे पनि नेपाल कोरिया मैत्री नगर अस्पताल नगर अस्पताल भएको कारण स्वास्थ्य मन्त्रालयले समन्वय नगरी दिएकाले नर्सिङ कलेज स्थापना हुन नसकेको बताए। कार्यक्रमका अध्यक्ष एवं मध्यपुर थिमी नगरपालिकाका प्रमुख सुरेन्द्र श्रेष्ठले नगरपालिकाद्वारा सञ्चालित सो अस्पतालले वार्षिक एक लाख सेवाग्राहीलाई सेवा दिँदै आएको बताए। भवन निर्माण भइसकेपछि अस्पतालले नगरका स्थानीयलाई मात्र नभई भगिनी पालिका र जिल्लावासीलाई समेत सेवा दिने अपेक्षा राखिएको उनले बताए। उक्त भवन दक्षिण कोरियाली सरकारको करिब एक अर्ब रुपैयाँ सहयोग तथा कोइका नेपालको समन्वयमा निर्माण हुन लागेको हो।"
विदुरमा औद्योगिक प्रदर्शनी,"नुवाकोट: उद्योगीहरुको पहिचान र प्रवर्द्धनका लागि नुवाकोटको विदुरमा औद्योगिक प्रदर्शनी गरिएको छ। उद्योग तथा वाणिज्य कार्यालय नुवाकोटले १०औं उद्योग दिवसका अवसरमा विदुरमा औद्योगिक प्रदर्शनी तथा उद्यमीहरूलाई सम्मानित गरेको हो। दुई दिनसम्म सञ्चालित औद्योगिक प्रदर्शनीमा पाँच हजारभन्दा बढीले सहभागिता जनाएका थिए। उद्यमशील संस्कृति, राष्ट्रको समृद्धि भन्ने मुल नाराका साथ आयोजित औद्योगिक प्रदर्शनी तथा उद्यमी सम्मान कार्यक्रममा नुवाकोटका उद्योगीहरूले उत्पादन गरेका वस्तुहरू प्रदर्शनीमा राखेका थिए। कृषि, लत्ता कपडा, हस्तकला, अचार तथा मसलाजन्य, खाद्यान्न, बाँसजन्य सामग्री, फलामजन्य सामग्री, मौरीजन्य सामग्री, साबुन तथा ढाकाजन्य सामग्रीका एकसय १५ भन्दा बढी उत्पादित सामानहरू प्रदर्शनीमा राखिएको आयोजक उद्योग तथा वाणिज्य कार्यालय नुवाकोटले जनाएको छ। उद्यमीलाई विशेष प्रोत्साहन गर्नका लागि ६ जना उद्यमीहरूलाई सम्मान गरिएको छ। नुवाकोटमा सञ्चालित कृषि फर्म, बाख्रा फर्म, तारजाली उद्योग, पाइप उद्योग, क्यान्डी उद्योग लगायतका उद्योगका सञ्चालकहरू सम्मानित भएका हुन्। उद्योग तथा वाणिज्य कार्यालयले पाँच र विदुर नगरपालिकाले एक जना उद्यमीलाई सम्मानित गरेको हो। सम्मानित भएकाहरुमा विदुर नगरपालिका१२ माथिल्लो कठेरीमा सञ्चालित ज्ञानु लप्सी क्याण्डी उद्योगकी ज्ञानु तामाङ, तादी गाउँपालिका३ प्रभुडाँडामा सञ्चालित जलेश्वरी बाख्रा फर्मका रमेशकुमार बस्नेत, ककनी २ की नमुञ्जेत कृषि फर्मकी कान्छीमाया तामाङ, म्यागङ गाउँपालिका३ फासाङमा सञ्चालित वाइबा कृषि फर्मका प्रकाश तामाङ, विदुर १० मा सञ्चालित बागमती ग्याबिन बक्सका उपेन्द्र बुढाथोकी, विदुर५ पिपलटारमा सञ्चालित मनमैंजु इण्डष्ट्रिजका अमृतप्रसाद दुवा रहेका छन्।"
मुक्तिनाथ विकास बैंकका ग्राहकलाई जेनो फार्मेसी र निरभानामा विशेष छुट,"काठमाडौं : मुक्तिनाथ विकास बैंकका ग्राहकले जेनो फार्मेसी र निरभानाा विशेष छुट पाउने भएका छन्। आफ्नो ग्राहकहरुलाई थप सेवा दिन काठमाडौँ३,लाजिम्मपाटमा मुख्य कार्यालय रहेको जेनो फार्मेसी र निरभाना फिजियोथेरापी एण्ड वेल्नेस सेन्टरसँग विभिन्न औषधीहरु र स्वास्थ सम्वन्धी सेवाहरू (फिजियोथेरापी, ओस्टियोपैथी, नेचुरोप्याथी, प्राकृतिक चिकित्सा,आयुर्वेदिक चिकित्सा,अन्य) खरिद र डेलिभरीमा छुट प्रदान गर्ने गरी व्यावसायिक सम्झौता भएको हो। यस व्यावसायिक सम्झौतापश्चात मुक्तिनाथ विकास बैंकका कर्मचारीहरू र ग्राहकहरुले काठमाडौं३, लाजिम्पाट र भक्तपुर शाखा कार्यालयबाट विभिन्न औषधीहरू र स्वास्थ सम्बन्धी प्रोडक्टहरु खरिदमा विशेष २५ प्रतिशत सम्म छुट प्राप्त गर्न सक्नेछन् । साथै, बैंकले विकास बैंकले प्रर्वद्धन गरेको नेपालको पहिलो सामुहिक लगानी कोष मुक्तिनाथ म्युचुअल फण्ड यही आउँदो मंसिर महिना भित्र सार्वजनिक निष्कासन मार्फत् इकाईहरु बिक्रीमा ल्याउने भएको छ। यस कोषको प्रवर्द्धक मुक्तिनाथ विकास बैंक र योजना व्यवस्थापक मुक्तिनाथ क्यापिटल रहेको छ।"
नेपाली राष्ट्रिय महिला फुटबल टोली नगदसहित सम्मानित,"ललितपुर : जिनियस आईबि बर्ल्ड स्कुल ललितपुरले वार्षिक खेलकुद दिवस २०८१ को समापन समारोहमा नेपाली राष्ट्रिय महिला फुटबल टोलीलाई नगद सहित सम्मान गरेको छ। नेपाली सेनाको शारीरिक प्रशिक्षण केन्द्र लगनखेल ललितपुर मा आयोजित कार्यक्रममा साफ महिला फुटबल च्याम्पिएनसिप २०२४ मा उत्कृष्ट प्रदर्शन गरेबापत मुख्य प्रशिक्षक सहित २६ जना सदस्यहरूलाई प्रशंसा पत्रसहित नगद रु १ लाख ३० हजार विद्यालयका अध्यक्ष नवीन कुमार जोशीले हस्तान्तरण गरे। उक्त सम्मानले खेलकुदका माध्यमबाट राष्ट्रिय खेलाडीहरूप्रति कृतज्ञता व्यक्त गर्न र विद्यार्थीहरूलाई प्रोत्साहित गर्न महत्वपूर्ण भूमिका खेलेको कुरा विद्यालयका संस्थापक अध्यक्ष नवीन कुमार जोशीले व्यक्त गरे। उक्त कार्यक्रमलाई सम्बोधन गर्दै नेपाली महिला फुटबल टिमकी कप्तान अज्ञ्जिलाले यस प्रकारको सम्मानले खेलाडीहरूको मनोबल उच्च बनाउने बताउँदै जिनियस आईबी वर्ल्ड स्कूलप्रति आभार व्यक्त गरे। उनले खेलकुदको क्षेत्रमा अघि बढ्न यस्ता सम्मानहरूले ठूलो प्रेरणा दिने र अझ उत्कृष्ट प्रदर्शनका लागि ऊर्जा मिलेको कुरा बताए। कार्यक्रमको समापन समारोहमा विभिन्न प्रतिस्पर्धाका विजेता विद्यार्थीहरूलाई स्वर्ण, रजत र कास्य पदक प्रदान गरियो।"
चिसोबाट बचाउने पूर्वतयारी गर्न प्रधानमन्त्रीलाई आग्रह,"काठमाडौं : प्रधानमन्त्री केपी शर्मा ओलीलाई नेकपा (एमाले)को केन्द्रीय विपद् व्यवस्थापन तथा स्वयंसेवा विभागले तराई मधेस र देशभरका जिल्लाका नागरिकलाई चिसो मौसममा ठण्डीबाट बचाउने पूर्वतयारी गर्न आज ध्यानाकर्षण गराएको छ। प्रधानमन्त्री तथा मन्त्रिपरिषद्को कार्यालय, सिंहदरबारमा विभागका प्रमुख खिमलाल भट्टराईसहितको टोलीले जाडेको समयमा न्यानो कपडा र दाउराको अभावमा मधेस देशभरका विपन्न बस्ती र परिवारलाई बढी पीडा दिने गरेको सन्दर्भमा पूर्वतयारी गर्न आग्रह गरेको हो। ध्यानाकर्षण पत्रमा गत असोज ११ र १२ गते आएको अविरल वर्षाका कारण काठमाडौं उपत्यकाका साथै सिन्धुपाल्चोक, काभ्रे, रामेछाप, दोलखा, सिन्धुली लगायतका जिल्लामा धेरै बस्तीहरू डुबान र पहिरोमा परेकाले प्राकृतिक प्रकोपबाट उठिबास भएकाहरुलाई जाडो समयमा थप सुरक्षा प्रबन्ध गर्न राज्यका सम्बन्धित निकाय तथा संस्थाहरू लाग्नुपर्ने उल्लेख छ। प्रधानमन्त्री ओलीले उक्त ध्यानाकर्षण पत्रलाई गृह मन्त्रालयमार्फत सम्बन्धित निकायका सम्बोधनका लागि तत्काल पठाइने बताउँदै विपद्को पूर्व तयारी र विपद्पछिको खोज, उद्धारमा लाग्नुपर्नेमा बताए।"
वैदेशिक रोजगारमा विभिन्न देशमा पठाइदिन्छु भनी ठगी गर्ने ३ जना पक्राउ,"काठमाडौं : वैदेशिक रोजगारमा विभिन्न देशमा पठाइदिन्छु भनी ठगी गर्ने ३ जना पक्राउ परेका छन्। पक्राउ पर्नेमा धनुषा मिथिला नगरपालिका९ घर भई काठमाडौंको कागेश्वरी बस्ने ४१ वर्षीय रविन कोइराला, धादिङको सिद्धलेक गाउँपालिका७ घर भई काठमाडौंको नयाँबजार बस्ने ३६ वर्षीय पदम बहादुर भुजेल र झापाको बाह्रदर्शी गाउँपालिका३ घर भई काठमाडौं बूढानीलकण्ठ बस्ने ४१ वर्षीय कार्त्तिक लाल राजवंशी रहेका छन्। कोइरलाले अस्ट्रेलिया पठाउने भन्दै १ लाख, भुजेलले सर्बियाका लागि ३ लाख र राजवंशीले अल्बानिया पठाउने भन्दै ७ लाख ७० हजार रुपैयाँ लिएर सम्पर्कविहीन भएका थिए। बेरोजगार युवायुवतीहरूलाई आकर्षक तलबको प्रलोभनमा पारी विभिन्न देशहरूमा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्क विहीन भएकोपछि पीडितहरूले जाहेरी दिएका थिए। काठमाडौं उपत्यका अपराध अनुसन्धान कार्यालयको टोलीले उनीहरूलाई काठमाडौंको विभिन्न स्थानबाट पक्राउ गरेको हो। थप अनुसन्धान तथा कारवाहीको लागि वैदेशिक रोजगार विभाग पठाइएको छ।"
झापाको सताक्षीधाममा ५१ फिट अग्लो रुद्राक्षको शिवलिंग बनाइँदै,"झापा : झापाको ऐतिहासिक धार्मिक तथा पर्यटकीयस्थल सताक्षीधाममा ५१ फिट अग्लो रुद्राक्षको पार्थिव शिवलिंगमा धमाधम निर्माण गरिँदैछ। श्री शताक्षी गोवर्द्धन गौशाला र सताक्षीधाम धार्मिक तथा पर्यटन विकास समितिको संयुक्त आयोजनामा हुन लागेको गोरक्षा महोत्सव तथा महायज्ञको अवसरमा रुद्राक्षको सवा करोड दानाबाट ५१ फिट अग्लो शिवलिंग बनाउन लागेको गौशालाका संरक्षक तथा अध्यक्ष आचार्य नन्दकिशोर भारद्वाजले बताए। सताक्षीधाममा मार्बल, ढुङ्गा वा सिमेन्टीको शिवलिंग पनि बनाउन सकिन्थ्यो। तर, त्यसको महत्त्व भन्दा पनि रुद्राक्षको महत्त्व बढी छ, आचार्य भारद्वाजले भने, हाम्रो देशको रुद्राक्षको महत्त्व विश्वभरि चिनाउनु पर्यो, त्यसैले रुद्राक्षको शिवलिंग बनाउन लागेको हो। पर्यटन वर्षको विशेष आकर्षणका रुपमा पनि रुद्राक्षको शिवलिंग रहनेछ। विगत एक महिनादेखि निर्माण भइरहेको शिवलिंगका लागि झापा, मोरङ र सुनसरी गरी तीनै जिल्लाका भक्तजनहरूले रुद्राक्षका माला बनाइरहेका छन्। केही भक्तजनहरू यहाँ आएर पनि माला बनाउँदैछन् । त्यही रुद्राक्षको मालाबाट शिवलिंग बनाउने काम धमाधम भइरहेको उनले बताए। यही मंसिर १४ गतेदेखि २४ गतेसम्म हुने महोत्सवमा शिवलिंगको विशेष पूजाआर्चना गरिनुका साथै ७१ जना ब्राम्हनहरुले ९ दिनसम्म पाँच कुण्डमा रुद्र महायज्ञ गर्ने उनको भनाई छ। उनका अनुसार मंसीर १४ गते अखण्ड हरिनाम सङ्कीर्तन प्रारम्भ, १५ गते बाल चतुर्दशी उत्सव सतबिउ रोपण, १६ गते बिद्धत सम्मेलन तथा भण्डारा, १७ गते अनुष्ठान प्रारम्भ, पञ्चकुन्डिय श्री रुद्र महायज्ञ तथा ५१ फिट अग्लो रुद्राक्षको पार्थिव शिवलिंगमा विशेष अर्चना, रुद्री पाठ तथा श्रीलिंग महापुराण प्रारम्भ हुनेछन्। त्यस्तै मंसीर १८ गतेदेखि नियमित पञ्चक्ण्डीय महायज्ञ तथा रुद्री पाठ एवं श्री लिंग महापुराण प्रवचन, २० गते झापाका सामुदायिक विद्यालयका छात्रहरूबाट गोरक्षाको आवश्यकतामाथि प्रतिस्पर्धात्मक विचार गोष्ठी, २१ गते विवाह पञ्चमी, श्री सिताराम, तुलसी शालिग्राम विवाह महोत्सव, २२ गते कनकाई मातामा दुग्धाभिषेक, २३ गते नेपाल प्रहरी तथा उत्कृष्ट गौसेवक सम्मान र २४ गते गोरक्षा महोत्सवसहित धार्मिक कार्यक्रम सम्पन्न हुनेछ। लिंग महापुराण कथा प्रवचक विद्धत्वरेण्य आचार्य पं लक्ष्मीप्रसाद खतिवडा पाठपारायण आचार्य पं मदनमोहन अधिकारी रहने जनाइएको छ। महायक्षको तयारी अन्तिम चरण पुगेको र पूर्वपश्चिम राजमार्गमा गेट निर्माणको काम भइसकेको समितिका सचिव मदनमोहन अधिकारीले जानकारी दिए। महोत्सवमा करिब ४०० का हाराहारीमा अन्तर्राष्ट्रिय विद्वान वर्ग सहभागी हुने उनको भनाइ छ। हाल सताक्षीधाम गौशालामा ६६२ वटा गाईबाछा छन् भने बाहिर २१ सय ६० वटा रहेका छन्। गौशालाका लागि १५ जना कर्मचारी र गाईबाछाको आहाराका लागि मासिक ५ देखि ६ लाख खर्च हुने गरेको समितिले जनाएको छ।"
"नेपाल प्रिमियर लिगको टिकट खुला, यस्तो छ साधारण र भीआईपीतर्फको मूल्य","काठमाडौं : नेपाल प्रिमियर लिगको टिकट मूल्य सार्वजनिक गरिएको छ। नेपाल क्रिकेट संघ (क्यान)ले सोमबार खेलहरूको टिकट दर सार्वजनिक गरेको हो। क्यानले उद्घाटन, प्लेअप, फाइनल, नियमित खेल गरी छुट्टाछुट्टै टिकटको मूल्य राखेको छ। जसमा उद्घाटन खेलका लागि साधारणतर्फ ३ सय र भीआईपीतर्फ ७ सय मूल्य राखिएको छ। त्यस्तै प्लेअप खेलमा साधारणतर्फ ५ सय र भीआईपीतर्फ ७ सय मूल्य तोकिएको छ भने फाइनलमा साधाणतर्फ ५ सय भीआईपीतर्फ एक हजार मूल्य तोकिएको छ। त्यस्तै त्यसबाहेकका खेलमा साधारणतर्फ ३ सय र भीआईपीतर्फ ५ सय मूल्य तोकिएको छ। पूरा सिजनका लागि टिकट किन्दा २० प्रतिशत छुटको व्यवस्था क्यानले गरेको छ। सिजनका लागि पास लिनुपर्दा साधारणतर्फ ४४८० र भीआईपतर्फ ८२४० रुपैयाँ तोकिएको छ। टियु क्रिकेट मैदानमा मंसिर १५ गतेदेखि नेपाल प्रिमिय लिग हुँदैछ। उद्घटन खेलमा विराटनर र जनकपुर भीड्नेछ।"
परराष्ट्र मन्त्री आरजु राणाको चीन भ्रमण स्वीकृत,काठमाडौं : परराष्ट्र मन्त्री आरजु राणाको चीन भ्रमण स्वीकृत भएको छ। सोमबार बसेको मन्त्रिपरिषद् बैठकले परराष्ट्र मन्त्री राणाको चीन भ्रमण स्वीकृत गरेको सञ्चार तथा सूचना प्रविधि मन्त्री पृथ्बीसुब्बा गुरुङले बताए। उनका अनुसार परराष्ट्र मन्त्री राणाले मंसिर १३ देखि १५ गतेसम्म चीनको भ्रमण गर्नेछिन्। परराष्ट्र मन्त्रीको टोलीमा रहने व्यक्तिहरूको भ्रमण पनि स्वीकृत गरिएको मन्त्री गुरुङले बताए। प्रधानमन्त्री केपी शर्मा ओलीको मंसिर १७ गतेदेखि हुने चीन भ्रमणको पूर्व तयारीका लागि परराष्ट्र मन्त्री बेइजिङ जान लागेकी हुन्। यस अगाडि स्वास्थ्य उपचार गराएर जापानबाट बेइजिङ जाने तयारी गरे पनि डाक्टरको समय नमिलेपछि परराष्ट्रमन्त्री राणाले जापान भ्रमण स्थगित गरेकी थिइन्।
मानव तस्करीको आरोप लागेका कोशीका पूर्वमन्त्री अधिकारीविरुद्ध मुद्दा नचलाउने निर्णय,"विराटनगर : कोशी प्रदेशका पूर्वमन्त्री लिलाबल्लभ अधिकारीविरुद्ध मुद्दा नचलाउने निर्णय भएको छ। मानव तस्करीको आरोपमा पक्राउ परेका उनीविरुद्ध जिल्ला सरकारी वकिलको कार्यालय, काठमाडौंले मुद्दा नचलाउने निर्णय गरेको हो। बाँकी ११ जनाविरुद्ध भने काठमाडौं जिल्ला अदालतमा मुद्दा दर्ता गरेको छ। अधिकारीविरुद्ध पर्याप्त आधारहरू नभेटिएको बताइएको छ। सरकारी वकिल कार्यालयले जनक राई, दावा शेर्पा, कञ्चन देवकोटा, महेश पाण्डे, जुगल रिजाल, वीरबहादुर सुनुवार, गुडी राई, नवीन राई, दिवाकरबाबु भट्टराई, विष्णुप्रसाद भट्टराई र योगराज गौतमविरूद्ध मुद्दा दर्ता गरेको छ। आरोपित भनिएका तीन जना फरार छन्। गत कात्तिक २५ गते पूर्वमन्त्री अधिकारीलाई मानव तस्करीको आरोपमा प्रहरीले पक्राउ गरेको थियो। विराटनगरबाट पक्राउ गरेका उनलाई काठमाडौं ल्याइ हिरातमा राखेर अनुसन्धान गरिएको थियो। जापान भ्रमणमा जाने नाममा मानव तस्करी गरेको उनीमाथि आरोप थियो। घटना बाहिरिएपछि कोशी प्रदेशसभा सदस्यसमेत रहेका अधिकारीलाई अनुसन्धानको दायरामा ल्याउन चौतर्फी दबाब परेको थियो। नक्कली परिचयपत्र बनाई संगठित गिरोहलाई रकम बुझाएर जापान पुगेका तीन युवालाई जापानको अध्यागमनबाट फिर्ता गरिएलगत्तै त्रिभुवन अन्तर्राष्ट्रिय विमानस्थलबाट पक्राउ गरेर प्रहरीले अनुसन्धानको दायरामा ल्याएको थियो। नक्कली कागजात बनाएर जापान पुगेका रसुवाका कञ्चन देवकोटा खोटाङका दावा शेर्पा र जनक राईलाई प्रहरीले पक्राउ गरेर अनुसन्धान गरेको छ। तत्कालीन मन्त्री अधिकारी आर्ट्स काउन्सिल टोकियोले अक्टोबर २९ देखि नोभेम्बर ३ सम्मका लागि आयोजना गरिएको कल्चर एट होट कार्यक्रममा भाग लिन भनेर जापान गएका थिए। अधिकारीले भने तीन जनालाई आफूले हङकङमा भेटेको र फिर्ता ल्याएर नेपाल प्रहरीको जिम्मा लगाएको बताउँदै आएका थिए। तीन जनामध्ये शेर्पासँग खोटाङको ऐंसेलुखर्क२ को वडा सदस्यको नक्कली परिचयपत्र थियो भने देवकोटा र राईले कोशी प्रदेशको आन्तरिक मामिला तथा कानुन मन्त्रालयको कर्मचारीको परिचयपत्र बोकेका थिए। गिरोहको चलखेलका विषयमा आफू हङकङ पुगेपछि मात्र थाहा पाएको र जापान पुगेपछि नेपाल प्रहरीलाई खबर गरेको अधिकारीको भनाइ छ। आफूलाई प्रयोग गरेर मानव तस्करी भएको थाहा पाएपछि जापान पुगेर कार्यक्रममै सहभागी नभइकन अधिकारी फर्किएका थिए।"
जनमतका जिल्ला सचिवसहितका नेताहरू जसपामा प्रवेश,"वीरगञ्ज : जनमत पार्टीका केन्द्रीय सचिव तथा पर्सा जिल्ला सहइन्चार्ज र जिल्ला सचिव लगायत नेताहरू जनता समाजवादी पार्टी (जसपा) मा प्रवेश गरेका छन्। आइतबार वीरगञ्जमा आयोजित एक विशेष कार्यक्रममा जनमत पार्टीका केन्द्रीय सदस्य तथा पर्सा जिल्ला सहइन्चार्ज मुकेश द्विवेदी र जिल्ला सचिव शशी पाण्डेसहितका नेताहरूले जसपामा प्रवेश गरेका हुन्। उनीहरूलाई नेपाल सरकारका खानेपानी मन्त्री प्रदीप यादवले पार्टीमा स्वागत गरे। नवप्रवेशीहरूमा वीरगञ्ज महानगर कमिटीका सचिव पवन साह कानु, जिल्ला सदस्य शशी भूषण शर्मा, छिपहरमाई गाउँपालिकाका पर्यवेक्षक राजु तिवारी र वीरगञ्ज महानगरपालिका१ का एकाइ सभापति चन्दन साह कानु पनि रहेका छन्। पार्टी प्रवेशलाई ऐतिहासिक क्षण बताउँदै मन्त्री यादवले पार्टीको विचार र उद्देश्यलाई आत्मसात् गर्दै जसपा प्रवेश गरेकाहरूकी सहभागिताले संगठन थप सुदृढ र प्रभावकारी बनेको बताए। 'यहाँहरूको अनुभव र प्रतिबद्धता पार्टीका सिद्धान्तलाई जनतासम्म पुर्याउन महत्त्वपूर्ण हुनेछ,' उनले भने। जसपाको केन्द्रीय उपमहासचिव समेत रहेका मन्त्री यादवले जनताको भावनालाई सम्बोधन गर्न र समृद्ध नेपालको परिकल्पना साकार पार्न नवप्रवेशीहरूको सक्रियता अपेक्षित रहेको पनि बताए। कार्यक्रममा वीरगञ्ज महानगरपालिकाका प्रमुख राजेशमान सिंहले नवप्रवेशी नेताहरूको आगमनले पार्टीलाई थप बलियो बनाएको बताए। 'जनताको समस्यालाई सम्बोधन गर्न र विकासको कार्यसूचीलाई तीव्र बनाउन तपाईँहरूको अनुभव र सक्रियता उपयोगी हुनेछ,' उनले भने। पार्टीका केन्द्रीय सदस्य मोहनलाल चौधरी र युवा नेता तबारेज अहमदले नवप्रवेशीहरूलाई स्वागत गर्दै, जसपाको संगठनात्मक विस्तारमा उनीहरूको योगदानले सकारात्मक परिवर्तन ल्याउने विश्वास व्यक्त गरे। नवप्रवेश द्विवेदीले जनमत पार्टीभित्रको नेतृत्वप्रति असन्तुष्टि जनाउँदै आफूले पार्टी परित्याग गरेको बताए। 'जनमत पार्टीभित्र अध्यक्ष सिके राउतको एकलौटीपन र तानाशाही प्रवृत्तिले हामी निराश भयौं। हाम्रो उद्देश्य जनताको भावना प्रतिनिधित्व गर्नु हो, जसका लागि जसपा उपयुक्त माध्यम हो,' उनले भने। त्यस्तै, जिल्ला सचिव शशी पाण्डेले भने, 'हामी लोकतान्त्रिक मूल्यमान्यता, सामूहिक निर्णय प्रक्रिया र समावेशी संरचनालाई प्रोत्साहन गर्ने जसपाको नीति र विचारधाराबाट प्रभावित भएका छौं। पर्सा जिल्लाको समृद्धि र जनताको हकहितका लागि हामीले यो निर्णय लिएका हौं।' पर्सा जिल्लामा जसपाको गतिविधिलाई व्यापक बनाउन र जनतासँग प्रत्यक्ष रूपमा जोडिन नवप्रवेशीहरूको भूमिका महत्त्वपूर्ण हुने अपेक्षा गरिएको छ। मन्त्री प्रदीप यादवको नेतृत्वमा जसपाले जनताको भरोसा जित्ने अभियानलाई अझै बलियो बनाउँदै अघि बढ्ने अपेक्षा गरिएको छ।"
जलवायु परिवर्तनमा अन्नपूर्णलाई पूर्वमिस नेपालको साथ,"काठमाडौं : जलवायु परिवर्तनका बारेमा जनचेतना जगाउन अन्नपूर्ण मिडिया नेटवर्कले सञ्चालन गर्ने अभियानमा मिस नेपाल २०२३ सृच्छा प्रधानले सहकार्य गर्ने भएकी छन् । पञ्च प्रणाली( जल,भूमि,आगो,वायु, नक्षेत्र)लाई केन्द्रित गरेर जलवायु परिवर्तनका मुद्दामा जनचेतना जगाउन सक्रिय रहेको दिगो प्रणाली प्रालि र अन्नपूर्ण मिडिया नेटवर्कबीच जलवायु परिवर्तनका विषयमा जनचेतना जगाई उक्त मुद्दालाई अन्तर्राष्ट्रियकरण गर्नका लागि सहकार्य सहमति भएको हो । मिस नेपाल प्रधान दिगो प्रणाली प्रालिकी सञ्चालिका हुन् । सोमबार अन्नपूर्ण मिडिया नेटवर्कको हेडक्वार्टर तीनकुनेस्थित कर्पोरेट टावरमा भएको एक समारोहबीच उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र दिगो प्रणालीकी सञ्चालिका मिस नेपाल प्रधानले हस्ताक्षर गरे । सहकार्य एक वर्षसम्म रहनेछ । अन्नपूर्ण मिडियाले युनिटी फर सस्टेनाबिलीटी अभियानअन्तर्गत जलवायु परिवर्तनका बारेमा मिडियामार्फत् जनचेतना जनाउने र जलवायु परिवर्तनले निम्ताएको समस्यालाई एजेण्डाका रुपमा जागरण गराउने अभियान सञ्चालन गरिरहेको छ । जलवायु परिवर्तनका विषयमा अन्नपूर्ण मिडियासँग जोडिन पाउँदा निकै खुसी लागेको छ,' प्रधानले भनिन् ,जलवायु परिवर्तनका मुद्दा उठाउन र जनचेतना जगाउने कार्यहरू गर्न अन्नपूर्ण मिडियालाई मेरो पूर्ण साथ रहनेछ ।उनले राष्ट्रिय तथा अन्तर्राष्ट्रिय मञ्चहरूमा अन्नपूर्ण मिडियाले जलवायु परिवर्तनका बारेमा गरेका कार्यहरू जानकारी गराउनेछिन् । इन्भाइरोमेन्ट स्टडिज र कम्युनिटी एक्सन मा स्नातक गरेकी उनले कलेज पढ्दाताका बियोन्ड प्लास्टिक, रिप्लेस नाउ, सेन्टर फर बायोलोजिकल डाइभर्सिटी, इसिमोड लगायतका अन्तर्राष्ट्रिय संस्थामा रिसर्च एसिस्टेन्ट तथा कन्टेन्ट क्रियटर का रूपमा इन्टर्नसीप गरिसकेकी छन् । बोटबिरुवा,जनावरलाई असाध्यै माया गर्ने उनी तिनको संरक्षण नभएको र तिनलाई नबुझेकै कारण हामी वातावरणीय तथा मौसम परिवर्तनको मारमा परिरहेको उनले बताउँछिन्। सन् २०१९ मा उनले सुरु गरेको दिगो प्रणाली नामक परियोजना धेरै अगाडि पुगिसकेको छ । यसैलाई मिस वर्ल्ड का लागि ब्युटी विथ पर्पस का रूपमा बढाउने उनको योजना छ । यो परियोजनाभित्र एउटाले उत्पादन गरेको फोहोर अर्कोका लागि स्रोत र कच्चापदार्थ हुनसक्छ भन्ने सिद्धान्त अपनाइएको छ । यसमा थुप्रै युवालाई इकोसाथी का रूपमा जोड्दै लग्ने योजना पनि उनको छ । सृच्छाले भनिन्, स्थानीय उत्पादनलाई ग्रोसरी मार्ट, सुपरमार्केट लगायतमा सानो ठाउँ दिएर प्रवर्द्धन गर्न सकिन्छ । यसैभित्र दिगो पाठशाला, दिगो प्रणाली लगायतका परियोजनाहरू छन् । अन्नपूर्णले सञ्चालन गरिरहेको युनिटी फर सस्टेनाबिलीटी अभियानलाई मिस नेपालले साथ दिन अझै प्रभावकारी हुने अन्नपूर्ण मिडिया नेटवर्कका महाप्रबन्धक बस्नेतको दाबी छ । आगामी वर्ष हुने मिस वर्ल्डमा प्रधानले प्रतिस्पर्धीका रुपमा सहभागिता जनाउने छिन्।"
सुकुटेमा बीच भलिबल प्रतियोगिता हुने,"काठमाडौं : सिन्धुपाल्चोकको पर्यटकीय क्षेत्र सुकुटेमा आगामी माघ १ देखि ५ गतेसम्म राष्ट्रियस्तरको बीच भलिबल प्रतियोगिता हुने भएको छ। सिन्धुपाल्चोक भलिवल संघ र सिन्धु सुकुटे पर्यटन व्यवसायी संघले सोमबार काठमाडौंमा पत्रकार सम्मेलन गर्दै माघ १ गतदेखि ७ औं महिला तथा ८ औं पुरुष राष्ट्रिय बीच भलिबल प्रतियोगीता आयोजना हुने जनाएको हो। सुकुटे करिडोरमा पर्यटन प्रवद्र्धनका लागि खेल क्षेत्रको महत्वपूर्ण योगदान हुने भएकाले प्रतियोगिता आयोजना गर्दै आएको संघले जनाएको छ। पत्रकार सम्मेलनमा नेपाल भलिवल संघका अध्यक्ष जितेन्द्रबहादुर चन्दले प्रतियोगिताको संयोजन संघले गरेको जानकारी दिए। बीच भलिबलको राष्ट्रिय प्रतियोगितामा सात वटा प्रदेशबाट दुईदुई टोली र विभागीय टीमका दुईदुई टोलीको सहभागीता रहने उनले बताए। प्रतियोगिता सम्पन्न गर्नका लागि सोमबार नै नेपाल भलिवल संघ, सिन्धु सुकुटे पर्यटन व्यवसायी संघ र जिल्ला भलिबल संघ सिन्धुपाल्चोकबीच सम्झौतापत्रमा हस्ताक्षर समेत भएको छ।"
लैगिक हिंसाविरुद्धको अभियान सुरू,"काठमाडौं : लैंगिक हिंसाविरुद्धको १६ दिने अभियान सोमबारबाट देशव्यापी रूपमा सुरु भएको छ। हामी सबैको प्रतिबद्धताः लैंगिक हिंसा अन्त्यका लागि ऐक्यवद्धता भन्ने नाराका साथ १६ दिने अभियान सुरु भएको हो। १६ दिने अभियानका क्रममा लैंगिक हिंसाविरुद्ध विभिन्न संस्थाले महिला तथा बालिकामाथि भएको विभेद र हिंसाबारे प्रतिकात्मक नाटक प्रदर्शनी, हिंसाको विश्लेषणात्मक पुस्तक अन्वेषी सार्वजनिक र सरोकारवाला पक्षहरूसँग बृहत् भेला र देशभर गोष्ठीलगायत कार्यक्रम गर्ने जनाइएका छन्। अभियानका क्रममा विराटनगरमा सोमबार बिहान प्रभातफेरी गरिएको छ। प्रभातफेरीमा हिंसा त्यागौं, माया बाडौं, लैंगिक विभेद अन्त्यका लागि हातेमालो गरौं, जस्ता विभिन्न नाराहरु सहित प्लेकार्ड बोकेर सहभागिहरुले नगरपरिक्रमा गरेका थिए। विराटनगर महानगरपालिकाले आयोजना गरेको प्रभातफेरीमा विभिन्न मन्त्रालयका प्रतिनिधीहरु, सरकारी कार्यालयका प्रतिनिधिहरू, पालिकाका वडाध्यक्षहरू, मानव अधिकारकर्मीहरू, विभिन्न गैरसरकारी संघ संस्थाका प्रतिनिधिहरू लगायत सहभागी थिए। लैङ्गिक रूपमा हुने हिंसा नियन्त्रणको लागि विश्वव्यापी अभियानको रूपमा लिइने यो दिवस मंसिर १० देखि सुरु भएर मंसिर २५ अर्थात् नोभेम्बर २५ देखि डिसेम्बर १० सम्म मनाइने गरिन्छ।"
नेपाल कोरिया मैत्री नगरपालिका अस्पताल भवनको शिलान्यास,काठमाडौं : भक्तपुरको मध्यपुर थिमि नगरपालिकाद्वारा सञ्चालित नेपाल कोरिया मैत्री नगरपालिका अस्पतालको सुविधा सम्पन्न नयाँ भवन निर्माण हुने भएको छ । नयाँ भवन निर्माणको सोमबार भक्तपुरमा आयोजित एक कार्यक्रमकाबीच उपप्रधान एवं शहरी विकासमन्त्री प्रकाशमान सिंहले शिलान्यास गरेका हुन्। सो क्रममा सिंहले स्वास्थ्य सेवा विस्तार गर्नका लागि निर्माण हुन लागेको नयाँ भवनमा समयमा नै सम्पन्न गर्नुपर्ने बताए । उनले रोग लागिसकेपछि थप मानसिक पीडा समेत हुने भएकाले रोग लाग्नुअघि नै सजक हुनुपर्ने धारणा राखे। सिंहले अस्पतालमा सञ्चालन हुने सेवाको माध्यमबाट नेपाल र कोरियाबीचको सम्बन्धलाई अझ अगाडि बढाउने र नागरिकले पनि सहज रुपमा सेवा पाउने विश्वास व्यक्त गरे। त्यस्तै मध्यपुर थिमि नगरपालिकाका प्रमुख सुरेन्द्र श्रेष्ठले नगरवासीलाई सहज रुपमा स्वास्थ्य सेवा उपलब्ध गराउन नयाँ भवन निर्माण गर्न लागेको जानकारी दिए । उनले वार्षिक रुपमा १ लाखलाई सेवा प्रदान गर्दै आएकोमा गत वर्ष करिब दुई लाखलाई उपचार सेवा उपलब्ध गराएको बताए । त्यस्तै अन्य विभिन्न अस्पतालसँग पनि सहकार्य गर्दै सेवा प्रभाव हुँदै आएको उनले बताए। दक्षिण कोरियाको १ अर्ब २८ करोडको सहयोगमा सुविधासम्पन्न नयाँ भवन निर्माण हुन लागेको नगरपालिकाले जनाएको छ । भवन दुई वर्षमा सम्पन्न गरिसक्ने लक्ष्य राखिएको छ ।
एमालेमा जग्गा दान विवादको मुद्दामा आज पनि सुनुवाइ भएन,काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि आज पनि सुनुवाइ हुन सकेन। सुनुवाइका लागि न्यायाधीश तिलप्रसाद श्रेष्ठ र नित्यानन्द पाण्डेको इजलासमा पेशी चढेको थियो। यसअघि पटक पटक सुनुवाइका लागि पेशी तोकिए पनि सुनुवाइ सर्दै आएको छ। मंसिर ४ र ७ गते सुनवाइका लागि पेशी तोकिए पनि सुनुवाइ हुन सकेन। ४ र ५ गते रिटको पेशी हेर्न नभ्याइने सूचीमा राखिएको थियो। यसअघि कार्त्ति १२ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
बाघको छालासहित कपिलवस्तुमा एकजना पक्राउ,"कपिलवस्तु : बाघको छालासहित एक जना पक्राउ परेका छन्। शिवराज नगरपालिका२ हल्लानगरमा बाघको अखेटो पहारसहित रुपन्देहीको बुटवल उपमहानगरपालिका५ गोलपार्क बस्ने ४१ वर्षीय विष्णु प्रसाद भट्टराई पक्राउ परेका हुन्। पक्राउ परेका भट्टराईको साथबाट टाउको देखि पुच्छरको फेद सम्मको ६ फिट लम्बाइ भएको बाघको छाला, २ फिट २ इन्च लम्बाइ भएको चार वटा दाह्रा र चारै खुट्टाको पञ्जाको भागमा नङ्ग्रा भएको छाला समेत बरामद गरिएको प्रहरीले जनाएको छ। पाटे बाघको छालाको कारोबार हुन लागेको भन्ने विशेष सूचनाका आधारमा वडा प्रहरी कार्यालयका इन्चार्ज प्रहरी निरीक्षक सुजन शाहको कमाण्डमा गएको सादा पोशाकको प्रहरी टोलीले उनलाई पक्राउ गरेको हो। बरामद गरिएको बाघको छालामा गोली लागे जस्तो देखिने ३ वटा प्वालहरू रहेको छ। पक्राउ परेका भट्टराई, उनले प्रयोग गरेको लु ५८ प ९७५५ नम्बरको मोटरसाइकल र बाघको छाला उनलाई कानुनअनुसार थप कारबाहीका लागि डिभिजन बन कार्यालय चन्द्रौटा पठाइएको प्रहरी नायब उपरीक्षक मोहन मणी अधिकारीले बताए।"
ढिलाइ किन गर्नु,"हामीलाई सञ्चो भएन भने के गर्छौं ? आफैंलाई बिसञ्चो वा बिमारी हुँदाको अवस्था सम्झौं त । पहिलो नम्बरमा अलिकति आराम र खानपानमा नियन्त्रण गर्छौं । त्यसले भएन भने जानकार नजिकका व्यक्तिसँग परामर्श लिन्छौं । अर्थात्, औषधि तथा अन्य घरेलु उपाय अपनाउँछौं । समस्या सामान्य होस् या जटिल, तत्कालै अस्पताल वा विज्ञसँग सम्पर्क गर्न समय निकाल्दैनौं । जटिल रोग पनि सुरुमै गम्भीर नदेखिन सक्छ । गम्भीर नभएसम्म हामी भने अस्पताल पुग्न चाहँदैनौं । क्यान्सर भएपछि त उपचार नै हुँदैन भन्ने मान्यता छ । तर समयमै उपचार गरियो भने ९० प्रतिशतसम्म निको हुने हुन्छन् भनेर कोशी अस्पतालका क्यान्सर विशेषज्ञ डा रगिन कठैत बताउँछन् । उनका अनुसार, सामान्यतः क्यान्सरलाई चार चरणमा विभाजन गर्ने गरिन्छ । दोस्रो चरणसम्म पुग्दा जुन अंगमा क्यान्सर भएको हो, त्यसको वरिपरिसम्म यसले असर गरेको हुन्छ । तर चौथो चरणसम्म पुग्दा यसले शरीरको अन्य अंगमा आक्रमण गरिसकेको हुन्छ । त्यसैले पहिलो चरणमा उपचार गरे निको हुने सम्भावना ९० प्रतिशतसम्म हुन्छ । बिस्तारै चरण बढ्दै जाँदा यसको सम्भावना कम हुँदै जान्छ । चौथो चरणसम्म पुगेको छ भने क्यान्सर निको हुने सम्भावना निकै न्यून हुन्छ । नोबेल अस्पतालका क्यान्सर विशेषज्ञ डा प्रदीप भण्डारी पनि क्यान्सर समयमै पत्ता लगाएर उपचार गर्ने हो भने पूर्णरूपमा निको हुने बताउँछन् । पहिलो र दोस्रो चरणमा क्यान्सर पत्ता लाग्यो भने निको हुने सम्भावना पनि धेरै हुने उनको भनाइ छ । विषय वा सन्दर्भ क्यान्सरको मात्र होइन । भरतपुर अस्पतालका हेपाटोलोजिस्ट डा रूपेश श्रेष्ठ कलेजो रोगका सामान्य लक्षण देखिनेबित्तिकै उपचार गर्ने हो भने गम्भीर समस्या आउनबाट रोक्न सकिने तथ्य लेखमा उल्लेख गर्छन् । ठूलो समस्या आइसकेपछि मात्रै उपचार गर्न आउँने हुँदा समय, खर्च र दुःख बढी हुने गरेको उनको भनाइ छ । सामान्य लक्षणलाई बेवास्ता गर्दा कलेजोको दीर्घरोग झेल्नुपर्ने अवस्था आउँछ, लेखेका छन्, कलेजो रोग लागेपछि लक्षण देखिएकै हुन्छन् । तर हल्का रूपमा लिँदा पछि गम्भीर बन्न सक्छ । सुरुकै अवस्थामा गम्भीर रूपमा नलिँदाको परिणाम कलेजोको दीर्घरोग हुन्छ । शारीरिक समस्याहरूलाई मात्रै समयमा उपचार चाहिने होइन रहेछ । मानसिक स्वास्थ्य पनि त्यस्तै रहेछ । मानसिक समस्याहरूमा सबैभन्दा बढी डिप्रेसन छ । मानसिक रोग विशेषज्ञ प्राडा सुदर्शननरसिंह प्रधानका अनुसार डिप्रेसनको राम्रोसँग उपचार गरियो भने पूर्ण निको बनाउन सकिन्छ । भन्नुहुन्छ, डिप्रेसन हेलचेक्राइँ नगरी सुरुआती चरणमा उपचार गरिएमा यो रोग पूर्ण निको हुन्छ । तर, बिरामीका साथै परिवारका अन्य सदस्यको साथ सहयोगको आवश्यक पर्छ । अधिकांश जटिल रोग समान्य रोग र समस्याबाट नै सुरु हुन्छ । तर सुरुवातमा हामीलाई परीक्षण गर्न असजिलो लाग्छ । भरसक बिरामी नहोस्, अलिकति गाह्रो भइहाले चिनजानको स्वास्थ्यकर्मी तथा डाक्टरसँग फोनमै सोधेर औषधि खाएर ठीक भइहालोस् भन्ने चाहना धेरैको हुन्छ । अस्पताल पुग्नेबित्तिकै डाक्टरले अन्य सबै काम छाडेर आफैंलाई परीक्षण गरोस् भन्ने लाग्छ । छिटो परीक्षण गराउन अस्पतालमा कोही चिनेको छ भने त्यतै लाग्छौं । अस्पताल गएर धैर्यका साथ राम्रोसँग परीक्षण गराउनेभन्दा पनि छिटो गराउने मनसाय सबैको हुन्छ । अर्थात् अस्पताल ढिला पुग्ने तर छिटो फर्कन खोज्ने प्रवृत्तिले जरो गाडेको छ । हाम्रो शरीर पनि गजबको छ । शरीरभित्र अनेकौं प्रक्रिया भइरहेका हुन्छन् । जब शरीरभित्रका आन्तरिक (हर्मोनल या मेटाबोलिक) असन्तुलन हुन्छ वा बाहिरी वातावरणीय तथा संक्रमणहरूले असर गर्छ, तब पहिले शरीरको आफ्नै प्रतिक्रियाहरूले सन्तुलन कायम गर्ने प्रयास गर्छ । यिनै प्रयास तथा प्रयासको असफलता पछि बिसञ्चो हुने वा बिमारी पर्ने हुन्छ । त्यसैले बिमारी हुनबाट जोगिन सन्तुलित भोजन, व्यायाम र आराम गर्नु अति आवश्यक छ । यसका साथै प्रदूषणरहित वातावरणमा बस्ने तथा संक्रमण गराउन सक्ने जीवाणुरहित स्वच्छ, सफा हावा, पानी, खानामात्र सेवन गर्नुपर्छ । यद्यपि भनेजस्तो नहुँदा फलतः बिमारी हुन्छौं तर बिमारी हुँदैमा आत्तिनुपर्ने पनि हुँदैन । सावधानी अपनाउँदा शरीरमा रोगविरुद्ध लड्ने शक्ति तथा प्रतिरक्षा प्रणालीले निको बनाउन सक्छ । अस्पताल गएर आवश्यक परीक्षण गर्नभन्दा अन्दाजको भरमा औषधि सेवन गर्नेको संख्या ठूलो छ । जसले रोगको निदानभन्दा समस्या बढी हुन्छ । हाम्रो वरिपरि अस्पताल, स्वास्थ्य केन्द्र, पोलिक्लिनिक तथा क्लिनिक पक्कै छन् । चिकित्सकसँग भेट्न गाह्रो पक्कै छैन । सरकारी स्वास्थ्य सेवा तथा स्वास्थ्य बिमाले आर्थिक अवस्था कमजोर भएकाहरूका लागि पनि चिकित्सकको परामर्श र आवश्यक परीक्षण गर्न सहज बनाएको छ । सुरुवातमै उपचार गरे घरै छेउमा निको बनाउन सक्ने रोगको उपचारलाई ढिलाइ गरेकै कारण जटिल बनाएर उपचारका लागि देशविदेश भौंतारिनु तर पनि पूर्णरूपले निको बनाउन नसक्नेको पीडा पक्कै असह्य हुन्छ । त्यसैले आइपरेको स्वास्थ्य समस्याको निदान तथा उपचार गर्न ढिलाइ किन गर्नु ? (साह, जनस्वास्थ्य विज्ञ हुन् ।)"
"बीआरआई स्वीकारौं,राष्ट्रको हितविपरीत छैन : माधव नेपाल","काठमाडौं : प्रधानमन्त्री केपी शर्मा ओलीलाई पूर्वप्रधानमन्त्री एवं नेकपा एकीकृत समाजवादी पार्टीका अध्यक्ष माधव कुमार नेपालले चीन भ्रमणका क्रममा देशको हित र विकासका पक्षमा काम गर्न सुझाव दिएका छन्। सोमबार बिहान सिंहदरबारमा पूर्वप्रधानमन्त्री र पूर्वपरराष्ट्रमन्त्रीहरूसँगको छलफलपछि उनले देशको हित र विकासको पक्षमा छलफल गर्न सुझाव दिएको बताएका हुन्। उनले भने,'देशको हितमा ध्यानमा राखेर छिमेकीहरूका मनमा कुनै किसिमका शंका छन् भने, प्रश्नहरू छन् भने, त्यसलाई ध्यानमा राखेर उहाँहरूको संवेदनशीलतालाई पनि बुझ्नुपर्छ। तर, विश्वास के गर्नुपर्छ भने नेपाल असंलग्न परराष्ट्र नीतिमा उभिन्छ। कुनै पनि छिमेकी मुलुकका विरुद्धमा नेपालको भूमि प्रयोग गर्न दिइँदैन। यस अर्थमा हामी संसारका सबै देशहरुसँग मित्रतापूर्ण सम्बन्ध राख्न चाहन्छौं। नेपाल एउटा शान्ति भूमि हो। यो शान्ति भूमि हो भन्ने कुरा ध्यानमा राखेर सबैसँग सुमधुर सम्बन्ध राख्न चाहन्छौं।' उनले बीआरआई परियोजना राष्ट्रको हितमा रहेको भन्दै यसलाई स्वीकार गर्नुपर्ने बताए। 'बीआरआईको बारेमा स्वभाविक रुपमा स्वीकार गर्दै आएको हो। स्वीकार गरिन्छ। बीआरआई नेपालको हितको विरुद्धमा छैन। नेपालजस्तो देशले लाभ लिनुपर्छ। लाभ लिने कुरामा सबैसँग समधुर सम्बन्ध राखेका छौं। बीआरआईलाई अघि बढाउनुपर्छ।' प्रधानमन्त्री ओली यही मंसिर १७ गते चीन भ्रमणमा जाँदैछन्। भ्रमणलाई उपलब्धीमूलक बनाउने तयारीस्वरुप प्रधानमन्त्री ओलीले पूर्वप्रधानमन्त्री र पूर्वपरराष्ट्रमन्त्रीहरूसँग आज छलफल गरेका थिए।"
गुणस्तरीय बिउ उत्पादनलाई प्राथमिकता दिनुपर्छ : कृषिमन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले गुणस्तरीय बिउ उत्पादनलाई प्राथमिकता दिनुपर्ने बताएका छन्। नेपाल हर्टिकल्चर सोसाइटी र राष्ट्रिय आलु तरकारी तथा मसलाबाली विकास केन्द्रको संयुक्त आयोजनामा सुरु भएको हर्टिकल्चर सम्मेलनको उद्घघाटन गर्दै मन्त्री अधिकारीले सो कुरा बताएका हुन्। मन्त्री अधिकारीले नेपालमै गुणस्तरीय बिउ उत्पादन गरी वितरणलाई प्रभावकारी बनाउन सबै निकायहरूको भुमिका महत्वपूर्ण हुने बताए। सबै कृषिजन्य बालीहरूको उत्पादनको आधारभूत स्रोत बिउ भएकाले गुणस्तरीय बिउ उत्पादनलाई पहिलो प्राथमिकतामा राख्नुपर्नेमा मन्त्री अधिकारीले जोड दिए। आलु तथा मसालाबाली क्षेत्रको विकासका लागि सरकारी तथा गैरसरकारी निकायहरूका साथै निजी क्षेत्रको भूमिका पनि उत्तिकै महत्वपूर्ण रहेको मन्त्री अधिकारीले उल्लेख गरे। नेपालका रैथाने बिउ बिजनको संरक्षण अपरिहार्य रहेकोमा जोड दिँदै मन्त्री अधिकारीले मन्त्रालयबाट हालसालै बिउ विजन नियमावली संसोधन गर्ने कार्य सम्पन्न गरिएको बताए। पछिल्लो समय सरकारी स्तरका बिउ उत्पादन गर्ने फार्महरुको जग्गा अतिक्रमण भएको उल्लेख गर्दै मन्त्री अधिकारीले विदेशी बिउको बढ्दो आयात रोक्न मन्त्रालय निजी क्षेत्रको सहकार्यमा रणनीतिक हिसाबले अगाडि बढेको पनि बताए। दुई दिन सम्म चल्ने सम्मेलनमा सम्बन्धित सरकारी संस्थाहरु, विज्ञ , तरकारी बिउ उत्पादकहरू र कृषकहरूको सहभागिता रहेको छ। सम्मेलनमा आलु, मसलावाली तथा तरकारीको बिउ उत्पादन, जातीय विकास, बजारीकरण, मूल्य शृङ्खला, जलवायु परिवर्तन, जैविक विविधता, बिउ सम्बन्धी कानुनहरूका बारेमा छलफल हुने छ।"
म प्रधानमन्त्री हुँदा चीनसँग भएका सम्झौताहरू कार्यान्वयन हुनुपर्छ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले गत वर्ष आफू प्रधानमन्त्री हुँदा चीनसँग भएका सम्झौताहरूको प्रभावकारी कार्यान्वयन हुनुपर्ने बताएका छन्। प्रधानमन्त्री केपी शर्मा ओलीले चीन भ्रमणका विषयमा गरेको अन्तर्क्रियामा अध्यक्ष दाहालले उक्त जोड दिएका हुन्। त्यस्तै एकीकृत समाजवादीका सम्मानित नेता झलनाथ खनालले नेपालको प्रधानमन्त्रीले कुनै देशको भ्रमण गर्दा कुनै एउटा देशबाट सुरु गर्नुपर्छ भन्ने पराम्परागत सोचलाई हटाउनुपर्ने बताए। उनले कुनै पनि देशको प्रधानमन्त्रीले देशको हितका लागि जुनसुकै देशबाट पनि भ्रमण सुरु गर्नसक्ने धारणा राखेको बताए। बिआरआइ परियोजना नेपालका लागि फाइदाजनक भएकाले यसलाई अघि बढाउन सुझाव दिएको उनले बताए। त्यस्तै पूर्वपरराष्ट्रमन्त्री प्रकाशचन्द्र लोहनीले मुलुकको हित र स्वार्थका कुरालाई राम्रोसँग राख्न सके नेपाली जनताको समर्थन हुने सुझाव दिएको बताए। बीआरआई लगायतका परियोजना मुलुकको हितका आधारमात्र अघि बढाउने समेत सुझाव दिएको उनको भनाइ छ। त्यस्तै परराष्ट्रमन्त्री आरजु राणा देउवाले चीन भ्रमणका सवालमा सत्तारुढ दुई दलीय संयन्त्रबाट एजेण्डाका विषयमा गृहकार्य भइरहेको र प्रधानमन्त्री तहबाट चाँडै सबै एजेण्डालाई अन्तिम रुप दिने बताइन्।
उपनिर्वाचन : संयुक्त निर्वाचन सञ्चालन केन्द्र स्थापना,"काठमाडौं : आसन्न उपनिर्वाचनका क्रममा आइपर्ने समस्या तत्काल समाधान गर्ने उद्देश्यले आजदेखि निर्वाचन आयोगमा संयुक्त निर्वाचन सञ्चालन केन्द्र स्थापना गरिएको छ । आयोगका सचिव रविलाल पन्थको संयोजत्वमा केन्द्र स्थापना भएको हो। केन्द्रबाट आयोगका निर्णयको कार्यान्वयन अवस्था,आचारसंहिताको पालना र उल्लङ्घनका विषयमा परेका उजुरी एवम् प्राप्त जानकारी र निर्वाचन व्यवस्थापनका विभिन्न पक्षबारे नियमित रूपमा जानकारी लिई तत्कालै समस्या समाधान गरिने जनाइएको छ । निर्वाचन परिणाम घोषणा नभएसम्म केन्द्र सञ्चालनमा आउने आयोगका प्रवक्ता नीता पोख्रेल अर्यालले जानकारी दिए। आयोगका सहसचिव नारायणप्रसाद सापकोटा, गृह मन्त्रालयका सहसचिव ऋषिराम तिवारी, नेपाली सेनाका महासेनानी सुवास खड्का, राष्ट्रिय अनुसन्धान विभागका सहअनुसन्धान निर्देशक नरेशबहादुर शाह, नेपाल प्रहरीका प्रहरी वरिष्ठ उपरीक्षक दीपक रेग्मी, सशस्त्र प्रहरी बल नेपालका सशस्त्र प्रहरी वरिष्ठ उपरीक्षक दिग विजय सुवेदी तथा आयोगका उपसचिवद्वय दुर्गाप्रसाद चालिसे र डा थानेश्वर भुसाल केन्द्रको सदस्य रहेका छन्। यही मङ्सिर १६ गते आइबार स्थानीय तहका रिक्त ४४ पदमा निर्वाचन हुँदैछ ।"
बीआरआईलाई ऋणमा नभइ अनुदानमा अघि बढाउनुपर्छ : सभापति देउवा,काठमाडौं : नेपाली कांग्रेस सभापति शेरबहादुर देउवाले बेल्ट एण्ड रोड इनिसिएटिभ (बीआरआई) लाई अनुदानमा अघि बढाउनुपर्ने बताएका छन्। सोमबार जनकपुर बिमानस्थलमा सञ्चारकर्मीसँग कुरा गर्दै देउवाले बीआरआईलाई ऋणमा नभइ अनुदानमा अघि बढाउनुपर्ने पार्टीको निर्णय रहेको बताएका हुन् । उनले भारतका साथै चीन पनि मित्रराष्ट्र भएकाले प्रधानमन्त्री चीन भ्रमणमा जानु सकारात्मक कुरा भएको धारणा राखे। प्रधानमन्त्री चीन भ्रमण सफल हुने देउवाको विश्वास छ । उनले अहिलेको सरकारलाई सहज रुपमा अघि बढाउन कांग्रेसको पूर्ण साथ र समर्थन रहेको स्पष्ट पारे।
पानीजहाज निर्माण क्षेत्रमा उत्तीर्ण भएकालाई न्यून संख्यामा समावेश गरेको भन्दै ईपीएस शाखालाई ज्ञापनपत्र,"काठमाडौं : पानीजहाज निर्माण क्षेत्रमा उत्तीर्ण भएकालाई न्यून संख्यामा मात्र समावेश गरेको भन्दै ईपीएस शाखामा ज्ञापनपत्र बुझाइएको छ। गत वर्ष पानी जहाज निर्माण क्षेत्रका लागि सञ्चालन गरिएको परीक्षामा उत्तीर्ण भएकामध्ये ५ सयको मात्र जारी भएको भन्दै ज्ञापनपत्र बुझाइएको हो। उनीहरूले नौ बुँदे माग राखेर सोमबार ज्ञापनपत्र बुझाएका हुन्। ज्ञापनपत्रमा जारी प्रक्रियालाई तीव्रता दिनुपर्ने, हालसम्म जारी भएकाको एकिन तथ्यांक सार्वजनिक गर्नुपर्ने, पानी जहाज क्षेत्रमा जनशक्ति आवश्यक नभए अर्को सेक्टरमा रोस्टर परिवर्तन गर्नुपर्ने लगाायतका माग समावेश गरिएको छ। ज्ञापनपत्रमा भनिएको छ, ४ हजार विद्यार्थीहरूमध्ये लगभग ५०० जना जारी प्रक्रियामा समावेश भएतापनि बाँकी ३५०० जना कहिले जारी प्रक्रियामा समावेश हुन सकिने भन्नेबारे विद्यार्थीहरू अन्योलमा छन्। सोही गति हेर्ने हो थप ५०० गरी २ वर्षमा १००० जना बाहेक जारी प्रक्रियामा समावेश हुन नसकिने र बाँकी रहेका ३००० विद्यार्थीहरूको भविष्य अन्धकार र खाल्डोमा परिरहेको देखिन्छ।"
अब खेल्छ गैंडा,"चितवन : विश्वकै दुर्लभ एक सिङ्गे गैंडाको मख्य थलो हो, चितवन । यही गैंडाको अस्तित्वलाई मस्कटमा ब्रान्डिङ गरेर नेपाल प्रिमियर लिग (एनपीएल)मा उत्रिँदैछ, चितवन राइनोज । पर्यटन, पर्यावरण र साँस्कृतिक पाटोको विगुल फुक्दै यसपटक एनपीएलमा खेल्दैछ गैंडा । राइनोजले मस्कटका रुपमा मिस्टर गैंडा ५६लाई तोकेको छ । जिल्लाको साख र सान राख्न चितवन राइनोजले तयारी थालेको छ । आफ्ना अनुभव र जोससहित सुखद सुरुवात गर्ने अभियानमा चितवन छ । मंसिर १७ गते बिहान ९:१५ मा बागमती प्रदेशको अर्को टोली काठमाडौं गुर्खाजसँग चितवनले खेल्दैछ । चितवन राइनोजको मुख्य भर मार्की खेलाडी २० वर्षीय कुशल मल्ल हुन् । आक्रामक ब्याटिङ र स्पिन बलिङमा सिपालु युवा अलराउन्डर कुशल मल्लको युवा जोस र सन् २०१४ मा विश्वकप खेलेका शरद् भेषावकरको अनुभवलाई समेटेर टिम तयार गरिएको छ । मल्ल एनपीएलमा मार्की खेलाडीमध्येका सबैभन्दा कान्छो हुन् । मैदानमा राम्रो नतिजा निकाल्न हरदम प्रयास हुनेछ, मल्लले भने, युवा र अनुभवीसहितको टिम भएकाले हामी उपाधि जित्ने लक्ष्यसहित अगाडि बढेका छौं । मल्ल र भेषावकरसँगै राष्ट्रिय टिमका दुई पेस बलर रिजन ढकाल र कमलसिंह ऐरी छन् । ढकाल र ऐरीसँगै विदेशी खेलाडी मर्चेन्ट डे ल्याङ पेस बलिङमा हुनेछन् । चितवनको सबैभन्दा बलियो पक्ष मिडल अर्डर र पेस बलिङ हो । घरेलु क्रिकेटमा राम्रो अलराउन्डर मानिएका अमरसिंह रौटेलाले टिमलाई थप बलियो बनाउने छन् । यस्तै दीपक बोहरा, सन्तोष कार्की, गौतम केसी, रञ्जित कुमार, विपिन रावलले आफ्नो खेल कौशलता देखाउने छन् । नेपाली टिमको जोसमा चार विदेशी खेलाडीले अनुभवले होस्टेमा हैंसे गर्नेछन् । इङ्ल्यान्डका भेट्रान रवि बोपारा र नामिबियाका हार्ड हिटर जान निकोल र लफ्टी इटोन अलराउन्डर हुन् । इटोन मिडल अर्डरमा रहने छन् । इङ्ल्यान्डका यू१९ टोलीका लुक बेनकेन्स्टेइन र अफगानिस्तानका यू१९ टिमका हसन इसाखिल पनि चितवनबाटै खेल्दैछन् । दक्षिण अफ्रिकाको राष्ट्रिय टिमबाट तीन वटै फम्र्याट खेलिसकेका डे ल्याङको अनुभव चितवनका लागि भरोसा बन्नेछ । उनले आईपीएलसहित पीएसएल, सीपीएल, लंका प्रिमियर लिग, भाइटालिटी ब्लास टीट्वेन्टी, दी हन्ड्रेड, दक्षिण अफ्रिकी टीट्वेन्टी लिगलगायत खेलेको अनुभव छ । चितवनका लागि केही पक्षले चुनौती पनि खडा गरेको छ । टप अर्डर र स्पिन आक्रमण त्यति बलियो छैन । पेस बलरबाहेक अन्य स्टार खेलाडी अनुबन्ध गर्न नसक्दा केही चुनौतीको सामना गर्नुपर्ने देखिन्छ । टप अर्डरमा विदेशी खेलाडीको भर गरेको छ । टप अर्डर कमजोर भएको अवस्थामा चितवनको पालि मिडल अर्डरले नै धान्नुपर्ने देखिन्छ । मुख्य प्रशिक्षक उमेश पटवाल सबै चुनौतीको सामना गरेर टिमलाई उत्कृष्ट प्रर्दशनका साथ दर्शकको मनसँगै उपाधि जिताउने योजनामा छन् । अलरान्डर धेरै भएकाले प्रर्दशन उत्कृट हुने दावी चितवन क्रिकेट संघका अध्यक्ष सुदीप पियाको छ । स्टार खेलाडी धेरै छैनन् । तर, अलराउन्डर धेरै छन् । यसले एउटा नहुनेबित्तिकै अर्को विकल्पको प्याकेज तयार गरेको हुन्छ, पियाले भने, चितवनको ब्याटिङ डेप्थ राम्रो भएकै कारण आशा गर्ने ठाउँ छ । चितवनले क्रिकेट मैदानमै अभ्यास गरिरहेको छ । गौतमबुद्ध अन्तर्राष्ट्रिय क्रिकेट रंगशालामा चितवनले अभ्यास गरिरहेको छ । चितवन मेडिकल कलेजले चितवन राइनोजलाई १ करोड ७६ लाख एक हजार रूपैयाँमा खरिद गरेको हो । हामी खेल र मन दुवै जित्ने लक्ष्यका साथ अगाडि बढेका छौं, चितवन मेडिकल कलेजका प्रमुख कार्यकारी अधिकृत प्रताप देवकोटाले भने, हाम्रा खेलाडी हाम्रो भरोसा हुन् । यसपटक वन्यजन्तुमा सान राखेको गैंडाले अब क्रिकेटमा पनि सान राख्नेछ ।"
किसानलाई पेन्सन दिन सरकारलाई आयोगको सुझाव,"सुर्खेत : राष्ट्रिय किसान आयोगले किसानलाई पेन्सन (निवृत्तिभरण) को व्यवस्था गर्न तीन तहका सरकारलाई सुझाव दिएको छ । पेन्सनका लागि आवश्यक नीति, कानुन र कार्यविधि निर्माण गर्नसमेत आयोगले सरकारलाई सुझाव दिएको हो । देशको आर्थिक विकासमा किसानको महŒवपूर्ण योगदान रहेको भन्दै आयोगले उनीहरूलाई पेन्सनको व्यवस्था गर्न सुझावसहित सिफारिस गरेको हो । किसानले दुःख गरेर राष्ट्रिय उत्पादनमा योगदान गरिरहेकाले उनीहरूको सामाजिक सुरक्षाका लागि पनि सरकारले पेन्सनको व्यवस्था गर्नुपर्ने आयोगको भनाइ छ । किसानको सामाजिक सुरक्षाको विषयमा सरकार गम्भीर हुनुपर्ने भन्दै आयोगले जीवनभर माटोमा दुःख गरेका किसानको पक्षमा कल्याणकारी काम गर्न आग्रह गरेको हो । आयोगले किसान कोषको स्थापना गरेर योगदानमा आधारित पेन्सनको व्यवस्था गर्न तीनै तहका सरकारलाई सुझाव दिएको हो । पेन्सनको व्यवस्था भएमा किसानको सामाजिक सुरक्षा बलियो हुने र कृषिमा आकर्षणसमेत बढ्ने आयोगको विश्वास छ । आयोगका अनुसार किसानको सामाजिक सुरक्षाको विषयमा सरकारले तत्काल यो काम गर्नुपर्ने छ । यही विषयमा आयोगले सुर्खेतमा प्रदेश सरकार र स्थानीय सरकारसँग छलफलसमेत गरेको छ । प्रदेश सरकार र स्थानीय तहका प्रतिनिधिहरूलाई आयोगले किसानको पक्षमा काम गर्न आग्रह गरेको हो । आयोगका सदस्य टेकबहादुर बोगटीले भने, किसानले उत्पादनले देशको अर्थतन्त्र धानेको छ, किसानको मेहनतलाई राज्यले सम्मान गर्नुपर्दछ । जीवनभर दुःख गरेका किसानको सामाजिक सुरक्षा अनिवार्य छ, उनीहरूलाई पेन्सनको व्यवस्था हुनुपर्छ । योगदानमा आधारित किसान कोषको स्थापना गरेर पेन्सनको व्यवस्था गर्न सरकारलाई सुझाव दिइएको उनले जानकारी दिए । आयोगले स्थानीय तहमा कृषि श्रम बैंक स्थापना गरेर वर्षमा कम्तीमा एक सय दिन काम गर्ने किसानका छोराछोरीको उच्च शिक्षामा सहयोग गर्नसमेत सिफारिस गरेको छ । यसका लागि किसानका छोराछोरीको उच्च शिक्षामा सहुलियत र कोटा निर्धारण गरिनुपर्ने आयोगको भनाइ छ । किसानको उपचारमा सहुलियत, कृषि एम्बुलेन्सको व्यवस्था, विद्युत्मा सहुलियत र कृषिमा कम्तीमा १० प्रतिशत बजेट सुनिश्चित गर्न पनि सरकारलाई सिफारिस गरिएको आयोगले जनाएको छ । यस्तै आयोगले कृषिमा कार्यरत महिला किसानलाई सुत्केरी भत्ताको व्यवस्था गर्न पनि आग्रह गरेको छ । आयोगले कृषिमा कार्यरत श्रमिकलाई तलब कट्टा नहुनेगरी बिदाको व्यवस्था गर्न स्थानीय, प्रदेश र संघीय सरकारलाई सुझाव दिएको छ । किसान इजलास स्थापना गर्न सिफारिस किसानलाई कानुनी सहायता उपलब्धता गराउन अदालतमा किसान इजलास स्थापना गर्न आयोगले सरकारलाई सिफारिस गरिएको जनाएको छ । किसानलाई सहज रूपमा न्याय उपलब्ध गराउन यो आवश्यक भएको आयोगको भनाइ छ । यसैगरी किसानमैत्री कानुन निर्माणमा पनि आयोगले जोड दिएको छ । किसानलाई उत्पादनमा आधारित अनुदान दिनुपर्ने, उत्कृष्ट किसानलाई पुरस्कार, किसानलाई प्राविधिक परामर्शका लागि निःशुल्क टेलिफोन र इन्टरनेट उपलब्ध गराउन पनि आयोगले सरकारलाई सुझाव दिएको छ । किसानमैत्री नीति बनाउन आग्रह कर्णालीका किसानले किसानमैत्री नीति नहुँदा आफूहरूले समस्या भोगिरहेको गुनासो गरेका छन् । यसका लागि आयोगले सरकारको ध्यानाकर्षण गराउनुपर्ने उनीहरूको भनाइ छ । वास्तविक किसान राज्यको सेवा र सुविधाबाट वञ्चित हुनु परेको किसानको दुःखेसो छ । अब आयोगले किसानमैत्री नीति र कार्यक्रम निर्माणका लागि सरकारको ध्यानाकर्षण गराउनुपर्ने किसानको भनाइ छ । कृषिमा आकर्षण गर्ने खालका योजना नआउँदा किसान पलायन हुने अवस्थामा पुगेको किसानले बताए । किसान नीता चन्दले व्यावसायिक कृषिमा लागेका किसानलाई वर्गीकरण गरेर सरकारी अनुदानका कार्यक्रम वास्तविक किसानसम्म लैजानुपर्ने बताइन् । अर्का किसान रामबहादुर शाहीले कृषि क्षेत्रमा बिचौलिया हाबी हुँदा किसानको जीवनस्तर सुधार हुन नसकेको बताए । तीन तहका सरकार गम्भीर बनौं जाजरकोटको बारेकोट गाउँपालिका अध्यक्ष वीरबहादुर गिरीले तीनै तहका सरकारको समन्वयमा कृषिमा रहेका समस्या समाधान गर्नुपर्ने बताए । सरकारबीच समन्वयको अभाव हुँदा कृषिमा काम गर्न समस्या भएको उनको भनाइ छ । सल्यानको शारदा नगरपालिका उपप्रमुख सुनिता सापकोटाले तीन तहका सरकारबीच समन्वय आवश्यक रहेको औंल्याइन् । राष्ट्रिय जनगणना २०७८ अनुसार कर्णालीमा ३ लाख २ हजार ६ सय घरधुरी कृषिमा आबद्ध छन् ।"
"साताको दोस्रो कारोबार दिन : नेप्से बढ्यो, घट्यो कारोबार","काठमाडौं : साताको दोस्रो कारोबार दिन सोमबार नेप्से परिसूचक दोहोरो अंकले बढेर बन्द भएको छ। नेप्से परिसूचक १५८३ अंकले बढेर २६८३२४ विन्दुमा पुगेको हो। अघिल्लो कारोबार दिन नेप्से परिसूचक १३ अंकले बढेर २६६७४० विन्दुमा पुगेको थियो। सो दिन ७ अर्ब ७२ करोड बराबरको सेयर कारोबार भएको थियो। यसदिन ३०९ स्क्रिप्सको १ करोड २२ लाख ६३ हजार ७८० कित्ता सेयर ६ अर्ब ३४ करोड ५८ लाख ९ हजार ५९७ रुपैयाँमा खरिदबिक्री भए। सो कारोबार रकम आइतबारको तुलनामा कम हो। नेप्से दोहोरो अंकले बढेपनि कुनै पनि कम्पनीको सेयर सकारात्मक सर्किट लेभलमा कारोबार भएन। बेस्ट फाइनान्स,सुपर मादी हाइड्रोपावर,कर्पोरेट डेभलपमेन्ट बैंक,स्वाबलम्बन लघुवित्त वित्तीय संस्था र सप्तकोशी डेभलपमेन्टको सेयर ९ प्रतिशत बढिले वृद्धि भएको छ। यसदिन नगदी ग्रुपका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधार नगदी ग्रुप शीर्षस्थानमा रह्यो। सो कम्पनीको ५४ करोड बढीको सेयर कारोबार भयो। यसैगरी बेस्ट फाइनान्सको २५ करोड,नेपाल फाइनान्सको २० करोड,एनआरएन इन्फ्रास्टक्चर एण्ड डेभलपमेन्टको १५करोड र हाथवे इन्भेस्टमेन्टको १५ करोड मूल्य बराबरको सेयर कारोबार भयो। दुईवटा समूहको उपसूचकबाहेक अन्यको उपसूचक सकारात्मक देखिएका छन्। मनु एण्ड प्रो र म्युचुअल फण्डको समूहको उपसूचकबाहेक अन्य समूहको उपसूचक सकारात्मक देखिएका हुन्। यसदिन कारोबारमा आएकामध्ये १६९ स्टक्सको मूल्य बढ्दा ६७ वटाको घट्यो। बाँकी ९ स्टक्सको मूल्य भने आज स्थिर रह्यो।"
मन्त्रिपरिषद् बैठक बस्दै,"काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। बेलुका ५ बजे सिंहदरबारस्थित प्रधानमन्त्री एवं मन्त्रिपरिषदको कार्यालयमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित कामकारवाहीबारे छलफल हुने जनाइएको छ। प्रधानमन्त्रीको चीन भ्रमणका क्रममा उठाइने एजेण्डाको विषयमा पनि छलफल हुनेछ। यसैगरी बैठकबाट केही नियुक्ति ,बढुवाका साथै अन्य निर्णय हुनसक्ने बताइएको छ।"
चीन भ्रमणमा ऋणसम्बन्धी कुनै सम्झौता हुँदैन : प्रधानमन्त्री,"काठमाडौं : प्रधानमन्त्री केपी शर्मा ओलीले यही मङ्सिर १७ गतेदेखि हुने आफ्नो यस पटकको औपचारिक चीन भ्रमणका क्रममा कुनै ऋणसम्बन्धी सम्झौता नहुने स्पष्ट पारेका छन्। आशन्न चीन भ्रमणका सम्बन्धमा आज पूर्वप्रधानमन्त्री र पूर्वपरराष्ट्रमन्त्रीहरुसँगको छलफलमा प्रधानमन्त्री ओलीले बिआरआई ऋणको परियोजना नभएको उल्लेख गर्दै चीनसँग ऋण लिने र नलिने भन्ने अहिले विवादको विषय नभएको स्पष्ट पारेका हुन्। 'हामीलाई आवश्यक भएमा जुनसुकै मुलुक र निकायबाट राष्ट्रिय स्वार्थका आधारमा ऋण वा अनुदान लिन सक्छौँ । ऋणको पासोमा पार्न ऋण लिइँदैछ भनेर गरिने अनावश्यक हल्लामा हामी लाग्नु हुँदैन । चीनसँग हाम्रो लामो र मित्रवत सम्बन्ध छ । दुई देशको मित्रतालाई थप बहुआयामिक बनाउन यो भ्रमण गर्न लागिएको हो ,'प्रधानमन्त्री ओलीले भने, 'हामी पहिला जुन मुलुकको भ्रमणमा गए पनि देशको सार्वभौमिकता, स्वाधीनता र स्वतन्त्रता अन्तर्राष्ट्रिय हितसहितको राष्ट्रहितलाई सर्वोपरी प्राथमिकतामा राख्छौँ । त्यसकारा यो भ्रमण सफल हुन्छ । सरकारमा रहेका नेपाली कांग्रेस र नेकपा (एमाले) का बीचमा भ्रमणका विषयमा विवाद छ भनेर भ्रम फिजाउनुको कुनै अर्थ छैन । विश्वा शान्ति र नेपालको हितमा बाहेक हामी अरु कुनै काम हामी गर्दैनौँ म साथीहरुलाई यसमा ढुक्क हुन आग्रह गर्दछु ।' उनले चीन भ्रमणमा विशेषगरी विगतमा भएका सहमति र सम्झौताको प्रभावकारी कार्यान्वयनका साथै प्रसारण लाइन विस्तार,नेपालको उत्पादन चीनमा निर्यात र अन्य सहयोगका विषयमा छलफल हुने गरी तयारी भएको जानकारी दिए। प्रधानमन्त्री ओलीले अर्का छिमेकी भारतसँग पनि उस्तै मित्रवत सम्बन्ध रहेको स्पष्ट गर्दै दुई देशको मैत्री सम्बन्धको लाभ नेपालको आर्थिक विकासमा हुने गरी लिन सक्नुपर्नेमा जोड दिए । उनले नेपालका कार्यकारी प्रमुखको औपचारिक भ्रमण पहिला कुन मुलुकबाट गर्ने भन्ने यहाँको आवश्यकता र निर्णयका आधारमा हुने भएकाले यस्ता विषयलाई कुनै देशविरुद्ध कार्ड का रुपमा कसैले लिन नहुने आग्रह गरे। छलफलमा पूर्व प्रधानमन्त्री एवं नेकपा (माओवादी केन्द्र) का अध्यक्ष पुष्पकमल दाहाल प्रचण्ड ले आफूले विगतमा पहिला चीन भ्रमण गरेर परम्परा तोडेको बताउँदै आफूले चीन कार्ड खेल्न खोजेको भन्ने आशयले नभई मुलुककै राजनीतिक उतारचढावका विषयमा कार्ड खेल्न नहुने भनी अभिव्यक्ति दिएको स्पष्ट गर्नुभयो । उहाँले गत वर्ष आफू प्रधानमन्त्री हुँदा चीनसँग भएका सम्झौताहरुको प्रभावकारी कार्यान्वयनमा जोड दिए। परराष्ट्रमन्त्री डा आरजु राणा देउवाले चीन भ्रमणका सवालमा सत्तारुढ दुई दलीय संयन्त्रबाट एजेण्डाका विषयमा गृहकार्य भइरहेको छ र प्रधानमन्त्री तहबाट चाँडै सबै एजेण्डालाई अन्तिमरुप दिने बताइन्। उनले यस विषयमा दुई दलमा बाहिर आए जस्तो कुनै विवाद नरहेको बताइन्। छलफलमा नेपाली कांग्रेसका सभापति एवं पूर्व प्रधानमन्त्री शेरबहादुर देउवा काठमाडौँ उपत्यका बाहिर रहेका कारण अनुपस्थित हुनुहुन्थ्यो भने पूर्व प्रधानमन्त्रीहरु झलनाथ खनाल, माधवकुमार नेपाल, मन्त्रिपरिषद्का पूर्व अध्यक्ष खिलराज रेग्मी, पूर्व परराष्ट्रमन्त्रीहरु ईश्वर पोखरेल, नारायणकाजी श्रेष्ठ, भेषबहादुर थापा, एनपी साउद, महेन्द्रबहादुर पाण्डे, डा प्रकाशचन्द्र लोहनी, डा विमला राई पौड्याललगायत सहभागी थिए।"
"नाम गौरवका आयोजना, काम अलपत्र","काठमाडौं : सरकारले आर्थिक वर्ष २०६८०६९ मा ठूला र राष्ट्रिय महत्त्वका आयोजनालाई राष्ट्रिय गौरवका आयोजना नामकरण गर्यो। त्यसको उद्देश्य थियो बिना अवरोध ती आयोजना छिटो सम्पन्न गर्ने। देशलाई समृद्ध बनाउने। त्यसका लागि सरकारले सडक, कृषि, जलविद्युत्, खानेपानी, सांस्कृतिक आयोजना छनोट गर्यो। बर्सेनिजसो त्यस्ता आयोजना थपिँदै गए, संख्या २७ पुग्यो। व्यवहारमा भने उल्टो भयो। निर्माणकार्य सुस्त भयो, कुनै कुनैको त अझै काम सुरु भएको छैन। सरकारले देश समृद्ध बनाउन सडक पूर्वाधार विकासको आधारशिला निर्माण गर्ने, सिँचाइ सुविधामार्फत कृषि क्षेत्रको उत्पादन र उत्पादकत्व बढाउने र ठूला जलविद्युत् आयोजना बनाउने भनेर गौरवका आयोजना नामकरण गरेको थियो। त्यस्तै, अन्तर्राष्ट्रिय विमानस्थल निर्माण, खानेपानी व्यवस्था, सांस्कृतिक सम्पदाको संरक्षणलगायतका क्षेत्रमा महत्त्वपूर्ण देखिएका १७ आयोजनालाई उच्च प्राथमिकतामा राखी कार्यान्वयन गर्ने घोषणा गरेको थियो। आर्थिक वर्ष (आव) ०७०७१ मा चार वटा, आव ०७५७६ मा एउटा, आव ०७६७७ मा एउटा, आव २०७७७८ मा एक वटा र आव २०८०८१ मा तीन वटा आयोजना राष्ट्रिय गौरवका थपिएका हुन्। यी आयोजनालाई राष्ट्रिय गौरवका आयोजनाको रूपमा निर्माण गर्ने गरी प्रक्रियाअघि बढाउन भन्दै २०८० कात्तिक २३ मा मन्त्रिपरिषद्बाट स्वीकृत पाएसँगै अहिले २७ पुगेको छ। २४ राष्ट्रिय गौरवका आयोजनाहरूमध्ये तीन वटा आयोजनाहरू पोखरा अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल र माथिल्लो तामाकोशी जलविद्युत् आयोजना सम्पन्न भई कार्यान्वयनमा आएका छन्। हालसम्म निर्माणकार्य शुरु नभएका आयोजनाहरूमा पश्चिम सेती र निजगढ अन्तर्राष्ट्रिय विमानस्थल रहेका छन्। अन्य बाँकी १९ आयोजनाहरूमध्ये सुरुवात भएदेखि आव २०८०८१ सम्ममा ८० प्रतिशतभन्दा बढी र ५० देखि ८० प्रतिशतसम्म समष्टिगत भौतिक प्रगति भएका आयोजनाहरू क्रमशः ७ र ७ रहेको राष्ट्रिय योजना आयोगले जनाएको छ। बाँकी आयोजनाहरू ५० प्रतिशतभन्दा कम प्रगति भएका आयोजनाहरू हुन्। आव २०८०८१ सम्मको समष्टिगत वित्तीय प्रगतितर्फ पाँचवटा आयोजनाहरूको प्रगति ८० प्रतिशतभन्दा माथि रहेको छ। कम प्रगति भएका आयोजनामा विद्युत् प्रसारण लाइन आयोजना रहेको छ। गौरवका आयोजना कार्यान्वयनका समस्या १ कानुनी तथा नीतिगत प्रबन्ध गर्न नसक्नु २ पूर्वतयारी प्रबन्ध गर्न नसक्नु ३ व्यवस्थापकीय प्रबन्ध मिलाउन नसक्नु ४ वन तथा सडक क्षेत्रसँग सम्बन्धित समस्या ५ नियमन र समन्वय नहुनु सरकारले चाल्नुपर्ने कदम निर्माण सञ्चालन विधि स्पष्ट रेखांकन, स्रोतको प्रबन्ध हुन सक्नेनसक्ने विषयहरूमा राम्रोसँग पहिचान गरेर मात्र राष्ट्रिय गौरवका आयोजना घोषणा गर्ने, अनुगमन तथा मूल्यांकन नियमावली तर्जुमा गर्ने। साथै अनुगमन तथा मूल्यांकन दिग्दर्शनको परिमार्जन गर्नुपर्ने। साइट क्लियरेन्स, जग्गा प्राप्ति, वातावरण अध्ययन प्रतिवेदन स्वीकृतजस्ता प्रक्रिया पहिले सम्पन्न गरेर मात्र ठेक्का प्रक्रियामा जाने, आयोजनासँग सम्बन्धित खरिद, वन र वातावरण ऐन नियमका प्रावधानहरूबीच सामाञ्जस्यता ल्याउन आवश्यक संशोधन गर्नुपर्ने, राष्ट्रिय गौरवका आयोजनाको लागि कार्ययोजनाबमोजिम लाग्ने रकम मन्त्रालयहरूले आफ्नो बजेट सीमाबाट छुट्ट्याएर मात्र अन्य आयोजनाकार्यक्रममा बजेट छुट्ट्याउनुपर्ने, विनियोजन भएको स्रोतको कुशलतापूर्वक परिचालन र खर्च क्षमता बढाउनुपर्ने, आयोजना प्रमुख र आयोजनामा खटिने कर्मचारी व्यवस्थापनका लागि छुट्टै विधि अपनाउने। प्राविधिक जनशक्तिको कमी हुन नदिने। आयोजना प्रमुखको निश्चित अवधि कार्यसम्पादन नहेरी बिना कारण जिम्मेवारी परिवर्तन नगर्ने, जग्गाधनी प्रमाणपुर्जा नभएका तर उपभोग गरिरहेका व्यक्तिहरूलाई क्षतिपूर्ति दिने सम्बन्धमा एकरूपता अपनाउने। जग्गा अधिग्रहणमा विद्यमान मूल्यांकनको समस्यालाई वैज्ञानिक विधिबाट समाधान खोज्ने, अन्तर मन्त्रालयनिकाय समन्वयलाई बढावा दिने। निर्माण सामग्रीको सहज उपलब्धताका लागि राष्ट्रिय गौरवको आयोजना सञ्चालन हुने स्थानीय तहसँग प्रभावकारी र नियमित समन्वय हुनुपर्ने, राष्ट्रिय गौरव तथा रूपान्तरणकारी आयोजनाहरूको अनुगमन गर्दा सो आयोजनासँग सम्बन्धित सरोकार पक्षहरू तथा आयोजनाबाट लाभान्वितहरूको समेत सहभागी हुने व्यवस्था मिलाउनुपर्ने, आयोजनाको निर्माणमा सामाजिक जवाफदेहिता प्रवद्र्धन गर्न सम्बन्धित निकायले निरन्तर रूपमा सार्वजनिक परीक्षण, सामाजिक परीक्षण, सार्वजनिक सुनुवाइ गर्ने व्यवस्था मिलाउनुपर्ने। कनिका छरे जस्तो बजेट राख्नु भएन डागोविन्दराज पोखरेल, पूर्वउपाध्यक्ष, राष्ट्रिय योजना आयोग राष्ट्रिय गौरवका आयोजनाका समस्या धेरै छन्। पूर्वतयारी बिना राष्ट्रिय गौरवका आयोजनामा समेटनु, बजेटको आंकलन नगर्नुलगायत समस्या छन्। जुनै आयोजनालाई राष्ट्रिय गौरवका भन्ने तर, कति बजेट लाग्छ, कति छुट्ट्याउने हो, कसरी अघि बढाउने हो ? लगायतको तयारी सरकारसँग छैन। सबै आयोजनालाई राष्ट्रिय गौरव भनेर कनिका छरेजस्तो गरी बजेट दिएर आयोजना बन्न सक्दैनन्। सरकारले आयोजनामा कनिका छरे जसरी रकम विनियोजन गर्नेभन्दा पनि आवश्यकताअनुसार बजेट विनियोजन गर्नुपर्छ। यी आयोजनाले भोगिरहेका प्रक्रियागत झन्झट जग्गा प्राप्ति, वातावरणीय अध्ययनलगायतका समस्यालाई दु्रतगतिमा मन्त्रिपरिषद्बाट नै निर्णय गरेर टुंग्याउनुपर्छ। यसका साथै आयोजनाको उत्तरदायित्व आयोजना सम्पन्न नहुँदासम्म एकैजनालाई दिने गरी व्यवस्था गर्नपर्छ। प्रशासनिक संयन्त्र परिचालन भएन रमेश पौडेल, पूर्वसदस्य, राष्ट्रिय योजना आयोग राष्ट्रिय गौरवका आयोजनालाई फरक ढंगले हेर्ने भन्ने निकै ठूलौ चुनौती छ। राष्ट्रिय गौरवका आयोजना भन्नुको अर्थ निश्चित समयमा बजेटको प्राथमिकतामा राखेर, राष्ट्रको आर्थिक विकासका लागि उत्पादन र उत्पादकत्व बढाउनका लागि भन्ने मान्यताका आधारमा सरकारले राष्ट्रिय गौरवका आयोजना छुट्ट्याएको हो। त्यस्ता आयोजनाहरूको विकास गरिएको हो । यसमा अरूभन्दा काम छिटो हुन्छ। बजेटको रुकावट हुँदैन। र त्यस्ता आयोजनाहरू सम्पन्न भइसकेपछि देशको द्रुततर आर्थिक वृद्धि विकासमा योगदान गर्छन् भन्ने आधारमा यसको अवधारणा विकास गरिएको हो। तर, जसरी ती आयोजनाहरूको प्रशासनिक संयन्त्र सञ्चालन गरिनुपथ्र्यो त्यसरी गर्न नसक्दा अधिकांश आयोजनाहरू ढिला सम्पन्न हुने, लागत २३ गुणा बढ्ने र जुन उद्देश्यले तिनीहरूले आर्थिक जगत्मा योगदान गर्न सक्थे त्योभन्दा परिवर्तन भइसकेको अवस्था देखिन्छ।स्थिर सरकार नहुनु, आयोजनाहरूको छनोट लहडका आधारमा हुनु, पर्याप्त बजेट व्यवस्थापन र आयोजनाको प्राथमिकीकरण नगर्दा यी आयोजनाहरू प्रभावित भइरहेका छन्। कार्यान्वयन हुने गरी योजना बनाउनुपर्छ विमल वाग्ले, अर्थविद् आयोजना सफल पार्न योजना पक्ष र कार्यान्वयन पक्ष बलियो हुनुपर्छ। योजना गर्दा नै कार्यान्वयन हुन सक्छ कि सक्दैन भन्ने पक्षलाई ध्यान दिनुपर्छ। कार्यान्वयन गर्न सकिन्छ, सकिँदैन टुंग्याएर नै आयोजनाको योजना बनाउनुपर्छ। तर, हाम्रो सन्दर्भमा आयोजनाको योजना बनाउँदा यसको कार्यान्वयनयोग्य छ कि छैन भन्ने पक्षमा ध्यान दिँदैनौं। यसलाई कम आंकलन गर्छौं। नेपालमा कार्यान्वयनमा नै धेरै समस्या हुने गरेको छ। कार्यान्वयन गर्दा बाह्य कारणहरूले पनि आयोजन समस्यामा पर्न सक्छन्। यी आयोजनाहरूको कार्यान्वयन तथा अनुगमनको लागि नै प्रधानमन्त्री अन्तर्गत समितिहरू बनेका छन्। यी समितिहरूले आयोजनाको अवस्थाको जानकारीसँगै समस्या के छन् र भविष्यमा नदोहोरिने गरी समस्याको समाधान पनि गर्नुपर्छ। तर, हाम्रा आयोजनाहरू ५०औं वर्षदेखि एउटै समस्यामा रुमल्लिएका छन्। यो ठीक होइन। हामीले एकपटक परेको समस्या दोहोरिन दिन भएन, त्यसको समाधान तुरुन्त नै खोज्नुपर्छ। एउटै समस्या दोहोर्याइदोहोर्याइ आउनु भनेको अकर्मण्यताको उदाहरण हो।"
लैंगिक समानता कायम गर्न सरकार गम्भीर : मन्त्री सुडी,"काठमाडौं : महिला, बालबालिका तथा जेष्ठ नागरिकमन्त्री नवलकिशोर साह सुडीले लैंगिक समानता कायम गर्ने सन्दर्भमा वर्तमान सरकार गम्भीर रहेको बताएका छन्। सोमबार काठमाडौंको भृकुटिमण्डपबाट ३३ औं अन्तराष्ट्रिय लैंगिक हिंसा विरुद्धको १६ दिने अभियान शुभारम्भ गर्दै मन्त्री सुडीले विभिन्न नीतिगत, कानुनी एवं संरचनात्मक सुधार गर्दै लैंगिक समानता कायम गर्न सरकार गम्भीर रहेको बताएका हुन्। उनले विभिन्न रुपमा हुने लैंगिक हिंसाको नियन्त्रण,हिंसामा परेका पीडित र प्रभावितहरूका लागि उचित क्षतिपूर्ति र पीडकलाई दण्डका साथै कानुनी कारवाहीको व्यवस्थालाई पूर्णरुपमा कार्यान्वयन गर्ने प्रतिवद्धता जनाए। मन्त्री सुडीले प्रदेश र स्थानीय तहसँगको सहकार्यमा दिर्घकालीन तथा अल्पकालीन पुनस्र्थापना केन्द्रहरू सञ्चालन गरिएको,एकल महिला हक अधिकारको संरक्षण कार्यक्रमलाई अघि बढाइएको जानकारी दिए। लैंगिक हिंसा विरुद्धको १६ दिने अभियानको शुभारम्भका अवसरमा विभिन्न संघसंस्थाहरूले संयुक्तरुपमा भृकुटिमण्डपबाट र्याली निकालेका थिए । 'हामी सबैको प्रतिबद्धताः लैंगिक हिंसा अन्त्यका लागि ऐक्यवद्धता' भन्ने नाराका सोमबारबाट सुरु भएको अभियान मंसिर २५ गते समापन हुने बताइएको छ ।"
कहीँ हुन नसकेको फुड फेस्टिभल हाँडीगाउँमा,"जात्राका लागि चर्चित हाँडीगाउँँ अचेल पुनः चर्चित छ। यहाँ हरेक शनिबार नो भेइकल जोन सँगै सडकमा फुड फेस्टिभल चल्छ। काठमाडौं : कहीँ नभएको जात्रा हाँडीगाउँ, यही परिचय बोकेको छ, हाँडीगाउँले । कुनै बेला यस्तो पनि कथन प्रचलनमा थियो अन्त कतै नपाइने अन्न हाँडीगाउँमा फल्ने गथ्र्यो रे । अन्त कतै नबजाइने र नपाइने बाजागाजा र स्थानीय धुन हाँडीगाउँमा मात्रै पाइने गथ्र्यो रे । हाँडीगाउँका स्थानीयले भगवान् नारायणलाई खुसी पार्न भन्दै कहीँ नभएको भिन्न प्रकृतिका जात्रा देखाए रे । यसपछाडि नै सुरु भयो, कहीँ नभएको जात्रा हाँडीगाउँ भन्ने चलन । जात्राका लागि चर्चित हाँडीगाउँँ अचेल पुनः चर्चित छ । यहाँ हरेक शनिबार नो भेइकल जोन सँगै सडकमा फुड फेस्टिभल चलिरहेको छ । काठमाडौं५ मा स्थित हाँडीगाउँँमा हरेक शनिबार बेग्लै रौनक हुन्छ । स्थानीय अर्गानिक खानाको स्वादमा आगन्तुक सडकमा झुम्छन् । हाँडीगाउँस्थित गहनापोखरीबाट दाइनेतर्फ हुँदै सडक महोत्सवस्थल पुगिन्छ । जहाँ कुनै पनि सवारीसाधन लैजान पाइँदैन । गहनापोखरीमा नै सवारी पार्किङ गरी केही मिनेटको पैदलयात्रापछि सडक फुड फेस्टिभलमा पुग्दा नपुग्दै मीठामीठा परिकारका बास्नाले स्वागत गर्छन् । नेवारी स्वादका पारखीहरू सडकमा उभिएर परिकार चाख्ने गर्छन् । कोही छोयलाको स्वादमा झुमिरहेका हुन्छन्, त कोही स्थानीय मदिरा अयलाको चुस्की लिइरहेका भेटिन्छन् । योमरी, चटामरी, बारा, कचिलाको बास्ना सडकभर फैलिरहेको हुन्छ । नर : दे, जीवन्त हाँडीगाउँ समितिका अध्यक्ष गोपाल डंगोलका अनुसार यहाँ सडकमा खाना महोत्सव गर्न थालेको २०८० असोजदेखि हो । विशेषगरी स्थानीय संस्कृतिलाई जोगाउन र संरक्षण गर्नको लागि यहाँका स्थानीय मिलेर हप्ताको एकदिन गाडीरहित शनिबार मनाउन सुरु गरिएको हो । डंगोल भन्छन्, हरेक हप्ताको शनिबार सडकमा खाना महोत्सव लाग्छ । विशेष जात्रा, पर्व र विदेशी पाहुना आएको बेला मागअनुसार अन्य दिनमा पनि महोत्सव गरिन्छ । सडकमा खानाको लागि स्टल राख्नेहरू प्रायः उक्त स्थानमा स्थानीय क्षेत्रमा सक्रिय दिदीबहिनी, महिलाहरूको समूह छ । सामूहिक रूपमा भेला भएरै सडकमा खाना बेच्ने गर्छन् । यहाँको खाना विशुद्ध अग्र्यानिक र स्थानीय स्वादको हुन्छन् । समिति अध्यक्षका अनुसार स्थानीय समिति, वडा कार्यालय र महानगरपालिसँगको सहकार्यमा स्थानीय संस्कृति संरक्षण गर्न गाडीरहित शनिबार सुरु गरिएको हो । यहाँ विभिन्न हाते घरबुना सामग्री, स्थानीय सीप र कलाका नमुनाहरू पनि बिक्रीका लागि स्टलमा राखिने गर्छ । स्थानीय गेडागुडी तथा अन्न र मरमसला व्यापार हुने गर्छ । मान्द्रोमा बसेर पिरो छोयलाको स्वाद लिनु आगन्तुकको रुचि हुन्छ । हाँडीगाउँमा रहेका विभिन्न कला र संस्कृति जगेर्ना गर्नको लागि स्थानीय स्तरमै काम सुरु गरिएको हो । स्थानीय स्तरमै बनेका चिउरा, साबुन, हस्तकला तथा लत्ताकपडा पनि बिक्रीका लागि राखिन्छन् ।समिति अध्यक्ष डंगोल भन्छन्, महोत्सवमा आउने आगन्तुकको सुरक्षाको लागि नगर प्रहरी, महानगर प्रहरी, स्वयंसेवकहरू खटिने गर्छन् । कलाकारहरूले स्थानीय भाका र गीतको तालमा मनोरञ्जन दिने गर्छन् । यहाँ अत्यन्तै पुराना र इतिहास बोकेका बाजागाजा पनि रहेका छन् । परम्परागत बाजागाजा बजाउने, पुराना खेलहरू खेल्ने तथा स्थानीय झाँकी र धुन पनि प्रदर्शन गर्ने गरीन्छ । हाँडीगाउँँमा रहेको प्रसिद्ध मन्दिर र पाटी पौवाहरूको संरक्षणका लागि पनि स्थानीयहरू जुटिरहेका छन् । काठमाडौं५ का वडाध्यक्ष वीरेन्द्र प्रजापतिका अनुुसार कमाऔं, रमाऔं र जोगाऔं नामक नारा दिएर सुरु गरिएको यस सडक फुड फेस्टिभलले स्थानीयलाई रोजगार पनि दिएको छ । शनिबार मात्रै यहाँ २५ देखि ३० लाखसम्मको व्यापार हुने गरेको छ । परम्परालाई जोगाउँदै सम्पदा यात्रा तथा स्थानीयलाई सशक्त बनाउन यो कार्यक्रम सफल देखिन्छ । यहाँको सिको गर्दै पाटन र टोखाका विभिन्न स्थानमा पनि फुड फेस्टिभल सुरु भइसकेका छन् ।"
उपनिर्वाचन हुने स्थानमा बिदा दिन निर्वाचन आयोगको निर्देशन,"काठमाडौं : आगामी मंसिर १६ गते हुने उपनिर्वाचनलाई सुरक्षित, भयरहित, निष्पक्ष एवं शान्तिपूर्ण रूपमा सम्पन्न गर्न राष्ट्रपति रामचन्द्र पौडेलले सेना परिचालन गर्न स्वीकृति दिएका छन् । मन्त्रिपरिषद्को सिफारिसअनुसार राष्ट्रपति पौडेलले सेवा परिचालनका लागि स्वीकृति प्रदान गरेको राष्ट्रपति कार्यालयका प्रवक्ता शैलजा रेग्मी भट्टराईले बताइन् । सम्माननीय राष्ट्रपति रामचन्द्र पौडेलज्यूले सम्वत् २०८१ साल मंसिर १६ गते हुने स्थानीय तहको उपनिर्वाचन, २०८१ सुरक्षित, भयरहित, निष्पक्ष एवं शान्तिपूर्ण रूपमा सम्पन्न गर्न नेपाल सरकार, मन्त्रिपरिषद्को मिति २०८१ मंसिर ६ को निर्णयबमोजिम सम्माननीय प्रधानमन्त्रीको मिति २०८१ मंसिर ६ को सिफारिसमा उपनिर्वाचनमा नेपाली सेना परिचालन गर्न नेपालको संविधानको धारा ६६ को उपधारा (२) बमोजिम स्वीकृति प्रदान गर्नुभएको छ, जारी विज्ञप्तिमा भनिएको छ । स्थानीय तहको उपनिर्वाचनमा नेपाली सेना परिचालन हुने भएको छ । उपनिर्वाचन हुने स्थानमा सार्वजनिक बिदा मिलाउन निर्वाचन आयोगले संघीय मामिला तथा सामान्य प्रशासन मन्त्रालयलाई निर्देशन दिएको छ । मतदानस्थल व्यवस्थापन गर्न, सहज रूपमा मतदातालाई मतदानको व्यवस्था मिलाउनलगायतका समेत आयोगले निर्देशन दिएको छ । मतदानस्थलको व्यवस्थापन गरिँदै मतदानस्थल व्यवस्थापनको तयारी तीव्र छ । स्थानीय तहको उपनिर्वाचन हुने स्थानमा आउँदो मंसिर १३ देखि १६ गते (मतदान सम्पन्न नभएसम्म) मतदानस्थलको रूपमा कायम भएका सामुदायिक विद्यालय, निजी विद्यालय, वडा कार्यालय, स्वास्थ्य संस्था, सामुदायिक भवन, औद्योगिक प्रतिष्ठानलगायत सार्वजनिक स्थलहरू निर्वाचन प्रयोजनका लागि उपयोग गर्ने व्यवस्था मिलाउन संघीय मामिला तथा सामान्य प्रशासन मन्त्रालयमार्फत उपनिर्वाचन हुने सबै स्थानीय तहलाई निर्देशन दिएको छ । बिदा मिलाउन निर्देशन उपनिर्वाचन हुने स्थानमा बिदा मिलाउन निर्वाचन आयोगले निर्देशन दिएको छ । स्थानीय तहको प्रमुख, उपप्रमुख र अध्यक्ष, उपाध्यक्ष पदका लागि उपनिर्वाचन हुने स्थानीय तहमा सम्बन्धित स्थानीय तहभर तथा वडा अध्यक्षको चुनावको हकमा स्थानीय तहअन्तर्गतका कार्यालयहरूमा सार्वजनिक बिदा दिने व्यवस्था मिलाउन संघीय मामिला तथा सामान्य प्रशासन मन्त्रालयलाई निर्देशन दिएको छ । उपनिर्वाचनमा मतदाताहरूलाई मतदान गर्नका लागि बिदा मिलाइदिनका आयोगले औद्योगिक प्रतिष्ठानलाई पनि आह्वान गरेको छ । उपयुक्त वैकल्पिक उपाय अपनाई मतदान गर्न सहज व्यवस्था मिलाई दिन सम्बन्धित स्थानीय तह वा जिल्लास्थित निजी क्षेत्रबाट सञ्चालित औद्योगिक, शैक्षिकलगायत प्रतिष्ठानहरूलाई आग्रह गरिएको आयोगकी प्रवक्ता अर्यालले बताइन् । मतदान गर्न मतदाता परिचयपत्र नै चाहिन्छ ? निर्वाचन आयोगले नेपाली नागरिकको परिचय खुल्ने कुनै पनि सरकारी कागजातका आधार मतदाताले मतदान गर्न पाउने निर्णय गरेको छ । त्यसका लागि आयोगबाट प्रकाशित अन्तिम मतदाता नामावलीमा मतदाताको नाम समावेश भएको हुनु पर्नेछ । आयोगकी प्रवक्ता नीता पोखरेल अर्यालका अनुसार मतदाताले आयोगबाट जारी भएको मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, राहदानी, स्थायी लेखा नम्बर परिचयपत्र र सवारी चालक अनुमतिपत्रको सक्कल प्रमाणका आधारमा मतदातालाई मतदान गर्न दिन आयोगले व्यवस्था मिलाएको छ । त्यसका लागि अन्तिम मतदाता नामावली विवरणसँग भिडाई मतदान गर्न पाउने व्यवस्था मिलाउन आयोगले सम्बन्धित मुख्य निर्वाचन अधिकृत तथा निर्वाचन अधिकृतलाई निर्देशन दिने निर्णय गरेको छ । आउँदो आइतबार बिहान ७ बजेदेखि अपराह्न ५ बजेसम्म हुने मतदान हुनेछ ।"
लागुऔषधसहित विभिन्न स्थानबाट ९ जना पक्राउ,कैलाली : लागुऔषधसहित विभिन्न स्थानबाट ९ जना पक्राउ परेका छन्। गोदावरी नगरपालिका४ खैराना सामुदायिक वनस्थित सडकबाट अवैध लागुऔषध खैरो हेरोइनजस्तो देखिने पदार्थ १ सय २० मिलिग्रामसहित सोही नगरपालिका७ बस्ने २३ वर्षीय जगत कठायतलाई प्रहरीले पक्राउ गरेको छ । इलाका प्रहरी कार्यालय मालाखेतीबाट खटिएको प्रहरीले उनलाई उक्त पदार्थसहित पक्राउ गरेको हो । बाँकेको नेपालगंज उपमहानगरपालिका१५ जमुनाहस्थित सडकबाट नियन्त्रित लागूऔषध नाईट्राजेपाम ४३ ट्याब्लेटसहित सोही उपमहानगरपालिका१९ बस्ने २२ वर्षीय धिरज पुन मगर पक्राउ परेका छन्। इलाका प्रहरी कार्यालय जमुनाह र लागुऔषध नियन्त्रण ब्यूरो नेपालगंजबाट खटिएको प्रहरीले भारतको रूपैडिहाबाट नेपालतर्फ पैदल आउँदै गरेका उनलाई उक्त लागुऔषधसहित पक्राउ गरेको हो । यसैगरी मकवानपुरको मनहरी गाउँपालिका९ भलादमी चोकस्थित सडकबाट लागुऔषध गाँजा १० किलो २ सय ५० ग्रामसहित २ जनालाई दिउँसो प्रहरीले पक्राउ गरेको छ । पक्राउ पर्नेहरूमा मनहरी गाउँपालिका८ बस्ने २८ वर्षीय राम कुमार परियार र सोही गाउँपालिका९ बस्ने ३६ वर्षीय रामकुमार स्याङबो रहेका छन् । इलाका प्रहरी कार्यालय मनहरीबाट खटिएको प्रहरीले मनहरीबाट हेटौंडातर्फ जाँदै गरेको ना।१ ह ५०३३ नम्बरको अटोलाई जाँच गर्ने क्रममा उक्त गाँजा फेला पारी चालक परियार र अटोमा सवार स्याङबोलाई पक्राउ गरेको हो । उदयपुरको त्रियुगा नगरपालिका७ नर्कटे चोकस्थित सडकबाट अवैध लागूऔषध गाँजा करिब १ किलो ७ सय ८० ग्रामसहित उदयपुरगढी गाउँपालिका७ बस्ने ५१ वर्षीय सुवेदी काइला भन्ने युवराज खत्रीलाई प्रहरीले पक्राउ गरेको छ । अस्थायी प्रहरी पोष्ट हाडेवासबाट खटिएको प्रहरीले उनलाई उक्त गाँजासहित पक्राउ गरेको हो । सिराहाको भगवानपुर गाउँपालिका४ ठाडी बसपार्कबाट पनि लागुऔषध गाँजा ६ किलोग्रामसहित सोही ठाउँ बस्ने ३५ वर्षीय अनोज पासवानलाई प्रहरीले नियन्त्रणमा लिएको छ। प्रहरी चौकी ठाडी ईनरूवाबाट खटिएको प्रहरीले उनलाई उक्त गाँजासहित पक्राउ गरेको हो । तनहुँको आँबुखैरेनी गाउँपालिका ४ बेनिटारमा लागुऔषधसहित ३ जना पक्राउ परेका छन् । अस्थायी प्रहरी पोष्ट मुग्लिङ पुलजिपबाट खटिएको प्रहरीले काठमाडौंबाट पोखरातर्फ जाँदै गरेको ग।२ ख१८५७ नम्बरको बसमा सवार व्यास नगरपालिका१० बस्ने २० वर्षीय सुरेश परियार र सोही नगरपालिका११ बस्ने २० वर्षीय विशाल तामाङलाई ट्रमानिल ३ सय ४० ट्याब्लेट तथा ग १ ख ८५४९ नम्बरको बसमा सवार नवलपरासी बर्दघाट नगरपालिका४ बस्ने २८ वर्षीय कुल बहादुर थापा मगरलाई नाइट्राभेट ३० ट्याब्लेट र स्पास्मो प्रोक्सिभोन ५५ क्याप्सुल सहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।
एनपीएलको ट्रफीको मुख्य आकर्षण कालापत्थरको ढुंगा,"काठमाडौं : नेपाल क्रिकेट संघ (क्यान) का सचिव पारस खड्काले एनपीएलले नेपाली क्रिकेटलाई विश्वमाझ थप उजागर गर्ने विश्वास व्यक्त गरेका छन् । सोमबार काठमाडौंको धरहरा परिसरमा नेपाल प्रिमियर लिग (एनपीएल) को ट्रफी अनावरण कार्यक्रममा उनले ट्रफीको मुख्य आकर्षण सगरमाथाको आधार शिविर कालापत्थरको ढुंगा रहेको बताए। ट्रफीले नेपालीको भावना र प्राकृतिक सम्पदासंग जोड्न खोजेको उनले जानकारी दिए। खड्काले ट्रफीका लागि पर्वतारोही निमा शेर्पा र मिङ्मा शेर्पाले कालापत्थरबाट ढुंगा ल्याएर सहयोग पुराएको जानकारी दिए । यहि शनिबारबाट सुरु हुने एनपीएलमा विराटनगर किंग्स, जनकपुर बोल्ट्स, चितवन राइनोज, काठमाडौं गुर्खाज, पोखरा एभेन्जर्स, लुम्बिनी लायन्स, कर्णाली याक्स र सुदूरपश्चिम रोयल्सले प्रतिस्पर्धा गर्दैछन् । प्रधानमन्त्री केपी शर्मा ओलीले मंसिर १५ गतेदेखि काठमाडौंमा सुरु हुने एनपीएलको ट्रफी अनावरण गरेका हुन्। ट्रफी अनावरण कार्यक्रममा लिग खेल्ने ८ वटै टोलीका मार्की खेलाडीको समेत उपस्थित थिए। प्रतियोगीता पुस ६ गते समापन हुने क्यानले जनाएको छ । यो पनि पढ्नुहोस खेलकुद क्षेत्रका लागि आज विशेष दिन हो, एनपीएलले पर्यटनमा पनि सघाउँछ : प्रधानमन्त्री प्रधानमन्त्री ओलीले गरे एनपीएलको ट्रफी अनावरण (तस्बिर) नेपालीले चान्स पाएपछि गर्छ भन्ने मान्यता फेरिस्थापित होस् : प्रधानमन्त्री ओली"
अमेरिका र फ्रान्सबाट निकालिए दुई नेपाली,"काठमाडौं : गैरकानुनीरुपमा अमेरिका र फ्रान्स बसेका दुई नेपाली निष्काशित भएका छन्। अमेरिका बस्ने भीम नारायण पुन र फ्रान्स बस्ने विजय थापालाई त्यहाँको अध्यागमनले निष्काशित गरेको हो। त्यहाँको अध्यागमन कानुन उल्लंघन गरेपछि उनीहरू पक्राउ परेका थिए। दुवैजनालाई एयर इण्डियाको जहाजबाट काठमाडौं पठाएको हो। उनीहरूले अध्यागमनको कस्तो कानुन उल्लंघन गरेको बारे उल्लेख गरिएको छैन। यद्दपि स्रोतले उनीहरू भिसाको म्याद सकिए पछि पनि लुकिछिपी त्यहाँ बस्दै आएको दावी गरेको छ। स्रोतका अनुसार पुन शुक्रबार र थापा शनिबार काठमाडौं आइपुगेका हुन्। पछिल्लो समयमा अमेरिका,बेलायत,जापान,दक्षिण कोरिया,दुबईलगायत मुलुकबाट त्यहाँको अध्यागमन कानुन उल्लंघन गरेको आरोपमा नेपालीहरू निष्काशित हुँदै आएका छन्।"
सरकारले भन्सार दर घटाएपछि सुनको भाउ एकैदिन १५ हजार ९ सयले घट्यो,काठमाडौं : सरकारले भन्सार दर घटाएपछि स्थानीय बजारमा सुनचाँदीको भाउ ह्वात्तै घटेको छ। आज सुन प्रतितोला १५ हजार ९ सय रुपैयाँले घटेको हो। नेपाल सुन चाँदी व्यवसायी महासंघका अनुसार सोमबार प्रतितोला सुनको मूल्य १ लाख ५१ हजार ३ सय रुपैयाँ कायम गरेको छ। आइतबार प्रतितोला सुन १ लाख ६७ हजार २ सय रुपैयाँमा कारोबार भएको थियो। यसैगरी सुनको भाउ घटेसँगै चाँदी पनि घटेको छ। आज ११५ रुपैयाँले घटेर प्रतितोला चाँदी १८ सय ४५ रुपैयाँमा कारोबार भइरहेको महासंघले जनाएको छ। अघिल्लो दिन प्रतितोला चाँदी १९ सय ६० रुपैयाँमा कारोबार भएको थियो। गत बिहीबार बसेको मन्त्रिपरिषद् बैठकले सुनको भन्सार दर २० बाट १० प्रतिशत कायम गर्ने निर्णय गरेको थियो। यसअघि सुन आयातमा सरकारले २० प्रतिशत कर लिँदै आएको थियो। यसैगरी चाँदीको भन्सार दर १५ प्रतिशतबाट १० प्रतिशतमा झरेको छ।
चीन भ्रमणबारे पूर्वप्रधानमन्त्री र पूर्वपरराष्ट्रमन्त्रीसँग परामर्शमा प्रधानमन्त्री ओली,"काठमाडौं : प्रधानमन्त्री केपी शर्मा ओलीले आसन्न चीन भ्रमणबारे पूर्वप्रधानमन्त्री र पूर्वपरराष्ट्रमन्त्रीहरुसँग छलफल गरेका छन्। प्रधानमन्त्री ओलीले प्रधानमन्त्री तथा मन्त्रिपरिषद्को कार्यालय सिंहदरबारमा भ्रमणलाई उपलब्धीमूलक बनाउने तयारीस्वरुप पूर्वप्रधानमन्त्री र पूर्वपरराष्ट्रमन्त्रीहरुसँग छलफल गरिरहेको उनको सचिवालयले जनाएको छ। बैठकमा पूर्वप्रधानमन्त्रीहरु नेकपा माओवादी केन्द्रका अध्यक्ष पुष्पकमल दाहाल प्रचण्ड, नेकपा एकीकृत समाजवादीका अध्यक्ष माधवकुमार नेपाल, सम्मानीत नेता झलनाथ खनाल, मन्त्रिपरिषद्का पूर्व अध्यक्ष खिलराज रेग्मी, सरकारका वर्तमान मन्त्री, पूर्वउपप्रधानमन्त्री, परराष्ट्रमन्त्रीहरु लगायतका नेताहरु सहभागी छन्। बैठकमा पूर्वप्रधानमन्त्री एवम् नेपाली कांग्रेसका सभापति शेरबहादुर देउवा र नेपाल समाजवादी पार्टीका अध्यक्ष डा बाबुराम भट्टराई अनुपस्थित रहेका छन्। भट्टराईले आफू गोरखा जानुपर्ने भएकाले उपस्थित हुन नसक्ने जनाउँदै भनेका थिए, 'हाम्रो कमजोर अर्थतन्त्रलाई कम भन्दा कम समयमा विकसित चरणमा पुर्याउन हामीलाई वैदेशिक व्यापार, पूँजी, प्रविधि, ज्ञान र सद्भाव चाहिन्छ, हामीले चीनको बीआरआईले हामीलाई दिएको जस्तोसुकै सम्भावनाको फाइदा उठाउनै पर्छ।' ओलीले भ्रमणमा उठाउनुपर्ने एजेण्डाका विषयमा पनि सरोकारवालासँग सुझाव लिनेछन्। चीनको औपचारिक निमन्त्रणामा प्रधानमन्त्री ओली आगामी मंसिर १७ गते चीनको राजधानी बेइजिङ जान लागेका हुन्। प्रधानमन्त्री ओलीको चीन भ्रमणमा बीआरआई, नेपालचीनबीच भएका यस अगाडिका सम्झौता र कार्यान्वयन र चलिरहेका परियोजना, दुई देशबीचको सम्बन्ध लगायतका विषयमा पनि छलफल हुने स्रोतको दाबी छ। सांसदहरुले बीआरआईअन्तर्गत ऋण लिन हुने र नहुने दुई थरी मत राख्दै आएका छन्। पोखरा अन्तर्राष्ट्रिय विमानस्थलका लागि लिएको चिनियाँ ऋण मिनाहाको प्रस्तावलाई पनि जोड दिने सरकारले तयारी गरेको छ। यस अगाडि गत भदौमा अर्थ मन्त्रालयले चीन अन्तर्राष्ट्रिय विकास सहयोग निकायका उपाध्यक्ष याङ वेइकुनमार्फत पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चिनियाँ पक्षलाई आग्रह गरेको थियो। वेइकुन र नेपालका लागि चिनियाँ राजदूत छन् सोङसहितका चिनियाँ टोलीसँगको भेटमा उपप्रधानमन्त्री एवं अर्थमन्त्री विष्णुप्रसाद पौडेलले चीन नेपालको असल छिमेकी भएको र नेपालको अर्थतन्त्रको अवस्थालाई विशेष ध्यान दिँदै पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा बदल्न आग्रह गरेका थिए। उक्त विषय प्रधानमन्त्री ओलीको भ्रमणमा पनि प्रस्ताव रहने स्रोतको दाबी छ। नेपाल चीनको बहुआयामिक सम्बन्धलाई महत्त्वका साथ अघि बढाउन रणनीतिक साझेदारीको दिशामा अग्रसर हुनुपर्ने सरोकारवालाले बताउँदै आएका छन्।"
किलिन्डरले अनलाइनबाटै टिकट काट्दछ,"काठमाडौं : चर्चित कलाकार हरिवंश आचार्यको साझा बसमा जो पनि चढ्दछ, किलिन्डरले दुई रुपैयाँको टिकट काट्दछ बोलको गीत सुन्नेहरूका लागि किलिन्डर शब्दको अर्थ र भाव नौलो लाग्दैन। काठमाडौं उपत्यकामा वर्षौंअघि गुड्ने साझा बस (जो पछि बन्द भएर हाल पुनः सञ्चालनमा छ), यसलाई मुख्य थिम बनाएर आचार्यले गाएको यो गीतले नेपालको सार्वजनिक यातायात क्षेत्रको अवस्था चित्रित गरेको छ। हरिवंशले प्रयोग गरेको यही किलिन्डर शब्द प्रयोग गरेर सफ्टवेयर इन्जिनियर तथा स्टार्टअप व्यवसायी रविकिरण यादवले किलिन्डर सर्भिसेस भन्ने कम्पनी सञ्चालन गरिरहेका छन्। यो कम्पनीले बस व्यवसायीहरूलाई बृहत् टिकेटिङ प्रणाली उपलब्ध गराउँछ, सञ्चालक यादव भन्छन्, कलाकार हरिवंशले गीतमा प्रयोग गर्नुभएको शब्दबाट प्रेरित भएर नै किलिन्डर नाम राखेको हुँ। किलिन्डर मर्चेन्ट एपबाट बस व्यवसायीले सर्वसुलभ र बिना झन्झट टिकट काट्न सक्छन्। कसरी जन्मियो किलिन्डर ? तपाईं हामी जो कोहीले सार्वजनिक यातायातमा यात्रा गर्दा विभिन्न खालका अप्ठेरा र झन्झट भोगेकै हुन्छौं, यादव भन्छन्, बसको टिकट कहाँ काट्ने, कसरी सही मूल्यमा टिकट पाउने, एउटै सिटमा डबल र त्रिपल टिकट काटिदिएपछि यात्रुहरूले पाउने दुःख आदिलाई न्यूनीकरण गर्न किलिन्डर एपको अवधारणा विकास गरेको हुँ। म आफैं पनि कति पटक यात्रा गर्दा टिकटकै झन्झटमा परेका कारण यो अवधारणालाई विकास गरेको हुँ, यादव भन्छन्। किलिन्डर प्रणालीले बसको टिकट काउन्टरहरूलाई प्रविधियुक्त बनाउनुको साथै विकेन्द्रित पनि गर्दछ। बस व्यवसायीहरूको टिकट काउन्टरमा हुने खर्च घटाउनुको साथै टिकट बिक्रीलाई पारदर्शी बनाउन मद्दत गर्दछ। टिकट बिक्री प्रणालीलाई प्रविधिसँग जोडेर यात्रुलाई व्यावसायिक व्यवहार गर्न यो प्रणालीले सहयोग पुर्याउँछ। एउटा यात्रुले आफ्नो गन्तव्यका लागि सार्वजनिक यातायात खोज्नेदेखि, टिकट काट्ने र बस चढेर गन्तव्यमा पुग्ने बेलासम्मका झन्झट सम्झिनु भयो भने यो अवधारणाको महत्व बुझिहाल्नु हुन्छ, यादव भन्छन्। नेपाल सरकार डिजिटल फेर्मवर्कको अवधारणा लागू गर्ने तर दैनिक लाखौं यात्रुले यात्रा गर्ने सार्वजनिक यातायातमा चाहिँ पुरानै प्रणालीमा भर पर्नुपर्ने अवस्थाको अन्त्य गर्नका लागि नै किलिन्डर जन्मिएको हो, यादवले भने। यात्रुको चाप नभएका बेला रोजी छाडी पाइने टिकट कुनै चाडबाड वा विशेष अवस्थामा पाउनै मुसिकल छ। टिकट पाई हाले पनि महँगो पर्ने गरेको छ। कुनै स्थानमा गाडीको प्रतीक्षा गरिरहेका यात्रुहरूलाई टिकट काउन्टरमा काम गर्नेहरू वा यात्रु संकलन गर्न खटिएकाहरूले तानातान गर्दै गरेको दृश्य यत्रतत्र देखिन्छ। तर किलिन्डर सिस्टम लागू गरेकाहरूले मोबाइलमा एप खोलेर यात्रुकै अगाडि टिकट काटेर ब्लुटुथ कनेक्ट गर्न मिल्ने सानो प्रिन्टर जो सजिलै एउटै हातले बोक्न सकिन्छ त्यसबाट प्रिन्ट गरेर यात्रुलाई दिन मिल्छ। यात्रु र सेवा प्रदायका बीचमा विश्वास बढाउन, सेवा प्रदायकलाई एकाउन्टेबल बनाउन तथा व्यवसायलाई पारदर्शी बनाउन यो प्रणाली सहयोगी हुने रविकिरण बताउँछन्। किलिन्डरबाट कसरी काट्न सकिन्छ टिकट ? बल्खु चोकबाट छुट्ने टाटा सुमो चढेर यात्रा गर्नुभएको छ भने तपाईंले पक्कै पनि त्यहाँ यात्रुहरूलाई तानातान गरिरहेको दृश्य देख्नु भएको होला। तर, यो अवस्था अहिले फेरिँदै गएको छ। सुमो व्यवसायीहरूले अहिले किलिन्डर एपमार्फत टिकट काट्न थालेका छन्। यो सिस्टम मोबाइलबाट चलाउन सकिने र सानो प्रिन्टरबाट टिकट प्रिन्ट पनि गर्न मिल्ने भएकाले निकै सजिलो छ। कुनै बस व्यवसायीले यो प्रणाली जडान गरिसकेपछि उसले आफ्नो टिकट काउन्टर वा एजेन्टहरू सेट गर्न सक्छन्। काउन्टरलाई तोकिएकै कोटामा एपबाट टिकट काट्न सकिन्छ। टिकट काटिसकेपछि सहचालक, यात्रु र बस व्यवसायीलाई समेत नोटिफिकेसन जाने व्यवस्था गरिएको छ। बसको टिकट काट्ने अन्य प्लेटफर्महरू सेल्समा फोकस छन् भने यो चाहिँ सर्भिसमा फोकस रहेको यादव बताउँछन्। टिकट काउन्टरमा बसेर हातले टिकटमा यात्रुको नाम लेखेर टिकट काट्ने सिस्टमलाई डिजिटलमा रूपान्तरण गर्ने र मोबाइल एपबाट टिकट काट्न यो प्रणाली विकास गरिएको हो। यातायात व्यवसायलाई डिजिटिलाइज्ड गर्न यो सिस्टम उपयोगी छन्। बसको टिकट काटी सकेपछि चलानीसमेत यही सिस्टमबाट प्रिन्ट गर्न सकिन्छ। हातमा मोबाइल लिएर टिकट काट्नेदेखि चलानी बनाउनेसमेतको काम यसबाट गर्न सकिन्छ। कहाँकहाँ जडान छ, किलिन्डर ? गौर, धरान, विराटनगर, हेटौंडा रुटमा चल्ने गाडीमा यो सिस्टम जडान गरिएको छ। अनलाइनबाट टिकट काटेर गाडीको सेवा प्रदान गर्नेहरूले ग्राउन्डको रियालिटी थाहा पाउने संयन्त्र छैन। तर यो प्रणालीमा चाहीँ टिकट काट्ने सिस्टममात्रै डिजिटल नभएर काउन्टर पनि यही सिस्टमबाट सञ्चालन हुने भएकाले बढी विश्वसनीय र प्रभावकारी रहेको सञ्चालक यादव बताउँछन्। बस समिति वा व्यवसायीको आवश्यकताअनुसार यो प्रणाली जडान गर्न सकिन्छ। सम्बन्धित बस व्यवसायीले आफ्नो प्ल्याटफर्म प्रयोग गर्ने र सोहीमार्फत टिकट काट्ने भएकाले यो प्रणाली बढी उपयोगी र यात्रुमैत्री रहेको छ। कुनै थर्ड पार्टीले टिकट काट्नु र आफ्नै प्ल्याटफर्ममा टिकट काट्नुको फरक यो सेवा लिनेहरूले सहजै महसुस गर्न सक्ने सञ्चालक यादव बताउँछन्। के के छन् कठिनाइ ? काठमाडौं विश्वविद्यालयबाट कम्प्युटर इन्जिनियरिङ गरेपछि केही समय रविकिरणले कस्टुमर बेस आईटी प्रडक्टमा काम गरेका थिए। तर, काम गर्ने क्रममा आफ्नै प्ल्याटफर्म चाहिन्छ भन्ने महसुस गरेपछि उनी किलिन्डर एप बनाउन कस्सिएका हुन्। यो प्रडक्टको डेभलपमेन्टमा करिब पाँच वर्ष बिताइसकेका उनको यसमा लगानी पनि निकै भइसकेको छ। तर वर्षौंदेखि परम्परागत प्रणाली अपनाइरहेकाहरू यसमा सजिलै सिफ्ट हुन गाह्रो मानिरहेका छन्। तर, जस जसले यो प्रडक्ट प्रयोग गरेका छन् उनीहरूको प्रतिक्रिया भने उत्साहित बनाउने खालको छ उनी भन्छन्। यो बढीभन्दा बढी यातायात व्यवसायीले प्रयोग गर्न थालेपछि मात्र यो सफलताउन्मुख हुने हो यादव भन्छन्। कुनै पनि स्टार्टअप सफल हुनका लागि केही समय त लागि हाल्छ, मुख्य कुरा विकास गरिएको प्रविधिले काम गर्नेहरूलाई सहज भयो कि भएन, सेवाग्राहीले सजिलो महसुस गरे कि गरेनन् भन्ने नै हो, सञ्चालक यादव भन्छन्। सरोकारवाला निकायको भूमिका कस्तो हुनुपर्छ ? कुनै पनि कामलाई आधुनिक प्रविधिसँग जोड्ने कुरालाई त्यो कामसँग सम्बन्धित सरोकारवालाहरूको भूमिका महŒवपूर्ण हुन्छ। प्रविधिले कामलाई सजिलो र किफायती एवं पारदर्शी बनाउन मद्दत गर्छ। यातायात क्षेत्रमा शतप्रतिशत लगानी निजी क्षेत्रको छ। यसलाई डिजिटल प्रविधिमा लैजाँदा त्यसको प्रत्यक्ष फाइदा व्यवसायीलाई नै हुन्छ। राज्यका निकायले पनि व्यवसायीलाई डिजिटल प्रविधिमा सिफ्ट हुन प्रोत्साहित गर्नुपर्छ। कसैले इनोभेटिभ आइडिया लिएर आउँछ र त्यसबाट सेवा प्रदायक र सेवाग्राहीलाई फाइदा हुन्छ भने सरोकारवाला निकायले यसमा सहयोग पुर्याउनु पर्छ। अन्य क्षेत्रमा पनि सिफ्ट हुने योजना टिकट काट्नु पर्ने अन्य क्षेत्रमा पनि किलिन्डरलाई विस्तार गर्ने योजना रविकिरणको छ। राष्ट्रिय निकुञ्ज, कुनै पार्क, संग्रहालय आदि जहाँ टिकट काटेर जानुपर्छ त्यस्ता ठाउँमा पनि यो सिस्टम जडान गर्ने गरी काम भइरहेको उनी बताउँछन्। हामीले टिकट काट्ने भरपर्दो सिस्टम बनाएका छौं, त्यही भएर यसलाई विभिन्न क्षेत्रमा विस्तार गर्ने योजनाका साथ काम गरिरहेका छौं उनी भन्छन्।"
"एमालेमा जग्गा दान विवाद : मुद्दाको पेशी आज, होला त सुनुवाइ ?",काठमाडौं : व्यवसायी मीनबहादुर गुरूङबाट नेकपा एमालेले जग्गा लिएको विषयमा परेको रिटमाथि सुनुवाइका लागि आज पेशी चढेको छ। न्यायाधीश तिलप्रसाद श्रेष्ठ र नित्यानन्द पाण्डेको इजलासमा पेशी चढेको हो। यसअघि मंसिर ४ र ७ गते सुनवाइका लागि पेशी तोकिए पनि सुनुवाइ हुन सकेन। ४ र ५ गते रिटको पेशी हेर्न नभ्याइने सूचीमा राखिएको थियो। यसअघि कार्त्ति १२ गते रिटमाथि प्रारम्भिक सुनुवाइ गर्दै सर्वोच्च अदालतले अल्पकालीन अन्तरिम आदेश जारी गरेको थियो। न्यायाधीश सुनिल कुमार पोखरेलको इजलासले रिटमाथि सुनुवाइ गर्दै अल्पकालीन अन्तरिम आदेश जारी गर्दै छलफलका लागि दुवै पक्षलाई कार्त्तिक २६ गतेलाई बोलाएको थियो। सो दिन सुनुवाइका लागि पेशी तोकिए पनि सुनुवाइ भएन। फेरि रिटमाथि सुनुवाइका लागि मंसिर २ गते पेशी तोकिए पनि सो दिन पनि सुनुवाइ हुन सकेन। उक्त दिन रिटलाई हेर्न नभ्याइनेमा राखिएको थियो। व्यवसायी गुरूङ दम्पतीले एमालेको केन्द्रीय कार्यालय भवन बनाउन जग्गा दान दिएपछि अधिवक्ता ज्ञानबहादुर बस्नेतले जग्गा दान र भवन निर्माण रोक्न माग गर्दै सर्वोच्चमा रिट दिएका हुन्। भाटभटेनी सुपर मार्केटका सञ्चालक व्यवसायी गुरूङ र उनकी श्रीमती सावित्री गुरूङले काठमाडौंको कीर्तिपुर नगरपालिका २ मैत्रीनगरमा एमालेका लागि पार्टी कार्यालयका लागि जग्गा दान गरेका थिए। गुरुङ दम्पत्तीले दान गरेको १० रोपनी १४ आना जग्गा असोज २५ गते प्रधानमन्त्री केपी शर्मा ओलीले एमालेको केन्द्रीय कार्यालय भवनको शिलान्यास समेत गरिसकेका छन्। भ्रष्टाचार र सरकारी जग्गा व्यक्तिगत बनाउने अभियोग लागेका व्यवसायीबाट घुसवाफत जग्गा दान लिएको भन्दै प्रधानमन्त्री ओलीको चौतर्फी आलोचना भएको छ। पार्टीका नेता तथा कार्यकर्ताहरूले समेत अभियोग लागेका व्यक्तिबाट जग्गा लिन नहुने भन्दै विरोध गरेका छन्।
२२९ वरिष्ठ हवल्दार असईमा बढुवा सिफारिस,"काठमाडौं : नेपाल प्रहरीको जनपद प्रहरी समूहतर्फ २२९ जना वरिष्ठ हवल्दारहरू प्रहरी सहायक निरीक्षक (असई) पदमा बढुवाका लागि सिफारिस भएका छन् । बढुवा समितिको आइतबार बसेको बैठकले प्रहरी नियमावली, २०७१ (संशोधनसहित)को नियम २७ को उपनियम (४) बमोजिम २२९ जना वरिष्ठ हवलदारहरूलाई असईमा बढुवा गर्न सिफारिस भएको प्रहरी नायव उपनिरीक्षक एवम् बढुवा समितिका सदस्यसचिव मुक्तिनाथ सापकोटाले जानकारी दिए। कोको भए बढुवा ?"
प्रचण्ड बेचैनी,"नेपालको हित हेर्दा जता जाँदा अनुकूल हुन्छ, त्यतै जाने हो। कतै नजाँदा अर्थात् तेस्रो देश जाँदा उपयुक्त हुन्छ भने उतै जानुपर्छ। प्रधानमन्त्री केपी शर्मा ओलीको आसन्न चीन भ्रमणलाई लिएर पूर्वप्रधानमन्त्री एवं विपक्षी दलका नेता प्रचण्डले भारतीय सञ्चार माध्यम द हिन्दुलाई अन्तर्वार्ता दिए। जसमा उक्त भ्रमणलाई चाइना कार्ड भनेर दोषारोपण गर्दै असन्तुलित, अराजनीतिक, (अ)कूटनीतिक र कच्चा टिप्पणी गरेका छन्। पूर्वप्रधानमन्त्रीको तहबाट यस्तो निम्नस्तरको अभिव्यक्ति आउनु ज्यादै दुःखद् पक्ष हो। उनको यो टिप्पणीले नेपालका केही नेताको राजनीतिक सुझबुझ र मनोविज्ञानलाई पुनः एकपटक सतहमा ल्याएको छ। हाम्रोजस्तो संवेदनशील भूराजनीतिक परिवेश भएको देशको अन्तर्राष्ट्रिय सम्बन्धलाई गम्भिर असर पार्ने यस्तो (अ)कूटनीतिक अभिव्यक्ति त्यो तहको नेतृत्वबाट अपेक्षित विषय होइन। उक्त अन्तर्वार्तामा प्रचण्डले प्रधानमन्त्रीको चीन भ्रमणलाई सरकारको अपरिपक्व कदम भनेर टिप्पणी गरे। उनी भन्छन् केपीजी चीनको औपचारिक भ्रमणमा जाँदै हुनुहुन्छ। यो भ्रमण चिनियाँ कार्डजस्तो देखिएको छ, जुन गलत छ। उनले अझ एक कदम अगाडि बढेर भने हाम्रो इतिहास, संस्कृति र भूगोलका आधारमा हामीले छिमेकीसँग बराबरको सम्बन्ध निभाउनुपर्छ। उहाँले (चीन) जानुअघि भारतसँगको हाम्रो विशेष सम्बन्धको ख्याल राख्नुपथ्र्यो। प्रचण्डको यस अभिव्यक्तिका पक्कै पनि बहुअर्थ छन्। जतिसुकै बहुअर्थ लागे पनि यो अभिव्यक्ति नेपालको राष्ट्रिय हित र स्वार्थका कोणबाट हेर्दा छिमेकीसँगको सम्बन्धलाई नै दक्खल दिने खालको छ। सत्ता गुम्दाको बेचैनी : सत्ता बहिर्गमनपश्चात् प्रचण्डमा एक प्रकारको बेचैनी देखिन्छ। उनको यस्तो अस्वाभाविक र कच्चा टिप्पणी सत्ता बहिर्गमनपश्चात्को पहिलो भने होइन। उनले संसद्कै रोस्टम प्रयोग गरेर पछिल्लो समय देशमा बढेका उच्छृंखल र अराजक गतिविधिलाई प्रश्रय दिनेगरी नेपाल अब बंगलादेश र श्रीलंकाको बाटोमा छ भनेका थिए। सहकारी ठगी प्रकरणमा रवि पक्राउ परेपछि उनले त्यसलाई राजनीतिक प्रतिशोधयुक्त कदम भनेका थिए। २०६२६३ पछि कहिले कांग्रेससँग मिलेर त कहिले एमालेसँग मिलेर त कहिले मधेसवादीसँग मिलेर सबैभन्दा धेरै समय सत्तामा बसेका प्रचण्ड पछिल्लो सत्ता वियोगपछि भने अब आफूले नै आगामी आन्दोलनको नेतृत्व गर्ने दाबी गर्नसमेत पछाडि परेका छैनन्। सत्ता राजनीतिको फेरबदल जस्तो आन्तरिक मामलाबाट सिर्जित उनको बेचैनीको मात्रा बढ्दै गएर कूटनीतिक अभ्यास र अन्तर्राष्ट्रिय सम्बन्धमा समेत दक्खल दिने तवरले प्रकट हुनु देशका लागि हितकार भने छैन। द हिन्दुको उनको अन्तर्वार्ताको छर्को देशभित्र मात्र सीमित हुनेछैन। यो अन्तर्राष्ट्रिय सन्बन्धसँग जोडिने र देशलाई दीर्घकालसम्म आघात पुर्याउने तहको छ। देशभित्रको आन्तरिक राजनीतिको झोक यसरी बाह्य सम्बन्धमा पोख्न खोज्नु ज्यादै कच्चा, अपरिपक्व र अदूरदर्शी हो। प्रचण्ड छाडी जोसुकैले गरे पनि यस्तो तरिका शतप्रतिशत गलत हो। सत्ता गुम्दाको बेचैनी प्रकट गर्ने यस्तो गैरजिम्मेवार रवैयाले देशलाई नोक्सानीबाहेक केही दिँदैन। कम्फर्टेबलको भोक : सशस्त्र युद्धकालीन समयमा अधिकांश समय भारतमै आ श्रय लिएका प्रचण्डले तत्समयमा उरालेको भारतविरुद्ध सुरुङ युद्धको नीति प्रचारमा आउँदा उक्त रणनीति साँच्चिकै हो वा देखावटी भनेर राजनीतिक वृत्तमा संशय पैदा भएकै पाइन्थ्यो। केही वर्ष पहिला नेपालकै सञ्चारमाध्यममा अन्तर्वार्ताको क्रममा प्रचण्डले आफ्नो नेतृत्वमा सरकार बन्दा छिमेकीहरूका लागि कम्फर्टेबल हुने र आफूहरू छिमेकीका लागि कम्फर्टेबल सरकारको पक्षमा रहेको अभिव्यक्तिसमेत दिएका थिए। हुँदाहुँदा केही समय पहिला उनले आफूलाई प्रधानमन्त्री बनाउन प्रितम सिंह कयौंपटक दिल्ली गएको भनेर लज्जास्पद एवं विवादित अभिव्यक्ति दिएका थिए। उनीमाथिको संशयको मात्रा यस्ता विभिन्न घटनाक्रमले झनै बढाउँदै लगेको थियो। देशभित्रको आन्तरिक राजनीतिको झोक यसरी बाह्य सम्बन्धमा पोख्न खोज्नु ज्यादै कच्चा, अपरिपक्व र अदूरदर्शी हो। प्रचण्ड छाडी जोसुकैले गरे पनि यस्तो तरिका शतप्रतिशत गलत हो। सत्ता गुम्दाको बेचैनी प्रकट गर्ने यस्तो गैरजिम्मेवार रवैयाले देशलाई नोक्सानीबाहेक केही दिँदैन। उनले आफ्नो प्रधानमन्त्रीत्वकालमा नेपाल र भारतको सम्बन्ध नयाँ उचाइमा पुर्याएको दाबी गर्दै भारतलाई रिझ्याउने तथा आफू उनीहरूका लागि विशेष रहेको अर्थात् उनकै भाषामा भन्नुपर्दा कम्फर्टेबल हो भन्ने थप पुष्टि यस पटकको अन्तर्वार्तामार्फत दिन खोजेका छन्। चीन जानुअघि भारतसँगको विशेष सम्बन्धलाई ख्याल गर्नु पर्दथ्यो भनेर उनले भारत नगई अरू देशमा जानै हुँदैनथ्यो भनेर स्पष्ट बुझिने गरी सन्देश दिएका छन्। छिमेकीको आँखाबाट हेर्दा कम्फर्टेबल लागे पनि नेपाली आँखाबाट हेर्दा यो अभिव्यक्ति खोटपूर्ण र पराधीन मानसिकताको उपज हो। कूटनीतिक अर्थ : देशका शीर्षनेताहरूले विदेश मामिलामा बोल्दा वा लेख्दा शब्द चयन, भाषा प्रयोग र कूटनीतिक सीमाजस्ता संवेदनशील विषयमा विशेष चनाखो बन्नै पर्छ। कहाँ बोल्दै छु ? के बोल्दै छु ? यसको दीर्घकालीन असर के पर्छ? जस्ता सवालका उनीहरू संवेदनशील नहुने हो भने त्यस्ता विषयले देशहरूका सम्बन्धमा समेत दरार ल्याउन सक्छ। जस्तो कि, भारतको औपचारिक भ्रमणको क्रमका प्रचण्डले त्यही रहेका बखत कालापानी, लिम्पियाधुरा, लिपुलेकको सट्टा बंगलादेश जाने बाटोको प्रसंग उप्काएका थिए। भारतमै गएको समयमा उक्त प्रसंग उठाउनु देशको राष्ट्रिय स्वार्थ, राजनीतिक दृष्टि र कूटनीतिक हरेक कोणबाट गलत कदम हो। यसपटक पनि प्रचण्डले प्रधानमन्त्रीको चीन भ्रमणबारे नेपाली मिडियामा होइन, भारतीय मिडियामार्फत नै मुख खोलेका छन्। भारतीय मिडियामार्फत आफ्नो देशका प्रधामन्त्रीको भ्रमणलाई चिनियाँ कार्डको आरोप लगाउनु मिडिया छनोट, राजनीतिक भाष्य र कूटनीतिक दृष्टि हरकोणबाट प्रश्न उब्जिने कदम हो। अन्तर्वार्तामा व्यक्त भएका विषय र मिडिया छनोट हेर्दा संयोगमात्र भन्न मिल्दैन। योजनाबद्ध र उद्देश्यमूलक नै देखिन्छ। प्रधानमन्त्री केपी शर्मा ओलीले भने जस्तै यो अभिव्यक्ति बेकारको फाल्तु कुरा र कायरपन त हो नै यसले नेतृत्व तहको खस्कँदो स्तरलाई समेत उद्घाटित गरेको छ। खस्कँदो स्तर : जबजब नेताहरूले संवेदनशील मामलाहरूका गैरसंवेदनशील टिप्पणी गर्छन्, कूटनीतिक सबालहरूमा गैरकूटनीतिकि रवैया प्रस्तुत गर्छन्, त्यसले अन्तर्राष्ट्रिय जगत्मा नेपाल र नेपालीकै छवि धुमिल बनाउन बल पुग्छ। यस्ता अभिव्यक्तिले प्रचण्ड आफूमात्रै हल्का भएका छैनन्, अन्तर्राष्ट्रिय जगत्ले नेपाली नेता र नेतृत्वप्रति हेर्ने स्तरलाई समेत कमजोर बनाएको छ। स्तर थाहा पाएका कारण जसको पक्षमा बोल्यो, पछि उसैले नटेर्ने सम्भावित खतरा बढाएको छ। नेपाली नेताहरूको कूटनीतिक स्तर ज्यादै कमजोर छ, उनीहरू विचारै नगरी बोल्छन् भन्नेहरूलाई नै यसले बल पुगेको छ। जुन कुरा नेपालको लागि दीर्घकालीन क्षति हुन पुगेको छ। पहिला कहाँ जाने ? : नेपालमा नयाँ प्रधानमन्त्री बनेपछि पहिला भारतकै भ्रमण गर्नुपर्छपर्दथ्यो भनेर जुन भाष्य निर्माण गर्न खोजिएको छ, त्यो नै शतप्रतिशत गलत छ। प्रधानमन्त्रीले पहिलो औपचारिक भ्रमण भारतबाट नै गर्नुपर्छ भन्ने न त यो कुनै परम्परा हो, न त स्थापित मान्यता नै। पहिला कहाँ जाने ? भन्ने एउटा सार्वभौम देशले गर्ने निर्णय उसको आफ्नो आवश्यकता, समय, सन्दर्भ, परिवेश र राष्ट्रिय हितले निर्धारण गर्ने विषय हो। यो कुनै बनिबनाउ विषय होइन र हुन सक्दैन। पहिला भारत नै जानु पथ्र्यो भनेर प्रचण्डले जे बोले त्यो सही होइन। फेरि अर्को कुरा चीन भ्रमण गर्दैमा भारतसँग सम्बन्ध बिग्रिहाल्नुपर्ने कुनै कारण नै छैन। नेपालको हित हेर्दा जता जाँदा अनुकूल हुन्छ, त्यतै जाने हो। कतै नजाँदा अर्थात् तेस्रो देश जाँदा उपयुक्त हुन्छ भने उतै जानुपर्छ। पहिला कहाँ जाने भन्ने कुनै शाश्वत नियम छैन। पहिला चीन जाँदा भारतसँग सम्बन्ध बिग्रने र पहिला भारत जाँदा चीनसँग सम्बन्ध बिग्रेको देख्ने यस्तो एकपाखे चिन्तनले नेपालको राष्ट्रिय हित र स्वार्थ किमार्थ बलियो हुँदैन। हाम्रा दुई छिमेकीले पनि त्यस प्रकारको संकुचित दृष्टि राख्नु हुँदैन। दुई छिमेकी हाम्रा लागि विशेष महत्त्वका नै छन्। दुवैसँग छुट्टाछुट्टै विशेष सम्बन्ध कायम गर्न सक्नु नै हाम्रा लागि हितकर छ।"
"खेलकुद क्षेत्रका लागि आज विशेष दिन हो, एनपीएलले पर्यटनमा पनि सघाउँछ : प्रधानमन्त्री","काठमाडौं : प्रधानमन्त्री केपी शर्मा ओलीले नेपाली खेलकुद क्षेत्रका लागि विशेष महत्वपूर्ण र ऐतिहासिक दिन भएको बताएका छन्। नेपाल प्रिमियर लिग (एनपीएल) को ट्रफि अनावरण कार्यक्रमलाई आज सम्बोधन गर्दै उनले खेलाडीको सपना आगामी पुस्ताका लागि पनि प्रेरणा हुने बताएका हुन्। उनले ऐतिहासिकस्थल धरहराबाट क्रिकेटको नयाँ सपना उजागर भएको धारणा राखे। क्रिकेट खेल मात्र नभई राष्ट्रिय जागरूकता र अनुशासनको प्रतिकसमेत रहेको उनको भनाई छ। उनले एनपीएलले देशको पर्यटनमा पनि सघाउ पुर्याउने विश्वास व्यक्त गरे। अहिलेको पुस्ताले नेपाली खेलाडीको मेहनतलाई गौरवका साथ अंगालेको उल्लेख गरे। उनले भने, नेपाली क्रिकेट इतिहासको विशाल अनि उमङ्गमय पर्व एनपीएलले हाम्रा खेलाडीहरूको सपना र आगामी पुस्ताका लागि प्रेरणा प्रदान गर्दछ। विश्वभरि छरिएर रहेका हाम्रा क्रिकेट प्रेमीहरू मात्र होइन अहिलेको पुस्ताले नेपाली खेलाडीहरूको मेहनत र सफलतालाई गौरवका साथ अंगालेका छन्। ओलीले सम्बोधनका क्रममा एनपीएलमा सहभागी टीमका कप्तानको नाम नै लिएर प्रशंसासमेत गरेका थिए। उनले विश्वकप खेलेका खेलाडी नेपालको एनपीएलमा सहभागी हुनु गौरवको विषय भएको बताए। पहिलो संस्करणको नेपाल प्रिमियर लिग मंसिर १५ देखि पुस ६ गतेसम्म काठमाडौंमा हुँदैछ। एनपीएलमा ८ फ्रेन्चाइच टोलीमा काठमाडौं गुर्खाज, विराटनगर किङ्ग, जनकपुर बोल्ट, चितवन राइनोज, पोखरा एभेन्जर्स, लुम्बिनी लायन्स, कर्णाली याक्स र सुदूरपश्चिम रोयल्स सहभागी रहने भएका छन् । एनपीएलको प्रत्यक्ष प्रसारण भारतीय च्यानल स्टार स्पोर्ट्सबाट हुनेछ।"
नेपालीले चान्स पाएपछि गर्छ भन्ने मान्यता फेरिस्थापित होस् : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाली क्रिकेटमा नयाँ आयाम थप्न सकियोस् भन्ने कामना गरेका छन्। ऐतिहासिक धरहरा परिसरबाट नेपाल प्रिमियर लिग (एनपीएल) को ट्रफीको आज अनावरण गर्दै उनले नेपालीले चान्स पाएपछि गर्छ भन्ने मान्यता फेरि स्थापित होस् भन्ने आग्रह गरेका हुन्। प्रधानमन्त्री ओलीले भने,नेपालीले चान्स पाएपछि गर्छ भन्ने मान्यतालाई फेरि पनि स्थापित होस्। नेपाली क्रिकेटमा नयाँ आयाम थप्न सकियोस्। क्रिकेट हाम्रो पुस्ताको सपना र गौरवको विषय पनि हो। ओलीले खेलमा आफू सरकारका हुँदा वा नहुँदा जहिल्यै पनि रुचि र अपनत्व रहने धारणा राखे। उनले एनपीएलले नेपालको पर्यटन प्रवद्र्धन र युवा खेल प्रतिभालाई अन्तर्राष्ट्रिय मञ्चमा प्रस्तुत गर्न प्रत्यक्ष सहयोग पुग्ने विश्वास व्यक्त गरे। प्रधानमन्त्री ओलीले खेल क्षेत्रका लागि सरकारले पर्याप्त स्रोत, साधन उपलब्ध गराउन नसके पनि लिगका लागि सक्दो सहयोग, साथ, सहयोग र प्रोत्साहन गर्ने विश्वास दिलाए। खेल सरकारको क्रियाकलापभन्दा बाहिर छैन। खेलमा म सरकारका हुँदा वा नहुँदा जहिल्यै पनि रुचि र अपनत्व रहनेछ। सहभागी खेलाडी सबैलाई जितको शुभकामना दिन चाहान्छुउनले भने। यो पनि पढ्नुहोस खेलकुद क्षेत्रका लागि आज विशेष दिन हो, एनपीएलले पर्यटनमा पनि सघाउँछ : प्रधानमन्त्री प्रधानमन्त्री ओलीले गरे एनपीएलको ट्रफी अनावरण (तस्बिर)"
सरकारपिच्छे एउटै काम,"संघीयता लागू भएपछि गाउँगाउँमा सिंहदरबार पुग्यो भनियो । अर्थात् सरकारी उपस्थिति जनताको नजिक भयो । हो पनि, स्थानीय सरकार जनताको नजिकै छ । र प्रदेश सरकार पनि संघभन्दा त धेरै नजिक छ । तर संघीयताको यो काइदाले दोहोरोपना पनि उत्पन्न गरेको छ । जस्तो कि पालिकाहरूमा पनि शिक्षा महाशाखा र शाखाहरू हुन्छन् । प्रदेशका शिक्षासँग सम्बन्धित कार्यालय सिधै नभए पनि सामाजिक विकास कार्यालयअन्तर्गत शिक्षाको काम हुन्छ । संघका त शिक्षा समन्वय इकाइ कार्यालय हुँदै भइहाले । एउटै कामका लागि तीन सरकारका तीन कार्यालयको दोहोरोपना एउटा प्रदेशमा सीमित छैन । खानेपानी, जलस्रोत वा भूमि व्यवस्था, कृषि, पशु सेवा कार्यालयहरूमा पनि दोहोरोपना छ । सरकारी कार्यालयहरू धेरै हुनु भनेको जनताले धेरै सेवा पाउनुपर्ने पनि हुनुपर्ने हो । तर दोहोरोपनाले विकासलाई अल्झाएको त छ नै खर्च पनि उत्तिकै बढाएको छ । चालु खर्चमा त्यसले राज्यलाई भार पारेको छ । जस्तो कर्णालीमा हेरौं, आर्थिक वर्ष २०७५७६ मा ६ अर्ब २१ करोड ६६ लाख चालु बजेट खर्च भएको त्यहाँ आव ७६७७ मा उक्त खर्च बढेर १३ अर्ब ६९ करोड ६५ लाख रुपैयाँ पुग्यो । यो त्यही दोहोरोपना अर्थात् कार्यालयहरू धेरै खोलिएर हो । संघका कार्यालय हुँदाहुँदै पनि प्रदेशहरूले उस्तै कार्यालय खोलेका छन् । तर त्यस्ता कार्यालय कतिपयका कामै छैनन् । कर्मचारी फुर्सदिलो बनेर बसिरहेका छन् । प्रदेशहरूले संघसँग अधिकार पाएका छैनन् । अस्तित्वको लडाइँमा पनि छन् प्रदेशहरू । त्यही अहम्को तुष्टि पनि कतिपय प्रदेशहरूले गरेका हुन् । तर त्यस्तो अहम्बाट जनतालाई धेरै फाइदाभन्दा राज्यलाई आर्थिक भार ज्यादा भएको छ । संघले पनि पुराना आफ्ना कार्यालयहरू यथास्थितिमै राख्दासमेत त्यस्तो भएको छ । जस्तो कि शिक्षा कार्यालय जिल्लामा नभए पनि हुने भनिएको थियो । पालिकाहरूकहाँ शिक्षाको अधिकार गएको हुँदा त्यतैबाट शिक्षाका काम हुनुपर्ने हो । तर अहिलेसम्म पनि शिक्षाका जिल्लास्तरीय कार्यालय बाँकी छन् । खानेपानीको काम त पालिका र प्रदेशहरूले नै गरिरहेका छन् । तर संघका पनि उस्तै कार्यालय छन् । यसमा प्रदेश र संघको संयुक्त समन्वय जरुरी छ । अनावश्यक कार्यालयहरू खारेज गर्न संघ र प्रदेशहरू दुवै सहमत हुनुपर्छ । संघले ठूला आयोजनाहरू हेर्ने गरी प्रदेशस्तरमा कार्यालय चलाए पनि जिल्लाजिल्ला र पालिकापालिकामा राख्नुपर्छ । आवश्यक काम प्रदेश र पालिकाहरूलाई हस्तान्तर गर्दै जानुपर्छ ।"
"कारको ठक्करबाट एक जनाको मृत्यु, तीन घाइते","उदयपुर : उदयपुरको चौदण्डीगढी नगरपालिका  ९ भीमामा कारको ठक्करबाट एक जनाको मृत्यु भएको छ। मदन भण्डारी लोकमार्ग हुँदै गाइघाटबाट बेल्टारतर्फ जाँदै गरेको प्रदेश १०४ ००१ च १३८६ नम्बरको कारले ठक्कर दिँदा स्थानीय ४५ वर्षीया कमलादेवी चौधरीको मृत्यु भएको जिल्ला प्रहरी कार्यालयका सूचना अधिकारी डीएसपी राजन चापागाईंले जानकारी दिए। दुर्घटनामा चालकसहित तीन जना घाइते भएका छन्। दुर्घटनामा स्थानीय २७ वर्षीया पनावती चौधरी, चालक सप्तरीको फत्तेपुर निवासी अमर दियाली र कारमा सवारत सावन खाती घाइते भएको उनले जानकारी दिए। घाइतेको अवस्था सामान्य रहेकाले नगर अस्पताल बेल्टारमा उपचार भइरहेको छ। घुमाउरो सडकमा तिव्र गतिमा आएको कार अनियन्त्रित भइ रुखमा ठोक्किँएर कार उछिटिदा सडक छेउको फलैचामा बसेका उनीहरूलाई ठक्कर दिएको डिएसपी चौलागाइले बताए। घटना लगत्तै स्थानीयले उद्धार गरि चौधरीलाई अस्पताल लैजाँदै गर्दा मृत्यु भएको उनले बताए। घटनाको थप अुसन्धान भइरहेको प्रहरीले जनाएको छ।"
प्रि ओपन सेसनमा नेप्से परिसूचक करिब १५ अंकले बढ्यो,काठमाडौं : प्रि ओपन सेसनमा नेप्से परिसूचक करिब १५ अंकले बढेको छ। साताको दोस्रो कारोबार दिन सोमबार यो सेसनमा नेप्से परिसूचक १४८७ अंकले बढेर २६८२२८ विन्दुमा पुगेको हो। सेन्सेटिभ इण्डेक्स भने ३५८ अंकले बढेको छ। प्री ओपन सेसनमा ६० वटा स्क्रिप्सको १७ हजार ५१२ कित्ता सेयर १ करोड ७४ लाख ४० हजार ५९४ रुपैयाँमा खरिदबिक्री भए। कारोबारमा आएका ३७ स्टक्सको मूल्य बढ्दा २१ वटाको घट्यो। बाँकी १ स्टकको मूल्य भने यो समयमा स्थिर रह्यो।
"सभामुख घिमिरे र कम्बोडियाका प्रधानमन्त्रीबीच भेटवार्ता, लुम्बिनीअंगकोर सिधा हवाइ उडान सुरु गर्न पहल","नोम पेन्ह (कम्बोडिया) : सभामुख देवराज घिमिरेले कम्बोडियाका प्रधानमन्त्री सम्देच हुन मानेट र माथिल्लो सदन सिनेटका अध्यक्ष सम्देच हुन सेनसँग शिष्टाचार भेट गरेका छन्। कम्बोडियाको पिस प्यालेसमा भएको भेटमा दुई देश बीचको ऐतिहासिक सम्बन्धलाई नयाँ उचाइमा पुर्याउने महत्त्वपूर्ण विषयहरूमा छलफल भएको सभामुखको सचिवालयले जनाएको छ । भेटमा सभामुख घिमिरेले नेपालको बुद्धको जन्मस्थल लुम्बिनी र कम्बोडियाको अंगकोरबाट हिन्दू तथा बौद्ध सम्पदाहरूलाई प्रवर्द्धन गर्न प्रत्यक्ष हवाई सेवा सुरु गर्नुपर्नेमा जोड दिए । यसले धार्मिक पर्यटन र सांस्कृतिक आदानप्रदानलाई थप प्रोत्साहन गर्ने सभामुखको विश्वास छ । नेपाल र कम्बोडियाबीच २०७५ सालमा नै हवाइ सम्झौता भएको थियो । भेटमा दुवै देशका नागरिकबीच आदान प्रदानका कार्यक्रमलाई बढावा दिनेबारे छलफल भएको थियो । भेटमा सभामुख घिमिरेले नेपाल भ्रमणको लागि कम्बोडियाका प्रधानमन्त्रीलाई औपचारिक निमन्त्रणा दिए । प्रधानमन्त्री मानेटले साना राष्ट्रहरूको सहकार्यका लागि सहिष्णुता र शान्तिका लागि अन्तर्राष्ट्रिय संसद (आईपीटीपी)को अन्तरसंसदीय सभा उत्कृष्ट मञ्च भएको बताउँदै आफू समय मिलाएर नेपाल भ्रमण गर्ने इच्छा व्यक्त गरे । भेटलाई दुई देशबीचको आर्थिक, सांस्कृतिक र कूटनीतिक सहकार्यलाई थप सुदृढ बनाउने महत्वपूर्ण अवसरको रुपमा हेरिएको छ । माथिल्लो सदन सिनेटका अध्यक्ष सम्देच हुन सेनसँग भेट सभामुख घिमिरेले आइतबार साँझ नै माथिल्लो सदन सिनेटका अध्यक्ष सम्देच हुन सेनसँग भेट गरेका छन् । कम्बोडिया पिपल्स पार्टी मुख्यालयमा भएको भेटका क्रममा दुवै पक्षले दुई देशका विधायिकाबीच सम्बन्धलाई थप बलियो बनाउने विषयमा छलफल भएको थियो । भेटमा दुई देशबीचको दीर्घकालीन सम्बन्धलाई अझ सुदृढ बनाउने, संसदीय अभ्यास, क्षेत्रीय सहयोग र साझा चासोका विषयमा सहकार्यको सम्भावनाबारे छलफल भएको थियो । सभामुख घिमिरेले नेपाली शान्ति प्रक्रियाको अद्वितीय सफलताको अनुभव बाँड्दै दुवै देशले साझा हितका क्षेत्रमा थप समझदारी र साझेदारी गर्न सक्ने धारणा राखे। सभामुख घिमिरेले शनिबार साँझ कम्बोडियाको राष्ट्रिय सभाका अध्यक्ष सम्देच मोहा रथसपिथिका थिपादेई खुऔन सुदारीसँग भेट गरेका थिए । पाँच सदस्यीय प्रतिनिधिमण्डलको नेतृत्व गर्दै कम्बोडियाको राजधानी नोम पेन्ह भएका सभामुखले आइतबार सहिष्णुता र शान्तिका लागि अन्तर्राष्ट्रिय संसदको ११ औं पूर्ण सत्रमा सम्बोधन गरेका थिए । सभामुख मंगलबार साँझ स्वदेश फर्कने कार्यक्रम छ ।"
कोप२९ पछिको गन्तव्य,"हरित गृह ग्यासको उत्सर्जन घटाउने, जलवायु परिवर्तनका प्रभावहरूलाई अनुकूलन गर्ने र देशहरूलाई हरित, दिगो तथा वातावरणमैत्री अर्थतन्त्रतर्फ उन्मुख गराउने उद्देश्यले प्रत्येक वर्ष विभिन्न देशमा हुने संयुक्त राष्ट्रसंघीय जलवायु परिवर्तन संरचना महासन्धि (यूएनएफसीसीसी)को वार्षिक भेला (कन्फरेन्स अफ पार्टिज) कोप हुनेगर्छ। जसको अजरबैजानको बाकुमा गत साता सम्पन्न २९औं शृंखलामा सहभागी हुने अवसर मिल्यो। जलवायु परिवर्तनका कारण नेपालले भोगिरहेका चुनौतीहरूलाई समाधान गर्न वन उपभोक्ता, महिला र किसानहरूको प्रतिनिधित्व गर्नु पंक्तिकारको जिम्मेवारी थियो। जलवायु परिवर्तनको मारमा नेपालका महिला तथा किसान : नेपाल अहिले जलवायु परिवर्तनका विभिन्न र गम्भीर चुनौतीहरूको सामना गरिरहेको छ। यस वर्ष वन डँढेलो, खडेरी, हिमताल विस्फोट, भूकम्प, बाढीपहिरो र वायु प्रदूषणजस्ता समस्याले देशलाई गहिरो संकटमा पुर्याएका छन्। यी चुनौतीले नेपालको दिगो विकास र समृद्धिमा थप अवरोध सिर्जना गरिरहेको छ, जसले विशेषगरी महिला, युवा, किसान, सामुदायिक वन उपभोक्ताहरू, दलित, आदिवासी र जनजाति समुदायलाई बढी प्रभावित गरेको छ। यी समुदाय जलवायु परिवर्तनबाट उत्पन्न समस्याको समाधानमा पर्याप्त सहायताबाट पनि वञ्चित छन्। विशेषगरी, नेपालका महिला र किसानहरू जलवायु परिवर्तनका प्रभावलाई प्रत्यक्ष रूपमा अनुभव गरिरहेका छन्, किनकि उनीहरूको मुख्य आजीविका कृषि र प्राकृतिक स्रोतहरूको आधारमा निर्भर छ। यी महिला र ग्रामीण किसानले जलवायु परिवर्तनका कारण परेको असमान असरको समाधान खोज्न पर्याप्त स्रोत र अवसरहरू पाएका छैनन्। अर्कोतर्फ, प्राकृतिक स्रोतहरूलाई दिगो रूपमा उपयोग गर्दै आएका आदिवासी समुदायहरूको जीवनयापनमा पनि जलवायु परिवर्तनले ठूलो संकट ल्याएको छ। साथै, सामुदायिक वन प्रणालीमा आधारित उपभोक्ताहरू पनि जलवायु परिवर्तनका कारण प्रभावित भएका छन्। नेपालका महिला बाहुल्य वन उपभोक्ताहरूले वन क्षेत्रमा हुने वन डढेलो, खडेरी र बाढीजस्ता समस्याका कारण गम्भीर असर भोगिरहेका छन्। नेपालका हिमाल र जल स्रोतहरूको अवस्थासमेत जलवायु परिवर्तनका कारण बिग्रिएको छ, जसले जल आपूर्तिमा कमी ल्याएको छ। यसले विशेषगरी कृषि क्षेत्रमा असर पुर्याएको छ, जसले खेतीका परम्परागत तरिकामा परिवर्तन ल्याएको छ। जल आपूर्तिमा कमीले महिला र किसानहरू (महिला किसान) अझ प्रभावित छन्, किनकि पानीको स्रोतको सुरक्षाको जिम्मेवारी प्रायः महिलाको काँधमा हुन्छ। घरायसी जिम्मेवारीहरूको कारण उनीहरू अझ बढी जोखिममा पर्छन्, जसले उनीहरूको जीवनयापन र रोजगारीमा प्रत्यक्ष असर पुर्याएको छ। जलवायु परिवर्तनका प्रभावले सबैलाई समान रूपमा प्रभावित गरेको छैन, तर महिला, किसान, आदिवासी, दलित, बालबालिका र अन्य जोखिममा रहेका समुदायमा यसको असर गहिरो छ। यी समुदायहरूको जीवन अझ असुरक्षित र चुनौतीपूर्ण छ। जलवायु परिवर्तनका असरहरूलाई सामना गर्ने क्रममा तिनीहरूले सामना गरिरहेका समस्या र असहजताहरूलाई सरकार र कोपजस्ता मञ्चहरूले बिर्सनु हुँदैन। जलवायु वित्तको पहुँचमा असमानता रहेको कारण, यी समुदायहरू सुधार र अनुकूलनका उपायहरूका लागि आवश्यक सहायताबाट वञ्चित छन्। यी समुदायहरूको सक्रिय सहभागिता र उचित समर्थनले मात्र जलवायु परिवर्तनका दीर्घकालीन प्रभावहरूको सामना गर्न सम्भव हुने बुझेको छु। यस वर्षको कोप सम्मेलनलाई वित्तीय सीओपी भनिएको थियो, जसले विशेष रूपमा जलवायु वित्तको महत्त्व उजागर गरेको थियो। यसपटकको कोप नेपालका लागि विशेष रूपमा महŒवपूर्ण थियो, किनभने यसले जलवायु परिवर्तनका चुनौतीहरूको समाधानमा थप अन्तर्राष्ट्रिय सहकार्य र प्रभावकारी रणनीतिहरू अघि बढाउन महŒवपूर्ण योगदान पुर्याउन सक्थ्यो। यस कोपले नेपालका जोखिममा रहेका समुदायका लागि आवश्यक जलवायु वित्तको प्राप्ति र अनुकूलन उपायहरूको कार्यान्वयनलाई सुनिश्चित गर्न सक्ने सम्भावना रहेको थियो। नेपालका मुद्दा र कोप२९ को छलफल ः कोप२९ मा नेपालले जलवायु वित्त, हानि र क्षति तथा समुदायको पहुँचमा प्राथमिकता दिँदै जलवायु वित्तका कोषहरू बढाउनुपर्ने विषय उठायो। राष्ट्रपति रामचन्द्र पौडेलले नेपालका विपद् र व्यवस्थापनका चुनौतीलाई प्रतिनिधित्व गर्दै प्राकृतिक सम्पदाहरूको संरक्षणका लागि अनुदान प्राप्त गर्नुपर्नेमा जोड दिए। नेपालले थुप्रै प्राकृतिक सम्पदाहरू जोगाउँदै आएको हुँदा, यसको प्रतिफलस्वरूप अनुदानका रूपमा वित्तीय सहयोग प्राप्त हुनुपर्नेमा नेपाली प्रतिनिधिहरूले आफ्नो विचार राख्ने काम भयो। वल्र्ड बैंकसँग पनि छलफल भएको छ। यसबाहेक, अन्तर्राष्ट्रिय जलवायु वित्तमा पहुँच, क्षमता विकास र प्रविधिको एजेन्डालाई अगाडि सार्ने काम पनि नेपालबाट भएको छ। पक्ष राष्ट्रको दायित्व पूरा गर्दै अन्तर्राष्ट्रिय जगत्सँग हातेमालो गर्ने काममा नेपालको यस पटकको कोपको उपस्थिति सन्तोषजनक मान्न सकिन्छ। कोप२९ को पूर्वसन्ध्यामा जलवायु वित्तका नयाँ लक्ष्यका लागि मस्यौदा सार्वजनिक भएको थियो। नेपालका लागि जलवायु वित्तमा पहुँच गाह्रो भएको, ढिलासुस्ती र प्राविधिक क्षमता अभावका कारण पहुँचमा समस्या आएको र अनुदानको स्थानमा ऋण दिइएको जस्ता सबाल उठाएका थियौं। यी समस्या मस्यौदामा समावेश गरिएको छ। साथै, हामीजस्ता राष्ट्रहरू जलवायु कार्य गर्दैगर्दा ऋणमा डुब्नु हुँदैन, दिगो विकास र खाद्य सुरक्षालाई ध्यानमा राख्नुपर्छ भन्ने कुरा प्रस्तुत गर्यौं। अनुकूलन र न्यूनीकरणलाई स्थानीय र राष्ट्रिय स्तरमा कसरी लागू गर्न सकिन्छ भन्ने विषयमा पनि छलफल भएको छ। विश्वव्यापी प्रतिबद्धता र नेपालको आगामी कदम ः वैश्विक रूपमा, कोप२९ मा प्रमुख राष्ट्रहरूले अपेक्षित प्रतिबद्धता जनाएको पाइएन। ठूला मुलुकहरूको उपस्थिति र योगदानबिना जलवायु परिवर्तनको प्रभावकारी समाधान असम्भवजस्तै छ। अमेरिका, चीन, रसिया, जर्मनी, भारतजस्ता मुलुकहरूको सहभागिता र पहल आवश्यक देखिएको छ। नेपालको हकमा, नेपालले विश्वव्यापी समुदायसँग एकरूपता कायम गर्दै संयुक्त रूपमा मुद्दा उठाउने र पहिचान बढाउने प्रयास गर्नुपर्छ। विशेषगरी, जलवायु वित्त, हानि र क्षति तथा विपद् व्यवस्थापनजस्ता विषयमा नेपालले अन्य समान समस्यामा रहेका राष्ट्रहरूसँग सहकार्य गरेर छलफललाई व्यापक बनाउँदै लैजानुपर्छ। जलवायु परिवर्तनको असर न्यूनीकरणका लागि समुदायस्तरमा भएका प्रयासहरूलाई संस्थागत गर्न आवश्यक छ। जलवायु वित्तका कोषहरूलाई समुदायसम्म पुर्याउन सरकार, गैरसरकारी संस्था र नागरिक समाजबीच सहकार्य आवश्यक छ। जलवायु वित्तको हकमा, नेपालका लागि नयाँ वित्तीय मोडेलको आवश्यकता छ, जसले दिगो र पहुँचयोग्य वित्तीय प्रवाह सुनिश्चित गर्न सकोस्। जलवायु परिवर्तनका चुनौतीहरूको सामना गर्न केवल रकमको उपलब्धता मात्र पर्याप्त हुँदैन, त्यसको प्रभावकारी उपयोगका लागि स्पष्ट रणनीतिहरू पनि आवश्यक छन्। यसबारे जनस्तरमा थप छलफल गर्नु अत्यावश्यक छ। अर्काेतर्फ, वित्तीय सहयोग सिधै स्थानीय समुदायसम्म पुग्ने गरी यसको प्रक्रिया सरल र सहज बनाउनुपर्छ। नेपालजस्तो देशले जलवायु परिवर्तनका चुनौतीलाई अवसरमा रूपान्तरण गर्न सक्ने क्षमता राख्छ। यद्यपि, यसका लागि सहकार्य, संस्थागत सुधार र वैश्विक समुदायको सहयोग अपरिहार्य छ। कोप२९ बाट फर्किएपछि, नेपालका लागि यो समय अत्यन्त महत्त्वपूर्ण छ, किनकि यस कोपमा नेपालको उपस्थितिले सरकार, मन्त्रालय र नागरिक समाजको सहकार्यले जलवायु परिवर्तनसँग सम्बन्धित समस्याहरूको समाधान खोज्न नयाँ अवसर खोल्न सक्छ। जलवायु परिवर्तनको प्रभावलाई कम गर्दै दिगो विकासको यात्रा सुनिश्चित गर्न सबैको सामूहिक प्रयास आवश्यक छ। (पाठक, बागमती प्रदेश सांसद् हुन्।)"
"गौरवका आयोजना प्रमुखलाई प्रधानमन्त्रीले सोधे, कामले किन गति लिएन ? वर्तमान सरकार आएपछि केके भयो ?","काठमाडौं : प्रधानमन्त्री केपी शर्मा ओलीले राष्ट्रिय गौरवका आयोजनाको प्रगतिप्रति असन्तुष्टि जनाएका छन् । सम्बन्धित मन्त्री, सचिव र आयोजना प्रमुखसँग आइतबार छलफल गर्दै प्रधानमन्त्री ओलीले आयोजनाको काममा तीव्रता दिन निर्देशन दिए । तर, आयोजना प्रमुखहरूले भने गौरवका आयोजनाले गति नलिनुमा स्रोतको सुनिश्चितता नहुनु र न्यून बजेट प्रमुख कारण रहेको प्रधानमन्त्रीलाई ब्रिफिङ गरे । त्यस्तै जग्गा अधिग्रहण, रुख कटानका समस्या पनि उस्तै रहेको उनीहरूले प्रधानमन्त्रीलाई जानकारी गराए । बाढीपहिरोका कारण सडकमा अवरोधलगायत समस्याले विकास निर्माणमा असर गरेको छ । प्रक्रियागत झमेला, मुआब्जा विवाद, कानुनी मुद्दाले अझ समस्या बनाएको उनीहरूको तर्क छ । २४ वटा गौरवका आयोजनामध्ये हालसम्म तीन वटा मात्रै सकिएका छन् । कुनै पनि आयोजना तोकिएको म्यादमा सकिएका छैनन् । अझै कति समय लाग्ने हो अनुमान गर्न कठिन छ । प्रधानमन्त्री ओलीले गौरवका आयोजनाको अहिलेको अवस्था सन्तोषजनक नभएको भन्दै असन्तुष्टि जनाए । उनले आयोजना प्रमुखहरूलाई सोधे, अहिलेको अवस्था सन्तोषजनक छैन्, कामलाई गति दिन के के गर्न सकिन्छ ? वर्तमान सरकार आएपछि नयाँपनका साथ कामलाई गति दिन के के नयाँपन गरियो ? प्रधानमन्त्री ओलीले सधैंका झैं काम गरेर नपुग्ने भन्दै कामको गतिलाई बढाउन निर्देशन दिए । उनले नयाँ र परिवर्तित सोचका साथ उत्पादन र रोजगारी वृद्धि गर्ने गरी आयोजना अघि बढाउन आवश्यक रहेकाले उत्पादन गर्न सम्भव हुने क्षेत्रमा मुलुकलाई आत्मनिर्भर गराउन किन नसक्ने भन्ने प्रश्नलाई ध्यानमा राख्नुपर्ने बताए । उनले आयोजनाहरू उच्च प्राथमिकतामा राखेर तीव्रताका काम गर्न गर्न निर्देशन दिए । गौरवका आयोजनामा देखिएका समस्याको समाधान तत्काल गर्न प्रधानमन्त्रीको निर्देशन दिए । प्रधानमन्त्री ओलीले निर्देशन दिँदै भने, कहाँ कहाँ के के अवरोध हो ? तिनको समाधानको उपाय के के हो ? समस्या पहिचान गरेर कुन कुन निकायबाट निर्णय हुनुपर्ने हो तत्काल गर्नु होस् । ओलीले प्रक्रियागत झमेला, अदालती मुद्दामामिला, ढिलासुस्ती, अस्पष्ट योजना, स्रोतको सुनिश्चितता नहुने, न्यून बजेटजस्ता समस्याको समाधान खोज्न आग्रह गरे । उनले देशकै ढुकुटीमा रकम अभावका कारण कुनै आयोजना सञ्चालन हुन नसक्ने स्थितिमा पनि के गर्ने भन्ने निर्णयमा पुग्न आवश्यक रहेकोमा जोड दिए । उनले कुनै आयोजना सुुरु भएपछि त्यसको उत्पादन र उपयोगसम्बन्धी निर्माणकार्य पनि एकैसाथ गर्न आग्रह गर्दै एकीकृत आयोजनाका रूपमा अगाडि बढाउन आग्रह गरे । समस्या छन् भने समाधान गर्नुपर्छ । आयोजनाहरूलाई लटकन दिनु हुँदैन । बाजेका पालामा सुरु भएका योजना नातिनातिनाका पालामा सञ्चालन हुने स्थिति हुनु हुँदैन । यो आयोजनाको ब्रेक थु्र भयो भनेर त्यहाँ जनताले हेर्न गएर मात्रै पुग्दैन । फाइल अघि बढाएपछि त्यसका पछिपछि मान्छे पनि कुदाउने अवस्था हुनु हुँदैन । खेतमा पानी पुग्नुपर्यो । प्रधानमन्त्री ओलीले भने, हामीले सपना बाँड्ने होइन, परिवर्तन र प्रतिफलको अनुभूति दिने हो । त्यसअनुसार काम गर्न सक्नुपर्छ । प्रधानमन्त्री ओलीले निर्माण व्यवसायीले ठीक ढंगले समयमा काम गर्नुपर्ने र सरकारले पनि ठेकेदारलाई अनावश्यक दुःख दिने नभई सहजीकरण गर्ने गरी काम गर्नुपर्ने बताए । आयोजना सञ्चालनका क्रममा स्थानीयवासीका जायज माग भए पूरा हुनुपर्नेमा प्रधानमन्त्रीको जोड छ । उनले नाजायज माग वा अवरोध आएमा स्थानीय सुरक्षा निकायले सहजीकरण गर्नुपर्ने बताए । प्रधानमन्त्रीसँगको छलफलमा २४ वटा राष्ट्रिय गौरवका आयोजनाको हालको अवस्था, वित्तीय तथा भौतिक प्रगति, विद्यमान समस्या र समाधानका उपायको प्रस्तुतीकरण गरिएको थियो । प्रधानमन्त्री कार्यालयका सचिवले समग्र प्रस्तुतीकरण गरेका थिए । प्रस्तुतीकरणमा अधिकांशका आयोजना निर्माण गति सुस्त रहेको देखाइएको थियो । प्रधानमन्त्री ओलीले आयोजना प्रमुखसँगै आयोजनाको अवस्थाको विषयमा एकएक गरेर जानकारी मागेका थिए । प्रधानमन्त्री ओलीले आयोजना प्रमुख, सचिव र मन्त्रीको कुरा पनि ध्यानपूर्वक सुनेका थिए । आइतबार १३ वटा आयोजना प्रमुखले आफ्नो आयोजनाका विषयमा भइरहेको कामकारबाही, समस्याको विषयमा कुरा राखेका थिए । बाँकी ११ वटाको विषयमा अर्कोदिन छलफल गरिने भएको छ । प्रधानमन्त्री कार्यालयले अघिल्लो साता नै प्रत्येक आयोजनाका विषयमा विवरण मागेका थिए । सबै आयोजनाले विवरण पठाएपछि उनीहरूलाई सम्बन्धित मन्त्री र सचिवसहित छलफलको लागि बोलाइएको थियो । ऊर्जा, जलस्रोत तथा सिँचाइ मन्त्रालयका ७ (६ सिँचाइ र १ ऊर्जा) र भौतिक पूर्वाधार मन्त्रालयका ६ आयोजनाका प्रमुख हालको अवस्था, भौतिक प्रगति, समस्याका विषयमा प्रधानमन्त्री समक्ष कुरा राखे । यो छलफलमा सम्बन्धित मन्त्री र सचिवले थप विषय प्रकाश पारेका थिए । बबई सिँचाइ आयोजना प्रमुख सुशीलचन्द्र देवकोटाले आआफ्नो आयोजना भएका कामकारबाही र समस्याका विषयमा कुरा राखेको बताए । उनले सिँचाइमा भएको बजेट कम र गौरवको आयोजना र अन्य आयोजनालाई एउटै प्रक्रिया राख्दा समस्या भएको विषयमा कुरा राखेको बताए । बूढीगण्डकी जलविद्युत् आयोजनामा ४२ अर्ब त मुआब्जामा बाँडिएको र थप काम गर्ने बजेट नभएको समस्या राखिएको थियो । सडकतिर दायित्वभन्दा कम बजेट विनियोजन हुँदा समस्या भएको विषय उठाइएको थियो । हुलाकी सडक आयोजनामा कानुनी झमेला, मुद्दाका कारण समस्या भएको बताइएको थियो । हुलाकी सडक आयोजनाको त बैंक खाता पनि बन्द छ । ठेकेदारले काम नगर्दा पनि आयोजनाले गति लिन नसकेको गुनासो पनि आयोजना प्रमुखले राखेका थिए । सुनकोशी मरिण डाइर्भसन बहुउद्देश्यीय आयोजना र भेरी बबई बहुउद्देश्यीय आयोजनामा विदेशी ठेकेदारको कारण पनि समस्या भएको बताइएको थियो । आयोजना प्रमुखहरूका अनुसार मेलम्ची खानेपानी आयोजना र पशुपति क्षेत्र विकास कोषमात्रै हालसम्म ८० प्रतिशत प्रगति भएका आयोजना हुन् । ५० देखि ८० प्रतिशत सम्पन्न भएका आयोजनामा पुष्पलाल (मध्यपहाडी) राजमार्ग, हुलाकी लोकमार्ग, उत्तर दक्षिण कोशी कोरिडोरमार्ग, रानी जमरा कुलरिया सिँचाइ आयोजना, भेरी बबई डाइभर्सन बहुद्देश्यीय आयोजना, लुम्बिनी विकास कोषलगायत छन् । अन्य आयोजना १० देखि ५० प्रतिशतको प्रगतिको स्थितिमा छन् । कतिपय आयोजनाको अवस्था त दयनीय नै छ । १० प्रतिशतभन्दा कम काम भएका आयोजनामा बूढीगण्डकी जलविद्युत् आयोजना, पश्चिम सेती जलविद्युत् आयोजना र निजगढ अन्तर्राष्ट्रिय विमानस्थललगायतका आयोजनाको १० प्रतिशत पनि काम भएको छैन । छलफलमा उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, भौतिक पूर्वाधार तथा यातायातमन्त्री देवेन्द्र दाहाल, ऊर्जा, जलस्रोत तथा सिँचाइमन्त्री दीपक खड्का, संस्कृति, पर्यटन तथा नागरिक उडड्यनमन्त्री बद्री पाण्डे, रक्षामन्त्री मानवीर राई, खानेपानीमन्त्री प्रदीप यादव, प्रधानमन्त्रीका आर्थिक मामिला सल्लाहकार डा युवराज खतिवडा, मुख्यसचिव एकनारायण अर्याल, सम्बन्धित सचिवहरू र आयोजना प्रमुखहरूको सहभागिता रहेको छ । प्रधानमन्त्री ओलीले यो छलफल नियमित रूपमा जारी राख्ने बताए ।"
उद्योग दिवसमा स्याङ्जाका ५ युवा उद्यमी सम्मानित,"स्याङ्जा : दशौं उद्योग दिवसको अवसर पारेर आइतबार स्याङ्जाका ५ जना युवा उद्यमीलाई सम्मान गरिएको छ। उद्यमशील संस्कृति, राष्ट्रको समृद्धि भन्ने नाराका साथ पर्यटन तथा उद्योग कार्यालय स्याङ्जाको आयोजना तथा स्याङ्जा जिल्ला उद्योग वाणिज्य संघ स्याङ्जाको समन्वयमा उद्यमी सम्मान तथा अन्तरक्रिया गरी मनाइएको हो। सम्मानित हुनेमा सृजना कुँवर (चाउमिन उद्योग), ईन्द्रकुमारी थापा (हस्तकला उद्योग), सुन्दरप्रसाद श्रेष्ठ (पाउरोटी उद्योग), रमेश सुवेदी (मःम उद्योग), र पृथ्वीराज अर्याल (तारजाली उद्योग) रहेका छन्। प्रमुख जिल्ला अधिकारी सुनिता नेपाल र पर्यटन तथा उद्योग कार्यालयका प्रमुख नारायण प्रसाद ढकालले उनीहरूलाई सम्मान गरेका हुन्। उद्यमीहरूलाई सम्मान गर्दै प्रजिअ नेपालले सकारात्मक सोच र कामले मानिसलाई सफल बनाउने बताइन्। ससाना लगानीबाट ठूला उद्यम सञ्चालन गरी आफू र अरुलाई रोजगारको अवसर दिने उद्यमी सधैं सम्मानयोग्य रहने उनले बताइन्। करदाता कार्यालय प्रमुख गंगा बस्याल, उद्योग वाणिज्य संघ स्याङजा जिल्ला अध्यक्ष महादेव श्रेष्ठ, च्याम्बर अफ कमर्शमा अध्यक्ष लोकनाथ रेग्मी, घरेलु तथा साना उद्योग महासंघका अध्यक्ष संघ ताम्राकार, सम्मानित उद्यमी रमेश सुवेदी र पृथ्वीराज अर्याल, पर्यटन कार्यालयका शाखा अधिकृत खुमलाल ढकाल, उद्योग वाणिज्य संघका सचिव रामप्रसाद लम्साललगायतले उद्योग दिवसको शुभकामना दिएका थिए । त्यस अवसरमा उनीहरूले आआफ्ना क्षेत्रगत समस्या र अवसरका बारेमा जानकारी गराउँदै राज्यले अझै पनि उद्योगमैत्री नीति बनाउन नसकेको धारणा राखेका थिए। पर्यटन तथा उद्योग कार्यालय स्याङ्जाका प्रमुख नारायणप्रसाद ढकालले उद्यम सुरुवात, युवाद्धारा सञ्चालित उद्यम, रोजगारलगायतका विविध योग्यताका आधारमा उद्यमी छनौट गरिएको बताए।"
प्रधानमन्त्री ओलीले गरे एनपीएलको ट्रफी अनावरण (तस्बिर),"काठमाडौं : प्रधानमन्त्री केपी शर्मा ओलीले नेपाल प्रिमियर लिग (एनपीएल) को ट्रफी अनावरण गरेका छन्। सोमबार बिहान धरहराबाट प्रधानमन्त्री ओलीले एनपीएलको ट्रफिको अनावरण गरेका हुन्। कार्यक्रममा ओलीले ऐतिहासिकस्थल धरहराबाट अनावरणले खेलकुदमा जागर पैदा गराएको बताए। उनले भने,'एनपीएलले धरहराले इतिहास र संस्कृतिलाई सघाउँछ। र एनपीएलले आगामी पुस्तालाई प्रेरणा जगाउँछ।' ओलीले क्रिकेट युवा पुस्ताकोको गौरव बनेको धारणा राखे। कार्यक्रममा नेपाल क्रिकेट संघ (क्यान)का सचिव पारस खड्काले एनपीएलको ट्रफीको मुख्य आकर्षण सगरमाथाको आधार शिविर कालापत्थरको ढुंगा रहेको जानकारी दिए । उनले यो ट्रफीमात्र नभई विश्वलाई हिमाल संरक्षण गर्ने सन्देश समेत दिएको बताए। पहिलो संस्करणको नेपाल प्रिमियर लिग मंसिर १५ देखि पुस ६ गतेसम्म काठमाडौंमा हुँदैछ। एनपीएलका ८ फ्रेन्चाइच टोलीमा काठमाडौं गुर्खाज, विराटनगर किङ्ग, जनकपुर बोल्ट, चितवन राइनोज, पोखरा एभेन्जर्स, लुम्बिनी लायन्स, कर्णाली याक्स र सुदूरपश्चिम रोयल्स सहभागी रहने भएका छन् । एनपीएलको प्रत्यक्ष प्रसारण भारतीय च्यानल स्टार स्पोर्ट्सबाट हुनेछ।"
"आईपीएल इतिहासकै महँगा ऋषभ, वार्नर अनसोल्ड","एजेन्सी : भारतका आक्रामक विकेटकिपरब्याटर ऋषभ पन्त इन्डियन प्रिमियर लिग (आईपीएल) इतिहासकै सबैभन्दा महँगा खेलाडी बनेका छन् । साउदी अरेबियाको जेद्दामा भएको मेगा अक्सनमा ऋषभलाई लखनउ सुपर जायन्ट्सले २७ करोड भारतीय रुपैयाँमा किनेको हो । यसअघि दिल्ली क्यापिटल्सको कप्तान रहेका उनलाई मेगा अक्सनअघि रिलिज गरिएको थियो । ऋषभ अघि श्रेयस अ्ययर महँगोमा बिकेका थिए । उनलाई पञ्जाव किङ्सले २६ करोड ७५ लाख भारतीय रुपैयाँमा अनुबन्ध गरेको थियो । उनले अघिल्लो संस्करण कोलकाता नाइट राइडर्सबाट खेलेका थिए । उनले अघिल्लो संस्करणका सर्वाधिक महँगा खेलाडी अस्ट्रेलियाका मिचेल स्टार्कलाई पछि पारेका थिए । स्टार्कलाई अघिल्लो संस्करणमा सनराइजर्स हैदरावादले २४ करोड ७५ लाखमा किनेको थियो । यस पटक उनलाई दिल्ली क्यापिटलले ११ करोड ७५ लाखमा किनेको छ । आइतबार बिक्री भएका खेलाडीमध्ये शीर्ष तीनमा भारतीय खेलाडी रहेका थिए । आइतबार तेस्रो सर्वाधिक महँगो खेलाडी वेङ्कटेस अ्ययर बने । उनलाई कोलकाता नाइट राइडर्सले २३ करोड ७५ लाख भारुमा पुनः समावेश गरेको हो । यस्तै अर्शदीप सिंह र युजभेन्द्र चहल १८ करोड भारुमा बिके । अर्शदीप र युजभेन्द्रलाई पञ्जाव किङ्सले टोलीमा अनुबन्ध गरेको हो । यस्तै गुजरात टाइटनले जस बटलरलाई १५ करोड ७५ लाख, दिल्ली क्यापिटल्सले केएल राहुललाई १४ करोड, राजस्थान रोयल्सले जोफरा आर्चरलाई १२ करोड ५० लाख, मुम्बई इन्डियन्सले ट्रेन्ट बोल्टलाई १२ करोड ५० लाख, रोयल च्यालेन्जर्सले जोस हेजलउडलाई १२ करोड ५० लाख, गुजरातले मोहमद सिराजलाई १२ करोड २५ लाख, दिल्लीले मिचेल स्टार्कलाई ११ करोड ७५ लाख, गुजरातले कागिसो रबाडालाई १० करोड ७५ लाख, हैदराबादले मोहमद सामीलाई १० करोड र रोयल च्यालेन्जर्स बेंग्लोरले लियाम लिभिङ्स्टोनलाई ८ करोड ७५ लाखमा खरिद गरेको छ । यस पटक केही खेलाडीमाथि पैसाको वर्षा हुँदा केही खेलाडीलाई भने कुनै टोलीले पनि किनेनन् । पहिलो दिन नबिकेका (अनसोल्ड) चारमध्ये सबैभन्दा चर्चित खेलाडी अस्ट्रेलियाका डेभिड वार्नर हुन् । दुई करोड भारु सुरुवाती मूल्य तोकिएका उनलाई कुनै पनि टोलीले किनेनन् । वार्नरसँगै इङ्ल्यान्डका आक्रामक विकेटकिपर ब्याटर जोनी बेयरस्टोलाई पनि कुनै टोलीले बोली लगाएनन् । उनको पनि सुरुवाती मूल्य दुई करोड भारु राखिएको थियो । यस्तै दुई करोड भारु नै सुरुवाती मूल्य रहेका भारतका देवदत्त पाडिकल, ७५ लाख मूल्य तोकिएका वाकर सलामखेली र ३० लाख सुरुवाती मूल्य राखिएका अनमोलप्रित सिंह पनि बिकेनन् । मेगा अक्सनमा ५ सय ७७ खेलाडीलाई समावेश गरिएको थियो । जसमा ३ सय ६७ भारतीय र २ सय १० विदेशी खेलाडी छन् । मेगा अक्सनमा १० टोलीले बढीमा २ सय चार खेलाडीमाथि बोली लगाउनेछन् । जसमा ७० विदेशी खेलाडी छन् । आईपीएलमा सहभागी १० टोलीले अक्सनमा ६४१५ करोड भारु खर्च गर्नेछन् । जसमध्ये सबैभन्दा बडी पञ्जाव किङ्सले ११०५ करोड भारुको बजेट छ ।"
"सिस्टममा भाइरस आक्रमण, राहदानी वितरण ठप्प","काठमाडौं : भाइरसले आक्रमण गरेपछि राहदानी विभागको राहदानी आवेदन प्रणाली अवरुद्ध भएको छ । त्यसैकारण, राहदानी वितरण कार्य ठप्प छ । विभागले शुक्रबारदेखि प्रणाली अवरुद्ध भएको जनाएको छ । समस्या समाधान हुन कम्तीमा दुई साता लाग्ने विभागको भनाइ छ । प्रणाली अवरुद्ध भएपछि दैनिक हजारौं सेवाग्राही समस्यामा परिरहेका छन् । विभागले शुक्रबार राहदानीको तथ्यांक व्यवस्थापनमा समस्या देखा परेकोले राहदानी प्रवाह प्रभावित बनेको जनाएको थियो । तर, आइतबार राहदानी आवेदन प्रणालीसँग सम्बन्धित केही कम्प्युटरमा भाइरस लागेकोले सेवा अवरुद्ध भएको विभागको भनाइ छ । राहदानी आवेदन प्रणालीसँग सम्बन्धित कम्प्युटरमा भाइरस प्रवेश गरेको प्रारम्भिक निष्कर्ष निकालिएको छ, विभागले जारी गरेको सूचनामा भनिएको छ, यसको फैलावट रोक्न सतर्कता अपनाउनुपर्ने भएकाले जिल्ला, इलाका प्रशासन कार्यालय तथा विदेशस्थित नियोगहरूको राहदानी सेवा बन्द गर्नु परेको छ । सबै स्थानहरूबाट क्रमशः सेवा कार्य सुरु गरिने विभागले जनाएको छ । पूर्ण रूपमा कार्य प्रारम्भ हुन अझै दुई हप्तासम्म लाग्न सक्ने देखिन्छ, सूचनामा भनेको छ । राहदानी विभाग त्रिपुरेश्वरले नयाँ राहदानीका लागि अनलाइन प्रणालीबाट दैनिक १५ सय आवेदन लिँदै आएको छ । नेपाल र विदेशमा रहेका नियोगबाट राहदानी लिन दैनिक ६ हजारले फारम भर्ने गर्छन् । विभागले २०७८ मंसिरबाट भीडभाड हटाउन अनलाइनबाट आवेदन दिने प्रबन्ध मिलाएको थियो । दोस्रो पुस्ताको एमआरपीलाई विस्थापन गरेर विभागले ईपासपोर्ट वितरण थालेको थियो । ईपासपोर्टका लागि पहिले अनलाइन फारम भर्नुपर्ने हुन्छ । राजस्व तिर्न, फारम चेक गराउन, बायोमेट्रिक दिनका लागि सेवाग्राही राहदानी विभागसहितका तोकिएका कार्यालयमा पुग्नुपर्ने हुन्छ । आइतबारदेखि राहदानी विभागले आंशिक रूपमा सेवा प्रारम्भ गरेको जनाएको छ । यसअघि नै फाराम भर्ने सेवाग्राहीहरूलाई सेवा प्रदान सुरु गरी सकिएको छ । एकदुई दिनभित्रमा राहदानी बनाउने सेवाग्राहीका लागि नयाँ आवेदन फाराम भर्नका लागि बुकिङ खुल्ला गरिने विभागको दाबी छ । यस अघि २०७९ पुस २० गते पनि विभागको सिस्टममा समस्या आएको थियो । त्यो बेला विभागले राहदानी छपाइ तथा वितरण अवरुद्ध गरेको थियो । विभागका अनुसार तीन दिनअघि आवेदन प्रणालीमा भाइरस देखा परेपछि सुरक्षा संवेदनशीलतालाई ध्यानमा राखी पर्याप्त सतर्कता अपनाइएको छ । आवेदकको तथ्यांक पूर्ण सुरक्षित छ । अत्यावश्यक पर्ने सेवाग्राहीका लागि विभागबाट क्रमशः सेवा प्रदान गरिएको छ । विभागले राहदानीका लागि नयाँ आवेदन दिनका लागि जिल्ला तथा इलाका प्रशासन कार्यालय, विदेशस्थित नेपाली नियोगमा सम्पर्क राख्न अनुरोध छ ।"
चीन भ्रमणबारे पूर्वप्रधानमन्त्री र पूर्वपरराष्ट्रमन्त्रीहरुसँग छलफल गर्दै ओली,"काठमाडौं : प्रधानमन्त्री केपी शर्मा ओलीले आसन्न चीन भ्रमणबारे पूर्वप्रधानमन्त्री र पूर्वपरराष्ट्रमन्त्रीहरुसँग छलफल गर्ने भएका छन्। प्रधानमन्त्री तथा मन्त्रिपरिषद्को कार्यालयमा सोमबार बिहान ११ बजे हुने छलफलमा प्रधानमन्त्री ओलीले भ्रमणलाई उपलब्धीमूलक बनाउने तयारीस्वरुप पूर्वप्रधानमन्त्री र पूर्वपरराष्ट्रमन्त्रीहरुसँग छलफल गर्न लागेको उनको सचिवालयले जनाएको छ। ओलीले भ्रमणमा उठाउनुपर्ने एजेण्डाका विषयमा पनि सुझाव लिनेछन्। चीनको औपचारिक निमन्त्रणामा प्रधानमन्त्री ओली आगामी मंसिर १७ गते चीनको राजधानी बेइजिङ जान लागेका हुन्। प्रधानमन्त्री ओलीको चीन भ्रमणमा बीआरआई, नेपालचीनबीच भएका यस अगाडिका सम्झौता र कार्यान्वयन र चलिरहेका परियोजना, दुई देशबीचको सम्बन्ध लगायतका विषयमा पनि छलफल हुने स्रोतको दाबी छ। सांसदहरुले बीआरआईअन्तर्गत ऋण लिन हुने र नहुने दुई थरी मत राख्दै आएका छन्। पोखरा अन्तर्राष्ट्रिय विमानस्थलका लागि लिएको चिनियाँ ऋण मिनाहाको प्रस्तावलाई पनि जोड दिने सरकारले तयारी गरेको छ। यस अगाडि गत भदौमा अर्थ मन्त्रालयले चीन अन्तर्राष्ट्रिय विकास सहयोग निकायका उपाध्यक्ष याङ वेइकुनमार्फत पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चिनियाँ पक्षलाई आग्रह गरेको थियो। वेइकुन र नेपालका लागि चिनियाँ राजदूत छन् सोङसहितका चिनियाँ टोलीसँगको भेटमा उपप्रधानमन्त्री एवं अर्थमन्त्री विष्णुप्रसाद पौडेलले चीन नेपालको असल छिमेकी भएको र नेपालको अर्थतन्त्रको अवस्थालाई विशेष ध्यान दिँदै पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा बदल्न आग्रह गरेका थिए। उक्त विषय प्रधानमन्त्री ओलीको भ्रमणमा पनि प्रस्ताव रहने स्रोतको दाबी छ। प्रधानमन्त्री ओलीको चीन भ्रमण तय भएसँगै तयारीका लागि परराष्ट्रमन्त्री आरजु राणा देउवा मंसिर १३ मा बेइजिङ जाने भएकी छन्। प्रधानमन्त्रीको चीन भ्रमणका क्रममा उठाइने विषयका बारेमा सरकारले आन्तरिक छलफल गरिरहेको छ। परराष्ट्रमन्त्रीले प्रधानमन्त्री ओली बेइजिङ पुग्नुअघि समकक्षी वाङ यीलगायत चिनियाँ उच्च अधिकारीहरूसँग द्विपक्षीय बैठकमा उठाउने विषयका बारेमा छलफल गर्ने परराष्ट्र मन्त्रालय स्रोतले बताएको छ। नेपाल चीनको बहुआयामिक सम्बन्धलाई महत्त्वका साथ अघि बढाउन रणनीतिक साझेदारीको दिशामा अग्रसर हुनुपर्ने सरोकारवालाले बताउँदै आएका छन्।"
"८ एसएसपीलाई डीआइजीमा बढुवा सिफारिस, पहिलो नम्बरमा ध्रुवराज राउत","काठमाडौं : नेपाल प्रहरीका ८ जना प्रहरी वरिष्ठ उपरीक्षक (एसएसपी) प्रहरी नायव महानिरीक्षक (डीआइजी)मा बढुवाका लागि सिफारिस भएका छन्। आइतबार बसेको बढुवा सिफारिस समितिको बैठकले नेपाल प्रहरीको जनपद प्रहरी तर्फका ८ जना एसएसपीलाई डिआइजीमा बढुवा गर्न सिफारिस गरिएको प्रहरी अतिरिक्त महानिरीक्षक एवम् बढुवा समितिका सदस्यसचिव टेक प्रसाद राईले जानकारी दिए। उनका अनुसार एसएसपी ध्रुवराज राउत, भोलाबहादुर राउत, गणेश चन्द, सिद्धिविक्रम शाह, सुशिलसिंह राठौर, उमाप्रसाद चतुरबेदी, हिमालयकुमार श्रेष्ठ र डम्बरबहादुर विक डिआइजी बढुवामा सिफारिस भएका हुन्। उनीहरुको बढुवा आगामी मन्त्रिपरिषद् बैठकले निर्णय गरेपछि हुनेछ। सूचनामा भनिएको छ, नेपाल प्रहरीमा जनपद प्रहरी समूहतर्फ रिक्त प्रहरी नायव महानिरीक्षक पद संख्या ८ (आठ) मा बढुवा गर्न २०८१।०८।०९ गते बसेको बढुवा समितिको बैठकको निर्णय अनुसार देहाय बमोजिमको जनपद प्रहरी समूहतर्फको प्रहरी वरिष्ठ उपरीक्षकहरुलाई सोही समूहतर्फको प्रहरी नायव महानिरीक्षक पदमा बढुवाका लागि गरिएको सिफारिस सूची नियमावली,२०७१ (संशोधन सहित) को नियम २७ को उपनियम (४) अनुसार सम्बन्धित सबैको जानकारीका लागि प्रकाशित गरिएको छ।"
