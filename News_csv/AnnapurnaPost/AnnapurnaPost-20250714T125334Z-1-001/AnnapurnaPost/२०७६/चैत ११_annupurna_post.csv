शीर्षक,विवरण
कोरोना संक्रमितसँग सेल्फी खिच्ने सरकारी कर्मचारी निलम्बित,इस्लामाबाद : पाकिस्तानमा कोरोना भाइरसका बिरामीसँग सेल्फी खिच्ने ६ जना सरकारी कर्मचारी निलम्बनमा परेका छन् । मंगलबार सरकारी अधिकारीले जानकारी दिए अनुसार ती कर्मचारीहरुले संक्रमण भएका बिरामीसँगै बसेर सेल्फी खिचेका थिए । उक्त तस्बिर सामाजिक सञ्जालमा भाइरल समेत बनेको थियो । तस्बिरमा बिरामीलाई बीचमा राखेक छेउछाउमा मानिसको एक समूह थियो । उनीहरुमध्ये केही त हाँसिरहेका पनि थिए । तर कसैले पनि मास्क पहिरिएका थिएनन् । तस्बिर भने कोरोना प्रभावित सिन्ध प्रान्तको सुक्कुरस्थित क्वारेन्टाइनमा लिइएको थियो । सिन्ध प्रान्तमा मात्रै ३ सय ९९ जना संक्रमित छन् । पाकिस्तानभर भने ८ सय ९२ जना संक्रमित भेटिएका छन् । ६ जनाको मृत्यु भइसकेको छ । सेल्फी काण्डमा संलग्न ती कर्मचारीलाई निलम्बन गरिनुका साथै क्वारेन्टाइनमा राखिएको छ ।
सप्तरीमा लकडाउन उल्लंघन भएपछि सेना परिचालन,"राजविराज : कोरोना भाइरसको रोकथामका लागि सरकारले लकडाउन गराएको मंगलबार पहिलो दिन । तर, सप्तरीका अधिकांश स्थानमा सरकारको निर्णय उल्लंघन भएपछि सेना परिचालन भएको छ । सप्तरीका विभिन्न चार ठाउँमा नेपाली सेनाले जमघट र भीड हटाउँदै पसलहरु बन्द गराएका छन् । जिल्ला प्रशासन कार्यालय सप्तरीका सूचना अधिकारी आनन्द ठाकुरका अनुसार राजविराज, हनुमाननगर, रूपनी र कल्याणपुरमा सेना परिचालन गरी गस्ती गरिएको छ । नेपाल प्रहरी र सशस्त्र प्रहरीको जनशक्ति अभाव भएपछि सेना परिचालन गर्नुपरेको ठाकुरले जानकारी दिए । गृह मन्त्रालयले थप सुरक्षाकर्मी नपठाउन्जेल सेनाले नै गस्ती गर्ने पनि ठाकुरले बताएका छन् ।"
कोरोना नियन्त्रणका कोषमा राप्रपाको पाँच लाख सहयोग,"काठमाडौं : सरकारले गठन गरेको कोरोना (कोभिड १९) भाइरस संक्रमण र नियन्त्रण कोषमा राष्ट्रिय प्रजातन्त्र पार्टी (राप्रपा)ले पाँच लाख सहयोग गरेको छ। मंगलबार राप्रपाले पाँच लाख उपलब्ध गराउने निर्णय गरेको हो। कोरोना भाइरसको प्रकोपलाई सामना गर्न नेपाल सरकारले गठन गरेको कोभिड१९ विशेष कोषमा राष्ट्रिय प्रजातन्त्र पार्टीले ५ लाख उपलब्ध गराउने निर्णय गरेको छ, राप्रपाको विज्ञप्तिमा भनिएको छ। त्यसैगरी यसअघि प्रमुख प्रतिपक्षी दल नेपाली कांग्रेसले ५० लाख दिने निर्णय गरेको छ।"
चीनको वुहानमा दुई महिनापछि लकडाउन खुलाइँदै,बेइजिङ : चीनको वुहानमा कोरोना भाइरस रोकथामका लागि लगाइएको लकडाउन ६१ दिनपछि खुलाइने भएको छ । चीनको हुवेइ प्रान्तको वुहान सहर गत जनवरी २३ मा लकडाउन भएको थियो । आज मार्च २४ मा चिनियाँ अधिकारीहरुले लकडाउन खुलाउने भएका हुन् । हुबेइको प्रान्तीय सरकारले यही मंगलबार लकडाउन खुलाउने घोषणा गरेको हो । आगामी अप्रिल ८ देखि सहरको दैनिकी नियमित बन्नेछ । पछिल्लो समय वुहानमा कोरोना भाइरसका कारण मृत्युका घटना रोकिएका थिए । तर सोमबार एकजना संक्रमित भेटिएका छन् । कोरोना भाइरस पहिलो पटक चीनको वुहान सहरमै भेटिएको थियो । जुन हालसम्म संसारका १ सय ८९ देशमा महामारीको रुपमा फैलिसकेको छ । १६ हजारको मृत्यु हुनुका साथै ३ लाख ८१ हजार संक्रमित छन् ।
"बाबुको बिलौना, अमेरिकामा छु, उपचार हुन्छ भन्थ्यो","फिदिम : १८ वर्षअघि रानीगाँउको सम्बाहम्फे परिवारमा रमेश अमेरिका जाने भएपछि निकै खुसी छाएको थियो। त्यो खुसी अहिले दैवले लुटेको बिलौना रमेशका बुवा राजनन्दले गरे। कोरोना (कोभिड१९) भाइरसको संक्रमणबाट बिरामी परेका ५१ वर्षीया रमेशको उपचारको क्रममा मंगलबार बिहान निधन भएको खबर परिवारले पाएको हो। मृत्युको खबरले परिवारसहित गाउँ नै त्रसित बनेको छ, राजनन्दले भने। रमेशसँग कुरा गर्दा अमेरिका विकसित मुलुक भएको र सबै रोगको उपचार हुने भएकाले आफ्नो बारेमा चिन्ता नगर्न छोराले भनेको राजनन्दले स्मरण गरे। छोरो अमेरिका गएको हिजोजस्तो लाछ। बिरामी भएपछि अमेरिकामा छु, उपचार हुन्छ भन्थ्यो, राजनन्दले भने, छोरो अमेरिका गएपछि दुःखका दिन गए भनेर त्यतिखेर खुसीका आँसु झरेको थिएँ। तर आज दुःखको खबर सुन्दा विश्वास गर्नै सकेको छैन। बुहारीले तपाईंको छोरालाई मैले माया मारे भनेर फोन गर्दा आफूलाई विश्वासै नलागेको उनले बताए। छोरो बिरामी छ भन्ने सुनेको तर, उपचार लाग्छ भन्नेमा ढुक्क रहेपनि छोडेर गएको खबर सुन्नुपरेको उनले बताए। दुई नाती छन्, उनीहरु पनि बिरामी छन् भन्ने सुनेको छु, राजनन्दले भने ज्वरो आउने, बान्ता हुने र खाना अमन हुने गरेको खबर सुनाएका छन्। छोरा र नातीको स्वास्थ्यमा सुधार होस भनेर घरमा पुजा गर्दा पनि अशुभ खबर सुन्नु परेको उनले सुनाए। आइन्द्र बिक्रिम सम्बाहम्फे राष्ट्रियसभा सदस्य भएको बेला छोरालाई अमेरिका पठाएको उनले स्मरण गरे। परिवारसहित अमेरिकामा बस्दै आएका रमेशका दुई छोरा, एक छोरी र श्रीमती छन्। रमेशका दुई छोरालाई पनि कोरोनाको संक्रमण भएको बताइएको छ। राजनन्दका तीन भाइ छोरामध्ये रमेश कान्छा हुन्। रमेशका जेठा दाजु रानीगाउँमै छन् भने माहिला दाजु बेलायती सेनामा छन्। रमेशका बुवा राजनन्द घरमा एक्लै बस्दै आएका छन्। कोरोना संक्रमणबाट अमेरिकामा एक नेपालीको मृत्यु, तीन संक्रमित रमेशकी आमा माहिला दाइको घरमा कठमाडौंमा बस्दै आएकी छन्। कोरोना संक्रमण भएर १० दिनअघि अस्पताल भर्ना भएका रमेशको मंगलबार मृत्यु भएको हो। रमेशले अमेरिकामा रहेर होटल तथा ट्याक्सी व्यवसाय सञ्चालन गर्दै आएका थिए।"
"कोरोना संक्रमणबाट अमेरिकामा एक नेपालीको मृत्यु, तीन संक्रमित","अमेरिका : अमेरिकामा कोरोना (कोभिड १९) भाइरसको संक्रमणबाट एक गैरआवासीय नेपालीको मृत्यु भएको छ। न्यूयोर्कको कुइन्सस्थित ज्याकशन हाइटक्षेत्रमा बसोबास गर्दै आएका ५० वर्षीया अनिल (रमेश) लिम्बुको मृत्यु भएको हो। नेपालमा पाँचथर जिल्ला साविक रानीगाउँ गाविस घर भएका लिम्बु १८ वर्षदेखि अमेरिकामा बासोबास गर्दै आएका थिए। लिम्बुका श्रीमती, दुई छोरा र एक छोरी छन्। लिम्बुले सुगर र ब्लड प्रेसरको औषधी सेवन गर्दै आएको परिवार श्रोतले जानकारी दिएको छ। हाम्रो नेपाली समुदायबाट एकजनालाई हामीले गुमाउनु परेको छ, साह्रै दुखद भयो, जनसम्पर्क समिति अमेरिकाका महासचिव मुनेन्द्र नेम्वाङले अन्नपूर्णसँग भने, सबै जना सुरक्षित रहनुहोला।नेम्वाङका अनुसार उनको परिवारका सबै संक्रमित छन्। परिवारका बाँकी सदस्य घरमै बसिरहेका छन्। हालसम्म अमेरिकामा अन्य तीनजना नेपालीलाई कोरोना भाइरस संक्रमण पुष्टि भएको छ। न्यूयोर्क राज्यको कुइन्समा बसोबास बसोबास गर्दै आएका ४७ र ५५ बर्षका दुईजना नेपालीलाई संक्रमण पुष्टि भएको हो। त्यसैगरी भर्जिनियाको फेरफाक्समा बसोसबास गर्दै आएकी एक ३८ वर्षीय महिलालाई संक्रमण पुष्टि भएको हो। संक्रमितमध्ये एक जनालाई कुइन्सस्थित एल्मष्ट अस्पतालको भेन्टिलेटरमा राखेर उपचार गरिएको छ। अन्य दुईजना घरमै सेल्फ क्वारेन्टाइनमा बसिरहेका छन्।"
कोरोना रोकथाम उच्चस्तरीय समन्वय समिति बैठकका आठ निर्णय,"काठमाडौं : विश्वव्यापी संक्रमणको रुपमा फैलिएको कोरोना (कोभिड१९) भाइरस संक्रमणलाई रोक्न सरकारले सीमा बन्द गर्दा अलपत्र परेका नेपालीलाई एक पल्ट प्रवेशको मौका दिइएको छ। मंगलबार सिंहदरबारमा बसेको कोरोना भाइरस रोकथाम तथा नियन्त्रण उच्चस्तरीय समन्वय समिति बैठकले यस्तो निर्णय गरेको हो। नेपालभारत सीमा नाकामा अलपत्र नेपालीलाई अन्तिम पटक नेपाल प्रवेशको मौका दिने गरी यो निर्णय भएको हो। सरकारले स्वास्थ्य जाँचपछि नेपाल प्रवेश गर्नेले अनिवार्य क्वारेन्टाइनमा बस्नुपर्ने निर्णय गरेको सरकारका प्रवक्ता एवम् अर्थमन्त्री युवराज खतिवडाले जानकारी दिए। विशेषगरी दक्षिण नाकामा सयौंको संख्यामा भारतबाट फर्किएका नेपाली अलपत्र परेर समस्यामा परेका देखेका छौँ, खतिवडाले भने, यी नागरिकको पीडालाई देखेर हामीले अन्तिम पटक प्रवेशको मौका दिने निर्णय भएको छ। नेपाल प्रवेश भएपछि क्वारेन्टाइनमा राख्ने विषयमा प्रदेश सरकार र स्थानीय सरकारसँग समन्वय हुने मन्त्री खतिवडाको बताए। जनताको स्वास्थ्यका लागि सरकारले गरेको आह्वानलाई सबै नागरिकले अबलम्बन गरेको भन्दै मन्त्री खतिवडाले सबैलाई धन्यवादसमेत दिएका छन्। नाकामा अलपत्र नेपालीलाई अन्तिम पटक प्रवेशको मौका : १४ दिन क्वारेन्टाइनमा बस्नै पर्ने सरकारले शुक्रबारदेखि सीमा नाका बन्दको घोषणा गरेको थियो भने मंगलबारबाट पूरै देशभर लक डाउन गरेको छ। थप निर्णय जस्ताको तस्तै :"
संक्रमित युवती चढेको विमानका यात्रु खोज्दै प्रहरी,"काठमाडौं : प्रहरीले चैत ४ मा फ्रान्सको पेरिसबाट कतारको दोहा हुँदै काठमाडौं आएका एक सय ५ जना यात्रुको खोजी सुरु गरेको छ। सोही विमानबाट काठमाडौं उत्रिएकी १९ वर्षीया एक युवतीमा कोरोना संक्रमण देखिएपछि उक्त विमानमा सवार अन्य यात्रुको खोजी सुरु भएको हो। कतार एयरवेजको फ्लाइट नम्बर क्युआर ६५२ विमानका सबै यात्रुको विवरण अध्यागमन र स्वास्थ्य डेस्कबाट लिएर प्रहरीले खोजी सुरु गरेको हो। विमानमा आएका सबै यात्रुको विवरण पाएसँगै प्रहरीले उनीको खोज सुरु गरेको जानकारी प्रहरीका प्रवक्ता डीआइजी शैलेश थापा क्षेत्रीले दिए। यात्रुको ठेगाना अनुसार सम्बन्धित प्रहरी इकाई मार्फत खोजी गरेर उनीहरुलाई क्वारेन्टाइनमा बस्न र शंकास्पद अवस्था देखिए परीक्षण गराउन निर्देशन दिइएको छ, उनले भे। डीआईजी क्षेत्रीका अनुसार केही यात्रु आफैं पनि सम्पर्कमा आइसकेका छन्। प्रहरीको सम्पर्कमा आएका यात्रुलाई क्वारेन्टाइनमा राख्ने तयारी भइरहेको उनले बताए। उनले सम्पर्कमा आएका यात्रुलाई स्थानीय प्रहरी ईकाइमार्फत जिल्ला जनस्वाथ्य कार्यालयमा सम्पर्क गराउन निर्देशन दिइएको उनले बताए। जोजो यात्रु आउनुभएको थियो, उहाँहरु आफैं प्रहरीको सम्पर्कमा आएमा थप सहज हुन्छ, उनले भने, प्रहरीले पनि खोजिरहेको छ। आठराईका युवा कोरोना संक्रमित युवतीसँग नआएको पुष्टि फिदिम : तेह्रथुमको आठराईका दुई युवा कोरोना संक्रमित युवतीसँग नआएको पुष्टि भएको छ। गत चैत ६ र ७ गते उनीहरु कताारबाट नेपाल आएका थिए। ३७ र ४० वर्षका ती युवा कतारबाट नेपाल आए पनि कोरोना संक्रमित १९ वर्षीया युवतीसँग नआएको पुष्टि भएको हो। दुई युवा काठमाडौंबाट झापा हुँदै चैत १० गते आठराईस्थित घर पुगेका थिए। त्यस्तै हङकङबाट चैत ९ गते ७४ वर्षका वृद्ध आठराई आएका छन्। कतार र हङकङबाट आउने तीनैजनाको स्वास्थ्य अवस्था सामान्य रहेको आठराई गाउँपालिकाका स्वास्थ्य प्रमुख सुशील इङनामले जानकारी दिए। विदेशबाट आउने तीनैजनालाई नजिकैको स्वास्थ्य केन्द्रको सम्पर्कमा रहने गरी घरमै सेल्फ क्वारेन्टाइनमा बस्ने व्यवस्था मिलाइएको इलाका प्रशासन कार्यालय, आठराईका प्रमुख रमेश दाहालले जानकारी दिए। यसअघि आठराईका दुई युवा कोरोना संक्रमित युवतीसँग आएको भनी हल्ला फैलिएपछि यो क्षेत्रका मानिस त्रसित बनेका थिए।"
कोरोना संक्रमण नियन्त्रण तथा उपचार कोषलाई एनसेलको १० करोड,"काठमाडौं : सरकारले कोरोना भाइरस ९कोभिड१९० संक्रमण रोकथाम, नियन्त्रण तथा उपचारका लागि स्थापना गरेको कोषमा एनसेलले १० करोड रुपैयाँ योगदान गरेको छ । यो सहयोग कोभिड१९ रोकथाम, नियन्त्रण तथा उपचारका लागि अत्यावश्यक व्यक्तिगत सुरक्षा उपकरण ९पीपीई०, स्वास्थ्य सामग्री, पीसीआर परीक्षण किट किन्न तथा क्वारेन्टाइनका साथै संक्रमित बिरामीको उपचारमा उपयोग हुनेछ । एनसेलका प्रमुख कार्यकारी अधिकृत एण्डी चोङ्गले मंगलबार प्रधानमन्त्रि तथा मन्त्रिपरिषदको कार्यलयका सचिव नारायणप्रसाद बिडारीलाई १० करोडको चेक हस्तान्तरण गरेका छन् । सिंगो विश्व कोभिड१९ विरुद्ध लडिरहँदा नेपाल पनि एकजुट भएर यो संक्रमणसँग जुधिरहेको छ । कोभिड१९ बाट हरेक नागरिकलाई जोगाउनुका साथै सम्भावित संक्रमणको उपचारका लागि हामीले सम्पूर्ण ध्यान केन्द्रित गरेका छौं । सरकारको यो सत्प्रयासमा एनसेलजस्तो निजी क्षेत्रको ठूलो सेवाप्रदायकले गरेको योगदान सराहनीय छ । यो सहयोगले तात्कालिक सेवा प्रवाहमा ठूलो भूमिका खेल्नेछ प्रधानमन्त्री तथा मन्त्रिपरिषदको कार्यालयका सचिव नारायणप्रसाद बिडारीले भने । एनसेल सधैं जिम्मेवार कर्पोरेट नागरिकको रूपमा रहिआएको छ । सामाजिक उत्तरदायित्वअन्तर्गत एनसेलले सरकारको कोभिड१९ कोषमा गरेको रु। १० करोड सहयोग यसकै निरन्तरता हो । यो सहयोगसँगै हामी सरकार र आमनागरिकसँग एक भइ कोभिड१९ विरुद्ध लड्न र संक्रमण फैलिन नदिन प्रतिबद्ध रहेको जानकारी गराउन चाहन्छौं । हामी विश्वस्त छौं, यो हाम्रो योगदानले कोभिड१९ रोकथामका लागि स्वाथ्यकर्मीहरूलाई चाहिने अत्यावश्यक स्वास्थ्य सामग्री तथा उपकरणहरुको खरिदमा सरकारलाई सहयोग हुनेछ, एनसेलका प्रमुख कार्यकारी अधिकृत एण्डी चोङ्गले भने । स्थापनाकालदेखि एनसेलले विभिन्न सामाजिक उत्तरदायित्व कार्यक्रमअन्तर्गत नेपालको सामाजिक, आर्थिक विकासमा सहयोग पुर्याउँदै ८० करोड रुपैयाँभन्दा बढी योगदान गरिसकेको छ । शिक्षा, स्वास्थ्य, खेलकुद, वातावरण संरक्षण, प्राकृतिक प्रकोप व्यवस्थापन तथा राहतजस्ता क्षेत्रमा एनसेलले योगदान पुर्याउँदै आएको छ ।"
नाकामा अलपत्र नेपालीलाई अन्तिम पटक प्रवेशको मौका : १४ दिन क्वारेन्टाइनमा बस्नै पर्ने,"काठमाडौं : विश्वव्यापी संक्रमणको रुपमा फैलिएको कोरोना (कोभिड१९) भाइरस संक्रमणलाई रोक्न सरकारले सीमा बन्द गर्दा अलपत्र परेका नेपालीलाई एक पल्ट प्रवेशको मौका दिइएको छ। कोरोना भाइरस रोकथाम तथा नियन्त्रण उच्चस्तरीय समन्वय समिति बैठकले नेपालभारत सीमा नाकामा अलपत्र नेपालीलाई अन्तिम पटक नेपाल प्रवेशको मौका दिने निर्णय गरेको हो। सरकारले नेपाल प्रवेश गरेकालाई अनिवार्य १४ दिन क्वारेन्टाइनमा बस्ने शर्तसहित प्रवेशको अनुमति दिने निर्णय गरेको हो। सरकारले स्वास्थ्य जाँचपछि नेपाल प्रवेश गर्नेले अनिवार्य क्वारेन्टाइनमा बस्नुपर्ने निर्णय गरेको सरकारका प्रवक्ता एवम् अर्थमन्त्री युवराज खतिवडाले जानकारी दिए। विशेषगरी दक्षिण नाकामा सयौँका सङ्ख्यामा भारतबाट फर्किएका नेपाली अलपत्र परेर समस्यामा परेका देखेका छौँ, खतिवडाले भने, यी नागरिकको पीडालाई देखेर हामीले अन्तिम पटक प्रवेशको मौका दिने निर्णय भएको छ। नेपाल प्रवेश भएपछि क्वारेन्टाइनमा राख्ने विषयमा प्रदेश सरकार र स्थानीय सरकारसँग समन्वय हुने मन्त्री खतिवडाको बताए। जनताको स्वास्थ्यका लागि सरकारले गरेको आह्वानलाई सबै नागरिकले अबलम्बन गरेको भन्दै मन्त्री खतिवडाले सबैलाई धन्यवादसमेत दिएका छन्। सरकारले शुक्रबारदेखि सीमा नाका बन्दको घोषणा गरेको थियो भने मंगलबारबाट पूरै देशभर लकडाउन गरेको छ।"
'लकडाउन'को बेला सुनसान वीरगन्ज (फोटो फिचर),वीरगन्ज : कोरोना भाइरस रोकथामका लागि सरकारले पूर्ण रुपमा लकडाउन गरेसँगै वीरगन्ज पनि मङ्गलबार बिहानैदेखि शान्त छ । बिहान सवेरै वीरगन्जका सडकमा मानिसहरुको चहलपहल देखिए पनि १० बजेपछि भने बजार ठप्प भयो । फाटफुट रुपमा मोटरसाइकल ओहोरदोहोर भने गरेका छन् । कतिपय स्थानमा प्रहरी आफैँ पुगेर सवारी साधन र पसलहरु बन्द गराउनु परेको थियो । चोक चोकमा पुगेर ससाना जमघट पनि प्रहरीले हटाएको छ । लक डाउनको अवधिमा सरसफाइका लागि निस्किएका वीरगन्ज महानगरपालिकाका कर्मचारीहरुलाई समेत प्रहरीले रोकेको छ ।
कोरोना जोखिम सामना कोष : प्रतिपक्षी कांग्रेसले दियो ५० लाख,"काठमाडौं : सरकारले कोरोना भाइरसको जोखिम सामना गर्न बनाएको कोषमा प्रमुख प्रतिपक्षी दल नेपाली कांग्रेसले ५० लाख सहयोग गर्ने भएको छ। सरकारले बनाएको कोषमा पार्टीले ५० लाख दिने निर्णय गरेको कांग्रेस प्रवक्ता विश्वप्रकाश शर्माले जानकारी दिए। नेपाल सरकारले निर्माण गरेको कोषमा प्रमुख प्रतिपक्षी दल नेपाली कांग्रेस पार्टीका तर्फबाट पचास लाख रुपैयाँ एकमुष्ट जम्मा गर्ने निर्णय भएको छ, प्रवक्ता शर्माले भने। यसअघि नै कांग्रेसका संघीय सांसदले कोषमा १५ दिनको तलब दिने निर्णय भएको थियो। प्रवक्ता शर्माले कोरोनाविरुद्धको संघर्षमा सबै एक साथ रहेको भन्दै सरकारले निर्माण गर्ने कोषमा पार्टीको तर्फबाट एकमुष्ट ५० लाख रुपैयाँ दिने निर्णय भएको प्रष्ट पारे। आइतबार प्रधानमन्त्री निवास बालुवाटारमा बसेको मन्त्रिपरिषद् बैठकले कोरोनाको सम्भावित संक्रमणबाट बच्न र आवश्यक सामग्री खरिद गर्न प्रधानमन्त्री कार्यालयले व्यवस्थापन गर्ने गरी केन्द्रीय कोष खडा गर्ने निर्णय गरेको थियो। कोषमा सरकारले ५० करोड राख्ने र मन्त्रीले एक महिनाको तलब योगदान गर्ने निर्णय भइसकेको छ। कोषले कोरोना नियन्त्रणका लागि आवश्यक औषधि, उपकरण खरिददेखि क्वारेन्टाइन व्यवस्थापनको काम गर्नेछ। सरकारले एक साताका लागि भारत र चीनसँगका सबै नाका बन्द गर्दै देशभर लकडाउन गरेको छ।"
भारत घुमेर पोखरा फर्किएका २२ विद्यार्थीलाई गण्डकी प्रवेशमा रोक,"दमौली : २२ यात्रुसहित पोखरा प्रवेश गर्न लागेको एक यात्रुवाहक बसलाई गण्डकी प्रदेश प्रवेशमा रोक लगाइएको छ। भारतको दार्जिलिङ घुमेर आएका २२ विद्यार्थी सवार शुभ जगदम्बा टुर्स एण्ड ट्राभल्सको ग १ ख ९०१८ नम्बरको यात्रुवाहक बसले प्रवेशको अनुमति मागेकामा मुग्लिङमा रहेका तनहुँतर्फका सुरक्षाकर्मीले रोकेका हुन्। तनहुँका प्रहरी उपरीक्षक विनोद शिलवालले भारत भ्रमण गरेर काँकडभिट्टा हुँदै आएकाले उनीहरुलाई रोकिएको बताए। तत्काल प्रवेश अनुमति दिइएको छैन, उनले भने,प्रशासनको अनुमति आएपछि मात्र थप केही गर्छौं। उनीहरु विभिन्न ठाउँमा चेकिङ पार गर्दै आएका बताइएको छ। प्रदेश ५ सरकारले अनुमति दिएपछि पोखराका विद्यार्थी सवार सो बस मुग्लिङ हुँदै पोखरा प्रवेश गर्न लागेको थियो। प्रशासनले उनीहरुलाई क्वारेन्टाइनमा राख्ने कि के गर्ने भनेर छलफल गरिरहेको जनाएको छ। हाल ति विद्यार्थी तनहुँ र मुग्लिङको सिमानास्थित मुग्लिङ पुल छेउमा छन्।"
लकडाउन : बाहिर निस्केकालाई पक्राउ गर्दै प्रहरी,"वीरगन्ज : कोरोना भाइरसको संक्रमण भेटिएलगतै सरकारले देशलाई पूर्णरुपमा लक डाउन गर्ने निर्णयसँगै वीरगन्जमा पनि मङगलबार बिहान ६ बजेदेखि लक डाउन भएको छ । लकडाउनको शुरुवातमा वीरगन्जका सडकमा मानिसको चहलपहल देखिए पनि १० बजे पछि भने निक्कै कम हुँदै गएको छ । एक दुईवटा फाटफुट मोटरसाइकल, साइकलमा मानिस आवतजावत गरिरहेका छन् । लकडाउनको समयमा घरबाट बाहिर ननिस्कन प्रशासनले कडाई गरेपनि केहिले भने अटेर गरेका छन् । यसरी अटेर गरेर सवारी साधन चलाउने र साइकलमा आवत जावत गर्नेहरुलाई प्रहरीले चोक चोकमा रोकेर फर्काइ रहेको छ । वीरगन्ज महानगर क्षेत्रमा धेरै ठाउँमा प्रहरीले चेकजाँच पनि गरिरहेको छ । अटेर गर्नेहरुको मोटरसाइकल प्रहरीले नियन्त्रणमा लिन थालेको जिल्ला ट्राफिक प्रहरी कार्यालय पर्साका प्रहरी निरीक्षक कमलराज पण्डितले जानकारी दिए । सरसफाइ गर्ने कर्मचारीलाई प्रहरीले लखेट्यो लकडाउनको समयमा सरसफाइका लागि निस्किएका वीरगन्ज महानगरपालिकाका कर्मचारीलाई प्रहरीले लखेटेको छ । मङगलबार बिहान घण्टाघरमा सरसफाइका लागि गएका महानगरपालिकका कर्मचारीहलाई दुईवटा भ्यानमा आएको प्रहरीले भगाई दिएको महानगरपालिकाका कर्मचारी शिव गुप्ताले बताए । उनले महानगरपालिकाको सरसफाई शाखाका सवारी चलाउने चालकहरुलाई समेत आउन नदिएको गुनासो गरे । महानगरको ग्रामीण क्षेत्रबाट आउने सवारी चालकहरुलाई महानगरले वितरण गरेको परिचय देखाउँदा समेत प्रहरीले रोक्ने गरेको उनले बताए । सरसफाइका लागि सवारी चलाएर आउने चालकहरुलाई आईसीपी, श्रीपुर, पावर हाउसलगायतका स्थानहरुमा प्रहरीले अवरोध गरेको हो । पर्साका सहायक प्रमुख जिल्ला अधिकारी ललित कुमार बस्नेतले आपूहरुकोमा जानकारी नआएको र कर्मचारीहरुले परिचय पत्र नलिएकोले त्यस्तो भएको हुनसक्ने बताउँदै थप जानकारी लिने बताए ।"
लकडाउनको पहिलो दिन : काठमाडौं जिल्ला प्रशासनमा यस्तो भीड,"काठमाडौं : सरकारले कोरोना भाइरस (कोभिड१९) फैलन नदिन मंगलबारदेखि एक साताका लागि लकडाउन घोषणा गरेको छ। लकडाउनको समयमा कुनै भीभाड वा सामान्य सवारी साधन चल्दैनन्। साथै एकै ठाउँ धेरैजना जम्मा हुन पाइदैन। तर, जिल्ला प्रशासन कार्यालय काठमाडौंको अवस्था भने बेग्लै थियो। सोमबार सरकारले मंगलबारदेखि लागू हुने गरी मुलुकभर लकडाउन घोषणा गरेपछि अत्यावश्यक सवारी साधन पास लिन प्रशासन कार्यालय बबरमहलमा बाक्लो भीड लागेको हो। भीडमा सञ्चारकर्मीदेखि विभिन्न कम्पनी र अस्पतालका सवारीका लागि पास लिनेको खचाखच लाइन थियो। पास लिन लाइनमा बसेका एकजनाले सरकारले २५ जनाभन्दा बढी जम्मा नहुनु भने पनि तेब्बर जम्मा भएको र एक मिटरको दूरी समेत कायम नभएको गुनासो गरिरहेका थिए। खै त यति धेरै भीड लागेको छ, उनले भने, २५ जनाभन्दा धेरै पनि छन्, अनि सबैले टच गरेर बस्या छ। लाइनमा तीन घण्टा बस्दा पनि पास नपाएको गुनासो अर्का एकको थियो। बिहान साढे १० बजेदेखि लाइनमा कुर्दै छौँ, उनले भने, अहिले सवा एक बजिसक्यो। उनले पहुँच भएकाले सजिलै पास बनाएर फर्किएको भन्दै आक्रोश व्यक्त गरे। स्वास्थ्य जस्तो संवेदनशील कुरामा हामीलाई यस्तो लाइनमा बस्न कहाँ रहर छ र ?, उनले भने, पास लिनलाई भित्र मान्छे हुनुपर्दो रैछ। चिनेकालाई चाहिँ सजिलै सही गरेर पासको खाली स्लिपसमेत दिए। विश्व महामारीका रूपमा फैलिएको कोरोना भाइरसको संक्रमण नेपालमा पनि सोमबार पुष्टि भएपछि सरकारले लकडाउन घोषणा गरेको हो। तर, जिल्ला प्रशासन कार्यालय काठमाडौंको व्यवस्थापन भने नदेखिएको पास लिन बसेका सेवाग्राहीको गुनासो थियो। बिहान साढे १० बजेदेखि पास लिन बसेका कतिपय सेवाग्राही १ बजेसम्म लाइनमा बस्दा पनि पास नपाएपछि रित्तै फर्किएका थिए। तस्बिर : सन्तोष निरा"
जेलमा कोरोना संक्रमणको जोखिम,"जनकपुरधाम : क्षमता भन्दा चारगुणा बढी कैदीबन्दी राखिएको महोत्तरीको जलेश्वर कारागार कोरोना (कोभिड१९) भाइरसको उच्च जोखिममा रहेको छ। एकै ठाउँमा २५ जना भन्दा बढी व्यक्ति जम्मा हुन नपाउने, बाहिरबाट आएका व्यक्तिसँग भेटघाट गर्दा विशेष सुरक्षा सतर्कता अपनाउनु पर्ने र मास्क तथा सेनिटाइजरको नियमित प्रयोग गर्नुपर्ने जस्ता निर्देशन सरकारले दिएको छ। तर, कारागारमा भने सामान्य स्वास्थ्य सतर्कता मात्र अपनाइएको जेलर मधुसुदन महासेठले बताए। कैदीबन्दीका परिवारजनलाई भेटघाटमा रोक लगाएको छु, महासेठले भने, भित्र साबुनले हात धुने व्यवस्था पनि मिलाएका छौँ। यो भन्दा बढी केही व्यवस्था गर्नसक्या छैन्। १३५ कैदीबन्दीलाई राख्न सक्ने क्षमता मात्र भएको जलेश्वर कारागारमा ५२६ बन्दी छन्। जसमा ४८२ पुरुष छन् भने ४४ जना महिला रहेका छन्। ४ जना नाबालिक पनि आमासँगै जेल भित्रै छन्। राणाकालमै बनेको जीर्ण कारागारमा १४ कोठा छन्। जसमा एउटा कोठामा ६० देखि ४० जनासम्म बस्छन्। राति सुत्न पनि सिफ्टको व्यवस्था गरिएको छ। २० जना एकपल्ट सुते भने ३० जनाले पालो कुर्नुपर्छ, जेलका चौकिदार रमेश सिंहले भने, शौचालय बाहिरको बरन्डा र मन्दिरमा पनि कैदी जेनतेन कोचिएर सुत्छन्। कारागार भित्र ६ वटा शौचालय र एउटा मन्दिर छ। ठाउँ अभावमा कोचेर कैदी राख्नु पर्ने बाध्यता हुँदा त्रास बढाएको छ। नयाँ कैदीहरु नपठाउन अदालतलाई पटकपटक अनुरोध गरेका छौँ, जेलर महासेठले भने, तर, हिजो पनि दुईवटा नयाँ कैदी धनुषाबाट पठाइयो। बाहिरबाट आउने कैदीले भाइरस सार्ने बढी जोखिम रहेको महासेठ बताउँछन्। भित्र बस्ने प्रशासनका व्यक्तिको लागि केही थान मास्क उपलब्ध गराइए पनि कैदीको लागि केही छैन्, महासेठले थपे, खाली सर्तकता अपनाउन परिपत्र गरिएको छ तर, यहाँ सब भगवान भरोसा छ। २२ थुना छुटे कोरोनाको जोखिमलाई हेर्दै जिल्ला प्रहरी कार्यालय धनुषाले गम्भीर प्रकृतिका मुद्दाबाहेकका थुनुवालाई रिहा गरेको छ। यसअघि संघीय संसद प्रतिनिधिसभाको कानुन, न्याय तथा मानवअधिकार समितिले कारागारमा रहेका कैदी बन्दीको संख्या घटाउन सरकारलाई निर्देशन दिएको थियो। सोही निर्देशनअनुसार धनुषाले थुनुवालाई हिरासतमुक्त गरेको हो। आइतबार र सोमबार गरी २२ जनालाई साधारण तारेखमा छाडिएको जिप्रका धनुषाका प्रवक्ता डीएसपी रामेश्वर कार्कीले बताए। सार्वजनिक मुद्दा, अभद्र व्यवहार, लागु औषधलगायतका सामान्य प्रकृतिका घटनामा संलग्भ भई हिरासतमा रहेका थुनुवा छाडिएको कार्कीले बताए। उनीहरुलाई मुद्दा हेर्ने अधिकारीसमक्ष पेश गरेर कानुनबमोजिम हिरासतमुक्त गरिएको हो। जिप्रका धनुषामा हाल विभिन्न प्रकृतिका मुद्दामा ६० थुनुवा रहेका छन्।"
कोभिड१९ संक्रमित किशोरीसँगै आएका काभ्रेका २ युवा सम्पर्कमा,काभ्रे : नोबेल कोराना भाइरस (कोभिड१९)को पुष्टि भएकी किशोरीसँगै विमानमा फर्केका काभ्रेका दुई युवा सम्पर्कमा आएका छन्। यसमध्ये बनेपा नगरपालिका२ नालाका एक युवा रहेको बनेपा नगरपालिकाका प्रेस संयोजक लक्ष्मण तिमल्सिनाले जानकारी दिएका छन्। त्यसैगरी सोही विमानमार्फत नेपाल आएका धुलिखेल नगरपालिका काभ्रे भन्ज्याङका अर्का युवा पनि धुलिखेल अस्पतालको सम्पर्कमा आएको धुलिखेल नगरपालिकाका प्रेस संयोजक मोतिराम तिमल्सिनाले जानकारी दिए। बनेपाका युवा फ्रान्सबाटै संक्रमित किशोरीसँग आएको र धुलिखेलका युवा इटालीबाट कतार आएर सो विमानमा चढेको जानकारी प्राप्त भएको छ। उनीहरुलाई धुलिखेल अस्पतालमा चेक गरी घरमै सेल्फ क्वरेन्टाइन मा बसी वडाअध्यक्षको निगरानीमा राखिने गरी निर्णय भएको प्रेस संयोजक तिमल्सिनाले जानकारी दिएका छन्। फ्रान्सबाट कतारको कतारको दोहा हुँदै यही चैत्र ४ गते नेपाल आएकी एक १९ वर्षीय किशोरीमा कोभिड१९ पोजेटिभ देखिएको थियो। अहिले उनको टेकु अस्पतालमा उपचार भइरहेको छ।
महोत्तरीका स्कुले विद्यार्थीले बनाए सेनिटाइजर,"महोत्तरी : विश्वमा कोभिड१९ करोना भइरसको त्रास छ। यस समय छिनछिनमा सेनिटाइजरले हात सफा गर्न चिकित्सकहरुले सुझाव दिइरहेका छन्। तर बजारमा सेनिटाइजर सहजै पाइँदैन। बजारमा सेनिटाइजरको उच्च माग भएका बेला महोत्तरी बर्दिबासका स्कुले विद्यार्थीले स्कुलकै प्रयोगशालामा सेनिटाइजर बनाएका छन्। बर्दिबास३ गौरीडाँडास्थित जनता माध्यामिक विद्यालयका विद्यार्थीले आफ्नै प्रयोगशालाबाट सेनिटाइजर उत्पादन गरेका हुन्। रशायनशास्त्री गंगाप्रसाद फुँयाल नेतृत्वको विद्यार्थी टोलीले तीन घण्टा लगाएर सेनिटाइजर बनाएका छन्। विद्यार्थीले बनाएको सेनिटाइजर शिक्षक, विद्यार्थी, विद्यालय व्यवस्थान समितिका सदस्यहरुले प्रयोगमा ल्याएका छन्। सेनिटाइजर बनाउन कार्यमा विज्ञान संकाय कक्षा १२ का विद्यार्थीहरु अम्बिका दाहाल, शिशिर भण्डारी, मञ्जिता विष्ट र निलिफा रम्तेल सहभागी थिए। विद्यार्थीहरुलाई विद्यालयका शिक्षक तथा रशायनशास्त्री फुँयाल र विद्यालय ल्याब इन्चार्ज तथा विज्ञान शिक्षक अखलेश यादवले सहजीकरण गरेका छन्। विश्व स्वास्थ्य संगठनले तोकेको मापदण्डअनुसार नै सेनिटाइजर बनाएको रशानयशास्त्री फुँयालले दाबी गरेका छन्। सेनिटाइजर बनाउँदा ५७४६ प्रतिशत इथानोल, २८७ प्रतिशत हाइड्रोजन पेरोक्साइड, १ प्रतिशत गिलसेरोल हुनुपर्ने मापदण्ड तोकको छ भने, इथानोल ९६ प्रतिशत, हाईड्रोजन पेरोक्साईड ३ प्रतिशत, गिलसेरोल ९८ प्रतिशत गुण भएको रसायनिक पदार्थको भएको हुनुपर्ने मापदण्ड रहेको फुँयालले बताए। सेनेटाइजरमा छालालाई नरम, पोषणयुक्त बनाउन गाउँमा पाइने घ्यूकुमारीको झोल प्रयोग गरिएको छ। यसलाई इथानोलसँग ३०:१ को अनुपातमा मिश्रण गरिएको छ। बजारमा पाइनेभन्दा विद्यालयमा बनाइएको सेनिटाइजर गुणस्तरीय रहेको उनीहरुको दाबी छ। विद्यार्थीले उत्पादन गरेको सेनेटाइजर बजारमा पाइँदैन। सेनिटाइजर किन्न भौतारिनु परेको अवस्थामा विद्यालयले सेनिटाइजर बाँड्ने सुनेर खुशी लागेको छ, बर्दिबास नगरपालिका ३ का वडाअध्यक्ष राजन ढुङ्गानाले भने। यसलाई बजारमा कसरी लैजाने भन्नेबारे औषधी व्यवस्था विभागका महानिर्देशक नारायण ढाकालसँग जानकारी लिइएको वडाअध्यक्ष ढुंगानाले बताए। बजारमा बिक्री गर्न पठाउनलाई प्रक्रिया पूरा गर्नु पर्ने हुन्छ। तर, तत्काल कोरोना भाइरससँग नागरिकलाई बचाउन गाउँस्तरमा सेनिटाइजर सेवाको हिसाबले बाँड्न सकिने जानकारी आएको छ, औषधी व्यवस्था विभागका महानिर्देशकको भनाइलाई उद्धृत गर्दै ढुंगानाले जनाकारी दिए। विद्यालय व्यवस्थान समितिका अध्यक्ष नरबहादुर खनालले विद्यालयले बनाएको सेनिटाइजर गाउँले र विद्यार्थीलाई वितरण गरेर कोरोना भाइरसबाट बचाउन सचेतनामुल अभियानमा जुट्ने बताए। अनुसन्धान र अविष्कारमा हाम्रो विद्यार्थी र शिक्षकहरु योग्य रहेको विद्यालयका प्रधानाध्यापक दिपकराज बरालले बताए। विद्यालय व्यवस्थान समितिको अनुमतिमा विदामा रहेको शिक्षक र विद्यार्थी प्रोजेक्टमा खटिएका थिए।"
"कोलम्बियामा कोरोना त्रास : जेल तोडेर भाग्दा २३ को मृत्यु, ८३ घाइते",कोलम्बिया : कोलम्बियाको एउटा जेलभित्रै कोरोना भाइरसको त्रासका कारण भागदौड र दंगा हुँदा २३ कैदीहरुको मृत्यु भएको छ । ८३ जना घाइते छन् । न्याय मन्त्रालयका अनुसार आइतबार बोगोताको ला मोदेलो जेलमा आपराधिक र विशाल किसिमको भागदौड भएको हो । जुन मुलुककै सबैभन्दा ठूलो र अधिक जनसंख्या भएको कारागार हो । मार्गारिता काबेलोले यस्तो घटनालाई देशकै पीडादायी दिनको रुपमा व्याख्या गरेकी छन् । जेलबाट कोरोनाको त्रासका कारण कैदीहरु भागे पनि जेलभित्र कुनै पनि कोरोना संक्रमण भेटिएको थिएन ।
चितवनको कोरोना अस्पतालमा मृत्यु हुने किड्नीका बिरामी,चितवन : भरतपुर कोरोना अस्पतालमा राखिएका एक जना विरामीको मृत्यु भएको छ। उपचारको क्रममा मंगलबार बिहान ७ बजे विरगञ्जका ३० वर्षीय सन्तोष यादवको मृत्यु भएको हो। उनको मृत्युको कारण भने खुल्न सकेको छैन्। उनी चैत्र ९ गते साँझ कोरोना अस्पताल भर्ना भएका थिए। यादवलाई चितवन मेडिकल कलेजले रिफर गरेर कोरोना अस्पताल पठाएको थियो। यादव किड्नीका रोगी थिए। किड्नीमा लाग्ने रोग लुपस भएका उनलाई ज्वरो र निमोनिया देखिएपछि कोरोना अस्पताल रिफर गरिएको थियो। उनको स्वाप थ्रो परिक्षणका लागि मंगलबार काठमाठौ पठाइएको छ। उक्त रिपोर्ट आएपछि मात्रै मृत्युको कारण पहिचाना हुने कोरोना अस्पतालका प्रवक्ता डा भोजराज अधिकारीले अन्नपूर्ण अनलाइनलाई जानकारी दिए। किड्नीमा लाग्ने लुपस देखिएको छ डा अधिकारीले भने कोरोना हो कि होइन अहिले भन्ने अवस्था छैन्। रिपोर्ट आएपछि मात्रै थाहा हुन्छ। उच्च ज्वरो र रुघाखोकीले ग्रसित बनेका उनलाई रक्त अल्पताको आशंका पनि गरिएको छ। मिर्गौलाले काम गर्न छोडेपछि मृत्यु भएको उपचारमा संलग्न चिकित्सकले बताएका छन्। उनी २ वर्षदेखि मिर्गौला रोगले ग्रसित थिए। उनलाई कोरोनाको आशंकामा आइसोलेसनमा राखिएको थियो। मृतक केहिदिन अघि मात्रै कोरोनाको लक्षणसँग मिल्दो जुल्दो समस्या लिएर अस्पताल पुगेका थिए। उनको स्वाब परीक्षणका लागि सोमबार काठमाडौं पठाएको बताइएको छ। कोरोना अस्पतालको जनरल वार्डमा राखिएका उनलाई स्वास्थ्यमा थप समस्या भएपछि विहान मात्रै आईसियुमा सारिएको थियो।
कोरोनालाई जैवीक हतियार भन्दै चीनमाथि अमेरिकी वकिलको मुद्दा,"वासिङ्टन : अमेरिकी वकिल ल्यारी क्लाम्यानले कोरोना भाइरस सिर्जना गरेको र फैलाएको भन्दै चीनविरुद्ध २० ट्रिलियन अमेरिकी डलरको मुद्दा दायर गरेका छन् । ल्यारीले फ्रिडम वाच र बज फ्रिडमले अमेरिकी टेक्ससस्थित जिल्ला अदालतमा यस्तो मुद्दा दर्ता गरेका हुन् । कोरोना भाइरसलाई चीनले युद्धका लागि जैवीक हतियारको रुपमा डिजाइन गरेको कानुन व्यवसायी ल्यारीको आरोप छ । यसरी चीनले अमेरिकी कानुन, अन्तर्राष्ट्रिय कानुन, सन्धि तथा सम्झौताको उल्लंघन गरेको उनको दावी छ । कोरोना भाइरस पहिलो पटक चीनको वुहानमा भेटिएको थियो । जुन अहिले १ सय ८९ देशमा फैलिसकेको छ । साथै ३ लाख ३४ हजार संक्रमित छन् । साथै १४ हजार ५ सयको ज्यान गइसकेको छ । वकिल ल्यारीले आफ्नो मुद्दामा चीनले आम जनताको हत्या गर्न प्रभावकारी र विनाशकारी जैवीक हतियार बनाएको उल्लेख छ ।"
लकडाउन : तनावबाट मुक्त रहन के गर्ने ?,"काठमाडौं : विश्वभर कोरोना भाइरसको महामारी फैलिएपछि अहिले नेपालमा लकडाउन लागू गरेको छ। नेपालमा सरकाले चैत्र ११ गतेदेखि चैत्र १८ गतेसम्मलाई लकडाउन गरेको हो। यतिबेला मुलुकभरका स्कुल, कलेज र संघ संस्था बन्द छन्। लामो समय घरमै बस्नुपर्ने भएपछि धैरैजसोलाई मानसिक तनावले सताउन थालेको छ।कतिपय मानिस घरमै बस्नुपर्दाको पीडा सामाजिक संजालमा पोख्न थालेका छन्। कोही कस्तो समय आइलागेको भन्दै आफन्तसँग त्रास बाँडिरहेका छन्। यतिबेला सबैमा एकै किसिमको भय सृजना भएको छ कसरी बाँच्ने। विश्व स्वास्थ्य संगठनको तथ्यांकअनुसार अहिलेसम्म विश्वभर ३ लाख ८२ हजार १२६ जनामा कोरोना भाइरसको संक्रमण देखिएको छ भने १६ हजार ५६८ को जनाको मृत्यु भइसकेको छ। नेपालमा हालसम्म दुईजनामा कोरोना संक्रमण देखिएको छ। एकजनाको उपचारपछि संचो भएको अवस्था छ। छिमेकी राष्ट्र भारतमा पनि कोरोना संक्रमित देखिएका छन्। कोरोना भारसबाट पीडित हुनेको संख्या ५ सय बढी पुगेको छ भने मृत्यु हुनेको संख्या १० पुगेको छ। कोरोना भाइरसको जोखिम नियन्त्रण गर्न भारत सरकारले चैत्र ९ गते १४ घन्टा जनता कर्फ्यू लगाएको थियो । मंगलबारबाट फेरी कर्फ्यू लगाएको छ। यस्तो बेलामा देशका हरेक नागरिकले आफ्नो स्वास्थ्यको ख्याल गर्नु जरुरी हुन्छ। आफूलाई स्वस्थ राख्न नियमित सरसफाईदेखि खानपानशैलीमा विशेष ध्यान दिनु जरुरी हुन्छ। तल केही टिप्स दिइएका छन्। यसले पनि तपाईको स्वास्थ ठीक राख्न केही मद्त गर्नेछ। संगीत, पढाइ नियमित बनाउने : यदि तपाईं यतिबेला घरमा एक्लै हुनुहुन्छ भने पक्कै पनि आफूलाई एक्लो महशुस गरिरहनु भएको होला। यस्तो बेलामा तपाईले संगीत सुन्ने र किताब पढ्ने गर्नु भयो भने भने पक्कै पनि राहत मिल्नेछ । आफूलाई मनपर्ने कुनै पेन्टिङ पनि गर्नसक्नु हुन्छ। नियमित शारीरिक व्यायाम गर्नुहोस् : बिहान सबैरै उठ्नुहोस्। ताजा हावामा स्वतन्त्र रूपमा सास फेर्नुहोस। तपाईंको दिमाग सही दिशामा चल्नेछ । व्यायामले तनावलाई कम गर्दछ। घरको कम्पाउन्ड फराकिलो छ भने २०२५ मिनेट जति हिड्ने गर्नुहोस्। सन्तुलित खाना खानुहोस् : भनिन्छ खानाको प्रकारले व्यक्तिको आनीबानी देखाउँछ। त्यसैले पौष्टिक खाना खानुहोस्। पानी र झोलिलो पर्दाथ प्रशस्त मात्रामा पिउनुहोस्। मन तातो पानीबाट दैनिकी सुरुवात गर्नुहोस्। बेलुकाको खानामा रोटी, साग,दूध खानुहोस्। राती सुत्दा मनतातो दूध वा मन पानी पिएर सुत्नुहोस्। अनिदो नबस्ने : जो निद्रामा सम्झौता गर्दछ उसको स्वास्थ्यमा गम्भीर असर पुग्छ। निन्द्रा अभावका कारण कतिपय मानिस विभिन्न शारीरिक तथा मानसिक रोगबाट ग्रसित छन्। यदि तपाईं राम्ररी सुत्नु हुन्छ भने त्यसले शरीरमा बेग्लै उर्जा दिन्छ। साथै, काम पनि ठीकसँग गर्न सकिन्छ। परिवारसँग रमाउनुहोस् : सधैं काममा व्यस्त भएकाहरुलाई यतिबेला एउटा संयोग जुरेको छ परिवारसँग बस्ने। यो अवसर हामीले चाहेर पनि कहिल्यै पाउँदैनौ। त्यसैले यतिबेला बाबु आमा छोराछोरी सबै सँगै मिलेर खाना पकाउने, सरसल्लाह गर्ने गर्नुपर्छ।यसो गर्दा आत्मियता बढ्नुको साथै तना पनि कम हुन्छ।"
लकडाउन अवज्ञा गर्दा दुर्घटना : घाइतेको मृत्यु (अपडेट),"ओखलढुंगा : मानेभञ्ज्याङ गाउँपालिका५ को जेरुङ गाउँमा भएको मोटरसाइकल दुर्घटनाका घाइतेको मृत्यु भएको छ। मंगलबार लकडाउन अवज्ञा गरेर सवारी चलाउँदा ट्याक्टरसँग एकआपसमा ठोक्किँदा मंगलबार तीन जना घाइते भएका थिए। दुर्घटनामा बा ६३ प ९३५५ नम्बरको मोटरसाइकलमा सवार तीन जनामध्ये एकको मृत्यु भएको हो। लकडाउनको अवज्ञा गरेर सवारी चलाउँदा दुर्घटना मृत्यु हुनेमा मानेभञ्ज्याङ गाउँपालिका५ उदयपुर गाउँकी २५ वर्षकी पवित्रा राई रहेको जिल्ला प्रहरी कार्यालय ओखलढुंगाले जनाएको छ। दुर्घटनामा गम्भीर घाइते भएकी पवित्राको उपचारका लागि ओखलढुंगा सामुदायिक अस्पतालमा ल्याएपछि मृत्यु भएको हो। यस्तै मोटरसाइकल चालक सोही ठाउँकै २४ वर्षीय सुजन राई र १९ वर्षीय सनम राईको सामान्य घाइते छन्। सुजनको अण्डकोषमा र सनमको बायाँ खुटटामा चोट लागेको र ओखलढुंगा सामुदायिक अस्पतालमा उपचार भइरहेको प्रहरीको भनाई छ। घटनापपछि ना६त ७३६० नम्बरको ट्याक्टर, ट्याक्टर चालक र मोटरसाइकल नियन्त्रणमा लिएका प्रहरी चौकी मानेभञ्ज्याङका असइ सञ्जिव राईले जानकारी दिए। डाउनका समयमा सुरक्षा निकायलाई छलेर स्थानीय अवज्ञा गर्दै आएका छन्। अनुगमनमा प्रहरीको गस्ती खटाइए पनि नियन्त्रण हुन सकेको छैन्।"
लक डाउनपछि तरकारीको भाउ तेब्बर बढ्यो,"वीरगन्ज : लक डाउन भएसँगै वीरगन्जमा व्यापारीले आलु, प्याज र हरियो तरकारीको भाउ तेब्बरले बढाएका छन् । सोमबार बेलुकी मङगलबारदेखि एक साताका लागि देशभर लकडाउन गरिने निर्णय गरेसँगै वीरगन्जको बजारमा अभाव देखाउँदै व्यापारीहरुले तरकारीको भाउ तेब्बरले बढाएका हुन् । एक सातासम्म लकडाउन हुने भएपछि त्रासमा परेका उपभोक्तार मङगलबार बिहानै बजारमा पुग्दा तरकारीको भाउ तेब्बरले बढेको देख्दा अचम्मित भए। वीरगन्जको बजारमा सोमबार साँझसम्म खुद्रामा आलु किलोको ३० रुपैयाँ र प्याज ५५ रुपैयाँमा खरिद बिक्री भएको थियो । तर, मङलबार बिहान बजारमा आलु खुद्रामा किलोको ८० रुपैयाँ र प्याज किलोको ७० रुपैयाँको भाउमा खरिद बिक्री भएको छ । यस्तै सोमबार साँझसम्म किलोको ८० रुपैयाँमा बिक्री भएको हरियो खुर्सानी मङगलबार भने किलोको ४ सय रुपैयाँले बिक्री गरिएको छ । यस्तै गोलभेडाको भाउ ४० बाट बढेर ८० रुपैयाँ , भेन्टा ४० बाट बढेर ८० रुपैयाँ, मटरकोशा ५० बाट बढेर १ सय रुपैयाँ , काउली २० बाट बढेर ६० रुपैयाँ किलो पुगेको छ। ५ रुपैयाँ गोटा पर्ने कागती मङगलबार भने १५ रुपैयाँमा उपभोक्ताले खरिद गरेका छन् । तरकारीका लागि प्रयोग हुने रुख कटहरको भाउ पनि ४० बाट बढेर किलोको १ सय रुपैयाँमा बिक्री भएको छ। व्यापारीले तरकारीको भाउ अचाक्ली बढाएका छन्, मङगलबार बिहान घण्टघार छेउको तरकारी बजारमा भेटिएकी वीरगन्ज १५ नगवाका सुरेश यादवले भने, अलि अलि मात्रै बढाएको भए फरक पर्दैनथ्यो तर यहाँ त दोब्बर तेब्बर नै भाउ बढाएका छन्। कोरोनाको संकटका बेला बढी मुनाफा कमाउन व्यापारीले भाउ बढाएर कालोबजारी गरेको यादवले बताए । तर तरकारी बजारका व्यापारीले भने एक साताका लागि भारतको नाका बन्द र लक डाउन दुवै भएका कारण बाहिरबाट बजारमा तरकारी नै नआएकाले भाउ बढेको बताएका छन् । नाका बन्द छ भारतबाट तरकारी नै आइरहेको छैन, तरकारी व्यापारी हरिश राउत कुर्मीले भने, आजदेखि यहा पनि लकडाउन भएकोले गाउँ गाउँबाट पनि किसानले तरकारी ल्याएका छैनन् । यता मङगलबार बिहान केहि घण्टा वीरगन्जमा तरकारी बजार खुलेपनि दिउँसोदेखि भने प्रहरीले बन्द गराइ दिएको छ । लकडाउनमा तरकारी तथा फलफूलका पसल र बजार बन्द नगर्ने सरकारले निर्णय गरेको छ । तर वीरगन्जमा भने प्रहरीले तरकारी बजार पनि साँझ ६ बजे पछि मात्रै खुल्ने भन्दै बन्द गराएको हो । वीरगन्जको मिनाबजारमा रहेको मीना बजार कम्प्लेक्समा मङगलबार बिहान नै प्रहरीले ताल्चा लगाइ दिएको हो । घण्टाघर छेउको पार्कमा रहेको तरकारी बजार पनि दिउँसो १२ बजे देखि प्रहरीले बन्द गराएको हो । सात दिनका लागि लक डाउन भएपछि तरकारीको जोहो गर्न बजारमा आए पनि प्रहरीले तरकारी बजार पनि बन्द गराइ दिएका कारण मर्कामा परेको उपभोक्ताहरुले गुनासो गरेका छन् । लक डाउनमा सरकारले तरकारीका पसल र बजार खुल्ला रहने बताए पनि प्रहरीले वीरगन्जमा तरकारी बजार पनि बन्द गराएकाले आफुहरु अन्यौलमा परेको उपभोक्ताले गुनासो गरेका छन् । घण्टाघर छेउमा रहेको पार्कमा रहेको तरकारी बजार बिहान केहि समय खुल्ला रहेपनि प्रहरीले त्यहाको तर्कारी बजार पनि दिउँसो १२ बजे पछि भने बल प्रयोग गरेर बन्द गराइ दिएका कारण अब तरकारी पनि खान नपाइने अवस्था आएको उपभोक्ताको भनाइ छ । वीरगन्ज तरकारी तथा फलफुल व्यवसायी संघका अध्यक्ष विदुर गुप्ताले भने लकडाउनको अवधीमा हरेक दिन बिहान ६ देखि बेलुकी ६ बजे सम्मका लागि तरकारी बजार बन्द गरिएको बताए । साँझ ६ बजे पछि भने तरकारी बजार खोलिने उनले बताए । अहिलेको सन्त्रासका बेला तरकारी भन्दा मान्छेको ज्यान जोगाउनु ठूलो कुरा हो , उनले भने , त्यसैले हाम्रै सहमतिमा प्रहरीले तरकारी बजार बन्द गराएको हो ।"
राजधानीका सडकमा 'लकडाउन'काे प्रभाव (फोटोभिडियो),"काठमाडौं : कोरोना भाइरस (कोभिड१९) फैलिन नदिन सरकारले सुरु गरेको सातदिने लकडाउनको पहिलो दिन मंगलबार काठमाडौं उपत्यका सुनसान रह्यो। लकडाउन अवज्ञा भएपछि केही जिल्लामा निषेधाज्ञा जारी गरिएको छ। स्थानीय प्रशासनले कतिपय जिल्लामा सेना नै परिचालन गरेको छ। काठमाडौंमा अत्यावश्यकबाहेक अन्य सवारी साधन चलेनन्। बिहानपख भने खाद्यान्न खरिद गर्न पसलमा भीड देखिन्थ्यो। सडकमा नेपाल प्रहरी र सशस्त्र प्रहरीले पहरा दिइरहेका थिए। लकडाउनमा घरबाहिर ननिस्किन सरकारले आग्रह गरे पनि सर्वसाधारण गन्तव्यमा पुग्न हतास देखिन्थे। कफ्र्युमा जत्तिकै सुरक्षाकर्मीले चोकचोकमा पहरा दिएका थिए। खानेपानी, ग्यास, अस्पताल, एम्बुलेन्स र सञ्चार संस्थाका सवारी साधन फाट्टफुट्ट चलेका थिए। प्रहरीले टोलटोलमा माइकमार्फत सरसफाइमा ध्यान दिन सचेतना अभिवृद्धि गराउँदै हिँडेका थिए। मोटरसाइकलमा ग्यास र चामलका बोरा बोकेर सर्वसाधारण गन्त्यव्यमा लागेको देखिन्थ्यो। उपत्यकाका तीनै जिल्ला प्रशासन कार्यालयमा सवारी साधनको पास लिन घुइँचो थियो। काठमाडौंका प्रमुख जिल्ला अधिकारी जनकराज दाहालले काठमाडौंमा कुनै पनि प्रकारको अभाव हुन नदिन सरोकारवाला निकायसँग समन्वय गरेर काम गरिरहेको बताए। लकडाउनको अर्थै सर्वसाधारणलाई घरबाहिर ननिस्किई जीवनयापन गर्नु भन्ने हो, उनले भने, खाद्यान्न, ग्यास र खानेपानीको व्यवस्थापनका लािग आपूर्ति मन्त्रालय र खानेपानी मन्त्रालयसँगै निजी खानेपानी वितरण संस्थासँग समन्वय भइरहेको छ। उनले दैनिक उपभोग्य वस्तुको आपूर्ति व्यवस्थालाई सहज बनाइने बताए। सडकका चोकचोकमा 'लकडाउन'को अनुगमन गर्न सुरक्षाकर्मी खटाइएका छन्। अनुमति प्राप्त सवारी साधन, स्वास्थ्यकर्मी, सुरक्षा निकाय, पानी र प्रेस लगायतका सवारीलाई रोक लगाइएको छैन। तर कुनै कामबिना सडकमा यात्रा गर्ने र सवारी चलाउनेलाई प्रहरीले फर्काइदिएका छन्। यस्तै उनीहरुले चेक गर्दा मास्क र हातमा पञ्जा लगाइ आफू र अरुलाई पनि सुरक्षित भएर यात्रा गर्न सवारी चालकलाई सन्देश समेत दिने गरेका छन् । सवारी चेक जाँचमा अटेर गर्ने र अनुमतिबिना यात्रा गर्नेलाई प्रहरीले यात्रामा रोक लगाइ फर्काइदिने गरेका छन्। यस्तै नियमको उल्लङ्घन गरेमा ट्राफिक प्रहरीले सवारी साधनको साँचो खोसिदिने गरेका छन्। लकडाउन भएपछि कोटेश्वर, नयाँ बानेश्वर, जडिबुटी, तीनकुने र संसद भवन आगाडि सडकमा देखिएका केही दृश्यहरू।"
कतारबाट आएका युवा बिरामी भएपछि विराटनगर लगियो : तीन जना क्वारेन्टाइनमा,राजविराज : सप्तरीमा कतारबाट आएका युवा बिरामी भएपछि विराटनगर लगिएको छ। कतारबाट चैत ८ गते नेपाल आएका सुरुङ्गा नगरपालिका८ का एक युवालाई रुघाखोकी र लगातार ज्वरो आएपछि उपचारका लागि विराटनगरस्थित कोशी अञ्चल अस्पताल पठाइएको वडा अध्यक्ष इनरदेव चौधरीले बताए। तीन जना क्वारेन्टाइनमा सप्तरीका तीन जनालाई क्वारेन्टाइनमा राखिएको छ। कोरोना भाइरसको संक्रमणको आशंकामा उनीहरुलाई क्वारेन्टाइनमा राखिएको हो। सप्तरीको हनुमानगर कंकालिनी नगरपालिकाका१ डाकनेश्वरी नगरपालिकाको पातोका १ र भारतीय क्षेत्रबाट नेपाल छिरेका १ गरी तीन जनालाई क्वारेन्टाइनमा राखिएको जिल्ला स्वास्थ्य कार्यालय सप्तरीका निमित्त प्रमुख दुनियाँलाल यादवले बताए। हनुमाननगर र पातोका दुबै जनाले राजविराजस्थित गजेन्द्रनारायण सिंह अस्पतालमा चेकजाँच गराएका थिए। जसमध्ये हनुमाननगरका व्यक्तिलाई कोरोनाको कुनै लक्षण नदेखिएपछि होम क्वारेन्टाइनमा पठाइएको अस्पतालका प्रमुख मेडिकल सुपरिटेन्डेन्ट चुमनलाल दासले जानकारी दिए। त्यस्तै पखालाको समस्या देखिएका पातोका एक जनालाई पखाला ठिक भएपछि होम क्वारेन्टाइनमा पठाइएको जिल्ला स्वास्थ्य कार्यालय सप्तरीका निमित्त प्रमुख यादवले बताए। सोमबार भारतीय नाका कुनौलीबाट नेपाल प्रवेश गरेका एक व्यक्तिलाई तिलाठी कोइलाडी गाउँपालिकाको क्वारेन्टाइनमा राखिएको यादवले जानकारी दिए। यसैबीच बिहान ६ बजेदेखि लकडाउन गरिएपछि सेना परिचालन गरिएको छ।
लकडाउनको अवज्ञा गरेर सवारी चलाउँदा दुर्घटना,"ओखलढुंगा : लकडाउन अवज्ञा गरेर चलाउँदा सवारी दुर्घटनामा तीन जना घाइते भएका छन्। तीन जना बोकेर तीब्र गतिमा कुदाइएको मानेभञ्ज्याङबाट हर्कपुर जाँदै गरेको बा६३प ९३५५ नम्बरको मोटरसाइकल र हर्कपुरबाट मानेभञ्ज्याङतर्फ आउँदै गरेको ना६त ७३६० नम्बरको ट्याक्टर एक आपसमा ठोक्किँदा दुर्घटना भएको हो। सिद्धिचरण राजमार्ग अन्र्तगत मानेभञ्ज्याङ गाउँपालिका५ जेरुङ गाउँमा मोटरसाइकल र ट्याक्टर आपसमा ठोकिएका थिए। दुर्घटनामा घाइते हुनेमा सोही ठाउँका पवित्रा राई, सुजन राई र सनम राई रहेका छन्। उनीहरुमध्ये पवित्रा राई अचेत अवस्थामा रहेकाले उपचारका लागि ओखलढुंगा सामुदायिक अस्पताल पठाइएको छ। अन्यको स्थानीय स्वास्थ्य संस्थामा उपचार भइरहेको छ। लकडाउनको समय सुरक्षित रहनुपर्ने बेलामा प्रहरीको आँखा छलेर खाली सडकमा सवारी कुदाउँदा दुर्घटना भएको डिएसपी रुपेश खड्काले जानकारी दिए। ट्याक्टर चालकलाई प्रहरीले पक्राउ गरेको छ।"
प्रदेश १ मा १० करोडको कोरोना रोकथाम कोष,काठमाडौं : विश्वव्यापी त्रासको रुपमा फैलिएको कोरोना (कोभिड१९) भाइरसको रोकथामाका लागि प्रदेश नम्बर १ सरकारले १० करोडको कोष खडा गरेको छ। मंगलबार प्रदेश सरकारले १० करोडको कोष निर्माण गर्ने निर्णय गरेको हो। यसलाई प्रदेश नम्बर १ कोरोना जनसुरक्षा कोष नाम दिइएको छ। कोषमा प्रदेश सरकारले १० करोड जम्मा गरेको छ। उक्त कोषमा मुख्यमन्त्री शेरधनराईसहति मन्त्री रा राज्यमन्त्रीले एक महिनाको पारिश्रमिक जम्मा गर्ने निर्णय भएको छ।
वुहानमा कोरोना भाइरस नियन्त्रण : अन्यत्र जान खुला गर्ने तयारी,चीन : कोभिड१९ कोरोना भाइरसबाट प्रभाव परेको चीनको हुबे प्रान्तको राजधानी वुहानका बासिन्दालाई आगामी अप्रिल ८ देखि अन्यत्र जान आउन खुला गरिने भएको छ। भाइरसको संक्रमण रोक्ने उद्देश्यले वुहानमा विगत दुई महिनादेखि लकडाउन गरिएको थियो। तर वुहानबाट बाहिर जान चाहने व्यक्तिहरुले आफूसँग सरकारी स्वास्थ्य संस्थाले उपलब्ध गराएको हरियो स्वास्थ्य स्टिकर देखाउनु पर्नेछ। प्रान्तीय कोविड१९ नियन्त्रण केन्द्रले जारी गरेको सूचनामा वुहान बाहिरका स्वस्थ व्यक्तिमा कोरोना फैलिन नपाओस् भन्नका लागि निकै कडा नियमहरु र सावधानी अपनाउन नागरिकलाई आग्रह गरिएको उल्लेख छ। हुबे प्रान्तका अरु क्षेत्रमा बुधबारदेखि नै लागू हुनेगरी यातायात खुला गरिएको छ। हुबेमा अलपत्र परेका अन्यत्रका कामदारलाई हुबे बाहिर उनीहरुका कार्यस्थलमा सोझै पठाइने व्यवस्था मिलाइएको छ। हुबेमा अर्को सूचना जारी नहुँदासम्म स्कुलहरु भने बन्द हुनेछन्। गत जनवरी २३ मा वुहान भित्रिने र बाहिरिने सवारी साधनमाथि रोक लगाइएको थियो। साथै शहरभित्र सार्वजनिक यातायात बन्द गर्नुका साथै वुहान बाहिरका उडान र रेलसेवा रोकिएको थियो। यही किसिमका उपायहरु हुबे प्रान्तका अरु क्षेत्रमा पनि लागू गरिएको थियो। विगत पाँच दिनसम्म लगातार कुनै कोरोना संक्रमित व्यक्ति नभेटिएको वुहानमा सोमबार भने एक व्यक्तिमा कोरोना देखिएको थियो। पूरै हुबे प्रान्तमा सोमबार एक व्यक्तिमा मात्र कोरोनाको संक्रमण देखिएको थियो।
संसद् नियमावली बर्खिलाप गर्ने छुट कसैलाई छैन,"सम्भावित कोरोना संक्रमणबाट जोगिन संसद् बैठक स्थगित गरिएको हो ? विश्वव्यापी महामारीका रूपमा फैलिरहेको कोरोना विश्वयुद्धभन्दा कम हानिकारक छैन। यसले मान्छेको ज्यान जाने मात्र होइन, अर्थतन्त्रदेखि मानवीय जीवनमै प्रभाव पारेको छ। संसद्मा जनप्रतिनिधिले त्यस विषयमा सरोकार राख्ने र सरकारको ध्यानाकर्षण गराउनु स्वाभाविक हो। त्यसअनुसार माननीयहरूले सदनमा कुरा उठाउनुभयो, प्रतिनिधिसभामा विशेष प्रस्ताव नै पारित भयो। खुसीको कुरा नेपालमा यसको प्रकोप भित्रिएको छैन, त्यसो भनेर हामी चुप लागेर बस्न सक्दैनौं। प्रवेश गर्यो भने नियन्त्रण गर्न गाह्रो हुन्छ। पूर्व रोकथामका लागि हामीले सावधानी अपनाउनुपथ्र्यो। सोहीअनुसार हामीले संघीय संसद्का बैठक स्थगित गरेका हौं। कोरोना भित्रिन नदिन सरकारले गरिरहेको पूर्वतयारीबारे अनुगमन, निर्देशन र सुझाव दिने सन्दर्भमा संसद्ले केके पहल गरिरहेको छ ? सरकारलाई अनुगमनभन्दा पनि सुझाव दिने हो। संसद्ले दबाब दिइरहनुपर्ने विषय होइन किनकि सरकार आफैं संवेदनशील छ। प्रधानमन्त्रीले राष्ट्रका नाममा सम्बोधन गर्नुभएको छ। सरकार यसकै रोकथाम र भित्रिन नदिने उपायको खोजीमा क्रियाशील देखिन्छ। करिबकरिब मुलुक सेमी लकडाउनको स्थितिमा छ। अहिलेको अवस्था भनेको सांसद आफंै पनि सेल्फ क्वारेन्टाइनमा बस्नुपर्ने अवस्था हो। राष्ट्रियसभा केही दिन चलाउने कोसिस पनि गर्यौं, यद्यपि त्यसबारे प्रश्न पनि उठे। अधिवेशन अन्त्य गर्ने कि भन्ने हाम्रो सोचाइ थियो तर सरकार तयार देखिएन। त्यसकारण अर्को सूचना नभएसम्मका लागि भन्दै राष्ट्रियसभा स्थगित भएको छ। हिउँदे अधिवेशन अन्त्य गर्ने बेला भइसक्यो, तर अधिवेशन लम्बिँदै जानुको कारण के हो ? अब धेरै लम्ब्याइरहनुपर्ने स्थिति छैन किनकि बजेट अधिवेशन वैशाख १५ बाट सुरु गर्नैपर्छ। जेठ १५ मा त बजेट ल्याउनैपर्ने संवैधानिक व्यवस्था छ। बजेट अघि सरकारको वार्षिक नीति तथा कार्यक्रम, पारित गर्ने, प्रिबजेट छलफल गर्ने काम सम्पन्न गर्नुपर्छ। सभामुख चयनका विषयमा प्रतिनिधिसभा लामो समय अवरुद्ध भएकाले धेरै विधेयक प्रतिनिधिसभामा विचाराधीन छन्। कोरोना प्रभावकै कारण विधेयक पारित गर्ने काम हुन सकेको छैन। एमसीसीलगायत केही विधेयक यही सेसनमा पारित गर्ने प्रतिबद्धताका कारण संसद् अधिवेशन अन्त्य गर्न सरकार तयार नभएको होला। तर यी विषयमा बहस भएन भने संसद् अधिवेशन लामो समय नजाला। सरकारको तयारीले एमसीसी यही अधिवेशनमा पारित हुने अवस्था छ ? एमसीसी सम्झौता प्रतिनिधिसभामा छ। सत्तारूढ दलभित्रै विवाद भएका कारण एमसीसी पारित गर्न समस्या भएको होला। संशोधन गरेर पारित गर्ने कुरा पनि आएका छन्। संशोधनका लागि अर्को पक्ष पनि तयार हुनुपर्यो। अर्को पक्ष सहमत नभई कसरी संशोधन होला र। जे गर्ने हो, अब छिटै गरिहाल्नुपर्छ, ढिलाइ गर्नु राष्ट्रका लागि पनि हितकर हुँदैन। हिउँदे अधिवेशन अब कहिलेसम्म जाला ? चैतको १४१५ सम्ममा हिउँदे अधिवेशन सकिएला। एक महिनाजति बीचमा खाली छाड्दा राम्रो हुन्छ। त्यो समयमा सरकारले आफ्नो तयारी गर्न पाउँछ। सभामुखमा अग्नि सापकोटा निर्वाचित भएर आएपछि सापकोटा र तपाईंबीच केही विषयमा विवाद भएको सुनियो। संसद्को नेतृत्वबीचको विवादका कारण अधिवेशन लम्बिएको त होइन ? मिडियामा आएजस्तो केही पनि होइन। जे विषय मिडियामा ल्याइन्छ त्यसअघि सम्बन्धित व्यक्ति वा संस्थासँग सोध्ने र बुझ्ने चलन छैन। बाहिर जे आउँछ, त्यो तथ्यमा आधारित भएर आइदिए हुन्थ्यो भन्ने हो। प्रेस स्वतन्त्रता छ भन्दैमा आफ्नै सुरले लेखिदिने ? आईपीयू सम्मेलनमा जाने, कर्मचारीको म्याद थप्ने विषयमा विवाद भए भन्ने समाचार सत्य होइनन्। महासचिवलाई कार्यवाहक दिने विषयमा सभामुख अग्नि सापकोटा र मेरोबीच कुरा नमिलेकै हो। महासचिव नभएका बेलामा अर्को महासचिव तोक्नुपर्दा अध्यक्षको परामर्शमा सभामुखले पत्र दिने भन्ने व्यवस्था नियमावलीमा गर्यौं। त्यो भनेको दुईजनाको सहमतिमा एकजनाले पत्र लेख्ने भन्ने हो। महासचिव नियुक्त गर्दा र राष्ट्रपतिकहाँ सिफारिस पठाउँदा दुवैजनाको हस्ताक्षर चाहिने व्यवस्था ऐनमै छ। तर सभामुखले मेरो परामर्श र सहमतिविना नै कार्यवाहक महासचिव भन्दै नियुक्तिपत्र दिनुभयो। महासचिव हुनका लागि ४५ वर्ष उमेर पुगेको हुनुपर्ने प्रावधान ऐनमा छ तर त्यसविपरीत ४५ वर्ष उमेर नपुगेकालाई कार्यवाहकको जिम्मा दिइएकाले यी दुई विषयमा मेरो असहमति हो। संविधान र ऐनमा लेखेका कुरा त पालना गर्नुपर्यो नि। संविधान कार्यान्वयन गराउन उच्चतम ठाउँमा बस्ने हामीले संविधानको बर्खिलाप काम गर्नु हुँदैन भन्ने मेरो मान्यता हो। यी विषय करेक्सन हुनुपर्छ। त्यो नहुँदासम्म अरू कुरा अघि बढ्न सक्दैन। त्यसबाहेक अन्य कतै न उहाँसँग मेरो भनाभन भएको छ, न त अरू कुनै विषयमा विवाद नै। अझ पूर्वपार्टीसम्बद्ध कुरा जोड्ने विषय केही पनि होइन। उहाँले पूर्वसमूह खोज्नुहुन्छ भने म जान्दिनँ। संसद्मा सबै पक्षलाई मिलाएर जानुपर्ने बेला पूर्वसमूह खोज्दै जाने पक्षमा म छैन। तपाईंको असहमतिबीच कार्यवाहकको जिम्मा दिइयो, संसद्ले महासचिव कहिले पाउँछ त ? सभामुखले आफ्नो कमीकमजोरी महसुस गरी जहिले मिलेर जाऔं भन्नुहुन्छ त्यहीबेला महासचिव नियुक्तिको टुंगो लागिहाल्छ। हिजोआज नै महासचिव नियुक्ति हुन सक्छ तर उहाँ (सभामुख) तयार हुनुपर्यो। संसद्लाई अन्योलमा राख्ने काममा उहाँ लाग्नुहुन्न भन्ने मेरो भनाइ हो। कार्यवाहकको जिम्मा पाउनुभएका सचिवको झन्डै १५ महिनापछि ४५ वर्ष उमेर पुग्दै छ। त्यस बेलासम्म उहाँलाई कार्यवाहकको जिम्मा दिने र उमेर पुगेपछि उहाँलाई नै महासचिवको पूर्ण जिम्मेवारी दिने कुरा सुनिन्छ नि? बाहिरका कुरामा म नजाऔं। कसैले त्यस्तो सोचेको छ भने त्यो दुर्भाग्य हुन्छ। सभामुखले त्यस्तो सोच्नुभएको होला भन्ने मलाई लाग्दैन। संसद्को माथिल्लो सदन राष्ट्रियसभा भारदारीसभाजस्तो बन्यो भन्ने सुनिन्छ, यसलाई प्रभावकारी बनाउन विषयमा के तयारी छ ? राष्ट्रियसभा भारदारीसभा होइन, भारदारीसभाबाटै सुरु भएको राष्ट्रियसभा हो। हाम्रोमा आउँदा त यो कामकाजी भइसकेको छ। हाउस अफ लर्डस् भनेको भारदारीसभा त हो नि। त्यहाँ त सम्भ्रान्त समुदाय, राजामहाराजा भेला हुने, चुनाव लड्ने, दुःख नगर्ने, विभिन्न क्षेत्रका व्यक्ति समेट्ने भन्ने भारदारीसभाको मान्यता हो। सामन्तवादी सोचबाट सुरु भएको थियो। हाम्रो त काफी कामकाजी भएको छ। टिप्पणी बाहिर अनेक भएका होलान् तर हामीले धेरै विधेयक पास गर्यौं। प्रतिनिधिसभा नचल्दा पनि राष्ट्रियसभाबाट काम गर्यौं। विधेयक पास गर्ने, जनसरोकारका विषयमा छलफल गर्ने, संकल्प प्रस्ताव, ध्यानाकर्षण प्रस्ताव, जरुरी सार्वजनिक महत्वका प्रस्तावमाथि छलफल गरेर जनसरोकारका विषय उठान गर्यौं, सरकारलाई घच्घच्यायौं। यति धेरै काम गरेको सदनलाई कसरी भारदारी भन्न मिल्छ ? संविधानले अंगीकार गरेको दुई सदनात्मक परिपाटीमा गएको, बिलहरू राष्ट्रियसभामा आउने र विस्तृत अध्ययन गर्ने, पारित गर्ने र प्रतिनिधिसभामा पठाउने, प्रतिनिधिसभाबाट पारित भएर आएका विधेयक करेक्सन भएका छन्। सरकारले प्रस्ताव गरेका र विवादमा परेका विधेयक हामीले सर्वसम्मत पारित गर्यौं। अनि, राष्ट्रियसभा भारदारी हुन्छ ? मिडिया काउन्सिल विधेयक कति विवादमा परेको थियो, हामीले सर्वसम्मत पास गर्यौं। विशेष सेवा विधेयक पनि हामीले सर्वसम्मत पास गरेर प्रतिनिधिसभामा पठायौं। संविधानप्रदत्त भूमिका निर्वाह गर्न राष्ट्रियसभा सक्षम भएको छ। अझै प्रभावकारी र जीवन्त बनाउने हाम्रो सोच छ। मौलिक हकसम्बन्धी विधेयक पारित गर्ने बेला छलफल नै गर्न पाएनौं, प्रतिनिधिसभाको छाया राष्ट्रियसभामा पर्यो भन्ने गुनासो स्वयं सांसदहरूले नै गरेका थिए नि ? त्यो बेलाको परिस्थिति फरक हो। हामीलाई त्यतिबेला दुइटा चाप थियो तीन वर्षभित्रमा ऐन बनाउनुपर्ने र अर्को संविधानअनुकूल ऐन परिमार्जन गर्नुपर्ने। त्यतिबेलाको सरकारले पहिल्यैदेखि नै गृहकार्य नगर्दा समयको चापबीच विधेयक एकसाथ आए। समय नहुँदा खास परिस्थितिका कारण त्यतिबेला पर्याप्त छलफल हुन नसकेको हो। हामीले कतिपय विधेयक प्रदेशप्रदेशमा गएर छलफल गराएका छौं। राष्ट्रिय मिडियामा सूचना निकालेर आम जनतालाई विधेयक निर्माणमा सहभागिताको अवसर दिएका छौं। त्यतिबेला केही ऐन हतारमा पास गर्नुपर्ने थियो। समयसीमाका कारण त्यस्तो भएको हो। तर अहिले पर्याप्त समय लिएर सबैको सहमतिका साथ अघि बढिरहेका छौं। प्रतिनिधिसभा अवरोध हुँदा पनि राष्ट्रियसभा सञ्चालन भएको देखियो ? यसको भित्री कारण के हो ? प्रतिनिधिसभामा प्रधानमन्त्रीको निर्वाचन हुने भएकाले प्रधानमन्त्री हुन चाहने सत्तापक्ष र प्रतिपक्षका नेता त्यता जानुहुन्छ। प्रत्यक्ष रूपमा चुनिएर आउने हुँदा त्यहाँ दलीय एजेन्डामा अडान र टकराव बढी हुन्छन्। त्यसकारण प्रतिनिधिसभामा बेलाबखत समस्या आउँछन्। राष्ट्रियसभाको परिकल्पना नै म्याचुड हरूको सभा हो। अथवा परिपक्व मान्छेहरूको सभा पनि भन्ने गरिन्छ। यस हिसाबले हामी अलिकति फरक छौं। प्रधानमन्त्री चुनिँदा अलिबढी टकराव हुनु स्वाभाविक हुन जान्छ। विश्वास, अविश्वास, सांसद खरिदबिक्री हुने, नौ महिनामा सरकार फेर्ने, राजनीतिक दाउपेच गरिरहने यी विगतका तीता अनुभव छन् नि त। यस्ता दाउपेचबाट राष्ट्रियसभा पृथक् रहन्छ। सरकार गठन र अन्त्य गर्ने एक्सरसाइज यसले गर्दैन। राष्ट्रियसभामा शान्त भएर हामी विषयवस्तुमाथि छलफल गर्छौँ। आआफ्ना धारणा समझदारीपूर्वक राख्छौं। केही विषय आए भने म आफैं अघि सरेर दलहरूबीच छलफल गराउँछु। दलका नेताहरूबीच खुलेर छलफल हुन्छ। प्रतिनिधिसभाको छाया यसमा पर्न दिनु हुँदैन पनि। हाम्रो चुनिने प्रणाली फरक छ। प्रतिनिधित्व गर्ने तह फरक छन्। त्यसैले राष्ट्रियसभाले परिपक्व भूमिका देखाउनुपर्छ भन्नेमा हामी सचेत छौं। राष्ट्रियसभाबाटै प्रधानमन्त्री चयन हुने व्यवस्थाका लागि संविधान संशोधन हुनुपर्ने माग सत्तासीन दलभित्रै उठेको छ नि ? त्यो विषय उठ्यो, हराइसक्यो पनि। यस्तो विषयमा बहस गर्नु सान्दर्भिक हुँदैन। राष्ट्रियसभाले दुईबर्से कार्यकाल बिताइरहँदा तपाईंले भनेजस्तै राष्ट्रियसभा परिपक्व सभा बनाउन जुन खालको प्रतिनिधित्व हुनुपर्ने हो, त्यो नभएको महसुस गर्नुभएको छ कि छैन ? राष्ट्रियसभामा समानुपातिक समावेशीको सिद्धान्तअनुसार सातवटै प्रदेशबाट समानढंगले प्रतिनिधित्व हुन्छ। सभाको समावेशी क्यारेक्टर हेरौं न, प्रत्येक प्रदेशबाट महिला, दलित, अपांगता तथा अल्पसंख्यक र अन्य समुदायबाट समान प्रतिनिधित्व हुन्छ। प्रतिनिधिसभामा भन्दा राष्ट्रियसभामा अझ बढी समावेशिता हुने व्यवस्था संविधानमै छ। संविधानको मर्म र भावनाअनुसार तत्तत् वर्ग र समुदायबाट प्रतिनिधित्व भयो कि भएन भनेर हेनुपर्छ।  वडामा, मेयरमा र कोही प्रतिनिधिसभामा चुनाव हारेका राष्ट्रियसभामा पुगेका छन्, राष्ट्रियसभा कतै चुनाव हारेकाहरूको सभा पो बन्ने हो कि भन्ने चिन्ता र चासो छ नि ? चुनावमा जितहार त भइहाल्छ। कहिलेकाहीं मानिस एउटा ठाउँमा चुनाव हार्न सक्छ र अर्को स्थानमा जित्न सक्छ। तर एउटा चुनाव हार्दैमा अयोग्य भयो भन्ने होइन। चुनाव हारेको मान्छे आउनै हुन्न भन्ने पनि छैन। एउटा चुनाव नै अन्तिम मापदण्ड होइन। कुनै एउटा व्यक्तिका विषयमा आयोआएन भनेर बहस गर्न सकिएला। तर आमरूपमा राष्ट्रियसभामा आउनैपर्ने व्यक्ति आउनुभएको छ। उहाँहरूले क्षमता पनि देखाउनुभएको छ। एउटा चुनाव हार्दैमा अयोग्य हुने भए दलहरूले उहाँहरूलाई नै किन उम्मेदवार बनायो त ? सबै त्यस्ता पनि छैनन् नि। हामीले हाम्रो समाज, परिवेश हेर्यौं भने कुनै पनि दल त्यसबाट अछुतो छैनन्। दलभित्र पनि आआफ्ना बाध्यता छन्। मिलाउनुपर्छ, समीकरण छन्। संविधानको मूल मर्मअनुसार सांसद छनोट भएर आउनुभएको छ। हिजोभन्दा आज धेरै कुरा सुधार र परिपक्व हुँदै आएका छन्। पार्टीका सिनियर नेताहरू आउनुभएको छ। अझ सिनियर नेता आउन चाहनुभएको सुनिन्छ। यसैले राष्ट्रियसभा अझ प्रभावकारी र जीवन्त बन्ने मैले अपेक्षा गरेको छु। राष्ट्रियसभामा प्रतिपक्षको उपस्थिति निकै न्यून छ। संख्यात्मक रूपमा कम हुँदा प्रतिपक्षको आवाज पनि कमजोर भएको आभास गर्नुभएको छ ? सदनमा प्रतिपक्षलाई संख्यात्मक रूपमा मात्र आकलन गर्यौं भने त्यो बेठीक हुन्छ। कुनै एक दलले बहुमत ल्याए अर्को दल स्वाभाविक रूपमा अल्पमतमा पर्छ। अल्पमत हुनु एक किसिमले कमजोर हुनु हो। तर संख्याले प्रतिपक्षको भूमिका निर्धारण गर्दैन। सदनमा आफ्ना धारणा राख्ने, सरकारमाथि निगरानी, जनताका चासोका विषय उठाउने कुराले प्रतिपक्ष कति बलियो छ भन्ने निर्धारण हुन्छ। विषय उठाएन भनेर संख्या मात्र भएर के गर्ने ? त्यहाँ अरू गतिविधि गर्न जाने त होइन। कुनै विषय एक मतले हारे पनि फेल हुन्छ, सय मतले हारे पनि फेल हुन्छ। बोल्ने, विचार राख्ने विषयमा उहाँहरू कसरी प्रस्तुत हुनुहुन्छ भन्ने विषयले महत्व राख्छ। राष्ट्रियसभामा प्रतिपक्षको संख्या कम हुँदै गएको छ। तर जति जना हुनुहुन्छ, उहाँहरूले निर्धक्क कुरा राख्नुहुन्छ। प्रतिपक्षको भूमिका कुनै पनि अर्थमा कमजोर भएको म देख्दिनँ। संख्यात्मक रूपमा कमजोर भए पनि जीवन्त सभा बनाउन प्रतिपक्षले सशक्त भूमिका खेल्ने मेरो विश्वास छ। राष्ट्रियसभामा सत्तापक्ष र प्रतिपक्षबाट बढीमा तीनतीनजनाले मात्र सशक्त भूमिका खेलेको देखिन्छ। अरू सांसद किन बोल्न नसकेका होलान् ? त्यस्तो हैन, पालोपालो सबैजना बोलिरहनुभएको छ। सभामा बोल्नका लागि समय बाँडेका हुन्छौं। दलीय संख्याका आधारमा दलहरूले बोल्ने समय पाउँछन्। तर पनि समय बाँडफाँटमा हामीले त्यति कडीकडाउ पनि गरेका छैनौं। विपक्षी कांग्रेसबाट जम्मा ६, राजपाबाट दुई र समाजवादीबाट एकजना सांसद हुनुहुन्छ। अरू त सत्तापक्षकै सांसद हुनुहुन्छ। यस्तोमा समय बाँडेर कडीकडाउ गर्न मलाई पनि उपयुक्त लागेन। सांसद संख्या घटे पनि विशेष समयमा विपक्षीका लागि छुट्ट्याइएको समय घटाएका छैनौं। सबै सांसद पालैपालो बोल्नुहुन्छ। कतिजना बोल्नुभयो भन्दा पनि विषयवस्तु कतिजनाले राख्नुभयो भन्ने मुख्य कुरा हो। प्रतिनिधिसभाको संख्या ठूलो छ, धेरैजनाले बोल्ने समय पाउनुहुन्छ। राष्ट्रियसभाको आकार र प्रकृतिअनुसार सबैजना माननीय जनसरोकारका विषयमा छलफलमा भाग लिएर सरकारलाई घच्घच्याइरहनुभएको छ। ०४८ सालको भन्दा अहिलेको राष्ट्रियसभामा नयाँ सुरुवात भएका विषय केके हुन् ? नयाँ संविधानअनुसार यसको गठन नै नयाँ ढंगले भएको छ। विगतमा प्रदेश थिएन, अहिले सबै प्रदेशको समान सहभागिता छ। यसलाई साँच्चिकै परिपक्व बनाउने अभियानमा छौं। जनताका, राष्ट्रका जल्दाबल्दा समस्या सभामार्फत व्यक्त होऊन्। सदनमा उठेका विषयप्रति सरकार जिम्मेवार बनोस् भन्नेमा हाम्रो जोड छ। राष्ट्रियसभा सहमतिका साथ अघि बढ्ने संस्कार र परम्पराको विकास गरेका छौं। मानिसहरूलाई के लागेको छ भने विधेयकहरू प्रतिनिधिसभाले मात्र बनाउँछ। तर त्यस्तो होइन, राष्ट्रियसभाले महत्वपूर्ण विधेयक पारित गरेर प्रतिनिधिसभामा पठाएको छ। राष्ट्रियसभामा सत्तापक्षको बहुमत छ भनेर चुप बसेका छैनौं, सरकारले प्रस्ताव गरेका विधेयकमा काफी संशोधन गरेका छौं। प्रतिनिधिसभाले पारित गरेका विधेयक जस्ताको तस्तै पारित गरेका छैनौं, धेरै संशोधन गरेका छौं। जनसरोकारका विषय उठान गर्ने र सरकारलाई घच्घच्याउने काममा पनि राष्ट्रियसभा अब्बल छ। राष्ट्रियसभालाई अझ प्रभावकारी बनाउने विषयमा हामी गम्भीर छौं। अन्तिममा, केही छ तपाईंको ? सभामुख र मेरो विषयमा जे कुरा मिडियामा आएका छन्, त्यसमा मेरो गम्भीर ध्यानाकर्षण भएको छ। सत्यतथ्य बुझेर विषय बाहिर ल्याइदिनुहोला। कहींकतै कमजोरी भए हामीलाई पनि सच्चिएर अघि बढ्ने प्रेरणा मिल्नेछ। प्रस्तुति : नरेन्द्र साउद"
"नेपाल एक्लो हुनेछैन, चीन साथमै छ","काठमाडौं : नेपालका लागि चिनियाँ राजदूत होउ यान्छीले कोभिड१९ कोरोना भाइरसको महामारीसँग लड्न चीन सदैव नेपालको साथमा रहेका बताएकी छिन्। सोमबार राति ट्विट गर्दै यान्छीले नेपालमा चिकित्सा सामग्री सयोग पुर्याउने प्रयास भइरहेको जानकारी दिएकी छिन्। उनले नेपाली र अंग्रेजी दुवै भाषमा ट्विट गर्दै लेखेकी छिन् हामी नेपालीहरुका लागि प्रार्थना गर्छाैँ, नेपालका हाम्रा साथीहरुलाई मेडिकल सामग्री सहयोग गर्नका लागि सक्दो प्रयास भइरहेको छ'। चीनको हुपई प्रान्तको वुहान सहरबाट सुरु कोरोना भाइरस अहिले विश्वभर फैलिएको छ। ठूलो प्रयासपछि चीनले भने अहिले भाइरसको महामारीलाई लगभग नियन्त्रण गरिरहेको छ। अहिले अति प्रभावित देशमा सहयोग पुर्याउन लागिपरिरहेको छ।"
कोरोना भाइरस तीव्र गतिमा फैलिरहेको छ : विश्व स्वास्थ्य संगठन,"विश्व स्वास्थ्य सङ्गठन (डब्ल्यूएचओ)का प्रमुखले कोभिड१९ कोरोना भाइरस सङ्क्रमणको प्रकोप तीव्र गतिमा फैलिरहेको चेतावनी दिएका छन्। टेड्रोस एड्हानोम गेहब्रेयससले संसारभरि तीन लाखभन्दा धेरैमा सङ्क्रमण पाइएको भन्दै अझै पनि प्रकोपको गतिलाई परिवर्तन गर्न सकिने बताएका छन्। इमोजेन फोक्स भन्छिन्, 'पहिलो केस भेटिएको ६७ दिनपछि एक लाखमा सङ्क्रमण पाइयो। दुई लाख पुग्न अर्को ११ दिन लाग्यो। तर त्यसको चार दिनमै तीन लाख पुग्यो।' विश्व स्वास्थ्य सङ्गठनले कोरोना भाइरस सङ्क्रमणलाई 'विश्वव्यापी महामारी' को सङ्ज्ञा यसअघि नै दिइसकेको छ। विश्व स्वास्थ्य सङ्गठनले मानिसहरूको हिँड्डुल नियन्त्रणमा मात्र भर नपर्न भनेको छ। प्रत्येक सङ्क्रमण परीक्षण गरेर तथा सङ्क्रमित व्यक्तिको सम्पर्कमा भएका अन्य व्यक्तिलाई अलग्याउनु उक्त भाइरसविरुद्धको लडाइँमा महत्त्वपूर्ण हुने उसले बताएको छ।"
"गौरीफन्टा नाकामा तनाव, नेपाल प्रवेश गर्न खोज्ने ५ सय जना प्रहरी घेरामा",कैलाली(गौरीफन्टा) : सरकारले मंगलबार बिहान ६ बजेबाट देशैभर लक डाउनको घोषणा गरेको छ । आवतजावत र हिडडुलमा कडाई गरेको छ । यसैबीच कैलालीको गौरीफन्टास्थित नेपालभारत नाकामा तनाव सिर्जना भएको छ । मंगलबार बिहान करिब ५ सयको संख्यामा भारतमा रहेका नेपालीहरु नेपाल प्रवेश गर्ने प्रयास गरेपछि स्थिति असहज बनेको हो। कामका शिलशिलामा भारतका विभिन्न ठाउँमा रहेका नेपालीहरु घर फर्कन मंगलबार बिहानै नाकामा जम्मा भएका थिए । उनीहरुलाई सीमामा खटिएको नेपाल प्रहरी र सशस्त्र प्रहरीको टोलीले नेपाल प्रवेशमा रोक लगायो। उनीहरुले नेपाल छिर्न दिनुपर्ने माग गर्दै नारा जुलुस गरे । प्रहरीमाथि ढुंगामुढासमेत गरे । उनीहरु मोहना खोलामा हामफालेर नेपालतर्फ तर्ने प्रयास गरे । प्रहरीले उनीहरुलाई प्रवेश गर्न दिएन। अहिले उनीहरु कञ्चनपुरको डोकेबजारस्थित नेपालतर्फको दशगजा क्षेत्रमा प्रवेश गरेका छन् । प्रहरीले उनीहरुलाई घेरा हालेर राखेको छ। उनीहरुलाई कुनकुन जिल्ला को हो भनी सूची बनाउन प्रहरीले आग्रह गरेको छ । को कुन जिल्लाको हो सम्बन्धित जिल्लाका अधिकारीसँग समन्वय गरी फर्केने व्यवस्था गरिने भन्दै प्रहरीले माइकिङ गरी सम्झाई बुझाई गरिरहेको छ। खानेकुराको व्यवस्था प्रहरीले गरिदिने भन्दै आश्वस्त पारिरहेको छ। सशस्त्र प्रहरीका डिएसीपी भीमबहादुर चन्दको नेतृत्वमा प्रहरी टोली खटिएको छ।
निर्यातमा पुनः सुधार,काठमाडौं : नेपालको निर्यात व्यापारमा पुनः सुधार आएको छ। भारतले प्रशोधित पाम आयलको आयात खुलाएपछि निर्यातमा सुधार आएको हो। यसकारण चालु आर्थिक वर्षको पहिलो आठ महिनामा (साउनफागुन) मा पुनः देशको वैदेशिक व्यापार सुधारको बाटोमा देखिएको छ। यो अवधिमा निर्यात वृद्धि र आयातमा कमीसँगै व्यापार घाटा खुम्चिएको तथ्यांक भन्सार विभागले सार्वजनिक गरेको छ। भन्सार विभागले सार्वजनिक गरेको तथ्यांकअनुसार चालु आर्थिक वर्षको पहिलो आठ महिनामा कुल ९ खर्ब २४ अर्ब रुपैयाँ बराबरको वस्तु आयात भयो। अघिल्लो आर्थिक वर्षको यही अवधिमा ९ खर्ब ४९ अर्ब रुपैयाँ बराबरको वस्तु आयात भएको थियो। विभागको तथ्यांकअनुसार यस वर्ष अघिल्लो वर्षको सोही अवधिको तुलनामा २६२ प्रतिशतले आयात घटेको छ। चालु आवको पहिलो महिनादेखि आयात घट्दै आएको थियो। निर्याततर्फ यस वर्ष पहिलो आठ महिनामा २२३५ प्रतिशत वृद्धि भएको छ। ७४ अर्ब ९० करोड रुपैयाँको निर्यात व्यापार भएको छ। अघिल्लो वर्ष सोही अवधिमा ६१ अर्ब २२ करोड रुपैयाँ बराबरको निर्यात भएको थियो। व्यापार घाटा घट्यो आयात घट्नु र निर्यात बढ्नुले समग्र वैदेशिक व्यापार घाटामा थोरै सुधार आएको देखिन्छ। तथ्यांकअनुसार कुल वैदेशिक व्यापार घाटा चालु आवको आठ महिनामा ८ खर्ब ४९ अर्ब रुपैयाँ कायम भएको छ। अघिल्लो आवको यही अवधिमा ८ खर्ब ८७ अर्ब रुपैयाँ बराबरको व्यापार घाटा थियो। यसअनुसार चालु आवमा कुल व्यापार घाटा ४३४ प्रतिशतले सुधार भएको छ। अर्थ मन्त्रालयका अनुसार अहिले विलासिताका सामान आयातमा कडाइ गरिएको छ। नेपालमै उत्पादन हुने वस्तुको आयातमा भन्सारका दरसमेत बढाइएको छ। त्यसको सकारात्मक प्रभाव समग्र वस्तु आयातमा देखिन थालेको छ। वस्तु आयातमा आएको कमीले समग्र वैदेशिक व्यापार नै घटेको छ। समीक्षा अविधमा ९ खर्ब ९९ अर्बको कुल वैदेशिक व्यापार भएको छ। अघिल्लो वर्ष १० खर्ब १० अर्ब व्यापार भएको थियो। निर्यातको हिस्सा बढ्दो नेपालको वैदेशिक व्यापारमा निर्यातको हिस्सा उकालो लागेको छ। यस वर्षको पहिलो ८ महिनामा कुल वैदेशिक व्यापारमा निर्यातको हिस्सा ७५ प्रतिशत पुगेको छ। अघिल्लो आवको पहिलो ८ महिनामा निर्यातको हिस्सा ६ प्रतिशत मात्र थियो। यस वर्ष निर्यातको हिस्साको वृद्धिदर २३ प्रतिशत छ। आयातको हिस्सा भने ९२५ प्रतिशत छ। अघिल्लो वर्षको ८ महिनामा आयातको हिस्सा ९३९ प्रतिशत थियो। यस वर्ष आयातको हिस्सा १५३ प्रतिशतले ओरालो लागेको छ।
इटलीमा एकै दिन ६०१ र स्पेनमा ५३९ जनाले ज्यान गुमाए,"काठमाडौं : कोभिड१९ कोरोना भाइरस संक्रमणले इटलीमा एकै दिन ६ सय एक जनाको ज्यान गएको छ। विश्वभर महामारीको रुप लिएको कोरोना भाइरसले सोमबार एकै दिन ६ सय एक जनाको ज्यान गएको हो। इटलीमा ७ हजार ४ सय ३२ जना संक्रमितको सफल उपचार भएको छ। त्यस्तै अहिले इटलीमा ५० हजार ४ सय १८ जना संक्रमित छन्। त्यस्तै स्पेनमा सोमबार ५ सय ३९ जनाले ज्यान गुमाएका छन्। हाल ४२ हजार ८ सय ८६ जनामा संक्रमित छन्। हालसम्म ३ हजार ३ सय ५५ जना उपचार पछि घर फर्किएका छन्। त्यस्तै फ्रान्समा १८६, अमेरिकामा १४० जनाले सोमबार ज्यान गुमाएका छन्। चीनको वुहानबाट फैलिएको कोरोना भाइरसले विश्वभर फैलिएको छ।"
५० मोटरसाइकलको चाबी नियन्त्रणमा,"पोखरा : कोभिड १९ को महामारी रोक्न घरबाहिर ननिस्कन सरकारले जारी गरेको आदेश उल्लंघन गर्दै मोटरसाइकल चलाउँदै हिँडेका ५० जनाका सवारी धनीबाट कास्की प्रहरीले चाबी नियन्त्रणमा लिएको छ । मंगलबार मध्याह्न १२ बजेसम्म ५० जनाको चाबी नियन्त्रिणमा लिएको जिल्ला ट्राफिक प्रहरी कार्यालय कास्कीका प्रमुख इन्स्पेक्टर सन्तोष रोकाले जानकारी दिए । लकडाउनका बेला पनि रमिता देखाउँदै र रमिते बन्दै हिँडेका सवारी धनीको चाबी प्रहरीले नियन्त्रणमा लिएको हो । थुप्रैलाई सम्झाइबुझाइ पठाएका छौं, उनले अन्नपूर्णसित भने, स्वास्थ्यकर्मी वा बिरामीलाई आउजाउ गर्न दिएका छौं ।"
निजी स्कुलमा २१०५ आइसोलेसन बेड,"काठमाडौं : कोरोना (कोभिड१९) भाइरसको संक्रमणबाट बच्न निजी विद्यालय सञ्चालहरूले दुई हजार १ सय ५ वटा आइसोलेसन बेड उपलब्ध गराउने भएका छन्। कोेरोना संक्रमण रोकथामका लागि क्वारेन्टाइन स्थल निर्माण तथा व्यवस्थापन कार्यदलसँग भएको बैठकमा यसबारे छलफल भएको थियो। कार्यदलका संयोजक तथा संस्कृति पर्यटन तथा नागरिक उड्डयन मन्त्री योगेश भट्टराईको संयोजकत्वमा आइतबार बसेको बैठकले आइसोलेसन बेड उपलब्ध गराइदिन विद्यालय सञ्चालकलाई अनुरोध गरेको थियो। सोही अनुरोधअनुसार विद्यालय सञ्चालकहरूको संस्था हिसान, प्याब्सन र एन प्याब्सनले आफू मातहतका विद्यालयमा सम्भावित ठाउँ खोजेका थिए। हिसानका महासचिव लोकबहादुर भण्डारीले तीनवटै संस्थाको समन्वयमा विद्यालयको नाम छनोट गरेर कार्यदललाई बुझाएको बताए। उनका अनुसार ती स्कुलमा थप अध्ययन गरेर मात्र बेडमा परिणत गर्न मिल्छ कि मिल्दैन भन्ने विषयमा निर्णय गरिनेछ। स्कुलमा खोजिएकामध्ये अधिकांश होस्टेलहरू छन्। जहाँ पढाइ सञ्चालन भएको समयमा विद्यार्थीलाई राखिन्थ्यो। उनकाअनुसार उपत्यकाका तीनवटा जिल्लाबाट ६९ वटा स्कुललाई बेड निर्माणका लागि छानिएको छ। जसअनुसार सबै भन्दा धेरै बेड बुढानिलकण्ठ स्कुलमा एक सय वटा बनाउन सकिने सुझाव दिइएको छ। अन्य स्कुलले न्यूनतम २० वटा बेड बनाउन सकिने तथ्यांक दिएका छन्। आवश्यकता परेको अवस्थामा अन्य स्कुल पनि खोज्न आफूहरू तयार रहेको स्कुल सञ्चालकहरूले प्रतिबद्धता जनाएका छन्। भण्डारीले भने, यो पहिलो चरणको अध्ययन हो। आवश्यकता परेमा अन्य सहयोग पनि गर्नेछौं। उपत्यकाको तीन जिल्लामा एक हजार दुई सय निजी स्कुल सञ्चालनमा छन्। एक सय ५० वटा सरकारी स्कुल छन्। कोरोना भाइरसको संक्रमणको त्रास फैलिएसँगै सरकारले आवश्यकता परेको अवस्थामा आइसोलेसन बेड बनाउन सकिने सम्भावित ठाउँको अध्ययन गरिरहेको छ। स्कुलसँगै ठूला संरचना रहेको अन्य ठाउँमा पनि आइसोलन बेड बनाउने विषयमा कार्यदलले अध्ययन गरिरहेको छ। त्रिविका प्रशासनिक काम बन्द त्रिभुवन विश्वविद्यालयले सोमबारदेखि सम्पूर्ण प्रशासनिक काम बन्द गरेको छ। कोरोना भाइरसको संक्रमण त्रासका कारण प्रशासनिक काम बन्द गरेको त्रिविले जनाएको छ। चैत २१ गते बाट मात्र कार्यालय खोल्ने त्रिवि सभा तथा कार्यकारी परिषद्ले निर्णय गरेको छ। तर चिकित्शा शास्त्र अध्ययन संस्थान तथा कृषि र पशु विज्ञान अध्ययन संस्थान भने आवश्यकता अनुसार खुला रहने त्रिविले जनाएको छ। त्रिविले आफू मातहतका सम्पूर्ण आंगिक तथा सम्बन्धन प्राप्त क्याम्पसको पठनपाठन भने यसअघि नै बन्द गरिसकेको छ। त्रिविमा प्रसाशन र प्राध्यापक सेवासमेत गरेर १५ हजार कर्मचारी कार्यरत छन्। यो अवधिमा बिदा बसेका कर्मचारीलाई वर्खे तथा हिउँदे बिदामा समायोजन गर्ने योजना त्रिविको छ।"
कोरोना कोषमा आदित्यको कोषबाट २ लाख सहयोग,"काठमाडौं : नोबेल कोरोना भाइरस (कोभिड१९) को महामारीका लागि सरकारले खडा गरेको कोरोना रोकथाम, नियन्त्रण तथा उपचार कोषमा बालज्ञानी आदित्यको संरक्षकत्वमा रहेको कोषले २ लाख १ हजार सहयोग गरेको छ। ऊँ आदि फउन्डेसन(आदित्य जनकल्याण कोष)ले मंगलबार एक विज्ञप्ति जारी गर्दै सहयोगको घोषणा गरेको हो । आदित्य जनकल्याण कोष मानव हितका लागि भएको र विपत्ती, महामारीमा सहयोग गर्नु यसको कर्तव्य रहेको फाउन्डेसनका अध्यक्ष लक्ष्मीप्रसाद प्रसाईँले बताएका छन् । यो कोष दैवी विपत्ती, प्राकृतिक विपत्तीमा दाजुभाई, दिदीबहिनीहरुलाई सहयोग पुर्याउने मूल उद्देश्यले स्थापना भएको सामाजिक र आत्धात्मिक संस्था हो विज्ञप्तिमा भनिएको छ। आपतको समयमा सरकारको आग्रह पालना गर्नुकासाथै सबैलाई सकेको सहयोग गर्न फउन्डेसनले आग्रह गरेको छ।"
अमेरिकामा दुई नेपालीलाई संक्रमण,"अमेरिका : न्युयोर्क राज्यमा बसोबास गर्दै आएका दुई नेपालीलाई कोरोना संक्रमण पुष्टि भएको छ। कुइन्सस्थित एल्मस्ट अस्पतालको भेन्टिलेटरमा राखेर उनीहरूको उपचार भइरहेको छ। ५० वर्षीय व्यक्तिको अवस्था गम्भीर रहेको अधिकारीले जनाएका छन्। उनलाई उच्च ज्वरो आएपछि अस्पताल पुर्याइएको थियो। उनी मधुमेहका रोगी थिए। परिवारका सबै सदस्यको परीक्षण गरिएको र त्यसको रिपोर्ट मंगलबारसम्म रिर्पोट आउने जनाइएको छ। उनीहरू घरमै बसिरहेका छन्। यस्तै, संक्रमित ४७ वर्षीय व्यक्तिले न्युयोर्कमा ट्याक्सी चलाउँदै आएका थिए। पारिवारिक स्रोतका अनुसार उनलाई सुरुमा उच्च ज्वरो आएपछि अस्पताल लगिएको थियो। चार दिनमा फलोअपका लागि अस्पताल पुग्दा उनको अक्सिजनको मात्रा कम भएको र निमोनिया देखिएको जनाइएको छ। अस्पतालले परिवारको स्वीकृतिमा नशाबाट दिइने सेन्टरलाइन औषधि चलाएको उनकी पत्नीले जनाएकी छन्। उनले उच्च रक्तचापको औषधि प्रयोग गर्दै आएका थिए। अमेरिकामा कोरोना संक्रमण तीव्र रूपमा फैलिरहेको छ। संक्रमितको संख्याका आधारमा अमेरिका तेस्रो स्थानमा देखिएको छ। यहाँ कोरोनाका कारण ज्यान गुमाउनेको संख्या ४ सय ४० पुगेको छ। संक्रमितको संख्या ३३ हजार ३ सय नाघेको छ। न्युयोर्कमा सबैभन्दा धेरै १५ हजारभन्दा बढी संक्रमित देखिएका छन्। यहाँ १ सय १७ को मृत्यु भएको छ। वासिङटन, न्युजर्सी, क्यालिफोर्निया राज्यमा संक्रमितको संख्या १५ सयभन्दा बढी छ। अमेरिकाका सबै राज्यमा संक्रमण पुष्टि भएको छ। विश्वमा ३ लाख ३६ हजारभन्दा बढी संक्रमित छन्। १४ हजार ६ सयभन्दा बढीको मृत्यु भएको छ। ९७ हजारभन्दा बढीको सफल उपचार भएको समाचारहरूमा उल्लेख छ।"
नेकपामा एमसीसी कोरोना,"एमसीसी सहायता लिए नेकपा फुट्ने संकेत छ, के विश्व महाशक्ति अमेरिका नेपालका कम्युनिस्टसँग झुक्ला त ? चीनको वुहानबाट सुरु भएको कोरोना भाइरसबाट यतिबेला विश्व आतंकित छ। यो भाइरसबाट हजारौं मानिस मरिसकेका छन् अझ कति मर्ने हुन् यकिन छैन। विश्वका १५० देशमा लाखौंको संख्यामा मानिस बिमार छन्। यसको औषधि अझसम्म पत्ता लागेको छैन। चीनको नजिकमा रहेको नेपालमा अहिलेसम्म भगवान् पशुपतिनाथको कृपाले कोरोनाका बिरामी भेटिएका छैनन्। बाहिरबाट आएका एकजना नेपालीमा शंका गरेर अस्पताल भर्ना भएकोमा उनी पनि ठीक भएर घर गएका छन्। चीनको प्रतिद्वन्द्वी अमेरिकाले नेपालको पूर्वाधार विकासका निम्ति दिने भनेको मिलेनियम च्यालेन्ज कर्पोरेसन (एमसीसी) कम्युनिस्ट पार्टीभित्र यतिबेला कोरोना भाइरस भएको छ। यो सहायता लिए पनि कम्युनिस्ट पार्टी फुट्ने संकेत देखिएको छ भने नलिए कम्युनिस्ट सरकारको अन्तर्राष्ट्रिय विश्वसनीयता समाप्त हुनेछ। ५५ अर्बको यो सहायता नेपाललाई अमेरिकाले अहिलेसम्म दिएको एकमुष्ट ठूलो सहायता हो। यो सहायता लिनैपर्छ भन्नेमा प्रधानमन्त्री केपी ओली छन्। तर कम्युनिस्ट पार्टीको अर्का अध्यक्ष प्रचण्ड, पूर्वप्रधानमन्त्रीहरू झलनाथ खनाल र माधव नेपाललगायतका नेता एमसीसीको विरुद्धमा छन्। उनीहरूका विचारमा यो सम्झौता स्वीकार गर्नु राष्ट्रप्रतिको गम्भीर बेइमानी हो। मजाक के छ भने कार्यकारी प्रमुख प्रधानमन्त्री एमसीसी लिने पक्षमा तर व्यवस्थापिका प्रमुख सभामुख विपक्षमा छन्। यो नौटंकी नाच हेर्न नेपाली जनता विवश छन्। यो विषय कम्युनिस्ट पार्टीभित्र कति गम्भीर छ भन्ने एमसीसी सम्झौता संसद्बाट अनुमोदन गर्न सहयोग नगरेकोमा एकजना सभामुख कृष्णबहादुर महराको सभामुख पद नै गुम्यो। पदमात्र गुमेको होइन, उनको राजनीतिक चरित्रमा कहिल्यै नमेटिने धब्बा लाग्यो। संसद् सचिवालयकी एकजना महिला कर्मचारीलाई बलात्कार गर्न खोजेको आरोपमा उनलाई प्रहरीले गिरफ्तार गर्यो र अदालतले थुनामा राखेर मुद्दा चलाउने आदेश दिएपछि उनी जेल परे। केही दिन जेल बसेपछि अहिले छुटेका छन्। अदालतबाट छुटेपछि सञ्चारमाध्यमसँगको संक्षिप्त प्रतिक्रियामा महराले प्रधानमन्त्री केपी ओली संसद्मा दर्ता भएको एमसीसी प्रस्ताव अनुमोदन गराउन सहयोग नगरेकोमा असन्तुष्ट हुनुहुन्थ्यो यसमा अहिले यति भन्छु भन्ने जवाफ दिए। उनको संक्षिप्त उत्तरभित्र अनेक प्रश्न रहेका छन्, त्यो कुनै बेला अवश्य प्रकट हुनेछ। विश्वको राजनीतिमा यत्रो परिवर्तन हुँदा पनि नेपालका कम्युनिस्ट परिवर्तन भएका छैनन् भन्ने कुराको ज्वलन्त उदाहरण हो नेकपाभित्रको एमसीसी विवाद। महरा हटेर सभामुख बनेका अग्निप्रसाद सापकोटाले पनि एमसीसी अनुमोदन गराउन उत्सुकता देखाएका छैनन्। उनले त एक कदम अघि बढेर दलहरूको सहमतिपछि मात्र संसद्बाट प्रस्ताव अनुमोदन हुने भनेका छन्। एमसीसी अनुमोदन गर्न अग्रसरता लिएनन् भने उनले पनि महराको नियति भोग्नुपर्नेछ। माओवादी द्वन्द्वका बेला काभ्रेका अर्जुन लामालाई उनको नेतृत्वमा अपहरण गरी हत्या गरेकोमा उनको विरुद्धको किटानी जाहेरी अदालतमा मुद्दा विचाराधीन छ। एमसीसीलाई लिएर पार्टीभित्र तीव्र मतभेद देखिएपछि सहायता लिनेनलिने सम्बन्धमा अध्ययन गर्न पार्टीका वरिष्ठ नेता झलनाथ खनालको संयोजकत्वमा परराष्ट्रमन्त्री प्रदीप ज्ञवाली र पार्टीका पूर्वउपाध्यक्ष भीम रावल सदस्य रहेको अध्ययन समिति गठन भयो। २० दिन समय लिएर कार्यदलले गरेको अध्ययनमा मूल सम्झौता संसद्बाट अनुमोदन नगरी पूरक सम्झौता गरेर काम थाल्नु, राष्ट्रप्रतिको गम्भीर बेइमानी भएको निष्कर्ष समितिले निकालेको छ। यो जिम्मेवार पदमा बसेर राष्ट्रियतामाथि गरिएको बेइमानी हो। सरकारमा बसेर कमाउने अभियानमा लागेको जस्तो देखिन्छ भन्दै समितिले सरकारमा बसेकाको नियतमाथि नै गम्भीर प्रश्न उठाएको छ। पार्टीभित्र यो सम्झौतालाई लिएर विवाद चलिरहँदा सरकारले भने पूरक सम्झौता गरेर एक करोड ६० लाख डलर खर्च गरेको छ। मूल सम्झौता अनुमोदन नभए यो खर्च कसले व्यहोर्ने त्यो प्रस्ट छैन। कार्यदलको निष्कर्ष छ एमसीसी अमेरिकाको सुरक्षा रणनीति इन्डोप्यासिफिक रणनीतिअन्तर्गतकै हो भन्ने मूल सम्झौतामा उल्लेख छ। कार्यदलले एमसीसी, आईपीएसअन्तर्गत होइन भनेर अमेरिकाले लिखित रूपमा दिए मात्र अनुमोदन गर्नुपर्ने सुझाव दिएको छ। के विश्व महाशक्ति अमेरिका नेपालका कम्युनिस्टसँग झुक्ला त ? आईपीएस चीनलाई घेर्ने अमेरिकी रक्षा रणनीति हो भन्नेमा कुनै शंका छैन। त्यसमा जापान, अस्ट्रेलिया र दक्षिण कोरिया संलग्न छन्। भारत यसमा अहिले संलग्न छैन तर हुँदैन पनि भनेको छैन। एमसीसीअन्तर्गतको ५५ अर्ब सहायता लिने नलिने तीव्र विवाद भएपछि यसको अध्ययन गर्न पार्टीले कार्यदल नै बनायो। कार्यदलले प्रतिवेदन बुझाउनुभन्दा पहिल्यै पार्टीका अध्यक्ष प्रधानमन्त्री मिर्गाैला प्रत्यारोपण गर्न अस्पताल भर्ना हुनुपर्यो। अस्पतालबाट प्रधानमन्त्री निवास फर्के पनि पूर्ण सक्रियताका साथ काम हुन सकेको छैन। एमसीसी नेपालले लिन्छलिन्न यतिबेला राष्ट्रियअन्तर्राष्ट्रिय शक्तिको नजर नेकपामा छ। नेकपा कार्यदलका संयोजक झलनाथ खनालले सञ्चारमाध्यमलाई भनेका छन्, हामीले दिएका सुझाव कार्यान्वयन भयो भने एमसीसी कार्यान्वयन हुन्छ। सुझाव कार्यान्वयन भएन भने हुँदैन। एमसीसी दिने दाता राष्ट्र अमेरिकाले पटकपटक भनेको छ यो सम्झौतामा संशोधन वा परिमार्जन हुन सक्दैन। एमसीसीलाई लिएर कहींं नेकपाभित्र भारतसँग भएको महाकाली सन्धिको नियति नेकपाले भोग्नु नपरोस्। त्यतिबेला महाकाली सन्धिलाई लिएर एमाले पार्टी नै फुटेको थियो। एमसीसी विवाद नेकपाभित्र उत्कर्षमा पुगेको छ तर मुलुकको कार्यकारी प्रधानमन्त्री अस्वस्थ हुनुहुन्छ। शारीरिक अवस्थाले नदिए पनि उहाँमा सत्तामाथिको मोहमा भने रत्ति पनि कमी आएको छैन। कार्यवाहक प्रधानमन्त्रीसम्म तोक्नुभएको छैन। यसबाट सरकार नै अस्वस्थ भएपछि राष्ट्र अस्तव्यस्त हुनु स्वाभाविक हो। कोरोना भाइरसबाट विश्वको अर्थतन्त्र ध्वस्त हुने खतरा देखिएकाले अमेरिका, युरोपलगायत विकसित राष्ट्र र हाम्रो छिमेकी भारतले अर्थतन्त्र बचाउन अनेक महत्वपूर्ण कदम चालेका छन्। हाम्रो अर्थतन्त्रको मेरुदण्ड नै विप्रेषण थियो तर कोरोना भाइरसले त्यो ध्वस्त भयो। सबभन्दा बढी नेपाली कामदार जाने मुलुक मलेसिया, दुबई, कतारलगायतका राष्ट्र पनि कोरोना भाइरसपीडित भएकाले त्यहाँ गएका नेपालीले न काम गर्न पाएका छन् न त स्वदेश फर्कन। ती बन्दी अवस्थामा छन्। कोरोनाको महामारीबाट बच्न सरकारले अन्तर्राष्ट्रिय उडानमा कडाइ गर्यो र धेरै अन्तर्राष्ट्रिय विमान नेपाल आउन रोक लगाइएको छ। हाम्रो आफ्नै विमान सेवाले सीमित संख्यामा उडान चालु राखेको छ। यसको सीधा असर हाम्रो पर्यटन व्यवसायमा परेको छ। खर्बौं ऋण लिएर बनेका होटेलमा पर्यटन नआउँदा ती थला परेका छन्। बढी पर्यटकको भीड हुने काठमाडौंको ठमेल, चितवनको सौराहा, पोखरा वा लुम्बिनीमा यतिबेला सुनसान छ, विदेशी पर्यटक छैनन्। दुर्भाग्य, यस्तो संवेदनशील अवस्थामा पनि राष्ट्रबैंकको गभर्नर पद खाली छ। बैंक र वित्तीय क्षेत्र यस्तो संवेदनशील क्षेत्र हो, जहाँ हर्दम सतर्क रहनुपर्ने हुन्छ, एउटा सानो गल्तीले अर्थतन्त्र नै ध्वस्त हुन सक्छ। त्यसैले राष्ट्रबैंकको ऐनमा नै व्यवस्था छ गभर्नर पद खाली हुनुभन्दा एक महिनाअघि नै नयाँ गभर्नर नियुक्त भइसक्नुपर्छ ताकि नयाँ गभर्नरले ऐनकानुन र नीतिनियम अध्ययन गर्न सकोस्। यतिबेला नेकपाको एकमना सरकार छ, जो गभर्नर भए पनि नेकपाको मान्छे नै गभर्नर हुने हो। आश्चर्य छ सरकार गभर्नर नियुक्त गर्दैन। सरकारको यो अकर्मण्यताले बैंकिङ र व्यापार क्षेत्र अस्तव्यस्त हुन थालेका छन्। प्रधानमन्त्री खड्गप्रसाद ओली यतिबेला बिमार हुनुहुन्छ, उहाँ चाँडो स्वस्थ हुनुहोस् नेपाली जनताको शुभकामना छ। तर प्रधानमन्त्रीको अस्वस्थताले राष्ट्र नै बिमार हुनु हुँदैन। उहाँको स्वास्थ्यलाई लिएर बजारमा अनेक चर्चापरिचर्चा भइरहेका छन्। उहाँकै निजी चिकित्सकको भनाइ छ प्रधानमन्त्री ठीक हुन ६ महिना वा वर्ष दिन पनि लाग्न सक्छ। के त्यस बेलासम्म मुलुक यस्तै अस्तव्यस्त रहने ? प्रधानमन्त्रीको अस्वस्थताले कार्यपालिकामा असर पर्नु स्वाभाविक हो तर प्रधानमन्त्रीले समय दिन नसक्दा व्यवस्थापिका पनि गतिशील हुन सकेकौ छैन। संसद्को हिउँदे अधिवेशनको मुख्य जिम्मेवारी भनेको विधेयक पारित गर्नु हो, सरकार सक्रिय नहुँदा संसद् पनि गतिशील हुन सकेको छैन। हिउँदे अधिवेशन सुरु भएको पाँचछ महिना भयो। यत्रो लामो समयमा प्रतिनिधिसभाले जम्मा दुई विधेयक पारित गरेको छ। दर्जनौं विधेयक संसद्मा दर्ता छन्। तिनलाई अघि बढाउन सभामुख वा सत्ताधारी दलको चासो देखिँदैन। सरकारले नचाहे कुनै पनि विधेयक संसद्बाट पारित हुन सक्दैनन्। तर संसद्प्रति वर्तमान नेकपा र सरकार गम्भीर देखिँदैनन्। लाजमर्दो कुरा हो संसद्को राज्य व्यवस्था समितिमा पेस भएको नागरिकता ऐन महिनौंदेखि छलफलमा छ। समितिका सदस्यहरूबीच सहमति नहुँदा विधेयक अघि बढ्न सकेको छैन तर सांसदहरू नेताको मुख ताकिराखेका छन् तर नेताहरूलाई यस्ता झीनामसिना कुरामा कुनै मतलब छैन। यथार्थ नेकपाका नेताहरूलाई संसद् र संसदीय व्यवस्थाप्रति विश्वास नै छैन। त्यसकारण उनीहरू संसद्को गतिविधिमा ध्यान दिन चाहिरहेका छैनन्। अघोषित रूपमा एमसीसी शक्ति राष्ट्रहरूको चासोको विषय हुन थालेको छ। एमसीसी सम्झौता भएपछि नै चीनका राष्ट्रपति सी जिनपिङले नेपालको भ्रमण गरे। सीको भ्रमणपछि नेकपाका नेताहरूले भनेका थिए अब नेकपाको राजनीतिक निर्देशक सिद्धान्त सी विचारधारा हुनेछ, हामी कार्यकर्तालाई प्रशिक्षण दिनेछौं। कसरी सीको नेतृत्वमा चीन अहिल्यै दोस्रो विश्व आर्थिक महाशक्ति राष्ट्र बन्न सक्यो, जुन तीव्र गतिमा चीनको आर्थिक विकास भएको छ, छिटै पहिलो विश्व महाशक्ति बन्नेछ। चीनको छिमेकमा रहेको नेपाल गरिबी र पछौटेपनबाट मुक्त हुन सी विचारधारा अपनाउनुपर्छ। नेपालको पूर्वाधार विकासका लागि चीनसँग भएको बीआरआई सम्झौता कार्यान्वयनमा तीव्रता दिइनेछ। नेपालको विद्युत् विकासमा चीनले पनि चासो देखाएको छ। लिखित रूपमा नभनिए पनि बीआरआईको काउन्टर योजना हो एमसीसी। एमसीसीको मुख्य उद्देश्य भनेकै नेपालको कनेक्टिभिटी र पूर्वाधारको विकास हो। एमसीसीअन्तर्गत भारतको गोरखपुरसम्म प्रसारण लाइन विकास गर्नु रहेको छ। यो कनेक्टिभिटीको महत्व यसकारण पनि छ कि नेपालको विद्युत् खरिद गर्न बंगलादेशले इच्छा देखाएको छ। बंगलादेशलाई बिजुली बेच्न भारतको सकारात्मक सहयोग आवश्यक पर्छ। नेपालको भूराजनीतिक संवेदनशीलता कस्तो छ भन्ने कुरा अहिले विश्वभर पैलिएको कोरोना भाइरसबाट जोगिन अमेरिकाले नेपाललाई २० करोड सहायता दियो। उता चीनले केके सहयोग चाहिन्छ लेखेर पठाउनु भनेकोले डेढ दर्जन सामानको सूची सरकारले पठाएको छ। जहाँसम्म एमसीसी अमेरिकाको सुरक्षा रणनीतिअन्तर्गत पर्छ भन्ने नेकपा कार्यदलको भनाइ छ। त्यो यसकारण पनि मिल्दैन कि आईपीएसभन्दा धेरै पहिले एमसीसी आएको हो। एमसीसी सम्झौता तयार गर्दा अमेरिकाको राजदूत शंकर शर्मा थिए। एमसीसी लिने सैद्धान्तिक सम्झौता भएपछि नेपालमा तीनचारवटा सरकार बने, ती कसैले पनि एमसीसीबारेमा प्रश्न उठाएनन्। नेकपा कार्यदलको अध्ययनको एमसीसी आईपीएसअन्तर्गत अमेरिकी सुरक्षा रणनीति भन्ने जुन निष्कर्ष छ, त्यो उनीहरूको सैद्धान्तिक झुसिलो डकार हो। विश्वका कम्युनिस्टले जस्तै नेपालका कम्युनिस्टले पनि अमेरिकी साम्राज्यवाद मुर्दावाद को नारा लगाएका थिए। विश्वको राजनीतिमा यत्रो परिवर्तन हुँदा पनि नेपालका कम्युनिस्ट परिवर्तन भएका छैनन् भन्ने कुराको ज्वलन्त उदाहरण हो नेकपाभित्रको एमसीसी विवाद। नेकपा अध्यक्ष एवं प्रधानमन्त्री एमसीसी लिने पक्षमा र अर्का अध्यक्ष प्रचण्ड र अन्य वरिष्ठ नेताहरू लिनु हुँदैन भन्ने पक्षमा देखिँदा एमसीसी नेकपानिम्ति मथुराको पेडा भएको छ जसले खायो ऊ पछुतायो जसले खाएन ऊ पनि पछुतायो। कम्युनिस्ट पछुताएर केही हुँदैन तर राष्ट्र पछुताउनु नपरोस्।"
दोस्रो चरणमा प्रवेश आवश्यक,"स्वास्थ्य तथा जनसंख्या मन्त्रालयले नेपालमा दोस्रो संक्रमित व्यक्ति पुष्टि गरेसँगै मुलुकलाई महामारीको जोखिमबाट मुक्त गर्न सरकार र आम नागरिक थप चनाखो हुनुपर्ने भएको छ। फ्रान्सबाट कतार हुँदै चैत ४ मा नेपाल आएकी ती युवतीमा कोरोना भाइरसको संक्रमण भेटिएपछि उनीसँगै यात्रा गर्ने अरूमा पनि निगरानी बढाउनुपर्ने भएको हो। समयमै अन्तर्राष्ट्रिय उडान बन्द नगर्दा अरू पनि संक्रमित व्यक्ति भित्रिएका छन् कि भन्ने आशंका जन्माएको छ। भारतको छिमेकी सहर लखनउमा लन्डनबाट आफ्नो घर फर्केकी एक गायिका कनिका कपुरले १४ दिन एकान्तवास (सेल्फ आइसोलेसन) मा नबसी विभिन्न समारोह र भोजभतेरमा सहभागी हुँदा सिंगो सहर लकडाउनको स्थितिमा छ। विश्व स्वास्थ्य संगठनको प्रारम्भिक प्रतिवेदनले एउटा संक्रमित व्यक्तिले औसतमा २६ व्यक्तिलाई संक्रमित तुल्याउँछ र ती व्यक्तिहरूसँग भेटेका नयाँ १० जना मानिसबाट एक साता पनि नबित्दै ३५ सयभन्दा बढी जनसंख्यालाई संक्रमित तुल्याइदिन्छन्। त्यसपछि त परिस्थिति कल्पना बाहिर पुग्छ र महामारीको रूप लिन्छ। इटालीले त्यस्तै खराब अवस्थाको सामना गरिरहेको छ। विश्वका शक्तिशाली देशहरू र अझ खासगरी भन्ने हो भने प्रमुख आर्थिक शक्तिहरू यो महामारीसँग जुझ्न सकिरहेका छैनन्। नेपालले आफ्नो क्षमता र वस्तुस्थिति नियालेर रक्षात्मक उपाय अपनाउनु नै सबैभन्दा बुद्धिमानी हुन्छ। सरकारले केही अत्यावश्यक निर्णय लिएको छ। मुलुकका सीमानाका वस्तु आपूर्तिबाहेक मानिसहरूको आवतजावत बन्द गर्ने, अन्तर्राष्ट्रिय उडान बन्द गर्ने, लामो दूरीका सवारी रोक लगाउने र मानिसहरूलाई अत्यावश्यक अवस्थामा बाहेक घरबाहिर नजान, २५ जनाभन्दा बढी जम्मा नहुन गरेका आह्वान सकारात्मक छन्। अब ढिला नगरी थप कदम चाल्नुपर्छ। जति धेरै परीक्षण गर्यो, उति धेरै मानिसको जीवन जोगाउन सकिन्छ। कतार हुँदै आएकी ती युवतीमा संक्रमण देखिएको छ। एकछिनका लागि सोचौं कतार नेपालीको श्रम गन्तव्य मुलुक पनि हो। वैदेशिक रोजगारबाट फर्केका कति मानिस नेपाल फर्केर आफ्ना घरपरिवारकहाँ पुगिसकेका छन्। तिनले अरू कति यात्रु, आफन्त र साथीभाइ भेटे होलान्। अशुभ नसोचौं, सबै ठीकठाक होस्। तर हामी समयमै रक्षात्मक त हुनैपर्छ। अब एउटा संक्रमित व्यक्ति मात्रै हो भनी बस्ने बेला यो होइन। यतिबेलाको महत्वपूर्ण कदम भनेको दोस्रो चरणको सुरक्षा उपाय अपनाउने नै हो। संक्रमितका घरपरिवार त क्वारेन्टिनमा बसिसकेका छन्। अब उनीसँगै जहाजमा आउने अन्य यात्रुलाई पनि पहिचान गरी परीक्षण गरौं। त्यसपछि क्रमशः दैनिक धेरैभन्दा धेरै परीक्षण गर्दै उपचार गर्नेतर्फ लागौं। यसो गरे मात्र हामीले धेरैको जीवन जोगाउन सक्छौं। अत्यावश्यक स्वास्थ्य सेवा, विद्युत्, पानी, दैनिक उपभोग्य वस्तुबाहेक अन्य सेवा केही अवधिका लागि बन्द गर्नु नै बुद्धिमानी हुन्छ। यस्तो बेलामा राज्यलाई सहयोग गर्नु नागरिकको कर्तव्य हुन्छ। आफू जहाँ बसेको छ, त्यही बसौं। यात्रा र भेटघाट नगरौं। यात्रा र भेटघाट गर्नु भनेको अरू समस्या थप्नु हो। जति कम संक्रमित, त्यति छिटो समस्या नियन्त्रणमा लिन सहज हुन्छ भनी जर्मनीले दुईजनाभन्दा बढी मानिस आपसमा हिँडडुल गर्न, भेटघाट गर्नसमेत प्रतिबन्ध लगाएको छ। यो भाइरसले पद, प्रतिष्ठा, धनीमहाजन, गरिब, जात, धर्म, भूगोल केही भन्दैन। जर्मन चान्सलर एन्जेला मर्केल नै संक्रमित भएपछि एकान्तवासमा छिन्। कोरोना भाइरसको संक्रमण नियन्त्रण गर्न सबैभन्दा महत्वपूर्ण भूमिका नागरिककै हुन्छ। उनीहरूले मर्यादित र अनुशासित हुने हो भने सरकारलाई यो समस्या नियन्त्रण गर्न केही सहज हुने थियो। बाह्य मुलुकमा यात्रा गरेर फर्केका मानिसहरू अनुशासित भएर १४ दिन (परीक्षणकाल) मा एकान्तवासमा बसे पुग्छ। जस्तो चीनबाट फर्केका पूर्वराजदूत लीलामणि पौडेल, अस्ट्रेलियाबाट फर्केका गायक दीपक बज्राचार्य र उनको टोलीलगायत केही व्यक्ति मर्यादित भएर एकान्तवासमा छन्। यसरी आफू संयम भइदिँदा अरू संक्रमित हुनु पर्दैन। अरूले दुःख पाउनुपर्दैन भन्ने चेतना संक्रमणको सम्भावित जोखिममा रहेका व्यक्तिले अपनाउनु उत्तम हुन्छ।"
'लकडाउन'पछि यस्तो छ काठमाडौं,"काठमाडौं : सरकारले एक साता लकडाउन गरेपछि काठमाडौं उपत्यका सुनसान छ। मंगलबार विहान ५ बजेदेखि लकडाउन गरेपछि काठमाडौंमा अत्यावश्यक सवारी साधनबाहेक अन्य चलेका छैनन्। अनुमति प्राप्त सवारी साधन, स्वास्थ्यकर्मी, सुरक्षा निकायले प्रयोग गर्ने बाहेक सबै प्रकारका सार्वजनिक वा निजी यात्रुवाहक सवारी साधन सञ्चालन भएका छैनन्। लकडाउनसँगै औषधि, खाद्यवस्तु खरीदजस्ता अत्यावश्यक काममा बाहेक कुनै पनि व्यक्ति घरबाट बाहिर निस्कन नपाउने व्यवस्था गरिएको छ। हवाइ सेवा पनि बन्द छ। सडकमा सुरक्षाकर्मी र फाट्टफुट्टबाहेक कोहि हिँडेका छैनन्। सबै पसलहरु बन्द छन्। कोभिड१९ कोरोना भाइरसले विश्वभर महामारी फैलिएको छ। नेपालमा हालसम्म दुई जनामा कोरोना संक्रमित भेटिएको छ। जसमा एक जना निको भएका जना भने एक जना उपचाररत छन्। सोमबार एक जनामा कोरोना संक्रमण देखिएपछि नोबेल कोरोना नियन्त्रण गर्न ईश्वर पोखरेलको संयोजकत्वमा बनेको उच्चस्तरीय समितिको सोमबार साँझ बसेको बैठकले पूर्ण रुपमा लक डाउन गर्ने निर्णय गरेको थियो। उक्त समितिले घर बाहिर ननिस्किन सबैलाई आग्रह गरेको छ। लकडाउन उलंघन गरेमा ६ महिनासम्म कैद र रु ६ सयसम्म जरिवाना वा दुवै हुने व्यवस्था छ । तस्बिर : अशाेक दुलाल"
गाउँघरको दैनिकी : न कोरना न 'लकडाउन',"काभ्रे : 'लकडाउन' ले सदिक्षाको दैनिकीलाई खासै फरक पारेको छैन। काभ्रे पनौती चिन्दु रोशीकी सात वर्षीया सदिक्षा गुरुङ सधैँजसो मंगलबार पनि बिहानै उठेर आमासँगै घाँस काट्न गइन्। आठ नबज्दै उनले डोकोभरी घाँस लिएर घरआइपुगेकी थिइन्। 'लकडाउन'मा पनि बिहानै डोकोभरी घाँस भन्दा उनी फिस्स हाँसिन् मात्र। उनलाई लकडाउन बारे खासै थाहा छैन। थाहा हुनु जरुरी पनि छैन। किनकी 'लकडाउनु'ले उनको दैनिकीमा कुनै परिवर्तन आएको छैन। सधैँजसो गाउँघर शान्त नै छ। मानिसहरू आआफ्नो दैनिकीमा रमाएका छन्। सहरमा जस्तो कोरोनाको कोलाहल गाउँमा छैन। सदिक्षाले मंगलबार पनि केही फरक अनुभव गरेकी छैनन्। सदिक्षालाई पनि कोरोनाको त्यति त्रास छैन। उनी आफ्नो दैनिकीमा रमाएकी छिन्। कोरोना संक्रमणका कारण स्कूल बन्द भएपछि उनी फुर्सदमा छिन्। दिनभर उनी घरको कामकाजमा सघाउँछिन् अनि साथीसँगीसँग खेलेर रमाउँछिन्। सदिक्षासँग भेटिएकी उनकी आमा भन्छिन्, 'हामीलाई त कोरोना न फोरोना । सहरलाई बस्नेलाई होला । हामीलाई केही थाहा छैन। हामी यहाँ ठीकै छौं।' तस्बिर : क्या रामेश्वर थापा"
बहकिएको बहस,"हिजोदेखि सामाजिक सञ्जालमा केही व्यवसायीलाई एउटा भीडले लखेटिरहेको छ। चिनियाँ अर्बपति ज्याक माले एसियाली देशहरूलाई कोरोना भाइरसको प्रकोपसँग जुझ्न स्वास्थ्य सामग्री दान गर्ने घोषणाको प्रसंगलाई जोडेर नेपालमा निजी क्षेत्रले संकटको बेलामा जनताका लागि केही नगरेको भन्ने बहसले तीव्रता पाइरहेको छ। अब यो बहसभन्दा पनि नियोजित आक्रमणका रूपमा केही व्यवसायी र सिंगो निजी क्षेत्रतर्फ सोझिँदै छ। सामाजिक सञ्जालमा भीडले केही व्यवसायीको फोटो राखेर तुच्छ गालीगलौजसमेत गरिरहेको छ। निजी क्षेत्र भनेर जम्माखोरी र कालोबजारी गर्ने व्यवसायीको वकालत गरेको होइन, राज्यको नीतिनियमभित्र बसेर आफ्नो व्यवसाय गरिरहेका व्यवसायीलाई विनाकारण आक्रमण गर्नुलाई जायज मान्न सकिन्न। उनीहरूले व्यवसाय गरेर सरकारलाई कर तिरेका छन्। त्यो करबाट आम नागरिकका लागि काम गर्ने कर्तव्य सरकारको हो। मर्यादित उद्यम तथा व्यवसाय गर्ने करदातालाई सम्मान गर्नुपर्छ। वास्तवमा स्वतन्त्र मानिसले व्यवसायी र निजी क्षेत्रका लागि पैरवी गर्नु नेपालमा सहज छैन। कसैले मुलुकमा उद्यम तथा व्यवसायको विकास होस्, लगानीकर्ताको सुरक्षा होस् भन्ने उद्देश्यले गर्यो भने उसलाई समेत गलत र व्यवसायीसँग साँठगाँठ देखाउने अनेकौं तिकडम हुने गर्छन्। तर निजी क्षेत्र, लगानी, उत्पादन र रोजगारको मर्मलाई महसुस गर्नेले पनि उनीहरूका पक्षमा नबोलिदिँदा वास्तवमा उनीहरूलाई अन्याय हुन्छ। उनीहरू नै सर्वथा गलत हुन् कि भन्ने सन्देश जान सक्छ। अहिले निजी क्षेत्रमाथि भइरहेको आक्रमण मूलतः दुई उद्देश्यबाट लक्ष्यित छन्। पहिलो, सरकारको सम्भावित आलोचनाबाट ध्यान मोड्न। एउटा स्वार्थ समूह निजी क्षेत्रका व्यवसायीले संकटमा केही गरेनन् भन्ने औंला उठाएर उनीहरूलाई मानमर्दन गर्न उद्यत् छ। उनीहरू बहसलाई अर्कैतर्फ मोडेर सरकारको आलोचना कम गर्न सकियोस् भन्ने चाहन्छन्। दोस्रो, यही मेसोमा सरकारलाई असहयोग गरेको भनी प्रधानमन्त्रीबाट दोषी किटान गरिएका व्यवसायीविरुद्ध समाजमा घृणा पैदा गराउनु। खुद्रा व्यापारीले बजारबाट कतिपय दैनिक उपभोग्य वस्तु कृत्रिम अभाव गराउने र कालोबजारी गरेपछि एक त उपभोक्ता रुष्ट छन्। यही मेसोमा सरकारले विरोधी करार गरेका कतिपय व्यवसायीको छविलाई क्षति पुर्याऔं भन्ने मानसिकताले पनि काम गरेको छ। कतिपयले यथार्थ नबुझेर या भावुक भएर यस्ता बहसमा सहभागी भइरहेका छन्। वास्तवमा व्यवसायीले सामाजिक उत्तरदायित्व स्वरूप विद्यमान संकटमा केही गर्नुपथ्र्यो या पर्दैनथ्यो भन्ने फरक विषय हो। सरकारले त भर्खरै सतर्कता अपनाउँदै छ। सबैलाई सचेत बनाउँदै छ। सरकारले अत्यावश्यकबाहेकका सेवामा मानिसलाई घरमै बस्न, घरबाटै काम गर्न र सकेसम्म कम भेटघाट गर्न आग्रह गरिरहेको छ। यतिबेला निजी कम्पनीहरू कर्मचारी व्यवस्थापनलगायत आफ्नो मेलोमेसो मिलाउन व्यस्त छन्। यस्तो अवस्थामा सरकारभन्दा उनीहरू अघि जानसक्ने अवस्था पनि हुँदैन। नेपालकै बजारबाट कमाएकाहरूका लागि समाजप्रतिको दायित्व (संस्थागत सामाजिक उत्तरदायित्व) पनि हुन्छ। अहिले उनीहरूका देखावटी सीएसआरका ससाना कार्यक्रमभन्दा पनि सरकारका भूमिका बढी अपेक्षित छ। यस्तो अवस्थामा सरकारले लिने पहल महत्वपूर्ण हुन्छ। सरकारले घोषणा गरेका सुरक्षाका कतिपय उपाय कार्यान्वयन भइरहेका छैनन्। विदेशी जहाजले विमानस्थलमा यात्रु ल्याएर छाडिरहेका छन्। भारतसँगको सीमामा भीडभाड अत्यधिक देखिन्छ। २५ जनाभन्दा बढी एक ठाउँमा जम्मा नहुन सरकारले दिएको निर्देशन कार्यान्वयन भएको छैन। प्रधानमन्त्रीको निर्देशनको अवज्ञा हुँदासम्म यहाँका आधिकारिक निकाय मौन छन्। कोरोना भाइरस भित्रिन नदिनु सबैभन्दा महत्वपूर्ण हो। यदि भित्रिहालेको खण्डमा सानो समूहमा भए यसलाई नियन्त्रणमा लिन र संक्रमितको निदान गर्न सकिन्छ। फैलिसकेपछि यो भयावह हुन्छ। विश्वका सम्पन्न र विकसित देशहरूका लागि समेत टाउको दुखाइ बनेको महामारी नियन्त्रण हाम्रो वशमा हुँदैन। यस्तो समयमा सबै मिलेर संकट निवारणमा भूमिका निर्वाह गर्नुपर्छ। प्रहरी प्रशासन, सेनाको सहयोगमा हेल्थ डेस्कहरू राख्ने, भीड नियन्त्रण गर्ने, बन्द गर्दा पनि हुने सेयर बजार जस्ता सेवा बन्द गर्ने काम निजी क्षेत्रले कार्यान्वयन गर्ने पनि होइन। दक्षिण कोरियाले कोराना महामारीसँग जुझ्न गरेको प्रयास प्रशंसनीय छ। उसले संक्रमित क्षेत्र बन्द (सील) गर्यो। व्यापक परीक्षण गर्यो। सूचनाका आधारमा संक्रमितले भेटेकाहरूको समेत परीक्षण गरियो। एकै दिनमा दसौं हजार परीक्षण गरियो र कोरोना संक्रमितलाई तुरुन्त उपचारको प्रबन्ध मिलाइयो। यसले गर्दा त्यहाँ भयावह स्थिति आएन। हाम्रो सरकारले अहिलेसम्म कति परीक्षण सामग्री ल्यायो ? अस्पतालहरूमा चिकित्सक र नर्सका प्रोटेक्टिभ सुटको अभाव छ भनिन्छ। कोरोना संक्रमित बिरामी आएको खण्डमा स्वास्थ्यकर्मीको भागाभाग हुने चिकित्सकले बताइरहेका छन्। दुई दिनअघि मात्रै सरकारले स्थापना गरेको बिक्री केन्द्रमा स्वास्थ्यकर्मी मास्कका लागि लाइनमा बसेको देखियो। यस्तो फितलो तयारी अर्थात् दर्दनाक अवस्था अरू के हुन सक्छ। यस्तो पनि व्यवस्थापन हुन्छ ? सरकारले कति क्वारेन्टिन बनायो ? अहिलेसम्म कति परीक्षण गर्यो। हाम्रो जनसंख्याको अनुपातमा उक्त नमुना परीक्षणले हामी ढुक्क भएर बस्ने अवस्था छ त ? कति आईसीयू बेड थपिए ? संक्रमणको शंका लागेमा नागरिकलाई घरमै बस्नु, उनीहरूलाई डिस्इन्फेक्टेड गराएर घरबाट अस्पताल लैजाने सुविधा दिन के पहल भएको छ ? भन्नलाई त सरकारले जनताका घर पनि आइसोलेसन वा क्वारेन्टिनका लागि प्रयोग गर्न सक्छ भनिएको छ। यो भाषण गर्ने कुरा मात्र भयो। भाषण गर्ने कलामा बाहेक व्यवस्थापनमा सरकारको सबै कमजोरी देखिन्छ। बरु कसैले सरकारका कामकारबाहीको प्रभावकारितामा प्रश्न उठायो भने उनीहरूलाई अफवाह फैलाएको आरोपमा कारबाही गर्न सरकार उद्यत् हुन्छ। अहिलेको संकटको अवस्थामा सरकारलाई नै पनि आलोचना गर्नुभन्दा हरेक विवेकी नागरिकले सघाउनुपर्छ। सरकारले नेतृत्व लिएर निजी क्षेत्रबाट पनि व्यवस्थापनका धेरै काम गराउन सक्छ। आम नागरिकले आआफ्नो तर्फबाट सघाउन सक्छन्। त्यसकारण केके तयारी भए भन्ने समीक्षा हुनुपर्छ। कुनै पनि काम ढंगसँग नहुने जस्तै कोरोनाविरुद्ध लड्ने सम्बन्धमा पनि तयारी फितलो देखिन्छ। छिमेकी भारतमा संक्रमितहरूको संख्या वृद्धि भइरहेको छ। यसले खुला सीमा रहेको नेपाललाई छिट्टै प्रभावित पार्न सक्छ। त्यसकारण मालवाहक सवारीलाई डिस्इन्फेक्टेड गरेर भित्याउनेबाहेकका सबै आवतजावत बन्द हुनुपर्छ। कोरोनासँग लड्न हामीलाई मजबुत तयारी चाहिएको छ। अहिलेको बहस कोरोनासँग जुझ्न कसरी पर्याप्त तयारी गर्ने भन्नेमा हुनुपर्छ। कसैलाई अर्घेलो देखाउने र घृणा फैलाउने कामले हामीलाई कहीं पुर्याउँदैन। अहिलेको बहस कोरोनासँग जुझ्न कसरी पर्याप्त तयारी गर्ने भन्नेमा हुनुपर्छ। कसैलाई अर्घेलो देखाउने र घृणा फैलाउने कामले हामीलाई कहीं पुर्याउँदैन।"
कपिलवस्तुमा ६ जनालाई क्वारेन्टाइनमा राखियो,"कपिलवस्तु : कोभिड१९ कोरोना भाइरसको संक्रमण फैलिएको भारतका विभिन्न स्थान र साउदी अरेवियाबाट भारतको बाटो हुँदै नेपाल प्रवेश गरेका ६ जनालाई स्थानीय प्रशासनले क्वारेन्टाइनमा राखेको छ। भारतको दिल्लीबाट कपिलवस्तु भित्रिएका दुई छोरीसहित आमालाई तौलिहवास्थित महेन्द्र आधारभूत विद्यालयमा राखिएको छ। कपिलवस्तु नगरपालिका३ का ४३ वर्षीय इन्दिरा देवकोटा र उनकी दुई छोरीहरु मुना देवकोटा र कविता देवकोटालाई क्वारेन्टाइनमा राखिएको कपिलवस्तु अस्पतालका मेडिकल सुपरिटेण्डेन्ट डा किशोर बन्जाडेले बताए। यसै गरी मुम्बईबाट आएका दुई जना र साउदी अरेवियाबाट आएका एक जनालाई पनि सोही क्वारेन्टाइनमा राखिएको डा बन्जाडेले बताए। मुम्बईबाट आएका यशोधरा गाउँपालिका३ का २८ वर्षीय साबुद्दिन खान र यशोधरा गाउँपालिका७ सोमडीहका कृष्ण गोपाल कलवारलाई क्वारेन्टाइनमा राखिएको छ। साउदी अरेवियाबाट भारतको बाटो हुँदै आएका यशोधरा गाउँपालिका७ सोमडीहका सत्य राम कलवारलाई पनि थप चेकजाँचका लागि क्वारेन्टाइनमा राखिएको डा बन्जाडेले बताए। क्वारेन्टाइनमा राखिएका ६ जनालाई केही दिनको निरन्तर चेकअप र स्वास्थ्य अवस्थाको पहिचानपछि घर फर्काउने वा थप प्रक्रिया अघि बढाउने टुंगो लाग्छ, डा बन्जाडेले भने 'कोरोना भाइरसको संक्रमण भएको स्थानबाट आएकाले निगरानीका लागि राखिएको हो।' तौलिहवामा रहेका २ जनालाई भने मंगलबार घर फर्काइएको छ। ६ दिनसम्मको निरन्तर चेक अप र स्वास्थ्य परीक्षणबाट उनीहरुमा कोरोना भाइरस संक्रमणको थप लक्षणहरु नभेटिए पछि घर मै स्वक्वारेन्टाइनमा बस्ने गरी रिफर गरिएको डा बन्जाडेले बताए।"
कृषिजन्य वस्तुको बजार घट्यो,"काठमाडौं : बजारमा कृषिजन्य वस्तुको बिक्री घटेको छ। यसले केही कृषिजन्य वस्तुको व्यवसाय नै धरासायी हुने अवस्थामा पुगेको छ। कोरोना भाइरसको त्रासका कारण माग घट्नुका साथै बजार बन्द हुँदा दूध, दुग्धजन्य पदार्थ, मासु, अण्डा, पुष्पजन्य व्यवसायमा ठूलो असर परेको छ। कृषिजन्य वस्तुको सबैभन्दा ठूलो बजार काठमाडौं उपत्यका हो। पछिल्ला केही दिन यता थुप्रै मानिसले उपत्यका छाडिसकेका छन्। कोरोना भाइरसको त्रासले दुग्ध विकास संस्थान (डीडीसी), नेपाल डेरी एसोसिएसन, नेपाल डेरी उद्योग, नेपाल फ्लोरिकल्चर एसोसिएसन, कुखुरा र अण्डा व्यवसायी समस्यामा परेका छन्। उत्पादन भएका पदार्थ र वस्तुको बिक्रीमा करिब ३० प्रतिशतले कमी आउँदा यस्ता क्षेत्रलाई ठूलो आर्थिक धक्का लागेको सरोकारवालाको भनाइ छ। दूध र दुग्धजन्य पदार्थ (नौनी, घिउ, वटर, चिज) मा रोगसँग लड्ने प्रतिरोधी क्षमता वृद्धि गर्ने तत्व भए पनि कोरोना भाइरसको त्रासका कारण यसको उपभोग घटेकाले यो क्षेत्र अहिले आर्थिक संकटमा परेको नेपाल डेरी उद्योग संघका पूर्वअध्यक्ष अरनिको राजभण्डारीले जानकारी दिए। उनका अनुसार दूध र दुग्धजन्य पदार्थ बढी खपतहुने होटेल, रेस्टुराँ, पार्टी प्यालेस, वैक्वेट बन्द भएको, स्कुल, कलेज र सभासम्मेलन बन्द भएको र राजधानीबाट ठूलो जनसंख्या बाहिरिएकाले दूधको खपतमा करिब ३० प्रतिशतले कमी आएको राजभण्डारीले बताए। निजी क्षेत्रबाट प्रशोधन गरिएको चार लाख लिटर दूध दैनिक खपतहुँदै आएकोमा पछिल्लो चारदेखि यसको बजार घटेर दुई लाख ८० हजार लिटरमा सीमित भएको छ। दैनिक एक लाख २० हजार लिटरको दूध बजारमा बिक्रीहुन छाडेको संघको भनाइ छ। बल्लबल्ल यो क्षेत्र सप्रिएको थियो तर कोरोना त्रासले यो क्षेत्रलाई ध्वस्तै बनाउन थाल्यो, राजभण्डारीले भने। यस्तै डीडीसीको बजारमा ४४ प्रतिशतले कमी आएको छ। डीडीसीको बजार व्यवस्थापन विभागका प्रमुख सञ्जीवकुमार झाका अनुसार डीडीसीले दैनिक एक लाख ७२ हजार लिटर दूध उपत्यकाको बजारमा पठाइरहेको थियो। तर पछिल्लो समयमा बिक्री घट्दा करिब ९६ हजार तीन सय २० लिटर मात्रै बजारमा बिक्री भइरहेको छ। दैनिक डीडीसीको ७५ हजार ६ सय ८० लिटर बजारमा बिक्री हुन नसकेको डीडीसीले जनाएको छ। चिसोको कारण कोरोनाको संक्रमण अत्यधिक बढ्छ भन्ने आशंकामा दही बिक्रीमा ६० प्रतिशतले कमी आएको झाले जानकारी दिए। हामीले उत्पादन गरेको दूधको माग नै बजारमा घटेको छ, झाले भने, दूध संकलन अत्यधिक तर बिक्री घट्दा व्यवस्थापन गर्नै कठिन भएको छ। डीडीसीले पर्यटन वर्षलाई लक्षित गरी ठूलो परिमाण उत्पादन गर्न सुरु गरेको याक चिजको बजार पनि अहिले अन्योलमा परेको छ। वार्षिक ५० टन चिज उत्पादन गर्दै आएको डीडीसीसँग अहिले पुरानो २८ हजार किलो चिज मौज्दात छ। चिज मुख्य गरी नेपालमा भित्रिने पर्यटकले खरिद गर्दै आएका थिए। पर्यटन वर्षलाई लक्षित गरी डीडीसीले उत्पादनमा वृद्धि गर्न याक किसानलाई एक करोड २३ लाख अग्रिम भुक्तानी गरेको थियो। अग्रिम भुक्तानी पाएका किसानले उपलब्ध गराउने याकको दूधबाट ५० हजार टन चिज उत्पादन हुँदै छ। सरकारले तत्कालका लागि पर्यटन वर्षमा रोक लगाएको र पर्यटकको आगमनमा पनि रोक लागेका कारण उत्पादन हुन लागेको यो चिजको बजारीकरण गर्न डीडीसीलाई ठूलो समस्या आएको छ। उद्योगीका अनुसार खपतहुन नसकेको कच्चा दूधलाई पाउडर दूधमा परिणत गर्न पनि ठूलो समस्या सिर्जना भएको छ। नेपालमा डीडीसीको विराटनगरमा र निजी क्षेत्रको पोखरामा सुजल र चितवनमा चितवन मिल्क छ। तीनवटै पाउडर प्लान्टको कच्चा दूध भण्डारण गर्ने क्षमता पूर्ण रूपमा भरिसकिएको छ। खपत नभएको दूधबाट पाउडर बनाउन पाउडर प्लान्टसँग भण्डार क्षमता नै अहिले छैन। खपत नभएको दूधलाई पाउडर बनाउ भने प्लान्टको क्षमता नै सकिएको छ, नेपाल डेरी एसोसिएसनका अध्यक्ष राधाकृष्ण सापकोटाले भने, दूधको खपत दर निजी क्षेत्रको उद्योगमा खपत नभएको एक लाख ६० हजार लिटर दूध दैनिक पाउडरमा परिणत गर्न सुजल र चितवन मिल्कमा पठाउने गरिएको छ। दुवै उद्योगले यसअघि नै एक करोड २० लाख लिटर दूध प्रशोधन गरी एक हजार टन पाउडर दूध उत्पादन गरिसकेका छन्। पाउडर दूध चैत्रदेखि साउनसम्मको अवधीमा दूध उत्पादन कमहुँदा प्रयोगहुन्छ। तर यही समयमा कच्चा दूध नै खपत नभएको अवस्थामा पाउडर दूधको खपत कसरी गर्ने विषय जटिल बनेको छ, सापकोटाले भने। राष्ट्रिय कुखुरा बिक्री व्यवसायी संघका अध्यक्ष जंगबहादुर बीसीका अनुसार कुखुराको मासुको बजारमा अहिले ३० प्रतिशतले गिरावट आएको छ। राम्ररी पकाएर खान विज्ञले आग्रह गरे पनि सर्वसाधारणले कुखुराको मासु उपभोग गर्न नै बिस्तारै बन्द गरेकाले देशभरको बजारमा ३० प्रतिशतले कमी आएको बीसीले जानकारी दिए। देशभर ५ लाख किलो प्रतिदिन बिक्री भइरहेकोमा एक लाख ५० हजार किलोले कमी आएर अहिले तीन लाख ५० हजार किलो मात्रै बिक्री भइरहेको छ। नेपाल फ्लोरिकल्चर एसोसिएसनका अध्यक्ष कुमार कसजू श्रेष्ठका अनुसार पर्यटन क्षेत्रसँगै पुष्प व्यवसाय क्षेत्रमा पनि ठूलो घाटा लागेको छ। कार्यक्रम, सभा सम्मेलन, होटेल, रेस्टुराँ, वैक्वेटलगायत बन्द भएपछि पुष्प र पुष्पबाट निर्माणहुने सजावटका सामग्रीको बिक्री ठप्प भएको छ।"
कोरोना भाइरसबारे भ्रम फैलाउने क्रिस्चियन धर्मगुरु पक्राउ,"पोखरा : कोरोना भाइरससम्बन्धी भ्रम फैलाउने क्रिस्चियन धर्मगुरु केशवराज आचार्यलाई कास्की प्रहरीले पक्राउ गरेको छ । प्रभु यशुलाई प्रार्थना गरे कोरोना भाइरसले नछुने भन्दै आचार्यले भ्रम फैलाएका थिए । पोखरा महानगरको वडा नम्बर २९ पावर हाउस बस्ने आचार्यलाई सोमबार साँझ कास्की प्रहरीले पक्रेर हिरासतमा राखेको छ । २५ जनाभन्दा बढी मान्छे भेला नहुने भन्ने सरकारको आदेशलाई उल्लंघन गरेका छन्, कास्की प्रहरी प्रवक्तासमेत रहेका डीएसपी राजकुमार केसीले अन्नपूर्णसित भने, सोझासादा मान्छे भेला गएर भ्रम फैलाएका रहेछन् । यशुका अनुयायीलाई कोरोना भाइरसले छुनै सक्दैन भन्दै आचार्यले प्रवचन दिएका थिए । उनको प्रवचनको भिडियो भाइरलै भएको थियो । पोखराको तालचोकमा स्थानीयलाई जम्मा पारेर प्रभु यशुका अनुयायीलाई कोरोराले छुनै सक्दैन भन्दै आचार्यले प्रवचन दिएका थिए । कोरोना दुष्ट आत्मा हो, हामी विश्वासीलाई यसले छुन मिल्दैन, आचार्यले प्रवचनमा दाबी गरेका थिए, प्रभु यशुको कृपा चीनमा रहेको छ । प्रभु यशुको कृपाबाटै चीनमा भाइरस नष्ट भइसकेको उनको भनाइ थियो । प्रशस्त कटनी मण्डली पोखरा २९ का पास्चर आचार्यको स्थायी ठेगाना भने जुम्ला हो । यसअघिदेखि नै उनले नेपालको कानुन विपरीत क्रिश्चियन धर्म फैलाउने काम गर्दै आएका थिए ।विपदको बेलामा सहयोग गर्नुको साटो अफवाह फैलाएर असहयोग गरे, डीएसपी केसीले अन्नपूर्णसित भने, उनीविरुद्ध अफवाह फैलाएको मुद्दा चलाउँछौं ।"
बाँझो जग्गामा ओखर,"जाजरकोट : जिल्लाको जुनिचाँदे गाउँपालिका९ साकियाको बाँझो जमिनमा ओखरखेती गरिएको छ। टर्कीबाट ल्याएको चाङदलर ओखर लगाएपछि खाली जग्गामा हरियाली छाएको छ। स्थानीयवासी ओखरको हेरदेख, मलजल र खाडल व्यवस्थापनमा जुटेका छन्। कर्णाली प्रदेश मातहतको कृषि विकास कार्यालय जाजरकोटले लक्षित वर्ग विशेष कार्यक्रममार्फत साकियाका सय घरधुरी कृषकलाई एक हजार ५ सय बिरुवा वितरण गरेको छ। व्यावसायिक कृषिका माध्यमद्वारा कृषकको जीवनस्तर उकास्न यस्तो कार्य गरिएको गाउँपालिका प्रमुख गणेशबहादुर अधिकारीले जानकारी दिए। यहाँको भूगोल, माटो र वातावरणीय अवस्थाअनुसार टर्की चाङदलर बिरुवा उपयुक्त हुने भएपछि रोपिएको हो । टर्कीबाट कार्गो भाडासमेत गर्दा प्रतिबिरुवा ९ सय रुपैयाँ परेको कार्यालयले जनाएको छ। यस्तै कुशे गाउँपालिका७ समाइलामा २ सय ४६ घरधुरीलाई सात हजार बिरुवा वितरण गर्न लागिएको छ। प्रतिघरधुरी २८ बिरुवा वितरण गरिनेछ। यस्तै नलगाड नगरपालिकाडाडाँकटारीमा ४० हजार कागतीका बिरुवा वितरण गर्न लागिएको छ। छेडागाड नगरपालिका५ सिँचाइ आयोजना निर्माण स्थानीयबासीले सिँचाइ सुविधा पाएका छन्। यस्तै सोही ठाउँमा १८ लाखको आँपको बिरुवासमेत वितरण गर्ने अन्तिम तयारी भएको छ। प्रदेशसभा सदस्यको सिफारिसमा यी ठाउँमा बिरुवा वितरण गरिएको हो। ठाउँअनुसार बिरुवा सिफारिस गरिएको र अर्को वर्षसमेत यो कार्यक्रम जारी रहने प्रदेशसभा सदस्य गणेशप्रसाद सिंहले जानकारी दिए।"
कोरोना संक्रमण फैलन नदिन सरकारका चार रणनीति,"काठमाडौं : कोरोना भाइरस (कोभिड १९) को संक्रमण समुदायस्तरमा फैलन नदिने सरकारले चारवटा रणनीति अपनाएको छ । कोरोना भाइरसको रोकथाम, जनचेतना, होम क्वारेन्टाइनमा निगरानी र उपचार व्यवस्थापन गरी चार रणनीति अघि सारेको हो । स्वास्थ्य तथा जनसंख्या मन्त्रालयका प्रवक्ता डाविकास देवकोटाका अनुसार एकजना नेपाली युवतीमा संक्रमण भेटिएकोले अन्यको अवस्था पत्ता लगाउन एक्टिभ सर्भिलेन्स (सक्रिय निगरानी) बढाइएको छ । संक्रमण भेटिएको खण्डमा उपचार व्यवस्थापन गर्नका लागि तदारुकताका साथ लागिने भएको छ । रणनीति नं १ चारवटा रणनीतिमध्ये पहिलो कार्यान्वयनमा ल्याइसकिएको छ । डा देवकोटाका अनुसार, सीमा नाका र विमानस्थलमा प्रतिबन्ध लगाइएको छ । प्रवेशमा रोकको नीति कार्यान्वयन भइसकेको छ । लामो दूरीका सवारी साधन चल्न निषेध तथा नाकामा यात्रुको आवागमन निषेध गरिएको छ, डा देवकोटाले भने । आगामी चैत २१ गतेसम्मका लागि मुलुकभित्र लामो दूरीको सवारी साधन चल्नमा रोक लगाइएको छ । त्यस्तै जमघटलाई पनि निषेध गरिएको छ । संक्रमण नफैलायोस् भन्ने उद्देश्यले जमघटमा निषेध गरिएको हो । उनले भने, अबको संक्रमणको फैलावटको दर हेर्दा हामी हरेक व्यक्ति संक्रमित हुन सक्छौं । हामी बाहेक अरु व्यक्ति पनि संक्रमित हुन सक्छन् । एक आपसबाट संक्रमणबाट जोगिन अलि बढी जिम्मेवार बन्न जरुरी छ । हाम्रो सावधानीले समाज र परिवारका सदस्यलाई संक्रमण हुनबाट जोगाउँछ, उनले भने । कोरोना संक्रमणको अवस्थाबारे अब पत्रकार सम्मेलन नगरिने भएको छ । अबदेखि जमघट कम गर्नेतर्फ कदम चाल्ने छौं । सरकारी मिडिया, फेसबुक लाइभ वा प्रेस विज्ञप्तिमार्फत सूचना प्रवाह गर्ने छौं, डा देवकोटाले भने ।अस्पताल आउने बिरामीका लागि पनि कडाइ गरिएको छ । डादेवकोटाका अनुसार, पछि गर्न सकिने केसका लागि आज नआइदिनुहोस् भन्न खोजेको हो । अन्य रोगको बिरामीलाई कोरोना भाइरस संक्रमण हुने बढी जोखिम हुन्छ । पेइंग क्लिनिक स्थगन गर्ने, एक दुई साता फलोअपमा नबोलाउने, नियमित जाँच र पछि गर्दा हुने शल्यक्रिया स्थगित गर्ने निर्णय भएको छ । हरेक ५० शैया भन्दा ठूला अस्पतालले फिभर क्लिनिक सञ्चालनमा ल्याउनु पर्ने भएको छ । बहिरंग विभाग (ओपीडी) मा जाँदा अन्य व्यक्तिलाई पनि सार्ने खतरा हुने भएकाले छुट्टै हेर्ने बनाइएको हो । रणनीति नं २ जनचेतनासम्बन्धी यो रणनीतिमा भ्रमपूर्ण सूचना प्रवाह फैलाउनेलाई कारवाही गर्ने र तथ्यपूर्ण सूचनाका लागि एकद्धार प्रणालीबाट प्रवाह गर्नेस्वास्थ्य मन्त्रालयको तयारी छ । स्वास्थ्यमन्त्री भानुभक्त ढकालका अनुसार संक्रमण भएकी नेपाली विद्यार्थीको जानकारी पनि पे्रस वक्तव्य मार्फत दिने की वा एउटा मिडियाबाट लाइभ गर्ने भन्ने छलफल गरिएको थियो । यो पटकलाई सबै सञ्चारकर्मीको बीचबाट गरौं भन्ने भयो । अब अर्कै खालको व्यवस्थापन गरौं भन्ने छ, मन्त्री ढकालले भने । रणनीति नं ३ यो रणनीतिमा विदेशबाट आएका संभावित संक्रमणको लक्षण भएका यात्रुलाई होम क्वारेन्टाइन राखेर निगरानी गरिने भएको छ । पछिल्लो समय सर्भिलेन्सको दायरालाई बढाइएको छ । विदेशबाट फर्किएका व्यक्तिलाई आइसोलेसनमा राखि नमुना परीक्षणको व्यवस्था गरिएको छ । विदेशबाट फर्किएका व्यक्ति र उनीहरुको सम्पर्कमा रहेका व्यक्तिलाई सम्भावित लक्षण देखिएको अवस्थामा नमुना परीक्षण गर्ने कार्यलाई फराकिलो बनाइएको छ । मन्त्रालयका प्रवक्ता डा देवकोटाले भने, अबदेखि ६० वर्षभन्दा माथिका व्यक्ति, स्वासप्रश्वासको गम्भीर खालको समस्या भएका व्यक्ति र दीर्घरोगीलाई यस खालका लक्षण देखिए नमुना परीक्षण गर्ने दायरा बढाएका छौं । रणनीति नं ४ यो रणनीतिमा बिरामीको उपचार व्यवस्थापन छ । यसका लागि काठमाडौं उपत्यकामा एक हजार शैयासम्मको आइसोलेसन शैया वृद्धि गर्ने रहेको मन्त्रालयका प्रवक्ता डा देवकोटाले जानकारी दिए । मुलुक भरका अस्पतालमा सघन उपचार कक्ष (आइसीयु)का लागि २ सय ३५ शैया आइसीयु शैया थप गर्ने कार्य भइसकेको छ । शुक्रराज ट्रपिकल तथा सरुवा रोग अस्पताल टेकुमा थप १० शैयाको लागि निर्माण कार्य सुरु भइसकेको छ । त्यस्तै संक्रमितको उपचारका लागि स्वास्थ्यकर्मीले लगाउने व्यक्तिगत सुरक्षा कवच (पर्सनल प्रोटेक्टिभ इक्युपमेन्ट, पीपीई) खरिदका लागि टेन्डर प्रक्रिया खुला गरिसकिएको छ । जति सामान पाइन्छ, त्यसलाई ल्याएर कार्यान्वयन गर्ने छौं, डा देवकोटाले भने ।"
"कोरोना महामारी : इटालीमा सोमबार ६०२ को मृत्यु, कहाँ कति ?","कोरोना भाइरस (कोभिड१९) संक्रमणका कारण सोमबार इटालीमा ६०२ को ज्यान गएको छ। यससँगै मर्नेको संख्या ६ हजार ७७ पुगेको जोन्स हप्किन्स विश्वविद्यालयले उल्लेख गरेको छ। चीनपछि सबभन्दा बढी आक्रान्त बनेको इटालीमा ६३ हजार ९२७ मा संक्रमण पुष्टि भएको छ। जसमध्ये ७ हजार ४३२ जना निको भएर घर फर्किएका छन्। पहिलोपटक भाइरस पुष्टि भएको चीनको वुहानमा सोमबार पनि कुनै नयाँ संक्रमित भेटिएका छैनन्। तर चीनका अन्य प्रान्तमा भने ७८ जना नयाँ संक्रमित भेटिएको राष्ट्रिय स्वास्थ्य आयोग चीनले बताएको छ। तीमध्ये ७४ संक्रमित बाहिरबाट आएका हुन्। त्यस्तै सोमबार थप ७ जनाको ज्यान गएको आयोगले जनाएको छ। धेरै प्रभावित देशको आँकडा चीन संक्रमित: ८१,४९८ मृत्यु: ३,२७४ निको: ७२,८१९ इटाली संक्रमित: ६३,९२७ मृत्यु: ६,०७७ निको: ७,४३२ अमेरिका संक्रमित: ४३,९०१ मृत्यु: ५५७ निको: ० स्पेन संक्रमित: ३५,१३६ मृत्यु: २,३११ निको: ३,३५५ जर्मनी संक्रमित: २९,०५६ मृत्यु: १२३ निको: ४५३ इरान संक्रमित: २३,०४९ मृत्यु: १,८१२ निको: ८,३७६ फ्रान्स संक्रमित: २०१२३ मृत्यु: ८६२ निको: २,२०७ द कोरिया संक्रमित: ८,९६१ मृत्यु: १११ निको: ३,१६६ बेलायत संक्रमित: ६,७२६ मृत्यु: ३३६ निको: १४० भारत संक्रमित: ४९९ मृत्यु: १० निको: ३४ नेपाल संक्रमित: २ मृत्यु: ० निको: १ (स्रोत: जोन्स हप्किन्स विश्वविद्यालय)"
मदन भण्डारी राजमार्ग : चालु आवमै धरानझापाको ठेक्का,"काठमाडौं : मदन भण्डारी राजमार्गको धरानझापा १२५ किलोमिटर खण्ड विस्तार गर्न चालु आर्थिक वर्षभित्र ठेक्का निकालिने भएको छ। मदन भण्डारी राजमार्ग आयोजना निर्देशनालयका प्रमुख उमेशविन्दु श्रेष्ठले धरानझापा खण्डको विस्तृत परियोजना प्रतिवेदन (डीपीआर) तयार भइसकेकाले ठेक्काको तयारीमा जुटेको जानकारी दिए। सडक विभागले धरानझापा खण्डको डीपीआर तयार गरेको छ। निर्देशनालयले चालु आवभित्रै निर्माण प्रक्रिया अघि बढाउन ठेक्काको मस्यौदा तयार गरिरहेको छ। नयाँ ठेक्काका लागि बजेट विनियोजन भएको छ। बजेट स्वीकृतिका लागि योजना आयोग र अर्थमन्त्रालयको सहमति चाहिन्छ, विन्दुले भने, ठेक्काको मस्यौदा तयार गरेर योजना आयोग र अर्थमन्त्रालयमा पठाउने तयारीमा जुटेका छौं। यो सडक विस्तार गर्न करिब ६ अर्ब रुपैयाँ लाग्ने प्रारम्भिक अनुमान निर्देशनालयको छ। अर्थमन्त्रालयले बजेटको सूनिश्चिता गरेपछि ठेक्का प्रक्रिया अघि बढाइनेछ। सरकारले २०७५ जेठमा १० टुक्रे सडक जोडेर नयाँ राजमार्गका रूपमा मदन भण्डारी राजमार्ग घोषणा गरेको थियो। आर्थिक वर्ष २०७५७६ को बजेटमा चार अर्ब ५० करोड रुपैयाँ विनियोजन भएको थियो। चालु आवमा चार अर्ब ७७ करोड रुपैयाँ बजेट विनियोजन भएको छ। यो वर्ष विनियोजित बजेटमध्ये साढे दुई अर्ब रुपैयाँ खर्च भएको निर्देशनालयले जानकारी दिएको छ। मदनभण्डारी राजमार्गअन्तर्गतकै धरानचतरागाईघाटसिन्धुलीहेटौंडा तीन सय १८ किलोमिटर सडक खण्डका निर्माण कार्य २०६४६५ देखि नै सुरु भएको छ। यो सडकलाई उदयपुरको बसाहादेखि सिन्धुलीको भिमानसम्मको १ सय ३५ किमी पूर्वी र भिमानदेखि हेटौंडासम्मको १ सय १५ किमी सडकलाई पश्चिमी खण्डमा विभाजन गरी ठेक्का लगाइएको छ। दुवै खण्डको सडकमा सडक र पुलको फरक फरक ठेक्का गरी काम भइरहेको योजना कार्यालयले जनाएको छ। सडकको पूर्वी खण्डमा भएको पुल सडकको काम जेआईडेसी, शर्मा लामा जेभी, सीओभीआईसी रसुवाचुण्डी जेभी र पश्चिम हेटौंडा खण्डमा सडकको काम कालिकास्वच्छन्दरानकेल जेभीले ठेक्का प्राप्त गरेका हुन्। पूर्वी खण्डमा सडकतर्फ ६ अर्ब ५४ करोड रुपैयाँ र पुलतर्फ ३ अर्ब २५ करोड रुपैयाँ बराबरको ठेक्का हो। पश्चिम हेटौंडा खण्डमा सडकतर्फ ६ अर्ब ३० करोड रुपैयाँ र पुलतर्फ २ अर्ब ६० करोड रुपैयाँको ठेक्का लागेको छ। पूर्वी खण्डमा सडकतर्फ ७० प्रतिशत भौतिक प्रगति हासिल भएको छ। यो खण्डमा ४३ वटा पुल रहेकोमा ९४ प्रतिशत प्रगति हासिल भएको छ। यो खण्डको विस्तार २०७७ सम्म सम्पन्न गर्ने लक्ष्य रहेको छ। पश्चिम हेटौंडा खण्डको सडकमा ७५ प्रतिशत र पुल निर्माणमा ९५ प्रतिशत प्रगति भएको प्रमुख विन्दुले जानकारी दिए। यो खण्ड पनि २०७७ सम्म सम्पन्न गर्ने लक्ष्य राखिएको छ। करिब साढे १२ सय किलोमिटर लामो र दुई लेनको यो राजमार्ग झापाको शान्तिनगरदेखि सुनसरीको धरानचतरा, उदयपुरको गाईघाटकटारी, सिन्धुलीको सिन्धुलीमाडी, मकवानपुरको हेटौंडा, नवलपरासीको गैंडाकोट, पाल्पाको रामपुर, गुल्मीको रिडीतम्घास, प्युठानको बागदुलादेवीस्थान, दाङको घोराहीतुलसीपुरपुरनधारा, सुर्खेतको बोटेचौरबड्डीचौर, डोटीको सिमचौरबीपीनगर, कैलालीको सहजपुरबुडर हुँदै डडेल्धुराको रुपालसम्म पुर्याउने योजना छ। तर, निर्देशनालयको क्षेत्राअधिकारभित्र ७६५ किलोमिटर मात्र छ। बाँकी सडक खण्ड पूर्वपश्चिम राजमार्ग भएर अघि बढ्छ।"
अमिताभसँग कैटरिनाको डेडली,मुम्बई : कैटरिना कैफको फिल्म सूर्यवंशी रिलिज हुने तयारीमा थियो तर कोरोना भाइरसको महामारीका कारण रिलिज रोकिएको छ। कैटरिना अहिले नयाँ फिल्म गर्ने तयारीमा छिन्। उनले डेडली नामक फिल्म साइन गरेको खबर छ। यो फिल्मको निर्देशन विकास बहलले गर्नेछन्। बहलको पछिल्लो फिल्म सुपर ३० बक्स अफिसमा हिट भएको थियो। विकासले कैटरिनालाई डेडली का लागि एप्रोच गरेका थिए। सूत्रअनुसार कैटरिनाले फिल्मको कथा र आफ्नो भूमिका सुनेपछि फिल्म साइन गरेकी हुन्। यो फिल्मको सुटिङ मे महिनाबाट सुरु हुने तयारी थियो तर वर्तमान अवस्थालाई मध्यनजर गरेर अगस्टसम्मका लागि सारिएको छ। चलचित्रको कथा अन्तिम संस्कारको वरिपरि घुम्ने बताइएको छ। कैटरिनाले अहिलेसम्म यस्तो फिल्म खेलेकी थिइनन्। फिल्ममा बाबु छोरीको सम्बन्ध पनि देखाइनेछ। फिल्ममा बाबुको भूमिकाका लागि अमिताभ बच्चनसँग सम्पर्क गरिएको छ। उनलाई कथा र उनको भूमिकाबारे जानकारी गराइएको छ। अमिताभले यो फिल्म गर्न रुचि देखाए पनि आधिकारिक रूपमा साइन भने गरेका छैनन्।
आजबाट नेपाल एक साता लकडाउन,"काठमाडौं : सरकारले अन्ततः देशै लकडाउन गरेको छ। मंगलबार बिहान ६ बजेदेखि लागू हुने गरी चैत १८ गते बिहान ६ बजेसम्म लकडाउन गर्ने निर्णय सरकारले गरेको हो। यससँगै अब एक साताका लागि सर्वसाधारण घरबाट बाहिर निस्किन पाउनेछैनन्। सरकारले यो निर्णय आइतबारको मन्त्रिपरिषद् बैठकबाटै गरेको र त्यसको सार्वजनिकीकरण मात्र सोमबार गरिएको सरकारका प्रवक्ता तथा अर्थमन्त्री डायुवराज खतिवडाले जानकारी दिए। कोरोना संक्रमण फैलने सम्भवना देखिएकाले संक्रमण रोग ऐन २०२० को दफा २ को अधिकार प्रयोग गरी रोग रोकथाम र निर्मूलका लागि यो निर्णय लिइएको मन्त्री डा खतिवडाले बताए। यो एकप्रकारले सरकारको आदेश हो। आइतबारकै मन्त्रिपरिषद् बैठकले गरेको निर्णय थियो, आज मात्र हामीले सार्वजनिक गरेका हौं, उनले भने, कोरोना संक्रमण रोकथाम र नियन्त्रणका लागि पनि अब यसलाई हामी सबैले लागू गर्नुपर्छ। लकडाउनपछि सुनसान देखिएको सिंहदरबार रामशाहपथ सडक। तस्बिर : दीपेन श्रेष्ठ विश्वव्यापी महामारीका रूपमा फैलिएको कोरोना संक्रमण (कोभिड१९) रोकथाम र नियन्त्रणका लागि सरकारले यस्तो कदम उठाएको हो। यो निर्णयपछि अब सुरक्षाकर्मी, स्वास्थ्यकर्मी र अत्यावश्यक सेवाका अनुमतिप्राप्त कर्मचारीबाहेक अन्यले घरबाहिर निस्किन पाउँदैनन्। त्यसबाहेकका कर्मचारीलाई भने कार्यालय प्रमुखले आवश्यकताका आधारमा बोलाउने गरी घरघरमै अलर्ट अवस्थामा राख्ने गरी बिदा दिने निर्णय पनि भएको उनले सुनाए। लकडाउनपछि निजी तथा सार्वजनिक सवारी साधन पनि चल्न बन्द हुनेछन् भने आन्तरिक हवाई उडान बन्द हुनेछन्। लामो दूरीका सवारी साधन र अन्तर्राष्ट्रिय हवाई उडान भने सरकारले यसअघि नै बन्दको घोषणा गरेको थियो। सोमबार मात्रै नेपालसँग सीमा जोडिएको अन्तर्राष्ट्रिय नाका उत्तरी चीनतर्फका २ वटा मोटरेबल र अरू चारवटा गरी ६ र दक्षिण भारततिरका ३९ वटा मोटरेबल र १ सय २५ वटा आउजाउ गर्न मिल्ने गरी कुल १ सय ६४ वटै नाका पनि सिल गरेको थियो। लकडाउनपछि सुनसान बनेको तिनकुने सडक। तस्बिर : अन्नपूर्ण पर्यटनमन्त्री योगेश भट्टराईका अनुसार सरकारको यो निर्णयपछि अब सुरक्षाकर्मी, स्वास्थ्यकर्मी र अत्यावश्यक सेवाका कर्मचारी मात्र हिँड्न पाउनेछन्। अन्यका लागि घरभित्रै बस्नुपर्ने हुन्छ। फ्रान्सबाट दोहा कतार हुँदै गत चैत ४ गते नेपाल आएकी एक १९ वर्षीया किशोरीलाई कोरोना भाइरस पोजिटिभ देखिएपछि सरकार नेपाललाई लकडाउन गर्ने निर्णयमा पुगेको हो। निर्णय सार्वजनिक गर्नुअघि सोमबारै उपप्रधान तथा रक्षामन्त्री ईश्वर पोखरेलको संयोजकत्वमा रहेको कोभिड१९ संक्रमण रोकथाम तथा नियन्त्रण उच्चस्तरीय समिति बैठकले कोरोना भाइरससँग सम्बन्धित व्यक्ति, उपचारमा संलग्न स्वास्थ्यकर्मी, संक्रमति व्यक्तिलगायतले पालना गर्नुपर्ने विधि, सुरक्षित उपाय अपनाउन प्रयोग गरिने तयारीका विषयमा केन्द्रित हुने गरी क्वारेन्टाइन व्यवस्थापन मापदण्ड २०७६ स्वीकृति गरेको मन्त्री खतिवडाले बताए। सरकारले सोमबार साँझदेखि काठमाडौं बलम्वुस्थित सशस्त्र प्रहरीको अस्पताललाई सञ्चालनमा ल्याएको छ। उक्त अस्पताललाई सरकारले डेडिकेटेट अस्पतालका रूपमा सञ्चालन गर्ने आइतबारको मन्त्रिपरिषद् बैठकबाट निर्णय लिएको थियो। सेनाको चिकित्सकको संयोजकत्वमा नेपाल प्रहरी, सशस्त्र प्रहरी र आवश्यकताअनुसार सरकारी, सामुदायिक निजी क्षेत्रका चिकित्सक स्वास्थ्यकर्मी परिचालन गरी सोमबारदेखि नै उक्त अस्पताल सञ्चालनमा ल्याउने निर्णय सरकारले गरेको छ, मन्त्री खतिवडाले भने, यसका लागि रक्षा मन्त्रालय, गृह मन्त्रालय, परराष्ट्र र अर्थ मन्त्रालयले आवश्यक समन्वय गर्ने निर्णय भएको छ। के गर्न पाँइदैन ? औषधि उपचार, खाद्य वस्तु खरिदजस्ता अत्यावश्यक काममा बाहेक कोही पनि घरबाट बाहिर निस्कन पाउँदैनन्। अनुमतिप्राप्त सवारी साधन, स्वास्थ्यकर्मी र सुरक्षाकर्मीले प्रयोग गर्ने सवारी साधनबाहेक सबै सार्वजनिक या निजी यात्रुवाहक सवारी साधन सञ्चालनमा पूर्ण रोक लाग्नेछ। सुरक्षा निकायबाट प्रयोग हुने वायुयान तथा तोकिएका अन्य उडानबाहेक अन्य सबैै आन्तरिक व्यावसायिक उडान बन्द हुनेछन्। स्वास्थ्य सुरक्षा, खाद्यवस्तु, दूध, खानेपानी, विद्युत्, दूरसञ्चार, सूचना तथा सञ्चार, भन्सार क्वारेन्टाइन, फोहोरमैला व्यवस्थापनजस्ता अति आवश्यक सेवावाहेक अन्य कार्यालय सञ्चालनका लागि आवश्यक पर्ने कर्मचारी मात्र उपस्थित हुने व्यवस्था गरी अन्य कर्मचारीलाई आवश्यक परेको बखत तत्काल उपस्थित हुने गरी सम्बन्धित कार्यालय प्रमुखले बिदा दिने। औषधि तथा स्वास्थ्य उपकरण, खाद्यवस्तु, खानेपानी, दूध, इन्धन उत्पादन गर्ने उद्योगबाहेक निजी क्षेत्रमा सञ्चालित उद्योग कलकारखानामा काम गर्ने श्रमिक कर्मचारीलाई सम्बन्धित उद्योगले बिदा दिने व्यवस्था मिलाउने। व्यवसायीले औषधि र औषधिजन्य सामग्रीको नियमित आपूर्तिको व्यवस्था गर्ने। अभाव देखाई मूल्यवृद्धि गर्ने वा कालोबजारी गर्ने, लुकाउनेलाई प्रचलित कानुनबमोजिम नियन्त्रणमा लिने, सामग्री जफत गर्ने गरी रोगको रोकथाम र उपचारको काममा उपयोग गर्ने। संक्रामक रोगको ऐन २०२० को दफा २ को उपदफा २ मा जारी आदेशको कार्यान्वयन मिलाउन सबै प्रमुख जिल्ला अधिकारीलाई स्थानीय ऐन २०२८ को पनि आवश्यकताका आधारमा प्रयोग गर्न पाउने। अपहेला गर्ने वा काममा बाधा पुर्याउनेलाई सोही ऐनबमोजिम सजाय गर्ने।"
ओलम्पिकको निर्णय चार सातापछि,"जेनेभा : विश्वभर महामारीको रूपमा फैलिएको कोरोना भाइरसको त्रासका कारण ओलम्पिक खेलकुद अन्योलमा परेको छ। अन्तर्राष्ट्रिय ओलम्पिक कमिटीलाई विश्व खेलकुदको महाकुम्भ ओलम्पिक तत्काल स्थगित गरिनुपर्ने चर्को दबाब परिरहेको छ। विश्वभरका थुप्रै खेलाडी, राष्ट्रिय ओलम्पिक कमिटी र आईओसीकै पदाधिकारीहरूले समेत अहिलेको अवस्थामा ओलम्पिक खेलकुद रोक्नुको कुनै विकल्प नरहेको बताउँदै आएका छन्। यस्तोमा आइतबार राति बसेको आईओसी कार्यकारी बोर्डको बैठकले पनि अहिलको अवस्थामा ओलम्पिक हुन नसक्ने निक्र्योल निकालेको छ। यद्यपि, आईओसीले ओलम्पिक स्थगित गर्ने निर्णय भने लिएको छैन। आईओसीले ओलम्पिकको विषयमा निर्णय लिन चार साताको समय माग गरेको छ। ओलम्पिक खेलकुद आगामी जुलाई २४ देखि अगस्ट ९ तारिखसम्म जापानको राजधानी टोकियोमा आयोजना हुने कार्यक्रम छ। अबको चार सातापछि आईओसीले ओलम्पिकको विषयमा अन्तिम निर्णय लिनेछ। आईओसीको आगामी बैठकले ओलम्पिक केही समय पछि सारेर यसै वर्ष आयोजना गर्ने वा एक वर्षका लागि पछि सार्ने भन्ने विषयमा निर्णय लिने बताइएको छ। अहिलेको स्थितिमा ओलम्पिक आयोजना गर्नु सम्भव छैन। तर, हतारमा अहिले नै ओलम्पिक स्थगित गरिहाल्नु पनि उपयुक्त होइन, आईओसीद्वारा जारी विज्ञप्तिमा भनिएको छ। ओलम्पिक रद्द गर्नु एजेन्डमा होइन तर, गतिविधिलाई सीमित पार्न वा केही फेरबदल गर्न सकिन्छ कि भन्ने विषयमा भने छलफल हुन सक्छ, आईओसीले भनेको छ। आईओसीका अध्यक्ष थोमस ब्याच पनि ओलम्पिक स्थगनको निर्णय लिन हतार गर्ने पक्षमा छैनन्। उनी अझै केही समय पर्ख र हेरको स्थितिमा देखिएका छन्। चीनबाट सुरु भई विश्वभर महामारीका रूपमा फैलिएको कोरोना भाइरसका कारण हालसम्म करिब १५ हजार व्यक्तिको मृत्यु भइसकेको छ। विश्वभर तीन लाखभन्दा बढी व्यक्ति कोरोना भाइरसबाट संक्रमित छन्। भाइरसको संक्रमण फैलिने क्रम झनै बढ्दो छ। यस्तोमा थुप्रै खेलाडी र विभिन्न राष्ट्रका ओलम्पिक कमिटीले ओलम्पिक खेलकुद स्थगित गर्न आईओसीलाई दबाब दिँदै आएका छन्। अघिल्लो साता जापानका प्रधानमन्त्री सिन्जो आबेले अहिलेको स्थितिमा पनि आफूहरू ओलम्पिक आयोजना गर्न तयार रहेको बताएपछि यससम्बन्धी विवाद झनै चुलिएको थियो। जापानले ओलम्पिक आयोजनाको अभियानलाई निरन्तरता दिँदै केही दिनअघि ग्रिसबाट ओलम्पिक ज्योतिसमेत आफ्नो राष्ट्रमा ल्याइसकेको छ। आधुनिक ओलम्पिक खेलकुदको सुरुआत ग्रिसबाट भएको हो। त्यसैले विश्वको जुनसुकै राष्ट्रमा ओलम्पिक आयोजना भए पनि ओलम्पिक ज्योति भने ग्रिसबाट ल्याउने प्रचलन छ। आयोजक राष्ट्र जापानले ओलम्पिक अभियानलाई निरन्तरता दिइरहँदा प्रतियोगितामा भाग लिने खेलाडीहरू भने त्रसित बन्दै गएका छन्। आईओसीको कार्यकारी बोर्डको बैठकले ओलम्पिक खेलकुदको विषयमा पुनर्विचार गर्ने निर्णय लिनु स्वागतयोग्य कार्य हो, ब्रिटिस ओलम्पिक कमिटीका अध्यक्ष सर ह्युग रोबर्टसनले भनेका छन्, समग्र विश्व खेलकुद यतिबेला आईओसीको ठोस निर्णयको प्रतीक्षामा छ त्यसैले यसमा विलम्ब गर्नु हुँदैन। आईओसीमाथि दबाब बढ्दो गत शनिबार अमेरिकाको राष्ट्रिय पौडी संघ र बेलायतको एथलेटिक्स संघले ओलम्पिक सन् २०२१ मा गरिनुपर्ने प्रस्ताव राखेका थिए। यी दुवै संघले कोरोना भाइरसका कारण संसारका सबै खेलकुद ठूला प्रतियोगिता रोकिएको अवस्थामा ओलम्पिक क्यालेन्डर पनि सारिनुपर्ने माग राखेका थिए। अमेरिकी पौडी संघले अमेरिकाको ओलम्पिक कमिटी र पाराओलम्पिक कमिटीमार्फत ओलम्पिक सारिनुपर्ने प्रस्ताव राखेको हो। ओलम्पिकको मुखमा हामीले नसोचेको महामारी खेपेका छौं। यसले खेलाडीमा सन्त्रास फैलिएको छ। पहिलो प्राथमिकता भनेको मानिसको जीवन नै हो, अमेरिकी पौडी संघका प्रमुख हिन्चेले भनेका छन्। यसैगरी बेलायत एथलेटिक्स संघका अध्यक्ष निक कोवार्डले अहिले ओलम्पिक आयोजना गरेर केही फाइदा नहुने बताएका छन्। उनले ओलम्पिक स्थगित गरिनुपर्ने माग पनि राखेका छन्। कोरोना भाइरसका कारण अहिले विश्व खेलकुद नै प्रभावित बनेको छ। सबै खाले खेलकुद गतविधि ठप्प भएका छन्। यसै वर्ष आयोजना हुने भनिएको युरो कप फुटबल र कोपा अमेरिका फुटबल पनि एक वर्ष सार्ने निर्णय भइसकेको छ। आईओसीकी सदस्य हेली विकनहेजरले पनि अहिलेकै स्थितिमा ओलम्पिक खेलकुद आयोजना गरिनु संवेदनहीन र गैरजिम्मेवार कार्य हुने धारणा व्यक्त गरेकी छन्। अहिले विश्वभर आइपरेको संकट ओलम्पिक खेलकुदभन्दा निकै ठूलो हो, यसै वर्ष आयोजना हुने ओलम्पिक तत्कालका लागि स्थगित गरिनुपर्ने धारणा राख्दै उनले भनेकी छन्। कोरोना भाइरसले विश्वलाई गाँजेको छ। आगामी २४ घण्टाभित्र अवस्था कस्तो हुन्छ भनेर कल्पना गर्न सक्ने स्थिति छैन। यस्तो स्थितिमा ओलम्पिक आयोजना गर्छु भन्नु राम्रो कुरा होइन, पूर्वखेलाडीसमेत रहेकी ४१ वर्षीया हेलीले भनेकी छन्। हेलीसहितको क्यानेडियन टोलीले शीतकालीन ओलम्पिकमा लगातार चार पटक आइस हकीको स्वर्ण पदक जितेको थियो। यसैगरी ब्रिटेनका धावक गुय लियरमन्थले पनि तत्कालका लागि ओलम्पिक खेलकुद स्थगित गरिनुपर्ने बताएका थिए। उनले गत वर्ष सम्पन्न युरोपियन इन्डोर एथलेटिक्स च्याम्पियनसिपमा ब्रिटिस टोलीको कप्तानको भूमिका निर्वाह गरेका थिए। उनी आठ सय मिटर दौडका धावक हुन्। गुय लियरमन्थ ओलम्पिक रोक्न माग गर्ने पहिलो ब्रिटिस खेलाडी हुन्। ओलम्पिक आयोजना गर्ने यो उपयुक्त समय होइन। मानिसको जीवनभन्दा ठूलो कुरा अरू केही हुन सक्दैन। यसतर्फ सबैको ध्यान जानु आवश्यक छ, उनले भनेका छन्, सफल ओलम्पिक हामी सबैको चाहना हो तर, त्यसका लागि उपयुक्त समय पर्खनु बुद्धिमानी हुनेछ। आईओसीका अर्का सदस्य डिक पाउन्डले पनि यही अवस्थामा ओलम्पिक हुन नसक्ने बताएका छन्। ओलम्पिकलाई लक्षित गरी गरिएको तयारी पनि कतिपय देशले स्थगित गरिसकेका छन्। क्यानडाले ओलम्पिकमा भाग नलिने क्यानडाले जापानमा आयोजना हुने ओलम्पिक खेलकुद प्रतियोगितामा भाग नलिने भएको छ। क्यानडाले ओलम्पिक र पारा ओलम्पिक दुवै प्रतियोगितामा आफ्ना खेलाडी नपठाउने निर्णय लिएको हो। क्यानडाले आईओसीलाई तत्काल ओलम्पिक खेलकुद एक वर्ष पछाडि सार्न सुझाव पनि दिएको छ। हाम्रा लागि अहिले आफ्ना खेलाडीको स्वास्थ्यभन्दा ठुलो कुरा अरू केही हुन सक्दैन, विज्ञप्तिमा भनिएको छ। विश्वभर महामारीको रूपमा फैलिएको कोरोना भाइरसको त्रासका कारण क्यानडाले यस्तो निर्णय लिएको हो। क्यानडा आगामी ओलम्पिकमा भाग नलिने निर्णय गर्ने पहिलो राष्ट्र बनेको छ। अहिलेको स्थितिमा ओलम्पिक खेलकुद आयोजना गर्नु हुँदैन। यदि ओलम्पिक निर्धारित समयमै हुन्छ भने हामी आफ्ना खेलाडी सहभागी गराउँदैनौं, क्यानडाको ओलम्पिक र पारा ओलम्पिक कमिटीद्वारा जारी विज्ञप्तिमा भनिएको छ, पक्कै पनि हाम्रा लागि यो निर्णय लिनु सहज थिएन। यसैबीच, अस्ट्रेलियाले पनि अहिलेको स्थितिमा ओलम्पिक खेलकुद आयोजना हुन नसक्ने निष्कर्ष निकालेको छ। ओलम्पिक खेलकुद आगामी जुलाई २४ देखि अगस्ट ९ तारिखसम्म जापानको राजधानी टोकियोमा आयोजना हुने कार्यक्रम छ।"
"फ्रान्सबाट फर्किएकी किशोरीमा संक्रमण, कहाँ भयो कमजोरी ?","काठमाडौं : नेपालमा दोस्रो पटक कोरोना भाइरस (कोभिड१९) संक्रमण देखिएको छ। फ्रान्सबाट फर्किएकी १९ वर्षीया किशोरीको आइतबार स्वास्थ्य परीक्षण गर्दा भाइरस पोजिटिभ पाइएको स्वास्थ्य तथा जनसंख्या मन्त्रालयले जनाएको छ। भाइरस पोजिटिभ देखिएपछि हिजो (आइतबार) बेलुका उनलाई अस्पतालमा लगेका छौं, मन्त्री भानुभक्त ढकालले सोमबार आकस्मिक पत्रकार सम्मेलनमा भने। मन्त्री ढकालका अनुसार संक्रमितको उपचार टेकुस्थित शुक्रराज ट्रपिकल तथा सरुवा रोग अस्पतालमा भइरहेको छ। उनको स्वास्थ्य अवस्था सामान्य रहेकोे जानकारी पत्रकार सम्मेलनमा दिइयो। उनी चैत ४ गते कतारको दोहा ट्रान्जिट हुँदै काठमाडौं ओर्लिएकी थिइन्। संक्रमित विद्यार्थीको गोपनीयतालाई ध्यानदिनुपर्ने उल्लेख गर्दै मन्त्री ढकालले विस्तृत जानकारी दिन अस्वीकार गरे। उहाँ होम क्वारेन्टाइनमा हुनुहुन्थ्यो, उनले भने, होम क्वारेन्टाइनबाट रेकर्ड पोजिटिभ आएपछि हामीले अस्पताल पुर्याएका हौं। कुल परीक्षण : ६१० भाइरस नेगेटिभ : ६०८ भाइरस पोजिटिभ : २ (१ आइसोलेसनमा, १ निको भई फर्किएको) भाइरस संक्रमितको परिवार र घरमै क्वारेन्टाइनमा रहँदा सम्पर्कमा रहेका अन्य व्यक्तिको परीक्षण र आइसोलेसनमा राख्ने कार्य अघि बढाइएको मन्त्रालयले जनाएको छ। उहाँसँगै आएका र उहाँसँग सम्पर्कमा रहेका अन्य व्यक्तिलाई पनि खोजी गरी उपचारको दायराभित्र ल्याइनेछ, उनले भने, प्लेनमा आउँदा कोको आउनुभएको थियो ? हामी खोज्छौं। ती किशोरीले घर फर्किने क्रममा भियतनामकी साथीसँग कतारको राजधानी दोहासम्म सँगै यात्रा गरेकी थिइन्। उनीहरू दोहाबाट छुट्टिएर आआफ्नो गन्तव्यतर्फ लागेका थिए। त्रिभुवन अन्तर्राष्ट्रिय विमानस्थलमा उत्रिँदा उनलाई ज्वरोलगायत कुनै लक्षणसमेत देखिएको थिएन। त्यसपछि उनी घरतर्फ लागेकी थिइन्। पर्सिपल्ट बिहीबार भियतनामकी ती साथीले फोन गरी आफू कोरोना भाइरसबाट संक्रमित भएको र क्वारेन्टाइनमा बसेको जानकारी गराउँदा उनी झसंग भइन्। उनले शुक्रराज अस्पतालका निर्देशक डा सागर राजभण्डारीसँग सम्पर्क गरेकी थिइन्। निर्देशक डा भण्डारीले अस्पताल आउन भनेपछि शुक्रबार उनको थ्रोट स्वाब (घाँटीको र्याल ) परीक्षण गरिएको थियो। परीक्षण गर्दा पोजिटिभ पाइयो, उनले भने। यसअघि चीनबाट फर्किएका एक नेपाली विद्यार्थीमा भाइरस पोजिटिभ देखिएको थियो। उपचारकै क्रममा भाइरस नेगेटिभ आएपछि उनलाई डिस्चार्ज गरिएको थियो। सरकारले दुवै घटना विश्व स्वास्थ्य संगठन (डब्लूएचओ)का नेपालस्थित प्रतिनिधिलाई राखेर सार्वजनिक गरेको छ। मन्त्रालयको पत्रकार सम्मेलनअघि नै डब्लूएचओको तथ्यांकमा नेपालमा दुई जनालाई संक्रमण भएको विवरण सार्वजनिक भएको थियो। कहाँ भयो कमजोरी ? सरकारले युरोप, पश्चिम एसिया र खाडी क्षेत्रका सबै मुलुकबाट सीधा उडान र जुनसुकै मुलुकलाई ट्रान्जिट बनाई आउने सबै यात्रुलाई आगमनमा ७ चैतदेखि प्रतिबन्ध लगाएको थियो। तर, त्यसपछि पनि निर्बाध रूपमा विदेशी र नेपाली नागरिक विदेशबाट आएका थिए। मन्त्री ढकालका अनुसार विदेशबाट आएकामध्ये कतिपयलाई क्वारेन्टाइनमा पठाइएको छ। अति प्रभावित र अति प्रभावित मुलुकबाट ट्रान्जिट भएर आएका नागरिकलाई यहाँ आउन नदिने भनेर हामीले निर्णय गर्यौं। चाहेर होस् वा नचाहेर होस्, कतिपय अपवादका घटना भए। नेपालीहरू उत्रिनुभयो, उनले कमजोरी स्वीकार गर्दै भने, निर्णय गरेको अवधिभन्दा पछि पनि आउने काम भयो। विदेशबाट आएका व्यक्ति सेल्फ क्वारेन्टाइनमा बस्ने सरकारी निर्णयअनुसार ती किशोरी पनि बसेको उनले सुनाए। यसै क्रममा रुघाखोकी लाग्ने, ज्वरो आउनेलगायत लक्षण देखिएपछि उनी शुक्रराज अस्पताल पुगेकी थिइन्। विदेशबाट आएका व्यक्ति सेल्फ क्वारेन्टाइनमा बस्ने हो। बीचमा आफूलाई शंका लागे सूचना गर्नुपर्छ, उनले भने, स्वास्थ्य परीक्षणपछि पोजिटिभ देखियो भने उपचारको जिम्मा सरकारले लिन्छ। सरकारले सातै प्रदेशमा गुणस्तरीय प्रयोगशाला निर्माणलाई द्रुत ढंगले अघि बढाउने भएको छ। टेकुस्थित राष्ट्रिय जनस्वास्थ्य प्रयोगशाला विस्तार गर्ने तयारीमा जुटेको उनले सुनाए। प्रदेश मुख्यमन्त्री र सामाजिक विकासमन्त्रीसहितको बैठकबाट सामूहिक निर्णय पनि गरेका छौं, उनले भने, उहाँहरू पनि त्यो काममा लाग्नुभएको छ। धैर्य नगुमाऔं : मन्त्री ढकाल सरकारले कोरोना भाइरस संक्रमण रोकथाम तथा उपचारका लागि आवश्यक तयारी गरेको छ। आइतबार बसेको मन्त्रिपरिषद् बैठकले ५० करोडको कोष स्थापना गरेको छ। मन्त्रीहरूले एकएक महिनाको तलब कोषमा योगदान गर्नेछन्। अन्तर्राष्ट्रिय क्षेत्रबाट अत्यावश्यक सामग्री ल्याउने तयारी रहेको सरकारले जनाएको छ। कूटनीतिक नियोग परिचालन गरेर भए पनि अत्यावश्यक सामग्री प्राप्त गर्न र हवाई सेवा बन्द भएकाले ल्याउन कठिनाइ हुन्छ कि भनेर हामीले नै प्लेनलाई पनि तयारी राखेका छौं, मन्त्री ढकालले भने, प्राप्त गर्ने कुराको सुनिश्चितता हुनेबित्तिकै आफंै गएर वा त्यहाँबाट प्राप्त गर्छौं। सरकारले भारत र चीनसँगको जोडिएका सबै सीमा नाकाबाट एक साता आवागमन बन्द गर्ने निर्णय गरेको छ। थप सावधानी अपनाएर संक्रमणलाई विस्तारित हुन नदिने कुरामा सबैको योगदान हुनुपर्छ, उनले भने, आग्रह गर्दछु। सबैले धैर्य नगुमाऔं।"
"कोरोना संक्रमित किशोरीसँगै आएका युवा घरमै, आइसोलेसनमा राख्ने तयारी","बागलुङ : नोबेल कोरोना भाइरस (कोभिड१९) संक्रमित फ्रान्सबाट फर्किएकी किशोरीसँगै आएका बाग्लुङ ढोरपाटनका युवा घरमै रहेको पाइएको छ। गत चैत्र ४ गते फ्रान्सबाट फर्किएकी १९ वर्षीया किशोरीको आइतबार स्वास्थ्य परीक्षण गर्दा भाइरस पोजेटिभ पाइए देखिएको सोमबार सार्वजनिक भएको थियो। उनीसँगै जहाजमा आएका ढोरपाटन नगरपालिका५ अधिकारीचौरका एक युवालाई विशेष निगरानीमा राख्न पहल थालिएको छ। ती युवा फ्रान्सबाट आएर एकरात काठमाडौंमा बसी भोलीपल्ट गृह जिल्ला प्रस्थान आएका थिए। अहिले उनी आफ्नै जन्मगाउँमा रहेका छन्। उनी कोरोना संक्रमण भएका किशोरीसँगै आएको खबर पछि गाउँले भयभित भएका छन् । घरमा रहेका उनलाई पैदल यात्रामार्फत मंगलबार बुर्तिबाङ बजारमा ल्याइने ढोरपाटन नगरपालिकाका मेयर देवकुमार नेपालीले जानकारी दिए। विदेशबाट आएका ती युवा गाउँमै रहेको सूचना आएको छ, यो अवधिमा उनले कतिसँग हात मिलाए, भेटघाट गरे। यो जोखिमपूर्ण विषय हो मेयर नेपालीले भने,त्यसैले वडाअध्यक्षमार्फत अहिले बुर्तिबाङ बजार ल्याउँदैछौं,। त्यसपछि आइसोलेसनमा राखेर परीक्षण, उपचार लगायतका प्रक्रिया अघि बढाइने मेयर नेपालीले बताए। संक्रमित किशोरीको उपचार टेकुस्थित शुक्रराज ट्रपिकल तथा सरुवा रोग अस्पतालमा भइरहेको छ ।"
किन आए अन्तर्राष्ट्रिय जहाज ?,"काठमाडौं : सरकारले चैत १० देखि १८ सम्म अन्तर्राष्ट्रिय हवाई उडानमा प्रतिबन्ध लगाएको छ। तर, त्रिभुवन अन्तर्राष्ट्रिय विमानस्थलमा सोमबार कतार एयरवेज, इत्तिहाद र कोरियन एयर प्रतिबन्धबीच नियमित समयमा झैं अवतरण भए। सरकारले गैरसैनिक हवाई उडान ऐन, २०१५ प्रयोग गरी संक्रामक रोगको महामारी नियन्त्रण गर्न अन्तर्राष्ट्रिय हवाई सेवा बन्द गरेको हो। उल्लेखित जहाजले त्रिभुवन अन्तर्राष्ट्रिय विमानस्थलमा अवतरण गर्न कसरी अनुमति पाए त ? नेपाल नागरिक उड्ययन प्राधिकरणका उपनिर्देशक त्रिलोचन पौडेलका अनुसार अन्तर्राष्ट्रिय मान्यताअनुरूप फ्रेटर जहाज, एयर एम्बुलेन्स र उद्धारका लागि आउने विमानलाई अवतरण अनुमति दिनुपर्छ। तर, उनीहरूले यात्रु ल्याउन पाउँदैनन्। त्रिभुवन अन्तर्राष्ट्रिय विमानस्थलमा सोमबार नेपाल आएका जहाजले नेपालमा अलपत्र परेका केही यात्रुको उद्धार गर्ने अनुमति मागेका थिए। उनीहरू यात्रु बोकेर आएका होइनन्, नेपालमा अलपत्र परेका उनीहरूका बुकिङका यात्रु लैजानका लागि आएका हुन्, विमानस्थलका प्रवक्ता देवचन्द्रलाल कर्णले अन्नपूर्ण पोस्ट्सँग भने। उद्धार, फ्रेट (कार्गो) र एयर एम्बुलेन्सले अनुमति मागेमा अवतरणका लागि अनुमति दिन नेपाल बाध्य छ। सोहीअनुसार कतार, कोरियन र इत्तिहादका जहाज सोमबार नेपाल आएका हुन्। सरकारले मंगलबारदेखि देशभरि लकडाउन घोषणा गरेको छ। यस्तो अवस्थामा पनि यात्रु नल्याउने सर्तमा उद्धार, एयर एम्बुलेन्स या कार्गो बोक्ने प्रयोजनका लागि अन्तर्राष्ट्रिय वायु सेवाका जहाज काठमाडौं आउन सक्ने नेपाल नागरिक उड्ययन प्राधिकरणले जनाएको छ।"
चीन र इटालीपछि अमेरिका कोरोनाबाट बढी प्रभावित,वासिङटन डीसी : चीन र इटालीपछि अमेरिकामा कोरोना भाइरस (कोभिड१९) संक्रमित बढी देखिएका छन्। सोमबारसम्मको तथ्यांकअनुसार अमेरिकामा ४३ हजार ९०१ संक्रमण पुष्टि भएको छ। अमेरिकामा भाइरसका कारण ५६० ले ज्यान गुमाइसकेका छन् भने विश्वभर १६ हजार ५०८ को मृत्यु भएका अन्तर्राष्ट्रिय सञ्चार माध्यमले जनाएका छन्। यसैबीच कोरोना संक्रमण फैलिन नदिन अमेरिकाले १५ करोड नागरिकलाई घरमै रहन आदेश दिएको छ। चीनपछि बढी संक्रमित भएको इटालीमा भाइरस संक्रमणका कारण सोमबार ६०२ को ज्यान गएको छ। यससँगै त्यहाँ मर्नेको संख्या ६ हजार ७७ पुगेको जोन्स हप्किन्स विश्वविद्यालयले उल्लेख गरेको छ। साथै ६३ हजार ९२७ संक्रमित भएका छन्। गत डिसेम्बर ३१ मा पहिलोपटक पुष्टि भएको भाइरस विश्वभर ३ लाख ७८ हजार ६७९ मा पुष्टि भइसकेको छ। जसमध्ये १ लाख ९८५ निको भइसकेका छन्।
ग्रिजम्यानलाई बेचेर नेमार भित्र्याउने बार्सिलोनाको योजना,"बार्सिलोना : स्पेनिस ला लिगा क्लब बार्सिलोनाले आफ्ना स्टार खेलाडी एन्टोइन ग्रिजम्यानलाई बेच्ने भएको छ। बार्सिलोना २९ वर्षीय फ्रान्सेली स्ट्राइकर ग्रिजम्यानलाई बेचेर अर्का खेलाडीलाई भित्र्याउने योजनामा छ। क्लबमा आबद्ध भएको एक वर्षभन्दा पनि कम समयमै बार्सिलोनाले ग्रिजम्यानलाई बिक्री गर्न लागेको हो। ग्रिजम्यान सन् २०१९ मा अर्को स्पेनिस क्लब एट्लेटिको म्याड्रिडबाट बार्सिलोनामा आबद्ध भएका थिए। बार्सिलोनाले ग्रिजम्यानका लागि १० करोड युरो मूल्य तोकेको छ। बार्सिलोनामा आबद्ध हुनुअघि ग्रिजम्यानले एट्लेटिको म्याड्रिडमा पाँच वर्ष बिताएका थिए। एट्लेटिको म्याड्रिडमा रहँदा उनको प्रदर्शन उत्कृष्ट थियो। स्पेनिस सञ्चारमाध्यमका अनुसार, बार्सिलोना ग्रिजम्यानलाई बिक्री गरेर उनको स्थानमा अर्का स्टार खेलाडीलाई भित्र्याउन चाहन्छ। बार्सिलोनाले भित्र्याउन खोजेको खेलाडी नेमार हुन सक्छन्। फ्रान्सेली क्लब पेरिस सेन्ट जर्मन (पीएसजी) ले आफू नेमारलाई बेच्न तयार रहेको यसअघि नै बताइसकेको छ। पीएसजीको घोषणासँगै ब्राजिलियन स्टार नेमार पनि पूर्वक्लब बार्सिलोना फर्कने तयारीमा छन्। नेमारलाई बार्सिलोना फर्काउने विषयमा उनका प्रतिनिधि र बार्सिलोनाका पदाधिकारीबीच छलफलसमेत सुरु भइसकेको बताइएको छ। पीएसजीले नेमारको मूल्य १३ करोड ५० लाख पाउन्ड तोेकेको छ। बार्सिलोना अघिल्लो समरमै नेमारलाई फर्काउन चाहन्थ्यो। त्यतिबेला पीएसजीले नेमारको मूल्य १८ करोड ६० लाख पाउन्ड राखेकाले बार्सिलोना पछि हटेको थियो। नेमारलाई बार्सिलोना फर्काउन कप्तान लियोनल मेसीले पनि जोड गर्दै आएका थिए। मेसी नेमारलाई जसरी पनि बार्सिलोना फर्काउन चाहन्छन्। नेमार सन् २०१७ मा २२ करोड २० लाख पाउन्डमा बार्सिलोनाबाट पीएसजी पुगेका थिए। यद्यपि उनी पीएसजीमा त्यति रम्न नसकेको समाचार पटकपटक बाहिरिएको थियो। त्योभन्दा बढी उनी पटकपटक चोटको समस्याले पिरोलिएका थिए। नेमार घाइते भएपछि उनी पीएसजीका समर्थक माझ आलोचित पनि बनेका थिए। गत सिजन पीएसजीका समर्थकले नेमारलाई मैदानमै क्लब छाड्न भन्दै नाराबाजीसमेत गरेका थिए। अर्कोतिर, बार्सिलोनाले ग्रिजम्यानको मूल्य निर्धारण गरेसँगै इङ्लिस प्रिमियर लिग क्लब म्यानचेस्टर र फ्रान्सेली क्लब पीएसजीले उनीप्रति चासो देखाएका छन्। यी दुवै क्लब ग्रिजम्यानलाई भित्र्याउन चाहन्छन्। ग्रिजम्यानले यो सिजन बार्सिलोनाका लागि १४ गोल गरेका छन् गोलका लागि चारवटा पास पनि उपलब्ध गराएका छन्।"
हलिउडका १० सेलिब्रिटीलाई कोरोना,"हलिउड : चीनको वुहानबाट सुरु भएको कोरोना भाइरसले अहिले संसार आतंकित भइरहेको छ। सर्वसाधारणका अलाबा सेलिब्रिटी पनि यसको चपेटामा परेका छन्। संक्रमित सबैलाई आइसोलेसनमा राखिएको छ। हालै टीभी सो होस्ट एन्डी कोहेनलाई कोविड १९ बाट संक्रमित भएको पाइयो। भारतवंशी एक्ट्रेस इन्दिरा बर्मा पनि कोरोनाबाट ग्रस्त छिन्। इन्दिरा बिरामी हुनुभन्दा पहिले एमिलिया क्लार्कसँग काम गरिरहेकी थिइन्। इन्दिराले आफू कोरोना पीडित भएको जानकारी इन्स्टाग्रामबाट दिएकी हुन्। अमेरिकन रेडियो र टीभी होस्ट एन्डीले इन्स्टाग्राममा भिडियो सेयर गरेर आफू पीडित भएको जानकारी गराए। अहिले कोरोनाका कारण टीभी सोको प्रोडक्सन बन्द गरिएको छ। अभिनेता भीओ आर्टिस्ट र निर्माता डेनियल डे किम धेरै ठूला फिल्मको हिस्सा बनिसकेका छन्। उनीहरूले इन्स्टाग्राममा भिडियो सेयर गरेर आफू बिरामी भएको जानकारी दिएका हुन्। अमेरिकनी गायक सार्लेट लरेन्सले इन्स्टाग्राममा कोरोना पोजेटिभ भएको जानकारी दिएका थिए। २६ वर्षकी रसेल म्याथ्युज ह्याप्पी डेथ डे र ह्याप्पी डेथ डे टु यु मा देखिएकी थिइन्। रसेलले पनि इन्स्टा स्टोरीमा संक्रमणको जानकारी दिएकी हुन्। क्रिस्टोफर हिब्जुले इन्स्टाग्राममा तस्बिर पोस्ट गरेर कोरोना संक्रमणका जानकारी दिएका थिए। उनले आफ्नो पोस्टमा फ्यानलाई सावधानी अपनाउन आग्रह गरेका छन्। अभिनेता, निर्देशक, डीजे, र्यापर तथा गायक इदरिस अकुना एल्बाले भिडियो म्यासेज सेयर गर्दै आफ्नो बिरामीको जानकारी दिए। अहिले उनी आइसोलेसनमा छन्। ४० वर्षीया फ्रेन्च अभिनेत्री ओल्गा कुरिलेन्कोले इन्स्टाग्राममा क्वारेनटाइनको फोटो सेयर गरेर बिरामी भएको बताएकी छन्। साथै उनले सबै फ्यानलाई कोरोनालाई गम्भीरतापूर्वक लिन सल्लाह दिएकी छन्। अभिनेत्री, निर्माता, गायिका रिटा विल्सन पनि कोरोनाको चपेटामा छिन्। रिटाले पनि टमसँग सोसल मिडियामार्फत संक्रमित भएको खबर दिएकी थिइन्। मिडिया रिपोर्टअनुसार रिटासँगको भेटपछि अस्ट्रेलियन पत्रकार रिचर्ड विल्किन्स पनि गम्भीर बिरामी भएका छन्। हलिउडका अभिनेता टम ह्याक्स कोरोनाबाट संक्रमित हुने पहिलो सेलिब्रिटी हुन्। उनले ११ मार्चमा सोसल मिडियामार्फत कोरोना पीडित भएको जानकारी गराएका थिए। यसका साथै ८६ वर्षीय जज लिजेन्ड मनु दिबान्गु पनि कोरोना भाइरसको उपचार गर्न अस्पताल भर्ना भएका छन्। तान्जानियाका र्यापर म्वाना एफएले पनि १९ मार्चमा कोरोना संक्रमित भएको जानकारी दिए। एजेन्सी"
जुनुको जुत्ता अन्तर्राष्ट्रिय महोत्सवमा,"काठमाडौं : विश्वकै प्रतिष्ठित र पुरानो अन्तर्राष्ट्रिय चलचित्र महोत्सव इन्टरनेसनल सर्ट फिल्म फेस्टिभल ओवरहउसेन को ६६औं संस्करणमा नेपाली फिल्म पनि छनोटमा परेको छ। केदार श्रेष्ठ निर्देशित सर्ट फिल्म जुनुको जुत्ता ओवरहउसेनको २०२० को संस्करणमा छनोट भएको हो। विश्वभरबाट आवेदन गरेका ६५ सयभन्दा बढी फिल्मबाट उत्कृष्ट एक सय फिल्म छनोट हुँदा एसियाबाट १९ फिल्म छनोटमा परेका छन्। नेपालका चलचित्र महोत्सवमा पुरस्कृत भइसकेको फिल्म जुनुको जुत्ता छनोट उक्त महोत्सवका लागि छनोट भएको हो। सन् १९५४ देखि जर्मनीमा आयोजना हुँदै आएको इन्टरनेसनल सर्ट फिल्म फेस्टिभल ओवरहउसेनमा अन्तर्राष्ट्रिय प्रतिस्पर्धामा एक सय फिल्म छनोट गरिन्छ। जुनुको जुत्ता अन्तर्राष्ट्रिय प्रतिस्पर्धाको चिल्ड्रेन्स एन्ड युथ फिल्म कम्पिटिसन विधाअन्तर्गत छनोट भएको हो। फेस्टिभल ओवरहउसेनलाई सर्ट फिल्मको सबैभन्दा सम्मानित र विशिष्ट महोत्सवका रूपमा लिइन्छ। यो महोत्सवका लागि हरेक वर्ष करिब सात हजार फिल्मको आवेदन पर्ने गरेको छ। छनोट भएको सय फिल्म, जर्मनी प्रतिस्पर्धा, विशेष प्रदर्शन तथा अन्य विविध विधामा गरी करिब पाँच सय फिल्मको प्रदर्शन गरिन्छ। महोत्सवमा एक हजार एक सयभन्दा बढी अन्तर्राष्ट्रिय फिल्म मेकरको जमघट हुन्छ। सिंगापुर फेस्टिभलमा पनि त्यस्तै अर्को महोत्सव सिंगापुर इन्टरनेसनल चिल्ड्रेन्स फिल्म फेस्टिभल२०२० मा पनि जुनुको जुत्ता छनोट भएको छ। बिग आइज बिग माइन्डस् नामले चिनिने यस फेस्टिभलको दसौं संस्करणमा जुनुको जुत्ता लाइभएक्सन सर्ट फिल्म विधाअन्तर्गत छनोट भएको हो। बिग आइज बिग माइन्डस् : सिंगापुर इन्टरनेसनल चिल्ड्रेन्स फिल्म फेस्टिभल बालबालिकाप्रति समर्पित सिंगापुरको पहिलो र एकमात्र चलचित्र महोत्सव हो। यस महोत्सवमा बालबालिकालाई शिक्षित तथा समृद्ध बनाउन र जीवनप्रति प्रेरित गर्न संसारभरका विविध र कल्पनाशील चलचित्रको प्रदर्शन र प्रतिस्पर्धा गरिन्छ। केहो जुनुको जुत्ता जुनुको जुत्ता जुत्ता चप्पल उल्टो लगाउने सानी नानीको कथा हो। आफ्ना वरिपरिका आमा, शिक्षकलगायत ठूलाठालुले भन्ने गरेका कथित सुल्टो नलगाउँदा पाएको नमिठो गालीपछि उनले जुत्ता उल्टो नलगाउन गरेको उपायको खोजी फिल्ममा प्रस्तुत छ। फिल्मले काठमाडौं अन्तर्राष्ट्रिय पर्वतीय चलचित्र महोत्सव २०१९ मा नेपाल पनोरमा अन्तर्गत बेस्ट फिक्सन अवार्ड जितेको थियो भने गत माघमा भएको नेपाल अन्तर्राष्ट्रिय चलचित्र महोत्सव २०२० मा स्पेसल जुरी मेन्सन अवार्ड लिएको थियो। ह्यापी ह्युज प्रोडक्सन, थिएटर मल र थिएटर सेन्टर फर चिल्ड्रेन नेपालको संयुक्त निर्माण रहेको जुनुको जुत्तालाई यशु श्रेष्ठको कथाबाट प्रभावित भएर निर्देशक श्रेष्ठ स्वयंले लेखेका हुन्। विभु पौडेल प्रोड्युसर रहेको फिल्ममा सरुन मानन्धरको सिनेमाटोग्राफी छ। विप्लपराज पोखरेल सम्पादित फिल्मको कार्यकारी निर्माता मधुसूदन रिमाल, सुशीला अधिकारी, सन्तोषी श्रेष्ठ र बद्री श्रेष्ठ हुन्। फिल्ममा सोलुखुम्बुकी पाँच वर्षीया हिस्सी लामा, याङ्जी लामा शेर्पा, पासाङ ल्हमु लामालगायतको अभिनय छ। निर्देशक श्रेष्ठ भन्छन्, रंगकर्ममा र लेखनमा रमाइरहेको बेला फिल्मबाट कथा भन्ने प्रयास मैले यसै फिल्मबाट गरेको हुँ। साना नानीको सम्मानार्थ यो कथा छानेको थिएँ। अहिले यही कथा विश्वप्रसिद्ध र सम्मानित महोत्सवमा छनोट हुँदै पछिल्लो समय नेपाली फिल्मले अन्तर्राष्ट्रिय जगत्मा पारिरहेको प्रभावमा आफू पनि सम्मिलित हुन पाउँदा अत्यन्तै खुसी छु। जुनुको जुत्ता ६६औं इन्टरनेसनल फिल्म फेस्टिभल ओबरहउसेनमा छानिनु हाम्रो लागि निकै गौरवको कुरा हो, निर्माता पौडेलले भने, नेपालमा जुन पद्धतिद्वारा बालबालिकालाई ज्ञान दिइन्छ, त्यो सबैको अनुकूल नहुन सक्छ, कोही आफ्नै तरिकाबाट पनि सिक्न सक्छन्। यो कथा विश्वभरिबाट आउने दर्शकसामु देखाउने पाउँदा निकै खुसी छौं। आउँदो मे १३ देखि १८ सम्म हुने ६६ औं फेस्टिभल ओवरहउसेन२०२० को निर्धारित मिति विश्वभर महाभारीका रूपमा फैलिएको कोरोना भइरसका कारण हाललाई स्थगित गरिएको छ। ओवरहउसेनले अनलाइनमार्फत फेस्टिभल आयोजना गर्ने वा अर्को मिति तय गर्ने विषयमा निर्णय लिँदैछ। सिंगापुर फेस्टिभलले भने आफ्नो निर्धारित मिति जुन महिनालाई हालसम्म कायम राखेको छ।"
साउदीमा कर्फ्यू : उल्लंघन गरे १० हजार रियल जरिवाना र जेल,"रियाद : साउदी सरकारले कोरोना भाइरस नियन्त्रणका लागि सोमबारबाट २१ दिनका लागि बेलुका ७ बजेदेखि बिहान ६ बजेसम्मका लागि कर्फ्यू लगाएको छ। यस अबधिमा कसैले यसको उल्लंघन गरेमा १०,००० रियल जरिवाना तोक्नुकासाथै पुन उल्लघंन गर्नेलाई जरिवाना सहित २० दिन जेल चलान गर्ने निर्णय गरेको छ। अहिलेसम्म साउदी अरेबियामा कोरोना भाइरसबाट ५६२ जना संक्रमित भएका छन् । कसैको मृत्य भने भएको छैन्। साउदी सरकारको यस्तो आदेशपछि नेपाली राजदुतावासले सबै नेपालीलाई यस नियमको पालना गरी सर्तकता अपनाउन आग्रह गरेको छ। साउदी अबरका लागि नेपाली महामहिम राजदूत डा महेन्द्रप्रसाद राजपूत सिंहले साउदी सरकारले लगाएको कर्फ्युलाई सहनशिलताकासाथ यस समय बाहिर हिँडडुल नगरी निवासमै रहन सुझाव दिएका छन्। हालसम्म साउदीमा रहेका कुनैपनि नेपालीलाई कोरोना संक्रमण नदेखिएको दूतावासले जनाएको छ। साउदीमा कार्यरत कुनै नेपालीलाई समस्या नहोस भन्दै नेपाली राजदुतावासले कुटनैतिक रूपमा छलफल गरिरहेको र राजदुतावासको पेज (   ) बाट समेत आवश्यक जानकारी दिइरहेको दूतावासले जनाएको छ। अनावश्यक रूपमा भ्रमित सूचनाहरू नफैलाउन रयस रोग सम्बन्धी कुनै समस्या परेमा राजदुतावासको नम्बर ९६६०११४६१११०८ वा हटलाईन नम्बर ९६६५५९३८९६०० मा सम्पर्क गरी आवश्यक सल्लाह सुझाव र सहयोग लिन दूतावासले आग्रह गरेको छ। यस भाइरसको लक्षण देखिएमा साउदी सरकारको    को टेलिफोन ९३६ मा फोन गरी आवश्यक सल्लाह, सुझाव र परामर्श लिन अनुरोध गरेको छ।दूतावासले अनुरोध गरेको छ।"
नेपालीको निगरानी गर्न दूतावासलाई निर्देशन,"काठमाडौं : विदेशका नेपालीमा कोभिड१९ संक्रमण देखिन थालेपछि सरकारले नेपाली दूतावासलाई उनीहरूको उपचारमा ध्यान दिन निर्देशन दिएको छ। त्यहाँको सरकारसँग समन्वय गरी तत्काल उचित उपचारको व्यवस्थापनमा लाग्न पनि दूतावासहरूलाई भनिएको परराष्ट्र मन्त्रालयले जनाएको छ। अमेरिकामा दुई, पोर्चुगलमा तीन, बहराइनमा तीन र यूएईमा दुई नेपालीमा संक्रमण देखिएको छ। राजदूतावासलाई सम्बन्धित सरकार, रोजगारदाता र नेपाली समुदायसँग निरन्तर सम्पर्कमा रहन, आवश्यक सबै सहयोग पुर्याउन र स्थितिको आकलन गर्न निर्देशन दिइएको छ, परराष्ट्रमन्त्री प्रदीप ज्ञवालीले भने। सरकारले यसअघि आफ्ना नागरिकलाई सुरक्षित बनाउन र जानकारीमूलक सन्देश प्रवाह गर्न भनेको थियो। पोर्चुगल हेर्ने फ्रान्सस्थित नेपाली दूतावास र अमेरिकाको वासिङटन डीसीस्थित नेपाली दूतावासलाई संक्रमितको उपचारमा समन्वय गर्न निर्देशन दिइएको परराष्ट्र अधिकारीले जानकारी दिए। नेपाली दूतावासले गैरआवासीय नेपाली संघका प्रतिनिधि र अन्य विभिन्न सञ्जालमार्फत पनि नेपालीको अवस्था बुझिरहेको छ। स्पेनस्थित नेपाली दूतावास, इटाली हेर्ने जेनेभास्थित नेपाली नियोगलाई सरकारले त्यहाँको नेपालीको अवस्थाबारे दैनिक जानकारी मागेको परराष्ट्र अधिकारीको भनाइ छ। बेलायतमा एक नेपालीको निधन कोभिड१९ बाट भएनभएको विषयमा पनि छलफल भइरहेको ती अधिकारीले बताए। परराष्ट्रसचिव शंकरदास वैरागीले सबै दूतावाससँग मन्त्रालय नियमित सम्पर्कमा रहेको र त्यहाँका नेपालीको अवस्थाबारे जानकारी लिइरहेको बताए। हामीले त्यहाँका आफ्ना नागरिकलाई कुनै प्रकारको कमजोरी हुन नपाओस् भनेर दूतावासलाई समन्वय गर्न भनेका छौं, उनले भने, दूतावासले पनि दैनिक आफ्ना सूचना यता पठाइरहेका छन्। दूतावासले गैरआवासीय नेपाली र त्यहाँको विदेशी समन्वय डेस्कसँग सहकार्य गरिरहेका छन्। उनका अनुसार सबै राजदूत सम्बन्धित मुलुकमै रहेर त्यहाँको सरकारसँग सहकार्य गरिरहेका छन्। जापानको राजदूत छुट्टीमा हुनुहुन्छ भने दक्षिण कोरिया, दक्षिण अफ्रिकामा केही समयदेखि कार्यवाहकले चलाइरहनुभएको छ, उनले भने। चीनबाट लीलामणि पौड्याल फर्किसकेकाले त्यहाँ पनि कार्यवाहक राजदूतले नै सबै कार्य गरिरहेका छन्। पोर्चुगलको फारोस्थित क्वारेन्टाइनमा बसेका नेपालीलाई आवश्यक सहयोग गर्न सरकारले निर्देशन दिएको छ। राजदूत दीपक अधिकारीले पनि उनीहरूको अवस्थाबारे आफूले फोनमार्फत जानकारी लिइरहेको, त्यहाँका अवैतनिक नेपाली दूतावासलाई निर्देशन दिएको बताए। क्वारेन्टाइनमा ४९ नेपाली रहेको पुष्टि भएको छ। नेपालीलाई आवश्यक सहयोग जुटाउन कुनै कसर बाँकी नराख्ने दूतावासले जनाइसकेको छ। जेनेभास्थित नियोग प्रमुख मणि भट्टराईले आफू लगातार नेपालीसँग सम्पर्कमा रहेको र समस्या परेकालाई समाधानको बाटो सुझाउँदै आएको जानकारी दिए। त्यहाँका नेपालीमा कोभिड१९ कोे संक्रमण देखिएको छैन। व्यवसाय बन्द भएपछि खानालाई समस्या परेपछि खाद्यान्न आपूर्ति मिलाउनेलगायतको व्यवस्था मिलाउन राजदूतहरू क्रियाशील छन्। राजदूतावासले कोरोना फैलिएको मुलुकमा त्यहाँको सरकारको सूचनालाई सर्वोपरी ठानेर सुरक्षित हुन र घरबाट बाहिर ननिस्कन आग्रह गरेका छन्। संक्रमण फैलिएपछि विभिन्न मुलुकमा रहेका नेपाली दूतावासले बिरामीको उपचार र क्वारेन्टाइनका नेपालीको खानपान, जाँच र सुरक्षामा आवश्यक ध्यान पुर्याइदिन सम्बन्धित निकायलाई पत्राचार गरेका छन्। ईयूका लागि नेपाली राजदूत लोकबहादुर थापाले पनि नेपालीसँग सम्पर्कमा रहेर काम गरिरहेको जानकारी दिए। घरभित्रै बसेका नेपालीसँग सम्पर्क गरी अवस्था बुझ्ने काम भइरहेको छ, उनले भने। स्पेनका नियोग उपप्रमुख हरिहरकान्त पौडेलले सबैलाई सतर्क रहेर निर्देशन फलो गर्न आग्रह गरिएको बताए। भने, घरमा बसेर काम गरिरहेका छौं। स्पेनकै जस्तै अवस्था अस्ट्रेलिया, बेलायत, जर्मनी तथा डेनमार्कमा पनि छ। नेपाली समुदायमा आइपर्ने स्वास्थ्य समस्या तथा आकस्मिक विपत्मा सहयोग र परामर्शका लागि हरेक मुलुकका दूतावासले २४ सै घण्टा सम्पर्कका लागि फोन नम्बरहरू सार्वजनिक गरेका छन्। कतिपय मुलुकमा सरकारले आपत्कालीन घोषणा गरिसकेका छन्। खाडी मुलुकमा रहेका राजदूत पनि बहुसंख्यक नेपालीको सम्पर्कमा छन्। खाडीमा रहेका नेपालीले सरकारको निर्देशन नमान्दा समस्या आएकाले त्यहाँको सरकारले तोकेको स्थानमा बस्न र काम गर्न आग्रह गरिएको दूतावासले जानाएको छ। दूतावासहरूले आफ्ना नागरिकलाई हात धुन, नजिक नजान र धेरै नडराउन सुझाइरहेका छन्। कतारबाट नेपाली फर्काइएको विषयमा दूतावासले चासो दिँदै बुझेको थियो। साइप्रसका नेपाली पनि समस्यामा रहेको भन्दै बुझ्न इजरायलस्थित नेपाली दूतावासलाई निर्देशन दिइएको छ। साइप्रसमा नेपाली गैरभिसामा पनि बस्छन्। छिमेकी भारतमा रहेको दूतावासले पनि सीमा समन्वयदेखि समस्यामा परेका नेपालीलाई सम्पर्क र समन्वय गर्न निर्देशन दिएको छ। जापानका लागि राजदूत राणा काठमाडौंमा जापानका लागि नेपाली राजदूत प्रतिभा राणा तीन सातादेखि काठमाडौंमा छिन्। व्यक्तिगत काममा काठमाडौं आएकी उनी जापान नफर्की यतै बसेकी हुन्। उनले परराष्ट्र मन्त्रालयलाई आफू अस्वस्थ भएको कारण जापान फर्किन ढिलाइ भएको जानकारी दिएको परराष्ट्र अधिकारीले बताए। जापानमा पनि संकट बढ्दै गएको छ। नेपाली त्रसित रहेको अवस्थामा राजदूतै नभएको भन्दै नेपालीले गुनासो गरिरहेका छन्। दक्षिण कोरियामा कार्यवाहकले समन्वय गर्न समस्या भइरहेको छ। परराष्ट्रसचिव वैरागीले जापानका लागि नेपाली राजदूत अस्वस्थ भएकाले काठमाडौंमा रहेको जानकारी दिए। खाडीका नेपालीबारे भिडियो कन्फरेन्स खाडीका नेपाली कामदारको अवस्थाबारे त्यहाँका राजदूतसँग परराष्ट्र र श्रममन्त्रीले संयुक्त रूपमा भिडियो कन्फरेन्स गरी पछिल्लो अवस्थाबारे जानकारी लिएका छन्। नेपाली अधिक रहेको क्षेत्रमा कोभिड१९ मा अपनाउनुपर्ने सुरक्षा उपायबारे छलफल भएको हो। परराष्ट्रमन्त्री प्रदीप ज्ञवाली र श्रम, रोजगार तथा सामाजिक सुरक्षामन्त्री रामेश्वर राय यादवसँग खाडी क्षेत्रका सबै राजदूतले सोमबार छलफल गरेको परराष्ट्र मन्त्रालयले जनाएको छ। उनीहरूले त्यहाँ रहेका नेपालीको दैनिकी कसरी अघि बढेको छ, उनीहरूलाई आएको समस्याबारे अग्रसर भएर समाधानतर्फ लाग्न मन्त्रीद्वयले सुझाएका छन्। भिडियो कन्फरेन्समा साउदी अरेबिया, यूएई, कतार, ओमान, इजिप्ट, बहराइन, इजरायलका राजदूत र दक्षिण आफ्रिकाका कार्यवाहक राजदूत सहभागी भएका थिए। दक्षिण अफ्रिकामा लामो समयदेखि राजदूत नियुक्त भएको छैन। खाडीको पछिल्लो अवस्था, कोभिड१९ को फैलिँदो त्रास र नियन्त्रणका लागि गरेको पहलबारे छलफल भएको थियो। ती मुलुकले नेपाली कामदारलाई गरेको व्यवस्था र नेपालीको धारणालगायत विषयमा छलफल भएको थियो। नेपाली नियोगले चालेका कदम तथा भविष्यमा अवलम्बन गर्नुपर्ने उपायबारे पनि छलफल भएको थियो।"
सैनिक फौज ब्यारेकमै,"काठमाडौं : जंगीअड्डाले कोरोना भाइरस संक्रमणबाट जोगिन सैनिक फौजलाई ब्यारेकभित्र लकडाउन गरेको छ। अत्यावश्यक कामबाहेक सैनिक फौज बाहिर निस्किँदैनन्। फौजीले खटिएको स्थानमा ड्युटी गरिरहेका छन्। कोरोना संक्रमण रोकथामका लागि फौजलाई खटिएको स्थानमै लकडाउन गरिएको हो। सैनिक प्रवक्ता विज्ञानदेव पाण्डेले कोरोना संक्रमणबाट जोगिन फौजलाई ब्यारेकभित्रै लकडाउन गरिएको बताए। कोरोना भाइरसको संक्रमणबाट जोगिन अधिकतम सतर्कता अपनाएका छौं, प्रवक्ता पाण्डेले अन्नपूर्णसँग भने, चिकित्सक टोलीलाई तैनाथी अवस्थामा राखेका छौं। जंगीअड्डाले चिकित्सकको टोली तयारी अवस्थामा राखेको छ। उनीहरूलाई आवश्यकताअनुसार अन्य सरकारी टोलीसँग समन्वय गरी खटाउने तयारी छ। जंगीअड्डाभित्र आधा सैनिक अधिकारी लकडाउन छन् भने बाँकी घरबाट काम गरिरहेका छन्। मुलुकभरका ब्यारेकभित्र रहेका सैनिक अधिकारीलाई बाहिर जान बन्देज लगाइएको छ। सर्वसाधारणलाई सैनिक ब्यारेकभित्र पस्न निषेध गरिएको छ। अत्यावश्यकबाहेक सैनिक अधिकारीको बिदा कटौती गरिएको छ। ब्यारेक हाताभित्रका वासस्थानमा खाटको दुरी कम्तीमा एक मिटर राख्ने व्यवस्था मिलाइएको छ। अनावश्यक भेटघाट र गतिविधि निषेध गरिएको छ। ब्यारेकबाहिर हुने सबै तालिम बन्द गरिएको छ। बिदा सकाएर फर्किएकाहरूलाई १४ दिन क्वारेन्टाइमा राखिनेछ। क्वारेन्टाइन बसेपछि मात्र उनीहरू अन्य फौजसँग मिसिनेछन्। जंगीअड्डाले भीड नहोस् भनेर झन्डै आधाजसो फौजलाई घरबाट काम गर्न भनेको छ। सेनाले कोरोना रोकथाम र सम्भावित महामारी रोक्न चिकित्सकसहितको टोली गठन गरेको छ। जंगीअड्डाले कोरोनाको जोखिम न्यूनीकरण गर्न सैनिक चिकित्सकसहित रथी तथा अन्य अधिकृतसहितको विशिष्ट टोली गठन गरेको हो। सेनाको यो टोलीले अन्य सरकारी निकायसँग समन्वय गर्नेछ। संक्रमण देखिए अन्य सरकारी निकायसँगको समन्वयमा सैनिक चिकित्सकको उक्त टोली फिल्डमा उत्रिनेछ। नेपाली सेनाका पृतनाहरूले मुलुकभर आइसोलेसन वार्ड र क्वारेन्टाइनस्थल बनाएका छन्। पूर्वी पृतनाले १ सय ५४ बेडको आइसोलेसन वार्ड र ४ सय ४० बेडको क्वारेन्टाइनस्थल बनाएको छ। मध्य पूर्वी पृतनाले १ सय ९ आइसोलेन वार्ड र २ सय १ क्वारेन्टाइनस्थल बनाएको छ। मध्य पृतनाले १ सय ८७ बेडको आइसोलेसन वार्ड र ३ सय ५८ बेडको क्वारेन्टाइनस्थल बनाएको छ। पश्चिम पृतनाले ६४ बेडको आइसोलेसन वार्ड र ५९ बेडको क्वारेन्टाइनस्थल, मध्यपश्चिम पृतनाले १ सय २५ बेड क्षमताको आइसोलेसन वार्ड र २ सय ४१ बेडको क्वारेन्टाइन, उत्तरपश्चिम पृतनाले ७७ बेडको आइसोलेसन वार्ड र २ सय ६० बेडको क्वारेन्टाइन बनाएका छन्। सुदुरपश्चिम पृतनाले १३ बेडको आइसोलेसन र ५२ बेडको क्वारेन्टाइन बनाएको सेनाले जनाएको छ। उपत्यका पृतनाले ७० वटा बेडको आइसोलेसन वार्ड बनाएको छ। सेनाले मातहतलाई कोरोना रोकथाम र नियन्त्रणबारे विभिन्न युनिटमा प्रशिक्षणका कार्यक्रम सञ्चालन गरिरहेको छ। सरकारले सीमा क्षेत्रमा स्थापना गरेको हेल्थ डेस्क र चिकित्सकको सुरक्षाका लागि सैनिक टोली परिचालित छ। प्रदेश सरकारसँगको समन्वयमा सेनाले सातै प्रदेशमा क्वारेन्टाइन र आइसोलेसन वार्ड तयार पारेको हो। कोरोना भाइरसको रोकथाम तथा न्यूनीकरणका लागि राष्ट्रिय सेवा दलबाट तालिम लिएका विद्यार्थीलाई सचेतना फैलाउन स्वयंसेवकका रूपमा परिचालन गरेको छ। सेनाले पर्सनल प्रोटेक्टिभ इक्युपमेन्ट (पीपीई), मास्क, पञ्जा, स्यानिटाइजर उत्पादन सुरु गरेको छ। सेनाले मातहतलाई पञ्जा, स्यानिटाइजर उपलब्ध गराएको छ। उसले आवश्यकताबाहेकका विभिन्न समारोह, कार्यक्रम, दैनिक हुने पिटी परेडमा पनि उच्च सतर्कता अपनाएको छ। विशेष परिस्थिति र आवश्यकताअनुसार जंगीअड्डाले मातहतलाई बिदामा छाड्ने व्यवस्था मिलाएको छ। कोरोना संक्रमण रोकथाम र नियन्त्रणका लागि संक्रमितको उपचार गर्न सदैव तयार रहेको नेपाली सेनाले जनाएको छ।"
