शीर्षक,विवरण
अस्ट्रेलियाबाट आएका दुई नेपालीलाई विमानबाट ओर्लिन दिइएन,काठमाडौं : इतिहाद एयरबाट नेपाल आएका दुई जना नेपाली त्रिभुवन अन्तराष्ट्रिय विमानस्थलमा अड्किएका छन्। सोमबार दिउँसो इवाइ २९१ कल साइनको इतिहाद एयरबाट नेपाल आएका उनीहरुलाई विमानबाट ओर्लिन दिइएको छैन्। केही समयअघि मात्रै दुई नेपाली आबुधाबी हुँदै अस्ट्रेलिया गएका थिए। अस्ट्रेलियाले उनीहरुलाई नेपाल फर्काएको थियो। दिउँसो ३:५० मा विमानस्थलमा ल्याण्ड गरेको उक्त विमान दिउँसो ४:५० बजे उड्नुपर्ने विमानस्थल स्रोतले जानकारी दियो। खाली आउनुपर्ने उक्त विमानले दुई जना नेपाली लिएर आएको थियो।
सच्याइएको,यो लिंकको समाचार असावधानीवश् प्रकाशन भएकाले हटाइएको छ । यसबाट पाठकमा पर्न गएको असुविधाप्रति हामी क्षमाप्रार्थी छौँ ।  स
"कोरोना रोकथाम, नियन्त्रण तथा उपचार कोष : कसको कति सहयोग ?","काठमाडौं : सरकारले स्थापना गरेको कोरोना रोकथाम, नियन्त्रण तथा उपचार कोषमा विभिन्न व्यक्ति तथा संघसंस्थाले रकम सहयोग गर्ने घोषणा गरेका छन्। सरकारको नाममा सिंहदरबारमा १९६०००००११०१ नम्बर खाता रहेको छ । मन्त्रिपरिषद्को आइतबार बसेको बैठकले सो कोष खडा गर्ने निर्णय गरेको थियो।सो कोषमा मन्त्रीहरुले एक महिनाको तलब बराबरको रकम राख्ने निर्णय गरिसकेका छन्। कोषमा विभिन्न व्यक्ति र संघसंस्थाले स्वेच्छिकरुपमा सहयोगको घोषणा गरिरहेका छन्। राष्ट्रपति विद्यादेवी भण्डारीले २ महिनाको तलब राहतको रुपमा दिने घोषणा गरेकी छन् । उपराष्ट्रपति नन्दबहादुर पुनमगरले पनि एक महिनाको पारिश्रमिक दिने भएका छन्। यस्तै प्रधानमन्त्री तथा संघीय सरकारका मन्त्रीहरुले एक एक महिनाको पारिश्रमिक दिने बताएका छन्। यस्तै प्रतिनिधिसभाका सभामुख अग्नि सापकोटाले एक महिनाको पारिश्रमिक दिने घोषणा गरेका छन्। राष्ट्रियसभाका अध्यक्ष गणेश तिमल्सिनाले पनि एक महिनाको पारिश्रमिक दिने बताएका छन्। राहत कोषमा भौतिक पूर्वाधार तथा यातायात मन्त्रालय अन्र्तगतको निर्माण व्यवसाय विकास परिषद्ले १ करोड दिने घोषणा गरेको छ। वसन्त चौधरी फाउन्डेसन र नर्भिक अस्पतालले ५० लाख नगद र ५० लाख बराबरको आवश्यक औषधिसहित सम्बन्धी सामाग्री गरी कुल १ करोडको सहयोग गर्ने जनाएको छ। भक्तपुरका प्रतिनिधिसभा सांसद महेश वस्नेतले एक महिनाको पारिश्रमिक दिने घोषणा गरेका छन्। यस्तै, राष्ट्रपति विद्यादेवी भण्डारीको सचिवालयका माधव शर्मा, लालबाबुप्रसाद यादव, नेत्रबहादुर थापा, लक्ष्मी कार्की, स्वकीय सचिवालयतर्फका प्रमुख स्वकीय सचिव डा भेषराज अधिकारीसहित सोमकुमार राई, शिव भट्टराई, खेमचन्द्र ढकाल, जिबच्छ साह, हिरामणि आचार्य र दीपा शर्माले एक एक महिनाको पारिश्रमिक दिने भएका छन्। यस्तै उक्त कोषमा प्रधानमन्त्रीको नीजि सचिवालयका ७ जना, प्रधानमन्त्रीका मुख्य सल्लाहकार विष्णु रिमाल, विदेश मामिला सल्लाहकार डाराजन भट्टराई, प्रेस सल्लाहकार सूर्य थापा, आर्थिक विकास मामिला सल्लाहकार लालशंकर घिमिरे, प्रमुख स्वकीय सचिव इन्द्र भण्डारी, स्वकीय सचिव राजेश बज्राचार्य र आइटी विज्ञ अस्गर अलीले एक एक महिनाको पारिश्रमिक दिने भएका छन्। प्रधानमन्त्रीको नीजि सचिवालयकै ४ जना ९विकास पूर्वाधार विज्ञ इञ्जिनियर गजेन्द्र थपलिया, सञ्चार विज्ञ रामशरण बजगाईँ र स्वकीय सहसचिव दिपेन्द्र दाहाल, होमबहादुर थापाको आधा आधा महिनाको पारिश्रमिक दिने घोषणा गरेका छन्। यस्तै कोषमा गैह आवसीय नेपाली संघ एनआरएन द्धारा १ करोड रकम सहयोगको घोषणा गरेको छ। कोषमा ग्लोबल आइएमई बैंकले १ करोड सहयोग गर्ने भएको छ।"
भोलि बिहान ६ बजेदेखि 'लक डाउन',"काठमाडौँ : कोरोना भाइरसको महामारी नियन्त्रणका लागि भोलि मंगलबार बिहान ६ बजेदेखि 'लक डाउन' गरिने भएको छ । नोबेल कोरोना नियन्त्रण गर्न ईश्वर पोखरेलको संयोजकत्वमा बनेको उच्चस्तरीय समितिको सोमबार साँझ बसेको बैठकले पूर्ण रुपमा लक डाउन गर्ने निर्णय गरेको हो । समितिको निर्णय अनुसार हवाइ, यातायात लगायत सबै क्षेत्र बन्द गर्नुपर्ने छ । स्वास्थ्य क्षेत्र र सुरक्षा निकाय भने खुला रहने बताइएको छ । नेपालमा हालसम्म दुईजनामा कोरोना संक्रमण पुष्टि भएको छ । तीमध्ये एकजना चिनियाँ नागरिक हुन् भने एक नेपाली हुन् । सोमबार दिउँसो मात्रै फ्रान्सबाट फर्किएकी एक युवतीमा संक्रमण भेटिएको पुष्टि भएको हो ।"
कोरोना त्रासः जेलबाट भाग्न खोज्दा २३ कैदीको मृत्यु,"कोलम्बियाः कोरोनाभाइरस संक्रमण फैलिन सक्ने आशंकामा कोलम्बियास्थित एउटा कारागारका बन्दीहरूले भाग्ने प्रयास गरेका छन् । उक्त दङ्गा हुँदा कम्तीमा २३ जनाको ज्यान गएको अधिकारीहरूले बताएका छन्। कोलम्बियाकी न्यायमन्त्री मार्गारिटा काबेलोका अनुसार बोगोटास्थित लामोन्डेलो कारागारमा भएको हिंसामा ८३ जना कैदीबन्दी घाइते भएका छन्। कोरोनाभाइरसको त्रासबीच देशभरि कारागारमा रहेका कैदीबन्दीले फितलो स्वास्थ्यसेवाको विरोध गर्दै आइतवार विरोधप्रदर्शन गरेका थिए। सरकारले त्यसबारे अनुसन्धान गरिरहेको छ। उक्त हिंसामा घाइते भएका ३२ बन्दी र ७ सुरक्षाकर्मीलाई उपचारका लागि अस्पताल लगिएको न्यायमन्त्री काबेलोले जनाएका छन् । दुई सुरक्षाकर्मीको अवस्था चिन्ताजनक रहेको बताइएको छ । उनका अनुसार कोलम्बियाका १३ वटा कारागामा तनाव भएको थियो र त्यति बेला लामोन्डेलो कारागारका सुनियोजित रूपमा हिंसा भड्काइएको थियो। कोरोनाभाइरसको त्रासबीच कारागारभित्र पर्याप्त सरसफाइ नभएको र तिनको अवस्था दयनीय रहेको भन्ने गुनासाबारे मन्त्री काबेलोले भनिन्,सरसफाइको समस्याको कारण कारागारमा हिंसा भएको होइन। अहिलेसम्म कारागारमा रहेका कुनै पनि बन्दी वा कर्मचारीलाई कोरोनाभाइरस संक्रमण भएको छैन। कैदीबन्दीहरू त्यसै उद्दण्ड बनेको बताउँदै उनले हिंसामा संलग्न केही बन्दीविरुद्ध हत्या र सार्वजनिक सम्पत्तिमा क्षति र्पुयाएको अभियोगमा मुद्दा चलाइने बताइन्। हिंसापछि ला मोडेलो कारागारबाहिर कैदीका आफन्तको भिड लागेको थियो। उनीहरूका अनुसार त्यहाँ सुरक्षाकर्मीहरू आइपुगेपछि गोली चलेको आवाज सुनिएको थियो। सामाजिक सञ्जालमा आएका भिडियोमा बन्दीहरूले बिछ्यौनामा आगो लगाइरहेको दृश्य देखिन्छ । कोलम्बियाका १३२ वटा कारागारमा कुल ८१ हजार बन्दी राख्ने क्षमता छ । तर तिनमा १ लाख २१ हजार बन्दी भएको सरकारी तथ्यांक छ। कोलम्बियामा अहिलेसम्म २३१ जनामा कोरोनाभाइरस संक्रमण पाइएको छ । तीमध्ये दुई जनाको मृत्यु भइसकेको छ । त्यहाँ मगंलवारदेखि १९ दिनसम्म देशव्यापी क्वारेन्टाइनको नियम लगाउन लागिएको छ। ७० वर्ष उमेर काटेका सबैलाई मे महिनाको अन्त्यसम्म घरभित्रै बस्ने सल्लाह दिइएको छ ।"
"कृपया, यस्तो जात्रा बन्द गर्नुस्","काठमाडौं : स्वास्थ्यमन्त्री भानुभक्त ढकालले सोमबार आयोजना गरेको पत्रकार सम्मेलनको सूचना भन्दा पनि त्यसको दृश्यले सामाजिक संजाल बढी तरंगित भएको छ। सरकारले अनौपचारिक 'लक डाउन' गरेर भीडभाड बन्द गर्न अपिल गरिरहेका बेला स्वास्थ्यमन्त्रीले पत्रकार भेला गरेर त्यसको घोर उलंघन गरेका छन्। २५ जनाभन्दा बढी भेला हुन प्रतिबन्ध लगाउने सरकारका स्वास्थ्यमन्त्रीले डाकेको पत्रकार सम्मेलनमा सरकारी अधिकारी र संचारकर्मी गरेर सयभन्दा बढीको सहभागिता थियो। साँघुरो कक्षमा खचाखच भरिएको उक्त कार्यक्रम स्वास्थ्यमन्त्री, राज्यमन्त्रीलगायतका अधिकांश सहभागीले मास्कसमेत लगाएका छैनन्। संक्रमणबाट जोगिन कम्तीमा एक मिटरको सामाजिक दुरी कायम गर्नुपर्ने सामान्य सावधानीसमेत उलंघन भएको छ। मन्त्रीसहितका अधिकारी तथा संचारकर्मी आपसमा जोडिएर बसेका छन्। पत्रकार सम्मेलनमा उपस्थित सरकारी अधिकारीको हाउभाउ र त्यहाँको माहोल हेर्दा लाग्थ्यो, उनीहरु सरकारको ठूलै उपलब्धी मिडियालाई बताउन लागिरहेका छन्। कोरोना संक्रमणबारे सरकारले तत्काल आधिकारिक सूचना दिनु राम्रो अभ्यास हो। तर यस्तो जात्रा आवश्यक थिएन। केही निश्चित अधिकारी बसेर त्यसलाई मन्त्रालयको पेज वा अरु माध्यमबाट लाइभ गर्न सकिन्थ्यो । अर्को विकल्प प्रेस विज्ञप्ती नै जारी गरेको भए पनि पर्याप्त हुन्थ्यो । यस्तो संकटका बेला पनि मिडियामा अनुहार देखाउने र छपाउने प्रयास र सस्तो प्रतिस्पर्धा आवश्यक थिएन। स्वास्थ्यमन्त्रीको यो शैली देखेर आम नागरिकसमे अचम्मित भएका छन्। सामाजिक संजालमा यसको चर्को आलोचना भएको छ। अहिलेको डिजिटल युगमा पनि भीडभाड जम्मा गरेर काम देखाउने परम्परागत शैलीले संक्रमणको जोखिम बढाएको छ। सरकारका मन्त्रीको यस्तो शैली र व्यवहार देखेर सर्वसाधारणले के सिक्ने ? सामाजिक संजालमा अहिले थुप्रै प्रश्न र प्रतिक्रियाहरु ओइरिएका छन्। अब अनुहार नै प्रदर्शन गर्ने प्रचारमुखी यस्ता जात्रा बन्द गर्नुपर्छ। मिडियालाई सूचना उपलब्ध गराउने अरु धेरै माध्यम र उपाय छन्। रक्षामन्त्री ईश्वर पोखरेलको नेतृत्वमा बुधबार बसेको कोरोना रोकथाम तथा नियन्त्रण उच्चस्तरीय समन्वय समितिको बैठकको भनेको थियो सांस्कृतिक, सामाजिक र त्यस्तै कार्यमा पार्टी प्यालेस, मठमन्दिर, गुम्बा, मस्जिद, चर्च जस्ता धार्मिक र सार्वजनिक स्थलमा अब २५ जनाभन्दा बढी भेला हुन बन्द गर्ने। त्यसको अनुगमन गृह मन्त्रालय र सँस्कृति तथा पर्यटन नागरिक उड्डयन मन्त्रालयले गर्नेछ। माथि उल्लेखित निर्णय गरेको पाँच दिनपछि स्वास्थ्यमन्त्री भानुभक्त ढकालले नै त्यसको खुलेयाम उल्लघंन गरेका छन्। केहीदिन अघि कोरोना संक्रमण, रोकथाम तथा नियन्त्रण उच्चस्तरीय समन्वय समितिको बैठकपछि संचारकर्मीले जानकारी माग्दा 'घरमा पाहुना छन् आज' भन्दै दौडिएका स्वास्थ्यमन्त्रीको भिडियो समाजिक संजालमा भाइरल भएको थियो।"
प्रधानमन्त्रीका ६ सचिवालय सदस्यले कोषमा एक महिनाको तलब दिने,"काठमाडौं : कोभिड१९ कोरोना भाइरस संक्रमणविरुद्ध सरकारले स्थापना गरेको केन्द्रीय कोषमा प्रधानमन्त्री केपी शर्मा ओलीको सचिवालयका ६ जनाले एक महिनाको पारिश्रमिक दिने भएका छन्। त्यस्तै उक्त कोषमा तीन जनाले भने आधा रकम जम्मा गरिने बताइएको छ। मुख्य सल्लाहकार विष्णु रिमाल, विदेश मामिला सल्लाहकार डा राजन भट्टराई, प्रेस सल्लाहकार सूर्य थापा, आर्थिक विकास मामिला सल्लाहकार लालशंकर घिमिरे, प्रमुख स्वकीय सचिव( इन्द्र भण्डारी र स्वकीय सचिव राजेश बज्राचार्यले एक महिनाको पारिश्रमिक बराबर दिइने प्रधानमन्त्रीको सचिवालयले जनाएको छ। त्यस्तै विकास पूर्वाधार विज्ञ ई गजेन्द्र थपलिया, संचार विज्ञ रामशरण बजगाईं र स्वकीय सहसचिव होमबहादुर थापाले आधा महिनाको पारिश्रमिक बराबर दिइने प्रधानमन्त्रीका प्रेस सल्लाहकार सूर्य थापाले जानकारी दिए।"
नेपाल स्काउटद्वारा ह्यान्ड वासिङ स्टेशन सञ्चालन,"काठमाडौं : कोभिड १९ (कोरोना) भाइरसको संक्रमणबाट जोगाउन नेपाल स्काउटले मुलुकका एक सय भन्दा बढी स्थानमा ह्याण्ड वासिङ स्टेशन (हात हुने ठाउँ) सञ्चालन गरेको छ । स्काउटका अनुसार उपत्यकाभित्र ५० वटा स्थानमा यस्तो स्टेशन राखिएको छ । उपत्यका वाहिर पोखरामा ५, मोरङमा २०, मकवानपुरमा ५ स्थानमा स्टेशन सञ्चालन गरिएको छ । यस्तै चितवनमा ५, काभ्रेमा २, रसुवा १, झापा ५ स्थान, सुनसरीको २ स्थान, दोलखाको १ स्थान, सिन्धुपाल्चोकको १ स्थान, दैलेखको १ स्थान र सर्लाहीमा २ स्थान चयन गरिएको छ । यी सबै स्टेशनमा हात धुने स्यानीटाइजरको पनि व्यवस्था गरिएको छ । कोरोना भाइरसको रोकथामका लागि जनचेतना अभिवृद्धि गर्ने उद्देश्यले यस्तो अभियान सञ्चालन गरिएको स्काउटका राष्ट्रिय संयोजक लोकबहादुर भण्डारीले बताए । उनका अनुसार सर्व साधारणलाई हात धुने तरिका सिकाउन, स्यानीटाइजरको प्रयोगबारे जानकारी गराउन यस्तो अभियान चलाइएको हो । पर्चा र ब्यानर सहित यो अभियान चलाइएको भण्डारीले बताए । सरकारले कोरोना भाइरस रोकथामको लागि अत्यावश्यक बाहेक अन्य सेवाहरू बन्द गरी, बढी भीडभाड हुन नदिने लगायतका कार्यहरू सार्वजनिक गरेको अवस्थामा नेपाल स्काउटले आफ्नो तर्फबाट सतर्कता अपनाउँदै नागरिकको सहजताको लागि उक्त अभियान संचालन गरेको हो । साबुन पानीले हात धुने, स्यानीटाइजरको प्रयोग र मास्क लगाएर हिँडेमा पनि केही हदसम्म नियन्त्रण गर्न सकिने विशेषज्ञको राय छ । उपत्यकामा सर्वसाधरण नागरिकहरूको सहजताको लागि साबुन पानी र स्यानीटाइजरको व्यवस्था बुधबार देखि गरिएको र हालसम्म यो अभियानबाट ५ लाख बढी मानिस प्रत्यक्ष लाभ्वान्वित भएको स्काउटले जानकारी दिएको छ ।"
कोरोनाबारे सरकारको निर्णय : पाँचौं दिनमा उल्लंघन भएको एउटा तस्बिर,"काठमाडौं : रक्षामन्त्री ईश्वर पोखरेलको नेतृत्वमा बुधबार बसेको कोरोना रोकथाम तथा नियन्त्रण उच्चस्तरीय समन्वय समितिको बैठकको भनेको थियो सांस्कृतिक, सामाजिक र त्यस्तै कार्यमा पार्टी प्यालेस, मठमन्दिर, गुम्बा, मस्जिद, चर्च जस्ता धार्मिक र सार्वजनिक स्थलमा अब २५ जनाभन्दा बढी भेला हुन बन्द गर्ने। त्यसको अनुगमन गृह मन्त्रालय र सँस्कृति तथा पर्यटन नागरिक उड्डयन मन्त्रालयले गर्नेछ। माथि उल्लेखित निर्णय गरेको पाँच दिनपछि स्वास्थ्यमन्त्री भानुभक्त ढकालले नै त्यसको उल्लघंन गरेका छन्। एक १९ वर्षीया युवतीलाई कोरोना संक्रमण भएको जानकारी गराउन सोमबार मन्त्रालका आयोजित पत्रकार सम्मेलनमा एक सय भन्दा बढी सहभागी थिए। त्यहाँ पत्रकार, मन्त्रालय र विभागका कर्मचारी उपस्थित थिए। कोभिड१९ कोरोना भाइरस संक्रमण हुन नदिन सरकारले २५ भन्दा बढी जम्मा हुन नदिने निर्णय गरेको थियो। तर स्वास्थ्य मन्त्रालयले भीड जम्मा गरेर आयोजना गरेको पत्रकार सम्मेलनले सरकारकै निर्णयको खिल्ली उडाएको छ। भीड जम्मा भएर गरिएको पत्रकार सम्मेलनबारे अहिले सामाजिक सञ्जालमा चौतर्फि आलोचना भइरहेको छ। यस्तो बेलामा सरकारले हुल जम्मा गरेर पत्रकार सम्मेलन गर्नु भन्दा प्रेस विज्ञप्ति वा मन्त्रालयले नै भिडियोबाट जानकारी गराउँदा राम्रो हुने सामाजिक सञ्जालमा सुझाव आउन थालेको छ।"
"कोरोना महामारी : बच्चालाई त्रस्त होइन, व्यस्त राखौँ","विश्वव्यापी त्रास सिर्जना गरेको कोरोना भाइरसको सङ्क्रमण तथा महामारीको आशङ्काले यस पटक नेपालका शिक्षण संस्थाहरु चाँडै नै बन्द भए । कम्तीमा तीन हप्ता विद्यार्थीलाई विद्यालयमा नबोलाउन शिक्षा मन्त्रालयले निर्देशन दिइसकेकाले र सङ्क्रमणको क्रम अझै नियन्त्रणमा नआइसकेकाले बालबच्चाका लागि लामै बिदा मिलेको अवस्था छ । नियमित प्रक्रियाभन्दा फरक किसिमले बिदा लम्बिँदा अभिभावकमा व्यवस्थापनजन्य समस्या थपिनु स्वाभाविकै भए पनि अरु कुराभन्दा पहिले जनताको स्वास्थ्यलाई महत्त्व दिई भिडभाड हुने स्थललाई व्यवस्थापन गर्ने सरकारको नीतिलाई राम्रो नै मान्नुपर्दछ । सङ्क्रमणको त्रासका कारण दिइएको यो बिदा अन्य बेलाको जस्तो स्वाभाविक बिदा नभएकाले लामो बिदामा अभिभावक मात्र होइन विद्यार्थी स्वयम् पनि अन्योलमा पर्ने सम्भावना रहन्छ । यसैले दैनिक क्रियाकलापको रुपरेखा निर्माण गरी अघि बढ्दा बिदाको सदुपयोग हुन सक्दछ । कामकाजी परिवारमा अनायास थपिएको बालबालिकाको बिदाले अभिभावकमा तनाव सिर्जना गरिसकेको हुन सक्दछ । अर्कोतिर समूहमा जान निषेध गर्ने, घुमफिरलाई निरुत्साहित गर्नुपर्ने अहिलेको अवस्थाले बालबालिकामा छटपटी र एक किसिमको बेचैनी सिर्जना गर्न सक्दछ । आफ्नो कार्यक्षेत्रमा लैजान नमिल्ने अनि ढुक्क भएर घरमा पनि छोड्न नसकिने अवस्थाले अभिभावकलाई असमन्जसमा पार्ने मात्र नभई सहज वातावरणको महसुस नहुँदा बालबालिका पनि झगडालु एवम् चकचके बन्ने सम्भावना बढ्दछ । आफ्ना नियमित काममा कसैले सहयोग नगर्ने तर समस्याका क्षणमा छोराछोरीले पनि आफ्नो कुरा नबुझिदिएको भान पर्दा अभिभावकमा दिक्दारी बढ्दछ भने सधै स्कुलमा साथीहरुसँग व्यस्त हुने बालबच्चा घरमा बढी फुर्सदिला हुँदा उत्तेजित र असंयमित पनि बन्न सक्ने सम्भावना रहन्छ । अभिभावक र बालबालिकामा परिवर्तित परिस्थितिले सिर्जना गरेको असामान्य मनोविज्ञानले एक आपसमा असमझदारी सिर्जना गरी पारिवारिक सन्तुलन र सहिष्णुतामा क्षति पुर्याउन सक्ने भएकाले विपदका क्षणलाई सामना गर्न केही कुरामा विशेष ध्यान पुर्याउनु आवश्यक देखिन्छ । खास गरी यस्तो बेलामा बच्चाका सामु अभिभावकले महामारीजन्य सन्त्रासका कारण आत्तिने, हतोत्साहित हुने र बालबच्चालाई महामारीजन्य घटना तथा समाचार देखाई त्रसित बनाउने भुल गर्नै हुँदैन । महामारीका सन्दर्भमा सतर्कता अपनाउने तथा बालबालिकालाई पनि सतर्क रहन सिकाउनु अति आवश्यक भए पनि सतर्कतासँगै सिर्जना हुने एन्जाइटी अझ विनाशकारी हुने भएकाले हामी सुरक्षित छौँ भन्ने वातावरण सिर्जना गर्नु अभिभावकको पहिलो कर्तव्य हो । यसका लागि गाउँघरमा आमाबाबु हुने अभिभावकले आफ्ना नानीबाबुलाई केही समय गाउँघरमा पठाई हजुरबा हजुरआमाका अनुभव तथा गाउँले जीवनबाट सिक्ने अवसर मिलाइदिनु सबैभन्दा राम्रो हुन्छ भने आफन्तसँग बढीभन्दा बढी सम्पर्क गराउने, बालबालिकाका खेलमा आफू पनि सहभागी हुने, बिहान साँझ सँगै घुमफिर गर्ने तथा खोलानाला, वनजङ्गल र अन्य प्राकृतिक दृश्यावलोकनका लागि लैजाने गर्दा बालबच्चालाई नयाँ वातावरणमा समायोजन हुन मद्दत पुग्दछ । १०१२ वर्षका बालबालिकालाई घरभित्रको सरसफाइ, चियानास्ता फकाउने, सरसामान मिलाउनेजस्ता घरेलु कामका साथसाथै फूलबारी, करेसाबारी तथा अन्य क्षेत्रका ससाना काममा संलग्न गराउँदा घरको वातावरणमा समायोजनका साथसाथै जीवनोपयोगी सीपको सिकाइसमेत हुन सक्दछ । आफूलाई समय नमिलेको तथा अप्ठ्यारो परेका बाहानामा बच्चालाई बेपर्वाह ग्याजेट तथा असीमित रुपमा इन्टरनेट उपलब्ध गराउनुहुँदैन । अनियन्त्रित रुपमा ग्याजेटको प्रयोगले बच्चामा एडिक्सन सुरु हुने मात्र होइन, इन्टरनेट तथा सामाजिक सञ्जालमा व्यक्त भएका त्रासद एवम् अवैज्ञानिक विषयवस्तुले मनोसामाजिक सन्तुलनमै असर पार्ने सम्भावना रहन्छ । प्राकृतिक विपत्तिको बेलामा मानिस मानसिक रुपमा निकै कमजोर बनेको हुन्छ । यसैले अपत्यारिला र झुठा हुन् भन्ने थाहा हुँदा हुँदै पनि जनमानसमा फैलाइएका अफवाहले मनमा असर पार्न थाल्दछ । यसैले अनधिकृत रुपमा फैलाइएका अनर्गल प्रचार तथा तनावलाई बढावा दिने सामग्रीबाट आफू तथा परिवारका सदस्यलाई सुरक्षित राख्नुपर्दछ । परिवारका सदस्यमध्ये कसैमा अनावश्यक डर, त्रास तथा असामान्य परिवर्तन देखापरेमा उसलाई बेवास्ता होइन, झनै निकटता देखाई अनुभव र भनुभूतिको अभिव्यक्तिलाई प्रोत्साहन गर्नुपर्दछ । व्यक्तिगत सरसफाइ, स्वस्थकर खाना, स्वस्थ दैनिकी र उपयुक्त विहार र निद्राको व्यवस्थापनले शरीरको प्रतिरक्षा प्रणाली मजबुत बन्दछ र रोगसँग लड्ने क्षमतामा वृद्धि हुन्छ । यस्ता सकारात्मक कुरालाई प्रवर्धन गर्दै बालबालिकामा स्वस्थ रहनसहनको वातावरण निर्माण गर्ने अवसरका रुपमा लामो बिदालाई उपयोग गर्न सकिन्छ । कोरोना सङ्क्रमणबाट बच्न हात धुने कुरालाई डब्लुएचओले विशेष महत्त्व दिएको छ । यस कुरामा अभिभावक सहमत भए पनि बालबालिका हातबाटै कोरोना कसरी फैलिन्छ ? लगाएका कपडा, सँगै बोकेका सामग्री आदिबाट पनि त फैलिने उत्तिकै सम्भावना हुन्छ नि भनेर तर्क गर्न सक्दछन् । यस्तो बेलामा उनीहरुलाई निरुत्साहित गर्ने काम गर्नु हुँदैन । उनीहरुले गर्ने तर्क निकै महत्त्वपूर्ण र वैज्ञानिक हुन सक्दछन् । त्यसैले यस्तो बेलामा आफूले बुझेसम्मका कुरा बुझाई हात धुने काम न्युनतम मापदण्ड भएको र अन्य सरसफाइमा पनि जोड दिनुपर्ने कुरा बताइदिनुपर्दछ तर जतिखेर पनि वा जहाँ पनि कोरोना भइरसको कुरा गरिरहँदा बच्चामा गम्भीर त्रास अझ अब्सेसिस कम्पल्सिस डिसअर्डरको सिर्जना समेत हुने भएकाले स्वस्थ आचरणको विकासलाई जोड दिँदै सन्त्रास नभई सतर्कता बढाउने दिशामा ध्यान केन्द्रित गर्नुपर्दछ । यस पटकको असामयिक लामो बिदामा बालबालिकालाई शारीरिक स्वच्छता सम्बन्धी व्यावहारिक ज्ञान दिनुका साथै मानसिक स्वस्थताका लागि त्रासमुक्त वातावरणको निर्माणमा आम अभिभावकले ध्यान पुर्याउनुपर्ने देखिन्छ । यसका लागि परम्परागत, व्यावहारिक तथा घरायसी काममा आफ्ना छोराछोरीलाई बढीभन्दा बढी संलग्न गराई उनीहरुको एकलासेपन हटाई मनोसामाजिक स्वास्थ्यलाई सुरक्षित राख्ने काममा प्रेरित गर्नु सान्दर्भिक हुन्छ । (भुसाल मनोवैज्ञानिक परामर्शदाता हुन्)"
सरकारलाई सेनाको सुझाव : तत्काल लकडाउन गरौं,"काठमाडौं : कोरोना भाइरस कोभिड१९ को संक्रमणको सम्भावित जोखिमलाई न्यून गर्न तत्काल लकडाउन गर्न नेपाली सेनाले सरकारलाई सुझाव दिएको छ। स्रोतका अनुसार सरकारको अपील पछि पनि खुला सीमा र सार्वजनिक स्थलमा भीडभाड नरोकिएपछि सेनाले लकडाउनमा जान उपयुक्त हुने सुझाव दिएको हो। सैनिक मुख्यालयले कुनै पनि बेला लकडाउन हुन सक्ने भएकाले त्यसको लागि तयारी हालतमा रहन सबै प्रदेशका पृतनालयहरुलाई निर्देशन दिएको छ। आपतकालिन अवस्थाबाहेक सम्पूर्ण रुपमा आवतजावत बन्द नगर्दासम्म जोखिम कायम रहने विश्लेषण गर्दै सेनाले आन्तरिक तयारी तथा कार्ययोजना तय गरेको छ। सरकारले औपचारिक निर्णय गरेर निर्देशन दिन साथ लकडाउनका लागि परिचालित हुनुपर्ने अवस्था आउनसक्ने अनौपचारिक सर्कुलरसहित तयार रहन जंगी अड्डाले पृतना मुख्यालयलहरुलाई आदेश दिइसकेको छ। लकडाउन घोषणा भएपछि सेनासहित नेपाल प्रहरी, सशस्त्र प्रहरी बल नेपाल र राष्ट्रिय अनुसन्धान विभागसमेत परिचालन हुनेछन्। कोरोना सम्भावित जोखिमको अवस्थालाई ध्यानमा राख्दै आन्तरिक रणनीति र कार्ययोजनासहित तयारी हालतमा रहन मातहातका निकायलाई निर्देशन दिइएको सेनाका प्रवक्ता तथा सहायक रथी विज्ञानदेव पाण्डेले अन्नपूर्ण अनलाइनलाई जानकारी दिए। प्रवक्ता पाण्डेका अनुसार सरकारले निर्देशन दिएलगत्तै सेना खटिने बताए।"
कोरोनाको त्रासमा सुनसान काठमाडौं (फोटो फिचर),"काठमाडौं : कोरोना भाइरस (कोभिड१९)को त्रासले काठमाडौं उपत्यका अहिले सुनसान बनेको छ। कवरोना भाइरस फैलिने डरले काठकाडौं छाडेर गाउँ फर्किनेहरु दिनानुदिन बढ्दै गएका छन्। कोरोना संक्रमण, रोकथाम गर्न सरकाले सोमबारदेखि लागू हुनेग री लामो दूरीका सवारी सञ्चालनमा रोक लगाएको छ। कोरोना रोकथाम तथा नियन्त्रण उच्चस्तरीय समन्वय समितिको बैठकले भिडभाडमा नहिड्न, २५ भन्दा बढी भेला नहुन र स्कुलकलेजसमेत बन्द गर्ने निर्णय गरेको थियो। त्यसलगत्तै धेरै जसो काठमाडौं छाडेर गाउँ गएका छन् भने अहिले काठमाडौं सुनसान बनेको छ। हेर्नुहोस् सुनसान काठमाडौंको सातदोबाटो, ललितपुर र पाटन दरवार स्क्वायरका कैद गरिएक केही तस्बिरहरु ।"
पश्चिम नवलपरासीमा कर्फ्यु,"परासी : पश्चिम नवलपरासीमा अघोषित कर्फ्यु लगाइएको छ । चैत १२ गते बुधबार एक दिनका लागि सर्वसाधारणलाई हिँड्डुलमा रोक लगाउँदै अघोषित कर्फुयु आह्वान गरिएको हो । स्थानीय तहका जनप्रतिनिधि, संघसंस्थाका प्रतिनिधि, राजनीतिक दललगायत सरोकारवालाले जिल्लालाई लक डाउन गर्न सुझाव दिएपछि सोमबार बसेको जिल्ला विपद् व्यवस्थापन समितिको बैठकले उक्त आह्वान गरेको प्रमुख जिल्ला अधिकारी बासुदेव दाहालले बताए । उक्त दिन बिहान ५ बजेदेखि राति ९ बजेसम्म सर्वसाधारण घरबाहिर निस्कन पाउने छैनन् । औषधि पसलबाहेक अन्य पसल व्यवसायलगायतका सबै क्षेत्र बन्द हुने छन् । सुरक्षा निकाय, स्वास्थ्य संस्था, एम्बुलेन्स, दमकल, सञ्चारकर्मी, मानवअधिकारकर्मी, अन्तर्राष्ट्रिय संघसंस्थाबाहेक सबै यातायात बन्द हुने छन् । जिल्ला लक डाउन को दिन बाहेक अन्य दिनमा अत्यावश्यक पसलबाहेक सबै व्यवसाय बन्द हुने छन् । औषधि, खाद्यन्न, होटलबाहेकका सबै पसल र व्यवसाय अर्को सूचना जारी नभएसम्मका लागि अनिश्चित समय बन्द गर्ने निर्णय गरिएको प्रजिअ दाहालले जानकारी दिए । १५ जनाभन्दा बढी व्यक्ति भेला हुनसमेत बन्देज लगाइएको छ । पश्चिम जिल्ला भारतसँग जोडिएकाले कुनै पनि समय त्यसको संक्रमण नेपालमा देखा पर्ने भएकाले सजगता अपनाइएको प्रजिअ दाहालले बताए । सीमा क्षेत्रको आउजाउमा चैत १६ गतेसम्मका लागि पूर्ण रोक लगाइएको छ । लुकिछिपी भारतबाट आउन सक्ने भएकाले सुरक्षाकर्मीलाई सम्भाव्य नाकामा निगरानीका लागि खटाइएको छ । त्यसरी लुकिछिपी आएको जानकारी आए सहयोग गर्न सर्वसाधारणलाई जानकारी गराइएको छ । कोरोनाको संक्रमणबाट सुरक्षित रहन विपद् व्यवस्थापन समितिले विभिन्न २१ बुँदे कार्ययोजना बनाइ कार्यान्वयन गर्ने निर्णय गरेको छ । जसमा स्थानीय तहले आधारभूत न्यूनतम सुविधासहितको क्वारेन्टाइन स्थल निर्माण गर्ने, अति आवश्यकबाहेक घर बाहिर ननिस्कन, सबै स्थानीय तहमा रहको स्वास्थ्य संस्थामा उच्च ज्वरो आएका व्यक्तिलाई उपचार गर्न छुट्टै कक्षको व्यवस्था गर्ने, कालोबजारी हुन नदिन अनुगमनलाई प्रभावकारी बनाउने र वडा स्तरीय समिति गठन गरी नियन्त्रण र सचेतनाका कार्यक्रम सञ्चालन गर्ने कार्ययोजनामा उल्लेख छ ।"
साउदी अरबमा पनि कोरोना रोक्न कर्फ्यू लगाइयो,रियाद : कोरोना भाइरस रोकथामका लागि साउदी अरेबियामा पनि कर्फ्यू लगाइएको छ । सोमबारदेखि साँझ ७ बजेदेखि बिहान ६ बजेसम्मका लागि कर्फ्यू लागु गरेको हो । यस्तो कर्फ्यू २१ दिनका लागि लागु हुने बताइएको छ । साउदी अरेबियामा संक्रमितको संख्या ५ सय ११ पुगेपछि साउदी राजदरबारले यस्तो आदेश दिएको हो । जुन गल्फमध्ये सबैभन्दा धेरै संक्रमित भेटिएको मुलुक हो । यद्यपि कोरोनाबाट मृत्युको घटना भने भएको छैन । साउदी राजा सलमानले बिहीबार भाइरसको संक्रमण विरुद्ध लड्न थप कठिन भएको बताएका थिए । साउदी अरेबियाले मक्का र मदिना बाहेक सबै मस्जिदमा प्रार्थना गर्न पनि रोक लगाएको छ ।
सिन्धुलीका सबै विकासे अड्डा ठप्प,"सिन्धुली : कोभिड१९ कोरोना भाइरसको त्रास बढेसँगै जिल्लाका सरकारी (विकासे अड्डा) ठप्प भएका छन्। कार्यालयमा सेवाग्राही आउन छाडेका छन् भने कार्यालयहरु सुनसान जस्तै बनेका छन्। यहाँको जिल्ला अदालत र मालपोत कार्यालय यस अघिनै बन्द भइसकेका छन्। बाँकी जिल्लाका दुई नगरपालिका र सात वटा गाउँपालिकालगायतका विकासका काम गर्ने कार्यालयहरु खुले पनि सुनसान हुने गरेका छन्। कार्यालयमा सेवाग्राहीको भिडभाड हुने र कोरोनाको संक्रमणको त्रास हुने भएपछि सरकारले गरेको निर्णय अनुसार पालिकाको अत्यावश्यक बाहेकका सबै काम बन्द गरिएको मरिण गाउँपालिकाका प्रमुख प्रशासकिय अधिकृत विनोद पोखरेलले जनाए। स्थानीय सरकार र कर्मचारीहरु सबै कोरोनाको संक्रमण हुन नदिन सतर्क र त्यसको पूर्वतयारीमै व्यस्त भएकाले चैत्र २१ गतेसम्मका लागि अत्यावश्यक बाहेकका काम रोकेका हौं, उनले भने। सरकारले हुल हुज्जत नगर्न, अत्यावश्यक काम बाहेक बाहिर नहिड्न र आफु र परिवारको सुरक्षाका लागि होम क्वारेन्टाइनमै बस्न भनेपछि नागरिकहरु समेत आउन छाडेको मरिण गाउँपालिकाकै शिक्षा शाखा प्रमुख नवराज बराल बताउँछन्। अत्यावश्यक काम भएर आउने सेवाग्राहीहरुलाई कार्यालय प्रवेश गर्नुअघि साबुन पानीले हात धुन, माक्सको प्रयोग गर्न लगाएर पालिकाले सेवा दिने गरेको भएपनि अन्य काम भने हालका लागि स्थगित गरिएको हरिहरपुरगढी गाउँपालिकाका कार्यकारी अधिकृत देवेन्द्र सापकोटा बताउँछन्। कर्मचारीहरुलाई सुरक्षित साथ कार्यालयमा उपस्थित हुन भनेका छौं। तर, सेवाग्राहीहरु आउन छाडेका छन्। पालिका मातहतका स्वास्थ्य संस्था र सुरक्षाका कर्मचारीहरुलाई हाइअलर्टमा राखिएको छ, उनले भने। पालिकाको विकास निर्माणको कामहरु धेरै अवरुद्ध भएपनि नागरीककै सुरक्षाका लागि यस्तो निर्णय गर्नु परेको सापकोटाले स्पष्ट पारे। यसअघि सरकारले अत्यावश्यक बाहेकका कार्यालयहरुको सेवा प्रबाह बन्द गर्ने जनाइसकेको छ। यस्तै जिल्लाका अन्य नगरपालिका र गाउँपालिकाहरुको कामकाज पनि पूर्णरुपमा ठप्प भएका छन्। पुनर्निर्माण प्राधिकरणको काम पनि ठप्प छ। जिल्लामा सुरक्षा र स्वास्थ्य निकायका कार्यालयहरुमा भने सक्रियता बढेको छ। उता सेवाग्राहीहरु आउन छाडे पनि कर्मचारीहरुमा समेत कोरोनाको त्रास बढेको पाइएको छ। कार्यालयमा हाजिर भएर बसे पनि कर्मचारीहरुमा कोरोनाको त्रास अत्याधिक बढेको पाइएको हो।"
कोरोना भाइरसविरुद्ध सेनाको यस्तो छ पाँच तयारी,"काठमाडौं : कोरोना भाइरस कोभिड१९ को उच्च जोखिमलाई मध्यनजर गर्दै नेपाली सेनाले तयारी तीब्र पारेको छ। सोमबार सेनाले एक विज्ञप्ति जारी गर्दै कोरोना रोकथाम तथा सम्भावित महामारीविरुद्ध न्यूनिकरण तथा प्रभावकारी व्यवस्थापनको लागि आवश्यक तयारी शुरु गरेको जानकारी गराएको छ। सेनाले डाक्टरसहितको रथीवृन्द तथा अधिकृतहरुको 'कोर टीम' गठन गरेको छ। त्यस्तै सेनाले प्रत्येक प्रदेशमा क्वारेन्टाइन र आईसोलेसन वार्ड तयार गरेको छ। सरकारले सीमामा स्थापना गरेको हेल्थ डेक्सहरुमा समेत दक्ष स्वास्थ्यकर्मी लगायत सुरक्षाको लागि नेपाली सेनाका व्यक्तिहरु परिचालन गरेको सेनाले जनाएको छ। सेनाले विशेष परिस्थिति र आवश्यकताको आधारमा मात्र विदा छुट्टी छाड्न मिलाएको छ। विदाबाट फर्किएका व्यक्तिहरुलाई अनिवार्य रुपमा होम क्वारेन्टाइनमा राखेर चेकजाँचपछि मात्रै डिउटी खटाउने बताइएको छ।ब्यारेकभित्रका सेनाको सम्पूर्ण सुरक्षा व्यवस्थाको प्रबन्ध मिलाइएको सेनाका प्रवक्ता तथा सहायक रथी विज्ञानदेव पाण्डेले बताए। सेनाको ब्यारेकमा सुत्ने खाटको दुरी घटीमा एक मिटरको राख्ने व्यवस्था गरेको छ। त्यस्तै सबै सेना ब्यारेक हाताभित्र नै लकडाउन गरिएको छ। यस्तो छ सेनाको पाँच तयारी १ हाल विश्वभर फैलिदै गएको कोरोना भाइरस (कोभिड१९) को उच्च जोखिमलाई मध्यनजर राखि नेपाली सेनाले आन्तरिक रुपमा उक्त भाइरसको रोकथाम तथा सम्भावित महामारीविरुद्ध न्युनिकरण तथा प्रभावकारी व्यवस्थापनको लागि आवश्यक तयारी शुरु गरेको छ। कोरोना भाइरस (कोभिड१९) सम्बन्धी कुनै  आएमा नेपाली सेनाका (डाक्टरसहितको) रथीवृन्द तथा अधिकृतहरुसहितको   गठन गरि सम्पूर्ण युनिटसबै युनिटहरु तथा अन्य सरकारी निकायसँग आवश्यक समन्वय गर्ने संयन्त्रको व्यवस्था मिलाईएको छ। २ नेपाली सेनाले कोरोना भाइरस (कोभिड१९) सम्बन्धमा प्रशिक्षण कार्यक्रम संचालन गरि     गर्न तथा उक्त भाइरसविरुद्ध रोकथामका उपायहरु सम्बन्धी सैदान्तिक तथा व्यवहारिक ज्ञान दिईएको र उक्त प्रशिक्षणमा सहभागी प्रशिक्षार्थीहरुले आफू कार्यरत युनिटहरुमा गई सचेतनामूलक कार्यक्रम सञ्चालन गरी स्थानीय स्तरमा     गर्ने कार्य शुरु गरिएको छ। यसै क्रममा हालसम्म नेपाली सेनाले प्रत्येक प्रदेशमा क्वारेन्टाईन र आईसोलेसन वार्ड तयार गरेको छ भने नेपाल सरकारले सिमामा स्थापना गरेको हेल्थ डेक्सहरुमा समेत दक्ष स्वास्थ्यकर्मी लगायत सुरक्षाको लागि नेपाली सेनाका व्यक्तिहरु परिचालन गरिएको छ। विभिन्न जिल्लाहरुमा प्रदेश सरकारसँगको समन्वयमा नेपाली सेनाका स्थानीय स्तरको क्वारेन्टाईन तथा आईसोलेसन वार्डहरु तयार गर्न सहयोग गरिरहेको छ। कोरोना भाइरस (कोभिड१९) सम्बन्धि रोकथाम तथा न्युनिकरणको लागि श्री राष्ट्रिय सेवा दलबाट तालिम प्राप्त विद्यार्थीहरुलाई स्वयम् सेवकको रुपमा सचेतना कार्यको लागि परिचालन गर्न सुरु गरिएको छ। नेपाली सेनाका परिचालित सकलदर्जाको सुरक्षाको लागि आवश्यक  (  ), मास्क, पञ्जा तथा सेनिटाईजर उपलब्ध गराउन मिलाउनुका साथै नेपाली सेनाले माक्स पिपिइ तथा सेनिटाईजरको उत्पादन समेत शुरु गरिसकेको छ। ३ कोरोना भाइरस (कोभिड) सम्बन्धि नेपाल सरकारको निर्देशन बमोजिम नेपाली सेनाले आयोजना गर्ने विभिन्न समारोह, कार्यक्रम, तालिम, दैनिक रुपमा हुने पिटि परेडमा समेत आवश्यक उच्च सतर्कता अपनाइएको छ। नेपाली सेनाका सकलदर्जालाई कोरोना भाइरस (कोभिड१९) बारे जानकारी गराई विशेष परिस्थिती र आवश्यकताको आधारमा मात्र बिदा छुट्टी छाड्न मिलाईएको छ। बिदाबाट फर्किएका व्यक्तिहरुलाई अनिवार्य रुपमा   मा राखी एकिन पश्चात डिउटीमा लिने व्यवस्था मिलाईएको छ भने कोरोना भाइरसविरुद्ध ब्यारेकभित्रका सकलदर्जाको सम्पूर्ण सुरक्षा व्यवस्थाको प्रबन्ध मिलाइएको छ। नेपाली सेनाको ब्यारेक हाताभित्रका वासस्थानहरुमा समेत खाटहरुको दुरी घटीमा एक मिटरको राख्ने व्यवस्था मिलाईएको र सकलदर्जालाई ब्यारेक हाताभित्र नै लक डाउन गरिएको छ। ४ विश्वभर महामारीको रुपमा फैलिएको कोरोना भाइरसको संक्रमण नेपालमा समेत फैलिन सक्ने परिस्थितिलाई दृष्टिगत गरि उक्त भाइरसको संक्रमण रोकथाम र नियन्त्रणका लागि नेपाल सरकारबाट हरसम्भव प्रयासहरु भई रहेको परिप्रेक्षमा सम्भावित प्रतिकूल परिस्थितिमा संक्रमण नियन्त्रण तथा बिरामीको उपचारको लागि नेपाल सरकारबाट प्राप्त जिम्मेवारी वहन गर्नसमेत नेपाली सेना तयार रहेको जानकारी गराईन्छ। ५ नेपाली सेनाले आवश्यक तयारी गरी कोरोना भाइरस (कोभिड१९) को संक्रमणबाट सुरक्षित रहँदै रोकथाम र नियन्त्रणको लागि नेपाल सरकारलाई पूर्ण रुपमा सहयोग गर्ने र त्यसको उच्च जोखिमविरुद्ध बचाउ तथा रोकथामका लागि उपलब्ध सबै उपायहरु अवलम्बन गर्न सधैं प्रतिवद्ध रहेको छ।"
सर्लाहीका सबै सीमा नाका बन्द,"मलंगवा : कोरोना भाइरस (कोभिड१९) को संक्रमणबाट बच्नका लागि सर्लाहीस्थित भारतसँग जोडिएका सबै सीमा नाका सिल गरिएको छ। सरकारको निर्णय अनुसार सोमबार १० बजेबाट भारतीय सिमासँग जोडिएका सर्लाहीका १५ वटै नाका बन्द गरिएको जिल्ला प्रहरी कार्यालय मलंगवाका प्रहरी उपरीक्षक विश्वमणि पोखरेलले जानकारी दिए। भारतीय सिमा नाकाबाट नेपाल भित्रिने अत्यावश्यक मालबाहक सवारी साधनमा भने रोक नलगाइएको प्रहरी उपरीक्षकले बताए। तर, बिहानैदेखि कुनै पनि अतिआवश्यक मालबाहक सवारी साधन पनि जिल्लाभित्र नछिरेको उनले बताए। अरु यात्रु तथा सवारी साधनलाई भने पूर्णरुपमा आवतजावत गर्न रोक लगाइएको छ। सात दिनसम्म नाकाहरु पूर्णरुपमा सिल रहने पोखरेलले बताए। जिल्लास्थित १५ वटा नाका मध्ये आइतबारदेखि स्थानीय प्रशासनले दुई वटा नाकाबाट मात्र आवतजावत गर्न दिएको थियो। सदरमुकामस्थित मलंगवा तथा पश्चिमी बलरा नगरपालिकास्थित लक्ष्मिपुर नाका खुलाइएको थियो। तर सोमबारबाट भने ती दुई नाकाबाट पनि यात्रुको आवतजावत बन्द गरिएको प्रहरी उपरीक्षक पोखरेलले जानकारी दिए।"
रोकिएनन् लामो दुरीका बस,"बुटवल : सरकारले सोमबारदेखि लामो दुरीका सार्वजनिक बस सञ्चालनमा रोक लगाए पनि बस सञ्चालन रोकिएका छैनन् । बुटवलबाट पहाडी जिल्लामा चल्ने बस भीडभाड यात्रु बोकेर चलिरहेका छन् । सरकारको निर्देशन कार्यान्वयन गराउने कुनै निकायले काम गरेका छैनन् । ट्राफिक प्रहरीले बस रोकेका छैनन् । कैयौं यात्रु बसपार्कमा छन् । पाल्पाको दोभान हुँदै गुल्मी, पाल्पा, अर्घाखाँची पुग्ने बस चलिरहेको स्थानीय विष्णुप्रसाद पाण्डेले बताए । प्रदेशको मुख्यमन्त्री कार्यालय अगाडिबाटै बस निर्वाद चलेका हुन् । प्रदेश सरकारका निकायले पनि बस सञ्चालनमा रोक लगाएका छैनन् । बुटवलमा अझै पनि मानिसको चहलपहल घटेको छैन ।"
उत्तर कोरियामा कोरोना संक्रमित छैनन् त !,"सोल : विश्व समुदाय नै कोरोना भाइरसको महामारीसँग जुधिरहेका बेला उत्तर कोरिया भने मिसाइल परीक्षण र सैन्य अभ्यासमै केन्द्रित छ । पछिल्लो साता मात्रै दुईवटा मिसाइल परीक्षण गरेको छ । उत्तर कोरियाले कोही पनि संक्रमित नभएको दावी गरेकोमा केही अन्तर्राष्ट्रिय विज्ञहरुले भने आशंका गरेका छन् । जव कि, उत्तर कोरिया चीनसँग सीमा जोडिएको मुलुक हो । तर पहिलो पटक गत फेब्रुअरीको अन्त्यतिर सैन्य अभ्यास र मिसाइल परीक्षण गरेका तस्बिरमा सेनाहरुले फेस मास्क लगाएका देखिएका थिएनन् । जुन राज्य नियन्त्रित मिडियाले सार्वजनिक गरेका थिए । यस्तै उत्तरले क्वारेन्टाइनमा राखिएका सबै विदेशीलाई सार्वजनिक गरिसकेको जनाएको छ । तर उत्तरले अप्रिलको सुरुमै विशाल जनसभाको घोषणा गरेको थियो । जुन निर्णयले पनि धेरैलाई आश्चर्यचकित बनायो । दक्षिण कोरियाको सोलमा रहेका उत्तर कोरियाका विज्ञ तथा विश्लेषक राचेल मिन्योङ लीले भनेका छन्, उत्तर कोरियाले जब यो बसन्तमा जनसभा गर्ने घोषणा गर्यो म छक्क परेँ । जनसभाको घोषणासँगै उत्तर कोरियाली शासक किम जोङ उनकी बहिनी किम यो जोङले विज्ञप्ति निकाल्दै अमेरिकी राष्ट्रपति डोनल्ड ट्रम्पले कोरोना भाइरसविरुद्ध सहायोग गर्ने घोषणामाथि कडा टिप्पणी जनाइन् । नेता किमका निकटस्थ तथा सल्लाहकारहरुले भने उनले जनतामा आत्मबल बढाउने काम गरेको प्रतिक्रिया दिएका छन् । कतिपय विदेशी विश्लेषकहरुले पनि उत्तर कोरियामा कडा सीमा सुरक्षा व्यवस्थाका कारण पनि संक्रमण फैलन अन्य देशमा जस्तो सहज नभएको स्वीकार बताउँछन् ।"
"नाकामा रोकिएका नेपालीको दु:खेसो : हामी भोकै छौँ, गन्तव्यमा पुर्याइयोस्",महेन्द्रनगर : कोभिड१९ कोरोना भाइरस सरकारले भारत र चीनसँग जोडिएका सबै सीमा नाका बन्द गरेपछि कञ्चनपुरको गड्डाचौकी नाका भएर नेपाल आउने सयौं नेपाली अलपत्र परेका छन्। बिहानैदेखि गड्डाचौकी नाका बन्द भएपछि नेपाल फर्किन लागेका नेपाली नाकामै रोकिएका हुन्। नाकामा उनीहरुको स्वाथ्य जाँच गरे पनि नेपाल प्रवेश गर्न रोकिएको छ। नाका बन्द गरेको भन्दै उनीहरु आक्रोशित भएका छन। भारतको दिल्लीबाट घर फर्किन लागेका विरेन्द्र चन्दले भारतमा कोरोनाको त्रासका कारण नेपाल फर्किन लागेको बताए। 'सरकारले हामीलाई गन्तव्यसम्म पुर्याउने व्यवस्था गनुपर्छ' उनले भने 'हामी बिहानदेखि नाकामा भोकभोकै बसेका छौ।' यता प्रशासनले भने बैठकपछि निर्णय हुने जनाएको छ। कञ्चनपुरका सहायक प्रमुख जिल्ला अधिकारी गोकर्ण उपाध्यायले बैठकपछि निर्णय हुने बताए।
जेलमा रहेका हलिउड निर्देशक हार्बे पनि कोरोना संक्रमित,"वासिङ्टन : हलिउडका निर्देशक हार्बे विन्स्टनलाई कोरोना भाइरसको संक्रमण लागेको पुष्टि भएको अमेरिकी मिडियाले जनाएका छन् । ६८ वर्षीय हार्बे बलात्कार र यौन शोषण गरेको अभियोगमा न्युयोर्कस्थित जेलजीवन भोगिरहेका छन् । आइतबार साँझ निआगारा गजेटले हार्बेमा कोरोना परीक्षण गर्दा पोजिटिभ रिपोर्ट देखिएको उल्लेख गरेको थियो । हार्बे विन्स्टनलाई बुधबार न्युयोर्क सिटीबाट उत्तरपश्चिम ५६० किलोमिटर टाढा रिकर्स आइल्याण्ड जेलमा पठाइएको थियो । उनी छातीको दुखाइपछि म्यानहट्टन अस्पतालमा परीक्षणका लागि पुगेका थिए । सोही क्रममा कोरोना भाइरस भेटिएको हो । अमेरिकामा कोरोना भाइरसका कारण ४ सय १७ जनाको मृत्यु भइसकेको छ । ३३ हजार भन्दा धेरैमा संक्रमण भेटिएको छ । हार्बे विन्स्टनमाथि गत फेब्रुअरीमा बलात्कार र यौन अपराध गरेको अभियोग लागेको थियो । पूर्व सहकर्मी तथा अभिनेत्री जेसिका मन, एन्जेलिना जोली, सल्मा हायाक लगायत ९० अभिनेत्रीले हार्बेको यौन अपराध तथा शोषणका घटना सार्वजनिक गरेका थिए ।"
"पश्चिम बंगालमा लकडाउन, संक्रमित चौंथो बिरामीको अवस्था गम्भीर","विराटनगर : भारतको पश्चिम बंगाल सरकारले सोमबारबाट २७ मार्चसम्मका लागि लकडाउन को घोषणा गरेको छ । कोरोना भाइरसको संक्रमण फैलने क्रम बढेपछि सोमबार बिहान ५ बजेबाट पश्चिम बंगालका सम्पूर्ण शहरमा लकडाउनको घोषणा गरेको हो । भारतीय अनलाइन लाइभ हिन्दुस्तानका अनुसार पश्चिम बंगाल सरकारले आइतबार दिउँसो सो निर्णय गर्दै यो कडाईका साथ लागु हुने जनाएको छ । पश्चिम बंगालमा फेला परेका कोरोना भाइरस संक्रमित चौथो बिरामीको अवस्था गम्भीर बनेको र संक्रमितको संख्या बढ्ने भएकाले सरकारले लकडाउनको निर्णय लिएको पश्चिम बंगालका मुख्य सचिव राजीव सिन्हाले बताए । यस अवधिमा राज्यमा सबै यातायात, हाटबजार, अफिस, कलकारखाना बन्द रहने छन् भने पिउने पानी, बैंक, टेलिफोन, इन्टरनेट, खाद्य, सब्जी, राशन पसल, अस्पताल, स्वास्थ्य केन्द्र, औषधी पसल र विद्युत् सेवा खुल्ला रहने मुख्य सचिव सिन्हाले बताए । अतिआवस्यक बस्तु खुल्ला छ, नागरिक सबै घरमा बस्न आग्रह गरिएको छ, अति आवस्यक परेमात्रै बाहिर निस्कन निर्देशन छ, सचिव सिन्हाले भने । कोरोना संक्रमित चौथो बिरामीको अवस्था गम्भीर पश्चिम बंगालमा फेला परेका कोरोना भाइरस संक्रमित चौथो बिरामीको अवस्था गम्भीर रहेको छ । २४ वर्षीय बिरामीको सघन कक्षमा राखेर उपचार भइरहेको जनाइएको छ । बिरामी पश्चिम बंगाल परगना जिल्लाको दम दम क्षेत्रका हुन् । उनलाई गत शनिबार (मार्च २१) मा कोरोना भाइरस संक्रमित भएको पुष्टि भएको थियो । सुक्खा खोकी र ज्वरो आएर मार्च १ मा अस्पताल पुगेका उनी सोही समयदेखि अस्पताल भर्ना भएका थिए ।"
क्रोएसियामा कोरोना त्रास फैलिरहँदा शक्तिशाली भूकम्प,क्रोएसिया : कोरोना भाइरसको महामारी विश्वव्यापी रुपमा फैलिरहेका बेला क्रोएसियामा शक्तिशाली भूकम्प गएको छ । ५ दशमलब ४ म्याग्निच्युडको उक्त भूकम्पबाट थुप्रै भौतिक संरचना भत्किएका छन् । जहाँ १७ जना घाइते भएका छन् । उनीहरुमध्ये एकजनाको अवस्था गम्भीर छ । कोरोना भाइरसको रोकथामका लागि लकडाउन गरिरहेका बेला क्रोएसियामा भूकम्प गएको हो । भूकम्पको धक्का १० सेकेन्डसम्म रहेको अधिकारीहरुले जनाएका छन् । साथै पछिसम्म परकम्पहरु गएको बताइएको छ । जाग्रेबलाई केन्द्र बनाएर गएको भूकम्प १ सय ४० वर्षको इतिहासमै सबैभन्दा ठूलो भूकम्प भएको प्रधानमन्त्री अन्द्रेज प्लेन्कोभिकले बताएका छन् ।
मालवाहक गाडीबाहेक वीरगन्ज नाका बन्द (फोटो फिचर),"वीरगन्ज : सरकारले भारत र चीनसँगका सबै नाका एक साताका लागि बन्द गर्न निर्देशन दिएपछि भारतबाट नेपाल प्रवेश गर्ने मुख्य नाका वीरगन्ज पनि पूर्ण रुपमा बन्द गरिएको छ। कोरोना भाइरस संक्रमण रोकथामका लागि भन्दै सरकारले भारत र चीनसँग जोडिएका नेपालका सबै सीमा नाका सोमबार बिहान १० देखि चैत १६ को राति १२ सम्मका लागि बन्द गरेको हो। त्यहि निर्देशन अनुरुप नेपाल प्रवेश गर्ने मुख्य नाका वीरगन्ज पनि पूर्ण रुपमा बन्द गरिएको हो। बिहान १० बजेदेखि नै नाका बन्द गर्ने सरकारको निर्णय भए पनि वीरगन्ज नाका भने ११ बजेदेखि मात्रै बन्द गरिएको हो। त्यसअघि बिहान ११ बजेसम्म भने भारतबाट घर फर्किने नेपालीलाई मात्रै नाकामा स्वास्थ्य चेकजाच गरि नेपाल प्रवेश गर्न दिइएको थियो। भारतीयलाई भने सीमा नाकाबाटै सुरक्षाकर्मीले भारत फिर्ता पठाइ दिएका थिए। यस्तै बिहान ११ बजे सम्म नेपालबाट भारत फर्किने भारतीयलाई पनि सहज रुपमा भारत जान दिइएको थियो। तर बिहान ११ बजे पछि भने वीरगन्ज नाका पुर्ण रुपमा बन्द गरेर नाकामा आवागमन रोकिएको पर्साका प्रमुख जिल्ला अधिकारी विष्णु कार्कीले बताए। सीमा नाका बन्द गर्ने समय बिहान १० बजे नै शुरु भए पनि भारतबाट आएका नेपालीहरुको भीड रहेकोले ११ बजेसम्म उनीहरुलाई प्रवेश गर्न दिइएको तर ११ बजेपछि भने नाका पूर्णरुपमै बन्द गरिएको कार्कीले जानकारी दिए। नेपालबाट भारत फर्कनेहरुलाई पनि नाकामै रोकेर वीरगन्ज फर्काइएको छ कार्कीले भने उताबाट आउनेहरुलाई मितेरी पुलमै सुरक्षाकर्मीले रोकेर भारत फिर्ता पठाइ रहेका छन्। वीरगन्ज नाकामा सुरक्षाकर्मीले नेपाल भारत दुबैतिर प्रवेशमा रोक लगाएपछि नाकामा रोकिएका नेपालबाट भारत फर्कने भारतीयहरु अलपत्र परेका छन्। नेपालका विभिन्न स्थानबाट भारतस्थित घर फर्किन लागेका भारतीयलाई सुरक्षाककर्मीले नाकामै रोकिए दिएका कारण उनिहरु नाकामै अलपत्र परेका हुन्। मालवाहक गाडी आयातमा कुनै अवरोध छैन नाका बन्द गरिए पनि भारतबाट नेपालका लागि मालसामान बोकेर आउने मालवाहक गाडीहरुलाई भने सहज रुपमा प्रवेश गर्न दिइएको छ। प्रजिअ कार्कीले भने भारतबाट आउने मालवाहक गाडीलाई कुनै रोक लगाइएको छैन्। सरकारको निर्देशन अनुसार मालवाहक सवारीसाधन सहज रुपमा प्रवेश गर्न दिएका छौ।' वीरगन्ज भन्सार कार्यालयका प्रमुख भन्सार अधिकृत गोपाल खत्रीले पनि भारतबाट मालवाहक सवारीसाधनको प्रवेशमा कुनै अवरोध नरहेको बताए। मान्छेको आउजाउ मात्रै रोकिएको हो, उनले भने भारतबाट मालवस्तु बोकेर आउने गाडीमा कुनै अवरोध छैन्। भारतबाट आइरहेका मालवस्तुको भन्सार जाचपास पनि सहज रुपमै भइरहेको खत्रीले जानकारी दिए। उनले भने मालवाहक गाडीलाइ कुनै अवरोध गरिएको छैन् तर साबिकको भन्दा केहि मात्रै कम गाडी आएका छन्। भारतबाट आएका मालवस्तुको भन्सार जाँचपास प्रकृयालाई पहिलेको भन्दा अहिले झन छरितो र सहज पनि बनाएको खत्रीले जानकारी दिए। यसअघि आइतवार पनि वीरगन्ज नाका सुनसान भएको थियो।भारतमा कोरोना भाइरसको संक्रमणबाट जोगिन त्यहाँको सरकारले आइतबार आह्वान गरेको जनता कर्फ्युको प्रत्यक्ष असर वीरगन्ज नाकामा पनि परेको थियो। जसका कारण आइतबार वीरगन्ज भन्सार कार्यालयको राजश्व असुली पनि प्रभावित भएको थियो। वीरगन्ज भन्सार कार्यालयले सामान्य अवस्थामा दैनिक औसतमा ४० देखि ४२ करोड रुपैयाँ रजश्व संकलन गर्दै आएको छ। तर आइतबार भने १४ करोड ७ लाख ९५ हजार रुपैयाँ मात्र राजश्व संकलन उठेको भन्सार कार्यालयका प्रमुख भन्सार अधिकृत गोपाल खत्रीले जानकारी दिए।"
सरकारी निर्णयको अवज्ञा : रोकिएनन् लामो दुरीका बस,"बुटवल : सरकारले सोमबारदेखि लामो दुरीका सार्वजनिक बस सञ्चालनमा रोक लगाए पनि बस सञ्चालन रोकिएका छैनन्। बुटवलबाट पहाडि जिल्लामा चल्ने बस सीट मात्राभन दा बढी यात्रु बोकेर चलिरहेका छन्। सरकारको निर्देशन कार्यान्वयन गराउने कुनै निकायले चासो दिएका छैनन्। ट्राफिक प्रहरीले बस रोकेका छैनन्। कैयौं यात्रु बसपार्कमा छन्। पाल्पाको दोभानहुँदै कैयौं बस गुल्मी, पाल्पा, अर्घाखाँचीतिर गइरहेको स्थानीय विष्णुप्रसाद पाण्डेले बताए। कोभिड१९ को त्रास : लामो दूरीका सवारी आवागमन रोकियो प्रदेशको मुख्यमन्त्री कार्यालय अगाडिबाटै बस निर्वाद चलिरहेका छन्। प्रदेश सरकारका निकायले पनि बस सञ्चालनमा रोक लगाएका छैनन्। बुटवलमा अझै पनि मानिसको चहलपहल घटेको छैन।"
इलाका प्रशासन कार्यालयको सेवा ठप्प,"वीरगन्ज : पर्साको चारवटा गाउँपालिकालाई कार्यक्षेत्र तोकेर सुपौलीमा स्थापना गरिएको इलाका प्रशासन कार्यालयको सेवा प्रवाह दुई महिनादेखि ठप्प छ। शाखा अधिकृत नहुँदा कार्यालयमा आउने सेवाग्राही फर्किन बाध्य छन्। जिल्लाका जीराभवानी, ठोरी, जगरनाथपुर र पटेर्वासुगौली गरि ४ गाँउपालिका कार्यक्षेत्र तोकेर सुपौलीमा एक वर्षअघि इलाका प्रशासन कार्यालय स्थापना गरिएको थियो। तर, कार्यालयमा गत पुष मसान्तदेखि नै शाखा अधिकृत नहुँदा चार गाँउपालिकाका स्थानीयले सेवा पाएका छैनन्। कर्मचारी समायोजनका क्रममा तत्कालीन शाखा अधिकृत विनय श्रीवास्तव अन्यत्रै सरुवा भएपछि कार्यालयबाट कुनै पनि काम भएको छैन। श्रीवास्तव गएपछि गृह मन्त्रालयले शाखा अधिकृत कुन्दन कर्णलाई पठाएको थियो। तर, उनी हालसम्म कार्यालयमा हाजिर भएका छैनन्। कार्यालयमा पुस मसान्तदेखि करार सेवामा एकजना सुब्बा, एक कम्प्युटर सहायक र एक कार्यालय सहयोगी छन्। शाखा अधिकृत नहुँदा नागरिकता प्रमाणपत्र जारी गर्ने, राहदानी सिफारिस र अन्य सिफारिसका काम दुई महिनादेखि रोकिएको छ। सुपौलीको इलाका प्रशासन कार्यालयमा नागरिकता बनाउनका लागि मात्रै दैनिक ५० भन्दा बढी सेवाग्राही आउँछन्। तर, अहिले कार्यरत कर्मचारीले शाखा अधिकृत नहुँदा काम नभएको बताएका छन्। एक सातादेखि नागरिकता बनाउन प्रशासन धाए पनि काम नभएको ठोरी नयाँबस्तीकी मनिसा बोहोराले बताइन्। भान्जाको नागरिकता बनाउन सोमबार कार्यालयमा पुगेका महादेवपट्टीका सत्यराज घिमिरेले पनि १५ दिनदेखि कार्यालय आउँदा पनि काम नभएको गुनासो गरे। केही दिनमै अधिकृत आउँछन् भन्दै कर्मचारीले टारीरहेका छन्, उनले भने, प्रमुख जिल्ला अधिकारीलाई फोन गर्दा पनि कुनै सुनुवाइ भएन। यहाँका नागरिकले इलाका प्रशासनबाटै नागरिकतालगायतका काम गर्नुपर्ने बाध्यकारी छ। वंशजको नागरिता लिन जिल्ला जान पाइँदैन। यहाँ कर्मचारी छैनन्, घिमिरेले भने। लामो समयदेखि कर्मचारी नहुँदा नागरिकता बन्न नसकेको आक्रोशमा दुई युवकले कार्यालय तोडफोड ने गरेका थिए। पर्साका प्रमुख जिल्ला अधिकारी विष्णुकुमार कार्कीले भने मन्त्रालयले एक महिना पहिले नै शाखा अधिकृत कुन्दन कर्णलाई सुपौलीमा पठाएको तर उनी किन आएनन् भन्ने जानकारी नभएको बताए। अहिले म काठमाडौंमै छु, मन्त्रालयमा गएर बुझ्दा कर्ण एक साताअघि नै रमाना लिएर कार्यक्षेत्र हिँडेको जानकारी पाएँ, कार्कीले भने, बुधबारसम्म उनी आएनन् भने, अर्को कर्मचारी भए पनि काम गर्न पठाउँछु।"
परीक्षण किट छैन,"दाङ : घटना १ भारतबाट फर्किएका दाङ तुलसीपुरका १७ बर्से लामो समय ज्वरो र खोकीग्रस्त भएपछि उपचारका लागि जिल्ला अस्पताल पुगे। जिल्लाका सबै निजी अस्पताल पुगेका उनी उपचारका लागि अन्त्यमा राप्ती स्वास्थ्य विज्ञान प्रतिष्ठान पुगे। प्रतिष्ठानले कोरोनाको आशंका गरेर आइसोलेसनमा राखी उपचार थाल्यो। बिरामीको नमुना लियो तर परीक्षण गर्न सकेन। अन्यत्र पठाउन चाहिने भाइल ट्रान्सफर क्यारियर (भीपी क्यारियर) नहुँदा आइतबार पनि नमुना काठमाडौं पुगेको छैन। घटना २ शनिबार दाङ गढवाका ३ जना स्वास्थ्यजाँचका लागि नजिकको स्वास्थ्य संस्थामा पुगे। स्वास्थ्य संस्थाले कोरोना संक्रमणको आशंकामा राप्ती स्वास्थ्य विज्ञान प्रतिष्ठान पठाइदियो। ३ मध्ये २ जनालाई प्रतिष्ठानले कोरोनाको आशंका गर्यो। स्याम्पल लिइयो। दुवै जनालाई आइसोलेसनमा राखी उपचार थालिएको छ। उनीहरूमा कोरोना संक्रमण भए नभएको पुष्टि भएको छैन। १० शैय्याको आइसोलेसन बनाएको प्रतिष्ठानमा कोरोना परीक्षण गर्ने किट छैन। सरकारले सबै स्वास्थ्य संस्थामा पठाउनुपर्ने परीक्षण किट नपठाउँदा अनुमानका भरमा उपचार गर्नुपर्ने अवस्था छ। किट नहुँदा जिल्लामा समस्या छ। जिल्ला जनस्वास्थ्य कार्यालय दाङले किट ल्याउन सकेको छैन। स्थानीय तहले पनि चासो देखाएका छैनन्। प्रतिष्ठानमा अहिले कोरोना रोकथामका लागि सामान्य स्वास्थ्य जाँच गर्ने व्यवस्था मात्र छ, प्रतिष्ठानका उपकुलपति प्राडा संगीता भण्डारीले भनिन्, कोरोना जाँच गर्ने पर्याप्त सामग्री नहुँदा गाह्रो भएको छ। परीक्षण गर्न काठमाडौं नै पठाउनु पर्छ। उपकरण यहीं भए तत्काल पुष्टि गर्न सकिने थियो। राप्ती स्वास्थ्य विज्ञान प्रतिष्ठान घोराही, राप्ती प्रादेशिक अस्पताल तुलसीपुर, लमही अस्पताल र यहाँका निजी अस्पतालमा किट छैन। अस्पताल र स्थानीय तहका स्वास्थ्य शाखाले ज्वरोबाहेक अरू केही जाँचमा हुँदैन। अस्पतालमा अहिलेसम्म कोरोनाको लक्षण देखिएको बिरामी फेला परेका छैन। कोरोनाको आशंका भए स्याम्पल काठमाडौं पठाउनुको विकल्प छैन, राप्ती प्रादेशिक अस्पतालका निमित्त मेडिकल सुपरिटेण्डेन्ट प्रताप पोखरेलले भने, कोरोना जाँचका लागि जनशक्ति पनि छैन। किटको मात्र होइन, जनशक्तिको पनि अभाव हो। राप्ती स्वास्थ्य विज्ञान प्रतिष्ठानले चिकित्सक र नर्सलाई स्याम्पल लिन लगाउनु पर्ने प्रोेटेक्टिभ इक्युपमेन्ट वितरण गरेको छ। चिकित्सकले लगाउनु पर्ने प्रोेटेक्टिभ केयर (पर्सनल प्रोटेक्टिभ इक्युपमेन्टपीपीई) प्रतिष्ठानले आफ्नै पहलमा वितरण गरेको जनाएको छ। २० वटा पीपीई डाक्टर र नर्सलाई दिइएको उपकुलपति प्राडा भण्डारीले बताइन्।"
बेरुजु फर्स्यौट गर्न सकस,"धादिङ : थाक्रे गाउँपालिकास्थित भगवती आधारभूत विद्यालयमा तारबार गर्न तत्कालीन जिल्ला शिक्षा कार्यालयले ०६८६९ मा २ लाख ५० हजार रुपैयाँ निकासा दियो। विद्यालय व्यवस्थापन समितिको बैठकले निर्णय गर्यो र तारजाली किनेर घेरबार पनि लगाए। तत्कालीन प्रधानाध्यापकले काम सम्पन्न भएको प्रतिवेदन जिल्ला शिक्षा कार्यालयमा बुझाएनन्, हिसाब बेरुजु निस्कियो। ०७२ मा भूकम्पले विद्यालय भवन ध्वस्त बनायो। त्यही ठाउँ सम्याएर नयाँ भवन बनाइयो। जिल्ला शिक्षा कार्यालयले उक्त तारजाली लगाउने कामको प्रतिवेदन नभएकाले बेरुजु निस्किएको भन्दै प्रतिवेदन ल्याउन भनेको छ। तर, फिल्डमा त्यसबेला काम गरेको देखिने संरचना केही छैन। शिक्षा विकास तथा समन्वय एकाईमा भगवती प्राविको साढे २ लाख बेरुजु भएपछि फर्स्यौट गर्न सदरमुकाम आएकी शिक्षिकाले भनिन्, विद्यालयसँग तारजाली किनेको बिल छ, प्राविधिकलाई देखाउन संरचना छैन, संरचना नभइ कार्य सम्पन्न प्रतिवेदन कसरी बनाउने ? अनि बेरुजु फर्स्यौट होला त ? शिक्षा क्षेत्रमा भएका यस्तै विकास निर्माणमा देखिएको बेरुजु फर्स्यौट गर्न शिक्षा विकास तथा समन्वय एकाइ धादिङलाई सकस परिरहेको छ। ०६८६९ यता भौतिकतर्फ करिब ३३ करोड बेरुजु देखिएको छ भने शैक्षिक अनुदान र खर्चतर्फ करिब ८ करोड बेरुजु रहेको शिक्षा विकास तथा समन्वय एकाइ धादिङका सूचना अधिकृत कृष्णकुमार श्रेष्ठले बताए। भौतिकतर्फ विद्यालय भवन, शौचालय, कम्पाउन्डजस्ता निर्माण र शैक्षिकतर्फ पुस्तकालय व्यवस्थापन, पिसिएफ, आइसीटीजस्ता कार्यक्रमको बेरुजु देखिएको छ। शिक्षाका कार्यक्रममा देखिएको उक्त बेरुजु फर्स्यौट गर्न शिक्षा विभागले तदारुकता देखाएपछि शिक्षा विकास तथा समन्वय एकाइ धादिङले बेरुजुको तथ्यांक निकाल्दै सम्बन्धित विद्यालयलाई फर्स्यौट गर्न पत्र पठाएको छ। तर, आवश्यक कर्मचारी नभएका कारण निकै कठिनाइ भइरहेको एकाइ प्रमुख अम्बिकाप्रसाद आचार्यले बताए। उनले भने, पहिले हामीसँग लेखा र प्राविधिक कर्मचारी थिए, अहिले कुनै छैनन्। बेरुजु फर्स्यौट गर्न प्रशासनको मात्रै कर्मचारी हँुदा सकस भइरहेको छ। विभागले शिक्षाको डीएलपीआइयू, समन्वय समितिलगायत सरकारी कार्यालयसँग समन्वय गरी प्राविधिक कर्मचारी परिचालन गरेर भए पनि बेरुजु फर्स्यौट गर्न आग्रह गरेअनुसार सहयोग मागिरहेको आचार्यले बताए। गत पुसमा लेखा परीक्षण गर्न महालेखाबाट टोली डोरमुकाम आएदेखि करिब २ करोड बराबरको बेरुजु फर्स्यौट गराएको आचार्यले बताए। उनकाअनुसार गत वर्ष पनि १५ करोड ३८ लाख रुपैयाँ बराबरको बेरुजु फर्स्यौट गरिएको थियो। एकाइले बेरुजु रहेका विद्यालयका शिक्षकलाई पेन्सनलगायत सेवासुविधामा असर पर्न सक्ने चेतावनी दिँदै तत्काल बेरुजु फर्स्यौट गर्न ताकेता गरिरहेको छ।"
कोरोना त्रास : १२ कैदी रिहा,"धनुषाः जिल्ला प्रहरी कार्यालय धनुषाले १२ कैदी रिहा गरेको छ । विश्वव्यापी रुपमा फैलिएको कारोना भाइरस संक्रमणको जोखिमलाई नियन्त्रण गर्ने उद्धेश्यले कैदी रिहा गरिएको हो । कोरोना भाइरस (कोभिड१९) को संक्रमण भएमा अवस्था जटिल बन्न सक्ने कारण कैदीको संख्या घटाएकोे धनुषाका प्रहरी नायव उपरीक्षक रामेश्वर कार्कीले जानकारी दिए । कार्कीकाअनुसार सामान्य प्रकृतिका १२ कैदीलाई रिहा गरिएको हो । उनले सार्वजनिक मुद्दा, अभद्र व्यवहार, लागु औषध लगायत सामान्य प्रकृतिका घटनामा संलग्न भईइ हिरासतमा रहेका कैदीलाई छाडिएको बताए । उनले भने, सरकारले कोरोना भाइरसको सम्भावित संक्रमण रोक्न सामान्य प्रकृतिको अपराधमा संलग्न थुनुवालाई घर पठाइएको जनाए । सामान्य प्रकृतिका कैदी बन्दीहरुलाई रिहा गरेका हौं, संक्रमणको अवस्थामा आइपर्ने जटिल अवस्थालाई मध्यनजर गरेर सामान्य प्रकृतिका अपराधमा संलग्नहरुलाई छाडिएको छ, उनले भने । यस्तै सोमबार १० जना थुनुवालाई मुद्दा हेर्ने अधिकारीसमक्ष पेश गरेर कानून बमोजिम हिरासतमुक्त गर्न लागिएको हो । जिल्ला प्रहरी कार्यालय धनुषामा हाल विभिन्न प्रकृतिका मुद्दाका ६० जना कैदी बन्दीहरु हिरासतमा रहेका छन् । गत बिहीबार संघीय संसदको कानून, न्याय तथा मानव अधिकार समितिले कारागारमा रहेका कैदी बन्दीको संख्या घटाउन निर्देशन दिएपछि जिल्ला प्रहरी कार्यालय धनुषाले गम्भीर प्रकृतिको मुद्दा बाहेकका कैदी बन्दीहरुलाई हिरासत मुक्त गरेको हो।"
त्रासले खाद्यान्न जोहो,"मुगु : कोरोनाको त्रासले सरकारी र गैरसरकारी कार्यालय बन्द हुने भएपछि मुगुवासी खाद्यान्नको जोहो गर्न थालेका छन्। खाद्य संस्थान शाखा र साल्ट ट्रेडिङ कर्पोरेसनको कार्यालयसमेत बन्द हुने हल्ला चलेपछि नुन र चामल लिन संस्थानमा भीड लागेको हो। नुन र चामल लिन आउनेको संख्या ह्वात्तै बढेको छ। दुधे बालबालिका बोकेर गाउँबाट खाद्यान्न लिन संस्थान आइपुगेकी छायानाथ रारा नगरपालिका५ कि करिस्मा भामका अनुसार कोरोनाको त्रासले खाद्य संस्थान बन्द भए गाउँमा भोकमरी चल्ने देखिएपछि स्थानीयले खाद्यान्न जोहो गर्न थालेका हुन्। एक घण्टा लाइन बसेर चामल किनेको उनले बताइन्। छायानाथ१३ का प्रेम रावतले भने, बजारमा पनि खाद्यान्न पाइन्छ। तर त्यहाँभन्दा सस्तो भएपछि एकै पटक धेरै चामल किन्न आएको हुँ। संस्थानमा चामल लिनेको भीड बढेपछि एक जनालाई एक पटकमा ३० किलोग्राम मात्र दिने व्यवस्था गरिएको छ। तर छायानाथ११ का बिर्ख बुढाले ठूलो परिवारका लागि ३० किलोग्राम थोरै भएको असन्तुष्टि व्यक्त गरे। खाद्यमा हाल २६ क्विन्टल चामल मात्र छ। सोरु गाउँपालिकाको सोरुकोट डिपोमा ३ सय क्विन्टल, मुगुमकार्मारोङ गाउँपालिका पुलु डिपोमा ४ सय क्विन्टल, खत्याड गाउँपालिकाको श्रीकोट डिपो र रातापानी बिक्री केन्द्रमासमेत चामल छ। समयमै ठेकेदारले सबै डिपोमा थप खाद्यान्न ढुवानी गर्न नसकेको संस्थानका निमित्त प्रमुख पुष्कर भामले बताए। साल्ट ट्रेडिङको शाखा प्रमुख खगेन्द्र कार्कीले बन्दको हल्ला भए पनि कार्यालय खुला नै रहने बताए।"
कोरोना महामारी : इटालीमा मर्नेको संख्या किन अत्यधिक?,"इटाली विश्वको विकसित मुलुकमध्ये एक हो। नेपालजस्ता गरिब मुलुकका भन्दा उसका प्रविधि अवश्य एडभान्स छन्। तर गत वर्षको अन्त्यदेखि फैलिएको कोरोना भाइरस (कोभिड१९) ले इटालीलाई आक्रान्त बनाएको छ। चीनपछि त्यहाँ सबभन्दा बढी संक्रमित छन्। तर चीनमा भन्दा मर्नेको संख्या भने बढी छ। त्यसैले इटालीलाई कोरोनाले सबभन्दा बढी असर गरेको छ। मार्च १० देखि इटालीका सबै ६ करोड ३ लाख नागरिक होम क्वारेन्टाइन मा बसेका छन्। अत्यावश्यक बाहेक कसैलाई पनि बाहिर निस्कन दिइएको छैन। तर नयाँ संक्रमणको संख्या भने तीव्र रूपमा बढिरहेको छ। जोन्स हप्किन्स विश्वविद्यालयका अनुसार सोमबार बिहानसम्म ५९ हजार १३८ जनामा संक्रमण पुष्टि भएको छ। जसमा ५ हजार ४७६ ले ज्यान गुमाइसकेका छन्। यो मृत्युदर ९२६ प्रतिशत हो। चीनमा ८१ हजार ४३९ संक्रमित हुँदा ३ हजार २७४ ले ज्यान गुमाएका छन्। यो ४०२ प्रतिशत हो। यस हिसाबले हेर्ने हो भने इटालीमा चीनभन्दा मृत्युदर दोब्बर बढी देखिन्छ। आखिर इटालीमा किन मृत्युदर बढी छ ? विशेषज्ञहरूले औँल्याएको चार कारण डेलीमर्करीमा प्रकाशित भएको छ । धेरै पाका उमेर भएको राष्ट्र सबैले औँल्याउने पहिलो कारण हो इटालीको औसत आयु। यो निकै बढी छ। गत वर्ष इटालीको औसत आयु ४५४ वर्ष रहेको थियो । यो युरोपको सबभन्दा बढी औसत आयु हो भने चीनभन्दा ७ वर्ष बढी तथा दक्षिण कोरियाको भन्दा केही बढी हो । शुक्रबारसम्मको तथ्यांक हेर्दा इटालीमा कोरोना संक्रमणबाट मर्नेको औसत आयु ७८५ वर्ष रहेको छ। तीमध्ये लगभग ९९ प्रतिशतले पहिलेदेखि नै कुनै न कुनै रोगसँग लडिरहेका थिए । अस्फोर्ड विश्वविद्यालयका प्राध्यापक जेनिफर डोडका अनुसार कोरोना भाइरसले वृद्ध मानिसलाई बढी सताइरहेको छ। कोभिड१९ को मृत्युदर वृद्ध उमेर समूहमा बढी देखिएको छ, उनले ट्वीटरमा लेखेका छन्, पाकाको संख्या बढी भएका देशहरूले मृत्युदर घटाउन अझ आक्रामक रूपमा स्वास्थ्य सुरक्षा प्रणाली अभिवृद्धि गर्नुपर्छ। इटालीभन्दा बढी औसत आयु भएको जापानले स्वास्थ्य सुरक्षा प्रणालीकै कारण मृत्युदर कम गर्न सकेको छ। ४७३ वर्ष औसत आयु भएको जापानमा हालसम्म ४१ जनाले ज्यान गुमाएका छन् भने १ हजार १०१ जना संक्रमित भएका छन् । दुर्भाग्य ? वैज्ञानिकहरूका अनुसार चीनपछि कुनै पनि देश यस्तो परिस्थितिबाट गुज्रन सक्थ्यो । जोन्स हप्किन्स विश्वविद्यालयका प्राध्यापक यास्चा मंकले क्यानडाको सीबीसी टेलिभिजनलाई अन्तरवार्ता दिने क्रममा इटाली नै यस्तो हुनाको खास कारण नभएको बताएका छन्। मलाई इटाली नै किन प्रश्न महत्वपूर्ण लाग्छ, उनले भनेका छन्, यसको सामान्य उत्तर छ: कुनै खास कारण नै छैन । प्राध्यापक मंकले जर्मनी, क्यानडा वा अमेरिका भन्दा दश दिन अगाडि संक्रमण देखिनु नै इटालीको दुर्भाग्य भएको बताएका छन्। धराशायी प्रणाली इटालीको विनाशकारी उत्तरी स्वास्थ्य अवस्थाबाट के गम्भीर वास्तविकता सिक्न सक्छौँ भने एकपटक चरम विन्दुमा पुगिसकेको स्वास्थ्य सेवा प्रणालीबाट अत्यन्तै तीव्र रूपमा रोग फैलन्छ। त्यसैले चिकित्सकहरूले कसलाई पहिलो सहयोग गर्ने भन्ने बारेमा जीवन र मृत्युको निर्णय गर्न सुरुवात गर्नुपर्छ । साथै श्वासप्रश्वास एवम् अस्पतालका शैय्या जस्ता स्वास्थ्य सामग्री किन र कहिले सुचारु गर्ने भन्ने निर्णय लिनुपर्छ । कहिलेकाहीँ तपाईले बिरामीको अवस्थाविरुद्ध सफलताको सम्भाव्यता तौलने गर्नुपर्छ, ब्रेसिया अस्पतालका डाक्टर पाओलो तेरानोलीले यसै हप्ता एएफपीलाई भनेका छन्, हामी सबैका लागि सक्दो प्रयत्न गर्छौँ, जबकि बढी सम्भावना भएका बिरामीका लागि केही थप अतिरिक्त प्रयास गर्छौँ । जाँच तथा गणना विश्वमा कोरोना भाइरसको परीक्षण गर्ने किट पर्याप्त नभएकोे महसुस गरिएको छ । यो समस्या पहिले नै ज्वरो तथा सुक्खा खोकी जस्ता लक्षण देखिएकाको मात्र परीक्षण गरेर इटाली जस्तो राष्ट्रले झेलिरहेको छ । दक्षिण कोरिायासँग पर्याप्त किट भएकाले हरेक दिन १० हजार बढीको परीक्षण गयो । जसले उसलाई भाइरस फैलिन नदिन मद्दत मिल्यो । हार्वड विश्वविद्यालयका माइकल मिनाका अनुसार अमेरिका जस्ता देशका लागि हरेक दिन १ लाखको परीक्षण पर्याप्त हुने बताएका छन् ।"
"बेलायतबाट कोरोना संक्रमित नेपालीको सन्देश, 'संक्रमण निकै पीडादायक छ, सावधानी अपनाउनुहोस्'","बेलायतः बेलायतमा रहेकी कोरोना भाइरस संक्रमित एक नेपाली महिलाले संक्रमण निकै पीडादायक रहेको र १३ दिनसम्म पनि निको हुने कुनै छाँटकाँट नदेखिएको भन्दै सावधानी अपनाउन आग्रह गरेकी छिन् । लमजुङ स्थायी घर भइ हाल लण्डनमा बस्दै आएकी भगवती रानाभाटले संक्रमण भएपछि आफू १० दिनसम्म सेल्फ आइसोलेसनमा बसेकी पनि उल्लेख गरेकी छन् । तर छिट्टै निको हुने सम्भावना नदेखिएको भन्दै सावधान रहन सबैलाई आग्रह गरेकी हुन् । उनले आफ्नो फेसबुकमा लेखेकी छिन्, 'संक्रमणको पीडादायी अनुभव सामाजिक सञ्जाल फेसबुकमा राख्ने सोच थिएन् । तर कतै आफन्त र साथीभाईलाई संक्रमणले थप भयावह बनाउन सक्ने डरले सावधानी अपनाउन आग्रह गरेकी हुँ । १० दिनको सेल्फ आइसोलेसनपछि कोभिड १९ सँग लड्दै !! यो महामारी कति पीडादायक हुँदो रहेछ, आज १३ दिनसम्म पनि निको हुने छाँट्काटै छैन, फसबुकमा राख्ने सोच थिएन, कतै आफन्त अनि साथीभाइलाई थप भयावह बनाउला भन्ने लाग्यो, तर सोचेँ सबैले सावधानी अपनाउन सक्नुहुनेछ । हजुरहरू सबैलाई विशेष सावधान रहन अनुरोध गर्दछु, उनले लेखेकी छन् ।"
त्रिविका सबै प्रशासनिक काम बन्द,काठमाडौं : त्रिभुवन विश्वविद्यालयले सोमबारदेखि सम्पूर्ण प्रशासनिक काम अनिश्चितकालका लागि बन्द गरेको छ । कोरोना भाइरसको संक्रमण त्रासका कारण प्रशासनिक काम बन्द गरेको त्रिविले जनाएको छ । चैत २१ गतेबाट मात्र कार्यालय खोल्ने त्रिवि सभा तथा कार्यकारी परिषदले निर्णय गरेको छ । तर चिकात्शा शास्त्र अध्ययन संस्थान तथा कृषि र पशु विज्ञान अध्ययन संस्थान भने आवश्यकता अनुसार खुल्ला रहने त्रिविले जनाएको छ । त्रिविले आफू मातहतका सम्पूर्ण आंगिक तथा सम्बन्धन प्राप्त क्याम्पसको पठनपाठन भने यसअघि नै बन्द गरिसकेको छ ।
विद्यालयमा अस्थायी अस्पताल,"बेनी : कोरोना भाइरसप्रति उच्च सतर्कता अपनाउँदै प्रशासन, सुरक्षा निकाय, स्वास्थ्य संस्था, स्थानीय तह, निजी क्षेत्र र अन्य संघ संस्था पूर्व तयारीमा जुटेका छन्। जिल्ला प्रशासनको पहलमा बेनीको माउन्ट एभरेष्ट आवासीय माविको पुरानो भवनमा अस्थायी अस्पताल बनाउन थालिएको छ। १० वेडको अस्थायी अस्पताल बनाइने प्रमुख जिल्ला अधिकारी ज्ञाननाथ ढकालले जानकारी दिए। कोरोना शंस्कास्पद लाई छुट्टै राखेर उपचार गर्न अस्थाई अस्पताल बनाउन लागेका हौ, उनले भने सेना, प्रहरी र स्वास्थ्यकर्मीको सहकार्यमा अस्पताल निर्माण र व्यवस्थापनको तयारीमा छौ। यससँगै म्याग्दीका सबै तातोपानी कुण्ड र पर्यटकीय स्थल शनिबारदेखि बन्द गरिएको छ। कोरोना भित्रने जोखिमलाई मध्यनजर गर्दै तातोपानी कुण्ड र पर्यटकीयस्थल पुनहिल बन्द गराइएको अन्नपूर्ण गाउँपालिका अध्यक्ष डमबहादुर पुनले बताए। पर्यटकीयस्थल, भ्रमण र मेलाजात्रा सञ्चालनमा समेत रोक लगाइएको छ, उनले भने। बेनी नगरपालिका४ सिंगा, अन्नपूर्ण गाउँपालिकाको भुरूङ्ग, पाउद्धार, पोखरेबगरको रातोपानी, दोवाको सेकार्कु, रघुगंगा गाउँपालिकाको दर्मीजा, धवलागिरी गाउँपालिकाको बगर र गुर्जामा प्राकृतिक तातोपानी कुण्ड छन्। अयन्त्रबाट यी कुण्डमा स्नान गर्न आउने धेरै हुन्छन्। यसका साथै बेनी नगरपालिका६ का विपन्न घरपरिवार लागि हात धुने साबुन र मास्क वितरण गर्दै सर्तकता उपाय सिकाइएको छ। वडा कार्यालयको पहलमा युवा र बाल क्लवका प्रतिनिधिले सचेतना कार्यक्रम गरे। वडाध्यक्ष कृष्णसिंह बानियाँको प्रस्तावमा बेनी६ छापका युवा व्यवसायी नारायण र उनका भाइ किसान जिसिले छ कार्टुन (एक हजार चार सय थान) साबुन उपलब्ध गराए। त्यसैगरी छापका नारायण महतले एक हजार दुई सय थान माक्स उपलब्ध गराए। बजारमा कालोबजारी, म्याद नाघेका बस्तुको बिक्री, कृतिम अभाव र मूल्यबृद्धि हुने खतरा बढेपछि घरेलु तथा साना उद्योग कार्यालय प्रमुख मोहन सुवेदीको नेतृत्वमा बजार अनुगमन सुरू भएको छ।"
घर फर्किएकाहरू चकलेट बाँड्दै,"बुटवल : भारतको मुम्बईबाट तीन वर्षपछि जन्मघर फर्किएका गुल्मी रेसुंगा नगरपालिका १४ का हिमाल शर्मा अहिले घुमफिरमा रमाइरहेका छन्। साथमा ल्याएको चकलेट गाउँघरका हजुरबा हजुरआमालाई बाड्न उनी व्यस्त छन्। गत साता रेसुङा आएका उनले टेलिफोनमा भने, धेरै वर्षपघि घर फर्किए, सबैजनासँग भेटघाट गर्दैछु। अहिले क्वारेन्टाइनमा बस्नुपर्ने शर्मा जस्ता कैयौ गाउँघर घुमफिरमा व्यस्त छन्। भारतबाट फर्किनेलाई सरकारले कम्तिमा १४ दिन बाहिर ननिस्किन र कसैसँग भेटघाट नगर्न भने पनि शर्मा जस्ता अधिकांश गाउँघर घुमफिरमा व्यस्त छन्। जिल्लाका सीमा नाकामा सामान्य चेक जाँच बाहेक कोरोना परीक्षण गर्ने सुविधा नहुँदा जन्मथलो फर्किएकाहरू ढुक्क हुने अवस्था छैन। गुल्मीका १२ स्थानीय तहले हेल्प डेस्क स्थापना गरेपनि स्वास्थ्य परीक्षण प्रभावकारी नभएको स्थानीयको भनाई छ। भारतबाट फर्किएकाहरूको ज्वरो नापेर मात्रै हँुदैन। उनीहरू क्वारेन्टाइन नै बस्नुपर्ने हुन्छ, यसरी त गाउँ झन् असुरक्षित हुन्छ, मालिका गाउँपालिका५ का उत्तम केसीले चिन्ता व्यक्त गरे। कोरोनाको त्रासले दशैंमा भन्दा बढी व्यक्ति गाउँ फर्किन थालेका छन् तर स्वास्थ्य सेवा सहर केन्द्रित हुँदा स्थानीय थप सशंकित बनेका छन्। जिल्ला समन्वय समिति गुल्मी अध्यक्ष लक्ष्मण पराजुली भने स्थानीय तहसँग सम्वन्य गरेर जिल्लाका नाकामा हेल्प डेस्कको स्थापना गरिएको बताउँछन्। रूरूक्षेत्र गाउँपालिकाको रिडी, रेसुंगा नगरपालिकाको नेटा, मदाने गाउँपालिकाको पुर्कोटदह र मुसिकोट नगरपालिकाको वामीमा र चन्द्रकोट गाउँपालिकाको शान्तिपुरमा हेल्प डेस्क स्थापना गरिएको उनले जानकारी दिए। पछिल्ला चार दिनमा अर्खाखाँचीमा कपिलवस्तुको कृष्णनगर नाकाहँुदै दुई हजार र रूपन्देहीको बेलहिया नाकाबाट करिब एक हजार व्यक्ति फर्किएका पश्चिम नेपाल बस व्यवसायी संघ अर्घाखाँचीका हुमा पौडेलले बताए। तर फर्किएकाहरू सेल्फ क्वारेन्टाईनमा बसेका छैनन्। उनीहरू अभिभावक, आफन्त र इष्टमित्रसँग भेटघाटमा व्यस्त देखिन्छन्। मजदुरीका लागि भारतसहित खाडी मुलुक पुगेका प्यूठानी घर फर्कने बढेपछि गाउँघरमा चहलपहल बढ्न थालेको छ। नेपाल भारत सीमाको रूपडिया र कृष्णनगरहुँदै धेरैजसो प्यूठानी आउने गर्छन्। दाङको भालुवाङहुँदै आउने यात्रुलाई स्वास्थ्यकर्मी सहित दाङप्यूठान सिमाना सरुमारानी गाउँपालिकाको दरभानमा खटाउनुपर्ने जिल्लावासीको माग छ। घर फर्किएका र संभावित संक्रमितलाई सुरक्षित स्थानमा राख्न अझै जिल्लामा क्वारेन्टाइनको व्यवस्था गरिएको छैन। प्यूठान नगरपालिकाले स्थानीय तहसँग समन्वय गरेर क्वारेन्टाइन व्यवस्था गर्ने भने पनि तीव्रता दिइएको छैन्। यहाँका नागरिक पनि सेल्फ क्वारेन्टाइनमा बसेका छैनन्। भारतबाट फर्किएका ऐरावती गाउँपालिका बरौलाका एक युवामा कोरोना संक्रमणको आशंका गर्दै गत साता बुटवल हुँदै काठमाडौं पुर्याइएकोमा उनमा कोरोना पुष्टि भएन। केही छन् होम क्वारेन्टाइनमा भारतबाट बर्दिया फर्किएका केही होम क्वारेन्टाइनमा बसेका छन्। भारतको लखनउ नजिकको जरवल कस्वाबाट माइत आएकी ३० बर्षिया माया गुप्ता गुलरिया नगरपालिका६ स्थित माइती मै क्वारेन्टाइन बसेकी छिन्। गुलरिया नग छोराछोरी सहित आएकी उनले आफन्तसँग भेटघाट गरेकी छैनन्। चितवनबाट बर्दिया फर्किएका बाँसगढी नगरपालिका५ निवासी हुमनाथ पौडेल पनि घरमै बसेर दिन बिताउने गर्छन्। दिनभर घरमै बस्छु बालबालिकालाई पनि घरबाट बाहिर निस्किन दिएको छैन, उनले भने। सीमा क्षेत्रमा आवागमन पातलो पार्दै अत्यावश्यक आवत जावत गर्नेलाई हेल्थ डेक्समा चेकजाँच गरी सचेत गराउने गरिएको प्रमुख जिल्ला अधिकारी प्रेमलाल लामिछानेले बताए। (गुल्मीबाट गंगा खड्का, अर्घाखाँचीबाट प्रेमनारायण आचार्य, प्युठानबाट केशर रोका र बर्दियाबाट यादव आचार्य।"
निष्फिक्री देहात,"जनकपुर : मधवा गाउँ नेपाल र भारतको बोर्डरमै छ। नाका पुग्न एक किलोमिटर भन्दा कम छ। अन्नपात देखि सागसब्जी खरिदका लागि अधिकांश गाउँले भारतीय बजार नै जान्छन्। कोरोना भाइरसको डरले एकातिर नाका बन्द भइरहेका छन् भने, अर्कोतर्फ सीमाका स्थानीयको दिनचर्या निफिर्की चलिरहेको छ। महोत्तरीको मधवा जस्तै बथनाहा, मटिहानी, सकरी, मैलबारा लगायतका अधिकांश गाउँमा कोरोना भाइरसबारे शून्य जनचेतना छ। गाउँमा कसैले यसलाई ग्रह भनेका छन् भने, कसैले देवी देउता रिसाएको मानेका छन्। यहाँका स्थानीयलाई कोरोना संक्रमणबाट कसरी बच्ने ? , यसका लक्षण केके हुन् भन्नेबारे थाहै छैन। टेलिफोनमा फोन गर्दा रिंग ब्याक टोनको रूपमा कोरोना भाइरसबारे जनचेतना सन्देश दिने गरे पनि त्यो नेपाली भाषामा मात्रै छ। मधेसका गाउँमा अधिकांशले नेपाली भाषा सजिलै बुझ्दैनन्। त्यसैले सन्देश सुनेर पनि खासै अर्थ भने राख्दैन्। बरका बिमारी है कहादूध (ठूलो बिमारी हो रे ), मधवा मुसहरी टोलका किसुनी सदा भन्छन्, हामी त मजदुरी गरेर दिन टार्छौ, यो रोगबारे बुझ्ने समय नै छैन। भारतको पटनामा कोभिड१९ को संक्रमणले एकजनाको ज्यान गइसकेको पुष्टि भईसक्दा यसको सर्वाधिक जोखिम सीमा क्षेत्रका गाउँमा छ। तर, सहर केन्द्रित अभियानले देहातलाई छुन सकेको छैन। सीमा पारीका बजारबाट किनमेल गरेर आउने गाउँलेलाई स्यानिटाइजरको प्रयोग, साबुनपानीले हात धुने वा मास्क लगाउने बन्दोबस्त छैन। सहरबाट गाउँ गएकाहरूले मास्क प्रयोग गरेको देखिए पनि गाउँले माझ यसको चलन छैन। सीमा क्षेत्रका स्वास्थ्य चौकीहरूमा पनि सामान्य उपचारबाहेक गम्भीर रोगको चेकजाँच गर्ने व्यवस्था पनि नभएको अवस्थामा कोरोना संक्रमण फैलिएमा रोकथामका लागि ठूलो चुनौती छ। शून्य संवेदनशिलता सीमामा कोरोना हेल्प डेस्क सञ्चालनमा छन्, तर डेस्कमा न थर्मल गण छ, न स्यानिटाइजर नै। परीक्षणका लागि आवश्यक उपकरण पनि छैनन्। छोटी भन्सार नाकाहरूबाट भारतीय नागरिक तथा काम गर्न भारतको विभिन्न भागमा पुगेर फर्किरहेका नेपाली नागरिकहरू सहजै प्रवेश गरिरहेका छन्। सबै नाकाहरूमा हेल्पडेस्क राखिए पनि स्रोतसाधन र जनशक्ति अभावमा चेकजाँच प्रभावकारी छैन। प्रदेश २ मा कमजोर संयन्त्र र शून्य सुरक्षा संवेदनशिलताले कोरोनाको जोखिम थप छ। भारतीय सीमा सुरक्षा अधिकारीसँगको समन्वयमा ८ वटै जिल्ला सुरक्षा अधिकारीमार्फत सिमित नाका प्रयोगका लागि खुला गर्दै बाँकी अत्यावश्यकबाहेक नाकामा आवतजावतमा रोक लगाएको डिआइजी प्रद्युम्न कार्कीले बताए। उनले भने, प्रदेशभरी खुला सीमा छन्, नाकाबाट आवतजावत गर्नेलाई त हामीले निगरानी गरिरहेका छौं तर खेतबारी र चोरबाटोबाट आवतजावत गर्नेलाई नियन्त्रण गर्न कठिन छ। महोत्तरीको मुख्य सीमानाका भिठामोडबाहेक अन्य नाकाहरूको अवस्था झन् अव्यवस्थित छ। यहाँका १२ सीमामा हेल्प डेस्क राखिएको छ। तर भिठामोडबाहेक अन्य सबै नाकामा सामान्य थर्मोमिटरले नै तापक्रम नापिन्छ। तापक्रम नाप्ने थर्मलगण अभावका कारण सामान्य थर्मोमिटरले ज्वरो चेकजाँच भइरहेको महोत्तरीका प्रमुख जिल्ला अधिकारी सूर्यबहादुर खत्रीले जानकारी दिए। उनले भने, आधुनिक उपकरण छैन, थर्मल गण, आइसोलेसन कक्ष अभावले चेकजाँच गर्ने स्वास्थ्यकर्मी नै असुरक्षित छन्। धनुषाको नगराइनस्थित जटही नाकामा दुई महिनादेखि हेल्प डेस्क सञ्चालन गरे पनि हालसम्म स्यानिटाइजर, मास्क, पञ्जालगायतका सामग्री उपलब्ध नभएको स्वाथ्यकर्मी रतनमणि लाल कर्णले बताए। महोत्तरीधनुषाका सीमामा मुखियापट्टीमुसहरनिया गाउँपालिका तथा मटिहानी नगरपालिकाले सञ्चचालन गरेको कोरोना हेल्प डेस्कमा थर्मोमिट बाहेक केही नभएको स्वाथ्यकर्मी उमेशकुमार साहले बताए। नेपालभारत खुला सीमा नाकालाई मध्यनजर गर्दै जिल्ला प्रशासन कार्यालय धनुषाले जटही र खजुरी नाकाबाहेक सबै नाका सिल गरेको छ।"
प्रयोगविहीन आपतकालीन आवासगृह,"धादिङ : कोरोना भाइरस फैलिन नदिन गल्छी गाउँपालिकाले विद्यालयमा २५ शैय्याको आइसोलेसन वार्ड स्थापना गरेको छ। तर गल्छी गाउँकार्यपालिकाको कार्यालयबाट ५ सय मिटरको दूरीमा आपतकालीन आवास छ। यस विषयमा गाउँपालिका बेखबर छ। विभिन्न समयमा आउने विपद् र त्यसबाट उत्पन्न हुने परिस्थितिलाई सहज बनाउन यो आपतकालीन आवास बनाइएको थियो। तर, जुन कामको लागि भनेर आवास बनाइएको हो, त्यसमा भने यी आवास प्रयाजनमा आउन सकेका छैनन्। संरक्षण अभावमा एकातिर भवन अलपत्र र जीर्ण बन्दै गइरहेको छ भने, आपतकालीन अवस्थामा प्रयोग गर्न भने विद्यालय खोज्दै भौँतारिनु परेको छ। पूर्व तयारी स्वरूप शंकास्पद कुनै बिरामी भेटिए क्वारेन्टाइनमा राख्न बेरेनी बजारको बागेश्वरी माध्यमिक विद्यालयको हलमा २५ शड्ढयाको क्वारेन्टाइन बनाइएको गाउँपालिका अध्यक्ष कृष्णहरि श्रेष्ठले जानकारी दिए। बैरेनीमा बनाइएको आपतकालीन आवासको केही कोठाहरूमा सँस्कृत पाठशाला चलाइएको छ। केही कोठाहरू नयाँ सहर आयोजनाअन्तर्गत पूर्वाधार बनाउन ठेक्का लिएका ठेकेदारहरूको गोदाम घर बनेको छ। केही कोठाका झ्याल ढोकासमेत फुटाइएको छ। आवास भोगचलन गर्ने सम्पूर्ण अधिकार स्थानीय तहलाई भए पनि उक्त भवन नयाँ सहर आयोजनाले लिएकाले प्रयोग नगरिएको अध्यक्ष श्रेष्ठले बताए। तर, आयोजनाको कार्यालय उक्त आवाससँगै बनाइएको अर्को नयाँ भवनमा छ। भूकम्पपछि सरकारले पुनर्निर्माणको पहिलो काम स्वरूप धादिङका १० ठाउँमा व्यवस्थित शौचालयसहितको आपतकालीन सामूहिक आवास बनाएको थियो। त्यसमध्ये गल्छी गाउँपालिकाको बैरेनी बजारमा पनि १६ कोठा क्षमताको आवास बनेको थियो। निर्माण सम्पन्न भएपछि विपद् व्यवस्थापन समितिमार्फत स्थानीय तहलाई हस्तान्तरण गरिएका भवन संरक्षण अभावमा अलपत्र छन्। बैरेनीको आवासगृह ७१ लाख २८ हजार रुपैयाँ लागतमा बनेको थियो। यी भवन बस्तीभन्दा अवादी नभएको सुनसान ठाउँमा बनाइएकाले संरक्षण हुन सकेको छैन। अहिले यी भवन दुव्र्यसनीका अखाडा बन्दै गएका छन्। अहिले कोरोना संक्रमण फैलिन नदिन क्वारेन्टाइन बनाउने ठाउँ खोज्दै भौंतारिएका स्थानीय तहले आपतकालीन अवस्थामा प्रयोग गर्नकै लागि बनाइएका संरचनातिर ध्यान दिएका छैनन्।"
हवाई भाडामा छुट,"काठमाडौ : वायु सेवा सञ्चालकले सरकारले स्वीकृत गरेको भाडादरमा २० देखि ३६ प्रतिशतसम्म छुट दिने प्रतिबद्धता गरेका छन्। सरकारको निर्णयअनुसार अत्यावश्यक सेवाका रूपमा सञ्चालन भइरहेको आन्तरिक हवाई सेवामा भाडा वृद्धि भएको गुनासो आइरहेको भन्दै संघले भाडा सरकारले तोकेको सीमाभित्रै रहेको बताएको छ। वायु सेवा सञ्चालकले सीमरा, भरतपुर र जनकपुरबाहेकका उडानमा सरकारले स्वीकृत गरेको स्ल्याबभन्दा २० देखि ३६ प्रतिशतसम्म भाडा घटाउने निर्णय भएको वायु सेवा सञ्चालक संघ, नेपालले जनाएको छ। कोरोना भाइरससँग बच्न रक्षात्मक उपाय स्वरुप सरकारले अत्यावश्यकबाहेक सबै सेवा बन्द गरेपछि काठमाडौंबाट बाहिरिनेको संख्या वृद्धि भइरहेको छ। यात्रु चापले हवाई भाडा वृद्धि गरेको भन्ने प्रचार अनर्गल भएको भन्दै वायु सेवा सञ्चालक संघले त्यसको खण्डन गरेको छ। ट्रंक रुटमा उडान गर्ने वायु सेवा संघका सदस्य बुद्ध र यती एयरलाइन्सले विषम परिस्थितिलाई मध्यनजर गर्दै हवाई भाडा कम गर्ने वायु सेवा सञ्चालक संघको भनाइ छ। घटेको भाडा १० गते सोमबारदेखि लागू भई २१ गतेसम्म कायम हुने संघका प्रवक्ता योगराज कँडेल शर्माले जानकारी दिए। संघले हवाई भाडामा ४० प्रतिशत हिस्सा इन्धनको हुने भएकाले विश्व बजारमा घटिरहेको हवाई इन्धनको मूल्य सोहीअनुसार समायोजन गरी यात्रुलाई सुविधा दिन पनि सरकारसँग आग्रह गरेको छ।"
फ्रान्सबाट नेपाल आएकी विद्यार्थीमा कोरोनाको पुष्टि,काठमाडौं : फ्रान्सबाट नेपाल आएकी एक विद्यार्थीमा नोबेल कोरोना भाइरस (कोभिड१९) को संक्रमण देखिएको स्वास्थ्य मन्त्रालयले जनाएको छ । स्वास्थ्य तथा जनसंख्या मन्त्री भानुभक्त ढकालले सोमबार आकस्मिक पत्रकार सम्मेलन गरी फ्रान्सबाट फर्किएकी एक नेपाली युवतीमा भाइरस पोजेटिभ देखिएको जानकारी दिएका हुन् । हाल उनलाई टेकुस्थित शुक्रराज ट्रपिकल तथा सरुवा रोग हस्पिटलमा राखिएको मन्त्री ढकालले जानकारी दिएका छन्। उनी फ्रान्सबाट चैत ४ गते नेपाल फर्किएको र होम क्वारेन्टाइनमा राखिएको अवस्थामा रुगाखोकी लागि परीक्षण गर्दा कोभिड१९ भाइरस भोजिटिभ देखिएको पत्रकार सम्मेलनमा जानकारी दिइएको छ।
रोल्पामा यात्रुको स्वास्थ्य जाँच,"रोल्पा : रोल्पा आउनेको स्वास्थ्य जाँच गर्न थालिएको छ। ठाउँ ठाउँमा हेल्थ डेस्क राखेर कोरोनाबाट जोगिन अपनाउनुपर्ने सावधानीबारे पनि जानकारी दिइँदैछ। रोल्पाका पूर्वी ३ गाउँपालिका र सदरमुकाम लिबाङको प्रवेश नाका सुलिचौर स्थित काँडधारामा यात्रुको स्वास्थ्य जाँचको व्यवस्था छ। जिल्लामा आउने यात्रुलाई गाडीबाट ओरालेर ज्वरो नाप्ने, कोरोनाबारे अपनाउनुपर्ने सावधानीबारे जानकारी दिने र तथ्यांक राख्न थालिएको सुनिल स्मृति गाउँपालिका४ का वडाध्यक्ष गञ्ज क्षेत्रीले बताए। इलाका प्रहरी कार्यालय सुलिचौर, उद्योग वाणिज्य संघ, प्राथमिक स्वाथ्य केन्द्रको समन्वयमा वडा कार्यालयले सचेतनामुखी काम थालेको हो। दक्षिणतिरबाट प्रवेश गर्ने होलेरी नाकामा पनि रुन्टीगढी गाउँपालिकाले यात्रुको स्वास्थ्य जाँच गर्दै आएको छ। विभिन्न ठाउँमा हेल्थ डेस्क राखिएको र हात धुने व्यवस्था मिलाइएको छ, स्वाथ्यकर्मी कुलबहादुर डाँगीले भने। होलेरी नाका हुँदै दैनिक हजारभन्दा बढी यात्रु जिल्ला आइरहेका छन्। सदरमुकाम लिबाङमा रोल्पा नगरपालिकाले हेल्थ डेस्क स्थापना गरेको छ। सत्प्रयास समूहको समन्वयमा दुई स्थानमा हात धुने ठाउँ बनाईएको छ। यात्रु ओर्लने र चढ्ने ठाउँमा साबुन पानी राखिएको छ। ठकुरी टोलवासीले जिल्ला समन्वय समिति प्रवेशद्वार नजिकै हात धुने व्यवस्थाका लागि साबुन पानी राखेका छन्। सुनछहरी गाउँपालिकाले हात धुने व्यवस्था मिलाएको छ। सार्वजनिक स्थलमा हात धुने ठाउँ बनाएका छौं, अध्यक्ष आशबहादुर पुनले भने, गाउँपालिका क्षेत्र प्रवेश गर्ने यात्रुको स्वास्थ्य जाँच सुरु गरिएको छ। सहर र गाउँ आवतजावतमा रोक लगाउने तयारी गरेका छौं। देशका सहर र भारतलगायत विदेशबाट गाउँ आउनेलाई १४ दिन होम क्वारेन्टाइनमा बस्न भनेको अध्यक्षले जनाए। आइसोलेसन कक्ष तयार कोरोना संक्रमणको लक्षण देखिएकालाई आइसोलेसनमा राख्न होलेरीमा १५ शड्ढयाको आइसोलसन कक्ष बनिरहेको छ। रुन्टीगढी६ मा हालै निर्मित अस्पताल भवनमा आइसोलेसन बनाउने तयारी भएको अध्यक्ष बालाराम बुढाले जनाए। रेउघा अस्पतालमा पनि आइसोलेसन कक्ष बनाइएको छ। सुनछहरी गाउँपालिकाले प्रत्येक वडाका स्वास्थ्य संस्थामा कम्तीमा २२ वटा बेडको व्यवस्था मिलाउने भएको छ। गाउँपालिका नजिकको स्वास्थ्य संस्थामा ५ बेडको उपचार कक्ष वनाउने निर्णय गरिएको छ। कोरोनाविरुद्ध सावधानी अपनाउन समन्वय भैरहेको सीडीओ लक्ष्मण ढकालले बताए। उनले पूर्वतयारी र सावधानीले जोखिम घट्ने बताए।"
"ऊर्जामन्त्रीद्वारा माथिल्लो तामाकोसीको निरीक्षण, असारदेखि विद्युत उत्पादन","काठमाडौं : ऊर्जामन्त्री वर्षमान पुनले माथिल्लो तामाकोसी जलविद्युत् आयोजनाको बाँकी काम निर्धारित मितिमै सम्पन्न गर्न सम्बद्ध पक्षलाई निर्देशन दिएका छन्। आयोजनाको बाँध, सुरुङ र पावर हाउसको आइतबार निरीक्षणपछि मन्त्रीले भूकम्पलगायत कारण आयोजना निर्माणमा ढिलाई भए पनि अब भने समयमै काम सक्नुपर्ने उनको भनाइ थियो। काम गर्ने सिलसिलामा आइपर्ने जस्तोसुकै व्यवधान हटाउन सरकार तयार रहेको भन्दै उनले तोकिएकै समयमा सम्पन्न गर्न जोड दिए। माथिल्लो तामाकोसीमा सरकारको मात्र होइन, सेयरमार्फत जनताको ठूलो लगानी परेको छ, मन्त्री पुनले भने, धेरै काम भएको छ, अब बाँकी काम जसरी भए पनि समयमै हुनुपर्छ। मन्त्री पुनसँगै निरीक्षणमा गएका महिला बालबालिका तथा ज्येष्ठ नागरिकमन्त्री पार्वत गुरुङले धेरै जटिलता र कठिनाइबीच आयोजना निर्माणको काम अन्तिम चरणमा पुर्याएकामा ऊर्जा मन्त्रालय र नेपाल विद्युत् प्राधिकरणलाई धन्यवाद दिए। मन्त्री पुन र गुरुङसँगै टोलीमा राष्ट्रिय योजना आयोगका उपाध्यक्ष डापुष्प कँडेल, सदस्य डाकृष्णप्रसाद ओली, विद्युत् प्राधिकरणका कार्यकारी निर्देशक एवं माथिल्लो तामाकोसी हाइड्रोपावर कम्पनीका अध्यक्ष कुलमान घिसिङलगायत सहभागी थिए। २०६५ सालबाट सुरु भएको आयोजनाको ९९ प्रतिशत काम सम्पन्न भएको छ। आयोजनाबाट आगामी असारदेखि विद्युत् उत्पादन थाल्ने तयारी छ। सबैभन्दा जटिल ठानिएको आयोजनाको ठाडो सुरुङमा ३ सय ५५ मिटर लामो पेनस्टक पाइप जडान गरिएको छ। तल्लो ठाडो सुरुङमा २ सय २० मिटर र माथिल्लो ठाडो सुरुङमा १ सय ३५ मिटर पेनस्टक पाइप जडान गरिएको हो। तल्लो ठाडो सुरुङमा १ सय ४७ र माथिल्लो ठाडो सुरुङमा १ सय ७१ मिटर पाइप जडान गर्न बाँकी छ। पाइप जडानको काम वैशाख महिनाभर सकिन्छ। त्यसपछि माथिल्लो र तल्लो ठाडो सुरुङका बीचमा रहेको तेर्सो भागमा पाइप जडान गरिनेछ। त्यसका लागि करिब डेढ महिना लाग्नेछ। असारमा पहिलो युनिटबाट ७६ मेगावाट विद्युत उत्पादन गर्ने र त्यसपछि बाँकी ५ युनिटबाट पनि क्रमशः उत्पादन गर्ने कार्यतालिका रहेको तामाकोसी आयोजनाका अध्यक्ष एवं प्राधिकरणका कार्यकारी निर्देशक कुलमान घिसिङले जानकारी दिए।"
सेयर बजार एकसाता बन्द,"काठमाडौं : नेपाल स्टक एक्सचेञ्ज (नेप्से) परिसूचक आइतबार १ हजार २ सय ५१४५ अंकमा झरेको छ। साताको पहिलो दिन १८२ अंक घटेपछि नेप्से साढे १२ सयमा ओर्लिएको हो। १५ फागुनमा १६ सय ३२ अंक पुगेर ओरालो लाग्न थालेको सेयर बजार लगातार ओरालो लागेपछि लगानीकर्ता भने अतालिएका छन्। आइतबार लगानीकर्ताको एक समूहले कोरोना भाइरस नियन्त्रण नहुँदासम्म सेयर बजार बन्द गर्न आग्रह गरेको छ। आइतबारै अर्थ मन्त्रालयले पनि नेप्से, नेपाल धितोपत्र बोर्ड लगायतसँग सेयर बजारको बारेमा छलफल गरेको थियो। लगानीकर्ताले अर्थतन्त्र समस्याग्रस्त भएको बेलामा बजार सञ्चालन गर्दा जोखिम बढ्ने भन्दै बजार बन्द गर्न आग्रह गरेका थिए। तर, नेप्सेका प्रमुख कार्यकारी अधिकृत चन्द्रसिंह साउदले भने अर्थ मन्त्रालयले बजार बन्द नगर्ने निर्णय गरेको बताएका थिए। अर्थ मन्त्रालयका अधिकारीले बैंक तथा वित्तीय संस्था अहिले पनि खुला रहेको र वित्तीय कारोबारमा समस्या नभएकाले सेयर बजार बन्द गर्न नहुने सुझाएका छन्। अहिले संसारका अधिकांश मुलुक लकडाउन भएको अवस्थामा पनि त्यहाँका सेयर बजार बन्द नभएको नेप्सेका अधिकारी बताउँछन्। फागनुमा केही लगानीकर्ताले अर्थमन्त्री डायुवराज खतिवडा हट्ने हल्ला फिँजाउँदै सेयर बजार उचालेको अर्थ मन्त्रालयका एक अधिकारी बताउँछन्। त्यसअघि ११ सय अंकसम्म झरेको बजार छोटो समयमै साढे १६ सय अंकको नजिक पुगेको थियो। नेप्से यसअघिको न्यूनतम् विन्दुमा फर्कन अझै १ सय ५० अंक घट्नुपर्छ। त्यसकारण अहिले कोरोना प्रभावलाई देखाएर बजारको गति रोक्ने गरी निर्णय लिनु आवस्यक नभएको अर्थ मन्त्रालयका अधिकारीले बताएका छन्। नेप्सेका प्रवक्ता मुराहरी पराजुलीले भने केही लगानीकर्ताले प्रमुख कार्यकारी अधिकृत साउदसँग भेटेको बताए। आइतबार होटेल, निर्जीवन बिमा कम्पनी र अन्य समूहका परिसूचक उकालो लागे। बाँकी समूहगत परिसूचक ओरालो लागे। आइतबार लगातारजसो घटेको सेयर सूचकले लगानीकर्तालाई थप त्रसित पारेको छ। आइतबार नेप्सेमा १९ करोड ४६ लाख ४३ हजारको सेयर कारोबार भएको छ। यस दिन नेपाली सेयर बजारको पुँजीकरण १६ खर्ब १९ करोड ७३ लाखमा झरेको छ।"
भारतमा भएका नेपालीलाई यथास्थानमा सुरक्षित बस्न दूतावासको अपील,"काठमाडौं : भारतमा रहेका नेपालीलाई आफू बसेकै ठाउँमा सुरक्षित भएर बस्न नेपाली राजदूतावासले आग्रह गरेको छ । कोरोना भाइरसको संक्रमणले विश्वव्यापीरुपमा निम्त्याएको स्वास्थ्य महामारीबाट सुरक्षित हुन दूतावासले विज्ञप्तीमर्फत आग्रह गरेको हो । 'नेपाल सरकार तथा नेपाली राजदूतावास, नयाँ दिल्ली र भारत सरकार तथा भारतका विभिन्न राज्य सरकारले जारी गरेका निर्देशनको सम्मान तथा पूर्णरुपमा पालना गर्दै आफु तथा आफ्नो परिवार सुरक्षित रहन भारतमा रहनु भएका नेपालीलाई यस राजदूतावास हार्दिक अपिल गर्दछ', विज्ञप्तीमा उल्लेख छ । संक्रमण फैलन नदिन भारतले रेल, बस लगायतका लामो दुरीका यातायातका साधनमा बन्देज लगाएको छ। नेपाल सरकारले पनि सोमबारबाट लागू हुने गरी नेपालभारत सीमामा मानिसको आवतजावतमा बन्देज लगाएको समयमा अत्यावश्यक कामबाहेक घरबाहिर ननिस्कन विज्ञप्तीमा आग्रह गरिएको छ ।"
कोरोना भाइरस : स्वास्थ्य रक्षा कसरी गर्ने ?,"काठमाडौं : कोरोनाभाइरस सङ्क्रमणको महामारीले अहिले पूरै विश्व प्रभावित भएको छ। दिनहुँजसो प्रकाशित हुने यससम्बन्धी समाचारले झनै हामीलाई चिन्तित बनाएको छ। यसले मानिसको मानसिक स्वास्थ्यमा प्रभाव पारिरहेको छ। अझ चिन्ता र अब्सेसिभ कम्पल्सिभ् डिस्अर्डर (ओसीडी) जस्ता मानसिक स्वास्थ्यका समस्या खेपिरहेका धेरैलाई त्यस्ता समाचारले थप विचलित बनाइदिन सक्छ। यस्तो बेला हामीले आफ्नो मानसिक स्वास्थ्यको कसरी ख्याल गर्ने ? कोरोनाभाइरस सङ्क्रमण फैलिरहेको बेला विश्व स्वास्थ्य सङ्गठनले मानसिक स्वास्थ्यको हेरविचार गर्न सल्लाह दिएको छ। यो कदमलाई धेरैले स्वागत गरेका छन्। ब्रिटिश परोपकारी संस्था एङ्जाईटी यूकेका निकी लिड्बेटरका विचारमा अनियन्त्रित हुने र अनिश्चितता खेप्न नसकिने हो कि भन्ने अवस्थाको भयले मानिसको चिन्तासम्बन्धी मानसिक समस्यालाई अझै गम्भीर बनाइदिन सक्छ। त्यसैले अहिले चिन्ताजन्य मानसिक समस्या भोगिरहेका धेरैले अहिलेको अवस्थामा विभिन्न चुनौतीको सामना गरिरहेका छन्। यस्तो बेला आफ्नो मानसिक स्वास्थ्यको रक्षा कसरी गर्ने? १ समाचारलाई सीमित तुल्याउनुहोस् र आफूले पढ्ने सामग्रीबारे विचार पुर्याउनुहोस्। आफूले पढिरहेको वा हेरिरहेको सामग्रीले तपाईँलाई राम्रो अनुभव भइरहेको छ कि छैन विचार गर्नुहोस्। समाचार हेर्ने र पढ्ने कुनै वैज्ञानिक समय रोज्नुहोस्। विश्वसनीय सञ्चारमाध्यमलाई प्राथमिकता दिनुहोस्। किनभने यस्तोबेला धेरै मिथ्या समाचार र हल्ला फैलिरहेका हुन्छन्। सरकारी र स्वास्थ्य संस्थाका वेबसाइटहरू हेर्ने गर्नुहोस् २ समाजिक सञ्जालबाट टाढै बस्नुहोस् र चिन्ता बढाउने सामग्री बन्द गरिदिनुहोस् ट्विटर र फेसबुकजस्ता सामाजिक सञ्जालमा चिन्ता बढाउने सामग्री प्रकाशन गर्ने खाता पछ्याउन छोडिदिनुहोस्। तिनलाई म्यूट वा अन्फलो गरिदिनुहोस् भाइबर र ह्वाट्स्यापमा अरू पठाउने चिन्ताजनक लाग्न सक्ने सामग्रीलाई शान्त वा म्यूट गरिदिनुहोस्। तिनलाई बन्द गरिदिनुहोस्।सामाजिक सञ्जालबाट टाढै बसेर मानसिक शान्ति पाएका धेरै मानिस हाम्रो समाजमा छन्। यो बेला तिनको अनुसरण गर्नुहोस्। ३ हात धुने गर्नुहोस्, तर अति नगर्नुहोस् ओसीडीजस्ता मानसिक समस्या भएका मानिस अहिले कोरोनाभाइरसको विश्वव्यापी महामारीका कारण त्रसित भएको पाइएको छ। बारम्बार हात धोइराख्न सल्लाह दिइयो भने उनीहरूलाई झर्को लाग्न सक्छ।उनीहरूलाई एक्लै राख्नु पनि उचित हुँदैन। त्यसैले मानसिक समस्या भएका मानिसको अवस्था विचार गरेर सावधान हुन सिकाउनुहोस्। ४ अरू मानिससँग सम्पर्क गरिराख्नुहोस् आउने दिनमा धेरै मानिस एक्लै बस्ने अवस्थामा पुग्न सक्छन्।त्यसैले आफूलाई मन पर्ने र माया गर्ने मानिसको टेलिफोन नम्बर र अन्य सम्पर्कको सूची बनाउनुहोस्। एकान्तवास गर्नुपर्ने अवस्थामा पनि कुनै दैनिकी बनाएर त्यसैअनुसार चल्ने गर्नुहोस्। प्रत्येक दिनमा विविधता होस् भन्ने प्रयत्न गर्नुहोस्। ५ तर आफूलाई धपेडी हुने काम नगर्नुहोस् कोरोनाभाइरसको विश्वव्यापी महामारी फैलिने क्रम जारी रहँदा आफूलाई अतिव्यस्त राख्ने वा थकाउने समय कम गर्नु आवश्यक हुन्छ। शान्त रहनुहोस्। माइन्ड नामक मानसिक स्वास्थ्यसंस्थाले यस्तो बेला मानिसहरूलाई प्रकृतिमा रमाउने, धेरै समय घाममा बस्ने, व्यायाम गर्ने, राम्रो आहारविहार गर्ने र पर्याप्त पानी पिइरहने सुझाव दिएको छ।"
उस्तै छ छुवाछूत,"पहिलोपटक गिरिजाप्रसाद कोइरालाले प्रधानमन्त्री भएका बेला २०५८ असार १० मा बसेको संसद्को बीसौं अधिवेशनमा छुवाछूत अन्त्यका लागि महत्वपूर्ण घोषणा गरेका थिए। तत्कालीन प्रधानमन्त्री शेरबहादुर देउवाले २०५८ साउन ३२ मा नेपाल छुवाछूतमुक्त बनाउने संकल्प संसद्मा पेस गरेका थिए। गणतन्त्र आएपछि बनेका प्रधानमन्त्री पुष्पकमल दाहाल प्रचण्ड ले नेपाललाई छुवाछूतमुक्त राष्ट्र घोषणा गरे। विगतमा हाकाहाकी छुवाछूत हुन्थ्यो। दलितले छोएको पानी चल्दैथ्यो। अरूका घरभित्र पस्न पाउँदैनथे। समग्रमा हेर्दा दलित समुदायमाथि गरिने छुवाछूतको रूप मात्र फेरिएको छ, छुवाछूत कहींकतै हटेको छैन। नेपालमा कानुनी नजरमा कसैमाथि भेदभाव छैन। कानुनले कसैलाई भेदभाव छ भन्दैन, तर कानुन लत्याउँदै मानिसले भेदभाव गर्दै आएका छन्। विभेद अन्त्य गर्न छुवाछूतमुक्त राष्ट्र बनाइएको छ। यो पनि १३ वर्ष पुग्न लागेको छ, तर छुवाछूतका घटना हेर्दा डरलाग्दा छन्। २०२० को मुलुकी ऐन, २०४७ को नेपालको संविधान, २०६३ को नेपालको अन्तरिक संविधान हुँदै दोस्रो संविधानसभाले जारी गरेको नेपालको संविधानले दलितलाई न्याय दिलाउने प्रयास गरेको छ। राजारजौटा सत्ताबाट हटेर नागरिकको हातमा सत्ता पुगेको छ। स्थानीय र प्रदेश सरकार बनेका छन्। सबै स्थानीय तहमा दलित समुदायको थोरबहुत पहुँच पुगेको छ। यसलाइै थोरै सुखद मान्न सकिन्छ। संविधानले कुनै जातिलाई जातकै आधारमा भेदभाव गर्न पाइँदैन भन्छ। सबै नागरिकलाई समान दृष्टिले हेर्छ। जातकै आधारमा सार्वजनिक वा निजी स्थलमा समेत भेदभाव गर्न पाइन्न भन्छ। जातीय भेदभाव तथा छुवाछूत (कसुर र सजाय) ऐनमा कसैले कुनै पनि व्यक्तिलाई प्रथा, परम्परा, धर्म, संस्कृति, रीतिरिवाज, जातजाति, वंश, समुदाय वा पेसाका आधारमा जातीय भेदभाव वा छुवाछूत गरी सार्वजनिक वा निजी स्थानमा प्रवेश गर्न, उपस्थित हुन वा भाग लिन रोकिने छैन भनिएको छ। तर कानुनमा जेसुकै लेखिए पनि दलित समुदायलाई कथित उच्च जाति बाट जंगली व्यवहार भइरहेको छ। झन्डै १३ प्रतिशत जनसंख्या ओगट्ने दलित समुदायलाई उत्पीडनमा राखेर समृद्ध नेपालको परिकल्पना साकार होला ? यतिबेला विश्वजगत् कोरोना भाइरसबाट त्रसित छ। जसरी विश्वजगत् कोरोना भाइरसबाट उत्पीडनमा परेको छ, त्यसरी नै ६० लाख नेपाली दलित समुदाय वर्षाैंदेखि उत्पीडनमा परेका छन्। दलित समुदायका लागि विश्वभर त्रास फैलिएको कोरोना भाइरस र नेपालका शोषितपीडित दलित समुदायले भोग्दै आएको छुवाछूतको भाइरस उस्तैउस्तै छ। कोरोना भाइरसले विश्वलाई दुखाएको छ। तर वर्षाैंदेखि दलित समुदायको पीडाले नेपाली समाजलाई दुखाउन सकेको छैन, किन ? छुवाछूतका समस्या समृद्ध नेपाल निर्माणका लागि वाधक छ भन्ने कुरा राज्य सञ्चालकहरूले किन सोच्न सकेका छैनन् ? झन्डै १३ प्रतिशत जनसंख्या ओगट्ने दलित समुदायलाई उत्पीडनमा राखेर समृद्ध नेपालको परिकल्पना साकार होला ? ०७६ फागुन १२ गते कैलाली घर भएकी छात्रा दीपा नेपाली घरबेटीबाट पीडित बनिन्। उनी दलित भएकै कारण काठमाडौंको तारकेश्वरस्थित नेपालटारका श्रीकृष्ण बिडारी र उनका परिवारले पीडा दिए। घर छोडाउनैका लागि विभिन्न बहाना बनाउँदै घरमा सूचना टाँसे। बिडारी दोलखाको लामाबगरस्थित सीमा प्रशासन कार्यालयका प्रमुख हुन्। दीपा आफैं सचेत नागरिक पनि हुन्। उनी ल क्याम्पसमा कानुन पढ्दैछिन्। कानुन पढ्दै गरेकी सचेत युवतीले केही समय त बिडारी परिवारको पीडा सहेकै थिइन्। तर अतिमाथि चार भएपछि जोकोही विद्रोहमा उत्रिन्छ। उनी पनि विद्रोहमा उत्रिएकी छन्। उनले कति न्याय पाउँछिन्, त्यो हेर्न त बाँकी छ। तर विगतदेखि वर्तमानसम्मको अवस्था हेर्ने हो भने दीपाजस्ता धेरैले न्याय पाउन सकेका छैनन्। छुवाछूत अन्त्यका लागि प्रयन्त नभएका होइनन्। दसबर्से सशस्त्र युद्ध, विभिन्न चरणमा भएका राजनीतिक आन्दोलनका साथसाथै दलित आन्दोलनले छुवाछूत अन्त्य गर्न ठूलो भूमिका खेल्यो। तर यता राजधानीमै पनि डेरा नपाउने र पाए पनि जातकै आधारमा डेराबाट निकालिनुपर्ने अवस्था छ। सञ्चारकर्ममा लागेका मिलन विश्वकर्मा, कमला रसाइली हुन् वा अधिकार क्षेत्रमा लोगेकी खेममाया शिवाजस्ता व्यक्तिले डेरा बस्दा छुवाछूतको चर्काे पीडा भोगेका छन्। यसले भन्छ कहाँ हुन्न छुवाछूत ? जताततै छ छुवाछूत। मन्दिरमा उत्तिकै छ। सार्वजनिक स्थलहरूमा उस्तै छ। मनमस्तिष्क र व्यवहारमा जताततै छ। निजी स्थलहरूमा त हिलोमा गाडिएको किला झैं छ। यतिखेर दलित आन्दोलन सुस्ताएको छ। उता सत्तामा दलित नेतृत्वहरूको आवाज पुगेको छैन। मूल सत्तामा दलितको उपस्थिति छैन। राज्यसत्ताको तल्लो तह स्थानीय निकायमा दलितको उपस्थिति देखाइएको छ, तर त्यो उपस्थिति मात्र छ, सक्रिय छैन। स्थानीय सरकार बनेपछि दलित समुदायको जीवनस्तर उकास्न वा दलित समुदायको अधिकार प्राप्तिका लागि स्थानीय सरकार, जनप्रतिनिधि वा दलित अभियानकर्मीहरू कति सक्रिय बने ? यो खोजीको विषय बन्नुपर्छ। दलित आन्दोलन फेरि उठ्नुपर्छ।"
नेपालगन्ज १३ दिन बन्द,"नेपालगन्ज : नेपालगन्ज सहर १३ दिन बन्द हुने भएको छ। कोरोनाविरुद्धको जिल्ला स्तरीय टाक्स फोर्सले आइतबारदेखि बजार बन्द गर्ने निर्णय गरेको थियो। नेपालगन्ज उपमहानगरपालिकाको आइतबार बसेको आकस्मिक बोर्ड बैठक र नेपालगन्ज उद्योग वाणिज्य संघको आकस्मिक बैठकले अत्यावश्यक बाहेक ९ चैत्रदेखि २१ गतेसम्म बजार बन्द गर्ने निर्णय गरेको हो। निर्णय लगत्तै नगर क्षेत्रमा बन्द गर्न आह्वान गर्दै माइकिङग गरिएको थियो। नगर उपप्रमुख उमा थापामगरका अनुसार पर्यटकीय क्षेत्र रानी तलाउ र महेन्द्र पार्क १५ का साथै नगर बस १५ दिन बन्द गर्ने पनि निर्णय गरेको छ। नगर बस भाडामा दिएकाले बन्द अवधिको भाडा मिनाहा गर्ने जनाएको छ। नगर बैठकले थ्री लेयरको मास्क निर्माण गरी वडावडामा वितरण गर्ने र विपन्न समुदायलाई साबुन वितरण गर्ने निर्णय गरेको छ। हरेक वडामा हेल्थ डेक्स स्थापना गरी स्वास्थ्य परीक्षण गर्ने, नगर प्रहरी परिचालन गरी खुला मासु बिक्री बन्द गर्ने, फुटपाथमा चाट तथा अन्य सामान बिक्री बन्द गर्ने र स्वास्थ्यकर्मीलाई उपकरणलगायत अत्यावश्यक सामग्री र उपकरण तत्काल खरिद गर्ने निर्णय भएको छ। त्यस्तै आइतबार नै नेपालगन्ज उद्योग वाणिज्य संघको आकस्मिक बैठक बसेर २१ चैत्रसम्म अत्यावश्यक बाहेकको सम्पूर्ण क्षेत्र बन्द गर्ने निर्णय गरेको छ। संघका अध्यक्ष अब्दुल वाहिद मन्सुरी र महासचिव चिरञ्जीवी ओलीले विज्ञप्ति जारी गरी कोरोना संक्रमणविरुद्धको अभियानमा पूर्ण समर्थन गर्दै सम्पूर्ण उद्योगी, व्यवसायीलाई व्यापार व्यवसाय बन्दका लागि अपिल गरेका छन्। संघले आइतबार नै बन्दको सूचना दिन नगरमा माइकिङग गरेको थियो। संघले विपत् राहात कोष परिचालन समितिलाई प्रभावकारी बनाउन कार्यान्वयन परिचालन समिति गठन गर्ने र उक्त राहत कोषमा आर्थिक सहयोग गर्न उद्योगी, व्यवसायीलाई अपिल गरेको छ।"
कोरोनाले पानीको माग बढ्दो,"पानी र जलवायु परिवर्तनबीच रहेको अन्योन्या िश्रत सम्बन्धलाई मुख्य विषय बनाइएको थियो यस वर्षको पानी दिवस मनाउन। तर कोरोना भाइरसका कारण विश्वभरका सरकारी र गैरसरकारी सबैखाले कार्यक्रम प्रभावित भए। पानी दिवस २२ मार्चमा पर्छ। नेपालमा पनि त्यसको प्रभाव पर्यो। मध्य तथा दक्षिण एसिया हेर्ने अमेरिकी गृह मन्त्रालयअन्तर्गतको निकायले भने मार्च १९ का दिन वेबिनार नाम दिएर अनलाइनबाटै पानीको पुनः प्रयोगका विषयमा कार्यक्रम गर्यो। त्यसमा नेपाल, भारत, बंगलादेश, श्रीलंका, ताजकिस्तानलगायत देश सहभागी भए। पानी दिवसका कार्यक्रम गर्न नदिए पनि साबुनपानीले हात धुनुलाई सर्न नदिने सबैभन्दा ठूलो उपाय मानिएकाले पानीको मागलाई भने कोरोनाले ह्वात्तै बढाएको छ। अझै दुई महिनासम्म यही अवस्था रह्यो भने पानीको अभाव बढ्ने पक्का छ। उक्त परिवेशमा यो लेखमा जलवायु परिवर्तन र पानीसम्बद्ध विश्वव्यापी घटना र नेपालको सन्दर्भ तथा समाधानका उपाय समेटिएका छन्। असाधारण दृष्टान्त सन् २०२० को मार्च महिना सुरु भएपछि जलवायु परिवर्तनका कारण भएकामानिएका केही घटना सार्वजनिक भए। तीमध्ये साइन्टिफिक अमेरिकनमा जेफ मास्टर्स (१३ मार्च २०२०) लेख्छन् यो सालको फेब्रुवरी महिना सन् १८८० देखि हालसम्मकै सबैभन्दा न्यानोमध्येको महिना रह्यो। २०१६ को फेब्रुवरी महिना योभन्दा पनि न्यानो थियो। समुद्र र भूसतहको तापक्रममा पनि त्यस्तै स्थिति देखियो। उता युरोपको बर्लिन, कोपनहेगन, आम्स्टर्डम र पोल्यान्डको ब्रोक्ल र पोज्नान क्षेत्रमा सन् २०१९ को डिसेम्बरदेखि २०२० को फेब्रुवरीसम्म तीन महिनाको अवधिमा हिउँ नै परेन। यस्तो घटना युरोपको इतिहासमा कहिल्यै पनि भएकोे थिएन। त्यस्तै ओलिभर मिल्म्यानले दिगार्जियन (१९ मार्च २०२०) मा लेख्छन् आइसल्यान्डमा जम्मा रहेको हिउँमध्ये विगत दुई महिनामा ६ सय बिलियन टन हिउँ पग्लेर विश्वभरिको समुद्रको सतहमै २२ मिलिमिटरले बढेको सेटलाइटबाट देखिएको छ। बीबीसीका मार्क किन्भरका अनुसार यो वर्षको फेब्रुवरीमा बेलायतको इतिहासमै (सन् १८६२ देखि अभिलेख राख्न थालेपछि) सबैभन्दा धेरै पानी पर्यो। उक्त महिना औसतमा २०९१ मिमि पानी परेको थियो र सो औसत सन् १९८१ देखि सन् २०१० सम्मको तुलनामा २३७ प्रतिशतले बढी हो। यी र यस्ता दुर्लभ घटनालाई वैज्ञानिक जलवायु परिवर्तनका प्रभाव मान्दछन्। गत वर्षको एउटा घटना अझै ताजा छ। पानीका लागि काठमाडौंको महाराजगन्जस्थित हाम्रो अफिसमा केही वर्षअघि गाडिएको डिप बोरिङ (करिब ६० फिट) गत वर्षको मंसिरतिर सुक्यो। कारण केही समयअघि मात्र छिमेकीले करिब सय फिट गहिरो बोरिङ गाडेछन्। फलतः बोरिङ पुनः खन्नुपर्यो। १२० फिटमा गएपछि मात्रै पानी भेटियो। यो हप्ताकै घटना। मेरो छिमेकमा बनाउन लागेको घरका लागि सबैभन्दा पहिले पानी खोज्न थालियो। बोरिङ खन्ने काम २३ दिन चल्यो तर २२० फिटमा पनि पानी भेटिएन। अब तीन सय फिटसम्म जाने योजना छ तर पानी भेटिनेनभेटिने निश्चित छैन। पानीको माग र प्रयोग बढ्दो छ तर स्रोत भने सीमित छन्। खानेपानी तथा सरसफाइका क्षेत्रमा भएका प्रगति, शिक्षा र बढ्दो चेतनास्तरले पानी खपत बढिरहेको छ। त्यसैले पानी भएर मात्र हुँदैन, गुणस्तरलाई पनि ध्यान दिनुपर्छ। यस्ता घटना नेपालका हिमाल, पहाड तथा तराई क्षेत्रमा बढ्दै छन्। तराईमा पानीको अभाव बढ्दै छ। जनकपुर क्षेत्रमा पानीको सतह भेट्न दुई सयदेखि पाँच सय फिटभन्दा तल जानुपर्ने अवस्था छ। नासाको सेटलाइट डाटाबाट नेपालसँग जोडिएको भारतको उत्तरी क्षेत्रको समथर भूभागमा जलस्तर धेरै तल गएको देखाएको छ (एनडब्लूसीएफ २०१९) भने पर्सा राष्ट्रिय निकुञ्जमा वन्यजन्तुका लागि पानीको अभाव हुने गरेको छ। समाधानका लागि कृत्रिम पोखरी बनाउने र आधा भार क्षेत्रमा डिप बोरिङ गरेर पानी ल्याउने योजना बनाइयो। करिब १५० मिटर तलसम्म जाँदा पनि पानीको सतह भेटिएन र करिब २५ लाखको बजेट खेर गयो (शंकर आचार्य, २०२० जनवरी २)। उक्त घटना प्रतिनिधिमूलक मात्र हुन्। विश्व तापक्रममा व्यापक परिवर्तन आएको, हिउँ बढी परेको तथा पर्दै नपरेको वा पग्लिएर सखापै हुन लागेको, कहिले पानी नपरेर सुक्खा खडेरी परेको त कहिले मुसलधारे पानी परेर बाढी, पहिरो, भूक्षयजस्ता आपत्विपत् परेको र धनजनको क्षति भएका घटना विश्वमा धेरै छन् र नेपालमा पनि अनेकौं घटना हुने गरेका छन्। बढ्दो प्रयोग तर स्रोतको सीमितता नेपालमा ६ हजारभन्दा बढी खोलानाला छन् भने ठूलो संख्यामा ताल, जलाशय तथा पोखरी छन्। साथै प्रतिवर्ष सरदर १६ सय मिलिमिटर पानी पर्छ र हिमाली क्षेत्रमा हिउँ पनि पर्छ। यी नै पानीका मुख्य स्रोत हुन्। वर्षमा चार महिना पानी परेर हैरान हुन्छ भने आठ महिना खडेरीले पानी अभाव हुन्छ। पानीको माग र प्रयोग बढ्दो छ तर स्रोत भने सीमित छन्। दिगो विकास लक्ष्य हासिल गर्न पानी महŒवपूर्ण स्रोत हो। १७ मध्ये अधिकांश लक्ष्य पानीसँग अन्तरसम्बन्धित छन्। सरकारले देशका सबै घरधुरीमा पानी र शौचालय पुर्याउने प्रतिबद्धता जनाएको छ र खुला दिशापिसाबमुक्त राष्ट्र घोषणा गरेको छ। खानेपानी तथा सरसफाइका क्षेत्रमा भएका प्रगति, शिक्षा र बढ्दो चेतनास्तरले पानी खपत बढिरहेको छ। सरसफाइ खासगरी शौचालय तथा ढल निकास प्रविधिले परम्परागत शैलीको तुलनामा पानीको माग तथा प्रयोग दुवै बढेको छ। एकातर्फ सहरीकरणका कारण सानो भूगोलमा बाक्लो बस्ती बसिरहेको छ भने अर्कातर्फ वातावरण विनाश र जलवायु परिवर्तनका कारण पानीका स्रोतमा कमी आइरहेको छ। उपलब्ध पानीमध्ये पनि सबै उपभोगलायक छैनन्। नदी तथा खोलानाला प्रदूषित छन्। त्यसैले पानी भएर मात्र हुँदैन, गुणस्तरलाई पनि ध्यान दिनुपर्छ। विकासका नाममा भइरहेको अन्धाधुन्ध जमिन भत्काउने तथा निर्माण गर्ने कार्यले पानीका मुहान तथा स्रोत मासिएका छन्। परम्परागत माटोढुंगाका भौतिक संरचनालाई सिमेन्ट, गिटी, बालुवाको पक्की सरंचनामा परिणत गर्ने सोच एवं परिपाटी व्यापक छ। परिणामतः पानीको पुनर्भरणको सम्भावना छैन र बाढी, पहिरो, भूक्षयजस्ता जलउत्पन्न प्रकोपबाट हुने क्षतिलाई सोच्दै नसोचेको स्तरमा बढाएको छ। औद्योगिक क्षेत्रमा पनि पानीको माग बढ्दो छ र कृषि क्षेत्रमा पानीको अभाव बढ्दै छ। जबकि थप तीन लाख हेक्टर क्षेत्रफल (हाल ९८,५०० हे) मा सिँचाइ पुर्याउने महŒवाकांक्षी योजना बनाएको छ तर अन्न भण्डार मानिएको तराई चुरे क्षेत्रको विनाशलगायतबाट पानी अभावका कारण मरुभूमीकरणउन्मुख अध्ययनले देखाएका छन्। फलतः खाद्य सुरक्षा खतरामा पर्दै छ। जलवायु परिवर्तनबाट पर्ने प्रतिकूल प्रभावका दृष्टिले पनि नेपाल अति नै संवेदनशील वर्गमा छ। त्यसैले पूर्वसावधानी र सिर्जनशीलता नहुने हो भने पानीको किल्लत् अझ बढ्ने देखिन्छ। उक्त परिस्थितिमा केही हदसम्म अभाव पूर्ति गर्न प्रशस्त स्रोत रहेका क्षेत्रबाट सुरुङ, लिफ्ट, पाइपजस्ता संरचना बनाएर आपूर्ति गर्ने प्रयास नेपालमा भएका छन्। मेलम्चीकाठमाडौं खानेपानी आयोजना, भेरीबबई, मरिनसुनकोसी कालीगण्डकी तिनाउ डाइभर्सनजस्ता ठूला आयोजना र केही साना लिफ्ट परियोजनाजस्ता चालु छन्, केही निर्माणाधीन छन् भने केही चर्चामा मात्रै। तिनले सीमित सहरी तथा ग्रामीण क्षेत्रमा पानीको मागलाई केही समयका लागि भरथेग त गर्लान् तर दीर्घकालीन उपाय दिन भने नसक्ने देखिन्छ। विकल्प जलवायु परिवर्तनले पानीमाथि पार्ने नकारात्मक प्रभाव कम गर्न नसकिए पनि निश्चित उपाय अपनाएर पानीको बढ्दो किल्लत् व्यवस्थापन भने अवश्य गर्न सकिन्छ। त्यसका लागि मुहानको संरक्षण, पुनर्भरणका लागि पोखरी, तलाउजस्ता संरचना निर्माण, बर्खे पानी संकलन तथा व्यवस्थापन, पानी वितरण प्रणालीमा हुनसक्ने चुहावट नियन्त्रण, पानीको पुनः प्रयोग, फोहोर पानीको प्रशोधन, पानी कम खपत गर्ने प्रविधिको विकास तथा प्रयोग आदि गर्न सकिन्छ। भविष्यमा पानी अभावलाई कसरी सम्बोधन गर्न सकिन्छ भनेर पानी स्रोत, तिनमा जलवायु परिवर्तनका कारण पर्ने प्रभावदेखि हरेक घरधुरीका पानीका मागसम्मका विविध पक्षमा अध्ययन गरेर निश्चित क्षेत्रका लागि पानी सन्तुलनसम्बन्धी वैज्ञानिक अध्ययन गर्न सकिन्छ। साथै पानी कम खपत गर्न अभिप्रेरित गर्ने खालको पानी वितरणका विधि तथा शुल्क लगाउने काइदा लागू गर्न सकिन्छ। विकासको अर्थ नै सडक भनेर चलाइएको देशव्यापी डोजर आतंकजस्ता विनाशकारी विकासलाई निरुत्साहित गर्न सकिन्छ। भौतिक संरचना बनाउँदा पानीका स्रोत तथा वनजंगललाई मात्र लक्ष्यित गरी विनाश गर्ने सोच परिवर्तन गर्न र नेपालको परिवेश विकासलाई नै पुनः परिभाषित गर्न जरुरी छ। डा भट्टराई नेपाल पानी सदुपयोग फाउन्डेसनका अनुसन्धानदाता हुन्।"
कोरोना त्रासले कर्णाली राजमार्ग राति बन्द,कालिकोट : कोरोना भाइरसको त्रासका कारण कर्णाली राजमार्ग रातको समयमा बन्द गरिने भएको छ। राति आठ बजेदेखि बिहान पाँच बजेसम्म राजमार्गमा आउजाउ गर्ने सवारी बन्द गर्ने निर्णय गरिएको हो। जिल्ला प्रशासन कार्यालय कालिकोटमा बसेको जिल्ला विपद् व्यवस्थापन समितिको बैठकले कोरोना भाइरसको सम्भावित जोखिमलाई कम गर्न राजमार्ग हेल्थ डेस्क स्थापनासँगै राति सवारी नचलाउने निर्णय गरिएको हो। प्रमुख जिल्ला अधिकारी कृष्णचन्द्र पौडेलले कामका लागि भारत गएकादेखि देशभर रहेका स्थानीयको घर फर्किन घुइँचो लागेकाले कोरोनाको संक्रमणसँगै सवारी दुर्घटनाको जोखिम बढेपछि राजमार्ग बन्द गर्ने निर्णय गरिएको बताए। कर्णाली राजमार्ग निश्चित समय मात्रै सञ्चालन गर्ने र राजमार्गबाट आवतजावत गर्ने सबै यात्रुको स्वास्थ्य परीक्षण गर्ने व्यवस्था गरिएको छ। स्वास्थ्य परीक्षणका लागि जिल्लाका नौ वटै स्थानीय तहबाट एकएक जना स्वास्थ्यकर्मीलाई काजमा जिल्ला बोलाइएको छ। यस समयमा स्वास्थ्यकर्मीको बसोबास तथा खानपानका लागि सबै स्थानीय तहले सहयोग गर्ने निर्णय गरेका छन्। नौजना स्वास्थ्यकर्मीसहित ११ जना प्रहरीको टोली सोमबारदेखि कोरोना भाइरस र हेल्थ डेस्क व्यवस्थापनसम्बन्धी अभिमुखीकरण गरेर मंगलबारबाट काममा खटाउने तयारी छ। जिल्ला स्वास्थ्य सेवा कार्यालयका सूचना अधिकारी कटकबहादुर महतका अनुसार अस्पतालमा पनि प्रतिकार्य टोलीका लागि एमडीजीपी डाक्टर विज्ञान प्रजापतिको नेतृत्वमा नौ सदस्यको टोली तयार पारिएको छ। कोरोना भाइरसको त्रासका कारण जिल्लाका सबै सरकारी कार्यालयले सेवा लिन आउने हरेक सेवाग्राहीलाई अनिवार्य साबुनपानीले हात धुने व्यवस्था मिलाएका छन्।
"सीमामा जोखिम, गाउँघरमा लापरवाही","सुदूरपश्चिम प्रदेश ब्युरो : भारतमा कोरोनाको संक्रमण फैलिएपछि फर्किएका नेपालीलाई सिमानामा व्यवस्थापन गर्न चुनौति देखिएको छ। ४५ दिनयता भारतबाट फर्किनेको संख्या ह्वात्तै बढेपछि सीमानाकाको व्यवस्थापन चुनौति बनेको हो। भारतमा रेल बन्द भएकाले ३ दिनको बस यात्रा गरी आएका उनीहरूलाई मध्यरात सिमानामा छाडिदिनाले उनीहरूको स्वास्थ्य परीक्षण भएको छैन। कोरोनाको त्रासले फर्किएकाले ४५ वटा सवारी फेर्दै आएको बताए। गतिविधि सार्वजनिक गतिविधि बन्द गरे पनि उनीहरू स्वदेशलाई नै सुरक्षित ठान्दै घर फर्किएका हुन्। सीमा क्षेत्रमा ज्वरो नाप्ने मेसिन मात्र छ, सेती अञ्चल अस्पतालका फिजिसियन डाक्टर शेरबहादुर कमरले भने, नापेका बेला ज्वरो भेटिए त आइसोलेसनमा लैजान सकियो तर कोरोनाको असर १४ दिनसम्म पनि देखिने भएकाले सीमामा ज्वरो मापन मात्र पनि पूरै सुरक्षित हो भन्न सकिन्न,। भारतबाट आएकालाई सीमा क्षेत्रमा क्वारेन्टाइनमा राखेको भए जोखिम कम हुने उनले बताए। सीमा क्षेत्रमा दैनिक १० हजारभन्दा बढी मानिस आइरहेका छन्, सबैलाई घर पुग्न हतार हुन्छ, उनले भने, अझ लामो लाइनमा लाग्ने झन्झटले पनि मानिसहरू परीक्षण नै नगरि आइदिने गर्छन्, जुन सबैका लागि जोखिम हो। कैलालीको गौरीफन्टा र कञ्चनपुरको गड्डाचौकी नाकाबाट शुक्रबार राति र शनिबार बिहान धेरै मानिस परीक्षण नगरि नेपाल प्रवेश गरेका छन्। सीमा क्षेत्रका स्वास्थ्यकर्मी बिहान ५ बजे मात्रै आउने भएकाले मध्यरातमा सिमाना आएकाहरू नेपाल प्रवेश गरेका छन्, कञ्चनपुर उद्योग वाणिज्य संघका अध्यक्ष जंग मल्लले भने। भारतबाट घर फर्केकाको डोटीको दिपायलमा स्वास्थ्य जाँच गरिँदै। तस्बिर : खगेन्द्रबहादुर सिंह शनिबार रातिदेखि मध्यरातमा आएकालाई पनि ज्वरो नापेर मात्र पठाइएको छ। शुक्रबार राति केही मानिस, नमानेर प्रवेश गरेका छन् भन्ने सुनेको छु, गौरीफन्टा नाकामा खटिएका स्वास्थ्यकर्मी लक्ष्मीराज उपाध्यायले भने, तर शनिबारदेखि राति पनि सिमानामा स्वास्थ्यकर्मी तैनाथ छन्। शनिबार र आइतबार गौरीफन्टाबाट १५ हजारभन्दा बढी मानिस नेपाल पसेका छन् भने गड्डाचौकीबाट २० हजारभन्दा बढी भित्रिएका छन्। फागुन २२ गतेदेखि आइतबारसम्म गड्डाचौकीबाट ६४ हजार ८ सय ८३ जना नेपाली स्वदेश फर्किएका छन्। गाउँघरमा लापरवाही अछामको मेल्लेख गाउँपालिका७ नन्देगडाका नयाँ आउजी शनिबार गाउँ फर्किएका छन्। महाराष्ट्रको नासिकमा काम गर्ने उनी कोरोनाका कारण कम्पनी बन्द भएपछि फर्किएको बताए। उनी घर पुगेपछि कोरोनामुक्त भएकोमा ढुक्क छन्। उनलाई सेल्फ क्वारेन्टाइनबारे जानकारी छैन। अब घरका मानिससँग त भेटघाट भइ हाल्ने नै भयो, उनले भने, बाहिर गएको छैन तर घरमा मास्क लगाउने, अलि पर बस्ने वा सुत्ने भने गरेको छैन। साँफेबगर नगरपालिका१३ का सयभन्दा बढी परिवारका सदस्य ३ दिनयता भारतबाट फर्केका छन्। वडाध्यक्ष नरबहादुर साउदले भने, सेल्फ क्वारेन्टाइनमा बस्न सुझाव दिएका छौं, तर घर पुगेपछि पनि क्वारेन्टाइनको कुरा गर्ने भन्दै उल्टै गाली खानु परेको छ। गृह मन्त्रालयले आइतबार सबै जिल्ला प्रशासन कार्यालय, सुरक्षा निकाय र स्थानीय तहलाई गाउँ फर्केकालाई सेल्फ क्वारेन्टाइनमा राख्न निर्देशन दिएको छ। सीमानाकामै फर्किनेको नाम ठेगाना र फोन नम्बरसहितको रेकर्ड राख्न निर्देशन दिएको छ। तर न नाकामा त्यसको पालना भएको छ न गाउँ पुगेका नै त्यो मान्न तयार छन्। बयालपाटा अस्पतालका डा विकास गौचन भारतबाट फर्केकाकै कारण अछाम कोरोनाको उच्च जोखिममा रहेको बताउँछन्। उनी भन्छन्, यदि समयमै सचेत नहुने हो भने सुदूरपश्चिमका पहाडी जिल्लाबाटै कोरोनाको सुरुवात हुने सम्भावना देखिन्छ। उनले दीर्घ रोगी र वृद्धवृद्धालाई कोरोनाको संक्रमण छिटो हुने भएकाले भारतबाट गाउँ पुगेका सेल्फ क्वारेन्टाइनमा बस्नुपर्ने बताए। अछामपछि कामका लागि डोटीका बासिन्दा भारत जानेमा पर्छन्। डोटीको प्रायः तीनमध्ये एक परिवारको सदस्य कामका लागि भारत जान्छ। शिखर नगरपालिका५ का पप्ने दमाईले भने, बस्ने एउटा सानो घर छ, त्यसैमा सबैले मिलेर बस्नुपर्छ, कसरी अलग्गै बस्नु ? उनका छोरा सिद्ध दमाई दिल्लीबाट आइतबार बिहान घर पुगेका छन्। कोरोना भाइरस रोक्न नेपाली सिमानामा हेल्थ डेस्क नाकामा मुख्यमन्त्रीको अनुगमन (तस्बिर) नाकाबाट हुलका हुल रोहिणी नाकाबाट भारतीय आवागमन बन्द भारत र चीनका नाका बन्द गर्ने मन्त्रिपरिषद्को निर्णय सबै सीमा नाका ठप्प सोही गाउँका रमेश लुहार पनि आईतबारनै भारतबाट घर फर्केका छन्। उनी पनि ढुक्कसाथ परिवारसँगै बसिरहेका छन्। चेक जाँच भएको हो, कुनै किसिमको रोग छैन, उनले भने, अलग्गै कता बस्नु ? भारतबाट आएकाबाट कोरोना गाउँमा आयो कि भन्ने डर लागिरहेको स्थानीय शेरबहादुर साउदले बताए। अब त घरबाट समेत बाहिर निस्कन डर लागिरहेको छ, उनले भने। नगरपालिकामा आइतबार बिहान मात्र २५३० जना भारतबाट घर फर्केका वडाध्यक्ष पदमबहादुर बोहराले बताए। कोरोना आउन नदिन हर प्रयासमा लागे पनि भारतबाट आएकालाई सम्झाउन भने साह्रै गाह्रो परिरहेको छ, उनले भने। विक्रम साउद भारतको पन्जाबमा काम गर्दै आइरहेका थिए। उनी शनिबार घर पुगेका छन्। दिपायल सिलगढी नगरपालिका८ कलेनाका उनी पनि परिवारसँगै बसिरहेका छन्। उनलाई परिवारबाट अलग बस्न न परिवारले भनेको छ न त अलग बस्ने ठाउँ नै छ। परिवारका सदस्यले उनीबाट सजग रहेको बताए पनि उनलाई छुट्टै राख्ने व्यवस्था गरिएको छैन। ६ जना आइसोलेसनमा भारतबाट फर्केका ४ जना, प्रदेशसभा सदस्य एक जना र एक जना बालक गरी ६ जनालाई सेती प्रादेशिक अस्पतालको आइसोलेसन वार्डमा भर्ना गरिएको छ। ६ जनाकै रगतको नमुना परीक्षणका लागि काठमाडौं पठाइएको अस्पतालका बालरोग विषेशज्ञ डा प्रदीप मि श्रले बताए। ६ जनाको रिपोर्ट आइपुगेको छैन, यसअघि गरिएका नमुना परीक्षण सबै नेगेटिव आएका छन्, उनले भने। चिकित्सकले भारतबाट फर्किरहेका नेपालीको राम्रो परीक्षण गरेर क्वारेन्टाइनमा राखे मात्र कोरोनाबाट बच्न सकिने बताएका छन्। आइतबार सीमा क्षेत्रमा पुगेकी बालरोग विषेशज्ञ डा प्रतीक्षासिंह राठौरले सीमा क्षेत्रको परीक्षणमा कुनै लापरवाही हुुन नहुने बताइन्।  शिवराज भट्टधनगढी, महादेव अवस्थीमहेन्द्रनर, गीता कुँवरअछाम, खगेन्द्रबहादुर सिंहडोटी"
"कोभिड१९ अपडेट : इटाली र स्पेन बढी प्रभावित, कहाँ कति ?","एजेन्सी : नोबेल कोरोना भाइरस (कोभिड१९) को युरोपियन राष्ट्रमा तीब्र गतिमा फैलिरहेका छ। अहिलेसम्म विश्वभरी करिब ३ लाख ३६ हजार संक्रमित देखिएका छन्। १४ हजार ६ सय भन्दा बढीको मृत्यु भइसकेको छ।सबैभन्दा धेरै प्रभावित इटालीमा अघिल्लो दिनको तुलनामा मृत्युदर केही घटेको छ। ५ हजारभन्दा धेरै थप संक्रमित भेटिएका छन्। अन्तराष्ट्रिय सञ्चार माध्यमहरुमा आएका खबर अनुसार आइतबारसम्म इटालीमा मृत्यु हुनेको संख्या ५४७६ पुगेको छ। इटालीमा संक्रमितको संख्या ५९,१३ पुगेको छ ।शनिबारदेखि आइतबारसम्म थप ६६५ संक्रमितको मृत्यु भएको छ। इटालीपछि अर्को युरोपियन राष्ट्र स्पेनमा कोभिड१९ को प्रकोप धेरै देखिएको छ। अन्तराष्ट्रिय मिडियाहरुमा आएका खबर अनुसार आइतबार स्पेनमा थप ३९३ जनाले यस भाइरसबाट ज्यान गुमाएका छन्। साँढे २८ हजारभन्दा बढी संक्रमित रहेका स्पेनमा मृत्यु हुनेको संख्या हालसम्म १७७५ पुगेको छ। चीनपछि एसियामा सबैभन्दा धेरै प्रभावित रहेको इरान मा पनि कोभिड१९ बाट ज्यान गुमाउनेको संख्या उच्च रहेको छ। साँढे २१ हजारभन्दा बढी संक्रमित रहेको इरानमा मृत्यु हुनेको संख्या १६८५ पुगेको छ। यस भाइरसको उद्गमस्थल मानिएको चीनमा भने नयाँ संक्रमित भेटिने र मत्युको दर कम देखिएको छ।चीनको राष्ट्रिय स्वास्थ्य आयोगले आइतबार सार्वजनिक गरेको रिपोर्टअनुसार थप ३९ जना संक्रमित भेटिएको छ । २४ घण्टाको अवधिमा ९ जना संक्रमितको मत्यु भएको राष्ट्रिय स्वास्थ्य आयोगलाई उद्धृत गर्दै चिनियाँ टेलिभिजन सीजीटीएनले जनाएको छ। केही पहिलेदेखि संक्रमण पुष्टि भएर उपचार जारी रहेका स्थानमा भाइरस मुक्त भइ निको हुनेको संख्या पनि बढिरहेको छ । धेरै प्रभावित देशको आँकडा इटाली मृत्यु : ५४७६, संक्रमित : ५९,१३८, निको : ७,०२४ चीन मृत्यु : ३२७४, संक्रमित : ८१,४३२ निको : ७२८३१ स्पेन मृत्यु : १७७२, संक्रमित : २८,७६८ निको : २५७५ इरान मृत्यु : १६८५, संक्रमित : २१,६३८ निको : ७९३१ फ्रान्स मृत्यु : ६७४, संक्रमित : १६,०४४, निको : २२०० अमेरिका मृत्यु : ४१७, संक्रमित : ३३,२७६, निको : १७८ बेलायत मृत्यु : २८२, संक्रमित : ५,७४१ निको : ८७ दक्षिण कोरिया मृत्यु : १०४, संक्रमित : ८८९७, निको : २९०९ जापान मृत्यु : ४०, संक्रमित : १,०८६, निको : २३५ भारत मृत्यु : ७, संक्रमित : ३९६, निको : २७ स्रोत : अन्तर्राष्ट्रिय सञ्चार माध्यमहरु"
जिल्लैपिच्छे आइसोलेसन र क्वारेन्टाइन,"विराटनगर : कोरोना भाइरसको संक्रमणबाट जोगिन प्रदेश १ का प्रायः सबै जिल्लामा क्वारेन्टाइन र आइसोलेसन कक्ष स्थापना भइरहेको छ। प्रदेश १ सरकारले सेनासँगको समन्वयमा मोरङको टाँडी र उदयपुरको कटारीमा २२ सय बेड क्षमता र झापाको भद्रपुरमा ४० बेडको क्वारेन्टाइन निर्माण सकेसँगै अन्य जिल्लामा स्थानीय तह र सामाजिक संस्थाले धमाधम क्वारेन्टाइन र आइसोलेसन कक्ष निर्माण गरिरहेका छन्। धनकुटामा जिल्ला प्रशासन कार्यालयको अगुवाइमा सेना, सशस्त्र प्रहरी, नेपाल प्रहरी तथा स्थानीय सरोकारवालाको सक्रियतामा धनकुटा६ स्थित अमलेटारमा औद्योगिक ग्रामको स्वामित्वमा रहेको टहरामा क्वारेन्टाइन डेस्क र आइसोलेसन कक्ष तयार गरिएको छ। ग्रामभित्रको १३ वटा पक्की भवन प्रयोग गरी १५ बेडको क्वारेन्टाइन तथा २ जनाका लागि आइसोलेसन कक्ष तयार गरिएको छ। आवश्यक परे तत्कालै थप ५४ जनाका लागि क्वारेन्टाइन र १० जनाका लागि आइसोलेसन कक्ष विस्तार गर्न सकिने गरी बेडलगायत सामग्री तयारी अवस्थामा राखिएको प्रमुख जिल्ला अधिकारी केशवप्रसाद बिमलीले जानकारी दिए। इलाममा २ बेडको आइसोलेसन कक्ष सञ्चालनमा ल्याएको छ भने १० वटा दुई दिनभित्र सुरु गरिने जिल्ला प्रशासन कार्यालय इलामका सूचना अधिकारी सफल पोर्तेलले बताए। उनका अनुसार संक्रमणको खतरा देखिएमा त्यहाँ राखेर तत्काल अन्यत्र रिफर गर्न सो व्यवस्था गरिएको हो। इलाम नगरपालिका६ सिंगफ्रिङस्थित बन्द रहेको डा मेघबहादुर पराजुली सामुदायिक अस्पतालमा दुई दिनमा सञ्चालनमा ल्याउने गरी १० बेडको क्वारेन्टाइन तथा आइसोलेसन वार्ड बनाउन थालिएको नगर प्रमुख महेश बस्नेतले बताए। पाँचथरमा २५ बेडको आइसोलेसन कक्ष निर्माण थालिएको छ। सदरमुकाम फिदिममा सञ्चालित समर्पित अस्पतालमा १५ बेड र फाल्गुनन्द गाउँपालिकास्थित राँके बजारमा रहेको रेडक्रस भवनमा १० बेडको आइसोलेसन कक्ष निर्माण गर्न थालिएको हो। भाइरसबाट संक्रमित भएर आएका बिरामीलाई तत्काल उपचारका लागि आइसोलेसन कक्ष तयारी गरिएको जिल्ला समन्वय समिति पाँचथरका प्रमुख विष्णुप्रसाद सापकोटाले जानकारी दिए। तयारीस्वरूप पाँचथरमा तीन जना चिकित्सकको नेतृत्वमा मेडिकल टिमसमेत निर्माण गरिएको प्रमुख जिल्ला अधिकारी अर्जुनकुमार शर्माले बताए। चिकित्सक बुद्धिबहादुर थापा, पुष्कर निरौला र पिके सिंहको नेतृत्वमा मेडिकल टिम तयार रहेको उनले जानकारी दिए। संखुवासभा जिल्ला अस्पतालले ५ बेडको आइसोलेसन वार्ड निर्माण गरेको छ। अस्पतालले तत्कालका लागि ५ बेडको आइसोलेसन वार्ड निर्माण गरिसकेको र १५ बेड थपको तयारी पनि भइरहेको छ। आइसोलेसनका लागि आवश्यक अक्सिजन, सक्सन मेसिन, सेन्सर थर्ममिटरलगायत सामग्री पूरा भए पनि पर्सनल पोटेक्टिक इक्युपमेन्ट (पीपीई) अभाव रहेको अस्पताल प्रशासन प्रमुख दीपेश श्रेष्ठले बताए। जिल्ला अस्पताल थप १५ बेडको आइसोलेसन वार्ड निर्माणका लागि १५ वटा बेड प्रदेश सरकारसँग माग गरिएको अस्पताल व्यवस्थापन समिति अध्यक्ष सुमन शाक्यले जानकारी दिए। त्यस्तै, खाँदबारी नगरपालिकाले ३० जना राख्न मिल्ने गरी क्वारेन्टाइन निर्माण गरिएको नगर प्रमुख मुरारी खतिवडाले बताए। वरुण बहुमुखी क्याम्पस भवनमा क्वारेन्टाइनका लागि आवश्यक बेड, खानाको व्यवस्था गरिएको उनले जानकारी दिए। भोजपुरमा १० बेडको आइसोलेसन कक्ष व्यवस्थापन गरिएको छ। जिल्ला अस्पतालले सम्भावित कोरोना भाइरसका शंकास्पद बिरामीका लागि आइसोलेसन कक्ष राखेको हो। आइसोलेसनसँगै भोजपुर नगरपालिका १२, टक्सारमा रहेको तत्कालीन पर्यटन सूचना केन्द्रको खाली भवनमा १० जना बिरामी क्षमताको क्वारेन्टाइनको व्यवस्था गरिएको छ। झापामा भद्रपुर नगरपालिका१० मा रहेको प्रशिक्षण भवन कलबलगुढीमा भद्रपुर नगरको संयोजकत्वमा स्वास्थ्यकर्मीसहितको सुविधा सम्पन्न ३२ बेडको क्वारेन्टाइन निर्माण गरेको छ। मेचीनगरपालिकाले सरस्वती माविमा १५ बेडको क्वारेन्टाइन तयार गर्दै छ भने ११ नम्बर वार्डको स्वास्थ्य चौकीमा २२ वटा बेडको क्वारेन्टाइन तयारी अवस्थामा छ। उक्त भवनको अरू २ तलामा थप ७० बेडको क्वारेन्टाइन तयार गरिँदै छ। यसैगरी, मेचीनगरकै वडा नम्बर ७ मा रहेको माइतीघरको भवनमा २२ जना बस्न मिल्ने क्वारेन्टाइन तयारी अवस्थामा छ। जिल्लाभरि मेची अञ्चल अस्पतालमा मात्र ५ बेडको आईसीयू सहितको आइसोलेसन कक्ष तयार पारिएको छ। अन्य स्थानमा आइसोलेसन छैन। ताप्लेजुङ जिल्ला अस्पतालले सोमबारदेखि ५ बेडको आइसोलेसन कक्ष सञ्चालनमा ल्याउने भएको छ। स्वास्थ्य कार्यालयको स्टोर भवनलाई आइसोलेसनका रूपमा प्रयोग गरिने अस्पताल विकास समितिका अध्यक्षसमेत रहेका जिल्ला समन्वय समिति प्रमुख घनेन्द्र मादेनले बताए। यस्तै, सुनसरीको धरानस्थित सेनाको आर्मी स्कुलमा ६० बेडको क्वारेन्टाइन बनेको सुनसरीका सीडीओ राजेश पौडेलले जानकारी दिए। उनका अनुसार आइसोलेसनका लागि इनरुवाको जिल्ला अस्पतालमा चार वटा बेडको व्यवस्था गर्न लागिएको छ। इनरुवा अस्पतालको निर्माणाधीन भवनमा बनाउन लागिएकाले पूर्वाधार र सामग्रीका लागि आन्तरिक मामिला मन्त्रालयसँग सहयोग मागिएको उनले बताए। यस्तै, धरानस्थित बीपी कोइराला स्वास्थ्य विज्ञान प्रतिष्ठानमा ३० वटा बेडका लागि भनिएको उनले जानकारी दिए। (हरिबहादुर लम्जेलधनकुटा, तोयानाथ भट्टराईइलाम, भीमकुमार बाँस्कोटापाँचथर, सीताराम गुरागाईंताप्लेजुङ, अनिश विष्टसंखुवासभा, प्रदीपचन्द्र राईभोजपुर, राधा खनालझापा, हिमाल दाहालइटहरी)"
कोरोना भाइरससँग जुध्न छिमेकीको सहयोग,"काठमाडौं : कोरोना भाइरससँग जुध्न सरकारले छिमेकी मुलुकको सहयोग लिने भएको छ। भारत र चीन दुवै छिमेकीसँग स्वास्थ्य उपकरणदेखि आवश्यक भौतिक पूर्वाधार सहयोगबापत माग्ने निर्णय सरकारले लिएको हो। सरकारले परराष्ट्र मन्त्रालयमार्पत दुवै मुलुकमा रहेका नेपाली दूतावासलाई सहयोगमा पहल गर्न निर्देशन दिएको छ। भारत र चीनले यसअघि नै सहयोग उपलब्ध गराउने बताइसकेका छन्। परराष्ट्रसचिव शंकरदास बैरागीले सहयोग लिने विषयमा छलफल भइरहेको बताए। सहयोगको अनुरोध भइसकेको छ। जतिसक्दो छिटो अवस्थाअनुरूपको सहयोग उपलब्ध हुने हाम्रो अपेक्षा छ, सचिव बैरागीले भने, पत्राचार भइसकेकाले यसलाई अर्थ र सम्बन्धित मन्त्रालयसँगको सहकार्यमा परराष्ट्र मन्त्रालयले काम अघि बढाउनेछ। सरकारले सार्क सहकार्यलाई ध्यान दिँदै सहयोग लिने तयारी अघि बढाएको हो। नेपालले चीन र भारतसँग बराबर परिमाणमा उपकरण माग गरेको अधिकारीले बताए। भारतको सहयोग लिँदा चीन र चीनको सहयोग लिँदा भारतका आँखा ठूला हुने भएपछि दुवैसँग बराबरको सहयोग माग भएको एक अधिकारीले बताए। दुवै छिमेकले सहयोग गर्न चाहेका छन्। दुवै मुलुकसँग ल्याबसहितको एम्बुलेन्स, परीक्षण किट २ लाख, पर्सनल प्रोटेक्टिभ इक्विपमेन्ट (पीपीई), पीसीआर टेस्ट किट १ लाख, भीटीएम १ लाख, एन ९५ मास्क डेढ लाख थान माग्न पत्राचार भएको छ। भारतसँगको एम्बुलेन्स सहयोग मागिएको छैन। चीनसँग एम्बुलेन्स माग भएको छ। यो विषयमा भारतका विदेशमन्त्री एस जयशंकर तथा तथा चिनियाँ विदेशमन्त्री वाङ यीसँग परराष्ट्रमन्त्री प्रदीप ज्ञवालीले वार्ता गरेका थिए। भारत र चीन दुवैले नेपाललाई सहयोग उपलब्ध गराउने बताएपछि सरकारले सहयोगका लागि आग्रह गरेको हो। यसैबीच, अमेरिका र जर्मनीले आफूले उपलब्ध गराउँदै आएको सहयोग स्वास्थ्य क्षेत्रमा बढाइसकेका छन्। विश्व स्वास्थ्य संगठनले नेपाल उच्च जोखिममा रहेको दोहोर्याइरहेको छ। सुरुदेखि नेपालले तयारी नथालेको अवस्थामा एकैपटक समस्या आए के गर्ने भन्ने विषयमा छलफल भइरहेको छ। स्वास्थ्य मन्त्रालयलाई मुलुकभित्रै उपलब्ध उपकरण किन्न अर्थ मन्त्रालयले रकम उपलब्ध गराउने निर्णय मन्त्रिपरिषद्ले गरेको छ। यहाँ पाउने उपकरण यही र बाहिरबाट लिनुपर्ने भए बाहिरबाट तत्काल खरिद गर्ने कार्य हुनेछ, अर्थमन्त्री डा युवराज खतिवडाले भने, वैदेशिक सहयोगका लागि अर्थ र परराष्ट्रले समन्वय गरी काम गर्नेछन्। विदेशबाट खरिद गर्नुपर्ने स्वास्थ्य सामग्रीका लागि अर्थले बजेट दिने र परराष्ट्रले दूतावासमार्फत खरिद गर्ने तयारी गरेको उनले जानकारी दिए। सबै सीमा नाका ठप्प तनाव नलिनुस्, आन्तरिक शक्ति बढाउनुस्"
कोभिड१९ को त्रास : लामो दूरीका सवारी आवागमन रोकियो,"काठमाडौं : कोभिड१९ (कोरोना भाइरस) को सम्भावित जोखिमलाई ख्याल गर्दै सोमबारदेखि लामो दूरीका सवारीसाधन आवागमन रोकिएको छ। सरकारको आजदेखि लामो दूरीका सवारीसाधन रोक्ने निर्णयलाई कार्यान्वयन गर्न नेपाल यातायात व्यवसायी राष्ट्रिय महासङ्घको आइतबार बसेको बैठकले आजदेखि लामो दूरीका सवारीसाधन आवागमन रोक्ने निर्णय गरेको थियो। सवारीसाधनमा हुने भीडभाडका कारण सो भाइरसको सङ्क्रमणको जोखिम बढ्ने जनाउँदै सरकारले चैत २१ गतेसम्म सार्वजनिक सवारीसाधन रोक्ने निर्णय गरेको थियो। महासङ्घका महासचिव सरोज सिटौलाले सरकारले गरेको निर्णयअनुसार नै लामो दूरीका सवारीसाधन आइतबार राति १२ बजेदेखि रोकिएको जानकारी दिए। 'काठमाडौँ उपत्यकामा र छोटो दूरीमा चल्ने सवारीसाधन भने रोकिएका छैनन्, लामो दूरी कतिलाई मान्ने भन्नेबारे आज मन्त्रालयमा बैठक बस्दैछ', उनले भने। कलङ्कीका स्थानीय व्यवसायी वीरेन्द्र घिमिरेले पोखरा, चितवन, गोरखा, धादिङ, लमजुङ जाने सार्वजनिक सवारीसाधन फाट्टफुट्टरुपमा सञ्चालन भइरहेको जानकारी दिए। ढुवानी सेवा सञ्चालन गर्न आग्रह नेपाल ट्रक यातायात व्यवसायी महासङ्घले ढुवानी सेवालाई निर्वाधरुपमा सञ्चालन गर्न सम्पूर्ण व्यवसायीलाई आग्रह गरेको छ। महासङ्घले आइतबार एक विज्ञप्ति जारी गरी ढुवानी सेवा अत्यावश्यक सेवाअन्तर्गत पर्ने भएकाले यसलाई निर्वाधरुपमा सञ्चालन गर्न व्यवसायीलाई आग्रह गरेको हो। गत शुक्रबार सरकारले आइतबारदेखि अत्यावश्यकबाहेक अरु सेवा सञ्चालनमा रोक लगाउने घोषणा गरेको थियो। महासङ्घका महासचिव राजेन्द्रविक्रम बानियाँले कोभिड१९ (कोरोना भाइरस) को सम्भावित जोखिम विरुद्ध एकजुट हुँदै महासङ्घले आफ्नो तवरबाट सरकारलाई साथ र सहयोग गर्ने बताए। 'ढुवानी व्यवसाय पनि अत्यावश्यक सेवा हो, यसलाई निर्वाध ढङ्गले सञ्चालन गर्न व्यवसायीलाई आग्रह गर्दछौँ', उनले भने। महासङ्घले आफ्नो संस्थामा आबद्ध करिव ६५ हजार व्यवसायीलाई आपूर्ति व्यवस्थालाई सहज पार्नका लागि सबैसँग अनुरोधसमेत गरेको छ। राजधानीलगायत देशका हरेक क्षेत्रमा ढुवानी सहज बनाई आवश्यक साथ र सहयोग गर्न महासङ्घ तल्लीन रहेको महासङ्घले जनाएको छ।"
'कोरोना कोषमा सबै सांसदको १ महिनाको तलब जम्मा गरौं',काठमाडौं : नेपाली कांग्रेसका नेता तथा प्रतिनिभिसभा सांसद गगन थापाले सरकारको कोरोना कोषमा सबै सांसदले एक महिनाको तलब जम्मा गर्ने सुझाव दिएका छन् । सोमबार बिहान ट्विटरमार्फत थापाले सरकारलाई सबैले सक्दो सहयोग आह्वान गरेका छन् । सरकारको कोरोना कोषमा हामी प्रत्येक सांसदको १ महिनाको तलब जम्मा गरौं। थापाले ट्टिरमा लेखेका छन ्जसले जहाँबाट जति सक्छौं यो कोषमा सहयोग गरौं र विपदमा श्रोत जुटाउन साथमा छौं भनेर सरकारलाई आश्वस्त पारौँ। सरकारले पनि विपदमा कुनै नागरिकलाई अप्ठेरो पर्न दिँदैनौ भनी आश्वस्त पार्नुपर्ने धारण थापाले व्यक्त गरेका छन् । थापा पूर्व स्वास्थ्यमन्त्री समेत हुन्। आइतबारको मन्त्रिपरिषद् बैठकले कोरोनाको सम्भावित संक्रमणबाट बच्न र आवश्यक सामग्री खरिद गर्न प्रधानमन्त्री कार्यालयले व्यवस्थापन गर्ने गरी केन्द्रीय कोष बनाउने र त्यसमा सरकारले ५० करोड राख्ने निर्णय गरेको थियो । मन्त्रीहरुले मन्त्रीहरूले एक महिनाको तलब योगदान गर्नेसमेत निर्णय गरेका थिए।
फेरियो नेताको दैनिकी,"काठमाडौं : सत्तारुढ दल नेकपाका अध्यक्ष तथा पूर्व प्रधानमन्त्री पुष्पकमल दाहालको दैनिकी यतिबेला फेरिएको छ। बिहान ५ बजे उठेपछि आधा घण्टा पुराना नेपाली गीतसंगीत सुन्ने, त्यसपछि टेबुलटेनिस खेल्ने र नुवाईधुवाई गरेर घरमा भीडभाड लागेका नेताकार्यकर्तासँग भेटघाटमा समय निकाल्नु पर्ने दाहालको हरेक बिहानको यो दैनिकीमा तीन दिनयता हेरफेर छ। बिहान ७ नबज्दै खुमलटारस्थित निवास आइपुग्ने नेताकार्यकर्तादेखि सर्वसाधारणसम्मका भेटघाटमा उनले दैनिक समय छुट्टाउनु पर्दथ्यो। तर कोरोनाको असरका कारण उनले अहिले अत्यावश्यक बाहेकका भेटघाट स्थगित गरेका छन्। बिहीबारबाट उनले जरुरी बाहेकका भेटघाट स्थगित गरेका हुन्। स्वकीयसचिव समेत रहेकी छोरी गंगाले अत्यावश्यक बाहेकका अन्य भेटघाट स्थगित गरिएको बताइन्। विश्वभर महामारीका रूपमा फैलिएको कोरोना भाइरसका कारण अध्यक्ष प्रचण्डद्धारा गरिने सम्पूर्ण भेटघाट (अत्यावश्यकबाहेक) हाललाई स्थगित गरिएको छ, गंगाले भनिन्। गंगाले भेटघाट स्थगित गरिएको सूचना सामाजिक सञ्जालमा राखेकी छन्। त्यसयता चाप पातलिएको छ। तीन दिनयता दाहालले पूर्वप्रधानमन्त्री डा बाबुराम भट्टराईको स्वास्थ्य अवस्था बुझ्ने, प्रधानमन्त्री केपी ओलीले बोलाएको छलफलमा सहभागी हुन बालुवाटार पुग्ने र वरिष्ठ नेता माधव नेपालसँग उनकै निवास कोटेश्वरमा पुगेर छलफल गर्ने बाहेक अन्य भेटघाट गरेका छैनन्। भेटघाट प्रायः बन्द छ। अहिले मिलेको फुर्सदको समयमा उहाँ अध्ययनमा हुनुहुन्छ, दाहालका प्रेस सल्लाहकार विष्णु सापकोटा (जुगल) भन्छन्, साहित्य, इतिहाससम्बन्धी किताब पढिरहनुभएको छ। अघिपछि पनि केही समय पढ्नुहुन्थ्यो, अहिले धेरै समय मिलेको छ। परिवारलाई पनि समय दिनुभएको छ। नेकपाका वरिष्ठ नेता तथा पूर्वप्रधानमन्त्री माधवकुमार नेपालको पनि दैनिकी दाहालकै जस्तो बदलिएको छ। कार्यकर्तासँगको भेटघाट पातलो बनाई उनले त्यो सयममा लेख्ने पढने गर्न थालेका छन्। ६ चैतमा रूपन्देहीमा पार्टी काममा सहभागी भई काठमाडौं फर्केका नेपालले पनि त्यसयता दैनिकी केही बदलेका छन्। पहिलेजस्तो भेटघाट बाक्लो गर्दैनन्, उनी पनि। राजनीतिक तहमा आवश्यक पर्दा भेटघाट जारी छ, तर जनस्तरको भेटघाट कम भएको छ, स्वकीय सचिव मोहन गौतम भन्छन्, नेतासँग बातचित आवश्यकताका आधारमा भइरहेका छन्, नत्र निवासमै हुनुहुन्छ। नेपालले तय भएका केही कार्यक्रम रोकेका छन्। अहिले लेख्न पढ्न समय मिलेको छ, उहाँ त्यहीअनुसार लेखपढमा समय निकाल्न थाल्नुभएको छ, यसका लागि अहिले मौका पनि मिलेको छ, गौतमले भने। प्रधानमन्त्री केपी ओली स्वास्थ्यलाभमा आराम गरिरहेका छन्। चिकित्सकले अत्यावश्यक बाहेक उनलाई भेटघाटमा रोक लगाइरहेकै छन्। सरकारको नेतृत्वका कारण दिनुपर्ने निर्देशन, केही राजनीतिक भेटघाट बाहेक ओलीले पनि दैनिकीलाई पहिलेजस्तो अति व्यस्त बनाएका छैनन्। फागुन २१ मा मृगौला पुनः प्रत्यारोपण गरेका ओलीलाई भने अहिले आरामकै जरुरत छ। तर, पनि उनले यसबीचमा सार्क राष्ट्रहरूको भिडियो कन्फरेन्स, नेकपा सचिवालय बैठकदेखि राष्ट्रका नाममा सम्बोधन गर्नेसम्मका काम गरेका छन्। प्रधानमन्त्रीको दैनिकीमा कोरोना प्रभावका कारणभन्दा पनि मृगौला पुनः प्रत्यारोपणका कारण आराम गर्नुपर्ने, भेटघाट घटाउनु पर्ने र अत्यावश्यकमात्र भेटघाट गर्नुपर्ने अवस्था रहेकाले पनि केही दैनिकी बदलिएको छ, प्रधानमन्त्रीका निजी सचिवालयका एक कर्मचारीले भने। कांग्रेसका वरिष्ठ नेता रामचन्द्र पौडेलले पनि भेटघाट बन्द गरेका छन्। उनले रोगले आक्रान्त पार्नुअगावै सावधानी अपनाउनु पर्ने भन्दै भेटघाट बन्द गरेका हुन्। कोरोना भाइरसका कारण रोगले आक्रान्त पार्नुअगावै हामीले पनि सावधानी अपनाउनु आवश्यक भएकाले स्वयंबाटै सामाजिक दुरी कायम गर्न सुरु गर्नुपर्छ, पौडेल भन्छन्, अत्यावश्यक काम, कुराकानी टेलिफोन सम्पर्कबाटै गर्न सुरु गरौं। राजनीतिक दलका अन्य नेताले पनि अहिले भेटघाटलाई कटौती गरेका छन्। त्यस समयमा पढ्ने लेख्ने, परिवारलाई समय दिने काममा अहिले समय खर्चिन थालेका छन्। लेख्न पढ्नका लागि समय नमिलेको गुनासो गर्ने नेतालाई अहिले घरमै बसेर अध्ययन गर्न थालेका हुन्। केही नेताले यो समय सदुपयोग गर्न नयाँ नयाँ किताबको पनि जोहो गरेका छन्। पार्टीका गतिविधि पनि फेरिएका छन्। दलहरूले पूर्वनिर्धारित कार्यक्रममा फेरबदल गरेका छन्। नेकपाको तीन महिने पार्टी एकता सुदृढीकरण र जनसम्बन्ध सुधार अभियानका कार्यक्रम फेरिएका छन्। यसलाई कोरोना रोकथाम र नियन्त्रणका लागि जागरण अभियान चलाउने गरी कार्यक्रम हेरफेर गरिएको नेकपाले जनाएको छ। कांग्रेसले पनि सहरदेखि गाउँसम्म सतर्कता र चेतनाको अभियान पार्टीसम्वद्ध संघसंस्थाले सञ्चालन गरिरहेको जनाएको छ।"
पाइएन एम्बुलेन्स चालक,"ललितपुर : महालक्ष्मी नगरपालिका प्रमुख रामेश्वर श्रेष्ठले कोरोना त्रासका कारण एम्बुलेन्स चालक नपाएको गुनासो गरेका छन्। उनले भने, कोरोनाका बिरामी देखिएमा ओसारपसार गर्न ३ वटा एम्बुलेन्स तयारी अवस्थामा राखिएका छन्। तर, त्रासका कारण एम्बुलेन्स चालक पाइएन। कोरोनाका संक्रमित बिरामी राखेको एम्बुलेन्समा अन्य बिरामीलाई राख्न नमिल्ने भएकाले फरक एम्बुलेन्स चाहिन्छ। तर, भएका ड्राइभरले काम गर्न छाडेकाले अन्य चालकको खोजीमा रहेको श्रेष्ठले बताए। कोरोनाबाट बच्न केकस्ता तयारी गर्न सकिन्छ भन्ने विषयमा सुरक्षा निकाय, राजनीतिकर्मी, स्वास्थ्यकर्मी तथा सरोकारवाला निकायसँग महालक्ष्मी नगरले आइतबार छलफल गरेको थियो। यसै क्रममा त्रासका कारण एम्बुलेन्स चालक नपाएको मेयरले गुनासो गरेका हुन्। उपस्थित सबै निकायका प्रतिनिधिले आआफ्नो स्थानबाट सहयोग गर्ने प्रतिबद्धता जनाए। छलफलमा सहभागी किस्ट मेडिकल अस्पतालका डाइरेक्टर सुरज बज्राचार्यले चिकित्सकहरू आफैं त्रसित रहेको बताए। बिरामीको उपचारमा खटिएका चिकित्सकलाई उचित उपकरण उपलब्ध गराउन नसक्दा डराएका छन्, उनले भने, फ्रन्टलाइनमा बसेर काम गर्नुपर्ने भएकाले सुरक्षाको सुनिश्चितता गर्नुपर्ने चिकित्सकहरूको माग छ। बिरामीसँग प्रत्यक्ष संलग्न हुनुपर्ने भएकाले सुरक्षाको प्रत्याभूत गराउनुपर्ने र त्यसैअनुसार चिकित्सकलाई त्यही परामर्श दिँदै आएको बज्राचार्यले बताए। उनले अस्पतालमा आएका बिरामीलाई शंका लागेमा क्वारेन्टाइनमा राख्ने व्यवस्था मिलाइदिन नगरपालिकासँग आग्रह गरे। उनले ६० वर्षभन्दा माथिका दीर्घरोग लागेका बिरामीलाई यतिबेला ओपीडीमा नआउनसेमत सुझाएका छन्। महालक्ष्मी नगरले आफ्ना सम्पूर्ण वडाबाट निगरानी राख्दै आएको छ। ४५ जना स्वयंसेविकालाई प्रत्येक वडामा परिचालन गरेको छ। महालक्ष्मी नगरभित्रका सिंहरिषी विद्यालय, सिद्धिमंगल विद्यालय, गम्भीर समुद्र सेतु विद्यालय र शुभतारा स्कुलमा क्वारेन्टाइनका लागि ठाउँ मागिएको उनले बताए। शुभतारा स्कुल निकै ठूलो र बस्तीभन्दा टाढा भएकाले क्वारेन्टाइनका लागि उष्कृष्ट छ, उनले भने, तर उहाँहरूले निर्णय गरिसक्नुभएको छैन। अन्य विद्यालय पनि बस्तीभन्दा टाढा र एकान्तमा रहेकाले क्वारेन्टाइनका लागि उचित हुने श्रेष्ठले जनाए। चाहिएको खण्डमा महालक्ष्मी नगरपालिकाभित्रका पार्टी प्यालेसलाई पनि क्वारेन्टाइनका रूपमा प्रयोग गर्ने व्यवस्था मिलाएको छ।"
१७ भारतीय प्रहरीको मृत्यु,"रायपुर : सयौं माओवादी विद्रोहीद्वारा भारतको छत्तीसगढ राज्यमा शनिवार गरेको आक्रमणमा १७ प्रहरीको मृत्यु भएको भारतीय अधिकारीले पुष्टि गरेका छन् । सुकमा जिल्लाको जंगलमा रहेको पुलिस कमाण्डो गस्तीमा भएको आक्रमण पछिल्ला वर्षहरूमा प्रहरीमाथि भएको भीषण आक्रमणका रूपमा लिएको भारतीय प्रहरीका एक प्रवक्ता अधीक्षक शलाब सिन्हाले बताए । आक्रमणपछि आइतवार नै उक्त जिल्लामा ठूलो संख्यामा सुरक्षाकर्मी पठाइएको राज्य सरकारले बताएको छ । स्थानीय प्रहरी सुपरिटेन्डेन्ट शलाब सिन्हाले एएफपीलाई दिएको जानकारीअनुसार करिब ३ सय सशस्त्र नक्सलवादी विद्रोहीले प्रहरीको कमाण्डो फोर्समाथि आक्रमण गरेपछि प्रहरीतर्फ यति ठूलो संख्यामा क्षति भएको हो । सिन्हाले भने, हामीले १७ प्रहरी अधिकारीको मृत शरीर घटनास्थलबाट संकलन गरेका छौँ भने १५ जना प्रहरीलाई घाइते अवस्थामा उद्धार गरी उपचारका लागि अस्पताल पठाएका छौँ । प्रहरीका अनुसार झडपमा चार माओवादी लडाकु पनि मारिएका छन् । सन् २०१७ को अप्रिलदेखि प्रहरीले थालेको अतिवादी वामपन्थी गुरिल्लाविरोधी कारबाहीमा ठूलो संख्यामा विद्रोहीले क्षति व्यहोरेको छ । माओवादी विद्रोहीको आक्रमणमा सन् २०१७ मा २५ प्रहरीको मृत्यु भएपछि प्रहरीलाई सशक्त बनाई कारबाही थालिएको थियो ।"
विश्वासको बल,"संयुक्त राज्य अमेरिकाको एउटा विशेषता हरेक बस्तीमा सामुदायिक पुस्तकालय छन्। जहाँ पढ्नका लागि गज्जबको वातावरण हुन्छ। पुस्तकालयमा बालबालिकालाई खेल्ने अनि अन्य व्यक्तिलाई पढ्ने र छलफल गर्ने छुट्टाछुट्टै कोठा हुन्छन्। समय मिलेसम्म म पुस्तकालय गइरहन्छु। त्यसैले त्यहाँ नियमित आउने धेरै व्यक्ति मेरा साथी बनेका छन्। गत हप्ता पुस्तकालयका नियमित पाठकमध्येका एक कार्लोस र मेरो कोरोना भाइरसका बारेमा छलफल चल्यो। अमेरिकामा पनि कोरोनाका कारण मृत्यु हुने र संक्रमितको संख्या बढ्दै गएपछि म अलि डराएको थिएँ। तर उनी शान्त थिए। म कोरोनाबाट बच्न आफूले के गर्ने के नगर्ने भन्ने सूचना पढ्न व्यस्त थिएँ। तर उनी त्यो तहमा चिन्तित थिएनन्। उनी भन्थे, कोरोना रोकथामका लागि मेरो सरकारले काम सुरु गरिसकेको छ। सरकारले हामीलाई केही अपिल गर्यो भने त्यसलाई मान्नुपर्छ। नत्र धेरै चिन्तित हुन जरुरी छैन। आफ्नो सरकारले कोरोना रोकथामका लागि उपराष्ट्रपति माइक पेन्सको संयोजकत्वमा काम सुरु गरिसकेकाले समस्या ठूलो नहुनेमा उनी विश्वस्त थिए। म सामाजिक सञ्जालमा आफ्नो देशको अवस्था हेरिरहेको थिएँ। नेपाल सरकारले पनि कोरोना रोकथामका लागि विभिन्न तयारी त गरिरहेको थियो। चीनको वुहानबाट नेपालीलाई उद्धार गर्यो। उपप्रधानमन्त्रीको संयोजकत्वमा कोरोना रोकथाम समिति गठन गरेको थियो। त्रिभुवन अन्तर्राष्ट्रिय विमानस्थलमा हेल्थ डेक्स स्थापना गरेको थियो। परीक्षा चैत ५ गतेभित्र सम्पन्न गर्न विद्यालयलाई निर्देशन दिएको थियो। सभासमारोह, महोत्सव, सम्मेलन नगर्नका लागि नागरिकलाई आग्रह गरेको थियो। केन्द्रीय तहमा टेकु अस्पताल र प्रदेश तहमा विभिन्न अस्पतालमा आइसोलेसन वार्ड तयार पारेको थियो। स्वास्थ्यकर्मी परिचालित थिए। यस्ता पूर्वतयारी गरिरहे पनि सामाजिक सञ्जालमा सक्रिय नागरिकले सरकारमाथि यति अविश्वास गरिरहेका थिए कि नेपालमा सरकार छ जस्तो पनि लाग्दैनथ्यो। सरकारले गरिरहेको प्रयास र कामलाई नागरिकले विश्वासै गरिरहेका थिएनन्। गरुन् पनि कसरी ? संसार कोरोनाको रोकथामका लागि रणनीति बनाउन व्यस्त रहँदा पर्यटनमन्त्री नेपाललाई कोरोनामूक्त देश घोषणा गरेर चीनबाट २० लाख पर्यटक भिœयाउने हावा प्रवचन नागरिकलाई सुनाइरहेका थिए। त्रिभुवन अन्तर्राष्ट्रिय विमानस्थलको हेल्थ डेक्समा यात्रुलाई ज्वरो भएनभएको पत्ता लगाउन जडान गरिएको थर्मल स्क्यानर बिग्रिएको महिना बितिसक्दा पनि मर्मत गरिएको थिएन। कोरोनाबाट प्रभावित चीन, कोरियालगायतका देशबाट निर्बाध रूपमा यात्रुहरू नेपाल भित्रिरहेका थिए। स्वास्थ्यमन्त्री आफ्नो सरकारको प्रभावकारिता बताएर नागरिकमा विश्वास अभिवृद्धि गर्नुभन्दा पत्रकार सम्मेलन गरेर भारत र चीन प्रभावकारी रूपमा काम गरिरहेकाले नेपाल पनि सुरक्षित हुने अभिव्यक्ति दिइरहेका थिए। अझ कुनै व्यक्तिमा कोरोना भाइरसको आशंका देखि सरकारले केही गर्न नसक्ने व्यक्ति आफैं क्वारेन्टाइनमा बस्नुपर्ने स्वास्थ्यमन्त्रीले अभिव्यक्ति दिइरहेका थिए। परिणामतः कोरोना रोकथाममा सरकारले गरिरहेको प्रयासमा नागरिकले रत्तिभर पनि विश्वास गरिरहेका थिएनन्। यता अमेरिकामा त्यो भन्दा ठीक विपरीत अवस्था छ। कोरोना भाइरसको संक्रमणबाट आफ्नो सरकारले बचाउँछ भन्ने विश्वास यहाँका आमनागरिकमा व्यापक छ। सरकारले त्यसका लागि आवश्यक पूर्वतयारी गरिरहेको छ भन्नेमा उनीहरू ढुक्क देखिन्छन्। सरकारले अपिल गरेपछि आवश्यकताअनुसारको हरेक सहयोग गर्न तयार भएर बसेका छन्। सरकारले अपिल नगरेसम्म आफ्नो दैनिकीमा कुनै परिवर्तन गरेका छैनन्। कोरोना भाइरसका कारण बिरामीको मृत्यु भएपछि वासिंटनका गभर्नरले आपत्कालीन स्थितिको घोषणा गरिसकेका छन्। राष्ट्रपति डोनाल्ड ट्रम्पले कोरोना भाइरसको सम्भावित खतरासँग लड्न अमेरिका तयार रहेको बताइरहेका छन्। छिट्टै कोरोनाविरुद्धको भ्याक्सिनको विकास गर्न वैज्ञानिकहरू सक्रिय रहेको र यसका लागि आवश्यक पर्ने स्रोत तथा साधनको सरकारले व्यवस्था गरेको बताइरहेका छन्। अमेरिकी संसद्ले राष्ट्रपति ट्रम्पलाई कारोना भाइरसको प्रकोपसँग जुध्न ८ अर्ब ३० करोड डलर खर्च गर्ने अनुमति दिएको छ। सरकार, संसद् तथा अन्य निकायहरूले गरिरहेको कामलाई नागरिकले पूर्णरूपमा विश्वास गरिरहेका छन्। मैले कार्लोसलाई सोधेको थिएँ, इतिहासकै अविश्वासिलो राष्ट्रपति डोनाल्ड ट्रम्पले नेतृत्व गरिरहेको सरकारलाई कसरी विश्वास गरिरहेका छौ ? कार्लोस भन्दै थिए, राष्ट्रपति भनेको समग्र राज्य संयन्त्र होइन, राष्ट्रपतिले निश्चित राजनीतिक एजेन्डाबाहेकका अन्य सवालमा खासै प्रभाव पार्न सक्दैनन्। हाम्रो समग्र राज्य प्रणालीले काम गर्ने हो, जुन निकै प्रभावकारी छ। राज्य संयन्त्रमाथिको यो स्तरको नागरिक विश्वास मैले पहिलोपटक अनुभव गरिरहेको थिएँ। राज्य संयन्त्र र सरकार कतिसम्म विश्वासिलो हुन सक्छ र हुनुपर्छ भन्ने कुरा मैले कार्लोससँगको छलफलपछि थाहा पाएँ। नागरिकले तिरेको करबाट सञ्चालित राज्यसंयन्त्रले नागरिक तहमा कुन तहको विश्वास जित्न सक्छन् भन्ने कुराको बलियो उदाहरण मैले भेटेको थिएँ। यही विश्वासका कारण यहाँका नागरिक सामाजिक सञ्जालमा नेपालमा जस्तै आफैं डाक्टर र विज्ञ बनिरहेका छैनन्। न त कुनै दैनिक उपभोग्य सामग्री भण्डारण गर्न उद्यत् छन्। आफ्नो दैनिकीमा कुनै परिवर्तन ल्याएका छैनन्। न त कालोबजारी नै भएको छ। कोरोना रोकथाम विशेष कमिटी आफ्नो काममा व्यस्त छ। सरकार यसको नियन्त्रणको तात्कालिक र दीर्घकालीन रणनीतिक तथा कार्यनीति बनाएर लागू गरिरहेको छ। कोरोना फैलिएमा कसरी नागरिकलाई सुरक्षित गर्ने, केकस्ता राहतका योजना ल्याउने भन्ने पूर्वतयारी गरिरहेको यहाँका सञ्चारमाध्यमले लेखिरहेका छन्। सञ्चारमाध्यम सन्तुलित छन्। यी सबै कुरालाई नागरिकले पत्याइरहेका छन्। त्यसैले आफ्नो दैनिकीमा एक इन्च पनि बदलेका छैनन्। कोरोना भाइरसको रोकथाममा नागरिकको विश्वास र अविश्वासका यी घटनाबाट धेरै कुरा बुझ्न सकिन्छ। वास्तवमा सार्वजनिक संस्थाको सबैभन्दा ठूलो सम्पत्ति भनेको नागरिकको विश्वास हो। हरेक सार्वजनिक निकायको प्रभावकारिता नागरिकले उक्त निकायप्रति गर्ने विश्वाससँग जोडिएको हुन्छ। नागरिकको विश्वास तब मात्र बढ्छ, जब त्यस्ता निकाय आफ्ना सेवाग्राही नागरिकप्रति पूर्णरूपमा जवाफदेही र उत्तरदायी हुन्छ। भनेका कुरा र बनाएका योजना पूर्णरूपमा कार्यान्वयन गर्दछन्। नागरिकका आवाजलाई सुन्छ। नागरिकको चासो र सरोकारलाई तत्काल सम्बोधन गर्न हरदम तयार रहन्छ। नेपालका सार्वजनिक निकायले नागरिक तहमा विश्वास आर्जन गर्न नसक्दा समग्र राज्य सञ्चालन प्रक्रियामै प्रत्यक्ष प्रभाव पारेको छ। सार्वजनिक निकायले कुनै काम गरे पनि नागरिकले शंका गर्छन्, नगरे पनि शंका गर्छन्। किनकि सार्वजनिक निकाय तथा संस्थानले नागरिक तहमा विश्वास आर्जन गर्न सकेका छैनन्। सरकारलाई प्रभावकारी रूपमा काम गर्नका लागि आवश्यक पर्ने सबैभन्दा महŒवपूर्ण कुरा नागरिक विश्वास हो। यो गुमाउँदा कस्तो प्रभाव पर्छ भन्ने एक बलियो उदाहरण अस्ट्रेलियालाई लिन सकिन्छ। कोरोनाको सन्त्रास बढेसँगै अस्ट्रेलियामा ट्वाइलेट पेपरको अभाव चुलिएको छ। यसका लागि उपभोक्ताहरू लाइनमा बसिरहेका छन्। सरकारले देशमा ट्वाइलेट पेपरको अभाव हुन नसक्ने बारम्बार बताइरहे पनि त्यसलाई नागरिकले विश्वास गरिरहेका छैनन्। पछिल्लो समयमा सरकारले नराम्रोसँग नागरिक विश्वास गुमाएको छ। भर्खरै प्रकाशित एक प्रतिवेदनअनुसार अस्ट्रेलियामा सरकार र सार्वजनिक संस्थाप्रतिको नागरिक विश्वास इतिहासकै कमजोर बनेको छ। त्यहाँका ८० प्रतिशतभन्दा बढी नागरिकले राजनीतिक तथा सार्वजनिक संस्थामा विश्वास नभएको बताएका थिए। सरकार र सार्वजनिक निकायले नागरिकका बीचमा गुमाएको यही विश्वासका कारण त्यहाँ विभिन्न कुराको अभाव बढ्दै गइरहेको छ। नेपालको अवस्था झन् दर्दनाक छ। दुर्गममा नागरिक सिटामोल नपाएर मर्ने अवस्थामा छन्, सरकार बेवास्ता गर्छ। नागरिक धुलो र धुवाँले निसास्सिरहेका छन्। सरकार धुलोधुवाँमुक्त देश भइसकेको भाषण गर्दै हिँड्छ। चीनबाट संसारभर डरलाग्दो गरी फैलिइरहेको कोरोनाबाट बच्न पूर्वतयारी नागरिकले खोजिरहेका छन्, सरकार चीनबाटै पर्यटक भिœयाउने भन्दै नागरिकको स्वास्थ्यप्रति निर्मम व्यवहार देखाउँछ। सरकारले मेलम्चीको आश्वासन दिएको तीन दशक बितिसक्यो, अझै पूरा हुने टुंगो छैन। फास्ट ट्र्याक, निजगढको एयरपोर्टका आश्वासन कतै रुमल्लिरहेका छन्। दुई वर्षभित्रमा पानीजहाज, चार वर्षभित्रमा रेल, सय दिनभित्रमा धुवाधुलोमुक्त सहर, तीन वर्षभित्रमा मेट्रोरेलजस्ता हजारौं आश्वासन पानीको फोकाजस्तै फुटेका छन्। एसियाली मापदण्ड, सिंगापुर, स्विजरल्यान्ड, नयाँ नेपाल हँुदै पछिल्लो समयको समृद्ध नेपाल सुखी नेपालीलगायतका आश्वासन एकपछि अर्को गर्दै बिलाइरहेका छन्। लामो समयदेखि सरकार तथा सार्वजनिक निकायले नागरिकमाथि गरेका यी र यस्ता खेलबाडले उनीहरूको विश्वास गुमाएको छ। राणाशासनले नागरिकसँग विश्वास गुमाउँदा सात सालको परिवर्तन भयो। यस्तै विश्वास गुम्दा र गुमाउँदा छयालीस, अन्ठाउन्न, त्रिसट्ठी सालका घटना भएका हुन्। गणतान्त्रिक सरकारले आफूलाई थप उत्तरदायी र जवाफदेही बनाएर नागरिकको विश्वास जित्ने ठोस काम गर्न सकेको छैन। ठूलाठूला आश्वासन बाँड्ने तर कहिल्यै काम नगर्ने चरित्र बढ्दै जाँदा त्यसले आमनागरिकमा अविश्वास बढाउनेबाहेक केही गर्र्दैन। अनि यस्तो अविश्वासले राज्य, सरकार तथा व्यवस्थालाई कमजोर बनाउने हो। कुनै पनि संस्थाले नागरिक विश्वास आर्जन गर्न सकेमा त्यसले कस्तो सकारात्मक प्रभाव पार्छ भन्ने बुझ्न यतिबेला नेपाल विद्युत् प्राधिकरण र लोकसेवा आयोगलाई हेर्दा प्रस्ट हुन्छ। प्राधिकरणमा कुलमान घिसिङले नागरिक विश्वास आर्जन गरे। त्यसैले त अहिले कुलमानले भ्रष्टाचार गरे भनेर सांसदले नै आरोप लगाउँदा पनि नागरिकले पत्याउँदैनन्। बरु उल्टै त्यस्तो आरोप लगाउने जनप्रतिनिधिमाथि नै शंका गरिरहेका छन्। लोकसेवा आयोगले लिएको परीक्षा पास गर्नेले मेहनतले पास गर्यो र फेल भयो भने मेहनत पुगेन भन्नेमा परीक्षार्थी पूर्णरूपमा विश्वास गर्छन्। यस किसिमको विश्वासले यी निकायलाई काम गर्न निकै सहज भएको छ। यीबाहेकका अधिकांश सार्वजनिक निकायले नागरिकको विश्वास जित्न सकेका छैनन्। त्यसैले देश बनाउने हो भने हावादारी भाषणबाजी र आश्वासन बाँड्न बन्द गरी नागरिकको विश्वास बढाउनेतर्फ ठोस काम गर्न जरुरी छ। विकास गर्न बलियोभन्दा विश्वासिलो सरकार जरुरी छ। यसका लागि गर्न सक्ने कुरा मात्र भन्ने र भनेको कुरा पूरा गर्नुपर्छ। नागरिकको विश्वासको जगमा देशलाई समृद्धिको बाटोमा लम्काउन सहज हुन्छ।"
कोरोनाले उकास्यो मदिरा बजार,"काठमाडौं : सरकारले गरेको कानुन परिमार्जनपछि धराशयी बनेका मदिरा उद्योगले नयाँ अवसर जुटाएका छन्। विश्वमा कोरोनाको त्रास बढिरहेको बेला औषधिका रूपमा प्रयोग हुने स्यानिटाइजरको माग बढेपछि त्यसको उत्पादनमा मदिराको कच्चा पदार्थ (इथानल)को बिक्री बढेको छ। आर्थिक वर्षको सुरुदेखि मन्दी आएको मदिराको कारोबार फागुनमा बढेको हो। आन्तरिक राजस्व विभागका अनुसार फागुनमा मदिराबापतको अन्तःशुल्क संकलनमा १८ प्रतिशत वृद्धि भएको छ। गत वर्षको तुलनामा माघ महिनाको संकलनमा खासै सुधार देखिएको थिएन। तर, कोरोनाको त्रास फैलिएसँगै स्यानिटाइजरको माग बढ्यो। जसले स्यानिटाइजर उत्पादनमा प्रयोग हुने मदिराको खपतसमेत बढेको हो। आन्तरिक राजस्व विभागका महानिर्देशक विनोदबहादुर कुँवर भन्छन्, ठ्याक्कै स्यानिटाइजर उतपादनमै मदिराको खपत बढ्यो भन्न मिल्ने हामीसँग यकिन तथ्यांक छैन। फागुनमा अन्तःशुल्कको संकलन राम्रो छ। हेर्दै जाउँ, के हुन्छ ? आर्थिक वर्षको सात महिनासम्मको मदिरातर्फको अन्तःशुल्क २२३ प्रतिशत कम छ। माघ महिनामा मात्रै मदिराको गिरावट ४ प्रतिशत थियो। विभागका अनुसार फागुनमा मदिराबापतको अन्तःशुल्क संकलन दुई अर्ब १९ करोड रुपैयाँ छ। यो गत वर्षको फागुनको तुलनामा १८ प्रतिशत बढी हो। फागुनको संकलनले समग्र आठ महिनाको संकलनमा सुधार पुर्याएको छ। ८ महिनामा १४ अर्ब ६७ करोड रुपैयाँ मदिराबापतको अन्तःशुल्क संकलन भएको छ। यो गत आवको सोही अवधिको तुलनामा ६ करोड रुपैयाँ बढी हो। आर्थिक ऐनमार्फत सरकारले मदिराको प्रतिलब्धि दर हेरफेर गर्यो। धान्न नसक्ने भएपछि मदिरा उद्योगले उत्पादन घटाए, कतिपय बन्द भए। मदिरा उद्योग धराशयी हुँदा अन्तःशुल्क संकलनमा समेत धक्का पुगेपछि कात्तिकको अन्तिम सातामा सरकारले ऐन सच्यायो। यद्यपि, मदिरा बजारमा सुधार आएन। कोरोनाको त्रास बढेसँगै बजारमा स्यानिटाइजरको माग बढ्न थाल्यो। स्यानिटाइजरमा लगानी बढ्दै पछिल्लो समय नेपालमा धमाधम स्यानिटाइजर उद्योग खुल्न थालेका छन्। एक महिनामा स्यानिटाइजर उत्पादनका विषयमा धेरैको चासो बढेको उद्योग विभागका निर्देशक प्रेम लुईंटेलले जानकारी दिए। मलाई धेरै जनाले उद्योगीले स्यानिटाइजर उद्योग खोल्न जानकारी मागिरहनु भएको छ,उनले भने, तर, सानो पुँजीको उद्योग घरेलुमा दर्ता हुन ेभएकाले उतै पठाउने गरेको छु। उद्योग विभागका अनुसार तीनवटा उद्योगले स्यानिटाइजर उत्पादन गर्ने तयारी गरिसकेका छन्। गत साता बिहीबारदेखि हिमगिरि हाइजिन कम्पनीले उद्योग विभागबाट अनुमति लिई स्यानिटाइजरको व्यावसायिक उत्पादन सुरु गरेको छ। ३ अर्ब पुँजी भएको यो नेपालकै ठूलो स्यानिटाइजर उद्योग हो। ध्वनी जस्ता चर्चीत ब्रान्डका साबुन उत्पादन गरिरहेको छ। शारडा ग्रुप र हिमालयन डिस्टिलरीबाट स्यानिटाइजर उत्पादनमा प्रयोग हुने इथानल (मदिराको कच्चा पदार्थ) लिइरहेको हिमगिरिका सञ्चालक महेशकुमार जाजुले जानकारी दिए। उनले भने, यसअघि साबुन, ह्यान्ड वास उत्पादन गर्दै आएका थियौं। कारोनाको त्रासका कारण स्यानिटाइजरको बढ्दो मागलाई ध्यानमा राखी नयाँ उत्पादन थालेका हौं। हिमगिरिको एक हजार दुई ७५ मेट्रिक टन वार्षिक स्यानेटाइजर उत्पादन गर्ने क्षमता छ। साबुन उत्पादन गरिरहेको यो कम्पनीलाई स्यानिटाइजरका लागि छुट्टै अनुमति दिनुपर्ने भए पनि संकटको अवस्थामा तत्कालका लागि उत्पादन सुविधा दिएको उद्योग विभागले बताए। विभागका निर्देशक लुईंटेल भन्छन्, औद्योगिक व्यवसाय नियमावली नबन्दा नयाँ उत्पादन गर्न अनुमति लिन छुट्टै आईईई गर्ने व्यवस्था छैन। कोरोनाको त्रासमा अत्यावश्यक वस्तु भएकाले इजाजत चाँिह दिएका छौं। नेपालमा स्यानिटाइजरमा उत्पादन गर्न एक चिनियाँ कम्पनी आकर्षित देखिएको छ। गत कात्तिक २८ मै चिनियाँ लगानीकर्ता झाङ युआन निङले ५ करोड पुँजी भएको कम्पनी दर्ता गरेको थियो। भक्तपुरको सूर्य विनायकमा छ। नेपाल कम्पनीको नाममा दर्ता भएको कम्पनीको पुँजी ५ करोड रुपैयाँ छ। यो कम्पनीले स्यानिटाइजर मात्र नभई अन्य साबुन, डिटर्जेन्ट, स्याम्पु समेत उत्पादन गर्नेछ। अर्का स्वदेशी साबुन कम्पनीले पनि स्यानिटाइजर उत्पादनका लागि प्रस्ताव गरेको छ। यद्यपि, उक्त प्रस्ताव प्रक्रियामै रहेको विभागले जानकारी दिएको छ। स्यानिटाइजर र मदिरालाई एउटै दर मदिरा उत्पादनका लागि प्रयोग हुने कच्चा पदार्थ स्यानिटाइजरमा प्रयोग गर्दा एउटै दरमा अन्तःशुल्क लाग्ने हुँदा स्यानिटाइजर उद्योग मारमा परेका छन्। स्यानिटाइजरलाई औषधिको वर्गीकरणमा राखिएको छ। स्यानिटाइजरका लागि मदिरा सरह अन्तःशुल्क लगाउन नहुने उद्योगी बताउँछन्। हिमगिरिका सञ्चालक जाजुका अनुसार प्रतिलिटर अल्कोहलमा ६५ रुपैयाँ अन्तःशुल्क लाग्छ, त्यसमा १३ प्रतिशत मूल्य अभिवृद्धि कर (भ्याट) थप्दा स्यानिटाइजरको लागत बढी भएको छ। हिमगिरिको ७५ मिलिलिटर (एमएल) स्यानिटाइजरको मूल्य एक सय ८० रुपैयाँ छ। दुई सय ५० एमएलको दुई सय ९५ रुपैयाँ छ। संकटको घडीमा सरकारले स्यानिटाइजर उत्पादनमा प्रयोग हुने लिकरमा लाग्ने अन्तःशुल्क दर घटाए राहत हुनेछ, उनले भने। भन्सार जाँचपासलाई तीव्रता भन्सार विभागले औषधि तथा कोरोना निरोधका लागि प्रयोग हुने मास्क, स्यानिटाइजर, डिटर्जेन्ट, साबुनलगायत सरसफाइका सामग्रीलाई जाँचपासमा तीव्रता दिन भन्सार कार्यालयलाई निर्देशन दिएको छ। भन्सार विभागका महानिर्देशक सुमन दाहालले उल्लेखित अत्यावश्यक वस्तुलाई भन्सारमा आइपुग्नेबित्तिकै प्राथमिकताका साथ केही घण्टाभित्रै जाँच सक्ने व्यवस्था मिलाउन सबै भन्सार कार्यालयलाई परिपत्र गरिसकेको जानकारी दिए।"
फूलचोकीमा हराउनुहोला है !,"ललितपुर : फूलचोकी जंगलमा गत बिहीबार तीन युवा हराएको खबर प्रहरीमा पुग्यो। गोदावरी नगरपालिका३ स्थित फूलचोकी घुम्न गएका उनीहरूले फर्किने बेला बाटो भुलेका थिए। मध्याह्न १२ बजे त्यहाँ पुगेका उनीहरूलाई राति ९ बजेर ३५ मिनेटमा उद्धार गरिएको महानगरीय प्रहरी परिसर ललितपुरका प्रमुख टेकप्रसाद राई बताउँछन्। उनीहरूको उद्धारका लागि बाडेगाउँका प्रहरी निरीक्षक अरुण भट्टराई नेतृत्वको टोली खटिएको थियो। स्थानीय मिसन लामाको सहयोगमा प्रहरीले कैलालीका १८ वर्षीय सञ्जीव राउत, नुवाकोटका १७ वर्षीय दीपेन्द्र श्रेष्ठ र पाल्पाका १८ वर्षीय बाबुराम गौतमलाई उद्धार गरेको परिसर प्रमुख राई सुनाउँछन्। प्रहरीले पाँच वर्ष अवधिमा उक्त जंगलबाट करिब २ सय किशोरकिशोरीको उद्धार गरेको छ। दुई जना पुरुषले भने ज्यान गुमाएको परिसरको तथ्यांक छ। बारम्बार हराउने समस्या भए पनि घुम्न जानेहरू सचेत नभएको प्रहरीको निष्कर्ष छ। घुम्न गएपछि फर्किने बाटो पहिल्याउन नसक्दा धेरै अलपत्र पर्ने गरेको देखिएको छ। प्रहरीले यस वर्ष पुससम्म २५ जनाको उद्धार गरेको थियो। यसको संख्या बिहीबारको थप तीन जनासहित २८ पुगेको छ। त्यसमध्ये २५ पुरुष र तीन महिला छन्। २०७५ सालमा ५० जनाको उद्धार गरिएको थियो। एक जनाको मृत्यु भएको थियो। २०७४ मा १२ महिला र २३ पुरुष गरी ३५, २०७३ मा ३० पुरुष र १० महिला गरी ४०, २०७२ मा २५ पुरुष र १० महिला गरी ३५ जनालाई उद्धार गरिएको थियो। एक जनाको ज्यान गएको थियो। थसिखेलको अजय शिक्षा सदनमा अध्ययनरत १७ वर्षीय जोन तामाङ दुई वर्षअघि हराएका थिए। उनलाई ६ दिनमा मात्रै उद्धार गरिएको थियो। पहिलो पटक २०७१ सालमा एक व्यक्ति हराएको उजुरी आएको प्रहरीले जनाएको छ। उनको खोजी गर्दा जंगलको खोंचमा मृत अवस्थामा भेटिएको थियो। फूलचोकी जंगल १३ किलोमिटरमा फैलिएको छ। परिसर प्रमुख राईका अनुसार घुम्न जानेलाई सजिलो होस् भनेर ठाउँठाउँमा नक्सा तथा सूचना राखिएको छ। तर, प्रहरीको सल्लाह मानेको देखिएन, उनले भने। किशोरकिशोरी एकान्त खोज्दै जाँदा बाटो बिराउने गरेको प्रहरीको ठम्याइ छ। फूलचोकी जाँदा भिरालो बाटो, जंगली जनावरको त्रास र चोरी पनि हुन सक्ने जानकारी प्रहरीले दिँदै आएको छ। लोकेसन पत्ता लगाउन नसक्दा, फोनको नेटवर्क नहुँदा खोज्न समस्या हुने देखिएको छ।"
"जर्मनीमा दुईभन्दा बढी बाहिर हिँड्न नपाइने, मर्केल पनि सेल्फ क्वारेन्टाइनमा",बर्लिन : कोरोना भाइरस (कोभिड१९) सँग जुध्न जर्मनीले दुई भन्दा बढीको जमघट तथा हिँड्डुल निषेध गरेको छ। बीबीसीका अनुसार दुई साताका लागि घर वा जुनसुकै स्थलमा दुई जना भन्दा बढीको जमघट निषेध गरिएको हो। निर्मित नयाँ नियम सबैमा लागू गरिएको हो। यसको अनुगमन प्रहरी प्रशासनले गर्ने बताइएको छ। उल्लंघन गर्नेलाई प्रहरीले कार्बाही गर्नेछ। चीनको वुहानबाट फैलिएको भाइरसबाट जर्मनीमा हालसम्म २४ हजार ८७३ संक्रमित भएका छन्। जोन्स हप्किन्स विश्वविद्यालयको तथ्यांकअनुसार ९४ जनाले ज्यान गुमाइसकेका छन् भने २६६ निको भएका छन्। चान्सलर मर्केल सेल्फ क्वारेन्टाइनमा यसैबीच जर्मन चान्सलर एन्जेला मर्केल सेल्फ क्वारेन्टाइनमा बसेकी छन्। उनले शुक्रबार भेटेकी एक डाक्टरमा कोरोना संक्रमण पुष्टि भएपछि आफ्नै घरमा आइसोलेसनमा बसेकी हुन्। ६५ वर्षीय मर्केलले घरबाटै आवश्यक कार्य सम्पादन गर्ने उनका प्रवक्ताले बताएका छन्।
कोरोनासँग जुध्न ५० करोडको केन्द्रिय कोष,"काठमाडौं : सरकारले कोरोनाको सम्भावित संक्रमणबाट बच्न र आवश्यक सामग्री खरिद गर्न प्रधानमन्त्री कार्यालयले व्यवस्थापन गर्ने गरी केन्द्रीय कोष खडा गर्ने निर्णय गरेको छ।प्रधानमन्त्री निवास बालुवाटारमा आइतबार बसेको मन्त्रिपरिषद् बैठकले उक्त निर्णय गरेको हो । कोषमा सरकारले ५० करोड राख्ने र मन्त्रीहरूले एक महिनाको तलब योगदान गर्ने एक मन्त्रीले बताए। कोषमा सहयोगका लागि सरकारले आह्वान गर्ने निर्णय भएको छ। आमनागरिक र देशविदेशबाट कोषमा स्वेच्छिक सहयोग गर्न सरकारले आह्वान गर्ने निर्णय गरेको छ, ती मन्त्रीले भने। कोषले कोरोना नियन्त्रणका लागि आवश्यक औषधि, उपकरण खरिददेखि क्वारेन्टाइन व्यवस्थापनको काम गर्नेछ। सरकारले एक साताका लागि भारत र चीनसँगका सबै नाका बन्द गर्ने निर्णय गरेको सरकारका प्रवक्ता अर्थमन्त्री डायुवराज खतिवडाले बताए। अन्तर्राष्ट्रिय हवाई यात्री सेवामा पनि पूर्ण रोक लगाइने भएको छ। यसअघि कोरोना संक्रमित मुलुकमा हवाई सेवा बन्द गरिएको थियो। कार्गोलगायत अत्यावश्यक वस्तु आयातनिर्यातका लागि मात्र अन्तर्राष्ट्रिय हवाई सेवा जारी राख्ने र यात्री सेवामा पूर्ण रोक लगाइएको हो। हवाई सेवालाई अत्यावश्यक सेवामा राखिएकाले आन्तरिक हवाई सेवा भने नरोक्ने निर्णय भएको मन्त्रिपरिषद् स्रोतले बतायो। सरकारले लामो दूरीका सार्वजनिक यातायात सेवामा सोमबारदेखि रोक लगाउने निर्णय गरेको छ। उपत्यकाभित्र भने सार्वजनिक यातायात यथावत् सञ्चालन गर्न दिने र निजी यातायातका साधनमा रोक नलगाउने निर्णय गरिएको छ। निजी यातायातले बदमासी गरी उपत्यका बाहिरबाट यात्रु ओसारेको पाइए कानुनी कारबाही गरिनेछ। निजी सवारी साधनले सार्वजनिक यातायातको काम गरे कारबाही गरिनेछ, एक मन्त्रीले भने, त्यस्ता सवारी साधनलाई कोरोना नियन्त्रणलगायत काममा प्रयोग गर्न सरकार बाध्य हुनेछ। यसअघि सत्तारुढ दलका सांसदले नेपालभारत सीमा पूर्णरूपमा बन्द गर्न सरकारसँग माग गरेका थिए। कोरोनाको सम्भावित जोखिमबाट बच्न एकतर्फी रूपमा भए पनि भारतसँगका सबै नाका बन्द गर्नुपर्ने उनीहरूको माग थियो। नाकाबाट हुलका हुल सबै सीमा नाका ठप्प"
मौलाउँदै कालोबजारी,"जनकपुरधाम : कोरोना भाइरस संक्रमणको सन्त्रास बढ्दै गएका बेला प्रदेश २ का बजारमा कालोबारीको चर्चा चुलिएको छ। दैनिक उपभोग्यवस्तु, मास्क, स्यानिटाइजर, खाना पकाउने एलपी ग्यासको माग बढेको छ। सरकार अत्यावश्यक वस्तु बजारमा अभाव नभएको दाबी गर्छ। तर, उपभोक्ताले सहज रूपमा अत्यावश्यक वस्तु पाइरहेका छैनन्। व्यापारीले कृत्रिम अभाव सिर्जना गरेका छन्। ०७२ सालमा नाकाबन्दीको मार खेपेका उपभोेक्ताले अत्यावश्यक वस्तु सञ्चित गर्न थालेका छन्। कालोबजारी नियन्त्रण गर्न प्रशासनले व्यापारीको गोदाममै छापा मारेको छ। कृत्रिमी अभाव देखाएर पर्सामामुनाफा कमाउन व्यपारीले अत्यावश्यक वस्तुको भारतमा तस्करी गरिरहेको भेटिएको छ। दुई जना पक्राउ चैत ५ गते काठमाडौंबाट खरिद गरेर ल्याइएको २० हजार थान मास्क, पर्साको ग्रामीण नाका हुँदै भारत तस्करी गर्न लैजाँदै गर्दा २ जना कारोबारी पक्राउ परे। मास्क खोज्दै घण्टाघरदेखि माईस्थानसम्मका १० भन्दा बढी औषधि पसल चहार्दा एउटा पसलमा पाइयो त्यो पनि १० रुपैयाँ पर्ने मास्कलाई २५ रुपैयाँ तिर्नुपयो, वीरगन्ज९ रानीघाटका सुभाष साहले भने, अरू बेला सय रुपैयाँमा पाइने स्यानिटाइजर अहिले ३ सयमा किन्नुपरेको छ। कालोबजारीको आरोपमा जनकपुरबाट ४ जनालाई प्रहरीले पक्राउ गरेको छ। मास्क र स्यानिटाइजर ब्ल्याकमा बिक्रीवितरण गरेको आरोपमा जनकपुरधाम उपमहानगरपालिका४ स्थित सुस्मिता मेडिकलका सञ्चालक सर्लाही बरहथवा नगरपालिका८ का सञ्जय साह, सम्पूर्ण मेडिकलबाट जनकपुरधाम उपमहानगरपालिका४ का ३२ वर्षीय सञ्जय साहलाई पक्राउ गरिएको हो। त्यस्तै, जनकपुरधाम८ भमरपुरा चोकस्थित अटल फार्मेसीबाट लक्ष्मीनिया गाउँपालिका३ का २६ वर्षीय अनिल यादव र महोत्तरीको जलेश्वर नगरपालिका६ का ३० वर्षीय प्रभन्स चौधरीलाई स्यानिटाइजरको कालोबाजारी गरेको आरोपमा पक्राउ गरिएको धनुषाका प्रहरी उपरीक्षक रमेशकुमार बस्नेतले जानकारी दिए। नाकामै ग्यास अभाव वीरगन्ज नाकामै उपभोक्ताले ग्यास पाउन सकिरहेका छैनन्। ग्यासका अधिकृत बिक्रेताका पसलमा एक सिलिन्डर ग्यासका लागि उपभोक्ता घण्टौँसम्म लाइन बस्न बाध्य छन्। वीरगन्जको लिंकरोडस्थित मनोज ग्यासको डिलरमा आइतबार ४ घण्टा लाइन बस्दा पनि ग्यास नपाएर रित्तै सिलिण्डर लिएर घर फर्कंदै गरेका वीरगन्ज१० अशोकबाटिकाका सुनील सर्राफले गुनासो गरे। खाना पकाउने ग्यासको पनि अभाव छ। एकै परिवारले ३४ वटासम्म सिलिन्डर लगेकाले अभाव भएको महोत्तरीको बर्दिबासका बिक्रेता राजकुमार श्रेष्ठले बताए। आपतको घडीमा दैनिक उपभोग्यवस्तु सञ्चित नगर्न महोत्तरीस्थित बर्दिबास नगरपालिकाका मेयर विदुरकुमार कार्कीले उपभोक्तालाई अपिल गरेका छन्। वाणिज्य आपूर्ति तथा उपभोक्ता संरक्षण कार्यालयका सूचना अधिकारी दिलीप खंगखत्वेले बिहीबार समय अभावका कारण २ वटा औषधि पसल र एउटा किराना पसलमा मात्रै अनुगमन गरिएको र कुनै पनि पसलले मापदण्डबाहिर गएर बिक्री वितरण नगरेकाले कसैलाई कारबाही नगरिएको बताए। बजारमा कृत्रिम अभाव गर्ने व्यापारीबारे खबर गरे कारबाही गरिने पर्साका प्रमुख जिल्ला अधिकारी विष्णु कार्कीले बताए। नुनको बिक्री ह्वात्तै बढ्यो बजारमा अत्यावश्यक दैनिक उपभोग्य सामग्री अभाव देखिन थालेको छ। उपभोक्ताले नुन, तेल, ग्यास, चालम चाहिनेभन्दा बढी घरमा भण्डारण गर्न थालेका छन्। रौतहटको चन्द्रपुर४ को एक पसलबाट एक सातामा एक सय बोरा नुन खपत भएको छ। रौतहटको चन्द्रपुर, गौर, गरुडा बजारमा मास्क, स्यानिटाइजर, चामल, दाल, तेल, ग्यास, इन्धन, तरकारीको मूल्यवृद्धि भएको छ। अत्यावश्यक सामग्रीको मूल्यवृद्धि नगर्न, औषधि पसलले २४ सै घण्टा सेवा दिन रौतहट उद्योग वाणिज्य संघका अध्यक्ष पण्डितप्रसाद जयसवालले व्यापारीसँग आग्रह गरे। उपभोक्ता हित संरक्षण मञ्चका जिल्ला अध्यक्ष टीका घिमिरेले कालोबजारी तत्काल रोक्न र बजार अनुगमन गर्न माग गरेका छन्। नियमित बजार अनुगमन भइरहेको इलाका प्रशासन कार्यालय चन्द्रपुरका उपसचिव चेतराज बरालले दाबी गरे। व्यापारीले मूल्य बढाएर कालोबजारी गरे कडा कारबाही गर्छाैं, उनले भने। (राजकरण महतोमहोत्तरी, क्रान्ति शाहवीरगन्ज, गोविन्द महतो जनकपुरधाम र फणि महतरौतहट)"
ग्रिन सिग्नल दिँदै नेपाल भित्र्याउँदै,"भैरहवा : रूपन्देहीको बेलहियामा नाकामा रहेको स्वास्थ्य सहायता कक्ष (हेल्थ डेस्क) मा आइतबार दिल्लीबाट पवन शर्मा आए। उनी काठमाडौं जान त्यहाँबाट स्थलमार्ग हुँदै दसगजामा पुगेका हुन्। मास्क लगाएर हेल्थ डेस्कमा पुगेका शर्माको शरीरको तापक्रम नापियो। तापक्रम सामान्य थियो। हातमा सुरक्षाकर्मीले स्यानीटाइजर छर्किदिए। त्यसपछि उनी झोला उठाएर नेपाल प्रवेश गरे। कोरोना लक्षणको रूपमा शरीरको उच्च तापक्रम (ज्वरो), रुघाखोकी, श्वासप्रश्वास समस्या लगायतलाई लिइन्छ। नेपाल भित्रिएका शर्माको शरीरको तापक्रम सामान्य भएकै आधारमा उनलाई ग्रिन सिग्नल दिइयो। तर, उनलाई रुघाखोकी लागेको थियो वा थिएन ? श्वासप्रश्वासको समस्या थियो वा थिएन ? लगायत विषयमा उनलाई केही सोधिएन। शरीरको तापक्रम नापेपछि उनी सरासर नेपाल भित्रिए। भारतबाट मालवाहक गाडी लिएर दसगजामा पुगेका विहारका मिथलेश कुमारको पनि शरीरको तापक्रम जाँच गरियो। उनको शरीरको तापक्रम पनि सामान्य भएकै आधारमा उनलाई पनि नेपाल भित्रिन ग्रिन सिग्नल दिइयो। र, उनी पनि सरासर नेपाल भित्रिए। उनीसँग पनि कुनै किसिमको सोधपुछ गरिएन। राजस्थानमा होटलमा काम गर्दै आएका अशोक सुनारको ८ जनाको टोलीको पनि उही शैलीमा जाँच गरियो। आठै जनाको शरीरको तापक्रम जाँचेर नेपाल भित्रिने अनुमति दिइयो। कसैलाई पनि अन्य लक्षणको विषयमा सोधपुछ वा परीक्षण गरिएन। यी प्रतिनिधिमूलक उदाहरण मात्र हुन्। अहिले यही स्वास्थ्य जाँचशैलीमा भारतबाट दैनिक हजारौं सर्वसाधारण धमाधम नेपाल भित्रिरहेका छन्। स्वास्थ्यकर्मीले पनि फटाफाट इन्फ्रारेड थर्ममिटर निधार लगाउँदै जानुस् भन्दै धमाधम ग्रिन सिग्नल दिइरहेका छन्। नेपाल भित्रिने सर्वसाधारणमा उच्च तापक्रम बाहेक अन्य लक्षणसमेत देखिने सक्ने सम्भावना रहे पनि हेल्थ डेस्क व्यवस्थित नहुँदा झारा टार्ने स्वास्थ्य जाँच भइरहेको देखिएको छ। भारतीय हेल्थ डेस्कमा एमबीबीएस तहका दुईजना चिकित्सक सहितको टोली खटिएर गम्भीरतापूर्वक जाँच गरिरहेका छन्। नेपालको हेल्थ डेस्कमा कहिले अनमीको भरमा त कहिले स्वास्थ्य सहायकको भरमा नेपाल भित्रिने सर्वसाधारणको जाँच भइरहेको छ। भारतको दिल्ली, राजस्थान, मुम्बई, पञ्जाव, कर्नाटक, कानपुर, गुजरात, तेलगांना, तमिलनाडु, केरल, लखनउ, आगरा, लद्दाख, जम्मुकश्मिर, बंगाल, बिहार, चेन्नइलगायत ठूल्ठूला सहरमा संक्रमित फेला परिरहेका छन्। आइतबार दिउँसोसम्म भारतमा कोरोना संक्रमितको संख्या ३ सय ६० पुगेको छ भने सातजनाको मृत्युसमेत भइसकेको छ। भारतमा सबैभन्दा बढी महाराष्ट्र राज्यमा संक्रमित फेला परेका छन्। रूपन्देही, नवलपरासी, कपिलवस्तु जिल्लासँग जोडिएको भारतको उत्तर प्रदेशमा कोरोना संक्रमितको संख्या बढ्दै गएपछि आइतबार साँझ मुख्यमन्त्री योगी आदित्यनाथले उत्तर प्रदेशको गोरखपुरसहित १५ वटा जिल्लामा लकडाउनको घोषणासमेत गरेका छन्। रोजगारीका लागि भारत गएका नेपाली अहिले यी कोरोना प्रभावित सहरबाट धमाधम फितलो स्वास्थ्य जाँच पार गर्दै नेपाल भित्रिरहेका छन्। शनिबार मात्रै भारतीय भूमि प्रयोग गरेर रूपन्देहीको बेलहिया नाकाबाट १८ हजार २ सय ७५ जना नेपाली र भारतीय नागरिक नेपाल भित्रिएको तथ्यांक छ। भारत सरकारले आइतबार घोषणा गरेको जनता कफ्र्यु को बाबजुद् नाका हुँदै भारतीय र नेपालीको भित्रिरहेका छन्। जनता कफ्र्यु का कारण आउने संख्या अघिल्लो दिनभन्दा कम छ। आइतबार साँझ चार बजे ३ हजार २ सय २० जना भारतीय र नेपाली नागरिक नेपाल प्रवेश गरेको हेल्थ डेस्ककी इन्जार्च एवं अनमी गंगा कँडेलले बताइन्। बेलहिया नाकाबाट भारतमा जान रोक लगाइए पनि भारतबाट आउनेलाई भने छुट दिइएको छ।"
विपतमा बिर्सिएका विदेशका नेपाली,"तिमीलाई दुःख छ तर नेपालचाहिँ आउन मिल्दैन। हामीलाई भाइरस सर्न सक्छ, आफ्नो ज्यान आफैं जोगाऊ भन्नु कसरी विशेष निर्णय हुन सक्ला ? महामारीमा राज्यले आफ्ना जनतालाई संरक्षण गर्न कस्ता नीति लिन्छ भन्ने विषयले दीर्घकालीन महत्व राख्छ। गत डिसेम्बरमा सुरु भएको कोरोनाले झन्डै सबै देश पुगेर ११ हजारभन्दा बढीको ज्यान लिइसकेको छ। दुई लाख ७५ हजारभन्दा बढी संक्रमित भएका छन्। यो महायुद्ध लड्न विभिन्न देशले आफ्ना नागरिकलाई संरक्षण गर्न विभिन्न नीति अगाडि सरेका छन्। यसै सन्दर्भमा नेपालले सबै अन्तर्राष्ट्रिय हवाई उडान र अत्यावश्यकबाहेकका सेवा १२ दिनका लागि बन्द गरेर महामारीबाट बचाउन कडा कदम चालेको छ। तर विदेशमा रहेका करिब ८० लाख नेपालीका हकमा भने सरकारले ठोस चासो दिएन। सरकारको नेपालीलाई करिब एक महिनासम्म घर फर्कन प्रतिबन्ध गर्ने अघिल्लो निर्णयबाट प्रताडित विदेशमा रहेका नेपाली विद्यार्थी, मजदुर र पेसा व्यवसायीहरूले प्रधानमन्त्रीको घोषणामा आफ्ना समस्या सम्बोधन हुने आशा गरेका थिए। त्यस्तो भएन। सरकारका यी दुइटा संकट नीति हेर्दा देशभित्र केलाई प्राथमिकता दिने र मुलुकबाहिर बसिराखेका नागरिकलाई कसरी संरक्षण गर्ने भन्नेमा अलमलिएको देखियो। विदेशीसरह नेपालीलाई पनि प्रतिबन्ध गर्दा सरकारले आफ्ना नागरिकप्रतिको दायित्वलाई देशभित्र रहेका नागरिकमा मात्र खुम्च्याउन चाह्यो। यो नीति दूरगामी छैन। मानव जातिलाई नै चुनौती दिएको यो महामारीका बेला साम्यवादी, समाजवादी, उदारवादी सबै प्रकारका सरकारको पहिलो प्रथामिकता देशभित्र र बाहिर रहेका आफ्ना नागरिकलाई जोगाउने हुनुपर्छ। एकमहिने आगमनको प्रतिबन्ध गर्ने नीतिमा विदेशमा रहेका त्यसमा पनि खाडी, मलेसिया, कोरियाजस्ता श्रमिक नेपालीलाई मात्र रोक्ने नीति सरकारले ल्याएको छ। अनौठो त अमेरिका, अस्ट्रेलिया, चीन, भारत, थाइल्यान्डजस्ता सं क्रमणग्रस्त देशहरू सरकारको निषेधमा परेका छैनन्। त्यहाँ सापेक्षिक रूपमा हुनेखाने नेपालीको बाहुल्य छ। यो विशेष परिस्थिति हो र यस्तो अवस्थामा विशेष कदम राज्यले उठाउनुपर्छ। तर प्रश्न यहाँ सरकारले देश बाहिर रहेका आफ्नै नागरिकले महामारी फैलिन्छ भन्ने त्रासले जहाँ छौ, त्यहीं बस भन्नु विशेष निर्णय हुन सक्छ त ? परदेशमा रहेको एउटा नेपालीलाई यस्तो विशेष परिस्थितिमा आफ्ना परिवार र आफन्तजन नेपाल छाडेर तिमी कानुनी वा गैरकानुनी जे होस्, त्यतै बस, रोगले थला पारोस् तेतै बस, कसैको मृत्यु होला लास त्यतै राख, मालिकले कम्पनी बन्द भयो भन्दै जागिरबाट हटाएर घर न घाटको बनाएको भए पनि त्यतै बस भन्नु विशेष निर्णय होला त ? चाहे जस्तोसुकै संकट देशमा किन नपरोस्। आफ्नै नागरिकलाई प्रतिबन्ध गर्दा नेपालले जनसंख्याको हिसाबले विश्वकै ठूलो र रोगको हिसाबले हट स्पट मानिएका दुवै छिमेकी देशका नागरिकलाई आगमनमा पूर्ण प्रतिबन्ध लगाएको छैन। विशेष निर्णय त भारतको सबै खुला सीमाबाट विदेशी नागरिक आगमन बन्द गर्नुपर्ने पो हैन र ? खाडीबाट भन्दा संक्रमणको प्रभाव उच्च देखिएका अस्ट्रेलिया, अमेरिकाबाट पनि आगमन रोक्नु पो विशेष निर्णय हो कि ? बरु उल्टो विदेशमा कोरोना भाइरसको चक्रव्युहमा अन्य समस्या जोडिएर बिचल्लीमा परेका नेपालीलाई उडान नभएर खाली बसेका एअरलाइन्सको सहयोग लिएर उद्धार गर्नु पो हैन र ? करिब सात खर्ब वार्षिक रेमिटेन्स पठाउने प्रमुख भूमिका खेलेर देशको अर्थतन्त्रलाई धेरै संकटमा साथ दिने श्रमिकलाई यो दुःखमा साथ दिने योजना ल्याउनु पो विशेष निर्णय हुन्थ्यो त, हैन र ? अझ सरकारले महामारीका बेला देशविदेशमा रहेका ज्यालादारी मजदुरलाई दैनिक गुजारा चलाउन नगद सहयोग घोषणा गर्नु पो विशेष निर्णय हुन्थ्यो हैन र ? हामीलाई थाहा छ तिमीलाई दुःख छ तर नेपालचाहिँ आउन मिल्दैन। हामीलाई भाइरस सर्न सक्छ, आफ्नो ज्यान आफैं जोगाऊ भन्नु कसरी विशेष निर्णय हुन सक्ला ? के बाहिरबाट फर्कने नेपालीहरूको व्यवस्थापन गर्न साँच्चिकै गाह्रो थियो त नेपाल सरकारलाई ? देशबाहिर रहेका नेपालीहरू खासमा को फर्कन चाहन्थे त नेपाल योबेला ? अन्तर्राष्ट्रिय संघसंस्थामा काम गर्ने नेपाली ? विदेशमा अध्यनरत विद्यार्थी ? घुम्न गएका पर्यटक ? खाडीलगायतका मुलुकमा रहेका श्रमिकहरू ? विशेषतः कानुनी र आर्थिक रूपमा र स्वास्थ्यसम्बधी समस्या परेका नेपाली नै हुन् फर्कने। त्यो संख्या सय र हजारमा मात्र हुन्थ्यो। उनीहरूलाई सरकारले अवस्था हेरेर सेल्फ क्वारेन्टाइन वा तोकेको केन्द्रमा १४ दिन अनुगमनसाथ राख्न सम्भव थियो। प्रायः खाली बसिरहेका दर्जनौं होटल र होस्टेलसँग सहयोग लिएर सरकारले यो व्यवस्थापन सजिलै गर्न सक्थ्यो। अर्को विकल्प तय गर्न नसकेका ६१ नेपालीले निर्णय भएकै भोलिपल्ट जबर्जस्त काठमाडौं अवतरण गरे प्रतिबन्ध तोडेका छन्। देश फर्कन नपाउने भन्दै नाराबाजी भएपछि सरकार एक कदम पछाडि सरेर उनीहरूलाई देश भित्रिन अनुमति दियो। सरकारले किन श्रमिक र पीडितको सहारा बन्ने मौका चुकायो ? यो महसंकटमा समयले प्रस्ट पर्दै जाला। यो पंक्ति उतार्दासम्म लेखकको जानकारीमा त्यस्तो देश छैन, जहाँ आफ्ना नागरिकलाई महामारीका कारणले देश फर्कन महिनौं रोक गरेको होस्। उल्टो जर्मनीले विदेशी नागरिकलाई आगमन बन्देज लगाइरहँदा आफ्ना नागरिकलाई भने विशेष फ्लाइटसमेत पठाएर फर्कनेलाई स्वागत गरेको छ। केही दिनअगाडि मात्र उसको दूतावासले फिलिपिन्समा रहेका आफ्ना नागरिकलाई फ्लाइट डिटेलसहितको सूचना जारी गरेको थियो। फिलिपिन्स सरकारले आफ्ना आप्रवासी कामदारलाई घर फर्कन स्वागत गरेको छ भने ज्याला मजदुरलाई नगद राहत वितरणको योजना अगाडि सारेको छ। अस्ट्रेलिया र न्युजिल्यान्ड सरकारले आफ्ना नागरिक र पर्मानेन्ट रेसिडेन्टलाई घर फर्कन आह्वान गरेको छ। छोटो समयका लागि सम्पूर्ण आवागमनमा रोक लगाउने अपवादबाहेक यथार्थमा संसारका प्रायः सबै देशले आफ्ना नागरिकलाई आगमनमा रोक्ने हैन, बरु यो महामारीमा घर फर्काएर संरक्षण प्रदान गरेका छन्। अर्कातिर सरकारले भारतसँग खुला सीमाबाट हुन सक्ने संक्रमणबारे समन्वय नगरी बाह्य र आन्तरिक आवतजावतमा रोक लगाएको देखियो। कोरोनालाई निरन्तर अध्ययन गरिरहेका विश्वविख्यात विज्ञहरूले भारत अब कोरोना महामारीको नयाँ एपिसेण्टर हुने जनाइसकेका छन्। यस्तो अवस्थामा नेपालका सबै प्रयास निरर्थक हुनेछन् जब उताबाट आउने हूलका हूल नेपालीलाई क्वारेन्टाइनमा राखिँदैन। त्यस्तै सरकारी तयारी हेर्दा नयाँ बिरामी नदेखिएको आधार बनाएर रोग अहिलेसम्म भित्रिनसकेको र अब थप आगमन बन्द गरेर देश सुरक्षित राख्ने सोचबाट सरकार निर्देशित देखिन्छ। तीन करोड जनसंख्या भएको देशमा करिब पाँच सयको परीक्षणबाट सही परिणाम आउँछ भन्ने छैन। कोरोनाविरुद्ध लडाइँमा दक्षिण कोरियाको अनुभवबाट सिक्न नसक्नु ठूलो भूल हुन सक्छ। पाँच करोड जनसंख्या भएको देशमा उसले दुई लाख ७६ हजारभन्दा बढीको परीक्षण गर्यो। संक्रमित भएकाको सम्पर्क ट्रेस गर्यो र रोगसँगको युद्ध जित्दै लग्यो। नेपालले पनि ट्र्याक (टेस्टट्रिट अप्रोच) प्राविधिक पहलमा पहिलो प्राथमिकतामा राख्नु उचित देखिन्छ। अधिकांश नीति निर्माणमा खुला र पर्याप्त छलफल नगरी आफूलाई अनुकूलका नीति जबर्जस्त लाद्ने र जनस्तरबाट थेग्नै नसक्ने चर्को विरोध आए सच्याउने स्थापित अभ्यास नै बनेको छ नेपालमा। पछिल्ला निर्णयमा भने ठूलो दबाब आइनसक्दै सच्याए सरकारको जय र आम नेपालीको जित हुनेछ। प्रधानमन्त्रीले देशवासीलाई गरेको सम्बोधनमा प्रतिबद्धता सबै कुरामा देखिन्छ, तर कोरोनाको पहिलो संक्रमण भेटिएको दुई महिना बितिसक्दा स्वास्थ्यकर्मीका लागि कति टेस्टकिट र पीपीईको जोहो नेपालले गरेको छ, प्रस्ट आउन सकेन। काठमाडौंमा प्रयोगशाला थप गर्ने र हरेक प्रदेशमा कम्तीमा एक एउटा प्रयोगशाला विस्तार गर्न दुई महिना काफी थिएन र ? गत साता मात्रै चीनले फिलिपिन्सलाई लाख टेस्टकिट, लाख सर्जिकल मास्क र १० हजार पीपीई सहायता गर्यो। हामीले पनि पहल गरे विभिन्न देश र संघसंस्था र व्यक्तिबाट सहयोग जुटाउन सकिन्छ। भुटानमा तीनपटक नेगेटिभ देखिएका व्यक्ति क्वारेन्टाइनमै निरन्तर बसाइएकै बेला चौथोपटकको परीक्षणमा कोरोना पोजेटिभ देखिएको खबर बाहिर आएको छ। नेपालको हकमा पनि टेस्ट प्रोटोकलमा पुनर्विचार गर्नुपर्ने देखिन्छ। युवा संख्या ठूलो भएको देशमा धेरै स्वस्थ जवान कोरोनाको लक्षणै अनुभव नगरी समुदायमा रोग फैलाउन सक्नेतर्फ सरकारले ध्यान दिनु जरुरी छ। एक हप्ता अगाडिसम्म खासै बिरामी नभएका थाइल्यान्ड र भारतमा अहिले ह्वात्तै थपिएर तनाव बढेको छ। ध्यान त्यता पनि जानुपर्ने हो। खासगरी संकटका बेला नीति बनाउँदा ठूलो तस्बिरमा राखेर फरकफरक कोणबाट हेर्नुपर्छ। त्यसरी हेर्दा महामारीको अझ विकराल आयामको पनि कल्पना गर्नुपर्ने हुन्छ। मानौं संसारका विश्वविद्यालयहरूले सबैलाई घर फर्कायोे भने श्रममा गएका नेपालीलाई सबै देशले जाऊ भने भने के होला ? यस कोणबाट सरकारले पछिल्ला नीतिहरू निर्माण गरेको देखिँदैन। नागरिकले सबभन्दा बढी देश खोज्ने र अनुभूति गर्ने बेला संकट हो। त्यो सरकारको हकमा एउटा परीक्षा पनि हो। सैद्धान्तिक रूपले विश्लेषण गर्दा सरकारले गरेको पछिल्लो निर्णय थ्योरी अफ पोलिटिकल सर्भाइभल बाट निर्देशित देखिन्छ। अवस्थालाई मिहीन अध्ययन गरेर त्यसको असर पर्ने समुदायको पनि विचार लिएर नीति निर्माण गर्ने अभ्यास नहुँदा लिएका निर्णयहरू र त्यसका सम्भावित असर आशातीत पक्कै हुँदैनन्। समष्टिमा नेपालका नीति निर्माण गर्ने विगतका अभ्यास हेर्ने हो भने सरकारका यी पछिल्ला संकट नीतिहरू पनि आश्चर्यजनक भने होइनन्। नेपालमा सानो स्वरमा कसैले दिएको निकै दूरगामी र तथ्यमा आधारित सुझावहरू विरलै कसैले सुन्छ। अधिकांश नीति निर्माणमा खुला र पर्याप्त छलफल नगरी आफूलाई अनुकूलका नीति जबर्जस्त लाद्ने र जनस्तरबाट थेग्नै नसक्ने चर्को विरोध आए सच्याउने स्थापित अभ्यास नै बनेको छ नेपालमा। पछिल्ला निर्णयमा भने ठूलो दबाब आइनसक्दै सच्याए सरकारको जय र आम नेपालीको जित हुनेछ। खासगरी प्रवासबाट फर्कन चाहनेलाई स्वागत गर्ने नीति बनाए विदेशमा न्यास्रो मानिरहेका नेपाली नागरिकले सरकारको प्रशंसा गाउने थिए। (किङ मोङकुट युनिभर्सिटी अफ टेक्नोलोजी नर्थ बैंककमा प्राध्यापनरत ढकाल नेदरल्यान्डस्थित नेपाल पोलिसी इन्स्टिच्युटका अध्यक्ष हुन्।)"
उपत्यकामा ६ हजार क्षमताको क्वारेन्टाइन,"काठमाडौं : कोरोना भाइरस (कोभिड१९)को सम्भावित संक्रमण फैलिन नदिन सरकारले क्वारेन्टाइन स्थल निर्माण र व्यवस्थापनमा जुटेको छ। आइतबारदेखि अत्यावश्यक बाहेकका सबै सेवा बन्द गरेको सरकारले कोरोना भाइरसको जोखिमलाई ध्यानमा राखेर क्वारेन्टाइन व्यवस्थानमा केन्द्रित भएको हो। संस्कृति, पर्यटन तथा नागरिक उड्डनमन्त्री योगेश भट्टराई संयोजक रहेको कोभिड१९ विरूद्ध क्वारेन्टाइन स्थल निर्माण तथा व्यवस्थापन कार्यदलको शुक्रबार बसेको बैठकले सार्वजनिक क्वारेन्टाइन स्थलसम्बन्धी मापदण्डको मस्यौदा बनाउने जिम्मा चारवटै सुरक्षा निकायलाई दिएको छ। गृह मन्त्रालयको संयोजकत्वमा स्वास्थ्य तथा जनसंख्या मन्त्रालय र नेपाली सेना, नेपाल प्रहरी, सशस्त्र प्रहरी बल नेपाल र राष्ट्रिय अनुसन्धान विभाग रहेको टोलीले प्रतिवेदन पेश गर्ने जनाइएको छ। टोलीको प्रतिवेदन र मस्यौदाअनुसार आवश्यक स्रोतसाधन र बजेट व्यवस्थापन योजनासम्बन्धी कार्य अर्थ मन्त्रालय, गृह मन्त्रालय, सहरी विकास मन्त्रालय र चारवटै सुरक्षा निकायका प्रतिनिधिको टोलीलाई जिम्मा लगाइएको छ। टोलीले आइतबार बस्ने कार्यदलको बैठकमा प्रतिवेदन पेश गर्नेछ। सरकारले उपत्यकामा कम्तिमा ६ हजार व्यक्ति क्षमताको सार्वजनिक क्वारेन्टाइन स्थल निर्माण गर्ने भएको छ। क्वारेन्टाइन स्थल तत्काल निर्माणका लागि तत्काल निर्माण गर्न सबै निकायहरू संयुक्तरूपमा परिचालित गर्ने निर्णय कार्यदलले गरेको छ। सार्वजनिक क्वारेन्टाइन स्थललाई आवश्यक पर्दा अस्थायी अस्पतालमा रूपान्तरण गर्न सकिने गरी तयारी गर्ने कार्यदलले जनाएको छ। पर्यटन विभाग र नेपाल पर्यटन बोर्डले नेपाल होटल संघ र होटल व्यवसायी महासंघसँग समन्वय गरी कम्तिमा दुई हजार व्यक्ति क्षमताका लागि उपयुक्त होटलको स्थानसहितको विवरण तयार गर्न निर्देशन दिएको छ। इचंगुनारायण स्थल र बलम्बुस्थित मनमोहन अस्पतालको भवन परिसरमा पनि क्वारेन्टाइनको व्यवस्था गर्ने गरी कार्यदलले अध्ययन गर्ने भएको छ। निजी विद्यालय (प्याब्सन, एनप्याब्सन र हिसान)लाई पनि कम्तिमा दुई हजार क्षमताका होस्टल र स्कुलको स्थानसहितको विवरण बुझाउन कार्य दलले निर्देशन दिएको पर्यटनमन्त्री एवं कार्यदलका संयोजक भट्टराईका स्वकीयसचिव प्रेम गुरागाईंले जानकारी दिए। उनका अनुसार राष्ट्रिय खेलकुद परिषद्लाई काठमाडौं, ललितपुर, पोखरा, बुटवल र धरानका होस्टल तथा रंशालामा क्वारेन्टाइनका लागि व्यवस्थापनका लागि आग्रह गरिएको छ। परिषद्लाई क्वारेन्टाइनका लागि व्यवस्थापन गर्न सकिने क्षमता यकिन गरी प्रतिवेदन बुझाउन भनिएको छ। त्यस्तै सातवटै प्रदेशले कम्तिमा दुई हजार क्षमता, महानगरपालिकाले दुई हजार, उपमहानगरपालिकाले एक हजार र सबै जिल्ला सदरमुकाम रहेका नगरपालिका र गाउँपालिकालाई पनि क्वारेन्टाइन स्थल निर्माण गर्न भनिएको छ। हिमाली क्षेत्रमा ६ सय व्यक्ति, पहाडमा एक हजार र तराईमा दुई हजार व्यक्ति क्षमताका क्वारेन्टाइन्स्थल निर्माण गर्न भनिएको छ। उपप्रधानमन्त्री तथा रक्षामन्त्री ईश्वर पोखरेल संयोजक रहेको कोभिड १९ संक्रमण, रोकथाम तथा नियन्त्रण उच्चस्तरीय समन्वय समितिको शुक्रबारको बैठकले मन्त्री भट्टराईको नेतृत्वमा कार्यदल गठन गरेको थियो।"
तत्काल लकडाउन,"इटालीले बेलैमा लकडाउन गरेको भए यसरी भयावह अवस्था हुने थिएन। चीनले सम्भावित संक्रमणबाट जोगिन आफ्ना नागरिकलाई कडा अनुशासनमा राख्न सकेकै कारण थप संक्रमण र क्षति हुन पाएन। अमेरिका र युरोपले कोरोना भाइरसलाई सुरुआती चरणदेखि नै गम्भीर तवरमा लिएन। विश्व स्वास्थ्य संगठन (डब्लूएचओ) ले बारम्बार चेतावनी दिँदादिँंदै पनि केही नपरी नचेत्ने मनस्थितिमा पुगेका कारण यो संक्रमणले विश्वलाई नै गाँजेको छ। नेपालमा पनि अस्तिसम्म केही हुँदैन भनेर सरकार ढुक्कसँग बसेको थियो। अझ नेपालको स्वास्थ्य क्षेत्रको संरचना, पूर्वाधार, कर्मचारीतन्त्रको सेवा प्रवाह गर्न सक्ने क्षमता र नियत आदि मूल्यांकन गरी नेपाललाई उच्च जोखिमको मुलुकको रूपमा घोषणा गरिसक्दा पनि सरकार निदाए भैं गरी बस्यो। यही चेतावनी उसले भारतलाई पनि दिएको थियो। भारतमा अहिले कोरोनाको संक्रमण दिन दुगुना र रात चौगुनाका दरले वृद्धि हुँदै गइरहेको छ। महामारीका रूपमा विस्तीर्ण हुनुअघि केही कठोर कदम नचाल्ने हो भने यसले नेपाललाई नराम्रोसित गाँज्ने निश्चित छ। तर सरकारले हवाईजहाज निर्वाध आउन दिइरहेको छ। सीमा नाका खुकुलो छ। हवाई र स्थलमार्ग दुवैबाट नागरिकको स्वास्थ्यमा ठूलो चुनौती देखिन्छ। प्रतिबन्धित मुलुकबाट समेत अन्तर्राष्ट्रिय उडान भर्न दिने नेपालको आफ्नै घोषित कार्यक्रम लागू हुँदैन भने योजत्तिकै गैरजिम्मेवारी अरू के होला ? चीन र इटालीबाट नेपालले पाठ नसिक्ने हो भने आम नागरिकको भविष्य जोखिममा छ। नेपालमा हालसम्म कोरोना पोजिटिभ नभेटिएकाले नेपाल सुरक्षित छ भन्ने अल्पकालीन सन्देश प्रवाहित भएकै कारण भारतबाट यता ओइरिनेको संख्या दिनहुँ बढ्दो छ। भारतसित तत्काल वार्ता गरी सीमा बन्द गर्नुपर्छ। नेपालतर्प आपूर्ति हुने अत्यावश्यक वस्तु ढुवानीलाई अवरुद्ध नगरीकनै कडा स्वास्थ्य परीक्षणको बन्दोबस्ती मिलाउनुपर्छ। दुवै देशतर्प खुला सीमा र आउजाउमा पूर्वअनुमति लिनुनपर्ने सुविधा छ। यो सुविधा यस्तै संकटका बेला ठूलो चुनौतीको रूप धारण गर्ने जोखिम पनि उत्तिकै छ। त्यसमाथि एक हजार आठ सय किलोमिटर खुला सीमामा औपचारिकभन्दा अनौपचारिक नाका धेरै छन्। दुवै देशका सीमामा तारबार छैन। नेपालमा संक्रमित भएकाहरू निर्बाध भारत जाने र उताका संक्रमित यता आउने परिपाटीले दुवै देशलाई जोखिम बढाएको छ। आपत् र अप्ठेरो पर्दा छिमेकीको सहयोग अपरिहार्य हुन्छ। यो आपत हामीलाई मात्र होइन, भारतलाई पनि परेको छ। तसर्थ दुवै देश तत्काल सहमतिमा पुगी औपचारिक र अनौपचारिक नाका बन्द गरिनुपर्छ। आउजाउलाई कडाइ गरिनुपर्छ। यसबाट दुवै देशका नागरिक सुरक्षित रहन ठूलो सघाउ पुग्छ। आउजाउमा रोक लगाएपछि त्यसको प्रभावकारिकताको पनि परीक्षण हुनुपर्छ। यता सरकारले आंशिक लकडाउन को घोषणा गरेको छ। यतिले मात्र पुग्दैन। यो रोग नै त्यस्तै छ, जति दूरी रहन्छ त्यति नै सुरक्षित होइन्छ। रोग र संक्रमणको प्रकृतिले दूरी बढाउनैपर्छ। लकडाउनले कसैको मानव अधिकार हनन हुँदैन। किनभने यो नगरी आम नागरिक सुरक्षित हुँदैनन्। विश्वका नम्बर एक देशलाई समेत विपत् खेलाएको यो भाइरसले हाम्रोजस्तो तन्नम पूर्वाधार र संरचना भएको मुलुकका लागि प्राणघातकसरह हो। परिआएका अनेक कष्ट र हन्डर सहन सक्ने क्षमता नेपालीमा छ। यो क्षमता राष्ट्रिय शक्ति हो, चाहे त्यो भूकम्प होस् वा नाकाबन्दी नै। यो रोगको उपचार (भ्याक्सिन) विकास हुन अझ कति समय लाग्छ भन्न सकिँदैन। त्यसकारण यतिखेर समुदायसमुदाय टाढा रहनु यो नै एक मात्र उपाय हो। तसर्थ सरकारले तत्काल लकडाउन गर्नुपर्छ, जति ढिलो हुन्छ त्यति नै क्षति पुग्छ। रोग लागेर पछुताउनुभन्दा रोग लाग्न नदिनु नै बुद्धिमानी होइन र ?"
डिबाला र माल्दिनी पनि कोरोना संक्रमित,"रोम : इटालीका थप दुई फुटबल खेलाडी कोरोना भाइरसबाट संक्रमित भएका छन्। सिरिए क्लब युभेन्ट्सका अर्जेन्टिनी स्ट्राइकर पाउलो डिबाला र इटालियन राष्ट्रिय फुटबल टोलीका पूर्वकप्तान पाओलो माल्दिनी कोरोना भाइरसबाट संक्रमित भएको समाचारमा जनाइएको छ। यी दुवै फुटबलरमा कोरोनाको लक्षण देखिएपछि स्वास्थ्य परीक्षण गरिएको थियो। परीक्षणमा दुवैको नतिजा पोजेटिभ आएको बताइएको छ। २६ वर्षीय डिबालाले पनि आफूलाई कोरोना भाइरसको संक्रमण देखिएको समाचारको सामाजिक सञ्जाल इन्स्टाग्राममार्फत पुष्टि गरेका छन्। डिबालाले आफ्नी प्रेमिका ओरियाना साबाटिनी पनि कोरोना भाइरसबाट संक्रमित भएको बताएका छन्। भाइरसबाट संक्रमित भए पनि दुवैजनाको स्वास्थ्य अवस्था राम्रो रहेको उनले बताएका छन्। हामी दुवैजनाको परीक्षणको नतिजा पोजेटिभ आएको छ तर, भाग्यवश हामी दुवैजनाको स्वास्थ्य अवस्था राम्रो छ, उनले भनेका छन्। डिबालीकी प्रेमिका ओरियाना अर्जेन्टिनी गायिका, नायिका र मोडल हुन्। माल्दिनी भने हाल इटालियन सिरिए क्लब एसी मिलानको प्राविधिक निर्देशकका रूपमा कार्यरत छन्। एसी मिलानका अनुसार ५१ वर्षीय माल्दिनीसँगै उनका छोरा १८ वर्षीय ड्यानियलमा पनि कोरोना भाइरसको संक्रमण देखिएको छ। दुवैजनाको स्वास्थ्य अवस्था सामान्य रहेको पनि क्लबले जनाएको छ। माल्दिनीका छोरा ड्यानियल पनि एसी मिलानमै अभ्यास गर्छन्। उनीहरू दुवैजनालाई क्वारेन्टाइनमा राखिने क्लबले जनाएको छ। डिबाला कोरोना भाइरसबाट संक्रमित हुने युभेन्ट्सका तेस्रो खेलाडी हुन्। ड्यानियल रुगानी र ब्लाइस माटुडी यसअघि नै भाइरसबाट संक्रमित भएका थिए।"
हलिउडमा १२ अर्ब डलरको क्षति,"कोरोना भाइरसले जुनसुकै क्षेत्रलाई तहसनहस पार्दैछ। हलिउड यसबाट अछुतो छैन। अन्तर्राष्ट्रिय मिडिया र मनोरञ्जनका वरिष्ठ उपाध्यक्ष माइक ब्लोक्समले यो संकटका कारण बक्स अफिसलाई कति क्षति हुनेछ, त्यसको अनुमान लगाउन असम्भव भएको बताएका छन्। तर थुप्रै मार्केटिङ र रिसर्च कम्पनीहरूले यदि कोरोना भाइरसको कहरले आगामी जुलाईसम्म फिल्म रिलिज हुन नसके यसले फिल्म उद्योगमा कम्तीमा १२ अर्ब डलरको क्षति हुन सक्छ। डिज्नी, नेटफ्लिक्स, युनिभर्सल स्टुडियो र थुप्रै अन्य स्टुडियोले कोरोना भाइरसका कारण आफ्नो अमेरिकी उत्पादनलाई बन्द गरेका छन्। हलिउडका लागि संसारको दोस्रो सबैभन्दा ठूलो बक्स अफिस बजार भनिने चीनमा ७० हजारभन्दा बढी थिएटर बन्द हुँदा पनि व्यापारमा गहिरो असर परिरहेको छ। केही स्टुडियोले आफ्नो नयाँ फिल्मलाई थिएटरबाट वेब प्लेटफर्ममा स्थानान्तरण गर्ने निर्णय गरेका छन्।"
"प्रहरी होइन, कलाकार मात्रै","काठमाडौं : विनोद केसीले प्रहरी बनेर यति धेरै टेलिसिरियल, फिल्म र नाटकमा अभिनय गरे कि दर्शकले उनलाई साँच्चिकै प्रहरीको रूपमा चिन्न थाले। सार्वजनिक सभा समारोहमा जाँदा पनि उनलाई कोही तीतो सत्यको प्रहरीको रूपमा बोलाउँथे त कोही अभियन्ता प्रहरीको पात्रका नामले चिन्थे। आफ्नो रोल प्रस्ट्याउँदै विनोदले भने, म पूर्ण रूपमा कलाकार हुँ। मैले विभिन्न भूमिका निर्वाह गर्ने क्रममा प्रहरीको भूमिका धेरै गरेको छु। त्यो मेरो अभिनय हो, यसलाई यथार्थको रूपमा नबुझिदिनु होला। २०५९ सालमा क्याटमान्डु नामक सिरियलबाट कलाकारिता क्षेत्रमा प्रवेश गरेका उनी त्यसयता निरन्तर यो क्षेत्रमा सक्रिय छन्। थोरै भए पुगिसरी, तीतो सत्य, जिरेखुर्सानी, गिताञ्जली, मेरी बास्सैजस्ता सिरियलले उनलाई दर्शकमाझ परिचित गरायो। परिचय, उद्घाटन, पर्खाललगायतका सिरियलमा काम गर्दागर्दै उनले गोर्खा रक्षक नामक फिल्मबाट ठुलो फिल्ममा डेब्यु गरे। पछिल्लो समय उनले शिवहरि पौड्यालको निर्देशनमा बनेको फिल्म लक्का जवानमा उनले प्रहरीकै भूमिका निर्वाह गरेका छन्। धेरैजसो निर्माता निर्देशक मलाई आफ्नो फिल्ममा प्रहरीको भूमिका दिन रुचाउनुहुन्छ। वास्तवमा प्रहरीको भूमिका निर्वाह गर्न निकै गाह्रो छ, उनले आफ्नो भूमिकाबारे भने। स्वास्थ्य, शिक्षा, सिँचाइलगायतका विषयमा पाँच सयभन्दा बढी डकुमेन्ट्री निर्देशन गरेका विनोदले आफू निर्देशनको क्षेत्रमा पनि हात हाल्नुको कारण प्रस्ट्याउँदै भने, हामीकहाँ अझै कलाकार मात्रै भएर बाँच्न सक्ने अवस्था छैन। त्यसैले आफूले जानेका सबै क्षेत्रमा हात हालेको हुँ। म प्रहरीको मात्रै होइन जुनसुकै भूमिकामा पनि अभिनय गर्न सक्छु। अनि कलाको यही क्षेत्रमा रमाइरहेको छु। ब्रेकफेल नामक हास्य सिरियलमा पुनः देखिन लागेका विनोद अब भने सकेसम्म प्रहरीको रोल नगर्ने पक्षमा छन्। किन त ? यो रोल गर्न गाह्रो छ। प्रहरीको प्रोपर्टी प्रयोग गर्न निकै झन्झट छ। त्यसका लागि उल्टै पैसा तिर्नुपर्छ। सुटिङ गर्न पनि हेडक्वार्टरको स्वीकृति चाहिन्छ। जनचेतना फैलाउने सडक नाटकमा पनि विनोदले लामै काम गरे। नेपालका १६ जिल्लाका ५० स्थानमा उनले सडकनाटक गरेर उनले प्रशंसा बटुले। धादिङबाट राजधानी छिरेका उनी कलाकारका रूपमा परिचित हुन पाएकोमा उनी खुसी छन्। भन्छन्, कला क्षेत्रकै विभिन्न विधामा रहेर काम गर्ने इच्छा छ।"
सबै सीमा नाका ठप्प,"काठमाडौं : सरकारले भारत र चीनसँगका सबै नाका सोमबारदेखि पूर्णरूपमा बन्द गर्ने भएको छ। मन्त्रिपरिषद् बैठकले एक साताका लागि सबै सीमा नाका बन्द गर्ने निर्णय गरेको सरकारका प्रवक्ता एवं अर्थमन्त्री डा युवराज खतिवडाले बताए। उनका अनुसार नाकाबाट ढुवानीलगायत सामान आयात भने निरन्तर रहनेछ। भारतबाट हुलका हुल नेपाली घर फर्किन थालेपछि कोरोना भाइरसको जोखिम बढेको भन्दै सरकारको आलोचना भएको थियो। आइतबार प्रधानमन्त्री निवास बालुवाटारमा झन्डै चार घण्टा बसेको मन्त्रिपरिषद् बैठकले नाका बन्दको निर्णय गरेको हो। बहुपक्षीय क्षेत्रीय सहयोग बढाउने र संक्रमण एक देशबाट अर्काे देशमा नफैलियोस् भन्ने उद्देश्यले अन्तर्राष्ट्रिय सीमा नाका बन्द गर्ने निर्णय सरकारले लिएको हो, बैठकपछि सिंहदरबारमा आयोजित पत्रकार सम्मेलनमा अर्थमन्त्री डा खतिवडाले भने। यसो गर्दा छिमेकी मुलुकहरूको हितलाई पनि ध्यान दिइएको उनले बताए। नाका भएका जिल्लालाई गृह मन्त्रालयले परिपत्रसमेत गरेको छ। विश्व स्वास्थ्य संगठनले नेपालभारत सीमा नाका बन्द गराउन नेपाललाई सुझाव दिँदै आएको थियो। बैठकले प्रधानमन्त्री कार्यालयले व्यवस्थापन गर्ने गरी केन्द्रीय कोष खडा गर्ने निर्णय गरेको छ। कोषमा सरकारले ५० करोड राख्ने र मन्त्रीहरूले एक महिनाको तलब योगदान गर्ने एक मन्त्रीले बताए। कोषमा सहयोगका लागि सरकारले आह्वान गर्ने निर्णय भएको छ। आमनागरिक र देशविदेशबाट कोषमा स्वेच्छिक सहयोग गर्न सरकारले आह्वान गर्ने निर्णय गरेको छ, ती मन्त्रीले भने। कोषले कोरोना नियन्त्रणका लागि आवश्यक औषधि, उपकरण खरिददेखि क्वारेन्टाइन व्यवस्थापनको काम गर्नेछ। कोरोना उपचारमा संलग्न स्वास्थ्यकर्मीलाई सरकारले प्रोत्साहन गर्ने भएको छ। कोरोना उपचारमा संलग्न सबै स्वास्थ्यकर्मीलाई उत्प्रेरणाका लागि प्रोत्साहन भत्ता शतप्रतिशतसम्म दिने निर्णय मन्त्रिपरिषद्ले गरेको छ, मन्त्री डा खतिवडाले भने। सरकारले कोरोना संक्रमित देखिए उपचारका लागि चन्द्रागिरी नगरपालिकास्थित सशस्त्र प्रहरी अस्पताल प्रयोगमा ल्याउन तोकेको छ। कृत्रिम अभाव सिर्जना गर्ने, कालोबजारी गर्नेलाई सशक्त कारबाही गर्ने निर्णय पनि बैठकले गरेको छ। अन्तर्राष्ट्रिय हवाई यात्री सेवामा पनि पूर्ण रोक लगाइने भएको छ। यसअघि कोरोना संक्रमित मुुलुकमा हवाई सेवा बन्द गरिएको थियो। कार्गोलगायत अत्यावश्यक वस्तु आयातनिर्यातका लागि मात्र अन्तर्राष्ट्रिय हवाई सेवा जारी राख्ने र यात्री सेवामा पूर्ण रोक लगाइएको हो। हवाई सेवालाई अत्यावश्यक सेवामा राखिएकाले आन्तरिक सेवा भने नरोक्ने निर्णय भएको मन्त्रिपरिषद् स्रोतले बतायो। कोरोना रोक्ने सरकारका १५ कदम : विद्यालय र कलेज चैत मसान्तसम्म बन्द विदेशमा कोरोना भाइरसबाट सतर्क रहनू जरुरीबाहेक हिँडडुलमा रोक कोरोना त्रास : संक्रमण रोक्न लक डाउनमा नेपाल नाकाबाट हुलका हुल भारत र चीनका नाका बन्द गर्ने मन्त्रिपरिषद्को निर्णय सरकारले लामो दूरीका सार्वजनिक यातायात सेवामा सोमबारदेखि रोक लगाउने निर्णय गरेको छ। उपत्यकाभित्र भने सार्वजनिक यातायात यथावत् सञ्चालन गर्न दिने र निजी यातायातका साधनमा रोक नलगाउने निर्णय गरिएको छ। निजी यातायातले बदमासी गरी उपत्यका बाहिरबाट यात्रु ओसारेको पाइए कानुनी कारबाही गरिनेछ। निजी सवारी साधनले सार्वजनिक यातायातको काम गरे कारबाही गरिनेछ, एक मन्त्रीले भने, त्यस्ता सवारी साधनलाई कोरोना नियन्त्रणलगायत काममा प्रयोग गर्न सरकार बाध्य हुनेछ। बैठकमा संक्रमणबाट जोगिन, नियन्त्रण गर्न र आवश्यक तयारीको व्यवस्थाका लागि उपप्रधान तथा रक्षामन्त्री ईश्वर पोखरेलको संयोजकत्वमा ८ मन्त्री रहेको उच्चस्तरीय समितिले काम गरिरहेको छ। राष्ट्रपतिप्रधानमन्त्री भेटवार्ता प्रधानमन्त्री केपी ओलीले आइतबार मन्त्रिपरिषद् बैठकअघि राष्ट्रपति विद्यादेवी भण्डारीसँग भेट गरेका छन्। दोस्रो पटक मिर्गाैला प्रत्यारोपणका लागि अस्पताल भर्ना हुनुअघि प्रधानमन्त्री ओलीले १४ फागुनमा राष्ट्रपति भण्डारीसँग भेट गरेका थिए। उहाँहरूबीच आइतबार बिहान भेटवार्ता भएको हो, राष्ट्रपतिका प्रमुख स्वकीय सचिव भेषराज अधिकारीले भने, करिब एक घण्टा उहाँहरूले छलफल गर्नुभयो। नियमित भेट भएकाले समसामयिक विषयमा छलफल भएको छ। सरकार प्रमुखका हैसियतमा समसामयिक विषयमा राष्ट्रपतिलाई नियमित ब्रिफिङ गर्ने प्रचलन छ। भेटमा प्रधानमन्त्रीले कोरोना भाइरसको सम्भावित जोखिमबाट बच्न, त्यसको रोकथाम र नियन्त्रणका लागि सरकारले गरिरहेको तयारीलगायत विषयमा पनि राष्ट्रपति भण्डारीलाई जानकारी गराएका थिए। राष्ट्रपतिले प्रधानमन्त्रीलाई मिर्गाैला प्रत्यारोपण सफल भएकामा बधाई दिनुका साथै शीघ्र स्वास्थ्यलाभको कामना गरेकी थिइन्। उनले पार्टीभित्रको एकता बचाई काम गर्न पनि सुझाएको स्रोतले बताएको छ। संसदीय समितिमा नाकाकै कुरा सत्तारुढ सांसदले नेपालभारत सीमा पूर्णरूपमा बन्द गर्न सरकारसँग माग गरेका थिए। कोरोना भित्रिन नदिन एकतर्फी रूपमा भए पनि भारतसँगका सबै नाका बन्द गर्नुपर्ने उनीहरूको माग थियो। राज्यका नीति निर्देशक सिद्धान्तको अनुगमन तथा मूल्यांकन निर्देशक समितिको आइतबारको बैठकमा सांसद भीम रावलले भारतबाट हुलका हुल फर्किरहेको भन्दै तत्काल सीमा बन्द गर्न र विदेशबाट फर्किएका नेपालीलाई क्वारेन्टाइनमा अनिवार्य राख्ने व्यवस्था गरिनुपर्ने बताएका थिए। नेकपाकै पम्फा भुसालले सीमा क्षेत्रमा आवश्यक जाँचबिनै भारतबाट नेपाली फर्किरहेको भन्दै सरकारको ध्यानाकर्षण गराएकी थिइन्। बैठकमा उपस्थित उद्योग, वाणिज्य तथा आपूर्तिमन्त्री लेखराज भट्टले नाका बन्द गर्ने विषयमा भारत सरकारसँग वार्ता भइरहेको बताएका थिए। सांसदद्वय रावल र भुसालले एकतर्फी रूपमा नेपालले नाका बन्द गर्नुपर्ने सुझाव दिएका थिए। समितिले विदेशीलाई पूर्ण रोक लगाउन र विदेशबाट आएका नेपालीलाई अनिवार्य क्वारेन्टाइनमा राख्न सरकारलाई निर्देशन दिएको छ। विदेशबाट फर्किएका नेपालीलाई अनिवार्य क्वारेन्टाइनमा राख्न र सीमालगायत भन्सार नाकाबाट आउनेको अनिवार्य जाँच गर्न निर्देशन दिइएको सभापति निरा जैरुले बताइन्। समितिले उपभोग्य वस्तु, औषधि, परीक्षण यन्त्र र कोरोना भाइरस संक्रमितको उपचारमा संलग्न चिकित्सकको सुरक्षाको उचित व्यवस्था मिलाउन पनि सरकारलार्ई निर्देशन दिएको छ। मन्त्री भट्टले कोरोना संक्रमण रोकथाममा चिनियाँ मोडेल अपनाइने जानकारी गराएका थिए।"
चीनमा ९० प्रतिशत कोरोना संक्रमित उपचार गरी फर्किए,"बेइजिङ : विश्वभर फैलिएको नोबेल कोरोना भाइरस(कोभिड१९) को उद्गमस्थल मानिएको चीनमा यसको प्रभाव घटिरहेको छ । चीनमा करिब ९० प्रतिशत कोरोना संक्रमित उपचार गरी घर फर्किसकेका छन् । सिन्ह्वाका अनुसार आइतबारसम्म ७२, ७०३ जना कोरोना संक्रमित उपचारपछि घर फर्किएका छन् । आइतबार मात्रै ४५९ जना संक्रमित उपचार गरी अस्पतालबाट डिस्चार्ज भएको चीनको राष्ट्रिय स्वास्थ्य आयोगलाई उद्धृत गर्दै सिन्ह्वाले खबर दिएको छ । हालसम्म चीनमा ८१,,०९३ कोरोना संक्रमित भेटिएको सिन्ह्वाले जनाएको छ। यस भाइसरको संक्रमणबाट आइतबारसम्म चीनमा ३२७० जनाको मृत्यु भएको चीनको स्वास्थ्य आयोगले पुष्टि गरेको छ। यो संख्या कुल संक्रमितको करिब ४ प्रतिशत हो । ५ हजार हाराहारी संक्रमित अझै उपचाररत छन् । राष्ट्रिय स्वास्थ्य आयोगले प्रत्येक दिन कोरोनाको रिपोर्ट सार्वजनिक गर्दै आएको छ ।"
के हो भाइरस ?,"सामाजिक दूरी कायम गर्नुपर्छ। रोग प्रतिरोध क्षमता कम भएका बूढाबूढी र विभिन्न रोग लागेकालाई त मानिससँगको सम्पर्कबाट बचाउनैपर्छ। सामाजिक सञ्जालमा सक्रिय भाइरल शब्दसँग सम्बन्धित भाइरस विगत तीन महिनादेखि हरेक नेपालीले धेरै सुनेको शब्द हो। नेपालमा मात्र होइन, विश्वभर भाइरसको चर्चा छ। यस सन्दर्भमा भाइरसबारेमा चर्चा गर्नु समिचीन हुन्छ। सन् २०१९ को अन्त्यतिर चीनको वुहान सहरमा नियोनियाका बिरामीमा एक नयाँ किसिमको भाइरस फेला पर्यो। श्रीपेचजस्तो देखिने यसलाई नोवल कोरोना भाइरस नाम दिइयो। यसबाट संक्रमितमा रुघाखोकी लाग्ने, ज्वरो आउने, श्वासप्र्रश्वासमा गाह्रो हुने र निमोनियासम्मका लक्षण देखियो। यो संक्रमण सामान्य रहेन। नयाँ र उपचारका साधन नभएकाले निमोनियाका कारण मर्नेसम्मको अवस्था आयो। कोरोना भाइरस बितेको तीन महिनाभन्दा कम अवधिमा संसारका १६६ भन्दा बढी देशमा फैलिइसकेको छ। वुहानलाई केन्द्रविन्दु बनाएर सुरु भएको भइरसको प्रकोपबाट आजसम्म (मार्च १८) दुई लाखभन्दा बढी बिरामी भएका छन् भने आठ हजारभन्दा बढीले ज्यान गुमाएका छन्। सामाजिक सञ्जालकै भाषामा कोरोना भाइरस भाइरल भएको छ। भाइरसको सक्रमणबाट बच्न धेरै राष्ट्रले अरू राष्ट्रको सम्पर्कबाट अलग्गिँदै नागरिकलाई पनि अरू मानिसको संसर्गमा आउन नदिन आम लक डाउन गरिरहेका छन्। नागरिकका स्वतन्त्रता राज्यले हरण गरेको छ। उत्तम स्वास्थ्य सुविधा पनि मानिस बचाउन पर्याप्त भएको छैन। सेवा र वस्तु आपूर्ति विश्वव्यापी सञ्जाल बिग्रिएको छ। अत्यावश्यक सामानको अभाव बढ्दै गएको छ। मानिस बढी स्वार्थी हँुदै गएका छन्। संसारका स्टक बजार खस्किएका छन्। अर्को आर्थिक मन्दीको भविष्यवाणी भइरहेको छ। मानिसमा यसअघि कहिल्यै नदेखिएको हतास अवस्था व्याप्त भएको छ। भाइरस के हो ? भाइरस एकदमै सूक्ष्म जीवाणु हो। यो आँखाले नदेखिने ब्याक्टेरियाभन्दा धेरै गुना सानो हुन्छ। सानो भएरै सन् १९३१ मा शक्तिशाली इलेक्ट्रोन माइक्रोसकोपको आविष्कारपछि मात्रै मानिसले यसलाई देख्न सकेका हुन्। भाइरस न्युक्लिक एसिडका टुक्रा र प्रोटिनबाट बनेको हुन्छ। न्युक्लिक एसिड धेरै न्युक्लियोटाइड जोडिएर बनेको हुन्छ। वैज्ञानिक न्युक्लियोटाइडलाई नै जीवन सृष्टिको आधार मान्छन्। उनीहरू लाखौं वर्षअघि पानीमा रहेका तŒवको घोलमा सूर्यको किरण परेर यो बनेको विश्वास गर्छन्। न्युक्लियोटाइडको झुन्ड एक ठाउँमा जम्मा भएर न्युक्लिक एसिड बन्दछ। न्युक्लिक एसिडले आफू दुरुस्त अर्को न्युक्लिक एसिड बनाउन सक्ने खुबी हुन्छ। कोष जीव निर्माणको आधार हो। कोषभित्र गोलो एक न्युक्लियस हुन्छ। न्युक्लियसमा क्रोमोजोम हुन्छ। क्रोमोजोम न्युक्लियोटाडको चेन आपसमा बटारिएर बनेको अुन्छ। यसलाई डीएनए भनिन्छ। न्युक्लिक एसिड न्युक्लियसबाहिर पनि हुन्छ। यसलाई आरएनए भनिन्छ। मानिस लाखौंकरौडौं कोष मिलेर बनेको हुन्छ। मानिसलगायत सबै प्राणीमा कोष बन्ने, भत्किने र मर्ने क्रम चलिरहन्छ। कन्याउँदा वा कोट्याउँदा सयौं कोष शरीरबाट छुट्टिएर टुक्रिएर जान्छन्। यसबाट कोषको न्युक्लिक एसिड र प्रोटिनको टुक्रा यत्रतत्र छरिन्छ। त्यसकारण भाइरस प्राणी मात्रको उत्पादन हो। रोग प्रतिरोध क्षमता कायम राख्न र बढाउन राम्रो र सन्तुलित खाना खाने, पर्याप्त सुत्ने, चिन्ता नलिने, शारीरिक अभ्यास गर्ने आदि गर्नुपर्छ। संक्रमणबाट बच्न मानिसमानिसबीचको निकटपन र सम्पर्कलाई पन्छाउनुपर्छ। भाइरस परजीवी हो। स्वतन्त्ररूपमा यो निष्क्रिय हुन्छ। भाइरसको न्युक्लिक एसिड होस्टको कोषमा भएको रसबाट मात्र सक्रिय हुन्छ। सक्रिय हुँदा भाइरसले एकबाट दुई, दुईबाट चार गरी ज्यामितीय हिसाबले छोटो समयमा प्रशस्त आफूजस्तै अरू भाइरस बनाउँछ। यसरी छिटो फैलिएपछि नै संक्रमणको लक्षण देखिन्छ। भाइरसले कोषको चिज प्रयोग गर्दै बढ्दै जाँदा होस्टको कोषले सामान्य काम गर्न सक्दैन। जति धेरै भाइरस बन्छ उति नै होस्टलाई असजिलो हुन्छ। कोरोनाको होस्ट मानिस हो। मानिसको पनि फोक्सोको कोष यसको वृद्धिको लागि रोग के हो र कसरी लाग्छ ? शरीरका कामकारबाही वा बनौटमा देखिने असामान्य अवस्था रोग हो। सामान्यतया बाहिरका जीवाणु भित्र पसेर खराबी उत्पन्न गर्यो भने वा शरीरकै कोषले काम गर्न छाडेमा वा अर्को काम गर्न थालेमा रोग लाग्छ। कोरोनाको संक्रमण पहिलो अवस्था हो भने डायबिटिज कोषले काम गर्न छाडेको र क्यान्सर कोषले अर्को काम गरेको अवस्था हो। शरीरमा कुनै पनि रोग उपचार गर्ने क्षमता निहित हुन्छ। जीवाणु प्रवेश गरेर वा कोषमा विकृति उत्पन्न भएर हुने खराबीविरुद्धको औषधि सबैभन्दा पहिला शरीरले नै उत्पादन गर्छ। रगतमा यस्तो औषधि पहिल्यैदेखि नै हुन्छ वा नभएमा बन्न थाल्छ। यसलाई एन्टिबडी भनिन्छ। विभिन्न माध्यमबाट हरेक पल शरीरमा विभिन्नथरीका जीवाणु प्रवेश गरिरहेका हुन्छन् भने कोषमा पनि विकृति उन्पन्न भइरहेको हुन्छ। अधिकांश अवस्थामा रगतमा भएको वा बन्ने एन्टिबडीका कारण शरीरलाई केही हँुदैन। कतिपय अवस्थामा त पछि नयाँ जीवाणु पसेर असर गर्ला भनेर सीमित मात्रामा जीवाणु शरीरमा प्रवेश गराएर यस्तो एन्टिबडी अग्रिम रूपमा निर्माण गरिन्छ। खोप यही हो। शरीरको लड्न सक्ने क्षमताले नभ्याउने भयो वा क्षमता कमजोर भयो वा क्षमता नै भएन भने मात्र रोग लाग्ने हो। संक्रमण र महामारीकै हो ? संक्रमण भनेको बाहिरबाट प्रवेश गरेको जीवाणुले शरीरमा प्रभाव देखाउने हो। यस्तो संक्रमण एक मानिस वा प्राणीमा भएको जीवाणु अर्को मानिसमा सरेर हुने संक्रमणलाई सरुवा रोग भनिन्छ। जब यसरी सर्ने काम धेरै र छिटोछिटो र सजिलै हुन्छ तब यसले महामारीको रूप लिन्छ। एक भौगोलिक क्षेत्रमा सीमित धेरै संक्रमणलाई महामारी भनिन्छ। सर्ने गति बढेर एक देशको अनेक ठाउँ वा देशबाहिर फैलिन्छ तब पान्डेमिकको अवस्था भनिन्छ। धेरै देशमा फैलिएर कोरोनाले पान्डेमिकको रूप लिएको छ। औषधि र खोप दुवै नभएको कोरोनाले पान्डेमिकले भयावह रूप लिएको छ। इतिहासमा धेरै मानिसको मुत्यु यस्तै सरुवा रोगबाट भएको पाइन्छ। सरुवा रोगको विशेषता के हो भने यसले धनी र गरिब केही भन्दैन। उपचार के हो ? रोगको उपचार विभिन्न तरिकाले गरिन्छ। शरीरको प्रतिरोध क्षमता बढाएर बाहिरको जीवाणुलाई परास्त गर्न खोप लगाइन्छ। शरीरभित्र प्रवेश गरेकोलाई केमिकल प्रयोग गरेर मारिन्छ। ब्याक्टेरियालाई एन्टिबायोटिक्सले मार्छ। कोषले गर्न थालेको असाधारण व्यवहार रोक्न वा फैलिन नदिने धेरै किसिमका उपाय गरिन्छ। केमोथेरापी, रेडियोथेरापी वा शल्यक्रिया क्यान्सरका यस्ता विधि हुन्। रोकथाम के हो ? रोकथाम भनेको रोग नै लाग्न नदिने हो। रोगका जीवाणुलाई आफ्नो शरीरमा पस्नै नदिने वा पसिहाले पनि शरीरको प्रतिरोध क्षमताले त्यसलाई निष्क्रिय पार्ने हो। शरीरमा पस्न नदिने कुरा व्यक्तिगत सरसफाइ र सर्ने माध्यमलाई पन्छाएर वा नष्ट गरेर हासिल गरिन्छ भने प्रतिरोध क्षमता खोप लगाएर र शरीरलाई स्वस्थ राखेर हासिल गरिन्छ। उपचारभन्दा रोकथाम कम प्रभावकारी छैन। दादुराविरुद्धको खोपबाट १२ करोड, पानी क्लोरिनेसन गरेर खाँदा १८ करोड मानिस बचेका थिए। जबकि पेनिसिलिन औषधिको आविष्कारबाट आठ करोड बचेका थिए। भ्याक्सिन र औषधिभन्दा पनि पानी उमालेर खाने, हात धुने, चर्पीमा दिसापिसाब गर्ने, बच्चालाई आमाको दूध खुवाउनेजस्ता सस्तो तरिकाले पनि करोडौं मानिसको जीवन बचाउन सकिएको अर्थशास्त्री डेटनको भनाइ छ। कोरोनामा के गर्ने ? कोरोनाको संक्रमण सरुवा रोग हो। निरोगी मानिसमा भाइरस पस्नेबित्तिकै एकदम धेरै फैलिन्छ र निमोनिया गराउँछ। नयाँ जातिको भाइरस भएकाले यसको न खोप छ न त औषधि नै। यसबारेमा धेरै कुरा जान्न बाँकी नै छ। यसविरुद्ध लड्ने भनेको शरीरको प्रतिरोध क्षमतालाई नै उपयोग गर्ने हो। प्रतिरोध क्षमता बढी भएकामा यसको प्रभाव कम र क्षमता कम भएकामा प्रभाव पनि गम्भीर र मृत्युको सम्भावनासमेत हुन्छ। बूढाबूढी र विभिन्न रोगबाट पीडितको मुत्युदर बढी हुनुको कारण यही हो। खोप वा औषधि नबन्दासम्म यसबाट बच्ने उपाय भनेको संक्रमणको सम्भावनालाई कम गर्ने हो। बढी भएकाको प्रतिरोध क्षमता कायम राख्ने, कम भएकाको बढाउने र कम भएका र बढाउने सम्भावना पनि नभएकालाई संक्रमण नै हुन नदिने हो। रोग प्रतिरोध क्षमता कायम राख्न र बढाउन राम्रो र सन्तुलित खाना खाने, पर्याप्त सुत्ने, चिन्ता नलिने, शारीरिक अभ्यास गर्ने आदि गर्नुपर्छ। संक्रमणबाट बच्न मानिसमानिसबीचको निकटपन र सम्पर्कलाई पन्छाउनुपर्छ, सामाजिक दूरी कायम गर्नुपर्छ। रोग प्रतिरोध क्षमता कम भएका बूढाबूढी र विभिन्न रोग लागेकालाई त मानिससँगको सम्पर्कबाट बचाउनैपर्छ। त्यसैगरी जथाभावी जहाँसुकै नछुने, बारम्बार हात धुने र हातले मुखतिर नछोइरहने जस्ता व्यक्तिगत सरसफाइमा ध्यान दिनुपर्छ। अहिलेसम्म हामीलाई उपलब्ध तरिका यिनै हुन्।"
एन्फाको संरचना क्वारेन्टाइन बनाउन सकिने,"काठमाडौं : अखिल नेपाल फुटबल संघ (एन्फा) ले कोरोनाको महामारीबाट बच्नका लागि आफ्नो मातहतमा रहेका भौतिक संरचनालाई क्वारेन्टाइन र आइसोलेसनका रुपमा प्रयोग गर्न सकिने बताएको छ । एन्फाले आइतबार प्रेस विज्ञप्ति जारी गर्दै कोरोनाको महामारी र संक्रमणबाट बच्नका लागि आवश्यक परेको खण्डमा देशभर रहेका फुटबलको संरचना प्रयोग गर्न सकिने उल्लेख गरेको हो । एन्फाका सचिव किरण राईले जारी गरेको विज्ञप्तिमा एन्फाअन्तर्गत ललितपुरको सातदोबाटोस्थित खेलाडी होस्टल, बुटबल र धरानको एन्फा एकेडेमी भवन, रौतहटको महिला एकेडेमीलगायत संरचनालाई क्वारेन्टाइन र आइसोलेसनको रूपमा प्रयोग गर्न सकिने उल्लेख छ । एन्फाले भवनलगायत अन्य संरचनालाई पनि प्रयोग गर्न र गराउन अनुरोध गरेको छ । कोरोनाको महामारीबाट सजग रहन सरकारले आग्रह गरेसँगै एन्फाले अहिले फुटबलका सम्पूर्ण गतिविधि बन्द गरेको छ । एन्फाले काठमाडौंमा जारी सहिद स्मारक बी डिभिजन लिग सञ्चालनकै क्रममा रोकेको थियो । एन्फाले बी डिभिजन लिग चैत १२ गतेसम्म स्थगित गरेको थियो । एन्फाले एक साताका लागि आफ्नो कार्यालय र सचिवालयसमेत बन्द गरेको छ । कोरोनाका कारण विश्वकप छनोटका खेलसमेत स्थगित भएको छ । यसैगरी नेपाल तेक्वान्दो संघले पनि आइतबार प्रेस विज्ञप्ति जारी गरी चैत २२ गतेसम्मका लागि तेक्वान्दोका सबै गतिविधि ठप्प गरिएको जानकारी गराएको छ । संघले कोरोना भाइरसको सम्भावित संक्रमणलाई ध्यानमा राखी ललितपुरस्थित संघको केन्द्रीय कार्यालय, प्रदेश, जिल्लाको कार्यालय र सबै डोजाङको प्रशिक्षण बन्द गर्ने निर्णय गरेको छ । कोरोनाको जोखिमलाई मध्यनगर गर्दै राष्ट्रिय खेलकुद परिषद (राखेप) ले यसअघि नै खेलकुदका सम्पूर्ण गतिविधि बन्द गर्न निर्देशन दिएको थियो ।"
"तनाव नलिनुस्, आन्तरिक शक्ति बढाउनुस्","काठमाडौं : कोरोना भाइरस (कोभिड१९) संक्रमण हुन्छ कि भन्ने चिन्तामा हुनुहुन्छ ? नआत्तिनुहोस्। यो विषम परिस्थितिमा तनाव लिनुको साटो आन्तरिक शक्ति वृद्धिमा लाग्नुपर्ने सुझाव चिकित्सकले दिएका छन्। वरिष्ठ मनोचिकित्सक डा कपिलदेव उपाध्याय चौतर्फी रूपमा कोरोना फोबिया देखिएको बताउँछन्। समस्यासँग जुध्न समयमा आन्तरिक शक्ति वृद्धि गर्ने हो, उनी भन्छन्, आत्तिने होइन, अहिलेको समय त समस्याहरूसँग लड्नका लागि आत्मविश्वास बढाउने हो। चीन, दक्षिण कोरिया, जापान, ताइवान, सिंगापुर र हङकङमा संक्रमितको संख्यामा क्रमशः ह्रास आइरहेको छ। झन्डै ९६ हजार संक्रमित निको भएका छन्। धेरै उपचाररत छन्। सबै सचेत हुने हो भने कोरोना भाइरस नियन्त्रण गर्न सकिन्छ भन्ने उदाहरण छन्, उनी भन्छन्। स्वास्थ्य सेवा दिने चिकित्सकीय टिम झन् बढी सचेत र सतर्क हुनुपर्ने देखिन्छ। युवाले समुदायमा रहेका वरिपरिका व्यक्तिको मनोबल बढाउनुपर्ने चिकित्सक बताउँछन्। सावधानी अपनाउने हो। साबुनपानीले हात धुने, संक्रमित व्यक्तिबाट टाढा रहने हो। मास्क उपयोग गर्ने हो, डा उपाध्याय भन्छन्, स्यानिटाइजर हातमा दल्ने हो। हल्ला र भ्रमबाट प्रभावित हुनेहरू बढी आतंकित देखिन्छन्। विज्ञ एवं चिकित्सकको सुझाव पालना गर्ने हो भने संक्रमणबाट जोगिन सकिन्छ। वृद्धवृद्धा र जोखिममा रहेको समूहलाई संक्रमण नहोस् भनेर सावधानी अपनाउनुपर्ने चिकित्सक बताउँछन्। यति बेला जिम्मेवारीबोध र मानवीय भावना आवश्यक पर्ने उनीहरूको भनाइ छ। शुक्रराज ट्रपिकल तथा सरुवा रोग अस्पतालअन्तर्गत क्लिनिकल रिसर्च युनिटका संयोजक डा शेरबहादुर पुनका अनुसार कोरोना मान्छेबाट मान्छेमा सर्ने भएकाले भीडभाडमा जानुहुँदैन। हात नियमित रूपमा धुनुपर्छ। हात नधोईकन अनुहारमा लैेजानुहुँदैन, उनी भन्छन्। विकसित मुलुकमा पनि संक्रमण नियन्त्रण गर्न धौधौ परिरहेका बेला नेपालमा के होला भन्ने सोचाइ धेरैमा देखिन्छ। एकातर्फ नेपालमा भाइरस देखिएको छैन भनेर आत्मबल बढाइरहेको देखिन्छ भने अर्कातर्फ अमेरिका र युरोपमा पनि त थिएन भन्ने तर्क गर्नेहरू छन्। विकसित मुलुकमा पनि नियन्त्रणमा हम्मेहम्मे परिरहेको छ भने हामीकहाँ आयो भने के होला ? डा उपाध्याय भन्छन्, यसको आकलन गर्दै आतंकित हुनेहरू धेरै छन्।"
नेमारको बार्सिलोना मोह,बार्सिलोना : फ्रेन्च क्लब पेरिस सेन्ट जर्मन (पीएसजी) ले बेच्न तयार भएसँगै ब्राजिलका स्टार नेमार आफ्नो पूर्वक्लब बार्सिलोना फर्कने तयारीमा छन्। नेमारलाई बार्सिलोना फर्काउने विषयमा उनका प्रतिनिधि र बार्सिलोनाका पदाधिकारीबीच छलफलसमेत सुरु भएको छ। पीएसजीले हालै नेमारलाई बेच्न तयार रहेको बताएपछि उनको बार्सिलोना मोहले सार्थकता पाउने बाटो खुलेको हो। पीएसजीले नेमारको मूल्य १३ करोड ५० लाख पाउन्ड तोेकेको थियो। बार्सिलोनाले पनि नेमारलाई फर्काउन चाहेको अन्तर्राष्ट्रिय सञ्चार माध्यमले जनाएका छन्। बार्सिलोना अघिल्लो समरमै नेमारलाई फर्काउन चाहन्थ्यो। त्यतिबेला पीएसजीले नेमारको मूल्य १८ करोड ६० लाख पाउन्ड राखेकाले बार्सिलोना पछि हटेको थियो। नेमारलाई बार्सिलोना फर्काउन कप्तान लियोनल मेसीले पनि जोड गर्दै आएका थिए। मेसी नेमारलाई जसरी पनि बार्सिलोना फर्काउने पक्षमा छन्। नेमार पछिल्लो समय आफ्नो आम्दानी घटाएरै भए पनि बार्सिलोना फर्कन चाहन्थे। नेमार सन् २०१७ मा २२ करोड २० लाख पाउन्डमा बार्सिलोनाबाट पीएसजी पुगेका थिए। यद्यपि उनी पीएसजीमा त्यति रम्न नसकेको समाचार पटकपटक बाहिरिएको थियो। त्योभन्दा बढी उनी पटकपटक चोटको समस्याले पिरोलिएका थिए। नेमार घाइते भएपछि उनी पीएसजीका समर्थक माझ आलोचित पनि भएका थिए। गत सिजन पीएसजीका समर्थकले नेमारलाई मैदानमै क्लब छाड्न भन्दै नाराबाजीसमेत गरेका थिए। नेमारले चोटकै कारण पीएसजीमा ५३ खेल गुमाएका थिए। २८ वर्षीय नेमारले पीएसजीमा तीन सिजनमा ८० खेल खेल्दै ६९ गोल गरेका छन्।
अमेरिकामा दुई नेपालीलाई कोरोना भाइरस संक्रमणको पुष्टि,"अमेरिका : अमेरिकाको न्यूयोर्क राज्यमा बसोबास गर्ने दुई जना नेपालीलाई कोरोना भाइरस संक्रमण पुष्टि भएको छ। दुवै जनालाई अहिले कुइन्सस्थित एल्मष्ट अस्पतालको भेन्टिलेटरमा राखेर उपचार गरिएको छ। दुई जनामध्ये ५० वर्षीय एक नेपालीको अवस्था गम्भीर रहेको छ। पुष्टि भएकामध्ये ४७ वर्षीय एक नेपालीले न्यूयोर्कमा उबर नामक ट्याक्सी चलाउँदै आएका थिए। पारिवारिक स्राेतकाअनुसार उबर चलाउने उनलाई सुरुमा उच्च ज्वरो आएपछि अस्पताल पुर्याइएको थियो। चिकित्सकको सल्लाह बमोजिम चारदिनपछि फलोअपका लागि अस्पताल पुग्दा उनको अक्सिनको लेबल कम भएको र निमोनिया देखिएको जनाइएको छ। उनकी श्रीमतीका अनुसार कोरोना संक्रमणपछि परिवारको स्विकृतिमा अस्पतालले नशाबाट दिइने सेन्टरलाइन औषधी चलाएको छ। उनले प्रेसरको औषधी प्रयोग गर्दै आएका थिए तर उनलाई अन्यरोगको समस्या भने नरहेको बताइएको छ। यस्तै आइतबारनै न्यूयोर्क राज्यमै बसोबास गर्ने अर्का एक ५० वर्षीय नेपालीलाई पनि कोरोना संक्रमण पुष्टि भएको छ। उनलाई पनि उच्च ज्वरो आएपछि अस्पताल पुर्याइएको थियो। उनको अवस्था अहिले गम्भीर रहेको र श्वासप्रश्वासमा समस्या भएपछि भेन्टिलेटरमा राखेर उपचार गराइरहेको जनाइएको छ। अस्पताल भर्ना भएका ५० वर्षीय ती नेपालीका छोराले दिएको जानकारीअनुसार उनलाई पहिले देखिनै मधुमेहको समस्या थियो। परिवारका सबै सदस्यको कोरोना चेकअप गरिएको र उनीहरुको मंगलबारसम्म रिर्पोट आउने बताइएको छ। परिवारका बाँकी सदस्य भने घरमै बसिरहेका छन्। अमेरिकामा सक्रमणको संख्या तीव्र कोरोना भाइरस संक्रमितको संख्या अमेरिका तीव्र रुपमा बढ्दै गएको छ। संक्रमितको संख्याका आधारमा अमेरिकामा अहिले तेस्रो स्थानमा छ। यो समाचार तयार पार्दासम्म अमेरिकामा कोरोना संक्रमणका कारण ज्यान गुमाउनेहरुको संख्या ४४० पुगिसकेको छ भने संक्रमितहरुको संख्या ३३,३०० नाघेको छ। संक्रमितको अवस्था हेर्दा अमेरिकाको न्यूयोर्क राज्यमा सबैभन्दा धेरै संक्रमति छन्। यस राज्यमा १५ हजारभन्दा बढी संक्रमित देखिएका छन्, भने ११७ को मृत्यु भइसकेको छ। यसैगरी वासिङटन, न्यूजर्सी, क्यालिफोर्निया राज्यमा संक्रमितहरुको संख्या १५ सयभन्दा बढी छ। अमेरिकाका सबै राज्यमा संक्रमण पुष्टि भइसकेको छ भने आइतबार मात्रै ज्यान गुमाउनेहरुको संख्या करिब १०० पुगेको छ। चौतर्फी संत्रास फैलाएको कोरोना भाइरसका कारण यो समाचार तयार पार्दासम्म तीनलाख ३६ हजार संक्रमित छन्, भने १४ हजार ६ सयभन्दा बढीको मृत्यु भइसकेको छ। हालसम्म विश्वभर करिब ९७ हजारभन्दा बढीको सफल उपचार भएको अन्तर्राष्ट्रिय संचारमाध्यममा उल्लेख छ।"
आलियाले छोडिन् आरआरआर,"मुम्बई : निर्देशक एसएस राजामौलीको फिल्म आरआरआर केही समयदेखि चर्चामा छ। यो फिल्मबाट बलिउड अभिनेत्री आलिया भट्ट साउथ फिल्ममा डेब्यु गर्न लागेकी थिइन्। अहिले डेट मिलाउन नसकेर आलियाले राजामौलीको यो फिल्म छोडेको खबर सार्वजनिक भएको छ। एक रिपोर्टअनुसार गली ब्वाई अभिनेत्री यो महिनाको सुरुआतमा आरआरआर का लागि हैदराबाद, गुजरात र पुणेमा सुटिङ योजनामा थिइन् तर कोरोना भाइरसका कारण फिल्मको सुटिङ स्थगित गरिएको छ। राजामौली लगातार आलियाका म्यानेजरसँग सम्पर्कमा छन्। उनी मे महिनाका लागि उनको डेट लिने प्रयास गरिरहेका छन्। आलिया मेमा सडक २, ब्रह्मास्त्र र सञ्जयलीला भन्सालीको गंगुबाई काठियावाडी जस्ता धेरै प्रोजेक्ट एकसाथ गर्दै छिन्। उनले डेट एडजस्टमेन्ट गर्न सकिरहेकी छैनन्। त्यसैले उनले फिल्मबाट बाहिरिने फैसला गरेकी छन्। आरआरआर एक पिरियड ड्रामा हो जसमा भारतका स्वतन्त्रता सैनिक अलुरी सीताराम राजु र कोमाराम भीमको कथा देखाइनेछ। फिल्ममा जुनियर एनटीआर र राम चरण मुख्य भूमिकामा छन्। फिल्ममा बलिउड अभिनेता अजय देवगन पनि केमियो रोलम देखिने छन्। फिल्म निर्माणमा चार सयदेखि पाँच सय करोड रुपैयाँ खर्च हुने बताइएको छ।"
विश्वप्रकाशको आऊ माया गरौं मा प्रमोद र शीतलको स्वर,"काठमाडौं आऊ माया गरौं, मान्छेले मान्छेलाई प्रकृतिलाई, संसारलाई माया गरौं आवाज मिलाऊँ, कदम कदम मिलाऊँ महामारीबाट संसार जोगाऊँ आऊ माया गरौं। विश्वप्रकाश शर्मा राजनीतिज्ञकै रूपमा बढी चिनिन्छन्। बौद्धिक बहसमा खरो उत्रने शर्मा समसामयिक विषयमा सीधा जवाफ र चोटिला तर्क गर्न माहिर छन्। उनका सामाजिक, राजनीतिक विचार र टिप्पणी चर्चामा छाइरहन्छन्। नेपाली कांग्रेसको प्रवक्तासमेत रहेका शर्मा सरकारको एक्लो प्रतिपक्षजस्तै छन्। उनी वैचारिक रूपमा मात्रै होइन गीतसंगीत र साधनामा पनि उत्तिकै सक्रिय छन्। शर्माको शब्द र संगीतमा रहेको आऊ माया, मान्छेले मान्छेलाई बोलको गीत सोमबार श्रोतामाझ आउँदैछ। गीतमा प्रमोद खरेल र शीतल मोक्तानको स्वर छ। विश्वव्यापी रूपमा फैलिएको कोरोना भाइरस कोभिड १९ ले अहिले विश्वका सबैजसो देश खतरामा छन्। चीन, इटली, स्पेनलगायत दुई दर्जनभन्दा बढी देशका करिब १२ हजारभन्दा बढीले यही रोगका कारण ज्यान गुमाइसके। कोरोना भाइरसको डरले विश्व आक्रान्त भएको बेला नेता शर्माले मान्छेमान्छेमा सद्भाव बढाउने र प्रकृतिलाई माया गर्ने आशयको गीत कोरेका हुन्। हाइलाइट नेपालबाट बजारमा आएको यो गीत नेपाली र अंग्रेजी दुवै भाषामा छ। विश्वव्यापी रूपमा चलेको ब्रेक द चेन नारा अघि बढाइएको छ। शर्माका अनुसार संसार विज्ञान र प्रविधिले साँघुरो बनाइदिएको छ। विश्व ध्वस्त पार्न सक्ने आणविक बम र क्षेप्यास्त्रको निर्माण मानिसले नै गरिसकेको छ। यत्रो शक्तिशाली मानिसको अगाडि सानो भाइरसले भयावह स्थिति खडा गरेको छ। सबैलाई आतंकित बनाएको छ। मान्छेले आफूलाई सबैभन्दा शक्तिशाली ठान्दै गर्दा सानो भुसुना, भाइरस नियन्त्रणबाहिर गएको छ। यस्तो अवस्थामा हामीले एकले अर्कालाई माया गर्नुपर्छ। हातमा हात दिएर सहयोग गर्नुपर्छ। प्रकृतिलाई संरक्षण गनुपर्छ। यही विषयमा उनले गीत लेखेका हुन्। गीतमा कोरोना भाइरसबाट बचौं र बचाऔं भन्दै गर्दा उनले मानवता बढाउन आग्रह गरेका छन्। उनले महामारीसँग जुध्न अपिल गरेका छन्। स्कुल पढ्दादेखि नै गीत, गजल, कविता लेख्ने शर्मा कलेज पढ्ने बेलामा विद्यार्थी आन्दोलनतिर लागे। फुर्सद हुनासाथ उनी गीत लेख्थे, सँगसँगै धुन सिर्जना गर्थे। गीत डायरीमा सुरक्षित गर्थे त धुन मस्तिष्कको फाइलमा सेभ गर्थे। भन्छन्, राजनीतिक यात्रामा दौडदा धेरै गीत संरक्षण गर्न पाइनँ। पुराना केही गीत र धुन अझ पनि मभित्रै सुरक्षित छन्। उनको संगीत र रचनामा केही समयअघि स्वीकृति नामक गीति एल्बम बजारमा आएको थियो। जसमा नदी हुनु, अब अन्तिम चिठी, जल्दाजल्दै, अरबबाट आएको चिठी, ए बादललगायत १० वटा गीत समावेश छन्। उनले भूकम्प गएर देश रोएको बेलामा सबैलाई सहानुभूति र हौसला दिँदै गीत सार्वजनिक गरेका थिए। गीतमा उनले भनेका थिए, भूकम्पमा गुमेका आफन्तको कसम हामी जुट्छौ, फेरि उठ्छौं, हिरोसिमा पछिको जापान भएर कहिल्यै नहार्ने गोर्खाली मुटुको कसम फेरि जित्छांै, बदलिन्छांै बनाउँछौं नेपाल। जब जब देशलाई दुख्छ, आपत्विपत पर्छ, शून्यता र स्तब्ध महसुस हुन्छ उनीभित्रको कवि मन जगमगाउँछ। केही लेख्नुपर्छ, केही बोल्नुपर्छ भन्ने लाग्छ। उनलाई दुःखको बेलामा मल्हम लगाउन गीतसंगीतको धुन र शब्द पावरफुल लाग्छ। अनि जन्मन्छ ऐतिहासिक गीत। उनले चुनावको बेला पनि इतिहासको त्यो मोडबाट बोलको गीत सार्वजनिक गरेका थिए। त्यतिबेला जागरण फैलाउनुपर्छ भन्ने लागेर नै उक्त गीत तयार गरेका थिए। त्यो गीत १५, १६ भाषामा गीत गाइएको थियो। शर्मालाई सामान्य घटनाभन्दा पनि केही फरक परिवेश, समय र घटनाले अशान्त बनाउँछ। छट्पटी दिन्छ। गीत लेख्ने काम व्यक्तिको मनोविज्ञानसँग जोडिन्छ भन्ने शर्मा संगीतले मान्छेलाई आनन्द प्रदान गर्ने, ध्यान र योगको काम गर्नेमा विश्वास गर्छन्। उनी गीत लेख्न बस्दा रिलिफ महसुस गर्छन्, संसारको अन्य सबै पीर बिर्सन्छन्। जुनसुकै जाति धर्म, भाषा, स्तरको भए पनि संगीतले मानवता जगाउने र सबैलाई आनन्द प्रदान गर्ने विश्वास राख्छन्। उनका गीत यत्तिकै डायरीको पानामा थिए। विवाह गरेपछि उनकी श्रीमतीले गीतलाई संरक्षण गरिदिइन्। रेकर्ड गराउन हौसला प्रदान गरिन्। अनि जन्मिएको हो स्वीकृति एल्बम पनि। उनकी छोरीले पनि भर्खरै मात्रै गीत लेखेर रेकर्ड गराएकी छन्। उनको घरमा साहित्यिक, सांगीतिक र राजनीतिक माहोल भइरहन्छ। कोरोना भाइरसले वृद्धलाई बढी आक्रान्त पारेको र मृत्यु हुनेहरूमा वृद्धको संख्या उल्लेख्य भएको सुन्नासाथ अशान्त बनेको शर्मा गीतमा लेख्छन्, उनीहरू छन्, त्यसैले तिमी छौ तिमी छौ र त उनीहरूमा आशा छ। आशाको दियोले विश्वास जगाउँ साथ साथ रहौं, तर सचेत बनौं मान्छे मान्छे मिलेर मान्छेको बस्ती जोगाउँ। आऊ माया गरौं। बुवाआमा भएरै हामी जन्मिन पाएका हौं। यसैले उहाँहरूलाई संरक्षण गर्नु, बचाउनु हाम्रो दायिŒव हो उनले गीत मार्फत नै सम्झाउन खोजेका छन्। भन्छन्, हाम्रो उत्पत्तिको मुहान नै रित्तिएपछि हामी कहाँ बाँचौंला र ? बुवाआमालाई हाम्रो आशा छ, हामीले उहाँहरूलाई जोगाउनुपर्छ। हामीले बुवाआमालाई जोगायौ भने हामीलाई हाम्रा सन्तानले जोगाउनेछन्। हामी सचेत बन्दै, एकअर्काको साथ दिनु आजको आवश्यकता हो। शर्माले एक रातमा गीत र धुन तयार गरेका हुन्। करिब ४८ घण्टामा गीतको सम्पूर्ण काम सकिएको थियो। कहिले प्रेमिकालाई देशको माया गर भन्दै आग्रह गर्ने त कहिले हिमालको हिउँजस्तै पवित्र सम्बन्धको अपेक्षा गर्दै गीत लेख्ने शर्मा यस पटक कोरोनाविरुद्ध संसारलाई माया गर्न सिकाउँदै छन्।"
