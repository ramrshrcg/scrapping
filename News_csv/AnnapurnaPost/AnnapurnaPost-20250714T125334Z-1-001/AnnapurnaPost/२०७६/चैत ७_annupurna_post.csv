शीर्षक,विवरण
पशुपतिको आरतीमा २५ भन्दा बढी उपस्थित नहुने,"काठमाडौं : पशुपति क्षेत्र विकास कोषले पशुपति क्षेत्रमा प्रत्येक दिन बेलुकी हुने गरेको वाग्मती गंगा आरतीमा शनिबारदेखि २५ जनाभन्दा बढी उपस्थित नगराउन निर्देशन दिएको छ। कोरोना भाइरसको सङ्क्रमणबाट भक्तजनलाई बचाउन आवाज ननिकाली आरतीको विधि पूरा गर्न निर्देशन दिइएको कोषका सदस्यसचिव डा प्रदीप ढकालले राससलाई जानकारी दिएका हुन्। 'कोषले भक्तजनमाथि शासन गर्न खोजेको होइन, रोगको सन्त्रासबाट बचाउन खोजेको हो, मन्दिरमा दर्शनका लागि आउनु हुने भक्तजनलाई पनि २५ जनाभन्दा धेरैको सङ्ख्यामा जम्मा नहुन र दुई मिटरको दूरीमा बस्न अनुरोध गरिएको छ', उनले भने। यसका लागि कोषले पशुपति क्षेत्रमा चारवटै सुरक्षा निकायलाई समन्वयात्मक रुपमा परिचालन गरेको छ। भक्तजनमा रोगको सङ्क्रमण फैलन नदिने गरी व्यवस्था मिलाइएको कोषले जनाएको छ। सजग भएर भीड नगर्न र कोषको अनुरोधलाई सहज रुपमा स्वीकार गर्न पनि सदस्य सचिव ढकालले आह्वान गरे। कोषको निर्देशनानुसार शनिबारदेखि १० जनाको समूहले आरती गर्ने भक्तजन र सहयोगीसमेत गरी २५ जनाभन्दा बढी उपस्थित नहुने गरी व्यवस्था मिलाइएको श्री पशुपतिनाथ एवं वाग्मती गङ्गा आरती सेवा समितिका कोषाध्यक्ष नारायणप्रसाद पौडेलले बताए। पशुपतिमा विसं २०६३ साउनको तेस्रो सोमबारदेखि वाग्मतीको गङ्गा आरती शुरु भएको हो। भारतको बनारसमा हुने गङ्गा आरतीको स्वरुपमा त्यहीँबाट सामग्री र जनशक्ति ल्याएर कार्यक्रम शुरु गरिएको थियो। त्यसबेलादेखि शुरु गरिएको आरती अहिलेसम्म निरन्तर चलिरहेको छ। आरतीको विधि नछोडी साउन्ड सिस्टम बन्द गरेर भीडभाड नगर्ने गरी तयारी गरिएको पनि उनले जानकारी दिए। सामान्य दिनमा पनि पशुपतिको आरतीमा हजारौँको सङ्ख्यामा भक्तजन उपस्थित हुने गरेका थिए। विशेष चाडपर्वका बेलामा त सङ्ख्या अझ बढ्ने गरेको छ।"
उच्च मनोबलले कोरोनाको महामारी रोकौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले उच्च मनोबल र आपसी एकताले कोरोना भाइरसको महामारीलाई रोक्न आह्वान गरेका छन्। शुक्रबार राष्ट्रकव नाममा सम्बोधन गर्दै प्रधानमन्त्री ओलीले यस्तो बताएका हुन्। विश्वव्यापीरुपमा फैलिएको कोरोना भाइरस कोभिड१९ र त्यसविरुद्ध सरकारले चालेका कदम र सचेतनाबारे सम्बोधन गर्दै देशमा सङ्क्रमण भित्रिन नदिने, सचेतना जगाउने, निगरानी र क्वारेन्टाइनको प्रबन्ध मिलाउने र सङ्क्रमितको उपचारको व्यवस्था मिलाउने रणनीति लिई सरकारले शुरुको अवस्थाबाट नै विशेष तयारी गर्दै आएको प्रधानमन्त्री ओलीले बताए।"
कोरोना त्रास : संक्रमण रोक्न लक डाउनमा नेपाल,"काठमाडौं : विश्वभर फैलिएको कोरोना (कोभिड१९) भाइरसको संक्रमण रोक्न सरकारले मिनी लक डाउन गरेको छ। शुक्रबार राष्ट्रका नाममा सम्बोधन गर्दै प्रधानमन्त्री केपी ओलीले अत्यावश्यक सेवाबाहेक सबै कामकाज बन्द गर्न आह्वान गर्दै लक डाउन गरेका हुन्। देशैभर संघ, प्रदेश र स्थानीय तहका सार्वजनिक, सामुदायिक तथा निजी सेवा प्रदायक संस्थाबाट प्रदान गरिने नेपाल राजपत्रमा प्रकाशन गरिए अनुसारका अत्यावश्यक सेवा बाहेकका अन्य सबै सेवा आगामी चैत ९ गतेदेखि चैत २१ गतेसम्म बन्द गरिएको छ, प्रधानमन्त्री ओलीले सम्बोधनका क्रममा भने। प्रधानमन्त्रीले सम्बोधनमा टेलिफोन, यातायात, प्रेस, सञ्चार, खानेपानी, पर्यटन, इन्धन, अस्पताल तथा स्वास्थ्य केन्द्र, एम्बुलेन्स, औषधि विक्री वितरण, फोहोरमैला व्यवस्थापन, बैंकिङ सेवा, बिमा सेवा, विद्युत सेवा, दैनिक उपभोग्य वस्तुलगायत राजपत्रमा उल्लेखित अत्यावश्यक सेवाबाहेक अन्य सबै गतिविधि नगर्न आह्वान गरेका हुन्। सुरक्षित रहन आह्वान प्रधानमन्त्री ओलीले कोरोना संक्रमण रोक्न सर्वसधारणलाई विशेष आह्वान गरेका छन्। सम्बोधनको सुरुमै आफ्नो स्वास्थ्य नभएर जनस्वास्थ्यको बारेमा विमर्श गर्न उपस्थित भएको बताएका ओलीले नागरिकको स्वास्थ्य र सुरक्षालाई उच्च प्राथमिकतामा राखेको भन्दै सबैलाई सुरक्षित रहन आह्वान गरेका हुन्। विश्वका अधिकांश मुलुक कोरोना महामारीको संक्रमणबाट आक्रान्त छन्। सुखद पक्ष, अहिलेसम्म यस संक्रमणको प्रत्यक्ष प्रभाव हाम्रो देश नेपालमा देखिएको छैन, ओलीले भने, तर हामी पनि यस जोखिमबाट ढुक्क हुने अवस्थामा छैनौं। देशमा संक्रमण भित्रिन नदिने, सचेतना जगाउने, निगरानी र क्वारेन्टाइनको प्रबन्ध मिलाउने र संक्रमितको उपचारको व्यवस्था मिलाउने रणनीति लिई सरकारले सुरुको अवस्थाबाट नै विशेष तयारी गर्दै आएको छ। सम्बोधनका क्रममा आम सर्वसाधारणलाई प्रधानमन्त्रीले सेल्फ क्वारेन्टाइन अर्थात् सकेसम्म घरमै बस्ने, भीडभाडबाट टाढै रहने, अत्यावश्यक वस्तुको अधिक सञ्चय नगर्ने, चिकित्सकको सल्लाह पालना गर्न, सावधान हुन, आतंकित नहुन, धैर्यवान हुन, संयमता अपनाउन, हल्ला र अफवाहबाट भ्रमित र प्रभावित नहुन आग्रह गरेका छन्। दैनिकी परिवर्तन जरुरी विश्व कोरोना संक्रमणबाट आक्रान्त भएको अवस्थामा केही समयका लागि व्यवहार परिवर्तन गर्नु आवश्यक भएको प्रधानमन्त्रीको भनाइ छ। महामारीसँग जुध्न सजिलो छैन। हामीले केही समयका लागि आफ्ना व्यवहार र दैनिकीमा परिवर्तन गर्न जरूरी भएको छ, प्रधानमन्त्रीले सम्बोधनका क्रममा भने, यसले जनजीवनमा केही असहजता ल्याउन सक्छ, हाम्रा आनीबानी र दैनिक व्यवहारलाई असर पार्न सक्छ। तर सम्भावित संक्रमणलाई परास्त गर्न हामीसँग यस बाहेक अर्को विकल्प पनि छैन। प्रधानमन्त्रीले सरसफाईमा उचित ध्यान दिन, साबुन पानीले पटकपटक हात धुन र स्यानिटाइजर प्रयोग गर्न, भीडभाडबाट टाढै बस्न, हल्लाबाट प्रभावित नहुन, धैर्य हुन र आतंकित नहुन आह्वान गरेका छन्। संक्रमित मुलुकबाट नेपाल आएका सबैलाई प्रधानमन्त्रीले कम्तिमा १४ दिन घरमै क्वारेन्टाइनमा बस्नसमेत आह्वान गरे। यसले आफू, आफ्नो परिवार र समुदायलाई संक्रमणबाट जोगाउने प्रधानमन्त्रीको भनाइ छ। उनले अप्ठेरो परिस्थितिमा सबैले जिम्मेवार नागरिकको भूमिका निर्वाह गर्ने विश्वाससमेत व्यक्त गरेका छन्। चिकित्सक नर्स र सुरक्षाकर्मीलाई प्रोत्साहन प्रधानमन्त्री ओलीले संक्रमणको रोकथाम, नियन्त्रण र उपचारका लागि सरकारले कुनै कसर बाँकी राख्ने प्रतिवद्धता जनाएका छन्। स्वास्थ्य र सुरक्षा क्षेत्रमा काम गर्ने चिकित्सक, नर्स र सुरक्षाकर्मीलाई प्रोत्साहन गर्ने घोषणासमेत ओलीले गरेका हुन्। प्रधानमन्त्री ओलीको विशेष सम्बोधनमा के छ ? (पूर्णपाठभिडियो) सरकारले नरोकेको अत्यावश्यक सेवामा केके पर्छ ? देशभरका अस्पतालबाट सेवा प्रदान गर्ने, पर्याप्त औषधि र उपकरणको प्रबन्ध गर्ने, आवश्यक जनशक्तिको व्यवस्था गर्ने कार्यलाई उच्च प्राथमिकतामा राखिएको छ, प्रधानमन्त्री ओलीले भने, यस कार्यमा प्रत्यक्ष रूपमा संलग्न रहने चिकित्सक, नर्स, स्वास्थ्यकर्मी र सुरक्षा निकायलगायतका जनशक्तिलाई उचित प्रोत्साहनसहित उच्च मनोबलका साथ परिचालन गर्ने व्यवस्था मिलाइएको छ। घरबाटै काम गर्न आग्रह प्रधानमन्त्री ओलीले सम्भव भएसम्म निजी क्षेत्रका कर्मचारीलाई घरबाटै काम गर्न प्रोत्साहित गर्ने बताएका छन्। यद्यपि सरकारी र निजी क्षेत्रका पनि अत्यावश्यक सेवामा कार्यरत कर्मचारीले कार्यालयमै उपस्थित भएर काम गर्न सक्ने छन्। विद्युतीय माध्यमबाट प्रवाह गर्न सम्भव हुने निजी क्षेत्रका सेवा सम्बन्धित कर्मचारी र सेवाप्रदायकले घरबाटै प्रदान गर्न प्रोत्साहित गरिनेछ, ओलीले भने, सबै सरकारी कर्मचारी र अत्यावश्यक सेवामा कार्यरत निजी क्षेत्रका समेत कर्मचारीले यथावत् रूपमा आआफ्नो कार्यालयमा उपस्थित भएर नियमित कामकाज गर्नुहुनेछ। लामो दूरीका सवारीमा रोक लगाए पनि सरकारले निजी क्षेत्रका आवश्यक सवारी साधनमा भने रोक लगाएको छैन। संक्रमणको फाइदा उठाउँदै कालोबजारी गर्ने, खाद्यवस्तुमा मिसावट गरेको पाइए कडा कारबाही गर्ने प्रधानमन्त्रीले प्रष्ट पारेका छन्। प्रभावित पाँच क्षेत्र प्रधानमन्त्रीको सम्बोधनपछि अन्तर्राष्ट्रिय उडान र लामो दूरीका सवारी साधन र यात्रु प्रभावित हुने भएका छन्। ओलीले जनताकै स्वास्थ्यलाई ध्यानमा राखेर यस्तो बाध्यकारी अवस्था ल्याउनुपरेको प्रष्ट पारेका छन्। नेपाल भित्रिने सबै अन्तर्राष्ट्रिय हवाई उडान आगामी चैत ९ गते देखि १८ गतेसम्मको लागि स्थगित, सीमानाकाबाट आवागमन गर्ने यात्रुको स्वास्थ्य सुरक्षालाई प्राथमिकतामा राखी संक्रमणबाट जोगाउन अनिवार्य स्वास्थ्य जाँचको व्यवस्थासहित आवागमनको व्यवस्था र यस सम्बन्धमा छिमेकी मित्रराष्ट्रहरुसंग आवश्यक समन्वय, देशैभर संघ, प्रदेश र स्थानीय तहका सार्वजनिक, सामुदायिक तथा निजी सेवा प्रदायक संस्थाहरूबाट प्रदान गरिने नेपाल राजपत्रमा प्रकाशन गरिए अनुसारका अत्यावश्यक सेवा बाहेकका अन्य सबै सेवा आगामी चैत ९ गतेदेखि चैत २१ गतेसम्म बन्द, आगामी चैत १० गते देखि केही अवधिका लागि नेपालभर चल्ने सबै प्रकारका लामो दूरीका यात्रुवाहक सवारी साधन सञ्चालनमा रोक, मानिसको भिडभाड हुने स्थान सिनेमा घर हाललाई बन्द, विद्यालय तथा विश्वविद्यालयका पठन पाठन तथा परीक्षाहरु हाललाई स्थगित, महामारीको अवस्थालाई हेरेर थप कदम चाल्न सकिने छ। कूटनीतिक नियोगमा सम्पर्क गर्नू प्रधानमन्त्री ओलीले राष्ट्रको नाममा गरेको सम्बोधनमा मुलुक बाहिर रहेका नेपालीको पनि चिन्ता व्यक्त गरेका छन्। उनले यस घडीमा नआत्तिन र चिन्तित नहुन आग्रह गर्दै कूटनीतिक नियोगमा सम्पर्क राख्न आग्रह गरेका हुन्। मुलुक बाहिर ठूलो संख्यामा नेपाली दिदिबहिनी तथा दाजुभाइ रहँदै आउनु भएको छ। कोरोना भाइरसको महामारीका कारण तपाईलाई मुलुक फर्किन केही असुविधा परेको मेरो जानकारीमा छ, प्रधानमन्त्री ओलीले भने, यस घडीमा, नआत्तिन र चिन्तित नहुन आग्रह गर्छु। आवस्यक पर्दा बसेको देशको कुटनीतिक नियोगमा सम्पर्क राख्नु हुन आग्रह गर्दछु। प्रधानमन्त्रीले कूटनीतिक नियोगले समस्या हल गर्न सहयोग गर्ने प्रष्ट पारेका छन्। सार्क कोषलाई नेपालको १० करोड कोरोना संक्रमण नियन्त्रणका लागि खर्च गर्ने सार्क क्षेत्रको कोषमा नेपालले १० करोड दिने भएको छ। सार्क राष्ट्र प्रमुखको कन्फरेन्समा गरेको प्रतिवद्धता अनुसार प्रधानमन्त्री ओलीले सम्बोधनमा यो रकम घोषणा गरेका हुन्। दक्षिण एशियाली राष्ट्रका सरकार तथा राष्ट्र प्रमुखहरुको भिडियो कन्फरेन्समा मैले पनि सम्बोधन गरेको थिएँ। कोरोना भाइरस महामारीविरुद्ध खर्च गरिने भारतीय प्रधानमन्त्रीले आव्हान गर्नु भएको संयुक्त कोषमा नेपालले पनि योगदान गर्ने प्रतिबद्धता जनाएको थिएँ, प्रधानमन्त्री ओलीले भने, सार्क राष्ट्रमा यथोचित सहयोग गर्न सकियोस भन्ने उद्देश्यले यस कोषमा १० करोड रुपैयाँ योगदान गर्ने समेत जानकारी गराउँदछु। प्रधानमन्त्री ओलीले कोरोना संक्रमणको त्रासलाई २०७२ सालको विनासकारी भुकम्प र त्यसपछि सिर्जित प्रतिकुलतासँग तुलना गरेका छन्। उनले त्यसलाई दृढताका साथ सामना गरेको सम्झना गर्दै अप्ठ्यारो घडीमा पनि त्यस्तै दृढतासहित सबै नागरिकले सरकारले अघि सारेको कदममा सहयोग गर्ने विश्वास व्यक्त गरेका छन्।"
"कर्णालीमा एक हजार बेडको क्वारेन्टाइन, ५० करोडको विपद् कोष","सुर्खेत : कर्णालीमा कोराना भाइसरको संक्रमण रोक्न प्रदेश सरकारले विशेष कदम चालेको छ। प्रदेश सरकारले कोरानाको संक्रमण रोक्न ५० करोड रुपैयाँको आपतकालिन विपद् व्यवस्थापन कोष स्थापना गरेको हो। यस्तै वीरेन्द्रनगरमा तत्काल एक हजार बेडको क्वारेन्टाइन स्थापना गर्ने निर्णय पनि प्रदेश सरकारले गरेको छ। विश्वव्यापी महामारीका रूपमा फैलिएको कोरोना भाइरस (कोभीड१९) रोकथाम सम्बन्धमा कर्णाली प्रदेश विपद् व्यवस्थापन परिषद् र कार्यकारी समितिको संयुक्त बैठकले यस्तो निर्णय गरेको हो। परिषद्का अध्यक्षसमेत रहेका मुख्यमन्त्री महेन्द्रबहादुर शाहीको अध्यक्षतामा शुक्रबार सम्पन्न बैठकले विपद् व्यवस्थापन कोषमा ५० करोड बजेट उपलब्ध गराउने निर्णय गरेको हो। यो कोषमा जम्मा गरिएको रकम कोरानाको संक्रमण रोक्नका लागि खर्च हुनेछ। कर्णालीमा कोरोना रोक्न प्रदेशका सबै नाकामा यसअघि नै कडाइ गरिएको छ। नाकामा हेल्थहेस्क स्थापना गरेर चेकजाँच थालेको प्रदेश सरकारले थप निर्णयहरु गरेको हो। प्रदेशमा कोरोनाको संक्रमण भएको खण्डमा र शंकास्पद व्यक्तिहरुको निगरानी तथा उपचारका लागि वीरेन्द्रनगरमा क्वारेन्टाइन स्थापना गर्न निर्णय गरिएको सामाजिक विकासमन्त्री दल रावलले बताए। उनका अनुसार वीरेन्द्रनगरस्थित रेडियो नेपालको प्रादेशिक प्रशारण केन्द्र परिसरमा रहेको खाली मैदानमा चारसय बेड र मध्यपश्चिम विश्वविद्यालयमा ६ सय बेड गरी एकहजार जनालाई राख्ने गरी क्वारेन्टाइन स्थापना गरिनेछ। प्रदेश सरकारले अबको १० दिनभित्र भारतमा रोजगारीका लागि गएकाहरुलाई फिर्ता हुन आग्रह पनि गरेको छ। भारतबाट रोजगारीमा गएकाहरु फिर्ता हुन थालेकाले उनीहरुलाई अनिवार्य क्वारेन्टाइनमा राखिनेछ। क्वारेन्टाइन स्थापनाको जिम्मा सेनालाई दिएका छौं मन्त्री रावलले भने,रेडियो नेपालको पश्चिमतर्फ रहेको खाली मैदानमा नेपाली सेनाको उत्तरपश्चिम पृतना नेवारे सुर्खेतले चारसय बेडको क्वारेन्टाइन स्थापना गर्नेछ, यसको काम शनिबारबाटै सुरु हुन्छ। नेपाली सेनाले अबको एक साताभित्र क्वारेन्टाइन स्थापना गरिसक्ने जनाएको छ। नेपाली सेनाको उत्तरपश्चिम पृतनाका पृतनापति सरोजप्रताप राणाले अबको एक साताभित्र क्वारेन्टाइन निर्माण गरिसक्ने बताए। कोरोनाको संक्रमण कर्णालीमा देखिएमा सेनाका स्वास्थ्यकर्मीले निगरानी राख्नेछन् पृतनापति राणाले भने,काठमाडौंबाट आएका तालिमप्राप्त स्वास्थ्यकर्मीले क्वारेन्टाइनमा आएर यहाँको थप जनशक्तिलाई तालिम दिनेछन्। यस्तै प्रदेश सरकारले अत्यावश्यकबाहेक रात्रीकालिन यातायातमा रोक लगाउने निर्णय गरेको छ। कोरोना रोकथामका लागि मन्त्रीहरुको संयोजकत्वमा विभिन्न समितिहरु पनि गठन गरिएका छन्। मुख्यमन्त्री महेन्द्रबहादुर शाहीको संयोजकत्वमा विशेष समिति, आन्तरिक मामिला तथा कानून मन्त्री नरेश भण्डारीको संयोजकत्वमा अनुगमन समिति, समाजिका विकासमन्त्री दल रावलको संयोजकत्वमा कार्यान्वयन समिति र उद्योग, पर्यटन, वन तथा वातावरण मन्त्री नन्दसिंह बुढाको संयोजकत्वमा आपूर्ति समिति गठन गरिएको छ। यस्तै सरकारले आगामी दिनमा कोरोनाका संक्रमितहरु भेटिएमा तत्काल क्वारेन्टाइनमा राख्न शैक्षिक भवन र होटलहरुलाई क्वारेन्टाइनको रुपमा प्रयोग गर्ने तयारी गरेको छ। सामाजिक विकास मन्त्रालयमा शुक्रबार बसेको भाइरस (कोभीड१९) सम्बन्धी रोकथाम तथा प्रतिकार्य बैठकमा कर्णालीका सबै शैक्षिक संस्थाहरु बन्द गर्न र जारी परीक्षाहरु रोक्न सामाजिक विकास मन्त्री दल रावलले निर्देशन दिएका थिए।"
"विश्वभर आज : भारतीय सांसद नै क्वारेन्टाइनमा, अष्ट्रेलियामा गैरआवासीयमाथि प्रतिबन्ध","हङकङमा दुईवटा कुकुरलाई कोरोना संक्रमण हङकङ : कोरोना भाइरसको संक्रमण कुकुरमा पनि भेटिएको छ । हङकङमा हालै गरिएको परीक्षण अनुसार एउटा घरपालुवा कुकुर संक्रमित भेटिएको हो । हङकङ आइल्याण्डस्थित पोक फु लाम क्षेत्रमा जर्मन सेफर्ड जातको कुकुरलाई केही दिनअघि क्वारेन्टाइनमा पठाइएको थियो । उक्त कुकुरको मालिकलाई पनि संक्रमण भएको थियो । कोरोना भाइरस पहिचान भएको प्रारम्भिक अवस्थामा कुकुर, बिरालो जस्ता घरपालुवा जनावरमा कोरोना भाइरस नभेटिएको विश्व स्वास्थ्य संगठनले जनाएको थियो । अन्तर्राष्ट्रिय मिडियाका अनुसार हालसम्म दुई वटा कुकुरलाई संक्रमण भइसकेको छ । यद्यपि घरपालुवा जनावरलाई किस नगर्न तथा अंकमाल नगर्न पनि वैज्ञानिकहरुले सुझाव दिएका छन् । भारतीय गायिका कनिका कपुर कोरोना संक्रमित मुम्बइ : गायिका कनिका कपुर पनि कोरोना भाइरसबाट संक्रमित भएकी छन् । १० दिनअघि बेलायतबाट फर्किएकी कपुरको हालै परीक्षण हुँदा कोरोना संक्रमण भेटिएको हो । ४१ वर्षीया कनिकालाई विमानस्थलमा ओर्लिएपछि नै संक्रमणको प्रारम्भिक लक्षण देखिन थालेको थियो । चार दिनदेखि मलाई फ्लूको संकेत देखिन थालेको छ । मैले आफैँ कोभिड ज्ञढ को परीक्षण गराएँ । मेरो परिवार र म पूर्ण रुपमा क्वारेन्टाइनमा छौँ, कनिकाले भनेकी छन् । १० दिनअघि फर्किएको भए पनि चार दिनअघि मात्रै उनमा संक्रमण भटिएको हो । तर गायिका कपुरले आफू स्वास्थ्य निगरानीमा रहेकाले ठीक अवस्थामा रहेको प्रतिक्रिया दिएकी छन् । सामान्य ज्वरोका बिरामी जस्तै आफ्नो स्वास्थ्य अवस्था ठीक रहेको उनले बताएकी छन् । भारतमा केही बलिउडकर्मी कोरोना भाइरसबाट जोगिन सेल्फ आइसोलेसनमा बस्न थालेका छन् । भारतमा २ सय भन्दा धेरै कोरोना भाइरसबाट संक्रमित भएका छन् । साथै चारजनाको मृत्यु भइसकेको छ । कतारमा कामदार कोरोनाको जोखिममा दोहा : कतारको औधोगिक क्षेत्र पछिल्लो समय कोरोना भाइरस संक्रमणको जोखिम रहेको बताइएको छ । यहाँ बस्ने तथा काम गर्ने धेरैजसो आप्रवासी कामदारहरु भाइरस संक्रमणको जोखिममा परेको बताइएको हो । ६ वटा अरब मुलुककै सबैभन्दा धेरै कतारमा ४ सय ६० जना संक्रमित भएका छन् । जब कि, अरब मुलुकभर १ हजार ३ सय संक्रमित छन् । सरकारका प्रवक्ता लुला रशेद अल खतरका अनुसार युरोप गएर फर्केका दुईजना नयाँ संक्रमित भेटिएका छन् । कतारी अधिकारीहरुले गत मंगलबारदेखि नै दोहास्थित औधोगिक क्षेत्र बन्द गरेका थिए । कतारमा २० लाख एसियाली आप्रवासी कामदार कार्यरत छन् । सरकारी सञ्चार अधिकारीले औधोगिक क्षेत्रलाई लकडाउन गरेको बताएका छन् । साथै आप्रवासी कामदारहरुलाई कोरोना परीक्षण गरी क्वारेन्टाइनमा राखिएको हो । क्यालिफोर्निया पनि लकडाउन, ४ करोडलाई होम क्वारेन्टाइनमा क्यालिफोर्निया : अमेरिकाको क्यालिफोर्नियामा ४ करोड मानिसलाई अनिश्चित कालका लागि होम क्वारेन्टाइनमा बस्न आग्रह गरिएको छ । अत्यावस्यक काम वाहेक सबै नियमित कामकाजमा पनि प्रतिबन्ध लगाइएको छ । कोरोना भाइरसको संक्रमण ह्वात्तै बढेपछि क्यालिफोर्नियामा होम क्वारेन्टाइन लगाइएको हो । होम आइसोलेसन मैले चाहेको कुरा हैन । मलाई थाहा छ, यो तपाईँहरुको पनि रुचीको कुरा हैन । तर यो आवस्यक छ, गभर्नर गभिन न्युसमले भने । गभर्नरले स्थानीय सबैलाई एकअर्का नजिक नबस्न र पनि आग्रह गरेका छन् । यसअघि नै उनले क्यालिफोर्नियामा जमघट र सार्वजनिक कार्यक्रममा प्रतिबन्ध लगाएको घोषणा गरिसकेका थिए । अमेरिकाको क्यालिफोर्नियामा मात्रै ६ सय ७५ जना संक्रमित छन् । साथै १६ जनाको मृत्यु भएको छ । संक्रमितलाई भेटेपछि भारतीय राष्ट्रपति र सांसदसहित राजनीतिज्ञहरु त्रसित नयाँदिल्ली : गायिका कनिका कपुरले कोरोना संक्रमण लागेको भन्दै पोस्ट गरेपछि केही भारतीय राजनीतिज्ञहरु समेत त्रसित बनेका छन् । गायिका कनिका केही दिनअघि लखनौमा उपस्थित भएको एक डिनरमा उपस्थित भएका राजनीतिज्ञहरु त्रसित बनेका हुन् । राष्ट्रपति रामनाथ कोविन्दले हालै आफ्ना सबै भेटघाट रोकेका छन् । कोरोना लागेको आशंका गरिएकी सांसद बसुन्धरा राजेसँग उनले भेट गरेकाले राष्ट्रपतिले थप भेटघाट रोकेका हुन् । जब कि, राजे र उनको छोरा कनिका उपस्थित भएको डिनरमा उपस्थित भएका थिए । भाजपाकी सांसद बसुन्धरा र उनका छोरा दुश्यन्त सिंह उक्त डिनरमा सहभागी थिए । जो अहिले सेल्फ क्वारेन्टाइनमा बस्न थालेका छन् । उनीहरुसँगै उत्तर प्रदेशका स्वास्थ्यमन्त्री जय प्रताप सिंह समेत उक्त डिनरमा थिए । राजस्थानकी पूर्व मुख्यमन्त्री राजेका छोरा दुश्यन्तले गत बुधबार मात्रै राष्ट्रपति कोविन्दलाई भेटेका थिए । यस्तै पूर्व मन्त्री अनुप्रीया पटेल र कंग्रेस नेता जितिन प्रसाद र दीपिन्दर हुडा समेत सेल्फ क्वारेन्टाइनमा छन् । ४१ वर्षीया कनिका कपुर बेलायतबाट फर्केपछि संक्रमित भएको पुष्टि भएको छ । उनी लखनउ पुगेकी थिइन् । जहाँ २ सय जति पाहुना भएको डिनरमा सहभागी भइन् । तर त्यसबेला आफ्नो बिसन्चो बारे केही उल्लेख गरेकी थिइनन् । भारतमा हालसम्म २ सय २३ संक्रमित छन् । चारजनाको मृत्यु भइसकेको छ । निर्भया हत्याकाण्डका चार दोषीलाई ७ वर्षपछि फाँसी दिल्ली : ७ वर्ष अगाडी भारतीय युवती निर्भयालाई सामूहिक बलात्कार गर्ने चार जनालाई फँसी दिइएको छ । दिल्लीको तिहाड जेलमा रहेका उनीहरुलाई शुक्रबार बिहान ५:३० बजे फँसी दिएको भारतीय सञ्चार माध्यमहरुले जनाएका छन् । मुकेश सिंह, विनय शर्मा, अक्षय कुमार सिंह र पवन गुप्तालाई फाँसी दिइएको हो । फाँसीपछि चारै जनाको शवलाई पोस्टमार्टमका लागि एक सरकारी अस्पतालमा लगिएको बीबीसी हिन्दीले जनाएको छ । शवको पोस्टमार्टमपछि उनीहरुको शव परिवारका सदस्यलाई जिम्मा लगाइने छ। घटना भएको ७ वर्षपछि उनीहरुलाई फाँसी दिइएको हो । १६ डिसेम्बर २०१२ मा राति निर्भयालाई ६ जनाले सामूहिक बलात्कार गरेका थिए । कुटपिटसँगै बलात्कारु गरी यौनांगमा रड घुसारी विभत्स अवस्थामा सडकमा फालिएको अवस्थामा निर्भया फेला परेकी थिइन् । केहीदिनपछि उपचारका क्रममा सिंगापुरमा उनको मृत्यु भएको थियो। फाँसी पाएका बाहेक एक दोषी राम सिंहले तिहाड जेलमै आत्महत्या गरेका थिए । एक दोषी नाबालक भएकाले उनलाई तीन वर्ष सुधार गृहमा पठाइएको थियो । २३ वर्षीया निर्भया एक कल सेन्टरमा काम गर्दै फिजियोथेपापी अध्ययन गरिरहेकी थिइन् । त्यस रात उनी सिनेमा हेरेर फर्कने क्रममा थिइन् । फर्कनका लागि सवारी खोजिरहेका बेला उनलाई बसमा लगि कुटपिटकासाथै बलात्कार गरिएको थियो । अष्ट्रेलियामा गैरआवासीयमाथि प्रतिबन्ध सिड्नी : कोविड १९ को संक्रमण फैलिएपछि अष्ट्रेलियाका प्रधानमन्त्री स्कट मरिसनले सबै आगन्तुकका लागि देशको सिमाना बन्द गरेको घोषणा गरेका छन्। अष्ट्रेलियाका आप्रवासी बासिन्दा तथा अन्य नागरिकलाई स्थानीय समयाअनुसार शुक्रबार राति ९ बजेदेखि देशमा प्रवेश गर्न निषेध गरिने बिहीबार पत्रकार सम्मेलनमा बताएका हुन्। गैरअष्ट्रेलियाली नागरिक र देशमा प्रवेश गर्न चाहने अन्य देशका नागरिकलाई यस्तो बन्देज गरिएको हो। अत्यावश्यकताको आधारमा प्रवेश गर्न चाहने तथा अष्ट्रेलियाली नागरिकलाई भने १४ दिन क्वारेन्टाइनमा बस्नुपर्ने अनिवार्य गरिएको घोषणामा उल्लेख छ। प्रधानमन्त्री मरिसनले अष्ट्रेलियामा देखिएको संक्रमणमध्ये करिब ८० प्रतिशत जति विदेशी नागरिकबाट सरेको पाइएको पनि जानकारी दिएका छन्। अष्ट्रेलिया सरकारको स्वास्थ्य विभागकाअनुसार बिहीवार बिहानसम्म ५५६ जनामा कोरोना भाइरसको संक्रमण देखिएको छ।"
कोरोना संक्रमितलाई भेटेपछि भारतीय राष्ट्रपति र सांसदसहित राजनीतिज्ञहरु त्रसित,"नयाँदिल्ली : गायिका कनिका कपुरले कोरोना संक्रमण लागेको भन्दै पोस्ट गरेपछि केही भारतीय राजनीतिज्ञहरु समेत त्रसित बनेका छन् । गायिका कनिका केही दिनअघि लखनौमा उपस्थित भएको एक डिनरमा उपस्थित भएका राजनीतिज्ञहरु त्रसित बनेका हुन् । राष्ट्रपति रामनाथ कोविन्दले हालै आफ्ना सबै भेटघाट रोकेका छन् । कोरोना लागेको आशंका गरिएकी सांसद बसुन्धरा राजेसँग उनले भेट गरेकाले राष्ट्रपतिले थप भेटघाट रोकेका हुन् । जब कि, राजे र उनको छोरा कनिका उपस्थित भएको डिनरमा उपस्थित भएका थिए । भाजपाकी सांसद बसुन्धरा र उनका छोरा दुश्यन्त सिंह उक्त डिनरमा सहभागी थिए । जो अहिले सेल्फ क्वारेन्टाइनमा बस्न थालेका छन् । उनीहरुसँगै उत्तर प्रदेशका स्वास्थ्यमन्त्री जय प्रताप सिंह समेत उक्त डिनरमा थिए । राजस्थानकी पूर्व मुख्यमन्त्री राजेका छोरा दुश्यन्तले गत बुधबार मात्रै राष्ट्रपति कोविन्दलाई भेटेका थिए । यस्तै पूर्व मन्त्री अनुप्रीया पटेल र कंग्रेस नेता जितिन प्रसाद र दीपिन्दर हुडा समेत सेल्फ क्वारेन्टाइनमा छन् । ४१ वर्षीया कनिका कपुर बेलायतबाट फर्केपछि संक्रमित भएको पुष्टि भएको छ । उनी लखनउ पुगेकी थिइन् । जहाँ २ सय जति पाहुना भएको डिनरमा सहभागी भइन् । तर त्यसबेला आफ्नो बिसन्चो बारे केही उल्लेख गरेकी थिइनन् । भारतमा हालसम्म २ सय २३ संक्रमित छन् । चारजनाको मृत्यु भइसकेको छ । भारतीय गायिका कनिका कपुर कोरोना संक्रमित"
एम्बुलेन्सको ठक्करबाट एकको मृत्यु,उदयपुर : त्रियुगा नगरपालिका९ गैरुनमा रोकि राखेको मोटरसाइकललाई सरकारी एम्बुलेन्सले ठक्कर दिँदा एकको ज्यान गएको छ भने अन्य दुई जना घाइते भएका छन्। बिहिबार सडक किनारामा रोकि राखेको स ४ प १६६२ र बा १६ प ७९२३ नम्बर दुई वटा मोटरसाइकललाई त्रियुगा नगरपालिका१५ स्थित स्वास्थ्य चौकी खाबुको स१ झ ४७७ नम्बरको सरकारी एम्बुलेन्सले ठक्कर दिदा दुर्घटना भएको हो। दुर्घटनामा घाइते भएका त्रिनपा९ झिल्केटोलका ६२ वर्षीय तिलक दनुवारको उपचारका लागि सदरमुकाम ल्याउँदै गर्दा बाटैमा ज्यान गएको जिल्ला प्रहरी कार्यालयका प्रहरी उपरीक्षक वीरबहादुर बुढामगरले जानकारी दिए। दुर्घटनामा घाइते भएका सोही ठाउँका १४ वर्षीय बालक रोशन दनुवार र ३२ वर्षीय राजकुमार दनुवारको अबस्था गम्भीर रहेकाले सामन्य उपचार पछि विराटनगर पठाइएको एसपी मगरले बताए।
१४ दिन 'होम क्वारेन्टाइन'मा बस्न प्रधानमन्त्रीको आग्रह,"काठमाडौँ : विश्वव्यापी रुपमा महामारीको रुपमा फैलिएको कोरोना भाइरसको संक्रमणबाट जोगिन प्रधानमन्त्रीले १४ दिन होम क्वारेन्टाइनमा बस्न नागिरकहरुलाई आग्रह गरेका छन् । प्रधानमन्त्री केपी ओलीले शुक्रबार साँझ विशेष सम्बोधन गर्दै चैत १० गतेदेखि २४ गतेसम्म होम क्वारेन्टाइनमा बस्न आग्रह गरेका हुन् । सम्बोधनको क्रममा प्रधानमन्त्रीले सबै अन्तर्राष्ट्रिय उडान चैत ९ देखि १९ सम्म स्थगित गरिएको घोषणा गरेका थिए । आम नागरिकलाई उनले उच्च सयंमता अपनाउन पनि आग्रह गरे । तर नागरिकहरुलाई धैर्यवान हुन तर आतंकित नहुन पनि उनको आग्रह छ । 'महामारीसँग जुध्न सजिलो छैन । हामीले केही समयका लागि आफ्ना व्यवहार र दैनिकीमा परिवर्तन गर्न जरूरी भएको छ । यसले जनजीवनमा केही असहजता ल्याउन सक्छ, हाम्रा आनीबानी र दैनिक व्यवहारलाई असर पार्न सक्छ । तर सम्भावित संक्रमणलाई परास्त गर्न हामीसँग यस बाहेक अर्को विकल्प पनि छैन । तसर्थः तपाईँहरुले भरोसा गर्नु भएको प्रधानमन्त्रीको हैसियतले म आग्रह गर्दछु, सरसफाईमा उचित ध्यान दिनुहोस्, साबुन पानीले पटकपटक हात धुने र स्यानिटाइजर प्रयोग गर्ने गर्नुहोस्, भीडभाडबाट टाढै रहनु होस्, सकेसम्म घरमै बस्नुहोस्, अत्यावश्यक वस्तुको अधिक सञ्चय नगर्नु होस्, हल्ला र अफवाहहरूबाट भ्रमित र प्रभावित नहुनुहोस्, चिकित्सक, विज्ञ तथा प्राविधिकहरुको सल्लाहलाई पालना गर्नुहोस्, धैर्यवान हुनुहोस् र संयमता अपनाउनु होस्, र सावधान हुनुहोस् तर आतङ्कित नहुनुहोस् ।' प्रधानमन्त्रीले भनेका छन् । उनले अघि थपेका छन्, 'संक्रमित मुलुकबाट नेपाल आएका सबैले आफू बच्न, आफ्नो परिवारलाई बचाउन र समुदायलाई संक्रमणबाट जोगाउन कम्तीमा १४ दिन घरमा क्वारेन्टाइनमा बस्नुपर्छ । सबै दिदीबहिनी तथा दाजुभाईहरुले यस अप्ठ्यारो घडीमा जिम्मेवार नागरिकको भूमिका निर्वाह गर्नुहुनेछ भन्ने मैले विश्वास लिएको छु । संक्रमणको रोकथाम, नियन्त्रण र उपचारका लागि सरकारले कुनै कसर बाँकी राख्ने छैन । यसका लागि देशभरका अस्पतालहरूबाट सेवा प्रदान गर्ने, पर्याप्त औषधि र उपकरणको प्रबन्ध गर्ने, आवश्यक जनशक्तिको व्यवस्था गर्ने कार्यलाई उच्च प्राथमिकतामा राखिएको छ ।' यस कार्यमा प्रत्यक्ष रूपमा संलग्न रहने चिकित्सक, नर्स, स्वास्थ्यकर्मी र सुरक्षा निकाय लगायतका जनशक्तिलाई उचित प्रोत्साहन सहित उच्च मनोबलका साथ परिचालन गर्ने व्यवस्था मिलाइएको पनि प्रधानमन्त्रीले बताएका छन् । प्रधानमन्त्रीको सम्बोधन : चैत ९ देखि १८ सम्म सबै उडान स्थगित प्रधानमन्त्री ओलीको विशेष सम्बोधनमा के छ ? (पूर्णपाठभिडियो) साथै निजी क्षेत्र समेतको सहयोगमा खाद्यान्न लगायतका अत्यावश्यक उपभोग्य सामाग्रीको नियमित आपूर्ति हुने व्यवस्था मिलाइएको पनि उनले बताए । तर, अप्ठ्यारो समयको फाईदा उठाउँदै कृत्रिम अभाव सिर्जना गर्ने, जम्माखोरी तथा कालोबजारी गर्ने, खाद्यवस्तुमा मिसावट गर्ने जस्ता अपराधिक काममा कोही संलग्न भएको पाइएमा प्रचलित कानुन बमोजिम कडा भन्दा कडा कारवाही गर्ने पनि प्रधानमन्त्रीको भनाइ छ ।"
चैत १० गतेदेखि सार्वजनिक सवारी चलाउन रोक,काठमाडौं : सरकारले लामो दुरीको सार्वजनिक सवारी साधन चलाउन रोक लगाएको छ। शुक्रबार प्रधानमन्त्री केपी शर्मा ओलीले राष्ट्रको नाममा विशेष सम्बोधन गर्दै लामो दुरीको सवारी साधन चलाउन केही समयका लागि रोक लगाउने बताएका हुन्। चैत १० गतेदेखि केही समयका लागि लामो दुरी चल्ने सवारी साधन नेपालभर रोक लगाउने निर्णय भएको प्रधानमन्त्री ओलीले जानकारी गराएका हुन्। कोरोना भाइरस कोभिड१९ संक्रमण फैलिन नदिनको् लागि सवारी साधनमा रोक लगाउने निर्णय गरेको हो। त्यस्तै मानिसहरुको भडिभाड हुने स्थान सिनेमा घर आदि हाललाई बन्द गरिएको छ। नेपाल भित्रिने सबै अन्तर्राष्ट्रिय हवाई उडानहरु आगामी चैत ९ गते देखि १८ गतेसम्मको लागि स्थगित गरिएको छ ।
सरकारले नरोकेको अत्यावश्यक सेवामा केके पर्छ ?,"काठमाडौं : प्रधानमन्त्री केपी शर्मा ओलीले सार्वजनिक र निजी क्षेत्रबाट प्रदान गरिने अत्यावश्यक बाहेकका सबै सेवा बन्दको घोषणा गरेका छन्। शुक्रबार राष्ट्रका नाममा सम्बोधन गर्दै चैत ९ गतेदेखि २१ गतेसम्म सार्वजनिक र निजी क्षेत्रबाट प्रदान गरिने अत्यावश्यक बाहेकका सबै सेवा बन्दको घोषणा गरेका हुन्। त्यस्तै यही चैत १० गतेदेखि केही अवधिका लागि लामो दूरीमा चल्ने सबै यात्रुबाहक सवारीसाधन बन्द गरिने पनि जानकारी गराए। सो अवधिमा अत्यावश्यक अवस्थामा बाहेक घरबाट बाहिर ननिस्कन, भीडभाडमा नजान, सरसफाइमा ध्यान दिन, अनावश्यकरुपमा खाद्यान्नको सञ्चित नगर्न, चिकित्सकको सल्लाह लिन र आतंकित नहुन आह्वान गरे। त्यस्तै चैत ९ गतेदेखि १८ गतेसम्म हवाई मार्गबाट नेपाल आगमनमा रोक लगाइने बताए। चैत १० गतेदेखि सार्वजनिक सवारी चलाउन रोक प्रधानमन्त्रीको सम्बोधन : चैत ९ देखि १८ सम्म सबै उडान स्थगित प्रधानमन्त्री ओलीको विशेष सम्बोधनमा के छ ? (पूर्णपाठभिडियो) अत्यावश्यक सेवामा केके पर्छन् ? राजपत्रमा प्रकाशित अत्यावश्यक सेवाको भाग ५ को अनुसार आवश्यक सेवा सञ्चालन ऐन, २०१४ को दफा ३ को उपदफा (१) ले दिएको अधिकार अनुसार डाँक, तार वा टेलिफोन सेवा, जल, स्थल वा हवाईमार्गबाट यात्री वा मालसामान ओसार पसार गर्ने यातायात सेवा, हवाईअड्डा वा हवाईजहाजको देखभाल, त्यसको सञ्चालन वा मर्मत गर्ने कामसँग सम्बन्धित सेवा, हवाई ग्राउण्ड, रेल्वे स्टेशन वा सरकारी गोदाममा मालसामान ओसार पसार गर्ने वा राख्ने झिक्ने वा थन्क्याउने कामसँग सम्बन्धित सेवा पर्छन्। त्यस्तै प्रिन्ट वा सरकारी छापाखाना सम्बन्धी सेवा, हातहतियार खरखजाना वा अरु कुनै सैनिक सर सामानको उत्पादन गर्ने,थन्क्याउने, वितरण गर्ने कामसँग सम्बन्धित नेपाल सरकार रक्षा व्यवस्थाको कुनै सेवा, सञ्चार सेवा, आन्तरिक सुरक्षा कार्यसँग सम्बन्धित सेवा, खानेपानीको सञ्चालन तथा वितरण सेवा, पर्यटन आवास, मोटेल, होटेल, रेष्टुराँ र रिसोर्ट सम्बन्धी सेवा, पेट्रोलियम पदार्थ (एलपि ग्याँस समेत) को पैठारी, ढुवानी र भण्डारण तथा वितरण सम्बन्धी सेवा पनि अत्यावश्यक सेवामा पर्छन्। त्यसैगरि अस्पताल तथा स्वास्थ्थ केन्द्र सञ्चालन सम्बन्धी सेवा (एम्बुलेन्स सेवा जस्ता सेवाहरु), औषधि निर्माण तथा बिक्री वितरण सम्बन्धी सेवा, फोहोरमैलाको सङ्कलन, ढुवानी, प्रशोधन, विसर्जन, स्थान निर्माण, पूर्वाधार निर्माण र संकलन स्थल एवं व्यवस्थापन क्षेत्रसँग सम्बन्धित सेवा, बैकिङ सेवा, बिमा सेवा, विद्युत सेवा, दैनिक उपभोग्य वस्तुहरु (खाद्यान्न, दाल चामल, नुन, तेल)को पैठारी, ढुवानी, भण्डारण तथा वितरण सम्बन्धी सेवा, मौसम पूर्वानुमान, बाढी पूर्वानुमान तथा पूर्वसूचना सेवा पनि राजपत्रमा प्रकाशित अत्यावश्यक सेवाभित्र पर्छन्। तर राजपत्रमा प्रकाशित हवाईअड्डा वा हवाईजहाजको देखभाल, त्यसको सञ्चालन वा मर्मत गर्ने कामसँग सम्बन्धित सेवा, हवाई ग्राउण्ड, रेल्वे स्टेशन वा सरकारी गोदाममा मालसामान ओसार पसार गर्ने वा राख्ने झिक्ने वा थन्क्याउने, पर्यटन आवास, मोटेल, होटेल, रेष्टुराँ र रिसोर्ट सम्बन्धी सेवामा भने प्रावधान लागु नहुने देखिएको छ।"
"क्यालिफोर्निया पनि लकडाउन, ४ करोडलाई क्वारेन्टाइनमा राखियो","क्यालिफोर्निया : अमेरिकाको क्यालिफोर्नियामा ४ करोड मानिसलाई अनिश्चित कालका लागि होम क्वारेन्टाइनमा बस्न आग्रह गरिएको छ । अत्यावस्यक काम वाहेक सबै नियमित कामकाजमा पनि प्रतिबन्ध लगाइएको छ । कोरोना भाइरसको संक्रमण ह्वात्तै बढेपछि क्यालिफोर्नियामा होम क्वारेन्टाइन लगाइएको हो । होम आइसोलेसन मैले चाहेको कुरा हैन । मलाई थाहा छ, यो तपाईँहरुको पनि रुचीको कुरा हैन । तर यो आवस्यक छ, गभर्नर गभिन न्युसमले भने । गभर्नरले स्थानीय सबैलाई एकअर्का नजिक नबस्न र पनि आग्रह गरेका छन् । यसअघि नै उनले क्यालिफोर्नियामा जमघट र सार्वजनिक कार्यक्रममा प्रतिबन्ध लगाएको घोषणा गरिसकेका थिए । अमेरिकाको क्यालिफोर्नियामा मात्रै ६ सय ७५ जना संक्रमित छन् । साथै १६ जनाको मृत्यु भएको छ ।"
कतारमा कामदार कोरोनाको जोखिममा,"दोहा : कतारको औधोगिक क्षेत्र पछिल्लो समय कोरोना भाइरस संक्रमणको जोखिम रहेको बताइएको छ । यहाँ बस्ने तथा काम गर्ने धेरैजसो आप्रवासी कामदारहरु भाइरस संक्रमणको जोखिममा परेको बताइएको हो । ६ वटा अरब मुलुककै सबैभन्दा धेरै कतारमा ४ सय ६० जना संक्रमित भएका छन् । जब कि, अरब मुलुकभर १ हजार ३ सय संक्रमित छन् । सरकारका प्रवक्ता लुला रशेद अल खतरका अनुसार युरोप गएर फर्केका दुईजना नयाँ संक्रमित भेटिएका छन् । कतारी अधिकारीहरुले गत मंगलबारदेखि नै दोहास्थित औधोगिक क्षेत्र बन्द गरेका थिए । कतारमा २० लाख एसियाली आप्रवासी कामदार कार्यरत छन् । सरकारी सञ्चार अधिकारीले औधोगिक क्षेत्रलाई लकडाउन गरेको बताएका छन् । साथै आप्रवासी कामदारहरुलाई कोरोना परीक्षण गरी क्वारेन्टाइनमा राखिएको हो ।"
कोरोना त्रास : भारतबाट नेपाल फर्किनेको लर्को (फोटो फिचर),"धनगढी : डडेलधुराको अमरगढी नगरपालिकाका विष्णुराज भट्ट भारतको मुम्बईको एक होटलमा काम गर्छन्। एकवर्षदेखि घर नआएका उनी, कोरोनाका कारण विदा लिएर घर आएका छन्। कैलालीको गौरीफन्टा सीमानामा भेटिएका उनले भने, मुम्बईमा संक्रमण बढिरहेको छ, डर लाग्यो, आफ्नो देशमा कोरोना छैन, त्यसैले विदा मागेर फर्केको। उनले कोरोनाको संक्रमण घटेपछि मात्रै भारत जाने बताए। कञ्चनपुरको पुर्नवास नगरपालिका आईबीआरडी गाउँकी सुखमाया विक भारतको राजधानी दिल्लीमा काम गर्छिन। उनीसँगै रहेकी छोरीसहित दुबैजना शुक्रबार स्वदेश फर्केका छन्। कोरोनाको डरले घर आयौँ, उनले भनिन्। घरमा मान्छेले आउन भनेपछि काम छोडेर आएको उनको भनाइ छ। कैलालीको गोदावरी ९ का गणेश बोहरा पनि भारतको कर्नाटकबाट शुक्रबार घर फर्केका छन्। डोटीको बोगटानका वीरेन्द्र चन्द पनि आफ्नो दुई महिनाको तलब छोडेर नै भारतबाट घर फर्किएका छन्। कोरोनाका कारण, भारतमा होटल रेष्टुरेन्ट, उद्योग कल कारखाना र भिडभाड हुने स्थानहरु बन्द गरिएपछि त्यहाँ कामका लागि गएका लाखौं नेपालीहरु बेरोजगार भएर, घर फर्किन थालेका हुन। सुदूरपश्चिम प्रदेशको गौरीफन्टा नाका र गड्डाचौकी नाकामा दैनिक २५ सय भन्दा बढी नेपालीहरु भारतबाट घर फर्किरहेका छन्। सीमा नाकामा कोरोना जाँचमा खटिएका सिनियर अहेब लक्ष्मीराज उपाध्यायका अनुसार पछिल्लो पाँच दिनमा मात्रै गौरीफन्टा नाकाबाट १७ हजार नेपाली घर फर्किएका छन्। शुक्रबारसम्म भारतका १४ भन्दा बढी प्रदेशमा कोरोनाका बिरामी फेला परिसकेका छन्। नेपालमा कोरोनाका बिरामी नभेटिएकाले उनीहरु, सुरक्षित हुन पनि नेपाल फर्किन थालेका हुन्। स्वदेश फर्किने नेपालीको चाप बढेको शसस्त्र प्रहरी सीमा सुरक्षा बलका एसपी कमलप्रसाद तिउसिनाले बताए।"
प्रधानमन्त्री ओलीको विशेष सम्बोधनमा के छ ? (पूर्णपाठभिडियो),"काठमाडौं : सरकारले सबै अन्तर्राष्ट्रिय उडान चैत ९ गतेदेखि १८ गतेसम्म स्थगित गर्ने निर्णय गरेको छ। शुक्रबार राष्ट्रका नाममा सम्बोधन गर्दै प्रधानमन्त्री ओलीले सबै उडान स्थगित गर्ने घोषणा गरेका हुन्। सँगै ओलीले अत्यावश्यक बाहेक चैत ९ देखि २१ गतेसम्म सम्पूर्ण निजी तथा सार्वजनिक सेवा बन्द गर्ने घोषणा गरेका छन्। सँगै लामो दूरीका सवारी साधनमा चैतभर रोक लगाउने घोषणा प्रधानमन्त्री ओलीले सम्बोधनका क्रममा गरेका छन्। प्रधानमन्त्रीको सम्बोधनले चैतभर लक डाउनको संकेत गरेको छ । प्रधानमन्त्रीको सम्बोधन जस्ताको तस्तै : प्रधानमन्त्री केपी शर्मा ओलीले कोरोना भाइरसको संक्रमणको नियन्त्रण तथा रोकथामका सम्बन्धमा राष्ट्रका नाममा गर्नुभएको सम्बोधन ७ चैत २०७६ आदरणीय दिदीबहिनी तथा दाजुभाइहरू, आज म आप्नो स्वास्थ्यको बारेमा होइन, जनस्वास्थ्यको बारेमा विमर्श गर्न तपाईहरु सामु उपस्थिति भएको छु। अहिले यतिखेर कोरोना भाइरसको महामारीबाट उत्पन्न जटिल अवस्थाको कारण सिङ्गो विश्व, इतिहासकै सर्वाधिक कठिन मोडबाट गुज्रिरहेको छ। विश्वका अधिकांश मुलुकहरू यस महामारीको संक्रमणबाट आक्रान्त भएका छन्। सुखद पक्ष, अहिलेसम्म यस संक्रमणको प्रत्यक्ष प्रभाव हाम्रो देश नेपालमा देखिएको छैन। तर हामी पनि यस जोखिमबाट ढुक्क हुने अवस्थामा भने छैनौं। नागरिकको स्वास्थ्य र सुरक्षालाई मैले सधैं उच्च प्राथमिकतामा राखेको छु। कोरोना भाइरस संक्रमणको सम्भावित जोखिम र यसबाट उत्पन्न हुनसक्ने प्रभावका बारेमा चिन्तित रहेकोले प्रारम्भदेखि नै स्पष्ट कार्ययोजना बनाई काम गर्न मैले निर्देशन दिँदै आएको छु। देशमा संक्रमण भित्रिन नदिने, सचेतना जगाउने, निगरानी र क्वारेन्टाइनको प्रबन्ध मिलाउने र संक्रमितको उपचारको व्यवस्था मिलाउने रणनीति लिई सरकारले शुरुको अवस्थाबाट नै विशेष तयारी गर्दै आएको छ। यसक्रममा मेरै नेतृत्वमा ५ वटा तयारी बैठकहरु सम्पन्न गरी छिमेकी चीनको उहान शहरबाट विद्यार्थीहरुको उद्दार र क्वारेन्टाइनको व्यवस्था गरिएको सबैलाई जानकारी नै छ। दोस्रोपटक मृगौला प्रत्यारोपणको लागि अस्पताल जानु अघि मैलै, मेरो अनुपस्थितिमा कार्य गर्न उपप्रधानमन्त्री तथा रक्षामन्त्री ईश्वर पोखरेलको नेतृत्वमा उच्चस्तरीय निर्देशक समिति बनाई समस्या समाधानको नीतिगत नेतृत्व गर्ने व्यवस्था मिलाएको थिएँ। साथै, मुख्य सचिवको नेतृत्वमा रहेको कार्यान्वयन समिति मार्फत गरिएका निर्णयहरु कार्यान्वयन गर्ने व्यवस्था पनि मिलाएको थिएँ। यिनै संयन्त्र मार्फत सरकारले प्रदेश सरकार र स्थानीय तहसँग समेत समन्वय गरी आफ्ना प्रयासहरू एकीकृत ढङ्गबाट अगाडि बढाउँदै आएको छ। दिदिबहिनी तथा दाजुभाईहरु, महामारीसँग जुध्न सजिलो छैन। हामीले केही समयका लागि आफ्ना व्यवहार र दैनिकीमा परिवर्तन गर्न जरूरी भएको छ। यसले जनजीवनमा केही असहजता ल्याउन सक्छ, हाम्रा आनीबानी र दैनिक व्यवहारलाई असर पार्न सक्छ। तर सम्भावित संक्रमणलाई परास्त गर्न हामीसँग यस बाहेक अर्को विकल्प पनि छैन। तसर्थः तपाईहरुले भरोसा गर्नु भएको प्रधानमन्त्रीको हैसियतले म आग्रह गर्दछु सरसफाईमा उचित ध्यान दिनुहोस् साबुन पानीले पटकपटक हात धुने र स्यानिटाइजर प्रयोग गर्ने गर्नुहोस्। भीडभाडबाट टाढै रहनु होस्, सकेसम्म घरमै बस्नुहोस्, अत्यावश्यक वस्तुको अधिक सञ्चय नगर्नु होस्, हल्ला र अफवाहहरूबाट भ्रमित र प्रभावित नहुनुहोस्, चिकित्सक, विज्ञ तथा प्राविधिकहरुको सल्लाहलाई पालना गर्नुहोस्, धैर्यवान हुनुहोस् र संयमता अपनाउनु होस्, र सावधान हुनुहोस् तर आतङ्कित नहुनुहोस्। संक्रमित मुलुकबाट नेपाल आएका सबैले आफू बच्न, आफ्नो परिवारलाई बचाउन र समुदायलाई संक्रमणबाट जोगाउन कम्तीमा १४ दिन घरमा क्वारेन्टाइनमा बस्नुपर्छ। सबै दिदीबहिनी तथा दाजुभाईहरुले यस अप्ठ्यारो घडीमा जिम्मेवार नागरिकको भूमिका निर्वाह गर्नुहुनेछ भन्ने मैले विश्वास लिएको छु। संक्रमणको रोकथाम, नियन्त्रण र उपचारका लागि सरकारले कुनै कसर बाँकी राख्ने छैन। यसका लागि देशभरका अस्पतालहरूबाट सेवा प्रदान गर्ने, पर्याप्त औषधि र उपकरणको प्रबन्ध गर्ने, आवश्यक जनशक्तिको व्यवस्था गर्ने कार्यलाई उच्च प्राथमिकतामा राखिएको छ। यस कार्यमा प्रत्यक्ष रूपमा संलग्न रहने चिकित्सक, नर्स, स्वास्थ्यकर्मी र सुरक्षा निकाय लगायतका जनशक्तिलाई उचित प्रोत्साहन सहित उच्च मनोबलका साथ परिचालन गर्ने व्यवस्था मिलाइएको छ। विद्युतीय माध्यमबाट प्रवाह गर्न सम्भव हुने निजी क्षेत्रका सेवाहरू सम्बन्धित कर्मचारी र सेवाप्रदायकले घरबाटै प्रदान गर्न प्रोत्साहित गरिनेछ। तर, सबै सरकारी कर्मचारीहरू र अत्यावश्यक सेवामा कार्यरत निजी क्षेत्रका समेत कर्मचारीहरूले यथावत् रूपमा आआफ्नो कार्यालयमा उपस्थित भई नियमित कामकाज गर्नुहुनेछ। सार्वजनिक सेवा प्रवाहका लागि आवश्यक पर्ने निजी सहित सबै प्रकारका सवारी साधनहरू आवश्यकताअनुसार संचालन गर्ने व्यवस्था मिलाइएको छ। निजी क्षेत्र समेतको सहयोगमा खाद्यान्न लगायतका अत्यावश्यक उपभोग्य सामाग्रीको नियमित आपूर्ति हुने व्यवस्था मिलाइएको छ। तर, अप्ठ्यारो समयको फाईदा उठाउँदै कृत्रिम अभाव सिर्जना गर्ने, जम्माखोरी तथा कालोबजारी गर्ने, खाद्यवस्तुमा मिसावट गर्ने जस्ता अपराधिक काममा कोही संलग्न भएको पाइएमा प्रचलित कानुन बमोजिम कडा भन्दा कडा कारबाहि समेत गरिने स्पष्ट पार्दछु,। विश्वव्यापी यो महामारीले समग्र अर्थव्यवस्थामा पारेको असरका सम्बन्धमा अर्थ मन्त्रालयले सूक्ष्म अध्ययन गरिरहेको छ। अर्थव्यवस्थामा परेको र पर्नसक्ने प्रभावको विश्लेषण गरी अर्थतन्त्रमा संकुचन आउन नदिन सरकारले छिट्टै उपयुक्त कार्यक्रमहरू ल्याउने नै छ। उद्यमी तथा श्रमजीवी श्रमको संसारका सबै सहयात्रीहरुमा यस महामारीले सिर्जना गर्नसक्ने प्रतिकूलताप्रति सरकार संवेदनशील छ र त्यसलाई संबोधन गर्ने नै छ। दिदिबहिनी तथा दाजुभाईहरु, तपाई हाम्रै स्वास्थ्य र सुरक्षाालई ध्यानमा राखि केही क्षेत्रहरुमा निम्नानुसारका उपायहरु लागु गर्नपर्ने बाध्यकारी अवस्था पनि आएको छ। नेपाल भित्रिने सबै अन्तर्राष्ट्रिय हवाई उडानहरु आगामी चैत ९ गते देखि १८ गतेसम्मको लागि स्थगित गरिएको छ। सीमानाकाबाट आवागमन गर्ने यात्रुको स्वास्थ्य सुरक्षालाई प्राथमिकतामा राखी संक्रमणबाट जोगाउन अनिवार्य स्वास्थ्य जाँचको व्यवस्थासहित आवागमनको व्यवस्था मिलाइने छ। यस सम्बन्धमा छिमेकी मित्रराष्ट्रहरुसंग आवश्यक समन्वय गरिने छ। देशैभर संघ, प्रदेश र स्थानीय तहका सार्वजनिक, सामुदायिक तथा निजी सेवा प्रदायक संस्थाहरूबाट प्रदान गरिने नेपाल राजपत्रमा प्रकाशन गरिए अनुसारका अत्यावश्यक सेवा बाहेकका अन्य सबै सेवाहरु आगामी चैत ९ गतेदेखि चैत २१ गतेसम्म बन्द गरिएको छ। आगामी चैत १० गते देखि केही अवधिका लागि नेपालभर चल्ने सबै प्रकारका लामो दूरीका यात्रुवाहक सवारी साधनहरू सञ्चालनमा रोक लगाइएको छ। मानिसहरुको भडिभाड हुने स्थान सिनेमा घर आदि हाललाई बन्द गरिएको छ। विद्यालय तथा विश्वविद्यालयका पठन पाठन तथा परीक्षाहरु हाललाई स्थगित गरिएको छ। महामारीको अवस्थालाई हेरी, यहाँहरुकै सहयोगमा थप कदमहरु पनि चाल्न सकिने छ। यी व्यवस्थाहरूबाट देशभित्र र बाहिर रहेका नेपाली दिदीबहिनी दाजुभाइहरू र अन्य यात्रुहरूलाई यथाशक्य कम असुविधा होस् भन्नेतर्फ नेपाल सरकार सचेत र संवेदनशील छ। म विश्वास दिलाउन चाहन्छु, यस असहज परिस्थितिलाई छिटोभन्दा छिटो अन्त्य गरी जनजीवनलाई सामान्य बनाउन सरकार प्रयत्नशील रहने छ। संसदमा प्रस्तुत एवं एकमतले पारित गरिएको संकल्प प्रस्ताव र सर्वदलीय बैठकमा अभिव्यक्त विचारहरुले यस समस्याको समाधानमा सिंगो राष्ट्र एकजुट रहेको भावना प्रकट भएको छ, जुन खुशीको कुरा हो। यस अभियानमा सरकारका सबै अङ्गहरु, नागरिक समाजका सबै संघसंस्थाहरु र आमसञ्चार जगत समेत सबैलाई पारस्परिक सहयोगका साथ नेपाली राष्ट्रिय भावना प्रकट गर्न म हार्दिक आव्हान गर्दछु। मुलुक बाहिर ठूलो संख्यामा नेपाली दिदिबहिनी तथा दाजुभाईहरु रहँदै आउनु भएको छ। कोरोना भाइरसको महामारीका कारण तपाईहरुलाई मुलुक फर्किन केही असुविधा परेको मेरो जानकारीमा छ। यस घडीमा, नआत्तिन र चिन्तित नहुन आग्रह गर्दै आवस्यक पर्दा आपू रहेको देशको कुटनीतिक नियोगमा सम्पर्क राख्नु हुन आग्रह गर्दछु। हाम्रा नियोगहरुले तपाईहरुका समस्या हल गर्न सक्दो सहयोग गर्ने जानकारी गराउँदछु। म अस्पतालबाट डिस्चार्ज भएलगत्तै भारतका प्रधानमन्त्री श्री नरेन्द्र मोदीजीको पहलमा आयोजित दक्षिण एशियाली राष्ट्रहरुका सरकार तथा राष्ट्र प्रमुखहरुको भिडियो कन्फरेन्समा मैले पनि सम्बोधन गरेको थिएँ। कोरोना भाइरस महामारीका विरुद्ध खर्च गरिने भारतीय प्रधानमन्त्रीले आव्हान गर्नु भएको संयुक्त कोषमा नेपालले पनि योगदान गर्ने प्रतिबद्धता जनाएको थिएँ। सार्क राष्ट्रमा यथोचित सहयोग गर्न सकियोस भन्ने उद्देश्यले यस कोषमा १० करोड रुपियाँ योगदान गर्नेे समेत जानकारी गराउँदछु। यस महामारीसंग जुध्न हाम्रा छिमेकीहरु, क्षेत्रीय मित्रहरु र अन्तर्राष्ट्रिय समुदायसंग पारस्परिक सद्भाव र सहयोगका साथ अघि बढ्न हामी प्रतिवद्ध छौं। तपाईहरूकै सहयोगमा विश्वव्यापी महामारीको रूपमा रहेको कोरोना भाइरसको सम्भावित संक्रमणबाट आम जनसमुदायलाई सुरक्षित राख्न हामी सफल हुनेछौं। यस उद्देश्य प्राप्तिका लागि निजी क्षेत्र, संघसंस्था, दुबै छिमेकी तथा अन्य मित्रराष्ट्रहरू लगायत अन्तर्राष्ट्रिय समुदायहरुबाट हालसम्म प्राप्त सबैप्रकारका सद्भाव तथा सहयोगका लागि धन्यवाद भन्न चाहन्छु। आगामी दिनमा समेत छिमेकी तथा अन्य मित्र राष्ट्रहरु र शुभेच्छुक संस्थाहरुबाट निरन्तर सहयोग प्राप्त हुनेमा मैले विश्वास लिएको छु। मृगौला प्रत्यारोपण र उपचारपछिको शीघ्र स्वास्थ्यलाभमा यहाँहरुले मेरो इच्छाशक्ति र उच्च मनोबल प्रमुख कारक रहेको चर्चा गर्दै आउनु भएको मैले सुनेको छु। यस घडीमा मलुकले हामी सबैको दृढ ईच्छाशक्ति र उच्च मनोवलको माग गरेको छ। हाम्रो इच्छाशक्ति, उच्च मनोबल र आपसी एकताले कोरोना भाइरसको महामारीलाई रोक्न, पराजित गर्न र अघि बढ्न निर्णायक भूमिका खेल्ने छ भन्ने मैले विश्वास लिएको छु। २०७२ सालको विनासकारी भुकम्प र त्यसपछि सिर्जित प्रतिकुलतालाई हामीले दृढताका साथ सामना गर्यौं। यस अप्ठ्यारो घडीमा पनि त्यस्तै दृढता सहित, सम्पूर्ण दिदीबहिनी तथा दाजुभाइले पूर्ण सहयोग र साथ दिनुहुनेछ भन्ने मैले विश्वास लिएको छु। धन्यवाद !"
बन्द धागो कारखानामा सय बेडको आइसोलेसन अस्पताल,बुटवल : बुटवलमा बन्द अवस्थामा रहेको धागो कारखानामा आइसोलेसन अस्पताल निर्माण थालिएएको छ। कोरोना संक्रमण भएमा बिरामीको उपचारका लागि अस्पताल निर्माण थालिएको हो। यो एक सय बेडको हुनेछ। बुटवल उपमहानगरपालिकाले लुम्बिनी प्रादेशिक अस्पतालको समन्वयमा अस्पताल बनाइरहेको नगरप्रमुख शिवराज सुवेदीले जानकारी दिए। बुटवलका सरकारी तथा निजी अस्पतालमा केही आइसोलेसन बेड तयार भएका छन्। लामो समयदेखि बन्द कारखानाको एउटा ब्लकमा अस्पताल बनाइनेछ। त्यसका लागि रंगरोगन र सरसफाईको काम भइरहेको प्रमुख सुवेदीले बताए। अस्पतालका लागि अस्थायी शौचालय निर्माण गरिएका छन्। उपमहानगरले क्वारेन्टाइनका लागि विद्यालयहरुलाई प्रयोग गर्ने तयारी गरेको छ। त्यसका लागि करिब सय कोठा तयार पारिएका छन्। प्रादेशिक अस्पतालका अध्यक्ष सूर्यबहादुर भट्टराईले अस्पतालका फोकलपर्शन र विशेषज्ञलाईसमेत निरीक्षण गराएर आइसोलेसन तयार पार्न लागिएको बताए। अस्पतालका बेडका अतिरिक्त उपमहानगरले बनाउन लागेको अर्को अलग्गै र अस्थायी अस्पताल हो। बुटवलमा हाल आइसोलेसनका लागि ३४ बेड तयारी अवस्थामा रहेको प्रदेशका स्वास्थ निर्देशक डा विनोद गिरीले बताए।
"विश्वको सबैभन्दा खुशी मुलुक फिनल्याड, नेपाल १ सय औं स्थानमा","हेलसिन्की : विश्वभर कोरोनाभाइरसको सन्त्रास फैलिइरहेका समय संयुक्त राष्ट्रसंघका विज्ञहरूले शुक्रबार फिनल्याण्डलाई लगातार तेस्रो वर्ष विश्वको सबैभन्दा खुशी राष्ट्र घोषणा गरेका छन्। वर्ड ह्यापीनेस रिपोर्टका लागि अनुसन्धानकर्ताहरूले १५६ मुलुकका जनतालाई सोधिएको प्रश्न र उनीहरूले दिएका प्रतिक्रियाको आधारमा गरिएको मुल्याङ्कनका आधारमा फिनल्याण्डलाई विश्वको सबैभन्दा खुशी मुलुक घोषणा गरेका बताइएको छ। अनुसन्धानका लागि विज्ञहरूले हरेक मुलुकको कूल ग्राहस्थ उत्पादन, सामाजिक सहयोग, व्यैयक्तिक स्वतन्त्रता र भ्रष्टाचारको तहलाई आधार बनाएर खुशीयाली मुलुकको अङ्क दिइएको बताएका छन्। हरेक सात रिपोर्टमा स्वीट्जरल्याण्ड, न्यूजिल्याण्ड अष्ट्रियालगायतका स्कान्डिनाभियाली मुलुकहरू अग्र दश स्थानमा पर्न सफल भएका थिए। विश्वका दश खुशी मुलुकभित्र लक्जेमवर्ग पनि पर्न नसकेको विज्ञहरूले बताएका छन्। 'खुशी राष्ट्रहरूका लागि सम्पत्तीको चेत, आपसी आनन्द र विश्वासको भावना, सहकारीता तथा साझा संस्थान तथा दायित्वका बिषयलाई गहन अध्ययन गरिएको थियो,' अनुसन्धान रिपोर्ट तयार गर्नेमध्येका एक विज्ञ जोन हेलिवेलले विज्ञको तर्फबाट जारी गरेको विज्ञप्तिमा भन्नुभएको छ। यसैबीच, यो सूचीको अन्त्यमा हिंसात्मक द्वन्द्वको सामना गरिरहेका र अत्यन्त गरिबीको रेखामूनि रहेका जिम्वाब्वे, दक्षिण सुडान र अफगानिस्तानजस्ता मुलुकहरू रहेका थिए। सूचीमा अस्ट्रेलिया एघारौँ स्थानमा रहेको छ भने कोस्टारिका बाह्रौँ, इजरायल तह्रौँ, लक्जेम्वर्ग चौधौँ र बेलायत पन्ध्रौँ नम्बरमा रहेका छन्। त्यस्तै जर्मनी सत्रौँ, अमेरिका अन्नाइसौँ, फ्रान्स चौबिसौँ, सिङ्गापुर चौतिसौँ, जापान अन्ठाउन्नौँ, पाकिस्तान सतसट्ठीऔँ, रूस अठसट्ठीऔँ, चीन त्रियानब्वेऔँ स्थानमा रहेका छन्। त्यसैगरी नेपाल दक्षिण एशियाली मुलुकमध्ये पाकिस्तानपछि अग्रस्थानमा अर्थात् सयौँ स्थानमा परेको छ भने बङ्गलादेश १२५औँ, श्रीलङ्का १३०औँ, भारत १४०औँ स्थानमा रहेका छन्। अन्तिम तीन स्थानमा क्रमशः अफगानिस्तान, मध्य अफ्रिकी गणतन्त्र र दक्षिण सुडान रहेका छन्।"
कोरोना भाइरस : नेपालमा विदेशीलाई पदयात्रा बन्द,"काठमाडौं : कोरोना भाइरस कोभिड१९ को सम्भावित जोखिमलाई मध्यनजर गर्दै नेपालमा विदेशी नागरिकका लागि पदयात्रा बन्द गरिएको छ। नेपाल पर्यटन बोर्डले शुक्रबार सूचना जारी गर्दै पर्यटक सूचना व्यवस्थापन प्रणाली (टिम्स)कार्ड वितरण बन्द गरिएको जनाएको छ। योसँगै अब विदेशीले पदयात्रा जान नपाउने भएका छन्। बोर्डले शुक्रबारबाट लागू हुने गरी टिम्स वितरण अर्को सूचना जारी नभएसम्मका लागि बन्द गरिएको जनाएको हो। नेपालको पदयात्रामा जाने विदेशीले टिम्स अनिवार्य लिनुपर्छ। टिम्सबापत विदेशीले व्यक्तिगतरुपमा रु दुई हजार र संस्थागत गएमा रु एक हजार तिर्नुपर्छ। पर्यटनको महत्वपूर्ण आम्दानीका रुपमा टिम्स रकमलाई लिइन्छ। वसन्त ऋतु पदयात्राका लागि उपयुक्त याम भएकाले धेरै आरोही पदयात्राका लागि नेपाल आउने गरेका थिए। कोभिडको विश्वव्यापी सङ्क्रमण फैलिएपछि सम्बन्धित मुलुकले अन्य मुलुकका नागरिक प्रवेशमा रोक लगाएपछि अन्तर्राष्ट्रिय उडान पनि कटौती भएको र विदेशीको आवतजावत पनि कम भएको हो। बोर्ड र ट्रेकिङ एजेन्सीज एशोसिएशन अफ नेपाल (टान)ले टिम्स कार्ड वितरण गर्दै आएका छन्। टानका अध्यक्ष खुमबहादुर सुवेदीले कोरोनाको सङ्क्रमण कम नभएसम्म टिम्स कार्ड वितरण बन्द गर्ने सरोकारवाला निकायबीच सहमति भएको जानकारी दिए। बोर्ड, टान र टान पोखरा कार्यालयले टिम्स वितरण गर्दै आएका छन्। यो याममा टानले दैनिक २००, बोर्डले १५० र पोखरा कार्यालयले ५० भन्दा बढी टिम्स वितरण गर्ने गरेको टानले जनाएको छ।"
विदामा पनि कार्यालय आउन कर्मचारीलाई सरकारको आग्रह,काठमाडौं : स्वास्थ्य तथा जनसंख्या मन्त्रालयले सचिवस्तरीय निर्णय गर्दै कोरोना भाइरस (कोभिड १९)को संक्रमण नेपालभित्र रोक्ने कार्यमा व्यवस्थापन र परिचालन गर्नुपर्ने भएकोले सार्वजनिक विदाका दिनमा समेत कार्यालयमा उपस्थित हुन शुक्रवार अनुरोध गरेको छ । स्वास्थ्य मन्त्रालय अन्तर्गतका विभाग र कार्यालयमा कार्यरत सहसचिवस्तरका कर्मचारीहरु र विभागीय प्रमुखहरु सार्वजनिक विदाको दिन समेत कार्यालयमा उपस्थित भई कामकाज गर्नुहुन साथै उप सचिव र अधिकृतस्तरका कर्मचारीहरुले काठमाडौं उपत्यका नछाड्न अनुरोध गरिएको छ ।
"अब एटीएम, इन्टरनेट र मोबाइल बैंकिङ निःशुल्क","काठमाडौं : अब जुनसुकै एटीएम बुथबाट पैसा निकाले पनि शुल्क नलाग्ने भएको छ। नोभल कोरोना भाइरस कोभिड१९ संक्रमणको जोखिम बढ्दै गएपछि बैंक तथा वित्तीय संस्थाहरुले निःशुल्क कारोबारको सुविधा दिने भएका हुन्। यसअघि एउटा बैंकको कार्ड अर्को बैंकको बुथमा प्रयोग गर्दा शुल्क लाग्ने व्यवस्था थियो। अब वाणिज्य बैंक, विकास बैंक वा फाइनान्स कम्पनीमध्ये कुनै पनि संस्थाको कार्ड अर्को जुनसुकै संस्थाको बुथमा प्रयोग गर्न सकिने भएको छ। बैंक शाखा कार्यालयमा मानिसहरुको भीड कम होस् भनेर बैंकहरुले विद्युतीय कारोबारलाई जोड दिएका छन्। यसका लागि मोबाइल बैंकिङ र इण्टरनेट बैंकिङमा पनि शुल्क मिनाहा गर्ने निर्णय भएको छ। नेपाल क्लियरिङ हाउसले प्रदान गर्ने कनेक्ट आइपीएस सेवामा पनि शुल्क नलाग्ने भएको छ। यसअघि इण्टरनेट र मोबाइल बैंकिङको सेवा लिएर पासवर्ड बिर्सिएका वा अन्य कुनै कारणले प्राविधिक समस्यामा परेका ग्राहकले टेलिफोनमार्फत् सोध्न पनि बैंकरहरुले आग्रह गरेका छन्। शुक्रबार नेपाल बैंकर्स संघ, डेभेलपमेण्ट बैंकर्स एशोसियशन नेपाल र नेपाल वित्तीय संस्था संघले संयुक्त बक्तव्य जारी गर्दै यस्तो बताएका हुन्। उनीहरुले अत्यावश्यक अवस्थामाबाहेक बैंक शाखामा नजान आग्रह गरेका छन्। बैंकरहरुले नोट (पैसा) बाट अत्यन्त चाँडो र सजिलै भाइरस संक्रमण हुने जोखिम भएको भन्दै नगद कारोबार सकेसम्म कम गर्न आग्रह गरेका छन्। विश्वव्यापी रुपमै नगद पैसाको कारणले रोगको संक्रमण छिटो भएको रिपोर्टिङ भएको छ। तर, विश्व स्वास्थ्य संगठनले भने दश दिनअघि बक्तव्य नै निकालेर नोटका कारण भाइरसको तीव्रता नबढेको बताएको थियो। नेपाल बैंकर्स संघका अध्यक्ष भुवन दाहालले २५ जनाभन्दा बढी मान्छे एकै ठाउँमा नबस्नु भन्ने सरकारी निर्देशनको पालना गर्न पनि यसले सघाउने बताउँछन्। उनले एटीएम बुथमा पहिलेभन्दा बढी पैसा लोड गरिने र एटीएम बुथको नियमित अनुगमन बढाइने बताए। एटीएम बुथको सफाइमा पनि पहिलेभन्दा बढी ध्यान दिन हामीले सबै बैंक तथा वित्तीय संस्थालाई आग्रह गरेका छौं, उनले भने।"
कोरोना भाइरस : नेपालमा विदेशीलाई पदयात्रा बन्द,"काठमाडौं : कोरोना भाइरस कोभिड१९ को सम्भावित जोखिमलाई मध्यनजर गर्दै नेपालमा विदेशी नागरिकका लागि पदयात्रा बन्द गरिएको छ। नेपाल पर्यटन बोर्डले शुक्रबार सूचना जारी गर्दै पर्यटक सूचना व्यवस्थापन प्रणाली (टिम्स)कार्ड वितरण बन्द गरिएको जनाएको छ। योसँगै अब विदेशीले पदयात्रा जान नपाउने भएका छन्। बोर्डले शुक्रबारबाट लागू हुने गरी टिम्स वितरण अर्को सूचना जारी नभएसम्मका लागि बन्द गरिएको जनाएको हो। नेपालको पदयात्रामा जाने विदेशीले टिम्स अनिवार्य लिनुपर्छ। टिम्सबापत विदेशीले व्यक्तिगतरुपमा रु दुई हजार र संस्थागत गएमा रु एक हजार तिर्नुपर्छ। पर्यटनको महत्वपूर्ण आम्दानीका रुपमा टिम्स रकमलाई लिइन्छ। वसन्त ऋतु पदयात्राका लागि उपयुक्त याम भएकाले धेरै आरोही पदयात्राका लागि नेपाल आउने गरेका थिए। कोभिडको विश्वव्यापी सङ्क्रमण फैलिएपछि सम्बन्धित मुलुकले अन्य मुलुकका नागरिक प्रवेशमा रोक लगाएपछि अन्तर्राष्ट्रिय उडान पनि कटौती भएको र विदेशीको आवतजावत पनि कम भएको हो। बोर्ड र ट्रेकिङ एजेन्सीज एशोसिएशन अफ नेपाल (टान)ले टिम्स कार्ड वितरण गर्दै आएका छन्। टानका अध्यक्ष खुमबहादुर सुवेदीले कोरोनाको सङ्क्रमण कम नभएसम्म टिम्स कार्ड वितरण बन्द गर्ने सरोकारवाला निकायबीच सहमति भएको जानकारी दिए। बोर्ड, टान र टान पोखरा कार्यालयले टिम्स वितरण गर्दै आएका छन्। यो याममा टानले दैनिक २००, बोर्डले १५० र पोखरा कार्यालयले ५० भन्दा बढी टिम्स वितरण गर्ने गरेको टानले जनाएको छ।"
भारतीय गायिका कनिका कपुर कोरोना संक्रमित,"मुम्बइ : गायिका कनिका कपुर पनि कोरोना भाइरसबाट संक्रमित भएकी छन् । १० दिनअघि बेलायतबाट फर्किएकी कपुरको हालै परीक्षण हुँदा कोरोना संक्रमण भेटिएको हो । ४१ वर्षीया कनिकालाई विमानस्थलमा ओर्लिएपछि नै संक्रमणको प्रारम्भिक लक्षण देखिन थालेको थियो । चार दिनदेखि मलाई फ्लूको संकेत देखिन थालेको छ । मैले आफैँ कोभिड ज्ञढ को परीक्षण गराएँ । मेरो परिवार र म पूर्ण रुपमा क्वारेन्टाइनमा छौँ, कनिकाले भनेकी छन् । १० दिनअघि फर्किएको भए पनि चार दिनअघि मात्रै उनमा संक्रमण भटिएको हो । तर गायिका कपुरले आफू स्वास्थ्य निगरानीमा रहेकाले ठीक अवस्थामा रहेको प्रतिक्रिया दिएकी छन् । सामान्य ज्वरोका बिरामी जस्तै आफ्नो स्वास्थ्य अवस्था ठीक रहेको उनले बताएकी छन् । भारतमा केही बलिउडकर्मी कोरोना भाइरसबाट जोगिन सेल्फ आइसोलेसनमा बस्न थालेका छन् । भारतमा २ सय भन्दा धेरै कोरोना भाइरसबाट संक्रमित भएका छन् । साथै चारजनाको मृत्यु भइसकेको छ ।"
कार्यक्रम नगर्न नेविसंघको परिपत्र,"काठमाडौं : नेपाल विद्यार्थी संघले अत्यावश्यक कार्यक्रमबाहेक बाँकी सबै गतिविधि रोक्न मातहतका निकायलाई परिपत्र गरेको छ। नेविसंघले कोरोना भाइरस (कोभिड१९) को संक्रमणबाट जोगिन उच्च सतर्कता र सजगता अपनाउन पनि आग्रह गरेको छ। परिस्थितिको गम्भिरतालाई ध्यानमा राखेर नेपाल सरकार, कांग्रेस केन्द्रीय कार्यालय र नेविसंघले गरेको निर्देशन पालना गरी अत्यावश्यक कार्यक्रम मात्र गर्न अनुरोध छ, संघका अध्यक्ष राजीव ढुंगानाद्वारा शुक्रबार जारी परिपत्रमा भनिएको छ। संघले बैठक र कार्यक्रम गर्दा २५ जना भन्दा बढी सहभागी नगराउन पनि निर्देशन दिएको छ। कोरोनासम्बन्धी जनचेतनामूलक सामग्री विभिन्न माध्यमबाट प्रसारण गर्ने र कालाबजारी, अभाव, महंगी नियन्त्रणका लागि आआफ्नो ठाउँबाट प्रभावकारी अनुमगन गर्न प्रदेश, जिल्ला, क्याम्पस, पालिका र विदेशस्थित शाखाहरुलाई निर्देशन दिइएको छ। नेविसंघले सरकारी निर्णय कार्यान्वयन भए नभएको जानकारी लिने र सचेतना फैलाउने काम गर्न पनि आग्रह गरेको छ।"
कुकुरमा पनि भेटियो कोरोना संक्रमण,"हङकङ : कोरोना भाइरसको संक्रमण कुकुरमा पनि भेटिएको छ । हङकङमा हालै गरिएको परीक्षण अनुसार एउटा घरपालुवा कुकुर संक्रमित भेटिएको हो । हङकङ आइल्याण्डस्थित पोक फु लाम क्षेत्रमा जर्मन सेफर्ड जातको कुकुरलाई केही दिनअघि क्वारेन्टाइनमा पठाइएको थियो । उक्त कुकुरको मालिकलाई पनि संक्रमण भएको थियो । कोरोना भाइरस पहिचान भएको प्रारम्भिक अवस्थामा कुकुर, बिरालो जस्ता घरपालुवा जनावरमा कोरोना भाइरस नभेटिएको विश्व स्वास्थ्य संगठनले जनाएको थियो । अन्तर्राष्ट्रिय मिडियाका अनुसार हालसम्म दुई वटा कुकुरलाई संक्रमण भइसकेको छ । यद्यपि घरपालुवा जनावरलाई किस नगर्न तथा अंकमाल नगर्न पनि वैज्ञानिकहरुले सुझाव दिएका छन् ।"
कोरोना भाइरस : नेपालमा विदेशीलाई पदयात्रा बन्द,"काठमाडौं : कोरोना भाइरस कोभिड१९ को सम्भावित जोखिमलाई मध्यनजर गर्दै नेपालमा विदेशी नागरिकका लागि पदयात्रा बन्द गरिएको छ। नेपाल पर्यटन बोर्डले शुक्रबार सूचना जारी गर्दै पर्यटक सूचना व्यवस्थापन प्रणाली (टिम्स)कार्ड वितरण बन्द गरिएको जनाएको छ। योसँगै अब विदेशीले पदयात्रा जान नपाउने भएका छन्। बोर्डले शुक्रबारबाट लागू हुने गरी टिम्स वितरण अर्को सूचना जारी नभएसम्मका लागि बन्द गरिएको जनाएको हो। नेपालको पदयात्रामा जाने विदेशीले टिम्स अनिवार्य लिनुपर्छ। टिम्सबापत विदेशीले व्यक्तिगतरुपमा रु दुई हजार र संस्थागत गएमा रु एक हजार तिर्नुपर्छ। पर्यटनको महत्वपूर्ण आम्दानीका रुपमा टिम्स रकमलाई लिइन्छ। वसन्त ऋतु पदयात्राका लागि उपयुक्त याम भएकाले धेरै आरोही पदयात्राका लागि नेपाल आउने गरेका थिए। कोभिडको विश्वव्यापी सङ्क्रमण फैलिएपछि सम्बन्धित मुलुकले अन्य मुलुकका नागरिक प्रवेशमा रोक लगाएपछि अन्तर्राष्ट्रिय उडान पनि कटौती भएको र विदेशीको आवतजावत पनि कम भएको हो। बोर्ड र ट्रेकिङ एजेन्सीज एशोसिएशन अफ नेपाल (टान)ले टिम्स कार्ड वितरण गर्दै आएका छन्। टानका अध्यक्ष खुमबहादुर सुवेदीले कोरोनाको सङ्क्रमण कम नभएसम्म टिम्स कार्ड वितरण बन्द गर्ने सरोकारवाला निकायबीच सहमति भएको जानकारी दिए। बोर्ड, टान र टान पोखरा कार्यालयले टिम्स वितरण गर्दै आएका छन्। यो याममा टानले दैनिक २००, बोर्डले १५० र पोखरा कार्यालयले ५० भन्दा बढी टिम्स वितरण गर्ने गरेको टानले जनाएको छ।"
प्रधानमन्त्रीको सम्बोधन : चैत ९ देखि १८ सम्म सबै उडान स्थगित,काठमाडौं : सरकारले सबै अन्तर्राष्ट्रिय उडान चैत ९ गतेदेखि १८ गतेसम्म स्थगित गर्ने निर्णय गरेको छ। शुक्रबार राष्ट्रका नाममा सम्बोधन गर्दै प्रधानमन्त्री ओलीले सबै उडान स्थगित गर्ने घोषणा गरेका हुन्। सँगै ओलीले अत्यावश्यक बाहेक चैत ९ देखि २१ गतेसम्म सम्पूर्ण निजी तथा सार्वजनिक सेवा बन्द गर्ने घोषणा गरेका छन्। सँगै लामो दूरीका सवारी साधनमा चैतभर रोक लगाउने घोषणा प्रधानमन्त्री ओलीले सम्बोधनका क्रममा गरेका छन्।
फेसबुकमा साथीलाई कोरोना लागेको लेख्ने छात्रा कलेजबाट ६ महिना निलम्बित,"वीरगन्ज : फेसबुकमा साथीलाई कोरोना लागेको भन्दै स्टाटस लेख्ने एक छात्रालाई कलेजले ६ महिनाका लागि निलम्बन गरेको छ।वीरगन्जको नेशनल मेडिकल कलेज एंव शिक्षण अस्पतालमा अध्ययनरत एक छात्रालाई कोरोना भाइरसको संक्रमण भएको भन्दै उनकै साथीले फेसबुकमा स्टाटस लेखेपछि कलेजले निलम्बन गरेको हो। 'छात्रालाई सामान्य ज्वरो र रुघाखोकी लागेको हो, अरु केही होइन।तर उनकै सहपाठी एक छात्राले व्याक्तिगत रिसबी साँध्न कोरोना लाग्यो भनेर फेसबुकमा पोष्ट गरेकी रहिछन्, मेडिकल डाइरेक्टर मोद सर्राफले भने, 'गलत पोष्ट गर्ने छात्रालाई कलेजले ६ महिनाका लागि सस्पेण्ड गरिसकेको छ।' मेडिकल कलेज परिसरमै रहेको छात्रावासमा बस्दै आएकी ती छात्रा महाराष्ट्रस्थित घरबाट फर्किएपछि उनमा यस्तो स्वास्थ्य समस्या देखिएको थियो। महाराष्ट्रबाट कलेज फर्किएकै बेलादेखि ज्वरो र रुघा खोकीबाट प्रभावित भएपछि ती छात्राको बिहीबार साँझ मेडिकल कलेजकै अस्पतालमा स्वास्थ्य चेकजाँच गरिएको थियो । कलेजमा अध्ययनरत महाराष्ट्रकी एक छात्रालाई कोरोनाको संक्रमण भएको भनेर फेसबुकमा गलत सूचना पोष्ट गर्ने कलेजकै अर्की एक छात्रालाई ६ महिनाका लागि कलेजबाट निलम्बित गरेको छ। वीरगन्जको नेशनल मेडिकल कलेज एंव शिक्षण अस्पतालमा अध्ययनरत एक छात्रालाई कोरोना भाइरसको संक्रमण भएको आशंकामा थप परीक्षण र उपचारका लागि काठमाडौं पठाइएको छ। मेडिकल कलेजको एमबीबीएस तेश्रो वर्षमा अध्ययनरत भारतको महाराष्ट्र प्रदेश घर भएकी छात्रालाई कोरोनाको संक्रमण भए नभएको बारेमा यकिन गर्न काठमाडौंको टेकु अस्पताल पठाइएको हो । तर चेकजाँचका क्रममा छात्रालाई कोरोनाको संक्रमण भएको आशंका लागेपछि चिकित्सककै सल्लाहमा कोरोना भए नभएको यकिन गर्न बिहीबार साँझ कलेज प्रशासनले काठमाडौंस्थित टेकु अस्पताल पठाएको कलेजमा अध्ययनरत विद्यार्थीले जानकारी दिएका छन् । कलेज प्रशासनले भने यस बारेमा जानकारी दिन मानेको छैन । मेडिकल कलेजका मेडिकल डाइरेक्टर डाक्टर प्रमोद सर्राफले कलेजमा अध्ययनरत एक छात्रालाई कोरोनाको संक्रमण भएको भनेर गलत हल्ला फिजाइएको बताए। तर सर्राफले कोरोनाको संक्रमण भएको आशंका गरिएकी छात्रालाई काठमाडौं पठाइएको वा कलेजमै राखिएको भन्ने विषयमा भने जानकारी दिन मानेनन् । काठमाडौंमा रहेका कलेजका प्रबन्ध निर्देशक बसरुद्धिन अन्सारीले भने पनि गलत अफवाह फैलाइएको दाबी गरे । अहिले म काठमाडौंमा छु। टेलिफोन सम्पर्कमा अन्सारीले भने, 'फेसबुकमा गलत पोष्ट गर्ने छात्रालाई कलेजले कारवाही गरिसकेको छ ।' आंशका गरिएकी छात्रालाई कलेजमै राखिएको र उनको रयाल परीक्षणका लागि काठमाडौंको टेकु अस्पतालमा पठाउने तयारी कलेजले गरिहेको अन्सारीले बताए ।तर कलेजमा अध्ययनरत विधार्थीले भने आशंका गरिएकी छात्रालाई बिहीबार साँझ नै काठमाडौंको टेकु अस्पतालमा लगिएको र उनी अहिले कलेजमा नरहेको जानकारी दिएका छन् । बिहीबार साँझ ती छात्रालाई कलेजले काठमाडौंको टेकु पठाएको हो, एमबीबीएस दोश्रो वर्षमा अध्ययनरत एक छात्रले नाम नबताउने शर्तमा भने, 'कलेज वा होस्टेलमा ती छात्रा अहिले छैनन् ।'पर्साका प्रमुख जिल्ला अधिकारी विष्णुकुमार कार्कीले भने यस बारेमा आफूलाई कलेज प्रशासनले औपचारिक जानकारी नगराएको बताए । उनले भने, 'मलाई अफिसियल रुपमा केहि जानकारी आएको छैन, अब यसबारेमा बुझौंला।' सरकारको निर्देशनमा नेशनल मेकिडल कलेज एण्ड शिक्षण अस्पतालमा ५० शैयाको आइसोलेशन वार्ड तयारी अवस्थामा राखिएको छ।"
राष्ट्रका नाममा प्रधानमन्त्रीको विशेष सम्बोधन (भिडियाे),काठमाडौं : विश्वभर फैलिएको कोरोना (कोभिड१९) भाइरसको संक्रमणको त्रास भइरहेका बेला प्रधानमन्त्री केपी ओलीले राष्ट्रको नाममा सम्बोधन गर्दैछन् । कोरोना भाइरसको रोकथाम तथा आम जनतालाई सुरक्षित राख्न भन्दै सरकारले लक डाउन को तयारी गरेको छ। छिमेकी मुलुक भारतले जनता कर्फ्यू घोषणा गरेको भोलिपल्टै नेपाल सरकारले लक डाउनको मोडालिटीबारे सरोकारवाला निकाय छलफल गरेको थियो ।
विश्वकप क्रिकेट लिग२ : नेपाल र नामिबियाको शृंखला अन्योलमा,"काठमाडौं : अन्तर्राष्ट्रिय क्रिकेट परिषद् (आईसीसी) विश्वकप क्रिकेट लिग२ अन्तर्गत नेपालले नामिबियामा खेल्ने शृंखलाकोे अन्योल देखिएको छ। आईसीसीले यही चैत १९ देखि २६ गेतसम्म लिग२ अन्तर्गतको पाँचौं चरणको अमेरिका, संयुक्त अरब इमिरेटस् (युएई) र स्कटल्यान्डबीचको शृंखला रद्द गरेपछि नेपालले खेल्ने छैटौं चरणको नामिबियाविरुद्धको शृंखला भने अन्योलमा परेको हो। आईसीसीले नेपाल, नामिबिया र स्कटल्यान्डबीचको त्रिकोणात्मक शृंखला आगामी वैशाख ८ देखि १५ गतेसम्म गर्ने तालिका सार्वजनिक गरेको थियो। आईसीसीले कोरोना भाइरसका कारण पाँचौं चरणको शृंखला रद्द गरेपछि छैटौं चरणको नामिबियाविरुद्धको शृंखला पनि रद्द हुने सम्भावना बढेको छ। प्रतियोगिताबारे नामिबिया क्रिकेट संघको आधिकारिक जवाफ प्राप्त नभएको नेपाल क्रिकेट संघ (क्यान)का अध्यक्ष चतुरबहादुर चन्दले जानकारी दिए। हामी आईसीसीको आधिकारिक निर्णयको पर्खाईमा छौं, उनले भने। शृंखला अन्योलमा परेपछि प्रशिक्षण कहिलेदेखि सञ्चालन गर्ने भन्ने पनि अन्योलमा परेको छ। आईसीसी विश्वकप लिग२ सन् २०२२ सम्म सञ्चालन हुनेछ। लिगमा नेपालसहित अमेरिका, स्कटल्यान्ड, ओमान, युएई, नामिबिया र पपुवा न्युगिनी छन्। प्रत्येक राष्ट्रले ३६ एकदिवसीय खेल खेल्नेछन्। लिगको शीर्ष तीन टोली सन् २०२३ को विश्वकप क्रिकेटको छनोटमा सोझै स्थान बनाउने छन्। बाँकी चार टोलीले विश्वकप छनोटमा प्रवेश पाउनका लागि प्लेअफ खेल्नेछन्। प्लेअफमा लिग२ बाट आउने चार टोली तथा च्यालेन्ज लिगबाट आउने दुई टोलीले प्रतिस्पर्धा गर्नेछन्। विश्वकप छनोट सन् २०२२ मा आयोजना हुनेछ। विश्वकप छनोटमा सुपर लिगका पुछारका पाँच, लिगबाट आएका तीन तथा प्लेअफबाट आउने दुईसहित १० टोलीले प्रतिस्पर्धा गर्नेछन्। विश्वकप छनोटको विजेता र उपविजेता टोलीले सन् २०२३ मा भारतमा आयोजना हुने विश्वकप क्रिकेटमा भाग लिन पाउने छन्। नेपालले माघ तेस्रो साता घरेलु मैदानमा ओमान र अमेरिकासँग विश्वकप लिग२ को पहिलो त्रिकोणात्मक शृंखला खेलको थियो। उक्त शृंखलामा नेपाल ओमानसँग दुवै खेलमा पराजित भएको थियो भने अमेरिकासितको दुवै खेल जितेको थियो। नेपालले हालसम्म खेलेको चार खेलमा दुईमा जित तथा दुईमा हारका साथ चार अंक बनाएको छ। नेपालले लिग दुईअन्तर्गत अब ३२ खेल खेल्न बाँकी छ। लिगमा ओमान शीर्ष स्थानमा छ। ओमानले खेलेको १० खेलमा आठमा जित तथा दुईमा हारसँगै १६ अंक बटुलेको छ। लिगको दोस्रो स्थानमा अमेरिका रहेको छ। उसले १२ खेलमा ६ मा जित तथा ६ मा हारसँगै १२ अंक बनाएको छ। यस्तै स्कटल्यान्ड आठ खेलमा चारमा जित तथा तीनमा हारका साथ तेस्रो स्थानमा छ।"
कोरोना नियन्त्रण : तल्लोसोराडका सबै घाट बन्द,"बैतडी : विश्वव्यापी रुपमा कोरोना भाइरस संक्रमण बढिरहेका बेला बैतडीको तल्लोसोराडमा भारतसँग जोडिएका सबै घाट बन्द हुने भएका छन्। डुंगा तथा ट्युबका माध्यमबाट महाकाली नदी वारपार गर्ने घाटहरु बन्द हुने भएका छन्। शिवनाथ गाउँपालिकाका २ र पञ्चेश्वर गाउँपालिकाका ६ वटा घाट बन्द भएका हुन् । यसअघि गत फागुन २८ गते बसेको बैठकले ४ वटा घाट सञ्चालनमा ल्याउने निर्णय गरेको भएपनि बिहीबार दुवै गाउँपालिकाका विपद् व्यवस्थापन समितिका बैठकले सबै घाट बन्द गर्ने निर्णय गरेको हो। घाटबाट आवतजावत गर्नु जोखिमपूर्ण रहेको र हेल्थ डेस्क स्थापनाका लागि पनि स्वास्थ्यकर्मीसँग आवश्यक उपकरण नभएकाले सबै घाट बन्द गर्ने निर्णय भएको पञ्चेश्वर गाउँपालिकाकी उपाध्यक्ष बीना भट्टले बताइन् । उनले भनिन्, 'यो निर्णय कार्यान्वयनका लागि हामीले प्रहरीसँग पनि सहयोग मागेका छौं । घाटबाट आवतजावत गर्नु जोखिमपूर्ण भएकाले बन्द गर्ने निर्णय गरेका हौं।' पञ्चेश्वर गाउँपालिकामा बलारघाट, धरमघाट, ढोयाघाट, रोलघाट, डिम्बरघाट र विनायक घाटबाट आवतजावत भइरहेकाले यी सबै घाटहरु बन्द गर्ने निर्णय भएको उपाध्यक्ष भट्टले बताइन् । यस्तै शिवनाथ गाउँपालिकाका कुस्मौद घाट र नागार्जुन घाट पनि बन्द गर्ने निर्णय भएको शिवनाथ गाउँपालिकाका अध्यक्ष कर्णसिंह साउँदले बताए ।उनले भने, 'चैत नवरात्रीका लागि घाटबाट आवतजावत गर्ने मान्छेहरु धेरै भएपनि आवतजावत गर्नु जोखिमपूर्ण भएकाले घाटहरु बन्द गर्ने निर्णय गरेका हौं । घाटबाट आवतजावत गर्नेलाई बनवासा तथा झुलाघाट नाका प्रयोग गर्न आग्रह गरेका छौं ।' मन्दिरमा पूजा गर्ने भाकल विश्वभरी कोरोनाको त्रास फैलिरहेका बेला नेपाल यसको संक्रमण नहोस् भन्नका लागि स्थानीयले मन्दिरमा पूजा गर्ने भएका छन् । महामारीबाट देवीदेवताले बचाउने विश्वास भएकाले बैतडीस्थित निङ्गलाशैनी भगवती मन्दिरमा सामूहिक पूजा गर्ने भाकल गरिएको निङ्गलाशैनी धार्मिक सेवा समितिका अध्यक्ष मानबहादुर बोहराले बताए । उनले भने, 'हामी संकट परेको बेला भाकल गरेर पूजा गर्दै आएका छौं ।' चैत्राष्टमीको दिन निङ्गलाशैनी भगवती मन्दिरमा बलिसहित पूजाआजा हुने गर्दछ ।यसैबीच चैते दसैंमा मन्दिरमा भीडभाड हुने भएकाले सकेसम्म भीडभाड नगर्न जिल्ला समन्वय समितिले आग्रह गरेको छ । जिल्ला समन्वय समितिले एक सूचना जारी गर्दै विश्वभर कोरोनाको संक्रमा भइरहेकाले मन्दिरमा भीडभाड नगर्न आग्रह गरेको हो। 'चैतको नवरात्रीमा सबै मन्दिरमा पूजाआजा गर्ने परम्परा छ । सकेसम्म कम भीडभाड गर्न आग्रह गरेका छौं। कोरोनाको संक्रमण विश्वव्यापी रुपमा फैलिरहेकाले सकेसम्म भीडभाड भएको ठाउँमा जान नहुने स्वास्थ्य कार्यालयका प्रमुख योगेशप्रसाद भट्टले बताए ।"
कोरोना नियन्त्रणका लागि गोरखामा हनुमान चालिसा पाठ,"गोरखा : विश्वभर फैलिएको कोरोना भाइरस नियन्त्रणका लागि गोरखाको गोरक्षनाथ वैदिक गुरुकुलमा नित्य हनुमान चालिसा पाठ गर्ने गरिएको छ । कोरोना भाइरस वायुबाट फैलने भएकाले वायुपुत्र हनुमानलाई प्रसन्न पार्न दैनिक बिहान र साँझ हनुमान चालिसा पाठ गर्ने गरिएको प्राचार्य ईश्वरीप्रसाद उपाध्यायले जानकारी दिए । 'कोरोना भाइरस वायुको माध्यमबाट चीनबाट इटली, अमेरिका हुँदै विश्वभर फैलिएको छ । त्यसैले वायुपुत्र हनुमानलाई प्रसन्न पारेर राष्ट्रशान्ति र विश्वशान्तिका लागि तीनदिनदेखि हामीले हनुमान चालिसा पाठ गर्न थालेका छौं,' उपाध्यायले भने, 'बिहान पौने नौबजे र साँझ साँढे पाँचबजे पनि पाठ गर्छौं ।' गुरुकुलकै एकजनालाई कर्ता बनाएर संकल्प लिइ पाठ गर्ने गरिएको उनले बताए । कोरोनाको त्रासमुक्त गराउन दुर्गासप्तशती चण्डी पनि पाठ गर्न थालिएको उनले बताए ।दुर्गासप्तशती चण्डी नवरात्रसम्म पाठ गर्ने र हनुमान चालीसा पाठचाहिँ कोरोना निवारण नभएसम्म गरिरहने गुरुकूलका अध्यक्ष पुरुषोत्तम अर्यालले जानकारी दिए ।"
देशभरका अदालत दुई साता बन्द,काठमाडौं : कोरोना भाइरसको जोखिम कम गर्न देशभरका अदालत दुई साताका लागि बन्द गरिएको छ। शुक्रबार प्रधानन्यायाधीश चोलेन्द्र समशेर जबराको अध्यक्षता बसेको पूर्ण इजलासको बैठकले अदालत आगामी चैत २१ गतेसम्मका लागि बन्द गर्ने निर्णय गरेको हो। बन्दी प्रत्यक्षीकरण बाहेकका अन्य नियमित मुद्दाको सुनवाई दुई साता रोकिने सर्वोच्च अदालतले जनाएको छ । फुल कोर्ट बैठकका लागि सर्वोच्चले शुक्रबारका लागि तोकिएका पेशीहरु यसअघि नै स्थगित गरिसकेको थियो। अदालतमा भीडभाड बढी हुने भएकाले कोरोनाको जोखिम हुने भन्दै कानुन व्यवसायीले पनि सम्बन्धित पक्षको ध्यानाकर्षण गराएका थिए। कोरोना संक्रमण त्रासपछि सरकारले सर्वसाधारणलाई २५ जनाभन्दा बढी भेला नहुन आग्रह गरेको छ।
कोरोना प्रभाव : उपत्यकाबाट बाहिरिने क्रम बढ्दो (फोटोफिचर),"काठमाडौँ : विश्व महामारी कोरोना भाइरस (कोभिड१९) संक्रमण फैलिन नदिन सरकारले लिएको पछिल्लो निर्णयपछि राजधानी काठमाडौँबाट घर फर्कने क्रम बढेको छ। महानगरीय ट्राफिक प्रहरी महाशाखाका अनुसार अरू दिनभन्दा बिहीबारदेखि उपत्यकाबाट बाहिरिने संख्या बढेको हो। शुक्रबार पनि बिहानैदेखि काठमाडौँका विभिन्न नाकाबाट यात्रु बाहिरिने क्रम जारी छ। महानगरीय ट्राफिक प्रहरी महाशाखा, रामशाहपथका प्रवक्ता एसपी जीवनकुमार श्रेष्ठका अनुसार बुधबार ९५ हजार यात्रु बारिएकामा बिहीबार १ लाख आठ हजार बाहिरिएका थिए। त्यस्तै शुक्रबार दिउँसो साढे दुई बजेसम्मको विवरणअनुसार ६८ हजार यात्रु उपत्यकाका विभिन्न नाकाबाट बाहिरिएका छन्। सरकारले बुधबार विद्यालय तथा विश्वविद्यालय चैत मसान्तसम्म बन्द गर्ने निर्णय गरेका कारण पनि बाहिरिने क्रम बढेको प्रवक्ता श्रेष्ठले बताए। विकास कार्की र दीपेन श्रेष्ठले कैद गरेका केही तस्बिर"
"कोरोना भाइरस : अमेरिका पाँचौं स्थानमा, हालसम्म २ सय १७ को मृत्यु","अमेरिका : चीनको वुहानबाट सुरु भएको कोरोना भाइरसको संक्रमणबाट अमेरिकामा मृत्यु हुनेको संख्या दिनहुँ बढ्दो छ । यो समाचार तयार पार्दासम्म अमेरिकामा मृत्यु हुनेको संख्या दुई सय १७ पुगेको छ भने संक्रमितको संख्या १५ हजार नाघेको छ । अमेरिकामा बिहीबार मात्रै चार हजार ४८ जना नयाँ संक्रमित भेटिएका छन् । विश्वभर फैलिएको कोरोना भाइरसको संक्रमणको तथ्याङकअनुसार अमेरिका पाचौं स्थानमा छ । यहाँ बिहीबार मात्रै ६२ जनाको मृत्यु भयो । प्राप्त समाचार अनुसार न्यूयोर्क राज्यमा बढी संक्रमित छन् । न्यूयोर्कमा पाँचहजार सात सय ११ जना संक्रमित छन् । यो राज्यमाबिहीबार मात्रै दुई हजार छ सय २५ जनानयाँ संक्रमित भेटिए । त्यसपछि अमेरिकाको वासिङटन राज्यमा बढी संक्रमित छन्। यस राज्यमा हालसम्म १३ सय बढी संक्रमित भएको देखिन्छ भने बिहीबार मात्रै करिब दुई सय जना नयाँ संक्रमित भेटिएका छन् । वासिङटन राज्यमाहालसम्म ७४ जनाको मृत्यु भइसकेको छ । यसैगरी क्यालिर्फोनिया, न्यूजर्सी, फ्लोरिडा, लुजिआना, जर्जिया लगायतका राज्यमा मृत्यु हुनेको संख्या दिनहुँ बढ्दो छ । यसरी विश्व रेकर्ड हेर्दा हालसम्म इटालीमा ३४ सय पाँचजनाको मृत्यु भएको । इटालीमा बिहीबार मात्रै ९ सयजनाको मृत्यु भएको छ । यता चीनमा ३२ सय ४८ जनाको मृत्यु भएको छ। त्यहाँ बिहाबार ११ जनाको मृत्यु भयो । यसैगरी फ्रान्समाहालसम्म तीन सय ७२ जनाको मृत्यु भयो भने बिहीबार मात्रै एक सय ९७ जनाको मृत्यु भएको छ । यसैगरी यूकेमा हालसम्म एक सय ४४ जनाको मृत्यु भएको छ। यस्तै इरानमाहाल सम्म १२ सय ८४ जनाको मृत्यु भएको छ, भने त्यहाँबिहिवारमात्रैएक सय ४९ जनाको मृत्यु भएको खबर छ । यसैगरी स्पेनमाहालसम्म आठ सय ३१ जनाको मृत्यु भएको छभने बिहिवार मात्रै एक सय ४९ जनाको मृत्यु भईसकेको छ । विश्वभरको रेकर्डलाई हेर्दा संक्रमितहरु चीनमा बढी छन् । तथ्याङकअनुसार चीनमाबिहिवार सम्म ८० हजार भन्दा बढीलाई संक्रमण भएको छ ।"
"दुर्घटनामा तरुण दलका अध्यक्ष घाइते, श्रीमतीको मृत्यु",बझाङ : मोटरसाइकल दुर्घटनामा बझाङका तरुण दलका अध्यक्ष विष्णु ऐडीकी श्रीमती ३० वर्षकी उजेली ऐडीको मृत्यु भएको छ। उनका तीन वर्षका छोरा र विष्णु ऐडी घाइते भएका छन्। बिहीबार धनगढीबाट बझाड घर जान लागेका विष्णुको भेनप ६७८१ नम्बरको मोटरसाइकल साँझ घर पुग्ने बेला छविसपाथीभेरा गाउँपालिका५ को खोलागाड भन्ने स्थानमा दुर्घटना भएको हो। विष्णुको घर पनि सोहि गाउँपालिका कडेलमा पर्छ। उनकी श्रीमतीको घटनास्थलमै मृत्यु भएको प्रहरीले जनाएको छ। विष्णु र उनको छोराको अहिले जिल्ला अस्पताल सिमखेतमा उपचार भइरहेको छ। दुबैको अवस्था खतरामुक्त रहेको प्रहरी नायब उपरिक्षक गणेश बम्मले बताए।
सशस्त्रका जवानले गरे ब्यारेकभित्रै आत्महत्या,सिमरा : बाराको पथलैयास्थित सशस्त्र प्रहरी बल १७ नम्बर गुल्म राजश्व चुहावट नियन्त्रण कार्यालयमा कार्यरत प्रहरी जवानले ब्यारेक भित्रै आत्महत्या गरेका छन् । जीतपुरसिमरा उपमहानगरपालिका २ नरबस्ती घर भएका २७ वर्षीय बिमल भण्डारीले ब्यारेकभित्र रहेको सुरक्षा पोष्टमा झुण्डिएर आत्महत्या गरेका हुन् । ब्यारेकका सुरक्षाकर्मीले शुक्रबार बिहान भण्डारीलाई झुण्डिरहेको अवस्थामा देखेपछि प्रहरीलाई जानकारी गराएका थिए । भण्डारी राती १० बजेसम्म राजमार्गको डिउटीमा खटिएका थिए । डिउटी सकेर ब्यारेक पसेका उनी रातीको समयमा झुण्डिएको हुन सक्ने गुल्मपति हरि श्रेष्ठले बताए । भण्डारीले सात वर्षअघि सशस्त्र प्रहरीको सेवामा प्रवेश गरेका थिए। भण्डारीको परिवारले बैशाखमा उनको विवाह गर्ने तयारी समेत थालेको थियो । ईलाका प्रहरी कार्यालय सिमराका प्रहरी नायब उपरिक्षक (डिएसपी) गोविन्द पुरीले भण्डारीको शव परीक्षणका लागि वीरगन्ज पठाएको छ। परीक्षणपछि भण्डारीको शव परिवारको जिम्मा लगाइनेछ।
सीमा बन्द गर्न केन्द्र सरकारलाई प्रदेश १ को आग्रह : एक सातामा ५० शैय्याको अस्पताल बनाउने,"काठमाडौं : प्रदेश १ सरकारले प्रमुख नाकाबाट आवतजावतमा कडाई गर्न संघीय सरकारलाई अनुरोध गरेको छ। मुख्यमन्त्री शेरधन राईको अध्यक्षतामा शुक्रबार बसेको नोभल कोरोना (कोभिड १९) भाइरस रोकथाम, प्रतिरक्षा र उपचार व्यवस्था सम्बन्धी प्रदेश निर्देशन समितिको बैठकले नाकाबाट आवतजावतमा कडाई गर्न केन्द्र सरकारलाई अनुरोध गर्ने निर्णय गरेको हो। प्रदेश १ अन्तर्गतका प्रमुख नाकाहरु नेपाल सरकारसँग समन्वय गरी बन्द वा व्यवस्थित गर्ने सम्बन्धमा तत्काल पहल गर्ने साथै साना नाकाहरुमा आवतजावतमा कडाइ गर्ने र तत्काल साना नाकाहरु बन्द गर्न नेपाल सरकारलाई अनुरोध गर्ने, निर्णयमा भनिएको छ, प्रदेशस्थित सबै सरकारी तथा गैह्रसरकारी सार्वजनिक सेवा प्रवाह गर्ने निकायमा पानी र साबुनको व्यवस्था गर्न मातहतका सबै मन्त्रालयहरुमा निर्देशन दिने। प्रदेश १ ले भारतसँग जोडिएको नाका बन्द गर्ने विषयमा छलफल गर्दै केन्द्र सरकारलाई आग्रह गरेको हो। कोरोना संक्रमणको जोखिमलाई ध्यानमा राख्दै मानिसको आवतजावत रोक्न नाका बन्द गर्न केन्द्र सरकारसँग आग्रह गरेको हो। प्रदेश १ सँग भारतीय नाकाबाट सिधै आवतजावत हुँदै आएको छ। प्रदेश १ मा काँकडभिट्टा, पशुपतिनगर, भद्रपुर र विराटनगरबाट ठूलो आवतजावत हुने गरेको छ। भन्सार बिन्दुबाट नेपालको नजिकैको सहरमा सुविधामा आउने भारतीय सवारी साधन नियन्त्रण गर्न प्रधानमन्त्री तथा मन्त्रिपरिषद्को कार्यालयमार्फत अर्थ मन्त्रालयमा अनुरोध गर्न सिफारिस गर्ने, निर्णयसमेत बैठकले गरेको छ। सँगै बैठकले एक साताभित्र ५० शैय्याको आपतकालीन अस्पताल पनि बनाउने निर्णय गरेको छ। न्युनतम दश बेडको भेन्टीलेटर सहित ५० शैयाको अस्पताल पूर्वनेशनल ट्रेडिङ लिमिटेडको भवनमा सामाजिक विकास मन्त्रालय र भौतिक पूर्वाधार विकास मन्त्रालयले समन्वय गरी एक हप्ता भित्र स्थापना गर्ने, निर्णयमा भनिएको छ, यसका लागि जनशक्तिको व्यवस्थापन सामाजिक विकास मन्त्रालयले गर्ने। आवश्यक सहयोग नेपाली सेना, नेपाल प्रहरी र शसस्त्र प्रहरी बलबाट लिने। त्यसैगरी कोरोना जोखिम बढ्ने भन्दै प्रदेशसभा बैठकसमेत अनिश्चितकालका लागि स्थगित भएको छ। बैठक बिहीबार बसेर स्थगित भएको हो।"
धौलागिरी अस्पतालले भन्यो गम्भीर अवस्थाबाहेक अस्पताल नआउनू,"बागलुङ : विश्वभर महामारीको रुपमा फैलिएको कोरोना भाइरस (कोभिड१९) को संक्रमणबाट बच्नका लागि धौलागिरी अञ्चल अस्पताल बागलुङले उच्च सर्तकता अपनाएको छ । कोरोनाको भयले सामान्य मानिस पनि अस्पतालमा स्वास्थ्य परीक्षण गर्न आउन थालेपछि अस्पतालमा भीडभाड बढेको भन्दै अस्पतालले 'गम्भिर' सिकिस्त बिरामी पर्दा र कोरोनाको लक्षण देखिएमा मात्र अस्पतालमा आउन आग्रह गरेको छ । कोरोनाको संक्रमण विश्वभर फैलिए पनि नेपालमा भने देखिएको छैन । तर, आम नागरिक कोरोनाको आशंका र अन्य सामान्य रोग लाग्दा पनि धेरै ठूलो संख्यामा अस्पतालमा आउने क्रम बढेको छ। बिहीबार धौलागिरी अञ्चल अस्पतालको पहलमा जिल्ला प्रशासन कार्यालय, स्वास्थ्य कार्यालय बागलुङ र सम्वद्ध सरोकारवालाको बैठकले अनावश्यक भीड नगर्न सर्वसाधारणलाई आग्रह गर्ने निर्णय गरिएको धौलागिरी अञ्चल अस्पताल विकास समितिका अध्यक्ष केवी राना मगरले जानकारी दिए। 'अस्पतालमा अनेक खालका बिरामी आउँछन्, उनीहरुलाई सबैभन्दा बढी कोरोनाको जोखिम हुन्छ,' धौलागिरी अञ्चल अस्पतालका निमित्त मेडिकल सुपरिटेण्डेन्ट डा शैलेन्द्र विक पोखरलेलले भने, 'कोही कसैमा संक्रमण भएमा त्यसबाट सबै भन्दा छिटो र बढीमा सर्ने जोखिम भएकाले पूर्ववत संवेदनशिलता र सचेतताका हिँसाबले गम्भीर अवस्थामा बाहेक अस्पताल नआउन र घरमै विशेष ख्याल गर्न अपिल गरेका हौं।' अस्पतालले आवश्यक सावधानीसहित मेडिकल माक्स, सेनीटाइजर आपूर्तिका लागि स्वास्थ्य मन्त्रालयसँग समन्वय गर्ने, अस्पतालमा अनावश्यक भीड हटाई बिरामीलाई मात्र परीक्षण गर्ने, सवारी चालक अनुमति पत्रका लागि आवश्यक निरोगिताको प्रमाणपत्र प्रदान गर्ने कार्य अर्को सूचना नभएसम्मका लागि स्थगित गर्ने निर्णय गरिएको डापोखरेलले बताए । अस्पतालमा भर्ना भएका बिरामीलाई पनि सम्भव भएसम्म छिटो डिस्चार्ज गर्ने र घरमै आराम गर्ने व्यवस्थामा जोड दिने अस्पतालको तयारी छ। धौलागिरी अञ्चल अस्पताल बागलुङका फिजिशियन डाप्रदिप श्रेष्ठले नियमित औषधि प्रयोगकर्ता बिरामीलाई घरमै बसेर औषधि सेवन गर्न र महिनौंदेखि रहँदै आएको समस्या समाधान गर्नका लागि कोरोना संक्रमण भएका बेलामा अस्पताल नआउन आग्रह गर्छन् । सामान्य दुखाइका कारण अस्पताल नआएर घरमै घरेलु उपचार गर्ने, दाँतलगायत कस्मेटिक उपचारका लागि तत्कालका लागि अस्पताल नजाने, होल बोडी परीक्षणका हाल अस्पताल नजाने, डाक्टरसँग सल्लाह लिनकै लागि अस्पताल नआउदा कोरोनाको संक्रमणबाट बच्न सकिने डाश्रेष्ठ बताउँछन् । कोरोना भयका कारण अस्पतालमा भीडभाड गर्दा निरोगी बिरामी समेत झनै संक्रमित हुन सक्ने भन्दै सामान्य सोधपुछका लागि अस्पताल नआउन अस्पताल प्रशासनले आग्रह गरेको हो । नेपाल सरकारले २५ जनाभन्दा धेरै समूहमा भीड नगर्न आग्रह गरे सँगै अस्पतालमा सजगता अपनाउन थालिएको हो । अत्यावश्यक बिरामी समेत स्वास्थ्य परीक्षणका लागि अस्पताल आउँदा एकान्तमा बस्ने, माक्सको प्रयोग गर्न समेत स्वास्थ्यकर्मीको सुझाव छ । जुनसुकै बेला महामारीले आक्रमण गर्न सक्ने भएकाले सर्वसाधारण आफै पनि सचेत हुनुपर्ने अवस्था आएको डाश्रेष्ठको भनाई छ । अस्पतालले भीडभाडको कम गरी संक्रमणबाट बच्न फराकिलो ठाउँमा बिरामी राखेर पालो प्रणालीमा उपचार गर्ने व्यवस्था मिलाउने तयारी समेत थालेको छ । अत्याधिक बिरामीको चाप हुने सामान्य उपचार कक्षमा चिकित्सकलाई कार्य विभाजन गरेर फराकिलो ठाउँ परीक्षण तथा उपचार गर्ने प्रबन्ध मिलाउने तयारी समेत गरिएको छ। चिकित्सकका लागि आवश्यक सुरक्षा सामग्रीको तयारीका लागि स्थानीय सरकार र प्रदेश सरकारलाई बैठकले आग्रह गरेको छ ।केहि वर्षअघिसम्म रिफर सेन्टरको रुपमा आलोचना खेप्दै आएको धौलागिरी अस्पतालमा दैनिक करिब चार सयको हाराहारीमा सेवाग्राही आउने गरेका छन्। धौलागिरी अस्पतालमा लाइनवद्ध सेवाग्राही।पछिल्लो समय अस्पताल आउने संख्या उल्लेख्य बढेको छ।"
कोरोना भाइरस : भारतबाट फर्केकाको अनिवार्य स्वास्थ्य जाँच गरिने,"डोटी : कोरोना भाइरसको सन्त्रास फैलिरहेका बेला डोटीमा भने यो रोग भित्रिन नदिन विभिन्न सचेतनाका कार्यक्रम भइरहेका छन् । डोटीका स्थानीय तह तथा जिल्लामा क्रियाशिल सामाजिक संस्था विभिन्न कार्यक्रम गरी जिल्लामा कोरोना भित्रिन नदिन सचेतना अपनाइरहेका हुन् । डोटीका विभिन्न चार स्थानमा हेल्थ डेक्सकको स्थापना समेत गरिएको छ । सुदूरपश्चिम प्रदेशका सातवटा पहाडि जिल्लाको प्रवेशद्वार रहेको जोरायल गाउँपालिका २ बुडरको प्रहरी चेकपोष्ट नजिकै हेल्थ डेक्स राखिएको छ भने भने जिल्ला अस्पतालमा समेत एउटा हेल्थ डेक्स राखिएको छ । त्यसैगरी दिपायल तथा आदर्श गाउँपालिकाको मौवामा समेत हेल्थ डेक्सको स्थापना गरिएको छ । जिल्ला विपद् व्यवस्थापन समिति सक्रिय रुपमा जिल्लामा लागिरहेको जिल्ला विपद् व्यवस्थापन समितिका संयोजक तथा प्रमुख जिल्ला अधिकारी टेकनारायण पौडेलले बताए । जिल्लामा १० वटा आइसुलेशन वार्ड स्थापना गरिएको प्रमुख जिल्ला अधिकारी पौडेलले बताए । जिल्ला अस्पताल, शैलेश्वरी अस्पताल, सुजङ्ग अस्पताल, चोपडा अस्पताल र सुदूरपश्चिम प्रदेश प्रहरी अस्पतालमा दुईदुई वटा आइसुलेशन वार्ड स्थापना गरिएको पौडेलले बताए । अहिलेनै आत्तिनुपर्ने, हतास मनस्थिति जानुपर्ने अवस्था नरहेको प्रजिअ पौलेलले बताए । जिल्लामा औषधि पर्याप्त रहेपनि चेकजाँच गर्न उपकरणको अभाव रहेकाले संकास्पद व्यक्तिलाई शंकाकै भरमा उपचार गर्नु पर्ने बाध्यता रहने जिल्ला अस्पताल डोटीका डाक्टर राजीव न्यौपानेले बताए । 'पर्शनल प्रोटेक्टिभ इक्वप्मेण्टको समेत अभाव रहेको छ, 'डाक्टर न्यौपानेले भने, 'सबैले कोरोना भित्रिन नदिन आफ्नो तर्फबाट सक्दो सहयोग गर्नुपर्ने र विशेषगरी सरसफाइमा ध्यान दिनुपर्ने हुन्छ ।' जिल्लामा महामारी जन्य रोगहरु भित्रिहाले पनि नगरपालिका बाहेकका अधिकांश गाउँपालिकामा स्वास्थ्यकर्मीको अभाव रहेको जिल्ला स्वास्थ्य कार्यालयका तेजबिक्रम शाहीले बताए । यसका साथै सबै स्थानीय तहमा कोरोना भाइरसबारे जनचेतनामूलक कार्यक्रम सञ्चालन भइरहेको जिल्ला रेडक्रस सोसाइटीका अध्यक्ष लक्षीराम कुवँरले बताए । विपद् व्यवस्थापन सम्बन्धिका सामग्रीको समेत पर्याप्तता रहेको कुवँरले जनाए। चैते दसैं तथा नयाँ वर्षमा सुदूरपश्चिममा मनाइने विसु पर्वका लागि भारतमा रोजगारीका लागि गएका व्यक्ति घर फर्कने भएकाले उनीहरुबाट सचेत रहनुपर्ने जनप्रतिनिधिले बताए । कोरोना प्रभावित देशबाट घर फर्केका व्यक्तिबाट सचेत रहनुपर्ने र उनीलाई घर परिवारबाट केही दिनका लागि टाढा राख्न क्वारेन्टानको लागि समेत पर्याप्त स्थान रहेको प्रजिअ पौडेलले बताए । जिल्लामा कोरोना भित्रिन नदिन आमा समूह, महिला स्वयं सेविका, बाल क्लबका व्यक्ति, जेष्ठ नागरिक तथा जनप्रतिनिधिसँग छलफल तथा सचेतनाका कार्यक्रम गरिएको दिपायल सिलगढी नगरपालिकाका प्रमुख मञ्जु मलासीले बताइन्। मलासीले नआत्तिएर सामनाका उपाय अपनाउन सबैलाई आग्रह गरिन्।उता शिखर नगरपालिकाले कोरोना भाइरसबारे जनचेतना फैलाउन हरेक नगरबासीको घरघरमा जनचेतना मूलक हाते पुस्तिका वितरण गर्ने भएको छ । हाते पुस्तिकाले संक्रमण रोकथाम तथा नियन्त्रणमा मद्धत पुग्ने भएकाले वितरण गर्न लागिएको नगर स्वास्थ्य इकाइ प्रमुख हरीश शाहले बताए । हाते पुस्तिकामा कोनारा भाइरसको परिचय, लक्षण, यसबाट बच्ने र अरुलाइ बचाउने उपाय, गर्न नहुने र गर्न हुने कार्य, रोकथमका लागि विद्यालयको भूमिका र कोरोनाबारे धेरै सोधिने प्रश्न र उत्तर राखेको छ । यसले भाइरस बारे नगरबासीलाई जानकारी दिनेछ । भारतमा गई रोजगारीबाट घर फर्कने व्यक्तिको रेकर्ड राख्दै उनीहरुको स्वास्थ्य जाँच समेत गरिने भएको छ । कुन गाउँ, कुन टोलको व्यक्ति बिदेशबाट आयो भन्ने अभिलेख स्वास्थ्य संस्थामार्फत नगरमा राखिने शिखर नगरपालिकाले जनाएको छ । शिखर नगरप्रमुख सिताराम जोशीले सबैले आआफ्नो घरलाई नै क्वारेन्टाइनको रुपमा लिनुपर्ने र अतिआवश्यक काम बाहेक घरबाट बाहिर ननिस्कन नगरबासीलाई अनुरोध गरेका छन् । साथै विदेशबाट आएका व्यक्तिले अनिवार्य रुपमा नजिकको स्वास्थ्य संस्थामा चेकजाँच गराउँनुपर्ने प्रावधान बनाएको छ । बैदेशिक रोजगारबाट फर्किएका वा विदेशबाट आएका व्यक्तिलाई स्वास्थ्य चेकजाँचका लागि नजिकको स्वास्थ्य संस्थामा पठाउन महिला स्वयं सेविका, त्यहाँका स्वास्थ्यकर्मी, जनप्रतिनिधिलाई प्रयोग गरिने छ ।"
प्रधानमन्त्री ओलीले राष्ट्रको नाममा सम्बोधन गर्दै,"काठमाडौं : विश्वभर कोरोना (कोभिड१९) भाइरसको संक्रमणको त्रास भइरहेका बेला प्रधानमन्त्री केपी ओलीले शुक्रबार साँझ राष्ट्रको नाममा सम्बोधन गर्ने भएका छन्। प्रधानमन्त्रीका प्रेस सल्लाहकार सूर्य थापाका अनुसार प्रधानमन्त्री ओलीले उनको सरकारी निवास बालुवाटारबाट राष्ट्रको नाममा सम्बोधन गर्न लागेका हुन्। थापाका अनुसार प्रधानमन्त्रीको सम्बोधनलाई नेपाल टेलिभिजनले प्रत्यक्ष प्रशारण गर्नेछ। सम्माननीय प्रधानमन्त्रीज्यूले आज साँझ ६ : ०० बजे बालुवाटारबाट राष्ट्रको नाममा संबोधन गर्नुहुने भएको छ, सल्लाहकार थापाले जानकारी दिँदै भने, उहाँको सम्बोधन नेपाल टेलिभिजनबाट प्रत्यक्ष प्रशारण हुने व्यवस्था मिलाइएको छ। कोरोना भाइरसको रोकथाम तथा आम जनतालाई सुरक्षित राख्न भन्दै सरकारले 'लक डाउन' को तयारी गरेको छ। छिमेकी मुलुक भारतले 'जनता कर्फ्यू' घोषणा गरेको भोलिपल्टै नेपाल सरकारले लक डाउनको मोडालिटीबारे सरोकारवाला निकायसँग परामर्श गरेको छ। यसबारे विस्तृत छलफल गरी निर्णय लिन शुक्रबार उपप्रधान तथा रक्षामन्त्री ईश्वर पोखरेलले उच्चस्तरीय बैठक बोलाएका छन्। बैठकलगत्तै प्रधानमन्त्रीले सम्बोधन गर्ने तयारी छ। नोबल कोरोना रोकथाम तथा नियन्त्रणसम्बन्धी उच्चस्तरीय समन्वय समितिका संयोजकसमेत रहेका नेता पोखरेलले यसअघि नै कुनै पनि बेला 'लक डाउन' गर्न सकिने बताउँदै आएका थिए। साँझै ६ बजे प्रधानमन्त्री ओलीले गर्ने सम्बोधनमा केही महत्वपूर्ण घोषणा हुने अनुमान गरिएको छ। प्रधानमन्त्रीले उपप्रधानमन्त्री ईश्वर पोखरेल तथा अन्य वरिष्ठ मन्त्रीलाई बालुवाटार बोलाएर लक डाउनको संभाव्यताबारे छलफल गरेका थिए। यसबाहेक भारतसँगका सबै नाका बन्द गर्नेबारे पनि सरकारले भारतसँग छलफल गरिरहेको प्रधानमन्त्रीको सचिवालय स्रोतले जनाएको छ। कोरोना भाइरस संक्रमणले विश्वभर महामारीको रुप लिएको छ। दुई लाख भन्दा धेरै संक्रमित भएका छन् भने १० हजार बढीको मृत्यु भइसकेको छ। नेपालको छिमेकी भारतमा पनि पछिल्लो समय कोरोना संक्रमितको संख्या बढ्दो छ।"
धादिङको एकैगाउँमा २ दिनको अन्तरमा ३ जनाको मृत्यु,"धादिङ : धादिङको सिद्धलेक गाउँपालिका २ एैसेलुगैरा भन्ने स्थानमा २ दिनको अन्तरमा ३ जनाको रहस्यमय मृत्यु भएको छ । बुधबार राती २ जनाको सुतेकै ठाउँमा मृत्यु भएको थियो भने शुक्रबार बिहान फेरी एकजना महिला मृत अवस्थामा घरमै भेटिएकी छन् । बुधबार राती १२ बजेतिर ऐसेलुगैराका ७२ वर्षीय लालबहादुर नेपाली र उनकी भान्जी बुहारी नाता पर्ने ३५ वर्षीय सुन्तली नेपाली उनीहरुको आआफ्नै घरमा मृत अवस्थामा फेला परेका थिए । शुक्रबार बिहान सोही ठाउँकी ६३ वर्षीय यम कुमारी अर्याल पनि मृत भेटिएकी हुन् । बिहीबार बिहान बुधबार राती २ जनाको मृत्यु भएको घटनास्थलमा पुगेकी अर्याल बेलुका खाना खाएर टीभी हेरेर सकुशल सुतेकी थिइन् । तर शुक्रबार बिहान मृत अवस्थामा भेटिएको पारिवारिक स्रोतले जानकारी दिएको छ। अर्याल लामो समय अघिदेखि दम र प्रेसरको बिरामी भएकाले नियमित औषधि खाइरहेको परिवारले जनाएको छ । पछिल्लो एक महिना औषधि खान छाडेकाले सोही कारण मृत्यु भएको हुनसक्ने प्रहरीको अनुमान छ । अर्यालसहित ३ जनाकै शव पोष्टमार्टमका लागि जिल्ला अस्पताल धादिङको शव गृहमा राखिएको छ । जिल्ला प्रहरी कार्यलय धादिङका सूचना अधिकारी खड्काले भने, 'हिजोको घटना र आजको घटनामा कुनै सम्बन्ध छैन, एउटै गाउँमा भएकाले केही शंका र त्रासको भएको हुनसक्छ, यो एउटा संयोग मात्रै परेको हो ।' यता बुधबार राती मृत्यु भएका २ जनाको भने घरेलु मदिराका कारण ज्यान गएको हुनसक्ने प्रहरीले अनुमान गरेको छ । दुवैजनाले एकै स्थानबाट लगिएको रक्सी सेवन गरेर सुतेकाले सोही रक्सीको कारण मृत्यु भएको हुन सक्ने प्रहरीको अनुमान रहेको छ। १ महिनाअघि गाउँमा बिहे भएको र सोही बिहेमा खपत भएर बाँकी रहेको रक्सी बुधबार साँझ दुवैजनाले बोतलमा हालेर लगेका थिए । रक्सी खाएर सुतेका दुवैजनाको फरक फरक घरमा बुधबार राती मृत्यु भएको हो । घटनापछि जिल्ला प्रहरी कार्यलय धादिङबाट गएको प्रहरी अनुसन्धान टोलीले घटनास्थलको जाँच मुचुल्का गरी शव पोष्ट मार्टमको लागि जिल्ला अस्पताल धादिङवेशीमा ल्याएको थियो । उनीहरुको पनि पोष्टमार्टम शुक्रबार साँझ नै गर्ने तयारी भइरहेको छ। डीएसपी खड्काले भने, 'घटनास्थलमा त्यस्तो कुनै शंकास्पद वस्तु नभेटिएकाले उनीहरुको मृत्यु रक्सी सेवनबाटै हुनसक्ने आशंका छ । 'हामी अनुसन्धान गरिरहेका छौँ, 'पोष्टमार्टमा पछि सबै विस्तृत थाहा हुने छ।' उनीहरुले खाएर बाँकी रहेको भनिएको रक्सी परीक्षण गर्नका लागि प्रहरीले ल्याएको छ । रक्सीलाई प्रयोगशालामा परीक्षणका लागि पठाइने डीएसपी खड्काले बताए ।"
कोरोनाबारे आइसोलेसनबाटै प्रियंका चोपडाको सन्देश,"नयाँदिल्ली : बलिउड अभिनेत्री प्रियंका चोपडा यतिबेला कोरोना भाइरसबाट जोगिन सेल्फ आइसोलेसन बसेकी छन् । तर आइसोलेसनबाटै केही भिडिओ सार्वजनिक गर्दै कोरोना बारे सन्देश प्रवाह गर्दैआएकी छन् । बिहीबार आठौँ दिनमा उनले इन्स्टाग्राम र ट्वीटरमा भिडिओ पोस्ट गर्दै आफू बाहिर निस्कन चाहेको र सबैलाई हेलो भन्न चाहेको बताएकी छन् । मलाई आशा छ, तपाईँहरु सबै सुरक्षित हुनुहुन्छ । म आउन चाहन्छु र हेलो भन्न चाहन्छु ! यो एक क्रुर समय हो । र यसले हामी सबैको जीवन उलटपलट पारेको छ । भिडिओमा ३७ वर्षीया प्रियंकाले कोरोनाबाट बच्ने पूर्व सावधानी तरिकाबारे पनि बोलेकी छन् ।"
"'लक डाउन' को तयारी, प्रधानमन्त्रीको विशेष सम्बोधन आजै",काठमाडौं : कोरोना भाइरसको रोकथाम तथा आम जनतालाई सुरक्षित राख्न भन्दै सरकारले 'लक डाउन' को तयारी गरेको छ। छिमेकी मुलुक भारतले 'जनता कर्फ्यू' घोषणा गरेको भोलिपल्टै नेपाल सरकारले लक डाउनको मोडालिटीबारे सरोकारवाला निकायसँग परामर्श गरेको छ। यसबारे विस्तृत छलफल गरी निर्णय लिन शुक्रबार बेलुका उपप्रधान तथा रक्षामन्त्री ईश्वर पोखरेलले उच्चस्तरीय बैठक बोलाएका छन् ।बैठकलगत्तै प्रधानमन्त्रीले सम्बोधन गर्ने तयारी छ। नोबल कोरोना रोकथाम तथा नियन्त्रणसम्बन्धी उच्चस्तरीय समन्वय समितिका संयोजक समेत रहेका नेता पोखरेलले यसअघि नै कुनै पनि बेला लक डाउन गर्न सकिने बताउँदै आएका थिए । साँझै ६ बजे प्रधानमन्त्री केपी ओलीले देशबासीका नाममा गर्ने सम्बोधनमा केही महत्वपूर्ण घोषणा हुने बताइएको छ।प्रधानमन्त्रीले उपप्रधानमन्त्री ईश्वर पोखरेल तथा अन्य वरिष्ठ मन्त्रीहरुलाई बालुवाटार बोलाएर लक डाउनको संभाव्यताबारे छलफल गरेका थिए। यसबाहेक भारतसँगका सबै नाका बन्द गर्नेबारे पनि सरकारले भारतसँग छलफल गरिरहेको प्रधानमन्त्रीको सचिवालय स्रोतले जनाएको छ । कोरोना भाइरस संक्रमणले विश्वभर महामारीको रुप लिएको छ । दुई लाख भन्दा धेरै संक्रमित भएका छन् भने १० हजार बढीको मृत्यु भइसकेको छ । नेपालको छिमेकी भारतमा पनि पछिल्लो समय कोरोना संक्रमितको संख्या बढ्दो छ ।
के हो 'लक डाउन' ? नेपालमा कस्तो होला ?,"काठमाडौं : नेपालमा कोरोना संक्रमण रोक्न 'लक डाउन' को तयारीबारे छलफल भएको छ। कोरोना संक्रमण, रोकथाम तथा नियन्त्रण उच्चस्तरीय समन्वय समिति संयोजक उपप्रधानमन्त्री ईश्वर पोखरेलले कुनै पनि बेला 'लक डाउन' गर्नुपर्ने अवस्था आउनसक्ने बताउँदै आएका छन्। गत शुक्रबार उच्चस्तरीय समन्वय समितिले कोरोना संक्रमण रोकथामका लागि १५ बुँदे निर्णय गरेको थियो। त्यसलाई 'लक डाउन' को रिहर्सलको रुपमा लिइएको थियो। स्कूल, कलेज, सिनेमा हल, क्लब, सभा समारोह, सांस्कृतिक पर्व तथा कार्यक्रमलगायतका सार्वजनिक स्थल र गतिविधिमा सरकारले रोक लगाइसकेको छ। प्रधानमन्त्री केपी ओलीले शुक्रबार बेलुका गर्ने भनिएको सम्बोधनमा 'लक डाउन'बारे केही महत्वपूर्ण घोषणा हुनसक्ने बताइएको छ। भारतमा बिहीबार प्रधानमन्त्री नरेन्द्र मोदीले आइतबारदेखि लागु हुने गरी 'जनता कर्फ्यु' घोषणा गरेका थिए। भारतमा 'जनता कर्फ्यु' घोषणा गरेपछि नेपालमा पनि 'लक डाउन'को गृहकार्य सरकारले बिहीबारदेखि नै थालेको हो। 'लक डाउन' को मोडालिटीबारे सुरक्षालगायतका सरोकारवाला निकाय र विज्ञसँग छलफल भइरहेको छ। नागरिकलाई कम असुविधा हुने गरी 'लक डाउन' लागु गर्ने तयारी भइरहेको स्रोतले बतायो। 'लक डाउन' घोषण गरेका अन्य मुलुकको प्रचलन र अवस्था हेर्दा नेपालमा पनि 'लक डाउन' पहिलो चरण अलि सहज हुनेछ। कर्फ्युजस्तो कडा हुँदैन। सार्वजिनक स्थलमा हिडडुल गर्न प्रतिबन्ध लगाइए पनि बिहान तथा बेलुका निश्चित अवधि तोकेर बाहिर निस्कन र अति आवश्यक एवं दैनिक उपभोगका समान खरिद गर्न मौका दिइन्छ। 'लक डाउन'को पहिलो चरणमा नाका सिल गर्ने, आपतकालीन अवस्थाबाहेक नियमित सार्वजनिक यातयातको सेवा स्थगित गर्ने, होटल, रेष्टुरेन्ट, बार तथा डिपार्टमेन्टल स्टोर र सपिङ मलहरु बन्द गर्ने, अति आवश्यक सेवाबाहेक सार्वजनिक अड्डा र सेवा निश्चित समयका लागि स्थगित गर्ने, सरकारी अड्डाका जरुरी तथा आपतकालीन काम अनलाइनबाट गर्ने, नागरिकलाई घरमै सावधानी अपनाएर सुरक्षित बस्न आग्रह गर्ने, गम्भीर विरामीबाहेक अरुलाई अस्पताल नआउन आग्रह गर्नेलगायतका विषयमा छलफल भइरहेको छ। 'लक डाउन'को अवधिमा नेपाली सेनालगायतका सुरक्षा निकायहरु परिचालन गरिनेछ। प्रधानमन्त्री ओलीले राष्ट्रको नाममा सम्बोधन गर्दै अति आवश्यक सेवाबाहेक मानिसको बढी चहलपहल हुने निजी कार्यलय र उद्योग कलकारखना पनि निश्चित समयका लागि बन्द गर्ने विकल्पबारे पनि छलफल भइरहेको छ। नेपालका सबै अदालतहरु दुई हप्ताका लागि बन्द भइसकेका छन्। पहिलो चरणमा उपत्यका लगायतका सिमावर्ती सहरमा 'लक डाउन' गर्ने विकल्पबारे पनि छलफल भइरहेको छ। पहिलो चरणको 'लक डाउन' पछि पनि अवस्था सामान्य नभए दोस्रो चरणमा 'लक डाउन' कडा हुनेछ। नागरिकलाई घरमै अनिवार्य रुपमा बस्न आग्रह होइन, आदेश दिइनेछ। आदेश उलंघन गरे कारबाही गर्ने व्यवस्था हुनेछ। यो महामारीबाट बच्न लागि एकान्तवास अथवा 'आइसोलेशन' मुख्य उपायका रुपमा लिइएको छ। कोरोनाबाट आक्रान्त भएका चीन तथा युरोपका देशहरुले पनि त्यो उपाय कार्यान्वयन गर्न 'लकडाउन' को निर्णय गरेका छन्।"
मैदान अभावले खुम्चियो खेल,"फिदिम : पूर्वी पहाडकै प्रतिष्ठित फाल्गुनन्द गोल्डकप फुटबल प्रतियोगिता यो वर्ष सञ्चालन हुन सकेन। प्रतियोगिता रोकिनुको कारण कोरोना भाइरसको त्रास नभएर मैदान अभावले हो। पाँचथर सदरमुकाम फिदिममा पुसको पहिलो साताबाट सुरु हुने यो गोल्डकपको ११औं संस्करण फिदिम माविको मैदान भत्किएपछि सञ्चालन हुन नसकेको हो। अहिले कोरोना भाइरसको त्रासका कारण देशभर खेलकुद र गोल्डकपहरू प्रभावित छन्। फाल्गुनन्द गोल्डकप भने मैदान अभावले प्रभावित बन्यो। फिदिम स्पोर्टिङ क्लबले फाल्गुनन्द गोल्डकप सञ्चालन गर्दै आएको थियो। कोरना भाइरसको महामारी फैलनुभन्दा पहिले नै सम्पन्न हुनुपर्ने यो गोल्डकप फिदिममा भएको एकमात्र मैदान भत्किएपछि रोकिएको हो। मैदानको छेउपट्टिको दुई भागमा पर्खाल भत्किएको छ, फिदिम स्पोर्टिङ क्लबका अध्यक्ष विमल श्रेष्ठले भने। पर्खाल भत्किएपछि कुनै पनि खेल हुन सकेका छैनन्। पाँचथर क्लबले आयोजना गर्ने पाँचथर गोल्डकप पनि रोकिएको छ। गत असार ७ गते मैदानको पर्खाल भत्किएपछि फिदिमको फुटबल खेल नै ठप्प भएको छ। विकल्पमा अर्को मैदान नभएकाले प्रतियोगिता नै रोकिएको अखिल नेपाल फुटबल संघ पाँचथरका अध्यक्ष सुजन नेम्बाङको तर्क छ। पाँचथरमा खेलप्रतिको आकर्षण व्यापक छ, नेम्बाङले भने तर, मैदान अभावले खेल खुम्चिरहेको छ। पहाडी जिल्लामा खेल क्षेत्रको विकासका लागि राज्यले गम्भीरताका साथ चासो दिनुपर्ने उनको भनाइ छ। मैदानका छेउपट्टि भत्किएको पर्खाल जिल्लामा खेलप्रतिको आकर्षण धेरै छ। तर, खेलका लागि पूर्वाधार अभावका कारण जिल्लामा आयोजना हुने प्रतियोगिताहरू खुम्चिँदै गइरहेका छन्। फिदिम माविको स्वामित्वमा भएको यो मैदान पनि नौ जनाले मात्र फुटबल खेल्न मिल्नेछ। विगतमा धुलेमैदानमा कष्टपूर्ण तरिकाले फुटबल खेल हुने गरेको थियो। यो मैदानको पर्खाल भत्किएपछि सबै खेल ठप्प बनेका छन्। खेलप्रतिको आकर्षण व्यापक भए पनि स्तरीय मैदान अभावले खेल प्रतिभाहरू पलायन हुने स्थिति बनेको छ। जिल्लामा प्रतिभाहरू धेरै भए पनि पूर्वाधार अभावमा पलायन हुने स्थिति बनेको फुटबल खेलाडी शरण बस्नेतले बताए। मजस्ता फुटबल खेलाडी धेरै उत्पादन हुन सक्छन्, बस्नेतले भने तर, यहाँ पूर्वाधार नभएकै कारण खेल प्रभावित भएको छ। जिल्लामा खेलसम्बन्धीका तालिमहरू नभएको र व्यवस्थापनको कमजोरीका कारण जिल्लाको खेल खुम्चिँदै गएकोप्रति बस्नेत चिन्तित छन्। खेल क्षेत्रको विकासका लागि राज्य उदासीन भएकाले क्रमिक रूपमा खेल खुम्चँदै गएको खेलप्रेमीहरू बताउँछन्। यस्तै ताल हो भने नयाँ प्रतिभा उत्पादन हुन सक्दैन, बस्नेत भन्छन्। जिल्लाका आठवटै स्थानीय तहमा स्तरीय मैदानको अभाव छ। फिदिम नगरपालिका १० को खलंगाटारमा ठूलो (११११ जना) खेल्न मिल्ने मैदान छ। खलंगाटार माविको स्वामित्वमा रहेको यो मैदानलाई रंगशालाको रूपमा विकास गर्ने भनिएपछि स्तरवृद्धि गरिएको छैन। रविपञ्चमी, नवमीडाँडा, याशोक, रानीटार, फात्तेप र लिम्बामा पनि नौ जना खेल्न मिल्ने धुले मैदान छन्। जिल्लामा खेलको विकासका लागि राज्यले ध्यान दिनुपर्ने खेलाडीहरूको माग छ।"
मापसे र सचेतना कक्ष पनि स्थगित,"काठमाडौं : विश्वव्यापी रुपमा फैलिँदै गएको कोभिड १९ (कोरोना भाइरस) संक्रमणबाट बच्न सतर्कता अपनाउँदै महानगरीय ट्राफिक प्रहरी महाशाखाले सचेतना कक्ष र मापसे जाँच स्थगित गरेको छ। ट्राफिक महाशाखाले मादक पदार्थ सेवन, लेन अनुशासन उल्लङ्घन गर्ने तथा सवारी दुर्घटना गरी सवारी चलाउने चालक उपर दिँदै आएको सचेतना कक्षा हाललाई स्थगित गरेको हो। महाशाखाका प्रमुख ढकालले मादक पदार्थ सेवन, लेन अनुशासन उल्लङ्घन गर्ने तथा सवारी दुर्घटना गरी सवारी चलाउने चालकलाई दिदै आएको सचेतना कक्षा र मापसे जाँच हाललाई स्थगित गरिएको हो। महाशाखाकाका अनुसार कोरोना भाइरस संक्रमणको जोखिमलाई मध्येनजर गर्दै महाशाखाले विशेष अभियानअन्तरगत मापसे कक्षा स्थगित गरेको हो। ट्राफिक प्रहरीको कारवाहीमा परेका सवारीले कागजपत्र नियमानुसारको जरिवाना तिरेर लान सकिने व्यवस्था महाशाखाले मिलाएको छ । यात्रुमाथि हुने जोखिमलाई मध्येनजर गरी उपत्यकाका मुख्य मुख्य बसपार्क एवम् भीडभाड हुने स्थानमा नागरिकलाई सचेतना जगाउने तथा सवारी साधनमा हुने भीडभाड कम गराउने गरी प्लेकार्डसहितको ट्राफिक प्रहरी टोली खटाइएको छ।"
घरेलु मदिरा बनाउन रजश्वला प्याड र कुहिएको मोजा प्रयोग,"जनकपुरधाम : लामो समयदेखि अवैध घरेलु मदिरा उत्पादन गर्दै आएका लक्ष्मिनियाँ गाउँपालिकाको सपहीमा मदिरा भट्टीमा छापा मार्ने क्रममा प्रहरीले जुन दृष्य देखे, त्यसले उनीहरु आश्चर्यमा परे। मदिरा राख्ने भाँडामा युरिया मल मिसाएको पानी, फोहर तथा दुर्गन्धित भाँडाकुडा, किरैकिरा भएको भाडाँमा रक्सीजन्य पदार्थ भेटिएको थियो। त्यसै भाँडोभित्र खतरनाक स्प्रिट, एसिड, तेजाब, गोबर, प्लाष्टिक, जुत्ता र कुहिएको मोजाहरु मिसाएर मदिरा निकाल्दै गरेको प्रहरीले भेटेको हो। अझ मदिराको भाँडोभित्र रजश्वलाको बेला महिलाहरुले प्रयोग गर्ने सेनेटरी प्याड तथा ससाना बालबालिकाहरुले लाउने बेबी प्याडसमेत प्रयोग गरेको देखेर आश्चर्य चकित भए। जनकपुर उपमहानगरपालिकाको कुवाँ रामपुरबाट केही घरधुरीले वर्षौदेखि नै अवैध घरेलु मदिरा बनाउँदै आएका छन्। जीविकोपार्जनको मुख्य स्रोत बनाएका मदिराभट्टी सञ्चालकहरु आर्थिक प्रलोभनमा मानव जीवनसँग निकै ठूलो खेलवाड गर्दै मदिरामा मानिसको ज्यानै खतरामा पर्ने गरी विषयुक्त पदार्थहरु मिसावट गरेको पाइयो। जिल्ला प्रहरी कार्यालय धनुषाका प्रहरी नायव उपरिक्षक रामेश्वर कार्कीले भने हाम्रो टोली छापा मार्न आउनु अघि नै उनीहरु भागे, मान्छे पहिचान गरी पक्राउ गर्नेतीर हामी लागेका छौं, तत्काल पक्राउ परे नियमसंगत कारवाही गछौं। उनले अबको अभियानमा मदिरा भट्टी र पसलमा लोकल मदिरा वा सो बनाउने पदार्थ फेला परे सञ्चालकको फाइलसमेत आन्तरिक राजश्व कार्यालयमा पठाउने बताए। धनुषाको क्षिरेश्वरनाथ नगरपालिका र जनकपुरधाम उपमहानगरपालिकामा होलीको समयदेखि हालसम्म दर्जन भन्दा बढीको मदिरा सेवनबाट मृत्युपछि धनुषा प्रहरी तातेको छ। जिल्ला प्रहरी कार्यालय धनुषा र सम्बन्धित प्रहरी चौकीहरुबाट खटेको विशेष प्रहरी टोलीले जिल्ला भरि छापा हानी झण्डै १० हजार लिटर अवैद्य मदिरा नष्ट गरेको प्रहरी उपरिक्षक रमेश कुमार बस्नेतले जानकारी दिए। पूर्वपश्चिम राजमार्गको धारापानी, पुष्पवलपुर, गणेशमान चारनाथ, मिथिला, कलम, सवैलालगायतका नगरपालिकाका केही वडाहरुमा अबैध रुपमा मदिरा उत्पादन गरी जनकपुर बजारमा भित्रिदै आएको छ। उत्पादित अवैध मदिरा सार्वजनिक यातायातका बसहरुमा लोड भई जनकपुर आउने र जनकपुरबाट क्रमशः भारतीय बजारसम्म जाने गरेको स्रोतको दाबी छ। धनुषा प्रहरीले यसअघि पनि पटकपटक अवैध मदिरा बनाउनेहरुलाई कारवाही गर्ने, मदिरा नष्ट पार्ने र छापा हान्ने काम गरे पनि उनीहरुले उक्त पेशा छाडेका छैनन्। 'आउछन, छापा हान्छन् २४ लिटर पोख्छन, सिल्टीको भाँडा लान्छन, अरु के नै गर्छन' एक मदिरा उत्पादक महिलाले भनिन्। आफुहरुलाई जीवन निर्वाहको अन्य विकल्प नदिएसम्म पेशा छाड्न गाह्रो हुने उनको भनाई छ। घरेलु मदिरा कडा बनाउन उत्पादनकर्ताहरुले केमिकल, यूरीया हाल्ने गरेको प्रादेशिक अस्पतालका मेडिकल सुपरिटेण्डेन्ट डा रामपरिक्षण यादव बताउँछन्। घरेलु मदिरा सेवनबाट क्षिरेश्वरनाथ नगरपालिका, लक्ष्मिनियाँ गाउँपालिका र जनकपुरधाम उपमहानगरपालिकामा झण्डै दुई दर्जन व्यक्तिहरुको मृत्यु भएको स्थानीयले दाबी गरेपनि प्रहरीले हालसम्म १२ जनाको मृत्यु भएको पुष्टि गरेको छ।"
गोकुल बाँस्कोटाको घरमा बम विस्फोट गराउने ३ जना पक्राउ,"काठमाडौं : पूर्व सञ्चार तथा सूचना प्रविधि मन्त्री गोकुल बाँस्कोटाको घरमा बम विस्फोटमा संलग्नहरु पक्राउ परेका छन्। घटनामा संलग्न विप्लव नेतृत्वको नेकपाका ३ जना कार्यकर्तालाई पक्राउ गरिएको महानगरीय प्रहरी परिसर अपराध महाशाखाले जनाएको छ। पक्राउ पर्नेमा कैलाली भजनीका ३१ वर्षीय अमृत बहादुर कुमाल क्षेत्री, कैलाली टिकापुरका ३१ वर्षीय लक्ष्मण सेट्टी र कालिकोट सान्नी त्रिवेणीका २७ वर्षीय टेक विक रहेका छन्। महाशाखाबाट खटिएको विशेष अनुसन्धान टोलीले काठमाडौंका विभिन्न स्थानबाट उनीहरुलाई पक्राउ गरेको प्रहरीले जानकारी दिएको छ। पूर्वमन्त्री गोकुल बाँस्कोटाको घरमा बम विस्फोट प्रहरीका अनुसार पक्राउ परेका क्षेत्री विप्वल समूहका मध्य कमाण्ड ब्यूरो सदस्य रहेको छन् । सेट्टी र विक साधारण कार्यकर्ता हुन्। घटनामा प्रयोग गरिएको प्रदेश ३०२००१ प २८३६ नम्बरको मोटरसाइकल समेत प्रहरीले बरामद गरेको छ। सो मोटरसाइकल माइला लामाका अंगरक्षक कान्छाराम घिसिङको नाममा दर्ता रहेको प्रहरीको भनाइ छ। पक्राउ परेकाहरूमाथि आवश्यक अनुसन्धान भइरहेको प्रहरीले जानकारी दिएको छ। गत फागुन २७ गते लोकन्थलीमा रहेको बाँस्कोटाको घरलाई लक्षित गरी बम बिस्फोट गराइएको थियो। सञ्चार तथा सूचना प्रविधि मन्त्री रहेका बाँस्कोटाले सेक्युरिटी प्रिन्टिङ मेसिन खरिद प्रकरणमा घुसका लागि बार्गेनिङ गरेको अडियो बाहिरिएपछि मन्त्री पदबाट राजीनामा दिएका थिए ।"
स्वदेश फर्कन प्रतिबन्ध,"काठमाडौं : कोरोना भाइरस संक्रमित मुलुकबाट नेपाली नागरिक नेपाल फर्कन नपाउने भएका छन्। सरकारले कोरोना भाइरसको रोकथाम र नियन्त्रणका लागि युरोपेली, पश्चिम एसियाली, खाडी, इरान, टर्की, मलेसिया, दक्षिण कोरिया, जापानका नागरिक र त्यहाँ रहेका नेपालीलाई नेपाल प्रवेशमा प्रतिबन्ध लगाएको हो। गैरआवसीय नेपाली मात्र होइन पर्यटन भिसामा ती मुलुक पुगेका नेपालीसमेत शुक्रबार मध्यरातिदेखि नेपाल फर्कन पाउने छैनन्। नेपाल प्रवेशमा प्रतिबन्ध लगाएका मुलुकमा रहने नेपालीसमेत नेपाल आउन पाउँदैनन्, त्रिभुवन अन्तर्राष्ट्रिय विमानस्थलस्थित अध्यागमन कार्यालयका प्रमुख सागर आचार्यले भने, प्रतिबन्धित मुलुकबाट नेपाली आए उनीहरूलाई फिर्ता गरिनेछ। अब स्वदेशी हुन् या विदेशी कसैलाई नेपाल प्रवेश गर्न दिँदैनौं। कोरोना भाइरस संक्रमण नफैलियोस् भनेर सरकारले सावधानी अपनाउने क्रममा त्यस्ता मुलुकबाट आउने जोकोहीलाई पनि प्रतिबन्ध लगाएको हो। नेपाल आउन नपाउने भएपछि गैरआवासीय नेपालीले भने चिन्ता व्यक्त गरेका छन्। उनीहरू कतिपय मुलुकमा आफंै आइसोलेसनमा रहनुपरेको भन्दै स्वदेश फर्कन चाहिरहेका छन्। प्रधानमन्त्री कार्यालयका सचिव एवं कोरोना नियन्त्रणसम्बन्धी उच्चस्तरीय समन्वय समितिका सदस्यसमेत रहेका नारायणप्रसाद बिडारीले विदेशमा रहेका नेपालीलाई तत्काल स्वदेश नफर्कन आग्रह गरेको बताए। विश्व स्वास्थ्य संगठनले स्पष्ट पारिसकेको छ संक्रमित मुलुकबाट बाहिर निस्कन मिल्दैन, सचिव बिडारीले भने, जहाँ हुनुहुन्छ त्यहीं सुरक्षित ढंगले रहनुहोला। बिरामी भए त्यहीं उपचार हुन्छ, प्रतिबन्ध खुला भएपछि स्वदेश फर्कनुहोला। कोरोना भाइरस संक्रमण, रोकथाम तथा नियन्त्रण उच्चस्तरीय समन्वय समितिको बुधबार बसेको बैठकले संक्रमित मुलुकबाट आउने नेपालीसहित सबै यात्रुलाई नेपाल आउन प्रतिबन्ध लगाउने निर्णय गरेको थियो। नेपाल उडान गर्ने विभिन्न मुलुकका जहाज कम्पनीले आफ्ना नागरिक भने लैजान सक्नेछन्। सरकारले नेपाल प्रवेशमा प्रतिबन्ध लगाएका मुलुुकमा भएका नेपाली आफैं सुरक्षित रूपले बस्नुपर्नेछ। चीनको वुहानबाट सुरु भएको कोरोना भाइरस संक्रमण विश्वव्यापी फैलिरहेको छ। युरोपेली मुलुकमा सबैभन्दा बढी इटालीमा कोरोना भाइरस संक्रमण फैलिरहेको छ। विश्व स्वास्थ्य संगठनले दक्षिण एसियाली मुलुकमा कोरोना संक्रमण फैलन सक्ने चेतावनी दिएपछि सरकारले पूर्वसावधानीस्वरूप कोरोना संक्रमण देखिएका मुलुकमा रहेका सबै नागरिकलाई नेपाल प्रवेशमा प्रतिबन्ध लगाएको हो।"
कोभिड१९ भाइरसको उच्च जोखिम : तयारी सुस्त,"विश्वव्यापी महामारी (पेन्डामिक) बनेको कोभिड १९ भाइरस संक्रमणको उच्च जोखिममा रहेको नेपालमा सरकारले केही तयारी र सजगता अपनाउने प्रयास गरेको छ। तर यो प्रयास पर्याप्त र प्रभावकारी देखिँदैन। अहिलेसम्म भाइरस पोजिटिभ नभए पनि ढुक्क हुने अवस्था भने छैन। नेपालजस्तो स्वास्थ्य तथा भौतिक पूर्वाधार अति कम भएको मुलुकमा विश्व महामारीबाट आफ्ना नागरिकको सुरक्षा गर्नु कम्ता चुनौतीपूर्ण छैन। विशेषगरी कोरोना जाँच गर्ने कीट नै पर्याप्त छैन। देशभर जम्मा १२ सय कीट मात्र छन्। तत्कालीन अवस्थाको विज्ञद्वारा आकलन गरेर व्यवस्थापन गर्नुपर्ने हुन्छ। विगत दुई महिनादेखि यो महामारी फैलिरहे पनि सरकारले बेलैमा कीट व्यवस्थापन गर्न सकेन। यस्तो बेलामा परीक्षण गर्ने कीट लम्बेतान प्रक्रिया पूरा गर्दागर्दै समय अभाव हुन सक्छ। अर्कातर्प विश्वमा कीट उत्पादन गर्ने देशको ध्यान नै युरोप र अमेरिकातिर केन्द्रित छ। सरकारले केही दिनको हवाई आवागमन रोक लगाउने निर्णय गर्यो। तर कोरोना उत्पत्ति भएको देश चीनबाट आउने जहाज उडानमा रोक लगाइएन। भारत, चीन, थाइल्यान्ड, बंगलादेश, सिंगापुर र भुटानबाट आउनेलाई मात्र खुला गरियो। यसले अन्य संक्रमित मुलुकबाट ट्रान्जिट बनाएर आउने जोखिम बढ्नेछ। किनभने त्रिभुवन विमानस्थलमा भरपर्दाे स्क्रिनिङ र परीक्षणको बन्दोबस्त छैन। केवल औपचारिकता पूरा गर्ने काम हुने गरेको छ। ज्वरो नाप्ने मेसिन संख्या थप गर्ने, विमानस्थल सरसफाइमा जोड दिने, स्वास्थ्य जनशक्ति बढाउने विषयमा ध्यान गएको छैन। प्रमुख चुनौती भनेको भाइरस पहिचान गर्ने सरकारको कम क्षमता हो। बढीभन्दा बढी जाँच गरेर संक्रमणका केस पत्ता लगाउन सक्नुपर्छ, विश्व स्वास्थ्य संगठन पनि यही भन्छ। अस्पतालहरूमा आइसोलेसन, आईसीयू र स्वास्थ्यकर्मीहरूको व्यवस्था भएको छैन। भाइरस पहिचान गर्ने क्षमता बढाउनुपर्यो। बढीभन्दा बढी परीक्षण गरेर केस पत्ता लगाउनुपर्छ। विश्व स्वास्थ्य संगठनले पनि यही भन्दै आएको छ। संक्रमित पहिचान भए तिनीहरूलाई अस्पतालमा भर्ना गरेरै उपचार गराउनुपर्छ। क्वारेन्टाइन, आईसीयु र आईसोलेसनमा रहेका व्यक्तिको निगरानी गर्ने र स्वास्थ्य जाँच गराउने स्वास्थ्यकर्मीले सुरक्षा कबच अर्थात् पर्सनल प्रोटेक्टिभ इक्युपमेन्ट (पीपीई) सकिन लागेको छ। यो गम्भीर विषय हो। विदेशमा उपचारमा संलग्न हुने चिकित्सक नै संक्रमणबाट ज्यान गएको खबर सार्वजनिक भइरहेका बेला नेपालमा टेन्डर प्रक्रिया सुरु भएको छ। भाइरस संक्रमणको गति तीव्र रूपमा बढिरहेका बेला तयारीमा सुस्तता छाएको छ। अब गर्नुपर्ने मुख्य काम भनेको जनचेतना हो। त्यसपछि पूर्वाधारहरूको क्रमिक व्यवस्था। संरचनागत पूर्वाधार मात्र नभई उपकरणको बन्दोबस्ती। एक समुदायबाट अर्काे समुदायमा फैलिने जोखिम बढे लक डाउन गर्न पनि चुक्नु हुन्न। यस्तो अवस्थामा मनोवैज्ञानिक त्रास फैलने हुँदा सरकारले सोहीअनुरूप मातृभाषामा सन्देश सम्प्रेषण गर्नुपर्छ। यस्तो बेला सरकारको एकल प्रयास मात्र पर्याप्त हुँदैन; निजी क्षेत्र, विभिन्न गैरसरकारी संघस्थाहरूले एकीकृत र समन्वयात्मक ढंगले प्रभावकारी भूमिका निर्वाह गर्नुपर्छ।"
फोनको इन्टरसेप्सन हुनुपर्छ : विज्ञ,"काठमाडौं : विज्ञहरूले शंकास्पद व्यक्तिको फोनको इन्टरसेप्सन आवश्यक रहेको औंल्याएका छन्। नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रिय स्वाधीनताको रक्षा गर्न इन्टरसेप्सन प्रविधिले सहयोग गर्ने उनीहरूको दाबी छ। अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यायले मुलुकको प्रशासन संयन्त्र कमजोर भएको अवस्थामा यो प्रविधि अत्यन्तै आवश्यक रहेको बताए। हाम्रो प्रशासन कमजोर भयो। सरकारसँग सूचना कम आउन थाल्यो, उपाध्यायले, यहाँ विदेशीको धेरै चलखेल भइरहेको छ। विदेशीसँगै लागेर सूचना बाहिर पठाउने प्रवृत्ति रोक्न इन्टरसेप्सन अत्यन्त आवश्यक छ। यसले पदमा बसेका व्यक्तिलाई धेरै जिम्मेवार बनाउने उनको भनाइ छ। उपाध्यायले भने, अन्य मुलुकका गुप्तचरी निकायले इन्टरसेप्सन पहिल्यै प्रयोगमा ल्याइसके। हाम्रोमा पनि यो लागू हुनुपर्छ। पूर्वगृहसचिव सूर्यप्रसाद सिलवालले फोन इन्टरसेप्सन प्रविधिमार्फत शंकास्पद व्यक्तिको गतिविधिलाई निगरानी गर्न पाइने बताए। उनले भने, यो प्रविधि पहिला पनि भएकै हो। त्यतिबेला दुरुपयोग भएपछि रोकिएको थियो। जुनसुकै व्यक्तिको हकमा नभएर शंकास्पद व्यक्तिको सूचना राज्यलाई चाहिन्छ। कांग्रेस र सत्ता पक्षकै केही सांसदले यो प्रविधिको विरोध गरिरहेका छन्। सिलवालले भने, जब कोही व्यक्ति राष्ट्र हितविपरीत जाँदैन र उसले आतंककारी गतिविधि गर्दैन भने उसले इन्टरसेप्सनको विरोध गरिरहनुपर्ने देखिँदैन। तर, यो प्रविधि प्रयोग गरिसकेपछि औचित्य पुष्टि हुनुपर्छ। पूर्वप्रहरी महानिरीक्षक कुवेरसिंह रानाले राष्ट्रिय सुरक्षाका लागि आइपर्ने विभिन्न खतराको रोकथाम, नियन्त्रण र घटना भइहाले अनुसन्धान र दोषीलाई दण्डित गराउन इन्टरसेप्सन आवश्यक रहेको बताए। उनले भने, यो प्रविधिको प्रयोग गर्ने निकाय जिम्मेवार हुनुपर्छ। दिएका जिम्मेवारीलाई तलमाथि नगरी त्यसको भावना र उद्देश्यअनुसार सदुपयोग गर्न सजग र चनाखो हुनुपर्छ।"
ज्येष्ठ नागरिकको निगरानीमा ध्यान दिने कि ?,"नोबेल कोरोना भाइरस (कोभिड १९) को संक्रमण विश्वभर बढ्दो छ। चीनको वुहान सहरबाट सुरु भएको मानिएको यो रोग कम उमेरका धेरै मानिस उपचारपछि स्वस्थ हुने गरेका छन्। ज्येष्ठ नागरिक, मुटु, श्वासप्रश्वास, मधुमेहजस्ता दीर्घ रोगी गम्भीररूपले प्रभावित हुने गरेका छन्। नेपाल पनि कोभिड संक्रमणको उच्च जोखिम क्षेत्रमा पर्छ। मित्रराष्ट्र चीनमा कोभिड १९ को संक्रमण घट्दै गए पनि खुला सिमाना भएको छिमेकी देश भारतमा भने यसको संक्रमण बढ्दो छ। इटाली र अमेरिकाजस्ता विकसित देशलाई यो रोग र बिरामीको उपचार कसरी गर्ने भन्ने समस्या आएको छ। हामीले पनि उच्च जोखिममा रहेका ज्येष्ठ नागरिकलाई प्रकोप भएको खण्डमा यस रोगबाट कसरी बचाउन सकिन्छ भनेर तयारी अपनाउन जरुरी छ। लक्षण : संक्रमणका सामान्य लक्षणमा ज्वरो, खोकी, श्वासको कमी भएको महसुस हुन्छ र सास फेर्न कठिनाइ पर्छ। यी समस्याबाट ज्येष्ठ नागरिक बढी जोखिममा हुन्छन्। उनीहरूकोे रोग प्रतिरोधात्मक क्षमता उमेरसँगै कमजोर हुन्छ। गम्भीर अवस्थामा निमोनिया, श्वासप्रश्वास समस्या बढेर मिर्गौला विफल भई मृत्यु पनि हुन सक्छ। यस रोगबाट संक्रमित ६० देखि ६९ वर्षसम्मका व्यक्तिको मृत्युदर चार प्रतिशत, ७० देखि ७९ वर्षसम्म आठ प्रतिशत र ८० वर्षभन्दा बढी उमेरका व्यक्तिको मृत्युदर झन्डै १५ प्रतिशत भएको अध्ययनले देखाएको छ। कसरी बच्ने : कोभिडको संक्रमणबाट बच्न ज्येष्ठ नागरिकले पनि हात सधैं सफा राख्ने, बाहिर गएर आएपछि, नाक सफा गरेपछि, हाछ्युँ गरेपछि, अरू कुनै बाहिरी बस्तु छोएपछि अथवा बेलाबेलामा साबुनपानीले (२० सेकेन्डभन्दा बढी) हात धुनुपर्छ। साबुनको सट्टा स्यानिटाइजर (६० प्रतिशतभन्दा बढी अल्कोहल भएको) प्रयोग पनि गर्न सकिन्छ। घरवरिपरिको वातावरण सफा राख्ने र आफू वा अरूले समाती राखिने वस्तु पनि सफा राख्ने बानी गर्नुपर्छ। भीडभाडबाट टाढा बस्नु उचित हुन्छ। नेपालमा ज्येष्ठ नागरिक बढी र एकल छन्। उनीहरुलाई सम्भावित कोरोना संक्रमणबाट बचाउने जोखिम पनि त्यत्तिकै छ। यतिखेर सकेसम्म सफर नगर्नु नै राम्रो हुन्छ। रुघाखोकीजस्ता समस्या भएका व्यक्ति सकेसम्म ज्येष्ठ नागरिकबाट टाढै बसेको राम्रो हुन्छ। बाहिर निस्कँदा मास्क प्रयोग गर्नाले यस रोगबाट केही मात्रामा बचाउन सकिन्छ। तर ख्याल गर्नुपर्छ हातको उचित सरसफाइ भएन भने मास्कको प्रयोगले मात्र यस संक्रमणबाट बच्न सकिन्न। मासु र अन्डा राम्रोसँग पकाएर मात्र सेवन गर्नुपर्छ। के तयारी गर्ने : ज्येष्ठ नागरिकले सकेसम्म घरपरिवारका सदस्यसँगै बस्नुपर्छ। कम जोखिममा भएका व्यक्तिले आमाबाउलाई चाहिने सरसामानको व्यवस्था गरिदिनुपर्छ। एक्लै बस्नु हुन्छ वा हेरचाह गर्ने व्यक्ति छैनन् भने अरू कसैको मद्दत माग्न हिच्किचाउनु हुँदैन। आफूलाई चाहिने केही औषधि पनि सञ्चय गर्नु उचित हुन्छ। घरका सदस्यले पनि आमाबाउको स्वास्थ्यबारेमा जानकारी लिनुपर्छ। यस रोगबारेमा आधिकारिक संस्थाजस्तै नेपाल सरकार तथा विश्व स्वास्थ्य संगठनको वेबसाइट वा अन्य रेडियो र टीभी च्यानलबाट पनि जानकारी लिइरहनुपर्छ। अन्य अनाधिकारिक सूचनालाई आधार मानेर आत्तिने र अप्रमाणित उपचार विधिका पछाडि लागेर आफ्नो स्वास्थ्यसँग खेलबाड गर्न हुन्न। केमा ध्यान दिने : ज्येष्ठ नागरिकले घरभित्र धेरै बस्दा खानपानका साथै नियमित व्यायामलाई पनि निरन्तरता दिइराख्नुपर्छ। यसले रोगप्रतिरोधात्मक क्षमतामा ह्रास आउँदैन। अध्ययनअनुसार चीनमा २००३ को सार्सका बेला धेरै ज्येष्ठ नागरिक मानसिक रोगबाट पीडित भएका थिए। त्यसैले यस्तो अवस्थामा आफ्ना प्रियजनहरू नजिक बस्दा राम्रो हुन्छ (नत्र डिप्रेसन जस्ता समस्या थपिन सक्छ)। टाढा भए पनि नियमित फोन वा इन्टरनेट सम्पर्कमा रहिरहनु राम्रो हुन्छ। धेरै नेपाली युवा वैदेशिक रोजगार वा अध्ययनको सिलसिलामा विदेशमा छन्। घरमा भएका ज्येष्ठ नागरिक मात्र हुने भएकाले उनीहरूको रेखदेख र हेरचाह गर्ने अरू सदस्य नहुन सक्छन्। जस्तै प्रकोप भएको खण्डमा उनीहरूलाई कसले मद्दत गर्ने छन् ? कोभिड १९ को प्रकोप भएको खण्डमा अस्पतालमा ज्येष्ठ नागरिकले पनि बराबरीको उपचार प्राथमिकता पाउने योजना पनि तयार पारिनुपर्छ। किनकि धेरैजसो आपतकालीन अवस्थामा युवा वर्गले ज्येष्ठ नागरिकभन्दा बढी उपचार प्राथमिकता पाउने गर्छन्। अर्को ध्यान दिनुपर्ने क्षेत्र भनेको वृद्धा श्रम पनि हो, जहाँ सयौं असक्त ज्येष्ठ नागरिक एकसाथ बसेका हुन्छन्। त्यहाँ सबैभन्दा उच्च जोखिम हुन्छ। त्यसैले यस्ता स्थलमा कोरोनाले गम्भीर रूप नलेओस् भनेर समयमै सजगता अपनाउन जरुरी छ। क्षेत्री ज्येष्ठ नागरिक रोग विशेषज्ञ हुन्।"
राष्ट्रियसभा बैठक अनिश्चितकालका लागि स्थगित,काठमाडौं : राष्ट्रियसभा बैठक अनिश्चितकालका लागि स्थगित भएको छ।विश्वभर महामारीको रुपमा फैलिरहेको कोरोना भाइरसको संक्रमणको जोखिम कम गर्न राष्ट्रियसभा बैठक अनिश्चितकालका लागि स्थगित भएको हो । अर्को सूचना नभएसम्मको लागि बैठक स्थगित गरेको संघीय संसदको कार्यवाहक महासचिव गोपालनाथ योगीले जनाएका छन्। बैठक शुक्रबार दिउँसो १ बजेका लागि बोलाइएको थियो। प्रतिनिधिसभा बैठक पनि चैत्र १३ गतेसम्मका लागि स्थगित गरिएको छ। कोरोना संक्रमण त्रासपछि सरकारले सर्वसाधारणलाई २५ जनाभन्दा बढी भेला नहुन आग्रह गरेको छ।
कोरोना आशंका : चौतर्फी आलोचनापछि बिरामी अस्पताल भर्ना (अपडेट),"परासी : चिकित्सकको चौतर्फी आलोचना बढेपछि कोरोना संक्रमित आशंकका गरिएका बिरामीलाई प्रदेश ५ को प्रादेशिक अस्पताल बुटवलमा भर्ना गरिएको छ । प्रादेशिक अस्पतालले कोरोनाको आशंकामा भर्ना नगरेर अन्यन्त्र पठाएका पश्चिम नवलपरासी रामग्राम नगरपालिका१६ हकुईका ३५ वर्षीया एक युवकको प्रादेशिक अस्पतालमा भर्ना गरिएको हो । बिरामीका परिवारले परासीदेखि काठमाडौंसम्मका चारवटा अस्पताल धाउँदा समेत उनलाई भर्ना गर्न सकिएको थिएन। खोकी लाग्ने, टाउको दुख्ने र ज्वरो आएपछि उनले परासीकै एक निजी अस्पतालमा उपचार गराएका थिए । त्यसपछि पृथ्वीचन्द्र जिल्ला अस्पताल पुगेका उनलाई अस्पतालले प्रादेशिक अस्पताल बुटवल पठाएको थियो । बुटवलले कोरोनाको आशंका भन्दै पुरानो मेडिकल कलेज चितवन पठाएको थियो । उक्त अस्पतालले समेत भर्ना नगरी बिरामीलाई काठमाडौं पठाइएको थियो । काठमाडौंको कलंकीस्थित एक निजी अस्पतालले शंकास्पद देखेपछि उनलाई टेकु पठाएको बिरामीका आफन्तले बताए । बिरामीको अवस्था जटिल बन्दै गएको र कुनै पनि अस्पतालले भर्ना लिन नमानेपछि आफन्तले आश मारेर पुन: घर ल्याएका थिए । घर ल्याउने क्रममा बिरामीका आफन्तले पुनः पृथ्वीचन्द्र अस्पताल परासीमा ल्याएका थिए । एम्बुलेन्समा ल्याएका बिरामीलाई चिकित्सकले छुन समेत मानेका थिएनन् । जिल्ला अस्पतालमा आइसोलेसन वार्ड छ । तर चिकित्सकले उपचारका क्रममा लगाउने पोशाक र अन्य सामाग्री नभएको र रोग सर्ने भन्दै बिरामीलाई नहेर्ने जनाएपछि प्रमुख जिल्ला अधिकारी बासुदेव दाहाल र स्वास्थ्य कार्यालयका प्रमुख गौरब ढकालले बुटवल अस्पतालसँग समन्वय गरेका थिए । चिकित्सकले बिरामीको उपचार नगराएको भन्दै आलोचना हुन थालेपछि मुख्यमन्त्री कार्यालयको समेत ध्यानआकर्षण पश्चात उनलाई प्रादेशिक अस्पतालमा भर्ना गरिएको हो । बिरामीको उपचारका बारेमा प्रादेशिक अस्पतालका मेडिकल सुपरिटेण्डेण्ट डा राजेन्द्र खनालसँग सम्पर्क गर्दा सम्पर्क हुन सकेन । हाल उनलाई प्रादेशिक अस्पतालको आइसोलेसन वार्डमा राखेर उपचार भइरहेको स्वास्थ्य कार्यालय पश्चिम नवलपरासीका प्रमुख गौरब ढकालले बताए । उनलाई अक्सिजन दिएर राखिएको छ । 'हिजो रातीदेखि बिरामीलाई आइसोलेसनमा राखेर उपचार गरिएको छ । आज बिहान थ्रोड स्वाबबाट नमुना संकलन गरेर परीक्षण गर्न पठाइएको छ,' प्रादेशिक अस्पतालका मेडिकल सुपरिटेण्डेट खनाललाई उद्दृत गर्दै स्वास्थ्य प्रमुख ढकालले भने। उनको अवस्था सुधारोन्मुख हुँदै गएको उनले बताए । मुख्यमन्त्रीका प्रेस सल्लाहकार शेरबहादुर केसीले उक्त बिरामीका बारेमा ध्यानआकर्षण भएको बताए । 'आंशकामा अस्पतालमा आइसकेपछि बिरामीलाई भर्ना गरेर राख्नुपर्ने थियो । त्यसो नगरिनु कमजोरी हो । यो हाम्रो लागि पाठ हो । अस्पताललाई गम्भीर भएर उपचारमा लाग्न भनेका छौं,' प्रेस सल्लाहकार केसीले भने। बिरामीसँग चार दिनको अवधिमा उनकी श्रीमती, दुई वर्षे छोरी, बाबु र आमाले पालो दिँदै अस्पताल लैजाने काम गरेका थिए । बिरामीलाई अस्पताल लैजाने क्रममा दुईवटा एम्बुलेन्स प्रयोगमा आएका छन् । 'बिरामीलाई संक्रमण नदेखियोस् हामीले कामना गरेका छौं तर देखियो भने उनीसँग सम्पर्कमा आएकालाई कस्ले निगरानी गर्ने ?,' छिमेकी सुग्रिव बाँनियाले भने । पृथ्वीचन्द्र अस्पताल परासीका कोरोना फोकल पर्सन डा पवन अग्रहरीले प्रादेशिक अस्पतालले कोरोनाको लक्षण देखिएको रिपोर्ट दिएपछि जिल्ला अस्पतालमा नराखिएको बताए । आइसोलेसन वार्ड भएपनि उपचारमा प्रयोग हुने कुनै सामाग्री नभएकाले भर्ना गर्न नसकिएको उनको भनाई छ । 'सरकारले आशंका गरिएका संक्रिमतको खोजतलास गर्नुको सट्टा सम्पर्कमा आएका बिरामीको पनि उपचार नगराई ठाउँ ठाउँमा पठाउँछ । यो कस्को कमजोरी हो,' डा अग्रहरीले भने । पहिलो पटक प्रादेशिक अस्पताल पुगेका बिरामीलाई त्यहाँ नराखेर अन्यत्र पठाउनु नै अस्पतालको गम्भीर लापरबाही भएको उनले बताए। कोरोना आशंका : उपचारमा आनाकानी"
थाहै नदिई फोन ट्यापिङ,"काठमाडौं : कसैलाई थाहै नदिई फोन ट्यापिङ (इन्टरसेप्सन) गर्ने प्रावधानसहितको विधेयक संसदीय समितिबाट परित भएको छ। राष्ट्रियसभाको विधायन व्यवस्थापन समितिबाट बिहीबार नेपाल विशेष सेवा गठन र सञ्चालनसम्बन्धी कानुन संशोधन र एकीकरण गर्न बनेको विधेयक सर्वसम्मत पारित भएको हो। प्रधानमन्त्री तथा मन्त्रिपरिषद् कार्यालयद्वारा प्रस्तावित विधेयक बिहीबार नै राष्ट्रियसभामा प्रस्तुत भएको छ। राष्ट्रियसभाबाट पारित भएपछि प्रतिनिधिसभामा छलफलका लागि पठाइन्छ। सरकारद्वारा प्रस्तावित दफा१०को प्रावधानमा गुप्तचर निकायले चाहेको व्यक्तिको फोन ट्यापिङ गर्न सक्ने व्यवस्था थियो। यो ऐनबमोजिम सूचना संकलन तथा प्रतिगुप्तचरी क्रियाकलापका सिलसिलामा विभागले संदिग्ध वा निगरानीमा रहेका व्यक्ति, संघसंस्था, सार्वजनिक सञ्चारमाध्यम वा अन्य माध्यमबाट भएका कुराकानी, श्रव्य, दृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ, प्रस्तावित विधेयकमा भनिएको थियो। प्रस्तावित यो प्रावधानलाई संशोधन गर्दै समितिले दफा१०(१)मा केही शब्द थपघट गरेको छ। समितिले तयार पारेको विधेयक प्रतिवेदनको यो दफामा भनिएको छ, यस ऐनबमोजिम नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रिय स्वाधीनताको रक्षा गर्न वा राष्ट्रिय सुरक्षाको निमित्त त्यससम्बन्धी सूचना संकलन तथा प्रतिगुप्तचरी क्रियाकलापका सिलसिलामा अन्य माध्यमबाट सूचना संकलन गर्न सम्भव नभएमा मुख्य अनुसन्धान निर्देशकले कुनै संदिग्ध व्यक्ति, संघसंस्थाबाट सार्वजनिक सञ्चारमाध्यम वा अन्य माध्यमबाट भएका कुराकानी, श्रव्य, दृश्य वा विद्युतीय संकेत वा विवरणलाई निगरानी, अनुगमन र इन्टरसेप्सन गर्न तथा अभिलेख गर्न सक्नेछ। समितिले इन्टरसेप्सनको विधिमा समेत केही संशोधन गरेको छ। संशोधित दफा१०(२)मा भनिएको छ, सूचना संकलन (फोन ट्यापिङ) गर्नुअघि मुख्य अनुसन्धान निर्देशकले त्यस्तो सूचना संकलन गर्नुको आधार र कारण खुलाई लिखित रूपमा निर्णय गरी अभिलेख राख्नुपर्नेछ। फोन ट्यापिङको दुरुपयोग नहोस् भनेर प्रस्तावित विधेयकमाथि धेरै मेहनत गरेको समिति सभापति परशुराम मेघी गुरुङले बताए। उनका अनुसार नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रिय स्वाधीनताको रक्षा गर्न वा राष्ट्रिय सुरक्षाको निमित्त मात्र गुप्तचर निकायले कसैको फोन ट्यापिङ गर्न सक्नेछ। फोन ट्यापिङ गर्दा आधार र कारणसमेत खुलाएर गुप्तचर निकायले अभिलेख राख्ने व्यवस्था हामीले थपेका छौं। यो काम मुख्य अनुसन्धान अधिकृतले मात्र गर्न सक्छ। त्यसकारण यो प्रावधानले दुरुपयोगलाई नियन्त्रण गर्न सहयोग गर्नसक्छ, उनले भने, फोन ट्यापिङबाट प्राप्त सूचना प्रमाणका रूपमा प्रयोग नहुने र कुनै कारणले यस्ता सूचना दुरुपयोग दण्डनीय हुनेसमेतका कुरा समितिले थपेको छ। प्रतिपक्षको भूमिकामा बसेर आफूहरूले यो विधेयकलाई सुधार्न हदैसम्मको प्रयत्न गरेको कांग्रेस सांसद प्रकाश पन्थले जानकारी दिए। हामीले अडान लिएपछि विधेयकमा धेरै सुधार भएका छन्। हामी सुरुदेखि नै विधेयकलाई राम्रो बनाऔं भनेर लागेका हौं, उनले भने, सूचना सार्वजनिक भए कारबाहीदेखि अन्य प्रावधानसमेत राख्यौं।"
"नरिसाउनुस्, तपाईंहरूकै लागि हो","ललितपुर : ललितपुर महानगरपालिकाको गेटमा बिहीबार नगर प्रहरीको एक टोली तैनाथ थियो। उनीहरू सेवाग्राहीको शरीरको तापक्रम नाप्दै हातहातमा स्यानिटाइजर लगाइदिएर कार्यालयमा प्रवेश गराउँदै थिए। महानगरपालिका पुगेका कतिपय सेवाग्राही भने थर्मल गनबाट जाँच गर्न खोज्दा रिसाए। प्रहरीहरू भन्दै थिए नरिसाउनुस् न ! तपार्इंहरूको सुरक्षाको लागि जाँच गर्दै छौं। महानगरपालिकामा बिहीबार बिहान १० बजेदेखि सेवाग्राहीको तापक्रम नाप्दै हातमा स्यानिटाइजर लगाइदिन थालिएको हो। कोरोना भाइरसबाट जोगिन सरकारको निर्देशनानुसार तापक्रम जाँच्न थालिएको महानगरले जनाएको छ। जनताको स्वास्थ्यको ख्याल गर्दै सेवा दिन प्रयास गरेको मेयरका सचिवालय सदस्य राजु महर्जनले बताए। नगर प्रहरी केदार कुइँकेलका अनुसार बिहीबार एकै दिन कम्तीमा ४ सय जना महानगरमा सेवा लिन आएका थिए। सबैलाई स्यानिटाइजर दिन खोज्छौं तर उनीहरू बेवास्ता गर्छन्, उनले भने, केहीले मात्रै महानगरले राम्रो काम गरेको भन्दै प्रशंसा गरेका छन्। उनी बिहान १० बजेदेखि गेटमा स्यानिटाइजर उपलब्ध गराइरहेका थिए। सेवाग्राहीका शरीरको तापक्रम नापिरहेकी सिर्जना भुजेलले कोही रिसाए पनि कोही आफैं आएको सुनाइन्। सेवाग्राहीलाई उनी भन्दै थिइन्, चेकजाँच नगरी भित्र जान पाइन्न। हामी तपाईंहरूकै सुरक्षाका लागि काम गरिरहेका छौं। सेवाग्राही भने महानगरपालिकाले आफैं उत्पादन गरेको स्यानिटाइजर दिएको हो कि भन्ने प्रश्न गरिरहेका थिए। महानगरपालिकाले नेपाल विज्ञान तथा प्रविधि प्रज्ञा प्रतिष्ठान (नास्ट)सँग मिलेर ह्यान्ड स्यानिटाइजर उत्पादन तालिम सञ्चालन गरिरहेको छ। मेयर चिरीबाबु महर्जनले विश्व स्वास्थ्य संगठनको मापदण्डअनुरूप स्यानिटाइजर बनाइएको बताएका छन्। सेवाग्राहीको हातमा लगाइदिएको स्यानिटाइजर आफ्नो उत्पादन नभएको उनको भनाइ छ। वडा नम्बर १ देखि १५ का सदस्यले स्यानिटाइजर बनाउने तालिम लिइसकेका छन्। आउँदो आइतबारसम्म २९ वटै वडाका सबैले तालिम लिइसक्ने महर्जनको भनाइ छ। नास्टबाट तालिम लिएकाहरूलाई महानगरमा अर्को पटक तालिम दिएपछि उनीहरूले वडाबाटै स्यानिटाइजर उत्पादन गर्न सक्नेछन्। हाल नमुनाका रूपमा सानो परिमाणमा महानगरले स्यानिटाइजर बनाएकाले सेवाग्राहीलाई अरू नै लगाइदिएको जनाइएको छ। यसैबीच महालक्ष्मी नगरपालिकाका मेयर रामेश्वर श्रेष्ठले कृत्रिम अभाव नगराउन व्यापारीलाई चेतावनी दिएका छन्। उनले दैनिक उपभोग्य वस्तुको अनावश्यक संकलन र भण्डारण नगर्न उपभोक्तालाई आग्रहसमेत गरेका छन्। औषधि एवं औषधिजन्य पदार्थ, दैनिक उपभोग्य सामग्री, खाना पकाउने ग्यासलगायत पेट्रोलियम पदार्थको सहज आपूर्ति एवं सामान्य बिक्रीवितरणमा सहयोग पुर्याउन महानगरले अनुरोध गरेको हो। तोकिएको मूल्यभन्दा बढीमा बिक्रीवितरण गरेको पाइएमा कानुनबमोजिम कारबाही गरिने उसले सूचनामार्फत जनाएको छ।"
सामूहिक बलात्कार गर्ने चार जनालाई ७ वर्षपछि फाँसी,"दिल्ली : ७ वर्ष अगाडी भारतीय युवती निर्भयालाई सामूहिक बलात्कार गर्ने चार जनालाई फँसी दिइएको छ । दिल्लीको तिहाड जेलमा रहेका उनीहरुलाई शुक्रबार बिहान ५ः३० बजे फँसी दिएको भारतीय सञ्चार माध्यमहरुले जनाएका छन् । मुकेश सिंह, विनय शर्मा, अक्षय कुमार सिंह र पवन गुप्तालाई फाँसी दिइएको हो । फाँसीपछि चारै जनाको शवलाई पोस्टमार्टमका लागि एक सरकारी अस्पतालमा लगिएको बीबीसी हिन्दीले जनाएको छ । शवको पोस्टमार्टमपछि उनीहरुको शव परिवारका सदस्यलाई जिम्मा लगाइने छ। घटना भएको ७ वर्षपछि उनीहरुलाई फाँसी दिइएको हो । १६ डिसेम्बर २०१२ मा राति निर्भयालाई ६ जनाले सामूहिक बलात्कार गरेका थिए । कुटपिटसँगै बलात्कारु गरी यौनांगमा रड घुसारी विभत्स अवस्थामा सडकमा फालिएको अवस्थामा निर्भया फेला परेकी थिइन् । केहीदिनपछि उपचारका क्रममा सिंगापुरमा उनको मृत्यु भएको थियो। फाँसी पाएका बाहेक एक दोषी राम सिंहले तिहाड जेलमै आत्महत्या गरेका थिए । एक दोषी नाबालक भएकाले उनलाई तीन वर्ष सुधार गृहमा पठाइएको थियो । २३ वर्षीया निर्भया एक कल सेन्टरमा काम गर्दै फिजियोथेपापी अध्ययन गरिरहेकी थिइन् । त्यस रात उनी सिनेमा हेरेर फर्कने क्रममा थिइन् । फर्कनका लागि सवारी खोजिरहेका बेला उनलाई बसमा लगि कुटपिटकासाथै बलात्कार गरिएको थियो ।"
रोग प्रभावित क्षेत्रमा स्वास्थ्यकर्मी पठाइयो,"बाजुरा : स्वामीकार्तिक गाउँपालिकामा १ मुक्तिकोट र २ पुडेनीमा अज्ञात रोगले दुईजना बालबालिकाको मृत्यु भएको समाचार पछि रोग प्रभावित क्षेत्रमा स्वास्थ्यकर्मीको टोली परिचालन गरिएको छ । अज्ञात रोगले गाउँ नै थला परेको खबर आएपछि स्वामीकार्तिक खापर गाउँपालिका २ बर्खुका स्वास्थ्य चौकी इन्चार्ज बृर्ख विकको संयोजकत्वमा टोली पठाएको गाउँपालिकाका अध्यक्ष चिरन्जीवी शाहीले जानकारी दिए। स्वास्थ्यकर्मीलाई औषधिसहित पठाएको अध्यक्ष शाहीले बताए । स्वामीकार्तिक खापर गाउँपालिका २ पुडेनीका चतुरे थापाका ४ महिनाका छोरा खम्बीर थापा र वडा नम्बर १ मुक्तिकोटका भर्बले विककी ५ महिनाकी छोरी डम्मरा विकको मृत्यु भएको छ भने दर्जनौ बिरामी भएको समाचार संचार माध्यमा र गाउँपालिकालाई जाकारी आएपछि टोली खटाएको अध्यक्ष शाहीले बताएका छन् । भर्बल विककी छोरीको चैत्र ४ गते र चतुरे थापाका छोराको चैत्र ५ गते मृत्यु भएको थियो । स्थानीयका अनुसार दुवै जनालाई अत्याधिक ज्वरो आएपछि मृत्यु भएको बताइएको छ । ज्वरो आउने खोकी लाग्ने जस्ता लक्षणहरु देखा परेका छन् । रोगका कारण स्वामीकार्तिक १ को मुक्तिकोट, वडा नम्बर २ को पुडेनी, सुपेना, फयालगाउँ, लौडी मा दर्जनौ बिरामी परेको वडा नम्बर १ का अध्यक्ष जनकबहादुर रोकायाले बताए । रुघाखोकीका जस्तै लक्षणहरु देखा परेका छन् । रोगले वडा नम्बर २ त पुरै प्रभावित भएको छ । ज्वरो आउने टाउको दुख्ने, खोकी लाग्ने हात खुट्टालगायतका लक्षणहरु देखापरेको स्थानीय आनन्द बुढाले बताए । गाउँमा सबै बिरामी भएपछि दैनिक जीवनयापन अस्तव्यस्त रहेको बुढाले बताए । स्वामीकार्तिक खापर गाउँपालिका १ र २ सदरमुकामबाट दुई दिनको पैदल दुरीमा पर्दछ। रोग प्रभावित क्षेत्र बाजुराको निकै दुर्गम ठाउँ हो।"
"कोरोना त्रास : केमिकल अभावमा डायलासिस सेवा बन्द, बिरामीको बिचल्ली","वीरगन्ज : कोरोना संक्रमणले अस्पतालमा बिरामीको उपचारमा प्रभाव पर्न थालेको छ। कोरोनाको संक्रमणको त्रास फैलँदै गएका बेला बजारमा केमिकल (रसायन) अभाव हुँदा वीरगन्जको नारायणी अस्पतालमा डायलासिस सेवा बन्द गरिएको छ। नारायणी अस्पतालमा बुधबारदेखि डायलासिस सेवा बन्द हुँदा मिर्गौलाका बिरामी बिचल्लीमा परेका छन्। डायलासिसका लागि चाहिने केमिकल(रसायन) सकिएको र बजारमा पनि नपाइएको भन्दै अस्पतालले बुधबारदेखि सूचना टाँसेर अनिश्चितकालका लागि डायलासिस सेवा बन्द गरिदिएको हो। नारायणी अस्पतालमा ४२ जना मिर्गाैलाका बिरामीले सातामा २ पटक गरी डायलासिस सेवा लिँदै आएका छन्। तर, बुधबारदेखि अस्पताल प्रशासनले सेवा बन्द गरिएको सूचना टाँसेपछि उनीहरूको बिचल्ली भएको छ। वीरगन्जमा नारायणी अस्पतालसँगै वीरगन्ज हेल्थ केयर र नेसनल मेडिकल कलेज गरी ३ वटा स्वास्थ्य संस्थामा डायलासिस सेवा उपलब्ध छ। नारायणी अस्पतालमा डायलासिस सेवा निःशुल्क छ। तर, निजी अस्पतालले भने एक पटकको ३ देखि ५ हजार रुपैयाँ शुल्क लिने गरेका छन्। दुवै निजी अस्पतालले डाइलेसिस सेवा दिइरहे पनि बजारमा केमिकल अभाव भएकाले मौज्दातको केमिकलले धेरै दिन थेग्न नसक्ने अवस्था देखिएको छ। नारायणी अस्पतालमा डायलासिस सेवा बन्द हुँदा बिरामीले अस्पताल प्रशासनमाथि आक्रोश पोखेका छन्। प्राइभेट हस्पिटलले सेवा दिइरहेको छ तर त्यहाँ जाँदा एक पटकको ३ देखि ५ हजार लाग्छ, हामी गरिबसँग त्यति पैसा छैन, बुधबार नारायणी अस्पतालमा भेटिएकी किशनावतीले भनिन्, सरकारी अस्पतालले हाम्रो ज्यानसँग खेलवाड गरिरहेको छ। किशनावतीसँगै डायलासिसका लागि बुधबार सीता देवी, पूजा गुप्ता, रुमैसा खातुन, फुनेसा खातुन, आयसा खातुन, पुजा कुमारी गरी १० जनाभन्दा बढी मिर्गाैलाका बिरामी अस्पताल पुगेका थिए। तर, डायलासिस कक्षको मूलढोकामै ताल्चा लागेको देखेपछि उनीहरू निरास भएर फर्किएका थिए। डायलासिस कक्षमा सेवा बन्द गरिएको सूचना पढेर बिहीबार फर्कंदै मिर्गाैलापीडितका आफन्त। नारायणी अस्पतालका मेडिकल सुपरिन्टेन्डेन्ट डा मदनकुमार उपाध्यायले भने डायलासिसका लागि आवश्यक एपार्ट र बिपार्ट नामक २ केमिकल सकिएकाले बुधबारदेखि डायलासिस सेवा बन्द गरिएको बताए। अस्पतालको मौज्दात पनि बुधबारदेखि सकियो, बजारमा पाइएको छैन, उनले भने, सम्झौता गरिएको आपूर्तिकर्तासँग पनि केमिकल छैन। एपार्ट केमिकल उपत्पादन गर्ने काठमाडौंका उद्योग सञ्चालकको मोबाइलमा सम्पर्क गर्न खोज्दा स्विच अफ रहेको उनले सुनाए। बीपार्ट केमकिल भारतबाट आयात हुने भएकाले कोरोनाको संक्रमणले आयात हुन नसकेको उनको भनाइ छ। वीरगन्जमा डायलासिस सेवा उपलब्ध रहेको निजी अस्पताल वीरगन्ज हेल्थ केयर हस्पिटलले पनि डायलासिसका लागि आवश्यक पर्ने एपार्ट र बिपार्ट केमिकलको बजारमा अभाव रहेको जनाएको छ। तर, हस्पिटलमा पहिलेदेखि नै केही जगेडामा रहेका कारण सेवा भने सुचारु रहेको अस्पतालका सञ्चालक डाक्टर अबुल हयसले जानकारी दिए। जगेडामा केही केमिकल रहेकाले अहिले तत्कालका लागि सेवा सुचारु छ, उनले भने, तर बजारमा भने पाइएको छैन भन्ने सुनेको छु, सायद कोरोनाको असर यसमा पनि परेको हुन सक्छ। नेसनल मेडिकल कलेजले भने आफूसँग पर्याप्त परिमाणमा केमिकल मौज्दात रहेकाले सेवामा समस्या नपरेको जनाएको छ। मेडिकल कलेजका मेडिकल डाइरेक्टर डा प्रमोद सर्राफले १० वटा हेमोडायलासिस मेसिनबाट दैनिक ३० जना बिरामीलाई सेवा प्रदान गरिरहेको बताए।"
कोरोना संक्रमण : भारतीय सीमाबाट फैलिने जोखिम,"काठमाडौं : भारतसँगको खुला सीमाका कारण नेपालमा कोरोना संक्रमण फैलन सक्नेमा बढी चिन्तित छ। भारतमा कोरोनाबाट चारजनाले ज्यान गुमाइसकेका छन्। नेपाल भारतबाट तीनतर्फबाट घेरिएको छ। सरकारले चीनबाट भन्दा पनि भारतबाट कोरोना संक्रमण फैलिनसक्ने आशंका गरेको छ। कर्णाली र सुदूरपश्चिम प्रदेशसँगै भारतसँग सीमा जोडिएका तराईका जिल्लाका नेपाली रोजगारीका लागि भारतमा रहेकाले उनीहरू फर्कंदा कोरोना संक्रमण आउन सक्नेमा थप सावधानी अपनाउने निर्णय सरकारले गरेको छ। बिहीबार राष्ट्रिय विपद् जोखिम न्यूनिकरण तथा व्यवस्थापन प्राधिकरणको बैठकमा कोरोनाको वस्तुस्थिति, पूर्वतयारीसँगै प्रतिकार्य योजनाका विषयमा चर्चा भयो। चीनसँगै भारतीय सीमा नाकाबाट वारपार हुने सर्वसाधरणको जाँचलाई अझ व्यवस्थित गर्ने निर्णय बैठकले लिएको छ। बैठकमा गृहमन्त्री रामबहादुर थापाले प्रधानमन्त्रीको नेतृत्वमा रहेको उच्च स्तरीय समन्वय समितिसँगै कोरोनाविरुद्ध प्रतिकार्य योजनाको एक्सन टिम ले काम गरिरहेको बताए। प्राधिकरणका कार्यकारी प्रमुख अनिल पोखरेलले कोरोनाबारे अफवाह फैलाउने र अनर्गल प्रचार गर्नेलाई १ लाख रुपैयाँसम्म जरिवाना र ६ महिनासम्मको काराबास सजाय हुने बताए। कोरोना भाइरस संक्रमित बिरामीहरू मनिटर गर्ने अनलाइन डाटाबेस बनाउने विषयमा समेत छलफल भएको थियो। छलफलमा नेपाली सेनासहित तीनवटै सुरक्षा निकायले कोरोना भाइरसविरुद्धको तयारीबारे जानकारी दिएका थियो। छलफलमा सामान्य प्रशासनमन्त्री हृदेयश त्रिपाठी, सहरी विकासमन्त्री वसन्तकुमार नेम्बाङ, स्वास्थ्य तथा जनसंख्यामन्त्री भानुभक्त ढकाललगायत सहभागी थिए। संसदीय समिति स्थगित कोभिड१९ भाइरसको प्रभाव संसदीय समितिमा परेको छ। कोरोना भाइरसको त्रासका कारण प्रतिनिधिसभाको राज्य व्यवस्था तथा सुशासन समितिको बैठक बिहीबार चल्दाचल्दै स्थगित भयो। २५ जनाभन्दा बढी मानिस समितिमा उपस्थित भएपछि प्रमुख प्रतिपक्षी दल कांग्रेसकी सचेतक पुष्पा भुसाल, सांसद दिलेन्द्र बडूलगायतले सरकारको निर्देशन विपरीत नजान सभापति शशी श्रेष्ठलाई आग्रह गरेका थिए। सरकारले बुधबार २५ जना भन्दा बढी मानिसको जमघट नगर्न निर्देशन दिएको थियो। समिति बैठकमा ४५ जनाको हाराहारीमा मानिस उपस्थित भएका थिए। सांसदहरूको आग्रहपछि सभापति श्रेष्ठले बैठक स्थगित गरेकी हुन्। समितिमा संघ, प्रदेश र स्थानीय तह (अन्तरसम्बन्ध व्यवस्थापन) विधेयकमाथि छलफल भइरहेको थियो। कैदीबन्दी घटाउन निर्देशन कारागारमा कैदीबन्दीका संख्या घटाउन संसदीय समितिले सरकारलाई निर्देशन दिएको छ। प्रतिनिधिसभाको कानुन, न्याय तथा मानव अधिकार समितिले कैदीबन्दीलाई कोभिड१९ बाट सुरक्षित राख्न बिहीबार यस्तो निर्देशन दिएको हो। कोरोना भाइरसको संक्रमण फैलिएपछि कारागारको अवस्था जटिल हुनसक्ने भएकाले सरकारलाई कैदीबन्दीको संख्या घटाउन निर्देशन दिइएको समितिका सभापति कृष्णभक्त पोख्रेलले बताए। समितिले कोरोना भाइरसको परीक्षणका लागि सातवटै प्रदेशमा मेडिकल टिम, इक्युपमेन्ट र औषधिको पर्याप्त व्यवस्था मिलाउनसमेत सरकारलाई निर्देशन दिएको छ। देशभरका स्वास्थ्य संस्थामा जनसंख्याको चाप अनुसार कोरोना भाइरसको परीक्षणलाई प्रभावकारी बनाउन निर्देशन छ। मास्क, औषधिलगायत दैनिक उपभोग्य वस्तुको कृतिम अभाव र कालोबजारी भइरहेकाले त्यसलाई रोक्न प्रभावकारी अनुगमन गर्न पनि समितिले सरकारलाई निर्देशन दिएको छ। शैक्षिक परामर्श बन्द नेपाल शैक्षिक परामर्श संघ नेपाल (इक्यान)ले शुक्रबारदेखि सम्पूर्ण शैक्षिक परामर्श दातृ संस्था बन्द गर्ने निर्णय गरेको छ। कोभिड१९ संक्रमणको जोखिम बढेकोले सम्पूर्ण शैक्षिक संस्थासहित शैक्षिक परामर्श दातृ संस्थाहरू बन्द गर्ने निर्णय गरेको इक्यानले जनाएको छ। महामारीबाट बच्न हरेक नागरिकले आफू नै सचेत भएर सावधानीका उपायहरू अपनाउनु अति आवश्यक भएको छ। त्यसैले सम्पूर्ण संस्था बन्द गर्ने निर्णय भएको हो, संघ अध्यक्ष प्रकाश पाण्डेले भने। सरकारले सबै शैक्षिक संस्थालगायत मानिसहरूको चहलपहल हुन सक्ने सबै क्षेत्रहरूलाई आगामी चैत्र मसान्तसम्म बन्द गर्न बुधबार गरेको थियो। सरकारको निर्णयलाई समर्थन गर्दै सबै सदस्य संस्थाका कार्यालय तथा संघका कार्यालय समेत आगामी चैत्र मसान्त सम्मका लागि बन्द गरिएको इक्यानले जनाएको छ। त्रिवि प्रशासन खुल्ने त्रिभुवन विश्वविद्यालयले चैत महिनाभित्रमा सञ्चालन गरिने सम्पूर्ण परीक्षा स्थगित गरेको छ। त्रिवि कार्यकारी परिषद्को बिहीबारको बैठकले यस्तो निर्णय गरेको हो। कार्यकारी परिषद्ले परीक्षा स्थगित गर्न सबै संकाय तथा परीक्षा नियन्त्रण कार्यालयलाई निर्देशन दिएको थियो। सोही निर्देशन अनुसार सम्पूर्ण परीक्षा स्थगित गरिएको त्रिविका परीक्षा नियन्त्रक पुष्पराज जोशीले बताए। बिहीबार अन्तिम दिन रहेका परीक्षा भने सञ्चालन भएको उनले जानकारी दिए। चैत मसान्तसम्म पठनपाठन बन्द गर्न निर्देशन दिइएको जोशीले बताए। यो बिदा आगामी वर्षे तथा हिउँदे बिदामा मिलान गरिने उनले जानकारी दिए।"
"जीप दुर्घटनामा ९ घाइते, दुईजनालाई हेलिकोप्टरबाट पोखरा लगियो","बेनी : म्याग्दीको रघुगंगा गाउँपालिका ४ दग्नाममा शुक्रबार बिहान जीप दुर्घटना हुँदा ९ जना घाइते भएका छन् । गम्भीर घाइते दुईजनालाई हेलिकोप्टरबाट उपचारका लागि पोखरा पठाइएको छ । दग्नामबाट बेनी आउँदै गरेको ग २ च ५९८८ नम्बरको बोलेरो जीप सडकदेखि करिब १० मिटर तल खसेर दुर्घटना भएको जिल्ला प्रहरी कार्यालयले जनाएको छ । प्रहरीका अनुसार रोकेर राखिएको जीप अचानक गुडेर सडकबाट खस्दा दुर्घटना भएको हो । गम्भीर घाइते दग्नामकी ९ वर्षीया मिञ्जा पुन र ४९ वर्षीया भदेवी गर्बुजालाई एयर डाइनेस्टिको हेलीकोप्टरबाट मणिपाल शिक्षण अस्पताल पोखरा पठाइएको रघुगंगा गाउपालिकाका अध्यक्ष बहादुर भण्डारीले बताए । ३६ वर्षीय सुकमाया गर्बुजा, ३० वर्षीय हमाया पुन, ७ वर्षीय युबी गर्बुजा, ५० वर्षीय मनबहादुर तिलिजा, ३ वर्षीय बर्षा शेरपुञ्जा, १३ वर्षीय तासिना शेरपुञ्जा र ५ वर्षीय अशिम गर्बुजाको बेनी अस्पतालमा उपचार भैरहेको जिल्ला प्रहरी कार्यालयका प्रहरी निरीक्षक ध्रवप्रसाद शर्माले बताए । घाइते सबै दग्नामका हुन् । जीपका चालक रघुगंगा गाउँपालिका५ झिँका पूर्णबहादुर शेरपुञ्जा भने सकुशल छन् । घाइतेका अनुसार न्युट्रल अवस्थामा रोकेर राखिएको गाडी ओरालोमा एक्कासी गुडेको थियो । स्थानीयबासी, जनप्रतिनिधि, सुरक्षाकर्मी, यातायात व्यवसायीले घाइतेको उद्धार गरेर बेनी ल्याएका थिए ।"
हेटौंडा अस्पतालमा २ सय २९ शैयाको आइसोलेशन कक्ष निर्माण गरिने,"कृष्ण सारु मगर शुभलक्ष्मी विश्वकर्मा हेटौंडा: बागमती प्रदेश सरकारले कोभिड१९ (कोरोना भाइरस) संक्रमितको उपचारका लागि दुई सय २९ शैयाको आइसोलेशन कक्ष निर्माण गर्ने भएको छ । बिहीबार मुख्यमन्त्री डोरमणि पौडेलको अध्यक्षतामा बसेको प्रदेश विपद व्यवस्थापन समितिको बैठकले हेटौंडास्थित निर्माणाधिन हेटौंडा अस्पताल भवनमा एकसय शैयाको आइसोलेशन कक्ष बनाउने निर्णय गरेको छ । चितवनको भरतपुर अस्पतालमा ५०, जिरीमेथीनकोटबगौडाबकुलहर अस्पतालमा ५० शैया, भक्तपुर, सिन्धुपाल्चोक, नुवाकोट र धादिङ अस्पतालमा ५५ शैया, रसुवा अस्पतालमा ४, रामेछाप अस्पतालमा २ र सिन्धुली अस्पतालमा ३ शैयाको आइसोलेशन कक्ष निर्माण गरिने निर्णय भएको सामाजिक विकास मन्त्री युवराज दुलालले बताए । त्यस्तै हेटौंडा अस्पतालमा १०, भक्तपुर अस्पतालमा ५, सिन्धुली अस्पतालमा ५, भरतपुर अस्पतालमा २०, जिरीमेथीनकोटबगौडा र बकुलहर अस्पतालमा १०, निजी अस्पताल,मेडिकल कलेजमा १०० शैयाको भेन्टिलेटरसहितको आइसियु कक्ष निर्माण गरिने उनले जानकारी दिए । 'प्रदेश सरकारले आवश्यक पर्ने औजार उपकरण र बन्दोबस्तका सामग्रीको विवरण र लागत इस्टिमेट गरी सोको व्यवस्थापनको लागि संघीय सरकारलाई अनुरोध गर्ने र अन्य आवश्यक सामग्रीहरु प्रदेश सरकार आफैले व्यवस्थापन गर्ने निर्णय भएको छ,'मन्त्री दुलालले भने । शंकास्पद बिरामीको निगरानी तथा व्यवस्थापनका लागि प्रदेश राजधानी हेटौंडामा पाँचसय शैया क्षमताको क्वारेन्टाइन कक्ष निर्माण गर्ने बैठकले निर्णय गरेको छ । तीमध्ये सुमार्गी बिजनेश ग्रुपले सञ्चालन गरेको हेटौंडा एकेडेमीमा दुईसय शैया, वन विज्ञान अध्ययन संस्थानमा एकसय शैया, गौरीटार खेलकुद एकेडेमीमा एकसय शैया, कर्रा खोला स्थित सशस्त्र प्रहरी क्याम्पमा एकसय शैयाको निगरानी कक्ष राखिने मन्त्री दुलालले जानकारी दिए । अस्पतालमा शंकास्पद बिरामीको निगरानी एवम् व्यवस्थापनका लागि स्थानीय तहमा कार्यरत स्वास्थ्यकर्मीलाई आवश्यकता अनुसार सम्बन्धित स्थानीय तहसँग समन्वय गरी परिचालन गरिने भएको छ । साथै, प्रदेशबाट स्थानीय तहका विद्यालयमा खटिएका विद्यालय नर्सलाई सम्बन्धित जिल्लाका अस्पतालमा काजमा खटाइने सामाजिक विकास मन्त्री दुलालले बताए । प्रदेश मातहतका अस्पतालमा फिभर क्लिनिक सञ्चालन गर्ने र प्रदेश भित्रका अन्य अस्पतालहरुमा समते व्यवस्था गर्न आग्रह गर्ने निर्णय भएको उनले जानकारी दिए । प्रदेशका मुख्य सडक, नाका तथा बसपार्कमा स्वास्थ्य सहायता कक्ष, सुरक्षा निकाय तथा स्थानीय तहसँगको सहकार्यमा सञ्चालन गरिने भएको छ । मानिसको बढी जमघट हुने सार्वजनिक स्थलमा स्थानीयतहले दैनिक रुपमा निश्चित समयको अन्तरालमा सरसफाइको व्यवस्था गर्ने र यसको समन्वय तथा अनुगमन स्थानीय प्रशासनले गर्ने व्यवस्था मिलाउन अनुरोध गर्ने समितिको निर्णय छ । साथै प्रदेशभित्र कोरोना भाइरसको संक्रमण भित्रन नदिन १ सय १९ वटै स्थानीय तहसँग समन्वय गरि सचेतनाका थप कार्यक्रहरु सञ्चालन गरिने भएको छ । बैठकले आन्तरिक मामिला तथा कानुन मन्त्री शालिकराम जम्कट्टेलको संयोजकत्वमा प्रदेश स्तरीय कोरोना भाइरसको संक्रमण नियन्त्रण समिति, सामाजिक विकास मन्त्री युवराज दुलालको संयोजकत्वमा स्वास्थ्य ब्यवस्थापन समिति र उद्योग, पर्यटन,वन तथा वातावरण मन्त्री अरुण नेपालको संयोजकत्वमा बजार अनुगमन समिति गठन गरिएको प्रदेश सरकारका प्रवक्ता तथा आर्थिक मामिला तथा योजना मन्त्री कैलाश ढुङ्गेलले बताए । कोरोना त्रासले प्रदेशसभाको पाँचौ अधिवेन अन्त्य कोरोना भाइरस संक्रमण त्रासका कारण बागमती प्रदेशभाको पाँचौ अधिवेशन बिहीबार अन्त्य गरिएको छ । बिहीबारै बसेको प्रदेश मन्त्रीपरिषद बैठकको सिफारिसमा प्रदेश प्रमुख विष्णुप्रसाद प्रसाईले अधिवेशन अन्त्यको निर्णय गरेका हुन् । उक्त निर्णयको पत्र सभामुख सानुकुमार श्रेष्ठले प्रदेशसभामा पढेर सुनाएका थिए । बुधबारबाट सुरु भएको प्रदेशसभा बैठक कोरोना संक्रमणको विश्वव्यापी त्रासका कारण संघीय सरकारले २५ जनाभन्दा बढी व्यक्तिको भेला तथा बैठक नगर्न आह्वान गरेपछि अधिवेशन अन्त्य गरिएको उपसभामुख राधिका तामाङले बताइन् । 'बैठक केही दिन सञ्चालन गरेर पाँचौ अधिवेशन अन्त्य गर्ने तयारी थियो, यो विपत्तीको समयमा बैठक गर्न उचित नदेखेपछि अधिवेशन अन्त्य गरिएको हो,' उनले भनिन्, 'यो संकटको समयमा सबै प्रदेशसभा सदस्यलाई आआफ्नो क्षेत्रमा सचेतना र पूर्व तयारीको काममा लाग्न भनेका छौं ।' बिहीबारको बैठकले प्रदेशसभा सञ्चालन नियमावलीको केही धारा निलम्बन गर्दै स्थानीय तहका पदाधिकारी तथा सदस्यहरुको सेवा सुविधा संसोधन सम्बन्धी विधेयक परित गरेको छ । छलफलको पर्याप्त समय नभएपछि छोटो विधि अबलम्बन गरिएको हो । २०७६ पुस २१ गतेबाट सुरु भएको पाँचौ अधिवेशनमा ७ वटा विधेयक र १ वटा अध्यादेश पेश भएको थियो । तीमध्ये ४ विधेयक र १ अध्यादेश पारित भएको उपसभामुख तामाङले बताइन् ।"
कोरोना आशंका : उपचारमा आनाकानी,"परासी : कोरोना संक्रमित आशंका गरिएका एक बिरामीलाई अस्पतालले भर्ना लिन नमानेपछि बिरामी र उनको परिवार तनावमा छ। स्वास्थ्यकर्मीले बिरामीलाई छुन नमानेपछि आफन्त अत्तालिएका छन्। चारवटा अस्पतालमा धाउँदा समेत उनलाई कसैले भर्ना लिएका छैनन्। तीन दिनअघि खोकी लाग्ने, टाउको दुख्ने र ज्वरो आएका पश्चिम नवलपरासी रामग्राम नगरपालिका१६ हकुईका ३५ वर्षीय एक युवालाई परासीदेखि बुटवल र चितवनदेखि काठमाडौंका अस्पतालले समेत भर्ना लिन नमानेपछि बिरामी अलपत्र परेका हुन्। उनको अवस्था दिन प्रतिदिन चिन्ताजनक बन्दै गएको छ। बिरामी ट्रक चालक हुन्। सुरुमा खोकी र ज्वरो आएको उनलाई परासीको एक क्लिनिक पुर्याइएको थियो। त्यहाँबाट उनलाई पृथ्वीचन्द्र जिल्ला अस्पताल परासी पठाएपछि अस्पतालले प्रादेशिक अस्पताल बुटवल रिफर गर्यो। प्रादेशिक अस्पताललमा सामान्य चेकजाँच गरेपछि त्यहाँका चिकित्सकले कोरोनाको आशंका गर्दै पुरानो मेडिकल कलेज चितवन पठाए। त्यहाँ पनि कोरोनाको लक्षण भन्दै काठमाडौं पठाइएको थियो। तीन दिनसम्म अस्पताल चाहार्दै हिँडेका आफन्तले बिरामीलाई कलंकीको एक निजी अस्पतालमा पुर्याए। उक्त अस्पतालले टेकु अस्पताल पठाएपछि बिरामीका आफन्तले निको नहुने ठानेर पुनः बिहीबार परासी अस्पताल ल्याएका छन्। एम्बुलेन्समा ल्याइएका बिरामीलाई त्यहाँका चिकित्सक र स्वास्थ्यकर्मीले झार्न मानेनन्। एम्बुलेन्समा रहेका उनलाई चिकित्सकले प्रादेशिक अस्पताल बुटवलमै पठाएका छन्। तीन दिनको अवधिमा बिरामीकी पत्नी, बाबु र आमाले पालो गरी अस्पताल लैजाने गरेका थिए। बिरामीकी पत्नी दुई वर्षे छोरीलाई सँगै लिएर हेरचाहमा खटिएकी छन्। बिरामीका छिमेकी सुग्रिव बाँनियाले कुनै अस्पतालले भर्ना लिन नमानेको बताए। सरकारले हरेक अस्पतालमा आइसोलेसन वार्ड स्थापना गरेको जनाएको छ। बिरामीलाई त्यहाँ राखेर निगरानी गर्नुको सट्टा गैरजिम्मेवार तरिकाले रिफर गरिएको छ। यदि कोरोना नै भएको भए सम्पर्कमा आएका परिवारको अवस्था के हुन्छ, उनले प्रश्न गरे। बिरामीकी पत्नी शान्तिले कुनै अस्पतालले भर्ना निलिँदा अवस्था गंभीर हुँदै गएको बताइन्। अस्पतालहरू चाहार्दै हिँड्यौं। कसैले पनि भर्ना गर्न मानेनन्। के भएको हो भन्नेबारे थाहा छैन, उनले भनिन्। अवस्था गंभीर हुन थालेपछि जे सुकै होला भनेर फेरि परासी अस्पताल आएका थियौं। एम्बुलेन्सबाट बिरामी निकाल्न चिकित्सकले मानेनन्। फेरि बुटवल पठाए, उनले भनिन्। पृथ्वीचन्द्र अस्पताल परासीका कोरोना फोकल पर्सन डापवन अग्रहरीले प्रादेशिक अस्पतालले कोरोनाको लक्षण देखिएको रिपोर्ट दिएको बताए। प्रादेशिक अस्पतालमा आइसोलेसन बेड छ। त्यहाँ राखेर निगरानी गर्नु पथ्र्यो। सिधै चितवन पठाइएको छ। त्यहाँ समेत वास्ता नगरेपछि बिरामी काठमाडौं हुँदै फेरि परासी आएका छन्, डाअग्रहरीले भने। जिल्ला अस्पतालबाट यसअघि नै पठाइएकोले उनलाई पुनः भर्ना गर्न नसकिएको उनले बताए। जिल्ला अस्पतालमा समेत चारवटा आईसोलेस बेड स्थापना गरिएको छ। तर उनलाई त्यहाँ नराखी रिफर गरिएको हो। स्वास्थ्य कार्यालयसँग समन्वय गरी प्रादेशिक अस्पताल पठाइएको प्रमुख जिल्ला अधिकारी बासुदेव दाहालले बताए। चिकित्सकहरूले नै बिरामीलाई हेर्न छाडेको बारे प्रजिअ दाहालले त्यसरी बेवास्ता गर्नु गलत भएको प्रतिक्रिया दिए। स्वास्थ्य कार्यालयले सीमा नाकाका चार स्थानमा हेल्थ डेस्क राखेर निगरानी गर्दै आएको छ। निगरानीका क्रममा शंकास्पद एक बिरामी देखिएको स्वास्थ्य कार्यालयका प्रमुख गौरव ढकालले बताए। तापक्रम लिने क्रममा सुस्ता गाउँपालिकाका एक जनामा शंकास्पद लक्षण देखिएको उनले बताए। ती व्यक्ति भारतबाट झोलनीपुर नाकाबाट नेपाल आउँदै थिए।"
तीव्र विकास मिथक मात्र,"सरकार विकासकेन्द्रित हुने हो भने बहुमत प्राप्त दलका सांसदहरूमध्येबाट सक्षम मानिएकालाई मात्र मन्त्री सरकार विकासकेन्द्रित हुने हो भने यसको सुरुवात बहुमत प्राप्त दलका सांसदहरूमध्येबाट सक्षम मानिएका सांसद मात्र छानेर मन्त्री बनाएर थाल्नुपर्छ। क्षमता र कामको परिणाम मात्र मन्त्री छान्ने आधार बनाउनुपर्छ। परिणाम देखाउन नसक्ने मन्त्रीलाई चाहेका बेलामा हटाउन सक्नुपर्छ। यसमा प्रधानमन्त्री र अन्य नेताका खास सहयोगी र मन परेका सांसद भन्ने हुँदैन। कसैको सिफारिस र दबाबमा मन्त्री बनाउने भन्ने हुँदैन। भौगोलिक सन्तुलन, विभिन्न सामुदायिक सन्तुलन, लैंगिक सन्तुलन, समावेशी, पछाडि परेका वर्ग वा समुदायलाई आरक्षण आदि भन्ने कुरा हुँदैन। हिजो दुःख गरेको भन्ने आधारमा पनि हुँदैन। त्यस्ता व्यक्तिलार्ई बरु आजीवन जीवननिर्वाह भत्ता दिएर सम्मान गर्न सकिन्छ। सबैले पालो पाउनुपर्यो भन्ने हुँदैन। विकासमा साँच्चिकै केन्द्रित हुने हो भने यसलाई सम्भव बनाउनुपर्छ। सम्भव नहुने भए विकासमा केन्द्रित भन्नु हुँदैन। राज्यमातहतका सबै तहमा क्षमता आधारित नियुक्ति, वृत्ति विकास र पदस्थापनको परम्परा स्थापित गर्नुपर्छ। प्रधानमन्त्रीले मन्त्रीहरूको कामको नियमित निगरानी र अनुगमन गर्नुपर्छ र उनीहरूको निरन्तरताको आधार केवल उनीहरूको परफरमेन्स लाई बनाउनुपर्छ। कमसल व्यक्तिबाट अब्बल परिणाम निस्कँदैन। यो राम्रा र नराम्रा विद्यार्थीबीचको तुलनाजस्तै हो। राम्रा विद्यार्थी बोर्डमा आउँछन् नराम्रा विद्यार्थीलाई उत्तीर्ण हुन पनि मुस्किल हुन्छ। यसो गर्न जरुरी किन छ भने सत्तासीन पार्टी र प्रधानमन्त्रीले एउटा मन्त्रालयको जिम्मा लगाएर एउटा मन्त्री पठाएको हुन्छ भने त्यो मन्त्रालयको काम राम्रो नराम्रो, सफलता असफलताको सम्पूर्ण जिम्मेवारी त्यही मन्त्रीको हुन्छ। यसमा विमती गर्ने कुरै आउँदैन र काम नभएकोमा अन्यत्र प्रश्न गर्ने कुरा पनि आउँदैन। मन्त्रालयमातहतको संरचना र जनशक्ति परिचालन गरेर उत्कृष्ट नतिजा निकाल्ने जिम्मेवारी पनि सम्बन्धित मन्त्रीकै हुन्छ। उसले आवश्यक देखेमा बाहिरको जनशक्तिको सेवा लिने अधिकार र जिम्मेवारी पनि उसैको हो। यसमा पनि बाहिर कतैबाट यो राख, त्यो नराख भनेर दक्खल दिनु हुँदैन। यसमा मन्त्रीलाई स्वतन्त्र छाडिदिनुपर्छ। त्यस्तो दक्खल दिइयो भने काम हुन नसकेको जिम्मेवारी मन्त्रीलाई दिन मिल्दैन। सरकार विकासमा केन्द्रित भएनभएका कुरा यसबाट पनि पारख गर्न सकिन्छ। त्यसैले साँच्चिकै विकासमा केन्द्रित हुने हो भने मन्त्रीलाई ऊ आफैंले आवश्यक देखेको अवस्थामा बाहेक बाहिर कतैतिरबाट पनि कुनै पनि किसिमको दक्खल दिइनु हुँदैन। तब के अहिलेको नेपालमा यसो गर्न सम्भव छ ? साँच्चिकै सरकार विकासमा केन्द्रित हुने हो भने यसलाई सम्भव बनाउनुपर्छ, यो पद्धतिलाई अभ्यासमा ल्याउनुपर्छ, अन्यथा विकासमा केन्द्रित छौं भन्न छाडिदिनुपर्छ। विकासमा केन्द्रित हुन पार्टी र प्रधानमन्त्री आफ्ना सबै सांसदप्रति निरपेक्ष हुनुपर्छ। उनीहरूको चासो केवल सक्षम सांसद पहिचान गर्ने र उसलाई उपयुक्त जिम्मेवारी दिनमा हुनुपर्छ। साथै सांसदहरूले पनि मन्त्री बन्न मरिहत्ते गर्नु हुँदैन। नेपालमा यस कुराको कल्पना गर्न सकिन्छ ? किनभने नेपालमा आफ्नो राजनीतिक भविष्य सपार्न सकेसम्म संसद्को कार्यकालभरि र नसके पनि संसद्को कार्यकालमा कम्तीमा पनि एकपटक त मन्त्री हुनैपर्छ भन्ने मान्यता छ। यो किन छ भने मन्त्री भएपछि उसलाई आफ्नो निर्वाचन क्षेत्रका मतदाता र सहयोगी कार्यकर्तालाई चित्त बुझाउन सजिलो हुन्छ। तब मात्र उसको राजनीतिक भविष्य सुरक्षित रहन्छ। त्यसैले सांसदहरू मन्त्री बन्न सधैं लालायित रहन्छन्। त्यसो भएपछि नेताहरूलाई पनि अड्न कठिन हुन्छ। मन्त्री भएपछि पनि उनीहरूको ध्यान बढी मात्रामा आफ्नो निर्वाचन क्षेत्र र आफ्ना सहयोगी कार्यकर्ताको तुष्टि गर्नमा जान्छ। यी सबै कुराको असर मन्त्रालयको काममा पर्ने हुनाले मन्त्रालयमा मन्त्रीको परफरमेन्स औसत वा त्योभन्दा कम हुन्छ। यसरी जब मन्त्रीहरू नै विकासमा केन्द्रित हुँदैनन् भने सरकारलाई विकासमा केन्द्रित भन्न मिल्दैन। सांसदहरूले आफ्नो निर्वाचन क्षेत्रका मतदाता र सहयोगी कार्यकर्तालाई किन यथाशक्य सन्तुष्ट राख्नुपर्छ भने तिनको सक्रिय सहयोगविना चर्को प्रतिस्पर्धा हुने चुनाव लड्ने र जित्ने कसैका लागि पनि कल्पना बाहिरको कुरा हुन्छ। मन्त्री हुन नसकेको सांसदले आफ्ना कार्यकर्तालाई सन्तुष्ट पार्न नसक्नाले सांसदहरू मन्त्री हुन प्रयत्न गर्छन्। यसरी मन्त्री बनेपछि राम्रो परिणाम निस्कने गरी काम गर्नुभन्दा आफ्ना सहयोगी कार्यकर्तालाई सन्तुष्ट पार्न बढी चासो राख्छन्। यसमा उनीहरूलाई निरन्तर दबाब पनि परिरहेको हुन्छ, जसलाई बेवास्ता गर्न उनीहरू सक्दैनन्। यसो नहुन पार्टीका कार्यकर्तामा उच्चस्तरको राजनीतिक चेतना हुनुपर्छ, जसले सांसद भनेका आधारभूत रूपमा विधायक हुन् र उनीहरू राम्रा ऐन निर्माण गर्ने कार्यमा केन्द्रित हुनुपर्छ भन्ने बुझेका होऊन्। त्यसैले सरकार विकासमा साँच्चिकै केन्द्रित हुने हो भने नेपालमा प्रचलित यस्तो विकास अमैत्री राजनीतिक संस्कृति तोड्न सक्नुपर्छ। कहींकतैबाट त्यसको पहल भएजस्तो पनि देखिँदैन। सर्वाधिक सक्षम सांसदहरूलाई मात्र मन्त्री बनाउने सन्दर्भमा नेपालको जातीय विविधताले पनि वाधकका रूपमा काम गर्छ। यसो किन छ भने नेपाल अल्पसंख्यकको देश हो। यहाँ सबैभन्दा ठूलो समुदायका रूपमा रहेका क्षेत्रीहरूको संख्या कुल जनसंख्याको केवल १६६० प्रतिशत मात्र छ। दोस्रो ठूलो समुदाय बाहुनको संख्या कूलको १२१८ प्रतिशत मात्र छ। त्यसैगरी मगर ७१२ प्रतिशत, थारू ६५६ प्रतिशत, तामाङ ५८१ प्रतिशत, नेवार ४९९ प्रतिशत छन्। यी ठूला ६ समुदायको कूल जनसंख्या देशको कूल जनसंख्याको केवल ५२२६ प्रतिशत मात्र छ। यसपछि पनि ११९ विभिन्न आकारका समुदाय छन्। सरकार गठन गर्दा यी र अरू ससाना समुदायले पनि सत्तामा प्रतिनिधित्वको दाबी गर्छन्। त्यसैगरी देशको भौगोलिक बनोटको आधारमा पूर्वपश्चिम, उत्तरदक्षिण र राजधानी सहरलगायत ठूला सहरको प्रतिनिधित्वको पनि माग हुन्छ। त्यसैगरी सरकारमा छुटाउनै नहुने अर्को समुदाय दलित हो। त्यस्तै २०६८ सालको जनगणनाअनुसार पुरुषभन्दा झन्डै आठ लाख अधिक संख्यामा रहेका महिलाको सम्मानजनक प्रतिनिधित्व नगराई नेपालमा सरकार गठन गर्ने कुरा कल्पना पनि गर्न सकिँदैन। साँच्चिकै विकासमा केन्द्रित हुने हो भने मन्त्रीलाई ऊ आफैंले आवश्यक देखेको अवस्थामा बाहेक बाहिर कतैतिरबाट पनि कुनै पनि किसिमको दक्खल दिइनु हुँदैन। राजनीतिक सन्तुलन मिलाउन यी सबै पक्षलाई मध्यनजर गरी समावेशी सरकार बनाउनुपर्दा योग्यतम् ठानिएका सांसद मात्र मन्त्री बनाउन सम्भव हुँदैन। किनभने हाम्रा विभिन्न समुदायमा राजनीतिक चेतना र शैक्षिक एवं अन्य कुरामा ठूलो अन्तर छ। यो हाम्रो विविधताको बाध्यता हो। देशमा विकास मैत्री (शान्तिपूर्ण) वातावरण बनाइराख्न यस्तो सन्तुलन कायम राख्न जरुरी पनि हुन्छ। यसो गर्दा पनि सबै समुदायलाई समेट्न सम्भव हुँदैन। र, यसरी सबै पक्षलाई विचार गरी गठन गरिने सन्तुलित र समावेशी सरकार राजनीतिक दृष्टिले उत्कृष्ट भए पनि परफरमेन्स को दृष्टिले उत्कृष्ट नहुन सक्छ। अर्थात् यी कुरालाई बेवास्ता गरेर नेपालमा सरकार गठन गर्न खोजियो भने देशको राजनीतिक, सामाजिक, आर्थिक आदि सन्तुलन खल्बलिन सक्छ र विकासको वातावरण बन्नुको सट्टा उल्टै बिग्रने खतरा हुन्छ। त्यसैले नेपालमा सरकार विकासमा पूर्णतः केन्द्रित हुने भन्ने कुरा फगत एउटा मिथक मात्र हो। यी यावत् कुरा यथावत् कायम राखेर विकासकेन्द्रित हुने भनेको अधिकतममा ५६ प्रतिशतको वृद्धि दर हासिल गर्नु हो। यो भन्दा माथिको वृद्धिदर हासिल गर्ने भनेको विशेष परिस्थितिमा मात्र हो। जस्तो मनसुन अनुकूल भई कृषि उत्पादन उल्लेख्य मात्रामा बढ्नु, निर्माण वा पुनर्निर्माणमा तीव्रता आउनु, नाकाबन्दी लागेको छ भने त्यो खुल्नु, लामो अवधिको बिजुलीको लोडसेडिङको अन्त्य हुनु, कुनै मेगा पूर्वाधार आयोजना निर्माण सम्पन्न भई सञ्चालनमा आउनु आदि। अथवा अघिल्लो वर्षको वृद्धिदर ऋणात्मक हुनु वा धनात्मक भए पनि न्यूनतम भई आधार (वेस) नै न्यून भयो भने मात्र त्यसपछिको वर्ष वृद्धिदर केही उच्च हुन्छ। नेपालमा विगतमा यसै हुने गरेको छ। त्यसैगरी विकाससँग सम्झौता गर्नुपर्ने अर्को महŒवपूर्ण पक्ष हो प्रशासन यन्त्रमा पदपूर्तिमा दिइएको आरक्षणको व्यवस्था। विभिन्न कारणले साक्षरता अनुपात न्यून भएका र आर्थिक अवस्था पनि कमजोर भएका समुदायलाई राज्यको नीति निर्माण तथा राज्य सञ्चालन प्रक्रियामा प्रतिनिधित्व गराउन संविधानले नै समानुपातिकता र समावेशीतामा जोड दिएको छ। त्यहीबमोजिम निजामती सेवा ऐनले विभिन्न जातीय समूहलाई विभिन्न अनुपातमा आरक्षणको व्यवस्था गरेको छ। त्यसअनुसार पदपूर्ति गर्नुपर्ने कूल पद संख्यामध्ये ५५ प्रतिशत खुला प्रतिस्पर्धाबाट र बाँकी ४५ प्रतिशत विभिन्न समूहलाई कोटा तोकिएको छ। यसअनुसार यो ४५ प्रतिशतलाई सय प्रतिशत मानी त्यसको ३३ प्रतिशत महिलाका लागि, २७ प्रतिशत आदिवासी जनजातिको लागि, नौ प्रतिशत दलितहरूका लागि, पाँच प्रतिशत अपांगता भएकाहरूका लागि र चार प्रतिशत पिछडिएको क्षेत्रका लागि आरक्षित गरिएको छ। आरक्षण कोटाबाट प्रशासन यन्त्रमा प्रवेश गर्नेहरू सामान्यतया खुला प्रतिस्पर्धाबाट छनोट हुन सक्दैनन् भन्ने बुझाइ छ। त्यसैले नै उनीहरूलाई आफ्नै समूहभित्र मात्र प्रतिस्पर्धा गर्न दिइएको हो। आरक्षण व्यवस्थाअन्तर्गत समग्र खुला परीक्षामा राम्रो लब्धांक ल्याउने उम्मेदवार छनोटमा नपरी न्यून लब्धांक ल्याउने उम्मेदवार आरक्षण कोटामा परी छानिन जान्छ। यसको अर्थ माथिल्लो गुणस्तरको व्यक्तिका ठाउँमा कमजोर गुणस्तर भएको व्यक्ति छनोटमा पर्छ। समावेशीताका लागि यसो गर्नुपरेको हो। यसको अर्थ अर्को शब्दमा विकासका काममा बढी योगदान दिन सक्ने व्यक्तिलाई हटाएर कम योगदान दिने व्यक्तिलाई छनोट गर्नु हो। सामाजिक सन्तुलन कायम राख्न यसो गरिन्छ। त्यसैले यो भनेको विकासमा सम्झौता गर्नु हो, जुन विकासमा केन्द्रित हुने कुराको बर्खिलाप हो। यसरी पूर्णतः विकासमा केन्द्रित हुने भन्ने कुरा नेपालजस्तो मुलुकमा फगत मिथक हो। तीव्र दरको आर्थिक विकासका लागि सुशासन पूर्वसर्त हो। सांसदहरू हरबखत मन्त्री हुन लालायित हुने, नेताहरू सांसदहरूको दबाब थेग्न नसक्ने र मन्त्रीहरू आफ्ना सहयोगी कार्यकर्तालाई सन्तुष्ट राख्न बाध्य हुने स्थितिमा सुशासन स्थापित गर्नमा प्रगति हुनेभन्दा भएको आंशिक सुशासन पनि भत्काउनमा सहयोग पुग्छ। त्यसैले विकासमा केन्द्रित भई दोहोरो अंकको विकास दर हासिल गर्ने हो भने हाम्रो माथि उल्लेख गरिएबमोजिमको सनातनी राजनीतिक शैली, संस्कृति र प्रवृत्ति तोड्न सक्नुपर्छ। त्यसो गर्दा पनि समावेशीताका कारणले हामीले विकास दरमा केही सम्झौता गर्नैपर्ने हुन्छ।"
सदर चिडियाखाना बन्द,"काठमाडौं : विश्वव्यापी रूपमा फैलिएको कोरोना संक्रमणप्रति सतर्कता अपनाउँदै सदर चिडियाखाना अनिश्चित समयका लागि बन्द भएको छ। सरकारले समूहमा भेला हुन, मेला र भीडभाडमा सहभागी नहुन आग्रह गरेलगत्तै जावलाखेलस्थित चिडियाखाना शुक्रबारदेखि बन्द हुने भएको हो। वन तथा वातावरण मन्त्रालय र राष्ट्रिय प्रकृति संरक्षण कोषसँग समन्वय गरेर सर्वसाधारणलाई चिडियाखाना प्रवेशमा रोक लगाइएको हो। चिडियाखानाका आयोजना व्यवस्थापक डाचिरञ्जीवीप्रसाद पोखरेलले भने, सरकारको निर्णय कार्यान्वयन गरेका हौं, सरकारले अवस्था सामान्य भएको घोषणा नगरेसम्म चिडियाखाना खुल्ने छैन। उनका अनुसार कोरोना त्रास बढेसँगै केही दिनयता चिडियाखाना घुम्नेको संख्या पनि घटेको छ। बुधबार ६ सय हाराहारीले चिडियाखाना अवलोकन गरेकामा मंगलबार र सोमबार ९ सय हाराहारी मात्रै पुगे। गत सातादेखि आगन्तुकको संख्या हजार ननाघेको सो निकायकी सूचना अधिकारी लिना चालिसेले बताइन्। सामान्य अवस्थामा १८ सय भन्दा बढी आगन्तुक आउने हाम्रो तथ्यांक छ, शनिबार र सार्वजनिक बिदाका दिनमा त यो संख्या झनै बढ्ने गरेको थियो, उनले भनिन्। तर, बिहीबार भने आगन्तुकको संख्या १ हजार ७९ पुगेको उनले बताइन्। रोग संक्रमण नियन्त्रण गर्न तीन सातादेखि चिडियाखाना परिसर र जिवजन्तुका खोर आसपासमा हरेक दिन औषधि छर्ने गरिएको छ। मुलुककै पहिलो चिडियाखानामा अहिले एक सय १४ प्रजातिका एक हजार एक सय २९ जीवजन्तु प्रदर्शनीमा राखिएका छन्। गर्मीयाममा बिहान १० देखि ५ बजेसम्म टिकट खुला हुने चिडियाखाना आगन्तुकले साँझ ६ बजेसम्म अवलोकन गर्न पाउँछन्।"
"मुख्यमन्त्री बहुमतमै छ, सरकार तलमाथि हुँदैन","विकटताको बिम्ब देखाउन पर्यो भने मान्छेहरू कर्णालीलाई देखाउने गर्छन्, त्यहाँका खास चुनौती के हुन् ? कर्णालीलाई नकारात्मक विज्ञापनको साधन बनाइएको छ। कर्णाली आफैंमा त्यस्तो होइन। कर्णालीको भूगोल हेरेरदेखेर मान्छेले त्यसो भनेका होलान् तर त्यस्तो होइन। भूगोललाई कहिल्यै दोष दिनु हुँदैन। मान्छेले आफ्नो कमीकमजोरीको ढाकछोप गर्नु मात्र हो भूगोललाई दोष दिनु भनेको। सुनको डल्लो पहेंलो हुन्छ। खासमा त्यो आकर्षक त होइन, तर जब कालिगढले त्यो पहेंलो डल्लोलाई अनेक डिजाइन गर्छन्, सबैभन्दा आकर्षणराम्रो त्यही देखिन्छ। भूगोल सबैभन्दा अग्लो हुँदैमा नराम्रो हुँदैन। त्यसो हुन्थ्यो भने त सगरमाथा नराम्रो हुनुपर्ने हो नि। भूगोललाई हामीले कसरी ग्रहण गर्छौं भन्ने हो। कर्णाली भन्नाले गरिब, विकट, अप्ठेरो भन्ने गरी प्रचार गरियो। त्यसलाई डलरको खेती गर्ने ठाउँ बनाइयो। त्यसरी प्रचार नगरी डलर झर्दैन। डोनेसन लिन राम्रो लुगा लगाएका मान्छेका फोटो खिचेर आउँदैन। नांगो मान्छेको फोटो खिचाएमा पैसा आउँछ। यसरी कर्णालीलाई नकारात्मक विज्ञापनको साधन बनाइएको छ। सोच्ने तरिका नै गलत छ। तथ्यका पछाडि लाग्नेभन्दा कसले के हावा पैदा गराइदिन्छ, त्यसैमा कुद्ने संस्कार हाम्रो छ। कर्णालीको ठूलो चुनौती भनेकै सकारात्मक सोच कसरी ल्याउन सकिन्छ भन्ने हो। कर्णाली प्रदेश सरकार र मेरो लागि पनि पहिलो चुनौती यही हो। पैसा समस्या होइन। साधनस्रोतको कमी होइन। सीमित साधनस्रोत परिचालन गर्न सके मात्र पनि धेरै काम गर्न सकिन्छ। नेपाल नबनेको पैसा नभएर होइन, सोच निर्माण नभएर हो। प्रदेश सरकारको नेतृत्व सम्हाल्नुभएको दुई वर्ष पुगेको छ, समृद्ध कर्णाली बनाउन र सोच परिवर्तन गर्न के योजना बनाउनुभएको छ ? हाम्रो विकासको मोडलमै खोट छ। एउटा राम्रो कोट बनाउन पाँच मिटर कपडा लाग्छ भने हामी त्यही कपडाबाट टोपीसमेत बनाउने गरी सोच निर्माण गर्न खोज्छौं। जसका कारण न कोट राम्रो बन्छ, न हाम्रो सोच नै राम्रो देखिन्छ। आत्मगत क्षमता हाम्रो के हो ? त्यसका आधारमा हामीले प्राथमिकता निर्धारण गर्नुपर्ने हो। तर वस्तुगत आवश्यकता हाम्रा धेरै छन्। सडक निर्माणमा हाम्रा प्राथमिकता के ? कोहलपुरदेखि सुर्खेतसम्म प्राथमिकता हो। आवश्यकता हुम्लाहिल्सा पनि हो। तर कोहलपुरदेखि सुर्खेतसम्म सडक नबनेसम्म माथि हिल्सामा त बन्दैन। तर हामीलाई हाम्रै ठाउँमा चाहिएको छ। यसले पनि कतिपय विकासका मोडेलमा समस्या परेको छ। सार्वजनिक खरिद ऐनका कारण पनि समस्या छ। ऐन संशोधन गर्नुपर्छ। त्यो संघले गर्ने हो। बाझिने कानुन हुनु हुँदैन। म आफैं केन्द्रमा हुँदा पनि सार्वजनिक खरिद ऐनका विषयमा हामीले पटकपटक छलफल गर्यौं। यसलाई संशोधन नगरी विकासको काम प्रभावकारी ढंगले अगाडि लैजान समस्या छ। कर्णालीको विकासमा यसले पनि अप्ठेरो पारिरहेको छ। सार्वजनिक खरिद ऐनमा गर्नुपर्ने संशोधन केके हुन् ? विकासका काम गर्दा मुख्यगरी योजना छनोट गर्दा पहिले ध्यान दिनुपर्छ। सार्वजनिक खरिद ऐनले योजना छान्ने विषयमा कहीं पनि सम्बन्ध राख्दैन। योजना कस्तो बनाउने भन्ने कुरा सबैभन्दा पहिले योजनाकारले आफू जन्मेको र आफ्नो भूगोलमा भन्दा पनि देशको भूगोल भनेर सोच्नुपर्छ। सबै पक्ष रहेको छलफलबाट गुरुयोजना बनाउनुपर्छ। त्यसरी बनाइएको गुरुयोजना सपना हो। सरकार को आउँछ भन्ने होइन, बनेका गुरुयोजनालाई जसको सरकार आए पनि अगाडि बढाउने कुरा गर्नुपर्छ। योजना परिवर्तन गर्ने, आफूअनुकूल बनाउँदा हामीकहाँ योजना परिवर्तन हुन थाले। त्यसले बजेट मात्र दुरुपयोग भयो, विकास हुन सकेन। त्यसो गर्दा पैसा बालुवामा खन्याएजस्तो मात्र भएको छ। एकीकृत विकासका मोडेल हुनुपर्छ। योजना कार्यान्वयन गर्दा टेन्डर गर्नुपर्छ। त्यसका लागि बहुवर्षीय योजना बनाउनुपर्छ। सार्वजनिक खरिद ऐनमा हामी प्रतिस्पर्धाका नाममा छौं। प्रतिस्पर्धाले मात्र गुणस्तर दिँदैन। त्यसपछि निर्माण व्यवसायीले जति पनि योजना लिन पाउने भन्ने व्यवस्था छ। स्रोत कम छ, तर योजना धेरै लिने काम भइरहेको छ। १० वटा डोजर भएका व्यवसायीले एक सयवटा सडकको जिम्मा लिए भने कसरी काम सम्भव हुन्छ ? सार्वजनिक खरिद ऐनले साधनस्रोत नहेरी एकै व्यवसायीलाई धेरै योजना दिन मिल्ने व्यवस्था छ। एउटा काम सम्पन्न गरेपछि अर्काे दिने व्यवस्था गर्नुपर्छ। त्यसो गर्दा छिटो काम हुन्छ। पेस्की बुझ्यो, हिँड्यो, योजना भने अलपत्र। म्याद थप गर्ने अर्काे व्यवस्था छ कानुनमा। म्याद थप गर्दै गयो, विकास छैन, ठगिएको छ। यो स्थिति छ। विकासका यस्ता वाधक व्यवस्था हामीले गरेका छौं। यी व्यवस्था हटाउन सके मात्र हामी सोचेजसरी अगाडि बढ्न सक्छौं। यीबाहेक केन्द्र र प्रदेशका बीचमा अन्य कानुनी अप्ठेरा छन् कि छैनन् ? एकल अधिकार क्षेत्रभित्रका कानुन प्रदेश सरकारले बनाएको छ। स्थानीय सरकारले पनि बनाएको छ। साझा अधिकार सूचीभित्रका कानुन संघीय सरकारले नबनाएसम्म हामीले बनाउन मिल्दैन। संघीय सरकारले ढिलाइ गरिरहेको छ। त्यही ढिलाइले हामीलाई धेरै गाह्रो हुन्छ काम गर्न। केकेमा असर गरिरहेको छ ? निजामतीका विषय छन्। प्रहरी, प्राकृतिक साधनस्रोतका विषयमा अप्ठेरो आइपरेको छ। धेरै छन् गर्नुपर्ने। स्रोत र रोयल्टीका कुरा छन्। प्रदेशले नै बनाउनुपर्ने कानुन बने त ? करिबकरिब हामीले बनाउनैपर्ने कानुन निर्माण गरिसकेका छौं। कानुन नभएर एकल अधिकारका काम गर्न हामीलाई कुनै अप्ठेरो छैन। कानुनका नाममा कानुनको जंगल बनाएर काम छैन। काम कानुनले नभई मान्छेले, सोचले गर्ने हो। धेरै कानुन बनाएर जाने हाम्रो सोच छैन। यसबीचमा प्रदेश सरकारको नेतृत्व लिँदै गर्दाका कति प्रतिबद्धता पूरा गर्न सफल भए भन्ने लाग्छ तपाईंलाई ? संरचना तयारीमा चुनौती थियो। कर्णाली प्रदेश सरकारलाई चाहिने प्रशासनिक संरचना तयार पार्यौं। १० वटा जिल्लामा हामीले हाम्रा कार्यालय खोलेका छौं। जनताले अहिले जिल्लाबाट सेवा पाइरहेका छन्। हुम्लाका मान्छेले खानेपानीको सम्झौता जुम्ला आएर नभई अब हुम्लामै गर्न पाउँछन्। जनशक्तिका कुरा थिए, हामीसँग आन्तरिक स्रोत छैन। धेरै कर्मचारी पाल्ने अवस्थामा हामी थिएनौं। कम कर्मचारी राख्ने र धेरै काम गराउने भनेर हामीले २५ सय ५२ जना कर्मचारीको दरबन्दी तयार पारेर १४ सयजति स्थायी समायोजन भएका कर्मचारी छन्। प्राविधिक जनशक्ति कम छ। आवश्यक प्राविधिक कर्मचारी हामीले सेवा करारबाट लिएका छौं। चाहिने कानुन आफ्नो अनुकूलतामा तयार पारेका छौं। हामीसँग कुनै योजनाको प्रोजेक्ट बैंक थिएन। हामीले धेरैवटा सडक, खानेपानी, भवनको सम्भाव्यता अध्ययन गर्यौं। सबैभन्दा पहिले लागत कस्ट निकाल्ने, त्यसपछि मात्र बजेट स्वीकृत गरेर काम अगाडि बढाउने भन्यौं। विनियोजित बजेटमा पनि धेरै टेन्डर लागेका छन्। कयौं सडक, खानेपानी, स्कुल अस्पताल सम्पन्न भएका छन्। पूर्वाधार क्षेत्रमा धेरै काम भएको छ। संरचना, कानुन र सामाजिक सुरक्षा क्षेत्रमा काम भएका छन्। कर्णाली प्रदशेका हरेक नागरिकको विपत् बिमा गरिदिएका छौं। विपद्मा परेर घाइते भए दुई लाख रुपैयाँ पाउने गरी बिमा गरिदिएका छौं। छोरी खाता भनेर केही व्यवस्था मिलाएका छौं। छोरीमाथिको हिंसाको पछाडि अािर्थक विपन्नता प्रमुख कारण बनेको छ। त्यसकारण छोरी जन्मिनेबित्तिकै खाता खोल्ने, प्रत्येक महिना पाँच सय रुपैयाँका दरले जम्मा गर्ने, त्यो पैसा कुनै सयेरमा लगानी गरिदिने र छोरीलाई सेयर मालिक बनाउनेजस्ता काम गरेका छौं। विपन्न र बेरोजगारलाई रोजगार सिर्जना गर्ने किसिमले कार्यक्रम बनाएका छौं। पर्यटनका गुरुयोजना बनेका छन्। ठूलाठूला करिडोर, फास्ट ट्र्याकका काम भएका छन्। सुर्खेत हिल्सा डीपीआर छ, अरू पनि छन्। हामीले आफ्नो पैसा खर्च नगरेर चाइनिज कम्पनीसँग सहयोग मागेर डीपीआर बनाएका छौं। डीपीआर गर्न दुईचार अर्ब खर्च हुन्थ्यो, त्यो हामीले जोगाएका छौं। प्रतिपक्ष दल कमजोर अवस्थामा छ, तर पनि पार्टीभित्रैबाट तपाईंलाई अप्ठेरो पार्ने प्रयास भइरहेको हो ? नेपालको संस्कृति नै हो सबै पार्टीभित्र त्यस्तो रोग छ। नेकपाभित्रको मात्र समस्या होइन, कांग्रेस र मधेसवादी दलहरूसँग त्यो समस्या छ। पार्टीभित्र अन्तरविरोध हुन्छन्। अन्तरविरोध र संघर्षविनाको पार्टी जीवित हुँदैन। अन्तरसंघर्ष राम्राका लागि हुने हो। अन्तरसंघर्षले विन्यास गर्दैन। अहिले सबैले मुख्यमन्त्रीको प्रशंसा गरिदिए पुग्थ्यो नि त। अन्तरसंघर्ष कमीकमजोरी सच्चाउन र अपूर्णतालाई पूर्णतामा लैजानका लागि हो। अन्तरसंघर्ष कस्तो चल्यो, निस्तेज गर्नका लागि या रूपान्तरणका लागि ? यहाँबाट हेर्नुपर्छ। अन्तरसंघर्ष रूपान्तरण गर्ने खालको हुनुपर्छ। त्यसकारण यसलाई मैले धेरै ठूलो समस्याका रूपमा लिएको छैन। भावी रणनीति कस्तो बनाउने ? कसरी आफ्नो राजनीतिक एजेन्डा सफल बनाउने भन्ने ढंगले विभिन्न खालको छलफल भएको थियो। त्यसकारण यसलाई स्वाभाविक रूपमा लिनुपर्छ। साविक एमालेमाओवादीको शीर्ष नेतृत्वले प्रदेश प्रमुख भागबन्डा लगाएको बेलादेखि नै कर्णालीमा विवाद देखिइरहेको छ, पार्टी एउटै हुँदासम्म यो समस्या उस्तै छ। यसले सरकारलाई अप्ठेरो पार्छ कि पार्दैन ? त्यस्तो छैन। बझ्नुपर्ने के हो भने मुख्यमन्त्रीसँग स्पष्ट बहुमत छ। स्पष्ट बहुमत भएरै मुख्यमन्त्री भएको हो। अल्पमतमा रहेर कोही मुख्यमन्त्री त बन्दैन। यसमा कुनै समस्या छैन। सरकार तलमाथि हुनेमा शंका छैन, हुँदैन पनि। एकाध व्यक्ति असन्तुष्ट हुनु स्वाभाविक हो। हरेक ठाउँमा हुन्छ। कयौं मान्छेलाई चित्त नबुझ्ला। चित्त नबुझेको मान्छेले विरोध गर्नु, आफ्ना भनाइ राख्नुलाई अन्यथा लिने कुरा नै भएन। ती केहीले असन्तुष्टि पोख्दैमा सरकार केही भइहाल्छ कि भन्नेमा हामीले चिन्ता गर्नुपर्दैन। त्यसकारण स्पष्ट बहुमत प्राप्त सरकार छ, केन्द्र र प्रदेशका पनि। यसमा दायाबाया हुँदैन। तपाईं अप्ठेरो छैन भन्नुहुन्छ, तर प्रदेशकै कतिपय सांसद हस्ताक्षरै गरेर केन्द्रीय नेताहरूका घरदैलो चाहार्न थाले त ? यो बाहिर मच्चाइएको एउटा हल्ला मात्र हो। हस्ताक्षर गरेर सांसदहरू लागेको भन्ने विल्कुल हल्ला हो। हस्ताक्षर त्यसरी भएकै छैन। सबै सांसद एक ठाउँमा हुनुहुन्छ। मुख्यमन्त्रीको नेतृत्वमा छन्। दलको नेता म आफैं हुँ। मेरो मातहातमै पार्टीका सांसद हुनुहुन्छ। यसमा कुनै समस्या छैन। एकदुईजना मान्छेले आफ्नो असन्तुष्टि पोख्ने कुराले कुनै अर्थ राख्दैन। सरकारको नीति तथा कार्यक्रम र बजेट पारित गराउँदा आफ्नै पार्टीका सांसदहरूले तपाईंलाई अप्ठेरो पारेको त हो नि, होइन र ? नीति तथा कार्यक्रम एकमतका साथ पारित भयो। एउटा उचाइबाट ल्याइएको थियो, यसमा कसैको पनि टिप्पणी रहँदै रहेन। तर बजेटमा रह्यो। नीति तथा कार्यक्रममा जे व्यवस्था गरिएको थियो, त्योअनुसारको बजेट बनेन। बजेट नबन्दा प्रश्न उठ्नु स्वाभाविक थियो। एक करोडभन्दा तल नजाने भन्ने नीति तथा कार्यक्रममा थियो। तर मन्त्रालयले बजेट विनियोजन गर्दा लाखमा झारिदिए। यी विषय मात्र उठेका हुन्। बजेट र नीति तथा कार्यक्रममा विरोधाभास कसरी भयो ? कार्यक्रम बनाउँदा ससाना कार्यक्रम बनाए। हामीले मेघा प्रकारको बनाऔं भन्ने थियो। तर कुनै ठाउँमा खानेपानीको सामान्य मर्मत मात्र गर्दा समस्या समाधान गर्न सकिन्छ भने ५१० लाख दिने गरी मन्त्रालयले बजेट बनायो। यसले अलिकति विरोधाभास देखियो। साना खालका योजना स्थानीय तहले गरोस्, हामीले एक करोडभन्दा माथिका गरौं भन्ने थियो। यहाँ अलिक समस्या देखा पर्यो। संसद्मा नीति तथा कार्यक्रमलाई नै बल पुग्ने गरी कुरा उठे। त्यसपछि हामीले बजेटलाई केन्द्रीकृत नै गर्यौं। कर्णालीको राजस्वको स्रोत केके छन् ? हामीसँग खास त्यस्तो छैन। वन, जडीबुटीबाट अलिअलि राजस्व संकलन भइरहेको छ। गिटी, बालुवा, ढुंगा र गाडी दर्ताबाट आएको छ। त्यसबाहेक अन्य स्रोत अहिले हामीसँग छैनन्। त्यसो भए केन्द्र (संघ) मै निर्भर रहनुपर्ने छ ? हो, माथि पनि समस्या के छ भने बजेट विनियोजनको जुन आधार बनेको छ, त्यसले पनि कर्णाली प्रदेशलाई अन्याय गरेको छ। जनसंख्यालाई आधार बनाइएको छ। कर्णालीमा जनसंख्या कम छ, तर सबैभन्दा बढी सडक चाहिने पनि त्यहीं छ। स्कुल खोल्न यति विद्यार्थी हुनुपर्ने जस्ता प्रावधान छन्, तर त्यक्ति विद्यार्थी पुग्नै मुस्किल छ। स्कुल नखोल्ने हो भने तीनचार घन्टा हिँडेर स्कुल जानुपर्ने हुन्छ। अहिलेको समयमा चार घन्टा विद्यार्थी हिँडेर पढ्न जाने अवस्था आयो भने कति समस्या होला ? गत वर्षको बजेट पनि जम्माजम्मी सात प्रतिशत मात्रै प्रदेश सरकारले खर्च गरेको देखिन्छ, खर्च गर्न नसक्नुको कारण के ? हाम्रा संरचना थिएनन्। जनशक्ति पनि भएन। यसले बजेट खर्चमा समस्या आयो। टेन्डर डकुमेन्ट बनाइदिने, क्याबिनेटको प्रस्ताव लेखेर ल्याइदिने मान्छे पनि थिएन हामीसँग। मन्त्रालयमा सचिव थिएन। योजना त हामीले बनायौं, तर सर्वे गर्न सकेनौं। अघिल्लो वर्षको यो हाम्रो समस्या हो। यो वर्ष हामीले बजेट कार्यान्वयनको रफ्तार बढाएका छौं। हामीले १० वटा जिल्लामा कार्यालय राखेर जिल्लागत रूपमै विकासका काममा जोड दियौं। बजेट पीएलआईमेक्सबाट राख्नुपर्ने कारणले पनि जिल्लाबाटै कार्यक्रम इन्ट्री गरेर काम गर्न अप्ठेरा आइलागे। जिल्लाका कार्यालयबाटै कार्यक्रम इन्ट्री गरेर बल्ल माथि सफ्टवेयरमार्फत जिल्लामा अख्तियारी गरेर माथिबाट पैसा पठाउने भन्ने छ। त्यो गर्नका लागि समय कति लाग्छ भनेर छलफल गर्दा १५२० दिनमा सकिन्छ भनेर कर्मचारी साथीले पहिला भन्नुभयो, तर पछि त्यही काम गर्न चार महिना लाग्यो। पहिलो चौमासिक त्यत्तिकै गयो। त्यसपछि दोस्रो चौमासिकबाट बल्ल सर्वे सम्पन्न भएका छन्, धेरै ठाउँमा टेन्डर ठेक्का लागेका छन्। तर ठेक्का पनि यो महिनामा लागेको छ। दोस्रो चौमासिकमा पनि हाम्रो खर्च कमै देखिन्छ। अन्तिम चौमासिकमा जाँदा खर्च धेरै बढ्छ। तर फेरि मान्छेले असारमा गरे भन्ने हुन्छ। अहिले सम्पन्न भइसके, भुक्तानी दिन बाँकी छ। पुगेको छैन। तर यो असारमा देखिन्छ। त्यसपछि फेरि बाहिर जाँदा कर्णालीमा असारे विकास भनेर बाहिर प्रचार जान्छ। त्यो प्रचार गर्नुअघि नै काम प्रारम्भ गरिहाल्ने भनेर काम भइरहेको छ। अब त्यस्तो हुन्न। त्यसो हो भने यो आर्थिक वर्षमा कति प्रतिशत बजेट खर्च हुने अनुमान गर्नुभएको छ ? हामीले ६० प्रतिशतसम्म जाने भन्ने लक्ष्य राखेका छौं। त्योभन्दा माथि हामी जान सक्दैनौं। पछिल्लो वर्षको आर्थिक दायित्वसमेत लिने गरी टेन्डर गरिरहेका छौं। १९ अर्ब आर्थिक दायित्व लिने गरी यो वर्ष नै टेन्डर गरिसक्यौं। बहुवर्षीय टेन्डरमा हामी गइसक्यौं। प्रदेश सरकारको बजेट विनियोजन गर्दाका प्राथमिक क्षेत्र के छन् ? हामीले शिक्षा, स्वास्थ्य त्यसभित्रका पनि मुख्यगरी पूर्वाधारमा केन्द्रित गरेका छौं। पर्यटनमा केन्द्रित गरेका छौं। पूर्वाधार हाम्रो प्राथमिकता हो। शैक्षिक स्तर उकास्ने योजना कस्ता छन् ? मोडल स्कुलहरू बनाउने योजनामा लागेका छौं जीवन व्यवहारसँग मेल खानेगरी। एउटा पालिकामा एउटा त्यस्ता विद्यालय बनाउने भनेका छौं। पाठ्यक्रमका कुरा छन्। त्यसकारण टेक्निकल शिक्षामा जोड गरेका छौं। हाम्रा सिद्धान्त मात्र पठाउने शिक्षा भयो। अबको शिक्षा प्राक्टिकल गराउने खालको हुनुपर्छ। यसर्थ, रुचिका आधारमा प्राक्टिकल शिक्षा दिलाउने काममा हामी लाग्नुपर्छ। यसमा हाम्रो छलफल छ। कोर्स बनाइरहेका छौं। कर्णाली प्रदेश सरकारले हिमालयन विश्वविद्यालय बहुउद्देश्यीय भनेका छौं। त्यो पनि टेक्निकलमा जाने भनेर बजेटसहित विनियोजन गरेर कार्यान्वयनमा जाँदै छौं। भौतिक पूर्वाधार मन्त्रालयसमेत विगत केही महिनायता तपाईं आफैंसँग छ, सरकार विस्तारको कुनै सोच बनाउनुभएको छैन ? रिफर्मको तयारीमा छु। अब सल्लाह हुँदै छ। छिटो गर्ने गरी सोच बनाएका छौं। सरकारका कामकारबाही प्रभावकारी ढंगले कसरी लैजाने भन्ने कुरा अलिकति छलफल गर्ने गरी सोच्दै छु। क्याबिनेट विस्तारमा पार्टीभित्रको आन्तरिक समीकरणले पनि ढिलाइ भइरहेको हो ? त्यस्तो होइन। अलिकति सक्षम पात्र ल्याउनुपर्यो भन्ने हिसाबले केही समय लागेको हो। अनुभवी, क्षमतावान्, काम गर्न सक्ने खालको पात्रको खोजीमा छु। प्रदेश संसदीय दलको बैठक केही समयअगाडि मात्र बसेको थियो, प्रदेशसभाको समिति सभापति छान्न अझै सकिएको छैन नि ? अब यसमा पनि ढिलाइ हुँदैन। चैत १३ गतेभित्र सबै समितिले सभापति पाउँछन्। ज्येष्ठ सदस्यबाट समितिको अध्यक्षता गराएर बैठक चलाइरहेका छौं। त्यसकारण पनि ठूलो वाधा आएको छैन। लगभग यसलाई अब टुंग्याउने सोचमा छौं। प्रस्तुति : अखण्ड भण्डारीरामकृष्ण अधिकारी मार्क्सवाद र समाजवाद असफल भइसक्यो मुख्यमन्त्री बहुमतमै छ, सरकार तलमाथि हुँदैन"
प्रजातन्त्रका पक्षमा गिरिजाप्रसादले मोलेको त्यो जोखिम,"प्रजातन्त्रका लागि यो मेरो जीवनको अन्तिम लडाइँ हो, मेरो इच्छा छ कि अब मैलेजस्तो जीवनभर भावी पुस्ताले प्रजातन्त्रका लागि लडिरहन नपरोस्। फेरि कसैले पनि खोस्न नसक्ने पूर्ण प्रजातन्त्र स्थापना भयो भने मलाई पुग्छ। यो बूढो गिरिजाप्रसाद प्रजातन्त्रका लागि जीवन बलिदान गर्न तत्पर छ। ०६२६३ को जनआन्दोलन उत्कर्षमा पुग्दै गर्दा आन्दोलन मोर्चाका कमान्डर गिरिजाप्रसाद कोइरालाले भनेको यो वाक्य सार्थक भयो। राजासँगको लडाइँमा उनको जित भयो। प्रतिनिधिसभा पुनस्र्थापनाको एकल एजेन्डासहित दुईतीन सय कार्यकर्ता लिएर सडकमा भांैतारिरहेका गिरिजाप्रसाद सबैका आलोचनाका पात्र बने, धेरैले कोइरालालाई उल्याए पनि। तैपनि उनी आफ्नो मागमा टसको मस भएनन्। एक्लै भए पनि लडिरहन्छु भन्ने मान्यतामा अडिग रहे। पार्टीभित्रैबाट पनि सहयोग पाएनन्। शेरबहादुर देउवा त छुट्टै कांग्रेस बनाएर सभापति भएर हिँडेका व्यक्ति चासो पनि भएन, प्रजातन्त्र रहे रहन्छ नरहे रहँदैन। राजा ज्ञानेन्द्रले २०५९ जेठ ८ को मध्यरातमा प्रधानमन्त्री रहेका शेरबहादुर देउवाको सिफारिसमा प्रतिनिधिसभा विघटन गरेर असोज १८ गते निर्वाचित सरकार अपदस्थ गरेको घटनाले कोइरालालाई पोलिरहेको थियो। २०६१ माघ १९ गतेपछि आफू नै मन्त्रिपरिषद्को अध्यक्ष रहने गरी ज्ञानेन्द्रले शासनसत्ता हातमा लिएपछि कोइराला झनै दबाबमा परे। अनि सुरु भए कोठे बैठक। आफूले सत्ताको नेतृत्व गरेका बेला सबैतिरबाट असफल बनाउने प्रयासस्वरूप चौतर्फी आक्रमण गर्ने कम्युनिस्टप्रति कटु आलोचक रहेका कोइरालाको धारणा राजाको शैलीले बदलिदियो। गैरप्रजातन्त्रवादीको मन परिवर्तन गराएर आफ्नो नेतृत्वमा एमालेसहित ६ दललाई राजाको प्रतिगमनविरुद्ध सडकमा उभ्याए। ०६३ चैत २० गतेबाट त सशस्त्र विद्रोहमा रहेको माओवादीलाई पनि प्रतिनिधिसभा पुनस्र्थापनाको मागमा सहमत गराए। हतियार छाडेर कोइराला नेतृत्वको मोर्चामा सडकमा उभिन माओवादी पनि तयार भए। त्यसैको १९ दिनपछि राजा प्रतिनिधिसभा पुनस्र्थापना गर्न बाध्य भए। त्यसैको जगमा मुलुक संघीय लोकतान्त्रिक गणतन्त्रमा प्रवेश गरेको हो। चर्चित र विवादास्पद छविका मानिने कोइरालाको अडानकै प्रतिफल थियो माओवादीको शान्तिपूर्ण अवतरण। शान्ति प्रक्रिया असफल भएको भए उनको साठीबर्से राजनीतिक इतिहासमा कालो पोतिने थियो। कोइरालाले कसैका कुराको वास्ता नगरी शान्तिसम्झौतामा हस्ताक्षर गरे। यो साहस र आँटको उच्चतम अभ्यास थियो। आज कांग्रेसले नाम लिन नचाहे पनि पुष्पकमल दाहाल कोइरालाको नाम जपिरहेका छन्, सकारात्मकनकारात्मक जुन रूपमा भए पनि। ००० कम्युनिस्टका प्रखर आलोचक हुन् कोइराला। २०४८ को निर्वाचनका क्रममा देशव्यापी सभामा हिँड्दा कम्युनिस्टको तीखो आलोलना गरे। माले, मसाले र मण्डले एकै हुन् भन्दा उनीमाथि आक्रमणका प्रयास भए। तर त्यसको प्रवाह नगरी हिँडिरहे। हामीलाई लाग्थ्यो, २०४६ मा कांग्रेसकम्युनिस्ट मिलेर एकीकृत क्रान्ति गरे, सफल पनि भए, अब मिलेर जान्छन्। यहाँनेर स्मरण गर्नुपर्छ ०३६ सालमा पनि पुष्पलाल कांग्रेससँग मिलेर आन्दोलन गर्नुपर्छ भन्ने मनस्थितिमा थिए तर बीपी कोइरालाले मानेनन्। बीपीमा कम्युनिस्टप्रति विश्वास गरिहाल्न हुँदैन भन्ने मान्यता थियो। गिरिजामा पनि बीपीको त्यही गुण हाबी देखिन्थ्यो। तर त्यो मान्यता र वितृष्णा दबाएर कोइरालाले हत्या र हिंसाको राजनीतिमा रहेको माओवादीसँग शान्ति सम्झौतामा हस्ताक्षर गरे। एमालेले आफ्नै हैसियतबराबर बनाएर माओवादीलाई प्रतिनिधिसभामा ल्याएर एमाले सिध्याउन लाग्यो भनेर कोइरालाको तीव्र आलोचना भयो। आफ्नै पार्टीभित्रबाट पनि सहयोग पाएनन् उनले। तैपनि संविधानसभा निर्वाचन गराएरै छाडे। पार्टीलाई हराएर पनि देशलाई जिताए। बाह्रबुँदे सही वा गलत के थियो त्यो इतिहासले मूल्यांकन गर्ने विषय हो तर मान्छे मार्ने क्रम अन्त्य गरेर शान्ति स्थापनामा उनले खेलेको भूमिकाकै प्रतिफल संसारले शान्ति नायक को उपमा दियो। बाह्रबुँदे नयाँदिल्लीमा नभएर रोल्पामा गरेको भए सायद शान्ति नायकको उपमा सार्थक हुने थियो कि, राष्ट्रियता र प्रजातन्त्र अहिलेजस्तो कमजोर हुँदैनथ्यो कि भन्ने टिप्पणी पनि विभिन्न कोणबाट उठिरहेका छन्। बाह्रबुँदेकै परिणामले देशलाई असफल राष्ट्र बनाउने त होइन भन्ने तर्क पनि यदाकदा सुनिन्छ। प्रदेश सरकारका क्रियाकलापले संघीयताको अभ्यासमा प्रश्न उठ्न थालेका छन्। बाह्रबुँदेका हस्ताक्षरकर्तामध्येका पुष्पकमल दाहालका कोइरालाप्रतिका पछिल्ला टिप्पणीले राजनीतिक स्थिरतामा प्रश्न उठ्न थालेका छन्। जीर्ण प्रधानमन्त्री केपी ओलीप्रतिको घेराबन्दी र कोइरालाबाट आफूहरूलाई सशस्त्र संघर्षमा सहयोग नै भएजस्तो गरेर आएका दाहालका टिप्पणीले शान्तिसम्झौतामै प्रश्न उठाउने प्रयास भएको छ। सायद दाहालको कार्यकारी राष्ट्रपतिको सपना पूरा हुन नसक्ने भएकाले हुनसक्छ। हुन त बाह्रबुँदे तत्कालीन राजा ज्ञानेन्द्रकै महत्वाकांक्षी शासनको उपज थियो, समयसापेक्ष प्राप्त भएको नेतृत्व र शासन सत्ता चलाउन नसक्नेहरूको दोष सिंगो जीवन प्रजातन्त्र स्थापनामै होमेका कोइरालामाथि थोपर्दा उनीप्रति न्याय गरेको ठहरिँदैन। हो, राजा आफ्नै कारणले गए। प्रजातन्त्र शब्दले सधैं निराश बनाइरह्यो। राजा, संघीयता र धर्मनिरपेक्षतामा जनमतसंग्रह हुनुपर्छ भन्ने आवाज पछि मात्र झीनो रूपमा उठाइएका हुन् दरबारियाबाट। एक हिसाबले यी तर्क बेठीक थिएनन्। दुईचारजना नेता बसेर गरेको निर्णयले इतिहास बदलिँदैन पनि। तर क्रान्तिका बेला आदर्श र सिद्धान्त फिका हुँदा रहेछन्। सिंगो जनमत क्रान्तिका पक्षमा वकालत गर्न सडकमा ओर्लिरहेका बेला नियमकानुनको अर्थ पनि हुँदैन। यस्ता बहसलाई क्रान्तिले मान्ने पनि थिएन। आलोचनाको सिकार बन्दै आएका कोइरालामाथि राजाको वंशनाश हुँदा आक्रमण प्रयास भए। माओवादीविरुद्ध होलेरी घटनामा दरबारको भूमिकाप्रति कोइराला आशंकित थिए। राजा र जनताबीचको लडाइँमा जनताले हारेको इतिहास नभएको भन्दै कोइरालाले प्रतिगमनविरुद्धको आन्दोलनमा प्रजातन्त्रका विपक्षमा गए राजतन्त्र समाप्त हुन सक्ने संकेत दरबारलाई दिँदै आएका थिए। तैपनि राजासंस्था फाल्ने उनको ध्येय थिएन। उनी अन्तिमसम्म बेबी किङसम्मको अवधारणामा जानुपर्छ भन्दै थिए। यस्तो अवधारणामा असहमत माओवादीहरू तत्कालीन राजा वीरेन्द्रसँग कार्यगत एकता थियो भन्न पनि पछि परेनन्। राजा र माओवादी मिले भने प्रजातन्त्र सधैंका लागि खाइदिन्छन् भनेरै गिरिजाले संशकिंत भएर माओवादीसँग मिल्न तयार भएका हुन्, यो सबै पूर्ण प्रजातन्त्रको अभ्यास थियो। संसदीय व्यवस्थाको विरोध र आफ्नो पार्टीलाई प्रधान शत्रु ठान्ने माओवादीलाई बरु प्रजातन्त्रको मूलधारमा ल्याउँछु भनेर राजसंस्था फाल्ने निर्णयमा बाह्रबुँदे गर्न सहमत भए। राजाले माओवादीसँग मिलेर प्रजातन्त्र खान खोज्दा कोइरालाले नै कम्युनिस्टलाई नै प्रजातान्त्रिक बनाए। प्रजातन्त्रका पक्षमा यति ठूलो जोखिम मोल्न सक्ने साहस भएको व्यक्तिका रूपमा कोइरालाको इतिहासले मूल्यांकन गर्नेछ। सँगसँगै पार्टीमा बहुमत हुँदाहुँदै मध्यावधि निर्वाचन, प्रधानमन्त्री रहेकै बेला दरबार हत्याकाण्ड, संविधानसभा चुनाव र राजतन्त्रको बिदाइसँग पनि कोइरालाको नाम अवश्य जोडिनेछ। ००० सिंगो जीवन प्रजातन्त्रको लडाइँमा खर्चिएर बितिसकेका कोइरालाबारेमा भएनभएका कुरा बोलेर उत्ताउलो बन्ने छुट कसैलाई हुनु हुँदैन। कोइरालाहरूको इतिहास कसैले बनाइदिएको होइन, उनीहरूकै संघर्षको उपज हो। कृष्णप्रसाद कोइरालाको सिंगो परिवार राजनीतिमा थियो। आज वंशवादको कुरा उठाएर कोइरालाहरूलाई उँभो लाग्न दिनु हुँदैन भन्ने तर्क आइरहन्छन्। आज कांग्रेस स्थापित भइरहनुमा बीपी र जीपीको योगदान उच्च छ। आफ्नो नामबाट भविष्यको कांग्रेस चलाउने हैसियत अहिलेको नेतृत्वले राख्दैन। नेता यस्तो होस्, जसको नाम पुस्तौंपुस्तासम्मले लेओस्। मरेको भोलिपल्टदेखि बिर्सिइने पात्रको राजनीति हावी भएको कांग्रेसमा जिम्मेवार कार्यकर्ताले फेरि विद्यमान नेतृत्व दोहोर्याउने धृष्टता गरे भने प्रजातन्त्र, पार्टी र देशकै लागि अभिशाप हुनेछ। अरूकै त्याग, तपस्या र अठोटको कमाइ खाएर गरिएको राजनीतिले आफ्नो साख बच्दैन भन्ने चेतना नेतृत्वपंक्तिमा नपलाए पनि भविष्यमा उन्नत कांग्रेस देख्न चाहने युवामा परिवर्तन आउन आवश्यक छ प्रजातन्त्राको रक्षार्थ पनि। वंशवादको नाम जोडेर कोइरालाहरूलाई निषेध गर्ने शैलीले बीपीको अपमान त हुन्छ नै, जीपीप्रति पनि ठूलो अन्याय हुनेछ। केही स्वार्थसमूहकै अस्तित्व रक्षाका लागि इतिहास रछ्यानमा पुर्याउने हक कसैमा हुनु हुँदैन। अब बीपी र जीपीको इतिहासमै रमाएर बस्नु हुँदैन, सिंगो मुलुक हाँक्नसक्ने नेता जन्मिनुपर्छ। ००० चर्चित, विवादास्पद र लोकप्रिय पात्र कोइराला जहाँजहाँ जान्थे त्यो ठाउँमा हलचल आउँथ्यो। उनले जे बोल्थे, हरेक शब्द समाचार बन्थे। प्रजातन्त्रको मूल्यलाई जीवनभन्दा माथि राखेका थिए। मानव अधिकारप्रति त्यत्तिकै सचेत थिए कोइराला। सशस्त्र प्रहरीको अवधारणा ल्याइएका बेला सशस्त्र प्रहरीलाई मार्सल आर्टको तालिम दिँदा मानव अधिकार उल्लंघन त हुँदैन भनेर चिन्तित बनेका थिए। निरन्तर काममा लागिरहने वर्कोहलिक नेता थिए गिरिजाप्रसाद। कार्यकर्ता संरक्षण गर्ने खुबी थियो। प्रत्येक नेतासँग व्यक्तिगत एक्सेस राख्थे। आफूभन्दा पछिल्लो पुस्ताका नेता र बौद्धिक व्यक्तिका घरघरमा पुग्थे, कहिले सूचना दिएर त कहिले नदिएरै। त्यसले असल संस्कारको विकास गराउँथ्यो। नेतृत्वमाथि आस्था पनि जगाउँथ्यो। नेतृत्वपंक्तिमा उभिएका अर्जुननरसिंह केसीबाहेक कोइरालाको यो संस्कारको फलो गर्ने सायद कोही पनि देखिँदैन यतिबेला कांग्रेस राजनीतिमा। हरेक निर्णय गराउनुअघि आफ्नो कोटरी भित्र एउटा दृष्टिकोण छाड्ने र विश्वासपात्रमा छलफल गराएर निर्णयमा पुग्ने गिरिजाप्रसादको विशेषता थियो। त्यसैले त कतिपय निर्णयमा विवादित बने। मध्यावधि निर्वाचनमा जाने निर्णय उनी स्वयं र पार्टीका लागि पनि हितकर बन्न सकेन। बीपी आफ्नो एजेन्डा पब्लिकमा छाडिदिने। रियाक्सन जे आउँछ त्यसपछि आफ्नो धारणा बनाउने गर्थे रे। त्यसैले बीपीलाई आदर्श व्यक्तिको उपमा दिइयो भने गिरिजालाई पब्लिक ओरियन्टेड नेता मात्र। यहाँनेर स्मरण गर्नुपर्छ गिरिजाप्रसाद मध्यावधिमा जानुको सट्टा संसदीय दलको निर्वाचनमा गएर बहुमत सिद्ध गर्न सकेका भए सायद कांग्रेस आजको परिस्थितिमा आइपुग्ने थिएन कि ? गद्दार गिरिजा भन्नेहरूका महानायक बने यद्यपि त्यो महानायकको पदवी पुष्टि हुन बाँकी नै छ। हो, शान्तिसम्झौतापछि सबैका साझा नेता बने, तर बाँचुञ्जेल आफ्नो सपना पूरा गर्ने उत्तराधिकारी बनाउने प्रयासै गरेनन्। उनले राम्रैका लागि यो अभ्यास थालेका थिए तर आफूलाई कोइरालाको उत्तराधिकारी हुँ भन्नेले पनि उनले देखाएको बाटो नहिँडेकाले पनि कांग्रेस इतिहासमै कमजोर सावित भएको त होइन ? २०४८ निर्वाचनपछि भर्खरै प्रधानमन्त्री भएका बेला राजा वीरेन्द्रसँग कोइरालाले भनेका थिए, महाराजसँग शासनसत्ताको लामो अनुभव छ, प्रजातन्त्र बहालीका लागि हामी पनि लामो समय लडेका छौं, प्रजातन्त्र र विकासलाई सँगसँगै लिएर जान महाराजले सघाउनुपर्यो। गिरिजाप्रसादको राजासँग हिमचिम थियो भन्नेहरू पनि थिएछन्। सत्याग्रह किन गर्ने (? ) भनेर उनले बारम्बार गर्थे रे। त्यतिबेलाका प्रखर कानुनव्यवसायी गणेशराज शर्मासँग उनको मत मिल्नुको कारण पनि यही थियो भन्नेहरू पनि छन्। त्यही सत्याग्रहको विरोध गर्नेहरू अहिले पनि पार्टी सत्तामा भएकाले कांग्रेस कमजोर बनेको आकलन गर्नेहरूको संख्या पनि कम छैन। अहिले पार्टी नभई व्यक्ति संस्थागत हुने प्रवृत्ति बढ्यो। व्यक्ति संस्थागत हुने ध्येयकै प्रतिफल हो, यतिखेरको कांग्रेस विवाद। प्रजातन्त्रका नाममा शासन सत्ता आफूअनुकूल चलाउने प्रवृत्ति हिजोदेखि नै मौलाएको हो। कोइरालाले आफू बाँचुञ्जेल पार्टीलाई मात्र होइन, सिंगो राजनीतिलाई आफ्नै वरिपरि घुमाउने सामथ्र्य राखे तर आज नेतृत्वले एउटा गुट चलाउने हैसियत पनि राख्दैन। ००० गिरिजाप्रसाद वैयक्तिक धारमा जत्तिकै क्रान्तिकारी सामाजिक धारमा पनि देखिए। दुई सन्तानकी आमा सुष्मालाई विवाह गरेर ल्याउनु कम चुनौतीपूर्ण थिएन। उनको विवाह नै रुढिवादी सामाजिक चिन्तनको विपक्षमा थियो, तत्कालीन अवस्थाका लागि क्रान्तिकारी निर्णय। राजनीतिमा लागेर सबै समान भन्दै जनमत बटुल्नुपर्ने व्यक्तिका लागि त्यो चिन्तन ठूलो राजनीतिक फट्को बनिदियो। व्यक्तिगत जीवन सरल र सामान्य देखिन्थ्यो। कोइरालाको जीवनमा बडप्पनले कहिल्यै ठाउँ पाएन। विलासितासँग उनको उठबस भएन। व्यावहारिक जीवनमा कहिल्यै उत्ताउलो भएनन्। केक काटेर जन्मोत्सव मनाउने काम पनि गरेनन्। मनमा अशान्ति भए विराटनगर गएर ग्य्रान्ड डिजाइनका कुरा गरेर फर्कन्थे। प्रधानमन्त्री हुँ म, मैले जे गरे पनि हुन्छ भन्ने भावना उनमा कहिल्यै पलाएन। उनकै विरोधीले गरेका गलत प्रचारलाई वास्ता पनि गरेनन्। हो, छोरीको राजनीतिक भविष्यको भने उनमा चिन्ता लागेको पाइन्थ्यो उत्तरार्धमा। स्वाभाविक हो, इतिहास बनाएको परिवारले आफ्नो उत्तराधिकार राजनीतिमा स्थापित होस् भनेर चाहँदैमा आलोचनाको पात्र बनाइनु हुन्न पनि। ००० व्यक्ति, सिद्धान्त र पार्टीभन्दा देश र जनता ठूलो हो भन्ने कोइरालाको मान्यताकै कारण माओवादीलाई शान्तिप्रक्रियामा ल्याउन सम्भव भएको हो। हो, सबै काम एउटै व्यक्तिले गरेर जान सक्दैन। उसले बाटो देखाउने हो, त्यो बाटोमा हिँड्न नसक्नेले बाटो देखाउनेलाई गाली गरेर दायित्व पूरा हुँदैन। प्रजातन्त्र र विकास सँगसँगै हिँडाउनुपर्छ न कि प्रजातन्त्र र लुटतन्त्र। कोइरालाहरूले छाडेको संस्कारकै कारण कांग्रेसलाई माया गर्ने ठूलो बौद्धिक समूह छ। आस्थाका आधारमा पार्टीलाई सघाउने र विश्वेश्वरलगायत दिवंगत शीर्षनेताका नाममा भोट हाल्ने समूहको अझै बाहुल्य छ। त्यो समूहको मतले मात्र अब पुग्दैन। किनकि यतिखेरको मतदान गर्ने पुस्ताका अधिकांशले बीपी, गणेशमान, किसुनजी, गिरिजा चिन्दैन। युवा पुस्तालाई कांग्रेससँग साक्षात्कार हैसियत गगन, विश्वप्रकाशहरूले मात्र राख्न सक्ने आवाज मुखरित भएका छन्। मुलुकले पनि पार्टीका सीमित कार्यकर्ताको नजरको नेता होइन, आगामी पुस्ताले पनि सम्झिरहने नेता खोजेको छ। त्यसका लागि वैचारिक स्पष्टता र जनतामा आवश्यकता महसुस भएका नेता छान्न सक्यो भने त्यो पार्टीको भविष्य सुरक्षित रहन सक्छ। दुईतिहाइ बहुमतको भनिएको सरकारले सही दिशा दिन नसक्दा अस्थिरता संसारव्यापी भएको कोरोना भाइरसजसरी मडारिरहेको छ। यस्तो अवस्थामा नयाँ दृष्टिकोण र कार्यक्रमसहित नीति प्रधान भएर पार्टी चलाउने कसमसहित जनतामाझ जाने आँट युवापुस्ताले देखायो भने ऐतिहासिक पार्टीको छवि जोगिनेछ र गिरिजाप्रसादप्रति पनि सच्चा श्रद्धाञ्जली हुनेछ नत्र असान्दर्भिक नेतृत्वपुस्ताले हिँड्दै आएको प्रजापरिषद्को बाटोको यात्रा कसैले रोकेर रोकिने छैन।"
सानैदेखि नक्कली सरिता,"सरिता भारती पेसाले मेकअप आर्टिस्ट हुन्। उनले म्युजिक भिडियोमा पनि अभिनय गरेकी छन्। मेरो जवानी, लुडो र तास, पहिला भेटमै बोलको गीतमा आफैं आवाज पनि दिएकी छन्। ब्युटिसियन ट्यालेन्ट नेपाल २०१८ की विजेता सरिता क्वाटवाककी राम्रो प्रतिभा हुन्। उनले मनसुन फेसन सोमा उत्कृष्ट क्वाटवाक गरेर चर्चा बटुल्न सफल भइन्। शान्त र चुप लागेर बस्नै नसक्ने स्वभावकी भारती सानैदेखि नक्कली स्वभावकी थिइन्। उनलाई चिटिक्क भएर हिँड्नुपथ्र्यो। आमाको शृंगारका सामान चोरेरै भए पनि लाउनुपर्ने। गाउँमा हुने भजन कीर्तनमा गीत गाउने, दोहोरी खेल्ने भनेपछि भुतुक्कै हुन्थिन् उनी। यसैले पनि होला कलेज पढ्ने भएपछि ब्युटिसियनको तालिम लिइन्। हाल आर्ट मेकअपको काममा पनि व्यस्त छिन्। आभान इन्स्टिच्युटमा आर्ट मेकअप पढाउने गर्छिन् उनी। ब्युटिसियन भएपछि आफू पनि सुन्दर हुन पाइने, अरूलाई पनि राम्री बनाउन पाइने। मेकअप नगरी हिँड्दा आत्मविश्वास नै आउँदैन मलाई उनले मेकअपसँगको साइनो प्रस्ट पारिन्। बिहेको सिजनमा बेहुली शृंगारमा पनि अब्बल छिन् उनी। गोरखा स्थायी घर भएकी उनी हाल कीर्तिपुरमा बस्छिन्। इन्डियन आर्मीमा आबद्ध उनका बुवा कडा स्वभावका थिए। अनुशासनमा बस्नुपथ्र्यो। उनलाई भने चकचक गर्नुपर्ने। जे देख्यो त्यही चाहिन्थ्यो। गीत, गजल कविता लेखिरहनुपर्ने। स्कुलका कार्यक्रममा पनि सक्रिय रूपमा लाग्ने खालकी थिइन्। कार्यक्रम होस्टदेखि गेम खेल्नेसम्म उनको रुचिका विषय थिए। राष्ट्रिय नाचघरमा उनले करिब एक वर्ष संगीत पनि सिकिन्। यसपछि आफ्नै आवाजमा गीत रेकर्ड गराएकी हुन्। केही म्युजिक भिडियोमा अभिनय पनि गरेकी छन्। सानो छँदा टीभीमा आउने सिरियल र फिल्म हेर्दा साइकल चलाउँदै फूल लिएर हिँड्ने हिरोइन खुब मन पथ्र्यो उनलाई। मैले पनि यस्तै काम गर्न पाए हुन्थ्यो भन्ने सोच्थिन्। यसैले पनि होला गीत संगीत र अभिनयमा कनेक्ट भइरहन्थिन् उनी। खुल्ला स्वभावकी सरिता अहिलेका युवायुवतीलाई स्वतन्त्र छाडिदिनु पर्ने तर्क गर्छिन्। स्वतन्त्र हुनु भनेको काम गर्न पूरा जिम्मेवारी दिनु पनि हो। आमाबुवाको अघि राम्रो नतिजा देखाएर विश्वास जित्ने अवसर पनि हो। यसैले पनि मलाई हरेक काममा घरबाट सहयोग नै गर्नुहुन्छ। काम यस्तो उस्तो भन्दा पनि कामको रिजल्ट खोज्नुहुन्छ, उनले भनिन्। नाच्न, घुम्न र साथीसँग रमाइलो गर्न मन पराउने सरिता कलेज पढ्ने बेला घरमा नभनेरै देशभर घुमेकी छन्। काठमाडांै बाहिरका साथीहरू कलेजमा भेट हुन्थे, कलेज बंक गरेरै घुम्न निस्कन्थ्यो उनीहरूको टोली। चञ्चले स्वभावकी सरितालाई सिरियस सम्बन्ध बनाउन भने कहिल्यै ध्यान गएन। सबैसँग मिल्ने तर प्रेम गर्ने तरिकाले कसैलाई नसोच्ने। साथीहरूको प्रेम सम्बन्धको लफडा देखेर पनि होला सरितालाई काममा टर्चर दिने प्रेमी बनाउन रहर छैन। बिहे अगाडिको स्वतन्त्रता प्रिय लाग्छ। घरबाट बिहेका लागि दबाब दिइरहन्छन् तर उनलाई बिहे गर्ने हतारो छैन। भन्छिन्, बिहेको बन्धन पटक्कै मन पर्दैन मलाई। उनकी आमा राजनीतिमा सक्रिय छिन्। छोरीहरू पनि घरबाहिर जानुपर्छ, काम गर्नुपर्छ भन्ने सोच राख्ने, उनले पनि सरितालाई बाहिर निस्किएर काम गर्न हौसला दिने गर्छिन्। बुवाले पनि सहयोग गरिरहन्छन्। नाच्न मन पर्ने भए पनि डान्सबार र क्लबको म्युजिक मन पर्दैन उनलाई। क्लबमा साथीसँग कहिलेकाहीँ पुग्ने गर्छिन् तर रमाउन सक्दिनन्। क्लब गएर नाच्नुलाई नराम्रो मान्न नहुने तर्क दिँदै सरिताले काम गर्ने मामलामा कोहीसँग सम्झौता गर्न नहुने बताउँछिन्। फुर्सद भयो कि स्कुटर लिएर डाँडापाखा हँुइकिन, साइड सिन हेर्ने, प्राकृतिक सुन्दरतामा रमाउने सरिता जिन्दगी खुलेर जिउनुपर्ने जिकिर गर्छिन्।"
३ सय बिघा जग्गा भारतमा पारियो,"काठमाडौं : कञ्चनपुरमा ३ सय बिघाभन्दा बढी नेपाली भूमि भारततर्फ पारिएको विषयले सदनमा प्रवेश पाएको छ। नेपालभारत संयुक्त सर्भे टोलीले विवादै नभएको भूभाग भारतमा पारेकोमा राष्ट्रियसभा सदस्य तारादेवी भट्टले सरकारको ध्यानाकर्षण गराएकी छन्। उनले सीमांकनमा खटिएको नापी टोलीले नेपालको नक्सै मेटिने गरी गरिरहेको कार्य स्वीकार्य नहुने बताइन्। सीमा प्रमाणीकरण कार्य तुरुन्त बन्द गर्नुपर्ने उनको भनाइ छ। सीमांकन बन्द गरियोस् र अहिले भएका काम खारेज गरियोस् भनी सदन र अध्यक्षमार्फत सरकारको गम्भीर ध्यानाकर्षण गराउन चाहन्छु, राष्ट्रियसभा बैठकको विशेष समयमा बिहीबार उनले भनिन्, नक्सा, पुर्जा नेपालकै भोगचलनमा विवादरहित भएको अवस्थामा कसरी नेपालभारत संयुक्त नापी टोलीले सीमास्तम्भ गाड्यो ? कुन मापदण्ड र प्रक्रिया अपनाई जनविरोधी निर्णय भयो ? यो सम्मानित सदन जान्न चाहन्छ। उनका अनुसार बेलडाँडी गाउँपालिका३ वैवाहका वडाध्यक्ष बलराम चौधरी, दुर्गा चौधरीका पाँच बिघासहित १८२० परिवारको जग्गाबारे विवाद थिएन। २०२४ सालदेखि भोगचलन गरिएको, पुर्जा भएको तथा नक्सामा राखिएको जग्गा नेपालकै भूभाग हो भन्नेमा विवाद नरहेको उनले सुनाइन्। बेलौरी नगरपालिका१० भुडामा भएको २० बिघा जमिनको नक्सा, पुर्जा नेपालकै भोगचलनमा विवादरहित भएको अवस्थामा कसरी टोलीले सीमास्तम्भ गाड्यो भन्दै उनले प्रश्न गरिन्। हाम्रा प्राविधिक के त्यति अक्षम छन् ? , उनले भनिन्, सरकार के हेरिरहेको छ भन्ने गम्भीर प्रश्न खडा भएको छ। बेलौरी८ पचईमा १३८ नम्बर पिल्लरदेखि हुलाकी सडकसमेत २०२४ सालदेखि नेपालको भोगचलनमा रहेको ३०४० बिघा जमिन भारततर्फ १२ सय मिटरजति पारिएकोमा उनले विरोध जनाइन्। सरकारलाई किन यसो भयो भनी प्रश्न पनि गर्न चाहन्छु ? , उनले भनिन्। उनले आफूले गत वर्ष शून्य समयमा कञ्चनपुरको दक्षिणी भेगको प्याराताल नेपालको भूभाग भएको जानकारी गराएको स्मरण गराइन्। त्यहाँ आँखा गाडिएको छ भनी सरकारको ध्यानाकर्षण गराउँदा परराष्ट्रमन्त्रीले हाम्रो ध्यानाकर्षण भएको छ, हामी त्यसमा सजग छौं भन्नुभएको थियो, उनले भनिन्, तर, त्यो पनि उतै पारियो भनेर सुन्दा अचम्म लागेको छ। उनका अनुसार प्याराताल नेपालको सम्पदा हो। कोरियाली सहयोगमा २०५२ सालमा निर्माण भएको नहरसमेत भारततर्फ पारिएको कुराले सरकारको अक्षमता प्रमाणित भएको उनको भनाइ थियो। भूमिमन्त्रीसँग राजदूत क्वात्राको भेट भूमि व्यवस्था, सहकारी तथा गरिबी निवारण मन्त्री पद्माकुमारी अर्यालसँग भारतीय राजदूत विनयमोहन क्वात्राले सिंहदरबारमा भेट गरेका छन्। सीमा समस्यामा छलफल गर्ने एजेन्डा राखे पनि पहिलो बैठक शिष्टाचारको मात्रै हुने भएकाले ती विषय थाती रहेको मन्त्रालय स्रोतले जनाएको छ। हामीले सीमा समस्यालाई एजेन्डामा राखेका थियौं। पहिलो भेट शिष्टाचार मात्रै हुने रहेछ, ती स्रोतले भन्यो, त्यसैले यस विषयमा पुनः अनौपचारिक रूपमा बसेर कुरा गर्ने सल्लाह भएको छ। मन्त्री अर्यालले नेपाल र भारतबीच कूटनीतिकसाथै अन्य सम्बन्ध पनि विशेष रहेको भन्दै सीमा समस्याबारे सांकेतिक जानकारी गराएकी थिइन्। उनले केही विषयमा लामो समयदेखि रहेको विवाद छलफल गरेर समाधान गर्नुपर्ने बताएकी थिइन्। हिजोदेखि थाती रहेका केही विषयहरू छन्, जो दुई देशबीच छलफल गरेर आपसमा टुंग्याउनुपर्ने विषय छन्, उनले भनिन्, ती कुराहरू यहाँ (क्वात्रा)को कार्यकालमा अगाडि बढ्न सकोस्। राजदूत क्वात्राले मन्त्री अर्यालको मन्त्रालयस्तरीय केही काममा दूतावासले सहकार्य गर्न सक्ने बताएका थिए। मेरो कार्यकालमा हाम्रो सम्बन्धको प्रगति र गतिमा कमी नआओस्, उनले भने, दुई देशबीचमा त्यस्तो ठूलो कुनै कारण छैन। थाती रहेका विषय आपसमा शान्तिपूर्वक बसेर समाधान गर्न सकिन्छ।"
संकटमा मात्र सम्झिने उपभोक्ता कार्ड,"काठमाडौं : जब आपूर्ति संकटको अवस्था आउँछ, तब सरकार तामझामका साथ तयारी गर्छ। अवस्था समान्य बन्दै गएपछि त्यस्ता तयारी र योजना दराजमा थन्क्याइन्छ। यस्तै हविगत व्यहोरेको छ, उपभोक्ता ग्यास कार्ड। ग्यास वितरण प्रणाली पारदर्शी बनाउन निकै तामझामका साथ कार्यान्वयनमा ल्याइएको उपभोक्ता ग्यास कार्ड सरकारले थन्क्याएका कारण बजारमा खाना पकाउने ग्यासको अत्यधिक जम्माखोरी बढेको हो। अहिले बजारमा सबैभन्दा बढी अभाव र जम्माखोरी खाना पकाउने ग्यासकै भएको छ। सरोकारवाला निकायका अनुसार उपभोक्ता ग्यास कार्ड कार्यान्वयन गरिएको भए अहिले भइरहेको जम्माखोरी समस्या ८० प्रतिशतभन्दा बढी नियन्त्रण गर्न सकिन्थ्यो। जानकारका अनुसार ग्यासको जम्माखोरी, पारदर्शी वितरण प्रणाली, घरायसी र व्यावसायिक प्रयोगको अवस्था, घरायसी प्रयोजनमा जाने ग्यासमा मात्रै अनुदान उपलब्ध गराउने योजनाका साथ यो प्रणाली २०६८ देखि कार्यान्वयनमा ल्याइएको थियो। नेपाल एलपी ग्यास उद्योग संघका अध्यक्ष गोकुल भण्डारीका अनुसार यो कार्ड अहिले पनि लागू भएको भए उपभोक्ताले अहिले गरेको ग्यासको जम्माखोरी समस्यालाई करिब ८० प्रतिशतसम्म रोक्न सकिन्थ्यो। पहुँच भएका र आर्थिक अवस्था राम्रो भएको एउटै उपभोक्ता चारदेखि ५ ब्रान्डका आधि दर्जनको संख्यामा सिलिन्डर राखेका छन्, सानो संकटजस्तो अवस्था सिर्जना नहुँदै यस्ता उपभोक्ता भएभरका सबै ब्रान्डका सिलिन्डर भरेर घरमा थन्क्याउँछन्, भण्डारीले भने, अहिलेको अवस्थामा पनि त्यही भएको हो। उपभोक्ता कार्ड नभएकाले मौकाको फाइदा उठाएर एउटै उपभोक्ताको घरमा आधा दर्जनको संख्यामा विभिन्न ब्रान्डको ग्यास जम्माखोरी भएको छ। भण्डारीका अनुसार सरकारको सानो त्रुटिका कारण एकातिर सम्पन्न वर्गले सबै ब्रान्डका ग्यासको सिलिन्डर घरमा थन्क्याएका छन्। अकोतर्फ एकदेखि दुई थान मात्रै सिलिन्डर भएका उपभोक्ता ग्यास पाउन सास्ती व्यहोर्न बाध्य छन्। उनका अनुसार यो कार्ड अहिले पनि सञ्चालनमा भएको भए कुन उपभोक्ताको घरमा कति ब्रान्डका कति संख्यामा सिलिन्डर छन्। एउटै उपभोक्ताले कुनकुन डिपोबाट कति संख्यामा सिलिन्डर भराएर लगेको र थन्क्याइरहेका छन्। त्यो परिवारलाई वास्तविक रूपमा कति संख्यामा सिलिन्डरको आवश्यकता छलगायत सम्पूर्ण जानकारी लिन सकिन्थ्यो। अहिलेको अवस्थामा यो कार्डको सहयोगमा हामी तत्कालै जम्माखोरी र आवश्यकताभन्दा बढी वितरण प्रणालीलाई नियन्त्रण गर्न सक्थ्यो, भण्डारीले भने, अत्यधिक संख्यामा ग्यासको सिलिन्डर लग्नेलाई तत्कालै पहिचान गर्न सकिन्थ्यो र जम्माखोरीको अभियोगमा कारवाहीसम्म गर्न सक्थ्यो। ग्यास बिक्रेता महासंघका वरिष्ठ उपाध्यक्ष चन्द्र थापा पनि भण्डारीको भनाइप्रति समर्थन जनाए। उनका अनुसार उद्योगबाट जति बढी परिमाणमा ग्यासको सिलिन्डर आपूर्ति भए पनि केही समयमै सकिने र पुनः ग्यास लिनेको लामो लाइन लाग्ने गरेको छ। थापाले मध्यम र उच्च वर्गले ग्यास सिलिन्डर जम्माखोरी गरी दुरुपयोग गरेको बताए। अहिले सबैभन्दा बढी मारमा एक वा दुई सिलिन्डर भएका उपभोक्ता परेका छन्, थापाले भने,यस्ता वर्गले दिनभर लाइन बस्ता पनि ग्यास पाउँदैनन्। डाबाबुराम भट्टराई प्रधानमन्त्री भएको अवस्थामा उपभोक्ता ग्यास कार्डको व्यवस्था गरिएको थियो। भट्टराई २०६८ भदौंदेखि २०६९ फागुनसम्मको अवधिमा प्रधानमन्त्रीको भूमिकामा थिए। त्यो बेला आपूर्तिमन्त्रीको जिम्मेवारी वर्तमान लेखराज भट्टले लिएका थिए। भट्टको मन्त्रीस्तरीय निर्णयबाट निगमले प्रमाणीकरण गरिदिने र महासंघले छपाई गरिदिने शर्तमा उक्त योजनालाई मूर्त रुप दिइएको थियो। ग्यास बिक्रेता महासंघका पूर्वअध्यक्ष ज्ञानेश्वर अर्यालका अनुसार त्यतिबेला पनि उपभोक्ताले अत्यधिक जम्माखोरी गरेका कारण खाना पकाउने ग्यासको चरम अभाव भएको थियो। ग्यासको पारदर्शी वितरण प्रणाली व्यवस्थापन गर्न तत्कालीन आपूर्तिमन्त्री भट्टले नै उपभोक्ता ग्यास कार्डको अवधारणा अघि सारेका थिए। तर सरकार परिवर्तनसँगै सुरु भएको यो प्रणाली त्यतिकै थन्क्याइयो, अर्यालले भने,त्यो कार्ड सुरु रहेको भए अहिले जस्तो अवस्था सिर्जना भएको छ, त्यसमा धेरै हदसम्म नियन्त्रण गर्न सकिन्थ्यो। उनका अनुसार तत्कालीन समयमा पाँचजना सदस्य भएको परिवारलाई यस्तो कार्डमार्फत मासिक एक थान सिलिन्डर उपलब्ध गराउने व्यवस्था गरिएको थियो। यो कार्ड प्राप्त गर्न ग्यास सिलिन्डरको ब्रान्ड, उपभोक्ताको नाम, ठेगाना र नागरिकता नम्बर, ग्यास डिलरको नाम ठेगानासहितको विवरण अनिवार्य व्यवस्था गरिएको थियो। नेपाल आयल निगमले प्रमाणीकरण गरेका आधारमा उक्त कार्ड उपभोक्तालाई वितरण गर्ने योजना कार्यान्वनयमा ल्याएको थियो। उपभोक्ताले १० रुपैयाँ शुल्क तिरेर आवश्यक फाराम भरेको अवस्थामा उक्त कार्ड प्राप्त गर्न सक्ने व्यवस्था मिलाइएको थियो। महासंघका वर्तमान अध्यक्ष महेश्वरकुमार श्रेष्ठले भने, तर सरकार परिवर्तन भएसँगै उक्त प्रणाली पनि थन्कियो। नीलो र रातो सिलिन्डर तथा अनुदान विषयलाई तत्कालका लागि हटाएर उपभोक्ता कार्डलाई लागू गरिएको भए अहिलेको जस्तो ग्यासको जम्माखोरी गर्न पाउँदैन्थे। महासंघका अनुसार त्यो बेला करिब १० लाख थान कार्ड छापिएको थियो। यसमध्ये प्रमाणीकरण गराएर करिब ४ लाख उपभोक्तालाई उक्त कार्ड वितरण गरिएको थियो। वितरण भइसकेको कार्ड पनि हाल अस्तित्वमा छैन। ग्यास गायब न ग्यास न मास्क ग्यास सञ्चित नगर्न आग्रह ग्यास आयात पर्याप्त, वीरगन्ज नाकाबाट एकै दिनमा ११८ बुलेट भित्रियो कोरोना त्रास : सरकारले ग्यासको कोटा बढायो"
नारिता र दुबई उडान स्थगित,"काठमाडौं : नेपाल वायुसेवा निगमले जापानको नारिता र यूएईको दुवईमा गर्दै आएको नियमित उडान चैत ७ गतेको मध्यरातदेखि लागु हुने गरी स्थगित गरेको छ। कोभिड १९ संक्रमण रोकथाम तथा नियन्त्रण उच्चस्तरीय समन्वय समितिको बैठकले गरेको निर्णयअनुसार ती दुई गन्तव्यको नियमित उडान चैत ३० गतेसम्म स्थगित गरिएको निगमद्वारा जारी विज्ञप्तिमा उल्लेख छ। चैत ७ गते र सोभन्दा पछिका उडानका टिकट खरिद गरेका यात्रुलाई टिकट फिर्ता गर्दा भुक्तानी गरेको रकम पूरै उपलब्ध गराइने बताइएको छ। यसका अतिरिक्त नियमित उडान चालू रहेका गन्तव्यका लागि टिकट लिएका यात्रुले उडानको एक दिनअघि उडान रद्द गर्न चाहे भुक्तानी गरेको पूरै रकम उपलब्ध गराइनेछ। यात्रुको उडान मिति परिवर्तन गर्दा शुल्क नलाग्ने व्यवस्था गरिएको छ। सतर्कता अपनाउन निर्देशन संस्कृति, पर्यटन तथा नागरिक उड्डयनमन्त्री योगेश भट्टराईले विश्वव्यापी महामारी कोरोनाभाइरस कोभिड१९ संक्रमण रोकथाम तथा नियन्त्रणका लागि सम्पूर्ण काम थाल्न मातहत निकायलाई निर्देशन दिएका छन्। मन्त्री भट्टराईले कोरोना भाइरस रोकथाम तथा नियन्त्रण उच्च स्तरीय समन्वय समितिको बैठकले गरेका निर्णय तत्काल कार्यान्वयन गर्न निर्देशन दिएका हुन्। बिहीबार मन्त्रालय मातहत निकायका विभागीय प्रमुखको बैठक बोलाएर मन्त्री भट्टराईले उच्चस्तरीय समन्वय समितिको बैठकका निर्णय कार्यान्वयन थाल्न निर्देशन दिए। बैठकले पर्यटन मन्त्रालयअन्तर्गतका सबै साँस्कृतिक केन्द्र, संग्रहालय तथा अभिलेखालय २०७६ साल चैत मसान्तसम्म बन्द गर्ने निर्णय गरेको छ। यसैगरी साँस्कृतिक संस्थान, प्रज्ञा प्रतिष्ठानका सभाहल, प्रेक्षालयमा २०७६ साल चैत मसान्तसम्म कुनै कार्यक्रम आयोजना नगर्ने र पूर्व निर्धारित कार्यक्रमसमेत स्थगन गर्ने निर्णय गरेको छ। यसैगरी बैठकले विभिन्न मठ मन्दिर, गुम्बा, मस्जिद, चर्चजस्ता धार्मिक स्थलमा एकपटकमा २५ जनाभन्दा बढी तीर्थालु र दर्शनार्थी भेला नहुने व्यवस्था मिलाउन र त्यस्ता स्थलमा लामबद्ध हुने दर्शनार्थी र तीर्थालुबीचको दूरी कम्तीमा १ मिटर कायम गर्ने व्यवस्था मिलाउन निर्देशन दिएको छ। बैठकले पर्यटकस्तरका होटल, मोटल, रिसोर्ट, लज, रेस्टुरेन्ट एवं बारले ज्वरो मापन गर्ने उपकरण तथा सामग्रीको व्यवस्था गरी उक्त स्थानमा प्रवेश गर्ने व्यक्तिको स्वास्थ्य जाँच गर्ने व्यवस्था मिलाउन निर्देशन दिएको छ। मन्त्रालय र अन्तर्गत निकायले आफ्नो कार्यालय भवन र परिसरमा नियमित रूपमा सरसफाइ गर्ने, कार्यालय प्रवेशद्वारमा अनिवार्य ज्वरो मापन गर्ने उपकरण एवं स्यानिटाइजरको व्यवस्था गरी प्रवेश गर्ने व्यवस्था मिलाउन पनि निर्देशन दिइएको छ।"
सार्क सहकार्यमा ओली सक्रिय,"काठमाडौं : सार्क राष्ट्रबीच कोभिड१९ विरुद्ध लड्ने बाचा कार्यान्वयन गर्न सार्कका अध्यक्ष एवं प्रधानमन्त्री केपी ओली सक्रिय भएका छन्। गत आइतबार सार्कका राष्ट्र एवम् सरकार प्रमुखले भिडियो कन्फरेन्समार्फत कोभिड१९ विरुद्ध लड्ने बाचा गरेका थिए। राष्ट्र एवं सरकार प्रमुखले सहकार्यको बाचा गरेको एक साता पुग्नै लाग्दा पनि कुनै तयारी अघि नबढेपछि प्रधानमन्त्री ओली सक्रिय भएका हुन्। उनले यसको तयारीबारे परराष्ट्रमन्त्री प्रदीप ज्ञवाली र परराष्ट्र सचिव शंकरदास बैरागीसँग जानकारी मागेका छन्। छलफलका क्रममा भारतीय प्रधानमन्त्री नरेन्द्र मोदीले महामारीको यो युद्ध सँगै लडेर दक्षिण एसियाली सहकार्यलाई दुनियाँमा नमुना बनाउनुपर्ने प्रस्ताव गरेका थिए। उनको प्रस्तावमा सबैले सहकार्य गर्ने बाचा गरेका थिए। भिडियो कन्फरेन्सपछि परराष्ट्र सचिव स्तरमा लगातार छलफल गर्ने भनिएको थियो। तर यसबारे कुनै कार्य अघि बढ्न सकेको छैन। प्रधानमन्त्रीको निजी सचिवालयका एक सदस्यले भने, प्रधानमन्त्रीले सार्क कन्फरेन्सपछिको विषयमा चासो राख्नुभएको छ। परराष्ट्रले यसमा झारा टार्न खोजेमा प्रधानमन्त्रीलाई सह्य हुँदैन। उनका अनुसार सार्कका बाचा कार्यान्वयनमा नजाने त होइन भन्ने प्रश्न उठेको छ। भारतीय प्रधानमन्त्री मोदीको प्रस्ताव सबै सदस्य राष्ट्रले स्वीकार गरे पनि कर्मचारीतन्त्र बाधक हुन सक्ने एक कूटनीतिज्ञको भनाइ छ। परराष्ट्र सचिव बैरागीले भने भारतीय प्रस्तावमा सहकार्य र छलफल भइरहेको जानकारी दिए। उनले भने, हामी कसरी अघि बढ्ने भनेर छलफल गरिरहेका छौं। भारतीय राजदूत विनयमोहन क्वात्रा र सार्क महासचिवसँग छलफल भइरहेको छ, सचिव बैरागीले भने, काम भइरहेको छ। हामी नयाँ योजनासहित छिट्टै आउनेछौं। भारतीय दूतावासका प्रवक्ता अभिषेक दुवेले सार्क सहकार्यमा भारतको जोड रहेको स्पष्ट पारे। उनले भने, कन्फरेन्सपछिको अवस्थाबारे आन्तरिक छलफल भइरहेको छ। सदस्य राष्ट्रलाई सहयोग गर्न भारत तयार छ। सार्क क्षेत्रमा दैनिक संक्रमित संख्या बढिरहेकाले नेतृत्व गम्भीर हुन आवश्यक रहेको अधिकारीहरूले बताए। भिडियो वार्तामा सार्क अध्यक्ष एवं प्रधानमन्त्री ओली, भारतीय प्रधानमन्त्री मोदी, अफगानिस्तानका राष्ट्रपति असरफ घानी, श्रीलंकाका राष्ट्रपति गोटबया राजापाक्ष, बंगलादेशकी प्रधानमन्त्री सेख हसिना, मालदिभ्सका राष्ट्रपति इब्राहिम सोली, भुटानका प्रधानमन्त्री लोटे छिरिङ र पाकिस्तानका स्वास्थ्यमन्त्री जाफर मिर्जा सहभागी थिए।"
कोभिड१९ भाइरसबाट मृत्यु : चीनलाई इटालीले उछिन्यो,"मिलान : कोभिड१९ कोरोना भाइरसको संक्रमणबाट मृत्यु हुनेको संख्यामा चीनभन्दा इटाली अगाडी आएको छ । अन्तर्राष्ट्रिय सञ्चार माध्यमका अनुसार शुक्रबार बिहानसम्म इटालीमा मर्नेको संख्या ३४०५ पुगेको छ । पछिल्लो २४ घण्टामा मात्रै इटालीमा यस भाइरसको कारण ४२७ जनाको मृत्यु भएको रोयटर्सले जनाएको छ । चीनमा हालसम्म मर्नेको संख्या ३२४५ छ । संक्रमितको संख्या हालसम्म चीनमा करिब ८१ हजार इटालीमा करिब ४१ हजार छन् । संक्रमितको हेरचाहमा खटिएका परिवारका सदस्यहरु पनि संक्रमित हुँदा इटालीमा संक्रमितको संख्या बढिरहेको हो । चीनमा भने पछिल्लो समय यस भाइरसबाट कसैको ज्यान गएको छैन। इरानमा कोरोनाको कारण मृत्यु हुनेको संख्या १२८४, त्यसपछि स्पेनमा ८३३, फ्रान्समा २४३ को मृत्यु भएको छ । चीनबाट सुरु भएको कोभिड१९ कोरोना भाइरसको प्रभाव चीनमा कम हुँदै गएपनि युरोपियन राष्ट्रहरुमा तीब्र गतिमा फैलिरहेको छ । सुरुमा चीन पछि धेरै फैलिएको दक्षिण कोरियामा भने नियन्त्रण मै देखिन्छ । कोरियामा हालसम्म ९४ जनाको मृत्यु भएको छ ।"
युवा नेतृत्वमा अशोक,"काठमाडौं : केही वर्षअघि म कुनै पार्टीप्रति आस्था राख्थेँ । पार्टीले ढुंगा हान् भनेपछि ढुंगा हान्न तयार हुन्थेँ । जे भन्यो त्यही गर्थें । मेरो दिमागको कहिल्यै बत्ती बलेन । जेसिसमा गएपछि मात्र मैले जीवनलाई नजिकबाट बुझ्ने मौका पाएँ । सन् २०११ देखि जेसिसमा प्रवेश गरेका नेपाल जेसिस (जेसीआई नेपाल) का राष्ट्रिय अध्यक्ष अशोक शंकरले आफ्नो छोटो कथा सुनाए । हाल नेपाल जेसिसको एक सय ५५ वटा शाखा छ । यसको आफ्नै बटम लाइन छ, १८ वर्षदेखि ४० वर्षसम्मका युवाहरूलाई सहभागी सहभागी गराई उनीहरूको नेतृत्व र क्षमताको अभिवृद्धि गरी उद्यमशील बनाउनु । दिनप्रतिदिन पश्चिमी संस्कृतिले हामीलाई प्रभाव पारिरहेको अवस्थामा त्यसलाई कम गर्दै परिवारको अवधारणालाई विशेष जोड दिएर अगाडि बढ्ने योजना रहेको बताउँछन्, अशोक । अन्ततः जेसिसको अन्तिम उद्देश्य विश्व शान्ति नै रहेको बताउँछन् । जेसिसले विश्वमा देखिएका समकालीन समस्याहरूमा विशेष चासो देखाउने गरको छ । उदाहरणका लागि अहिले विश्वभरि फैलिरहेको कोरोना (कोभिड १९) भाइरसबाट त्रसितहरूलाई मास्क वितरण गर्नेदेखि जनचेतना जगाउने काम तीव्र रूपमा गरिरहेको बताउँछन् । भैपरी आउने कुराहरूमा जेसिस सक्रियताका साथ लाग्ने गर्छ, अशोक भन्छन्, विशेषगरी समाजमा देखिने खराब सबाल तथा समस्याहरू समाधानका लागि दीर्घकालीन योजना बनाएर निराकरणका लागि काम गर्ने गरेको छ । यसका लागि जेसीआई एक्टिभ सिटिजन फ्रेमवर्क नामक छुट्टै योजना बनाएका छन् । जेसिसमा आउने हरेक युवाहरूले उद्यमशीलतामा जानुपर्ने, जिम्मेवार हुनुपर्ने, सकारात्मक हुने, अनुशासनको पालना गर्नुपर्ने आदि अनिवार्य सर्त हुन् । बिदेसिएका युवाहरूलाई रोक्न जेसिसले महत्वपूर्ण भूमिका खेलेको बताउँछन् । हामीले युवाहरूका लागि इन्टरप्यानरसिपको रूपमा कसरी व्यवसायीकरण गर्ने, उद्यमशीलताको बाटोमा कसरी लैजाने भन्ने विषयमा बेलाबेला तालिम दिने गरेका छौं, उनी भन्छन् । अशोकका अनुसार नेपाल जेसिसको स्थापनाको ५५ वर्षे इतिहासमा करिब १० लाख युवालाई स्वरोजगारका साथै असल नागरिक बनाइसकेको छ । देशको राजनीतिक अस्थिरताका कारण हरेक कुराको माग सडकबाट गर्ने कुसंस्कार लोकतन्त्रको अनुशासन नभएको उनी बताउँछन् । भन्छन् जेसिसको छाप एक पटक लगाइसकेपछि कुनै पनि युवाले अनुशासित भई, संस्कारी बन्दै राष्ट्रप्रति बफादार र नेपालीपन हुनैपर्छ ।"
"एसईईको प्रश्नपत्र टिनको बाकसमा, सुरक्षा चिन्ता","काठमाडौं : विश्वविद्यालय तथा विद्यालय तहका परीक्षा स्थगन भएपछि प्रश्नपत्रको सुरक्षा चिन्ता देखिएको छ। माध्यमिक शिक्षा परीक्षा (एसईई) का प्रश्नपत्रको सुरक्षा कसरी गर्ने भनेर शिक्षा मन्त्रालयलाई बढी चुनौतीपूर्ण बनेको छ। परीक्षामा यसपटक छात्र र छात्रा गरी ४ लाख ८२ हजार विद्यार्थी सहभागी हुँदै थिए। परीक्षा बिहीबार सुरु गरी चैत १७ गते सम्पन्न गर्ने तालिका थियो। साधारण र प्राविधिक धारका गरी सबै विषयका लागि ५१ लाख थान प्रश्नपत्र छापिएको राष्ट्रिय परीक्षा बोर्ड परीक्षा नियन्त्रण कार्यालय (कक्षा १०) का नियन्त्रक रामराज खकुरेलले बताए। उनका अनुसार ८६ विषयको प्रश्नपत्र छापिएको हो। प्रदेशअनुसार प्रश्नपत्र पनि फरकफरक छापिएको छ। प्रदेश २ मा गत वर्ष केही विषयको प्रश्नपत्र बाहिरिएको थियो। खकुरेलका अनुसार सबै परीक्षा केन्द्रनजिकै प्रहरी चौकीमा प्रश्नपत्र र उत्तरपुस्तिका पुयाइएको छ। प्रश्नपत्र बाहिरिने त्रासका कारण सम्बन्धित जिल्लाको प्रहरी कार्यालय वा क श्रेणीको इलाका प्रहरी कार्यालयमा राख्ने निर्णय गरिएको छ। प्रश्नपत्र राख्न टिनको बाकस किन्ने र त्यसमा सम्बन्धित परीक्षा केन्द्रका केन्द्राध्यक्ष र प्रहरी चौकी इन्चार्जले छुट्टाछुट्टै ताल्चा लगाएर राख्ने निर्णय गरिएको छ। बाकस किन्न प्रतिपरीक्षा केन्द्रलाई २ हजार ५ सय रुपैयाँ रकम पठाइएको छ। त्यो बाकसमा केन्द्राध्यक्ष र प्रहरी इन्चार्जबाट दुईवटा ताल्चा लाग्छ। उहाँहरूले आआफ्नो ताल्चा लिएर जानुहुन्छ। परीक्षाको मिति तोकेपछि मात्र खुल्छ, खकुरेलले भने, प्रश्नपत्र राखेको ठाउँमा उच्च निगरानी गर्ने निर्णय भएको छ। सरकारले बुधबार परीक्षा स्थगन गर्ने निर्णय गरेको थियो। त्यसबाट एसईई, ११ विश्वविद्यालय, शैक्षिक प्रतिष्ठान, सीटीईभीटी, लोकसेवा आयोगलगायत कार्यालयबाट लिइने परीक्षा रोकिएको छ। अधिकांश निकायले प्रश्नपत्र तथा उत्तरपुस्तिका छापेर सम्बन्धित ठाउँमा पुयाइसकेका थिए। विश्वविद्यालयको प्रश्नपत्र प्रहरी निगरानीमा त्रिभुवन विश्वविद्यालयले पनि परीक्षा स्थगन भएपछि प्रश्नपत्रलाई प्रहरी निगरानीमा राख्ने भएको छ। परीक्षा नियन्त्रक पुष्पराज जोशीले धेरैजसो प्रश्नपत्र परीक्षा केन्द्रनजिकका प्रहरी चौकीमा पुयाइएको बताएका छन्। ती प्रश्नपत्रको सुरक्षामा उच्च सतर्कता अपनाइएको छ। त्रिविले बिहीबार मात्रै निर्णय गरी चैतभित्र सञ्चालन गर्ने गरी तालिका सार्वजनिक भएका परीक्षा अनिश्चितकालका लागि स्थगन गरेको छ। पठनपाठन भने चैतसम्म लागि मात्र स्थगन भएको त्रिविले जनाएको छ। त्रिविले स्नातकोत्तर तह पहिलो वर्षको परीक्षा मिति चैत ७ गतेदेखि तोकेको थियो। चैत ९ गतेदेखि हुन गरी एकवर्षे बीएडको परीक्षा तालिका सार्वजनिक भएको थियो। एलएलबी दोस्रो वर्षको परीक्षा चैत १४ गतेदेखि सञ्चालन हुने तालिका सार्वजनिक भइसकेको थियो। चैत २७ गतेदेखि अन्य तहको पनि परीक्षा सञ्चालनको तालिका सार्वजनिक भएको थियो।"
इन्दिरा भाइरस ग्रस्त,"हलिउड : गेम अफ थ्रोन्स् सोको २०१४१७ सम्म हिस्सा बनेकी अभिनेत्री इन्दिरा बर्मामा कोरोना पोजेटिभ देखिएको छ। उनले इन्स्टाग्राममा बिरामी भएको जानकारी दएकी हुन्। यसअघि पहिलो सोमा टोरमन्डको भूमिका निर्वाह गरेका क्रिस्टोफर हिब्जु पनि कोरोना भाइरसको सिकार भएका थिए। अहिले इन्दिरा दी सिगलको स्टेज प्रोडक्सनमा अभिनेत्री एमिलिया क्लार्कसँग काम गरिरहेकी छन्। इन्दिरा हलिउड फिल्म एक्सोडस : गड्स एन्ड किंग्स, कामसूत्र : ए टेल अफ लभमा देखिएकी थिइन्। यसका साथै उनले ऐश्वर्या राय बच्चन र अनुपम खेरसँग ब्राइड एन्ड प्रेजुडाइसमा काम गरेकी छन्। फिल्मको निर्देशन गुरिन्दर चयले गरेका थिए। अहिले उनको प्लेको कोरोना भाइरसका कारण रद्द गरिएको छ। इन्दिराले अफ्नो पोस्टमा लेखेकी छन्, दुःखको कुरा हो कि कति सोसम्म कोविड १९ को खराब असर परेको छ। हामी छिट्टै फर्कने अपेक्षा गरिरहेका छौं। म यसबाट ग्रस्त भएर बेडमा छु। स्वस्थ रहनुहोस् र सुरक्षित रहनुहोस्। यसअघि लिजेन्ड अभिनेता टम हैक्स, रिटा विल्सन, इदरिस एल्बा, क्रिस्टोफर हिब्जु, जेम्स बन्ड एक्ट्रेस ओल्गा कुरिलेन्को, फ्रोजन२की रसेल मैथ्युजमा कोरोनाको पोजेटिभ रिपोर्ट देखिएको थियो।"
अष्ट्रेलियामा गैरआवासीयमाथि प्रतिबन्ध,सिड्नी : कोविड १९ को संक्रमण फैलिएपछि अष्ट्रेलियाका प्रधानमन्त्री स्कट मरिसनले सबै आगन्तुकका लागि देशको सिमाना बन्द गरेको घोषणा गरेका छन्। अष्ट्रेलियाका आप्रवासी बासिन्दा तथा अन्य नागरिकलाई स्थानीय समयाअनुसार शुक्रबार राति ९ बजेदेखि देशमा प्रवेश गर्न निषेध गरिने बिहीबार पत्रकार सम्मेलनमा बताएका हुन्। गैरअष्ट्रेलियाली नागरिक र देशमा प्रवेश गर्न चाहने अन्य देशका नागरिकलाई यस्तो बन्देज गरिएको हो। अत्यावश्यकताको आधारमा प्रवेश गर्न चाहने तथा अष्ट्रेलियाली नागरिकलाई भने १४ दिन क्वारेन्टाइनमा बस्नुपर्ने अनिवार्य गरिएको घोषणामा उल्लेख छ। प्रधानमन्त्री मरिसनले अष्ट्रेलियामा देखिएको संक्रमणमध्ये करिब ८० प्रतिशत जति विदेशी नागरिकबाट सरेको पाइएको पनि जानकारी दिएका छन्। अष्ट्रेलिया सरकारको स्वास्थ्य विभागकाअनुसार बिहीवार बिहानसम्म ५५६ जनामा कोरोना भाइरसको संक्रमण देखिएको छ। रासससिन्ह्वा
पूर्वतयारी तीव्र : हजार आइसोलेसन बेड,"काठमाडौं : सरकारले काठमाडौं उपत्यकामा एक हजारभन्दा बढी आइसोलेसन बेड तयारी अवस्थामा राख्ने भएको छ । कोरोना भाइरस संक्रमण भइहाले उपचारका लागि पूर्वतयारी गरिएको हो । उपत्यकामा १ सय २० वटा सघन उपचार कक्ष (आईसीयू) बेड तयारी अवस्थामा छ । उपत्यकाबाहिर पनि सोहीअनुसारको तयारी गर्न सरकारले निर्देशन दिएको छ। सरकारका प्रवक्तासमेत रहेका अर्थ एवं सञ्चार तथा सूचना प्रविधिमन्त्री डा युवराज खतिवडाले संघ, प्रदेश र स्थानीय तहको सहकार्यलाई व्यवस्थित ढंगले अघि बढाइएको बताए । उनले भने, तीनै तहको सरकारको सहकार्य राम्रो विन्दुमा छ । सबै मिलेर यो समस्याबाट बच्न र सबै नागरिकलाई सुरक्षित तहमा राख्न सक्छौं । स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले कोरोना भाइरसको संक्रमण हुन नदिन रोकथामका उपाय अपनाइएको बताए । मुलुकभरका सबै अस्पतालमा निमोनियाका बिरामीको सूची तयार गरी परीक्षण भइरहेको उनले बताए । उनका अनुसार स्वदेशी एवं विदेशी विज्ञसँग परामर्श गरी रोकथामको उपाय र भविष्यमा आउने चुनौती सामना गर्न पूर्वतयारी भइसकेको छ । कोरोना भाइरस परीक्षणका लागि सम्बन्धित चिकित्सकको सिफारिस चाहिने उनले प्रस्ट पारे । नेपालको अवस्था कोरोनाको नमुना परीक्षण : ५२९ भाइरस नेगेटिभ देखिएको : ५२८ भाइरस पोजेटिभ : १ (निको भइसकेको ) पछिल्लो समय पर्ख र हेरको अवस्थामा रहँदारहँदै शैक्षिक संस्था बन्द गर्नुपर्ने अवस्थामा पुगेको डा खतिवडाले बताए । डब्लूएचओले नेपालसहित दक्षिण एसियाका भारत, पाकिस्तान, श्रीलंका र अफगानिस्तानमा कोरोनाको उच्च जोखिम रहेको बिहीबार जनाएको थियो । डब्लूएचओको दक्षिणपूर्वी एसियाकी निर्देशक पुनम खेत्रपाल सिंहले संक्रमणबाट बचाउने प्रयास गर्नुपर्ने बताएकी थिइन् । संक्रमणको प्रभाव पर्न सक्ने जनाएपछि शैक्षिक संस्था बन्द गर्नुपरेको सरकारले स्पष्ट पारेको छ । मन्त्री खतिवडाले दीर्घकालीन असर नपरोस् भन्ने हेतुले शैक्षिक संस्था बन्द गरिएको जानकारी दिए । उनले भने, अभिभावकले पनि विद्यार्थीलाई किन जोखिममा राख्ने भन्ने दबाब दिएको विषय पनि मनन गयौं । नागरिक समाजका प्रबुद्ध व्यक्तिले पनि परीक्षा सार्दा के बिग्रन्थ्यो भन्ने कुरा राख्नुभयो । जोखिममा विद्यार्थीलाई किन राख्ने भन्ने भएपछि केही समयका लागि परीक्षा स्थगित गरिएको हो । शैक्षिक क्यालेन्डर नबिग्रने गरी व्यवस्थापन गर्न सकिने भएपछि माध्यमिक शिक्षा परीक्षा (एसईई) स्थगन गरिएको उनले बताए । त्यस्तै विद्यालयदेखि विश्वविद्यालयसम्मका सम्पूर्ण शैक्षिक गतिविधि चैत मसान्तसम्मका लागि स्थगन गरिएको छ । संक्रमणबाट भारतमा ४ जना, पाकिस्तानमा एक, बंगलादेशमा एक जनाको ज्यान गएको छ । मृत्यु भएका सबै विदेशबाट संक्रमित भई स्वदेश फर्केका थिए । श्रीलंकामा संक्रमण फैलन नदिन कफ्र्यु लगाइएको छ । त्यस्तै पाकिस्तानका राष्ट्रपति रसिद अल्बी क्वारेन्टाइनमा छन् । डब्लूएचओले हालसम्म १ सय ६६ मुलुकमा कोरोना भाइरस संक्रमण फैलिसकेको जनाएको छ । संक्रमितको संख्या २ लाख नाघिसकेको छ । ८ हजार ६ सय ५७ जनाको मृत्यु भइसकेको छ । स्वास्थ्य तथा जनसंख्या मन्त्रालयका अनुसार नेपालमा कोरोना भाइरस प्रभावित मुलुकबाट आएका व्यक्तिको स्वास्थ्य परीक्षण गरिएको छ । ५ सय २९ जनाको नमुना परीक्षण गरिएको मन्त्रालयले जनाएको छ । ५ सय २८ जनाको भाइरस नेगेटिभ देखिएको छ । डेढ महिनाअघि भाइरस पोजेटिभ देखिएका युवा अहिले निको भइसकेका छन् । राष्ट्रिय जनस्वास्थ्य प्रयोगशालाकी निर्देशक डा रुणा झाले दिनहुँ परीक्षण गरिरहे पनि भाइरस संक्रमित व्यक्ति कोही नभएको बताइन् । तेस्रो चरणमा पुग्न नदिइने उद्योग, वाणिज्य तथा आपूर्तिमन्त्री लेखराज भट्टले कोरोना भाइरस संक्रमणको चार तह हुने चर्चा गर्दै महामारीको अवस्थामा पुग्न नदिने प्रतिबद्धता व्यक्त गरेका छन् । मन्त्री भट्टले स्वदेशमा भाइरस भित्रन नदिने र संक्रमण भइहालेमा तेस्रो चरणमा जानबाट रोक्ने बताए । पहिलो प्रयास त कोरोना भाइरसलाई आउनै नदिने हो । भाइरस आइहालेमा तेस्रो चरणमा जान नदिने हो, उनले भने । संक्रमण रोक्न जनता आफैं सचेत हुनुपर्ने मन्त्री भट्टको भनाइ छ । यसैबीच चीन सरकारले एक लाख एन ९५ मास्क र २० हजार थान थर्मल गन सरकारलाई हस्तान्तरण गरेको स्वास्थ्य तथा जनसंख्या मन्त्री भानुभक्त ढकालले बताएका छन् । ००"
दोलखामा बन्द भएनन् विद्यालय,"दोलखा : कोरोना भाइरसको सम्भावित संक्रमणबाट हुने जोखिमबाट बच्न पूर्व सतर्कताका लागि सरकारले बिहीबारबाट एसईईसमेत स्थगन गरी सम्पूर्ण विद्यालय, विश्वविद्यालयलगायत बन्द गर्ने निर्णय गरेको थियो। तर, एकीकृत विद्यालयस्तरीय परीक्षा समिति दोलखाले विद्यार्थी बोलाई परीक्षा सञ्चालन गरेको छ। सरकारको निर्णयलाई चुनौती दिँदै एकीकृत विद्यालयस्तरीय परीक्षा समितिले जिल्लाका वटा स्थानीय तहका विद्यालयमा परीक्षा सञ्चालन गरेको छ। समितिले बिहीबार कक्षा ५ सम्मको स्थानीय पाठ्यक्रम, कक्षा ६, ७ र ८ को पेसा व्यवसाय तथा कक्षा ९ को स्वास्थ्य जनसंख्या तथा वातावरण विषयको परीक्षा सञ्चालन गरेको हो। कक्षा ८ बाहेक जिल्लामा निजी तथा सामुदायिक विद्यालयको कक्षा १९ को परीक्षा सञ्चालन गर्ने सो समिति, प्याब्सन र एनप्याब्सनले विद्यालयमा परीक्षा सञ्चालन गरेर सरकार र कोरोना भाइरसको संक्रमणलाई चुनौती दिएका हुन्। जिल्लाका निजी विद्यालयले समेत बिहीबार विद्यालय खोलेर परीक्षा सञ्चालन गरेका थिए। ९ वटा स्थानीय तहमध्ये जिरी नगरपालिकाले बुधबार सम्पूर्ण परीक्षा सम्पन्न गरेर बिहीबारबाट विद्यालय बन्द गरेको छ। गौरीशंकर गाउँपालिकाले बिहीबारदेखिकै सम्पूर्ण परीक्षा स्थगन गरेको छ। प्रमुख जिल्ला अधिकारी भीमकान्त शर्माले विद्यालय बन्द नगरेकोबारे जानकारी आएकाले शिक्षा समितिको बैठक बोलाएर शुक्रबार देखि बन्द गर्ने बताए। घरघरमा पुर्याइयोे एसईई दिने परीक्षार्थी बिहीबारबाट सञ्चालन गर्ने तयारी भएको माध्यमिक विद्यालय परीक्षा (एसईई) स्थगन भएपछि बिचल्लीमा परेका विभिन्न ९ वडाका १ सय २९ विद्यार्थीलाई गाउँपालिकाले घरघरमा पुर्याइदिएको छ। परीक्षा केन्द्र पुगिसकेका विद्यार्थीलाई घर फर्कन समस्या भएपछि गाउँपालिकाले सवारी साधनको व्यवस्था गरेर आआफ्ना घर फर्काइएको गौरीशंकर गाउँपालिकाका अध्यक्ष सोयमबहादुर खड्काले जानकारी दिए। सार्वजनिक यातायातको व्यवस्था नभएका कारण विद्यार्थीलाई घर जाने व्यवस्था मिलाइएको उनले बताए। गौरीशंकर गाउँपालिकाका ५ वटा विद्यालयको एसईई केन्द्र हलेश्वर मावि सुरी परेको थियो। सुरीबाट झ्याँकु, जुँगु, चंखु, मार्बु र खारेका विद्यार्थीलाई जिप र बसको व्यवस्था गरी घरघरमा पठाइएको गौरीशंकर गाउँपालिकाका प्रमुख प्रशासकीय अधिकृत प्रदीप खड्काले जानकारी दिए।"
साटिएनन् एक अर्बका चेक,"काठमाडौं : सरकारको काम गरेर भुक्तानीका लागि काटिएका मध्ये गत आर्थिक वर्ष एक अर्ब रुपैयाँका चेक साटिएनन्। भुक्तानीमा ढिलाइ र समयमा सम्बन्धितसम्म निकायमा चेक नपुगेकाले नसाटिएको अर्थ मन्त्रालयले जानकारी दिएको छ। यो रकम सरकारको खर्चमा देखिन्छ तर बैंकमा जम्मा भने हुँदैन। सरकारको बजेटको लक्ष्य पुर्याउनमा महत्वपूर्ण भूमिका खेल्ने यो रकम यथार्थमा स्थिर रहन्छ। अर्थ मन्त्रालय भन्छ, समयमै भुक्तानी दाबी नगर्दा वा बजेट अपुगका कारण नभएको भुक्तानी रकम ढुकुटीमै जम्मा भयो। तर केही विज्ञ भन्छन्, एक अर्ब रुपैयाँ सरकारको ढुकुटीमा जम्मा हुनु चलायमान अर्थतन्त्रको सिद्धान्तको उद्देश्यविपरीत छ। एक अर्ब रुपैयाँ रकम भुक्तानी नभई ढुकुटीमै थन्किँदा अर्थतन्त्र संकुचन हुने अर्थविद् केशव आचार्य बताउँछन्। उनका अनुसार भुक्तानी फ्रिज हुनु भनेको बजेटको ठूलो रकम स्थिर बस्नु हो। उनी भन्छन्, खर्च हुँदा त्यो रकम ठेकेदारलाई तिर्नमा जान्छ, खानीवालाले लिन्छ होला। अर्थतन्त्रको शृंखला यसरी नै चलेको हुन्छ। भुक्तानी हुननसक्दा अर्थतन्त्रको गतिशीलतामा अवरोध पुग्ने उनले बताए। उनी भन्छन्, त्यो रकम निजी क्षेत्रमा जान्थ्यो भने उसले लगानी गथ्र्याे। अरु आर्थिक गतिविधि बढ्थ्यो। बजारमा रकमको उपलब्धता बढ्न जान्थ्यो। असार मसान्तसम्ममा चेक काटेपनि विकास निर्माण गर्न वस्तु तथा सेवा आपूर्ति गर्ने ठेकेदारलाई सरकारी कार्यालयले हस्तान्तरण नगर्दा चेक साट्न ढिलो हुने गरेको छ। पोहोर आर्थिक वर्ष सकिएपछि पनि दुई सातासम्म १९ अर्ब चेक साट्न बाँकी थियो। कोष तथा लेखा नियन्त्रकको कार्यालयले भुक्तानी चेक सम्बन्धित निकायमा पठाए पनि मोलमोलाइका कारण रोकिने गरेको पूर्वसचिव रामेश्वर खनालले खुलासा गरेका थिए। सामान्यतयाः आर्थिक वर्ष सकिएको ३० दिनभित्र भुक्तानी भइसक्नुपर्ने व्यवस्था छ। ३० दिन नाघेपछि पनि एक अर्ब रुपैयाँ भुक्तानी नहुँदा फ्रिज भएको हो। काम गरेबापत भुक्तानी नभई फ्रिज हुनु भ्रष्टाचारको अर्काे रूप भएको विज्ञ बताउँछन्। महालेखा नियन्त्रकको कार्यालयका अनुसार बजेट अभावका कारण कतिपय भुक्तानी फ्रिज हुने गरेको छ। कतिपय समयमा चेक साट्न नभ्याउँदा पनि हुने गरेको छ। असारमसान्त पछि ३० दिनको समय दिइएको हुन्छ, भुक्तानीका लागि, एक अधिकारीले भने, समयमा भुक्तानी नहुँदा फ्रिज हुन्छ। कतिपय मुद्दामामिलामा जोडिन पुग्दा पनि भुक्तानी हुन पाउँदैन। अख्तियार दुरुपयोग अनुसन्धान आयोगले छानिबन सुरु भएपछि पनि भुक्तानी फ्रिज भएको हुन्छ। तर अधिकांश फ्रिज रकम समयमा भुक्तानी नगर्दा हुने गरेको छ। भुक्तानीमा ढिलाइ वर्षभरि बजेट कार्यान्वयन नगर्ने र असार मसान्तमा खर्चको चाप बढ्ने हुँदा बजेट फ्रिज हुने गरेका छन्। राष्ट्र बैंकका अनुसार हाल सरकारी ढुकुटी दुई खर्ब रुपैयाँ बराबरको रकम बचत छ। समयमा भुक्तानी नहुने हुँदा ठूलो रकम खर्च नहुने र फ्रिज हुने खतरा रहन्छ। चालु आर्थिक वर्षमा पनि खर्च गर्ने परिपाटीमा सुधार आउन सकेको छैन। यस अवधिमा कुल खर्च ४० प्रतिशत मात्रै छ। पुँजीगत खर्च जम्मा २४ प्रतिशत मात्रै छ। आवको अन्तिम चौमास बाँकी रहँदा ६० प्रतिशत बजेट खर्च गर्न बाँकी छ। यद्यपि, सरकारले बजेटको अनुमान घटाएर १३ खर्ब ८५ अर्ब ९६ करोड रुपैयाँ मात्रै खर्च हुने बताएको छ। समयमा भुक्तानी नहुने परिपाटीले खर्च प्रणालीमा समेत असर पार्ने देखिन्छ।"
चिनियाँ उद्योग चलाउन बाधा,"पइचिङ : विस्तारै खुल्न थालेका चिनियाँ कलकारखाना यूरोप र अमेरिकाबाट आउने सामान अभावमा अप्ठेरोमा परेका छन्। खासगरी माइक्रोचिप्स र त्यसका लागि आवश्यक सामान आपूर्तिमा बाधा पुर्याउन सक्नेछ। कोविडमा विजय हासिल गरे पनि विश्वकै दोस्रो ठूलो चिनियाँ अर्थतन्त्रलाई पुनर्जीवित तुल्याउने प्रयासमा अझै केही दिन ढिलाइ हुने देखिएको छ। पश्चिमा देशहरूले उद्योग बन्द गर्ने, मानिसको यात्रा सीमित गर्ने तथा मानिसलाई घरमै बस्न अनुरोध गरेका कारण विश्वव्यापी व्यापार गतिविधिमा दबाबको स्थिति छ। चिनियाँ उत्पादकहरूले एप्पल, सामसुङ र अन्य ब्रान्डका मोबाइल फोनको ८० प्रतिशतभन्दा बढी चीनमै उत्पादन हुन्छन्। चीनमा विश्वमै आधाभन्दा बढी पर्सनल कम्प्युटर, ठूलो संख्यामा घरयासी विद्युतीय र अरू सामान उत्पादन हुने गर्दछ। तिनीहरूलाई अमेरिकामा निर्मित प्रोसेसर चिप्स र अन्य उच्च कोटिका सामान आवश्यक पर्दछ। अमेरिकामा दैनिक जीवनमा आउने अवरोधले निश्चय पनि चीनको उत्पादन गतिविधिमा अवरोध आउन सक्नेछ, फिच सोल्युसनका जोखिम विश्लेषक ड्यारेन टेले भने। चीनले मानिसको आवतजावतमा लगाएका नियन्त्रण खुकुलो बनाएको छ। शहरका सडकहरूमा मानिसको चहलपहल बढेको छ। उद्योगले आपूर्ति सञ्जाल पुनर्निर्माण गर्दै छन्। चिनियाँ उद्योगले विश्वभर अटो पार्ट्स, माइक्रोचिप्स र अन्य सामान आपूर्ति गर्ने ठूलो सञ्जाल बनाएका छन्। अधिकारीहरूका अनुसार फलाम निर्माता र राज्यको स्वामित्वमा रहेका अन्य उद्योग सामान्य अवस्थामा नै फर्किसकेका छन्। साना, निजी कम्पनीहरूको अवस्था निकै नाजुक छ। यी कम्पनीले कपडा, खेलौना लगायतका वस्तु बनाउँछन्। अधिकांश यी कम्पनी सामग्री वा कर्मचारीहरूको अभावका कारण बन्द गरिएका थिए। अमेरिकी चेम्बर अफ कमर्शका अनुसार अमेरिका, यूरोप र अन्य एशियाली देशमा सामानमा १५ प्रतिशत अभाव देखिएको छ। धेरै कम्पनीले नियमित रूपमा जापान, दक्षिण कोरिया, इटाली र अमेरिकाबाट पठाइरहेका आफ्ना आवश्यक वस्तुको ठूलो सम्झौता गरेका थिए, जुन प्रकोपबाट अहिले दबाबमा छन्। चिनियाँ आपूर्तिकर्तामा आएको समस्याबाट स्मार्टफोनको उत्पादनमा ठूलो असर पर्नेछ। जर्मनी, जापान र दक्षिण कोरियाले पनि माइक्रोप्रोसेसर र अन्य स्मार्टफोनका सामग्री आपूर्ति गर्दछन् तर सबैभन्दा उन्नत चिप उत्पादन अमेरिकाले गर्छ। कार उत्पादनमा पनि अमेरिकी बजार र उद्योगमा आएको समस्याले आपूर्ति शृंखला बिगारेको छ। एजेन्सी"
कोरोना संक्रमण : स्वस्थ भइन् १०३ वर्षीया वृद्धा,तेहरान : कोविड १९ बाट संक्रमित भएका पाका उमेरका व्यक्तिका लागि निकै घातक हुने चेतावनी दिएको पाइन्छ। खासगरी वृद्धावस्था र बालबालिकामा यसको जोखिममा रहेको बताइन्छ। यसलाई इरानकी १०३ वर्षीया हजुरआमाचले गलत सावित गरेकी छन्। १०३ वर्षीया महिलालाई कोरोना संक्रमण भएपछि उनको जीवन खतरामा रहेको स्वास्थ्यकर्मीको बुझाइ थियो। फलस्वरुप सेमनन अस्पतालमा उनलाई भर्ना गरिएको थियो। उनी निको भएर फर्कने सम्भावना व्यक्त गरिएको थिएन। यद्यपि उनी इरानको तेहरानबाट १८० किलोमिटर टाढाको अस्पतालबाट संक्रमणलाई जितेरै घर फर्किएकी छन्। अधिकारीहरूले ती महिलाको नाम सार्वजनिक गरेका छैनन्। अस्पतालका निर्देशक नाविद दानाईले उक्त घटनाको पुष्टि गरेका छन्। उनको बारेमा इरानमा खुबै चर्चा हुन थालेको छ। यसअघि पनि दक्षिणपूर्वी इलाका केरमानकी बासिन्दा ९१ वर्षीया वृद्धा पनि निको भएर घर फर्किएकी थिइन्। विश्व स्वास्थ्य संगठनका अनुसार कोविड संक्रमणबाट मृत्यु हुनेमा २१९ प्रतिशतको उमेर ८० वर्षभन्दा बढी रहेको छ। एजेन्सी
अर्थतन्त्रमा कारोना प्रभाव : सरकारले ल्यायो पुनर्स्थापना योजना,"काठमाडौं : अर्थमन्त्री डायुवराज खतिवडाले कोरोना प्रभावित अर्थतन्त्र पुनर्स्थापना योजना अघि सारेका छन्। आपूर्ति शृंखलाको अवरोध, पर्यटन र वैदेशिक रोजगारमा परेको असरको मार खेपिरहेको नेपाली अर्थतन्त्र छिट्टै पुनस्र्र्र्थापना गर्न सकिने उनले बताए। पर्यटन उद्योगलाई राहत दिने तथा वैदेशिक रोजगारको असर न्यूनीकरण गर्न प्रधानमन्त्री रोजगार कार्यक्रमबाट बढी अवसर सिर्जना गर्ने तथा कल्याणकारी कोष परिचालन गरिने उनले बताए। यसका अतिरिक्त बैंक तथा वित्तीय संस्थामार्फत कर्जा परिचालन गरी अर्थतन्त्रलाई सही ट्र्याकमा ल्याउन सकिने विश्वास व्यक्त गरे। वैदेशिक रोजगारबाट फर्किने श्रमिकका हितमा कल्याणकारी कोषको रकम परिचालन गर्ने अर्थमन्त्री खतिवडाले जानकारी दिए। उनले त्यस्ता श्रमिकलाई स्वदेशमा रोजगार दिन प्रधानमन्त्री रोजगार कार्यक्रममा अवसर प्रदान गर्ने बताए। उनले श्रमिकलाई आग्रह गर्दै भने, म सानो काम गर्दिन, टेवल वर्क मात्रै गर्छु नभन्नु होला। तर रोजगारी अवश्य पाउनुहुनेछ। वैदेशिक रोजगारीमा उत्पन्न समस्याले विप्रेषणमा केही समस्या आए पनि छिटो सुधार गर्न सकिने उनले बताए। बैंकसँग लगानीयोग्य रकम ६०७० अर्ब लगानीयोग्य रकम छ। संक्रमण सकिएपछि विप्रेषण आफ्नो आकारमा आउन थाल्छ। राजस्व प्रणालीमा पनि ठूलो असर नपर्ने उनको भनाइ छ। उनका अनुसार फागुनमा ४ प्रतिशतले आयात बढेको छ। उनले भने, भन्सारमा रोकिएका सामान छुटाउने प्रयास भइरहेको छ। आन्तरिक राजस्वमा क्रमशः सुधार भइरहेको अवस्थामा विकास खर्च बढाउने चुनौती रहेको उनले बताए। विदेशी ठेकेदार, कामदार आबद्ध भएको परियोजना प्रभावित भएकाले निर्माण क्षेत्रमा समस्या परेको उनले बताएका छन्। मुख्य चिनियाँ ठेक्का प्रभावित भएका कारण हो, उनले भने, निजी क्षेत्र खासगरी हाइड्रोपावरमा केही समस्या छ। कतिपय सेवामा हामीले कडाइ गरेका छौं। तर त्यसलाई हामीले दीर्घकालीन असर नपार्ने गरी काम अघि बढाएका छौं। कोरोनाले एसियाली अर्थतन्त्रमा पहिरो विश्व अर्थतन्त्रमा धक्का जोखिममा अर्थतन्त्र अर्थतन्त्र जोगाऊ त्रासबाट बाहिरिँदै अर्थतन्त्र योद्धा अर्थमन्त्रीको उत्थानशील अर्थतन्त्र ! स्वावलम्बी अर्थतन्त्रका सपना"
काठमाडौंमा भूकम्पको धक्का,काठमाडौं : काठमाडौं र आसपासका क्षेत्रमा भूकम्पको धक्का महसुस गरिएको छ । शुक्रबार बिहान ७ बजेर २० मिनेट जाँदा भूकम्पको गएको हो । काठमाडौंमा केही सेकेन्ड धक्का महसुस गरिएको छ । राष्ट्रिय भूकम्प मापन केन्द्रले भूकम्पको इपी सेन्टर चीनको तिब्बत रहेकाे र ६२ म्याग्निचूडको भूकम्प गएको जानकारी दिएको छ । अङ्ग्रेजी राष्ट्रिय दैनिक ग्लोबल्स टाइम्सले भने भट्विटरमा अपडेट गर्दै तिब्बत केन्द्रविन्दु भएर ५९ म्याग्निच्यूडको भूकम्म गएको जनाएको छ। तिब्बत इपी सेन्टर भएर गएको भूकम्पको धक्का काठमाडौ र आसपासका जिल्लामा महसुस गरिएको भनी समाजिक सञ्जालमा पोस्ट गरेका छन् ।
क्वारेन्टाइनमा बलिउड कलाकार,"मुम्बई : छिमेकी मुलुक भारतमा पनि कोरोना भाइरसको संक्रमण लगातार बढिरहेको छ । यस्तोमा बलिउडका कलाकारले कोरोनाबाट बच्न आफूलाई सेल्फ क्वारेन्टाइनमा राखेका छन् । यो सूचीमा अमिताभ बच्चनदेखि आलिया भट्टसम्म थुप्रै कलाकार समावेश छन् । अमिताभ बच्चनले ट्विटरमार्फत् आफू क्वारेन्टाइनमा भएको जानकारी दिएका छन् । उनले सोसल मिडियामा बीएमसीको तर्फबाट हातमा लगाइएको स्ट्याम्प पोस्ट गरेका छन् । बीएमसीले क्वारेन्टाइनमा बस्नेहरूको हातमा स्ट्याम्प लगाइरहेको छ । ब्रह्मास्त्रको सुटिङ गरिरहेका अमिताभ सुटिङ स्थगित भएसँगै सेल्फ क्वारेन्टाइनमा बसेका हुन् । उता बलिउड नायिका आलिया भट्ट पनि कोरोना भाइरसबाट बच्न घरमा नै छिन् । आलियाले एक तस्बिर सेयर गर्दै सेल्फ क्वारेन्टाइन बस्दासमेत फिटनेसको पूर्ण ध्यान राखिरहेको बताएकी छन् । अर्जुन कपुर पनि लामो समयदेखि कोरोना भाइरसका कारण सजगता अपनाइरहेका छन् । इन्स्टाग्राममार्फत आफू क्वारेन्टाइनमा बसेको उनले जनाएका छन् । दिलीप कुमार पनि क्वारेन्टाइनमा बसेका छन् । बढ्दो उमेर तथा लामो समयदेखि बिरामीका कारण उनले विशेष सजगता अपनाइरहेका छन् । त्यस्तै, नायिका सोनम कपुर कोरोना त्रासबीच लन्डनबाट भारत फिर्ता भएकी छिन् । कोरोना भाइरसका कारण उनी पनि श्रीमान्सहित सेल्फ क्वारेन्टाइनमा बस्ने बताएकी छन् ।यसैबीच इन्डियन मोसन पिक्चर्स प्रोड्युसर्स एसोसियसन (आईएमपीपीए) ले १९ मार्चदेखि ३१ मार्चसम्म सम्पूर्ण फिल्मका सुटिङ बन्द गर्ने निर्णय गरेको हो । कोरोना संक्रमण बढिरहेको समयमा फिल्म, टेलिभिजन र वेभसिरिजको सुटिङ गर्नु उचित नभएको भन्दै बन्द गर्न लागिएको आईएमपीपीएका एक सदस्यले जानकारी दिएका छन् । एजेन्सी"
आजदेखि ५ स्थानमा सुपथ मूल्य पसल,"काठमाडौं : कोरोना भाइरस (कोभिड १९ ) का कारण असामान्य बनेको बजारलाई व्यवस्थित गर्न सरकारले सुपथ मूल्य पसल सञ्चालन गर्ने भएको छ। पसल बनेपा, सूर्यविनायक, जडीबुटी, सतुंगल र कालीमाटीमा शुक्रबारदेखि यस्तो पसल सञ्चालन गरिनेछ। विगतमा यस्तो पसल यसअघि दसैंतिहार र छठमा मात्र सञ्चालन हुन्थ्यो। आइतबादेखि मोबाइल भ्यानमा पनि सुपथ मूल्य पसल सञ्चालन गर्ने योजना छ। संसद्का् उद्योग तथा वाणिज्य र श्रम तथा उपभोक्ता हित समितिमा मंगलबार भएको छलफलमा उद्योग, वाणिज्य तथा आपूर्तिमन्त्री लेखराज भट्टले दैनिक उपभोग्य वस्तु सहजै उपलब्ध गराउन सुपथ मूल्य पसल सञ्चालनमा ल्याउन लागिएको जानकारी दिएका थिए। खाद्य व्यापार तथा आपूर्ति कम्पनी र साल्ट ट्रेडिङ कर्पोरेसनको सहकार्यमा केही स्थानमा सुपथ मूल्य पसल र केही स्थानमा मोबाइल भ्यानमार्फत घुम्ती पसल सञ्चालनमा ल्याउने तयारी छ। यस्ता पसलमार्फत चामल, दाल, नुन, चिनी, ग्यास र इन्डक्सन चुल्हो बिक्री गर्ने सरकारको योजना छ। देशभरकै जिल्लामा अहिले भइरहेको कालोबजारी र कृत्रिम अभाव नियन्त्रणमा ल्याउन यस्तो कदम चालिएको बताए।"
कोराना त्रास : भेडेटार सुनसान,"धनकुटा : पूर्वको चर्चित पर्यटकीयस्थल मध्येको एक हो, भेडेटार। जहाँ नेपालका आन्तरिक पर्यटक मात्र होइन छिमेकी देश भारतका विहार, सिक्किम, दार्जिलिङ, उत्तर प्रदेशलगायत विभिन्न क्षेत्रबाट दैनिक हजारौं संख्यामा आउने गर्छन्। तर, यतिबेला विश्व व्यापी रूपमा फैलिएको कोरोनाको सन्त्रासले भेडेटार सुनसान छ। आन्तरिक तथा बाह्य पर्यटकको आगमन ठप्प छ। दिनप्रतिदिन चहलपहलमा कमी हुँदै गएको छ। कोशी राजमार्गमा गुड्ने बाहेक भेडेटार बजार क्षेत्रमा सवारीसाधनको उपस्थिति प्राय देखिँदैन। कोरोना त्रासकै कारण पछिल्लो समय भेडेटार बजारको व्यापारव्यवसाय ठप्प रहेको होटल एसोसिएसन अफ भेडेटारका अध्यक्ष जितेन्द्र रुम्दाली राईले बताए। १ नं प्रदेशको प्रमुख पर्यटकीय गन्तव्यका रूपमा रहेको भेडेटारमा सबैभन्दा बढी भारतीय पर्यटक आउने गर्छन्। नेपालभारत सीमा नाका क्षेत्रमा कडाइ हुन थालेपछि भारतीय पर्यटक आउन छाडेको उनले बताए। सधैंभरि चिसो मौसम भइरहने भेडेटारको विशेषता हो। गर्मी सिजन सुरु भएकाले गर्दा यतिबेला पर्यटकको घुइँचो लाग्ने सिजन हो। सिजनका बेला कोरोना सन्त्रासले होटल ठप्प हुँदा समस्या भएको एसोसिएसनका पूर्वअध्यक्ष तथा होटल लावती कर्नरका सञ्चालक लिलाराज लावतीले बताए। भेडेटारसहित नाम्जे, थुम्कीलगायत क्षेत्रमा सानाठूला गरी डेढ सयभन्दा बढी होटल सञ्चालनमा छन्। ती होटलमा १ अर्बभन्दा बढी लगानी छ। अधिकांश होटलमा वित्तीय संस्थाको लगानी छ। भने केहीले घर भाडामा लिएर होटल व्यवसाय सञ्चालन गरिरहेका छन्। हरेक होटलमा कम्तीमा ५ जनासम्म कर्मचारी छन्। सबै होटलमा गरी ७ सयसम्म कामदार छन्। होटल सुनसान हुँदा बैंकको ब्याज तिर्न, भाडा तिर्न र कर्मचारीलाई तलब दिन धौंधौं हुन थालेको होटल सञ्चालकको भनाइ छ। पछिल्लो समय भेडेटारमा सेमिनार गोष्ठी समेत हुने गथ्र्यो। सेमिनार गोष्ठीका लागि बुक भएको होटलसमेत कोरोनाकै कारण धमाधम बुकिङ फिर्ता हुन थालेको नाम्जे थुम्कीमा रहेको भेडेटार भिलेज रिसोर्टकी सञ्चालक पद्मिनी राईले बताइन्। कार्यक्रम रद्द हुँदा होटल सञ्चालन गर्न समस्या भएको उनको भनाइ छ। उनले भनिन्, बुकिङ भएका लगभग सबै रद्द भइसकेका छन्। तराइको उखरमाउलो गर्मीका बेला बाह्रैमास चिसो हुने भेडेटारमा पर्यटक आउने गर्छन्। सिजनका बेला पर्यटकको चहलपहल ठप्प हुँदा समस्या परेको भेडेटारमा सञ्चालित सवसारा रिसोर्टका सञ्चालक किरण राईको भनाइ छ। होटल व्यवसाय ठप्प हुँदा बैंकको ब्याज र कर्मचारीलाई तलब दिन समस्या परेको होटल म्याजिस्टिकका सञ्चालक आशीष राईको भनाइ छ। नमस्ते झरना सुनसान भेडेटारभन्दा केही तल रहेको नमस्ते झरनामा अहिले आन्तरिक तथा बाह्य पर्यटकको चहलपहल ह्वात्तै घटेको छ। यस झरनाको पानीमा रुझ्न दैनिक सयौंको भीड लाग्थ्यो। तर, अहिले कोरोनाको त्रासकै कारण चहलपहल छैन। झरना प्रवेश गर्ने स्थानमा दुई दर्जनभन्दा बढी होटल सञ्चालनमा छन्। पर्यटकको चहलपहल नहुँदा ती होटल सुनसान छन्।"
