शीर्षक,विवरण
कोरोना नियन्त्रणमा सरकार गम्भीर भएन : कांग्रेस,"काठमाडौं : कांग्रेसले कोरोना भाइरस (कोभिड१९) को संक्रमण फैलिन नदिन र रोकथामका लागि सरकार गम्भीर नरहेको निष्कर्श निकालेको छ। कोरोना नियन्त्रण अभियानमा सरकारलाई रचनात्मक सहयोग गर्दै आएको कांग्रेसले सरकारको पछिल्लो कार्यशैलीप्रति भने तीब्र असन्तुष्टि जनाएको हो। मंगलबार बसेको कांग्रेस पदाधिकारी बैठकले कोरोनाबाट जोगिन पर्याप्त समय हुँदा पनि सरकारले कुनै गम्भीरता नदेखाएको निचोड निकालेको छ। छिमेकी मुलुक चीनमा कोराना संक्रमण देखिएको चार महिना बितिसक्दा समेत सरकारले अत्यावश्यक स्वास्थ्यसामग्रीको बन्दोवस्त गर्न नसकेको र महामारीका बेला खरिद प्रकरणमा भएको अनियमिताप्रति कांग्रेसले आपत्ति जनाएको छ। मुलुक कोरोना संक्रमणको दोस्रो चरणमा प्रवेश गरेको उल्लेख गर्दै कांग्रेसले परीक्षणको दायरा व्यापक बनाउन सरकारको ध्यानाकर्षण गराएको छ। सरकारले समय पर्याप्त पाएर पनि पर्याप्त तयारी नगरिनुलाई अत्यन्तै दुःखद् रूपमा लिएका छौं, कांग्रेस प्रवक्ता विश्वप्रकाश शर्माले भने, मुलुक संक्रमण दोस्रो चरणमा प्रवेश गरेको स्थितिलाई गम्भीरतापूर्वक लिएर परीक्षणको दायरा तत्काल व्यापक रूपले बढाएर युद्धस्तरमा कार्य गर्न सरकारलाई अपिल गरेका छौं। कांग्रेस सभापति शेरबहादुर देउवाले कोरोना संक्रमणबाट मुलुकलाई जोगाउन आफूले सबै पक्षसँग निरन्तर संवाद गरिरहेको बैठकमा जानकारी गराएका थिए। देउवाले आइतबार पूर्वप्रधानमन्त्रीहरूसँग टेलिफोन संवाद गरेका थिए भने सोमबार सुदूरपश्चिम प्रदेशका मुख्यमन्त्रीसहित कैलाली र कञ्चनपुरका जिल्ला प्रमुख अधिकारीसँग पनि टेलिफान सम्वाद गरेका थिए। कांग्रेसले अहिलेको संकटसँग जुध्न सरकारलाई हरसम्भव सघाउने निर्णय गरेको छ। कांग्रेसले स्वास्थ्य सामग्री खरिदमा भएको अनियमिता छानबिन गर्नुपर्ने माग दोहोर्याएको छ। साथै उसले अनियमितामा संलग्नलाई पदमुक्त गर्न प्रधानमन्त्रीको ध्यानाकर्षण गराएको छ। स्वास्थ सामग्री खरिदमा बजार मूल्य भन्दा बढी राज्यकोषको रकम निकासा गराएर भएको भ्रष्टाचार र अनियमिततामा संलग्नलाई पदमुक्त गर्न अपिल गर्दै बैठकले अनिवार्य छानबिन र कारवाहीको बिषयमा ढिलाइ नगर्न सम्बन्धित निकायलाई आग्रह गर्दछौं, कांग्रेसको विज्ञप्तिमा उल्लेख छ। कांग्रेसले अत्यावश्यक स्वास्थ्यसामग्री खरिदको जिम्मा सेनालाई दिएर सरकार आफ्नो जिम्मेवारीबाट पन्छिन खोजेको आरोप लगाएको छ। पारदर्शी रूपमा जी टु जी प्रक्रियाबाट खरिद गर्न सकिने विषयलाई पनि आफ्नो कमजोरी लुकाउन सेनालाई जिम्मेवारी दिने काम बारेमा छलफल भएको नेताले सुनाए। अत्यावश्यक स्वास्थ्य सामग्रीको अभावका बीचमा पनि स्वास्थ्यकर्मीहरू काम गरिरहेको उल्लेख गर्दै कांग्रेसले सरकारलाई स्वास्थ्य सामग्रीको व्यवस्थापनमा ढिलाइ नगर्न आग्रह गरेको छ। पीपीइ, परीक्षण किट र भेन्टिलेटरलगायत अत्यावश्यक सामग्री अझैसम्म नपुग्दा परेको मनावैज्ञानिक तनाव तत्काल अन्त्य गर्न यथाशीघ्र ती सामग्रीको बन्दोबस्त गर्नुपर्छ, बैठकमा सहभागी एक नेताले भने। सीमाका नेपालीलाई व्यवस्थित रूपले क्वारेन्टाइनमा राख्ने गरी मुलुकभित्र प्रवेश दिनुपर्नेमा बैठकले जोड दिएको छ। पछिल्लो समय दार्चुलाको सीमापारी धार्चुलामा संयौंको संख्यामा नेपाली सीमामा बस्दै आएका छन्। कांग्रेसले उनीहरूलाई मुलुकभित्रै ल्याएर क्वारेन्टाइनमा राख्नुपर्ने माग गरेको हो। त्यस्तै ज्यालादारी श्रमिक र डेरामा बस्ने विद्यार्थी लक्षित राहत कार्यक्रम तत्काल ल्याउन कांग्रेसको माग छ। साना ठूला सबै व्यवसायीलाई पनि राहतको प्याकेज ल्याउन उसको माग छ। सुरक्षाकर्मी र संचारकर्मीलाई संक्रमणको जोखिमबाट सुरक्षित राख्न अत्यावश्यक प्रबन्ध मिलाउन कांग्रेसले सरकारको ध्यानाकर्षण गराएको छ। लकडाउन पालना गर्दै संयम, एकता र उच्च सतर्कता राख्न कांग्रेसले आमनागरिकलाई अपिल गर्नुका साथै पार्टीका केन्द्रीय सदस्य, संघीय र प्रदेश सांसद एवं सबै तहको नेतृत्वलाई आफ्नो जिम्मेवारीको क्षेत्रमा विशेष रूपले कार्य गर्न निर्देशन दिएको छ। कोरोनाको जोखिमसँग जुध्न बैठकले विज्ञ समूह निर्माण गरेर निरन्तर समूहको परामर्शमा कार्य गर्ने निर्णय गरेको छ। सभापति देउवा निवासमा बसेको पदाधिकारी बैठकमा प्रतिनिधिसभाका प्रमुख सचेतक बालकृष्ण खाँण र राष्ट्रिय सभामा विपक्षी दलका नेता राधेश्याम अधिकारी सहभागी थिए। वरिष्ठ नेता रामचन्द्र पौडेल भने स्वास्थ्य समस्याका कारण बैठकमा सहभागी नभएको कांग्रेस प्रवक्ता शर्माले जानकारी दिए।"
६० हजार वर्ष पुरानो काठमा कस्तो औषधि खोज्दैछन् वैज्ञानिक ?,"वासिंटन : ६० हजार वर्षअघि प्रागऐतिहासिक मानवहरु अफ्रिकाबाट बाहिरिन थालेपछि मेक्सिको खाडीको निकारमा खोला नजिकै जंगल बन्यो । जब रुखहरु बुढो हुन थाले, बिस्तारै ती रुख जमिनमै गड्न थाले । पछि समुद्री सतह बढ्न थालेपछि बिस्तारै उक्त जंगललाई समुद्रको भागले ढाकिदियो । अहिले वैज्ञानिकहरुले त्यही प्राचीन जंगल भेट्टाएका छन् । जहाँ उनीहरु मानव जीवन रक्षा गर्नसक्ने औषधि भेटिनसक्ने विश्वास गर्छन् । गत साता मात्रै उक्त जंगलबारे नेश्नल ओसियनिक एन्ड एटमोस्फिेरिक एड्मिनिस्ट्रेशनले प्रकाशन गरेको आलेखले यस्तो दावी गरेको हो । उक्त लेख अनुसार २००४ को विशाल आँधीले उक्क्त मेक्सिकन समुद्री खाडीलाई धक्का दियो । र समुद्री सतह घटाइदियो । जसले गर्दा उक्त पुरानो जंगलको भाग भेटिएको हो । यसपछि बारम्बार वैज्ञानिक र फिल्म मेकरहरुले यस क्षेत्रमा अवलोकन गर्दैआएका छन् । गत डिसेम्बरमा जब नर्थइस्टर्न युनिभर्सिटी र युनिभर्सिटी अफ उटाका वैज्ञानिकको टोली यस क्षेत्रमा पुग्यो तयसपछि यसबारे विस्तृत जानकारी सार्वजनिक भएको हो । रिपोर्ट अनुसार उनीहरु अध्ययनका लागि काठका टुक्रा संकलन गर्न पुगेका थिए । प्राध्यापक ब्रायन हेलमन्थ उक्क्त टोलीका एक अनुसन्धाता थिए । यो वास्तवकै सुन्दर दिन थियो, तर पिँधमा पुग्नु भनेको दुधको चकलेटमा डुबे जस्तै थियो । हामी आफ्नै हात अनुहारअघि पनि देख्न सक्दैनथ्यौँ, हेलमन्थ भन्छन् । जब वैज्ञानिकहरुले उक्त जंगल भेट्टाए त्यसपछि दंग परेका थिए । यसलाई उनीहरुले अनौठो ठानेका छन् । वैज्ञानिकहरुका अनुसार ६० हजार वर्ष पुरानो भए पनि उक्त जंगलका काठ भने नयाँ र ताजा देखिन्थे । उचित तरिकाले संरक्षित गरिराखे जस्तो देखिने उनीहरु बताउँछन् । साथै वैज्ञानिकहरुले ती काठ ल्याबमा लगेपछि झनै उत्साही भएको बताउँछन् । यसबाट कस्ता जीवले लाभ लिए, भिन्न किसिमका जनावर यहाँ गाडियो, कस्ता जनावर यसमाथि बसे यसबारे जानकारी लिन पायौँ, नर्थइस्टर्न युनिभर्सिटीका बरिष्ठ ल्याब व्यवस्थापक फ्रान्किस चोइले बताए । यस क्रममा ३ सय प्रकारका जनावर उक्त काठबाट हटाइएको उनीहरुले जनाएका छन् । वैज्ञानिकहरु खासगरी समुद्री गंड्यौला र त्यस्तै प्रकृतिका जनावरमा केन्द्रित थिए । जब कि, उनीहरु यसमा काठ जनावरको तन्तुमा रुपान्तरण भएको बारे अध्ययन गर्न सक्छन् । यस्ता गंड्यौला विज्ञानका लागि नयाँ त हैन । ती सामान्यतः अधिकांश समुद्रमा भएका काठमा भेटिन्छ । तर ६० हजार वर्ष पुरानो काठभित्र रहेका जुका तथा गँड्यौलामा पाइने ब्याक्टेरिया यसअघि कहिल्यै भेटिएको थिएन । (सिएनएनबाट)"
बेलायतमा मस्जिदहरु बन्द भएपछि बीबीसीबाटै प्रार्थना,लण्डन : बेलायतमा रहेका मुस्लिम समुदायका धर्मावलम्वीहरुले अब बीबीसी रेडियोबाटै प्रार्थना सुन्न पाउने भएका छन् । मुस्लिम धर्मावलम्वीहरुले गर्ने शुक्रबारको नियमित प्रार्थना बीबीसीले पहिलो पटक सुरु गरेको हो । हरेक शुक्रबार स्थानीय समय अनुसार बिहान ५ बजेर ५० मिनेट जाँदा कुरानबाट पैगम्बर मुहम्मदका भनाइ उद्धरण गर्दै प्रार्थना गरिन्छ । बेलायतमा ठूलो संख्यामा रहेका मुस्लिम स्रोतालाई लक्षित गरी बीबीसीले यस्तो प्रार्थना गरेको जनाएको छ । कोरोना महामारकिा कारण आइसोलेसनमा रहेका समुदायसँग नजिकन लोकल रेडियोबाट प्रार्थना गर्ने बीबीसी लोकल रेडियोका प्रमुख क्रिस बन्र्सले जनाए । बेलायतका प्रार्थना स्थल मार्च २३ देखि बन्द छन् । बीबीसीले यसअघि नै क्रिस्चियन सेवा पनि सुरु गरेको छ । बीबीसीमा मुस्लिम प्रार्थना गत शुक्रबार सुरु भएको हो । मुस्लिम समुदायका धर्मावलम्वीहरु मस्जिद जान नपाएसम्म यसलाई निरन्तर राख्ने बताइएको छ ।
नेकपा सचिवालय बैठक : चार घण्टासम्म सरकारका कामको समीक्षा,"काठमाडौं : चार घण्टा लामो नेपाल कम्युनिस्ट पार्टी (नेकपा) सचिवालय बैठक सरकार र कोरोना भाइरस (कोभिड १९) संक्रमण नियन्त्रण, रोकथाम तथा समन्वयन उच्चस्तरीय समितिको कारमकारबाही बारे छलफलमै टुंगिएको छ। मंगलबार दिउँसो साढे ४ बजे सुरु भएको बैठक राति साढे आठ बजेसम्म चलेको थियो। बैठकमा प्रधानमन्त्री एवम् पार्टी अध्यक्ष केपी ओलीले कोरोना नियन्त्रणमा भइरहेका प्रयास र उपलब्धिबारे जानकारी गराएका थिए। त्यसैगरी कोरोना रोकथाम उच्चस्तरीय समितिका संयोजक ईश्वर पोखरेलले कोरोना भाइरसको संक्रमणको समस्याले उत्पन्न स्थितिको सामना गर्न चालिएका कदम र गरेका कामबारे जानकारी गराए। त्यसपछि बैठकमा सहभागी सचिवालय सदस्यले धारणा राखेका थिए। सचिवालय सदस्यले बैठकमा प्रस्तुत भएका सुझावलाई अझ बढी प्रभावाकारी ढंगले कार्यान्वयन गर्न माग गरेका छन्। सुझाव कार्यान्वयन हुने कुरामा आश्वस्त हुन प्रधानमन्त्री एवम् पार्टी अध्यक्ष ओलीले आग्रह गरेको प्रवक्ता नारायणकाजी श्रेष्ठले जानकारी दिए। प्राप्त सुझावलाई आवश्यकताको आधारमा कार्यान्वयनमा ध्यान दिनेगरी प्रधानमन्त्री तथा पार्टी अध्यक्ष केपी ओलीले आश्वस्त पार्नु भएर बैठक सम्पन्न भयो, बैठकपछि जारी विज्ञप्तिमा श्रेष्ठले भनेका छन्। प्रधानमन्त्रीको सरकारी निवास बालुवाटारमा बसेको बैठककको अध्यक्षता अध्यक्षद्वय ओली र पुष्पकमल दाहाल प्रचण्डले गरेका थिए। प्रेस विज्ञप्ति जस्ताको तस्तै नेपाल कम्युनिष्ट पार्टी९नेकपा ० केन्द्रीय सचवालयको बैठक प्रधानमन्त्री निवास बालुवाटारमा सम्पन्न भएको छ। पार्टी अध्यक्ष तथा सम्माननीय प्रधानमन्त्री केपी शर्मा ओली र अर्का अध्यक्ष पुष्पकमल दाहालूप्रचण्डूको संयुक्त अध्यक्षतामा बसेको बैठकको प्रारंभमै प्रधानमन्त्री एवं पार्टी अध्यक्ष केपी शर्मा ओलीले कोभिड( १९ को रोकथाम, नियन्त्रण रउपचारमा सरकार र राज्यका विभिन्न निकायले गरेका प्रयाश र हासिल भएका उपलब्धिहरूको बारेमा विस्तारपूर्वक जानकारी गराउनुभयो। बैठकमा सचिवालय सदस्य, उपप्रधान तथा रक्षामन्त्री एवं उच्चस्तरीय निर्देशन समितिका संयोजक ईश्वर पोखरेलले यस कोरोना भाइरसको संक्रमणको समस्याले उत्पन्न स्थितिको सामना गर्न चालिएका कदम र गरिएको कामहरूको विस्तृत जानकारी गराउनुभयो। बैठकमा सचिवालयका सबै सदस्यहरूले कोभिड(१९ नियन्त्रण, रोकथाम र उपचारका सम्बन्धमा आआफ्ना महत्वपूर्ण धारणा राख्दै सरकारले चालेका कदम र लिएका नीति सही नै रहेको र अझ प्रभाकारी रूपमा अघि बढ्न आवश्यक सुझावहरू राख्नुभयो। उहाँहरूले बैठकमा प्रस्तुत गर्नुभएका सुझावहरूलाई अझ प्रभावकारी रूपमा कार्यान्वयन गर्न पनि बैठकमा जोड दिनुभयो। प्राप्त सुझावहरूलाई आवश्यकताको आधारमा कार्यान्वयनमा ध्यान दिनेगरी प्रधानमन्त्री तथा पार्टी अध्यक्ष केपी शर्मा ओलीले आश्वस्त पार्नुभएर बैठक सम्पन्न भयो। नारायणकाजी श्रेष्ठ प्रवक्ता नेकपा २५ चैत २०७६"
डब्लूएचओको निष्कर्ष : स्वास्थ्यकर्मीहरुको सुरक्षा जोखिममा,"विश्व स्वास्थ्य संगठन (डब्लूएचओ)ले सार्वजनिक गरेको नयाँ प्रतिवेदन अनुसार कोरोना भाइरसको महामारीका कारण विश्वभर स्वास्थ्यकर्मीको सुरक्षामा खतरा उत्पन्न भएको जनाएको छ। यसमा सबैभन्दा बढी अग्रमोर्चामा काम गर्नुपर्ने नर्सहरु जोखिममा रहेको उक्त रिपोर्टमा उल्लेख छ । विश्व स्वास्थ्य संगठनका महानिर्देशक टेड्रोस अधानोम घेब्रेयेसुसले विश्वका नर्सहरुको स्थिति प्रतिवेदन २०२० सार्वजनिक गर्दै नर्सहरु कुनै पनि स्वास्थ्य प्रणालीका मेरुदण्ड रहेको बताए । उनले भनेका छन् , विश्वभर हाल २ करोड ८० लाख नर्सहरु कार्यरत छन् जब कि विश्वमा अहिले ५९ लाख नर्सको कमी छ। नर्सको कमी सबैभन्दा बढी अफ्रिका, दक्षिणपूर्व एसिया, पूर्वी भूमध्यसागरीय क्षेत्र र दक्षिण अमेरिकामा छ। विश्व स्वास्थ्य दिवसका अवसरमा सन्देश दिँदै राष्ट्रसंघीय महासचिव एन्टोनियो गुटेरेसले मानव स्वास्थ्यका लागि विश्वभरका सबै स्वास्थ्यकर्मीले दिनरात केही नभनी कोरोना महामारीविरुद्ध संघर्ष गरिरहेकामा त्यसको उच्च प्रशंसा गरेका छन्।"
"पानीजहाजमा ६० प्रतिशत यात्रु कोरोना संक्रमित, ओरालेर प्लेनमा पठाइँदै",वासिंटन : एक पानीजहाजमा रहेका ६० प्रतिशत यात्रुलाई कोरोना भाइरस संक्रमण भेटिएपछि उनीहरुलाई निकालिने भएको छ । २ सय १७ यात्रु बोकेर मार्च १५ मा अन्टर्कटिक र साउथ जर्जियाका लागि छुटेको जहाजका १ सय २८ यात्रु संक्रमिण भेटिएपछि उरुग्वेको समुद्री तटमै रोकिएको छ । जहाँबाट अष्ट्रेलिया र न्युजिल्याण्डका संक्रमित यात्रुहरुलाई यही बिहीबार ओराल्ने तयारी भएको छ । अष्ट्रेलियाबाट छुटेको उक्त पानीजहाजका अधिकारीहरुले यसअघि भने कोरोनाको थप जोखिम बढ्नसक्ने त्रासका कारण यात्रु ओराल्न सहमति जनाएका थिएनन् । संक्रमित हुनेमा केही अमेरिकी र युरोपियन यात्रुहरु पनि छन् । तर उनीहरुको दोस्रो पटक परीक्षण गरिनुपर्ने भएकाले उनीहरु तत्काल जहाजबाट ओर्लिनु पर्ने छैन । जहाजका सबै यात्रुलाई हरेक दुई वा तीन दिनमा परीक्षण गरिन्छ । अप्रिलको सुरुमा जहाज कम्पनीले निकालेको विज्ञप्ति अनुसार जहाजका चिकित्सकलाई समेत ज्वरो आएको थियो । यसका लागि थप स्वास्थ्यकर्मीको व्यवस्था गर्ने कम्पनीले जनाएको छ । मंगलबार साँझ भने उरुग्वे सरकारले न्युजिल्याण्ड र अष्ट्रेलियन यात्रुलाई यही साताको अन्त्यसम्म पानीजहाजबाट ओरालेर उडान गराउने अनुमति दिने जनाएको छ । जस अनुसार उनीहरु बिहीबार मेलबर्न जान पाउनेछन् । तर मातदण्ड अनुसार १४ दिनको क्वारेन्टाइनमा बस्नुपर्नेछ । यसका लागि पानी जहाज कम्पनी अरोराले प्लेन चार्टर्डको बन्दो बस्त गरेको पनि जनाएको छ ।
महामारीले ४० करोड भारतीय गरिबीमा फस्दैछन् : राष्ट्रसंघीय रिपोर्ट,"वासिंटन : संयुक्त राष्ट्रसंघीय श्रम संगठनले हालै प्रकाशित गरेको रिपोर्ट अनुसार संसारभर करिब २ अर्ब मानिसलाई कोरोना महामारीले प्रभावित पार्ने देखिएको छ । यसअघि नै महामारीले दशौँ लाख मानिसको रोजगारी जोखिममा परिसकेको बताइएको छ । राष्ट्रसंघीय रिपोर्ट अनुसार दोस्रो विश्वयुद्धपछिकै खराब संकटमा भारतीय ४० करोड भारतीय कामदारहरु गरिबीको संकटमा फस्दैछन् । अनौपचारिक क्षेत्रमा काम गर्ने मजदुर तथा ज्यालादारी गर्नेहरु यस महामारीबाट बढी प्रभावित हुने बताइएको छ । महामारीसँगै झण्डै १९ करोड भन्दा धेरै पूर्णकालिन कामदारहरु बेरोजगार बन्ने पनि तथ्यांकमा उल्लेख छ । कोभिड १९ को महामारीले संसारलाई कसरी प्रभावित पारेको छ भन्ने बारे विस्तृतमा व्याख्या सहित नयाँ तथ्यांक राष्ट्रसंघीय श्रम संगठनले सार्वजनिक गरेको हो । भारतमा अनौपचारिक अर्थव्यवस्थामा संलग्न ९० प्रतिशत कामदारहरु जोखिममा छन् । ४० करोड मानिस गरिबीमा फस्दैछन्, रिपोर्टमा उल्लेख छ ।"
पोखरामा बिरामी लिन नजाने एम्बुलेन्समाथि कारबाही,"पोखरा : बिरामीले बोलाउँदा लिन नगएका पोखरा २ निजी अस्पतालका एम्बुलेन्समाथि कास्की प्रहरीले कारबाही गरेको छ।उक्त अस्पतालबाट सञ्चालित ग१च ५४९२ र ग१च २७१४ नम्बरको एम्बुलेन्स र चालक कारबाहीमा परेका हुन्। मेट्रो सिटी र फेवा सिटी अस्पतालका एम्बुलेन्स चालकले सोमबार बिरामीबाट बोलावट हुँदा विभिन्न बहाना बनाएर सेवा दिन आनाकानी गरेको जिल्ला प्रहरी कार्यालय कास्कीका प्रवक्ता डीएसपी राजकुमार केसीले जनाए। उनले भने, पोखरा महानगरभित्रकै बिरामीले ज्वरो आएर लिन बोलाउँदा नगएको प्रमाणसमेत भेटेर एम्बुलेन्स र चालक नियन्त्रणमा लिएका थियौं, उनले भने, अत्यावश्यक मानवीय सेवामा प्रयोग हुने एम्बुलेन्स धेरै राख्न पनि हुँदैन भनेर १ दिन चालकलाई हिरासतमा राखी अब त्यस्तो नगर्ने सर्तमा छाड्यौं । कास्कीमा एम्बुलेन्स सेवा ४० वटा छन्।तर सबैजसोले ज्वरो आएका बिरामीलाई लिन जान अप्ठेरो मानेको सेवाग्राहीको गुनासो छ।ज्वरो आएको बिरामी भनेपछि कोरोना भाइरसै लागेको होला भनी एम्बुलेन्स चालकहरुले लिन जान अप्ठेरो मानेका हुन्। रेडक्रस कास्कीका अध्यक्ष डोलराज पाण्डेले आफूहरुसँग भएका २ वटा एम्बुलेन्स २४ सै घन्टा सेवारत रहेको जानकारी दिए।२ वटा एम्बुलेन्स फुल कुदेका छन्, उनले भने, ड्राइभरहरु सुत्न पाएका छैनन् । आफूले अरु बेला राति मोबाइल अफ गर्ने गरेकोमा अहिले २४ सै घन्टा खुला राखिरहेको उनले सुनाए। खुट्टा भाँचिएको भने पनि अरु हस्पिटलका एम्बुलेन्सले बोक्न मानेका छैनन्, पाण्डेले भने, कतिपय बिग्रेको छ भनेर बसेका छन्, कतिपय अस्पतालका एम्बुलेन्स छैनन्, रेडक्रसको एम्बुलेन्स त संक्रमितै भएका बिरामी बोक्ने गरी डेडिकेटेड मानिएको छ।बागलुङकै संक्रमितलाई काठमाडौं लैजाने भनेर भनियो, हामी तयारै थियो, पछि परेन भनियो र जानु परेन।"
वैशाख १८ गतेसम्म अन्तर्राष्ट्रिय उडान बन्द,"काठमाडौं : सरकारले वैशाख १८ गतेसम्म अन्तर्राष्ट्रिय उडान बन्द गर्ने निर्णय गरेको छ। मंगलबार बसेको कोरोना भाइरस (कोभिड१९) संक्रमण रोकथाम तथा नियन्त्रण समन्वय समितिले अन्तर्राष्ट्रिय उडान वैशाख १८ अर्थात् अप्रिल ३० तारिखसम्म बन्द गर्ने निर्णय गरेको हो। समिति बैठकले प्रधानमन्त्री तथा मन्त्रिपरिषद् कार्यालयका सचिव नारायण विडारीका अनुसार वैशाख १८ गतेसम्म अन्तर्राष्ट्रिय उडान स्थगित गर्ने निर्णय भएको हो। यसअघि सरकारले वैशाख ३ गतेसम्म अन्तर्राष्ट्रिय उडान बन्द गर्ने निर्णय गरेको थियो। मंगलबार थप १५ दिन अन्तर्राष्ट्रिय उडान बन्द गर्ने निर्णय गरेको विडारीले जानकारी दिएका हुन् । बैठकले आन्तरिक उडानको विषयमा भने केही निर्णय नगरेको सविच विडारीले बताए। समिति बैठकमा लकडाउनको प्रभावमा परेका एक लाख १४ हजार तीन सय १६ परिवारलाई राहत वितरण रहेको विषयमा छलफल भएको छ। लकडाउन उलंघन गर्ने २६ सय व्यक्तिलाई कारबाही गरेर छोडिएको जानकारीसमेत विडारीले दिए। बैठकले मेडिकल सामग्री छोटो र छिटो विधिबाट खरिद गर्ने प्रक्रिया अगाडि बढेको जानकारीसमेत दिए। राष्ट्रिय योजना आयोगले कोरोना संक्रमणले अर्थतन्त्रमा परेको बारेमा अध्ययन गर्ने काम सरकारले अगाडि बढाएको जानकारीसमेत दिए। सरकारले कोरोनाको बढी जोखिम देखिएका कैलाली, कञ्चनपुर र बागलुङमा परीक्षणलाई तिब्रता दिने निर्णयसमेत गरेको छ। सँगै कोरोना संक्रमणको सम्भावना देखिएका अछाम र हुम्लामा परीक्षण बढाउने निर्णयसमेत गरेको छ। आवश्यक सवारी आवागमनलाई स्वभाविक राख्ने निर्णय गर्दै अनावश्यक हिडडुल गर्नेमाथि कडाईंगर्ने निर्णयसमेत बैठकले गरेको छ। अहिलेसम्म काठमाडौं उपत्यकामा १६ जना र बाहिर ८४ जना गरेर एक सयजना आइसोलेसनमा उपचार गराइरहेका छन्। अहिलेसम्म नेपालमा ९ जनामा कोरोना संक्रमण देखिएको छ। जसमध्ये एकजना निको भएका छन्। अहिले काठमाडौं बाहिरका ९ ठाउँमा कोरोना परीक्षण सुरु भएको छ। स्वास्थ्य मन्त्रालयले कोरोना नियन्त्रणका लागि दुई रणनीतिसहित काम सुरु गरेको छ। मन्त्रालयले परीक्षणको संख्या बढाउने र क्वारेन्टाइनमा निरन्तर राख्ने रणनीति लिएको हो ।"
दोब्बर भाडा असुल्ने एम्बुलेन्स संचालक पक्राउ,दाङ : दाङमा चलनचल्तीभन्दा दोब्बर भाडा असुल्ने एम्बुलेन्स चालकसहित मेडिकल संचालक पक्राउ परेका छन् । प्रचलितभन्दा दोब्बर बढी भाडा असुल्ने लमहीको कृपा पोलिक्लिनक तथा मेडिकल हल संचालक कृष्ण आचार्य र कमलप्रसाद भुषाललाई प्रहरीले पक्राउ गरेको हो । लक डाउनको समयमा बिरामीबाट अनाधिकृतरूपमा दोब्बर भाडा असुलेपछि एम्बुलेन्स सचालकलाई पक्राउ गरी कानुनी कारवाही प्रक्रिया अघि बढाइएको हो । लमहीबाट तुलसीपुरसम्मको भाडा २५ सयदेखि ३ हजारसम्म भए पनि ७ हजार लिन खोजेपछि उनीहरूलाई पक्राउ गरिएको जिल्ला प्रहरी कार्यालय दाङका प्रहरी प्रवक्ता डिएसपी सुमित खड्काले जानकारी दिए । उनीहरूलाई प्रचलित कानुनअनुसार कार्बाही प्रक्रिया अघि बढाएको समेत बताए ।
कपिलवस्तुमा आइसोलेसनमा रहेका बिरामीको मृत्यु,"कपिलवस्तु : कपिलवस्तु अस्पतालको आइसोलेसन वार्डमा रहेका एक बिरामीको सोमबार राती मृत्यु भएको छ । मृत्यु हुनेमा विजयनगर गाउँपालिका वडा नं २ का ३० वर्षीय गोवर्धन भर रहेको अस्पतालले जनाएको छ । मृतक भरलाई कोरोना भाइरसको लक्षण देखिएपछि ३ दिनदेखि आइसोलेसन वार्डमा राखी उपचार गरिँदै आएको थियो । मृतक भर क्षयरोगको बिरामीसमेत थिए । क्षय रोगको लामो बिरामी, निमोनिया र फोक्सोमा समस्याका कारण उनको मृत्यु भएको अस्पतालले जनाएको छ । उनको स्वाब परीक्षणका लागि पठाइएको रिर्पोटमा कोरोना भाइरस नेगेटिभ रहेको अस्पतालको मेडिकल सुपरिटेण्डेन्ट डा किशोर बन्जाडेले बताए । मृतक भरले विगत ३४ वर्षदेखि क्षय रोगको औषधि सेवन गर्दै आएका थिए । पटकपटक बिरामी हुने गरेका भरलाई पछिल्लो पटक अधिक ज्वरो आएपछि बहादुरगंज स्थित शिवराज अस्पतालमा उपचार गरी थप उचारका लागि चन्द्रौटा स्थित निजी स्वास्थ्य संस्थामा लगिएको थियो । चन्द्रौटामा भरलाई अधिक ज्वरोसहित कोरोना भाइरस संक्रमणको लक्षण देखिएपछि कपिलवस्तु अस्पतालको आइसोलेसन वार्डमा राखी उपचार थालिएको थियो । आइसोलेसन वार्डमा उपचारकै क्रममा उनको मृत्यु भयो । मृतक भरको परिवारको आर्थिक अवस्था निकै कमजोर छ । परिवारमा काजक्रिया गर्ने सम्मको पैसा नभएको मृतक भरकी पत्नी चम्पा भरले बताइन् । मृतक भरको शवलाई घरसम्म पुर्याउनका लागि एम्बुलेन्स वा शव वाहनको भाडासम्म तिर्ने पैसा नभएपछि आफन्तजनले गाउँकै एक टेम्पु खोजेर शव घरसम्म पुर्याएका छन् । आफूसँग भएको ४५ हजार रुपैयाँ श्रीमान्को औषधी उपचारमै सकियो, मृतक भरकी पत्नी चम्पाले भनिन्, 'पतिको मृत्यु भइहाल्यो अब काज क्रिया कसरी गर्ने ? परिवार कसरी पाल्ने ? त्यो मेरो लागि ठूलो समस्या भयो ।'"
वित्तीय क्षेत्रप्रति नागरिकको विश्वास जोगाइराख्छु : नवनियुक्त गभर्नर,"काठमाडौं : नेपाल राष्ट्र बैंकका नवनियुक्त गभर्नर महाप्रसाद अधिकारीले मंगलबार पदबहाली गरेका छन्। प्रधानन्यायाधीश चोलेन्द्र शम्शेर जबराबाट पद तथा गोपनियताको शपथ लिएपछि अधिकारी केन्द्रीय बैंकको कार्यालय बालुवाटार पुगेर पदबहाली गरेका हुन्। नवनियुक्त गभर्नर अधिकारीको स्वागतका लागि नेपाल राष्ट्र बैंकका डेपुटी गभर्नरद्वय चिन्तामणि शिवाकोटी र शिवराज श्रेष्ठलगायतका उच्चपदस्थ कर्मचारी बैंक परिसरमा उपस्थिति थियो। सोमबार बसेको मन्त्रिपरिषद्को बैठकले लगानी बोर्डका प्रमुख कार्यकारी अधिकृतसमेत रहेका अधिकारीलाई गभर्नरमा नियुक्त गरेको थियो। ०७३ मा डेपुटी गभर्नरबाट अवकाश भएका अधिकारी पछिल्लो चार वर्षदेखि बोर्डको प्रमुख कार्यकारी अधिकृतको रुपमा कार्यरत थिए। गोरखा भूकम्पको समयमा समस्यामा परेको मुलुकको आर्थिक तथा बैंकिङ क्षेत्रमा तत्कालीन गभर्नर चिरञ्जीवी नेपालसँग करिब आठ महिना डेपुटी गभर्नर भएर काम गरेका अधिकारीले संसारलाई नै समस्यामा पारेको कोरोना भाइरसबाट नेपालको वित्तीय क्षेत्रलाई जोगाउने जिम्मेवारी पाएका छन्। पदवाहाली लगत्तै उनले पहिलो नीतिगत निर्णय पनि सोही सेरोफेरोमा नै केन्द्रीत रहेको छ। कोरोनाका कारण नेपालको वित्तीय क्षेत्रमा परेको असर अध्ययन गर्न उनले कार्यदल नै गठन गरेका छन्। कार्यदलमा रहने सदस्यका बारेमा भने केन्द्रीय बैंकले केही बताएको छैन। आज मात्रै पहिलो नीतिगत निर्णयको रुपमा कोरोनाको असर अध्ययन गर्न कार्यदल बनाउने तथा नियमित अनुगमन गर्ने निर्णय भएको छ, उनले पदबहालीपछि भने, त्यसले समग्र अर्थतन्त्रको अवस्थामा कस्तो प्रभाव पर्छ भनेर अध्ययन प्रतिवेदन तयार पारेर कार्यान्वयनका लागि सुझाउनेछ। यसअघि नै राष्ट्र बैंकले केही राहतका कार्यक्रम ल्याइसकेको छ। त्यसलाई निरन्तरता दिँदै समग्र क्षेत्रमा असर कस्तो पर्छ भन्नेतर्फ विशेष चासोका साथ काम गरिने उनको भनाइ छ। निजी क्षेत्रसँग असाध्यै नजिक रहेर काम गरेर आएको जानकारी दिँदै उनले आफू निजी क्षेत्र मैत्री भएर नै काम गर्ने प्रतिबद्धता जनाए। केन्द्रीय बैंकले यसअघि अगाडि बढाएका राम्रा नीति तथा कार्यक्रमलाई अगाडि बढाउने उनको थप प्रष्टोक्ति थियो। कोरोनाका कारण अहिले सबै क्षेत्र चुनौतीपूर्ण रहेको उल्लेख गर्दै उनले विगतमा अर्थतन्त्रको एउटा क्षेत्रमा समस्या आउँदा अर्को क्षेत्रले सहयोग गर्ने स्थिती रहेपनि हाल त्यस्तो नभएकाले सोची विचारी नै अगाडि बढ्नुपर्नेमा जोड दिए। राससरमेश लम्साल"
प्रयोगशालाले थेग्न नसक्दा नमुना काठमाडौं पठाइयो,"सुर्खेत : कोरोना परीक्षणका लागि सुर्खेतमा स्थापना भएको प्रयोगशालाले थेग्न नसकेपछि कर्णालीका नमुना पुनः काठमाडौं पठाइएको छ। केहीदिन पहिला कर्णालीका नमुना परीक्षण गर्न सुर्खेतमा रहेको कर्णाली प्रदेश अस्पतालमा प्रयोगशाला स्थापना गरिएको थियो।तर यो प्रयोगशालाले चाप थेग्न नसकेपछि नमुनाहरु काठमाडौं नै पठाउन थालिएको हो। संघीय सरकारले कोरोना परीक्षण गर्ने मेसिन र विज्ञ खटाएपछि यही चैत २० गतेबाट प्रदेश राजधानी सुर्खेतमै परीक्षण थालिएको थियो। यो प्रयोगशालाले मुश्किलले दिनमा १५ वटा नमुना मात्र परीक्षण गर्दै आएको छ। तर कर्णालीमा करिब आठ हजार जनाको नमुना परीक्षण गर्नुपर्ने अवस्था रहेको र सुर्खेतमा परीक्षण गर्दा एक वर्षभन्दा बढी समय लाग्ने देखिएपछि काठमाडौं नै परीक्षणका लागि पठाउन थालिएको प्रदेश स्वास्थ्य निर्देशनालयले जनाएको छ। कर्णालीमा तेस्रो मुलुक र भारतबाट आएकाहरुको मात्रनमुना परीक्षण गर्दा करिव १७ महिना लाग्ने भएपछि नमुना काठमाडौं पठाउन थालिएको प्रदेश स्वास्थ्य निर्देशक रिता भण्डारीले बताइन्। हाल सुर्खेतमा स्थापना भएको कोरोना परीक्षण गर्ने प्रयोगशालाले चाप थेग्न नसकेपछि बाँकी नमुना काठमाडौं नै पठाउन सुरु गरिएको उनको भनाइ छ।तत्काल कर्णालीमा थप प्रयोगशाला स्थापना गर्न नसकिने भएपछि नेपाली सेना र केन्द्र सरकारको सहयोगमा नमुनासंकलन गरेर काठमाडौ पठाउन थालिएको हो। समयमै कोरोनाको परीक्षण गर्न कर्णाली प्रदेश सरकार विभिन्न जिल्लाबाट नमुनासंकलन गरी काठमाडौं पठाउन थालेको छ । सुर्खेतमा रहेको प्रयोगशालाको क्षमना न्यून भएपछि कोरोना परीक्षणका लागि मंगलबार पाँचसय एक जनाको नमुना काठमाडौं पठाइएको छ।जसमा जुम्लाबाट सबैभन्दा बढी अर्थात तीनसय २४, सुर्खेतका एकसय ६२, दैलेखका दश र कालिकोटबाट पाँचवटा नमुना संकलन गरेर काठमाडौं पठाइएको निर्देशक भण्डारीले जानकारी दिइन्। सुर्खेतका भएको प्रयोगशालाको क्षमता न्यून छ, कर्णालीमा दिनमा १५ जनाको मात्रै परीक्षण सम्भव छ भण्डारीले भनिन्, विदेशबाट आएका र कोरोनासँग मिल्दालक्षण देखिएका सबैको नमुना संकलन गरेर काठमाडौं पठायौं । यसैबीच सुर्खेतमाहालसम्म ६२ जनाकोनमुना परीक्षण गरिएको छ।सुर्खेतमा प्रयोगशाला स्थापना भएपछि ६२ जनाको नमुना परीक्षण गरिएको कर्णाली प्रदेश स्वास्थ्य निर्देशनालयले जनाएको छ।निर्देशनालयका प्रयोगशाला संयोजक ओम आचार्यले जम्मा ६३ जनाको नमुना परीक्षण गरिएको बताए।परीक्षण गरिएका सबैमा कोरोना नदेखिएको प्रदेश सरकारले जनाएको छ। यसअघि कर्णालीका ३१ जनाको नमुना काठमाडौंमा परीक्षण गरी सकिएको छ।जसमा सुर्खेतका ११, दैलेखका दुई, सल्यानका तीन, रुकुपश्चिमका चार, कालिकाटेका एक, जुम्लाका तीन, हुम्लाका दुई र डोल्पाका पाँच जनाको नमुना परीक्षण गरिएको थियो।काठमाडौं र सुर्खेतगरी हालसम्म कर्णालीका ९३ जनाको नमुना परीक्षण सकिएको छ।"
कोरोना संक्रमण रोक्न प्रदेश सीमानामा तारबार,"बाजुरा : कोरोनाको संक्रमण रोक्न बाजुराका स्थानीय कर्णाली प्रदेशको प्रवेश नाकामा तारबार गरेका छन् । बाजुरासँग सीमाना जोडिएका कर्णाली प्रदेशका हुम्ला, मुगु र कालिकोट जिल्लाका नाकामा तारबार गरिएको हो । कैलाली र कञ्चनपुरमा भारतबाट आएका व्यक्तिमा कोरोनाको संक्रमण देखिएपछि, उनीहरुले हुम्ला मुगु जिल्लाका बासिन्दा बाजुरा हुदै जाने गरेकाले प्रदेशको सीमानामा तारबार लगाएको हिमाली गाउपालिकाका अध्यक्ष गोबिन्द मल्लले बताए । बाजुरा जिल्लासँग कार्णाली प्रदेशका हुम्ला, मुगु, र कालिकोट जिल्लाका सिमाना जोडिन्छन् । ती जिल्लाको मुख्य बाटो नै बाजुराबाट भएकोले बन्द गर्नुपरेको अध्यक्ष मल्लले बताए । कर्णाली प्रदेश र बाजुरा जिल्लाको बिचमा कर्णाली नदी बग्छ । सीमा वारपार गर्दा पुल तर्नुपर्ने भएकाले बाजुराका बासिन्दाले झोलुंगे पुलमै तारबार गरेका हुन् । बाजुराको हिमाली गाउँपालिका हुँदै हुम्ला जोड्ने कवाडी पुल, मुगु जिल्ला जोड्ने लेब्डी, पुरानो झुगला, तिथिचौका पुलहरुमा तारबार लगाएएको छ । स्वामीकार्तिक खापर गाउपालिकाबाट मुगुको पलाता गाउँपालिका जोड्ने धौलागोहा पुलाहा मिगु र खत्याड गाउँपालिका जोड्ने रुम्ना काध काट्या पहडा र जगन्नाथ गाउपालिकाबाट कार्णाली करिडोर जोड्ने लैफू, राकम कणार्ली जोडेने नाकाहरु पूर्णरुपमा बन्द गरिएका छन् । कालिकोटको जीतेगडाबाट बाजुरा समान तराउने फेरि समेत बन्द गरिएको छ । नेपाल सरकारले लकडाउन घोषणा गरेको भएपनि पैदल हिडेर जानेको संख्या नरोकिएपछि तारबार लगाएर सुरक्षाकर्मी समेत खटाउनु परेको अध्यक्ष मल्लले बताए । सरकारले नै एक स्थानीय तहबाट अर्का स्थानीय तहमा जान रोक लगाएपछि यस्तो गरिएको हो । डडेल्धुरामा पनि सीमानामा बार डडेल्धुराका स्थानीय तहहरुले पनि सीमानामा बार लगाएका छन । सुदूरपश्चिम प्रदेशमा कोरोना भाइरसको संक्रमण बढ्दै जान थालेपछि स्थानीय तहहरुले लकडाउनमा उच्च कडाई गरेको छ ।स्थानिय स्तरमा आवतजावतमा समेत रोक लगाईएको छ भने अतिआवश्यक कामवाहेक द्धरबाहिर नजान अनुरोध समेत गरेका छन् । सुदुरपश्चिम सगैं डडेल्धुराका सातवटै स्थानीय तहले पनि लकडाउनमा कडाई गरेको छ । अमरगढी नगरपालिका र गन्यापधुरा गाउँपालिकाले एकघरवाट अर्को घर र अन्य गाउँमा जान समेत रोक लगाएको छ । लकडाउनको अवधीमा छिमेकी मुलुक भारतबाट लुकिछिपी महाकाली नदी तरेर स्वदेश फर्किने नागरिकहरुको संख्या दिनहु बढ्न थाले पछि स्थानिय तहले लकडाउनमा कडाई गरेको हो । । जिल्लाको भित्रिमधेस क्षेत्रस्थित परशुराम नगरपालिकाले एक बस्तीदेखि अर्को बस्ती आवतजावत गर्नमा रोक लगाउने निर्णय गरेको छ । दिनहु सिमाबाट नागरिकहरु स्वदेश फर्किन थालेपछि कोरोना भाईरस संक्रमणको जोखिम बढदै गएकाले एक बस्तीबाट अर्को बस्ती आवतजावत गर्न पुर्णरुपमा रोक लगाइएको परशुराम नगरपालिकाका नगरप्रमुख भिमबहादुर साँउदले बताए । लकडाउनमा कडाई गर्न नसकिएमा संक्रमण फैलिदैं जाने जोखिम बढेको भन्दै नगरबासीलाई क्वारेन्टाइनमा बस्न अनुरोध गर्दै कडाई गरिएको नगरप्रमुख साँउदले बताए । गन्यापधुरा गाउँपालिकाले पनि एक गाउँबाट अर्को गाउँमा जान पूर्णरूपमा रोक लगाउने निर्णय गरि जथाभावि घुम्नमा रोक लगाएको छ । गाउँपालिकाका हरेक गाउँ सिल गर्नुका साथै भारतबाट घर फर्किएकाको उच्च निगरानी मा राखिएको गन्यापधुरा गाँउपालिका अध्यक्ष नवलबहादुर मल्लले बताए । भारतवाट आएका मानिसबाट जोखिम वढ्न थाले पछि उनिहरुलाई होम कोरन्टाइनमा राख्न एक बस्तीदेखि अर्को बस्ती सम्म आउजाँउ गर्न रोक लगाउनु परेको आलिताल गाउँपालिकाका अध्यक्ष बलबहादुर गुरुङले बताए । उनले आलिताल गाँउपालिकाका बस्तीहरु सिल गरिएको जानकारी दिएका छन् । लकडाउनको अवधीमा समेत छिमेकी मुलुक भारतबाट लुकिछिपी पौडी खेलेर र ट्युव मार्फत महाकाली नदी तरेर दिनहु जसो सर्वसधारणहरु स्वदेश फर्किन थालेका छन् । यसरी अघोषित नाकावाट मानिस आउन थाले पछि कोरोना संक्रमणको जोखिम बढदै गएकाले परशुराम नगरपालिका र भागेश्वार गाँउपालिकामा रहेका सिमा नाकामा सशस्त्र प्रहरी परिचालन गरिएको डडेल्धुराका प्रमुख जिल्ला अधिकारी जगन्नाथ पन्तले वताए । बाजुरा जिल्लाको जगन्नाथ गाउँपालिकाले कर्णाली प्रदेशको कालिकोट जाने कर्णाली नदिको जुड्डी पुलमा लगाएको तारबार । तस्बिर : पदमबहादुर सिंह"
यसरी पक्राउ परे शंकर ग्रुपका मालिक सुलभ अग्रवाल (फोटो र भिडियो),"काठमाडौं : कालोबजारी गरेको आरोपमा शंकर समूहका मालिक सुलभ अग्रवाल पक्राउ परेका छन्। जगदम्बा स्टिल्स र सिमेन्टका सञ्चालकसमेत रहेका अग्रवाल कालोबजारी गरेको आरोपमा मंगलबार पक्राउ परेका हुन्। कालोबजारी गरेको आरोपमा शंकर समूहका मालिक सुलभ अग्रवाल पक्राउ महानगरीय प्रहरी अपराध महाशाखाका एसएसपी सहकुल अनुसार अग्रवाल ६७ थान थर्मलगनसहित नक्सालबाट पक्राउ परेका हुन्। उनीमाथि तीन हजार पर्ने थर्मलगन १५ हजार रुपैयाँमा बेचेको आरोप छ। सुरुमा उनले यसको मूल्य १६ हजार पर्ने बताएका थिए। अग्रवाल किर्गीस्थानका अवैतनिक महावाणिज्यदूतसमेत हुन्। प्रहरीले उनलाई कूटनीतिक नियोगको २०९ सी सी १ नम्बरको गाडीसहित नियन्त्रणमा लिएको हो। नेपाल एयरलाइन्सको विमान चार्टर्ड गरेर अग्रवालले शनिबार मात्र चीनको ग्वन्झाओबाट चार टन मेडिकल सामग्री ल्याएका थिए। उनीमाथि थप अनुसन्धान सुरु भएको थापाले बताए।पक्राउ गरेर टेकु पुर्याएपछि मात्र प्रहरीले अग्रवाल शंकर ग्रुप, जगदम्बा स्टिल्स र सिमेन्टका सञ्चालक रहेको थाहा पाएको थियो। तस्बिर : सुनिता डंगोल"
भेरी अस्पतालमा कोरोना जाँच्ने पीसीआर मेसिन जडान हुँदै,"नेपालगन्ज : भेरी अस्पताल नेपालगन्जले पनि कोरोना भाइरस (कोभिड १९) जाँच्ने पीसीआर मेसिन ल्याएको छ । प्रदेश ५ सरकारको आर्थिक सहयोगमा अस्पतालले मंगलबार बिहान पीसीआर मेसिन ल्याएको हो । अस्पतालका मेडिकल सुपरिटेन्डेन्ट डाप्रकाशबहादुर थापाले प्रयोगशाला बनाउने कोठामा अझै पनि मर्मत सम्भारको काम भइरहेकाले बुधबारदेखि मात्र मेसिन जडानको काम हुने बताए । उनले भने, 'रंगरोगनको र वायरिङको काम आज सकिन्छ । भोलिदेखि मात्र मेसिन जडानको काम सुरु हुन्छ ।' अस्पतालमा अहिले मेसिन मात्र आएका छन् । सप्लायर्स कम्पनीले उपकरण जडानका लागि प्राविधिक खटाएको छैन । डाथापाले प्रष्ट पारे, 'हाम्रा प्राविधिकले नै जडानको काम गर्नेछन् । कुनै समस्या भए भिडियो कलमार्फत समाधानको उपाय अवलम्बन गरिनेछ । त्यसबाट पनि समाधान नभए कम्पनीबाटै प्राविधिक आउनेछन् ।' अस्पतालले कोरोना जाँचका लागि रियल टाइम पीसीआर मेसिन तथा सेवा सन्चालनका लागि आवश्यक सामग्रीहरु (बायो सेफ्टी च्याम्बर, माइक्रोपीपिटिज, इन्कुबेटर, सेन्ट्रफुज तथा रिएजेन्ट) खरिदका लागि तीन दिनको म्याद राखेर विज्ञापन खोलेको थियो । विज्ञापनमा ब्राण्ड, मोडल, तथा स्फेसिकेसन र सामान आपूर्ति र जडान गर्न लाग्ने समय खुलाएर लागतसहितको प्रस्ताव आव्हान गरेको थियो । अस्पतालको मूल्यांकन समितिका अध्यक्ष डाबद्रि चापागाईले अस्पतालमा उपकरण आएकाले चाँडै संचालन गरिने बताए । कोरोना जाँच्ने मेसिन ल्याएपछि अस्पताल परिसरमा खुसीको माहोल थियो । उनले भने, 'बेहुली अन्माएको जस्तो भएको छ । हाम्रा लागि उपकरण आउनु नै सबैभन्दा ठूलो खुसीको कुरा हो ।' अस्पतालमा तत्काल कोरोना जाँचका लागि छुट्टै जनशक्तिको आवश्यकता पर्नेछैन । अस्पतालमै भएका प्राविधिकबाट नै काम चलाउने तयारी छ । चाप बढ्दै गएमा जनशक्ति थप गर्नुपर्ने अस्पताल प्रशासनले जनाएको छ । प्रदेश ५ सरकारको मन्त्रीपरिषद् निर्णयबाट भेरी अस्पतालमा प्रयोगशाला स्थापना गर्न लागिएको हो । कोरोना नियन्त्रण उच्च स्तरीय समिति र स्वास्थ्य मन्त्रालयले राजधानी बाहिर धरान, पोखरा र नेपालगन्जमा तीन स्थानमा कोरोना जाँच प्रयोगशाला स्थापना गर्ने निर्णय गरे पनि अन्तिम घडिमा यहाँ स्थापना गर्ने भनिएको प्रयोगशाला बुटवलमा बन्ने भएपछि प्रदेश सरकारले प्रयोगशाला स्थापना गर्न सहयोग गरेको हो ।"
कोरोना संक्रमण रोक्न बस्तीमा चौकीदारको गस्ती,"सुर्खेतः कोरोनाको संक्रमण भित्रिन नदिन वीरेन्द्रनगरमा स्थानीयले बस्तीमा चौकीदार खटाएका छन् । बाहिरबाट आउने नयाँ मान्छेसँगै संक्रमण पनि भित्रिन सक्ने भन्दै वीरेन्द्रनगर नगरपालिका२ का बासिन्दाले बस्तीमा प्रवेश निषेध गरेका छन् । यसका लागि उनीहरुले चौकीदार नै राखेर बस्तीमा निगरानी गर्न थालेका हुन् । स्थानीय लवस्था गाउँका बासिन्दालेबस्तीमा नयाँ व्यक्तिको प्रवेश रोक्न पालैपालो आफैले निगरानी र गस्ती गर्दै आएका छन् । कोरोनाको संक्रमण भित्रिन नदिन चौकीदार नै राखेर उनीहरुले सर्तकता अपनाएका हुन् । चौधरी र मगर समुदायको बाहुल्यता रहेकाल यो बस्तीमा स्थानीयले आलोपालोगरेर गाउँको निगरानी गरिरहेका छन् । गाउँलेहरु नै मिलेर बिहान पाँच बजेदेखि राती ९ बजेसम्म पालो नै लगाएर बस्तीमा प्रवेश गर्ने नाकामा निगरानी गरिरहेको स्थानीय शनिराम चौधरीले बताए । उनका अनुसार गाउँबाट घाँस दाउरा काट्न र गोठाला जानेलाईसमेत बाह्य व्यक्तिसँग सम्पर्क नगर्न आग्रह गरिएको छ।निकास टोल विकास संस्था अन्तरगत रहेको लवस्थामा ४२ घरधुरी छन् । अत्यावश्यक काम बाहेक घरबाहिर निस्कन रोक लगाइएको छ ।गाउँका सबै नागरिकलाई कोरोना भाइरसबाट बच्ने उपायबारे घरदैलो अभियान संचालन गरेर सचेतना फैलाउने काममा स्थानीय सक्रिय छन् । बाहिरबाट आउने मानिसबाटै संक्रमण भित्रिने जोखिम भएकाले यस्तो उपाय अपनाइएको स्थानीयको भनाइ छ । वीरेन्द्रनगरका अधिकांश टोलमा स्थानीयले टोल नै लकडाउन गर्न थालेका हुन् । वीरेन्द्रनगर नगरपालिका क्षेत्रका दर्जनभन्दा बढी टोल विकास संस्थाको अगुवाइमा टोलमा प्रवेश गर्न प्रतिवन्ध गरिएको छ । सडक र बाटोमा बार लगाएर प्रवेशमा रोक लगाइको छ । वीरेन्द्रनगर नगरपालिका वडा नम्बर १ मा रहेको लालिगुराँस टोल विकास संस्थाले बस्तीमा छिर्ने चारवटै नाका बन्द गरेको छ । 'सुरुका दिनमा आवतजावत पूरै बन्द भयो,' स्थानीय सजना सुनारले भनिन्, 'विस्तारै लकडाउन थपिदै गएपछि बाह्य र अन्य टोलका व्यक्तिहरु पनि सहज रुपमा आवतजावत गर्न थालेपछि टोलमा छिर्ने नाकाबन्द गरेका हौं ।' अर्को वडा जान सिफारिस चाहिने कोरोना संक्रमित देशबाट स्थानीय गाउँ फर्किएपछि कर्णालीका केही स्थानीय तहले एक वडाबाट अर्का वडामा जान पूर्णरुपमा बन्द गरेका छन् । गाउँपालिका नै सिल गरेको दैलेखको महावु गाउँपालिकाले वडाको सिफारिस लिएपछि मात्रै एक वडाबाट अर्का वडामा जान पाउने व्यवस्था गरेको गाउँपालिकाका अध्यक्ष जंगबहादुर शाहीले जानकारी दिए । 'संक्रमण फैलिन नदिन गाउँपालिकाका नाकाहरु बन्द छन्, वडाको सिफारिस विना एउटा वडाबाट अर्का वडामा जान प्रतिबन्ध गरेका छौं,' अध्यक्ष शाहीले भने । त्यस्तै हुम्लाको नाम्खा गाउँपालिकाको वडा नम्बर ३ मा रहेको खगालगाउँमा कुनै पनि नयाँ व्यक्ति गाउँमा प्रवेश गर्न निषेध गरिएको छ । कोही व्यक्ति अटेरगरी गाउँ प्रवेश गरेमा २५ हजार रुपैयाँ जरिवानासहित क्वारेन्टाइनमा बस्नुपर्ने वडा कार्यालयले निर्णय गरेको हो । त्यस्तै सुर्खेतको चौकुने गाउँपालिकाले पनि छिमेकी पञ्चपुरीसँगका सबै नाका बन्द गरेको छ । चौनुनेमा अर्का स्थानीय तहबाट नागरिक भित्रन नदिन चौकुनेले पञ्चपुरीतर्फका सबै नाका बन्द गरेको हो ।"
जुम्लामा एकैदिन ३२४ जनाको स्वाब संकलन,"सुर्खेत : जुम्लाका विभिन्न स्थानबाट एकै दिन तीनसय २४ जनाको स्वाब संकलन गरिएको छ । जुम्लाको विभिन्न स्थानीय तहमा भारत तथा तेस्रो मुलुकबाट आएका तीनसय २४ जनाको कोरोना परीक्षणका लागि मंगलबार स्वाब संकलन गरिएको थियो । घुम्ती शिविरमार्फत एकै दिन संकलन गरिएको स्वाब परीक्षणका लागि नेपाली सेनाको हवाईजहाजमार्फत काठमाडौं पठाइएको हो । जुम्ला विमानस्थल, सिंजा कनकासुन्दरीको लासीपाटन र हिमा गाउँपालिकाको देवारगाउँमा घुम्ती शिविर सञ्चालन गरेर स्वाब संकलन गरिएको प्रमुख जिल्ला अधिकारी दुर्गा बञ्जाडेले बताइन् ।उनका अनुसार कर्णाली स्वास्थ्य विज्ञान प्रतिष्ठान जुम्लाका डाक्टर र काठमाडौंबाट जहाजमा आएका डाक्टरले एकै दिन तीन स्थानमा पुगेर स्वाब संकलन गरेका हुन् । दुईसय ५३ जनाको स्वाब संकलन गर्ने लक्ष्य भए पनि थप एकसय जनाको स्वाब संकलन गर्न सफल भएको उनको भनाइ छ । जुम्लाको चन्दननाथ नगरपालिका, तिला, तातोपानी, पातारासी र गुठिचौर गाउँपालिकाको जुम्ला विमानस्थलबाट एकसय ५० जना, हिमा गाउँपालिकाको देवागाउँबाट एकसय २४ र कनकासुन्दरी गाउँपालिकाबाट ५० गरी जम्मा तीनसय २४ जनाको स्वाब संकलन गरी जहाजबाट काठमाडौं पठाइएको हो । कर्णाली स्वास्थ्य विज्ञान प्रतिष्ठानका अस्पताल निर्देशक डाक्टर मंगल रावलले भारततबाट आउनेहरुबाटै कर्णालीमा कोरोना संक्रमणकोे जोखिम बढेको बताए । भारत तथा तेस्रो मुलुकबाट भित्रिनेको संख्या धेरै भएकाले जुम्लालाई कोरोना भाइरस संक्रमणको (रिक्सजोन)मा राखिएको छ ।"
नगरलाई भक्तपुर रेडक्रसको एक लाख सहयोग,"भक्तपुर : नेपाल रेडक्रस सोसाइटी भक्तपुर जिल्ला शाखाले यहाँका चारवटा नगरपालिकालाई एकएक लाख रुपैयाँ आर्थिक सहयोग गर्ने भएको छ । कोरोना भाइरस संक्रमण नियन्त्रण तथा व्यवस्थापनअन्तर्गत नगरका गरिब तथा विपन्न ज्यालादारी मजदुर परिवारलाई खाद्यान्न सहयोग गर्न भक्तपुर रेडक्रसले उक्त आर्थिक सहयोग गर्ने भएको हो । जिल्ला शाखाको मंगलबार बसेको बैठकले जिल्लाका चारवटै नपालाई एकएक लाख रुपैयाँ आर्थिक सहयोग गर्ने निर्णय गरेको शाखा सभापति मनोजकुमार थापाले जानकारी दिए । सरकारले स्थानीय तहमार्फत एकद्वार प्रणालीमा राहत वितरण गर्न गरेको निर्देशनको आधारमा सम्बन्धित नगरपालिकालाई खाद्यान्न सहयोगको निम्ति उक्त रकम सहयोग गर्न लागिएको उनी बताउँछन् । उनका अनुसार रेडक्रसले पहिलोपटक राहत वितरण गर्न संस्थाबाहिर आर्थिक सहयोग गरेको छ । पहिले रेडक्रस आफैले खाद्यान्न तथा गैरखाद्यान्न राहत वितरण गर्दै आएको थियो । 'अरु विपद्मा रेडक्रस आफैले खाद्य तथा गैरखाद्य राहत वितरण गर्दै आएको हो, 'शाखा सभापति थापाले भने, 'तर अहिले सरकार आफैले स्थानीय तहमार्फत एकद्वार प्रणालीमा राहत वितरण गर्न निर्देशन दिएकाले हामीले नपालाई सहयोग गरेका हौं ।' सभापति थापाले विपद्को बेला रेडक्रसले सदैव सर्वसाधारणलाई राहत पुर्याउँदै आएकोमा अहिले कोरोना भाइरसको संक्रमण नियन्त्रण गर्न सरकारले घोषणा गरेको लकडाउनबाट प्रभावित गरिब तथा विपन्न मजदुर परिवारलाई राहत उपलब्ध गराउन नगरपालिकालाई सहयोग गरेको स्पष्ट पारे । भक्तपुर रेडक्रसले १५ वर्षअघि नै विपद् राहत व्यवस्थापन कोष खडा गरेको थियो । हाल उक्त कोषमा १५ लाख रुपैयाँ जम्मा भइसकेको सभापति थापाले जानकारी दिए । सोही कोषको ब्याज रकमबाट चार नपालाई एकएक लाख रुपैयाँ आर्थिक सहयोग गरिने भएको हो । भक्तपुर रेडक्रसले लकडाउनको समयमा रगत अभाव हुन नदिन टोलटोल गएर रगत संकलन गर्दै आएको छ । त्यस्तै एम्बुलेन्ससमेत सञ्चालन गर्दै आएको छ ।"
लकडाउनका बेला मलामी संख्या १२ जनामात्र,"गोरखा : सिरानचोक गाउँपालिका ७ उपल्लो गोहोरेकी ९७ वर्षीय श्रीमाया भट्टको सोमबार राति निधन भयो।मंगलबार बिहान कोरोना प्रतिकार्य समितिको बैठक बसेर मलामी जम्मा १२ जना मात्र जाने निर्णय गरेको हो।निर्णय अनुसार भट्टको दरौंदी नदीमा लगेर दाहसंस्कार गरियो । बाँकी रहेका छरछिमेकले घरमै सघाउने निर्णय गरिएको वडा अध्यक्ष सुरज ढकालले जानकारी दिए । उपल्लो गोहोरेमा करिब एकसय घरधुरी छ।यसअघि सय डेढ सय मलामी जाने चलन थियो, वडाअध्यक्ष ढकालले भने, तर अहिले कोरोना संक्रमणको त्रास छ।लकडाउन गरिएको छ।सामाजिक दुरीको व्यवस्था छ त्यसैले स्थानीय कोरोना प्रतिकार्य समितिले मलामीको पनि संख्या निर्धारण गरेका हुन् । आगामी दिनमा कसैको मलामी जानु परे पनि १२ जना मात्र जाने उनले बताए। सो वडामा २४ वटा प्रतिकार्य समिति छन्।गाउँपालिकामा एक सय ४८ वटा प्रतिकार्य समिति छन्।समितिले लकडाउनलाई कडाइका साथ कार्यान्वयन गरिरहेको गाउँपालिकाका अध्यक्ष राजु गुरुङले जानकारी दिए। गाउँका मान्छे पनि बाहिर नजाने र बाहिरका मान्छेलाई पनि गाउँमा प्रवेश निषेध गरिएको उनले बताए।पाहुना आए पनि १४ दिन क्वारेन्टाइनमा राख्ने अथवा फिर्ता जाने प्रस्ताव गर्ने गरेको उनले बताए।सो व्यवस्थाका कारण पाहुनाहरु पनि नआउने गरेको अध्यक्ष गुरुङले बताए ।"
बंगलादेशमा अध्ययनरत विद्यार्थीले गरे उद्धारको अपिल,"काठमाडौं : कोरोना भाइरस (कोभिड१९)संक्रमणको जोखिम बढेको अवस्था भएपनि बंगलादेशमा अध्ययनरत चिकित्साका विद्यार्थी सेवामा खटिन तयार भएको उल्लेख गर्दै उद्धारको लागि अपिल गरेका छन्। कोरोना भाइरसविरुद्धको लडाईंमा खटिन तयार भएपनि सरकारले अत्यावश्यक सेवाबाहेक आवतजावत बन्द गर्दै पुनः लक डाउन घोषणा गरेपछि स्वदेश फर्कने चाहना अवरुद्ध भएको बंगलादेशमा अध्ययनरत चिकित्साका विद्यार्थीहरुले गुनासो गरे। नेप्लिज मेडिकल मेडिकल स्टुडेन्टस एसोसिएशन बंगादेशका अध्यक्ष नवीन यादवका अनुसार, दुई सातादेखि कलेजका होस्टलमै सेल्फ क्वारेन्टाइनमा बस्नु परिरहेको छ।उनले भने, कोरोना भाइरसविरुद्धको यस लडार्ईंमा हामी पनि सहभागी हुन चाहन्छौं।आफूले सिकेको सीप र ज्ञानलाई नेपाली जनताको सेवामा प्रयोग गर्न चाहन्छौं।हामी अहोरात्र खटिन तयार छौं । सरकारले लक डाउनको घोषणा अवधि पुनःलम्ब्याएपछि चिन्ता बढेको उल्लेख गर्दै अध्यक्ष यादवले अन्य मुलुकले आफ्ना नागरिकलाई स्वदेश फर्काएकोमा नेपालले वेवास्ता गरेको बताए। चिकित्सा शिक्षाको विद्यार्थी भएकोले कोरोना भाइरसको संक्रमण एवं रोकथामका बारेमा हामी सचेत छौं।हामी नेपालमा गएर समुदायमा योगदान दिन सक्छौं।उद्धारका लागि यथाशीघ्र पहल गरिदिन सरकारलाई विनम्र अनुरोध गर्दछौं , उनले भने। स्वास्थ्य परीक्षण गरेर मात्र स्वदेश फर्कने र फर्किसकेपछि पनि स्वास्थ्य परीक्षण भएमा क्वारेन्टाइनमा बस्न तयार रहेको अध्यक्ष यादवले बताए। उच्च घनत्व भएका कारण बंगलादेश कोरोना भाइरसको उच्च जोखिमा रहेको यादवको दाबी छ।परीक्षण गर्नको लागि चाहिने मेडिकल उपकरण एवं टेष्ट किट पनि पर्याप्त मात्रा नभएकोले विश्व स्वास्थ्य संगठन (डब्लुएचओ)ले सचेत गराउँदै आएको छ।यस्तो अवस्थामा नेपाली चिकित्सा विद्यार्थीले भोग्नु परेको मानसिक एवं पारिवारिक तनावको बारेमा ध्यानाकर्षण गराउन चाहेको उनले बताए। बंगलादेशमा एमबीबीएस, बीडीएस, एमडीएमएसलगायत विभिन्न संकायमा करीब ८ सय विद्यार्थी अध्ययनरत रहेको नेपाली दूतावासले जनाएको छ।बंगलादेशमा हालसम्म एक सय २३ जनामा कोरोना भाइरसको संक्रमण भएको छ।जसमध्ये १२ जनाको मृत्यु भएको वल्र्डओमीटरको तथ्यांकमा उल्लेख छ।"
लकडाउनमा अनलाइन कक्षा,"पोखरा : कोरोना भाइरसको संत्रासका कारण लागु गरिएको लकडाउनका बेला अवरुद्ध पठनपाठनलाई निरन्तरता दिन पोखराको एउटा विद्यालयले अनलाइन कक्षा सुरु गरेको छ। सैनिक कल्याणकारी कोषबाट सञ्चालित सैनिक आवासीय विद्यालयले त्यस्तो उपाय रचेको हो। उक्त विद्यालयका शिक्षक उपेन्द्र पौडेलका अनुसार उनैले मंगलबार १२ कक्षाका विद्यार्थीलाई अनलाइनबाट अंग्रेजी विषय पढाए। घरै बसीबसी तलब खान मनले मानेन, विद्यार्थीको भविष्य हेरेर अनलाइनै भए पनि कक्षा चलाउन पर्यो भन्ने ठान्यौं, उनले भने, १२ कक्षाको परीक्षा भएको छैन, उनीहरुलाई लक्ष्य गरेर कक्षा चलाएका हौं। अरु कक्षाको नयाँ शैक्षिक सत्र सुरु नभएकाले अरुका लागि तत्काल अनलाइन कक्षा नभएको पनि पौडेलले सुनाए। १० कक्षालाई पहिल्यैदेखि अनलाइन कक्षा सुरु गरिएको जानकारी पनि पौडेलले दिए। अनलाइन पहुँच नभएका विद्यार्थीलाई विषयगत शिक्षकले अनुकुलता हेरी फोनबाट पनि सघाउनुभएको छ, उनले भने। ११ कक्षाका लागि पनि अनलाइन कक्षा बुधबारबाट सुरु गर्न लागिएको जानकारी पौडेलले दिए। पौडेलका अनुसार अनलाइन बैठक गर्ने जुम सफ्टवेयरको सहायतामा अनलाइन कक्षा चलाइएको हो। पहिला फेसबुक ग्रुप बनाएर जुमको लिंक पठायौं र आज कक्षा हुन्छ भनेर जानकारी गरायौं, उनले भने। सैनिक विद्यालयमा देशभरका ५९ जिल्लाबाट आएका विद्यार्थी आवासीय सेवासहित पढ्दै आएका छन्। कोरोना भाइरस रोकथाम गर्न घोषित लकडाउनका बेला सबैजसो विद्यार्थी आआफ्नो जिल्लामै छन्। पौडेलले १२ कक्षाका ७६ विद्यार्थीमध्ये ४० जनाले मंगलबार अनलाइन कक्षाबाट पढेको जानकारी दिए। उनले भने, भोलिभोलि अझै धेरै विद्यार्थी होलान्। पोखरामा अरु विद्यालयले भने अनलाइन कोर्स चलाएको पाइएको छैन। कोर्स सकिएर विद्यार्थी घरमै बसेर तयारी गरिरहेको उच्च शिक्षालय तथा माध्यमिक विद्यालय संघ (हिसान) कास्कीका अध्यक्ष रामजी शर्माले सुनाए। केही पर्यो भने शिक्षकहरुले फोनबाट सघाउनुभएको होला, उनले भने।"
गोरखामा रेबिजको त्रास : ५० जनालाई खोप लगाइयो,"गोरखा : बहुला कुकुरले टोकेर सिरानचोक गाउँपालिका २ उपल्लो पामका ४५ वर्षीय रामबहादुर गुरुङको मृत्यु भएपछि गाउँका ५० जनालाई रेबिजविरुद्धको खोप लगाइएको छ । गोरखा जिल्ला अस्पतालसँग समन्वय गरी गाउँपालिकाको स्वास्थ्य शाखाले घरघरै स्वास्थ्यकर्मी पठाएर रेबिजविरुद्धको सुइ लगाएको गाउँपालिकाका अध्यक्ष राजु गुरुङले जानकारी दिए । आशंकित ५० जनामध्ये १६ जनालाई पहिलो र दोस्रो चरणको खोप दिइएको र मंगलबार ३४ जनालाई पहिलो चरणको खोप दिइएको उनले बताए । १६ जनालाई गोरखा अस्पतालमै लगेर पहिलो चरणको खोप दिइएको थियो । तर दोस्रो चरणको सुई गाउँमै लगाइएको गाउँपालिकाका स्वास्थ्य शाखाका रामचन्द्र पाण्डेले जानकारी दिए । ३४ जनाका लागि भने पहिलो चरणको पनि घरघरमै गएर सुइ लगाइएको उनले बताए । माघ २ गते रेबिज लागेको कुकुरले टोकेका गुरुङमा रेबिजको लक्षण देखिएको र फागुन १३ गते मृत्यु भएपछि गाउँमा रेबिज संक्रमणको त्रास फैलिएको गाउँपालिकाका अध्यक्ष गुरुङले बताए । गाउँपालिकाको स्वास्थ्य शाखाबाट खटिएको टोलीले सोधपुछ गर्दा रेबिजको लक्षणसँग मेल खाएको, माघ १० गते ८३ वर्षीय कलाबती गुरुङ र १६ गते ६६ वर्षका हर्कबहादुर गुरुङलाई पनि कुकुरले टोकेको गाउँपालिका स्वास्थ्य शाखाका प्रमुख टुकमान श्रेष्ठले बताए । रेबिज लागेको जनावरले टोकेको १ देखि तीन महिनामा रेबिज लक्षण मानिस तथा जनावरमा देखिन्छ । लक्षण देखिएको एक हप्तामा मृत्यु हुने खतरा रहने भएकाले स्थानीयमा त्रास छाएको उनले बताए । सो त्रास कम गर्न गाउँपालिका स्वास्थ्य शाखा र स्थानीय स्वास्थ्य चौकीका स्वास्थ्यकर्मीले रेबिजको लक्षण, सर्ने अवस्था, ध्यान दिनुपर्ने उपाएका बारे पनि घरघरमा पुगेर जानकारी गराएको स्वास्थ्यकर्मी रामचन्द्र पाण्डेले बताए ।"
लकडाउन उल्लंघन गर्ने ११० सवारी प्रहरी कारबाहीमा,गुल्मी : लकडाउन उल्लंघन गरी चलाएका ११० सवारी साधन कारबाहीमा परेका छन् । नियम उल्लघंन गर्ने र विना काम घर बाहिर निस्केर सवारी चलाएका सवारी साधनलाई नियन्त्रणमा लिइ कारवाही गरिएको प्रहरीले जनाएको छ। विश्वभरी महामारीको रुपमा फैलिरहेको कोरोना भाइरस नियन्त्रणका लागि सरकारले गत चैत ११ गतेदेखि लकडाउनको घोषणा गरेको छ। वितेको १५ दिनमा गुल्मीका विभिन्न स्थानबाट नियम उल्लंघन गरी चलाइएका उक्त संख्यामा सवारी साधन कारबाहीमा परेको जिल्ला प्रहरी कार्यालय गुल्मीका प्रहरी निरीक्षक राज कुमार रावलले जानकारी दिए । प्रहरीका अनुसार जिल्लामा अत्याआवश्यक सवारी साधनलाई पासको व्यवस्था गरी निर्वाध रुपमा चल्न दिइएको छ ।उनका अनुसार लकडाउनको समयमा सवारी साधन चलाउने चालकलाई सम्झाई बुझाई गरी पठाईएको छ भने कतिपय चालकलाई ट्राफिक नियम अनुसार जरिवाना गरिएको छ । जिल्ला ट्राफिक प्रहरी कार्यालय गुल्मीका प्रमुख राजिव श्रेष्ठका अनुसार मानिसहरु अत्यावश्यक भन्दा विभिन्न बहाना बनाएर बजार निस्कने गरेका छन् । उनीहरुलाई सम्झाई बुझाई गरेर घर फर्काइएको उनको भनाई छ । श्रेष्ठका अनुसार २८ वटा सवारी साधनलाई जरिवाना गरिएको छ । लकडाउनको समयमा बाहाना बनाएर हिड्ने र मादक पदार्थ सेवन गरी हिड्ने मानिसहरु धेरै रहेको प्रहरीको श्रेष्ठले बताए । लकडाउनले जिल्ला सदरमुकाम सुनसान छ । अत्यावश्यक सामग्री खरिद गर्नका लागि साँझपख फाट्टफूटट स्थानीय बजार निस्किने गर्न थालेपछि जिल्ला प्रशासनले सूचना जारी गरी बाहिर ननिस्कन आग्रह गरेको छ ।
कुवेतका प्रधानमन्त्रीसँग प्रधानमन्त्री ओलीको फोनवार्ता,"काठमाडौं : प्रधानमन्त्री केपी ओलीले कुवेतका प्रधानमन्त्री सवाह अल खालिद अल सवाहसँग फोनवार्ता गरेका छन्। कुराकानीमा कुवेतका प्रधानमन्त्रीले त्यहाँ रहेका नेपालीलाई कुनै पनि अप्ठ्यारो पर्न नदिने र उनीहरुको उपचारमा खुला दिलले सहयोग गर्ने प्रतिवद्धता जनाएका छन्। प्रधानमन्त्री ओलीले ट्विटमार्फत् कुवेतका प्रधानमन्त्रीसँग फोनवार्ता भएको जानकारी गराएका हुन्। कुराकानीमा प्रधानमन्त्री ओलीले त्यहाँ कार्यरत नेपालीको सुरक्षा र कल्याणको बारेमा चासो राखेको जानकारी दिए। आज दिउँसो कुवेतका प्रधानमन्त्रीसँग भएको टेलिफोन संवादमा मैले त्यहाँ कार्यरत नेपालीहरुको सुरक्षा र कल्याणको बारेमा आफ्नो चासो राखें, प्रधनमन्त्री ओलीले भने, कुवेतका प्रधानमन्त्रीले नेपालीलाई कुनै पनि अप्ठ्यारो पर्न नदिने र उनीहरुको उपचारमा खुल्ला दिलले सहयोग गर्ने प्रतिवद्धता व्यक्त गर्नुभयो।"
"फुटबलर रोनाल्डिन्हो जेलबाट रिहा, तर नजरबन्दमा",पराग्वे : पाराग्वेको अदालतले ब्राजिलियन फुटबलर रोनाल्डिन्होलाई जेलबाट रिहा गरी नजरबन्दमा राख्न आदेश दिएका छन् । रोनाल्डिन्होसँगै उनका भाइलाई पनि एक होटलमा नजरबन्दमा राख्न आदेश दिइएको हो । न्यायाधीश गुस्ताभो अमारिल्लोले मंगलबार पत्रकारहरुसँग यसको जानकारी गराएका हुन् । रोनाल्डिन्हो नक्कली पासपोर्ट बनाएर पाराग्वे प्रवेश गरेको अभियोगमा आफ्ना भाइसँगै एक महिनाअघि जेल परेका थिए । वकिलहरुले उनीहरुलाई १० लाख ६० हजार जरिवाना पनि माग गरेका छन् । ब्राजिलियन फुटबलर रोनाल्डिन्हो कुशल खेलाडीको रुपमा विश्वभर लोकप्रिय छन् । रोनाल्डिन्होको आरोहअवरोह
नेपाललाई विश्व बैंकको साढे तीन अर्ब आपत्कालीन सहयोग,"काठमाडौं : विश्व बैंकले नेपाललाई २ करोड ९० लाख अमेरिकी डलर अर्थात् करिब साढे तीन अर्ब रुपैयाँ आपत्कालीन सहयोग प्रदान गरेको छ। विश्व बैंकले यो सहुलियत ऋण सहयोग अन्तर्गत उपलब्ध गराएको हो। कोभिड१९ आपत्कालीन सम्बोधन तथा स्वास्थ्य प्रणाली परियोजनालागि प्रदान गरिएको उक्त सहयोग नेपालमा कोरोना भाइरस रोकथाम, पहिचान तथा निदानका लागि स्वास्थ्यसामग्री तथा प्रयोगशाला स्तरोन्नति लगायतमा खर्च गरिनेछ। सहयोग सम्बन्धि सम्झौतामा अर्थ सचिव शिशिर कुमार ढुंगाना र विश्व बैंकका राष्ट्रिय व्यवस्थापक फारिस एच हदाद जर्भोसले हस्ताक्षर गरेका छन्। स्वास्थ्य तथा जनसंख्या मन्त्रालयले तोकेको नियम तथा विश्व स्वास्थ्य संगठनको कार्यविधिमा आधारित रहेर संक्रमितहरुको पहिचान र सम्पर्क पहिल्याउन आपत्कालीन सहायता प्रदान गर्ने विश्व बैंकले उल्लेख गरेको छ। स्वास्थ्य तथा जनसंख्या मन्त्रालयले कार्यान्वयन गर्ने यो परियोजना कोरोनाको महाव्याधिसँग जुझ्न आवश्यक पूर्वतयरी अन्तर्गत सघन उपचार कक्ष, शय्याहरु विस्तार, अलग्गिएर बस्ने सुविधा देशभर विस्तार गरिनेछ । सचिव ढुंगानाले कोरोना भाइरसको महामारी शुरु भएलगत्तै नेपालले कोरोना भाइरसको सम्भावित संकट नियन्त्रणका लागि विभिन्न सुरक्षात्मक उपायहरु अपनाएकोले सामाजिक आर्थिक गतिविधि प्रभावित भएको उल्लेख गर्दै अर्थतन्त्रको पुनःस्थापनाका लागि थप सहयोगको अपेक्षा गरेको बताए । जनस्वास्थ्य संकटको अवस्थालाई सम्बोधन गर्न तयार रहने गरी परियोजना अन्तर्गत व्यक्तिगत सुरक्षा उपकरण (पीपीई), सफाइ सामग्री, उपचार र हानिकारक संक्रामक रोगहरुको उपचारका लागि राष्ट्रिय जनस्वास्थ्य प्रयोगशालाको क्षमता विस्तारमा सहयोग पुग्नेछ । विश्व बैंकका राष्ट्रिय व्यवस्थापक जर्भोसले सम्झौतामा उल्लेखित रेट्रोएक्टिभ फाइनान्सिङ सम्बन्धि व्यवस्थाका कारण यो परियोजना शुरु हुनुअघि यसको उद्देश्य अन्तर्गत भएका खर्चलाई परियोजना अन्तर्गत राख्न सकिने बताए।विद्यमान संकटको समयमा सरकारको पहलले मुलुकभर नागरिकको जीवन रक्षा गर्न सक्ने भन्दै जर्भोसले विश्व बैंक समूहका विकास साझेदारहरु कोरोना भाइरसको महाव्याधि फैलन नदिन आवश्यक स्वास्थ्यसम्बन्धि पूर्वाधार र स्रोतको व्यवस्थापनमा सहयोग गर्न तत्पर रहेको उल्लेख गरेका छन् । विश्व बैंक अन्तर्गतको अन्तर्राष्ट्रिय विकास संघको द्रुत सहायता सुविधा प्याकेज अन्तर्गत यो सहयोग प्राप्त गरेको हो।विश्व बैंक र अन्तर्राष्ट्रिय वित्त निगमले जनस्वास्थ्य सेवा अभिवृद्धि, मानवीय सुरक्षा, अर्थतन्त्र तथा रोजगारी बचाउन क्रमशः ६ अर्ब र ८ अर्ब अमेरिकी डलर गरी १४ अर्ब डलरको प्याकेज सार्वजनिक गरेका छन् । अर्थमन्त्रीले बहुपक्षीय दातृ निकायसँग छलफल गर्ने अर्थमन्त्री डा युवराज खतिवडाले थप राहत तथा अर्थतन्त्र पुनःस्थापना प्याकेजको गृहकार्यका लागि सुझाव लिन तथा थप सहायकताका लागि आह्वान गर्न शुक्रबार बहुपक्षीय दातृ निकायका दक्षिण एसिया उपाध्यक्षहरुसँग छलफल गर्ने भएका छन्। अर्थमन्त्री र नेपाल राष्ट्र बैंकका गभर्नरको उपस्थितिमा उनीहरुसँग भिडियो कन्फ्रेसिङ हुन लागेको हो। कोरोना भाइरसको महामारीको क्षति यकिन गरी अर्थतन्त्र पुनःस्थापनाका लागि प्रोत्साहन प्याकेज ल्याउन नेपालले दातृ सहयोगका लागि पहल गर्दै आइरहेको छ।"
महामारीबाट जोगिन लोमान्थाङ गेटमा राखियो धार्मिक पुस्तक,"जोमसोम : विश्वमै महामारीको रुपमा लिएको कोरोना भाइरसबाट गाउँबासीलाई सुरक्षित राख्न उपल्लो मुस्ताङको लोमान्थाङबासीले धार्मिक विधि अपनाएका छन् । हाल विश्वमै मानवीय संकटको रुपमा उत्पन्न कोरोना महामारीबाट जोगिन मंगलबार लोमान्थाङका स्थानीयले लोमान्थाङ पर्खाल गेटमाथि सुन र चादीले लेखिएको धार्मिक पुस्तक त्रि पुटाक ( कन्घ्युर ) चढाएको स्थानीय युवा टसी आङ्ग्या गुरुङले जानकारी दिए । जस्तोसुकै परिस्थिति र विभिन्न मानव संकट तथा महामारी विपतका घटनाबाट जोगिन राखिएको उक्त पुस्तक हजारौं वर्ष पुरानो मानिएको छ । स्थानीयले सुन र चाँदीले लेखिएका पुस्तक गेटमाथि राखेको स्थानीय युवा गुरुङले अन्नपूर्णलाई बताए । गण्डकी प्रदेशका सांसद ईन्द्रधारा बिष्टले उपल्लो मुस्ताङबासीहरु धार्मिक र सांस्कृतिक मान्यतालाई बढी विश्वास गर्ने बताए । उनका अनुसार ऐतिहासिक पर्खाल घेरिएको माटोको सहर लोमान्थाङ दरबारको मुख्य पुस्तकालयमा राखिएको सदियौं वर्ष पुरानो धार्मिक पुस्तक विशेष अवस्थामा मात्र प्रयोग गर्ने गरिन्छ । पुस्तक राखिएको पर्खालको गेटमाथि आउजाउ गर्ने गर्दा विभिन्न रोग व्याधी र संकटबाट उन्मूक्ति पाइने धार्मिक किवंदन्ती रहेको सांसद बिष्टको भनाइ छ । लोमान्थाङका स्थानीयले माहामारीबाट जोगिन धार्मिक मान्यता अनुसरण गरेपनि कोरोना रोकथाम तथा जियन्त्रण अनि यसको व्यवस्थापन उक्तिकै चनाखो भएको पाइएको छ । लोमान्थाङ५ का वडाअध्यक्ष नवाङकुङ्गा लामाले घरघरमा मास्क वितरण गरेका छन् । उनले आफ्नै घरलाई समेत क्वारेन्टाइन बनाएको बताएका छन् । वडाले अतिआवश्यकीय काम बाहेक घर बाहिर ननिस्कन समेत दिनहुँ कुटुवालमार्फत सूसुचित गराउने गरेका छन् । वडाले छोसेर ,छोनुप लोमान्थाङमा कोरोना हेल्थ डस्क स्थापना समेत गरेको छ । वडाअध्यक्षले पालिकालाई चाहिने मेडिकल औषधि समेत गाउँमा पुर्याएका छन् । यता, पोखरामा रहेका सांसद ईन्द्रधारा बिष्टले सरकारको लक डाउनले बिचल्लीमा परेका उपल्लो मुस्ताङबासीको व्यवस्थापनमा खटिएको जनाएका छन् । उनका अनुसार लक डाउनले पोखरामा २ सय ७६ जना मुस्ताङी अलपत्र परेको र उनीहरु सबै होम क्वारेन्टाइनमा रहेको बताए । 'लक डाउनले सबै पोखरामा अड्किएका छन् ,घर जान पाएका छैनन् , 'सांसद बिष्टले भने, 'उनीहरुको नियमित स्वास्थ्य परीक्षणमा ध्यान दिएका छौं । परीस्थिति अनुकुल हुनसाथ घर पठाउने काम गछौं।' उनले होम क्वारेन्टाइनमा रहेका मुस्ताङीलाई घर पठाउने विषयमा पहल भइरहेको जानकारी दिए । उपल्लो मुस्ताङमा खेतीपाती बाँझै हिउँदयाममा बेशी झरेका मुस्ताङी घर फर्किन नपाएपछि उपल्लो मुस्ताङको खेतीयोग्य जमिन बाँझो रहन थालेको छ । जिल्लाका ५० प्रतिशत स्थानीय लक डाउनले पोखरामा रोकिएपछि उपल्लो मुस्ताङको खेतीपाती लगाउने काम ठप्प छ । बर्खायाममा खेतीपाती गर्ने र हिउँदयाममा व्यापार गर्न बेशी झर्ने उपल्लो मुस्ताङको पुख्यौली परम्परा हो । जिल्लामा गाउँले नफर्किपछि लोमान्थाङ र लोघेकर दामोदरकुण्डमा उवा ,गहुँ ,तोरी ,जौं र मकैलगायत खेतीपाती लगाउने काम रोकिएको हो । उपल्लो मुस्ताङमा वर्षमा एक पटक मात्र अन्नवाली लगाउने चलन छ । यस्तै, हिउँदयामको जाडो छल्न घुम्ती कक्षाका लागि पोखरा झरेका विद्यार्थी समेत अहिले पोखरामा अलपत्र छ ।"
सडकको गरालोमा ताल्चा,"बेनी : बेनीदरवाङ सडक अन्तरगत पश्चिम म्याग्दीको व्यापारिक केन्द्र दरबाङ बजार प्रवेश गर्ने मुख्य नाकाको सडकमा ताल्चा लगाइएको छ। बेनीदरवाङ म्याग्दीको पश्चिमी क्षेत्रका तीन वटा स्थानीय तहलाई सदरमुकाम बेनीसँग जोड्ने मुख्य सडक हो। कोरोना भाइरसको संक्रमणको जोखिमबाट जोगिन मालिका गाउँपालिका६ छ्यारछ्यारेस्थित मुल सडकमा फलामको रड तेर्साएर ताल्चा लगाएका हुन्। यो सडक भएर म्याग्दीको मालिका र धवलागिरी तथा बागलुङको तमानखोला गाउपालिकाका बासिन्दा सदरमुकाम बेनी आवत जावत गर्छन्। दरवाङदेखि सदरमुकाम बेनीतर्फ आउने ठाउँमा आवत जावत रोक्न गरालो हालेर ताल्चा लगाएको वडा अध्यक्ष सन्तोष सुवेदीले बताए। 'साझ बिहान लुकिछिपी आवतजावत बढेपछि फलामेबार राखेर ताल्चा लगाइएका हौ' उनले भने 'खतराबाट बच्न सडकमै ताल्चा लगाएर बन्द गर्नुपरेको हो।' वडाध्यक्ष सुवेदीका अनुसार एक गाउँबाट अर्को गाउँ जावतजावतमा थप कडाइ गर्नेगरी प्रहरीसहित छ युवा खटाइएको छ। बिरामी र अत्यावश्यक परेकालाई सहज हुनेगरी वडाध्यक्ष सुवेदी, इलाका प्रहरी कार्यालय र लायन्स क्लब अफ दरबाङका पूर्वअध्यक्ष हीरा पुनलाई साँचो दिइएको छ। लकडाउन (बन्दाबन्दी)को कार्यान्यनका लागि म्याग्दीका गाउँगाउँमा प्रहरीसँगै स्वंयसेवक परिचालन भएका छन्। एकबाट अर्को वडामा आवतजावत गर्न अनुमति लिनुपर्ने भएको छ। गाउँ छिर्ने नाकाका सडकमा गरालो राखेर प्रवेश निषेध गरेका छन्।"
वितरणमै विभेद : राहत लिन गएकाहरु प्रहरीबाट कुटिए,"कालिकोट : जिल्लाको सान्नीत्रिवेणी गाउँपालिका ६ लुवारवाडाका जले लुवारले गाउँपालिकाले लकडाउनको बेला विपन्न परिवारलाई चामल बाँड्दैछन भन्ने सूचना पाए । दैनिक रुपमा छाक टार्नकै लागि अर्कोको भारी बोक्नु पर्ने परिवारका लुवारलाई गाउँपालिकाले चामल दिने भनेपछि एक महिना त आनन्दले बसिएला भनेर उत्साहित भए । हतार हतार गाउँपालिका पुगे। बाँड्ने सुरसार हुँदै थियो । पालिकामा रहेको प्रहरी चौकीका प्रहरीको साथमा वडा अध्यक्ष रंगराज सार्की चामल बाँड्दै थिए । गाउँका केही मान्छेले चामल पाए । उनले पाएनन् । उनले मलाई पनि चामल दिनुहोस् भने।जवाफमा वडाध्यक्षले तपाई पाउनु हुन्न भनि दिए। उनले हामीले किन नपाउने भनेर सोधे। अरु चामल नपाएका साथीहरुले पनि भेला भए । वडा अध्यक्षले भेला भएका सबैलाई हटाउन भनेपछि प्रहरीले लाठ्ठी हान्यो । मैले प्रहरीका तीन चोट खाएँ, उनले भने, 'हामीले चामल माग्दा किन लठ्ठी हानियो । आफ्ना मान्छेको लिस्ट बनाएर चामल बाँडियो । आफूलाई मत दिनेलाई मात्र चामल बाँडियो । सरकारले नै अन्याय गर्यो ।' लुवार भने, 'चामल लिन गएको मान्छे लठ्ठी खाएर घर फर्किए । सातजनाको परिवार कसरी पाल्नु। अर्कोको भारी बोकेर योजनाका भारी बोकेर र योजनामा ज्यालादारी काम गरेर परिवार पाल्दै आएको छु ।' लकडाउनले सबै कामहरु ठप्प छन् । मैले कहाँ गएर कमाएर ल्याएर परिवारको छार्न टार्ने हो । अब बालबच्चा भोकै रहने भए । यस्तै सान्नीत्रिवेणी गाँउपालिका वडा नं ६ कै जयमल सुनार र धर्म लुवारको पनी पीडा उस्तै थियो । गाउँपालिकाले चामल दिने भनेपछि हामी लकडाउनका बेला पालिकामा आएका थियौँ । गरिबलाई राहत दिने भनेपछि हामी पनि पाउला भनी आएको हौँ । एक महिना पनि खान पुग्ने उत्पादन हुने जग्गा जमीन छैन् । काम गरेर छाक टार्दै आएका छौँ । लकडाउनको बेला काम बन्द भएपछि पालिकाको शरणमा आएका थियौँ तर चामलको साटो पुलिसको लठ्ठी पाएर फर्कियौँ । यस्तै सान्नीत्रिवेणी गाउँपालिका ६ बाहुनबाडाका कमलराज संज्यालले अनुहार हेरेर राहत दिएको आरोप लगाए । उनले भने,' जनप्रतिनिधिले सरकारको राहतलाई विभेद गरी बाँडे । आफूहरुलाई भोट दिने मान्छेको लिष्ट बनाएर चामल बाँडियो । हामीलाई चामल माग्दा लठ्ठी हानियो । हामीले चामल मागेका हौँ । लठ्ठी खान गाउँपालिकामा आएका होइनौँ ।' यस्तै स्थानीय १८ जनाको परिवार रहेको नीलि संज्यालको पीडा पनि उस्तै छ । पालिकाको राहत पाउनेको लिष्टमा उनको परिवार परेन् । तर तीन महिना खान नपुग्ने दैनिक मजदुरी गरेर खाने उनको परिवार पनि अहिले संकटमा छ । उनले भनिन्, 'हामीलाई रोक भन्दा बढी भोकको चिन्ता छ । भगवानको भरोसामा परिवार छन् । स्थानीय पार्वती सिंहले भनिन्, ,' वडा अध्यक्ष रंगराज सार्कीले आफ्नो आफ्ना मान्छेलाई चामल बाँडेर भागे । गाउँका विपन्न परिवारभन्दा अनुहार हेरेर राहत बाँडियो।' सान्नीत्रिवेणी गाउँपालिकास्थित प्रहरी चौकी इन्चार्ज असई नरबहादुर केसीले चामल वितरण गर्ने ठाउँमा होहल्ला गर्नेलाई सामान्य धकेलपकेल गरेको बताए । उनले भने, 'वडा अध्यक्षसहितको टोलीले चामल बाँडिरहेका थिए । केही मान्छेहरु हल्ला गर्न थाले । उनीहरुलाई भगाएको हो । वडा अध्यक्षले चामल तानातान गरेर स्थानीयले चामलको बोरा नै हरायो भन्दै हुनुहुन्थ्यो । उहाँलाई चौकीमा आउनुस भनेको सम्पर्कमा आउनुभएको छैन् ।' यता गाउँपालिका अध्यक्ष डम्बरबहादुर शाही र वडा अध्यक्ष रंगराज सार्कीलाई सम्पर्क गर्न खोज्दा सम्पर्कमा आउन चाहनु भएन् । स्थानीय नागरिकले सरकारले नै राहत बाँड्दा विभेद गरेको भन्दे विरोध जनाएका छन्।"
भालुको आक्रमणबाट घाइते,सन्धिखर्क : भालुको आक्रमणबाट अर्घाखाँची शितगंगा ९ सिद्धारामा एकजना गम्भीर घाइते भएका छन् ।सोमबार राती पौने ९ बजे खाना खाएर गोठमा गाईवस्तु हेर्न जाँदा गोठ छेउमै आएको भालुले आक्रमण गर्दा सिद्धारा छहरेका ५२ वर्षीय वीरबहादुर बिक घाइते भएका हुन् । भागेर आफ्नो ज्यान जोगाउन सफल भएको उनले बताएका छन्। देश लकडाउनका कारण गाडि नचलेपछि घाइतेलाई उपचार गर्न लैजान समस्या भएको छ। उपचारका लागि प्राथमिक स्वास्थ्य केन्द्र ठाडामा पठाइएको इलाका प्रहरी कार्यालय सिद्धाराका प्रमुख प्रहरी सहायक निरिक्षक चुलाई चौधरीले बताए । बिकट क्षेत्र भएकाले मंगलबार बिहान ८ बजे मात्र प्रहरीले खबर पाएपछि घटनास्थलमा पुगेर घाइतेलाई उपचारका लागि ठाडा पठाइएको चौधरीको भनाई छ ।
आमाको मृत्यु भएको भनी पास लिएपछि,"काठमाडौं : आफूलाई जन्म दिने बुबाआमाको विषयमा हत्तपत्त जो कोहीले झुठो बोल्दैनन् । त्यही बुबाआमालाई ढाल बनाएर झुटा विवरण पेश गरी फाइदा लिने मानिस पनि समाजमा नभएका होइनन् । यस्तै एउटा घटना ललितपुरमा भएको छ । आमा मृत्यु भएको बहाना बनाएर लकडाउनको पास लिइ गाडीमा यात्रु ओसारेको फेला परेको छ । लकडाउनको समयमा झुठो विवरण पेश गरी सवारी पास बनाएर प्रयोग गरेको पाइएपछि ललितपुरबाट तीन जना पक्राउ परेका छन् । पक्राउ पर्नेमा सप्तरीको सुरुङ्गा घर भइ ललितपुर महानगरपालिका३ पुल्चोक बस्ने ४५ वर्षीय शुभनारायण चौधरी, सोही नगरपालिका घर भएका ३० वर्षीय जितेन्द्रप्रसाद चौधरी र सोही नगरपालिका५ का ४६ वर्षीय नरेश चौधरी रहेका छन् । शुभ नारायणले आफ्नो आमाको मृत्यु भएकाले काजक्रिया गर्न जान भन्दै जिल्ला प्रशासन कार्यालय ललितपुरमा झुठो विवरण पेश गरी सवारी पास लिएको खुलेको प्रहरी प्रधान कार्यालयले जनाएको छ । उनले चैत २४ र २५ गतेका लागि ३०८००५ ख ९१९८ नम्बरको बसको पास लिएर ३० जना यात्रु बोकी सप्तरीतर्फ जान लागेको अवस्थामा फेला पारी महानगरीय प्रहरी प्रभाग पुल्चोकबाट खटिएको प्रहरीले उनीहरूलाई पक्राउ गरेको हो । सरकारले कोभिड१९ को सङ्क्रमण रोक्न यही चैत ११ गतेदेखि अत्याश्यक काम बाहेक बाहिर ननिस्किन जारी गरेको आदेश आजदेखि तेस्रो हप्तामा प्रवेश गरेको छ । यो अवधिमा मानिसको आवतजातलाई रोक्दै अत्यावश्यक कामका लागि मात्र जिल्ला प्रशासन कार्यालय र सम्बन्धित मन्त्रालयबाट पासको व्यवस्था मिलाइएको थियो । महानगरीय प्रहरी कार्यालय काठमाडौँका प्रमुख, प्रहरी नायब महानिरीक्षक विश्वराज पोखरेलले विभिन्न बहाना तथा नक्कली विवरण बनाएर पास लिने तथा नक्कली पास नै बनाएर हिँड्ने गरेको पाइएको र त्यसलाई आजदेखि थप कडाइका साथ अनुगमन थालेको जानकारी दिए । उपत्यकामा नौ हजार ५०० प्रहरी परिचालन गरिएको जानकारी दिँदै उनले लकडाउन उल्लङ्घन गर्ने दुईदेखि तीन हजारलाई दैनिक कारवाही गरिरहेको समेत बताए। प्रहरीले उपत्यकामा आजमात्रै लकडाउन उल्लङ्घन गर्ने एक हजार ६०० लाई कारवाही गरिसकेको छ । आजसम्म २५ हजार बढीलाई कारवाही गरिएको पोखरेलले जानकारी दिए ।"
ट्युबमा महाकाली तरेर आएका भन्छन् : परदेशको पीडा स्वदेशको क्वारेन्टाइनले मेटायो,"बैतडी : जिल्लाको सुर्नया गाउँपालिका ८ ढोलेका वीरबहादुर बोहरा भारतीय क्वारेन्टाइनमा बस्न नसक्दा जोखिम मोलेर गएको साता ट्युबमार्फत महाकाली तरेर नेपाल भित्रिए । नेपाल भित्रिने बित्तिकै सुर्नया गाउँपालिकाले गाडीको बन्दोबस्ती गरेर उनीसहित चार जनालाई गाउँमै बनाएको क्वारेन्टाइनमा पुर्यायो । भूमीराज आधारभूत विद्यालयको क्वारेन्टाइनमा बसेको बोहरालाई क्वारेन्टाइनमा एक हप्ता बितेको पत्तै भएन । उनले भने, भारतको क्वारेन्टाइनभन्दा त हामीलाई धेरै राम्रो भएको छ । एक विद्यालयमा हामी अलग अलग बेडमा बस्न पाएका छौं । दुई पटक खाना र दुई पटक नास्ताको व्यवस्था गरिएको छ । सुर्नया गाउँपालिका ८ ढोलेस्थित भूमीराज आधारभूत विद्यालयमा अहिले २४ जना क्वारेन्टाइनमा बसिरहेका छन् । क्वारेन्टाइनमा नियमित स्वास्थ्यकर्मीले ज्वरो चेकजाँच गर्ने गरेको अर्का स्थानीय हिमाल बोहराले बताए । उनले भने, भारतको क्वारेन्टाइनमा केही सुविधा नहुँदा हामी ट्युबमार्फत स्वदेश फर्केका हौं । गाउँको क्वारेन्टाइनमा बस्न हामीलाई केही अप्ठ्यारो छैन् । जिल्लाको पुर्चौंडी नगरपालिका ८ मल्लादेहीका नरबहादुर बोहरा पनि गएको साता ट्युबमार्फत महाकाली तरेर स्वदेश फर्किए । उनी अहिले गाउँकै एक विद्यालयमा बनाइएको क्वारेन्टाइनमा बसेका छन् । उनीसंगै अरु ८ जना पनि क्वारेन्टाइनमै छन् । उनले भने, भारतमा भोगेको पीडा गाउँको क्वारेन्टाइनले बिर्साएको छ । भारतमा हामी तीन दिन भोकै बसेका हौं । यता दिनको दुई पटक खाना,नास्ता र सरसफाईको सामग्रीको व्यवस्था छ । कोठामा अलग अलग बेड छन् । उताको भन्दा धेरै सजिलो भएको छ । क्वारेन्टाइनमा बसेकाको दैनिक स्वास्थ्य परीक्षण गर्ने गरिएको मल्लादेही स्वास्थ्यचौकीका इन्चार्ज हेमराज भट्टले बताए । उनले भने, क्वारेन्टाइनमा बसेका नागरिकको हामीले दैनिक स्वास्थ्य परीक्षण गर्ने गरेका छौं । उहाँहरू सबैको स्वास्थ्य अवस्था ठीक छ । जिल्लाको पञ्चेश्वर गाउँपालिकाको कुलाउ मावि क्वारेन्टाइनमा पनि भारतबाट फर्केका नागरिक बसेका छन् । त्यो क्वारेन्टाइनमा महिलाका लागि समेत अलग बस्ने व्यवस्था मिलाएको गाउँपालिका उपाध्यक्ष बीना भट्टले बताइन् । उनले भनिन्, अहिले कुलाउ माविका सुर्खेत घर भएका र भारतमा काम गरेर फर्केका नागरिक बसिरहेका छन् । क्वारेन्टाइनमा दुई जना महिला र दुई बालबालिका पनि छन् । उनीहरूको हामीले अलग बस्ने व्यवस्था मिलाएका छौं । जिल्लाभरीका स्थानीय तहमा बनाएका क्वारेन्टाइनमा हालसम्म ५ सय बढी नागरिक बसेका छन् । उनीहरु धेरै जसो भारतबाट फर्केका स्वास्थ्य कार्यालयका प्रमुख योगेशप्रसाद भट्टले बताए । 'क्वारेन्टाइनमा बसेका नागरिक सामाजिक दुरी कायम गरेर बसेका छन् । हामीले पनि धेरै ठाउँमा अनुगमन गर्दा क्वारेन्टाइनका न्यूनतम मापदण्ड पूरा गरिएका पाइएको छ,भट्टले भने ।"
लकडाउनले माझी बस्तीमा भोकमरी,"फिदिम : लकडाउनका कारण पाँचथरको फिदिम नगरपालिका४ र हिलिहाङ गाउँपालिका७ को माझी बस्तीमा खाद्यसंकट सुरु भएको छ। बिपन्न माझीको बसोबास भएको यो बस्तीसम्म राहत बाड्न कुनै निकायले चासो नदिएपछि खाद्यसंकट सुरु भएको माझी बताउँछन्। लकडाउन सुरु भएपछि फिदिम बजारमा राहत उपलब्ध गराउनेको होड छ। जिल्लाका सुगम र पहुँचवाल बसोबास गरेको ठाँउमा राहतको थाक नै लागेपनि बिपन्नको बस्ती माझीटारसम्मा राहत पुर्याउन ध्यान नदिइएकाले माझी समस्यामा परेका हुन्। फिदिम बजारदेखि १२ किलोमिटर तल रहेको माझीगाउँमा राहतका कार्यक्रम नपुगेपछि यहाँका मानिसलाइ भोकमारीको चिन्ता छ। स्थानीय सरकारले पनि माझीको अवस्थाको बारेमा बुझ्न चासो दिएको छैन। संघसंस्थाको उपेक्षमा परेको यो बस्तीसम्म अन्य दाताले पनि राहत उपलब्ध गराएका छैनन्। लकडाउनको समय लम्बिएसँगै यहाँका माझीले खाद्यसंकटको सामना गर्न बाध्य भएका छन्। उनीहरु राहत पाइन्छ कि भन्ने आशमा बसेका छन्। यो बस्तीमा करिब ३५ घर माझीको बसोबास छ। यहाँका माझीको आफ्नै नामको जमिनसमेत छैन। अधियामा कमाई गरेर माझी जिबिकोपार्जन गर्दै आएका छन्। घरमा भएको खान्तेपिन्ते पनि सबै सकियो, हिलिहाङ ७ का ६५ वर्षीय बुद्धिमान माझीले भने, खेतबारीमा फलाएको खानेकुरा पनि सकियो। अब भोकमारी लाग्ने भो। मजदुरी कामका लागि गाउँ बाहिर गएका युवा पनि अहिले घर आएर बसेका छन्। लकडाउन सुरु भएपछि माझी बस्तीमा मान्छेको संख्या बढेको छ। लकडाउन सुरु भएपछि छाक टार्ने माध्यम नै बन्द भयो, स्थानीय युवा राजेन्द्र माझीले भने, खानै नपाएर मारिन्छ की जस्तो भो। माझीहरुको घरमा नुन, तेल र चामलजस्ता खानेकुरा सकिएको हो। बजारबाट केही खानेकुरा ल्याउन पाए पनि हुन्थ्यो, माझी उत्थान संघका अध्यक्ष जसबहादुर माझीले भने, बाजार निस्कदा पुलिसले भाटा हान्छ भन्ने सुनेर कतै निस्किएका छैनौ। काम गर्न पनि नहुने र बजार जान पनि नमिल्ने भएपछि आफूलाई सरकारले पाल्नुपर्ने उनको भनाइ छ। भात खाने चामल सकिएको छ, जसबहादुरले भने, हिजो अस्तिसम्म त अलिअलि जोहो गरेको खानेकुराले पुग्यो। अहिले गाउँका सबै घरमा खानेकुरा सकिएको छ। चामल पाए तरकारीका लागि खोलाबाट माछा मारेर ल्याउने उनीहरुको भनाइ छ।"
कोरोना त्रास : सामाजिक सञ्जालको प्रयोग र यसले ल्याउन सक्ने सुरक्षा चुनौती,"अहिले विश्व कोरोना भाइरसबाट ग्रस्त भएको छ। कोरोना (कोभिड१९) ले असहज परिस्थिति सिर्जना गरेको छ। कोभिडको संक्रमणबाट विभिन्न क्षेत्र प्रभावित भएका छन्। कोरोना संक्रमणले सूचना प्रविधिका क्षेत्रमा पनि विश्वव्यापी चुनौती खडा भएका छन्। संसारका सबै देश र तिनका स्वशासित क्षेत्र गरी २ सयभन्दा बढी देशमा फैलिएको यो भाइरसका कारण संसारका अधिकांश मानिस घरमै बस्न बाध्य छन्। घरबाटै काम गर्न थालिएको छ। फेसबुक, इन्स्टाग्राम, मेसेन्जर, भाइबर, ह्वाट्सएप, टेलिग्राम जस्ता सामाजिक सञ्जालको प्रयोग ह्वात्तै बढेको छ। सामाजिक दूरी कायम राखेरै पनि समाजसँग सामीप्य राख्न यस्ता सामाजिक सञ्जाल वरदान सावित भएका छन्। इन्टरनेटको व्यापक प्रयोग भइरहेको छ। त्यसैले मार्क जुकरबर्गलाई फेसबुकको कार्यक्षमता यथावत् राख्न हम्मेहम्मे परेको उनले बताइसकेका छन्। गुगल, अमेजन, माइक्रोसफ्टको पनि उस्तै हालत भएको छ। यो महामारीका वेला यस्ता प्रविधि प्रयोग गरी अत्यावश्यक काम सामाजिक दूरी राखेरै गर्नका लागि वरदान सावित भएका छन्। अर्कोतिर यसले सुरक्षा र प्रयोगमा अन्तर्निहित चुनौती पनि थपिदिएको छ। सामान्य अवस्थामा कार्यालयको काम घरबाट गरिँदैन। सुरक्षा र गोपनीयताका कारण घरबाट काम गर्न नदिइएको हो। जब विषम परिस्थिति सिर्जना हुन्छ, तब यस प्रकारका नियम आंशिक खुकुलो बनाइन्छ। त्यसभन्दा माथि जब मानिसमा आफ्नो स्वास्थ्य र ज्यानको सवाल रहन्छ परिस्थिति झन् जटिल हुन जान्छ। अहिले पनि भएको त्यही हो। अहिले धेरै विकसित मुलुकका विश्वविद्यालयहरूको पढाइ अनलाइनबाट भइरहेको छ। विद्यालयहरू पनि त्यसैगरी सञ्चालित छन्। सरकारी, गैरसरकारी कार्यालयहरू पनि यसैगरी सञ्चालन भएका छन्। विकासोन्मुख देशहरूमा पनि केही यस प्रकारका अभ्यासको प्रयोग गर्न थालिएको छ। संसारका सबै देश र तिनका स्वशासित क्षेत्रका नागरिक कोरोना भाइरसका कारण घरमै बस्न बाध्य छन्। घरबाटै काम थालिएको छ। फेसबुक, इन्स्टाग्राम, मेसेन्जर, भाइबर, ह्वाट्सएप, टेलिग्राम जस्ता सामाजिक सञ्जालको प्रयोग ह्वात्तै बढेको छ। सामाजिक दूरी कायम राखेरै पनि समाजसँग सामीप्य राख्न यस्ता सामाजिक सञ्जाल वरदान सावित भएका छन्। हाम्रो जस्तो देशमा यस प्रकारका पूर्वाधार विकास नहुनु नै चुनौतीका रूपमा देखा परेको छ। त्यसैले हामी विकसित मुलुकका विश्वविद्यालय, विद्यालय, सरकारी, गैरसरकारी निकायले झैँ चाहेर पनि घरबाट सबै खालका काम गर्न सकिरहेका छैनौँ। अकस्मात् सिर्जना भएको परिस्थितिले हामीमा नयाँ चुनौती थपिदिएको छ। हामीले हाम्रा सूचना प्रविधिका संरचनाको पूर्वाधार विकास यस प्रकारका चुनौतीको समयमा गर्न मिल्ने किसिमले विकसित गर्नुपर्ने भएको छ। हाम्रा नीतिनियम पनि तदनुरूप परिमार्जन गर्नुपर्ने हुन्छ। हाम्रा कानुनमा पनि संशोधन गर्नुपर्ने आवश्यकता हुन्छ। यस प्रकारको समयमा कार्यालयको कार्य र यसको गोपनीयता महत्वपूर्ण चुनौती हो। त्यसका लागि सूचना प्रविधिका सुरक्षाका लागि चाहिने पूर्वाधार र यसको लगानी महत्वपूर्ण मेरुदण्डका रूपमा रहन्छ। संसार कोभिडविरुद्ध लडिरहेको परिस्थितिमा चीनले भने सफलता हासिल गरेको देखिन्छ। अन्य देशमा संक्रमण बढिरहेको समयमा चीनमा भने नियन्त्रित हुँदै गएको छ। त्यसैले धेरै देशको संक्रमण नियन्त्रणमा चिनियाँ मोडेलबारे चासो हुनु स्वभाविक हो। मुख्यतः तीन कुरा चीनमा प्रयोग भएको पाइएको छ। पहिलो अस्पतालको सुदृढीकरण र व्यापकता जस्तै छोटो समयमै ठूल्ठूला अस्पतालको निर्माण र क्षमता विस्तार गर्न सक्षम हुनु। दोस्रो परीक्षण गर्ने किट तथा द्रुत परीक्षण प्रणालीको विकास र विस्तार। तेस्रो प्रविधि प्रयोग गरी लगभग सबै संक्रमितको गतिविधि ट्र्याक गर्न सक्नु। ग्लोबल पोजिसनिङ सिस्टम, स्मार्ट मोबाइल एपको सहायताले प्रत्येक संक्रमित कहाँ कहाँ गए, कोसित भेट गरे ? संक्रमितहरूको कति नजिक गए जस्ता आदि जानकारी हासिल गरी सम्भावित संक्रमितको नियन्त्रण गरियो र संक्रमण फैलन दिइएन। तेस्रो उपाय यस संक्रमण नियन्त्रणमा लाभदायक भए पनि यसले व्यक्तिको गोपनीयतामा धेरै प्रश्न खडा गरिदिएको छ। अमेरिका जस्तो प्रजातान्त्रिक मुलुकमा यो प्रविधि प्रयोग गर्न मुस्किल देखिएको छ, जहाँ उपभोक्ताको व्यक्तिगत गोपनीयतालाई महत्व दिइन्छ। यदि सरकारले आफ्ना नागरिक कहाँ जान्छन् र कोसित भेट गर्छन् भन्ने रेकर्ड राख्न थाल्यो भने यस प्रकारका संक्रमण नियन्त्रणमा त त्यसले सकारात्मक काम गर्ला तर नागरिक स्वतन्त्रतामा कस्तो असर गर्ला? यदि सरकारले आफ्ना नागरिकको तापक्रमको र मुटुको चालको रेकर्ड (जुन एक अर्कामा सम्बन्धित छन्) राख्न थालेमा कसलाई ज्वरो आएको छ र कसलाई छैन भन्ने थाहा पाएर उपचार त होला। तापक्रमसँगै मुटुको चाल भएको डाटाको सम्बन्ध कायम गरियो भने व्यक्तिको संवेदनाका बारेमा थाहा पाउन सकिन्छ। व्यक्तिको संवेदना थाहा पाएर यसको आधारमा धेरै कुरा पो गर्न सकिन्छ त। व्यापारदेखि राजनीतिक विद्रोहसम्म हुने नागरिकको संवेदनाकै भरमा हैन र ? तसर्थ यस्ता ससाना जानकारीलाई सामान्य रूपमा लिनु हुँदैन। त्यसको प्रयोग वा दुरुपयोग कसरीसम्म हुन सक्छ भन्ने ख्याल गर्नुपर्छ। नेपालमा स्मार्टफोनको व्यापकता दैनिक बढ्दो छ। मानिस जथाभावी एप इन्स्टल गर्ने गर्छन् र आफ्नो लोकेशन, फोटो ग्यालरी, एसएमएस, कन्ट्याक्ट लिस्ट आदिको पहुँच जानेर वा नजानेर दिने गर्छन्। यदि तपाईंको शत्रुले तपाईं अहिले कहाँ हुनुहुन्छ? तपाईंको सम्पर्क कोसँग भइरहेको छ? यस्तोबेला तपाईं कत्तिको सुरक्षित रहनु होला? विचार गरौँ त। के यो गम्भीर विषय हैन? एउटा उदाहरण हाल नेपालमा स्मार्टफोनको व्यापकता दैनिक बढ्दो छ। स्मार्टफोनमा मानिसहरू जथाभावी एप इन्स्टल गर्ने गर्छन् र आफ्नो लोकेशन, फोटो ग्यालरी, एसएमएस, कन्ट्याक्ट लिस्ट आदिको पहुँच जानेर वा नजानेर दिने गर्छन्। यदि तपाईंको शत्रुले तपाईं अहिले कहाँ हुनुहुन्छ? तपाईंको सम्पर्क कोसँग भइरहेको छ? साथै हालै तपाईंले खिचेका फोटा, जो तपाईंको मोबाइलमा छन् आदिको जानकारी पाएमा के होला? तपाईं कत्तिको सुरक्षित रहनु होला? विचार गरौँ त। के यो गम्भीर विषय हैन? यस महामारीका समयमा सरकारले आफ्ना नागरिकलाई कुनै मोबाइल एप तयार गर्यो र उसका गतिविधिको जानकारी लिन थाल्यो भने हामी सबै तयार भइहाल्छौँ। यो महामारीको अन्त्यपछि पनि यस्तै अर्को महामारीको नाउँमा त्यस प्रकारका प्रणालीले निरन्तरता पाउनेछन्। मानौँ ती जानकारीहरूको प्रयोग अन्य व्यापारिक, राजनीतिक वा नागरिकको स्वतन्त्रता नियन्त्रणमा प्रयोग नहोला भन्न सकिँदैन। त्यसैले संकटका वेला संकट टार्ने निहुँमा सुरक्षा जोखिमको चौतर्फी मूल्यांकन नगरी यस्ता विस्तृत जानकारी संकलन गर्ने एप प्रयोग गर्नु वा गर्न दिनुले भोलि झन् ठूलो संकट निम्त्याउन सक्छ। हाल देखिएको कोरोना संक्रमण केही समयमा शान्त होला। यो महामारीसँग जुध्न विश्वभर लागू गरिएका नीति, नियम, आफ्ना नागरिकमा प्रयोग भएका एपहरू, तिनका रेकर्डको प्रयोगले कुनै न कुनै रूपमा निरन्तरता पाउने नै छ। त्यसको प्रयोग या दुरुपयोग नहोला भन्न यत्तिकै सकिने अवस्था देखिँदैन। यसको दुरुपयोग नहओस् भनी सजग रहन आवश्यक छ। (लेखक सूचना सुरक्षा विज्ञ हुन्) :"
लकडाउनसँगै भैरहवा भन्सारको राजश्व संकलन घट्यो,"भैरहवा : सरकारले घोषणा गरेको लकडाउनको अवधीमा भैरहवा भन्सार कार्यालयले ३३ करोड बढी राजश्व मात्र संकलन गरेको छ । भारतमा गरिएको लकडाउनले आयातसँगै राजश्व संकलन समेत प्रभावित भएको छ । दैनिक करोडौँ राजश्व संकलन गर्ने यस कार्यालयले १४ दिनमा ३३ करोड बढी राजश्व मात्र संकलन गरेको छ । विगतमा दैनिक ५ सयको हाराहारीमा मालवाहक गाडी भित्रिने यस नाकाबाट अहिले दैनिक औसत एक सय ३० गाडी मात्र भित्रिरहेका छन् । यसमध्ये अधिकांश तरकारी, फलफूल, चामललगायत खाद्यान्नका हुन्छन् । भन्सार कार्यालयको चैत महिनाको प्रत्येक दिन २६ करोड ६७ लाख राजश्व संकलन लक्ष्य राखेपनि लकडाउनको अवधी (१४ दिन) मा ३३ करोड ६५ लाख ८६ हजार रुपैयाँ मात्र राजश्व संकलन भएको भैरहवा भन्सार कार्यालय सूचना अधिकृत पूर्ण प्रसाद लम्सालले बताए । भन्सार कार्यालयबाट प्राप्त तथ्यांकअनुसार लकडाउन लागू भएको चैत ११ गते १ करोड ९३ लाख, १२ गते एक करोड ४९ लाख, १३ गते दुई करोड ६१ लाख, १४ गते दुई करोड ५७ लाख, १५ गते ९४ लाख, १६ गते ६ करोड ४८ लाख, १७ गते दुई करोड २८ लाख, १८ गते दुई करोड ९७ लाख मात्र राजश्व संकलन भएको छ । त्यस्तै भन्सारले १९ गते तीन करोड ८ लाख, २० गते ६९ लाख, २१ गते तीन करोड तीन लाख, २२ गते एक करोड ८ लाख, २३ गते तीन करोड १२ लाख र २४ गते एक करोड २८ राजश्व संकलन भएको जनाएको छ । चैत महिनाको २४ गते सम्म कुल दुई अर्ब ५६ करोड १५ लाख रुपैयाँ मात्र राजश्व संकलन भएको छ । यो कुल लक्ष्यको ३२ दशमलव १ प्रतिशत मात्र हो । जबकी चैत महिनामा भन्सारले ८ अर्ब १८ करोड रुपैयाँ राजश्व संकलन गर्ने लक्ष्य राखेको थियो । लकडाउन अघि चैत महिनाको दश दिनमा दुई अर्ब २२ करोड ४९ लाख रुपैयाँ राजश्व संकलन भएको सूचना अधिकृत लम्सालले बताए । नेपाल भारत दुवै देशमा लकडाउन घोषणा गरिएपनि नाका सम्म पुगेका मालवाहक गाडी नेपाल भित्रिनमा कुनै समस्या छैन । लकडाउनको सुरुवाती चरणमा डिजेल, पेट्रोल आयात भएपनि चैत २० गते देखि यता आयात शून्य छ । खाना पकाउन एलपीजी ग्यास भने निर्वाध रुपमा आइरहेको छ । लकाडाउनको अवधीमा हालसम्म २ सय ५२ वटा ग्यास बुलेट भित्रिएका छन् । 'हाल तरकारी, फलफूल र खाद्यान्नका मालवाहक गाडी बढी भित्रिरहेका छन्,' सूचना अधिकृत लम्सालले अन्नपूर्ण पोस्ट्सगँ भने, 'तर, विगतको तुलनामा आयातमा कमी आएसँगै राजश्व संकलन समेत प्रभावित भएो छ ।' आयातको कमी भएसँगै लकडाउन भएदेखि यस नाकबाट निर्यात पूरै ठप्प भएको छ । भैरहवा नाका हुँदै मुलुकबाट विभिन्न ३९ वस्तुको निकासी हुँदै आएका छन् ।"
कालोबजारी गरेको आरोपमा शंकर समूहका मालिक सुलभ अग्रवाल पक्राउ,काठमाडौं : कालोबजारी गरेको आरोपमा शंकर समूहका मालिक सुलभ अग्रवाल पक्राउ परेका छन्। जगदम्बा स्टिल्स र सिमेन्टका सञ्चालकसमेत रहेका अग्रवाल कालोबजारी गरेको आरोपमा मंगलबार पक्राउ परेका हुन्। महानगरीय प्रहरी अपराध महाशाखाका एसपी मुकेस सिंहका अनुसार अग्रवाल ६७ थान थर्मलगतसहित नक्सालबाट पक्राउ परेका हुन्। उनीमाथि तीन हजार पर्नेे थर्मलगन १५ हजार रुपैयाँमा बेचेको आरोप छ। अग्रवाल किर्गीस्थानका अवैतनिक महावाणिज्यदूतसमेत हुन्। प्रहरीले उनलाई कूटनीतिक नियोगको २०९ सीसी १ नम्बरको गाडीसहित नियन्त्रणमा लिएको हो। नेपाल एयरलाइन्सको विमान चार्टर्ड गरेर अग्रवालले शनिबार मात्र चीनको ग्वन्झाओबाट चार टन मेडिकल सामग्री ल्याएका थिए। उनीमाथि थप अनुसन्धान भइरहेको सिंहको भनाइ छ।
सुरक्षा सामग्रीबिना स्वाब संकलन गर्न हेलिकोप्टर आएपछि,"अछाम : नेपाली सेनाको हेलिकोप्टर कोरोना भाइरस (कोभिड१९) परीक्षणका लागि अछामको बयालपाटा अस्पतालमा मंगलबार बिहान सवा १० मा अवतरण भयो । बिहान साढे ८ बजे अवतरण हुने भनेको हेलिकोप्टर करिब २ घण्टा ढिलो गरी पुग्यो । कोरोना परीक्षणका लागि भारत तथा बाहिर जिल्लाबाट आएका ५१ जना बिहान ८ बजे अस्पताल पुगेर कुरेर बसेका थिए । अस्पतालका स्वाथ्यकर्मी केन्द्रबाट नै टोली आउने भएपछि सामग्रीसहित आउछन् भन्नेमा ढुक्क थिए । कोरोना परीक्षणका लागि स्वाब लिन केन्द्रबाट आएको टोलीसँग सुरक्षा सामग्री नहुँदा बयालपाटा अस्पतालका डाक्टर अलमलमा परे । अस्पतालमा पीपीईलगायत सुरक्षा सामग्रीको अभाव छ । सुरक्षा सामग्रीका लागि आफूहरुले हात थापिरहेको अस्पतालका डाक्टरले बताए । अस्पतालसँग रहेको चारवटा पीपीई केन्द्रबाट आएको टोलीलाई उपलब्ध गराएपछि स्वाब निकाल्ने काम करिब २ घण्टापछि सुरु भयो । भेरी अस्पतालका ल्याब टेक्नीसियन प्रसिद्ध ढकालले समन्वय राम्रो नहुँदा समस्या भएको बताए । उनले भने, 'हिजो राती मात्र फोन आयो, अछाम जानुपर्छ भनेर तर सुरक्षा सामग्री उतै छुटेछ, अस्पतालसँग भएको पीपीई प्रयोग गरियो।' बिनाहतियार लडाईको मैदानमा पठाएको जस्तो गरेको भेरी अस्पतालका अर्का ल्याब टेक्नीसियन हरीशरण अधिकारीले बताए । केन्द्रबाट आएको टोलीसँग सुरक्षा समाग्रीको व्यवस्था नहुँदा आफूहरुसँग भएको चार थान पीपीई उपलब्ध गराएको अस्पतालका डाक्टर बिकास गौचनले बताए । उनले भने, 'दुर्गममा यस्ता सामग्री पाउनै गाह्रो छ, संकटको बेला चाहिन्छ भनेर राखेका थियौं, त्यहि उपलब्ध गरायौं। उहाँहरु सुरक्षा सामग्रीसहित आउनुहुन्छ भन्नेमा ढुक्क थियौं ।' अछाम कोरोना भाइरसको उच्च जोखिममा रहेको भन्दै स्वास्थकर्मीले सुरक्षा सामग्रीको अभावमा जोगिन मुस्किल रहेको डाक्टर गौचनले बताए । उनले उपचारमा खटिएका दुर्गमका स्वास्थकर्मी जोखिममा रहेको बताए। बयालपाटा अस्पतालबाट अछामका साँफेबगर नगरपालिका,बान्नीगढी जयगढ गाउँपालिका,चौरपार्टी गाउँपालिका,मेल्लेख गाउपालिकाका भारत तथा बाहिर जिल्ला र जिल्ला भित्रका ६ जना महिला र ४५ जना पुरुषको स्वाब परीक्षणका लागि काठमाडौं पठाइएको छ । जिल्लाका करिब २ सय जना जति स्वाब परीक्षणका लागि काठमाडौं लगिने भएको छ । नेपाली सेनाको हेलिकोप्टले अछामको साँफेबगर नगरपालिका,मंगलसेन नगरपालिका र कमलबजार नगरपालिकाबाट स्वाब संकलन गरिने भएको छ।"
नेपाल भारत सिमानामा सशस्त्र प्रहरीको अस्थायी पोष्ट,"रौतहट : विश्वभर माहामारीको रूपमा फैलिरहेको कोरोना भाइरस नियन्त्रण एवं रोकथामका लागि रौतहटको भारतसँग सीमा जोडिएका नाकामा सशस्त्र प्रहरीले अस्थायी पोष्ट स्थापना गरेको छ । ती पोष्टहरूमा खटिएका सुरक्षाकर्मीले सीमामा हुने गतिविधि तथा मानिसको आवतजावत नियन्त्रण गर्ने जनाइएको छ । रौतहट जिल्लाको भारतसँग जोडिएको ३२ किलोमिटर सीमाबाट हुने आवतजावतलाई पूर्ण रूपमा नियन्त्रण गर्ने उदेश्येले सशस्त्र प्रहरी बल ११ नम्बर गण रौतहटले विभिन्न नाकाहरूमा २४ घण्टा गस्ती सुरु गरेको छ । मंगलबारबाट रौतहटको बौधिमाई नगरपालिका ७ छोटी भन्सार कार्यालय, ईशनाथ नगरपालिका ४ स्थित मावि मठियाको भवन, राजदेवी नगरपालिका ९ सामुदायीक भवन, गौर नगरपालिका २ महादेवपट्टी र गौर नगरपालिका १ कानुपट्टी, ईशनाथ नगरपालिका ६ घिउरा क्रान्ती आधारभुत विद्यालयमा अस्थायी पोष्ट तयार गरिएको सशस्त्र प्रहरी ११ नम्बर गणका एसपी रविनराज कर्णजीतले जानकारी दिए। भारतबाट नेपालतर्फ मानिस आउन सक्ने भएकाले नेपाल भारत सीमानामा सशस्त्र प्रहरी खटाइएको बताइएको छ ।"
राहत कोषमा संघीय संसद् सचिवालयको एक करोड,"काठमाडौं : संघीय संसद सचिवालयले नेपाल सरकारले स्थापना गरेको केन्द्रीय राहत कोषमा एक करोड रुपैयाँ जम्मा गरेको छ। सचिवालयले महालेखा नियन्त्रकको कार्यालय मार्फत मंगलबार १ करोड १ लाख ३२ हजार ८ सय रुपैंया कोषमा पठाएको सचिवालयका प्रमुख लेखा नियन्त्रण बसन्तराज सिग्देलले जानकारी दिए। मंगलबार प्रतिनिधिसभाका सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सिना, उपाध्यक्ष शशिकला दाहालले य घोषणा गरेको एक महिनाको पारिश्रमिक बराबरको रकम पठाइएको छ। यस्तै नेकपा संसदीय दलका १ सय ९५ सांसदको आधा महिनाको तलब बराबरको रकम, निजी सचिवालय, स्थाई तथा करार कर्मचारीका तर्फबाट गरिएको योगदानको रकम पनि पठाइएको छ। पहिलो चरणमा संघीय समाजवादी फोरमका सांसद प्रदिप यादव र राराष्ट्रिय जनमोर्चाकी सांसद दुर्गा पौडेलको एक महिना बराबरको तलब पनि कोषमा पठाइएको छ। संघीय संसद सचिवालयका अनुसार बाँकी सांसदरुले कोषमा पठाउने राहत रकम अर्को महिना जम्मा हुनेछ।"
वडाध्यक्षको कुटपिटबाट घाइते,"तेह्रथुम : छथर गाउँपालिका६ सुदापका वडाध्यक्ष टेकराज लिम्बूले स्थानीय एक युवालाई निर्धात कुटपिट गरेका छन्। घरायसी व्यवहारको निहुँमा वडाध्यक्ष लिम्बूले ३३ वर्षीय राजकुमार लिम्बूलाई कुटेका हुन् । बिहीबार साँझ बाटोमा हिँडिरहेको बेला केही सल्लाह गर्न वडाध्यक्षले बोलाउनु भएको छ भन्दै छिमेकी सन्तकुविर लिम्बू र उनकी श्रीमती ममताले राजकुमारलाई उनीहरुकै घरमा लगे । राजकुमारलाई देख्ने बित्तिकै वडाध्यक्ष लिम्बूले मेरो बारेमा नराम्रो कुरा गर्दै किन हिँडेको भन्दै एक्कासी हातपात गर्न थाले । 'सन्तकुविरको श्रीमानश्रीमतीले मलाई समाए, वडाध्यक्षले मुक्काले केहीबेर हाने, चिरपटले हान्दा बेहोस भएछु, 'पीडित लिम्बूले भने। वडाध्यक्षको कुटाइबाट घाइते भएका लिम्बूको शरीरको विभिन्न भागमा चोट लागेको छ । उनको कम्मर,ढाडको मुनी निलडाम र घाउ समेत परेको छ । छोरा अन्यायमा परेकाले गाउँका सबैलाई हारगुहार गरेपनि वडाध्यक्षको डरले कसैले सहयोग नगरेको पीडितका बुवा टिका प्रसाद लिम्बूले बताए । उनले भने, 'घटनाबारे प्रहरीलाई जानकारी दिए ज्यान मार्ने धम्की दिएका छन्।' यता वडाअध्यक्षले भने लिम्बूलाई कुटपिट गरेको स्वीकार गरेका छन्। उनले भने, 'मादक पदार्थ सेवन गरी मात्तिएर हिँडेको देखेपछि किन यसरी हिँडेको भन्दा उल्टै मुख लागेपछि सामान्य कुटपिट गरेको हुँ।' आफूलाई कुटपिट गर्नेलाई कारबाहीको माग गर्दै तीन दिनपछि सोमबार लिम्बू ओख्रे प्रहरी चौकी पुगेका छन्। प्रहरीले अहिले तपाई जानुहोस् म वडाध्यक्षलाई कारवाही गर्छु भनेर पठाए पनि केही प्रक्रिया अगाडि नबढाएको पीडितको गुनासो छ । वडाध्यक्षलाई छलफलका लागि चौकीमा बोलाए पनि नआएको ओख्रे प्रहरी चौकीका प्रहरी नायब निरीक्षक कुलप्रसाद पाण्डेले बताए । उनले उजुरी आउनेबित्तिकै वडाध्यक्षलाई फोन गरेको हो तर नआएको जानकारी दिए। घाइतेको प्राथमिक स्वास्थ्य केन्द्र बसन्तपुरमा उपचार भइरहेको छ । उनको ढाड,छाती र कम्मरको एक्सरे र अन्य घाउचोटमा औषधि गरिएको स्वास्थ्य केन्दका डा नबिन प्रजापतीले जानकारी दिए । पीडित लिम्बूको आर्थिक अवस्था कमजोर भएकाले उनकी श्रमती जुना एकवर्षदेखि वडाध्यक्षकै घरमा काम सघाउँदै आएकी छिन्। कोरोनाभाइरस संक्रमणको जोखिमको कारण सरकारले लकडाउनको घोषणा गरेपछि दैनिकी चलाउन समस्या भएकालाई स्थानीय तहले राहत वितरण गरिहेको छ। जिविकोपार्जमा समस्या भएका राजकुमारलाई राहत दिनुको साटो ज्यानै जोखिममा पर्ने गरी वडाध्यक्षले कुटेको भन्दै वडावासीले चिन्ता व्यक्त गरेका छन्। विभिन्न बहानामा वडाध्यक्षबाट आफू कुटिदै आएको घाइते लिम्बूको आरोप छ।"
"एम्बुलेन्समा कर्मचारी, दूध बोक्ने गाडीमा मदिरा",हेटौंडा : जिल्ला प्रहरी कार्यालय मकवानपुरले बिरामी बोक्ने एम्बुलेन्समा निजी अस्पतालका कर्मचारी ओसारेको पाइएपछि नियन्त्रणमा लिएको छ। लकडाउनको समयमा निजी अस्पतालको कर्मचारीहरु ओसार्न एम्बुलेन्स प्रयोग हुने गरेपछि प्रहरीले सक्रियता बढाएको हो। प्रहरीले ना ४ च १७७७ नम्बरको एम्बुलेन्स नियन्त्रणमा लिएर अबदेखि यस्तो नगर्ने प्रतिबद्धता जनाएपछि छाडेको जिल्ला प्रहरी कार्यालय मकवानपुरले जनाएको छ। यसैगरी प्रहरीले दुग्द्य सामग्री बोक्ने भनेर लेखिएको अटोमा मदिरा बोकेको पाइएपछि पक्राउ गरेको छ। प्रहरीले मकवानपुरगढी गाउँपालिका५ स्थित श्रृजना दुग्ध उत्पादक सहकारी संस्थाको दुध बोक्ने अटोलाई मदिरासहित नियन्त्रणमा लिएको हो। प्रहरीले उक्त अटोमा रहेको करिब १४० लिटर मदिरा जफत गरेको छ।
देशभर ९ हजार क्वारेन्टाइनमा : १७ सय ९६ को कोरोना परीक्षण,"काठमाडौं : विभिन्न देशबाट नेपाल प्रवेश गरेका र कोरोना आशंकामा ९ हजार बढी क्वारेन्टाइनमा रहेको स्वास्थ्य तथा जनसंख्या मन्त्रालयले जनाएको छ। विश्वव्यापी महामारीको रुपमा फैलिएको कोरोना भाइरस (कोभिड१९) आशंकामा अहिलेसम्म देशभर ९ हजार २ सय २८ जना क्वारेन्टाइनमा राखिएको मन्त्रालयका प्रवक्ता डा विकास देवकोटाले जानकारी दिए। देवकोटाका अनुसार अहिले काठमाडौं उपत्यकामा १६ जना र बाहिर ८४ जना गरेर एक सय जना आइसोलेसनमा छन्। अहिलेसम्म नेपालमा ९ जनामा कोरोना संक्रमण देखिएको छ। जसमध्ये एकजना निको भएका छन्। अहिले काठमाडौं बाहिरका ९ ठाउँमा कोरोना परीक्षण सुरु भएको छ। सरकारले कोरोना संक्रमण बढी देखिएको कञ्चनपुर र कैलालीमा परीक्षणको दायरसमेत बढाएको छ। कोरोना परीक्षणको दायर बढाउने क्रममा कञ्चनपुर र कैलालीमा र्यापिड किट र स्वाबको नमुना संकलनको काम भइरहेको छ, प्रवक्ता देवकोटाले भने, अहिलेसम्म आज कञ्चनपुरमा २१ र कैलालीमा १८ जनाको नमुना संकलन भएको छ। त्यसैगरी जुम्ला र अछाममा पनि स्वाबको नमुना संकलन सुरु भएको छ। प्रवक्ता देवकोटाले ४ सय ५० बढी नमुना संकलनको लक्ष्य लिएको जानकारी दिए। अहिले हरेक जिल्लाका चारचार ठाउँबाट नमुना संकलन भइरहेका छन्। कोरोना परीक्षणमा दुई रणनीति स्वास्थ्य मन्त्रालयले कोरोना नियन्त्रणका लागि दुई रणनीतिसहित काम सुरु गरेको प्रवक्ता देवकोटाले जानकारी दिए। सरकारले पहिलो रणनीतिको रुपमा परीक्षण बढाउने काम सुरु गरेको छ। कोरोना संक्रमित वृद्धा भन्छिन् : भाग्दाभाग्दै संक्रमण भएछ कोरोना रोक्न खटिएका कर्मचारीको मृत्यु भए १० लाख क्षतिपूर्ति कोरोनाबारे जानकारी एकै ठाउँबाट, क्वारेन्टाइनको निगरानी गर्न एप्स डाक्टरले हेर्नै मानेनन्, एम्बुलेन्समै बिरामीको मृत्यु अर्को रणनीति भने क्वारेन्टाइनमा निरन्तर राख्ने रहेको प्रवक्ता देवकोटाले बताए। पहिलो रणनीति भनेको परीक्षणको संख्या बढाउने हो। त्यसका लागि हामी नमुना संकलन गरिराखेका छौँ, डा देवकोटाले भने, अर्को रणनीति भनेको क्वारेन्टाइनमा बस्नु कति अनिवार्य छ भन्ने कुरा बुझ्नु हो। सबैले नियम पालना गरेर क्वारेन्टाइनमा बस्नुहुनेछ भन्ने हाम्रो विश्वास छ।"
नेकपा सचिवालय बैठक बालुवाटारमा,"काठमाडौं : नेपाल कम्युनिस्ट पार्टी (नेकपा) सचिवालय बैठक सुरु भएको छ। प्रधानमन्त्रीको सरकारी निवास बालुवाटारमा मंगलबार निर्धारित समयभन्दा केही ढिला गरी साढे ४ बजे बैठक सुरु भएको हो। बैठकमा भौतिक दूरी कायम गर्दै नेता सहभागी भएका छन्। भौतिक उपस्थितिसहितको सामाजिक दूरीका साथ नेपाल कम्युनिस्ट पार्टी (नेकपा)को सचिवालय बैठक बालुवाटारमा सुरु भएको छ, पार्टी अध्यक्षसमेत रहेका प्रधानमन्त्री केपी ओलीका प्रेस सल्लाहकार सूर्य थापाले भने। बैठकको सुरुमा प्रधानमन्त्री ओलीले सरकारका तर्फबाट कोरोना भाइरस (कोभिड१९) को संक्रमण रोकथाम र उपचारको क्रममा चालिएका कदमबारे जानकारी गराएका छन्। थापाका अनुसार ओलीले सरकारले चालेका केही कदमको उपलब्धि र सजगताबारे सचिवालय सदस्यलाई जानकारी गराएका हुन्। बैठकमा सम्माननीय प्रधानमन्त्री तथा पार्टी अध्यक्ष केपी शर्मा ओलीले सरकारका तर्फबाट कोभिड१९ अथवा कोरोना भाइरसको विश्वव्यापी संक्रमण, रोकथाम र उपचारको क्रममा चालिएका कदम र उपलब्धिहरूको बारेमा बैठकलाई जानकारी गराउनु भएको छ, थापाले फेसबुकमा लेखेको छन्।"
सङ्कटको समयमा महत्त्वपूर्ण कामको जिम्मा सुरक्षा निकायलाई नै दिइन्छ : गृहमन्त्री,"नेपाल कम्युनिष्ट पार्टी (नेकपा)का सचिवालय सदस्य रामबहादुर थापा सञ्चारमाध्यममा कमै आउन रुचाउने नेतामध्ये एक हुन् । बादल नामले परिचित थापाले यतिखेर गृह प्रशासनको नेतृत्व सम्हालेका छन् । विश्वभर कोरोनाले जनजीवन आक्रान्त छ । नेपाल पनि त्यसबाट अछुतो छैन । कोभिड१९ सङ्क्रमण, रोकथाम तथा नियन्त्रण उच्चस्तरीय समन्वय समितिका सदस्यसमेत रहेका गृहमन्त्री थापासँग रमेश लम्साल र नारायण ढुङ्गानाले अन्तर्वार्ता गरेका छन् । कोभिड१९ रोकथाम समन्वय समितिको सदस्य पनि हुनुहुन्छ । खरिद प्रक्रियामा ठूलै विवाद भयो नि, खासमा समस्या के हो ? पछिल्लो समयमा खरिद प्रक्रियामा केही विवाद देखियो । अघि नै भनेँ कि हामीसँग स्वास्थ्य सामग्री निक्कै अभाव थियो । हामीले त्यस्तो सङ्कटको आँकलन पनि गरेका थिएनौँ । हामीले छिटोभन्दा छिटो सामग्री ल्याउने आवश्यकता अनुसार यसको जिम्मेवारी स्वास्थ्य मन्त्रालयलाई दिएका थियौँ । स्वास्थ्य सेवा विभागमार्फत सामग्री ल्याउने प्रक्रिया चलिरहेको थियो । यसमा सबैसँग कुरा भएको पनि हो । अरु कसैले पनि नसकेपछि एउटा कम्पनीले म ल्याउँछु भन्यो । त्यहीँ कम्पनीलाई ल्याउन दिइएको हो । त्यहाँ स्वास्थ्य सामग्रीहरु केही महङ्गो पर्न गएको कुरा साँचो हो । बजार मूल्य भन्दा ३०४० प्रतिशत बढी मूल्य छ भन्ने आएको छ । त्यसैबाट विवाद आएको हो । अहिले मूल्यभन्दा पनि सामग्री आवश्यक भएकाले यसलाई ध्यानमा राखेर सरकारले त्यही कम्पनीलाई नै जिम्मा दिएको हो । महङ्गो भए पनि ल्याएको हो । केही सामग्री आयो पनि । सम्झौता भए अनुसार आएन । कम्पनीले बाँकी सामग्री ल्याउन नसक्ने भनेपछि सम्झौतालाई रद्द गरेर स्वास्थ्य मन्त्रालय अर्को प्रक्रियामा अगाडि बढेको छ । अन्य निजी व्यवसायीले पनि ल्याउन थालेका छन् । सरकारले त्यसलाई सहजीकरण गर्ने भन्ने छ । सरकारसरकार (जिटुजी) बाट सेनामार्फत पनि सामग्री खदिर गर्ने, यी तीनै प्रक्रिया हामीले अघि बढाएका छौँ । सेनाको कुरा उठाउनु भयो, सेनालाई सबै जिम्मा दिनु हुँदैन भन्ने कुरा पनि आएको छ नि ? दुनियाँमा सङ्कटको बेलामा सुरक्षा सङ्गठनलाई नै अधिकतम परिचालन गरिन्छ । यो एउटा महासङ्कट हो । यो घडीमा जहिले पनि सबै राष्ट्रले सबैभन्दा सङ्गठित शक्ति सेनालाई परिचालन गरेका हुन्छन् । विगतमा पनि महाभूकम्प, टोर्नाडो आउँदा पनि सेनालाई परिचालन गरेका थियौँ । अहिले पनि हामीले सेनालाई परिचालन गर्नुपर्ने आवश्यकता ठानेर नै सेनालाई जिम्मेवारी दिइएको छ । डेडिकेटेड अस्पतालको जिम्मा पनि सेनालाई नै दिएका छौँ । चीनबाट १७५ विद्यार्थी ल्याउँदा अरु कुनै निकायले मानेनन् । त्यहाँ गएर सेनाले नै ल्याएको हो । त्यसकारण सेना सङ्गठित शक्ति हो । सेना नागरिक सरकार माथि हुनुहुँदैन, त्यसले सरकारको अधीनमा नै काम गर्ने हो । अहिले पनि सरकारले जिम्मेवारी सेनालाई दिएको छ । अहिले सिसिएमसी बनाएका छौँ। त्यसमा पनि नागरिक सर्वोच्चतालाई कायम राखेर सेनालाई नै परिचालन गर्ने हो । त्यो हिसाबले मात्रै गरिएको हो । त्यसमा विवाद गर्नुपर्ने हामी देख्दैनौँ । चीनमा हेरौँ, इटालीमा हेरौँ ठूलो सङ्ख्यामा सेना परिचालन गरिएको छ । युद्धमा मात्रै होइन यस्ता विपदमा जनतालाई सुरक्षा गर्ने विषयसँग जोडिएकाले र सङ्गठित फोर्स भएकाले सेना र अन्य सुरक्षा निकायलाई फ्रन्ट लाइनमा परिचालन गरिएको हो । खरिद गर्ने कुरा पनि त्यसैसँग जोडिएको कुरा हो । नेकपाको सरकार छ, तपाईं सचिवालय सदस्य पनि हुनुहुन्छ, पार्टी र सरकारबीच समन्वय नभएको गुनासो छ नि ? समन्वय नभएको कुरा कतिपय सञ्चारमाध्यममा आएको छ । मुलतः पार्टीको निर्देशन र नीतिअनुसार सरकार चल्ने हो । समन्वय गर्ने कुरा पार्टीको बैठक बसेर सरकारलाई आवश्यक निर्देशन दिने र मार्गदर्शन गर्ने कुरा हो । त्यो प्रक्रिया सामान्यतः चलिरहेको छ । अहिले बैठक हाम्रो सर्वोच्च निकाय सचिवालयको बैठक बसिरहेको छ कमिटीको बैठक नबसेको अवस्थामा दुई अध्यक्ष भेटघाट गरेर नीति तय गर्ने, सरकारलाई मार्गनिर्देश गर्ने काम भइरहेको छ । बीचमा अली छिटो बैठक बस्नुपर्छ भन्ने माग भइरहेको छ । अब छिट्टै बैठक बस्न सक्छ र अहिलेसम्मको समीक्षा गरेर आवश्यक निर्देशन पार्टीले दिन सक्छ । लकडाउनको घोषणापछि मुलुकको समग्र शान्ति सुरक्षाको अवस्था कस्तो पाउनु भएको छ ? लकडाउनपश्चात देशको शान्ति सुरक्षा मूलत: सामान्य अवस्थामा नै रहेको छ । तैपनि हाल विशेष परिस्थिति, हामीले यसलाई सङ्कटको परिस्थितिको रूपमा परिभाषित गरेका छौँ । यो स्थितिमा नेपाल मात्रै नभइ समग्र विश्व नै कोरोनाको सङ्क्रमणले आक्रान्त छ । हाल नेपाललगायत विश्व नै कोरोनाविरुद्धको लडाईंमा जुटिरहेको छ । हामीले शान्ति सुरक्षालाई प्रभावकारी बनाउन समग्र सुरक्षा निकायलाई परिचालन गरेका छौँ । अवस्था सामान्य नै छ । लकडाउनको समयमा चोरी र डकैतीका केही घटना पनि सार्वजनिक भएका छन् । यसलाई दुरुपयोग गरेर शान्ति सुरक्षा र अमनचयनका सन्दर्भमा केही जटिलता पैदा भए भन्ने पनि आएका छन्, यसबारेमा के भन्नुहुन्छ ? मूलभूत रुपमा यस्ता घटना त भएका छैनन् तर छिटफुट केही घटना सार्वजनिक भएका छन् । यसलाई पनि हामीले नियन्त्रण गर्न २४ सै घण्टा सुरक्षाकर्मीलाई परिचालित गरेका छौँ । मलाई लाग्छ, लकडाउन बढ्दै जाने क्रममा त्यस्ता घटना बढ्न सक्छ । यसबारेमा हामी सजक छौँ । यस अवधिमा महिला हिंसाका घटना सार्वजनिक भइरहेका छन् । यसतर्फ यहाँले गृह प्रशासनलाई कसरी परिचालन गर्नुभएको छ ? अहिलेसम्मको अवस्थामा यस्ता घटना बढ्नेभन्दा पनि नियन्त्रणको अवस्थामा नै रहेको छ । तैपनि यो लकडाउन बढ्दै जाँदा त्यस्ता घटनामा वृद्धि हुने हामीले आंकलन गरेका छौँ । त्यस्ता घटना नियन्त्रण गर्न वा घरेलु हिंसा नियन्त्रणका लागि पनि सुरक्षा व्यवस्थालाई थप प्रभावकारी र जिम्मेवार बनाएका छौँ। कार्यस्थलमा खटिएका सुरक्षाकर्मीले व्यक्तिगत सुरक्षाका स्वास्थ्य सामग्री पाएनन् भन्ने गुनासो छ नि ? निश्चय पनि केही हदसम्म अवस्था त्यस्तै छ। यस्तो प्रकारको सङ्कट आउँछ भन्ने हाम्रो अनुमान नै थिएन । त्यसकारण हामीले सङ्कटसँग जुध्न आवश्यक तयारी पनि गरेका थिएनौं। त्यसकारण सुरुका दिनमा त्यस्ता समस्या आएका हुन् । सुरक्षाकर्मीका अलावा स्वास्थ्यकर्मीलाई सुरक्षाका सामग्री उपलब्ध गराउन नसकिएको अवस्था थियो । पछिल्ला दिनमा आउँदा हामीले व्यक्तिगत सुरक्षाका सामग्री उपलब्ध गराएका छौँ। आगामी दिनमा ती सामग्री जुगाड गर्ने प्रक्रियामा लागेका छौँ । अब सबैलाई अत्यावश्यक व्यक्तिगत सुरक्षा सामग्री उपलब्ध गराइन्छ । कोही कसैलाई पनि जोखिममा पर्न दिइँदैन । विपद्का समयमा जनशक्तिलाई नै अत्यावश्यक सामग्रीको जोहो गर्नेतर्फ र त्यसविरुद्ध जुध्न थप तयार पार्नु पर्दो रहेछ भन्ने कुरा घटनाक्रमले पुष्टि गरेको छ, यो अवस्थालाई यहाँले कसरी मूल्याङ्कन गर्नुभएको छ ? निश्चय पनि घटनाक्रमले हामीलाई त्यो पाठ सिकाएको छ । न्यूनतमरूपमा विपद्को अवस्थामा गर्नुपर्ने व्यवस्था त हामीले गरेका थियौँ । तर, ती व्यवस्था अहिलेको सङ्कटको अगाडि नगन्य नै सावित भएको छ । पक्कै पनि यो घटनाले हामीलाई पाठ सिकाएको छ । यो अवस्थामा नेपालको सन्दर्भमा मात्रै नभइ अन्य विकसित देशमासमेत लागू भएको छ । अमेरिका जस्तो सम्पन्न र शक्तिशाली देशले पनि यो सङ्कटलाई सामना गर्न पर्याप्त तयारी गरेको र विपद्सँग जुध्नका लागि आवश्यक व्यवस्था गर्न नसकेको पाइएको छ । अहिले सिङ्गो विश्वले नै महत्वपूर्ण पाठ सिकेको हामीले अनुभव गरेका छौँ । सशस्त्र प्रहरीको विपद् व्यवस्थापनसँग जोडिएको एउटा युनिट नै क्रियाशील छ । यस्तो विपद्को समयमा जुध्न त्यस्ता अन्य यूनिटको विस्तार गर्नुपर्ने कति आवश्यक छ ? अब सशस्त्र प्रहरी बलको अस्पतालाई डेडिकेटेड अस्पतालको रुपका विकास गरेका छौँ । यसलाई विस्तार गर्ने सरकारको योजना छ । सात वटै प्रदेशमा समेत यस्ता खालका डेडिकेट अस्पताल स्थापना गर्ने प्रक्रिया अगाडि बढेको छ । वास्तवमै अन्य यस्ता युनिट विस्तार गर्नुपर्ने आवश्यकता देखिएको छ । हामीले आवश्यकता महसुस गरेका छौँ र सोही अनुसारको योजना बनाएर अगाडि बढाएका छौँ । लकडाउनपछि दैनिक उपभोग्य वस्तुको सहज आपूर्ति हुन नसकेको जन गुनासो छ। आपूर्ति व्यवस्थालाई सहज बनाउन गृह प्रशासनले कस्तो भूमिका खेलिरहेको छ ? आपूर्तिलाई व्यवस्थित वितरण गर्न हामीले स्थानीय तहलाई नै दिएका छौँ । एकद्वार नीतिअनुसार नै दैनिक उपभोग्य वस्तुको आपूर्ति र वितरणको व्यवस्था गरिएको छ । स्थानीय जनप्रतिनिधिलाई नै बढी जिम्मेवार बनाउनेतर्फ ध्यान दिएका छौँ । जनप्रतिनिधिको नेतृत्वमा स्थानीय सुरक्षाकर्मीलाई परिचालन गरिएको छ । आपूर्ति गर्नुपर्ने भनेको खास स्थानीय जनतालाई नै हो । त्यसकारण कुन समुदायलाई दिनुपर्ने हो निर्क्यौल गर्ने गरिएको छ । आपूर्तिको क्षेत्रमा विगतका हाम्रा अनुभव राम्रा छैनन्, अराजकता देखिएको थियो । भूकम्पको समयमा पनि दैनिक उपभोग्य वस्तु उपलब्ध गराउँदा जथाभावी भएको पाइएको थियो । त्यसले सुरक्षा समस्या पैदा गरेको थियो । सो अवस्थालाई ध्यानमा राखेर, त्यसबाट शिक्षा लिएर हामीले हाल आपूर्ति तथा राहत वितरण जो कोहीले पनि गर्न नपाउने व्यवस्था गरेका छौँ । स्थानीय तहमार्फत नै एकद्वार नीतिको व्यवस्था गरिएको छ । संघसंस्थाले सहयोग गर्नुपर्ने भए पनि स्थानीय तहमार्फत नै दिने गरी तयारी गरिएको छ । उनीहरूले जम्मा गर्ने र सहयोग सामग्री दिएर सहयोग गर्ने गरी काम भएको छ । अत्यावश्यक सामग्री लिन बाहिर निस्केका नागरिकमाथि अनावश्यक बल प्रयोग गर्ने सुरक्षाकर्मीलाई के कस्तो कारबाही गरिएको छ ? निश्चय पनि केही छिटफुट घटना अपवादका रूमपा घटेका छन् । आम रूपमा हाम्रा सुरक्षाकर्मीले कानुनअनुसार नै काम कारबाही गरेका छन् । कतिपय अवस्थामा हाम्रा निर्देशन तल स्पष्ट रूपमा पुग्न नसक्दा घटेका छन् । कतिपय घटनाहरू अलिकता राज्यको निर्णयबारे अनविज्ञता नहुँदा घटेका छन् । केही स्थानमा कालोबजारी गर्ने क्रममा यस प्रकारका घटना घटेका छन् । खाना पकाउने ग्यासको सन्दर्भमा केही दिन पहिले कालोबजारी भएको पनि तथ्य जानकारीमा आएको थियो । ती घटना घटे पनि हाम्रा सुरक्षाकर्मीले केही स्थानमा केही बढी गरेको भए ती कानून विपरितका कुरा हुन् । सुरक्षाकर्मीलाई बढी प्रशिक्षित गर्ने र सरकारको निर्णय जानकारी गराउनेतर्फ ध्यान दिनुपर्ने देखिएको छ । हामीले त्यसतर्फ ध्यान दिएका छौँ । कालोबजारीको नियन्त्रणका लागि गृह प्रशासन पनि जोडिन्छ । खाद्य र औषधिजन्य सामग्रीमा मौकाको फाइदा उठाउने प्रवृत्ति पनि यदाकदा देखिएका छन्, त्यसलाई नियन्त्रण गर्नेतर्फ कसरी लाग्नुभएको छ ? सङ्कटको समयमा फाइदा उठाउने तत्व पनि छन् । नयाँ व्यवस्थाअनुसार सबै जिल्लामा सिडियो नेतृत्वमा कडाइका साथ अनुगमनगर्ने योजना अघि सारिएको छ । सुरक्षा निकाय, उद्योग मन्त्रालयका प्रतिनिधि र नागरिक समाजका प्रतिनिधिको समूह बनाएर अनुगमनलाई चुस्त बनाउन लागिएको छ । सूचना पाउने भनेको मुख्यतः जनताबाटै हो, त्यसैले नागरिक समाजलाई पनि अनुगमनमा जोड्ने नीति तय गरेर अघि बढेका छौँ । बीचमा ग्यासमा केही कालोबजारी भएको सूचना प्राप्त भएको थियो । कडाइ गरेका कारण अहिले सहज भइसकेको छ । धार्चुलामा करीब एक हजार नेपालीलाई भारतले क्वारेन्टाइनमा राखिएको भनेको छ । त्यहाँबाट आएका प्रतिक्रियाअनुसार गाईगोठमा राखियो, न्यूनतम सेवा पनि दिइएन भन्ने छ । कैलालीमा अड्किएकाले हामी घर आउँछौँ भन्दा पनि आउन पाएनन् । यो बाध्यता हो कि रोकिएको हो । यसलाई थप प्रष्ट पारिदिनुस् ? यो बाध्यताभन्दा पनि अहिलेको आवश्यकता हो । जनताको सुरक्षाका निम्ति त्यो चाहे सीमा पारी होस् या वारी । आम जनताका सुरक्षाका निम्ति यो किसिमको नीति लिनुपर्ने आवश्यकता महसुस गरेर नै लकडाउनको नीति लिइएको हो । भारतमा पनि लिइएको छ । नेपाली जो भारतमा या विदेशमा छन् । उनीहरूका निम्ति पनि यो आवश्यक छ । यसलाई बाध्यताभन्दा पनि सही किसिमको सुरक्षा नीति हो भन्ने हामीले ठानेका छौँ । त्यसकारण सीमापारी रहेका नेपालीले पनि यो कुरा बुझ्नु जरुरी छ । नेपाली जनताका निम्ति हो भन्ने बुझ्नु पर्छ । हामीले थाहा पाएसम्म भारतीय सरकारले राम्रोसँग राखेको छ भन्ने जानकारी छ । ठूलो सङ्ख्यामा भएकाले त्यहाँ केही समस्या हुन सक्छ । वारीपट्टी पनि ४९१ भारतीय नेपालको क्वारेन्टाइनमा छन् । पारी पनि भारत सरकारले राखेको छ । तै पनि आएको समस्या समाधानमा दुवै देशको समन्वयमा व्यवस्थापन गर्छौँ । तपाईँले यसो भनिरहँदा झापामा भारतबाट काम गर्न भारतीय नेपाल आएको भन्ने छ, अर्को सूचना के छ भने दिल्लीको एक ठूलो मस्जिदमा नेपालका मुस्लिम समुदायका नागरिक सहभागी भएर आएका छन् । गृह प्रशासनलाई त्यो सूचना आएको छ कि छैन ? अवश्य पनि सूचना प्राप्त छ । भारतले तबलीगी जमातको धार्मिकसभामा विश्वभरिका मुस्लिम आएको भनेको छ। त्यहाँ सङ्क्रमित मुस्लिमबाहिरबाट आएका र भारतमा सङ्क्रमण फैलाएको भन्ने आएको छ । भारतमा यो ठूलै विषय बनेर उठेको र सेनासमेत परिचालन भएको अवस्था छ । त्यहाँ गएका नेपाली र इन्डोनेसियन मुस्लिम थिए । उनीहरू सप्तरीमा आएका थिए । यसलाई गम्भीरतापूर्वक लिएर उनीहरूलाई खोजेर क्वारेन्टाइनमा राखिएको छ । केही खोजी कार्य जारी छ । अधिकांशलाई क्वारेन्टाइनमा राखिसकेका छौँ । सीमा क्षेत्रमा थप सतर्कता आवश्यक छ भन्ने कुरा त यसले देखायो नि ? पक्कै पनि हो । यसलाई ध्यानमा राखेर सीमा सुरक्षालाई अझ बढी कडाई गर्ने उद्देश्यले सशस्त्र प्रहरी बलले सुरक्षाको जिम्मा लिएको छ । त्यसमा अहिलेसम्म ११ हजार फोर्स खटाएका छौँ । अझै तीनचार हजार फोर्स थप्दै छौँ । भारतबाट आउने गोरेटोलाई ध्यानमा राखेर सशस्त्र प्रहरी बललाई खटाएका छौँ । पछिल्लो समय तीन हजार फोर्स थपेका छौँ । त्यसैले सीमामा थप कडाई गरिएको छ । सबैभन्दा जोखिम क्षेत्र दक्षिणी सीमा हो । सीमा क्षेत्रमा डेडिकेटेड अस्पताल चाहियो भनेर वीरगञ्जलगायत नाकाबाट माग आइरहेको छ । त्यस्ता जोखिम क्षेत्रको समस्या समाधानमा सरकारको योजना के छ ? सातै प्रदेशमा परीक्षण ल्याव विस्तार गर्ने भन्ने छ । सात ठाउँमा ल्याव राख्ने काम जारी छ । केही क्षेत्रमा भइसकेको र केहीमा सुरु पनि भएको छ । नाकामा भएका अस्पताल जस्तै विरगञ्जको नेशनल मेडिकल अस्पताल छ । त्यसलाई पनि प्रयोग गर्न सकिन्छ । अहिले निश्चित आईसोलेटेड र आईसियू बेड बनाइएको छ । त्यतिले अझै पुग्दैन । त्यहाँ रहेका अस्पताललाई डेडिकेटेड अस्पतालमा बदल्नु आवश्यक हुन्छ । पश्चिमतिरका अस्पतालहरुलाई विशेष अस्पतालमा बदल्ने नीति सरकारको छ । क्रमशः प्रक्रिया सुरु हुन्छ । अहिले हामी तयारी फेजमा छौँ । जुनजुन नाकाबाट छिर्ने सम्भावना छ त्यहाँ विशेष अस्पताल बनाउने भन्ने सरकारको नीति छ । अन्त्यमा केही भन्नु छ कि ? सरकारले जुन नीति लिएको छ, कोरोनाविरुद्ध लकडाउनको नीति । यो नेपाली जनताको जीवन सुरक्षाको निम्ति हो । यो आफ्नै नीति हो भनेर जनताले समर्थन गर्ने र लकडाउनको स्थितिमा अति आवश्यक कामबाहेक बाहिर आवागमन नगर्ने कुरालाई आत्मसात् गर्न सक्यौँ भने कोरोनाविरुद्धको लडाइँमा हामी विजय प्राप्त गर्न सक्छौँ ।"
भात र नुनखुर्सानी खान पाए पुग्थ्यो,"राजविराज : राहत आएको सुनेकी जहरीराम मोचीको हातमा एक गेडो अन्न परेको छैन । सप्तरीको विष्णुपुर गाउँपालिका६ स्थित सडक किनारमा छाप्रो बनाइ बसेकी मोचीले मजदुरी पाउन छाडेपछि भोकभोकै बस्ने अवस्था आएको छ । प्रदेश मन्त्री शैलेन्द्रप्रसाद साह र सशस्त्र प्रहरी बलको कार्यालय अगाडि उनको छाप्रो छ । राहतको खबर सुन्दा सुन्दा थाकेको तर राहत बाँढ्न भने कोही नआउँदा झनै पीडा थपिएको उनले बताइन् । सोही ठाउँकी एकल महिला घुरनीदेवी सदा पनि मागेर गुजारा चलाउँदै छिन् । महामारीले गर्दा बाहिर निस्कने अवस्था पनि छैन। लकडाउनका कारण टाढा गएर माग्ने अवस्था नभएकाले उनको र तीन छोराछोरीको भोकभोकै बस्ने अवस्था आएको छ । गरिबको साथीसंगत, आफन्त पनि नहुने रहेछ, वरिपरिकाले दैनिक कति सहयोग गरुन्, घुरनीदेवी भन्छिन्, भात र नुनखुर्सानी खान पाए पनि पुग्थ्यो । लकडाउनको अवधि बढदै जाँदा तराईंको सबैभन्दा बढी गरिबीको दर भएको जिल्ला सप्तरीमा दैनिक ज्याला मजदुरहरू भोकमरीमा परेका छन् । गरिब विपन्न र ज्याला मजदूरी गरी घर खर्च टार्दै आएकालाई अझै पनि स्थानीय तहबाट राहत वितरण हुन सकेको छैन । स्थानीय तहले राहत वितरण निर्देशिका बमोजिम जोखिममा परेका श्रमिकको नाम संकलन गर्न सकेको छैन । प्रदेश नम्बर २ को सरकारले लकडाउन अवधिभर गरिब तथा दैनिक ज्यालादारीमा खट्ने मजदुरहरूको खानाको व्यवस्था गरेको घोषणा नौ दिनअघि गरेको थियो । प्रदेशले तत्कालको लागि प्रभावित श्रमिक, गरीब तथा विपन्न किसानलाई राहत वितरण गर्न सबै स्थानीय तहलाई रकम पठाएको जिल्ला समन्वय समिति, सप्तरीका प्रमुख प्रभाकर यादवले जनाए । तर स्थानीय तहहरु बल्ल सर्बदलीय बैठक बस्न थालेका छन् । केही स्थानीय तहले नाम संकलन गरे पनि चर्को विवाद छ । स्थानीय तहले गरेको ढिलाई र वेवास्तालाई लिएर चर्को आलोचना हुन थालेको छ । हनुमाननगर कंकालिनी नगरपालिका१ भारदहका आकाश राजभण्डारीले राहतको लागि वास्तविक ज्यालादारी गर्ने मजदुर, गरिब असहायको साटो हुनेखाने परिवारको नाम संकलन गरिएको आरोप लगाए । राजविराज ६ का वडा अध्यक्ष प्रेमकुमार यादवका अनुसार लकडाउनले रोजगारी गुमाउने राहतको व्यग्र प्रतिक्षामा छन् तर हुनेखानेले समेत राहतमा आँखा गाडदा नाम संकलन र छनौट गर्न हम्मे परेको छ ।"
बदलौं जीवन पद्धति,"विश्व्यापी महामारी कोरोनाभाइरस (कोभिड१९) को त्रास सर्वसाधारणमा व्याप्त छ। मुलुक लकडाउनमा छ। सामाजिक सञ्जालका कतिपय सामग्री मनोबल बढाउनेभन्दा भ्रम फैलाउने खालका छन्। यो रोग विस्फोटक बनेर आउला र सिध्याउला भन्ने डर धेरैमा छ। यस्तो परिस्थितिमा सचेतनाको सामाजिक दायित्व निर्वाहहेतु अन्नपूर्ण मिडिया नेटवर्कले ६ विशेषज्ञसँग भिडियो अन्तरक्रिया गरेको छ। सबैको अवधारणा छ, सचेत हौं, नआत्तिऔं। अन्तरक्रियामा सहभागीमध्ये ३ जनाको अवधारणा आज र ३ जनाको भोलि दिइने छ। प्रस्तुत छ, उक्त अन्तरक्रियाको सम्पादित अंश सिद्धान्त ठिक, कार्यान्वयन चुनौतीपूर्ण प्राडा अर्जुन कार्की, पूर्वउपकुलपति, पाटन स्वास्थ्य विज्ञान प्रतिष्ठान सामान्य रुघाखोकी लागेको अवस्थामा मात्र छ भने आत्तिनु पर्दैन। रुघाखोकीले आफ्नो दैनिक जीवनमा अप्ठ्यारो पारेको छैन। श्वास फेर्न गाह्रो भएको छैन भने र अरू पक्षले पनि शिथिल भएको अनुभव छैन भने आश्वस्त हुने खालको परिस्थिति हो। संक्रमित व्यक्ति वा उनीहरूको सम्पर्कमा आएको व्यक्तिसँग आफ्नो पनि सम्पर्क हुन पुगेको छ भने कोभिड १९ को संक्रमण आफूलाई पनि भयो कि भनी उच्च सजगता र सतर्कता अपनाउनुपर्ने हुन्छ। चिकित्सकको सल्लाह लिएर जाँच गर्नेतर्फ पनि जानुपर्छ। यस्तो अवस्थामा कहिलेकाहीँ चिकित्सक पनि आत्तिएर त अस्पतालमा बस्नुपर्छ भन्ने खालको कुरा पनि आउन सक्छ। मूल कुरा त व्यक्तिलाई आइसोलेसन वा क्वारेन्टाइन बस्नुपर्ने हुन्छ। व्यक्तिलाई कोभिड १९ नै संक्रमित भएको हो भनी प्रमाणित भइसकेपछि एक्ल्याएर राख्ने कार्य आइसोलेसन हो। कुनै व्यक्ति संक्रमित हुन सक्छ भन्ने शंका लागेको छ तर प्रमाणित भइसकेको छैन भने क्वारेन्टाइनमा राख्ने हो। यी दुवैका प्रकृति करिबकरिब एउटै खालको अवस्था हो। समग्रमा भन्दा सबै व्यक्ति अस्पताल गइराख्नुपर्ने वा लैजानुपर्ने अवस्था होइन। शिथिल भएर श्वास फेर्न नै गाह्रो हुन थाल्यो, अघिपछि भन्दा श्वासप्रश्वासमा बढी अप्ठ्यारोपन हुन थाल्यो भने अस्पतालमै भर्ना गर्नुपर्ने हुन सक्छ। कति शिथिल भयो भने वा श्वासप्रश्वासमा समस्या भयो भने अस्पतालमा राखिरहने भन्ने कुरा बिरामी आफैंले टुंगो लगाउने विषय भएन। अघिपछिभन्दा अप्ठ्यारो भयो भने चिकित्सक समक्ष जाने र परामर्शलाई पालना गर्नुपर्छ। कोभिड १९ को संक्रमण हुने सबै मर्छन् भन्ने होइन। ८० प्रतिशत व्यक्ति त अस्पताल गएर भर्ना भएर औषधि उपचार गर्ने अवस्थामा नै पुग्दैनन्। करिब २० प्रतिशत मात्र अस्पताल गएर भर्ना गर्नुपर्ने स्थिति हुन्छ। यसमध्ये पनि ५ देखि ७ प्रतिशत व्यक्ति यति गम्भीर हुन्छन् कि सघन उपचार कक्ष (आईसीयू) मै लैजानुपर्छ भन्ने छ। रोगले यति गम्भीररूपमा आक्रान्त पार्छ कि आईसीयूकै तहमा राखेर उपचार गर्नुपर्ने हुन्छ। अहिलेको आँकडालाई हेर्ने हो भने आईसीयुमा रहेर उपचार गरेकामध्ये पनि औसतमा दुईतीन प्रतिशतको मात्र ज्यान जान्छ भन्ने छ। अहिलेको आँकडालाई हेर्ने हो भने आईसीयुमा रहेर उपचार गरेकामध्ये पनि औसतमा दुईतीन प्रतिशतको मात्र ज्यान जान्छ भन्ने छ। दीर्घरोगबाट पहिले नै शरीर शिथिल भएको अवस्थामा ज्यान जाने जोखिम हुन्छ। दीर्घरोगबाट पहिले नै शरीर शिथिल भएको अवस्थामा ज्यान जाने जोखिम हुन्छ। दीर्घ रोगका लागि सेवन गरिरहेको औषधि वा अन्य आफ्नै कारणले रोग प्रतिरोधात्मक शक्ति क्षिण भएको छ भने त्यो समूहको मृत्युदर बढी हुन्छ। संक्रमित भएको सबै उमेरसमूहको व्यक्तिलाई एकै ठाउँमा राखेर जोडजाड गरेर औसत निकाल्ने हो भने दुईतीन प्रतिशत मान्छे मर्ने आँकडा छ। तर, उच्च जोखिममा रहेका व्यक्तिहरूलाई मात्र लिएर हिसाबकिताब गर्ने हो भने त्यसमा बढी पनि हुन सक्छ। त्यसैले मुख्य रूपमा हामीले बुझ्नुपर्ने कुरा के हो भने संक्रमण हुने बित्तिकै मरिहाल्ने होइन। अधिकांश व्यक्ति अस्पतालमा नै जानु पर्दैन। अस्पतालमा बसेर उपचार गराउनुपर्ने खालका सबै व्यक्तिको मृत्यु भइहाल्ने पनि होइन। केही प्रतिशत संक्रमित मात्र चिकित्सकको प्रयत्नको बाबजुत पनि रोग यति कडा भइदिन्छ कि त्यस्तो अवस्थामा बचाउन सकिँदैन। कोभिड १९ संक्रमणको नेपालमा दोस्रो चरण सुरु भएको छ। विदेशबाट भाइरसको संक्रमण बोकेर आएका व्यक्तिमा मात्र लक्षण प्रकट भएको थियो। परीक्षण गर्दा संक्रमणको पुष्टि भएको अवस्था थियो। तर, पछिल्लो घटनाले के देखाएको छ भने नेपालमै बसिरहेको व्यक्तिमा पनि संक्रमण भएको छ। संक्रमण फैलिएको बाहिरी मुलुकमा नगएको भए पनि संक्रमित भएर आएको व्यक्तिसँगको सम्पर्कका कारण रोग देखिएको पुष्टि भएको छ। यसको अर्थ के हो भने नेपाल आएका संक्रमित व्यक्तिले आफ्नो सम्पर्कमा आएका व्यक्तिलाई भटाभट रोग सारिराख्नु भएको छ है भन्ने कुराको संकेत हो। यस्तो खालको अवस्था हुन सक्छ है भनेर पहिलादेखि नै हामीले भन्दै आएका पनि थियौं। त्यसैले हात नमिलाउने, एकआपसको दूरीमा बस्ने, साबुनपानीले नियमित हात धुनु, हाच्छ्यूँ गर्दा अलिकति जोगिएर मास्क लगाएर गर्ने भन्नुको अर्थ नै संक्रमित व्यक्तिबाट अरूमा नसरोस् भन्ने हिसाबले गरिएको हो। यहीँ उद्देश्य प्राप्तिको लागि नै लकडाउन गरिएको हो। अहिले नौ जनामा संक्रमण मात्र देखिएको छ। पशुपतिनाथ भगवान्ले रक्षा गरेका छन्। हिमालको फेदमा बस्ने, हावापानी पनि राम्रो छ। हामीलाई केही हुँदैन भन्ने ढंगले अलि हल्का ढंगले लिने प्रवृत्ति देखिन सक्छ। अवस्था त्यस्तो होइन। भुसको आगो जसरी यो भित्रभित्रै सल्किरहेको छ। विस्फोट हुन्छ कि हुँदैन भन्ने मात्र होइन विस्फोेट कहिले हुन्छ भन्ने कुरा हो। सकेसम्म विस्फोट सानो मात्राको होस्। यो विस्फोेटको मारमा धेरै व्यक्ति नपरून् भन्नका लागि रोकथामका विधिहरू जानकारीमा छन्। यी विधिहरू संक्रमित भइनसकेका व्यक्तिले पनि कडा अनुशासनका साथ पालना गर्नुपर्यो। जो व्यक्ति संक्रमण भएको मुलुकबाट आएका छन् वा संक्रमित भएका छन् ती व्यक्तिले अरूलाई सार्न सक्ने जोखिम भएकोले क्वारेन्टाइनमा बस्ने, मास्क लगाउने गर्नुपर्छ। असल नागरिकको कर्तव्य निभाउनु पर्छ। संसारको कुन कुन देशमा के के भयो ? भनेर हेर्दा पनि यो विस्फोट अवश्यंभावी छ। संक्रमण अहिले नेपालमा फाट्टफुट्ट देखिँदै गएको छ। संक्रमित व्यक्ति नेपाल आएर संक्रमण सार्न थालेको पुष्टि भएको छ। संक्रमित व्यक्तिको भाउजूलाई पनि संक्रमण भएको पुष्टि भएको सार्वजनिक भइसकेको छ। स्वास्थ्य सेवा प्रणालीमा पहुँच भएकोले यो पुष्टि हुन सकेको हो। शंका लाग्नेबित्तिकै परीक्षण गराइहाल्ने गरेको देखिँदैन। उपचार सेवा प्रणालीको उपलब्धताको बारेमा पनि सबैलाई थाहा भएको कुरा हो। मुलुकको वनावट, स्वास्थ्य सेवा प्रणालीको स्थितिलगायतलाई समग्रतामा हेर्दाखेरी र एकले अर्कालाई संक्रमण सार्ने प्रक्रिया जारी नै छ भने देखि विस्फोट हुन सक्ने अवस्था देखिएको हो। अहिले नै यो किन भएन भने ८० प्रतिशत व्यक्ति त सामान्य लक्षणमै सीमित हुन्छ। त्यसैले धेरै रिपोर्टिङ नभएको हुन सक्ने सम्भावना प्रबल छ। भित्रभित्रै सल्कँदै गएर एकैचोटी धेरै व्यक्ति संक्रमित हुने सम्भावना रहन्छ। विस्फोट भनेको संक्रमित व्यक्तिको कडा लक्षणहरू एकैपटक प्रकट हुने अवस्थालाई संकेत गरेको हुँ। यो सम्भावना प्रबल देखिन्छ। मेरो यो कुरा झुटो प्रमाणित भएमा खुसी हुनेछु। साँच्चै नै, पशुपतिनाथ भगवान्ले रक्षा नै गरिदिऊन्। सबै वैज्ञानिक तथ्य, सिद्धान्त र संसारभरका मुलुकमा मृत्युको जुन स्वभाव र प्रकृति देखिएको छ त्यो नियमले हामीलाई छुँदैन भन्ने खालको निष्कर्ष निकाल्यो भने हामीले आफूलाई धोका दिएको निष्कर्ष हुन पुग्छ। यो भन्दैमा अत्तालिने कुरा पनि आएन। हामीले गर्न सक्ने र हाम्रो वशभित्रको कुरा तथा काबुभित्रको कुरामा अल्छी मान्नु भएन। किनमेल गर्न बाहिर निस्कँदा पनि मास्क लगाउनु पर्छ। सरसामान वा तरकारी किन्दा दूरी बनाएर किनेको छु भनेर हुँदैन। आफूभन्दा पहिले नै कुनै संक्रमित व्यक्तिले सरसामान वा सागसब्जी ओल्टाइपल्टाई गरेको हुन सक्छ। खरिद गरेको वस्तु वा सामानबाट पनि भाइरस घरभित्र आउन सक्छ। खरिद गरेर फर्केपछि पनि हात साबुनपानीले धुनुपर्छ। सावधानी अपनाउनु पर्छ। लक्षण प्रकट नभइसकेको अवस्थामा पनि भाइरस सार्न सक्ने कुराहरू सार्वजनिक भइसकेको हुनाले हामीले होस गर्नुपर्छ। जसको स्वास्थ्य पहिले नै मजबुत छ। आहारबिहार र व्यायाममा ध्यान दिने, सन्तुलित भोजन सेवन गर्ने व्यक्तिमा रोगप्रतिरोधी शक्ति कायम रहेको हुन्छ। कोरोना आउन थाल्यो अब रोग प्रतिरोधी शक्ति बढाउन पर्यो भन्दैमा शक्ति तुरुन्तै बढिहाल्ने कुरा हुँदैन। अहिले त खानपानमा ध्यान दिने, रोग लागेको छ भने औषधि उपचारले रोगलाई पूर्ण नियन्त्रणमा राख्ने गर्नुपर्छ। संक्रामक मात्र होइन नसर्ने रोगका लागि पनि स्वस्थकर जीवनपद्धति अँगाल्नु राम्रो नै मानिन्छ। खानपान, व्यायाम , धूमपान नगर्ने कुराहरू त नसर्ने रोगका लागि समेत फाइदाजनक कुरा हुन। जीवनशैलीलाई नियमित र निरन्तररूपमा प्रवद्र्धन गर्नु महत्वपूर्ण हुन्छ। कोरोना भाइरसको संक्रमण फैलन नदिन सरकारले विभिन्न कार्यक्रम गरेको छ। सरकारको कामहरू पर्याप्त भए कि भएनन् भन्ने सन्दर्भमा पर्याप्ततालाई कसरी परिभाषित गर्ने भन्ने आफ्नो ठाउँमा छ। सरकारले चालेका र प्रस्तावित कदमहरू जनस्वास्थ्यको शास्त्रीय प्रमाणका आधारमा भन्दाखेरी अत्यन्त उपयुक्त र औचित्यपूर्ण छन। परीक्षण विस्तार गर्दै भटाभट गर्दै जानु उपयुक्त छ। लकडाउन पनि जनस्वास्थ्यको क्षेत्रमा धेरै नोक्सान हुन नपाओस् र धेरै नागरिकलाई बचाउन सकियोस् भन्ने आशयद्वारा नै निर्देशित छन्। यी वैज्ञानिक आधारमा गरिएका निर्णयहरू हुन्। कार्यान्वयनको पक्ष चुनौतीपूर्ण हो। परीक्षण गर्ने कुरामा सतर्कता कति दिएका छौं भन्ने हो। जाँच गर्दा अपनाइनुपर्ने विधिहरू रामोसँग सिकाइएको वा व्याख्या गरिएको छ कि छैन ? विधिसम्मत ढंगले जाँच गर्नेको क्षमता अभिवृद्धि गरेर समग्रतामा व्यवस्थित ढंगले कार्य गर्न सकेको अवस्थामा परिणाम सफल र सुखद हुन सक्छ। अहिले अपनाइएका सिद्धान्त उपयुक्त छन्। कार्यान्वयनमा भने चुनौती छ। सकारात्मक सोच राखौं कोरोना भाइरस (कोभिड१९) को संक्रमणको महामारीले संसारभरिकै व्यक्तिमा डर, तनाव पैदा गरेको छ। १२ लाखभन्दा बढी संक्रमित भएको पाइएको छ। भाइरसको संक्रमणले ७० हजारभन्दा बढीको मृत्युसमेत भइसकेको छ। संक्रमितमध्ये दुई लाखभन्दा बढी निको भएर घर फर्किसकेका पनि छन्। त्यसैले संक्रमित सबैको ज्यान जाने होइन। आँखाले नदेखिने यो कोरोना भाइरससँग विश्वले नै युद्ध लड्नु परिरहेको छ। अहिलेको परिस्थितिमा कोरोना भाइरसको संक्रमण हुन्छ कि भनेर धेरै व्यक्तिमा डर, चिन्ता, तनाव देखिन्छ। यो स्वाभाविक पनि हो। डराउँदैमा वा आत्तिँदैमा कोरोना भाइरस संक्रमणको जोखिमबाट बच्न सकिँदैन। के गर्दा जोखिम कम हुन्छ ? खतराबाट जोगिन सकिन्छ त्यसतर्फ सचेत हुनुपर्छ। कोरोना भाइरसका बारेमा प्रचारित मिथ्या समाचारबाट पनि जोगिनु पर्छ। हामी स्वस्थ छौं र परिवारमा पनि कोही संक्रमित छैनन् भने हामी डराउन पर्दैन। डर, चिन्ता र भावनाहरू मनबाट उत्पन्न हुने हुन। जुन डर उत्पन्न भइरहेको छ त्यो सबै कल्पना हो। हामीले भावनालाई बढाइचढाईं गरेर अझ आत्तिने वा डराउने गर्नु हुँदैन। यस्तो सोच वा भावना आउनु सामान्य वा स्वाभाविक हो भनी स्वीकार गर्नुपर्छ। यदि कसैलाई संक्रमण भयो भने समाधानका लागि के गर्न सकिन्छ ? वा जोगाउन सकिन्छ भनेर समाधानका उपाय सोचौं। समाधानका उपायहरूबारे प्रयास गरौं। मनमा आउने रिस डर, ईष्र्या, घृणालाई शक्ति नदिऊँ। ती तत्वले आफूलाई नियन्त्रण गर्न नदिऊँ। विचार र भावना आफैं हराएर जानेछन्। १२ लाखभन्दा बढी संक्रमित भएको पाइएको छ। भाइरसको संक्रमणले ७० हजारभन्दा बढीको मृत्युसमेत भइसकेको छ। संक्रमितमध्ये दुई लाखभन्दा बढी निको भएर घर फर्किसकेका पनि छन्। साबुनपानीले हात धुँदा कोरोना भाइरस मर्छ। संक्रमण हुँदैन। हातले मुख, नाक, अनुहार छुने बानी धेरैको हुन्छ। त्यस बानीलाई हटाउनुपर्छ। बानीलाई परिवर्तन गरौं। सेनिटाइजर साथमा लिएर हिंडौं। हाच्छियूँ वा खोक्ने व्यक्तिबाट टाढा रहनुपर्छ। सामाजिक दूरी कायम राख्नुपर्छ भनेको पनि यहीँ हो। कुनै रोगका कारण वा औषधिका कारण रोगप्रतिरोधात्मक क्षमता न्यून छ भने चिकित्सकसँग परामर्श लिन सकिन्छ। मास्क लगाउनु पर्छ। रुघाखोकी लाग्दा कोरोना भाइरसकै कारणले होला भन्ने नसोचौं। सामान्य फ्लु वा अन्य कारणले पनि रुघा लाग्न सक्छ। डर, रिस, तनाव, नैराश्यता अहिले सबैमा छ। तनावबाट कसरी मुक्त हुने तर्फ ध्यान दिऊँ। अहिले मुलुकमा लकडाउन घोषणा गरिएको छ। कसरी समय बिताउने भन्ने भइरहेको हुन सक्छ। घरमा बसिरहेको बेला आधा घण्टा क्लासिकल म्युजिक सुन्दा पनि तनावलाई न्यून गर्न सकिन्छ। सम्भव छ भने घरमै मनपर्ने फिल्म हेर्न सकिन्छ। रुचिअनुसारको पुस्तक अध्ययन गर्न सकिन्छ। परिवारका सदस्यसँग पनि रमाइलो कुराकानी गर्न सकिन्छ। स्काइप, भाइबरमा कुरा गरेर पनि मनलाई बहलाउन सकिन्छ। यदि विश्वास छ भने प्रार्थना र पूजाआजा गर्न सकिन्छ। घरमा शारीरिक व्यायाम गर्न सकिन्छ। मनपर्ने सन्तहरूको प्रवचन सुझाव सुन्न सकिन्छ। रोग निरोधक शक्ति बढाउन सकिन्छ। राम्रो निद्रा, पौष्टिक आहार र व्यायामद्वारा रोग निरोधक शक्ति बढाउन सकिन्छ। ध्यान र योगासनले पनि फाइदा हुन्छ। यस बेला सकारात्मक सोंचको विकास गर्नुपर्छ। मलाई संक्रमण हुँदैन। म स्वस्थ छुँ। मेरो रोग निरोधक शक्ति राम्रो छ। कुनै कारणवश संक्रमण भइहाल्यो भने पनि म निको हुनेछु भन्ने सोचलाई सकारात्मक सोचाइका रूपमा लिइन्छ। नकारात्मक सोच राखेर आत्तिँदा, तनाव लिँदा स्टेस हर्मोन उत्पन्न हुन्छ। त्यसैले सकारात्मक सोच हुनुपर्छ। श्रीमद्भागवत् गीतामा भने झैं मन नै शत्रु र मित्र हो। मनको सहायताले नै उद्धार गर्नुपर्छ। भगवान् गौतम बुद्धले भने झैं आफ्नो प्रकाश र ज्योतिलाई चिन्नु पर्छ। कोरोना भाइरसविरुद्धको लडाइँमा मानवले विजयी हासिल गर्न सक्छ भन्ने सकारात्मक सोच राख्नुपर्छ। ऊर्जाशील हुने प्रयत्न जारी राख्नुपर्छ। रोग प्रतिरोध क्षमता बढाऔं कोरोना भाइरसको संक्रमण विश्वव्यापी हुन पुगेको छ। एकभन्दा बढी महादेशमा स्वाभाविकभन्दा बढी संक्रमित र मृत्युदर देखिएको छ। सुरुको केशभन्दा करिब दुई महिनापछि महामारीलाई परिभाषित गरिएको छ। संसारभरको स्थिति भयावह छ। भयावह स्थिति छ भनेर आफूलाई सुरक्षित हुने हो। विचलित हुन होइन। संक्रमित व्यक्तिले खोकेमा, हाच्छ्यिूँ गर्दा भाइरस सर्ने हो। संक्रमित व्यक्तिले प्रयोग गरेको रुमाल, कपडा इत्यादि साटिनु पर्यो। एउटै भान्छामा सँगै बस्दा खेरी संक्रमितले खोक्दा, हाच्छियूँ गर्दा, डकार्दा भाइरस बाहिर निस्कन सक्छ। त्यसैले एकआपसमा कम्तीमा डेढ मिटर टाढा बस्ने र आफूलाई जोगाउन मास्क प्रयोग गर्नुपर्छ। धुलो जोगाउने खालको मास्क होइन। यो मास्कलाई भाइरसको आगमनलाई रोक्न सक्दैन। खोक्दा वा हाच्छ्यिूँ गर्दा सीधै बाहिर भाइरस नफ्याकियोस् भन्ने उद्देश्यले मात्र मास्क लगाउने हो। दुईजना सँगै बस्दैमा सर्ने होइन भन्ने अहिलेसम्म गरिएका विभिन्न अध्ययनले देखाएको छ। कुनै पनि भाइरसको निदानको विश्वस्तरीय मापदण्ड भनेको प्लेक रिडक्सन न्युट्रलाइजेसन टेष्ट (पीआरएनटी ) हो। अहिले यसको उपलब्धता संसारमा छैन। यस पछिको उपलब्धता भाइरसको विवरणको जाँच गर्ने अर्को आरटीपीसीआर हो। यो हाम्रो देशमा छ। यसबाट जाँच भइरहेको पनि छ। परीक्षण गरिरहेको प्रोटोकल, नमुनालगायतको पक्षमा विज्ञहरूका विभिन्न धारणा छन्। यसको दायरा बढाउनुपर्छ। त्यसैले सरकारले पनि सात वटा प्रदेशमा दायरा बढाउने पहल गरेको छ। मुलुकका विभिन्न स्थानमा प्रतिष्ठान एवं केन्द्रसँग समन्वय गर्ने हो भने एकै पटकमा धेरैको परीक्षण गर्न सकिन्छ। यो किन भइरहेको छैन ? एक दिनमा चारपाँच जनाको परीक्षण गरेर सबैको परीक्षण कहिले सकिन्छ ? त्यसैले उपलब्ध स्रोत साधनको अधिकतम उपयोग गर्नुपर्छ। माइक्रोबायोजिस्ट, बायोटेक्नोलोजिस्ट,लेबोरेटरी टेक्नोलोजिस्ट छन्। सरकारले अहिलेको समयमा तालिम प्राप्त सबै जनशक्तिको को प्रयोग गर्नुपर्छ। मुलुकका विभिन्न स्थानमा प्रतिष्ठान एवं केन्द्रसँग समन्वय गर्ने हो भने एकै पटकमा धेरैको परीक्षण गर्न सकिन्छ। यो किन भइरहेको छैन ? एक दिनमा चारपाँच जनाको परीक्षण गरेर सबैको परीक्षण कहिले सकिन्छ ? परीक्षण गर्नु भनेको जीवित भाइरस चलाउने हो। यो जोखिम छ। नमुना संकलन गर्ने डाक्टरदेखि लिएर माइक्रोबायोलोजिस्टसम्मको सुरक्षा हेरिनुपर्छ। पर्सनल पोटेक्टिभ इक्युपमेन्ट (पीपीई) पनि फरकफरक हुन्छन्। नमुना संकलन गर्नेले लगाउने, रिसेप्सनमा बस्नेले लगाउने, सघन उपचार कक्ष (आईसीयू) पुग्ने चिकित्सकले लगाउने , प्रयोगशालमा कार्यरत माइक्रोबायोलोजिस्टले लगाउने पीपीई फरकफरक हुन्छन्। सबै पीपीईलाई एउटै बाकसमा राखेर हेरियो भने गलत हुन्छ। हेपाटाइटिस, एचआईभी, इन्फलुएन्जा जस्तै कोरोना पनि एक खालको भाइरस हो। यो भाइरसका कारणले नै मानिसको मृत्यु हुने होइन। यो भाइरसले संक्रमण गर्दाखेरी कुनै पनि जाति जनजाति वा उमेरसमूह भन्दैन। सबै उमेरसमूहमा यो भाइरसको संक्रमण भएको छ। रोग प्रतिरोधात्मक क्षमता कमजोर भएका ज्येष्ठ नागरिकलाई यो भाइरस संक्रमणको जोखिम रहन्छ। श्वासप्रश्वास एवं मुटुजन्य समस्या भएका व्यक्तिलाई पुराना दीर्घरोगसँग लड्ने कि यो नयाँ कोरोना भाइरससँग जुध्ने भन्ने समस्या हुने भएकोले जोखिम भएको हो। यो भाइरसको संक्रमण भइसकेपछि लगभग ८० प्रतिशतलाई अस्पताल जान आवश्यक छैन। २० प्रतिशतलाई मात्र अस्पताल गएर उपचार गर्नुपर्ने हुन्छ। त्यसमा पनि ५ देखि ७ प्रतिशत मात्र भर्ना भई उपचार गर्नुपर्ने जरुरी देखिन्छ। यस्ता व्यक्तिलाई पनि भेन्टिलेटरको सपोर्ट चाहिन्छ। त्यसैले कोरोना भाइरसको संक्रमण हुनासाथ मरिन्छ भन्ने होइन। स्वस्थ व्यक्तिलाई संक्रमणले जटिल अवस्थामा पुर्याउने सम्भावना न्यून रहन्छ। बिरामीले उपचार पाओस् भनेर नै सरकारले मुलुकमा लकडाउनको घोषणा गरेको हो। कोरोना भाइरस संक्रमणको त्रास बढेसँगै रोग प्रतिरोधात्मक क्षमता बढाउन खोज्ने प्रवृत्ति देखिएको छ। रातारात रोग प्रतिरोधात्मक क्षमता वृद्धि हुने पनि होइन। खाएर वा उफ्रिएर एक दुई दिनमा रोग प्रतिरोधात्मक क्षमता वृद्धि हुँदैन। जीवनशैलीमा परिवर्तन जरुरी छ। साबुनपानीले नियमित हात धुनु पर्छ। साबुनमा निस्कने फिँजको कारणले भाइरस मर्छ। अल्कोहलयुक्त सेनिटाइजरको प्रयोग पनि गर्न सकिन्छ। सेनिटाइजरमा हुने अल्कोहलले पनि भाइरस मर्छ। यी दुई विधि प्रयोग गर्नु पर्छ। नेपालीको बानी खाइसकेपछि टेबलमै डकार गर्ने बानी छ। पान खाएर छेउँमा थुकिदिने बानी छ। अरूको अगाडि हाच्छ्यिूँ गर्ने बानी छ। अबदेखि खोक्दा, हाच्छ्यिूँ गर्दा मुख छोपौं। रुमाल छैन भने कुहिनोले भए पनि छोपौं। सामुन्नेको व्यक्तिभन्दा कम्तीमा डेढ मिटर पर बसौं। यो कुरा त विद्यालय तहदेखि नै सिकाउनु पर्ने हो। व्यवहारमा यस खालको सुधार हुनु जरुरी छ। अहिलेको अवस्थामा म त तगडा छु। मर्निङ वाक गरेर आउँछु भनेर भएन। आफन्त वा अरू कसैसँग नभेटने र आफू अलग किसिमले बस्ने बेला हो। अत्यावश्यकीय सामान खरिद गरेर फर्केपछि पनि साबुनपानीले हात धुनुपर्छ। अथवा, सेनिटाइजर प्रयोग गर्नुपर्छ। कुनै लक्षणहरू देखियो भने पनि अनलाइनबाट सम्बन्धित चिकित्सकसँग परामर्श लिन सकिन्छ। चिकित्सकले परामर्श दिएको अवस्थामा मात्र अस्पताल जान सकिन्छ। घरमै बसेर उपलब्ध सुविधा प्रयोग गर्न सकिन्छ। स्वस्थकर जीवनशैली हरेक समयमा अपनाउनु पर्छ। अहिले कोरोना भाइरस संक्रमणको बेलामा त झन् जरुरी छ। कोरोना भाइरसको औषधि र भ्याक्सिनको सन्दर्भमा विश्व स्वास्थ्य संगठन ( डब्लूएचओ) मा एक सय ३४ वटा ट्रायल रजिस्ट्रर भएको छ। अमेरिका र चीनमा दुईवटा क्लिनिकल ट्रायल सुरु भइसकेको छ। अरू पनि प्रयासरत छन्। भोलि नै औषधि वा भ्याक्सिन आउन सम्भव देखिँदैन। प्रस्तुति : दिनेश गौतम"
र्यापिड टेष्ट निर्णय कार्यान्वयन अन्यौलमा,"बागलुङ : दुई संक्रमित भेटिएसँगै कोरोना भाइरस (कोभिड१९) को जिल्लामा जोखिम बढेको निष्कर्ससहित नेपाल सरकारले गरेको तत्काल द्रूत परीक्षण (र्यापिड टेष्ट) गर्ने निर्णय कार्यान्वयनमा अन्यौल देखिएको छ । स्वास्थ्य मन्त्रालयको आइतबारको पत्रकार सम्मेलनमा प्रवक्ता विकास देवकोटाले र्यापिड टेष्टका लागि टोली सोही दिन हिँड्ने बताएका थिए । मंगलबारको पत्रकार सम्मेलनमा पनि मन्त्रालयबाट टोली हिँडिसकेको बताए । तर, जिल्लाका सरोकारवाला निकाय अझै बेखबर छन् । गण्डकी प्रदेश स्वास्थ्य कार्यालय बागलुङ र धौलागिरी अञ्चल अस्पताल दुवै अन्यौलमा देखिएका छन् । अहिलेसम्म अस्पताल र स्वास्थ्य कार्यालयबाट शंकास्पद व्यक्तिको स्वाब संकलनपछि पठाउने काम मात्र गरिँदै आइएको छ । स्वास्थ्य कार्यालयका प्रमुख सुरज गुरौले केहि दिनयता मन्त्रालयबाट टोली हिँडिसकेको समाचारमा सुने पनि कुन टोली कहिले आउने भन्ने बारे जानकारी नरहेको बताए । 'र्यापिड टेष्ट गर्ने निर्णय त भएको जानकारीमा आएको छ,' कार्यालय प्रमुख गुरौले भने, 'अरु विस्तृतमा हामीलाई कुनै जानकारी र निर्देशन प्राप्त भएको छैन, हामी पनि अन्यौलमै रुमलिरहेका छौं।' मन्त्रालयले बागलुङमा विदेशबाट आएका झण्डै ९ सय र संक्रमण देखिएका दुईजनाका छिमेकीसहित झण्डै एक हजारको परीक्षण गर्नुपर्ने बताएको छ। स्वाब परीक्षण गर्ने विधि ढिला भएकाले कोरोनाको द्रुर्त परीक्षण थालिएको हो । स्वाबबाट गर्दा २४ देखि ४८ घण्टा सम्म लाग्नेमा सानो किटबाट गर्न सकिने द्रूर्त परीक्षणमा १० देखि १५ मिनेटमै उक्त किटले एकजनाको रगत परीक्षण गर्न सकिन्छ । तर उक्त किटबारे गुणस्तरमा विवाद छ । जसका कारण परीक्षण पश्चात मात्रै जिल्लामा र्यापिड टेष्ट मास्क स्केलमा गर्न सकिने गरी ल्याउने तयारीका कारण ढिलाई भएको हुन सक्ने गुरौले बताए । धौलागिरी अञ्चल अस्पतालका निमित्त मेडिकल सुपरिटेण्डेन्ट डा शैलेन्द्र बि पोखरेलले पनि कोरोनाले नेपालमा दोस्रो चरण लिइसकेकोले समुदाय तहको परीक्षणका लागि छिटो परीक्षण अपरिहार्य भए पनि कार्यान्वयनमा ढिलाइ भइरहेको बताए । 'र्यापिड टेष्टको विषयमा अस्पताललाई कुनै जानकारी छैन, जनस्वास्थ्यमार्फत गरिने भएकाले हामीसँग नभएको हुनसक्छ,' डापोखरेलले भने, 'म मन्त्रालयमा फ्लो अप गर्ने तयारीमा पनि छु, यसमा कदापी ढिलाई गर्नुहुँदैन ।' बागलुङमा अहिले दुईजना कोरोना संक्रमित छन् । उनीहरु दुवैको धौलागिरी अञ्चल अस्पतालमा उपचार भइरहेको छ । दुवैको स्वास्थ्य अवस्था सामान्य रहेको अस्पतालले जनाएको छ ।"
लकडाउनमै आयोजना चलाउने तयारी,"दमौली : काम प्रभावित भए पछि ऋषिङ१ स्थित तनहुँ जलविद्युत आयोजनाले कोरोना नियन्त्रणका लागि आह्वान गरिएको लकडाउनकै अवधिमा काम थाल्ने योजना बनाएको छ। 'सिनो हाइड्रोले जिम्मा लिएको विद्युतगृहको काम अघि बढिरहेको थियो। तर कोरोनाले समस्या पार्यो', आयोजनाका वरिष्ठ अधिकारी तुलसी सापकोटाले भने 'अब सरकारले बाटो खोलेकाले भित्रकै कामदारबाट थाल्ने सोचेका छौं।' आयोजनामा चिनियाँ प्राविधिक तथा श्रमिकसँगै नेपालीले पनि काम गर्दै आएका छन्। केही चिनियाँ नयाँ वर्ष मनाउने क्रममा उतै फसे पनि केही लकडाउन पहिले आएका छन्। हाल २४ चिनियाँ तथा अन्य गरी करिब ५० श्रमिक र प्राविधिक ठेकेदार कम्पनीसँग छन्। यस्तोमा सरकारले पनि ठूला आयोजनालाई काम गर्न अनुमति दिएकाले सुरक्षा सतर्कताका साथ काम थाल्ने तयारी गरिएको साइट इञ्चार्ज अशोक घिमिरेले बताए। 'भित्रबाटै काम थाल्ने जनशक्ति र संरचना भएकाले बाहिरबाट निषेध गरेर काम थाल्ने तयारीमा छौं' उनले भने 'सरकारी निकायबाट अनुमति आएमा बाहिरबाट कोही नआउने गरी काम थालिनेछ।' विद्युत गृह क्षेत्रमा टनेल खन्ने र सपोर्टिङको काम उपयुक्त हुने अधिकारीहरुको सुझाव छ। विष्फोटका काममा भने सेना संलग्न हुने भएकाले सेनासँग परामर्श गरिने अधिकारीहरुको भनाइ छ। हाल उपलब्ध जनशक्तिबाट तत्काल काम अघि बढाउन सकिएमा ढिलाई पनि नहुने र क्याम्पमा रहेका श्रमिकको श्रमको पनि सदुपयोग हुने उनीहरुको बुझाई छ। 'नजिकका श्रमिक बिदामा गए पनि टाढा घर भएका र अरु चिनियाँ यहीं छन्,' साइट इञ्चार्ज घिमिरेले भने,'उनीहरुले मात्र सघाए पनि काम अघि बढाउन कठिन छैन।' काममा अवरोध छैन श्रमिकको प्रयोग गरेर काम नभए पनि आयोजनाको डिजाइनसहितका काममा भने असर नपरेको दाबी अधिकारीहरुको छ। आयोजनाका ईन्जिनियर विदुर अधिकारीले परामर्शदाता कम्पनी र आयोजनाका कर्मचारी पनि क्याम्प परिसरमा नै रहेकाले कार्यालयबाट हुने काम भने भैरहेको बताए। 'फिल्डमा जाने काम रोकिए पनि डिजाइन र अरु प्राविधिक काम भैरहेको छ,' उनले भने। चीनमा नै रहेका केही प्राविधिक जनशक्तिले पनि घरबाटै डिजाइन र स्केचका काममा सघाएको उनले बताए।"
श्रमिकलाई अमूर्त राहत,"नेपालीले कोरोना भाइरसकै कारण लकडाउन भोगिरहेका छन्। यो परिस्थिति अझै कति लम्बिने हो स्पष्ट छैन। लकडाउनबाट सबै क्षेत्र र तप्का समस्यामा पर्छन्परेका छन्। सबैभन्दा बढी समस्यामा त ती वर्ग पर्छन्, जो दिनभरि काम गरेर साँझबिहानको छाक टार्छन्। यिनलाई अनौपचारिक क्षेत्रका श्रमिक भनिन्छ। तथ्यांक विभागको २०१७२०१८ को पछिल्लो तथ्यांकअनुसार नेपालमा ८४ दशमलव ६ प्रतिशत श्रमिक अनौपचारिक क्षेत्रमा छन्। लकडाउनले ती सबै श्रमिक समस्यामा परिरहेका छन्। श्रम संगठनसँग सम्बद्घ एक नागरिकका हैसियतले श्रमिकका समस्यालाई नजिकबाट बुझेको छु। राहतका नाममा सरकारले धेरै योजना घोषणा गरेको छ तर समस्यामा परेका श्रमिकले तत्कालै केही पाइहाल्ने देखिँदैन। खान नपुग्नेलाई स्थानीय तहले खाद्यान्न वितरण गर्ने भनिएको छ। वितरण गर्नुअघि स्थानीय तहले लगत खडा गर्ने भनिएको छ। कहिलेबाट वितरण सुरु गर्ने ? सरकार स्पष्ट छैन। राहतमा के दिने, कति दिने भन्ने उल्लेख गरिएको छैन। केही स्थानीय तहले लगत खडा गर्ने नाममा घरनक्सा, पानी र बिजुलीको बिलको फोटोकापीलगायतका कागजात मागेका छन्। वास्तविक निम्न वर्गको घरजग्गाको कागजात हुँदैन। तिनले पानी र बिजुली नै जोडेका हुँदैनन्। यति पनि थाहा नभएका स्थानीय पदाधिकारीबाट नागरिकले के अपेक्षा गर्ने ? अर्कोतर्फ घरजग्गा हुने श्रमिक नै भए पनि लकडाउनका बेला त्यो श्रमिक फोटोकपी गर्न कहाँ दौडन्छ ? ती कागजात भर्दै बुझाउन कहाँकहाँ दौड्न सक्छ ? जसका लागि राहतको कुरा गरिँदैछ उ भनेको देशभित्रै पनि अर्को जिल्लामा काम गर्ने श्रमिक वा प्रवासी पनि हो। त्यस्ता श्रमिकले स्थानीय निकायलाई मागबमोजिमको कागजात कसरी जुटाउन सक्छ ? लकडाउनले जहाँको तहीं रोकिएको श्रमिक घर फर्किन सकेको छैन। त्यसैले राहत दिइहाल्नुपर्ने बेलामा अर्को विवाद खडा गरिएको बुझिन्छ। राहत वितरणका लागि अहिले आएर स्थानीय तहलाई कोष खडा गर्नुपर्ने रे। कहिले कोष खडा गर्नु र वितरण चाहिँ कहिलेदेखि थाल्ने हो ? साँच्चै स्थानीय तहमार्फत वितरण गर्न खोजिएको हो ती वडाहरूमा टेड युनियनका प्रतिनिधिको रोहवरमा वितरणको प्रावधान बोल्नुपर्दथ्यो। बस्ने बासको ठेगान नभएका श्रमिकसँग पानी र बिजुलीको बिलको फोटोकपी मागेर राहत दिने भन्ने निर्णय कति व्यावहारिक होला ? यी सबै प्रवृत्तिा हेर्दा स्थानीय निकायका पदाधिकारीमार्फत राहत वितरण हुने विश्वास लिएर जिम्मेवारी दिनु संघीय सरकार जिम्मेवारीबाट पन्छिन मात्र खोजेको छैन, मान्छे मरेपछि हरियो काक्रो दिन खोजेजस्तै बुझिन्छ। सरकारको राहत कार्यक्रममा सहरका श्रमिकलाई एक महिनाको घर भाडा छुट दिन घर धनीलाई अनुरोध गरिएको छ। के त्यो अनुरोध घरधनीबाट स्वीकार्य होला ? अर्कोतर्फ दैनिक ज्यालादारी तथा विपन्न वर्गमा पर्ने श्रमिक सरकारले भनेअनुसारको घर बहालमा बस्दैनन्। त्यसैले सबै घरधनीले स्वीकार गरे पनि वास्तविक पीडितले राहत पाउँदैनन्। कार्यान्वयन नै हुन नसक्ने खोक्रो राहतको के भर ? साल्ट ट्रेडिङलगायतमा खाद्य सामग्री खरिद गर्दा १० प्रतिशत छुट र बिजुलीमा २५ प्रतिशत छुट, दूरसञ्चारमा २५ प्रतिशत छुटले त्यो विपन्न वर्गलाई कसरी छुन्छ ? सरकारले तुलनात्मक रूपमा विपन्न ज्यालादारी श्रमिकलाई हेर्नुपर्ने होइन र ? लकडाउनका कारण घर जान नपाएर ठाउँठाउँमा हजारौं संख्याका श्रमिक फसिरहेका छन्। यदि लोककल्याणकारी राज्य हो भने ती श्रमिकलाई कुनै माध्यमबाट सरकारले घर पुग्ने वातावरण बनाइदिनुपर्यो अथवा ठाउँठाउँमा ठूलाठूला शिविर खडा गरेर आवास तथा भोजनको व्यवस्थापन गरिदिनुपर्छ। चिकित्सक, नर्स, स्वास्थ्य प्राविधिक, महिला स्वास्थ्य स्वंयसेवीका, एम्बुलेन्स चालक, सफाइ श्रमिक, प्रत्यक्ष संलग्न सुरक्षाकर्मीलगायत लाई २५ लाखको बिमा रकम तोकिएको छ। तर, त्यो सबै क्षेत्रका श्रमिकलाई हो कि सरकारी सेवामा रहेका श्रमिक कर्मचारीलाई मात्र लागू हुने हो ? अत्यावश्यक सेवाअन्र्तगत रही भारतबाट ल्याई पेट्रोलियम पदार्थ वितरण गर्ने, खाद्यान्न तथा अन्य अत्यावश्यक सामग्री ढुवानी गर्ने ती सवारी साधनका चालक हेल्परलाई त्यो बिमा सुविधा दिनु पर्दैन र ? राज्यले यस्तो अवस्थामा सेवा दिने सबैलाई समान दृष्टिकोणबाट हेर्नुपर्ने हो कि विभेद गर्ने ! राई नेपाल ट्रेड युनियन कांगे्रस, राष्ट्रिय समितिका उपाध्यक्ष हुन्।"
भारतमा कोरोनाले ११४ जनाको मृत्यु,"भारत : कोरोनाको सङ्क्रमणका कारण ज्यान गुमाउनेको संख्या बढ्न थालेको छ। मङ्गलबार बिहानसम्म यसबाट ज्यान गुमाउने नागरिकको संख्या ११४ पुगेको भारतीय सञ्चार माध्यमले जानकारी दिएको छ। त्यसैगरी मङ्गलबार बिहानसम्म यसका सङ्क्रमितको संख्या ४ हजार ४२१ जना पुगेको भारतको स्वास्थ्य तथा परिवार कल्याण मन्त्रालयले जानकारी दिएको छ। भारतमा पछिल्ला केही दिनमा कोरोना सङ्क्रमितको संख्या बढ्न थालेको छ। कोरोना भाइरस सङ्क्रमण रहेका चार हजार ४२१ जनामा ३२५ जना भने उपचार गरी घर फर्र्किएका छन्। हाल ३ हजार ९८१ जना अस्पताल र केही आफ्नो घरमा नै निगरानीमा रही उपचार गराइरहेका सो मन्त्रालयले मङ्गलबार बिहान जानकारी दिएको छ। भारतमा विस्तारै यसको प्रकोप बढ्न थालेको महसुश गरिएको छ। भारतका अरु राज्यको तुलनामा महाराष्ट्र, तामिल नाडु र नयाँ दिल्लीमा यसका सङ्क्रमितहरु बढेको देखिएको छ। महाराष्ट्रमा ७४८, तामिल नाडुमा ६२१ र नयाँ दिल्लीमा ५२३ मा सो रोगका सङ्क्रमितहरु रहेका उक्त मन्त्रालयले जनाएको छ। भारतमा दुई हप्तायतादेखि देशैभर लकडाउनको घोषणा गरिएको छ। जसका कारण त्यहाँको जनजीवन निकै प्रभावित भएको बताइएको छ। तर यता दिन प्रतिदिन नयाँ सङ्क्रमितहरु थपिँदै जान थालेपछि भने यो लकडाउनको अवधि पनि थप लम्ब्याउन सकिने देखिएको बताइएको छ।"
"ट्रम्पको आरोप : डब्लूएचओ चीनकेन्द्रित भयो, हामीलाई किन खराब सल्लाह ?","वासिंटन : अमेरिकी राष्ट्रपति डोनल्ड ट्रम्पले विश्व स्वास्थ्य संगठनलाई कडा आलोचना गरेका छन् । ट्रम्पले मंगलबार विश्व स्वास्थ्य संगठन चीन केन्द्रित भएको र कोरोना महामारीका बेला खराब सल्लाह दिएको आरोप लगाए । डब्लूएचओले वास्तवमै उडायो, केही कारणवश अमेरिकाले ठूलो लगानी गरे पनि चीन केन्द्रित भयो । सौभाग्यवश मैले सीमा खुला राख्नुपर्छ भन्ने उनीहरुको सल्लाह अस्वीकार गरेँ, किन उनीहरुले हामीलाई यस्तो गलत सिफारिस गरे ? ट्रम्पले सोधेका छन् । डब्लूएचओले भने यसबारे कुनै प्रतिक्रिया सार्वजनिक गरेको छैन । जनवरी ३१ म डब्लूएचओले देशहरुलाई कोरोना महामारीका बावजुद सीमा खुला राख्न सल्लाह दिएको थियो । तर डब्लूएचओले कुनै पनि देशलाई आफ्ना नागरिकको सुरक्षाका लागि कदम चाल्ने अधिकार भएको पनि जनाएको थियो । ट्रम्पले भने सोही दिन चीनबाट अमेरिका यात्रा गर्न प्रतिबन्ध लगाएका थिए ।"
लकडाउन : कुखुरा र अण्डा बिक्नै मुस्किल,"बेंसीसहर : कोराना भाइरस संक्रमण जोखिमका कारण देशभर लकडाउन भएसँगै ब्रोइलर कुखुराको मासु र अण्डाले बजार नपाउँदा लमजुङका किसान विचल्लीमा परेका छन् । किराना पसल तथा फ्रेस हाउस बन्द हुँदा किसानले उत्पादन गरेका कुखुरा र अण्डा खोरमै थन्किएका छन् । लमजुङमा दैनिक ३० हजारको संख्यामा कुखुराको अण्डा उत्पादन हुँदै आएको छ । तर बजारमा बिक्री नभएपछि सोहि अनुपातमा नोक्सानी व्यहोर्नुपरेको अण्डा उत्पादक संघ लमजुङका अध्यक्ष ज्ञानेन्द्र बोहोराले बताए । 'अण्डा तीन हप्ताभन्दा बढी समय मौजात राख्न सकिन्न,' बोहोराले भने, 'अहिले बजार नै छैन, सबै गोदाममै थन्किएको छ।' लकडाउनका कारण कुखुराको अण्डा खपत हुने पसल तथा होटल बन्द छन् भने उपभोक्ता घटेका छन् । कुखुरा र अण्डा बिक्री नहुँदा आम्दानी नहुने र उधारोमा दाना पाउन पनि मुस्किल हुँदा किसान समस्यामा परेका छन् । मस्र्याङ्दी कृषि फार्मका प्रोपाइटर सुदीप अधिकारीलले जिउँदो ब्रोइलर प्रतिकेजी १ सय ५० मा पनि बिक्री हुन नसकेको बताए । 'लकडाउनले ४५ लाख रुपैयाँ घाटा लाग्यो,' उनले भने, 'पीडित किसानका लागि सरकारले राहत प्याकेज ल्याउनुपर्छ ।' जिल्लामा दैनिक डेढसय पेटी अण्डा बिक्री हुँदै आएकोमा अहिले १० प्रतिशत पनि विक्री हुन नसकेको व्यवसायी बताउँछन् । प्रमुख जिल्ला अधिकारी लक्ष्मणबहादुर खड्काले कुखुरा, अण्डा र दाना ओसारपसारमा छुट दिएपनि उपभोक्ता घटका कारण समस्या भएको बताए ।'कुखुरा, अण्डा, दाना, तरकारी, दुधजस्ता कृषि उत्पादन ओसारपसारलाई छुट दिएका छौं, प्रजिअ खड्काले भने, 'उपभोक्ता नै कम भएका छन, बिक्रीमा समस्या हुने नै भयो।'"
संकटका काला बादल हटेर जानेछन् : प्रधानमन्त्री (पूर्ण पाठ र भिडियो),"काठमाडौं : प्रधानमन्त्री केपी शर्मा ओलीले कोभिड१९ का कारण उत्पन्न संकटका काला बादल अवश्य हटेर जाने विश्वास व्यक्त गरेका छन्। राष्ट्रका नाममा मंगलबार सम्बोधन गर्दै ओलीले सबैसँग अपिल गरे, 'सङ्कटको वर्तमान घडीमा जो जहाँ छौँ, त्यहीँ सुरक्षित रहौं।' मुलुक कोरोना विरुद्धको लडाईंमा होमिएको र देशमा सङ्क्रमणको पहिलो केस पहिचान भएयताका साझा प्रयत्नले सङ्क्रमितको सङ्ख्या थोरै जनामा मात्र सीमित गर्न सकिएता पनि मुलुक उच्च जोखिम रहेको यथार्थ चित्रण गरे । विकसित, सम्पन्न र सुदृढ स्वास्थ्य प्रणाली भएका देशहरुलाई समेत आच्छुआच्छु पारिरहेको यस महामारीविरुद्ध जुध्न हाम्रो जस्तो सीमित साधनस्रोत भएको मुलुकलाई हम्मेहम्मे पर्नु स्वाभाविक भएको बताउँदै प्रधानमन्त्रीले अहिलको सबैभन्दा ठूलो चुनौती स्वास्थ्य उपकरणको आपूर्तिमा परेको उल्लेख गरे। सम्बोधनका क्रममा प्रधानमन्त्रीले भने, नागरिकको जीवनरक्षाभन्दा महत्वपूर्ण कुरा अरु हुन सक्दैन । सामान्य अवस्थाका लागि बनेका नियमित प्रक्रियाहरु यस्तो असामान्य अवस्थाका लागि पर्याप्त हुँदैनन् । त्यसैले स्वास्थ्य उपकरणको आपूर्तिका लागि विशेष व्यवस्था गरिएको छ । उनले महामारीका विरुद्ध सरकारले रोकथाम, नियन्त्रण र उपचारको तीन सूत्रीय विधि अपनाएको र आवश्यक सुरक्षा उपकरणको व्यवस्था गरिएको बताए। विश्व मानव जाति र मानवीय सभ्यताको रक्षा आजको विश्वको प्राथमिक महत्वको काम भएको स्पष्ट गर्दै उनले यो हामी सबैको साझा लडाईं भएको र समाजको हरेक सदस्य यस लडाईंमा आफैं एउटा सिपाही हो भन्ने कुरा मनन गर्नुपर्नेमा जोड दिँदै त्यसो गरेर कोरोना भाइरसलाई परास्त गर्न सक्ने विश्वास व्यक्त गरे। कोभिड१९ सङ्क्रमण दोस्रो चरणमा प्रवेश गरेकाले थप सचेत हुनुपर्ने अवस्था सृजना भएको वास्तविकता औँल्याउँदै प्रधानमन्त्रीले सबैलाई थप सचेत र सावधान रहन आग्रह गरे । विदेशबाट आएका सबैलाई क्वारेन्टिनमा बस्न आग्रह गर्दै उनले भने, बाहिरबाट आएका सङ्क्रमितबाट स्थानीयमा सरेको सङ्क्रमण एक जनामा देखिएसँगै हामी महामारीको दोस्रो चरणमा प्रवेश गरेका छौँ । यसबीच हजारौँको सङ्ख्यामा नेपालीहरु घर फर्किनु भएको छ । उहाँहरुमध्ये कतिपयले क्वारेन्टिनमा बस्न गरिएको आग्रह र प्रबन्धहरुलाई ध्यान नदिएकोले चिन्ता थपिएको छ । प्रधानमन्त्रीको सम्बोधनको पूर्ण पाठ सम्बोधनको पूर्णपाठ २५ चैत २०७६ आदरणीय दिदीबहिनी तथा दाजुभाईहरु, आज सिङ्गो मानवजाति कोभिड१९ को महामारी विरुद्ध कठिन युद्ध लडिरहेको छ । तपाईंहरुलाई संवोधन गर्न उभिएको यस घडीसम्म कोरोना महामारीका कारण विश्वभरी ७४ हजारभन्दा बढीको ज्यान गइसकेको छ । ४७ हजारभन्दा बढी अत्यन्त नाजुक अवस्थामा रहेका बिमारी सहित १३ लाखभन्दा बढीमा सङ्क्रमण फैलिएको छ । म यस महामारीमा ज्यान गुमाउने नेपाली दाजुभाइ, दिदीबहिनी लगायत सबैप्रति भावपूर्ण श्रद्धाञ्जली अर्पण गर्दछु । सङ्क्रमितहरु निको भएर घर फर्किन सक्नुहोस् भन्ने कामना गर्दछु । हाम्रो पुस्ताले भोगेको सर्वाधिक गंभीर चुनौतीमध्येको यस महामारी विरुद्ध कठिन लडाइँमा रहेका सबै राष्ट्र र जनसमुदायप्रति नेपाली जनताको तर्फबाट ऐक्यवद्धता व्यक्त गर्दछु । नेपाल पनि कोरोना विरुद्धको लडाइँमा होमिएको छ । देशमा सङ्क्रमणको पहिलो केस पहिचान भएदेखि यता तपाई हाम्रो साझा प्रयत्नले संक्रमितहरुको संख्या ९ जनामा मात्र सीमित गर्न सकिएता पनि हामी अझै पनि उच्च जोखिममा छौं । दुई सातादेखि मुलुक लकडाउनमा छ । यसबाट तपाइँहरुमा पर्न गएको असुविधाप्रति म संवेदनशील छु । दैनन्दिन ज्यालादारी गरेर गुजारा गर्नु पर्ने श्रमिकहरु सर्वाधिक मर्कामा हुनुहुन्छ । धेरै व्यवसायीहरुले आफ्नो व्यवसाय बन्द गर्नु परेको छ । विद्यार्थीहरुको पढाइ छुटेको छ । जेलमा यन्त्रणापूर्ण वर्षहरु र लामो एकान्तबास बिताएको मैले लामो समय एकान्तबासमा बस्दाको कठिनाइलाई सहजै अनुभूत गर्न सक्छु । तर नियन्त्रणका लागि हालसम्म कुनै खोप र उपचारका लागि कुनै औषधि पत्ता नलागेको यस महामारी विरुद्ध लकडाउन अपरिहार्य कदम हो भन्ने तपाइँहामी सबैलाई थाहा छ । लकडाउनकै कारण महामारीलाई फैलिन नदिने हाम्रो प्रयाशमा ठूलो सहयोग पुगेको छ । तर समस्या अझै यथावत छ र थप सावधानी अपनाइएन भने अझ भयावह बन्न सक्ने खतरा पनि छँदैछ । त्यसैले आजबाट थप ८ दिनको लागि लकडाउनको अवधि बढाउन हामी वाध्य भएका छौं । सबै कठिनाइहरु झेलेर यस अभियानमा पूर्ण साथ दिनु हुने तपाइँहरु सबैप्रति हार्दिक सम्मान व्यक्त गर्दै बाँकी अवधिका लागि पनि यस्तै धैर्यता र सहयोगका लागि अनुरोध गर्दछु । सीमित पूर्वाधार, स्वास्थ्यसामग्री तथा उपकरणका कमीको बाबजुद चिकित्सक, स्वास्थ्यकर्मी तथा अग्रीम मोर्चामा संलग्न सबै राष्ट्रसेवकहरुले देखाउनु भएको कर्तव्यपरायणता अत्यन्तै सराहनीय छ । हाम्रै स्वास्थ्य रक्षाका लागि सुरक्षाकर्मीहरु दिउँसोको चर्को घाम होस् या रातिको अँध्यारो, निरन्तर सेवामा खटिइरहनु भएको छ । मित्र राष्ट्रहरुबाट प्राप्त सद्भाव एवं कतिपय अन्तर्राष्ट्रिय अनुसन्धान संस्थाहरुले नेपालले चालेका कदम कतिपय विकसित मुलकको तुलनामा समेत प्रभावकारी रहेको भनेर गरेको विश्लेषणले तपाई हामीलाई यस महामारी बिरुद्ध लड्न थप हौसला मिलेको छ । यस्ता सङ्कटका बेला प्रदेश सरकार र स्थानीय तह एवं जनप्रतिनिधिहरुको भूमिका कति प्रभावकारी हुँदो रहेछ भन्ने स्पष्ट देखिएको छ । म आआफ्नो तहमा सङ्क्रमण फैलिन नदिन र विपन्न परिवारहरुलाई राहत पुर्याउन अहोरात्र खटिरहनु भएका जनप्रतिनिधिहरुप्रति हार्दिक सम्मान व्यक्त गर्न चाहन्छु । यस क्रममा स्थानीय समुदायहरु र सामाजिक सङ्घसंस्थाहरुको क्रियाशीलता पनि उल्लेखनीय रहेको छ । बाहिरबाट आएका संक्रमितबाट स्थानीयमा सरेको संक्रमण (लोकल लेभल स्प्रेड) एकजनामा देखिएसँगै हामी महामारीको दोस्रो चरणमा प्रवेश गरेका छौं । यसले थप सजगता र सावधानीको माग गरेको छ । महामारीका विरुद्ध सरकारले रोकथाम, नियन्त्रण र उपचारको तीन सूत्रीय विधि अपनाएको छ । कोभिड१९ अथवा कोरोना भाइरस रोकथाम तथा नियन्त्रण उच्चस्तरीय समन्वय समितिले समग्र कामको अगुवाइ गरिरहेको छ । यसका अतिरिक्त, आम जनसमुदाय, राजनीतिककर्मी, राष्ट्रसेवक कर्मचारी, सुरक्षा निकाय तथा स्वास्थ्यकर्मीहरुको संयुक्त कमाण्डको रुपमा कोरोना संकट व्यवस्थापन केन्द्र (सिसिएमसी) स्थापना गरिएको छ । यसले युद्धस्तरमा कामको समन्वय, निर्देशन र सम्पादन गर्छ । पहिचान गर्ने, परीक्षण गर्ने र उपचार गर्ने सबै कामलाई समन्वयात्मक ढंगले सम्पादन गर्न यसका ४ संरचना (अप्स) खडा गरिएको छ । बिरामी ओसारपसार (पिआरटी) को उपयुक्त व्यवस्था गरिएको छ । सिसिएमसी, हामी सबैको साझेदारीमा सञ्चालन हुने संरचना हो । मुख्यमन्त्रीको संयोजनमा प्रदेश तहमा र स्थानीय तहको वडास्तरसम्मै यस संरचनाको सञ्जाल निर्माण गरिएको छ । स्थानीय तहका वडास्तरसम्म वडा अध्यक्षको संयोजनमा हुने संयन्त्रले आफ्नो वडामा सरकारद्वारा घोषित राहत वितरण गर्नेछ । बिरामी छन्छैनन्, औषधिउपचार पाएपाएनन्, बेरोजगार विपन्नहरुले खान पाएपाएनन् ? त्यसको अनुगमन तथा व्यवस्थापन समेत गर्ने छ । मुलुकभर हाल ३० हजार ५ सय ६६ जनालाई राख्न सकिने गरी क्वारेण्टाइन केन्द्रको व्यवस्था गरिएको छ । यतिबेला ९ हजार १ सय ६८ जना क्वारेण्टाइनमा हुनुहुन्छ । ३ हजार २ सय ५९ जना राख्न सक्ने क्षमताको आइसोलेशन वेड तयार गरिएको छ, हाल त्यहाँ ९५ जना उपचारत हुनुहुन्छ । सरकार सकभर सङ्क्रमण फैलिन नदिन र फैलिहालेको अवस्थामा पनि त्यसलाई नियन्त्रण गर्न पूर्ण तयारीमा जुटेको छ । यस अवधिमा सातै प्रदेशबाट पोलिमरेज चेन रियाक्सन (पिसिआर) प्रविधिबाट परीक्षण शुरु गरिएको छ । हिजोसम्म १ हजार ८ सय ९० जनाको परीक्षण गरिसकिएको छ । सातै प्रदेशका १० परीक्षण केन्द्रबाट परीक्षणलाई तीव्रता दिनुका साथै सङ्क्रमणको उच्च जोखिममा रहेका जिल्लाहरुमा द्रूत परीक्षण (र्यापिड डिटेक्सन टेस्टआरडिटी) विधि मार्फत् हजारौंको नमूना परीक्षणको तयारी अगाडि बढाइएको छ । सातै प्रदेशमा, उपचारमा आवश्यक पर्ने पर्सनल प्रोटेक्टीभ इक्वीपमेण्ट (पीपीई) पूरा सेट १ हजार ४८ थान, गाउन ११ हजार ८ सय १९ थान, एन ९५ मास्क ४ हजार ३४५ थान, मास्क ५ लाख ६५ हजार २६१ थान सहित आवश्यक विभिन्न स्वास्थ्य सामग्रीहरुको व्यवस्था गरिएको छ । भेण्टिलेटर सहित अपुग स्वास्थ्य सामग्री तथा उपकरणको थप प्रबन्ध गरिँदै छ । दिदीबहिनी तथा दाजुभाइहरु ! यसबीच हजारौँको संख्यामा नेपालीहरु घर फर्किनु भएको छ । उहाँहरुमध्ये कतिपयले क्वारेन्टाइनमा बस्न गरिएको आग्रह र प्रबन्धहरुलाई ध्यान नदिएकोले चिन्ता थपिएको छ । उहाँहरुलाई पुनः आग्रह छ स्वघोषणा गरेर जनप्रतिनिधिहरु र स्वास्थ्यकर्मीहरुको सम्पर्कमा जानुहोस् । तपाइँहरुको लापर्बाही स्वयं तपाइँको परिवार र सिङ्गो समुदायका लागि निकै महङ्गो पर्न सक्छ । नेपालमा लकडाउन सुरु भएपछि नेपालभारत सीमा नजिक आउनुभएका नेपाली दाजुभाइ दिदीबहिनीहरुले भोग्नु परेको अप्ठेरो र उहाँहरुको भावनालाई हामीले बुझेका छौँ । तर सङ्क्रमणको जोखिमलाई न्यून गर्न हामीले अन्तर्राष्ट्रिय सीमामा आवतजावत बन्द गर्नैपर्ने बाध्यता छ । भारत सरकारसँग समन्वय गरी सीमाको पारीपट्टि रहनु भएका २ हजार १ सय ४७ नेपालीहरुलाई उतै क्वारेण्टाइनमा राखिएको छ । सीमाको वारीपट्टि रहेका करिब ७०० भारतीय नागरिकहरुलाई हामीले क्वारेण्टाइनमा राखेका छौं । लकडाउनलाई प्रभावकारी बनाउन र संभावित संक्रमणलाई सकेसम्म सानो घेरामा सीमित गर्न सरकारले यो उचित उपाय अपनाएको हो भन्ने सबै देशबासीले महसुस गर्नु नै भएको छ । निश्चित अवधि पूरा गरेपछि स्वास्थ्य परीक्षण गरेर उहाँहरुलाई देशभित्र भित्र्याइने छ । विश्वव्यापी रुपमा सङ्क्रमण फैलिँदै जाँदा विदेशमा रहनुभएका कतिपय नेपालीहरुमा पनि सङ्क्रमण देखा परेको छ । केहीको दुःखद निधन समेत भएको छ । लाखौँको सङ्ख्यामा विदेशमा रहेका नेपालीहरु आफ्नो स्वास्थ्य सुरक्षालाई लिएर, रोजगारी अथवा पढाइलाई लिएर र समग्र भविष्यलाई लिएर चिन्तित हुनुहुन्छ । सङ्कटको यस घडीमा हाम्रो सहानुभूति, साथ र सद्भाव उहाँहरुप्रति छ । हाम्रा दूतावास र मिशनहरु प्रवासी र गैर आवासीय नेपालीहरुका समस्या समाधानमा क्रियाशील छन् । गैरआवासीय नेपाली सङ्घ लगायत सामुदायिक संस्थाहरुले पनि सक्दो सहयोग गरिरहेका छन् । विदेशमा रहेका नेपालीहरुको स्थितिका बारेमा सम्माननीय राष्ट्रपतिज्यू स्वयंले नेपाली दूतावासहरु मार्फत जानकारी लिइरहनु भएको छ । नेपाली श्रमिक बहुल रहेका विभिन्न मुलुकका प्रधानमन्त्रीहरुसंग मैले टेलिफोन संवाद सुरु गरेको छु । परराष्ट्र मन्त्रालयले निरन्तर आवश्यक समन्वय र सहजीकरण गरिरहेको छ । मेरो आग्रह छ सङ्कटको वर्तमान घडीमा जो जहाँ छौँ, त्यहीँ सुरक्षित रहौँ । सङ्कटका काला बादल अवश्य हटेर जानेछन् । विश्वव्यापी महामारी विरुद्ध अन्तर्राष्ट्रिय सहकार्य र समन्वयको खाँचो छ । विश्वव्यापी सङ्कटको घडीमा आफ्नो सरहदभित्र रहेका स्वदेशी र विदेशी नागरिक सबैलाई सुरक्षा र संरक्षण गर्ने दायित्व सबै सरकारहरुको हो । नेपालले सीमित साधनस्रोतका बाबजुद नेपालमा रहेका विदेशी नागरिकहरुको सक्दो हेरचाह गरिरहेको छ । हाम्रो विश्वास छ असहज घडीमा विदेशमा रहेका नेपाली समुदायले पनि सम्बन्धित सरकारहरुबाट माया र संरक्षण पाउने छन् । आउने २ साता सायद हाम्रा लागि थप चुनौतिपूर्ण हुन सक्छन् । यो अवधि कोरोनाको लक्षण प्रकट हुने अवधि मात्रै होइन, समुदायमा फैलिने उच्च जोखिमको अवधि पनि हो । त्यसैले महामारीको संक्रमण फैलिन नदिन हाम्रा सारा प्रयास केन्द्रित गरिने छ । यसै हप्ताबाट प्रयोगमा ल्याइएको र्यापिड डिटेक्सन टेस्ट किटले समुदायमा संक्रमणको स्थिति पहिचान गर्न सघाउने विश्वास गरेका छौँ । यस परीक्षण मार्फत् संभावित संक्रमितको स्क्रीनिङ्ग गर्ने र दोहोरो परीक्षणबाट संक्रमित भएनभएको सुनिश्चित गरिनेछ । समुदाय स्तरको परीक्षणको लागि उच्चस्तरीय निर्देशक समिति र सिसिएमसीले संभावित जोखिम रहेका जिल्ला र क्षेत्र तय गरी जनशक्ति परिचालन गरिसकेको छ । थप सुनिश्चितताको लागि क्वारेण्टाइनमा तोकिएको अवधि पूरा गरेकाहरुको समेत परीक्षण गरिने छ । यसका लागि यहाँहरुको पूर्ण सहयोगको अपेक्षा गरेका छौँ । महामारीको बेला रोजगारी गुमाएर कोही पनि श्रमिक भोकै पर्नु नपरोस् भनेर सरकारले स्थानीय तहहरुको संयोजनमा राहत वितरण गरिरहेको छ । अर्थतन्त्रलाई गतिशील राख्न आवश्यक सुरक्षाविधि सुनिश्चित गरी कतिपय मेगा प्रोजेक्टहरुको निर्माण जारी राखिएको छ । सरकारले कृषि कार्यलाई निरन्तरता दिने उपयुक्त उपायको खोजी गरेको छ र अवलम्बन गरिरहेको छ । म विश्वास दिलाउन चाहन्छु सङ्कटको बेलामा पनि र सङ्कटपछि पनि सरकार तपाइँहरुसँगै रहेर नेपालको आर्थिक विकासलाई गति दिन क्रियाशील हुनेछ । दिदीबहिनी तथा दाजुभाइहरु ! महामारी बिरुद्धको यो युद्ध चिकित्सक तथा स्वास्थ्यकर्मीहरुको नेतृत्वमा लडिने विशेष प्रकृतिको लडाइँ हो भन्ने हामीलाई थाहा छ । आजसम्मको तपाईहरुको भूमिकाले महामारीलाई नियन्त्रण गर्न मुलुकलाई राम्रो सफलता मिलिरहेको छ । अबको लडाईँको जीत, तपाईहरुको हौसला, विशेषज्ञता र कर्तव्यनिष्ठतामा अडेको छ । तपाईहरुको आँटको आधारमा नै सरकारले कुनै पनि कदम दृढताका साथ चाल्न सक्छ । यसैलाई ध्यानमा राखी उपाचारमा संलग्न स्वास्थ्यकर्मीहरूलाई ड्युटीमा रहेका सुरक्षाकर्मी सरह नै संरक्षण गर्ने निर्णय सरकारले यस अघि नै गरिसकेको छ । राहत तथा सुविधाको हकमा उपचारको पहिलो घेरामा रहनेहरुलाई शतप्रतिशत, दोस्रो र तेस्रो घेरामा रहनेलाई पचहत्तर र पचास प्रतिशत भत्ता यसअघि नै घोषणा गरिसकिएको छ । आवश्यक सुरक्षा उपकरणको व्यवस्था सहित २५ लाख बराबरको बीमाको व्यवस्था पनि सरकारले तपाईहरुको समग्र सुरक्षाका लागि गरेको छ । चिकित्सक टिमसँगै अग्रभागमा रही काम गरिरहेका सबै सुरक्षा निकायका सम्बन्धित व्यक्तिहरु, राष्ट्रसेवक कर्मचारीहरु, ड्राइभर, हेल्पर, सफाई कर्मचारी लगायत कोरोना भाइरसका विरुद्धको उपचारमा संलग्न सबै श्रमिकहरुको भूमिका चिकित्सकीय टीमका सदस्य सरह नै महत्वपूर्ण हुने हुँदा सोही सरह भत्ताबीमा सहित सरकारले तपाईहरुको समग्र सुरक्षाको बन्दोवस्त गर्छ । यस अभियानमा परिचालन हुने समुदायमा काम गर्ने महिला स्वास्थ्य स्वयंसेवीहरुलाई रु १ हजार ५ सय भत्ताको थप व्यवस्था गरिएको छ । गत चैत ७ गतेको सम्बोधनमा मैले यस महामारीसँग जुध्नका लागि हाम्रो आप्नै व्यवहार र दैनिकीमा परिवर्तन गर्न आग्रह गरेको थिएँ । यतिखेर जीवन कि वैयक्तिक स्वतन्त्रता ? जस्ता प्रश्नमा अलमलिनु हुँदै हुन्न भन्नेमा जोड दिन चाहन्छु । जीवनको रक्षा नै सबैभन्दा महत्वपूर्ण मानव अधिकार हो र विश्व मानव जाति र मानवीय सभ्यताको रक्षा आजको विश्वको प्राथमिक महत्वको काम हो भन्ने कुरा स्पष्ट पार्न चाहन्छु । यो हामी सबैको साझा लडाईं हो र समाजको हरेक सदस्य यस लडाईंमा आफैं एउता सिपाही हो भन्ने कुरा हामीले मनन गर्न सक्नु पर्दछ । यसो गरेर हामीले कोरोना भाइरसलाई परास्त गर्न सक्दछौं । दाजुभाइ दिदीबहिनीहरु ! यस खालको महामारीसँग जुझ्न समग्र विश्वको तयारी पर्याप्त रहेनछ भन्ने कुरा आज प्रत्यक्ष देखिएको छ । मानव स्वास्थ्यमा उच्च लगानी गर्ने नयाँ विश्व प्रणालीको आवश्यकता टड्कारो बनेको छ । विकसित, सम्पन्न र सुदृढ स्वास्थ्य प्रणाली भएका देशहरुलाई समेत आच्छु आच्छु पारिरहेको यस महामारी विरुद्ध जुझ्न हाम्रो जस्तो सीमित साधनस्रोत भएको मुलुकलाई हम्मेहम्मे पर्नु स्वाभाविकै हो । यतिबेला सबैभन्दा ठूलो चुनौती स्वास्थ्य उपकरणहरुको आपूर्तिमा परेको छ । मागको तुलनामा आपूर्ति कम हुँदा स्वास्थ्यसामग्री खोसाखोस भएको र विभिन्न मुलुकबीच आरोपप्रत्यारोप समेत चलिरहेको छ । नागरिकको जीवनरक्षाभन्दा महत्वपूर्ण कुरा अरु हुन सक्दैन । सामान्य अवस्थाका लागि बनेका नियमित प्रक्रियाहरु यस्तो असामान्य अवस्थाका लागि पर्याप्त हुँदैनन् । त्यसैले स्वास्थ्य उपकरणको आपूर्तिका लागि विशेष व्यवस्था गरिएको हो । अवस्था सामान्य होस् या असामान्य, सरकारका कामकारबाहीहरु विधिसम्मत् हुनुपर्छ र सुशासनका मानकमा ती खरो उत्रिनै पर्छ । सरकारका काम कुनै पनि संवैधानिक अङ्गहरुको सम्परीक्षणभन्दा माथि हुँदैनन् । तिनले गर्ने अध्ययन र गर्ने फैसलाका लागि सरकार हमेशा तयार रहन्छ । तर कामै गर्न नसक्ने र प्रक्रिया नै सुरु हुन नसक्ने गरी गरिने निराधार आरोप र मिथ्या प्रचारले अप्ठ्यारो अवस्थामा काम गरिरहेका व्यक्तिहरुलाई निरुत्साहित मात्रै गर्छ भन्ने कुरामा सबैले ध्यान दिनुपर्छ भन्ने मात्र मेरो आग्रह छ । समाजमा उठ्ने गरेका, खासगरी मिडिया र सामाजिक सञ्जालमा आउने गरेका आलोचना, टिप्पणी र सुझावप्रति मेरो पर्याप्त ध्यान गएको छ । मानवजाति विरुद्ध आइलागेको राष्ट्रिय र विश्वव्यापी संकटको यस्तो परिस्थितिमा एकजुट भई लड्नु पर्ने समयमा सरकारलाई असफल देखाउन र आफ्ना विभिन्न प्रकारका निहीत स्वार्थ पूरा गर्न चलाइएका प्रचारबाजी बेमौसमी बाजा जस्तै हो र यस्तो प्रवृत्ति किमार्थ प्रशंसनीय हुन सक्दैन । भ्रष्टाचार नगर्ने र हुन नदिने वर्तमान सरकारको प्रतिवद्धतालाई लगातारको निराधार कूप्रचारले कमजोर पार्न सक्ने छैन । कहिँ कतै अनियमितता र भ्रष्टाचारजन्य कुरा देखिएमा निर्ममतापूर्वक कारवाही गर्न वर्तमान सरकार किंचित पछि पर्ने छैन । सरकार र जनताबीचको, राजनीतिक दलहरुबीचको, राज्य र समाजका सबै अङ्गहरुबीचको बलियो राष्ट्रिय एकता नै महामारीमाथि विजयको पूर्वशर्त हो । संसदको साझा सङ्कल्प, सर्वदलीय सहमति, प्रमुख प्रतिपक्षी दल सहित विभिन्न राजनीतिक दल तथा तिनका नेताहरुको महामारीका विरुद्धको युद्धमा सरकारको साथमा रहने भनाइलाई यस सन्दर्भमा मैले राष्ट्रिय शक्तिको रुपमा लिएको छु । आगामी दिनमा पनि यस्तो समझदारी र एकता निरन्तर रहने कुरामा म विश्वस्त छु । सङ्कटको यस घडीमा हामी कहाँ उभिएका थियौँ, हाम्रो ध्यान केमा थियो र हामीले के भूमिका खेलेका थियौँ भन्ने मूल्याङ्कन इतिहासले अवश्य गर्ने नै छ । व्यक्तिको स्मृति छोटो र कमजोर हुन सक्छ, तर इतिहास भने यस मामलामा निर्मम हुन्छ । मेरो आग्रह छ मानव जातिलाई नै चुनौती दिइरहेको यस सङ्कटसँग जुझिरहेको बेला हाम्रो ध्यान यसै लडाइँमा एकाग्र गरौँ । अरु छलफल र कामहरु त स्थिति सामान्य बनेपछि गर्न सकिन्छ नै ! स्वास्थ्यसम्बन्धी जनचेतना अभिवृद्धि गर्न र सरकारले गरेका निर्णयहरु जनसमक्ष पुर्याउन सञ्चारमाध्यमहरुले खेलेको भूमिका सराहनीय छ । मेरो आग्रह छ, सङ्कटको बेलामा आशावादको, सङ्कटमाथि विजय प्राप्त गर्न सकिन्छ भन्ने सामूहिक आत्मविश्वासको र बलियो सामाजिकराष्ट्रिय एकताको निर्माणका लागि सञ्चारमाध्यमहरुले अझ जिम्मेवार भूमिका खेल्नुहोस् । म एकपटक फेरि दोहर्याउन चाहन्छु विभिन्न मुलुकहरुको अनुभवले भनिरहेको छ, यस महामारी बिरुद्धको युद्धमा सामाजिक दूरी सबैभन्दा उपयुक्त हतियार हो । सामाजिक दूरीका लागि लकडाउन विकल्पहीन माध्यम हो । तसर्थः यस अवधिको लकडाउनलाई जतिसुकै कष्टकर भएपनि हरतरहले सफल पार्न हामी एक होऔं । मानव जातिले इतिहासमा यस्ता धेरै महामारीमाथि विजय हासिल गर्दै आएको छ । नेपालले त समकालीन इतिहासमै धेरै अप्ठ्यारा चुनौतीहरुको सामना गरेको छ, विजय हासिल गरेको छ । ५ वर्ष अघिको विनाशकारी भूकम्प र पाँच वर्षमा भएको पुनर्निर्माणले नेपाली जनताको धैर्यता र साहसको नमूना प्रस्तुत गरेका छन् । पटकपटक लड्नु, धुलो टक्टक्याउँदै उठ्नु र फेरि अगाडि बढ्नु मानव जातिको स्वभाव हो, उसको अदम्य विशेषता हो । यही विशेषताकै बलमा हामीले यस सङ्कटमाथि विजय हासिल गर्ने छौं । यस महामारी विरुद्ध हामीले समयमै चालेको कदमका कारण सयौंको जीवन जोगिएको छ । आउने केही हप्ता हामीले अलिकति साह्रोगाह्रो सहँदा थप जीवन रक्षा गर्न सकिन्छ । आउनु होस्, फेरि एकपल्ट ५ वर्ष अगाडिको विनाशकारी भूकम्पको समयमा जस्तै धैर्यता र साहस प्रदर्शित गरौँ । तपाईंहरूलाई सुविधा उपलब्ध गराउन, आपूर्ति व्यवस्थालाई सहज बनाउन, आवश्यक सुरक्षा प्रबन्ध मिलाउन र कोरोना भाइरस फैलिन नदिन सरकार एकजुट भएर अघि बढ्न प्रतिवद्ध छ । म यहाँहरू सबैलाई एकताबद्ध हुन हार्दिक आग्रह गर्दछु । धन्यवाद ।"
भोकैले मरिने भइयो !,"सप्तरी : सरकारले लकडाउनको निर्णय गरे पनि राहत वितरणमा तदारुकता नदेखाउँदा सप्तरीका निम्नवर्गीय नागरिक प्रभावित भएका छन् । यसको सबैभन्दा ठुलो असर दैनिक श्रम गरी कमाएर खाने वर्गमा परेको छ । घरबाहिर निस्कनै नपाउँदा दैनिकी कसरी चलाउने भन्ने चिन्ता थपिँदो छ । यस्तै शारीरिक अशक्तसमेत लकडाउनका कारणले प्रभावित बन्न थालेका छन् । मागेर जीवनयापन गर्दै आएका सप्तरीको बोदेबर्साइन नगरपालिका वडा नम्वर ४ सिल्हटकी एक दृष्टिविहीन दलित परिवारको दैनिकी कष्टकर बनेको छ । ५२ वर्षीया भोल्वीदेवी राम दुबै आँखा नदेख्ने हुँदा गाउँमा मागेर आफूसहित बालक छोरोको गुजारा चलाउँदै आएकी थिइन् । जन्मिएदेखि दृष्टिविहीन भएकी भोल्वीदेवीले १५ वर्षअघि उखम मोचीसित विवाह गरिन् । ऐलानी जग्गामा परालले बेरिएको झुप्रोबोहक सम्पतिको नाममा अरु केही नरहे पनि उखमले ज्याला मजदुरीको काम गरेर भोल्वीदेवीलाई खुसी नै राखेका थिए । तर, विवाह गरेको ५ वर्षमै पतिको मृत्यु भएपछि भोल्वीदेवीको त्यो खुसीमा पनि नराम्रोसँग ग्रहण लाग्यो र मागेर जीविकोपार्जन गर्ने बाध्यता आईपर्यो । भोल्वीदेवीका दुई सन्तानमध्ये जेठो छोरा ११ वर्षीय दिनेश पनि जन्मिएदेखि नै दृष्टिविहीन छन् । दिनेशको लापनपालनको जिम्मा राजविराजस्थित एक संस्थाले लिए पनि कान्छो छोरा १० वर्षीय दिपकको लालनपालनको जिम्मा भने उनकै काँधमा छ । अहिले लकडाउनका कारणले मागेर खाने बाटो पनि थुनिएको भन्दै उनले बालक छोरालाई भोकै राख्नु पर्दा झनै पीडा महशुस हुने गरेको बताइन् । राजविराज नगरपालिका१६ की अमलादेवी सदा ज्यालादारी मजदूर हुन् । कृषि र निर्माणसम्वन्धी काम गरेर उनले दुई छोरीसहित तीन जनाको परिवार पालेकी छिन् । लकडाउन गर्ने निर्णयसंगै निर्माणसम्वन्धी काम रोकिएपछि उनको रोजिरोटी पनि खोसिएको छ । आफू संगसंगै छोरीहरू पनि कयौं छाक भोकै बस्नु परेको उनले सुनाइन् । कमाउन भन्दै ५ वर्षअघि काठमाडौं गएका पतिले अर्को विवाह गरेर उतै बसेपछि आफूले दुःख पाएको उनको भनाइ छ । अमलामात्र होइन, स्थानीय गंगीयादेवी सदाको अवस्था पनि उस्तै छ । १५ वर्षअघि पति नारायणको मृत्यु भयो । त्यसपछि ज्याला मजदूरी गरेर उनले दुई छोरीको पालनपोषण गरिन् र उनीहरूको विवाह पनि गराइन् । तर, छोरीहरुको आर्थिक अवस्था कमजोर भएका कारण दुई नातिनी पाल्ने जिम्मा अहिले पनि उनीमाथि नै छ । जसोतसो जिविका चलाइरहेका बेला सबैतिर काम बन्द हुँदा के खाने भन्ने चिन्ता सुरु भएको उनले गुनासो गरिन् । रोगले त विस्तारै लान्थ्यो होला, पेट बाँधेर कति दिन बाँचिएला, उनी भन्छिन्,अब त कसैले देला र खाउँला भन्नेबाहेक अर्को विकल्प नै छैन। समस्या अमला र गंगियाको मात्र होइन । सप्तरी जिल्लामा भूमिहीन र सुकुम्बासीको बसोबास ठूलो छ । ज्याला मजदूरी गरेर जिविकोपार्जन गर्ने ती हजारौं मजदूरको अवस्था यतिबेला दयनीय छ । सदरमुकाम राजविराजमा मात्रै करिव २ सय ५० मजदूर कामको खोजीमा विभिन्न स्थानबाट दैनिक जम्मा हुने गरेका थिए । लकडाउनको निर्णयले पाउने गरेको काम पनि रोकिँदा साह्रै गाह्रो भएको हनुमानगर कंकालिनी नगरपालिकास्थित गोवरगाढाका मजदूर विनोद यादवले बताए । लकडाउनको मौका छोप्दै उपभोग्य सामग्रीमा गरिएको मूल्य वृद्धिले पनि श्रमजीवी वर्गलाई पिरोलेको छ । दाल, चामल, तरकारीलगायतका सामानमा एक्कासी भएको मुल्यवृद्धिले किनेरै खानुपर्ने तथा मजदूरी गरेर जिविकोपार्जन गरिरहेका प्रत्यक्ष प्रभावित भएका छन् । सम्वन्धित निकायले बजार नियन्त्रण गर्न नसक्दा निम्नवर्गका व्यक्तिलाई छाक टार्नसमेत समस्या हुन थालेको राजविराजका मजदूर नेता केदार देव बताउँछन् । यस्ता वर्गका लागि संघ, प्रदेश र स्थानीय सरकारले विशेष राहत प्याकेज नै बनाएर कार्यान्वयमा ल्याउनु पर्ने उनले माग गरे। सरकारले समयमै यस विषयमा ध्यान नदिए जनता रोगले भन्दा पनि भोकले मर्छन् उनले थपे, बेलैमा सोचौं, नत्र अनर्थ हुन सक्छ ।"
भोकै रहेका भारतीयले पाए राहत (भिडियो),"बर्दिबास : भोकले महोत्तरीको बर्दिबास १ मा रोइरहेका २६ जना भारतीय नागरिकको भोको पेटमा अन्नपानी परेको छ । नारायणघाटबाट कुखुराको चल्ला ल्याएर बिक्री गरी व्यापार गर्दै आएका उनीहरु लकडाउनले भोकभोकै परेको भिडियो सहितको समाचार अन्नपूर्ण अनलाइनमा प्रकाशित भएको थियो। रौतहटस्थित चन्द्रनिगाहपुर ४ का स्वेल खान, समिर खान, सुभाष राउतसहित तीन युवाले उनीहरुका लागि ६ बोरा चमल, क्वीन्टल चमल, १० केजी दाल, एक बोरा आलु, १० किलो प्याज, मसौरा,मसला, साबुन माक्स, सेनिटाइजर र केही आर्थिक सहयोग उपलब्ध गराएका थिए । नेपालमा अकडाउनमा परेर भोकै रहेका भरतीय रोएको देख्दा मनमा सहयोग गर्ने भाव आएको स्वेलले बताए । 'सहयोगले नेपाल र भारत बीचको रोटीबेटीको सम्बन्ध कायम राख्ने हाम्रो विश्वास छ । मैले दुई छाक खाइरहँदा कोही एक छाक खान नपाएर भोकै नहोस्,' उनले भने ।बर्दिबास नगरपालिका वडा नम्बर १ का वडा अध्यक्ष चुडामणी पोखरेलको उपस्थितमा ती युवाले राहत बाँडेका थिए । कोरोना भाइरस फैलिन सक्ने र दाना नपाएर उनीहरुले ८ हजार चल्ला खाल्टो खनेर गाडेका थिए । त्यसबाट भारतीय नागरिकलाई साँढे तीन लाखको आर्थिक क्षति हुँदा खानाखाने अवस्था पनि थिएन । साढे चार हजार परिवारलाई राहत स्थानीय सरकारले लकडाउनबाट भोकभोकै रहेका महोत्तरीको बर्दिबासका गरिवलाई राहत वितरण गरेको छ। सरकार, सहयोगि व्यक्ति र संघसंस्थाले गरिबलाई राहत र अस्पतालमा पीपीई उपलब्ध गराएका हुन् जनकपुर अटोमोबाइलले स्वास्थ्यकर्मीलाई पीपीई वितरण गरेको छ । बर्दिबास सरकारी अस्प्ताललाई तीन र स्वास्थ्य चौकी औरहीलाई दुई गरी पाँच थान पीपीई वितरण गरिएको जनकपुर अटोमोबाइलका अध्यक्ष प्रमोद साहले बताए । उनका अनुसार, लकडाउनबाट भोकै भएका गरिबहरुलाई राहत पनि वितरण गरिएको छ । लकडाउने हात मुखजोड समस्या भएका बर्दिबास नगरपालिकाका साँढे चार हजार गरिबलाई राहत वितरण गरिएको छ । बर्दिबास नगरपालिकाले दश दिनसम्म पुग्ने चामल, दाल, नुन, खानेते, हात धुन साबुन वितरण गरिएको मेयर विदुर कुमार कार्कीले जनाए । 'वडा अध्यक्षहरुको संयोजनमा तीन दिन लगाएर उनीहरुको घरमै खाद्यान्न पुर्याएका छौं, 'मेयर कार्कीले भने, 'बाहिरी मुलुकबाट घर आउनेमाथि विशेष निगरानी बढाइएको छ ।' स्वास्थ्य समस्या देखिएकालाई घरघरमै स्वास्थ्य टोली लिएर पुग्ने गरिएको उनले बताए ।कोरोना भाइरसलाई जित्नका लागि बन्दाबन्दी(लकडाउन) बाहेकको कुनै विकल्प नरेको मेयर कार्की बताउँछन् । चेलीले बाँडिन् ५३ मुसहरलाई खाद्यान्न बर्दिबास नगरपालिका१४ स्थित एकिकृत नमूना मुसहर बस्तीका ५३ घरपरिवारलाई खाद्यान्न वितरण गरिएको छ । दैनिक ज्यालादारी गरेर खाने उनीहरुलाई लकडाउनले भोकभोकै थिए । बर्दिबास घर भई जपानमा रहेकी एक चेली सहयोगमा खाद्यान्न वितरुण गरिएको वडा अध्यक्ष भरत बहादुर हमालले बताए । जपानको सहयोगले मात्रै नपुगेपछि वडा अध्यक्षले पनि व्यक्तिगत तर्फबाट आर्थिक सहयोग जुटाए प्रति परिवार ३० किलो चामल, पौने २ किलो दाल, १ किलो नुन, साबुनलगायतका समाग्री वितरण गरिएको हो । राजकुमारले बाले निभिएको चुलो समाजिक अभियन्ता राजकुमार महतोले महोत्तरीको किसाननगरका १५ गरिब परिवारलाई राहत प्रदान गरेका छन् । परोपकारी संस्था, भोरका अध्यक्ष रहेको महतोले बर्दिबास नगरपालिका ७ का वडा अध्यक्ष फाल्गुण सुसलिङ्ग मगरको संयोजनमा राहत वितरण रहेका हुन् । लकडाउनले गरिब ज्याला मजदुरी गर्न घर बाहिर जान नसकेपछिे भोकभोकै रहेका दलित बस्तीका स्थानीयलाई राहत बाँडेका छन् । राहतमा चामल, दाल, खानेतेल, हातधुन साबुन लगायतका समाग्री वडा अध्यक्ष फाल्गुण सुसलिङ्ग मार्फत उनले बाँडेका थिए ।"
कोरोना रोकथाम : सरसफाइबारे जनचेतना फैलाउन नर्स लिएर घरघर पुग्छिन् चन्द्रा,"डोल्पा : कोरोना भाइरस (कोभिड१९) ले दुनियाँ डकमगाइ रहेको बेला एक युवतीले भने समाजमा सरसफाइबारे जनचेता फैलाउन अघि सरेकी छिन्। त्रिपूरा सुन्दरी नगरपालिका २ मद्धुकी चन्द्रा बुढा लकडाउनमा नर्ससहित घरघर पुग्ने गरेकी छिन्। बिहानै उनी हरेकको घरमा पुग्छिन् अनि सरसफाइबारे सिकाउँछिन्। उनले गएको तिहारमा देउसी भैलो खेलर जम्मा भएको पाँच हजार रुपैयाँले साबुन किनेर मद्धुका ८५ घरधुरीमा निशुल्क बाँडेकी छिन्। चन्द्रा भन्छिन्,' गाउँमा सरसफाइ बारे जानकारी छैन, सामान्य साबुनले हातधुनेसम्म ज्ञान छैन।गाउँका मानिसमा काम बाहेक केही जानेका छैनन्। स्थानीय सरकारले स्वास्थ्य र सरसफाइका कुनैपनि कुराको सचेतना गराएको छैन।त्यसैले नर्स साथमा लिएर यो अभियानमा जुटेकी हुँ।' प्रत्येक घरमा आमाबुवा तथा साना बाहिनी भाइलाई साबुन दिँदै कोरोना भाइरसबाट कसरी बच्ने भन्नेबारे सचेत गराउने गरेको चन्द्राले बताइन्।उनले भनिन्, म अगुवाइ मात्रै गर्छु आफूसँग स्टाफर्नस रचना बुढाले विशेष भूमिका खेलिरहेकी छिन्।' दिनभरको खाली समय आफूले जानेको र सिकेको कुरा गाउँका नागरिकसँग बाँड्न पाउँदा खुसि लागेको रचनाले बताइन्। उनले स्थानीय सरकारले यो समयमा स्वास्थ्य सेवाबारे कुनै जानकारी नदिँदा दु:ख लागेको बताइन्। जिल्लाका अधिकांश गाउँमा सरसफाइको कमीले मौसमी रुघाखोकी तथा अन्य भाइरलले बर्षेनि मानिसको ज्यान जाने गरेको छ। हरेक वर्ष लाखौ रकम स्वास्थ्य र सरसफाइका नाममा खर्च हुने भएपनि जनस्तरसम्म भने यो कुराले कहिले पनि छुन सकेको छैन। अहिले पनि पूरानै शैलिमा गाउँलेले दैनिकी गुजारी रहेका छन्।"
संकटमा सरकारलाई असफल देखाउन निरन्तर कुप्रचार : प्रधानमन्त्री,"काठमाडौं : प्रधानमन्त्री केपी शर्मा ओलीले संकटको समयमा सरकारलाई कमजोर देखाउने गरी गरिएका कुप्रचार बेमौसमी बाजा भएको बताएका छन् । मंगलबार बिहान राष्ट्रका नाममा सम्बोधन गर्दै उनले असामान्य अवस्थामा कामै गर्न नसक्ने र प्रक्रिया सुरु हुनै नदिने गरी मिथ्या प्रचार गरिएको आरोप लगाएका छन्। अवस्था सामान्य होस वा असामान्य सरकारका काम कारबाही विधिसम्म हुनुपर्छ सुशासनका मानकमाथि खरो उत्रि नै पर्दछओलीले भनेतर कामै गर्न नसक्ने र प्रक्रिया नै सुरु हुन नसक्ने गरी गरिने निराधार आरोप र मिथ्या प्रचारले अप्ठेरो अवस्थामा काम गरिरहेका व्यक्तिहरुलाई निरुत्साहित मात्रै गर्छ। केही व्यक्तिले आफ्ना निहीत स्वार्थ पूरा गर्न चलाइएका गलत हल्लाले सरकारको भ्रष्टाचारविरुद्धको प्रतिवद्धतालाई कमजोर नबनाउने प्रधानमन्त्री ओलीले दाबी गरे। भ्रष्टाचार नगर्ने र हुन नदिने वर्तमान सकारको प्रतिवद्धतालाई लगातारको निराधार कुप्रचारले कमजोर पार्न सक्ने छैन् उनले भने। कहीँकतै अनियमितता र भ्रष्टाचार देखिएमा सरकार निर्ममतापूर्वक कार्बाही गर्न पछि नहट्ने उनले प्रतिवद्धता जनाए। सरकार जनता, राजनीतिक दलको, राज्य र राज्य र समाजका सबै अंगको बलियो राष्ट्यि एकताबाट मात्रै महामारीमाथि विजय प्राप्त गर्न सक्ने प्रधानमन्त्री ओलीले बताए। कोरोना महामारीविरुद्ध लड्न सरकार पूर्ण तयारीका साथ लागेको उनले दाबी गरे। एकान्तबास निकै कठिन भएपनि आफ्नो,परिवार र समाजका व्यक्तिको जीवन रक्षाका लागि धैर्याता अपनाउने प्रधानमन्त्री ओलीले आग्रह गरे ।"
ड्रोनमार्फत लकडाउनको निगरानी गर्दै प्रहरी,"भक्तपुर : भक्तपुर प्रहरीले ड्रोनमार्फत कोरोना भाइरसको संक्रमण नियन्त्रण तथा व्यवस्थापन गर्न सरकारले घोषणा गरेको लकडाउनको निगरानी सुरु गरेको छ। प्रहरीले दुइटा ड्रोनमार्फत भक्तपुरमा लकडाउन उल्लंघन भए नभएको निगरानी सुरु गरेको हो। महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले एकै ठाउँबाट सर्वसाधारणले लकडाउन उल्लंघन गरे नगरेको थाहा पाउन ड्रोनको प्रयोग गरिएको बताए। ड्रोनले सर्वसाधारणको चहलपहल बढेको देखिएपछि उक्त ठाउँमा प्रहरी परिचालन हुने उनको भनाइ थियो। 'अहिले सबै ठाउँमा प्रहरी पुग्न सकिँदैन', प्रहरी उपरीक्षक प्रधानले भने, 'त्यसैले प्रहरीको उपस्थिति नभएको ठाउँमा ड्रोनको माध्यमबाट निगरानी गर्छौं।' ड्रोनमार्फत निगरानी बढाइएपछि लकडाउन पालना प्रभावकारी हुन थालेको उनको भनाइ थियो। उनले लकडाउन अवधिभर आवश्यकताअनुसार ड्रोनमार्फत निगरानी भइरहेको जानकारी दिए। भक्तपुरमा लकडाउनको पूर्ण पालना नभएको जनगुनासो बढेको छ। विशेषतः बिहान र बेलुकाको समयमा भक्तपुरका मुख्यमुख्य सडक, चोक र बजारमा सर्वसाधारणको बाक्लो उपस्थिति हुँदै आएको छ। त्यसमाथि खाद्यान्न तथा तरकारीलगायत किन्ने समयमा सार्वजनिक ठाउँमा सर्वसाधारणको बढी भीड लाग्ने गरेको छ। प्रहरी तथा स्थानीय तहले सामाजिक दूरीलाई ख्याल गर्न भने पनि त्यसको पालना कमैमात्रै भएको छ। त्यस्तै विशेषतः भक्तपुर तथा मध्यपुर थिमि नगरका गल्ली गल्ली तथा भित्री चोकहरुमा सर्वसाधारण घरभित्र नबसी बाहिरै बसेका पाइएपछि त्यसलाई नियन्त्रण गर्न ड्रोनको प्रयोग गरिएको प्रहरी उपरीक्षक प्रधान बताउँछन्। नियन्त्रणमा लिएकालाई अभिमुखीकरण 'लकडाउनको समयमा अनावश्यक रुपमा घरबाहिर बसेको ड्रोनबाट देखिएपछि उक्त ठाउँमा प्रहरी गएर उनीहरुलाई नियन्त्रणमा लिन्छ', प्रधान थप्छन्, 'यसरी नियन्त्रणमा लिएकालाई कोरोना भाइरस र लकडाउनसम्बन्धी जनचेतनामूलक अभिमुखीकरण कक्षा लिन्छौं।' भक्तपुर प्रहरीले ड्रोनबाट निगरानीसँगै लकडाउन तोड्नेलाई नियन्त्रणमा लिन 'मेन क्याचर' उपकरण प्रयोगसमेत सुरु गरेको छ। अहिलेलाई भक्तपुर नगर क्षेत्रमा उक्त उपकरण प्रयोगमा ल्याइएको हो। सोमबारसम्म सातसय ३१ जनालाई लकडाउन उल्लंघन गरिएको भन्दै नियन्त्रणमा लिएर कारबाही गरिएको छ। जिल्ला प्रशासन कार्यालय भक्तपुरका अनुसार लकडाउन पालना नगर्ने एकसय ३५ वटा सवारीसाधनसमेत नियन्त्रणमा लिएर आवश्यक कारबाही गरिएको छ।"
कक्षा ११ र १२ को परीक्षा अनिश्चित कालका लागि स्थगित,काठमाडौं : विश्वव्यापी महामारीको रुपमा फैलिएको कोरोना भाइरस(कोभिड१९)का कारण कक्षा ११ र १२ को परीक्षा अनिश्चित कालका लागि रोकिएको छ। मंगलबार बसेको राष्ट्रिय परीक्ष बोर्डको बैठकले अर्को सूचना नभएसम्मका लागि कक्षा ११ र १२ को परीक्षा स्थगित गर्ने निर्णय गरेको बोर्डका उपाध्यक्ष महेशप्रसाद दाहालले जानकारी दिए। यसअघि बोर्डले कक्षा १२ को परीक्षा आउँदो वैशाख ८ गते तथा कक्षा ११ को २१ देखि गर्ने निर्णय गरेको थियो । कोरोना भाइरसको महामारी नियन्त्रणमा नआएको र लकडाउन लम्बिरहेकाले अनिश्चत कालका लागिर परीक्षा स्थगित गरिएको दाहालले बताए।
कोरोना संक्रमण रोक्न सरकार पूर्ण तयारीसाथ जुटेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले कोराना रोकथाम तथा नियन्त्रण गर्न सरकार पूर्ण तयारीमा जुटेको बताएका छन्। मंगलबार देशबासीका नाममा सम्बोधन गर्ने क्रममा प्रधानमन्त्रीले यस्तो बताएका हुन्। उनले कोरोनाविरुद्धको लडाइमा सिंगो विश्व लागेको उल्लेख गर्दै सबैको साथ र सहयोग भएमा कोरोनालाई जित्न सकिने बताए। उनले सिंगो मुलुक एकजुट भएर कोरोनाविरुद्ध लड्नुपर्ने बेला आएको बताए। सम्बोधनका क्रममा प्रधानमन्त्रीले सातै प्रदेशमा पीसीआर प्रविधिबाट कोरोना परीक्षण सुरु गरिएको जानकारी दिए।संक्रमित जिल्लामा र्यापिड डाइगोनिस्ट टेस्ट पनि सुरु गरिएको प्रधानमन्त्रीले बताए। सम्बोधनका क्रममा प्रधानमन्त्रीले सातै प्रदेशमा भेन्टिलेटरसहित अन्य स्वास्थ्य सामग्रीको जोह र क्वारेन्टाइनमा बसेका र अन्य संक्रमित व्यक्तिको पनि कोरोना परीक्षण हुने बताए। उनले आगामी दुई साता थप चुनौतीपूर्ण हुनसक्ने बताए। उनले भने, अबका दिनमा थप संक्रमित देखिने मात्र होइन, समुदायमा संक्रमण फैलिने जोखिम हुनसक्छ।' उनले कोरोनाको संक्रमण फैलिन नदिन सरकार जुटिरहेको र केही दिनमै नयाँ ट्रेसिङ एप सुरु गर्ने तयारी भइरहेको बताए। प्रधानमन्त्री ओलीले कोभिड१९ का कारण उत्पन्न संकटको वर्तमान घडीमा जो जहाँ छौँ, त्यहीँ सुरक्षित रहौँ भन्दै संकटका काला बादल अवश्य हटेर जाने विश्वास व्यक्त गरे। 'मुलुक कोरोना विरुद्धको लडाईंमा होमिएको र देशमा सङ्क्रमणको पहिलो 'केस' पहिचान भएयताका साझा प्रयत्नले सङ्क्रमितको सङ्ख्या नौ जनामा मात्र सीमित गर्न सकिए पनि मुलुक उच्च जोखिममा रहेको चित्रण गरे। यस्तै प्रधानमन्त्रीले कोभिड१९ सङ्क्रमण दोस्रो चरणमा प्रवेश गरेकाले थप सचेत हुनुपर्ने अवस्था सृजना भएको भन्दै सबैलाई थप सचेत र सावधान रहन आग्रह गरे। विदेशबाट आएका सबैलाई 'क्वारेन्टिन' मा बस्न आग्रह गर्दै उनले भने, 'बाहिरबाट आएका सङ्क्रमितबाट स्थानीयमा सरेको सङ्क्रमण एक जनामा देखिएसँगै हामी महामारीको दोस्रो चरणमा प्रवेश गरेका छौँ । यसबीच हजारौँको सङ्ख्यामा नेपालीहरु घर फर्किनु भएको छ। उहाँहरुमध्ये कतिपयले क्वारेन्टिनमा बस्न गरिएको आग्रह र प्रबन्धलाई ध्यान नदिएकोले चिन्ता थपिएको छ।' सरकार, राजनीतिक दल र सबैको संयुक्त कमाण्डका रुपमा सङ्घीय सरकारले सञ्चालन गरेको कोरोना रोकथाम र नियन्त्रण व्यवस्थापन केन्द्र (सिसिएमसी) ले युद्धस्तर र समन्वयात्मकरुपमा काम गरिरहेको उनले उल्लेख गरे।"
जनताको विश्वास जित्न माधव नेपालद्वारा सरकारको ध्यानाकर्षण,"काठमाडौं : नेपाल कम्युनिष्ट पार्टी (नेकपा)का वरिष्ठ नेता माधवकुमार नेपालले कोरोना सङ्क्रमणको सम्भावित जोखिमबाट जोगिन अझै केही दिन घरभित्रै बस्न आम सर्वसाधारणलाई आह्वान गरेका छन्। एक वक्तव्य जारी गर्दै पूर्वप्रधामन्त्रीसमेत रहेका नेता नेपालले कोरोना नियन्त्रणका लागि नेपाल सरकार तथा विश्व स्वास्थ्य सङ्गठनका निर्णय एवं निर्देशनलाई पालना गर्न पनि अपिल गरेका हुन्। उनले विश्वभरि नै महामारीको रूप लिएको कोभिड१९ को प्रकोप नियन्त्रणका लागि जनताले देखाएको आत्मसंयमता, सावधानी र सचेतनाका लागि धन्यवाद ज्ञापनसमेत गरे। नेता नेपालले भोका श्रमजीवी जनतालाई राहत उपलब्ध गराउन, दोहोरो भएको भए त्यसलाई सच्याउन र यस कार्यलाई कम्तीमा गरिखाने वातावरण नहुञ्जेल कायम राख्न पनि सम्बन्धित सबैमा हार्दिक अनुरोध गरेका छन्। उनले कामको सिलसिलामा देश बाहिर रहेका नेपालीको स्वास्थ्य, सुरक्षा, भिसा तथा अन्य समस्याका सन्दर्भमा सचेत पहल गर्न सम्बन्धित देशका सरकार एवं नेपाल सरकारको ध्यानाकर्षण गराए। कोरोना भाइरस जो कसैलाई पनि लाग्न सक्ने भन्दै नेता नेपालले कसैलाई यसको शङ्का लागेमा त्यसलाई नलुकाउन, कुनै प्रकारको हिनताबोध नगर्न, उच्च मनोबलका साथ आवश्यक उपचार गर्न र त्यसलाई विस्तार हुन नदिन आवश्यक सावधानी अपनाउन अनुरोध गर्नुभएको छ। 'विदेशबाट आएका व्यक्तिबाट नेपालमै रहेका व्यक्तिमा सङ्क्रमण भएको पुष्टि भइसकेको सन्दर्भलाई दृष्टिगत गरी विदेशबाट आएका र उहाँहरूको सम्पर्क भएका सम्पूर्ण व्यक्तिलाई अनिवार्य रूपमा तोकिएको अवधि तोकिएका स्थान वा सेल्फ क्वारेन्टाइनमा बस्न र आफू एवं समाजलाई यस महामारीबाट जोगाउन विशेष अपिल गर्दछु' नेता नेपालद्वारा जारी वक्तव्यमा भनिएको छ। कोरोनाको सङ्क्रमण फैलन नदिन राज्यका सम्पूर्ण निकायको सुरक्षित एवं प्रभावकारी परिचालन गर्नुपर्नेमा जोड दिँदै उहाँले कोरोना परीक्षणको दायरालाई फराकिलो बनाउन सरकारलाई सुझाव दिएका छन्। स्वास्थ्यकर्मी, सुरक्षाकर्मी तथा अत्यावश्यक सेवा प्रदान गर्नेहरूको स्वास्थ्य सुरक्षामा थप ध्यान दिन तथा अत्यावश्यक उपभोग्य वस्तुको मूल्यवृद्धि एवं अभाव हुन नदिन तीनै तहका सरकारसहित सम्बन्धित सबैको ध्यानाकर्षण गराए। विपद्को समयमा सीमित स्रोत साधनका बीच पनि रोकथाम, नियन्त्रण र उपचारका सम्भव सबै उपाय पारदर्शीरूपमा अवलम्वबन गरी सरकारले वास्तविक अभिभावकत्व प्रदान गर्नुपर्नेमा जोड दिँदै पूर्वप्रधानमन्त्री नेपालले हालसम्म गरिरहेको प्रयासका लागि सरकारलाई धन्यवाद दिएका छन्। उनले राज्यका परिभाषित काम गर्ने अङ्गको सबलीकरण एवं उच्च मनोबलसहित द्रुत परिचालन गरेर जनताको विश्वास जित्न सरकारको विशेष ध्यानाकर्षण गराउनुभएको छ। कोरोना सङ्क्रमण देखिएका सम्पूर्णको शीघ्र स्वास्थ्यलाभको कामना गर्दै उहाँले यसका कारण ज्यान गुमाएका सबैप्रति श्रद्धाञ्जलि व्यक्त गरे।"
कपिलवस्तु अस्पतालमा मृत्यु भएका युवकको कोरोना रिपोर्ट आउन बाँकी,"कपिलवस्तु : कपिलवस्तु अस्पतालको आइसोलेसन वार्डमा सोमबार राती मृत्यु भएका पुरुषको कोरोना परीक्षण रिपोर्ट आउन बाँकी छ। मृत्यु हुनेमा विजयनगर गाउँपालिका २ का ३० वर्षीय गोवर्धन भर रहेको अस्पतालले जनाएको छ । मृतक भरलाई कोरोना भाइरसको लक्षण देखिएपछि ३ दिनदेखि आइसोलेसनन वार्डमा उपचार गरिँदै आएको थियो । मृतक भर क्षयरोगको बिरामी समेत थिए। क्षय रोगको लामो बिरामी, निमोनिया र फोक्सोमा समस्याका कारण उनको मृत्यु भएको अस्पतालले जनाएको छ । उनको स्वाब परीक्षणका लागि नमूना संकलन गरी पठाइएको छ। तर, रिर्पोट आउन भने बाँकी रहेको अस्पतालले जनाएको छ।"
कीट नहुँदा कोरोना परीक्षण प्रभावित,"गुलरिया : सरकारले कोरोना प्रभावित मुलुकबाट नेपाल आएर क्वारेन्टाइनमा बसेका तथा शंकास्पद व्यक्तिको कोरोना भाइरस अनिवार्य परीक्षण गर्ने बताए पनि जिल्लामा परीक्षणलगायत नमूना संकलन गर्ने कीट अभाव हुँदा परीक्षण प्रभावित भएको छ । बर्दियामा कोरोना भाइरस परीक्षण गर्नुपर्ने व्यक्तिको संख्या सयौं पुगिसक्दा पनि र्यापिड डाइग्नोसिस टेस्ट (आरडीटी) तथा भाइरस ट्रान्सपोर्ट मिडियम (भीटीएम) कीट उपलब्ध नहुँदा कोरोना परीक्षण प्रभावित बनेको हो । बर्दियाका ८ वटै स्थानीय तहका क्वारेन्टीनमा आश्रय लिइरहेका तथा चैत्र महिनामा प्रभावित मुलुकबाट जिल्ला भित्रिएका व्यक्तिको कोरोना भाइरस अनिवार्य परीक्षण गर्नुपर्ने भएपनि अस्पतालसँग प्रर्याप्त कीटउपलब्ध नहुँदा कोरोना परीक्षण कार्य प्रभावित भएको जिल्ला अस्पताल बर्दियाका प्रमुख डाक्टर शुभाष पाण्डेय बताउँछन् । हालसम्म अस्पतालको आइसोलेसन कक्षमा राखिएका ९ जनामध्ये संक्रमित युवतीसँगै जहाजमा आएका ३ जना र अन्य ३ गरी ६ जनाको भीटीएममार्फत स्वाब संकलन गरी काठमाडौंमा परीक्षण गरिएको थियो । जसमा सबैजनाको नतिजा नेगेटिभ आएको छ। बर्दियामा १ हजार जनाभन्दा बढीको नमूना परीक्षण गर्नुपर्ने आवश्यक छ । उनले भने,' शीघ्र नतिजा प्राप्त गर्नका लागि आरडी (र्यापीड) टेस्ट गर्ने सरकारको रणनीति छ । हामीसँग र्यापिड कीटनभएका कारण परीक्षण सुरु गर्न सकेका छैनौं।' अस्पतालले प्राप्त गरेको ७ वटा भीटीएम कीट मध्ये हामीसँग एउटा मात्र कीट बँचेको छ । अस्पतालले निर्णय गरी ल्याव परिक्षणका थप सामग्री ५ नम्बर प्रदेश सरकारसँग माग गरेका छौं । उनले थपे,' चीनबाट सामग्री आएपछि १० वटा एप्रोन, मास्क ५ सय वटा, ग्लोब्स ५ सय वटा र एन ९५ मास्क ५ वटा पाएका छौं । अन्य अत्यवश्यक गुणस्तरीय पर्सनल प्रोटेक्टिभ इक्यूपमेन्ट (पीपीई), थप एन९५ मास्क अस्पतालको नीजि श्रोतबाट मगाएका छौं ।' जिल्ला अस्पतालमै कोरोना परीक्षणलगायत बिरामीको नजिक पुग्ने स्वास्थ्यकर्मी र सुरक्षाकर्मीको व्यक्तिगत सुरक्षाका सामग्रीहरु अभाव भएपछि प्रमुख जिल्ला अधिकारीको अध्यक्षतामा बसेको समितिको बैठकले निर्णय गरी गृह मन्त्रालय मार्फत नेपाल सरकार तथा ५ नम्बर प्रदेश सरकारसमक्ष आवश्यक सामग्री माग गरेको छ । जिल्लामा कोरोना परीक्षणका कीटहरु उपलब्ध नहुँदा समस्या परेको प्रमुख जिल्ला अधिकारी प्रेमलाल लामिछानेले बताए । शंकास्पद बिरामीको नमूना परीक्षणका लागि संकलन गर्न कम्तिमा १ सय थान भीटीएम कीट मागेका छौं । बर्दियामा सामुदायिक एकान्तवासमा रहेका ३८३ जना र होम क्वारेन्टीनमा रहेका ८६२ जना गरी १२४५ जनाको नमूना परीक्षण गर्न आवश्यक रहेको उनले प्रष्ट्याए । स्वाब संकलन, उपचारमा खटिने स्वास्थ्यकर्मी, एम्बुलेन्स चालकलगायत सुरक्षामा खटिने सुरक्षाकर्मीलाई लक्षित गरी ३ सय थान गुणस्तरीय पीपीई र आवश्यक परिमाणमा सेनीटाइजर, ग्लोब्स, मास्क माग गरिएको छ । उनले थपे,' कोरोना भाइरसको स्वाब नेपालगञ्जमा परीक्षणको व्यवस्था नहुँदासम्म धनगढी, सुर्खेत परीक्षण केन्द्रमा परीक्षण गर्ने व्यवस्था सरकारले मिलाउनुपर्छ त्यसका लागि पनि हामीले गृह मन्त्रालयमार्फत जानकारी गराएका छौं ।' कोरोना परीक्षणका लागि आवश्यक सामग्री माग भइसकेकाले समयमै आउनेमा आशावादी रहेको प्रजिअ लामिछानेले विश्वास दिलाए।"
कोरोना कहर : विपन्नलाई खाना खुवाउँदै युवा,"विराटनगर : कोराने भाइसको संक्रमण फैलिन नदिन सरकारले गरेको लकडाउनको बेला विराटनगरका मनकारी युवाहरु माग्ने तथा भिखारीलाई खोजेर खाना खुवाउने अभियान सञ्चालनल गरेका छन्। उनीहरुले मग्ने तथा भिखारीलाई पकाएको खानाको पोको बाँड्न थालेका छन्। लकडाउनको बेला मन्दिर एवं बजार बन्द भएपछि उनीहरुल भोकै बस्नुपर्ने बाध्यता आएको छ। विराटनगरका समाजसेवी वासिम आलमको अगुवाइमा युवाहरूले सडकमा बस्नेलाई खाना खुवाउन थालेका हुन्। उनीहरुको यो प्रयासले एक सय बढी मानिसले दिउँसो नियमित खाना खान पाइरहेका छन्। सडकमा भोकै भौतारिएको देखेपछि विराटनगरका वसिम आलम, पेरिस सुवेदी, पप्पु अन्सारी र दिपेन मरिकलगायत युवाले खाना खुवाउने अभियान सुरु गरेका हुन् । अभियानको नेतृत्व गरिरहेका अनेरास्वयुका तत्कालिन केन्द्रीय सचिव तथा विद्यार्थी नेता वसिम आलमले केही साथीले आफैंले पैसा उठाएर खाना खुवाउने अभियान सञ्चालन गरेको जानकारी दिए । उनले भने, 'अब अरु सहयोग गर्ने अश्वासन दिएकाले लकडाउनको अवधि भर खुवाउने योजना बनाएका छौं ।' अहिले चामल र दाल सहयोग आएको उनले बताए । उनका अनुसार पप्पु अन्सारीले सञ्चालन गर्दै आएको रोयल विर्यानी हाउसमा खाना पकाएर वितरण गरिँदै आएको हो। प्रत्येक दिन बिहान ९ बजेदेखि खाना वितरण गरिँदै आएको उनले बताए । अयिभानका रहेका युवाहरुले विराटनगर भरी सडकमा बसिरहेका सोही स्थानमा गएर सावुन पानीले हात धुन लगाएर खाना दिने गरिएको आलमले बताए । विराटनगरमा एकसय ५० को हाराहारी सडकमा बस्नेहरू छन् । त्यस्तै खाना र काम खोज्दै सडकमा आएकालाई खाना खुवाउने दिपेन मरिकले जानकारी दिए।लकडाउन अवधिभर उनीहरू बसेकै स्थानमा पुगेर खाना खुवाउनु साथै अन्य भोकै बसेको थाहा पाउनेको घरमा समेत पुर्याउने गरेको उनले बताए ।"
कोरोना नियन्त्रणमा खटिएका कर्मचारीको मृत्यु भए १० लाख क्षतिपूर्ती,"बैतडी : बैतडीको पाटन नगरपालिकाले कोरोना भाइरसको रोकथाम तथा नियन्त्रणका लागि खटिएका स्वास्थ्यकर्मी, कर्मचारी र जनप्रतिनिधिको ज्यान गएमा उनका आश्रित परिवारलाई १० लाख रुपैयाँ क्षतिपूर्ती दिने निर्णय गरेको छ । नगरकार्यपालिकाको बैठकले कोरोना रोकथाम तथा नियन्त्रण अभियानलाई प्रभावकारी बनाउन यो निर्णय गरेको नगरप्रमुख केशवबहादुर चन्दले बताए । उनले भने, 'यो संकटको घडीमा कार्यक्षेत्रमा खटिने स्वास्थ्यकर्मी, कर्मचारी र जनप्रतिनिधिको कोरोनाका कारण ज्यान गएमा १० लाख क्षतिपूर्ती दिने निर्णय गरेका छौं ।' यस्तै कोरोना रोकथाम तथा नियन्त्रणका लागि विपद् व्यवस्थापन कोषमा २० लाख बजेट विनियोजन गर्ने निर्णय समेत भएको उनले बताए । उनले भने, 'हामी नगरकार्यपालिकाबाट कोरोना भाइरस रोकथाम र नियन्त्रणका लागि अत्यावश्यक औषधि र पीपीई पनि खरीद गर्ने निर्णय समेत गरेका छौं ।' यस्तै नगरकार्यपालिकाको बैठकले राहत सामग्री वितरण समबन्धि कार्यविधि २०७६ पारित गरेको नगर प्रवक्ता लोकबहादुर भण्डारीले बताए ।यस्तै बैठकले नगरपालिकाका १० वटै वडामा रहेका दैनिक मजदुरी गरेर छाक टार्ने नागरिकको तथ्यांक संकलन गरेर खाद्यान्न सामग्री वितरण गर्ने निर्णय गरेको छ। यस्तै कोरोना भाइरसको रोकथाम र नियन्त्रणका लागि खटिने स्वास्थ्यकर्मीलाई ६० प्रतिशत जोखिम भत्ता उपलब्ध गराउने निर्णय समेत पाटन नगरपालिकाले गरेको छ ।"
"लकडाउनमा मेला, ४ हजारको भीड","बझाङ : कोरोना भाइरसका कारण देश लकडाउनमा रहेका बेला बझाङ जिल्लामा भने विसरती मेलाका लागि हजारौं मानिस जम्मा भएका छन् । सरकारले सोमबार वैशाख ३ गतेसम्मका लागि थप लकडाउन घोषणा गरेको छ । तर, बझाङमा भने त्यसको कुनै असर परेको छैन । बझाङको छविस पाथिभेरा गाउँपालिका३ मा मनाइने बान्नीकी चैतलीमा सोमबार हजारौं मानिसको भीड जम्मा भएको छ । कोरोना भाइरसको संक्रमणले सुदूरपश्चिम सबै प्रदेशभन्दा जोखिममा छ । सुदूरपश्चिमका ४ जनामा कोरोना भाइरसको संक्रमण देखिएको छ । भारतबाट स्वदेश फर्किएका दुई र दुबईबाट आएका एक जनाबाट आफ्नै परिवारका एक जनालाई संक्रमण सरेपछि सुदूरपश्चिमा कोरोनाका संक्रमित ४ जना फेला परेका हुन् । तर, बझाङको छबिसपाथिभेरा गाउँपालिकाका स्थानीयले भने लकडाउन उल्लंघन गर्दै हजारौंको भीड जम्मा गरी सोमबार बान्नीकी चैतली मेला मनाएका छन् । गाउँपालिका उपाध्यक्ष राधिका रताला जोशीले गाउँपालिकाले चैतली मेला मनाउन रोक लगाए पनि स्थानीयले अटेरी गरेको बताइन् । गाउँपालिकाका विभिन्न नाकामा प्रहरी परिचालन गरिएको छ, तैपनि स्थानीयले चोरबाटो प्रयोग गरी मेला भरेका छन्, जुन दुःखद कुरा हो, उपाध्यक्ष जोशीले भनिन् । झडप हुँदा १२ जना घाइते चैतली मेलामा तल्लो छबिस र मल्लो छबिसबीच विवाद भएपछि १२ जना घाइते भएका छन् । सोमबार साँझ ६ बजेतिर झडप भएको हो । जात्रामा भकुण्डो हान्ने बेला झडप भएको थियो । झडपमा ढुंगा हानाहान हुँदा दुवै पक्षका १२ जना घाइते भएको छविस पाथिभरा गाउँपालिकाका इन्जिनियर उत्तम सिंहले बताए । गाउँपालिकाका इन्जिनियर सिंहले भकुण्डो खेल्ने बेला झडप भएको बताएका छन् । गाउँपालिकाले मेला स्थगन गरिएको बताए पनि त्यहाँ ४ हजारभन्दा बढीको सहभागिता रहेको इन्जिनियर सिंहले जानकारी दिए । बान्नीकी चैतलीमा स्थानीबीच भकुण्डो खेल्ने र मस्टा देवताका लागि काकर चढाउने प्रचलन छ । तर, स्थानीयले भने स्थानीय सरकारले पूर्ण रूपमा मेला नलगाउन निर्देशन नदिएको बताएका छन् । स्थानीय तहले घरबाट एक जना मात्रै आउन भने पनि मानिसहरू बढी आएकाले झडप भएको हो, एक स्थानीयले भने । देशमा लकडाउन भएका बेला जिल्ला सदरमुकामबाहेक गाउँमा मन्दिरमा नवरात्रिका बेला पनि ठूलो भीडभाड भएको थियो । कोरोना भाइरसको संक्रमणले सुदूरपश्चिम सबै प्रदेशभन्दा जोखिममा छ ।"
अख्तियारको दायित्व !,"बन्दीजीवन बिताउनुपर्ने विषम परिस्थिति अब नेपालीले सायदै बेहोर्नुपर्ला। यो राजनीतिका कारण नभई कोरोना भाइरसको संक्रमण विश्वव्यापी फैलिएकाले भएको हो। तर, यसबीचमा कोरोना रोकथामका निहुँमा एकथरि मानिस सरकारको अनुमतिमै सरकारी संयन्त्र भित्र प्रवेश गरे। कोरोना भाइरससम्बन्धी रोगको उपचारार्थ अत्यावश्यक औषधि तथा उपकरण खरिद प्रक्रियामा जानीजानी लापरबाही, भ्रष्टाचार तथा र्याल चुहाउने काम भएका खबर सञ्चारमाध्यममा आइरहेका छन्। कठिन तथा विषम अवस्थामा पनि यस्ता खबर आउनु दु :खद मात्र नभई खेदजनक पनि हो। यस्ता विषय सार्वजनिक हुनासाथ प्रधानमन्त्री केपी ओलीले विभागीय मन्त्री, संलग्न सल्लाहकार तथा कर्मचारी तत्काल हटाएर निष्पक्ष जाँचबुझ गराउनु पर्दथ्यो। वा संविधानअनुसार स्थापित र संगठित अख्तियार दुरपयोग अनुसन्धान आयोगसँग तत्काल छानबिनका लागि अनुरोध गर्नु पर्दथ्यो। प्रधानमन्त्रीले यसो नगरेर भ्रष्टाचार भएकै छैन भनी न्यायाधीश हुने काम गर्न पुगे, जुन शक्ति पृथकीकरण सिद्घान्तको विपरीत छ। सरकार प्रमुखको यस्तो व्यवहारबाट पदासीन सचिव र पूर्वसचिवका बीच हिलो छ्यापाछ्याप हुनु झन् दु :खद हो। अनियमितता भएको उजुरीसमेत परेका समाचार सार्वजनिक भइसक्दा पनि अख्तियारले सक्रियता देखाएको छैन। द्रुतगतिमा संविधान बनाउनसमेत सक्रिय भएका सरकारप्रमुख किन भ्रष्टाचारबारे वस्तुगत छानबिन गराउन स्वयं अग्रसर हुँदैनन् ? अख्तियारबाट निष्पक्ष छानबिन गर्नगराउन किन चाहिरहेका छैनन् ? अख्तियार आफैं किन चासो देखाइरहेको छैन ? आमनेपालीको ज्यान जोखिममा पर्नसक्ने जस्तो संवेदनशील विषयमा भएको भ्रष्टाचारमा शीघ्र छानबिन थाल्नुपर्ने दायित्व अख्तियारको पनि होइन र ? आयोगमा परेका उजुरी र सार्वजनिक सञ्चारमाध्यममा आएका कोरोना रोगसँग सम्बन्धित खरिद प्रक्रियामा भएको अनियमितताबारे अख्तियार बेखबर त छैन ? अनुसन्धान थालेर कारबाही प्रक्रिया अघि बढिसक्यो भन्ने समाचार सुन्नुपर्ने बेला होइन र यो ? आमनेपालीको ज्यान जोखिममा पर्नसक्ने जस्तो संवेदनशील विषयमा भएको भ्रष्टाचारमा शीघ्र छानबिन थाल्नुपर्ने दायित्व अख्तियारको पनि होइन र ? के आयोग राजनीतिज्ञको छायामा पर्दाको परिणाम त होइन यो ? नत्र किन चाहियो यस्तो संवैधानिक आयोग ? अख्तियारका पदाधिकारी हाम्रै सिफारिसमा नियुक्त भएका कारण हामीलाई कसैले चलाउन सक्दैन भन्ने मानसिकताबाट राजनीतिज्ञ ढुक्क रहेको देखिन्छ। सिंगो मुलुक र मुलुकबासीको अभिभावकत्व ग्रहण गर्नुपर्ने बेलामा आफैंमाथि भ्रष्टाचारको लाञ्छना लागिसक्दा पनि शीघ्र छानबिन गर्न अनुरोध गर्नुपर्ने वा निष्पक्ष छानबिन गराउन संयन्त्र बनाउनुपर्नेमा किन मौन बसिरहेका छन् सरकार प्रमुख ? नत्र अख्तियार तिनैको छायामा रहेछ भनेर बुझ्नुको विकल्प हुनेछैन। आम नागरिकले बन्दीजीवन बिताइरहेको यस्तो संकटको घडीमा रोग नियन्त्रणका लागि गहन जिम्मेवारी पाएको संयन्त्रका पदाधिकारी र त्यससँग सम्बन्धित कर्मचारी भ्रष्टाचारजन्य र राष्ट्रविरोधी काममा लिप्त देखिएका छन्। मुलुकको कार्यकारी प्रमुखमा आसीन व्यक्ति आफैं अस्वस्थ छन्। हाम्रो संविधानले प्रधानमन्त्री बिरामी पर्नसक्ने विषयको कल्पना गरेको छैन। केपी शर्मा ओलीले उक्त संस्थाको प्रतिनिधित्व गरिरहनुभएको छ। प्रधानमन्त्रीको पदमा आसीन व्यक्तिको स्वास्थस्थिति सामान्य नभएका कारण उहाँले मुलुकको कार्यकारी प्रमुखका हैसियतले प्रत्यक्षरूपमा गर्नुपर्ने काम सहजरूपमा गर्न नसक्ने भएकै कारण उपप्रधानमन्त्रीको अध्यक्षतामा गठित एउटा समितिलाई कोरोना रोकथामको जिम्मेवारी हस्तान्तरण गर्नु भएको हो। तर, यसैको मौका छोपी त्यसमा आवद्घ सार्वजनिक ओहोदामा आसीन पदाधिकारीबाटै मानवताविरुद्घ एवं नेपालको कानुन जानीजानी उल्लंघन गरी बद्नियतपूर्वक काम गरेका तथ्यप्रमाण सार्वजनिक भए। मुलुकलाई परेको आपत्का बेला भ्रष्टाचारको आरोप लागेका पदाधिकारी वा यससँग सम्बद्ध कर्मचारीलाई तत्काल कानुनबमोजिम कारबाही गर्नुको विकल्प छैन। यस काण्डमा संलग्न सबै सार्वजनिक पदधारण गरेका पदाधिकारी र अन्य व्यक्ति समेतलाई तत्काल छानबिनको दायरामा ल्याई द्रुतगतिमा अनुसन्धान अघि बढाउन सरकारले निष्पक्ष आयोग बनाउनुपथ्र्यो। साथै अख्तियारले पनि आएका गुनासा र निवेदनका आधारमा तत्काल छानबिन गरी दोषीलाई कानुनको जिम्मा लगाउनुपर्दथ्यो। यस्ता विषयवस्तुको गाम्भीर्यतामाथि ध्यान दिई कार्य गरिएन भने सरकार र संविधानप्रति जनताको आस्था हराएर जाने मात्र होइन, उनीहरूले आत्मसंयम गुमाएर विरोधमा उत्रनुपर्ने अवस्था आउन सक्छ। योभन्दा ठूलो विषय नेपालले अकल्पनीय स्वास्थ्य समस्या बेहोर्ने निश्चित जस्तै भएको छ। संविधान र सरकार नयाँ बन्ला, अख्तियारमा नयाँ पदाधिकारी नियुत्ता होलान् तर नेपाल र नेपालीले भोग्ने अपूरणीय क्षतिको पूर्ति कहिल्यै कसैले पनि गर्नसक्ने छैन। भविष्यले पनि हामीलाई धिक्कार्नेछ। समय छँदै सबैमा चेतना पलाओस्।"
कोरोनासँग लडिरहेका बेलायती प्रधानमन्त्रीलाई सघन उपचार कक्षमा सारियो,लण्डन : कोरोना भाइरस संक्रमण भएको १० दिनपछि अस्पताल भर्ना भएका बेलायती प्रधानमन्त्री बोरिस जोनसनलाई सघन उपचार कक्षमा सारिएको छ । आइतबार लण्डन अस्पताल भर्ना भएका उनको स्वास्थ्यमा थप जटिलता देखिएपछि सघन उपचार कक्षमा सारिएको प्रधानमन्त्री कार्यालयलाई उद्धृत गर्दै बीबीसीले जनाएको छ। प्रधानमन्त्री कार्यालयले जारी गरेको विज्ञप्तिमा जनाएअनुसार कोरोना भाइरस सङ्क्रमणका लक्षणहरू यथावत रहेकाले चिकित्सकको सल्लाहमा उनलाई सघन उपचार कक्षमा सारी उपचार जारी राखिएको छ। ५५ वर्षीय जोनसन भाइरस संक्रमण भएको १० दिनसम्म निवासमै रहेर सरकारको कार्यभार सम्मालिरहेका थिए । १० दिनसम्म पनि स्वास्थ्यमा सुधार नभएपछि आइतबार साँझ उनलाई लण्डनस्थित सेन्ट टमसेज अस्पतालमा भर्ना गरिएको थियो।
चेल्सी छाड्ने धुनमा विलियन,"लन्डन : ब्राजिलियन खेलाडी विलियनले इङ्लिस प्रिमियर लिग क्लब चेल्सी छाड्न सक्ने संकेत दिएका छन्। आगामी समरमा आफूले चेल्सी छाड्न सक्ने सम्भावना रहेको उनले बताएका छन्। ३१ वर्षीय आक्रामक मिडफिल्डर विलियनले युरोपका विभिन्न ठूला क्लबहरूबाट आफूलाई प्रस्ताव आएको जानकारी पनि दिए। चेल्सीसँग उनको सम्झौता यसै सिजनको अन्त्यमा सकिँदैछ। केही क्लबले उनीमाथि चासो देखाएको समाचार यसअघि पनि चर्चामा आएको थियो। खासगरी इटालियन सिरिए क्लब युभेन्ट्स र इङ्लिस प्रिमियर लिग क्लब टोट्टनहामले विलियनमाथि बढी चासो देखाएका छन्। हाल युभेन्ट्सका प्रशिक्षक माउरिजियो सारी र टोट्टनहामका प्रशिक्षक होजे मोउरिन्हो हुन्। सारी र मोउरिन्हो दुवै चेल्सीकै पूर्वप्रशिक्षक हुन्। त्यसैले उनीहरूले विलियनको खेललाई नजिकबाट नियाल्ने अवसर पाएका छन्। विलियनले यसअघि आफू चेल्सीमै रहने बताउँदै आएका थिए। तर, पछिल्लो समय चेल्सीसँग सम्झौता अवधिको विषयमा कुराकानी नमिलेपछि उनले स्टामफोर्ड ब्रिज छाड्न चाहेको अनुमान गरिएको छ। 'मैले लामो समय चेल्सीमा बिताएँ। त्यसैले अझै पनि म चेल्सीलाई माया गर्छु। तर, मेरो सम्झौता अवधि अब धेरै बाँकी छैन', विलियन भन्छन्, 'क्लबबाट स्पष्ट जवाफ नआएपछि मैले विकल्प खोज्नु आवश्यक पनि छ।' विलियनका अनुसार चेल्सीले उनको सम्झौता अवधि दुई वर्ष थप्न चाहेको छ। तर, उनले क्लबसँग तीन वर्ष सम्झौता अवधि बढाउन माग गरेका छन्। यसै विषयलाई लिएर क्लबसँग उनको कुरा नमिलेको हो। 'चेल्सीले कुनै पनि हालतमा तीन वर्ष सम्झौता अवधि नथप्ने अडान लिएको छ। त्यसैले अब मैले अर्को गन्तव्य खोज्नुको कुनै विकल्प छैन', विलियन भन्छन्। उनी सन् २०१३ मा चेल्सीमा आबद्ध भएका थिए। 'असम्भव भन्ने केही हुँदैन। केही समयपछि चेल्सी मेरो प्रस्तावमा सकारात्मक बन्न पनि सक्छ। म अझै पनि आशावादी भने छु', उनले भनेका छन्। विलियनलाई उनको राष्ट्र ब्राजिलकै केही क्लबले पनि प्रस्ताव राखेका छन्। तर, उनी अझ केही समय युरोपियन क्लबबाटै व्यावसायिक फुटबल खेल्न चाहन्छन्।"
ढकमक्क फुले पनि एक्लै भयो गुराँस,"बेनी : वसन्त ऋतुको सुरुआतसँगै म्याग्दीको उच्च पहाडी क्षेत्रका वनपाखा रंगीविरंगी लालीगुराँसले रंगिएका छन्। पाखाभरि ढकमक्क फुलेका लालीगुराँस यसपालि विश्वव्यापी महामारीको रूपमा फैलिएको कोभिड१९ (कोरोना) भाइरसको त्रास र लकडाउनका कारण पर्यटन नआउँदा 'अभागी' भएको छ। अन्नपूर्ण गाउँपालिकाको घोडेपानी, पुनहिल, मोहरेडाँडा, फुलबारी, खोप्रा, बयली, मालिका गाउँपालिको सोले, बेनी नगरपालिका३ भकिम्लीको स्वर्गा श्रम, धवलागिरि गाउँपालिकाको जलजला, देउराली, मंगलाको टोड्के, झाँक्रीपानी, रघुगंगाको रुइसेमा गुराँसको ठूला जंगल छन्। नेपालमा पाइने ३२ प्रजातिकामध्ये घोडेपानी क्षेत्रको जंगलमा रातो, सेतो, गुलावी, चिमालीलगायत आठ प्रकारका गुराँस पाइने अन्नपूर्ण संरक्षण क्षेत्र आयोजना (एक्याप) ले जनाएको छ। पृष्ठभूमिका हिमाल र लालीगुराँसको जंगलको प्राकृतिक सौन्दर्यलाई कोरोनाका कारण पर्यटकले अवलोकन गर्न नपाउने भएका छन्। 'कोरोना नफैलिएको भए यतिबेला स्वदेशी र विदेशी पर्यटकको ओइरो लाग्थ्यो', घोडेपानीका होटल व्यवसायी टेकसर बुद्धुजाले भने, 'कोरोनाको त्रासले हामीले गाउँमा पनि पर्यटक आउन रोक लगाएका छौ। सुनसान छ। यसपालिको गुराँस अभागी भए।' घोडेपानीका अर्का होटल व्यवसायी सुशील पुनका अनुसार गुराँसको सौन्दर्यमा रमाउन चैत, वैशाख महिनामा आन्तरिक तथा बाह्य पर्यटकको चहलपहल हुन्थ्यो। दैनिक पाँच सयजनाको हाराहारीमा पर्यटक आउँथे। स्थानीयलाई पर्यटक नआएकाले चिन्ताभन्दा पनि पर्यटकसँगै कोरोना भित्रिने त्रास छ। गाउँबाट बाहिर नजाने र बाहिरबाट आउनेलाई रोक लगाइएको घोडेपानी टोल सुधार समितिका वीरेन गर्बुजाले बताए। 'कोरोना रोकथामका लागि सरकारले गरेको लकडाउन घोषणालाई प्रभावकारी बनाउन स्थानीय स्तरमा पनि कडाइ गरेका हौं', उनले भने। अन्नपूर्ण चक्रीय पदमार्गमा पर्ने घोडेपानी कास्कीको घान्द्रुक र वीरेठाँटी भएर म्याग्दी भित्रिने नाकासमेत हो। समुद्री सतहदेखि दुई हजार आठ सय मिटर उचाइमा अवस्थित घोडेपानीमा ४५ घरधुरीको बसोबास छ। अधिकांश घर पर्यटक स्तरका होटल हुन्। पर्यटक नआउँदा होटल रित्तै छन्। घोडेपानी नजिकको पर्यटकीय स्थल पुनहिल भ्रमणमा अन्नपूर्ण गाउँपालिकाले चैत पहिलो हप्तादेखि नै रोक लगाएको छ। यो वर्ष चैतको पहिलो सातासम्म हिमपात भएकाले गुराँस फुल्न केही ढिलो भएको छ। घोडेपानीको लालीगुराँसको जंगलको पृष्ठभूमिमा धौलागिरि, अन्नपूर्ण, माछापुच्छ्रे, नीलगिरि हिमालको साथै सूर्योदय अवलोकन गर्न सकिन्छ। अन्नपूर्ण चक्रीय पदमार्गको प्रमुख पर्यटकीय केन्द्र मानिने घोडेपानी क्षेत्रको गुराँसको जंगललाई समेटेर समुदाय स्तरमा अन्नपूर्ण धौलागिरि सामुदायिक पदमार्ग सञ्चालन भएको छ। घोडेपानीका बासिन्दाले गुराँस बचाउन गुराँसका रूख नकाट्ने नियम बनाएका छन्। जथाभावी रूपमा काठ, दाउराका लागि रूख काट्दा गुराँसको जंगल मासिएपछि यस्तो नियम बनाएका हुन्। एक्यापको सहयोगमा तारबार लगाएर जंगलको घेराउ गरिएको घोडेपानीका बासिन्दासमेत रहेका अन्नपूर्ण गाउँपालिकाका अध्यक्ष डमबहादुर पुनले बताए।"
"डाक्टरले हेर्नै मानेनन्, एम्बुलेन्समै बिरामीको मृत्यु","बुटवल : सरकारी अस्पतालले नै उपचार नगरेपछि ३६ वर्षीया कलामुन निशाले ज्यान गुमाएकी छन्। कपिलवस्तुको यशोधरा गाउँपालिका६ रंगपुरकी निशालाई ज्वरो आएपछि आइतबार कपिलवस्तु जिल्ला अस्पताल तौलिहवा लगिएको थियो। त्यहाँका स्वास्थ्यकर्मीले इमर्जेन्सीमा राखेर जाँच्नुको साटो भैरहवाको मेडिकल कलेज जान भनेका थिए। उनका ससुरा सरिफ मुसलवानले एम्बुलेन्समा राखेर बुहारीलाई मेडिकल कलेज पुर्याए। तर, त्यहाँको प्रशासनले त ज्वरोका बिरामीको उपचार नगर्ने भन्दै गेटभित्र प्रवेशसमेत दिएन। ज्वरो आएका मान्छेको उपचार हामी गर्दैनौ भनेर फर्काए, मुसलवानले भने। त्यसपछि उनीहरू जिल्ला अस्पतालमै फर्किए। प्रमुख जिल्ला अधिकारी (सीडीओ)समक्ष गुनासो गरे। सीडीओले फोन गरी उपचार गर्न निर्देशन दिएपछि डाक्टरहरू अस्पतालबाहिरैै चेकजाँच गर्न तयार भए। तर, उनीहरू बिरामी भएको एम्बुलेन्ससम्म पुग्दानपुग्दै निशाको प्राण गइसकेको थियो। आइतबार राति उनलाई निजी सवारी साधनमा राखेर अस्पताल पुर्याइएको थियो। अस्पतालले भर्ना नलिँदा बुहारीको मृत्यु भएको गुनासो मुसलवानले गरे। निशाका दुई छोरा र दुई छोरी छन्। वडाध्यक्ष श्यामनारायण उपाध्यायले अस्पतालले भर्ना नलिँदा बिरामीले उपचार नपाएको बताए। भैरहवाबाट पुनः कपिलवस्तु ल्याए पनि अस्पताल परिसरमै चिकित्सकले मृत घोषणा गरेको उनले सुनाए। अस्पतालले उपचार गरेको भए उनको मृत्यु हुँदैनथ्यो, उनले भने। निशालाई एक साताअघि पनि ज्वरो आएको थियो। तौलिहवाकै मेडिकलबाट औषधि लगेर उनले सेवन गरेकी थिइन्। मेडिकल सञ्चालकले सामान्य टाइफाइड भन्दै औषधि दिएका थिए। मुसलवानका अनुसार त्यही औषधिले ज्वरो ठीक भएको थियो। कपिलवस्तु अस्पतालका मेडिकल सुपरिटेन्डेन्ट डा किशोर बञ्जाडेले एम्बुलेन्समै बिरामीको ज्यान गएको स्वीकार गरे। मृतकलाई कसरी भर्ना गर्ने ? , उनले भने। त्यसअघि नै अस्पताल लगेको विषय भने उनले टारेका छन्। प्रमुख जिल्ला अधिकारी दीर्घनारायण पौडेलले कपिलवस्तु अस्पताल आएर भैरहवा गएको विषयमा आफूले जानकारी नपाएको बताए। पछिल्लो पटक अस्पताल आउँदा डाक्टरले रेस्पोन्स गरेका छन्, उनले भने, त्यसअघिको विषय भने मलाई जानकारी छैन। भैरहवाको युनिभर्सल मेडिकल कलेजले केही दिनअघि मात्रै बुटवलका एक बिरामीलाई उपचार नगरी फर्काएको थियो। खुट्टा भाँच्चिएर अस्पताल पुगेका उनलाई ज्वरो आएको भन्दै फिर्ता गरिएको थियो। सरकारले उपचार नगर्ने अस्पताललाई कारबाही गर्ने भने पनि बिरामी मृत्यु शृंखला निरन्तर छ। निजी अस्पताल, मेडिकल कलेज मात्र होइन, सरकारी अस्पतालले नै उपचारमा आनाकानी गरिरहेका छन्। बुटवलमा नौ दिनअघि बिरामीको उपचार नहुँदा मृत्यु भएको थियो। नौ दिनसम्म उठेन शव बुटवलको कोरोना अस्पतालमा नौ दिनअघि मृत्यु भएका बाबुराम थापाको शव अहिलेसम्म उठाइएको छैन। अस्पतालको लापरवाहीले मृत्यु भएको भन्दै थापाका आफन्तले शव नबुझेका हुन्। उनीहरूले मृत्युको कारण बताउन अस्पताल प्रशासनसँग माग गरेका छन्। लुम्बिनी प्रादेशिक अस्पताल र बुटवल उपमहानगरले बनाएको कोरोना अस्पतालले सो विषयमा जानकारी गराएको छैन। पाल्पा रिब्दिकोट घर भई रुपन्देहीको सैनामैना बस्दै आएका थापा ज्वरो आएर चैत १३ गते अस्पताल पुगेका थिए। उनको १६ गते निधन भएको थियो। तीन दिनसम्म उनको कोरोना परीक्षण नभएको र उपचारसमेत नगरिएको गुनासो परिवारले गरेको छ।"
आडम्बरी फुटबलर वाल्कर !,"लन्डन : विश्वव्यापी रूपमा कोरोना भाइरसको महामारी फैलिएको बेला इङ्ल्यान्डका फुटबल खेलाडी केली वाल्करले गजबको चर्तिकला देखाएका छन्। यतिबेला इङ्ल्यान्डको अधिकांश सहरमा सरकारले कोरोना भाइरसको संक्रमणबाट जोगिन नागरिकलाई घरबाट बाहिर निस्कन प्रतिबन्ध लगाएको छ। यस्तो बेलामा पनि 'नाइट पार्टी' को आयोजना गरेपछि इङ्लिस प्रिमियर लिग क्लब म्यानचेस्टर सिटीका डिफेन्डर वाल्करको व्यापक आलोचना भइरहेको छ। कोरोना भाइरसको संक्रमणबाट जोगिन सरकारले 'लकडाउन' को घोषणा गरेको बेला २९ वर्षीय वाल्करले साथीसँग मिलेर आफ्नै घरमा 'नाइट पार्टी' को आयोजना गरेका थिए। उक्त पार्टीका लागि वाल्कर र उनका साथीले दुई हजार दुई सय पाउन्ड खर्च गरेका थिए। 'नाइट पार्टी' मा सहभागी हुन उनीहरूले २१ वर्षीया लुइस म्याकनमारा र २४ वर्षीया ब्राजिलियन 'कल गर्ल' लाई आफ्नो घरमा बोलाएका थिए। उनीहरूलाई घरसम्म पुयाउने एक व्यक्तिले यो रहस्य खोलेका हुन्। 'नाइट पार्टी' को आयोजना गर्नुभन्दा एक दिन अगाडि वाल्करले सामाजिक सञ्जाल इन्स्टाग्राममार्फत आफ्ना समर्थकहरूलाई कोरोना भाइरसको संक्रमणबाट जोगिन कुनै पनि हालतमा घरबाट ननिस्कन सुझाव दिएका थिए। इन्स्टाग्राममा वाल्करका १७ लाख फलोअर छन्। समर्थकहरूलाई यस्तो सुझाव दिएको एक दिनपछि नै आफैंले घरमा 'नाइट पार्टी' को आयोजना गरेपछि वाल्कर विवादमा परेका हुन्। 'उनी (वाल्कर) आडम्बरी खेलाडी रहेछन्। पहिले उनी आफैंले समर्थकलाई घरबाट ननिस्कन आह्वान गरे। त्यसलगत्तै उनले लकडाउनकै अवस्थामा साथीहरूसँग मिलेर नाइट पार्टीको आयोजना गरे। उनले सर्वसाधारणलाई जोखिममा पार्ने काम गरेका छन्', अपराधशास्त्रका एक विद्यार्थी लुइसले भनेका छन्। वाल्करले 'नाइट पार्टी' मा निम्त्याएका दुई महिलामध्ये एकले आफूलाई पहिले उनीहरू फुटबल खेलाडी हुन् भन्ने बारेमा कुनै जानकारी नरहेको बताएकी छन्। एक बच्चाकी आमासमेत रहेकी ती एकल महिला हुन्। उनले 'नाइट पार्टी' पछि आफूहरूले बिहान २ बजे वाल्करको घर छाडेको बताएकी छन्। 'अघिल्लो दिन उनी लकडाउनको बेला सबैलाई घरभित्र बस्न र कोरोनाविरुद्घको अभियानमा सरकारलाई सहयोग गर्न आफ्ना समर्थकलाई आग्रह गर्छन् अनि भोलिपल्टै उनी आफ्नै घरमा महिलालाई बोलाएर नाइट पार्टीको आयोजना गर्छन् भने यो आडम्बर नभएर के हो त ? ', लुइस प्रश्न गर्छन्। वाल्कर इङ्ल्यान्डको राष्ट्रिय टोलीका सदस्य पनि हुन्। उनले इङ्ल्यान्डका लागि ४८ खेल खेलेका छन्। वाल्करले उक्त घटना सार्वजनिक भएपछि आफ्ना समर्थकहरूसँग माफी पनि मागेका छन्। 'मबाट जुन घटना भयो त्यसका लागि आफ्ना समर्थकसँग माफी माग्न चाहन्छु', उनले भनेका छन्। उनले आफ्नो परिवार, क्लब, साथीभाइ, समर्थक र सर्वसाधारणसँग पनि क्षमा याचना गरेका छन्। उनको क्लब म्यानचेस्टर सिटीले पनि उक्त घटनाको विषयमा छानबिन गरिने बताएको छ। 'हामी छानबिन अगाडि बढाउने छौं। घटना प्रमाणित भएमा वाल्कर अनुशासनको कारबाहीमा पर्नेछन्', म्यानचेस्टर सिटीद्वारा जारी विज्ञप्तिमा भनिएको छ। म्यानचेस्टर सिटीले अनुशासन उल्लंघन गर्ने कसैले पनि सजायबाट उन्मुक्ति नपाउने बताएको छ। यसैगरी स्थानीय प्रहरीले पनि लकडाउन उल्लंघन गरेको आरोपमा वाल्करमाथि छानबिन अगाडि बढाउने भएको छ।"
प्रधानमन्त्री ओलीबाट राष्ट्रका नाममा सम्बोधन (भिडियो),"काठमाडौं : प्रधानमन्त्री केपी शर्मा ओलीले मंगलबार राष्ट्रका नाममा सम्बोधन गरेका छन्। सरकारी निवास बालुवाटारबाट राष्ट्रका नाममा सम्बोधन गर्दै ओलीले कोरोना भाइरस संक्रमण फैलिन नदिन सरकार पूर्ण तयारीका साथ जुटेको बताएका छन्। प्रधानमन्त्री ओलीले कोभिड१९ कोरोना भाइरसको जोखिम रोक्न सरकारले जारी गरेको लकडाउन, नागरिकको साथ, स्वास्थ्य सेवा, उपचार र सरकारका कदमबारे चर्चा गरेका थिए। प्रधानमन्त्री ओलीले यसअघि यही चैत ७ गते पनि राष्ट्रका नाममा सम्बोधन गरेका थिए।"
नेकपा सचिवालय बैठक ४ बजे,काठमाडौं : नेपाल कम्युनिष्ट पार्टी (नेकपा)ले सचिवालय बैठक बोलाएको छ। मंगलबार अपराह्न ४:०० बजे प्रधानमन्त्री निवास बालुवाटारमा बैठक बोलाइएको हो। पार्टी प्रवक्ता नारायणकाजी श्रेष्ठका अनुसार बैठकमा कोभिड१९ कोरोना भाइरस र समसामयिक राजनीतिक परिस्थितिबारेमा छलफल हुनेछ। बन्दाबन्दी (लकडाउन) पछि पहिलो पटक नेकपाले बैठक बोलाएको हो। नेकपाभित्र अध्यक्ष पुष्पकमल दाहाल प्रचण्डलाई सचिवालय बैठक बोलाउन दबाब दिइएको थियो। दबाब पछि प्रधानमन्त्रीसमेत रहेका अर्का अध्यक्ष केपी शर्मा ओलीसँग प्रचण्डले छलफल गरेपछि मंगलबारका लागि बैठक डाकिएको हो। स्वास्थ्य सामाग्री खरिदको विवाद र त्यसपछि सेनालाई दिइएको जिम्मेवारीबारे नेकपाभित्रै विवाद छ। सो बारे पनि छलफल हुने बताइएको छ।
तलब कटाती गरेपछि खेलाडी रुष्ट,"लन्डन : इङ्लिस प्रिमियर लिगले खेलाडीको तलब कटौती गर्ने प्रस्तावप्रति खेलाडीहरूले असन्तुष्टि जनाउन थालेका छन्। प्रिमियर लिग प्रमुख र लिगका २० क्लब प्रतिनिधिबीच भएको भिडियो कन्फ्रेन्स बैठकले खेलाडीको तलबमा ३० प्रतिशत कटौती गर्ने प्रस्ताव गरेको थियो। उक्त प्रस्तावलाई खेलाडीसँगको छलफलपछि मात्रै निर्णय गरिने जनाइएको छ। तर अधिकांश क्लबका खेलाडीले यस निर्णयको आलोचना गरेका छन्। म्यानचेस्टर सिटीका खेलाडी केभिन डे ब्रुनले प्रिमियर लिगको यस प्रस्ताव हचुवाको भरमा आएको बताएका छन्। वाटफोर्डका कप्तान ट्रोय डिने र वेस्टहामका कप्तान मार्क नोब्लेले भिडियो सन्देशबाट प्रिमियर लिगको प्रस्ताव उचित नभएको धारणा राखेका थिए। अधिकांश खेलाडीले घुमाउरो तरिकाले तलब कटौती व्यावहारिक नभएको बताएका छन्। बैठकले प्रिमियर लिगले कोरोनाविरुद्ध लड्न नेसनल हेल्थ सर्भिस (एनएचएस) र गरिब परिवारका लागि २० मिलियन पाउन्ड सहयोग गर्ने निर्णय पनि गरेको थियो। यस निर्णयप्रति पनि खेलाडी रुष्ट देखिएका छन्। 'खेलाडीहरू एनएचएसलाई व्यक्तिगत रूपमा जति पनि सहयोग गर्न तयार थिए। तर क्लब मालिकले खेलाडीको पैसाबाट सहयोग गर्ने काम गरे', खेलाडीले भनेका छन्। खेलाडीले क्लब मालिकहरू राजनीतिज्ञको भनाइमा आकर्षित बनेको आरोपसमेत लगाएका छन्। हालै मात्र बेलायतका स्वास्थ्य सचिव म्याट हान्ककले प्रिमियर लिगका खेलाडीले आफ्नो तलब कटौती गरेर देशलाई सहयोग गर्नुपर्ने बताएका थिए। यसैगरी इङ्ल्यान्डका पूर्वकप्तान वायन रुनीले पनि प्रिमियर लिग क्लबले खेलाडीको तलबमा ३० प्रतिशत कटौती गर्ने विषय लज्जास्पद भएको बताएका छन्। 'प्रिमियर लिगको निर्णयले खेलाडीको अपमान भएको छ। खेलाडीमा 'विन विन' को तरिका खोजिनु पथ्र्यो। आर्थिक संकट टार्ने हो भने बढी तलब खाने र कम तलब लिने खेलाडीलाई उही नियममा बाँधिनुु हुन्न। यहाँ शक्तिको प्रयोग गर्न खोजियो,' ३४ वर्षीय रुनीले भने। रुनीले तलब कटौती गर्नेे विषय सार्वजनिक गर्नुभन्दा व्यक्तिगत छलफल गरेर निर्णय गरिनु उचित हुने पनि बताएका छन्। उनले धेरै रकम उठाएर एनएचएसलाई दिने भनिएको २० मिलियन पाउन्ड समद्रमा एक थोपा पानी हाले जस्तै भएको पनि बताए। प्रिमियर लिग बैठकले मे महिनामा लिग सुरु हुन नसक्ने भन्दै परिस्थिति सहज नबनेसम्म खेलाउन नसक्नेसमेत उल्लेख गरेको थियो। प्रिमियर लिगमा अहिले लिभरपुल उपाधि नजिक छ। लिभरपुलले २९ खेलबाट ८२ अंक बनाएको छ। लिभरपुलले अब तीन खेल जितेमा च्याम्पियन बन्नेछ। दोस्रो स्थानमा रहेको म्यानचेस्टर सिटीको २८ खेलबाट ५७ र तेस्रो स्थानमा रहेको लेस्टर सिटीको ५३ अंक छ।"
मितव्ययिता कायम गर,"कोरोना भाइरस महाव्याधिका कारण उद्यम, व्यवसाय शिथिल छन्। आयात घटेसँगै समग्र उपभोगमा समेत माग घटेको छ। अन्तर्राष्ट्रिय मुद्रा कोषले सन् २००८ को विश्वव्यापी आर्थिक मन्दीभन्दा यसपटक सिर्जित आर्थिक मन्दी भयावह हुने उद्घोष गरिसकेको छ। राजस्व तथा अन्तर्राष्ट्रिय सहायता परिचालनको सम्भावना न्यून हुने भएकाले यस्तो समयमा सरकारको खर्च मितव्ययी बनाउनुपर्छ। सरकारले गर्नैपर्ने अनिवार्य दायित्वका खर्च, विकास निर्माण तथा मानव विकासमा गरिने खर्चको प्रभावकारिता कायम गर्नुपर्छ। कोरोना महामारीले जनस्वास्थ्यमा सरकारको खर्च बढाउने निश्चितप्रायः छ। यस्तो खर्च धान्न सरकारले अनावश्यक र अनुत्पादक आन्तरिक खर्च कटौती गर्नुपर्छ। सरकारले त्यसको पूर्वाभ्यासका रूपमा केही शीर्षकका खर्च कटौती पनि गरेको छ। सभासम्मेलन, गोष्ठी, सेमिनार, सवारी साधान, औजार, मेसिनरी, फर्निचर, कम्युटर खरिद, भौतिक सम्पत्तिा प्राप्ति अनुसन्धान, जग्गा प्राप्ति जस्ता शीर्षकमा खर्च गर्न सरकारले प्रतिबन्ध लगाइसकेको छ। यसका अतिरिक्त परामर्श खर्च, तालिम, कार्यक्रम सीप विकास तथा जनचेतना, अनुमगन खर्चमा पनि रोक लगाएको छ। यसलाई स्वागतयोग्य मान्नुपर्छ। अत्यावश्यक र ठूलो लाभ सिर्जना गर्ने बाहेकका अन्य सरकारी खर्च रोक्न र खर्च गर्दा परियोजना, कार्यक्रम र प्रभावकारिताको राम्रो स्क्रिनिङ हुनुपर्छ। मन्त्री र सचिवले एकभन्दा बढी सवारी साधन प्रयोग गरिरहेका छन्, त्यसमा नियन्त्रण हुनुपर्छ। अर्थ मन्त्रालयले चैत २० सम्म बोलपत्र भइसकेको र दायित्व सिर्जना भइसकेका सबै खर्चको विवरण मन्त्रालय र खर्च गर्ने निकायसँग मागेको छ। खर्च नभएको रकमान्तर गरेर स्वास्थ्य उपचार, राहत र आर्थिक पुनःस्थापना जस्ता अन्य अत्यावश्यक ठाउँमा खर्च गर्नुपर्ने हुनसक्छ। ठूलो बजेट विनियोजन भएका प्रधानमन्त्री रोजगारजस्ता कार्यक्रमको प्रभावकारिताबिना अब कार्यकर्तालाई रकम बाँड्न बन्द गर्नुपर्छ। लामो समयदेखि चालु खर्चको बढ्दो दबाब र विकासलगायत सरकारका खर्चमा हुने छिद्रहरूका सम्बन्धमा चर्चापरिचर्चा हुँदै आएको छ। यसमा अध्ययन गरेर सार्वजनिक खर्च प्रणाली पुनरावलोकन आयोगले दिएको प्रतिवेदनको मर्मलाई सरकारले राम्ररी कार्यान्वयन गर्नुपर्छ। विगत केही वर्षदेखि रेमिट्यान्सको आप्रवाह, बढ्दो आयातका कारण राजस्व संकलन बढेपछि सरकारले खर्चको मितव्ययीतामा जोड दिनुपर्ने आवश्यक नठानेको देखिएकै हो। फलस्वरूप स्रोत सुनिश्चिततामा टुक्रेटाक्रे आयोजनामा बजेट बाँड्ने, सांसददेखि पार्टीका दिवंगत नेताहरूका नाममा खुलेका प्रतिष्ठानलाई बजेट बाँडी स्रोतको दुरुपयोग गर्दै आएका थिए। त्यो पनि नियन्त्रण हुनुपर्छ। विगतदेखि नै उपलब्ध स्रोतलाई पूर्वाधार निर्माणमा तीव्रता, उत्पादन र रोजगारीसँग जोड्न नसक्दा हाम्रो अर्थतन्त्रको जग कमजोर भएको हो भन्नेमा दुविधा छैन। मितव्ययीता भन्दा पनि मन्त्रिपरिषद्ले मन्त्रिपरिषद्का सदस्यलाई दसैं भत्ताा दिने निर्णय गरेर जग हँसाएको थियो। राज्यको स्रोत दुरुपयोग हुनसक्ने यस्ता निर्णयका साथै भ्रष्टाचार र अनियमितता रोक्न हरेक नागरिक सचेत हुनुपर्छ। विगतका गल्तीकमजोरीका कारण हामी डरलाग्दो स्थितिमा आइपुगेका छौं। बाह्य पुँजी परिचालनका स्रोत रेमिट्यान्स, वैदेशिक लगानी, वैदेशिक सहायता सबै कमजोर बन्ने निश्चित प्रायः छ। मुलुकको अर्थतन्त्र कहालीलाग्दो अवस्थामा जान र असफल हुनबाट जोगाउने हो भने कृषि र औद्योगिक उत्पादन बढाउने, सेवा क्षेत्रलाई पुनस्र्थापना गर्ने सरकारको आर्थिक प्रोत्साहन आउन जरुरी छ। सरकारले गैरसरकारी क्षेत्रमार्फत् हुने स्रोत परिचालनलाई पनि व्यवस्थित गर्न खोजेको छ। गैरसरकारी संस्थाले आफ्नो स्वीकृत बजेटको २० प्रतिशत कोरोना रोकथाम, उपचार, राहत र आर्थिक पुनःस्थापनाजस्ता सरकारले तोकेको क्षेत्रमा लगाउन सक्छन्। बजेट स्वीकृत गराउन तिनीहरूलाई अनिवार्य गर्नैपर्छ। जथाभावी खर्च गरेर राहत वितरणको फोटो टाँगेर पीडितको बेइज्जत गर्ने काम बन्द गराउनुपर्छ। सरकारले निजी क्षेत्रको सहयोग लिएर यसलाई सहयोग गरेर जतिसक्दो छिटो अर्थतन्त्र पुनःस्थापना गराउनेतर्फ अघि बढ्नुपर्छ। सरकारको खर्चको एकएक रुपैयाँ अर्थपूर्ण ठाउँमा र प्रभावकारी हुनेगरी खर्च गर्नुपर्छ।"
'कोरोना करप्सन'को भ्याक्सिन,"महामारीमा भ्रष्टाचार गर्नेलाई सामान्य समयको भन्दा दोब्बर तेब्बर वा कति बढी सजाय गर्न सकिन्छ, त्यसको व्यवस्था अविलम्ब गरिनुपर्छ सिंगो मानव जाति कोरोनाबाट उत्पन्न महामारीविरुद्घ जुधिरहेको छ। विश्वका सरकार तथा राष्ट्रिय, क्षेत्रीय र अन्तर्राष्ट्रिय गैरसरकारी संस्था यो महामारीबाट उम्कन आफ्ना स्रोतसाधनको अधिकतम उपयोग गरिरहेका छन्। नेपालमा पनि ठूलो धनराशी कबोल गरिएका कोषको स्थापना, अस्पतालहरूलाई अनुदान, स्वास्थ्य र सुरक्षा सामग्रीको उत्पादन, खरिद र वितरण, क्वारेन्टाइन र आइसोलेसनको निर्माण, चेतनामूलक प्रचारप्रसार, आपूर्ति प्रणाली सञ्चालन, स्वास्थ्य र सुरक्षाकर्मीको व्यापक परिचालन, खाद्य र इन्धन भण्डारण तथा वितरण, राहत प्याकेजको घोषणा, राजस्व र शुल्कमा भारी छुटजस्ता ठूलो रकम खर्च हुने क्रियाकलाप सञ्चालित छन्। सरकारले आफ्नै कोषबाट नपुगेर दाताहरूबाट २२ अर्बभन्दा बढी रुपैयाँ ऋण लिन लागेको छ। स्वास्थ्यजस्तो गम्भीर विषयमा यस्ता क्रियाकलाप सञ्चालित गर्नु सरकारको प्राथमिक कर्तव्य पनि हो। जहाँ ठूलो धनराशी परिचालन हुन्छ, त्यहाँ भ्रष्टाचार हुने सम्भावना सामान्यकालमा पनि हुन्छ भने संकटकालमा अझ बढी रहन्छ भन्ने हाम्रै अनुभवले बताउँछ। यहाँ महाभूकम्पको उद्घार, राहत वितरणदेखि पुर्ननिर्माणसम्ममा भएको भ्रष्टाचार स्मरणीय हुन्छ। आपत्का समयमा खर्च गर्नु जति महत्तव छ, त्यसको सही उपयोग हुन सकोस् र भ्रष्टाचार नहोस् भनेर सचेत रहनु पनि उत्तिाकै महत्तवपूर्ण छ। अहिलेको महामारीमा पनि भ्रष्टाचारजन्य समाचार आएपछि ट्रान्सपरेन्सी इन्टरनेसनलले विश्वका सरकारहरूलाई भ्रष्टाचारविरुद्घका उपाय लागू गर्न विशेष अनुरोध गरिसकेको छ। विश्वभरकै स्वास्थ्यसेवामा प्रतिवर्ष करिब ७५ ट्रिलियन खर्च हुनेमा त्यसको सात प्रतिशत अर्थात पाँच सय विलियन अमेरिकी डलर भ्रष्टाचारमा लुप्त हुन्छ। इबोला महामारीमा गिनी र सेरालियोनमा मात्र ६ मिलियन अमेरिकी डलरभन्दा बढी भ्रष्टाचार भएको विश्व रेडक्रस सोसाइटीले जनाएको छ। कंगोका पूर्व स्वास्थ्यमन्त्री ओली लुंगालाई इबोला महामारीमा ४३ मिलियन अमेरिकी डलर हिनामिना गरेको आरोपमा अनुसन्धान भइरहेको छ। संकटमा हुने राहत वितरण, अनुदान र छुट र खुकुलो कार्याविधिको दुरुपयोग गर्दै खाएर नघाउने हन्तकालेहरूले ठगी, तस्करी, चोरी र भ्रष्टाचार गरी धनार्जन गरेका समाचार पहिले पनि बुझिएको हो र अहिले पनि सुनिन थालेको छ। कोरोना महामारी मत्थर हुँदै जाला, भ्याक्सिन र अन्य उपचार पत्ता लाग्दै पनि जाला तर यसबाट सिर्जित भ्रष्टाचारको कुनै भ्याक्सिन पत्ता लाग्ने छैन। समयमा रोकथाम नै सर्वोत्ताम उपचार हुनसक्छ। सीमा बन्दका बेला इरान र बोसनियाबाट आफ्नो देश छिर्न खटिएका अधिकारीलाई घुस दिनु परेको, उच्च राजनीतिक सम्बन्धका आडमा उपचारमा नातावाद र पक्षपात गरेको, इरानमा विशेषज्ञलाई अनुत्प्रेरक ठाउँमा राखेकाले महामारीको सामना गर्न लापरबाही भएको, उक्रेनमा पूर्व प्रधानमन्त्री अलेक्सी होन्चारुकमाथि महामारीमा लापरबाही गरेकोले अनुसन्धान भइरहेको, केन्यामा सानिटाइजर वितरणमा भ्रष्टाचार भएको आदि समाचार प्रकाशित भइरहेका छन्। नेपाल विश्वका देशमध्ये ११३ औं भ्रष्ट देश हो भन्ने बिर्सन मिल्दैन। यहाँको स्वास्थ्य क्षेत्र भ्रष्टाचारकै कारण कमजोर छ। अख्तियारको तथ्यांक हेर्दा स्वास्थ्य सेवा पाँचौं ठूलो भ्रष्ट क्षेत्र हो। स्वास्थ्य क्षेत्रमा अनावश्यक औषधि र उपकरण खरिद, कागजीरूपमा खरिद गरी स्टोर दाखिला, वास्तविकभन्दा बढी संख्या देखाई सुत्केरी भत्तााको रकम दुरुपयोग, एउटै कार्यक्रम पटकपटक गर्ने, कार्यक्रमै नगरी भुत्ताानी लिने, मापदण्ड पूरा नगरेका स्वास्थ्य संस्था सञ्चालन स्वीकृति दिने, निर्धारित मापदण्डविपरीत मेडिकल र नर्सिङ कलेज सञ्चालन गर्न दिने, चर्को शुल्क लिई मेरिट लिष्टमा नपरेका विद्यार्थी भर्ना गर्ने, सरकारी संस्थामा कम समय दिएर निजी कार्य गर्ने, नि :शुल्क वितरण गर्नुपर्ने औषधि रकम लिएर बिक्री गर्नेजस्ता भ्रष्टाचारजन्य कार्य हुने गरेको अख्तियारको प्रतिवेदनले स्पष्ट पारेको छ। उपरोक्त नुसारका तथ्य र अनुभवलाई हृदयंगम गरी हालको महामारीमा ठूलो धनराशी अपचलन हुन नदिन निम्नतम् देहाय बमोजिमका विषयमा सर्तकता अपनाउन आवश्यक देखिन्छ : उपकरण र औषधि खरिद : सार्वजनिक खरिदमा टेन्डर नगरी बजेट खर्च गर्ने, विशेष परिस्थितिमा अपनाउनुपर्ने प्रावधानको पालना नगर्न, दररेटभन्दा बढी मूल्य राख्ने, कम सामान खरिद गरी बढी देखाउने, सामान खरिद नगरी झुट्टा बिलभर्पाइ बनाउने, मर्मत गरेर काम लाग्ने औजार थन्क्याई कमिसनका लागि नयाँ खरिद गर्ने, समुदायका लागि उपयोगी हुनेभन्दा धेरै मूल्यका कमसल औषधि किन्ने आदि प्रवृत्तिा छन्। यी प्रवृत्तिा महामारीमा दोहोरिन सक्छन्। अहिले पनि कोरोना नियन्त्रणका सामग्री र उपकरण खरिदमा भ्रष्टाचार भएको आशंका गरिन थालिएको छ। यी शंका सत्य वा असत्य जे हुन् तर उच्च तहमा नै प्रश्न उठेकाले पर्याप्त सावधानी अपनाउनुपर्ने कुरा भने शंकारहित छ। निर्माण : निर्माणमा पनि सार्वजनिक खरिदका भ्रष्ट प्रवृत्तिा व्यप्त छन्। हामीसँग आपत्का समयमा आवश्यक पर्ने सार्वजनिक निर्माणमा पूर्व तयारी कमजोर रहेको तथ्य भूकम्प र बर्षेनी हुने बाढीपहिरोका समयले प्रमाणित गर्छ। अहिलेको महामारीमा पनि विभिन्न अस्पताल, तीनवटै सरकार र सेनासमेतले हतारहतारमा प्रशस्तै क्वारेन्टाइन र आइसोलेसन केन्द्रहरू निर्माण गरिरहेका छन्। यी निर्माणमा भएको लगानीको प्रतिफल सन्तोषजनक भएनभएको बारेमा सचेत हुन आवश्यक छ। आपूर्ति र भण्डारण : नेपाल र भारतको लकडाउनले खाद्यान्न, इन्धन र अत्यावश्यक सामग्री आपूर्तिमा संकट आउन सक्छ। नेपाल खाद्य संस्थान, साल्ट ट्रेडिङ, नेपाल खाद्य व्यवस्था तथा व्यापार कम्पनी, आयल निगम, कालीमाटी तरकार तथा फलपूल बजारजस्ता निकाय आपूर्तिका लागि चुस्तदुरुस्त हुनु आवश्यक छ। तर, यी निकायको बिगत मूल जिम्मेवारीबाट चुकेको र पदाधिकारी भ्रष्टाचारमा लिप्त भएको प्रमाण प्रसस्तै पाइन्छन्। यसक्रममा मौज्दातबाट व्यापारीलाई उपलब्ध गराई रमक असुल्ने, वास्तविक चाहिनेलाई भन्दा थुपार्न चाहने ठूलाबडालाई उपलब्ध गराई भेदभाव गर्ने र वास्तविक परिमाणमा खरिद नगर्ने वा कममा खरिद गरी बढी देखाउने तथा कमसल सामान खरिद गर्नेजस्ता भ्रष्टाचारजन्य काम हुनसक्छन्। सार्वजनिक ढुवानी : संकटका समयमा अत्यावश्यक सामग्री लिन र पुर्याउन, प्रचारप्रसार गर्न, शान्ति सुरक्षा कायम गर्न देशभित्र र बाहिर पनि हवाईजहाज, मालबाहक र आपत् परेका व्यत्तिा ओसारपसार गर्ने वाहन व्यापक परिचालन हुने गरेका छन्। यस क्रममा भाडा, इन्धन, मर्मतलगायतमा ठूलो रकम खर्च हुने भएकाले प्रयोजनहीन र बढाइचढाइ हुनसक्नेतर्फ बेलैमा सतर्कता अपनाउनुपर्ने हुन्छ। राहत वितरण : यस महामारीमा भूकम्पको समयभन्दा एउटा राम्रो पक्ष निर्वाचित स्थानीय निकायको उपस्थिति हो। राहत वितरण स्थानीय निकायको वडा तहबाट हुने आधिकारिक रूपमा बताइएको छ। तर यही निकायलाई अख्तियारले सबैभन्दा बढी भ्रष्टाचार हुने भनेर औंल्याएको छ। राहतमा खर्च हुने ठूलो धनराशी स्थानीय ठालूबाट कब्जा हुने र वास्तविक पीडित वञ्चित हुनसक्नेतर्फ बेलैमा ध्यान पुर्याउनुपर्छ। छुट : सरकारबाट बिजुली, भन्सार र विविध शुल्कमा भारी छुटजस्ता स्वागतयोग्य घोषणा भएका छन्। यस्ता छुटमा व्यापक दुरुपयोग हुनसक्छ। आपत्कालको दुरुपयोग गर्दै प्राप्त छुटको लाभ लिन कालाबजारी मात्र होइन भ्रष्ट कर्मचारी र राजनीतिज्ञ पनि पछाडि पर्दैनन्। हालसालै पनि एकै वर्षमा १२ करोड ४० लाखको भन्सार छुट लिने अस्पतालले झाडापखाला लागेका बालकलाई उपचार गर्न इन्कार गरेको समाचार छ। कोषका रकम : नेपालमा स्थापित कोषहरूको विगत राम्रो छैन। पशुपति विकास कोषमा ४६ करोडको भ्रष्टाचार, गरिबी निवारण कोषका ३६ कर्मचारीलाई लागेको भ्रष्टाचार मुद्घा, लुम्बिनी विकास कोषमा भएको अनियमितताको छानबिन, राजनीतिक पहुँचको आधारमा ठूलाबडा र धनीहरूले उपचार खर्च पाएको, स्वरोजगार कोषको २७ करोड अपचलन केही उदाहरण मात्र हुन्। तसर्थ, कोरोनाको सामना गर्न तीनै तहका सरकारले स्थापना गर्न लागेका कोषहरूको रकम स्पष्ट मापदण्डका आधार खर्च गर्ने प्रणालीलाई यथाशीघ्र स्थापित गर्नुपर्छ। जनशत्तिा परिचालन र समन्वय : स्वास्थ्यकर्मी कार्य क्षेत्रमा अनुपस्थित भएर पनि पारि श्रमिक लिने, सरकारी काम छाडेर निजी व्यवसाय सञ्चालन गर्ने, सही व्यत्तिा सही ठाउँमा नहुने, नीतिनिर्माण र कार्यान्वयन तहमा समन्वयको अभाव जस्ता विकृति छन्। अहिले पनि स्वास्थ्य मन्त्रालयअन्तर्गत नीतिगत र कार्यन्वयन तहमा समन्वय नभएको, सूचना लुकाइएको, भाइरस विशेषज्ञलाई कार्यस्थलबाट मन्त्रालयमा बोलाइएको, समायोजन नमिलेका तीन सय कर्मचारी सम्पर्कमा नआएको, करिब तीन सय डाक्टर र नर्स करारमा माग गर्दा अपेक्षित आवेदन नपरेको तर हाजिर मात्रै गरी तलब खाइरहेका विशेषज्ञ चिकित्सकसहित पाँच सय स्वास्थ्यकर्मी खटाउन नसकिएको जस्ता समाचार बाहिरिएका छन्। यी समाचार कति यथार्थ छन् भन्न सकिन्न तर यति पक्का हो कि स्वास्थ्य मन्त्रालयमा भ्रष्टाचार मौलाउने हदसम्मको लापरबाही छ। तस्करी कालोबजारी : लकडाउनकामा मास्क, स्यानिटाइजरमा मात्र होइन, खाद्य सामग्री र वन्य जन्तुलगायतको तस्करी र कालोबजारी भइरहेका खबर छन्। सरकारी अधिकारीलाई घुस दिएर आफ्नो नबनाई तस्करी र कालोबजारी मौलाउन सक्दैन। यो कुरा प्रमुख जिल्ला अधिकारीदेखि सशस्त्रको प्रहरी जवानसम्मले धेरै कारोबार हुने सीमानाकामा सरुवा हुन चाहेकोबाट पनि पुष्टि हुन्छ। बैठक भत्ताा : यसक्रममा विभिन्न समिति, कार्यदल गठन भएका छन्। तिनीहरूले बैठक भत्ताा लिन्छन् कि लिँदैनन् ? यस्तोमा बैठक भत्ताा लिनु दिनु हुँदैन तर लिन्छन् भने पनि बैठक संख्या र उपस्थिति बढाइचडाइ भएको छ, छैन ? लेखाजोखा हुनुपर्छ। नातावाद र चाकरीवाद : आपत्कालमा जनसमुदाय धेरैले स्वास्थ्यसेवा लिनुपर्छ। यस्तोमा सख्त आवश्यक परेको आम नागरिकभन्दा पैसावालाले घुस दिएर पहिला र उच्च सुविधाको उपभोग गर्ने खतरा रहन्छ। आफ्नो वृत्तिाविकासमा असर पार्नसक्ने ठालुको चाकरी गरेर स्वास्थ्यकर्मीले उनीहरूलाई प्राथमिकतामा राखी सेवा दिन सक्छन्। नातावादमा पनि यही कुरा लागू हुन्छ। यस्ता क्रियाकलाप पनि भ्रष्टाचार नै हुन्। के गर्ने ? स्वास्थ्य सेवाजस्तो विषय महामारीमा सामान्य भन्दा धेरै संवेदनशील हुन्छ। त्यस्तो विषयमा भ्रष्टाचार हुँदा दुर्लभ आर्थिक स्रोतको दोहन हुने मात्र नभएर हजारौंलाई मृत्युशय्यामा पुर्याउँछ। त्यसैले भ्रष्टाचारको जोखिम न्यूनीकरणका निम्न उपाय तत्काल अवलम्बन गर्नुपर्छ : गाइडलाइन : खरिद, निर्माण, ढुवानी, राहत वितरण, छुट, जनशक्ति परिचालन, सेवाप्रवाह जस्ता अहं विषयमा के गर्ने नगर्ने भन्ने स्पष्ट गाइडलाइन यथाशीघ्र जारी गर्नुपर्छ। जसले अधिकतम यथार्थ सूचना प्रवाह, सम्भव प्रतिस्पर्धात्मक खरिद, तत्काल निरीक्षण र अनुगमन, उपयोग गरिएका स्रोतसाधनको यथाशीध्र सार्वजनिकीरण, राहत वितरणको एकद्वार प्रणाली, सार्वजनिक उत्तारदायित्व जस्ता कुरालाई प्रोत्साहन गरोस्। अध्यादेश : महामारी जस्तो असामान्य अवस्थामा हुने भ्रष्टाचारका बारेमा भ्रष्टाचार निवारण ऐन वा विपत् व्यवस्थापन ऐनले असामान्य सजाय हुनसक्ने उल्लेख गरेको छैन। इन्डोनेसियामा महामारीमा भ्रष्टाचार गरे मृत्युदण्डसम्म हुनसक्ने व्यवस्था छ। हाम्रोमा मृत्युदण्ड बर्जित भए पनि संकट र महामारीमा भ्रष्टाचार गर्नेलाई सामान्य समयको भन्दा दोब्बर वा तेब्बर वा कति बढी गर्न सकिन्छ त्यति सजाय गर्ने व्यवस्था अविलम्ब गरिनुपर्छ। यसो गर्न संसद्को चालु अधिवेशन तत्काल अन्त्य गरी अध्यादेश ल्याउन सकिन्छ। अध्यादेशमा कार्य क्षेत्रमा खटिएका असल नियत भएका व्यत्तिाको मनोबल गिर्न नपाओस् भनेर बचाउ गर्ने प्रावधान पनि राख्न सकिन्छ। चेतावनी : कतिपय देशका भ्रष्टाचारविरुद्ध कारबाही गर्ने निकाय, सरकारका आधिकारिक व्यत्तिा र ट्रान्सपरेन्सी इन्टरनेसनल जस्ता संस्थाहरूले यस महामारीमा हुनसक्ने भ्रष्टाचारका सम्बन्धमा चेतावनी दिइरहेका छन्। हाम्रोमा सतर्कता केन्द्र, अख्तियार र सरकारसमेत बोलिरहेको छैन। यी निकायहरूले चेतावनीयुत्ता सन्देश यथाशीघ्र जारी गर्नुपर्छ। अन्त्यमा, कोरोना महामारी मत्थर हुँदै जाला, भ्याक्सिन र अन्य उपचार पत्ताा लाग्दै पनि जाला तर यसबाट सिर्जित भ्रष्टाचारको कुनै भ्याक्सिन पत्ताा लाग्ने छैन। समयमा रोकथाम नै सर्वोत्ताम उपचार हुनसक्छ। अर्को उपचार भनेको कडा दण्ड मात्रै हो, जुन अपराधीले पाउला तर पीडित समुदायले भोगिसकेको पीडाको कुनै उपचार बाँकी रहने छैन।"
अधिकारी नयाँ गभर्नर,"काठमाडौं : कोरोना भाइरसको विश्वव्यापी महामारीका कारण मुलुकको अर्थव्यवस्था खलबलाएको चुनौतीपूर्ण समयमा महाप्रसाद अधिकारी केन्द्रीय बैंकको बागडोर सम्हाल्न आएका छन्। मन्त्रिपरिषद्को सोमबारको बैठकले उनलाई नेपाल राष्ट्र बैंकको नयाँ गभर्नर नियुक्त गर्ने निर्णय गरेको छ। अब ५ वर्ष नेपाली नोटमा उनले हस्ताक्षर गर्नेछन्। अर्थमन्त्री डा युवराज खतिवडा नेतृत्वमा गठित समितिको सिफारिसमा मन्त्रिपरिषद्ले उनलाई गभर्नर तय गरेको हो। उनले सन् १९९३ मा भारतबाट चार्टर्ड एकाउन्टेन्टको उपाधि हासिल गरेका छन्। उनी पाँच वर्षअघि पनि डा चिरञ्जीवी नेपाल र गोपालप्रसद काफ्लेसँगै गभर्नरका लागि सिफारिसमा परेका थिए। सरकारले नेपाललाई गभर्नर बनाएको थियो। अर्थमन्त्री डा युवराज खतिवडा गभर्नर हुँदा उनकै सिफारिसमा महाप्रसाद राष्ट्र बैंकको डेपुटी गभर्नर नियुक्त भएका थिए। उनले त्यस बेला खतिवडाको प्रमुख सारथिको भूमिका निर्वाह गरेको राष्ट्र बैंकका अधिकारी सम्झन्छन्। राष्ट्र बैंकको सुपरिवेक्षकीय भूमिकालाई प्रभावकारी बनाउन, वित्तीय क्षेत्रमा व्याप्त विकृतिलाई निरुत्साहित गर्न र धरासायी बन्दै गरेको बैंकिङ प्रणालीलाई लयमा फर्काउन उनले ठूलो मिहिनेत गरेका थिए। बैंक र बिमाजस्ता वित्तीय क्षेत्रमा लगानी र व्यापार व्यवसाय गर्ने एउटै व्यक्ति हुँदा संस्थागत सुशासनमा समस्या परेको भन्दै त्यसलाई कम गर्न उनले भूमिका खेलेका थिए। खतिवडापछि आएका गभर्नर डा चिरञ्जीवी नेपालले बैंक तथा वित्तीय संस्थाको पुँजी एकैपटक चार गुणा बढाउने अप्रत्याशित प्रस्ताव ल्याए। गभर्नरको त्यस्तो प्रस्तावलाई कार्यान्वयनमा लानमा पनि अधिकारीले ठूलो सहयोग गरेका थिए। तर, चार वर्षपछि राष्ट्र बैंक फर्किंदा उनीसामु थुप्रै नयाँ चुनौती थपिएको जानकार बताउँछन्। कोरोना संक्रमणका कारण रेमिट्यान्स र पर्यटन आयजस्ता आम्दानीका मूल स्रोत सुक्न थालेका छन्। अर्थव्यवस्था अझ बढी परनिर्भर भएको छ। मुलुकभित्रका उद्योगधन्दा र व्यापार व्यवसाय ठप्पप्रायः छ। त्यसै पनि दुई वर्षयता व्यवसायीले थप कर्जा लिन र व्यवसाय विस्तार गर्न क्रमशः कम गर्दै गएका थिए। सरकारले अघि सारेको राजस्व चुहावट नियन्त्रण, कर प्रशासनको सुदृढीकरणजस्ता सुधार कार्यक्रमलाई निजी क्षेत्रका संस्थाले नियन्त्रणमुखी भन्दै आएका थिए। जसले गर्दा कर्जाको माग घट्न थालेको थियो र उच्च ब्याजदरको एउटा चक्र पूरा हुँदै थियो। तर, अब कोरोना महामारीले बेरोजगारी नसोचेको स्तरमा बढाउने र मूल्य वृद्धि पनि त्यसरी नै हुन सक्ने जोखिम राष्ट्र बैंकका अधिकारी नै औंल्याउँछन्। राष्ट्र बैंकका प्रवक्ता डा गुणाकर भट्टले आउँदा दिनमा मूल्य वृद्धिमा चाप पर्ने र मुलुकले आयात कटौतीको बाटो रोज्नुपर्ने सम्भावना बढेको बताएका छन्। आर्थिक वृद्धि खुम्चने र बेरोजगारको संख्या ह्वात्तै बढ्ने जोखिम पनि सँगै देखिएको छ। यस्तो बेला मौद्रिक नीतिमार्फत अर्थतन्त्रलाई सुरक्षित अवतरण गराउनमा अधिकारीले आफ्नो दक्षता प्रस्तुत गर्नुपर्ने हुन्छ। झण्डै चार वर्ष लगानी बोर्डको प्रमुख कार्यकारी अधिकृतका रूपमा काम गर्दा उनले संसारभरका मध्यमस्तरीय लगानीकर्तासँग सम्बन्ध बनाएका छन्। दुईपटक लगानी सम्मेलन गराउँदा लगानी बोर्डले थुप्रै ठूला परियोजनाको अध्ययन गरेको छ। अधिकारीले बोर्डमा बसेर कानुनी र नीतिगत अवरोधहरूको गहिरो अध्ययन गर्ने मौका पनि पाए। जुन अनुभव उनका लागि गभर्नरको कार्यकाल सुदृढ गर्न सहयोगी हुन सक्छ। अधिकारीले आफ्नो कार्यकालको सुरुआतमा कोरोना संक्रमणका कारण सृजित समस्याबाट अर्थतन्त्रलाई कसरी सुरक्षित राख्ने उपायको खोजी गर्ने बताएका छन्। अहिले नै राष्ट्र बैंकले केही कदमहरू चालिसकेको छ, अधिकारीले अन्नपूर्णसँग भने, यसको असरलाई हेरेर थप कदमहरू उठाउनु मेरो पहिलो काम हुनेछ।"
सोर्सफोर्सले मुस्ताङका क्वारेन्टाइन रित्तै,"जोमसोम : कोरोना भाइरस कोभिड१९ को सम्भावित जोखिम रोकथाम गर्न मुस्ताङका स्थानीय तहले खडा गरेका अधिकांश क्वारेन्टाइन अहिले रित्तै छन्। जिल्ला बाहिरबाट मुस्ताङ आएकालाई व्यवस्थित गर्न बनाईएको क्वारेन्टाइन सडक आउजाउ बन्द गरिएपछि रित्तै भएको हो। कोरोना रोकथाम तथा नियन्त्रण उच्चस्तरीय समितिले प्रत्येक स्थानीय तहलाई क्वारेन्टाइन निर्माण गर्न निर्देशन दिएको थियो। सोही अनुसार जिल्लाका ५ वटै स्थानीयतले एक साताअघि देखि सामुदायिक विद्यालय ,युवाक्लव र आमा समूह भवन लगायतमा ४ देखि २० बेड क्षमताको क्वारेन्टाइन निर्माण गरेका थिए। यस्तै जिल्लाका विभिन्न सरोकारवाला गाउहरुले पनि स्वतस्फुर्त रुपमा क्वारेन्टाइन निर्माण गरेका थिए। स्थानीय तह र सरोकारवालाहरुले ५ स्थानीय तहमा १६ स्थानमा क्वारेन्टाइन निर्माण गरेको प्रमुख जिल्ला अधिकारी वेदप्रकास अर्यालले जाकारी दिए। उनका अनुसार जिल्लाको थासाङको कोवाङ र घासामा १६ बेड, घरपझोङको जोमसोम, ठिनी र स्याङमा ३६ बेड, वारागुङ मुक्तिक्षेत्रको कागबेनी र मुक्तिनाथमा १० बेड, लोघेकर दामोदरकुण्डको चराङमा ८ बेड र लोमान्थाङ गाउँपालिकामा ४ बेड बनेको हो। जिल्ला बाहिर तथा विदेशमा बस्ने नागरिकलाई लक्षित गरेर बनाइएको क्वारेन्टाइनमा सरकारले गरेको लकडाउनसँगै म्याग्दी र मुस्ताङको सीमाक्षेत्रको प्रबेशद्धार ठप्प भएपछि क्वारेन्टाइन रित्तो हुन पुगेको हो। तर जिल्ला बाहिरबाट प्रवेश गर्नेहरु लुकीछिपी र सोर्सफोर्सले आउन गरेकाले मुस्ताङका क्वारेन्टाइन व्यवहारिक बन्न नसकेको हो। कतिपय क्वारेन्टाइनमा बस्न नमानी फर्किने गरेको पनि पाइएको छ। स्थानीय तह विभिन्न गाउँ समाजले विभिन्न श्रोत साधन जुटाएर तयार गरिएको क्वारेन्टाइन भवन रित्तो भएपछि ताला लगाइएको छ। तर ,जिल्लाका १६ स्थानका क्वारेन्टाइन मध्ये थासाङको घासा क्वारेन्टाइनमा ७ जना व्यक्ति रहेको जिल्ला स्वास्थ्य प्रमुख टिकाराम भण्डारीले जानकारी दिए। उनका अनुसार घरपझोङ ३ र १ को स्याङ र छैरोमा ५ जना व्यक्ति होम क्वारेन्टाइनमा रहेको बताए। १० बेडको आइसोलेसन कक्ष पनि खाली जिल्ला प्रशासन कार्यालय मुस्ताङको पहलमा निर्माण गरिएको आइसोलेसन कक्ष पनि उपयोग विहिन छ। सम्भावित कोरोना भएका व्यक्ति फेला नपरेपछि आइसोलेसन प्रयोगमा नआएको अर्यालले जानकारी दिए। संक्रमित व्यक्तिलाई प्रारम्भिक उपचार गराउन सहज पुर्याउने उद्देश्यले थासाङ३ लेतेको लेते स्वास्थ्य प्राथमिक चौकीमा ४ बेड, थासाङ२ को कोवाङमा २ बेड र जिल्ला अस्पताल जोमसोममा ४ बेडको आईसोलेसन कक्ष स्थापना भएको थियो। मुस्ताङमा कोरोना संक्रमणको जोखिमबाट जोगिन तथा सम्भावित कोरोना संक्रमित व्यक्तिको उपचारमा सहयोग पुर्याउन जिग्मे फाउन्डेसले करिव ७० थान पीपीईसहित ३ लाख बराबरको मेडिकल सामाग्री उपलब्ध गराएको थियो।"
कांग्रेस पदाधिकारी बैठक बस्दै,"काठमाडौं : प्रमुख प्रतिपक्षी दल नेपाली कांग्रेसको पदाधिकारीको बैठक बस्दैछ। कांग्रेस बैठक मंगलबार बिहान १० बजे पार्टी सभापति शेरबहादुर देउवाको निवास बूढानीलकण्ठमा बस्न लागेको हो। कोरोना भाइरसको सङ्क्रमण रोकथाम तथा उपचारका लागि मुलुकभर लकडाउन लागू भएपछि काँग्रेस पदाधिकारी बैठक पहिलोपटक बस्न लागेको हो। बैठकमा कोरोना भाइरस सङ्क्रमणको रोकथाम तथा उपचारमा सरकारका तर्फबाट भएका कामकारवाही र पार्टीका तर्फबाट गर्न सकिने योगदानलगायत समसामयिक विषयमा छलफल हुने प्रवक्ता विश्वप्रकाश शर्माले जानकारी दिए। कांग्रेसको पदाधिकारीमा सभापति देउवा, उपससभापतिद्वय विमलेन्द्र निधि र विजयकुमार गच्छदार, महामन्त्रीद्वय डा शशाङ्क कोइराला र पूर्णबहादुर खड्का, सहमहामन्त्री डा प्रकाशशरण महत र कोषाध्यक्ष सीतादेवी यादव छन् भने वरिष्ठ नेता रामचन्द्र पौडेल विशेष आमन्त्रितका रुपमा छन्।"
"लकडाउनमा बगान खोलियो, विरोधपछि बन्द","झापा : चिया उद्यमीले मजदुरको स्वास्थ्य सुरक्षा सतर्कता नअपनाई चिया बगान खोलेकामा स्थानीय निकाय र मजदुरकै विरोधपछि बन्द भएको छ। झापाको मेचिनगर नगरपालिकाको टोक्ला बगान र बुद्धशान्ति गाउँपालिकामा पर्ने संघाई ग्रुपले ठेक्का लिएको बर्ने चिया बगानले शनिबार आफ्ना मजदुरलाई काम गर्न बोलायो। सर्वत्र विरोध भएपछि बगानले मजदुरलाई फिर्ता पठाएको छ। प्रदेश १ को भूमि व्यवस्था कृषि तथा सहकारी मन्त्रालयले शुक्रबार विज्ञप्ति जारी गर्दै चिया टिप्न, ढुवानी गर्न र कारखाना सञ्चालन गर्न स्थानीय तहलाई सुरक्षित मापदण्ड बनाइ कार्यान्वयन तथा अनुगमन गर्न निर्देशन दिएको थियो। सरकारले कोरोना भाइरसका कारण देशभरका उद्योगधन्दा बन्द गरे पनि बगान प्रशासनले लकडाउनको दोस्रो साता बित्न नपाउँदै मजदुरलाई काममा बोलाएको थियो। काममा नआउनेलाई जागिरबाटै निकाल्नेसम्मको प्रशासनको धम्कीपश्चात् बाध्य भएर काममा जानुपरेको मजदुर बताउँछन्। 'राज्यले हाम्रै लागि घोषणा गरेको लकडाउन हामी मान्न तयार छौं', बुद्धशान्ति बर्ने चिया बगानमा २२ वर्षदेखि कार्यरत इन्दिरा गौतमले भनिन्, 'हामीलाई बगानले झुक्याएर काम गर्न बोलाए। एउटा पातलो मास्क एक दिन लगाउँदै फाट्ने खालको दिएका थिए। अरु केही थिएन। त्यसपछि हामी बरु खोले खाएरै भए पनि आफ्नो र परिवारको ज्यान जोगाउने बेला हो भनेर कामबाट फर्कियौँ।' 'गरिब छौं यसको अर्थ हाम्रो मृत्यु सस्तो छैन', झापाका चिया बगानमा कार्यरत मजदुर यतिबेला आर्थिक संकटसँगै आक्रोशित पनि बनेका छन्। 'हामीलाई आर्थिक संकट छ। हप्तामारी गरेर खाने हामीलाई एक हप्ताभन्दा बढीको जोहो हुँदैन', बुद्धशान्ति ४ देवी बस्तीका चिया मजदुर अगबन बिकले भने, 'एउटा सामान्य स्वास्थ्य सुरक्षाको नाममा सफा साबुन पानी पनि बगानमा हामीलाई उपलब्ध थिएन।' आक्रोशित हुँदै अगबनले भने, 'के ठान्छन् मजदुरलाई ? सधैँ आखाँमा छारो हाल्ने काम मात्र हुन्छ। पढेलेखेका हुँदैनन् भनेर बगान खोल्न मजदुरलेनै भनेको भनेर माइनटमा लेखेछन्। हाम्रा साथि सबैले माइनटमा हस्ताक्षर गरेछन् र बगानमा काम सुरु गराएको रहेछ।' बुद्धशान्ति गाउँपालिका प्रमुख रमेश भुझेलले बिना सुरक्षा उपकरण मजदुरलाई काममा लगाउनेले आपूलाई मात्र मान्छे ठानेको बताए। मजदुरकै कारण उभिएको संघाई गु्रपले मजदुरलाई भेंडाबाख्रा ठानेर काममा लगाएको देखेपछि गाउँपालिकाले रोकेको जानकारी दिए। प्रदेशले दिएको पत्र अनुरुप आपूले बगान खोलेको तर मजदुरलाई नचाहिँदो रुपमा उकास्ने काम भएको संघाई ग्रुपका सुबासचन्द्र संघाइले बताए। 'हामीले दूरी पनि विचार गरेका थियौं। हाम्रा मजदुर बाहिरबाट आएर काम गर्ने पनि होइनन्, काम गर्न नदिनुको कुनै अर्थ नै छैन', सांघाइले भने, 'यसले मजदुरको दैनिक जीवन चल्न पनि मद्दत पुग्थ्यो। बगानमा काममा नलगाई कम्पनीले कसरी ज्याला दिन सक्छ यो न्यायोचित छैन।' संघाईले भने, 'हामीले मजदुरलाई उच्च सुरक्षा सतर्कता अपनाउन र स्वास्थ्यसम्बन्धी उपकरण पनि उपलब्ध गराउने तयारीमै थियौं। अब सबै रोकियो। अब सरकारले जे निर्णय गर्छ त्यसपछि सोचौंला।' नेपाल चिया बगान श्रमिक संघका राष्ट्रिय अध्यक्ष दीपक तामाङका अनुसार जिल्ला प्रशासन कार्यालय झापामा जिल्लाभरिका सरकारी र निजी बगानका सम्बन्धित व्यक्तिलाई राखेर गरेको छलफलमा बगानभित्रका अति आवश्यक काम बगान नमरुन भन्न औषधि छर्ने र पानी लगाउनका लागि अति कम मजदुर लाग्ने हुँदा त्यति काम गर्न सहमति भएको थियो। तामाङले भने, 'बगानमा भए भरका मजदुरलाई बिना सुरक्षा सर्तकता काम गर्ने अनुमति दिएका थिएनौं। अहिले बगानमा काम गर्ने अवस्था हैन। आर्थिक क्षतिभन्दा पनि शारीरिक क्षति हुन सक्ने समस्यामा हामी छौं।' प्रदेश १ का चिया हुने झपा, इलाम, पाँचथर, धनकुटा, तेह््रथुमलगायतमा सञ्चालित चिया बगान र कारखाना यतिबेला बन्द छन्। चियाको पहिलो लट हुर्कंदै गएको छ। चिया उद्यमीका अनुसार झापामा फस्ट फ्लसको समय गइसक्यो। नेपालमा प्रत्यक वर्ष फस्ट फ्लस चिया २५ देखि ३० लाख केजी उत्पादन हुन्छ। झापामा मात्र २० लाख किलो फस्ट फ्लस चिया उत्पादन हुन्छ। झापाको फस्ट फ्लस चिया अब पूर्ण रुपमा नै काम नलाग्ने अवस्थामा पुगेको चिया बचाउ अभियानका संयोजक आदित्य पराजुलीले बताए। यता चिया उत्पादक संघका अध्यक्ष सुरेश मित्तलले भने, 'शनिबारदेखि बगानमा पानी लगाउन र औषधि छर्न मात्र खुला गरिएको हो।'"
अपरिचित गाउँ पसे ६ महिना सजाय,"नेपालगन्ज (भिखारीपूर्वा) : दिउँसो २ः३० बजे भिखारीपूर्वा गाउँ पुग्दा गेटमा रिबन र प्लास्टिकका डोरीको तीन तहको बार लगाइएको थियो। तीन जना साना बालबालिका खेलिरहेका थिए। गाउँ प्रवेशको मूलद्वारमा स्कुटर टक्क रोकिएपछि अवधि भाषामा उनीहरूले अभिभावक डाके। कहाँ जान आउनुभएको हो ? अपरिचित व्यक्ति गाउँ जान पाइँदैन, युवक सुरज यादवले भने, नचिनेको मान्छे गाउँ पस्यो भने जरिवाना हुन्छ। उनको कुराले गाउँ भेलाले गर्ने कारबाहीतिर संकेत गरिरहेको थियो। डोरीको बारकै एउटा कागजको टुक्रामा बाहिरको मानिस यस गाउँमा प्र्रवेश गर्न निषेध गरिएको छ, र अर्कोमा नियम उल्लंघन गरेमा ६ महिना सजाय हुनेछ लेखिएको थियो। यो कस्तो सजाय हो ? अन्नपूर्ण पोस्ट्को जिज्ञासामा कामेश्वर सिंहले जवाफ दिए, सामाजिक कारबाही हो। अहिलेसम्म कोही पनि जबर्जस्ती गाउँ नपसेकाले कस्तो कारबाही हुन्छ, अझै स्पष्ट भएको छैन। कोहलपुर नगरपालिका१४ को रत्नराजमार्गसँगै जोडिएको पूर्वतिरको यो गाउँमा यादवको बाहुल्य छ। जहाँ अहिले पनि भैंसी पालेर जीविकोेपार्जन गर्ने यादवहरू धेरै छन्। भिखारीपूर्वाजस्तै सूचना जानकी गाउँपालिकामा पनि अपरिचित व्यक्तिलार्ई निषेध गरिएको छ। रत्नराजमार्गसँगै जोडिएको पश्चिमतिरको जानकी ६ पिप्रहवामा पनि गाउँ प्रवेशद्वारमा बाहिरको मान्छे गाउँभित्र आउन सख्त मनाही छ लेखिएको तीन वटा सूचना डोरीको बार लगाएर लेखिएको छ। स्थानीय प्रेम लोनियाले प्रवेश निषेधको रहस्य खोले, कैलालीमा इन्डियाबाट आएका मान्छेले कोरोना रोग गाउँमा ल्याएछन्। हाम्रो गाउँमा पनि नआउला भन्न सकिन्न। त्यसैले रोकेका हौं। उनी अपरिचित व्यक्तिले जबर्जस्ती गाउँ पसे कुट्ने हाकाहाकी भनिरहेका थिए। संवाददाता केहीबेर गफिँदा गाउँका केही मान्छे भेला भइसकेका थिए। उनीहरूलाई कोही अपरिचित व्यक्ति गाउँ पस्न खोजेको भान भएको हुन सक्छ। एक जना साना बालकले ज्याकेटमा लेखेको अन्नपूर्ण पोेस्ट् पढेर सुनाए। उनीहरूले भने, तपाईं पत्रकार हो ? हामी अब ढुक्क भयौं। कोहलपुर नगरपालिका११ (कोहलपुर चौराहा नजिकै) को टोलमा दुई ठाउँमा बाटो छेकिएको थियो। एक ठाउँमा ठूला दुई वटा मूढा तेस्र्याएर र अर्को ठाउँमा काठको बार लगाइएको थियो। किन त ? स्थानीय सरोज मानन्धरले भने, मूल बाटोबाट सुरक्षाकर्मीले आउन दिँदैनन्। चोर बाटोबाट मोटरसाइकल र गाडी आउन थाले। यसरी आउनेबाट टोलमा कोरोना सर्ने डरले बार लगाएर रोकेका हौं। एम्बुलेन्स, खानेपानी र फोहोरको गाडी आउँदा भने बाटो खुला गरिदिने प्रस्ट पारे। सोमबार नेपालगन्ज उपमहानगरपालिका, कोहलपुर नगरपालिका र जानकी गाउँपालिकामा स्थलगत समाचार संकलनका क्रममा कोहलपुरमा अरू स्थानभन्दा सडकमा ओहोरदोहोर गर्ने निकै कम थिए। कोहलपुर९ झन्डहवामा भीड लगाएर राहत बाँडिएको थियो। नेपालगन्जमा पनि अरू दिनभन्दा सडकमा चहलपहल अलि बढी थियो। धम्बोझीस्थित नेपाल बैंक लिमिटेडलगायत बैंकमा एक मिटरको दूरीमा लाइन लगाएर भित्र प्रवेशको व्यवस्था मिलाइएको थियो। मास्क नलगाएर आउनेहरूलाई भने बैंकले प्रवेश निषेध गरेको थियो। सडकमा अरू दिनभन्दा बढी मोटरसाइकल र पैदलयात्री हिँडेका थिए। धम्बोझी चोकमा गस्तीमा रहेका एक सशस्त्र प्रहरी भन्दै थिए, के गर्ने बिरामी भएको बहाना बनाउँदै सडकमा निस्कन्छन्।"
"विपदमा राहत : गरिब भोकै, धनीलाई लोभ","जनकपुरधाम : दुई सातादेखिको लकडाउनका कारण विपन्न नागरिकको जीवनयापन कठिन बनेको छ । कतिको चुलो नबलेको साता बित्यो । सरकारले राहत दिने भनेपछि कतिपय त्यसकै बाटो कुरिरहेका छन् । तर, कोरोना संकटका बेला पनि गरिब भोकै हुने र राहतमा भने धनीकै रजाइँ चल्ने अवस्था देखिएको छ । प्रदेश २ सरकारले नौ दिनअघि लकडाउन अवधिभर गरिब तथा दैनिक ज्यालादारी मजदुरलाई खानाको व्यवस्था गर्ने घोषणा गरेको थियो । लकडाउन प्रभावित श्रमिक, गरिब तथा विपन्न किसानलाई राहत दिन १ सय ३६ स्थानीय तहलाई १८ करोड रुपैयाँ पठाइएको पनि । स्थानीय सरकारले राहत वितरण निर्देशिकाबमोजिम नामावली संकलनलाई गति दिन नसक्दा राहत वितरण प्रभावकारी हुन सकेको छैन । यस्तै अवस्था दर्शाउँछ, सप्तरीको विष्णुपुर गाउँपालिका६ स्थित सडक किनारमा छाप्रो बनाई बसेकी जहरीराम मोचीको दैनिकीले । लकडाउनका कारण मजदुरी पाउन छाडेपछि भोकभोकै बस्ने अवस्था छ । राहत आएकोे सुने पनि उनको हातमा एक गेडो अन्न परेको छैन । प्रदेश मन्त्री शैलेन्द्रप्रसाद साह र सशस्त्र प्रहरी बलको कार्यालय अगाडि उनको छाप्रो छ । राहतको खबर सुन्दासुन्दा थाकेको तर वितरण गर्न कोही नआएको उनी बताउँछिन् । सोही ठाउँकी एकल महिला घुरनीदेवी सदा मागेर गुजारा चलाउँछिन् । बाहिर निस्किने अवस्था छैन । टाढा गएर माग्ने अवस्था नभएकाले उनी र तीन छोराछोरी भोकै पर्ने अवस्था छ । गरिबको साथीसंगत, आफन्त पनि नहुने रहेछ । वरिपरिकाले दैनिक कति सहयोग गरून् ? , उनी भन्छिन्, भात र नुनखुर्सानी खान पाए पनि पुग्थ्यो । सर्लाहीका उत्तरी भेगमा वितरण सर्लाही उत्तरी भेगमा भने धमाधम राहत वितरण भइरहेको छ । उत्तरका हरिवन, लालबन्दीलगायत पालिकाले राहतमा सक्रियता देखाए पनि दक्षिणी भेगमा विवरणसम्म संकलन गरिएको छैन । समयमा राहत नपाउँदा दैनिक ज्याला मजदुरी गरेर खाने परिवारको बिचल्ली भएको छ । उनीहरू राहतको पर्खाइमा देखिएका छन् । हरिवन, लालबन्दी नगरपालिका र चन्द्रनगर गाउँपालिकाले आइतबार राहत बाँड्न सुरु गरेका हुन् । चन्द्रनगरले पहिलो दिन ८ सय ५१ परिवारलाई राहत वितरण गरेको गाउँपालिका अध्यक्ष महेन्द्र महतो बताउँछन् । हरिवनले पाँच वडामा राहत बाँडेको छ । प्रदेश सरकारको १५ लाखबाहेक हरिवनले २८ लाख रकम जम्मा गरेको मेयर गणेशप्रसाद प्रसाईंको भनाइ छ । लालबन्दीका १७ वडामध्ये आधाभन्दा बढीमा राहत बाँडिएको छ । प्रदेश सरकारले दिएको १५ लाख, नगरपालिकाको १५ लाख र १६ लाख सहयोगबाट ४ हजार ७ सय परिवारलाई राहत दिइने लालबन्दीका मेयर मानबहादुर खड्का बताउँछन् । दक्षिणी भेगस्थित चक्रघट्टा गाउँपालिकाका अध्यक्ष विक्रम यादव वडाध्यक्षहरूले विवरण संकलन गरेर नदिँदा ढिलाइ भएको स्वीकार गर्छन् । मलंगवामा केही व्यापारीको सहयोगमा दुई वडामा राहत वितरण गरिए पनि नगरपालिकाले सुरु नगरेको स्थानीयको गुनासो छ । सम्पन्न परिवारकै किचलो रौतहटका स्थानीय तहले नामावली संकलन सुरु गरेका छन् । राहत वितरण गर्न ढिला भइसकेको नागरिक अगुवा बताउँछन् । कतिपय वडामा हुँदा खाने नागरिकभन्दा पनि हुने खानेले राहतमा विवाद गरिरहेको पाइएको छ । पार्टी, आफन्त र नजिकका व्यत्तिको नाम समावेश भएको गुनासोसमेत आएको छ । चन्द्रपुर नगरपालिकाका १० वडामध्ये अधिकांशले सोमबारसम्म पनि विवरण संकलन सकेका छैनन् । अति विपन्न परिवारलाई राहत दिन सूची तयार गर्दा हुने खानेले नाम लेखाएपछि वितरणमा समस्या आएको वडाध्यक्षहरूको गुनासो छ । चन्द्रपुर४, ५ र ६ नम्बर वडामा नामावली संकलनमा विवाद भएको हो । सम्पन्न परिवारले पनि राहत माग गरेकाले त्यस्ता नाम हटाएर वितरणको तयारी रहेको एक वडाअध्यक्ष बताउँछन् । केही दिनयता प्रतिपरिवार १५ किलो चामल, तीन किलो दाल, चार किलो आलु, खाने तेल र नुन वितरण गरिँदै आएको गौर नरपालिकाका मेयर अजय गुप्ताले बताए । पहिला विपन्न परिवार पहिचान संघीय मामिला मन्त्रालयको निर्देशनअनुसार जिल्ला विपद् व्यवस्थापन समितिले सिरहाका १७ वटै स्थानीय तहमा विपन्न परिवारलाई राहत उपलब्ध गराउन पत्राचार गरेको छ । सोहीअनुसार ती निकायले तयारी थालेका छन् । पहिलो चरणमा वडावडाका विपन्न परिवारको तथ्यांक संकलन गर्न वडाध्यक्षको नेतृत्वमा समिति बनाइएको छ । त्यस्ता समितिले गाउँगाउँको तथ्यांक संकलन गरी नगरपालिकामा बुझाउँदै छन् । विपन्न परिवार पहिचानपछि राहत बाँड्ने तयारी रहेको लहान नगरपालिकाका मेयर मुनी साह बताउँछन् । सिरहाका प्रमुख जिल्ला अधिकारी सरोजप्रसाद गुरागार्इं मन्त्रालयको निर्देशनअनुसार १७ वटै पालिकालाई राहत वितरण गर्न पत्राचार गरिएको बताउँछन् । उनका अनुसार राहत वितरण भएकोनभएको जानकारी आएको छैन । केही व्यक्तिले राहत नपाएको गुनासो गर्न थालेकाले अब चाँडै अनुगमन गरिने उनको भनाइ छ । बाराका १६ स्थानीय तहमा विपन्न परिवारको सूची तयार पार्ने काम भइरहेको छ । जिल्ला समन्वय समिति प्रमुख नवलकिशोर सिंह केन्द्र र प्रदेश सरकारले पठाएको कार्यविधिअनुसार स्थानीय तहले लगत संकलन अघि बढाइरहेको बताउँछन् । स्थानीय तहका प्रमुखसँग आफूले नियमित सम्पर्क गरिरहेको र लगत संकलनपछि राहत वितरण कार्य अघि बढ्ने उनको भनाइ छ । संघ र प्रदेश सरकारले स्थानीय तहमा प्रमुखको नेतृत्वमा र वडामा वडाध्यक्षको नेतृत्वमा सर्वदलीय तथा सर्वपक्षीय समिति बनाई राहत वितरण गर्न पत्राचार गरेका थिए । सोहीअनुसार जिल्लाका सबै वडामा वडाध्यक्षको नेतृत्वमा वडासदस्य, राजनीतिक दलका प्रतिनिधि, सुरक्षाकर्मी, स्वास्थ्यकर्मी सम्मिलित समितिले लगत संकलनको काम गरिरहेका छन् । (मनिका झाजनकपुरधाम, मनोहर पोखरेलसप्तरी, शम्भु यादवसिरहा, फणि महतरौतहट, सुनील ठाकुरसर्लाही, दिवाकर भण्डारीबारा)"
अनधिकृत कामदारबारे सरकार चनाखो,"काठमाडौं : कुवेतले अनधिकृत कामदार फर्काउन सुरु गरेको छ। कुवेत सरकारले अनधिकृत कामदारलाई देश छोडाउन आममाफी दिने घोषणा गरेको छ। कोरोना भाइरससँग लड्ने सरकारको पहलस्वरूप अप्रिल ३० सम्म आममाफी दिइएको हो। कुवेतजस्तै अन्य देशले पनि अनधिकृत कामदारलाई देश छोडाउन आममाफीको निर्णय गर्न सक्ने देखिएको छ। यस्तो अवस्थामा छिमेकी मुलुक बंगलादेश, भारत या पाकिस्तानी नागरिकसँगै नेपालीलाई समेत उद्धार गर्न सरकार तयार रहनुपर्ने आप्रवासनसम्बन्धी जानकार बताउँछन्। कुवेतको आममाफीको निर्णयपछि बंगलादेशले भने त्यहाँबाट आममाफी लिएर आफ्ना नागरिक ल्याउने पहल थालेको छ। यसैबीचमा शनिबारदेखि प्रधानमन्त्री केपी ओलीले नेपाली कामदार रहेका पश्चिम एसियाली मुलुकका सरकार प्रमुखसँग संवाद थालेका छन्। यतिबेला नेपाली कामदारको सुरक्षाका लागि श्रम गन्तव्य मुलुकसँग कूटनीतिक संवाद जारी राख्नुपर्ने र आवश्यक समन्वय गर्नुपर्ने वैदेशिक रोजगार मामिलाका जानकार डा गणेश गुरुङले बताए। लामो समयदेखि काम नपाएपछि खाडी र मलेसियामा नेपाली कामदार अलपत्र पर्न थालेका छन्। मलेसियालगायत विभिन्न देशमा अवैधानिक रूपमा ठूलो संख्यामा नेपाली कामदार छन्। कोरोना भाइरसले विश्व नै आक्रान्त भइरहेका बेला खाडी र मलेसियामा कार्यरत अवैधानिक कामदार त्रासमा देखिएका हुन्। कोरोनापछि उपचार गर्न जाँदा पक्राउ नगर्ने केही देशले घोषणा गरेपनि कामदार विश्वस्त हुन सकिरहेका छैनन्। ती देशले कोरोनाको शंका लागेमा निर्वाध अस्पताल जान बताइरहेका छन्। प्रवासी नेपाली समन्वय समितिका अध्यक्ष कुलप्रसाद कार्कीले अवैधानिकरूपमा बसेका कामदार उच्च जोखिममा रहेकोे बताए। कम्पनी छोडेर अन्यत्र जाने र अवैध भएर बस्ने कामदार धेरै छन्। केही देशले गत डिसेम्बरमा एम्नेस्टीको सुविधा दिए पनि अवैधरूपमा बसेका सबै कामदार फर्किसकेका छैनन्। कार्कीका अनुसार संयुक्त अरब इमिरेट्स यूएईमा ३९ जना कामदार अलपत्र परेका छन्। ती कामदारको उद्दारका लागि पहल भइरहेको छ। त्यहाँको राजदूतावाससँग समन्वय भइरहेको उनले बताए। त्यस्तै साउदी अरबमा एक हजार दुई सय अवैधरूपमा बसेका कामदार फर्कन चाहेका छन्। कोरोनाको त्रास बढ्दै गएपछि गैरआवासीय नेपाली संघले विभिन्न देशमा अवैधानिकरूपमा बसिरहेका कामदारको उद्दार गर्न सक्रियता देखाएको छ। संघले मध्यपूर्व क्षेत्रमा रहेका कामदार उद्दार गर्न समिति बनाएर काम सुरु गरिसकेको छ। संघका कतार प्रतिनिधि दीपजंग शाहले सबै देशले कगजात नहेरी मानवीयताका आधारमा कामदारलाई सहयोग गरिरहेका छन्। कोरोनाका कारण समस्यामा परेका सबै कामदारको उद्दार गर्न संघले समिति बनाएको हो। संघले समस्यामा परेका कामदारलाई राहत वितरण गरिरहेको छ। गैरआवासीय नेपाली संघका प्रवक्ता डीबी क्षेत्रीले कागजातविहीन भएर बसेका नेपालीको उद्दार गर्न आवश्यक भएको बताए। भिसा अवधि सकिएर पनि अवैधानिकरूपमा बसिरहेका, भ्रमण भिसामा गई लकडाउनमा परेकादेखि अध्ययन भिसामा रहेका नेपाली विद्यार्थीको उद्दार गर्नुपर्ने उनको भनाइ छ। कुन देशमा नेपाली समस्यामा छन् भन्ने संघले पहिचान गरी उद्दारका लागि समन्वय गर्न संघ तयार रहेको जनाइएको छ। मध्यपूर्वका देशका साथै युरोप, अमेरिका, अस्ट्रेलियालगायत देशमा अवैधानिकरूपमा बसेका नेपालीको उद्दार जरुरी रहेको क्षेत्रीले बताए। कोरोनाले अझ विकराल रूप लिए ती देशको प्राथमिकता आफ्नै नागरिक र वैधानिकरूपमा बसेका कामदार हुन्छन्। कागजात नभई बसेकाले काम नपाउने समस्या हुने भएकाले उद्दारका लागि सरकारले सक्रियता बढाउनुपर्ने उनको भनाइ छ। विभिन्न देशले आफ्नो देश फर्कन चाहनेलाई सहजरूपमा जान दिने सम्भावना रहेकाले त्यसको अवसर नेपालले लिनुपर्ने उनले बताए। कुवेत सरकारले यो सुविधा दिने बताइसकेको छ। अन्य देशले पनि यो सुविधा दिन सक्छन्। अवैधानिकरूपमा रहेका नेपालीले नेपाल फर्कन चाहे भने जरिवाना तिर्नुका साथै कानूनले तोकेको सजाय भोग्नुपर्छ। तर, अहिले सरकारले अनुरोध गरेमा कुनै जरिवाना नतिरी स्वदेश फर्कन पाउनेछन्। वैदेशिक रोजगार बोर्डका कार्यकरी निर्देशक राजन श्रेष्ठले फर्काउनुपर्ने अवस्था आए तयार रहेको बताए। सम्बन्धित देशका दूतावासमार्फत उद्धार गर्न अनुरोध आए बोर्ड तयारी अवस्थामा रहेको उनले बताए।"
एकै दिन अमेरिकामा १२५५ र फ्रान्समा ८३३ जनाले ज्यान गुमाए,काठमाडौं : कोभिड१९ कोरोना भाइरसले सोमबार एकै दिन अमेरिकामा १ हजार २५५ जनाले ज्यान गुमाएका छन्। योसँगै अमेरिकामा मृत्यु हुनेको संख्या १० हजार ८ सय ७१ जना पुगेको छ। अमेरिकामा ३ लाख ६७ हजार ४ संक्रमित मध्ये ३० हजार ३ सय ३१ नयाँ संक्रमित थपिएका छन्। फ्रान्समा एकै दिन ८३३ जनाले ज्यान गुमाएका छन्। हालसम्म फ्रान्समा ८ हजार ९११ जनाले ज्यान गुमाएका छन्। ९८ हजार १० संक्रमित छन्। जसमा ५ हजार १७१ जना नयाँ संक्रमित थपिएका छन्। इटलीमा एकै दिन ६३६ जनाले ज्यान गुमाएका छन्। हालसम्म इटलीमा १६ हजार ५२३ जनाले ज्यान गुमाएका छन्। कोरोनाले मृत्यु हुने इटलीमा सबैभन्दा बढी छन्। १ लाख ३२ हजार ५ सय ४७ संक्रमित छन्। जसमा ३ हजार ५ सय ९९ जना नयाँ संक्रमित थपिएका छन्। त्यस्तै स्पेनमा एकै दिन ७०० जनाले ज्यान गुमाएका छन्। स्पेनमा हालसम्म १३ हजार ३४१ जनाले ज्यान गुमाएका छन्। स्पेनमा १ लाख ३६ हजार ६७५ संक्रमित छन्। जसमा ५ हजार २९ जना नयाँ संक्रमित थपिएका छन्। त्यस्तै युकेको पनि एकै दिन ४३९ जनाले ज्यान गुमाएका छन्। युकेमा हालसम्म ५ हजार ३ सय ७३ जनाले ज्यान गुमाएका छन्। ५१ हजार ६०८ जना संक्रमित मध्ये ३ हजार ८ सय २ जना नयाँ संक्रमित थपिएका छन्। हालसम्म मृत्यु हुनेको संख्या ७४ हजार ६ सय ९७ जना पुगेको छ। मंगलबार बिहान समाचार तयार पार्दासम्म १३ लाख ४६ हजार ५६६ जना संक्रमित भएका छन्। त्यस्तै २ लाख ७८ हजार ६९५ जना निको भएका छन्।
"मेरो सरकार सरकार जस्तै होस्, पन्चर भएको कार जस्तो नहोस्'","काठमाडौं : हास्य कलाकार मनोज गजुरेल समय सान्दर्भिक व्यंग्य गर्न खप्पिस छन्। अहिले देश कोरोना भाइरस (कोभिड १९) को संक्रमणबाट बच्न लकडाउनको अवस्थामा छ। लकडाउनको समयमा घरमै बसिरहेका उनै हास्यव्यंग्यकार मनोज गजुरेलले आफ्नो फेसबुकमा एउटा कविता प्रस्तुत गरेका छन्। सरकार, अहिलेको अवस्था, महामारीबाट बच्न अपनाउनुपर्ने सचेतनालगायत पछिल्लो समय औषधि खरिदमा भएको अनियमितता विषय समेटेर उनले लगडाउनको समय सदुपयोग गरेका छन्। उनले कविता भन्छ। मेरो एउटा सपना छ। मेरो सरकार सरकार जस्तै होस्, कसैको प्राइभेट लिमिटेड जस्तो नहोस्। मेरो कर्मचारी कर्मचारी जस्तै होस्। लिमिटेडको हेड जस्तो नहोस्। मेरो मन्त्री मन्त्रीजस्तै होस् कम्पनीको मालिक जस्तो नहोस्। मेरो प्रधानमन्त्री प्रधानमन्त्री जस्तै होस् तर दोबाटोको सालिक जस्तो नहोस्। मेरो सरकार सरकार जस्तै होस् भारदार जस्तो नहोस् विपद्को साथी जस्तो होस्, युद्धको सरदार जस्तो नहोस्। कोरोनाको कहरमा पनि कमिसनको रहर गर्नेको जिब्रो थुतोस्, भाइरसको भयमा पनि आफ्नै मात्रको जय गाउनेको जगल्टा लुछोस्। दसौं गुणा मूल्यमा सामान भित्र्याउन खोज्नेको असल्ली अनुहार उदांगो पारोस्। अत्यावश्यक वस्तुमा पनि कमिसन खोज्नेको अनुहार जनसामुन्ने नांगो पारोस्। मेरो सरकार जस्तो होस् पन्चर भएको कार जस्तो नहोस्। मन्दिर, मस्जिद, गुरुद्वार र चर्च जस्तो होस् रेस्टुरेन्ट र बार जस्तो नहोस्। मन्त्रीको बोली शिष्ट होस् साँढे टुक्रे झैं नढुक्रोस्, सल्लाहाकारको वचन सभ्य होस् हनुमान उफ्रे झैं नउफ्रोस् दलालसँग सम्बन्ध तोडोस् इमानदारसँग नाता जोडोस्। चन्दा दाताको साथ छोडोस् मतदातासित मन मोडोस् मेरो सरकार सरकार जस्तै होस्। देशका लागि भारजस्तो नहोस्। चौतारीको वरपीपल जस्तै होस् वनमारा झारजस्तो नहोस्। छोरालाई ठेक्का नदेओस् सालालाई किचन क्याबिनेटमा नहुलोस्। पत्नीलाई पीए नराखोस्, साली च्यापेर उद्धार भन्दै नडुलोस्। सरकारमा कार्यकर्ता मात्रै नभरोस्, विषय विज्ञको टोली बनोस्, महामारीलाई कमाउ उत्सव होइन कर्मोत्सवको बोली बनोस्। मेरो सरकार, सरकारजस्तो होस्, कबवल सलामी खाने खञ्चुवाको गिँढजस्तो नबनोस्, आपत्को साथीजस्तो बनोस् सरकार केवल मलामी जाने भतुवाको भीडजस्तो नबोनोस्।"
"लकडाउन वैशाख ३ सम्म, प्रधानमन्त्रीले आज देशवासीलाई सम्बोधन गर्ने","काठमाडौं : सरकारले लकडाउन (बन्दाबन्दी) वैशाख ३ गतेसम्म लम्ब्याएको छ। चैत ११ गतेयता जारी लकडाउन मंगलबार सकिँदै गर्दा सोमबारको मन्त्रिपरिषद् बैठकले पुनः आठ दिन थप गर्ने निर्णय गरेको हो। सरकारले समग्र अवस्थाको मूल्यांकन गरी लकडाउनको अवधि थप गर्ने निर्णय गरेको छ, गृहमन्त्री रामबहादुर थापाले भने, अब वैशाख ३ गतेसम्म लकडाउन गर्ने निर्णयमा सरकार पुगेको छ। यसलाई अझ प्रभावकारी बनाउन शनिबार मन्त्रिपरिषद्ले नै एक प्रदेशबाट अर्काे प्रदेश, एक जिल्लाबाट अर्काे जिल्ला र एक स्थानीय तहबाट अर्काेमा आवागमन नियन्त्रण गर्ने निर्णय लिएको थियो। कोरोना भाइरस (कोभिड१९) रोकथाम तथा नियन्त्रणका लागि सुरुमा एक साताका लागि लकडाउन तोकिएको थियो। त्यसयता कोरोना संक्रमितको संख्या नौ पुगेको छ। तीमध्ये ८ जना आइसोलेसनमा उपचाररत छन्। एक जना निको भई घर फर्किएका थिए। कैलालीमा विदेशबाट फर्किएका एक जनामा देखिएको संक्रमण उनका आफन्तमा सरेपछि स्वास्थ्य मन्त्रालयले नेपाल दोस्रो चरणमा प्रवेश गरेको बताएको थियो। त्यहाँको सुदूरपश्चिम प्रदेश सरकारले लकडाउन अवधि बढाउन सिफारिससमेत गरेको थियो। उक्त अवधिभर अत्यावश्यक ढुवानीका साधन भने सञ्चालन हुन दिने निर्णय बैठकले गरेको छ। अन्तर्राष्ट्रिय हवाई उडान र अन्तर्राष्ट्रिय सीमा नाकाबाट आवतजावत पनि वैशाख ३ गते राति १२ बजेसम्म स्थगन गर्ने निर्णय भएको छ। अत्यावश्यक सेवा क्षेत्रबाहेक अन्यलाई घरभित्रै बस्न सरकारले आग्रह गरेको छ। प्रधानमन्त्री केपी ओलीले पुनः देशवासीका नाममा सम्बोधन गर्ने भएका छन्। सरकारले गरेको अहिलेसम्मका तयारी र बनाएका कार्यायोजनाबारे प्रधानमन्त्री ओलीले आज (मंगलबार) सम्बोधन गर्न लागेका हुन्। उनी आफूले सम्बोधनको तयारी गरेको जानकारी सोमबारको मन्त्रिपरिषद् बैठकमा गराएका थिए। उनले निर्धक्क भएर स्वास्थ्यकर्मीलाई उपचार कार्यमा संलग्न हुन र सर्वसाधारणलाई सचेत रहन अपिल गर्ने तयारी छ। बैठकले उच्चस्तरीय समन्वय समितिमा नरहेका र काम नदेखिएका मन्त्रीहरूलाई पनि प्रदेश सरकार र अन्य दलसँग समन्वय, नीति योजना बनाउन परिचालन गर्ने निर्णय गरेको छ। प्रदेश १ मा भौतिक पूर्वाधार तथा यातायातमन्त्री वसन्त नेम्बाङ, प्रदेश २ मा श्रम रोजगार तथा सामाजिक सुरक्षामन्त्री रामेश्वर राय यादव, गण्डकी प्रदेशमा भूमि व्यवस्था, सहकारी तथा गरिबी निवारणमन्त्री पद्मा अर्याल, प्रदेश ५ मा ऊर्जा, जलस्रोत तथा सिँचाइमन्त्री वर्षमान पुन, कर्णाली प्रदेशमा वन तथा वातावरणमन्त्री शक्ति बस्नेत र सुदूरपश्चिम प्रदेशमा खानेपानीमन्त्री बिना मगरलाई प्रदेश सरकारले गरिरहेका कामसँग समन्वय गर्न जिम्मेवारी दिइएको हो। महिला, बालबालिका तथा ज्येष्ठ नागरिकमन्त्री पार्वत गुरुङलाई महिला, बालबालिकामा कोभिड१९ ले पारेको असर र सुधारको कार्ययोजना बनाउने, सामाजिक संघसंस्था परिचालन गर्न भनिएको छ। युवा तथा खेलकुदमन्त्री जगतबहादुर विश्वकर्मा (सुनार)लाई युवा, खेलाडी र राहत वितरणमा स्वयंसेवक व्यवस्थापन र परिचालनका लागि योजना बनाउने र कार्यान्वयनका लागि समन्वय गर्ने जिम्मेवारी दिइएको छ। कानुन, न्याय तथा संसदीय मामिलामन्त्री डा शिवमाया तुम्बाहाङफेलाई संसद्मा भएका विभिन्न दलसँग निरन्तर संवाद तथा सहकार्य गर्ने गरी जिम्मेवारी तय गर्ने निर्णय भएको सरकारका प्रवक्ता तथा अर्थमन्त्री डा युवराज खतिवडाले बताए। निजी क्षेत्रका चिकित्सकलाई सरकारी सुविधा कोरोना रोकथाम तथा नियन्त्रणका लागि खटिने निजी क्षेत्रका चिकित्सकलाई सरकारीसरह भत्ता सरकारले उपलब्ध गराउने भएको छ। सरकारी अस्पतालमा काम गर्न चाहे उनीहरूलाई सम्बन्धित तहअनुसारको मिलान गर्ने, सरकारीसरह नै सुविधा दिने निर्णय गरिएको प्रवक्ता डा खतिवडाले बताए। निजी क्षेत्रका चिकित्सकले पनि सरकारी अस्पतालमा काम गर्न चाहे वा खोजे सम्बन्धित तहअनुसार मिलान गरेर काम गर्न दिने, उहाँहरूले पाउने सुविधा सरकारी चिकित्सकले पाउने सरह हुने र तह पनि त्यहीअनुसार मिलाउने निर्णय सरकारले गरेको छ, उनले भने, उहाँहरू (निजी क्षेत्रका चिकित्सक)लाई निजी क्षेत्रमै बसेर कोरोना संक्रमण रोग उपचारमा संलग्न भए उहाँहरूलाई दिने भत्ता नेपाल सरकारले व्यहोर्नेछ। क्वारेन्टाइन मापदण्ड परिमार्जन कोरोना संक्रमण आशंकामा क्वारेन्टाइनमा बस्नेहरूका लागि बनाइएको मापदण्डमा सरकारले परिमार्जन गरेको छ। यसअघि कोरोना लक्षण नदेखिए सीधै घर पठाउनेसम्म गरिँदै आएको थियो। उच्चस्तरीय समन्वय समितिको आइतबार बसेको बैठकले अनिवार्य परीक्षण गर्ने नीति तय गरेको थियो। त्यसमा थप परिमार्जन सरकारले गरेको छ। अब क्वारेन्टाइनमा बस्नेहरूले १४ दिनको बसाइपछि अनिवार्य खकारको स्वाब यापिड टेस्ट गर्नुपर्ने भएको छ। संक्रमण नदेखिए मात्र घर जान पाउने तर त्यसरी घर फर्केकाहरूले थप ७ दिन अनिवार्य घरमै सेल्फ क्वारेन्टाइनमा बस्नुपर्ने नियम बनाइएको छ। यसको अनुगमन स्थानीय तहले गर्नुपर्ने सरकारका प्रवक्ता अर्थमन्त्री डा खतिवडाले बताए। झन्डै ५० हजार ग्रामीण स्वयंसेविकालाई क्वारेन्टाइनमा राखिएका व्यक्तिको अनुगमन र अन्य थप काममा खटाउने निर्णय बैठकले गरेको छ। त्यसरी खटिने स्वयंसेविकालाई एकपटकका लागि प्रोत्साहनस्वरूप प्रतिव्यक्ति १५ सय रुपैयाँ दिइने भएको छ। दुवै सदनका हिउँदे अधिवेशन अन्त्य राष्ट्रपति विद्यादेवी भण्डारीले सरकारको सिफारिसमा संघीय संसद्का दुवै सदनका चालू पाँचौं अधिवेशन सोमबार अन्त्य गरेकी छन्। चैत २१ गते शुक्रबार स्थगन गरिएको प्रतिनिधिसभा बैठक र चैत ७ गते स्थगन गरिएको राष्ट्रियसभा बैठकसमेत अन्त्य भएको सूचना संघीय संसद्का कार्यवाहक महासचिव गोपालनाथ योगीले निकालेका छन्। सोमबार बसेको मन्त्रिपरिषद् बैठकले दुवै सदनका चालू अधिवेशन अन्त्य गर्न राष्ट्रपतिलाई सिफारिस गर्ने निर्णय गरेको थियो। हिउँदे अधिवेशन जारी रहे पनि चैत ७ यता बैठक बस्न सकेको थिएन। कोरोना संक्रमणबाट जोगिन सूचना टाँस गर्दै बैठकको मिति सारिँदै आएको थियो।"
लकडाउनमा निस्केकी शर्मिला दुर्घटनामा,मुम्बई : साउथ अभिनेत्री शर्मिला मान्डरे बेंगलोरमा सडक दुर्घटनामा परेकी छन्। आधा रातमा सडकमा निस्केकी शर्मिलाको साथमा कारमा उनका साथी लोकेश वसन्त पनि थिए। दुर्घटनामा दुवै गम्भीर घाइते भएका छन्। दुर्घटनापछि उनीहरूलाई स्थानीय अस्पतालमा भर्ना गरिएको छ। पुलिसले ड्राइभरसँग सोधपुछ गर्दा उसले झुटो बयान दिएका थिए। उनले कसैको पनि नाम लिएका थिएनन्। झुटो बयान दिएका कारण आफू पनि फस्ने देखिएपछि उनी त्यहाँबाट भागेका थिए। छानबिनको क्रममा पुलिसले एक निजी अस्पतालमा उनीहरू भर्ना भएको पत्ता लगाएको थियो। दुर्घटनापछि अस्पताल भर्ना भएको जानकारी पाएपछि प्रहरी अस्पताल पुगेको थियो। त्यहाँ दुवैको उपचार भइरहेको थियो। अस्पताल प्रशासनबाट पनि पुलिसलाई स्पष्ट रिपोर्ट दिइएको छैन। उनीहरूसँग लकडाउनको समयमा बाहिर निस्कने पास पनि थिएन। ट्राफिक पुलिसका अनुसार यो घटना बिहान ३ बजे भएको हुन सक्छ।
अमेरिकन आइडलको टप २० मा दिवेश,"अमेरिका : अहिले कोरोनाले विश्वको सबैभन्दा शक्तिशाली राष्ट्र अमेरिकालाई पनि घुँडा टेकाएको छ। उता अमेरिकामा एक नेपाली युवा गायकले आफ्नो स्वरको जादुले आफूलाई अब्बल सावित गरेका छन्। अमेरिकन आइडल को १८ औं संस्करणमा सहभागी नेपाली युवा दिवेश पोखरेल उर्फ आर्थर गन टप २० मा परेका छन्। आयोजक अमेरिकन आइडलले आइतबार प्रतिस्पर्धीको नाम सार्वजनिक गरेको थियो। २१ वर्षीय दिवेशको कार्यक्रम प्रस्तुतिमा उनका परिवार पनि सरिक थिए। यसपटक उनले बब मार्लीको इज दिस लभ बोलको गीत प्रस्तुत गरेका थिए। शोका निर्णायकमध्येका एक लाइनल रिचीले दिवेशलाई टप २० प्रतियोगी घोषित गर्नुअघि उनी अडिसनमा आउँदा आफूहरूले उनबाट के आश गर्ने भन्ने नसोचेको जनाए। अमेरिकन आइडलले जारी गरेको भिडिओमा रिचीले दिवेशलाई उद्धृत गर्दै भनेका छन्, त्यसपछि तिमीले आफ्नो मुख खोल्यौ। अनि तिमीले तुरुन्तै परिचय पायो। उक्त भिडियोमा रिचीले टप २० को सूची निकाल्नु आफैंमा कठिन काम भए पनि दिवेशलाई छान्न सबैभन्दा सहज भएको बताएका छन्। निर्णय सुनाउँदै रिचीले भिडियोमा भनेका छन्, तिमी हाम्रो चम्किलो तारा हौ। उता अमेरिकन आइडल को १८ औं संस्करणमा टप २० मा परेपछि दिवेशले आफूलाई अचम्म लागेको बताए। अमेरिकामा बढ्दो कोरोना भाइरसको संक्रमणलाई मध्यनजर गर्दै टप २० को सूचना सार्वजनिक गरेसँगै हाललाई प्रतियोगिता स्थगित गरिएको छ।"
