शीर्षक,विवरण
आफैं यात्रु बनेर समातेको थियो ट्राफिक प्रहरीले १७ चालक,"काठमाडौं : महानगरीय ट्राफिक प्रहरी महाशाखाले बढी भाडा लिने १७ चालकलाई पक्राउ गरेको छ। ट्राफिक प्रहरी आफैँ यात्रु बनेर जाँदा बढी भाडा लिएको पाइएपछि ती चालकलाई कारवाही गरिएको महाशाखाका प्रमुख प्रहरी वरिष्ठ उपरीक्षक भीमप्रसाद ढकालले जानकारी दिए। पक्राउ पर्नेमा डेबिट गुरुङ, कपिल श्रेष्ठ, नरेन्द्र सङ्ग्रौला, प्रकाश भट्ट, रमेश खड्का, जारबहादुर गुरुङ, विजय गुरुङ, प्रभुराम राउत, प्रजय राई, विजय तामाङ, नील बुढाथोकी, सञ्जीव भण्डारी, प्रदीप लामा, कृष्ण माझी, विनोद ठकुरी, पिन्टु जसवाल र कमल श्रेष्ठ रहेका छन्। प्रमुख ढकालले सादा पोसाकमा ट्राफिक प्रहरी खटाएर बढी भाडा लिनेविरुद्ध कारवाही चलाएको बताए। यसका लागि महाशाखाले पीडित सहायता इकाइबाट सादा पोसाकमा ट्राफिक प्रहरीको टोलीलाई परिचालन गरिएको थियो। गाडी चढ्नुअघि कतिपय यात्रुलाई कन्भिन्स गरेर पैसा ठग्ने गरेको र कतिपयलाई बढी भाडा नतिरे नलैजाने गरेको पाइएको छ। यसअघि महाशाखाले शुक्रबार पनि नौजना पक्राउ गरी आवश्यक कारवाही गरेको थियो। कोभिड१९ को जोखिमबाट बच्न सतर्कता अपनाउन महाशाखाले विशेष सेवा प्रदान गरिरहेको जनाएको छ।"
अमेरिकी शेयर बजारमा कोरोना असर : डाउजोन्स ९ सय अंकले घट्यो,"न्यूयोर्क : अमेरिकी शेयर बजार वाल स्ट्रीट सातामा जसरी शुरुवात भएको थियो अन्त्य पनि त्यस्तै भयो, अर्थात् शेयर बजारमा कोरोना भाइरसको असर पूरै देखियो। शेयर बजारमा द्रुत गतिमा गिरावट आउनुका साथै तेलको मूल्यमा भारी कमी भयो। कोरोनाको महामारी फैलिन नदिने उपायस्वरुप अमेरिकी संघीय र राज्य सरकारहरुले देशको अर्थतन्त्रभन्दा मानिसको स्वास्थ्यलाई प्राथमिकता दिएपछि शेयर बजारमा मन्दी छाउनु स्वाभाविक थियो। एसियाली शेयर बजारमा केही सुधार देखिए पनि अमेरिकाकै प्रतिष्ठित शेयर सूचक डाउजोन्स औद्योगिक समूह एकै दिन ९०० अङ्कले घट्यो। सातामा डाउजोन्स १७३ प्रतिशत घटेको छ। पछिल्ला पाँच हप्तामध्ये चार हप्तामा शेयर सूचकांकमा लगातार गिरावट आएको छ। ट्रम्प प्रशासनले गरेको आर्थिक सहयोग सम्बन्धी घोषणाबाट एक दिन थामिएको शेयर बजारमा अरु दिन भुइँचालो नै गएको थियो। सन् २००८ को वित्तीय सङ्कटका कारण शेयर बजारमा देखिएको मन्दीपछि यो नै सर्वाधिक खराब हप्ता रह्यो। लगानीकर्ताहरु कोरोनाभाइरसले अमेरिका र अन्य प्रमुख अर्थतन्त्रहरुलाई गहिरो मन्दीमा धकेल्ने त होइन भनेर चिन्तित भएका छन्। प्रकोप फैलिन नदिन सरकारहरुले अबलम्बन गरेका नीतिहरुले अर्थव्यवस्थामा कठिनाई आउनुका साथै कर्मचारी कटौतीको सम्भावना बढाएका छन्। केन्द्रीय बैंकहरू र सरकारहरूले आर्थिक क्षतिलाई कम गर्न आपतकालीन कार्यक्रमहरू घोषणा गरिरहेका छन् तर यो अपर्याप्त कदम रहेको भन्दै आलोचना हुन थालेको छ। मानिसहरु विश्व अर्थतन्त्रको पहिलो नम्बरमा रहेको अमेरिकामा नोक्सान सहनु परेका घरपरिवार र उद्योगहरुलाई ट्रम्प प्रशासनले अर्बौं डलरको राहत उपलब्ध गराउने अपेक्षा गरिरहेका छन्। 'कोरोनाभाइरसले अर्थव्यवस्थालाई शिथिल बनाउँदैछ,' एल्ली इन्भेस्टकी प्रमुख लगानी रणनीतिकार लिन्ड्से बेलले बताइन। यहीबीच, तेलको माग घटेपनि उत्पादन बढाइएका कारण तेलको मूल्यमा कमी आएको छ। 'यो अर्थतन्त्रको लागि दोहोरो धक्का हो।' न्यूयोर्कका गभर्नर एन्ड्र्यू कुमोले अधिकांश कामदारहरूलाई घरमै बस्न आदेश दिएपछि शुक्रबार शेयरको बिक्री एकाएक बढेको थियो। क्यालिफोर्नियाले यस्तै उपाय घोषणा गरेको एक दिन पछि न्यूयोर्कले यो घोषणा गरेको थियो। न्यूयोर्क र क्यालिफोर्नियामा अब रेष्टुरेन्टहरू, खुद्रा बिक्रेताहरू र अन्य व्यवसायहरु बन्द गरिएका छन्। यी उपायहरूले पनि खनिज तेलको माग घटाउने छ। अमेरिकी कच्चा तेलको मूल्यमा करिब २१ प्रतिशत गिरावट आएको छ र यो सन् २००२ को फेब्रुअरीपछि पहिलो पटक प्रति ब्यारेल २० डलर भन्दा तल पुगेको छ। लगानीकर्ताहरू बजारको वर्तमान अस्थिरतालाई रोक्न कोरोनाभाइरसको नयाँ संक्रमण रोकिनुको विकल्प नरहेको बताउँछन्। वेल्स फार्गो इन्भेस्टमेन्ट इन्स्टिच्युटका ग्लोबल मार्केट रणनीतिकार, पल क्रिस्टोफरले भन्नुभयो 'हामीलाई थाहा छैन, अर्को दुई हप्तामा के हुने हो। अन्य देशहरूमा जस्तै संक्रमणको चक्रमा अमेरिका फस्यो भने त्यसबेला आँधी आउनेछ।' विश्वभर कोरोनाभाइरसको संक्रमणबाट मृत्यु हुने व्यक्तिको संख्या ११ हजार ४०० भन्दा बढी पुगिसकेको छ। विश्वव्यापी रूपमा २ लाख ७६ हजारभन्दा बढी मानिस संक्रमित भएका छन्। यीमध्ये करिब ९२ हजार मानिस निको भएका छन्। अधिकांश व्यक्तिहरूमा कोरोनाभाइरसको हल्का वा मध्यम लक्षणहरू निम्त्याएको पाइन्छ, जस्तै ज्वरो र खोकी लाग्नु। तर हल्का बिरामी भएकाहरू करिब दुई हप्तामा निको भएको पाइएको छ। विशेषगरी वृद्धहरू र पहिल्यैदेखि स्वास्थ्य समस्या भएका व्यक्तिहरूमा निमोनिया लगायतका गम्भीर अवस्था देखिन सक्छ र यस्तो परिस्थितिमा स्वास्थ्यलाभका लागि कम्तीमा छ हप्ता लाग्नेछ।"
बेलायतमा कोरोना प्रभावित कामदारलाई ८० प्रतिशत ज्यालासहित बिदा,"लण्डन : बेलायती अर्थमन्त्री ऋषि सुनकले कोरोना भाइरसको संक्रमणका कारण कामबाट बिदा दिइएका कर्मचारीहरुलाई ८० प्रतिशत ज्याला दिने बताएका छन् । सरकारले मासिक रुपमा २ हजार ५ सयसम्म ज्याला कामदारहरुलाई दिने अर्थमन्त्री सुनकले घोषणा गरेका हुन् । आज म इतिहासमै पहिलो पटक सरकारले जनताको ज्याला उपलब्ध गराउने घोषणा गर्दछु, अर्थमन्त्री सुनकले भने । साथै उनले जनताको पक्षमा आफूहरु उभिएको पनि बताएका थिए । सुनकले भने, मलाई थाहा छ, जनताहरु जागिर गुमाउनु परेकोमा चिन्तित छन् । बिहीबार मात्रै अर्थमन्त्री सुनकले राउण्ड टेबल समेत आयोजना गरी रोजगारी र उनीहरुलाई ज्याला र सुविधा दिनेबारे छलफल चलाएका थिए । व्यवसायी समूह र युनियनका नेताहरु समेत उक्त बहसमा सहभागी थिए ।"
भारतमा कोरोना संक्रमित गायिकाविरुद्ध मुद्दा दायर,मुम्बइ : भारतीय गायिका कनिका कपुर यतिबेला कोरोना भाइरसको संक्रमण लागेर क्वारेन्टाइनमा बसिरहेकी छन् । बेलायतबाट फर्किए लगत्तै लखनउस्थित साँझको पार्टीमा सहभागी भएकी उनका कारण अन्यलाई पनि संक्रमण सरेको हुनसक्ने आशंका गरिएको छ । तर कनिकाले आफू संक्रमित भएको कसैलाई जानकारी नभएको भन्दै धेरैले उनको आलोचना पनि गरे । हालै लखनउको प्रहरीले कनिका विरुद्ध मुद्दा दायर गरेको छ । सरोजिनी नगर प्रहरी स्टेशनमा उनीविरुद्ध मुद्दा दायर गरिएको हो । कनिकाले आफू संक्रमित भएको जानकारी नदिइकन २ सय नागरिकको ज्यान जोखिममा पुर्याएको उनीमाथि आरोप छ । हाल कनिकासँगै उनका परिवारका सबैजना क्वारेन्टाइनमा छन् ।
मैले देखेको साइप्रस,"गणतन्त्र साइप्रस भूमध्य सागरमा अवस्थित एक टापु राष्ट्र हो। पूर्वी युरोपमा पर्ने यो मुलुक भूमध्य सागरको तेस्रो सबैभन्दा ठूलो टापु हो भने जनसंख्याका हिसाबले पनि भूमध्यसागरको तेस्रो ठूलो टापु नै हो। यो टापु टर्कीको दक्षिण, सिरिया र लेबनानको पश्चिम, इजरायल र प्यालेष्टाइनको उत्तरपश्चिम, इजिप्टको उत्तर र ग्रिसबाट दक्षिणपूर्वी दिशामा अवस्थित छ। संयुक्त राष्ट्रसंघको पछिल्लो तथ्यांकअनुसार गणतन्त्र साइप्रसमा ११ लाख ९८ हजार ५ सय ७५ जना मानिसको बसोबास छ। कुल ९ हजार २ सय ५१ वर्ग किलोमिटर क्षेत्रफल भएको यस देशको राजधानी निकोसिया हो। साइप्रसको जनसंख्याको बृद्धिदर ००२५ मात्रै छ। क्षेत्रफलका हिसाबले गणतन्त्र साइप्रस विश्वको १५८ औं देश हो। यस देशको प्रतिव्यक्ति वार्षिक आम्दानी ४१ हजार ५ सय ७२ अमेरिकी डलर छ। यस देशमा युरो मुद्रा प्रचलनमा छ। सानो टापु मुलुक भए पनि यो विश्वका देशहरूमध्ये मानव विकास सूचकांक अति उच्च भएको देश हो। साइप्रस टापु राजनीतिक हिसाबले दुई भागमा विभक्त छ। दक्षिणी साइप्रस जसलाई अन्तर्राष्ट्रिय समुदायले गणतन्त्र साइप्रस भनेर चिन्दछ त्यो युरोपेली युनियनको सदस्य रहेको सार्वभौम मुलुक हो। तर राजधानी निकोसियाबाटै उत्तरतर्फ केही भूभाग टर्कीको अधिनमा छ। टर्की अधिनस्थ क्षेत्रमा टर्किस लिरा प्रचलनमा छ र त्यहाँको सुरक्षा व्यवस्था पनि टर्की सरकारको हातमा छ। त्यस भूभागलाई अन्तर्राष्ट्रिय समुदायले मान्यता दिएको छैन। टर्की अधिनस्थ साइप्रसमा बस्ने मानिसलाई टर्किस सिप्रोट र गणतन्त्र साइप्रसमा बस्ने मानिसलाई ग्रीक सिप्रोट भन्ने चलन छ। ग्रीक सिप्रोटहरू ग्रीक भाषा बोल्छन् र अर्थोडक्स क्रिश्चियन धर्म मान्छन्। भाषा र संस्कृतिका हिसाबले यिनीहरू युरोपको अर्को प्रभावशाली मुलुक ग्रिससँग निकट छन्। उता टर्की अधिनस्थ क्षेत्रमा मुस्लिम बाहुल्य छ। यिनीहरू टर्किस भाषा बोल्दछन्। ग्रीक सिप्रोटहरू टर्कीले दखल गरेको क्षेत्रलाई   भन्छन् र एकदिन उक्त भूभाग पनि सार्वभौम साइप्रसकै हिस्सा बनेर एकीकृत हुनेछ भनी आशा राख्दछन्। यही सानो देशको मुटु बनेर बसेका हामी नेपालीहरू लगभग १२ हजारको संख्यामा छौं। नेपाली मूलका मानिसहरूको उक्त जनसंख्यामध्ये ८ हजारजति कामदार भिसा र ४ हजारको हाराहारीमा विद्यार्थी भिसामा आएका मानिसहरू छौं। विभिन्न जातजाति, भाषा, धर्म, लिंग, भेषभुषाको आफ्नै पहिचान बोकेका हामी नेपालीहरू यही सानो समुद्री टापुमा बसोबास गरिरहेका छौं। यस देशमा नेपालीहरूको आउने दर दिनप्रतिदिन बढिरहेको छ। नेपालमा बेरोजगारी र राजनीतिक अस्तव्यस्तताकाबीच भविष्य नेदेखेर युवाहरू अन्य देशमा गएजस्तै साइप्रसमा पनि आउँछन् भन्दा अतिशयोक्ति नहोला। साइप्रसमा बस्ने नेपालीहरूले आआफ्नो धर्म, राजनीतिक र जातीय रूपमा विभिन्न संघ संगठनहरू स्थापना गरेका छन्। यहाँ मैले भन्न खोजेको सिधा कुरा के हो भने हामी नेपाली दाजुभाइ दिदीबहिनीहरू यति टाढा सात समुद्रपारि आइपुगेर पनि जाति, भाषा, धर्म र अझ राजनीतिक आस्थाका आधारमा विभक्त छौं। हामी नेपाली एउटै हौं भन्ने चिन्तन र सोँचको विकास अझै हुन नसक्नु चिन्ताको विषय हो। तर, भन्नुपर्ने कुरा यही हो कि हामी नेपालीहरू अनेकतामा विभाजित भए पनि यो मुलुकबाट नेपालमा रेमिट्यान्स भित्र्याउन ठूलो सहयोग पुर्याएका छौं। मुलुकको समृद्धिका लागि हामी नेपालीहरूले केही भूमिका खेल्दै आएका छौं र आगामी दिनमा नेपालको विकास र समृद्धिमा हामी सबै एकताबद्ध भएर जानुपर्छ भन्नेमा प्रष्ट छौं। विदेशमा बस्ने हामी सबै नेपालीहरू एकताबद्ध भएर अगाडि बढ्नु आजको आवश्यकता हो। हामी नेपाली यहाँ राजनीतिको नाममा होस्, धर्म वा जातजातिको नाम होस् विभाजित छौं। विदेशमा रहेर पनि एक भएर बढ्न नसक्दा हामी आज उठ्न नसकेको अवस्था छ। नेपालीहरूले यहाँ आयोजना गर्ने हरेक कार्यक्रममा हाम्रो एकरूपता नभएको प्रष्ट देखिन्छ। एकजुट नभइ हामी आफ्नो देश र मातृभूमिलाई कसरी विकास र समृद्धिको बाटोतिर अघि बढाउन सक्छौं? यो गम्भीर चिन्तनको विषय हो। साइप्रसमा बस्ने अन्य देशका विदेशी नागरिकहरू आफूलाई भइपरि आउने समस्यासँग सामना गर्न एकजुट हुन्छन्। तर, हामी नेपालीहरूमा त्यो एकता पटक्कै देखिन्न। हामी कता जाँदै छौं त? हाम्रो गन्तव्य मुलुक साइप्रसलाई एकचोटि नियाल्न्न सक्छौं, बेलायती उपनिवशेबाट मुक्ति पाएसँगै टर्कीसँग भएको संघर्ष र वर्षौंसम्म चलेको लडाइँबाट पाठ सिक्दै यस मुलुकले विकासमा जुन फड्को मारेको छ, त्यो हामीले आफ्नै आँखाले देखेका छौं। आज हामी नेपाली दाजुभाइ तथा दिदीबहिनी रोजगारी र पढाइको शिलाशिलामा यहाँ छौं। जुन सीप र तालिम यहाँ हामीले सिकेका छौं त्यो नेपालको विकासको लागि एकदमै काम लाग्ने कुरा हो। सबैभन्दा ठूलो हामीमा एकता छैन भने, हामी अगाडि बढ्नसक्दैनौं र हामी जहाँको त्यहीँ हुनेछौं। यसतर्फ हामी सबै गम्भीर हुन अन्यन्त जरुरी छ। (लेखक हाल साइप्रसमा बस्छन्)"
दिल्लीमा कोरोना प्रभावित गरिब जनतालाई दोब्बर भत्ता,"नयाँदिल्ली : भारतको राजधानी नयाँदिल्लीमा मुख्यमन्त्री अरविन्द केजरीवालले यहाँ रहेका वृद्धवृद्धा, विधवा, अपांगता भएका लगायत समुदायलाई दिँदैआएको भत्ता दोब्बर बनाउने बताएका छन् । डिजिटल पत्रकार सम्मेलन गरी केजरीवालले यस्तो घोषणा गरेका हुन् । तर तत्कालै लकडाउन गर्ने निर्णय गरेका छैनन् । आवस्यक परेमा लकडाउन गर्ने पनि उनको भनाइ थियो । दिल्लीमा सरकारबाट सुविधा पाउनेहरु ८ लाख ५० हजारको संख्यामा छन् । जसमध्ये यस महिना ४ हजारदेखि ५ हजार भत्ता पाउनेछन् । कोरोना भाइरसको महामारीबाट गरिब जनता मारमा परेको भन्दै मुख्यमन्त्री केजरीवालले यस्तो निर्णय गरेका हुन् । साथै घरबार विहीन रात्रिकालिन सेल्टरमा पनि निशुल्क खाना उपलब्ध गराउने बताएका छन् । उनले वृद्धवृद्धाहरुलाई सम्बोधन गर्दै सकेसम्म घरभित्रै बस्न पनि आग्रह गरे । शनिबारसम्म भारतमा २ सय ८३ जना संक्रमित भइसकेका छन् । चारजनाको मृत्यु भएको छ ।"
दिल्लीमा पाँच जनाभन्दा बढी भेला हुन प्रतिबन्ध,"दिल्ली : कोभिड१९ कोरोना भाइरसको सङ्क्रमण फैलिन नदिन दिल्ली राज्यमा सरकारले कुनै पनि प्रयोजनका लागि पाँच जनाभन्दा बढी व्यक्तिको भेला गर्न निषेध गरिएको छ। शनिबार सामाजिक, सांस्कृतिक, धार्मिक, शैक्षिक, कुनै पनि सेमिनार तथा सम्मेलनका लागि भारतको राजधानी नयाँ दिल्ली क्षेत्रमा प्रतिबन्ध लगाइएको मुख्यमन्त्री अरविन्द केजरीवालले बताए। मुख्यमन्त्री केजरीवालले भिडियोमार्फत् सार्वजनिक सन्देशमा भने 'हामीले कुनै ठाउमा भेला हुने व्यक्तिको सङ्ख्यामाथि पुनरावलोकन गर्दै नयाँ निर्णय सार्वजनिक गरेका छौँ। अबदेखि अर्को निर्णय नहुँदासम्म राजधानी दिल्लीमा पाँच व्यक्तिभन्दा बढी व्यक्ति भेला हुन पाइने छैन्।' जनताको स्वास्थ्यलाई ध्यानमा राख्दै सामाजिक, सांस्कृतिक, धार्मिक, शैक्षिक, कुनै पनि सेमिनार तथा सम्मेलनमा धेरै व्यक्ति भेला हुनुलाई मनाही गरिएको छ।' यदि पाँचजना भन्दा बढी व्यक्ति भेला हुनु नै परेमा एक व्यक्तिबाट अर्को व्यक्तिसम्मको दूरीलाई एक मिटरभन्दा बढी फरक गर्न पनि सन्देशमा आग्रह गरिएको छ। दिल्ली राज्य सरकारले यसअघि केही दिन पहिले २० जनाभन्दा बढी व्यक्तिलाई भेला हुन निषेध गरेको सूचना जारी गरेको थियो। मुख्यमन्त्री केजरीवालले भने 'दिल्लीमा गुड्ने ५० प्रतिशतभन्दा बढी दिल्ली यातायात कर्पोरेसनका सार्वजनिक सवारीसाधनहरू भने आइतबार जनता कफ्र्यू मा सञ्चालन गरिनेछ।' कोभिड१९ सङ्क्रमण नियन्त्रण र रोकथाम प्रयास अनुसार आइतबारदेखि दिल्ली मेट्रो सेवाका यातायातका साधन दिल्लीमा गुड्ने छैनन्। यसअघि बिहीबार प्रधानमन्त्री नरेन्द्र मोदीले मार्च २२ देखि बिहान सात बजेदेखि बेलुका नौ बजेसम्म जनता कफ्र्यू (घर बाहिर ननिस्कन) आग्रह गरेका थिए। अति आवश्यक काममा बाहेक घरबाहिर ननिस्कन आग्रह गरे।"
सेन्ट जेभियर्सले रोक्यो परीक्षा र नतिजा,काठमाडौँ : सेन्ट जेभियर्स स्कुलले कक्षा १ को भर्ना तथा प्रवेश परीक्षाको नतिजा रोकेको छ । कोरोना भाइरस संक्रमणका कारण अर्को सूचना जारी नभएसम्मका लागि भन्दै स्कुल प्रशासनले विज्ञप्ति निकाल्दै परीक्षा र नतिजा रोकेको हो । साथै यसबाट अभिभावकमा पर्नगएको असुविधाप्रति स्कुलले क्षमा समेत मागेको छ ।
पाकिस्तानले पनि रोक्यो अन्तर्राष्ट्रिय उडान,"इस्लामाबाद : पाकिस्तानले पनि कोरोना संक्रमणबाट सुरक्षित हुन अन्तर्राष्ट्रिय विमान आवागमनमा प्रतिबन्ध लगाएको छ । दुई साताका लागि आउने र जाने उडान रोक्ने घोषणा गरिएको हो । प्रधानमन्त्रीका विशेष सहयोगी मोइद युसुफले शनिबार राति ८ बजेदेखि अन्तर्राष्ट्रिय उडान रोकिएको जानकारी दिएका हुन् । पाकिस्तानमा दुई हप्ताका लागि अन्तर्राष्ट्रिय उडान अवतरण गर्न रोकिएको छ, युसुफले भने । शनिबारसम्म पाकिस्तानमा ४ हजार ४६ जनामा कोरोना संक्रमण परीक्षण गरिएकोमा ५ सय २४ जना संक्रमित छन् । साथै तीनजनाको मृत्यु भइसकेको छ ।"
"विश्वभर आज : चीन, रुस र इरानले कोरोनाको हल्ला फैलाएको अमेरिकाको आरोप, दिल्लीमा गरिबलाई दोब्बर भत्ता","उत्तर कोरियाले फेरि गर्यो मिसाइल आक्रमण प्योङयाङ : उत्तर कोरियाले फेरि मिसाइल हमला गरेको छ । विश्वव्यापी रुपमा कोरोना भाइरस महामारी फैलिरहँदा उत्तर कोरियाले दुईवटा मिसाइल आक्रमण गरेको हो । कोरियाली समुद्रको पूर्वी किनारतिर लक्षित गरी उत्तरले मिसाइल हानेको दक्षिण कोरियाली सेनाले जनाएको छ । यही महिनामा उत्तर कोरियाले दुई मिसाइल आक्रमण गरिसकेको थियो । यस पटक छोटो दूरीका मिसाइल हानेको बताइएको छ । अमेरिकासँग उत्तर कोरियाको परमाणु वार्ता निश्कर्षमा नपुग्दै मिसाइल हमला गर्दैआएको छ । विश्वभर कोरोना भाइरसको महामारी फैलिरहँदा उत्तर कोरियामा भने संक्रमित भेटिएका छैनन् । अमेरिकी आरोप : चीन, रुस र इरानले कोरोनाको अफवाह फैलाए वासिङ्टन : अमेरिकी विदेशमन्त्री माइक पोम्प्योले चीन, रुस र इरानलाई कोरोना भाइरसबारे गलत सूचना फैलाएको आरोप लगाएका छन् । कोरोना भाइरस विरुद्ध अमेरिकाले चालेको प्रयासलाई यस्तो अफवाहले असर पारेको पोम्प्योको दावी छ । शुक्रबार ह्वाइट हाउसमा माइक पोम्प्योले यस्ता सूचना नपत्याउन पनि अमेरिकी नागरिकलाई आग्रह गरेका छन् । साथै विश्वसनीय स्रोतबाट मात्रै यसबारे सूचना ग्रहण गर्न उनको आग्रह थियो । सामाजिक सञ्जाल मार्फत यस्ता सूचना प्रवाह भएको उनको भनाइ थियो । माइकले चीन, रुस र इरानको नाम नै किटेर अफवाह फैलाउने अभियान गरेको आरोप लगाएका हुन् । अमेरिकामा कोरोना भाइरसका कारण शुक्रबार साँझसम्म २ सय ३० जनाको मृत्यु भइसकेको छ । साथै संक्रमितको संख्या १८ हजार पुगेको छ । अमेरिकाका ५० राज्यमा कोरोना संक्रमण फैलिएको छ । विश्वभरी कोरोनाबाट मृत्यु हुनेको संख्या ११ हजार ३ सय ९७ पुगेको छ । १ सय ६५ देशमा संक्रमितको संख्या २ लाख पुगिसकेको छ । अमेरिकी उपराष्ट्रपति कार्यालयका कर्मचारीमा पनि भेटियो कोरोना संक्रमण वासिङ्टन : अमेरिकी उपराष्ट्रपति माइक पेन्सको कार्यालयका कर्मचारीमा पनि कोरोना भाइरसको संक्रमण भेटिएको छ । ह्वाइट हाउसका प्रवक्ताले शुक्रबार मिडियालाई यस्तो जानकारी दिएका हुन् । तर ती संक्रमित व्यक्तिसँग राष्ट्रपति र उपराष्ट्रपति दुबै नजिक छैनन् । उपराष्ट्रपति पेन्सका प्रेस सहयोगी केटी मिलरका अनुसार अमेरिकी राजनीतिक नेतृत्व वृत्तमा कोरोना संक्रमण भेटिएको यो पहिलो घटना हो । राष्ट्रपति डोनल्ड ट्रम्पको यसअघि नै कोरोना भाइरस परीक्षण गरिँदा नेगेटिभ रिपोर्ट भेटिएको थियो । अवैध आप्रवासीलाई प्रतिबन्ध लगाउँदै अमेरिका वासिङ्टन : अमेरिकी राष्ट्रपति डोनल्ड ट्रम्पले कागजात विनाका आप्रवासीहरुलाई प्रवेश गर्न नदिने बताएका छन् । ट्रम्पले उत्तरी वा दक्षिणी दुबै सीमाबाट प्रवेश गर्नेहरुलाई प्रतिबन्ध लगाएका हुन् । कोरोना भाइरसको संक्रमण बढ्नसक्ने खतरा रोक्न ट्रम्पले यस्तो निर्णय गरेको बताइएको छ । शुक्रबार ट्रम्पले पत्रकार सम्मेलनमा यस्तो बताएका हुन् । यसवाहेक मेक्सिकोसँगको सीमा क्षेत्रबाट पनि अनावस्यक यात्रा गर्न रोक्ने बताए । तर आप्रवासी अधिकार समूहले ट्रम्पको यस्तो निर्णयको विरोध गरेका छन् । अवैध बाटो भएर अमेरिका छिरेका आप्रवासीहरुलाई फिर्ता हुनुपर्ने पनि बताइएको छ । मेक्सिकोका विदेशमन्त्री मार्सेलो एब्रार्दले भने अमेरिकालाई मेक्सिकन नागरिकलाई फिर्ता गरिदिन स्वीकृति दिने बताएका छन् । क्यानेडियन प्रधानमन्त्री जस्टिन ट्रुडोले पनि कागजात विना अमेरिका छिरेका क्यानेडियनहरुलाई आफ्ना अधिकारीको सम्पर्कमा जान आग्रह गरेका छन् । दिल्लीमा कोरोना प्रभावित विपन्न जनतालाई दोब्बर भत्ता नयाँदिल्ली : भारतको राजधानी नयाँदिल्लीमा मुख्यमन्त्री अरविन्द केजरीवालले यहाँ रहेका वृद्धवृद्धा, विधवा, अपांगता भएका लगायत समुदायलाई दिँदैआएको भत्ता दोब्बर बनाउने बताएका छन् । डिजिटल पत्रकार सम्मेलन गरी केजरीवालले यस्तो घोषणा गरेका हुन् । तर तत्कालै लकडाउन गर्ने निर्णय गरेका छैनन् । आवस्यक परेमा लकडाउन गर्ने पनि उनको भनाइ थियो । दिल्लीमा सरकारबाट सुविधा पाउनेहरु ८ लाख ५० हजारको संख्यामा छन् । जसमध्ये यस महिना ४ हजारदेखि ५ हजार भत्ता पाउनेछन् । कोरोना भाइरसको महामारीबाट गरिब जनता मारमा परेको भन्दै मुख्यमन्त्री केजरीवालले यस्तो निर्णय गरेका हुन् । साथै घरबार विहीन रात्रिकालिन सेल्टरमा पनि निशुल्क खाना उपलब्ध गराउने बताएका छन् । उनले वृद्धवृद्धाहरुलाई सम्बोधन गर्दै सकेसम्म घरभित्रै बस्न पनि आग्रह गरे । शनिबारसम्म भारतमा २ सय ८३ जना संक्रमित भइसकेका छन् । चारजनाको मृत्यु भएको छ । बेलायतमा कामदारलाई ८० प्रतिशत ज्याला लण्डन : बेलायती अर्थमन्त्री ऋषि सुनकले कोरोना भाइरसको संक्रमणका कारण कामबाट बिदा दिइएका कर्मचारीहरुलाई ८० प्रतिशत ज्याला दिने बताएका छन् । सरकारले मासिक रुपमा २ हजार ५ सयसम्म ज्याला कामदारहरुलाई दिने अर्थमन्त्री सुनकले घोषणा गरेका हुन् । आज म इतिहासमै पहिलो पटक सरकारले जनताको ज्याला उपलब्ध गराउने घोषणा गर्दछु, अर्थमन्त्री सुनकले भने । साथै उनले जनताको पक्षमा आफूहरु उभिएको पनि बताएका थिए । सुनकले भने, मलाई थाहा छ, जनताहरु जागिर गुमाउनु परेकोमा चिन्तित छन् । बिहीबार मात्रै अर्थमन्त्री सुनकले राउण्ड टेबल समेत आयोजना गरी रोजगारी र उनीहरुलाई ज्याला र सुविधा दिनेबारे छलफल चलाएका थिए । व्यवसायी समूह र युनियनका नेताहरु समेत उक्त बहसमा सहभागी थिए । भारतमा कोरोना संक्रमित गायिकाविरुद्ध मुद्दा मुम्बइ : भारतीय गायिका कनिका कपुर यतिबेला कोरोना भाइरसको संक्रमण लागेर क्वारेन्टाइनमा बसिरहेकी छन् । बेलायतबाट फर्किए लगत्तै लखनउस्थित साँझको पार्टीमा सहभागी भएकी उनका कारण अन्यलाई पनि संक्रमण सरेको हुनसक्ने आशंका गरिएको छ । तर कनिकाले आफू संक्रमित भएको कसैलाई जानकारी नभएको भन्दै धेरैले उनको आलोचना पनि गरे । हालै लखनउको प्रहरीले कनिका विरुद्ध मुद्दा दायर गरेको छ । सरोजिनी नगर प्रहरी स्टेशनमा उनीविरुद्ध मुद्दा दायर गरिएको हो । कनिकाले आफू संक्रमित भएको जानकारी नदिइकन २ सय नागरिकको ज्यान जोखिममा पुर्याएको उनीमाथि आरोप छ । हाल कनिकासँगै उनका परिवारका सबैजना क्वारेन्टाइनमा छन् । पाकिस्तानले पनि रोक्यो अन्तर्राष्ट्रिय उडान इस्लामाबाद : पाकिस्तानले पनि कोरोना संक्रमणबाट सुरक्षित हुन अन्तर्राष्ट्रिय विमान आवागमनमा प्रतिबन्ध लगाएको छ । दुई साताका लागि आउने र जाने उडान रोक्ने घोषणा गरिएको हो । प्रधानमन्त्रीका विशेष सहयोगी मोइद युसुफले शनिबार राति ८ बजेदेखि अन्तर्राष्ट्रिय उडान रोकिएको जानकारी दिएका हुन् । पाकिस्तानमा दुई हप्ताका लागि अन्तर्राष्ट्रिय उडान अवतरण गर्न रोकिएको छ, युसुफले भने । शनिबारसम्म पाकिस्तानमा ४ हजार ४६ जनामा कोरोना संक्रमण परीक्षण गरिएकोमा ५ सय २४ जना संक्रमित छन् । साथै तीनजनाको मृत्यु भइसकेको छ ।"
"लण्डनमा कोरोनाबाट नेपालीको मृत्यु भएको आशंका, परिवारलाई क्वारेन्टाइनमा बस्न आग्रह","लण्डन : बेलायतको लण्डनमा केही दिनअघि निधन भएका एक भूतपूर्व गोर्खालाई कोरोना भाइरस संक्रमण भएको आशंका गरिएको छ । लण्डनको साउथह्यारो बस्दैआएका करिब ६५ वर्षका पूर्व गोर्खा लिलाबहादुर राईको गत मंगलबार नर्थविकपार्क अस्पतालमा निधन भएको थियो । मृत्युको कारणबारे अस्पतालको आधिकारिक रिपोर्ट आइनसकेको तर डाक्टरहरुले पनि कोरोना संक्रमणको आशंका गरेको मृतकको परिवारले अन्नपूर्ण पोस्टलाई जानकारी दियो । परिवारका अनुसार मृतक पछिल्लो एक महिनादेखि नमोनियाबाट थलिएका थिए । झण्डै २ दशक पहिले दुवै मृगौला प्रत्यारोपण गराएका उनी कोलेस्ट्रोल, घुंडा सुन्निने लगायत स्वास्थ्य समस्याबाट पनि पीडित थिए । पछिल्लो समय उनलाई रुघाखोकी पनि लागेको थियो । निमोनियाको उपचारका लागि करिब तीन साता अस्पताल बसेका उनलाई कोरोनाको महामारी बढ्दै जाँदा अस्पतालले घर पठाइदिएको थियो । अस्पतालबाट घर फर्किएको तीनचार दिनमा फेरि सिकिस्त भएपछि अस्पताल पुर्याएको केहिबेरमै अस्पतालले उनलाई मृत घोषणा गरेको थियो । राईको मृत्युपछि अस्पतालले उनको परिवारलाई सेल्फ क्वारेन्टाइनमा बस्न सल्लाह दिएको थियो । यसअघि राई अस्पतालबाट फर्किएर बीचमा केही दिन घरमा बसेका कारण पनि परिवारका सदस्यलाई सेल्फ क्वारेन्टाइनमा बस्न लगाइएको राई परिवार निकट स्थानीय व्यवसायी गंगाबहादुर रानाले बताए । तर अस्पतालले मृतकलाई कोरोना संक्रमण भएको पुष्टि भने गरिसकेको छैन । संखुवासभा स्थायी घर भएका पूर्व गोर्खा राई लण्डनमा श्रीमती र छोराबुहारीका साथ बस्दै आएका थिए । उनी सेवा निवृत्त भएपछि सेक्युरिटीमा काम गर्दै आएका थिए ।"
व्यवसायीलाई भाडामा ५० प्रतिशत छुट,"पोखरा : पोखरा ट्रेड मलले व्यवसायीलाई भाडामा ५० प्रतिशत छुट घोषणा गरेको छ। कोरोना भाइरस (कोभिड१९) बाट व्यापार व्यवसाय प्रभावित बनेपछि मल सञ्चालक समितिले उक्त घोषणा गरेको हो। अध्यक्ष विन्दुकुमार थापाले समस्या बढ्दै गए व्यवसायीका लागि अझै राहतका कार्यक्रम ल्याउने जानकारी दिए। मलको घोषणाले व्यवसायीलाई २५ लाख रुपैयाँ राहत हुनेछ। मलमा ५ सय ३ वटा सटर छन्। २ सय ५२ व्यापारिक प्रतिष्ठानलाई चैत महिनाको भाडामा आधा छुट दिने थापाले बताए। व्यवसायमा नाफा मात्र जोडिँदैन, सेवाको भावना पनि जोडिएको हुन्छ, अध्यक्ष थापाले भने, मर्कामा परेका व्यवसायीबाटै सञ्चालित संस्था भएकाले भाडामा राहत प्रदान गर्ने निर्णय गरेका हौं। यसबाट अरु संस्थालाई पनि राहतका लागि सन्देश पुग्ने विश्वास थापाले व्यक्त गरे। बैंक तथा वित्तीय संस्थाले समेत ब्याजदरमा कम्तीमा ५० प्रतिशत घटाउने व्यवस्था मिलाउनुपर्ने थापाको भनाइ छ। पोखरा ट्रेड मलको ग्रोसरी पसल प्रत्येक दिन खुला रहने जानकारी प्रबन्ध निर्देशक मिनराज काफ्लेले दिए। पोखरा महानगरपालिकाकी उपमेयर मञ्जुदेवी गुरुङले आफ्नो व्यक्तिगत जग्गा र घरमा रहेको रेस्टुरेन्टलाई चैतको भाडा मिनाहा घोषणा गरेकी छन्। उनले पोखरा ६ जरेबरमा रहेको जग्गाको चैत महिनाको भाडा नलिने घोषणा गरेकी हुन्। कोरोनाले व्यवसाय धरासायी बन्दै गएको भन्दै घरभाडामा छुट दिन माग गरिरहेको बेला उपप्रमुख आफैले भाडा नलिने घोषणा गरेकी हुन्।"
खरिपाटी क्वारेन्टाइनमा ६२ नेपाली,"काठमाडौं : विभिन्न देशबाट नेपाल फर्किएका ६२ नेपालीलाई शनिबार साँझ भक्तपुरको खरिपाटीस्थित क्वारेन्टाइनमा ल्याइएको छ। विश्वभर कोरोना भाइरसको महामारी फैलिएपछि दुबई, कतारलगायतका विभिन्न देशबाट ६२ नेपाली स्वदेश फर्किएका हुन्। शनिबार थाई एयरवेजबाट ४९ र एयर इण्डियाबाट १३ जनालाई नेपाल फर्काइएको हो। स्वदेश फर्काइएका उनीहरुलाई त्रिभुवन अन्तरराष्ट्रिय विमानस्थलबाटै भक्तपुरको खरिपाटीस्थित क्वारेन्टाइनमा पठाएको थियो। छयहत्तर वर्षीया एक वृद्धासहित पाँच महिला र ५७ जना पुरुषलाई क्वारेन्टाइनमा राखिएको छ। विमानस्थलमा ज्वरो नापिएको उनीहरुको क्वारेन्टाइनमा पनि ल्याएर ज्वरो परीक्षण गरिएको नेपाली सेना बीरदल गणका गणपति कर्णेल शिवप्रसाद पौडेलले जानकारी दिए। क्वारेन्टाइनमा दुई जना चिकित्सकसहित नर्स र अन्य स्वास्थ्यकर्मी गरी पाँच जना सेवामा खटिएको र एउटा एम्बुलेन्स तथा एम्बुलेन्स चालक तयारी अवस्थामा राखिएको छ। स्वाब भने भोलि सङ्कलन गरिनेछ। महानगरीय प्रहरी परिसर भक्तपुरका प्रहरी उपरीक्षक सविन प्रधानले विमानस्थलबाट उनीहरुलाई बसमा राखेर स्कटिङ गर्दै सुरक्षित रुपमा पौने ६ बजे क्वारेन्टाइन पुर्याएको जानकारी दिए। उनीहरुलाई कम्तीमा १४ दिन क्वारेन्टाइनमा राखिने भएको छ भने त्यसबीचमा कोरोना भाइरस सङ्क्रमण पोजेटिभ भए उपचारका लागि शहीद शुक्रराज ट्रपिकल सरुवा रोग नियन्त्रण अस्पताल टेकु काठमाडौँ लैजाने भएको छ। स्वेच्छाले देश फर्किएका उनीहरु क्वारेन्टाइनमा रहँदाको खर्च आफैँले गर्नेछन्। नेपाल विद्युत प्राधिकरणको चमेनागृहमा खाना बनाएर प्याकिङ गरी उनीहरुलाई पठाइएको र क्वारेन्टाइनमा विश्व स्वास्थ्य सङ्गठनको मापदण्डअनुसारको सबै व्यवस्थापन मिलाइएको छ। क्वारेन्टाइनमा नेपाली सेना, नेपाल प्रहरी र सशस्त्र प्रहरीको संयुक्त सुरक्षा दस्ताले सुरक्षा दिएको छ। कोरोना भाइरसको जोखिमलाई मध्यनजर गर्दै सरकारले लगाएको अस्थायी प्रतिबन्धलाई उल्लङ्घन गर्दै दुबई, कतारलगायतका देशहरुमा रहेका नेपालीहरु अन्यत्र ट्रान्जिट बनाएर नेपाल आएको बताइएको छ। सरकारले गत बुधबार युरोपका सबै मुलुक, पश्चिम एशियालगायत खाडी मुलुक, इरान, टर्की, मलेशिया, दक्षिण कोरिया, जापानका नागरिकलाई यही चैत ७ गतेदेखि आगामी वैशाख ३ गतेसम्मका लागि नेपाल आउन प्रतिबन्ध लगाएको थियो। केही समयअघि कोरोनाको आशङ्कामा सरकारले चीनबाट ल्याएका १७५ जनालाई पनि सोही क्वारेन्टाइनमा राखी उपचार गराइएको थियो।"
म्यान्माली बगालेको भ्रम र यथार्थ,"काठमाडौँ : म्यान्माली साहित्यकार ज्ञानबहादुर थापा बगालेको कथासंग्र्रह भ्रम र यथार्थ शनिवार सार्वजनिक गरिएको छ। नेपालम्यान्मा फ्रेण्डसिप काउन्सिलद्वारा आयोजित कार्यक्रमबीच यो कृति लोकार्पण गरिएको हो। कृतिमा संगृहीत कथाले म्यान्माली, नेपाली परिवेश, जीवनशैली र सामाजिक यथार्थ प्रस्तुत गरेका छन्। संग्रहमा नेपाली भाषी म्यान्मालीको सामाजिक परिवेश चित्रण गरिएको छ। कथामा विषयवस्तुको विविधता रहे पनि अधिकांश कथामा नारीपुरुषका सम्बन्ध र त्यसका मनोवैज्ञानिक प्रभावलाई देखाइएको कथाकार ज्ञानु अधिकारीले उल्लेख गरिन्। कार्यक्रममा साहित्यकार कृसु क्षेत्रीले म्यान्मामा रहेका नेपालीहरूले नेपाली भाषा, साहित्य र संस्कृतिको संरक्षणमा गरेको योगदान अतुलनीय रहेको चर्चा गरे। उनले कथाकार बगाले धन, सम्पत्ति र सुखभन्दा पनि नेपाली भाषा, साहित्यप्रति समर्पित रहेको भन्दै प्रशंसा गरे। कार्यक्रमलाई सम्बोधन गर्दै प्राडा लक्ष्मणप्रसाद गौतमले विगत दुई दशकदेखि साहित्य सिर्जनामा लागेका बगाले सशक्त स्रष्टा रहेको चर्चा गरे। उनले भने, म्यान्मा भाषा र नेपाली भाषामा समान रूपले कलम चलाउने बगाले म्यान्माली र नेपाली साहित्यका सशक्त व्यंग्यकार पनि हुन्। कार्यक्रममा स्रष्टा बगालेले नेपाली भाषामा कृति लेखेर नेपालमै विमोचन गर्ने आफ्नो इच्छा पूरा भएकोमा आफू निकै उत्साहित भएको बताए। उनले भने, नेपाली भाषाको मूलथलो, पुख्र्यौली भूमि नेपालबाट कृति प्रकाशन गर्नु पाउनुको आनन्द अर्कै हुँदोरहेछ। कार्यक्रमलाई चिन्तक डा चिन्तामणि योगी, साहित्यकार श्रीओम श्रेष्ठ रोदन, अन्तरराष्ट्रिय नेपाली साहित्य समाजका अध्यक्ष राधेश्याम लेकालीलगायतले सम्बोधन गरेका थिए। नेपालम्यान्मा फ्रेण्डसिप काउन्सिलका उपाध्यक्ष कृष्णराज अधिकारीले कार्यक्रमका सहभागीलाई स्वागत गरेका थिए। सार्वजनिक गरिएको कृति दायित्व वाङ्मय प्रतिष्ठान, नेपालले प्रकाशन गरेको हो। रित्तो आकाश, तीतो यथार्थ, पागल, सौभाग्यवती भव, मदेखि मसम्म, धनको कथा लगायत २० वटा कथा संगृहीत छन्। सर्जक गोर्खा समिति केन्द्रीय शिक्षा विभाग म्यान्माका प्रमुख हुन्।"
कोरोनाबारे फेसबुकमा अफवाह ! कसरी जोगिने ?,"काठमाडौं : कोरोना भाइरस (कोभिड१९) को संक्रमण विश्वभर फैलिसकेको छ। शुक्रबार प्रधानमन्त्री केपी ओलीले राष्ट्रका नाममा सम्बोधन गर्दै अत्यावश्यकबाहेक सबै सेवा बन्द गर्ने निर्णय सुनाए। प्रधानमन्त्रीको सम्बोधनपछि अन्तर्राष्ट्रिय उडान शनिबारदेखि बन्द भएका छन् भने लामो दूरीका सवारीसाधन आइतबारदेखि बन्द हुँदैछन्। अत्यावश्यकबाहेक अन्य सबै सेवा बन्द हुँदा सामाजिक सञ्जालमा भने कोरोना भाइरस संक्रमण र यसबाट विभिन्न अस्पतालमा नेपालीको मृत्यु भएका गलत सूचना (अडियो र भिडियो) भाइरल भएका छन्। अफवाह१ ! अँ हिमाल, तिमीलाई एउटा एकदम इम्पोर्टेन्ट कुरा सुनाउन फोन गरेको है!यही आवाजबाट फेसबुक म्यासेन्जरमा गलत सूचना फैलाउने विवेक थापा पक्राउ परिसकेका छन्। उनले नर्भिक अस्पतालमा ९ जनालाई चेक गर्दा ६ बिरामीमा कोरोना देखिएको र नेपालमा कोरोना फैलिसकेको गलत सूचना फैलाएका छन्। उनले गलत सूचना लुकाएर यो फेकनभएको दुई पटकसम्म बताएका छन्। गलत सूचना दिँदा उनले नर्भिक अस्पताल पुल्चोकमा भएको भनेका छन्। नर्भिक अस्पताल पुगेका र यसको बारेमा सुनेकाले यो गलत सन्देश भन्ने सहजै थाहा पाउँछन्, किनकी नर्भिक अस्पताल थापाथलीमा छ। घर नजिकै बस्ने स्टाफको हवाला दिएर उनले सर्वसाधारणलाई झुक्याउने प्रयास गरेका छन्। अझ उनले टिचिङमा पनि केही मान्छेलाई कोरोना लागेर मरेर जलाउन लगेको जस्तो गलत सूचना फैलाएका छन्। यो गलत हल्ला फैलाउने रामेछाप घर भइ हाल भक्तपुर सिपाडोल बस्ने थापालाई प्रहरीले शनिबार दिउँसो पक्राउ गरेको हो। प्रहरी प्रवक्ता डीआइजी शैलेश थापा क्षेत्रीका अनुसार उनीमाथि अनुसन्धान सुरु भइसकेको छ। कोरोना भाइरस विश्वव्यापी समस्याको रुपमा फैलिएको छ। यस्तो भाइरस संक्रमण भएको कुरा अस्पतालले लुकाउनै सक्दैन। सूचना र प्रविधिको युगमा अस्पतालको लुकाउने प्रयास कसरी गर्ला ? यो असम्भव लाग्छ। अझ कोरोना संक्रमण लुकाएर लुक्ने खालको पनि छैन। किनकी पूरा तीन महिनाको अवधिमा यो विश्वका १९९ देशमा पुगिसकेको छ। सरकारले यो विश्वव्यापी संकटसँग जुद्न आम नागरिकलाई आह्वान गरेको छ। सामाजिक सञ्जाल प्रयोगकर्ताले यस्ता हल्लाका पछाडि लाग्ने र साथीलाई यस्तो म्यासेज सेयर नगर्नुहोस्। सकेसम्म घरमै बसेर आफ्नो स्वास्थ्यलाई ख्याल गर्नुहोस्। अफवाह२ ! आज विशेष सैन्य हेलिकप्टरहरुले देशभरी आकाशमा कोरोना भाइरसविरुद्ध किटनाशक औषधि छर्कन्छन् २९ सेकेन्डको अर्को एक अडियो यसरी सुरु हुन्छ। समाचारकै शैलीमा वाचन गरिएको यो अडियोमा रातको समयमा सैन्य हेलिकप्टरले किटनाशक औषधि छर्कने हवला दिइएको छ। रातको समयमा हेलिकप्टरको आवाज सुन्दा औषधि छर्किन लागेको थाहा पाउन आग्रह गरिएको छ। अडियोमा रातको समयमा घर बाहिर नबस्नसमेत भनिएको छ। यो सम्पूर्ण जानकारी गलत हो। यही गलत सन्देश पुरुष आवाजमा मधेसी मुलको लवजमासमेत रेकर्ड भएको छ। हेलोजतिजना पनि यो म्यासेज सुन्नु हुन्छ भने कृपया विचार गरेर आफ्नो झ्याल ढोका जतिहरु छ नि त्यो सप्पै कृपया लगाइहाल्नुहोला भनेर यो अडियो सुरु भएको छ। राति १२ बजे तिर हेलिकप्टरबाट एन्टिडोर भन्ने औषधि छर्किने कुरा यसमा बताइएको छ। त्यो औषधि छर्किदासबै झ्याल र ढोका बन्द गरेर सुत्न आग्रह गरिएको छ। सन्देशमा अरुलाई पनि म्यासेज सेयर गर्न भनिएको छ। हिन्दीको गलत सन्देश नेपालीमा गलत सन्देशसमेत हिन्दी भाषाबाट नेपालीमा उल्था गरेर भाइरल बनाएको खुलेको छ। यो हेलिकप्टरबाट औषधि छर्कने गलत सन्देश भारतमा ह्वाट्स एपमा फैलिएको र त्यसलाई नेपालमा भने फेसबुकमा भाइल बनाएको देखिन्छ। अफवाह३ ! म र मेरो आमा टेकु अस्पताल आएको छौँ। मेरो खुट्टामा कुकुरले टोकेको भएर त्यो घाउँ बल्झिन लागेको भएर म यहाँ डा अजय पराजुलीलाई भेट्न आएको हुँ टिकटकमा बनाइएको अर्को एक गलत भिडियो सन्देश यसरी सुरु हुन्छ। उनले आफू कुकुरले टोकेको घाउको उपचारका लागि अस्पताल गएको र त्यहाँ पाँच मानव शरीर प्लास्टिकमा बेरेको देखेको, नर्सलाई सोध्दा थर्काएको र सुरक्षागार्डलाई सोधेर १७ शरीर कोरोना लागेर पशुपतिमा लगेर जलाएको जानकारी गराएको गलत सूचना बाँडेका छन्। यो भिडियो नयनराज पाण्डेको नाममा अपलोड भएको देखिन्छ। उनले यो सन्देश फेसबुकमा पढेको र सबैलाई फैलाउन आग्रह गरेका छन्। योसमेत गलत भिडियो सन्देश हो। प्रहरी प्रवक्ता क्षेत्रीका अनुसार यो भिडियो मार्फत् गलत सूचना दिने व्यक्तिले जुन डाक्टरको नाम लिएका छन् ति डाक्टरसमेत टेकु अस्पतालमा कार्यरत छैनन्। यो भिडियो अमेरिकाबाट अपलोड भएको प्रहरी अनुसन्धानबाट खुलेको छ। थप विषय अनुसन्धान भइरहेको क्षेत्रीको भनाइ छ। नर्भिकको विज्ञप्ति एउटा गलत सन्देश सामाजिक सञ्जालमा भाइरल हुँदा नर्भिक इन्टरनेशनल अस्पताल विज्ञप्ति निकाल्न बाध्य भएको छ। अडियो भाइरल भएपछि नर्भिकमा हालसम्म कोरोना भाइरसका कुनै पनि बिरामी फेला परेका छैनन् भनेर नर्भिकले विज्ञप्ति सार्वजनिक गरेको हो। शनिबार नर्भिकका नायव महाप्रबन्धक आरपी मैनालीले विज्ञप्ति सार्वजनिक गर्दै नर्भिकमा कोरोनाका बिरामी भेटिएको भन्ने भ्रामक समाचारले आश्चर्य चकित भएको बताएका हुन्। आज मिति २०७६१२८ गते शनिबार बिहानैदेखि नै फेसबुक लगायतका विभिन्न सामाजिक सञ्जालमा नर्भिकमा ८ जना कोभिड१९ का बिरामी भेटिए भन्ने शाब्दिक एवम् भाषिक भ्रामक, कपोकल्पित एवम् झुट्टा समाचार प्रकाशित भएको पाउँदा नर्भिक इन्टरनेशनल हस्पताल परिवार आश्चर्य चकित भएको छ। गलत सूचनाबाट कसरी बच्ने ? भिडभाडबाट टाढै बसेर, साबुन पानीले बारम्बार हात धोएर, समयसमयमा स्यानिटाइजर प्रयोग गरेर, संक्रमित बिरामीलाई भेट्दा वा हेरचाह गर्दा मास्क र पञ्जा लगाएर कोरोना संक्रमणबाट बच्न सकिन्छ। तर, सामाजिक सञ्जामा फैलिएका यस्ता अफवाहबाट बच्ने ठ्याक्कै उपाय छैन। तर, गलत सन्देशबाट बच्न तपाईं सचेत भए मात्र पुग्छ। यस्ता गलत सन्देश कसैले तपाईंको म्यासेन्जरमा पठाए त्यसलाई अन्य साथीसमक्ष फरवार्ड नगर्नुहोस्। यस्ता सन्देशमाथि लाइक र कमेन्ट पनि नगर्नुहोस्। अझ यस्ता सन्देश सेयर त गर्दै नगर्नुहोस्। यस्ता कुरालाई तपाईंले लाइक, कमेन्टसँगै सेयर गर्नु भयो भने गलत कुरा अझ फैलिन्छ। कसैले केही भन्दैमा त्यो सत्य हुँदैन। केही कुरा सुनिसकेपछि तपाईं विश्वासिलो स्रोत खोज्नुहोस्। नेपालको मुलुकी अपराधसंहिता, २०७४ मा झुटा अफवाह फैलाए एक वर्षसम्म कैदको सजाय हुने उल्लेख छ। अफवाह फैलाउनेलाई के कारबाही हुन्छ ? समाजलाई त्रसित पार्ने मनसायबाट यस्ता अडियो र भिडियो बनेका देखिन्छन्। फेसबुकमा धेरै लाइक, कमेन्ट र सेयरको लोभलेसमेत कतिपयले यस्तो गरेको देखिन्छ। यस्तो हल्लाले समाज आतंकित हुन्छ तर ठूलो फाइदा कसैलाई छैन। अरुलाई आतंकित बनाएर रमाउन चाहनेहरुले यस्तो गरेका हुन सक्छन्। यस्ता सन्देशका पछाडि दौडिनेकाम नगर्नुहोस्। प्रहरीले चाहेमा यस्तो अडियो र भिडियो सामाजिक सञ्जालमा अपलोड गर्नेलाई कारबाही गर्न सक्छ। नेपालको मुलुकी अपराधसंहिता, २०७४ मा झुटा अफवाह फैलाए एक वर्षसम्म कैदको सजाय हुने उल्लेख छ। अपराध संहिताको दफा ७० को उपदफा (१) र (२) मा अफवाह फैलाउनेलाई कारबाही हुने व्यवस्था छ। संहिताको दफा ७० को उपदफा (१) मा कसैले सार्वजनिक शान्ति भंग गर्ने, हुलदंगा गर्ने वा नेपालको सार्वभौमसत्ता, भौगोलिक वा प्रादेशिक अखण्डता वा विभिन्न जात, जाति वा सम्प्रदायिबीचको समुधुर सम्बन्धलाई खलल पार्ने नियतले कसैलाई उक्साउने गरी नभए र नगरेको अफवाह फैलाउन, प्रचार प्रसार गर्न वा नारा जुलुस गर्न हुँदैन भनेर उल्लेख गरिएको छ। त्यसैगरी दफा ७० को (२) मा कसूर गर्ने वा गराउने व्यक्तिलाई एक वर्षसम्म कैद वा दस हजार रुपैयाँसम्म जरिवाना वा दुवै सजाय हुने उल्लेख छ।"
कोरोना नभित्रियोस् भन्दै कञ्चनपुरमा यज्ञ,"महेन्द्रनगर : विश्वव्यापीरूपमा फैलिएको कोरोना भाइरस नेपालमा नभित्रियोस भनेर कञ्चनपुरको शिवधाममा यज्ञको आयोजना गरिएको छ । नेपालमा कोरोनाको संक्रमण नहोस् भनेर शिवधाम क्षेत्र विकास समिति र अन्य धार्मीक संघ संस्थाले पशुपतिनाथको श्रीविग्रहमा महारुद्राभिषेक तथा महापुजाको आयोजना गरेको शिवधाम विकास समितिका अध्यक्ष हेमविक्रम थापाले बताए । 'विश्वमा कोरोना भाइसरको त्रास फैलिएको छ', उनले भने, 'हाम्रो देशमा सुख शान्ती र मानवीयक्षति नहोस् भनेर पशुपतिनाथको रुद्राभिषेकको महापुजा आयोजना गरेका हौँ ।' उनले नेपालमा कोरोना भाइसरको संक्रमण नहुने बताए । सबैले आआफ्नो क्षेत्रमा भगवानको पुजा गरे देशमा कुनै पनि संकट नआउने उनको भनाइ थियो । त्यस्तै गुरुभूमि फाउन्डेशनका अध्यक्ष सुशील पाण्डेयले विकसित मुलुकमा जस्तो नेपालमा उपचारका लागि व्यवस्था नभएको बताए ।'हामीले कोरोना संक्रमणबाट मानवीय क्षति नहोस् भनेर पशुपतिनाथलाई सम्झिन पुगेका हौं।' उनले भने, 'सरकारले दिएको निर्देशन र डक्टरको सुझाव अनुसार हामीले सर्तकता अपनाउने छौँ तर धार्मीक आस्थाका र मानवजातिको कल्याणको लागि महापुजाको आयोजना गरिका हौँ ।' शिवधाम क्षेत्र विकास समितिले २५ जनाभन्दा बढी भीडभाड हुन नदिन आलोपाले गरी महापूजामा सरिक हुने व्यवस्था मिलाएको छ ।"
कोरोनाले बिहे प्रभावित,"वीरगन्ज : बाराको जितपुरका नवीन भगतकी बहिनीको बिहे वैशाख १४ गते हुने तय थियो। वैशाख१४ को बहिनीको वैवाहिक समारोहका लागि नवीनले वीरगन्जको होटल कुमु प्यालेसमा २ लाख ७५ हजार रुपैया तिर्ने गरि बुकिङ पनि गरिसकेका थिए। तर कोभिड१९ कोरोनाको त्रासले नवीनले बुधबार होटलमा फोन गरेर होटलको बुकिङ क्यान्सिल गरेका छन्। 'कोरोनाको त्रास दिनहु बढ्दै गएको छ। यो त्रास कहिलेसम्म चल्छ ठेगान नै छैन' नवीनले भने 'त्यसैले होटलको बुकिङ क्यान्सिल गरिसकेको छु। होटलको बुकिङ क्यान्सिल भएपछि बिहे पनि अब वैशाख१४ गते नहुने निश्चित जस्तै छ। केटा पक्षसँग यो विषयमा कुराकानी चलिरहेको छ।' बढ्दो क्रमममा रहेको कोरोना संक्रमणको त्रासले वैवाहिक समारोहमा पनि असर पारेको वीरगन्जका होटल र पाटी प्यालेसका सन्चालकहरुले बताएका छन्। वीरगन्जका होटल र पाटी प्यालेसमा चैत र वैशाखमहिनामा गर्ने भनिएका अन्य समारोह, गोष्ठी, अन्तरक्रियाका लागि गरिएका बुकिङ पनि कोरोनाका त्रासले धमाधम स्थगित भइरहेको व्यवसायीले बताएका छन्। होटल कुमु प्यालेसमै चैत ८ मा अरिहन्त ग्रीन इनर्जी प्रालिले इलेक्ट्रिसियन मिट समारोहका लागि गरेको बुकिङ गत बुधबार नै फोन गरेर क्यान्सिल गरि दिएको होटलका सन्चालक कार्कीले जानकारी दिए। होटल तथा पर्यटन व्यवसायी संघ पर्साका अध्यक्ष हरि पन्तका अनुसार, कोरोना संक्रमणले सबै भन्दा बढि असर होटल व्यवसायमा परेको छ। पन्तका अनुसार वीरगन्जको होटल र लजका ८० प्रतिशत ग्राहक भारतीय नागरिक र पर्यटक हुन्। तर भारतमा कोरोनाको संक्रमण फैलिएपछि भारतीय नागरिक र पर्यटकको आवगमन ह्वात्तै घटेकाले पाँच दिन यता वीरगन्जका होटल र लजहरु सुनसान जस्तै भएको अध्यक्ष पन्तले बताए। होटल तथा पर्यटन व्यवसायी संघमा ३३ वटा र वीरगन्ज होटल व्यवसायी संघमा १२ गरि वीरगन्जमा ५५ वटा आवासीय होटल, लज र पाटी प्यालेस छन्। ती बाहेक संघमा आबद्ध नभएका ५० भन्दा बढि साना होटल र लज पनि छन्।"
ऋण काढेर एसईई दिन गएकालाई चिन्ता : अब कसरी तिर्ने ?,"अछाम : चौरपाटी गाउँपालिका२ सिउँडीकी पार्वती थापाको एसईई परीक्षा केन्द्र साँफेबगर नगरपालिका१ बैद्यनाथको सुर्यचन्द्र माविमा परेको थियो। घरबाट दैनिक परीक्षा दिन सम्भव नभएकाले उनले चैत ३ गते नै परिक्षा केन्द्र नजिकै कोठा लिएर परिक्षा दिने तयारीमा थिइन्। परीक्षाको अघिल्लो दिन साँझ कोभिड१९ कोरोना भाइरसको कारण एसईई स्थगित भएको खबर आयो। उनले त्यो खबर पत्याइनन्। उनी पछिल्लो दिन बिहानै परीक्षा दिन परिक्षा केन्द्रका पुगिन्। उनले भनिन् परीक्षा स्थगित भएको विश्वाश नै लागेन, परीक्षा केन्द्रमा पुगेपछि सरले परीक्षा नहुने भनेपछि मात्र विश्वाश लाग्यो। ऋण निकालेर परिक्षा दिन आएको थिए। पैसा खर्च भयो। अब ऋण कसरी तिर्ने भन्ने चिन्ताले उनलाई पिरोलेको छ। अबफेरि परीक्षा दिन जाँदा पनि उतिक्कै खर्च हुन्छ। अब कसलाई ऋण माग्न जाने हो चिन्ता लागिरहेको छ। सिउँडीकै आशिष शाह पनि परीक्षा स्थगित भएपछि निन्याउरो अनुहार लगाएर घर फर्किए। उनले भने एक त परीक्षा केन्द्र टाढा पर्छ। त्यसमाथि यसरी परीक्षा स्थगित हुदाँ झनै समस्या भयो। घरबाट दिएको पैसा त्यसै खर्च भयो, नहुनेलाई त झनै मर्का परेको छ। यसको क्षतिपूर्ति गाउँपालिकाले दिनुपर्छ।"
"चीन, रुस र इरानले कोरोनाबारे अफवाह फैलाएको अमेरिकाको आरोप","वासिङ्टन : अमेरिकी विदेशमन्त्री माइक पोम्प्योले चीन, रुस र इरानलाई कोरोना भाइरसबारे गलत सूचना फैलाएको आरोप लगाएका छन् । कोरोना भाइरस विरुद्ध अमेरिकाले चालेको प्रयासलाई यस्तो अफवाहले असर पारेको पोम्प्योको दावी छ । शुक्रबार ह्वाइट हाउसमा माइक पोम्प्योले यस्ता सूचना नपत्याउन पनि अमेरिकी नागरिकलाई आग्रह गरेका छन् । साथै विश्वसनीय स्रोतबाट मात्रै यसबारे सूचना ग्रहण गर्न उनको आग्रह थियो । सामाजिक सञ्जाल मार्फत यस्ता सूचना प्रवाह भएको उनको भनाइ थियो । माइकले चीन, रुस र इरानको नाम नै किटेर अफवाह फैलाउने अभियान गरेको आरोप लगाएका हुन् । अमेरिकामा कोरोना भाइरसका कारण शुक्रबार साँझसम्म २ सय ३० जनाको मृत्यु भइसकेको छ । साथै संक्रमितको संख्या १८ हजार पुगेको छ । अमेरिकाका ५० राज्यमा कोरोना संक्रमण फैलिएको छ । विश्वभरी कोरोनाबाट मृत्यु हुनेको संख्या ११ हजार ३ सय ९७ पुगेको छ । १ सय ६५ देशमा संक्रमितको संख्या २ लाख पुगिसकेको छ ।"
कोरोनाबारे गलत सूचना दिनेमाथि प्रहरीको निगरानी : एक पक्राउ,"काठमाडौं : सामाजिक सञ्जालमा कोरोनाबारे गलत सूचना दिनेमाथि निगरानी बढाएको छ। काठमाडौंको कुनै अस्पतालमा ६ जनालाई कोरोना भाइरस देखिएको र नेपालमा फैलिइसकेको भन्दै केहीले फेसबुक म्यासेन्जरमा सन्देश पठाएको सम्बन्धमा अनुसन्धान थालिएको प्रहरी प्रधान कार्यालयले जनाएको छ। प्रहरी केन्द्रीय प्रवक्ता डीआइजी शैलेश थापा क्षेत्रीले केही फेसबुक पेज र फेसबुक गु्रपमासमेत भ्रम फैलाउने सूचना सम्प्रेषणका सम्बन्धमा अनुसन्धान भइरहेको बताए। यस किसिमका भ्रामक जानकारी र अफवाह फैलाउने कार्यप्रति नेपाल प्रहरीको गम्भीर ध्यानाकर्षण भएको छ, क्षेत्रीले भने,भ्रम फैलाएर जनतामा त्रास फैलाउने व्यक्ति वा समूहको पहिचानका लागि अनुसन्धान प्रक्रिया अगाडि बढाइएको छ। भ्रामक सूचना सम्प्रेषण गर्दै काठमाडौंको नर्भिक, टेकु अस्पताललगायत अन्य अस्पतालमा समेत कोरोनाको बिरामी उपचार भइरहेको र मृत्यु नै भएको अफवाह फैलाइएको थियो। तर अस्पताल प्रशासनले भने आफ्नो अस्पतालमा कुनै पनि कारोना संक्रमणका बिरामीको उपचार नभएकोविज्ञप्ति मार्फत जानकारी गराएको छ। डीआइजी क्षेत्रीका अनुसार मुलुकी अपराधसंहिता अनुसार यसरी झुट्ठा अफबाह फैलाए एक वर्षसम्म कैद वा दश हजार रुपैयाँसम्म जरिबाना वा दुवै सजाय हुनसक्छ। सो सजायका अतिरिक्त विद्युतीय माध्यम प्रयोग भएको हुँदा थप सजायसमेत हुनेछ। मुलुकी अपराधसंहिता २०७४ को परिच्छेद२ मा सार्वजनिक शान्तिविरुद्धका कसूर मा भएको प्रावधानले झुट्ठा अफबाह फैलाउन नहुने उल्लेख गरेको छ। परिच्छेदमा भनिएको छ, कसैले सार्वजनिक शान्ति भङ्ग गर्ने, हुलदङ्गा गर्ने वा नेपालको सार्वभौमसत्ता, भौगोलिक वा प्रादेशिक अखण्डता वा विभिन्न जात, जाति वा सम्प्रदाय बीचको सुमधुर सम्बन्धलाई खलल पार्ने नियतले कसैलाई उक्साउने गरी नभए नगरेको अफबाह फैलाउन, प्रचार प्रसार गर्न वा नारा जुलुस गर्न हुँदैन। डीआइजी क्षेत्रीले विपद्का समयमा भ्रम फैलाउनेमाथि गम्भीर ढंगले अनुसन्धान थालिएको बताए। उनका अुनसार साइबर ब्यूरो र केन्द्रीय अनुसन्धान ब्यूरोले छुट्टाछुट्टै ढंगले यस्ता भ्रामक सूचनामाथि निगरानी गरेर अनुसन्धान थालेको छ। प्रहरीले सीपाडोलबाट विवेक थापालाई पक्राउ गरिसकेको छ । उनीमाथि अनुसन्धान सुरु भएको डीआईजी क्षेत्रीले जानकारी दिए ।"
दुर्घटनामा मोटरसाइकल चालकको मृत्यु,भक्तपुर : भक्तपुरकाठमाडौं ६ लेन सडकको मध्यपुर थिमि नगरपालिका ४ राधेराधेमा शुक्रबार राती बसको ठक्करबाट मोटरसाइकल चालकको ज्यान गएको छ। महानगरीय प्रहरी परिसर भक्तपुरका अनुसार भक्तपुरबाट काठमाडौंतर्फ जाँदै गरेको बा ८० प ८६९२ नम्बरको मोटरसाइकललाई सोही दिशातर्फ जाँदै गरेको प्रदेश नं ३०१००६ ख ३७९ नम्बरको बसले ठक्कर दिँदा मोटरसाइकल चालक काभ्रेपलाञ्चोक तिमाल गाउँपालिका ९ घर भइ हाल भक्तपुरको सूर्यविनायक बस्ने ३३ वर्षीय देवराज लामाको मृत्यु भएको हो। बसको ठक्करबाट घाइते भएकाले लामालाई तत्काल उद्धार गरी मध्यपुर अस्पताल पुर्याइएको थियो। मध्यपुरले थप उपचारको लागि ललितपुरको ग्वार्कोस्थित बी एण्ड बी अस्पताल रिफर गरिएकोमा त्यहीं उपचारको क्रममा मृत्यु भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। प्रहरीले दुर्घटना भएका दुवै सवारीसाधन र बस चालक भक्तपुरको चाँगुनारायण नपा ९ ताथली बस्ने २८ वर्षीय प्रवीण त्यातलाई महानगरीय प्रहरी वृत्त ठिमी भक्तपुरको नियन्त्रणमा राखिएको छ। घटनाबारे थप अनुसन्धान कार्य भइरहेको नायब उपरीक्षक गिरीले बताए।
कोरोना भाइरस : जाडोमा २८ दिनसम्म बाच्न सक्छ,"जति कोरोना भाइरस सङ्क्रमण फैलिइरहेको छ, त्यति नै विभिन्न वस्तुको सतहहरूसँग हाम्रो डर पनि बढिरहेको छ। संसारभर मानिसहरूले नयाँ अभ्यास शुरू गरेको देख्न सकिन्छ। यस्ता अभ्यासमा कुहिनोले ढोका खोल्ने, बस वा रेलमा कतै नसमाई उभिने र कार्यालयमा बिहान आफ्नो टेबुल सफा गर्ने छन्। कोरोना भाइरसको सङ्क्रमण धेरै भएका स्थानमा शरीर छोप्ने कपडा लगाएका मानिसहरूले खेलस्थल र सडकहरूमा भाइरस मार्ने औषधि छर्किरहेको देख्न सकिन्छ। कार्यालय, अस्पताल, पसल र भोजनालयहरूमा सफा गर्ने क्रम बढेको छ। श्वासप्रश्वाससम्बन्धी अन्य रोगहरूमा जस्तै कोभिड१९ मा पनि सङ्क्रमित मानिसले खोक्दा नाक र मुखबाट निस्कने साना थोपाहरूबाट सर्न सक्छ। एकपटक खोक्दा मानिसले ३ हजार थोपा निस्कन्छ। यी थोपाहरू अन्य मानिसहरू वा लुगा वा वरपरका सतहरूमा अड्कन सक्छ र केही साना थोपाहरू हावामै रहन पनि सक्छ। मानिसले गर्ने दिसामा पनि भाइरस हुनसक्छ र शौचालय गएर राम्रोसँग हात नधुँदा पनि हातबाट अन्य सतहमा सर्न सक्छ। अमेरिकाको सेन्टर्स फर डीजीज कन्ट्रोल एन्ट प्रीभेन्सन सीडीसीले 'भाइरस सर्ने प्रमुख माध्यम भाइरस भएको सतह हातले छुने र त्यसपछि त्यो हातले अनुहार छुने कार्य नभएको' बताएको छ। तर सीडीसी, विश्व स्वास्थ्य सङ्गठन र अन्य स्वास्थ्य संस्थाहरूले हात धोइरहनु र छोइरहने स्थानका सतहहरू दैनिक सफा गर्नु कोभिड१९ बाट बच्नका लागि आवश्यक भएको बताएका छन्। तर स्पष्ट नभएको एउटा तथ्य भने कोभिड१९ रोग लगाउने  नामक भाइरस मानव शरीर बाहिर कति बाँच्न सक्छ भन्ने कुरा हो। अन्य कोरोना भाइरसमाथि गरिएको अध्ययनहरूले ती भाइरसहरू धातु, ग्लास र प्लास्टिकमा नौ दिनसम्म बाँच्न सक्ने देखाएको छ। जाडो स्थानमा कुनै भाइरसहरू २८ दिनसम्म रहन सक्छन्। कोरोना भाइरसहरू अन्य भाइरसभन्दा धेरै बाँच्न सक्छन् र अध्ययनकर्ताहरू यस्तो अवस्थामा नयाँ कोरोना भाइरस सङ्क्रमणलाई कसरी असर गर्छ भनेर अध्ययन गरिरहेका छन्। यूएस न्याश्नल इन्स्टीट्यूट अफ हेल्थले विभिन्न खाले सतहमा  कति बाँच्न सक्छ भन्ने अध्ययन गरेको छ। न्यू इङ्गल्यान्ड जर्नल अफ मेडीसीनमा प्रकाशित उनीहरूको अध्ययन निष्कर्षमा वायुमा ती भाइरस खोकीका थोपामा तीन घण्टासम्म जीवित रहने देखिएको छ। तर सो अध्ययनले  भाइरस कागतमा २४ घण्टासम्म एवम् प्लास्टिक र स्टीलको सतहमा २३ दिनसम्म जीवित रहने देखाएको छ। यसको अर्थ यो भाइरस ढोकाका चुकुल र ह्यान्डल, ल्यामिनेट गरिएका टेबुल वा कम्प्युटर कीबोर्डहरूमा लामो समय जीवित रहन सक्छ। ती अध्ययनकर्ताहरूका अनुसार तामाको सतहमा भने ती भाइरस चार घण्टा मात्रै बाँच्न सक्ने देखिएको छ। तर सजिले उपलब्ध हुने डीस्इन्फेकटरहरूबाट यसलाई छिटै मार्न सकिन्छ। यसका लागि ६२७१ प्रतिशत अल्कोहल वा ०५ प्रतिशत हाइड्रोजन प्रेरोक्साइड वा ०१ प्रतिशत सोडियम हाइपोक्लोराइट भएको सरसफाई उत्पादन प्रयोग गर्न सकिन्छ। बढी तापक्रम र आर्द्रता भएको स्थानमा कोरोना भाइरस धेरै बाँच्न नसक्न बताइएको छ। कोरोना भाइरसको सम्बन्धमा प्रत्येक खोकीको थोपामा कतिवटा भाइरस हुन्छ भन्ने अध्ययन नभए पनि रुघाखोकीको भाइरस भने प्रत्येक थोपामा दशौँ हजारको सङ्ख्यामा हुन्छ। लुगामा कति समय नयाँ कोरोना भाइरस जीवित रहन्छ भन्ने स्पष्ट छैन।"
साञ्जेनको मुख्य सुरुङको 'ब्रेक थ्रु',नुवाकोट : रसुवामा निर्माणधिन साञ्जेन जलविद्युत आयोजनाको पौने चार किलोमिटर सुरुङ खन्ने कार्य सकिएको छ। आमाछोदिङ्मो गाउँपालिका५ चिलिमेमा निर्माण भइरहेको ४२ दशमलव ५ मेगावट क्षमताको साञ्जेन जलविद्युत् आयोजनाको मुख्य सुरुङको ब्रेक थ्रु भएको छ। आयोजनाले आगामी २०७७ साल कार्तिकदेखि उत्पादन कार्य सुरु गर्ने जनाएको छ। कुल ३ हजार ६ सय ५० मिटर लामो सुरुङको खन्ने काम सकिएको हो।आयोजनाका अनुसार ७७ प्रतिशत निर्माण कार्य सकिएको छ। आयोजनाको बाँध क्षेत्रमा साइफन पाइप हाल्ने काम समेत अन्तिम चरणमा पुगेको छ। ९ सय मिटर पेनस्टक पाइप राख्नुपर्नेमा एकातिरबाट पेनस्टक राख्ने काम सुरु भएको आयोजनाले जनाएको छ। सुरुङ निर्माण सुरु भएको साढे ३ वर्षमा ब्रेक थ्रु गर्न सफल भएको कम्पनीका प्रमुख कार्यकारी अधिकृत किरणकुमार श्रेष्ठले जानकारी दिए। उनका अनुसार आयोजनाको बाँध क्षेत्रका संरचना निर्माणको काम सकिएको छ। एसइडब्लु टुन्डी जेभीले आयोजना निर्माण गरिरहेको आयोजनाको निर्माण कार्य २०६९ सालदेखि सुरु भएको थियो।
बच्चा जन्मिएपछि कोरोनाले आमाको मृत्यु,पोल्यान्ड : पोल्यान्डमा एक २७ वर्षीया स्वस्थ महिलाले बच्चालाई जन्म दिएलगत्तै कोरोना संक्रमण भएर मृत्यु भएको छ। नाम सार्वजनिक नगरिएकी ती महिलासहित पोल्यान्डमा मृत्यु हुनेको संख्या ६ पुगेको छ। यति कम उमेरमा कोरोना संक्रमण भएर मृत्यु भएकी उनी पहिलो महिला भएको मानिएको छ। ती महिलालाई आफ्नै आमाबाट कोरोना भाइरस संक्रमण भएको आशंका गरिएको छ। उनकी आमा भर्खर इटालीको भ्रमण गरेर फर्किएकी र उनैबाट छोरीमा कोरोना संक्रमण भएको आशंका गरिएको छ। पोल्यान्डका संचार माध्यमहरुले ती महिलाले जन्माएको बच्चा स्वस्थ रहेको बताएका छन्।
जाजरकोट अस्पतालमा ३० बेडको आइशोलेशन कक्ष,"जाजरकोट : जिल्ला अस्पताल जाजरकोटमा ३० बेड क्षमताको आइशोलेशन कक्ष स्थापना गरिएको छ। कोरोना संक्रमितलाई उपचारका लागि पुर्वतयारीस्वरुप छुट्टै आइशोलेशन कक्षको स्थापना गरिएको हो। विश्वभर कोरोना भाइरसको संक्रमण बढिरहेका बेला स्वास्थ्य सेवा कार्यालय जाजरकोटले अस्पतालमा संक्रमितलाई आइशोलेशनमा राखेर उपचार गर्न ३० जनासम्म क्षमताको छुटै कोठा स्थापना गरिएको स्वास्थ्य सेवा कार्यालयका प्रमुख टीकाराम जैसीले बताए। उनले भने, जिल्लाका सबै स्वास्थ्य संस्था र स्वास्थ्यकर्मीलाई हाइ अलर्टमा राखेका छौँ। स्वास्थ्यकर्मीलाई यति बेला बिदा वा काजमा नबस्न निर्देशनसमेत दिएका छौँ। कोरोनाको लक्षण देखिएकालाई जिल्ला अस्पतालको आइशोलेशन कक्षमा राखेर उपचार थालिने र तत्काल बिरामीको नमुना संकलन गरी प्रयोगशालामा पठाउने व्यवस्था मिलाएको उनले बताए। जिल्लामा जहाँ समस्या आउँछ त्यहाँ तत्काल थप जनशक्ति पठाउनका लागी मेडिकल अधिकृतसहितको एक टोली अलर्ट अवस्थामा राखिएको छ। त्यस्तै जाजरकोट भित्रिने प्रमुख नाका सुर्खेतको सिमाना छेडाचौर र डोल्पाको सिमाना त्रिवेणीमा हेल्प डेस्क स्थापना गरिने भएको छ। जिल्ला सदरमुकाम स्थित शान्तिचौतारा बसपार्कमा पनि हेल्प डेस्क राख्ने निर्णय भएको छ। जिल्ला अस्पतालले उच्च ज्वरो, रुघाखोकी तथा स्वासप्रश्वास सम्बन्धि बिरामीलाई निशुल्क एम्बुलेन्स सेवा उपलब्ध गराउने निर्णय गरिएको अस्पताल विकास समितिका अध्यक्ष धर्मशिला बस्नेतले बताइन्। स्वास्थ्यजन्य महामारीको दृष्टिकोणले अति संवेदनशील जिल्लाको रुपमा जाजरकोट रहेकोले पनि हामी निकै सचेत छौँ, सतर्क छौँ,उनले भनिन्, स्वास्थ्यकर्मीको मनोवल उच्च हुने गरी पूर्वतयारी गरिरहेका छौँ।"
नाकामा मुख्यमन्त्रीको अनुगमन (तस्बिर),"महेन्द्रनगर : सुदूरपश्चिम प्रदेशका मुख्यमन्त्री त्रिलोचन भट्टले पश्चिमी सिमानाका गड्डाचौकीको स्थलगत अनुगमन गरेका छन्। शनिबार बिहान मुख्य मन्त्री भट्ट, सुदूरपश्चिम प्रदेशका सामाजिक विकास मन्त्री कृष्णराज सुवेदी र स्वाथ्यकर्मीको टोलीले अवलोकन गरेका हुन्। अनुगमनका क्रममा बोल्दै मुख्यमन्त्री भट्टले कोरोना भाइरस संक्रमणको जोखिम न्युनीकरणका लागि प्रदेश सरकार लागिपरेको बताए। 'सीमा नाकामा थप सुरक्षा र सर्तकताका लागि संघीय सरकारसित पनि सहयोग र समन्वय गरिरहेका छौं,' मन्त्री भट्टले भने, 'प्रदेशका सबै स्थानीयतहमा हेल्थ डेस्कको स्थापना गर्न सबै पक्षलाई निर्देशन दिएका छौँ।' उनले कैलाली र कञ्चनपुरमा क्यारेन्टाइका लागि बृहत तयारी भइरहेको बताए। स्थानीय प्रशासनले पनि कोरोना भाइरस संक्रमण हुन नदिन शनिबार बैठक बसी विभिन्न निर्णय गरेको कञ्चनपुरका प्रमुख जिल्ला अधिकारी नुरहरी खतिवडाले जानकारी दिए। उनले गड्डाचौकी नाकाबाहेक कञ्चनपुरका अन्य सबै नाकाबाट भारततर्फको आवागमन तत्कालका लागि बन्द गर्ने निर्णय भएको बताए। 'गड्डाचौकीकाट स्वदेश फर्किएका नेपालीलाई आफ्नो गन्तव्य पुगिसकेपछि अनिर्वाय स्वास्थ्य परीक्षणका लागि यहाँका सबै स्थानीय तहसित समन्वय गर्ने निर्णय भएको छ', प्रजिअ खतिवडाले भने, 'महाकाली अस्पालमा आइसोलेसन वार्ड तयारी अवस्थामा राख्ने भनेका छौं।' उनले जिल्लामा रहेका सबै स्वास्थ्यकर्मी र एम्बुलेन्स लगायतका सेवा तयारी अवस्थामा राखिएको बताए। भीमदत्तनगरपालिकामा रहेको सिएमए छात्राबास र जिल्ला प्रशासन कार्यालयको पुरानो भवनलाई तत्काल क्यारेन्टाइन स्थलको रुपमा प्रयोग गर्ने निर्णय समेत गरेको छ। भारतका विभिन्न शहरमा कोरोना भाइरसको संक्रमण देखिएपछि त्यहाँ रहेका नेपाली स्वदेश फर्किने क्रम ह्वात्तै बढेको छ। कञ्चनपुरको पश्चिमीनाका गड्डाचौकीबाट शनिबार बिहान मात्रै दश हजारभन्दा बढी नेपाली घर फर्किएका छन्। नाकामा भिड बढेपछि नेपाली सेनाले निगरानी बढाएको छ। श्री सिंह शार्दूल गुल्म भगतपुर ब्यारेकका गुल्मपति सेनानी प्रणयजं मल्लको नेतृत्वमा सैनिक टोली खटिएको छ। 'बिहान एक्कासी घर फर्किनेको भीड बढेपछि स्वास्थ्य परीक्षण गर्नै सकसको स्थिती सिर्जना भए पनि हामीले त्यसको व्यवस्थापन गर्यौं', सहायक रथी शंकर पण्डीतले भने, 'हामीले सबै नाकामा उच्च सतकर्ता अपनाएका छौं।'"
नारायणी अस्पतालमा रोकिएको डायलासिस सेवा सुचारु,"वीरगन्ज : वीरगन्जको नारायणी अस्पतालमा केमिकलको अभावमा २ दिन बन्द रहेको डायलासिस सेवा शुक्रबारदेखि सुचारु भएको छ । डायलासिसका लागि चाहिने केमिकल सकिएका कारण नारायणी अस्पतालमा चैत ५ देखि डायलासिस सेवा बन्द गरिएको थियो । काठमाडौंबाट केमिकल मगाएर शुक्रबार दिउँसोदेखि डायलासिस सेवा सुचारु गरिएको अस्पतालका मेसु डाक्टर मदन उपाध्यायले जानकारी दिए । डायलासिस गर्न चाहिने एपार्ट र बिपार्ट नामक केमिकल अस्पतालमा सकिएपछि अस्पतालले सुचना नै निकालेर चैत ५ गतेदेखि अनिश्चितकालका लागि डायलासिस सेवा बन्द गरेको थियो । सेवा बन्द हुँदा अस्पतालमा नियमित डायलासिस गराउँदै आएका बिरामी र उनका आफन्तले बिहीबार पर्साका प्रमुख जिल्ला अधिकारीलाई भेटेर गुनासो गरेका थिए । अस्पतालले काठमाडौंबाट केमिकल मगाएर शुक्रबारदेखि सेवा सुचारु गरेको अस्पतालका मेसु उपाध्यायले बताए । 'काठमाडौंबाट तत्कालका लागि २ महिना पुग्ने गरी केमिकल मगाएर सेवा सुचारु गरेका छौँ', उनले भने ।"
कोरोना त्रासमा पनि आठ अर्बको शेयर कारोबार,"काठमाडौं : कोरोना भाइरसको त्रासले शेयर बजारसमेत प्रभावित भएको छ। सोही कारण नेप्सेमा चरम उतारचढावसमेत देखा परेका छन्। यस साता लगानीकर्तामा पनि एक प्रकारको नकारात्मक अवस्था देखा पर्यो। नेपाल स्टक एक्सचेञ्जका अनुसार साताभर कूल १७४ कम्पनीका कूल दुई करोड २७ लाख १९ हजार १२२ कित्ता शेयर रु आठ करोड २६ लाख ९५ लाख दुई हजार ७११ बराबरको कारोबार भयो। साताको पहिलो दिन नेप्से परिसूचकमा भारी गिरावट देखा पर्यो। शेयर कारोबारमा सहजता ल्याउन भन्दै नेपाल धितोपत्र बोर्डको निर्देशनमा नेपाल स्टक एक्सचेञ्जले कारोबार समय थप गरेर ४ बजेसम्म पुर्याएको भए पनि बजारमा उत्साह देखिन सकेन। त्यस दिन नेप्से परिसूचक ६४१४ अङ्कले घटेर एक हजार ३१३०४ मा पुग्यो। कूल १७४ कम्पनीका ५५ लाख ७० हजार ३० कित्ता शेयर रु दुई अर्ब १० करोड १४ लाख १७ हजार २९२ मा खरिद बिक्री भए। सोमबार नेप्से परिसूचक झिनो अङ्कले वृद्धि भयो। त्यस दिन नेप्से ३३५ ले वृद्धि भई एक हजार ३१६३९ मा पुग्यो। कूल १६० कम्पनीको ४१ लाख ९१ हजार ४१५ कित्ता शेयर रु एक अर्ब ६१ करोड ५३ लाख ४१ हजार ८७७ मूल्यमा खरिद बिक्री भए। मङ्गलबार नेप्से परिसूचक भारी अङ्कले ओरालो लाग्यो। त्यस दिन नेप्से परिसूचक ४४३३ अङ्कले घटेर एक हजार २७२०६ मा पुग्यो। घटेको बजारमा कारोबार रकम भने झण्डै डेढ अर्ब बराबर भएको छ। कूल १७५ कम्पनीको ४३ लाख ६७ हजार ७७५ कित्ता शेयर रु एक अर्ब ४६ करोड ५१ लाख ८४ हजार ६५६ मूल्यमा खरिद बिक्री भए। बुधबार पनि नेप्से परिसूचक ओरालो लाग्नेक्रम रोकिएन। त्यसदिन नेप्सेमा १६२६ अङ्कले गिरावट भयो। आज कूल १७२ कम्पनीको ३४ लाख ८३ हजार २२१ कित्ता शेयर रु एक अर्ब १८ करोड ४४ लाख १६ हजार ८७८ मा खरिद बिक्री भए। साताको अन्तिम दिन बिहीबार नेप्सेमा सामान्य सुधार देखापर्यो। त्यस दिन नेप्सेमा १३५० ले वृद्धि भई एक हजार २६९३० मा पुग्यो। नेप्सेको उकालो यात्रासँगै कारोबार रकमसमेत बढेर झण्डै रु दुई अर्बको हाराहारीमा पुग्यो। कूल १७३ कम्पनीको ५१ लाख छ हजार ६८१ कित्ता शेयर रु एक अर्ब ९० करोड ३१ लाख ४२ हजार आठ बराबरको कारोबार भयो। चार कम्पनीको शेयर सूचीकृत साताभर बजारमा विभिन्न चार कम्पनीका कूल ६९ लाख २४ हजार ३१२ कित्ता शेयर सूचीकृत भए। त्यसमा कृषि विकास बैंकको कूल ५४ लाख नौ हजार ३१७ कित्ता शेयर लाभांश, गणपति माइक्रोफाइनान्सको ७२ हजार ४५० कित्ता शेयर लाभांश, आइसिएफसी फाइनान्सको चार लाख ४३ हजार २९६ कित्ता शेयर लाभांश र आरएमडिसी लघुवित्तको कूल नौ लाख ९९ हजार २४८ कित्ता शेयर लाभांश सूचीकृत भएको छ।"
कोरोनाभाइरस कुन सामानमा कति बाँच्छ?,"विश्वभर महामारीको रूपमा कोरोना भाइरस फैलिएको छ । भाइरस फैलिएसँगै हामीलाई सामान छुन पनि डराइमर्नु भएको छ । संसारभर मानिसले नयाँ अभ्यास सुरू गरेका छन् । यस्ता अभ्यासमा कुहिनोले ढोका खोल्ने, बस वा रेलमा कतै नसमाइ उभिने र कार्यालयमा बिहान आफ्नो टेबुल सफा गर्ने आदि छन्। कोरोनाभाइरसको सङ्क्रमण धेरै भएका स्थानमा शरीर छोप्ने कपडा लगाएका मानिसले खेलस्थल र सडकहरूमा भाइरस मार्ने औषधि छर्किरहेको देख्न सकिन्छ। कार्यालय, अस्पताल, पसल र भोजनालयहरूमा सफा गर्ने क्रम बढेको छ। श्वासप्रश्वाससम्बन्धी अन्य रोगमा जस्तै कोभिड१९ पनि सङ्क्रमित मानिसले खोक्दा नाक र मुखबाट निस्कने साना थोपाहरूबाट सर्न सक्छ। मानिसले एकपटक खोक्दा लगभग ३,००० थोपा निस्कन्छ। यी थोपाहरू अन्य मानिस वा लुगा वा वरपरका सतहरूमा अड्कन सक्छन् र केही साना थोपा हावामै रहन पनि सक्छन्। मानिसले गर्ने दिसामा पनि भाइरस हुनसक्छ र शौचालय गएर राम्रोसँग हात नधुँदा पनि हातबाट अन्य सतहमा सर्न सक्छ। अमेरिकाको सेन्टर्स फर डीजीज कन्ट्रोल एन्ट प्रीभेन्सन सीडीसीले 'भाइरस सर्ने प्रमुख माध्यम भाइरस भएको सतह हातले छुने र त्यसपछि त्यो हातले अनुहार छुने कार्य नभएको' बताएको छ। सीडीसी, विश्व स्वास्थ्य सङ्गठन र अन्य स्वास्थ्य संस्थाहरूले हात धोइरहनु र छोइरहने स्थानका सतहहरू दैनिक सफा गर्नु कोभिड१९ बाट बच्नका लागि आवश्यक भएको बताएका छन्। तर कोभिड१९ लगाउने  नामक भाइरस मानव शरीर बाहिर कति बाँच्न सक्छ भन्ने कुरा स्पस्ट भएको छैन । अन्य कोरोनाभाइरसमाथि गरिएको अध्ययनहरूले ती भाइरसहरू धातु, ग्लास र प्लास्टिकमा नौ दिनसम्म बाँच्न सक्ने देखाएको छ। जाडो स्थानमा कुनै भाइरसहरू २८ दिनसम्म रहन सक्छन्। हावामा ३ घन्टा, कागजमा २४ घन्टा र प्लास्टिक स्टिलमा २३ दिन बाँच्ने यूएस न्याश्नल इन्स्टीट्यूट अफ हेल्थले विभिन्न खाले सतहमा  कति बाँच्न सक्छ भन्ने अध्ययन गरेको छ। न्यू इङ्गल्यान्ड जर्नल अफ मेडीसीनमा प्रकाशित उनीहरूको अध्ययनको निष्कर्षमा वायुमा ती भाइरस खोकीका थोपामा तीन घण्टासम्म जीवित रहने देखिएको छ। तर सो अध्ययनले  भाइरस कागतमा २४ घण्टासम्म एवम् प्लास्टिक र स्टीलको सतहमा २३ दिनसम्म जीवित रहने देखाएको छ। यसको अर्थ यो भाइरस ढोकाका चुकुल र ह्यान्डल, ल्यामिनेट गरिएका टेबुल वा कम्प्युटर कीबोर्डहरूमा लामो समय जीवित रहन सक्छ। तामामा ४ घन्टासम्ममात्र बाँच्ने अध्ययनकर्ताका अनुसार तामाको सतहमा भने ती भाइरस ४ घण्टा मात्रै बाँच्न सक्ने देखिएको छ। तर सजिलै उपलब्ध हुने डीस्इन्फेकटरहरूबाट यसलाई छिटै मार्न सकिन्छ। यसका लागि ६२७१ प्रतिशत अल्कोहल वा ०५ प्रतिशत हाइड्रोजन प्रेरोक्साइड वा ०१ प्रतिशत सोडियम हाइपोक्लोराइट भएको सरसफाई उत्पादन प्रयोग गर्न सकिन्छ। बढी तापक्रम भएको स्थानमा कोरोनाभाइरस धेरै बाँच्न नसक्न बताइएको छ। कोरोनाभाइरसको सम्बन्धमा प्रत्येक खोकीको थोपामा कतिवटा भाइरस हुन्छ भन्ने अध्ययन नभए पनि रुघाखोकीको भाइरस भने प्रत्येक थोपामा दशौँ हजारको सङ्ख्यामा हुन्छ। लुगामा कति समय नयाँ कोरोनाभाइरस जीवित रहन्छ भन्ने स्पष्ट छैन। बीबीसी नेपालीबाट"
अवैध आप्रवासीलाई प्रतिबन्ध लगाउँदै अमेरिका,वासिङ्टन : अमेरिकी राष्ट्रपति डोनल्ड ट्रम्पले कागजात विनाका आप्रवासीहरुलाई प्रवेश गर्न नदिने बताएका छन् । ट्रम्पले उत्तरी वा दक्षिणी दुबै सीमाबाट प्रवेश गर्नेहरुलाई प्रतिबन्ध लगाएका हुन् । कोरोना भाइरसको संक्रमण बढ्नसक्ने खतरा रोक्न ट्रम्पले यस्तो निर्णय गरेको बताइएको छ । शुक्रबार ट्रम्पले पत्रकार सम्मेलनमा यस्तो बताएका हुन् । यसवाहेक मेक्सिकोसँगको सीमा क्षेत्रबाट पनि अनावस्यक यात्रा गर्न रोक्ने बताए । तर आप्रवासी अधिकार समूहले ट्रम्पको यस्तो निर्णयको विरोध गरेका छन् । अवैध बाटो भएर अमेरिका छिरेका आप्रवासीहरुलाई फिर्ता हुनुपर्ने पनि बताइएको छ । मेक्सिकोका विदेशमन्त्री मार्सेलो एब्रार्दले भने अमेरिकालाई मेक्सिकन नागरिकलाई फिर्ता गरिदिन स्वीकृति दिने बताएका छन् । क्यानेडियन प्रधानमन्त्री जस्टिन ट्रुडोले पनि कागजात विना अमेरिका छिरेका क्यानेडियनहरुलाई आफ्ना अधिकारीको सम्पर्कमा जान आग्रह गरेका छन् ।
उत्तर कोरियाले फेरि गर्यो मिसाइल आक्रमण,प्योङयाङ : उत्तर कोरियाले फेरि मिसाइल हमला गरेको छ । विश्वव्यापी रुपमा कोरोना भाइरस महामारी फैलिरहँदा उत्तर कोरियाले दुईवटा मिसाइल आक्रमण गरेको हो । कोरियाली समुद्रको पूर्वी किनारतिर लक्षित गरी उत्तरले मिसाइल हानेको दक्षिण कोरियाली सेनाले जनाएको छ । यही महिनामा उत्तर कोरियाले दुई मिसाइल आक्रमण गरिसकेको थियो । यस पटक छोटो दूरीका मिसाइल हानेको बताइएको छ । अमेरिकासँग उत्तर कोरियाको परमाणु वार्ता निश्कर्षमा नपुग्दै मिसाइल हमला गर्दैआएको छ । विश्वभर कोरोना भाइरसको महामारी फैलिरहँदा उत्तर कोरियामा भने संक्रमित भेटिएका छैनन् ।
"लामो दूरी भनेको कति ? विभाग भन्छ, एक सहरदेखि अर्को सहर","काठमाडौं : प्रधानमन्त्री केपी ओलीले शुक्रबार राष्ट्रको नाममा सम्बोधन गर्दै चैत १० गतेदेखि लामो दूरीका सार्वजनिक सवारीसाधन बन्द गर्न निर्देशन दिएका छन्। सार्वजनिक सवारीसाधनमा कोरोना संक्रमणको जोखिम हुने भन्दै लामो दुरीका सार्वजनिक यातायात सञ्चालनमा रोक लगाउने निर्णय सरकारले लिएको हो। लामो दूरीका सवारीसाधनलाई रोक लागाए पनि सरकारले कति दूरीलाई लामो दूरी मान्ने भन्ने प्रष्ट पारेको छैन। यसले यातायात व्यवसायी र आम सर्वसाधारणमा अन्योल सिर्जना भएको छ। सवारी तथा यातायात व्यवस्था ऐन, २०४९ मा २५० किमी वा सो भन्दा बढीलाई लामो दूरी भनिएको छ। एक सहरबाट अर्को सहरको यात्रा नहोस् भन्ने उद्देश्यले प्रधानमन्त्रीको सम्बोधन आएको यातायात व्यवस्था विभागका सूचना अधिकारी तिर्थराज खनालको भनाइ छ। सवारी तथा यातायात व्यवस्था ऐन, २०४९ ले लामो दूरी भनेर २५० किलोमिटर वा सो भन्दा बढीलाई भनेको छ। मध्यम दूरी एक सय किलोमिटरलाई मानेको छ भने छोटो दूरी भनेर २५ देखि एक सय किलोमिटरसम्मलाई भनेको छ। ऐनमा स्थानीय बाटो भनेर २५ किलोमिटरभन्दा कम दूरीलाई सम्झनुपर्ने उल्लेख गरिएको छ। चैत १० गतेदेखि सार्वजनिक सवारी चलाउन रोक प्रधानमन्त्री ओलीको विशेष सम्बोधनमा के छ ? (पूर्णपाठभिडियो) कोरोना त्रास : संक्रमण रोक्न लक डाउनमा नेपाल प्रधानमन्त्रीको सम्बोधनलाई प्रष्ट व्यख्या गर्न उपप्रधान तथा रक्षामन्त्री ईश्वर पोखरेलको संयोजकत्वमा गठिन समितिको बैठक शनिबार साँझ बस्दैछ। बैठकले कानुनसँग बाझिएको लामो दूरीको अन्योललाई प्रष्ट पार्नेछ।"
अमेरिकी उपराष्ट्रपति कार्यालयका कर्मचारीलाई पनि कोरोना संक्रमण,वासिङ्टन : अमेरिकी उपराष्ट्रपति माइक पेन्सको कार्यालयका कर्मचारीमा पनि कोरोना भाइरसको संक्रमण भेटिएको छ । ह्वाइट हाउसका प्रवक्ताले शुक्रबार मिडियालाई यस्तो जानकारी दिएका हुन् । तर ती संक्रमित व्यक्तिसँग राष्ट्रपति र उपराष्ट्रपति दुबै नजिक छैनन् । उपराष्ट्रपति पेन्सका प्रेस सहयोगी केटी मिलरका अनुसार अमेरिकी राजनीतिक नेतृत्व वृत्तमा कोरोना संक्रमण भेटिएको यो पहिलो घटना हो । राष्ट्रपति डोनल्ड ट्रम्पको यसअघि नै कोरोना भाइरस परीक्षण गरिँदा नेगेटिभ रिपोर्ट भेटिएको थियो । उपराष्ट्रपति माइक पेन्स भने गत साता उपस्थित भएको एक सम्मेलनमा दुईजना कोरोना संक्रमित पनि उपस्थित भएको मिडिया रिपोर्ट आएको थियो ।
४१ नाकामा सेनासहितको हेल्थ डेस्क,"काठमाडौं : नेपाली सेनासहितको हेल्थ डेस्कले भारत र चीनबाट नेपाल प्रवेश गर्ने ४१ नाकामा स्वास्थ्य जाँच र निगरानी सुरु गरेको छ। सीमा नाकाबाट स्वदेश फर्किने व्यक्तिमा कोरोना संक्रमणको लक्षण जाँच गर्न राखिएका डेस्कमा सेनासहितको स्वास्थ्य टोली खटिएको हो। नेपाली सेनाका प्रवक्ता सहायकरथी विज्ञानदेव पाण्डेका अनुसार सरकारले सञ्चालन गरेको हेल्थ डेस्कमा सघाउन सेनाले ४१ नाकामा स्वास्थ्यकर्मीसहितको टोली खटाएको हो। सेनाले हरेक नाकाको हेल्थ डेस्कको अपडेटबारे थाहा पाउनेगरी एप्ससमेत बनाइरहेको पाण्डेले बताएका छन्। उनले एप्स परीक्षणको क्रममा रहेको प्रष्ट पारे। हेल्थ डेस्कको अपडेटका लागि एप्स बनाइरहेका छौँ, प्रवक्ता पाण्डेले भने, एप्सबाट सबैतिरका स्वास्थ्यकर्मीको अवस्था जानकारी लिन सहयोग गर्नेछ। भारतमा कोरोना संक्रमण फैलिएपछि सीमा नाकामा स्वदेश फर्किनेको भिड लागेको छ। अहिलेसम्म चीनबाट नेपाल प्रवेश गर्ने नाकामा तीन र भारतबाट नेपाल प्रवेश गर्ने सीमामा ३८ वटा हेल्थ डेस्क राखिएको प्रवक्ता पाण्डेले बताए। आवश्यकता अनुसार हेल्थ डेस्क बढ्ने उनको प्रष्ट पारे। कोरोना संक्रमण विश्वव्यापी बनेसँगै नेपाल सरकारले समेत चेकजाँच र स्वास्थ्य परीक्षणलाई विशेष प्राथमिकतामा राखेको छ। ठूला ठूला अस्पतालका ओपीडी सेवा बन्द गरेर सरकारले विशेष परीस्थितिमा मात्र अस्पताल जान आग्रह गरिसकेको छ। वीरगञ्ज नाकाका तस्बिर क्रान्ति शाह"
नियमित स्वास्थ्य परीक्षण र शल्यक्रिया चैत मसान्तसम्म बन्द,"काठमाडौं : कोरोना भाइरस जोखिम न्यूनीकरण गर्न नियमित स्वास्थ्य परीक्षण र शल्यक्रिया चैत मसान्तसम्म बन्द हुने भएको छ । काठमाडौं उपत्यकाका ५० शैय्या र सोभन्दा माथिका अस्पताललाई तत्काल आवश्यक नपर्ने स्वास्थ्य परीक्षण तथा शल्यक्रिया सम्बन्धी सेवा बन्द गर्न नेपाल सरकार स्वास्थ्य तथा जनसंख्या मन्त्रालयले निर्देशन दिएको हो। देशै भरका अस्पतालबाट दिइने नियमित आकस्मिक सेवा संचालनमै रहे पनि बिरामीलाई थप जोखिमबाट बचाउन र अनावश्यक भीडभाड कम गर्न स्वास्थ्य मन्त्रालयले विस्तारित स्वास्थ्य सेवा २ हप्ताका लागि रोक्न अनुरोध गरेको छ। 'नियमित चेकअपमा आउने बिरामी तथा पछि गर्दा हुने शल्यक्रिया २ हप्तासम्म रोक्न अनुरोध गर्दछौं', मन्त्रालयको विज्ञप्तीमा उल्लेख छ। अस्पतालले ज्वरोको लक्षण भएका बिरामीलाई लक्षित गरी ज्वरो जचाउने क्लिनिक संचालनमा ल्याउने छ। कोरोनाको सम्भावित संक्रमण देखिएमा सोही अस्पतालमा उक्त बिरामीलाई आइओलेसनमा राखी नमूना संकलन गर्ने र राष्ट्रिय जनस्वास्थ्य प्रयोगशालामा पठाउने स्वास्थ्य मन्त्रालयको विज्ञप्तीमा उल्लेख छ।"
भण्डारण क्षमता पर्याप्त,"काठमाडौं : सरकारसँग करिब पाँच लाख टन क्षमताको भण्डार गृह (गोदाम) छ। आपतकालीन अवस्थामा देशभर खाद्यान्न परिचालन गर्न भण्डार गृह पर्याप्त रहेको सरोकारवालाले जनाएका छन्। आपतकालीन समयमा यस्ता गोदाममा ६ महिनादेखि एक वर्षसम्मका लागि पुग्ने प्रमुख खाद्यान्न चामल, दाल र खानेतेल भण्डार गरी राख्न सकिन्छ। पूर्ण सरकारी स्वामित्व र पब्लिक प्राइभेट लिमिटेड अवधारणामा रहेका निकायसँग रहेको यस्ता भण्डार गृहमध्ये अधिकांश राणाकालीन र पञ्चायतकालीन हुन्। केही मात्र ससानो क्षमताका त्यसपछिका समयमा निर्माण गरिएका हुन्। खाद्य व्यवस्था तथा व्यापार कम्पनी, कृषि सामग्री कम्पनी र साल्ट ट्रेडिङ कर्पोरेसनको विभिन्न स्थानमा रहेको भण्डार गृहको कुल क्षमता ४ लाख ८७ हजार ४ सय टन छ। खाद्य व्यवस्था तथा व्यापार कम्पनीका नायब महाप्रबन्धक श्रीमणिराज खनालकाअनुसार संकटकालीन र आपतकालीन अवस्थामा मुलुकलाई आवश्यक पर्ने खाद्यान्न खरिद गरी लामो समयसम्म भण्डारण गर्न सकिन्छ। आवश्यक परेको अवस्थामा उक्त भण्डार गृहबाट अति आवश्यक खाद्यान्न देशभर परिचालन गर्न सहज हुन्छ, खनालले भने, हामीसँग भएको भण्डार गृह करिब प्रत्येक प्रादेशिक संरचनाअनुसार भएकाले प्रदेशभर परिचालन गर्न कुनै समस्या छैन। खाद्य व्यवस्था तथा व्यापार कम्पनीसँग ३३ जिल्लामा आफ्नै १ सय ४६ गोदाम छन्। यो सम्पूर्ण गोदामको क्षमता करिब १ लाख टन छ। यसबाहेक साविकको नेसनल ट्रेडिङ लिमिटेड (हाल खाद्य व्यवस्था तथा व्यापार कम्पनीमा गाभिएको) को छुट्टै विभिन्न जिल्लामा गरी ६३ हजार ४ सय टन क्षमताको गोदाम छन्। यसरी ती दुवै निकायको जोड्दा कम्पनीसँग १ लाख ६३ हजार ४ सय क्षमताको गोदाम छन्। हामीसँग भएका गोदाम वर्षभरि प्रयोग गर्न सकिने पूर्ण क्षमतामा हुन्, खनालले भने, एक पटक खरिद गरिएका वस्तु तीनदेखि ६ महिनासम्मका लागि भण्डारण हुन्छ। त्यसपछि खाली अवस्थामा रहने हो। कुल क्षमताको करिब ५० प्रतिशतमात्रै प्रयोगमा आएको छ। कम्पनीले हालसम्म चामल, कर्णालीको कोदो, फापर, गेडागुडी संकलन गरी भण्डारण गर्ने र दुर्गमको २४ जिल्लासहित राजधानी केन्द्रित यस्ता वस्तुको कारोबार गर्दै आएको छ। यसबाहेक कम्पनीसँग अहिले विश्व खाद्य कार्यक्रमले वीरगञ्जमा हालै निर्माण गरिएको १ हजार र हेटौंडामा निर्माण गरिएको अर्को १ हजार टनको अतिरिक्त गोदाम पनि छन्। यस्तै नेपालगञ्जमा १ हजार टन र सुर्खेतमा २ हजार टनको निर्माण कार्य सुरु गर्न लागिएको खनालले जानकारी दिए। केही समयपश्चात यो चारसहितको गरी १ लाख ६८ हजार ४ सय टन क्षमताको भण्डार गृह कम्पनीसँग हुनेछ। कम्पनीसँग भएको गोदाममध्ये नख्खुको ११ वटा र थापाथलीको दुई वटा २०४१ सालतिर निर्माण भएको हो। पब्लिक प्राइभेट लिमिटेड अवधारणामा सञ्चालनमा रहेको साल्ट ट्रेडिङ कर्पोरेसनसँग आफ्नै १ लाख ७० हजार टन क्षमताको भण्डार गृह छ। यसबाहेक निजी क्षेत्रको भाडामा लिएर छुट्टै ८० हजार टन क्षमताको भण्डार गृह सञ्चालनमा राखेको छ। कर्पोरेसनका प्रमुख कार्यकारी अधिकृत उर्मिला श्रेष्ठकाअनुसार साल्टले मुख्य गरी नुन, चिनी, खानेतेल, दाल, रासायनिक मलजस्ता वस्तुको खरिद गरी भण्डारण र कारोबार गर्दै आएको छ। हामीसँग पनि अहिले पर्याप्त परिमाणमा गोदाम छन्, श्रेष्ठले भनिन्, भएकै क्षमताको गोदाम पूर्ण रूपमा प्रयोग गर्न पाएका छैनौं। सामान ल्याएर केही राख्ने र त्यसपछि बजारीकरण हुने भएकाले गोदाम पूर्ण क्षमतामा प्रयोग भएको छैन। श्रेष्ठकाअनुसार आपत र संकटकालीन समयमा भण्डार गृहको अभाव भएको अवस्थामा साल्टसँग भएको रासायनिक मलको गोदामलाई पनि वस्तु भण्डार गर्न प्रयोग गर्न सकिन्छ। गोदाममा मल वर्षैभरि भण्डारण नहुने भएकाले केही महिनाका लागि उक्त गोदाम प्रयोग गर्न मिल्ने उनले जानकारी दिए। उनकाअनुसार खानेतेलको सबालमा छुट्टै गोदाम भने आवश्यक छ। खानेतेल विशिष्ट प्रकृतिको हुने भएकाले गुणस्तर कायम राख्न छुट्टै भण्डार गृह बनाउनुपर्ने उनको सुझाव छ। कृषि सामग्री कम्पनीसँग भने साविकको बीउवीजन कम्पनीसहित ७४ हजार टन क्षमताको रासायनिक मल राख्ने भण्डार गृह छ। कम्पनीको आफ्नै ६७ हजार र बीउवीजनको ७ हजार टन क्षमताको भण्डार गृह छ। कम्पनीका प्रवक्ता विष्णु पोखरेलले मल राख्ने विशिष्टकृत भण्डार गृह भए पनि आपतकालीन अवस्थामा केही सुविधा थप गरी अतिआवश्यक वस्तु भण्डार गर्न सकिने बताए।"
बिहे नगरी बच्चा जन्माउन सक्छु ?,"तपाईंलाई एउटा कुरा सोधूँ ? मेसेन्जर खोलेर हेर्दा एक महिला मित्रले प्रश्न सोधेकी रहिछन्। सोध्नु न प्लिज, निर्धक्कसँग, मैले भनेँ। उनले सोधिन्, म बच्चा जन्माउन चाहन्छु, बिहे नगरी। तपाईं धर्मशास्त्रका कुराहरू खुब लेख्नुहुन्छ, यसमा तपाईंको धर्मशास्त्रले के भन्छ ? यस्तो गर्दा पाप लाग्छ कि लाग्दैन ? कृपया उत्तर दिनुहुन्छ भन्ने विश्वास गरेकी छु। बिहे नगरी बच्चा जन्माउनु गलत हो। पाप हो। पतन हुने बाटो हो। तपाईं खत्तम महिला हुनुहुँदो रहेछ। यस्तो भनूँ कि जस्तो लागेको थियो, किनभने मैले आजसम्म यस्तै नै सुन्दै आएको छु। म पनि यही संस्कारबाट हुर्केको मान्छे हुँ र मभित्र यस्तो कार्य गर्नु गलत हो भन्ने संस्कार गढेर बसेको छ। मेरो गाउँमा एउटी महिला थिइन्, उनले सातजना पुरुषसँग बिहे गरिन्। अर्की एकजना युवतीले बिहे नै नगरी गर्भ बोकिन् र पछि जसको गर्भ बोकेकी थिइन्, उसैसँग बिहे गरिन्। उनीहरूको जीवन खुसीसाथ बितिरहेको थियो। गाउँमा बस्न नसकेर उनीहरूले गाउँ नै छाडिदिए। गाउँलेहरूका नजरमा उनीहरू गिरेका महिला थिए। भारी पाप गरेका थिए। गाउँका प्रायः महिलाहरू उनीहरूकै कुरा काटिरहेका भेटिन्थे। मैले सोचेँ, कसैले आफ्नो सोचविरुद्ध कार्य गर्यो भन्दैमा उसप्रति रिस पोखिन्छ भने रिस पोख्ने मानिसहरू नै गलत हुन्, जबकि त्यो कार्य गर्ने मान्छे खुसी छ भने। कसैमाथि रिस पोख्नु भनेको आफूभित्र भएको फोहोर प्रकट गर्नु न हो। यही आधारमा मसँग प्रश्न सोध्ने मित्रलाई गलत भनिहाल्न मलाई मन लागेन। फेरि उनले समाजले के भन्लान् भनेर सोधेकी पनि थिइनन्। उनले त धर्मशास्त्रले के भन्छ भनेर सोधेकी थिइन्। भन्न त मैले भनेँ पनि, बिहे नगरी बच्चा जन्माउँदा हाम्रो समाजले राम्रो दृष्टिकोणले हेर्दैन। कसैले जन्माइहाले भने पनि भविष्यमा उसले र उसका सन्तानले समाजमा विविध झन्झटहरू बेहोर्नुपर्ने हुन्छ। मैले सोचेजस्तै भयो। उनले भनिन्, यो कुरा मलाई पनि थाहा छ। म आफूलाई एक शिक्षित र सक्षम महिला मान्छु। मलाई जीवन बिताउन कुनै पुरुषको भर पर्नु आवश्यक पनि छैन। तर म सन्तान जन्माएर आफ्नो ममत्व प्रकट गर्न चाहन्छु। यस विषयमा तपाईंका धर्मशास्त्रहरूले चाहिँ के भन्छन् ? म यत्ति जान्न चाहन्छु। केसम्म भनियो भने स्त्रीलाई निर्बाध रूपमा भोग्न पाइन्छ। उनीहरूलाई मूल्यवान् वस्तुझैं उपहार दिन र युद्धमा जितेका ठाउँमा स्त्रीलाई भोगका वस्तु बनाउन सकिन्छ। बच्चा जन्माउनुस् बिहे नगरी। समाजमा क्रान्ति गर्नुपर्छ। बिहे किन गर्नुपर्यो, गर्नु आवश्यक नै छैन। उनको चित्त बुझाउन यस्तो भनिहाल्न पनि सकिनँ। फेरि यति भन्दैमा शास्त्रहरूले के भन्छन् भन्ने प्रश्नको उत्तर पनि आएन। म तपाईंलाई भोलि बुझेर खबर गर्छु। मैले उनलाई भनेँ। त्यो दिन हाम्रो कुराकानी यतिमै टुंगियो। मैले यस्ता घटना धार्मिक शास्त्रहरूमा घटेका छन् कि छैनन् भनेर सम्झेँ। सुरुमा मेरो दिमाग शास्त्रहरूका रचयिता वेदव्यासमा गएर अल्झियो, जो अविवाहित युवती मत्स्यगन्धाबाट जन्मेका हुन्। छान्दोग्य उपनिषद्मा भएको यससम्बन्धी एउटा कथा पनि मलाई याद आयो। जसअनुसार वेश्या जवालाको गर्भबाट सत्यकाम जन्मिए। सत्यकामले तपस्या गर्न गृहत्याग गर्ने निर्णय गरे। घरबाट निस्कने बेलामा उनले आफ्नी आमासँग सोधे, मेरो गोत्र र वंश के हो ? जवालाले जवाफ दिइन्, तिमी कुन वंश या परिवारका हौ भन्ने कुरा मलाई पनि थाहा छैन। कैयौं मान्छेको सेवा गर्ने क्रममा मैले तिमीलाई धारण गरेकी हुँ। मैले सम्झेँ सीता, इन्द्र आदि देवताहरू कोबाट जन्मिए भन्ने कुरा पनि थाहा छैन। महाभारतका एक मुख्य पात्र कर्ण पनि अविवाहित कुन्तीबाट जन्मेका थिए। मैले सम्झिँदै गएँ आजको नेपाली समाजमा नपच्ने प्रकृतिका शास्त्रमा उल्लिखित फरकफरक घटनाहरू राजा ययातिकी छोरी माधवीले तीनजना राजा र ऋषि विश्वामित्रसँग शारीरिक सम्बन्ध गाँसेर सबैबाट बच्चा जन्माएकी थिइन्। यमीले आफ्नै दाइबाट सन्तान जन्माउने इच्छा गरेकी थिइन्। गौतम ऋषिकी पत्नी अहिल्यासँग इन्द्रले सम्बन्ध गाँसेका थिए। ब्रह्माले आफ्नो छोरा दक्षप्रजापतिकी कन्या लगेर नारदलाई जन्माएका थिए। अर्जुन वनवास गएका बेला उलुपीको इच्छा स्वीकार गर्दै उनीहरूबीच शारीरिक सम्बन्ध गाँसिएको थियो र एउटा छोरो जन्मिएको थियो। चन्द्रमाले आफ्नी गुरुपत्नी तारासँग सम्बन्ध राखेर छोरो जन्माएका थिए। देवताहरूका गुरु वृहस्पतिले आफ्नी भाउजू ममतासँग सम्बन्ध गाँस्ने प्रयास गरेका थिए। ऋषि वशिष्ठले आफ्नै छोरी शतरुपमासँग शारीरिक सम्बन्ध राखेका थिए। मनुले आफ्नी छोरी इलासँग बिहे गरेका थिए। जहानुले आफ्नी छोरी जहान्वीसँग बिहे गरेका थिए। सूर्यले आफ्नी छोरी उषासँग बिहे गरेका थिए। धहप्रचेतनी र उनका छोरा सोम दुवैले सोमकी छोरी मारिषासँग शारीरिक सम्बन्ध गाँस्थे। दोहित्रले आफ्ना २७ जना छोरीहरू आफ्नै बुवा सोमलाई सन्तान जन्माउनका लागि सुम्पिएका थिए। यीबाहेक पनि यस्तै थुप्रै प्रसंग थिए। जस्तै विवाहपूर्व यौनसम्बन्ध सम्भोग गरेका मेनका र चित्रलेखाको प्रसंग, द्रौपदीको पाँचजनासँग बिहे, कुन्तीको तीन परपुरुषहरूबाट जन्मेका पाण्डव, यस्ता कैयौं प्रसंग, जसलाई हेर्दा ठ्याक्कै यस्तै हुनुपर्छ भन्न सकिँदैन। मैले विविध सन्तहरूबारे पनि सम्झेँ, येशुको जन्म कुमारी आमाबाट भएको थियो। सन्त कबीर पनि अविवाहित महिलाबाटै जन्मेका हुन्। प्राचीन मिश्रको समाजमा पुग्ने हो भने भाइबहिनीको बीचमा विवाह प्रचलित थियो। केही हिन्दू समाजमा पनि कसैकसैले आफ्नै बहिनीसँग बिहे गरेका घटना भेटिन्छन्। बुद्ध साहित्यमा उल्लेख भएअनुसार इक्ष्वाकु वंशीय ओक्काक राजाका चारजना छोराले आफ्नै बहिनीहरूसँग बिहे गरेका थिए। बुद्धको एक पूर्वजन्ममा उनी राम हुँदा पनि उनले आफ्नै बहिनीसँग बिहे गरेका थिए। भोलिपल्ट मैले यी सबै घटना उनलाई सुनाइदिएँ। सुनेपछि उनले सोधिन्, त्यसो भए धर्मअनुसार मैले आफूले चाहेको पुरुषसँग बस्न या अविवाहित रहेरै बच्चा जन्माउन सक्छु ? तपाईंले कसरी बाँच्नुपर्छ भनेर, तपाईंलाई नै थाहा हुनुपर्छ। ठ्याक्कै यस्तै गर्नुपर्छ भन्ने कुनै पनि नियम हुन्छ जस्तो लाग्दैन मलाई संसारमा। पाप लाग्छ कि लाग्दैन त ? के कुन्ती, द्रौपदी, मेनका, चित्रलेखा, ब्रह्मा आदिले पाप गरेजस्तो लाग्छ तपाईंलाई ? शास्त्रमा उनीहरूलाई पापी मानिएको छ कि छैन ? मैले भेटेको छैन। अर्को कुरा, पाप र धर्म भनेका मान्यता हुन्। कुनै परिस्थितिका कारण उसलाई दुःख हुन्छ भने पाप त्यही हो, खुसी हुन्छ भने धर्म त्यही हो। कसैले अरूलाई दुःख दिएर या मान्छे मारेरै खुसी हुन्छु भन्यो भने ? अरूलाई दुःख दिएर या मान्छे मारेर खुसी हुनै सकिँदैन। त्यसो भए मैले बच्चा जन्माए हुने रहेछ, हैन त ? उनको प्रश्नको उत्तर दिइनँ मैले। मेरो दिमाग अझै पनि शास्त्रकै प्रसंगहरूमा घुमिरहेको थियो। विवाह प्रथा कसरी सुरु भयो भनेर मैले खोजेँ। विश्वकै पहिलो लिखित ग्रन्थ मानिने ऋग्वेदमा सूर्य र सूर्याको प्रसंगमा विवाह संस्कारका सबै वैदिक मन्त्रहरू उल्लेख रहेछन्। अथर्व वेद र शतपथ ब्राह्मणमा पनि विवाह संस्कारबारे उल्लेख रहेछ। यसबाट थाहा हुन्छ, त्यस बेला पनि वैवाहिक प्रथा थियो। त्यसैले विवाह गर्न कुनै आपत्ति पनि छैन, तर बिहे नगरी बच्चा जन्माउँदैमा पाप लाग्ने या धर्मको नियम तोडेको हुन्छ भन्नेचाहिँ भेटिनँ। महाभारतका अनुसार पुरातन कालमा महिला र पुरुष स्वतन्त्र थिए। महिलालाई कुनै बलियो पुरुषले यौनसम्बन्धका लागि विवश बनाउन सक्थ्यो। महिला र पुरुषबीचको यौनसम्बन्ध अनियमित थियो। यो नियमलाई एउटा घटना घटेपछि श्वेतकेतुले अन्त्य गरेका थिए। कथाअनुसार श्वेतकेतुकी आमालाई कुनै बलियो व्यक्तिले जबर्जस्ती आफूसँग लान बल गर्यो। श्वेतकेतुले रिसाउँदै त्यसको प्रतिकार गर्न खोजे। उद्दालकले आफ्नो छोरालाई रोके र यसरी जबर्जस्ती गरिनु पहिलादेखि नै चल्दै आएको सामाजिक परम्परा भने। महाभारतकै अनुसार पाण्डुले आफ्नी पत्नी कुन्तीलाई अन्य पुरुषहरूसँग नियोगका लागि प्रेरित गर्दै पहिला कुनै विवाहको प्रथा नभएको र महिलापुरुषलाई यौनसम्बन्धका लागि पूरै स्वतन्त्र थियो भने। यी दुई उदाहरणबाट थाहा हुन्छ, पहिलापहिला बिहेको चलन थिएन। तर कुनै पुरुषसँग बसेकी महिला या बच्चा जन्माइसकेकी आमालाई समेत बलको भरमा उचालेर लाने र बलियो मान्छेले महिलालाई आफ्नो नियन्त्रणमा राख्न थालेपछि यस्तो कार्यलाई पाशविक मानेर महिलाका लागि एक श्रीमान्को व्यवस्था भएको हुन सक्छ। यस्तो व्यवस्था पनि श्वेतकेतुले नै सुरु गरेका मानिन्छ। उनले महिलाका लागि एक श्रीमान्को व्यवस्था गरे। पुरुषलाई भने यसमा कुनै नियम लागेन। उसले जति जनालाई व्यवस्था गर्न सक्छ, पाल्न सक्छ ल्याउन सक्ने भयो। यही कारण हो, राजामहाराजाहरूले धेरै पछिसम्म पनि धेरै रानीहरू भित्याउँथे। टाढाटाढाबाट सुन्दर युवतीहरू खोजीखोजी ल्याउँथे र आफ्नो प्यास मेटाउँथे। थुप्रै ऋषिमुनिहरूले पनि कुनै नारीसँग सम्बन्ध राख्न सक्थे, तर उनीहरूले आफ्नी पत्नीलाई छाडेर जाँदा पनि कुनै पाप लाग्दैनथ्यो। पत्नीले भने पतिका लागि आफ्नो इच्छा दबाएरै भए पनि जीवन बिताउनुपथ्र्यो। पतिले आफूमाथि हिंसा गरे भने पनि सहेरै बस्नुपथ्र्यो, पतिदेवलाई छाड्दा पाप लाग्छ र असुरक्षित भइन्छ भनेर डर हुन्थ्यो। नारीका लागि एक श्रीमान्को व्यवस्था त भयो समाजमा सन्तुलन ल्याउन, तर त्यसको अर्को विकृति जन्मियो, नारीहरू झनै पीडित हुन थाले। विवाह प्रथा सुरु भएको अर्को एउटा प्रसंग पनि छ, जसअनुसार दीर्घतमस गरेका जन्मान्ध ऋषि थिए। उनको निरंकुश यौनाचारको बानी सहन नसकेर उनकी पत्नीले उनलाई छाडेर जान लागिन्। त्यही बेला दीर्घतमसले महिलाले श्रीमान्लाई छाड्न नहुने नियम बनाए। त्यो बेला ऋषिहरूको बनाएको नियम नै कानुन थियो। नारी पुरुषको घरमा जानुपर्ने र उसले जीवनभर कुनै एउटै पुरुषलाई साथ दिनुपर्ने नियम बने पनि यसमा धार्मिक क्रियाकलाप गरिँदैनथ्यो। पुरुषले चाहिँ एउटैले धेरै पत्नी राख्ने चलन विकास भयो। पछिपछि गएर एउटी पत्नीसँग मात्रै धार्मिक विवाह गर्ने चलन चल्यो, तर सामान्य मानिसका लागि मात्रै। राजाहरू र समाजका गन्यमान्य मानिने व्यक्तिहरूले भने जतिसक्दो नारीहरूलाई आफ्ना पत्नी बनाएर ल्याउन सक्थे। उनीहरूबाट लुकाउन मानिसहरूलाई आफ्ना छोरीहरूको शृंगार नगरी फोहोरीजस्ती बनाएर राख्नुपर्ने बाध्यता बन्यो। अर्कातिर आफ्ना राम्रा नारीहरूलाई अरूले आँखा नलगाऊन् भनेर आफ्नो सम्पत्ति मान्दै छोपिदिने चलन पनि सुरु भयो। छोप्ने परम्परा विकसित हुँदै जाँदा केही पहिलासम्म पश्चिमी देशको आफ्नो घरमा राखिएका टेबुल आदिलाई समेत खुट्टासहित छोप्ने चलन थियो। महाभारत कालसम्म आइपुग्दा गृहस्थ जीवनलाई पूरै सामाजिक मान्यता दिन थालियो। तर त्यस बेला पनि भीष्मले अम्बा, अम्बिका र अम्बालिकालाई या श्रीकृष्णले रुक्मिणीलाई अपहरण गरेका देख्दा बलियो पुरुषले अविवाहित महिलालाई आफ्नो शक्ति प्रदर्शन गरेर ल्याउन र बिहे गर्न सक्थ्यो। बिहेपछि भने ठूलाठूला धार्मिक कार्यका लागि विवाहित पुरुषको साथमा उसकी पत्नी पनि रहनुपर्ने नियम चल्यो। रामको अश्वमेध यज्ञ सीता नहुँदा पूरा हुन नसकेका कारण उनले सीताको प्रतिमा बनाएरै भए पनि यज्ञ पूरा गरे। पछिपछि ब्रह्मचर्या श्रम सकिएपछि धार्मिक विधिअनुसार बिहे गर्ने चलन चल्यो। एक संस्कारवान् व्यक्तिका लागि बिहे अनिवार्य मान्न थालियो। पुरुष र नारी बिहे गरेर सँगै बस्ने र जन्मिएका सन्तानलाई राम्रोसँग हुर्काउने, बढाउने चलन चल्यो। ऋषिमुनिहरूका अनुसार आध्यात्मिक रूपमा बुद्धत्व प्राप्त गर्न पुरुषले मात्रै सक्छन् र नारीले त्यस अवस्थामा पुग्नका निमित्त पुनर्जन्म लिएर पुरुष नै भएर जन्मिनुपर्छ। यो कुरा सबै चर्चित धर्महरूबाट पुष्टि हुन्छन्। जस्तै बौद्ध धर्ममा हजारौं बुद्धहरू भइसके तर एकजना पनि महिला छैनन्। हिन्दू धर्मका चौबीस अवतारमध्ये एकजना पनि महिला छैनन्। मुस्लिम धर्ममा त महिलालाई अझै पनि अत्यन्तै कम स्वतन्त्रता प्राप्त भएको देखिन्छ। इसाई धर्मको पनि हालत त्यही हो। जैन धर्मका चौबीस तीर्थंकरहरूमध्ये कोही पनि महिला छैनन्। यो कुरा ऋषिहरूले पत्ता लगाएको शोध थियो। तर यस मान्यताबाट छोराको आवश्यकता गृहस्थहरूलाई हुन थाल्यो। कुनै पुरुषले बुद्धत्व प्राप्त गर्यो भने उसको सात पुस्तासम्म त्यसले ऊर्जा प्रदान गर्छ, भट्किएका आत्मालाई सही दिशा दिन्छ भन्ने मान्यताले गर्दा आफ्नो उद्धारका निम्ति छोरीहरूलाई भन्दा छोरालाई महत्व दिन थालियो। छोरीहरूको काम भनेकै अरूका छोराहरूलाई बुद्धत्व प्राप्तिका लागि सहज वातावरण तयार गरिदिने मान्यता बन्यो। ऋषिमुनिहरूले के पनि पत्ता लगाए भने आफ्नै नातागोतामा सम्बन्ध रहेर सन्तान भयो भने पनि त्यो कमजोर बन्छ। जसरी अहिले कुनै बाख्रीलाई उसकै नातेदारभन्दा कुनै उन्नत जातको बोको ल्याएर लगायो भने त्यस बाख्रीबाट जन्मने सन्तान उन्नत हुन्छ। आमाको पाँच र बाबुको सात पिँढीसम्ममा हुने बिहेलाई हिन्दू समाजमा सपिण्ड मानिनुको कारण यही हो। प्राचीन रोममा छैटौं पिँढीभित्र पर्ने आफन्तसँग बिहे गर्न नपाइने चलन थियो। पछि इसाईहरूको धर्म परिषद्ले यसको संख्या घटाएर चार पिँढी बनाइदियो। नातेदारबाटै सन्तान जन्माउने चलन चलेको हुन्थ्यो भने मानव जाति अहिलेसम्म नष्ट भइसक्ने थियो। त्यही भएर नारीलाई अर्काे कुनै पुरुषसँग बिहे गरेर पठाइदिने, यसले गर्दा धेरै फाइदा हुने देखियो। पहिलो, प्राकृतिक यौनेच्छा पूरा हुने भयो। दोस्रो, नारीले पुरुषको सेवा गरी भने त्यसको पुण्यको प्रभावले अर्को जन्ममा ऊ पुरुष हुने भई र अगाडि बढ्न बाँकी रहेको आध्यात्मिक बाटो पूरा गर्ने भई। तेस्रो, मानवजातिको विनाश हुने भएन। चौथो, नारीको सहयोगले गर्दा पुरुषले आध्यात्मिक बाटोमा अगाडि बढेर मावन हुनुको उद्देश्य पूरा गर्न सक्ने भयो। यही कारण हो, आध्यात्मिक लक्ष्य पूरा गर्ने उद्देश्यका साथ कुनै पुरुषले आफ्नी नारी र सन्तानलाई छाडेर जाँदा पनि उसलाई नराम्रो मानिएन। यसबाट फेरि अर्को विकृति सुरु भयो। नारीहरूलाई कम महत्व दिन थालियो र पुरुषहरूको दबदबा बढ्न थाल्यो। बिस्तारै पुरुषप्रधान समाज अझै बलियो बन्न थाल्यो। त्यस बेला कस्ताकस्ता प्रकारका बिहे हुन सक्थे भन्ने सम्भावनालाई ध्यानमा राख्दै ब्रह्म, प्रजापत्य, आर्ष, दैव, गन्धर्व, आसुर, राक्षस, पैशाच विवाह छुट्याइयो। शास्त्रहरू, विशेष गरी पुराणहरू त्यो बेलाको समाजअनुसार रचिएका ग्रन्थ हुन्। मानिसहरूले सीधै बुद्धत्वको कुरा गर्दा नबुझ्ने भएकाले कथाहरूका माध्यमबाट सन्देश दिन खोजिएको हो। यही कारण हो पुराणहरूमा यथार्थ मात्रै छैन, भयानकता र काल्पनिकता पनि प्रशस्तै छन्। पुराणहरूबाट कथाको सन्देश लिने हो, त्यहाँ भनेजस्तै सबै कुरा जस्ताको तस्तै लिने होइन। महाभारत कालसम्ममा धर्म नै कानुन थियो। यसैका आधारमा समाजमा नियम चल्थ्यो। पछि २३०० वर्षपहिला आचार्य चाणक्यले विवाहसम्बन्धी कानुन नै बनाइदिए। तर उनको सोच या पनि ऋषिमुनिहरूको जस्तै नै महिला भनेका सन्तान जन्माउनकै लागि र परिवार रेखदेख गर्नकै लागि हो भन्ने भयो। उनले भनेका छन्, संसारका सबै व्यवहारको सुरुआत बिहेपछि हुन्छ। कुनै पनि कन्यालाई सन्तान उत्पत्तिका लागि विधिवत् ग्रहण गर्नुलाई विवाह भनिन्छ। यसको आजका महिलाहरूले विरोध गर्ने गर्छन्। महिलाहरूलाई बिहे गरेको भनेर देखाउनका निम्ति सिन्दूर, पोते आदिको चलन चल्यो। यसले गर्दा हेर्दाखेरी नै उनीहरूलाई विवाहित भनेर चिनियोस् र परपुरुषले आँखा लगाउन नसकून्। पुरुषका लागि कुनै नियम लागू भएन, जसबाट ऊ विवाहित हो कि होइन भनेर चिन्ने कुनै आधार राखिएन। पछि गएर भन्न थालियो, पतिसेवा स्त्रीको परम धर्म हो। पतिबाहेक पत्नीको गति छैन। पतिले जे भन्छ, त्यही गर। पतिको सक्दो सेवा गर। पतिले खाए खाऊ, नखाए नखाऊ। मनुले भनेका थिए, पति सेवावाहेक स्त्रीको अरू कुनै काम छैन। उसले यस जन्ममा पनि पतिको सेवा गरेकी हो, अर्को जन्ममा पनि गर्नेछ। केसम्म भनियो भने स्त्रीलाई निर्बाध रूपमा भोग्न पाइन्छ। उनीहरूलाई मूल्यवान् वस्तुझैं उपहार दिन र युद्धमा जितेका ठाउँमा स्त्रीलाई भोगका वस्तु बनाउन सकिन्छ। एउटा समय यस्तो थियो, देशका कुलीन ब्राह्मणहरूले ८०९० जनासम्म बिहे गर्थे। भनिन्छ, चीनमा केटीहरूका खुट्टामा फलामका जुत्ता लगाएर राखिन्थ्यो, फलस्वरूप चिनियाँ केटीहरूका खुट्टा साना भए। द्वापरयुगमा श्रीकृष्णले प्राणत्याग गरेपछि उनका केही पत्नीहरू भावविह्वल हुँदै उनीसँगै सती गए। यसका लागि श्रीकृष्णका पत्नीहरूलाई कसैले दबाब दिएको थिएन। आफसेआफ घटेको थियो त्यो घटना। त्यस्तै भावविह्वल भएर पत्नीहरू सती गएका प्रसंगलाई आधार बनाएर पछिसम्मै पति मरेका पत्नीहरूलाई जबर्जस्ती पतिको लाससँगै आगोमा राखेर डढाइन्थ्यो। यसरी जलाइनुमा विधवा स्त्रीमाथि परपुरुषहरूको आँखा लाग्छ भन्ने मान्यताले पनि काम गथ्र्यो, जबकि यसरी आँखा लाग्नु विधवा स्त्रीको भन्दा आँखा लगाउने पुरुषहरूको दोष हो यदि यो दोष हो भने। पुरुषलाई आध्यात्मिक लक्ष्यका लागि महत्व दिइन थालिएको भए पनि लक्ष्यचाहिँ छाडियो, पुरुषलाई चाहिँ विशेष प्राथमिकता दिइराखियो। जसरी विभिन्न नियम समयअनुसार हट्दै गएका छन्, त्यसैगरी यदि कुनै महिलाले बिहे नगरी बच्चा जन्माउने इच्छा राख्छे, बिहे नगरी बस्छु भन्छे या आफूलाई मन लागेको पुरुषसँग बस्छु भन्छे भने यसमा आपत्ति के छ र ? कसैले भन्न सक्लान्, विदेशीहरूको प्रथा पछ्याउँदा या आधुनिकताको नाममा आफ्नो संस्कृति नै लोप हुन सक्छ। कुनै पनि संस्कृति सुरुमा जस्ता थिए, त्यस्ता हुँदैनन्, तिनमा समयअनुसार परिवर्तन हुँदै जान्छन्। सुरुमा जस्तो संस्कृति चलेको थियो, त्यो ठ्याक्कै त्यस्तै चलिरहेको छ भनेर कसैले पनि भन्न सक्दैन। समयअनुसार परिवर्तन भएको संस्कृति नै मान्य बन्दै जान्छ। बिहे नगरी नै बच्चा जन्माउनुपर्छ भन्ने पनि हुँदैन। तर कसैलाई इच्छा लाग्छ भने यसमा के आपत्ति ? यति स्वतन्त्रता दिँदा पूरै समाज नै भाँडिन्छ भन्ने हुँदैन। महिलाले बिहे नगरी बच्चा जन्माउँदैमा या मन लागेको पुरुषसँग बस्दैमा समाज भाँडिन्छ भन्ने कतै हुँदैन। बरु अहिलेचाहिँ समाज भित्रभित्रै भाँडिएको छ। अहिलेको समयमा गर्भपात गर्नेको संख्या निरन्तर बढिरहेको छ। कैयौं कुमारी आमाहरूले बच्चा जन्माउने इच्छा हुँदाहुँदै पनि नपाएर कतिपय अवस्थामा जन्मिनेबित्तिकै सालनालसहित कुनै एकान्त ठाउँमा लागेर छाडिदिएका घटनाहरू छन्। वर्षमा ८० हजारभन्दा बढी महिलाले गर्भपतन गराएको तथ्यांक सामान्य होइन, जुन बढ्दो क्रममा पनि छ। एकपटक सर्च गरेकै भरमा पोर्न भिडियोहरू हेर्न पाइन्छन् अहिले। फिल्महरूमा रोमान्सका दृश्यहरू राख्नु सामान्य भइसक्यो। यस्ता दृश्य हेर्ने, तर अनुभव गर्न नपाउने कारणले होला हामीभित्र यति धेरै कामवासना दबिइसकेको छ कि कुनै एउटी नारीले अर्धनग्न भएर प्र्रदर्शन गर्दा जताततै हंगामा मच्चिन्छ। यौनलाई बढावा दिने दृश्यहरूमा चाहिँ बन्देज नलगाउने अनि यौन स्वतन्त्रता दिनलाई चाहिँ किन आनकानी ? यी दुई कुराबीच अलिकति मेल खाँदैन। यस्ता चिजले यति पकड जमाइसके कि बन्देज लगाउन सायद सम्भव पनि नहोला। त्यसैले यस विषयमा गहिरोसँग सोचविचार र छलफल गरी उचित नियम लागू गर्नुपर्ने समय आइसकेको छ। मलेसियाजस्ता देशहरूमा वेश्यालयका चारपाँचवटा भवनहरूमा धार्मिक मेला लागेभन्दा बढी नेपालीहरूको भीड लाग्ने गरेको सहजै देख्न सकिन्छ। त्यहाँका वेश्याहरूले फोहोर मानिएका नेपाली बोल्न जानिसकेका छन्। यस्तो वातावरणमा केटाहरू पढ्ने आ श्रममा केटाकेटाकै बीचमा, केटीहरू बस्ने होस्टेलमा केटीकेटीकै बीचमा भए पनि यस्तो सम्बन्ध भएरै छाड्छ। आ श्रममा घटेका घटनाहरूको प्रत्यक्षदर्शी त लेखक आफैं पनि छ। काठमाडौंका कतिपय लेडिज होस्टेलमा एउटै कोठामा केटीकेटीलाई पनि सँगै बस्न नदिने चलन सुरु भइसकेको छ। भित्रभित्रै यस्ता घटना प्रशस्तै भइरहेका छन्। मैले ती महिला मित्रसँग कुरा भएपछि भोलिपल्टसम्म यस्तैयस्तै चिन्तन गरेर बिताएँ। अर्को दिन उनले फेरि प्रश्न पठाइन्, के नियम रहेछ शास्त्रमा ? कुनै यस्तै गर्नुपर्छ भन्ने नियम भेटिनँ शास्त्रहरूमा। कुनै नियम छन् भने ती पछि बनेका हुन्, सोही बेलाको समाजको विकृति रोक्नका लागि। आदर्श समाज बनाउनका लागि। उदाहरण दिएर बुझाउनुस् न। गौतम बुद्धले बुद्धत्व प्राप्त गरेपछि साठी जनाले अर्हत्व प्राप्त गर्ने बेलासम्म कुनै नियम बनेको थिएन। मान्छेहरू बढ्दै जान थालेपछि आवश्यकताअनुसार नियमहरू बन्दै गए। महिलाहरू भिक्षुणी बनेपछि अझै धेरै नियम बने। अहिले ध्यानका लागि पञ्चशील अनिवार्य मानिन्छ तर बुद्धका पाँच साथीपछिका पहिलो शिष्य यश सुरासुन्दरीको संसारबाटै विरक्तिएर आएका थिए, तैपनि उनले अर्हत्व प्राप्त गरे। यशका कैयौं साथीहरू पनि त्यस्तै वातावरणबाट आएका थिए, तर तिनीहरूले पनि अर्हत्व प्राप्त गरे। अहिले नियममा बस्नेहरूले समेत अर्हत्व प्राप्त गरेको घटना विरलै सुनिन्छ। हिन्दू शास्त्रहरू हेर्ने हो भने तिनले परिस्थिति जस्तो आए पनि मानवको मस्तिष्कमा भएको अथाह क्षमता पूरै जगाउने लक्ष्य हुनुपर्छ भनेका छन्। यति मात्रै हो। विदेशीहरू यस्ता कुरामा खुला छन् तर भजनकीर्तन गर्दै रोडमा नाच्दै हिँडिरहेका छन्। खुल्लापनले उनीहरूलाई सहयोग गरेकै देखिन्छ त। पाप लाग्ने भए उनीहरूलाई पनि लाग्नुपर्ने नि है ? उनीहरूले यस्ता कुरालाई सहज रूपमा लिन्छन्, त्यही भएर पाप लाग्दैन। त्यसो भए, मैले बिहे नगरी बच्चा जन्माउँदा या कुनै आफूलाई मन परेको पुरुषसँग मन लागुन्जेल बस्दा हुन्छ, हैन त ? तपाईंलाई सहज लाग्छ र कुनै पश्चात्ताप लाग्दैन भने मज्जाले हुन्छ। जसरी धेरै पानी पिउनुपर्छ भन्ने कुरा तराईमा जसरी हिमालमा लागू हुँदैन, त्यसैगरी तपाईंले आफ्नो देश, काल, परिस्थिति हेर्नुस् अनि अगाडि बढ्नुस्। तर अब हुन्छ कि हुँदैन भनेर मलाई नसोध्नुस्। हस्, मैले बुझेँ। तपाईंलाई धेरैधेरै धन्यवाद समय दिनुभएकामा। हस्, तपाईंलाई स्वागत छ र धन्यवाद पनि।"
त्रासबीच खुल्दै चिया उद्योग,"इलाम : जर्मनको चिया व्यवसायी कम्पनी टी ग्रिसिन्डरका प्रमुख जोनार्थन आउने शनिबार नेपाली चिया खरिदका लागि नेपाल आउने तयारीमा थिए। मंगलबार उनले नेपाल भ्रमण स्थगित गरेको खबर पठाए। गत वर्ष ३५ हजार किलोभन्दा बढी नेपाली चिया जर्मन लगेका जोनार्थन नेपाली चिया खरिद गर्ने कुरामा पनि मौन छन्। अर्गानिक चिया उत्पादन गरेर जर्मनी बिक्री गर्ने गोर्खा टी स्टेटका प्रोपाइटर उदय चापागाईं कोरोनाको संक्रमणसँगै तेस्रो मुलुकका चिया खरिदकर्ता पर्ख र हेरको अवस्थामा रहेको बताए। उनले भने, चियामा खतराको घण्टी बज्न सुरु भएको छ। कारखाना कर्मचार िकटौती गर्ने अवस्थामा छैनन्। उनले भने, चिया बिक्री भएन भने बैंकको कर्जासहित व्यवभारले चिया उद्यमी र किसानलाई नै डुबाउने अवस्था आउँने संकेत देखिन्छ। उनले बिहीबारदेखि चिया प्रशोधन सुरु गर्ने योजना बनाएका छन्। इलामका अधिकांश चिया कारखानाले चैतको दोस्रो सातादेखि हरियो चिया खरिदको तयारी गरेका छन्। अहिले इलामका चिया कारखानामा मर्मत र सरसफाइमा भइरहेको छ। तर, जिल्लामा रहेका सानाठूला ११० भन्दा बढी कारखानाको चिया कोरोना भाइरसको प्रभावका कारण बिक्री हुने कुरामा चापागाईंजस्तै कारखाना सञ्चालक ढुक्क छैनन्। सूर्योदय टी प्रोड्युसर्स एसोसिएसनका सचिव गोपाल कट्टेल प्रशोधित चिया बिक्री भएन भने किसानको पैसा तिर्ने समस्या कसरी टार्ने भन्ने चिन्तामा छन्। उनी मात्रै हैन। इलामका अरु कारखानको चिन्ता पनी उस्तै रहेको उनी बताउँछन्। अहिले पनि इलामका चिया कारखानामा पोहोरको चिया एक लाखभन्दा माथी बिक्री हुन बाँकी छ। उनी भन्छन् कोरोनाको प्रभाव लामो भयो भने किसान र उद्यमीको अवस्था तहसनहस हुन्छ। केन्द्रीय चिया सहकारी संघका महासचिव रविन राई नेपालकै ठूला बजारमा समेत चिया बिक्री हुन छोडेको बताउँछन्। उनले तेस्रो मुलुकमा चिया निर्यात ठप्प भएको बताए। चापागाईले सरकारले अर्गानिक चिया उत्पादनमा सरकारले पटक्कै सहयोग नगरेको गुनासो गर्दै अहिलेको अवस्थामा चिया क्षेत्रमा सरकारको सहयोग बढ्नुपर्ने बताए। चिया खेती सुरु भएको डेढ सय वर्ष पुगे पनि किसान र उत्पादकका एक दर्जनभन्दा बढी समस्या समाधान गर्न सरकारले चासो नदिएको चापागाईको गुनासो छ। चिया उत्पादन हुने इलाम, झापा, पाँचथर धनकुटामा करिब २६ हजार हेक्टरमा दुई करोड ३१ लाख केजी चिया उत्पादन भएको चिया तथा कफी विकास बोर्डले जनाएको छ। बोर्डका अनुसार ४९ लाख किलो अर्थोडक्स र १ करोड ८२ लाख सीटीसी चिया उत्पादन भएको थियो। वार्षिक दुई अर्ब ६८ लाख रुपैयाँभन्दा बढीको चिया निर्यात हुने गरेको सरकारी तथ्यांक छ।"
यसरी हुँदैछ माथिल्लाे तामाकाेशी जलविद्युतको परीक्षण (तस्बिरसहित),"दोलखा : राष्ट्रिय गौरवको ४५६ मेगावाट क्षमताको माथिल्लो तामाकोशी जलविद्युत् आयोजनाको बाँध तथा डिस्यान्डर बेसिनको परीक्षण सोमबारबाट सुरु भएको छ। आयोजनाको बाँधमा रन अफ रिभर शैलीबाट पानी जमाएर बालुवा थिग्राउने पोखरी (डिस्यान्डर बेसिन)मा पठाइ सोमबारबाट बाँधलगायतका संरचनाको प्राविधिक परीक्षण सुरु गरिएको हो। भूकम्पको कारण १७ इन्च भाँसिएको बाँधमा ग्राउटिङ प्रविधि अपनाएर मर्मत गरेपछि बाँधलगायतको संरचनाको पहिलोपटक परीक्षण गरिएको हो। ६० मिटर लम्बाइ र २२ मिटर उचाइको बाँध, इन्टेक, गेट, स्टपलग र दुईसय मिटर लम्बाइको बालुवा थिग्राउने पोखरी लगायतको सोमबार बिहान ९ बजेबाट परीक्षण सुरु गरिएको माथिल्लो तामाकोशी जलविद्युत आयोजनाका प्रबक्ता डागणेश न्यौपानेले जानकारी दिए।आयोजनाले अन्तराष्ट्रिय मापदण्डअनुसार सोमबारबाट २१ दिनसम्म अर्थात चैत २२ गतेसम्म भूमिगत सुरुङपूर्वका सम्पूर्ण संरचनाको प्राविधिक परीक्षण गर्ने प्रवक्ता न्यौपानेले जानकारी दिए। आयोजनाले यसअघि भूमीगत विद्युत् गृहको सफल सुख्खा परीक्षण सम्पन्न गरिसकेको थियो। नदीको पानीलाई बाँधमा रहेको ८ वटा गेट बन्द गरेर जलाशय बनाइ २१ दिनसम्म आयोजनाको बालुवा थिग्राउने पोखरीमा पानी भर्ने र छोड्ने काम गरिन्छ। सुरुङमा पानी पठाउनु पूर्व बाँधस्थल क्षेत्रका संरचना दुरुस्त भए नभएको पत्ता लगाउनका लागि परीक्षण गरिएको प्रवक्ता डा गणेश न्यौपानेले जानकारी दिए।बाँधमा तामाकोशी नदीको पानी रोक्ने र छोड्ने कार्यहरु गरिरहनुपर्ने र कुनै बेला एकैपटक ठूलो मात्रामा पनि पानी छोड्नुपर्ने भएको कारण बाँधभन्दा तल्लो तटीयका १५ भन्दा बढी बस्ती र रामेछाप जिल्लाको खुर्कोटसम्मका नागरिकलाई सतर्क रहन आयोजनाले अनुरोध समेत गरेको छ। प्रसारण लाइनको निर्माण कार्य करिब सम्पन्न भइसकेको छ। रामेछापको फुलासीमा निर्माणाधिन सबस्टेसनको सिभिल संरचनाको काम सम्पन्न गरी उपकरण जडानको काम सुरु भइसकेको छ। ९९ दशमलब ३ प्रतिशत निर्माण सम्पन्न आयोजनाले हालसम्म करिब ४८ अर्ब खर्च भुक्तानी गरेको जनाएको छ।"
भल्चरावलोकन : एक म्याट्रिमोनियल अब्सर्डिटी,"तिम्रो लोग्ने हराएको आज तेह्रौ दिन भएको थियो। मरेकै भए पनि तेह्रदिने किरियाकर्म समाप्तिएर आज चोखिने दिन भइसक्थ्यो। तर तिम्रो लोग्ने जहाँसम्म तिमीलाई लाग्छ मरिहालेको चाहिँ थिएन। मात्र के हो भन्देखिन्, ऊ तिम्रो जीवनबाट अलप भएको थियो। मानवशास्त्री डोरबहादुर विष्ट अलप भएसरि तिम्रो लोग्ने पनि कुनै दिन अलप भइजाला। यस्तो तिमीले कहिल्यै सोचेकीचिताएकी थिइनौ। आऽऽऽ बुइनी ! चिन्ता नगर्नुस्। लोग्नेहरू अलप भएकै राम्रो ! छिमेकी दिदीले तिमीलाई एक दिन भनेकी थिइन्, मेरो लोग्ने पनि त अलप भएको छ। खै, मैले चिन्ता गर्या छैन क्यारे ! काम गर्ने केटोले तिमीलाई घरभरि खोज्यो। ऊ बेडरुममा छिर्यो। त्यहाँ तिमी पलङमा निदाइरहेकी थिइनौ। ड्रेसिङ रुममा पस्यो। त्यहाँ तिमी आँखामा गाजल र ओठमा लिपस्टिक लगाइरहेकी थिइनौ। उसले बाथरुममा चियाएर हेर्यो। त्यहाँ तिमी नुहाइरहेकी पनि थिइनौ। त्यसपछि केटो बरन्डामा गयो जहाँको रेलिङमा तिम्रो लोग्ने प्रायः आफ्नो अन्डरवेयर सुकाउने गथ्र्यो। रेलिङमा अन्डरवेयर थिएन। तिम्रो लोग्ने अन्डरवेयरसितै अलप भएको थियो। केटाको हातमा सेरामिकको कचौरा थियो। कचौरामा काजु, किसमिस मिसाएर बनाइएको खीर थियो, जो तिमीलाई अचाक्ली मन पथ्र्यो। तिम्रो मन राख्न उसले ज्यादै मेहनतका साथ खीर बनाएको थियो। बरन्डामा पनि तिमीलाई नदेखेपछि ऊ बगैंचातिर गयो। बगैंचामा तिमी फूलहरूमा पानी हालिरहेकी थिइनौ। तिमीलाई कहीँकतै नदेखेपछि त्यो खीर उसले आफैं खाने निधो गर्यो। तिम्रो घरको छतमा बसी लुकीलुकी चुरोट पिउन उसलाई खुब मन पथ्र्यो। आज भने उसलाई छतमा बसी खीर खाने इच्छा भयो र सिँढीहरू उक्लँदै ऊ छतमा देखा पर्यो। तिमीलाई उसले छतमै देख्यो। तिमीले उसलाई पछाडि फर्केर हेरिनौ। बरु बाइनाकुलरले एकोहोरो टाढाटाढा हेरिरह्यौ। त्यो बाइनाकुलर एक बर्थ डे गिफ्ट थियो, जसलाई तिम्रो लोग्नेले तिम्रो ३३औं जन्मदिनमा तिमीलाई उपहार दिएको थियो। लङ ड्राइभमा निस्कँदा उक्त बाइनाकुलर हरहमेसा तिम्रो साथमा हुने गथ्र्यो। सिमसार क्षेत्रमा तिमी बाइनाकुलरबाट दुर्लभ पन्छीहरू अवलोकन गथ्र्यौ। राष्ट्रिय निकुञ्जतिर जाँदा बाइनाकुलरबाट हुँडारमृग, ब्वाँसोचित्तल तथा वन बिरालाहरू नियाल्थ्यौ। बाइनाकुलरमै तिमी सूर्योदय, इन्द्रेणी र सूर्यास्त खोज्थ्यौ। आज तिमी घरको छतमा बसी बाइनाकुलरमा के खोजिरहेकी थियौ ? खीरको कचौरा समाती उभ्भेको केटोलाई अचम्म लाग्यो। उसले आफ्नो जिज्ञासा तिमीसमक्ष राख्दै सोध्यो, दिदी, तपाईं बाइनाकुलरमा के खोजिरहनु भाछ ? केटोको प्रश्निल जिज्ञासालाई तिमीले बेवास्ता गरेझैं देखियो। तिमी केही बोलिनौ। केटोले पुनः के खोजिरहनु भाछ भनी सोध्दा बल्ल तिमीले भन्यौ, म अलप भएको लोग्ने खोजिराछु। ००० विभिन्न कारणले श्रीमान्को मृत्य भएमा, छाडेर गएमा, पारपाचुके गरेमा वा बेपत्ता वा हराएमा, ३५ वर्षसम्म विवाह नगरी बसेका तथा अंशबन्डा गरी वा माना छुट्टिई श्रीमान्सँग अलग बसेका महिलालाई एकल महिला भनिन्छ।  अक्सफाम एकल महिला जानकारी पुस्तिका उपर्युक्त परिभाषाले तिमीलाई एकल महिलाको दर्जा दिएको रहेछ। परिभाषामा उल्लिखित छोडेर गएको भन्ने बुँदा तिम्रो हकमा आकर्षित भएको हो। नेपालको संविधान २०७२ले पनि तिम्रो एक्लो जीवन तथा तिम्रो समग्र अस्तित्वबारे सो या सोसरहकै संवैधानिक व्याख्या व्यवस्था गरेकै होला। ढिलोचाँडो तिमीलाई थाहा भइहाल्नेछ। यो त भयो तिम्रो संवैधानिक व्याख्याव्यवस्थाका कुरा। अब तिम्रो सामाजिक व्याख्याव्यवस्थाबारे पनि थोरबहुत चर्चापरिचर्चा गरौं। तिमी एकल महिलामा रूपान्तरित भएकोमा समाजका तथाकथित लब्धप्रतिष्ठित व्यक्तिहरूले हर्षबढाइँ गरे। यो कुरा त जगजाहेर नै छ। यसबारे तिमीले पनि सुनेकी छौ। तिम्रो नाम नकाढेर नै तिमीलाई संकेत गर्दै उनीहरूले भने, लोग्नेले छाडिदिएकी आइमाई हो। ऊ अब कसैकी निजी सम्पत्ति रहिन। हामी सबैको साझा सम्पत्ति भई। ऊ पब्लिक प्रोपर्टी भई। रिपब्लिक देशमा यस्ता पब्लिक प्रोपर्टीको जगेर्ना हामीले गर्ने हो। स्वामीले छाडेकी परित्यक्ताको स्वामित्व अब हामीले लिने हो। कैयौं लोग्नेमान्छेले तिम्रो एकल जीवनलाई यौनिक अवसर एवं सुविधा ठाने। कतिपय पुरुषले तिमीलाई फगत एक सेक्समटेरियल ठाने। सेक्सअब्जेक्टको रूपमा हेरे। तिम्रो देह निःसन्देह मायावी आकर्षणले भरिएको थियो। काबिलएतारिफ थियो। तिम्रो बंैस अझै मुर्झाइसकेको थिएन, बरु लोग्ने गायब भए यता फक्रन थालेको थियो। तिम्रो चरित्र चित्रण गर्दा यतिखेर मैसमेतलाई तिम्रो कामुकताले काउकुती लगाइरहेको छ। मजस्तो आख्यानकारको लेखकीय मर्यादालाई खुल्ला चुनौती दिइरहेको छ। अरूको त के कुरा भयो र। तिमीलाई सहानुभूति र दयामाया देखाउने लोग्नेमान्छेहरूको संख्या दिन दुई गुना र रात चार गुना बढिरहेको थियो। यसको तात्पर्य तिमीलाई थाहा थियो ः साला सबकासब मौकाको ताकमा छन्। चान्समा डान्स गर्न चाहन्छन्। भियाग्राले समेत असर नगर्ने तिम्रो आत्मीय साथीको लिबिडोविहीन वृद्ध लोग्नेले त एक दिन सम्पूर्ण निर्लज्जताको पराकाष्ठा नाघ्दै तिमीसित ठाडै भन्यो, लोग्ने अलप भयो त के भयो ? म छँदै छु नि ! तिम्रो सेक्सुअल डिजायरलाई म सम्बोधन गर्छु। तिमीलाई कल्पनातीत सम्भोगसुख दिन्छु। तिम्रो सेक्सुअल लिवरेसनको जिम्मा म लिन्छु। कस्ता मात्तिएकापात्तिएका बूढाहरू, हगि ! तिमीलाई चिन्ने लोग्नेमान्छेहरू मन्दिरमा गणेशजीलाई लड्डु चढाउँदै तिम्रो निम्ति अश्लील प्रार्थना गर्थे, हे लम्बोदर ! उसको लोग्ने फर्केर नआओस्। हामीलाई उसको योनीतालमा यौनविहार गर्ने सुअवसर प्राप्त होओस्। यस्ता अश्लील प्रार्थना गर्ने भल्चरल लोग्नेमान्छेहरू वैवाहिक संस्थाका कार्यकारी अधिकारी थिए। विवाहित पदाधिकारी थिए। तिमीलाई अचम्म यसैमा लाग्थ्यो। कस्तोकत्रो म्याट्रिमोनियल अब्सर्डिटी ! यसबारे सोच्यो कि तिमीलाई वैराग्यले छोप्थ्यो। ००० पुलिस इन्स्पेक्टरले तिमीलाई अलि बढी नै निरीक्षण गर्यो। निरीक्षण गर्नु उसको वस्तुतः मौलिक अधिकार थियो, किन पनि भने इन्स्पेक्टरलाई नेपाली भाषामा निरीक्षक भनिन्छ। तसर्थ निरीक्षकले निरीक्षण गर्नु स्वाभाविक नै थियो। तिमीहरू एकुन्टा कुर्सी ओगटी आमनेसामने बसेका थियौ। आफ्नो फरार पतिको परिचय, निजको हुलिया एवं चरित्रलगायत सम्पूर्ण विवरण तिमीले इन्स्पेक्टरसमक्ष पेस गरिसकेकी थियौ। ऊ भने सम्पूर्ण कुरालाई बेवास्ता गर्दै केवल तिम्रो रूप विन्यासलाई बडो एकाग्र चित्तका साथ सूक्ष्म निरीक्षण गरिरहेको थियो। लोग्नेले तिमीलाई अन्तिम पटक कहिले सम्पर्क गरेको थियो भनी सोधिएको प्रश्नमा तिमीले इन्स्पेक्टरलाई नै प्रतिप्रश्न गर्यौ, कस्तो सम्पर्क ? फोन सम्पर्क कि यौन सम्पर्क ? तिम्रो प्रतिप्रश्नले इन्स्पेक्टर घोत्लिन थाल्यो। तिम्रो मुखबाट यौन सम्पर्क उच्चारण भएकोमा ऊ मनमनै निकै प्रसन्न भएको थियो। गद्गदिएको थियो। उसले स्वास्नीलाई सम्झ्यो। आफ्नी होइन, कन्स्टेबलकी स्वास्नीलाई ! जो अत्यन्त रूपवती थिई। कन्स्टेबललाई ड्युटीमा खटाउने र उसकी स्वास्नीसित यौन सम्पर्क गर्ने। यो नियमित आकस्मिकता थियो, जसको कार्यान्वयन गर्नु इन्स्पेक्टर आफ्नो धर्मकर्म ठान्थ्यो। तीन दिनअघि मात्रको कुरा हो। यौन सम्पर्कपश्चात् कन्स्टेबलकी स्वास्नीले उसलाई भनेकी थिई, गरुड पुराणअनुसार अर्काकी जोई भोग्ने पोइ नर्क जान्छ। जवाफमा उसले भनेको थियो, एक्स्ट्रा मरिटल अफेयर्समा लिप्त हुने मजस्तो नर र तिमीजस्तो नारी नर्कका असली नागरिक हुन्। हामी नर्कका स्थायी बासिन्दा हौं। एकार्कालाई भोगेर हामीले यो नर्कलाई स्वर्गतूल्य बनाउनु छ। तिमीले उच्चारण गरेको यौन सम्पर्कले इन्स्पेक्टरलाई आज पुनः नर्क प्रस्थान गर्न प्रेरित गरिरहेको थियो। यसबखत कन्स्टेबल ढोकामै उभिइरहेको थियो। इन्स्पेक्टरले उसको मुहारलाई पुलुक्क हेर्यो र, मनमनै निधो गर्यो ः यो मुलालाई फेरि ड्युटीमा खटाउनु पर्यो। यसकी स्वास्नीसित मोज गर्नु पर्यो। मौसम पनि आज बडो कामुक छ। यौनिक कल्पनामा चुर्लुम्म डुबिरहेको इन्स्पेक्टरको ध्यान आफूतिर खिच्दै तिमी बोल्यौ, लोग्ने हराएको उजुरी गरिहालेँ, म अब जाऊँ कि ? ऊ नेपाल प्रहरीको इन्स्पेक्टर थियो, तिमीलाई त्यसै कहाँ उम्किन दिन्थ्यो र ! ऊ इन्टरोगेसनको मुडमा देखा पर्यो, तिमीलाई सोध्यो, तपाईंको फरार लोग्नेलाई कति दिनभित्र खोजिसक्नुपर्ने हो ? तिमीले सहज बोलीमा भन्यौ, जति दिनभित्र खोजे पनि हुन्छ। तपाईंको मर्जी, या नखोजे पनि हुन्छ।  नखोजे पनि हुन्छ ?  भइहाल्छ नि !  त्यो लोग्ने त गयो, गयो ! तपाईंको लागि अर्को लोग्ने खोज्दा हुन्छ ? बजारमा अनेक खालका जगेडा लोग्नेहरू पाइन्छन्।  त्यसको कष्ट नगर्नुस्। जगेडा लोग्ने खोज्न परे म आफैं खोजूँला। प्रश्नोत्तर लामै समय चल्यो। ती सम्पूर्ण सवालजवाफलाई यो कथामा समावेश गरिहाल्नुपर्ने मलाई कुनै दरकार छैन। त्यसो गर्ने मेरो मुड पनि छैन। तिनलाई पढ्ने मेरा पाठकहरू अभिषप्त पनि छैनन्। खैर, जे होस् ! पुलिसपार्लरबाट तिमी गइसकेपछि इन्स्पेक्टरले कन्स्टेबललाई तिम्रोबारे सोध्यो, यो आइमाई तँलाई कस्तो लाग्यो ? कन्स्टेबलले आङ तन्काउँदै भन्यो, सेक्सी लाग्यो, सर ! इन्स्पेक्टर बोल्यो, यस्ता सेक्सी आइमाईका प्रशस्त पाश्र्व प्रेमीहरू हुने गर्छन्। मलाई लाग्छ, यो आइमाईका पनि पाश्र्व प्रेमीहरू छन्। पाश्र्व पतिहरू छन्। इन्स्पेक्टरको कुरा सुनी कन्स्टेबल रणभुल्लमा पर्यो, सोध्यो ः  पाश्र्व प्रेमी ? पाश्र्व पति ?  ब्याकग्राउन्ड लभर्स क्या !  ब्याकग्राउन्ड लभर्स ?  गुप्त प्रेमी, गुप्त पति क्या ! तँ यस्तो कुरा बुझ्दैनस्।  कस्तो कुरा बुझ्छु त सर ?  तँ यसो गर।  कसो गरूँ सर ?  तँ त्यो आइमाईका पाश्र्व प्रेमीहरू खोज्न जा। म चैं उसको लोग्ने खोज्न हिँडँे। त्यसपछि उनीहरू पुलिसपार्लरबाट निस्के। र, आआफ्नो बाटो लागे। इन्स्पेक्टर कन्स्टेबलको डेरातिर पाश्र्व प्रेमिका भेट्न हिँड्यो। कन्स्टेबल पनि इन्स्पेक्टरको घरतिर लाग्यो; जहाँ मिसेज, इन्स्पेक्टर अर्थात् कन्स्टेबलकी पाश्र्व प्रेयसी उसैलाई कुरीकुरी बसेकी थिई। केही पाइला हिँडेको मात्र थियो, कन्स्टेबल झसंग भयो। उसले खल्तीबाट वालेट निकालेर हेर्यो। त्यहाँ कन्डम थिएन। उसले इन्स्पेक्टरकी स्वास्नीलाई फोन सम्पर्क गर्दै सोध्यो, म्याडम, घरमा हेलमेट छ ? म्याडमले फोनमा भनेको सुनियो, हेलमेट मसित छ। घरमा लोग्ने छैन। गोल्डेन मौका छ, तु आइहाल। कन्स्टेबलले भन्यो, हस् म्याडम, म आइहालेँ। ००० सहरको पुरानो क्याफेबाट स्कुटीमा गुज्रँदै गर्दा तिमीलाई आफ्नो फरार लोग्नेको भयानक याद आयो। यो त्यही क्याफे थियो जहाँ तिम्रो लोग्नेले कुनै दिन तिमीलाई भनेको थियो, डार्लिङ, म कतै अलप भएँ भने तिमी यहीँ आउनू। म नभए पनि मेरो पार्थिव याद यो क्याफेको कर्नर टेबलमा तिमीलाई पर्खी बसेको हुनेछ। पार्थिव याद ! यस्ता शब्दहरू सुनेर तिमी हाँसेकी थियौ। तिम्रो लोग्नेले अझै हौसिँदै भनेको थियो, मेरा पार्थिव एवं मांसल यादहरू तिम्रो प्रतीक्षामा हुनेछन्। तिमी केही नोस्टाल्जिक भयौ। स्कुटीलाई पार्किङ लटमा थन्काइदिएर तिमी क्याफेभित्र छिर्यौ। कर्नर टेबल अलरेडी भरिभराउ थियो। त्यहाँ तिम्रो लोग्नेका पार्थिव एवं मांसल यादहरू त होइनन्, बरु चार जना लोग्नेमान्छे क्यापुचिनो, डोपियो, अमेरिकानो र अफोगातो पिउँदै बसेका थिए। तिमी त्यता गयौ र चारै जनालाई नियाली हेर्यौ। नियाली हेर्यौ किन लेख्नु परेको हो भने ती चारै जनाको मुहार तिम्रो लोग्नेका जस्ता थिए। एक्स्क्युज मी ! तिमीले नम्र स्वरमा भन्यौ, तपाईंहरूमध्ये कुनै एक मेरो लोग्ने पो हुनुहुन्छ कि ! चारैजनाले एकापसमा मुखामुख गरे। त्यसपछि पालैपालो बोले ः मिस्टर क्यापुचिनो ः म त होइन, ऊ तिम्रो लोग्ने हुनसक्छ। मिस्टर डोपियो ः तिम्रो लोग्ने हुन मलाई मञ्जुर छ। मिस्टर अमेरिकानो ः तिम्रो लोग्ने थिएँ हुँला, अहिले चैं होइन। मिस्टर अफोगातो ः हाम्रो मुहार तिम्रो लोग्नेसित मिल्न गएकोमा हामी लज्जित छौं। क्षमाप्रार्थी छौं। क्षमा माग्नुसम्म त उचितै थियो तर उनीहरू लज्जितसमेत भएकोमा चाहिँ तिमी केही दुःखी भयौ। तर दुःखी हुनु परेको भाव तिमीले आफ्नो मुहारमा देखाइनौ। चुपचाप अर्को टेबलमा गयौ र एउटा कुर्सीमा आफूलाई थपक्क राख्यौ। वेटर आयो र क्याफेलातेको तिम्रो अर्डर लिएर गयो। १७ मिनेटपछि तिम्रो मनपसन्द कफिलो पेय लिएर आउँदा वेटरले तिमीलाई कालो ह्यान्ड ब्याग खोतलखातल गरिरहेको देख्यो। ह्यान्ड ब्यागभित्र तिमी केही खोजिरहेकी थियौ। खोजेको चिज नपाएर तिमी हैरान भएकी थियौ। क्याफेलातेलाई टेबलमा छाडेर जानै लाग्दा वेटरले तिमीलाई सोध्यो, ह्यान्ड ब्यागभित्र तपाईं के खोजिरहनुभएको छ म्याम ? तिमी आफ्नो काममा तल्लीन थियौ। तिम्रो जवाफ सुन्न वेटर कतै नगई त्यहीँ उभिइरह्यो। साढे तीन मिनेटपछि तिमी बोल्यौ, कता परेछ कुन्नि ! भेटिइँदैन त ! त्यसपछि तिम्रा औंलाहरू पुनः ब्यागभित्र चलमलाउन थाले। छामछुम गर्न थाले। अनि, वेटरलाई हेर्दै नहेरी तिमीले भन्यौ, अरू सबै छ, ह्यान्ड ब्यागभित्र लोग्ने मात्र छैन। म लोग्ने खोजिरहेकी छु। ड्राइभिङ लाइसेन्स भेटियो, नागरिकता भेटियो, परिचयपत्र भेटियो, सिनेमा हलको टिकट भेटियो, मेकअपका जम्मै सामान भेटियो। लोग्ने भन्ने चिज मात्र भेटिएन। कता परेछ कुन्नि। वेटरले गम्भीर मुद्रामा भन्यो, तपाईंको लोग्ने कतै स्वेटरको खल्तीमा पो छ कि म्याम ! एकपल्ट त्यहाँ पनि छामी हेर्नुस् न ! वेटरको कुरा तिमीलाई ठीकै लाग्यो। तिमीले दुवै हात खल्तीमा घुसाएर छामी हेर्यौ। तिम्रो लोग्ने स्वेटरको खल्तीमा पनि थिएन। ००० नवयौवनाहरू पोखरीको डिलमा बल्छी थापेर बसेका थिए। ती सबै नवयौवनाहरू परम्परागत बेहुली वस्त्रमा सजधजिएका थिए। एकुन्टा कुर्सीमा विराजमान थिए। उनीहरूको हातमा फिसिङ रड थियो। तिनीहरू कहिलेदेखि बल्छीमुद्रामा त्यसरी पोखरीको किनारमा बसिरहेका थिए भन्ने कुरा रेडियो नेपाल वा नेपाल टेलिभिजनले प्रसारण नगरिदिएकाले यसै केही भन्न सकिँदैनथ्यो। तिमी कतै जाँदै थियौ परन्तु पोखरीका नवयौवनाहरूले तिम्रो ध्यान आकर्षित गरिदियो। बल्छीमा केही नफसेर निराश भएकी एउटीलाई तिमीले भन्यौ, बैनी, यो पोखरीमा माछा नै छैनन्। मत्स्य व्यापारीहरूले जम्मै माछा मत्स्य बजारमा बेच्न लगिसक्या छन्। तैपनि तपाईंहरू बल्छी थापेर बस्नुभएको छ। घर जानुस्, माछा फस्नेवाला छैन। दिदी पनि ! कस्ती हुस्सु ! नवयौवनाले चुरा बजाउँदै आश्चर्य व्यक्त गरी, बल्छीमा हामीले काँ माछा फसाउन खोज्या हो र ? बल्छीमा हामीले लोग्ने पो फसाउन खोज्या हौं। तर हेर्नुस् न ! बल्छीमा एउटै लोग्ने फस्या होइन ! तिमी मुस्कुरायौ। लोग्नेलाई फसाउनका निम्ति त बल्छीमा गँड्यौला या खुम्ले कीरा जस्ता चारा हाल्नुपर्ने होइन र ? एक मनले नवयौवनालाई सल्लाह सुझाव दिऊँ कि जस्तो तिमीलाई लाग्थ्यो। परन्तु अर्को मनले भन्यो ः आऽऽऽ भैगो। बेक्कारमा किन जान्ने भई टोपल्ने ! पोखरीबाट फर्कनै लाग्दा तिम्रो नजर एउटा अधबैंसे पुरुषमा आरोपित भयो, जो रूखमुनिको सोफामा शानसित उपरखुट्टी लगाएर बसेको थियो। आफ्नै तालमा मन्द मन्द मुस्कुराइरहेको ऊ पोखरीका नवयौवनाहरूलाई भल्चरावलोकन गरिरहेको थियो। यहाँ भल्चरावलोकनको सट्टा सिंहावलोकन पनि लेख्न सकिन्थ्यो होला, किन्तु सिंहावलोकन शब्द निकै थोत्रो एवं क्लिसे भइगएकाले अधबैंसे पुरुषको नवयौवनाहरूलाई हेर्ने गिद्दे दृष्टिलाई संकेतमा बुझाउनका निम्ति भल्चरावलोकन शब्द मैले बाध्यतापूर्वक चलाउनु परेको हो। खैर, जे होस्। भल्चरल अधबैंसेले तिमीलाई इशाराले आफूतिर बोलायो। तिमी गयौ। उसले भनिहाल्यो, म आराम छु। तिमीलाई कस्तो छ ? तिमीले आफू पनि आराम नै भएको जिकिर गर्यौ। धरोधर्म आराम छौ ? निजले पुनः सोध्यो, ढाँटेको त होइन नि ? तिमीले आफू धरोधर्म आराम भएको जाहेरी दियौ।  लोग्नेबिना पनि आराम ?  त्यसैले त आराम।  त्यसो भए लोग्ने हुन्थ्यो त आराम हुन्थेन ?  हुन्थेन। लोग्नेहरू स्वास्नीका आरामेली शत्रु हुन्।  आरामेली शत्रु ? किन ?  किनभने लोग्नेहरूलाई स्वास्नीले आराम गरेको मन पर्दैन।  वेल सेड, वेल सेड !  लोग्नेहरूलाई स्वास्नीले आराम आराम भनी भगवान् श्रीरामलाई पुकारेजस्तै पुकारेको मन पर्छ। सोफामा आराम गरी बसेको भल्चरल आद्मी जुरुक्क उठ्यो र जोडजोडले हाँस्न थाल्यो। निजको हाँसो शनैःशनै अट्टहासमा बदलियो। अट्टहासले पोखरीका नवयौवनाहरूको बेहुलीमुद्रालाई खल्बल्याइदियो। उनीहरूले एकसाथ मुन्टो बटारी तिमीहरूतिर हेरे। भल्चरल आदमी झन् पेट मिचीमिची, मरीमरी हाँस्न थाल्यो। हाँसोको डेन्सिटी एन्ड भेलोसिटी न्यून डेसिबलमा झरेपछि उसले तिमीकन भन्यो, बल्छी थापी बसेका यी नवस्त्रीहरूको हेल्पलेस अवस्था देखेर मैले अट्टहास छाडेकोमा तिमीलाई कुनै खेद त छैन नि ? खेद छैन, तिमीले भन्यौ, तर यसरी अट्टहास छाडेर उनीहरूलाई व्यंग्य गर्नुको साटो तपाईंले पनि पोखरीमा बल्छी थापेको भए राम्रो हुन्थ्यो, होइन र ? बल्छीमा तपाईंका लागि पनि एउटी स्वास्नी फसी पो हाल्थी कि ! त्यसको खाँचो हामी लोग्नेमान्छेहरूलाई छैन। भल्चरल आद्मीले जुँगा बटार्दै भन्यो, हामीले पितृसत्ताको म्याट्रिमोनियल बल्छीमा स्वास्नीहरूलाई फसाइसकेका छौं। ००० एक दिन तिमी घरबाट बाँसुरी बजाउँदै निस्क्यौ।  तिम्रो बाँसुरीको धुनमा कस्तो दैवी आकर्षण थियो कुन्नि ! धुन सुनेर घरघरबाट लोग्नेजनहरू एजइफ हिप्नोटाइज्ड निस्केर तिम्रो पछिपछि लट्ठ परी हिँड्न थाले। तिमीलाई चुपचाप बेहोसबेहोस पछ्याउन थाले। ती एकोहोरिएका थिए। गाँजा भाङको साइकिडेलिक नशामा झुम्म परेझैं थिए। कृष्णजीको बाँसुरीमा गोपिनीहरू मन्त्रमुग्ध भएझैं तिम्रो बाँसुरीमा ती लोग्नेजनहरू आत्ममुग्ध भएका थिए। टोलटोल, गल्लीगल्लीबाट लोग्नेजनहरू थपिँदै थपिँदै थिए। लोग्नेजनहरूको लावालस्कर लगाई तिमी मस्तसित आफ्नै बाँसुरीको धुनमा हिँडिरहेकी थियौ। लोग्नेजनहरूको यो लस्करलाई तिमी उर्दु भोक्याबुलरीमार्फत सम्बोधन गर्न सक्थ्यौ लस्करएलोग्नेज। लस्करएतैयबाजस्तै लस्करएलोग्नेज ! लस्करएतैयबालाई इस्लामिक आतंकवादी संगठन भनेझैं लस्करएलोग्नेजलाई वैवाहिक आतंकवादी संगठन भन्न सकिन्थ्यो। खैर, जे होस्। अब म पाठकहरूलाई फुटपाथको एउटा बेन्चमा लैजान्छु। फुटपाथको ल्याम्पपोस्टमुनि एउटा बेन्च थियो। त्यो बेन्चमा एउटी महिला बसेकी थिई। छेवैमा सानो छोरा थियो, जो ललिपप चुसिरहेको थियो। छोराको कमिज फाटेको थियो। महिला त्यही कमिज सिलाइरहेकी थिई। सियोधागोसित खेलिरहेकी थिई। सायद उसको दाम्पत्य जीवन पनि त्यही कमिजझैं फाटेको थियो, जसलाई ऊ सिलाउने प्रयास गरिरहेकी थिई। ्रललिपप चुसिरहेको बच्चो सडकमा एकसुरले बेसुरबेसुर हिँडिरहेका असुरझैं लाग्ने मान्छेहरूलाई बडो चाखपूर्वक हेरिरहेको थियो। यस्ता असुरझैं लाग्ने मान्छेहरूलाई उसले अंग्रेजी हरर फिल्महरूमा मात्र देखेको थियो जसलाई जोम्बी भनिन्थ्यो। जोम्बीहरूलाई यसरी आफ्नो आँखैसामु देख्न पाउँदा आज ऊ केही खुसी भएको थियो। र, डराएको पनि। उसले आमासित सोध्यो, यतिका जोम्बीहरू सहरमा काँबाट आए ? आमाले भनी, यिनीहरू जोम्बी होइनन्।  को हुन् त ?  उनीहरू यो सहरका पतीत पति हुन्।  पतीत पति ? त्यो भनेको के ?  त्यो भनेको अनैतिक लोग्ने।  यी अनैतिक लोग्नेहरू कता गइरहेका ?  मलामी गइरहेका।  कसको मलामी गइरहेका ? को मर्यो ?  लोग्नेहरूको दाम्पत्य धर्म मर्यो। त्यसैको मलामी गइरहेका।  दाम्पत्य धर्म भनेको के ?  तिमी अहिले निर्दोष बच्चा छौ। पछि लोग्नेमान्छे बनेपछि आफैं बुझ्नेछौ।  म लोग्नेमान्छे नबन्ने।  अनि के बन्ने त ?  मान्छे मात्र बन्ने। लोग्ने नबन्ने। ००० पाठकहरूले यो कथाको वेटरलाई बिर्सिसक्नुभएको छैन होला। त्यो वेटरले मलाई एक दिन क्याफेको कर्नर टेबलमा एउटा दुःखद खबर सुनायो। ल्याम्प पोस्ट मुनिको बेन्चमा छोराको कमिज सिलाइरहेकी महिलाको लास फुटपाथमा बेवारिस अवस्थामा फेला परेको कुरा सुनेर म निकै मर्माहत भएँ। ललिपप चुस्ने बच्चोबारे सोध्दा वेटरले भन्यो, केही दिन ऊ आमाको लास रुङी बस्यो। त्यसपछि ऊ कहाँ गयो, कसैलाई थाहा छैन। भन्थ्यो रे ः जोम्बीहरू बस्ने सहरमा मलाई बस्नु छैन, हुर्कनु छैन। मलाई अनायास फाटेको कमिजको याद आयो। जसलाई मैले दाम्पत्य जीवनसित तुलना गरेको थिएँ। जसलाई मैले वैवाहिक संस्थाको विम्ब मानेको थिएँ। जसलाई गृहिणीहरू सियो धागोले सिलाएर जोगाउन चाहन्छन्। त्यो फाटेको कमिजबारे सोध्दा वेटरले भन्यो ः  त्यो झन् फाटेको थियो।  त्यो फाटेको कमिज अहिले काँ छ ?  ल्याम्पपोस्टमा झुन्डिएको छ।  ल्याम्पपोस्टमा ?  मैले फाटेको कमिजलाई त्यहीँ बाँधिदिएँ।  किन त्यस्तो गरेको ?  खै, किन ? थाहा छैन। कुन्नि !  फाटेको कमिजमा सियो र धागो थियो ?  थियो। फाटेको कमिजमा सियो र धागो थियो। त्यो फाटेको कमिजलाई हेर्न मानिसहरू फुटपाथको ल्याम्पपोस्टमा अझै पनि जाने गर्छन्। दाम्पत्य जीवनको प्रतीक त्यो फाटेको कमिज सहरमा हुरीबतास चल्दा ल्याम्प पोस्टमा सियो र धागोसितै कुनै देशको राष्ट्रिय झन्डाझैं फर्फराउँछ। अब, अन्त्यमा तिम्रो कुरा गरूँ क्यारे ! बाँसुरी बजाउँदै सहरका तमाम लोग्नेजनहरूलाई तिमीले कुन घाट या चिहानतिर लिएर गयौ, कसैलाई थाहा छैन। लस्करएलोग्नेजलाई तिमीले कुन नर्कमा पुर्यायौ, मलाई हेक्कामालुम छैन। कन्स्टेबल र इन्स्पेक्टरलाई सोधेर त्यसको जवाफ पाइएला र आफ्ना पाठकहरूलाई त्यसको जानकारी दिऊँला भन्थेँ। अब त्यसको पनि सम्भावना रहेन किनभने नेपाली समाज अध्येता, लेखक एवं मानवशास्त्री श्री सुरेश ढकालले आफ्नो फेसबुकको भित्तोमा आज निम्न कथन पोस्ट गर्नुभएको छ ः नगरकोटीको नयाँ कथा भल्चरावलोकन ः एक म्याट्रिमोनियल अब्सर्डिटीमा एउटी किचकन्याले आयोजना गरेको लस्करएलोग्नेजको पुछारमा देखा परेका कन्स्टेबल र इन्स्पेक्टर अनैतिक एवं पतीत पति त हुन् नै, तिनीहरू वैवाहिक संस्थाका दाग पनि हुन्। त्यस्ता दागी लोग्नेहरूको मल्टिपल गिरोहहरूलाई किचकन्याले कुन नर्कमा लिएर गई, त्यसको पनि खुलासा गरिदिएको भए नगरकोटी निःसन्देह धन्यवादका पात्र हुन्थे। तर यसमा उनी चुकेका छन्, नराम्ररी चिप्लिएका छन्। तसर्थ कथा अपूरोअधुरो भइगएको छ। यसपटक नगरकोटी अर्थात् सोकल्ड फिक्सन डिजाइनरलाई धन्यवाद भन्न सकिएन। धन्यवाद ! २प्गबचल्बनबचपयतष् का मोक्षान्त ः काठमान्डु फिभर, फोसिल, अक्षरगन्ज, कोमा ः अ पोलिटिकल सेक्स, मिस्टिका, घाटमान्डु, दोचा, ज्ञ र बाथटब आख्याननाटक प्रकाशित छन्। कल्पग्रन्थ उनको प्रकाशोन्मुख आख्यान हो।"
असिनापानीले बालीनालीमा क्षति,"कुश्मा : वर्षासँगै शुक्रबार दिउँसो परेको भिषण असिनापानीका कारण पर्बतमा करोडौंको बालीनालीमा क्षति पुगेको छ। पर्बतको कुश्मा नगरपालिका, मोदी गाउँपालिका, फलेवास नगरपालिका र छिमेकी जिल्ला बागलुङको बलेवामा भिषण असिना परेको हो। असिनापानीका कारण खेतमा भर्खरै उम्रिएका मकै, पाकेको तोरी र गहुँबालीमा ठूलो नोक्सानी पुगेको छ। त्यसैगरी व्यावसायिक रूपमा लगाएको तरकारीबालीमा पनि क्षति पुगेको कृषि ज्ञान केन्द्र पर्बतले जनाएको छ। झण्डै आधा घण्टाभन्दा बढी परेको असिना एक फिट जति थुप्रिएको थियो। असिनाले व्यावसायिक रूपमा लगाएका गोलभेंडा, काँक्रो, घिरौला, लौका, बोडी, सिमी, खुर्सानी लगायतका तरकारीबाली नष्ट गरेको केन्द्रले जनाएको छ। पर्बत र बागलुङका विभिन्न क्षेत्रमा ठूलो असिना परेको बताउँदै क्षतिको विवरण भने आइनसकेको कृषि ज्ञान केन्द्रले जनाएको छ। अहिले क्षतिको विवरण संकलन कार्य भइरहेको कृषि ज्ञान केन्द्रका प्रमुख बासुदेव रेग्मीले जानकारी दिए। उनका अनुसार गत वर्ष पनि वैशाखमा परेको असिनाले ८ करोडभन्दा बढीको मकैबाली नष्ट गरेको थियो। तोरीबाली थन्क्याउने बेलामा असिना परेका कारण पूरै झरेर नष्ट भएको केन्द्रले जनाएको छ। विवरण संकलन गरिसकेपछि क्षतिको यकिन मूल्यांकन हुने कार्यालयले जनाएको छ।"
लोप हुँदै लालीगुराँस,"उदयपुर : पाँच वर्ष अघिसम्म फागुन र चैतमा महाभारत क्षेत्र पुग्दा डाँडाकाँडा नै रातै देखिन्थे। बाहिरबाट जाने जोकोही मनमोहक दृश्य देखेर फोटो नखिची फर्कंदैनथे। डाँडाभरि ढकमक्क फुलेर पहाडको सौन्दर्य झल्काउने ती राष्ट्रिय फूल लालीगुराँस हिजोआज क्रमशः लोप हुँदै जान थालेको छ। विकास निर्माणले गति लिएसँगै जथाभावी खनिएका सडकबाटोका कारण लालीगुराँस लोप हुँदै गएको इनामेकी सुशीला लामिछानेले बताइन्। उनले भनिन्, महाभारत क्षेत्रमा सडकको ट्र्याक खोल्ने क्रममा लाखौं लालीगुराँसका बोटहरू नष्ट गरिएको छ। रूखबिरुवा नहेरी बीच जंगलबाट सडक खनिएको छ। एकातर्फ लालीगुराँसका बोट नष्ट भएको र अर्कातर्फ नयाँ ट्र्याकले पहिरो जाँदा बोटविरुवा नै बगाएको उनले बताइन्। बढ्दो वनविनाश, जनसंख्या वृद्धि, जलवायु परिवर्तन र जथाभावी खोलिएका सडककै कारण लालीगुराँस लोप हुँदै गएको प्रकृतिप्रेमी समूहका सदस्य दिनेश श्रेष्ठले बताए। उनले भने, विकास भनेकै सडक भन्ने बुझाइ छ, सडक बनाउँदा प्रकृतिमा कति असर पुग्छ भन्ने हेक्का छैन। यसले गर्दा लालीगुराँस जस्ता करोडौं बोटविरुवा नष्ट भएका छन्। जसरी राष्ट्रिय जनावर गाई काट्दा कारबाही हुन्छ, त्यसरी नै लालीगुराँसको बोट काट्दा र फूल टिप्दा कारबाही हुनुपर्छ तब मात्र केही संरक्षण हुन सक्ने जाँतेका केशरकुमार राई बताउँछन्। यद्यपि केन्द्र, प्रदेश र स्थानीय सरकारले नीतिगत रूपमै लालीगुराँस संरक्षण गर्नुपर्ने बताए। संरक्षणमा ध्यान नदिने हो भने हामीपछिका पुस्ताले राष्ट्रिय फूल लालीगुराँस भन्ने किताबमा मात्र पढ्न पाउने राईले बताए। जिल्लाको महाभारत क्षेत्र लिम्चुङबुङ, ताप्ली, उदयपुरगढी र रौतामाई गाउँपालिका क्षेत्रमा पाँच वर्षअघि प्रशस्त पाइने लालीगुराँस पछिल्लो समय संरक्षणकै अभावमा लोप हुँदै गएको त्रियुगा माध्यमिक विद्यालय गाईघाटका प्राचार्य सुवास विष्टले बताए। शिशिर ऋतुमा हिमाली र उच्च पहाडी जिल्लामा थरीथरी रङमा फुल्ने लालीगुराँस संरक्षण गर्न सके आम्दानी पनि बढाउन सकिने विष्टको भनाइ छ। पर्यटकलाई नै लोभ्याउन सक्ने लालीगुराँसलाई पर्यटकीय क्षेत्रको दृष्टिले संरक्षणमा ध्यान दिनुपर्ने उनले बताए। तर, राज्यले संरक्षण गर्न हालसम्म कुनै योजना नबनाउँदा दिनप्रतिदिन लोप हुँदै गएको उनले बताए। यसको महŒव नबुझ्दा स्थानीयवासीले दाउराका रूपमा प्रयोग गर्ने गरेका छन्। कटारी नगरपालिका११, १२ र १३ का एक दर्जन वन क्षेत्रलाई लालीगुराँसकै वन भनेर चिनिन्थ्यो, कटारी बजारका जीवनाथ दाहालले भने, तर, संरक्षणको अभाव र चेतनामा कमी हुँदा दाउराको रूपमा प्रयोग भएर सकिए। ताप्ली पोखरीका ८१ वर्षे लालध्वज मगरले महाभारत क्षेत्रमा रातो गाढा रङ भएको, सेतो अनि हल्का गुलाबी रङ देखिने गुराँस पाइने गरेको बताए। त्यसको पनि विभिन्न प्रजाति हुँदो रहेछ, उनले भने, सबैको नाम थाहा भएन तर सातआठ प्रकारका लालीगुराँस पाइन्थ्यो, अब हराउँदै गएको छ, अहिले रातो त्यो पनि न्यून पाइन्छ। यस वर्ष समयअगाडि नै लालीगुराँस फुलेको डिभिजन वन कार्यालय गाईघाटका सूचना अधिकारी जागेश्वर साहले बताए। जलवायु परिवर्तनले गर्दा सिजनअगावै फुलेको हुन सक्ने उनको अनुमान छ। लिम्चुङबुङ गाउँपालिकाका अध्यक्ष मेजरकुमार राईले गाउँपालिकाभर फुल्ने गुराँस संरक्षणमा अभियान चलाइने बताए। गाउँपालिका अन्य गाउँपालिकासँग सहकार्य गरेर संरक्षण अभियान नै चलाउने तयारीमा छ, उनले भने, उदयपुरको महाभारत क्षेत्रको लालीगुराँसलाई पर्यटनसँग जोडेर संरक्षण गर्नुपर्ने बेला आएको छ।"
सिन्धुली अस्पतालको आइसोलेसनमा राखिएका वृद्धलाई कोरोना नभएको पुष्टि,"सिन्धुली : उच्च ज्वरो आएपछि तीनदिनअघि सिन्धुली अस्पतालको आइसोलेसनमा राखिएका बिमारीमा कोभिड१९ नरहेको पुष्टि भएको छ। १०४ डिग्री ज्वरोका साथ निमोनिया समेत भएका कमलामाई नगरपालिकाका७ का ८१ वर्षीय ती वृद्धलाई कोभिड१९ नरहेको पुष्टि भएको सिन्धुली अस्पतालका प्रवक्ता डा प्रसन्न राजभण्डारीले जानकारी दिए। बिरामी वृद्धको काठमाडौंको टेकुस्थित जनस्वास्थ्य प्रयोगशालामा नमुना परीक्षण गराउँदा भाइरल इन्फ्लुएन्जा मात्र रहेको पाइएको छ,डा राजभण्डारीले भने। नमुना परिक्षणका लागि बृद्धको यालसंकलन गरी सिन्धुली अस्पतालले शुक्रराज ट्रोपिकल तथा सरुवा रोग अस्पताल टेकुमा पठाएकोमा त्यहाँबाट आएको रिपोर्टमा कोरोना भाईरस (कोभिड१९)को कुनैपनि लक्षण नदेखिएएको हो। हाल बिरामीको ज्वरो घटेको र उनको उपचार जारी रहेको अस्पतालले जनाएको छ। ब्रिटिस आर्मीका अवकाश प्राप्त ती वृद्ध ३ दिनअघि पेन्सन बुझ्न धरान पुगेर फर्केका थिए । धरानबाट फर्किएपछि उच्च ज्वरो आएपछि बिहिबार सिन्धुली अस्पतालको आइसोलेसनमा राखेर उपचार थालिएको थियो।"
कञ्चनजंघा क्षेत्र सुनसान,"ताप्लेजुङ : ६ महिनालाई पुग्ने खाद्यान्न, लत्ताकपडा र टेकिङका सामान लिएर घुन्साका दिपक शेर्पा हप्ता दिनअघि गाउँ फर्किए। चिसो छल्न काठमाडौं गएका उनी पर्यटकीय सिजन सुरु भएसँगै फिरेका हुन्। दिपकजस्तै हिउँदभरि गाउँ छाडेका कञ्चनजंघा पदमार्गका स्थानीय गाउँ पुगिसकेका छन्। तापेथोकको रानीपुलदेखि खच्चडलाई सामान बोकाएर प्रत्येकले गोदामसमेत भरिसके। घरको सरसफाइलगायत व्यवस्थापन सकेका उनीहरू अब पर्यटकको पर्खाइमा छन्। तर, पर्यटक भने छैनन्। गत वर्ष यतिबेला होटल भरिभराउ भइसकेका थिए, मध्यफागुनदेखि नै पर्यटकको ताँती हुन्थ्यो, कञ्चनजंघा गेस्ट हाउसका सञ्चालक दिपकले भने, अहिले सुनसान छ। बुकिङ गर्नेहरूले समेत धमाधम रद्ध गर्न थालेको उनको गुनासो छ। उनले भने, १० ग्रुप विदेशीले माघमा गरेको बुकिङ नै रद्ध गरे, नयाँ सम्पर्कमा छैनन्। याम्फुदिनका तेञ्जिङ शेर्पाले पनि क्याम्प साइडको सरसफाइ र गाउँले मिलेर पदमार्गको मर्मत गरिसके। याम्फुदिन बस्तीमा घर रहेका तेञ्जिङसहित गाउँले बन्दोबस्तीका सामानसहित चेइराम, ओक्तान र सेलेले क्याम्पसाइडमा पुगेका हुन्। कञ्चनजंघा क्षेत्रका हरेक व्यवसायी पर्यटक आगमनको तयारीमा जुटेका छन् । यी क्षेत्रमा अन्न र सागसब्जी केही पनि उत्पादन हुँदैन। केही ठाउँमा आलु उत्पादन भए पनि त्यो पर्याप्त हुँदैन। पर्यटकका लागि भने उनीहरूको चाहनाअनुसार प्रयोग हुने सागपातदेखि खसी, कुखुरा, च्यांग्रासमेत जोहो बाहिरबाटै गर्नुपर्छ। कोरोना भाइरसका कारण सरकारले विदेशी पर्यटकलाई रोक लगाएपछि यो क्षेत्र सुनसान बनेको पर्यटन व्यवसायी बताउँछन्। लाखौं खर्चेर तयारी गरेका व्यवसायी पर्यटक नपुग्दा उनीहरू चिन्तामा छन्। होटल पूरै खाली रहेको घुन्साका टाँसी तेञ्जिङले बताए। भारी बोक्नेलगायत काम खोज्दै आएकालाई पनि समस्या छ, यहाँ त रोगको भन्दा घर खर्च कसरी चलाउने भन्ने त्रास पो बढ्यो, उनले भने। झापाका पर्यटन व्यवसायी धर्मराज प्रसाई ८ जना विदेशी र ४ जना नेपाली पर्यटक लिएर चैत तेस्रो साता कञ्चनजंघा आधार शिविर जाने तयारीमा थिए। तर, बाहिरका पर्यटक नआउने भएपछि टेक नै रोकेको उनले सुनाए। भने, विदेशीले अप्रिल ३० पछि हेरौं भनेका छन्, नेपाली साथीहरू पनि डराउनुभयो त्यसैले तत्काल जान सकिएन, प्रसाईले भने। विश्वको तेस्रो अग्लो हिमाल कञ्चनजंघा (८५८६ मि)मा गत वर्ष १ हजार ३ सय पर्यटक आएको कञ्चनजंघा संरक्षण क्षेत्रको तथ्यांक छ। भ्रमण वर्ष भएकाले यो वर्ष उक्त संख्या बढ्ने स्थानीय व्यवसायीको अपेक्षा थियो। उत्तरी र दक्षिणी दुई आधार शिविर रहेको कञ्चनजंघा हिमाल भ्रमण गर्न तीन साता समय लाग्छ। फुङलिङ बजारबाट फक्ताङलुङ गाउँपालिकाको लेलेपसम्म गाडीमा जान सकिन्छ । यहाँबाट तीन क्याम्पमा घुन्सा बजार पुगिन्छ । घुन्साबाट खम्वाचेन, लोनाक हुँदै उत्तरतर्फको आधार शिविर पुग्न दुई दिन लाग्छ। पूर्वतर्फ सिरिजंघा गाउँपालिकाको याम्फुदिनसम्म मोटरबाटो पुगेको छ। त्यहाँदेखि चेइराम दुँदै ओक्तान पुग्न तीन दिन लाग्छ। कञ्चनजंघासहित नेपालका सय पर्यटकीय गन्तव्यमा समेटिएको तिम्वुङ पोखरी र फुङफुङ्गे झरना क्षेत्र पनि सुनसान छन्। प्रसिद्ध तीर्थस्थल पाथीभरामा पनि न्यून पर्यटक आएको फेदी प्रहरी चौकीका इन्चार्ज धनराज तुम्बापोले बताए। कोरोना संक्रमणको जोखिम हुने भन्दै अध्यागमन विभागले मार्च १५ देखि अप्रिल ३० सम्म पदयात्रा नगर्न भनेको छ। पर्यटन विभागले पर्वतारोहणका लागि जारी गरिएका र जारी गरिने अनुमति पत्र समेत हाललाई स्थगित गरेको छ। पर्यटन क्षेत्रलाई ठूलो घाटा भए पनि सरकारको निणर्यमा आफूहरूको ऐक्यबद्धता रहेको टेकिङ एजेन्सी एसोसिएसन अफ नेपाल (टान) की महासचिव सरिता लामाले बताइन्। गत वर्षको आँकडा अनुसार पर्यटन क्षेत्रमा दैनिक ११ अर्ब घाटा भइरहेको छ, लामाले भनिन्, यो जटिल समयमा सरकारलाई हाम्रो सपोर्ट छ। स्वास्थ्य नै ठूलो कुरा भएकाले स्वस्थ रहन सके व्यवसाय पछि पनि गर्न सकिने उनको भनाइ छ।"
डलरको भाउ १२० नाघ्यो,"काठमाडौं : अमेरिकी डलरको सटहीदर हालसम्मकै महँगो भएको छ। शुक्रबार एकै दिन डलरको भाउ १ रुपैयाँ १७ पैसा महँगिएको छ। नेपाल राष्ट्र बैंकले शुक्रबारका लागि डलरको विनिमय (बिक्री) दर १ सय २० रुपैयाँ २८ पैसा तोकेको छ। निजी बैंकहरूले भने योभन्दा केही सस्तोमा डलर बेच्ने भने पनि १ सय २० रुपैयाँभन्दा महँगो नै छ। भारतमा विदेशीमात्र होइन, स्वदेशी लगानीकर्ताले पनि सम्पत्ति बेच्ने लहर चलेपछि अमेरिकी मुद्रा बलियो भएको हो। अमेरिकामा त्यहाँको सरकारले ५० अर्ब डलरको राहत प्याकेज ल्याउने, ब्याजदर घटाउनेजस्ता प्रयास गरेका कारण पनि भारतीय मुद्रालाई दबाब परेको छ। बिहीबार भारतीय मुद्रा हालसम्मकै कमजोर भएर एक डलरको ७५३१ भारुसम्म कारोबार भएको थियो। तर, बजार बन्द हुँदासम्म सरकारी बैंकमा डलरको भाउ केही सस्तिएर ७४९९ भारुमा झरेको थियो। यो पनि अघिल्लो दिनको भन्दा ७६ पैसा महँगो हो। भारुको यति ठूलो अवमूल्यनका कारण नेपाली रुपैयाँ पनि सस्तिएको हो। पछिल्लो २० दिनमा डलरको मूल्य ४ रुपैयाँ ४८ पैसा महँगिएको छ। अंग्रेजी महिना मार्च लागेपछि डलरसँगै कतार, साउदी अरेबिया, यूएई र बहराइनका मुद्रा पनि ३ प्रतिशतभन्दा धेरै महँगिएका छन्। हङकङ डलर भने ४ प्रतिशतभन्दा बढी महँगिएको छ। तर, बेलायत, अस्ट्रेलिया, क्यानडा, स्वेडेनका मुद्रा भने सस्तिएका छन्। ब्रिटिस पाउन्ड मार्च महिनामा १० रुपैयाँ ३० पैसा सस्तिएको छ। यो ६९ प्रतिशत हो। यो महिनाको सुरुमा पाउन्ड महँगिएको थियो। तर, पछिल्लो दश दिनमा १६ रुपैयाँ ४७ पैसा सस्तिएको छ। मार्चको सुरुवाती १० दिनमा ३ रुपैयाँ महँगिएको अस्ट्रेलियन डलर पछिल्ला १० दिनमा भने ९ रुपैयाँ ५४ पैसा सस्तिएको छ। क्यानेडियन डलर पनि यो दश दिनमा साढे ४ रुपैयाँ सस्तिएको छ। पछिल्लो १० दिनमा डलरसँगै पश्चिम एसियाका खाडी राष्ट्रको मुद्रा बलियो भएका छन्। बितेको एक सातामा बाँकी मुद्रा भने सस्तिन थालेका छन्। डलरसँगै बिहीबार ७५ हजारमा झरेको सुनको भाउ शुक्रबार पुनः बढेर तोलाको ७५ हजार ५ सय पुगेको छ।"
कोरोनाका बिरामी भेटिएको हल्ला मात्रै : नर्भिक हस्पिटल,"काठमाडौं : नर्भिक हस्पिटलमा कोरोना भाइरस (कोभिड १९)का बिरामी भेटिएको भन्दै फैलाएको भ्रामक खबरबारे हस्पिटलले आपत्ति जनाएको छ । शनिबार विज्ञप्ती जारी गर्दै नर्भिक इन्टरनेशनल हस्पिटलले यस्ता हल्ला भ्रामक, कपोलकल्पित एवम् झुट्टा रहेको स्पष्ट पारेको हो । नर्भिक अस्पतालमा कोरोना संक्रमित केही बिरामी भेटिएको र लुकाइएको भनी केही दिनदेखि सामाजिक सञ्जालमा पुरुषको आवाजमा रहेको भाइरल भइरहेको छ । कतिपयले त्यसलाई पत्याइ अन्य व्यक्तिमा सम्प्रेषण गरिरहेका छन् । हल्लाले व्यापक रुप लिएपछि नर्भिक हस्पिटलले खण्डन गरेको हो । 'हालसम्म नर्भिकमा कुनै पनि कोभिड १९ का बिरामी पत्ता लागेका छैनन्, यसमा हामी सबै निश्चिन्त र प्रष्ट हुनुपर्छ', विज्ञप्तीमा उल्लेख गरिएको छ । त्यस्ता अफवाह फैलाउने कार्य पूर्णतया सामाजिक अपराध हो, निन्दनीय हो र प्रचारक जोसुकै भए पनि सामाजिक कारवाही हुनुपर्ने नर्भिकले जनाएको छ । उक्त घटनाको बारेमा प्रहरीले अनुसन्धान गरिरहेको छ ।"
मुम्बईमा चम्किँदै नेपाली चित्रकार,"काठमाडौं : धनगढीमा जन्मिएका हुन् भरत सिंह जो मुम्बईमा बसेर चित्रकारितामा सक्रिय छन्। करिब २५ वर्षअघि आमाबुवालाई पछ्याउँदै मुम्बई छिरेका उनले यो अवधिमा आफ्नै अमूल्य परिचय बनाएका छन्। नेपाली चित्रकारका रूपमा उनले मुम्बईको चित्रकारितामा आफ्नो बेग्लै परिचय बनाएका छन्। नेपाल आर्ट काउन्सिलमा हरेक दिनजसो कलाकारिताका विषयमा कार्यक्रम भइरहन्छ। चित्र प्रदर्शन हुन्छन्, परफम आर्ट प्रस्तुत हुन्छ अनि इन्स्टलेसन आर्टका नमुना सिर्जना हुने गर्छन्। यही काउन्सिलमा भरत सिंहको एकल चित्रकला प्रदर्शनी सञ्चालन भएको थियो। प्रदर्शनीमा उनले बनाएका १४ वटा पोट्रेटले ठाउँ पाए जसमा कर्ण शाक्य, सुरज वैद्य, अनिलकेशरी शाह, भोलाविक्रम थापा, विद्यादेवी भण्डारी, विनोद चौधरी, अनुराधा कोइराला, आनी छोइङ डोल्मा, हिमानी शाह, अम्बिका श्रेष्ठ, पद्मा जोशी, अनुप मल्ल लगायतका पोटेट थिए। उनले बनाएका चित्रले आर्ट काउन्सिलको स्टुडियो उज्यालो भएको थियो। सबै पोटेट एकै आकारका थिए। कलात्मक पोट्रेटमा उतारेका मानिस जीवन्त रूपमा भित्तामा सजाइएका थिए। भरत अक्सर पोट्रेटमा कुची चलाउँछन्। कुनै पनि व्यक्तिको मुहारचित्र दुरुस्तै उतार्ने खुबी छ उनमा। उनका कलात्मक र अब्बल पोट्रेट हेरेर धेरै दर्शक कलाकार मक्ख परे। जसको चित्र बनाएको हो उनीहरूले आफ्नो पोट्रेट किनेर लगे पनि। पोट्रेट बनाउने काम चुनौतीपूर्ण भएको बताउँदै भरतले अन्य चित्र बनाउँदा केही थपथाप गर्न पाइने छुट हुने बताए। पोट्रेट जस्ताको तस्तै बनाउनुपर्छ, जुन कठिन कार्य हो, उनले भने। उनले मुकेश अम्बानी, हर्ष गोयन्का, टीना अम्बानी, अमिताभ बच्चन, मनीषा कोइराला, दीपिका पादुकोण, ऐश्वर्या राय, बाल ठाकरे, सञ्जय दत्त, हरिवंश राय बच्चन लगायतका पोट्रेट बनाइसकेका छन्। उनीहरूले भरतसँग निरन्तर सहकार्य गरिरहन्छन्। सार्वजनिक व्यक्तित्वका पोट्रेटमा उनको बढी लगाव छ। किन त ? उनी भन्छन्, सार्वजनिक व्यक्तिमा सबैको चासो हुन्छ, उनीहरूका फ्यान फ्लोइङ पनि राम्रो हुन्छ। आर्ट बिक्रीको हिसाबले पनि यस्ता पोट्रेट सुरक्षित हुने गर्छ, उनीहरूले आर्ट बुझेका हुन्छन्। भरतका अनुसार उनी कुनै पनि व्यक्तिको पोट्रेट बनाएपछि कलेक्सन गरेर प्रदर्शनी आयोजना गर्छन्। त्यहाँ उनी सम्बन्धित व्यक्तिलाई पनि बोलाउँछन्। भरतले बनाएका चित्र प्रायः प्रदर्शनीमै बिक्री हुन्छ। आफ्ना चित्रका रियल मान्छे आफ्नो प्रदर्शनीमा आउनु भरतका लागि अवसर र चुनौती दुवै हो। अझ राम्रो गर्नुपर्ने चुनौतीसँगै हौसला र माया पाइने हुँदा खुसी पनि मिल्ने गरेको छ उनलाई। मुम्बईका चर्चित नेता हुन्, बाल ठाकरे। भरतलाई निकै मन पर्ने गथ्र्यो ठाकरे। ठाकरे जीवित हुँदा नै भरतले सयांै पोट्रेट बनाएका छन्। उनका छोरा उद्धव ठाकरे अहिले मुम्बईको सीएम छन्। उद्धवकै सेना भवनमा भरतले बनाएका बाल ठाकरेका चित्र प्रदर्शनीमा राखिएको छ। यस्तै सञ्जय दत्त र उनको परिवारकै पोट्रेट उतारेका छन्। अमिताभ बच्चनको घरमा पनि उनले बनाएका पोट्रेट सजाइएका छन्। हरिवंश राय बच्चनको पनि चित्र छन्। भरतका चित्र ठूलो साइजका छन्। उनलाई सानो चित्र बनाउन मन पर्दैन। ठूलो चित्र हेर्दा पनि आकर्षक देखिने र दर्शकको आँखामा परिहाल्ने उनको बुझाइ छ। मुम्बईमा रहेको आफ्नै सिंह स्टुडियोमा बसेर उनी चित्र साधना गरिरहन्छन्। आफ्ना चित्रलाई रियालिस्टिक बनाउन उनी विदेशी रङको प्रयोग गर्छन्। यसले गर्दा चित्रमा रङ उड्ने, ढुसी आउने गर्दैन। प्रायः तैल रङ प्रयोग गर्ने भरत चित्रमा चमक आउनुपर्नेमा सचेत छन्। प्रदर्शनीमा समावेश चित्र उनले एक हप्तादेखि महिना दिनसम्मको समय लगाएर बनाएका हुन्। ३२ वर्षीय भरत अविवाहित छन्। उनलाई अझ बढी नाम कमाउनु छ। राम्रो गर्नु छ। अझै चर्चा बटुल्नु छ। यसैले पनि काममै दिलोज्यान लिएर लागेका छन्। आमाबुवाले उनको कामबारे खासै बुझेका त छैनन् तर राम्रो गरेको छौ भनेर हौसला दिनुहुन्छ। उनका भाइ पनि उनलाई काममा सघाउँछन्। नेपाली कलाकारका रूपमा मुम्बईमा आफूले पाएको सम्मान, इज्जत र प्रतिष्ठाले उनलाई सन्तुष्टि दिन्छ। भन्छन्, म कहाँको हो भनेर खासै फरक पर्दैन। कामको चर्चा जहाँ पनि हुन्छ। कामले मान्छे चिनाउँछ। मुम्बईमा चित्रकार भनेर चिनाउन मसँग कुची चलाउने रहर र रुचि ज्यादा थियो। कसैको पोट्रेट बनाउनुअघि उनी उक्त व्यक्तिको व्यक्तित्व पढ्ने गर्छन्। गुगलमा खोज्ने गर्छन्। अनलाइनमा हेर्ने गर्छन्। उसको हाँसोदेखि सबै विचार गर्छन्। उसको व्यक्तित्वले कनेक्ट गरेपछि मात्रै पोट्रेट बनाउन सुरु गर्छन्। चित्रमा दुरुस्तै उतार्नुपर्ने जिम्मेवारी लिएका हुन्छन्। अहिलेसम्म उनले पाँच हजारभन्दा बढी चित्र बनाइसकेका छन्। धेरैजसो बिक्री भइसके, केही भने उनको स्टुडियोमै संकलन गरेर राखिएको छ। नेपालमा पहिलो पटक एकल चित्र प्रदर्शनी गरेका भरतले यहाँ आमाको जस्तै माया पाएको बताए। आर्टलाई मेडिटेसनका रूपमा बुझेका सिंहले शब्दमा आर्ट व्यक्त गर्न नसकिने बताए। भन्छन्, व्यक्तिभित्रको फिलिङ हो आर्ट। आफूलाई प्रदर्शन गर्ने माध्यम हो आर्ट। मुम्बईमा गएर उनले आर्टकै माध्यमबाट नाम, दाम र शान पनि कमाएका छन्। भन्छन्, नेपाली भएर पनि अर्को देशमा गएर चर्चा कमाएकोमा सबैले हौसला दिन्छन्। उनले औपचारिक रूपमा आर्ट अध्ययन गरेका छैनन्। कामले उनलाई चित्रकार बनायो। १२ कक्षासम्म पढेर औपचारिक पढाइ छाडिदिए। पढ्नुभन्दा पनि ड्रइङ गर्न मन पथ्र्यो उनलाई। स्कुल पढ्ने बेलामा पनि ड्रइङ पढाउने पिरियड कुरेर बस्थे। चित्रप्रतिको यो लगावले उनलाई मुम्बईको सफल चित्रकार बनायो।"
कोरोना महामारी : मर्नेको संख्या ११ हजार नाघ्यो,शनिबार कोरोना भाइरस (कोभिड१९) संक्रमणबाट मर्नेको संख्या ११ हजार ३९९ पुगेको जोन्स हप्किन्स विश्वविद्यालयले उल्लेख गरेको छ। पछिल्लो समय युरोपलाई केन्द्रविन्दु बनाएको भाइरसका कारण त्यहाँ ५ हजार बढीले ज्यान गुमाइसकेका छन्। युरोपको इटालीमा सबभन्दा बढी ४ हजार ३२ जनाको ज्यान गएको छ। त्यस्तै स्पेनमा १ हजार ९३ जनाले ज्यान गुमाइसकेका छन् भने बेलायतमा १७८ जनाको मृत्यु भइसकेको छ। एसियामा भने चीनपछि इरानमा कोरोनाको संक्रमण बढी देखिएको छ। चीनमा ३ हजार २५९ को मृत्यु भइसकेको छ भने इरानमा १ हजार ४३३ ले ज्यान गुमाइसकेका छन्। चीनमा केही सातादेखि संक्रमित संख्याको अनुपात घटेको छ। चीनमा अहिलेसम्म ८१ हजार २८६ मा संक्रमण पुष्टि भइसकेको छ। त्यस्तै ७१ ह्जार ८५४ जना सफल उपचारपछि घर फर्किएका छन्। इरानमा भने संक्रमण अनुपात बढेको छ। इरानमा शनिबारसम्म १९ हजार ६४४ मा संक्रमण पुष्टि भइसकेको छ। गत डिसेम्बर ३१ मा पहिलो पटक चीनको वुहानमा देखा परेको भाइरसबाट विश्वभर २ लाख ७५ हजार संक्रमित भएको पुष्टि भएको छ। त्यस्तै ८८ हजारको सफल उपचार भएको छ।
कोरोनाको चपेटामा गायिका कनिका,"मुम्बई : बलिउडकी चर्चित गायिका कनिका कपुरलाई कोरोना भाइरसले समातेको छ। उनी मार्च १५ मा लन्डनबाट मुम्बई फर्केकी थिइन्। रिपोर्टअनुसार कनिकाले एअरपोर्टमा जाँच गराएकी थिइनन्। वासरुममा लुकेर उनी एअरपोर्टबाट बाहिर निस्कन सफल भएकी थिइन्। यसपछि मार्च १५ मै उनले लखनउमा एक पार्टी आयोजना गरेकी थिइन्। यो पार्टीमा धेरै सरकारी अफिसर र नेता पनि सामेल थिए। अहिले कनिकामा कोरोना पोजेटिभ देखिएपछि हलचल मच्चिएको छ। उनले ग्यालेन्ट अपार्टमेन्टमा पार्टी आयोजना गरेकी थिइन्। यो अपार्टमेन्टका सबै डराएका छन्। यहाँका निवासी अहिले अन्यत्र सर्न थालेका छन्। कनिकाको परिवार यहीँ बस्छ। कनिका लखनउको ताज होटलमा पनि बसेकी थिइन्। होटल स्टाफ पनि डराएका छन्। अहिले कनिकाको परिवारलाई क्वारेन्टाइनमा रखिएको छ। कनिकाले बेबी डाल, जुगनी, चिट्टियाँ कलाइयाँ र देसी लुक जस्ता हिट गाएकी छन्।"
विमानस्थल सफाइ अन्तर्राष्ट्रिय मापदण्डमा,"काठमाडौं : संस्कृति, पर्यटन तथा नागरिक उड्डयनमन्त्री योगेश भट्टराईले त्रिभुवन अन्तर्राष्ट्रिय विमानस्थलसहित देशभरका आन्तरिक विमानस्थलको सरसफाइमा तीव्र सुधार गरिने बताएका छन्।। सफाइ मजदुरहरूलाई आवश्यक तालिम र आधुनिक सामग्रीको प्रबन्ध गरेर सरसफाइमा परिवर्तन ल्याइने उनको भनाइ छ। शुक्रबार मन्त्रालयमा आयोजित गैरआवासीय नेपाली संघ (एनआरएनए)ले तयार पारेको देशभरका ११ विमानस्थलको सरसफाइ अवस्थाको अडिट हस्तान्तरण कार्यक्रममा बोल्दै मन्त्री भट्टराईले अन्तर्राष्ट्रिय मापदण्डअनुसार विमानस्थलको सफाइका लागि सरकारले काम गर्ने बताए। कार्यक्रममा गैरआवासीय नेपाली संघ (एनआरएनए)का अभियन्ता एवं सफाइविज्ञ खेम शर्माले ११ विमानस्थलको सरसफाइ अवस्थाको बेग्लाबेग्लै अडिट मन्त्रालयलाई बुझाएका छन्। धनगढी, नेपालगञ्ज, भैरहवा, पोखरा, भरतपुर, सिमरा, जनकपुर, विराटनगर, चन्द्रगढी, त्रिभुवन अन्तर्राष्ट्रिय विमानस्थल (आन्तरिक) र त्रिभुवन अन्तर्राष्ट्रिय विमानस्थलको स्थलगत अध्ययनपछि अडिट रिपोर्ट तयार पारिएको हो। एनआरएनबाट ३ जना प्रतिनिधि र नेपाल उड्डयन प्राधिकरणका एक प्रतिनिधिसहितको टोलीले उक्त अडिट तयार पारेको जानकारी दिइएको छ। अडिटमा हाल विमानस्थलको सरसफाइको अवस्था, समस्या, कानुनी समस्या र आगामी दिनमा गर्नुपर्ने कामको सूची र सुझाव समावेश छ। शर्माले अन्तर्राष्ट्रिय मापदण्डअनुसार सरसफाइ गर्न सफाइका स्पष्ट कानुनी व्यवस्था हुनुपर्ने, सरसफाइ मजदुरलाई तालिमको व्यवस्था दिनुपर्ने, सफाइ मजदुरले प्रयोग गर्ने सामग्रीमा सुधार गर्नुपर्नेलगायत सुझाव दिएका छन्। मन्त्री भट्टराईले यी सुझाव महत्वपूर्ण भएको भन्दै ती सुझावका आधारमा विमानस्थलको सरसफाइ गराउन नेपाल नागरिक उड्डयन प्राधिकरणलाई निर्देशन समेत दिए। उनले ती सबै सुझाव सम्बन्धित विमानस्थलमा पठाइदिन मन्त्रालयका सहसचिव सुरेश आचार्यलाई निर्देशन दिए। ती सुझाव तत्काल कार्यान्वयन गराउन र एक महिनापछि कार्यान्वयन अवस्थाबारे रिपोर्ट तयार पार्न निर्देशन पनि दिइएको छ। निगमको भारत उडान एक हप्ताका लागि स्थगित नेपाल वायुसेवा निगमले भारतका सबै स्थानमा गर्दै आएका उडान स्थगित गर्ने भएको छ। निगमले नयाँ दिल्ली, मुम्बई र बैंगलोरमा गर्दै आएको नियमित उडान चैत ९ गतेदेखि लागु हुने गरी स्थगित गर्ने निगमद्वारा जारी विज्ञप्तिमा उल्लेख छ। डाइरेक्टोरेट जनरल अफ सिभिल एभिएसन, भारतद्वारा कोभिड १९ संक्रमण रोकथाम तथा नियन्त्रण सम्बन्धमा जारी गरिएको सूचना अनुसार ती गन्तव्यको नियमित उडान चैत १६ गतेसम्मका लागि स्थगित गरिएको छ। चैत ९ गतेदेखि उडान स्थगित गरिएको अवधिभरका लागि टिकट खरिद गरेका यात्रुलाई टिकट फिर्ता गर्दा भुक्तानी गरेको रकम पूरै उपलब्ध गराइने उल्लेख छ।"
४१ वर्षदेखि भेडापालनमा,"भोजपुर : षडानन्द नगरपालिका ९, किमालुङका लाक्पानेरु शेर्पा ६३ वर्ष पुगे। पुख्र्यौली पेसालाई माया गर्ने उनी भेडा पाल्छन्। बाबुबाजेको भेडीगोठमै बसेर भेडा पालेकै ४१ वर्ष पुगिसक्यो। तर, उनी त्यहाँबाट अन्यत्र जाने कुनै सुरसार छैन। उनलाई यहिँ पेसा प्रिय लाग्छ। बाह्रैमास चिसो हावा, वर्षातमा बाह्रैकाल बाक्लो हुस्सु धुम्मिने किमालुङको भुल्केस्थित चौरीको शिरमा आधाभन्दा बढी उमेर व्यतित गरेका उनलाई भेडीगोठ छोडेर कहिल्यै मन भएन। यी नै भेडा हेरेरै ४१ वर्ष बित्यो। सबै दाजुभाइ सहरतिर बसाइ लागे। तर मलाई यो ठाउँ छोडेर अन्त जाने मन नै छैन, उनले भने, बाबुबाजेले गरेको यो भेडापालनमै जीवन सन्तुष्ट छ। भेडीगोठमै गहिरो साइनो गाँस्ने लाक्पानेरु उनका भेडाले समेत उनको कुरा मान्छन्। उनले मुखैले सिठी लगाएको आधारमै भेडा आउने, दाना खाने गर्छन्। पुख्र्याैली पेसालाई निरन्तरता दिने शेर्पा उदाहरणीय भेडापालक हुन्। भेडीगोठमा डेढ सयभन्दा बढी भेडा छन्। एकमात्र छोरा छिरिङ पनि भेडीगोठमै बस्छन्। बाबुछोराबाहेक भेडाहरूको दानापानी, चराउने, हेर्ने, ऊन, दूध दुहुने, घिउ बनाउनेलगायत काममा लाक्पानेरुले अन्य २ जनालाई पारि श्रमिक दिएर हेरालुसमेत राखेका छन्। आफूले यिनै भेडा, भेडाको घिउ र ऊन बेचेरै वार्षिक ५ लाखसम्म आम्दानी गरेको सुनाउँछन्। विहानबेलुकी भेडाको हेरचाह गर्दै दिन बिताउने लाक्पानेरु हिउँदमा चिसो चल्न गाउँतिर र वर्षात लागेपछि लेकडाँडातिर भेडा लाने गर्छन्। मैयुङडाँडा, सातदोबाटो, साल्पासिलिचुङ डाँडाको आसपासका चौरमा भेडीगोठ लैजाने गर्छन्। भेडीगोठसँगै साइनो गाँस्ने लाक्पानेरु हरेक दुई महिनाको अन्तरालमा भेडा लिएर गोठ सार्ने गर्छन्। मौसमअनुसार हावापानी फेरिरहने हुनाले समायानुकूल उनको भेडीगोठ पनि एक ठाउँदेखि अर्को ठाउँ पुग्छ। बाबुबाजेले सुरुमा चौँरी पाले पनि राम्रो आम्दानी नभएपछि भेडा पाल्न सुरु गरेको उनले सुनाए। परिवारका सदस्यमध्ये २ छोरीको विवाह भइसकेको छ। श्रीमती कहिलेकाँही गाउँतिर झर्ने गरे पनि अधिकांश समय पति र छोरासँगै गोठमा हुन्छिन्। भेडाकै आम्दानीले उनले छोराछोरीलाई पढाउने, हुर्काउनेदेखि लिएर घरखर्चमात्रै नभई हेरालुलाई समेत पुयाएको सुनाए। सहरको सुख छोडेर गाउँकै डाँडाकाँडामा मिठोमसिनोमा रमाउनु ठूलो ठान्ने लाक्पानेरु आफू र परिवारलाई आनन्दित तुल्याएको बताउँछन्। भन्न त आफन्तहरू पनि गोठ बेचेर सहर गएर आनन्दले बस्नुपर्छ भन्छन्। तर, यहाँ जस्तो स्वच्छ, शान्त, सुख त सहरमा कहाँ छ र, उनी थप्छन्, सहरमा गयो दुनियाँ रोगको भारी बोकिन्छ तर यहाँ यहिँ भेडाको दूध, दहिले लाग्ने रोगलाई पनि जित्छ। किन जानु त्यहाँ। यहि ठिक छ। भौतिक सुख खोज्नेले मनको शान्ति कहिल्यै नभेट्ने उनको अभिव्यक्तिले उनलाई भेडीगोठमै आकर्षित गराएको छ। भेडापालनले परिवार धानेका लाक्पानेरु भेडापालन पेसामै सन्तुष्ट देखिन्छन्। तर, कहिलेकाही भेडामा नाम्ले, छेरौटे, खास्ने समस्या हुँदा भने उनलाई औषधि लिन २ दिन पैदल हिँडेर दिङ्ला, सदरमुकाम धाउनुपर्छ। उनी भन्छन्, मुख्य समस्या भनेको भेडा बिरामी हुँदा औषधोपचार गर्न दिङ्ला कि त सदरमुकाम धाउनुपर्छ।"
एउटै सहारा तिम्रो मायाको,"जन्मिएको नौ महिनासम्म निजगढ६, बाराका धनप्रसाद बजगाईंको स्वास्थ्यमा कुनै समस्या थिएन। आठ महिनामै हिँड्न सुरु गर्दा अभिभावकमा खुसियाली छाएको थियो। सामान्य लेखपढ र कृषिमा निर्भर बजगाईं परिवारका अभिभावक आफ्ना सन्तानको स्वास्थ्यप्रति सचेत थिए। सन्तानलाई समयमै खोप दिन र स्वास्थ्य जाँच गराउन छुटाउँदैनथे। अघिल्ला तीन सन्तानलाई जस्तै बुवा तिलोक र आमा आनन्ददेवीले धनप्रसादलाई पनि नौ महिनाको उमेरमा दादुराविरुद्धको खोप (सुई) लगाए। तर उक्त खोपले भर्खरै हिँड्न थालेका धनप्रसादको पाइलामा भने सधैंका लागि पूर्णविराम लगाउन पुग्यो। खोप (सुई) लगाएको ठाउँ सामान्य रूपमा केही दिन सुन्निने र कम हुँदै जाने हुन्छ। तर धनप्रसादको हकमा भने त्यस्तो हुन सकेन। सुन्निएको कम नभएपछि बजगार्इं परिवारले चिकित्सकको सल्लाह र घरेलु उपचारसहित धामीझाँक्रीसमेत लगाए। तर दिनप्रतिदिन धनप्रसादको घुँडाभन्दा तलको भाग सुक्दै जान थाल्यो। करिब एक वर्षको विभिन्न प्रयासपछि पनि अन्तिम आशा बोकेर चिकित्सकलाई देखाउन पुगेका बजगाईं दम्पतीले छोराको खुट्टा प्यारालाइज्ड भइसकेको र उपचार सम्भव नभएको थाहा पाए। खोपकै कारण खुट्टाको शक्ति गुमेपछि बजगाईं दम्पती निराश हुँदै घर फर्किए र त्यसयता कुनै प्रयास गरेनन्। बजगाईं दम्पतीसहित दुई दिदी र एक दाइले उनलाई हेरचाहमा राखे। दाजु र दिदीले धनप्रसादलाई घरमै अक्षर चिनाए। खुट्टा नचल्ने भए पनि धनप्रसादको यात्रा भने रोकिएन। उनले ह्विलचेयरकै सहारामा निजगढस्थित गौरीशंकर उच्च माध्यमिक विद्यालयमा अध्ययन गरेर प्रवेशिका उत्तीर्ण गरे। अध्ययन गर्ने क्रममा अपांग संघसहित विभिन्न क्षेत्रमा उनको सक्रियता बढ्दै गयो। प्रवेशिकापछि उच्च शिक्षाका लागि वीरगन्जस्थित ठाकुरराम बहुमुखी क्याम्पस पुगे। स्नातक अध्ययनका क्रममा धनप्रसादको भेट पर्सा ठोरीकी रजनी अधिकारीसँग भयो। सांग रजनी र ह्विलचेयरको सहारामा हिँड्ने धनप्रसाद एउटै तहमा अध्ययन गर्थे। भेट भएको तीन महिनामै धनप्रसादले रजनीलाई प्रेमप्रस्ताव गरे। अपांगता भएका व्यक्तिलाई आफूजस्तै सबल व्यक्तिको खाँचो हुने निष्कर्ष निकाल्दै रजनीले धनप्रसादको प्रेमप्रस्तावलाई सहजै स्वीकार गरिन्। रजनीको निर्णयलाई उनका अभिभावकले भने स्वीकारेनन्। तर पनि अभिभावकलाई सम्झाउँदै रजनीले धनप्रसादलाई साथ दिने निर्णय गरिन्। २०६३ सालमा उनीहरूको विवाह भयो। विवाहपछि धनप्रसादको दैनिकी सहज हुँदै गयो। धनप्रसादको हरेक यात्रामा रजनीले साथ दिन थालिन्। सामाजिक क्रियाकलापमा समेत धनप्रसादको सक्रियता झन् बढ्दै गयो। अपांग संघमा आबद्ध भएर अपांगता भएका व्यक्तिको अधिकारका लागि धनप्रसादले निरन्तर आवाज उठाउँदै गए। निरन्तरको सक्रियतापछि हाल उनी नेपाल अपांग संघ बाराको अध्यक्ष भएर अपांगता भएका व्यक्तिका लागि काम गरिरहेका छन्। स्नातकोत्तर तहमा अध्ययनरत धनप्रसादले विगत पाँच वर्षदेखि बाराको जितपुरसिमरा उपमहानगरपालिका४, औराहस्थित नेपाल राष्ट्रिय माध्यमिक विद्यालयमा अध्यापन गरिरहेका छन्। उनी सामाजिक र कम्युटर विषय पढाउँछन्। रजनी विद्यालय नजिकै स्टेसनरी पसल चलाउँछिन्। सिमरा बस्न थालेका उनीहरू घरबाट सँगै निस्किएर आफ्नो काममा व्यस्त हुन्छन् र साँझ घर फर्कन्छन्। धनप्रसाद स्कुटर चलाएर विद्यालय र कार्यालय पुग्छन्। विद्यालयमा ह्विलचियरमै बसेर पढाउँछन्। बिदाको दिनमा रजनीलाई लिएर धनप्रसाद बजारमा किनमेल गर्नसमेत पुग्छन्। उदाहरणीय दम्पतीका रूपमा समाजमा चिनिएका धनप्रसाद र रजनी निकै खुसी देखिन्छन्। यति मात्र नभई अन्य अपांगता भएका व्यक्तिका लागि धनप्रसाद प्रेरणाको स्रोत बनिरहेका छन्।"
"अनि, म मन्दिर पसेँ","चिटिक्क बनाउँदै, धोतीचोलीमा सजाएर जग्गेमा लगेर बसाएको सम्झना छ। तर, जिन्दगीका राता रंग र रमाइला किस्साहरू सधैंसधैंका लागि गायब भए। त्रिवेणी धामकी आमाजी आफ्नो जिन्दगीमा रातो रङसँगको छोटो सम्बन्ध बताउँदै थिइन्। उनलाई मन पर्ने रातो रङ १५ वर्षको उमेरमै खोसियो। श्रीमान्को माया पाउन त के बोल्नसमेत पाएकी थिइनन्। त्यो बेला बोल्ने चलन नै कहाँ थियो र ? बिहेपछि तीन वर्ष त माइतमै बसिन् उनी। त्यसपछि घरको काममै अल्मलिइन्। दसंैको बेलामा उनका श्रीमान् घर आउँथे। देखादेख मात्रै हुने गथ्र्यो। श्रीमान्ले उनलाई कहिल्यै बोलाएनन्, पवित्रा त झन् बुहारी मान्छे। सासूससुराको डर हुन्थ्यो, बोल्ने गफ गर्ने भन्ने नै हुँदैनथ्यो, उनले विगत सम्झिइन्। काठमाडौंमा पढ्दै गरेका उनका श्रीमान् पढाइ सकेर गाउँ फर्किएका थिए। श्रीमान्को धमिलो आकृति मात्रै छ उनको मनमा। बिहे भएको चार वर्ष मात्रै पुगेको थियो। गाउँ फर्किएको केही दिनमा घर नजिकको आँपको रूखमा झुन्डिएर आत्महत्या गरे, उनका श्रीमान्ले। आमाजीलाई अहिलेसम्म थाहा छैन, पढाइ सकेर फर्किएका श्रीमान्लाई मर्र्नैपर्ने गरी के बाध्यता आइपर्यो। भन्छिन्, जिन्दगीभर यही प्रश्नले पछ्याइरह्यो। आखिर उनले आत्महत्या किन गरे ? बिहे हुँदा म ११ वर्षकी थिएँ। तनहुँ जिल्लाको केहुमा मेरो माइतीघर। काठमाडांै पढ्दै गरेका पण्डितका छोरासँग मेरो बिहे भएको थियो। घरमाइतको दूरी एक दिनको थियो। दिनभरि हिँडेर राति मात्रै पुगिन्थ्यो घर। राम्रा लुगा लगाउन पाउने आशले विवाहलाई रमाइलो मान्ने गथ्र्यौं हामी। उ बेला अहिलेको जस्तो सजिलो कहाँ हुनु, घर गरिखान निकै गाह्रो थियो। तनहुँ केहँुमा आजभन्दा ७८ वर्षअघि जन्मिएकी पवित्रा सिग्देल अहिले भने त्रिवेणीधाममा आमाजी नामले चिनिन्छिन्। मन्दिरमा आउने भक्तजनले आमा, आमाजी भनेर सम्बोधन गर्छन्। माया गर्छन्। मन्दिरका भगवान्लाई नै आफ्नो परिवार र आफन्त ठान्छिन् उनी। बिताएको जिन्दगीप्रति कहिलेकाहीँ पश्चात्ताप पनि लाग्छ उनलाई। अरूको जस्तै मेरो पनि परिवार भइदिएको भए, आफ्नै छोरा नातिसँग बस्न पाएको भए मनमा अनेक कुरा खेल्छन्। मनको तिक्ततालाई कसरी पो बुझाउन सकिन्छ र ? उनका लागि भगवान् नै जीवनको सहारा, भगवान् नै बाँच्ने आधार। घरगृहस्थी त्यागेर भगवान्को शरणमा आएको वर्षौं भइसक्यो। पूजाआजा, ध्यान व्रतमै दुई बीस बढी वर्ष बिताइसकिन् उनले। बिहे भएको चार वर्ष मात्रै पुगेको थियो। घर नजिकको आँपको रूखमा झुन्डिएर आत्महत्या गरे उनका श्रीमानले। यसरी उनी १५ वर्षमै विधवा भनिइन्। १५ वर्षमै विधवा भएकी पवित्रालाई रहरले मन्दिरमा पुर्यायो वा त्यो बेलाको सामाजिक परम्पराले ? कोही किन घरगृहस्थी त्याग्छ ? फुल्दै गरेकी कल्कलाउँदी युवतीको मन्दिरसम्मको यात्रा कसले तय गर्यो ? यस्तै प्रश्नको जवाफका लागि कुराकानीमा भिड्दै थिएँ म। केही दिग्दारी, केही वैराग्यभावमा जवाफ दिँदै थिइन् उनी। मन्दिर, भगवान्, धर्मकर्मको जिज्ञासामा केही सहज भएर जवाफ दिन्थिन्। विशेषतः युवाकाल, बिहेको सम्झना, श्रीमान्को सवालमा रुचि नदेखाएरै बोल्थिन् उनी। उनलाई आफ्नो विगतमा फर्कन मन थिएन होला। खुसीको कुनै नामनिशान नै नभएको विगत सम्झिएर पो के गर्नु ? सायद विगतले पीडा दिँदो हो। उनका अनुसार त्यो बेलाको समय नै त्यस्तो थियो। विधवा हुनु भनेको कुनै पाप गरेजस्तो। माइत गयो दाजुभाइभाइबुहारीले हेला गर्थे। दुई छाक खाएको पनि रिसडाहा गर्थे। घरमा त झन् ठाउँ नै भएन। लोग्नेले आत्महत्या गर्नुमा पवित्राकै दोषजस्तो व्यवहार गरिन्थ्यो। देवर जेठाजुले अंश दिनुपर्छ भनेर अनेक लाञ्छना लगाउँथे। कोही सँगै बोल्नै हँुदैनथ्यो। कतै गएर एकछिन ढिला गर्यो भने घरमा केरकार गर्थे। उनी भन्छिन्, लान्छना लगाउन, घरबाट निकाल्न र समाजमा गलत साबित गर्न आफन्तैबाट केरकार गरिरहन्थे। विधवालाई बाँच्नकै लागि निकै सकस थियो त्यो बेला। दिदीहरूको घरमा बोलाउने गर्थे, विशेषतः दिदी सुत्केरी हुँदा काम सघाउन बोलाउने गर्थे। गाउँका मान्छेले दिदीको घरमा गएको पनि देख्न सक्दैनथे। भिनाजुसँग सल्किएकी छ भन्नसमेत पछि पर्दैनथे। घर माइतमा गरिखाने सहज वातावरण नै थिएन। श्रीमान् मरेपछि करिब १० वर्ष माइत त १० वर्ष घरमै बसेर जिन्दगी बिताएकै हँु, त्यसरी नै टिकिरहन सम्भव नै थिएन। यसैले पनि म मन्दिर पसँे। उनी भन्छिन्, बिहे गरेपछि माइतीसँगको आत्मीयता यसै टुट्ने रैछ। हामी त्यही घरमा जन्मिएका हौं भन्नेसमेत बिर्सनुपर्छ हामीले। श्रीमान्को घर त झन् कहिल्यै आफ्नो बन्दै बन्दैन। छोरीको आफ्नो घर कहिल्यै हँुदैन। कि बाउको घर हुन्छ, कि लोग्नेको। आमाजीको कुरा सुन्दै गर्दा धेरैपटक भक्कानिएँ म। लोग्नेको मृत्युपछि कति आमाले, कति दिदीले यसरी तीतो जिन्दगी बाँचे होलान्। सेतो लुगामा बेरंगी बनाएको जीवनलाई आँसुसँगै साटे होलान् ? इज्जतको बहानामा सारा खुसी, रहर र चाहनालाई जबर्जस्त दबाए होलान् ? हुन त समाज आज पनि त्यही हो, संस्कार र प्रचलन बदलिएको छैन, अझै कति महिलाले आफ्ना रहरलाई तिलाञ्जलि दिएपछि बदलिने एकल महिलामाथिको यो विभेद ? एकपटक गरेको बिहेले पीडा दिएपछि, जिन्दगीभरलाई चोट पुर्याएपछि उनलाई फेरि विवाह गर्ने सोच आएन। रहर लागेर पो के नै हुन्थ्यो होला र विधवा विवाह गर्ने चलन नै थिएन, उनी फुस्फुसाइन्। चार दिदीबहिनी र एक दाजुकी कान्छी बहिनी हुन् उनी। छोरीले स्कुल जाने समय नै थिएन। दाजु भने स्कुल जान पाउँथे। उनीहरू दिदिबहिनी कसैले पनि पढ्न पाएनन्। पवित्रालाई धर्मकर्ममा मन लगाउने काम भने उनका फुपू सासूहरूले गरे। उनीहरू पनि वैष्णव थिए। उनीहरूले नै पवित्रालाई वैष्णव बन्न प्रेरणा दिइरहन्थे। घर र माइत दुवैमा हेला भएपछि उनको जाने ठाउँ पनि त थिएन। पछिल्लो समय तीर्थव्रत र धर्मकर्ममा मन लगाउँदै गएकी थिइन्। उनलाई गृहस्थी जीवनदेखि वैराग्य लागेर आयो। तीर्थव्रतकै क्रममा उनी भारतको हरिद्वार पुगिन्। त्यहीँ उनले सन्न्यासी बन्ने मन्त्र सिकिन्, व्यवहार र आचरण परिवर्तन गरिन्। कठिन साधना गरेपछि मात्रै त्यहीँका गुरुद्वारा वैष्णवको मन्त्र प्राप्त गरिन्। पूर्णतया सन्न्यासी बनिन्। श्रीमान्को घरमा पुनः पुगिन्। युवाकालमै मरेका मान्छेहरूको आत्मा भट्किरहन्छ भन्ने सुनेकी थिइन्, उनले। श्रीमान्को आत्माले शान्ति पाओस् भन्दै उनले पूजापाठ र सप्ताह यज्ञ आयोजना गरिन्। अन्ततः मन्दिरमा बसेर आफ्नो बाँकी जिन्दगी बिताउने निर्णय गर्दै घर छाडिन्। वैष्णव बनेपछि नै मन्दिरमा आ श्रय पाइन्छ। उनले त्रिवेणी धाममा रहेको मन्दिर रोजिन्। नदीको छेउमा रहेको यो मन्दिर विशेष लाग्छ उनलाई। मन्दिरमा बजिरहने घन्टको आवाजले मन्त्रमुग्ध बनाउँछ उनलाई। वैष्णव बनेर यहाँ आउनुअघि पनि धेरैपटक यहाँ आएकी थिइन्, उनी। त्यो बेलै यहाँको सुन्दरताले तानेको थियो, पवित्रालाई। मन्दिरमा धेरैजसो पण्डितहरू छन्। आमाजी दुईजना छन्। लमजुङकी अर्की आमा पनि मन्दिरमै बस्ने गर्छिन्। मन्दिरमै बस्छिन्, उनी। उही खाना खान्छिन्। त्रिवेणी धाममा परंकुश रामन दाशी बनेकी छन् पवित्रा। बिहान उठ्यो, नित्य कर्म गर्यो, नुहाउने, पूजापाठ र आरती गर्ने, भजन गाउने। यसैगरी दैनिकी बित्ने गर्छ। मन्दिरमा पनि पण्डितले गरेको पूजा मात्रै चल्छ। लोग्ने मान्छेले ल्याएको फूलपाती र जल चढाइने गरिन्छ। महिलाले लगेको पानी पनि चल्दैन। मन्दिरमा के छ त्यस्तो जहाँ महिलाले गरेको पूजा चल्दैन। महिलाले ल्याएको जल चढ्दैन। त्रिवेणी धाममा मात्रै नभएर अधिकांश मन्दिरमा पुरुष नै पुजारी हुने किन होला ? आजसम्म सही जवाफ भेट्टाएकी छैनन् उनले। मन्दिरमा बस्न थालेको दशकौं भइसक्यो तर पनि धर्म गरेको फल पाइन्छ भन्नेमा त्यति विश्वास गर्दिनन् उनी। भन्न त भन्छन् तर कसैले पनि देखेको छैन। कोही फर्केर आएको पनि छैन, कोही अमर पनि छैन। के हो के ? जिन्दगी केही रैनछ, उनले भनिन्।"
सहकारीको ब्याज घट्ने,"काठमाडौं : कर्जा प्रवाहमा सहकारीको ब्याजदर अझै घटाउने तयारी भएको छ। ब्याज घटाउन ब्याजदर निर्धारण समितिले अध्ययन सुरु गरिसकेको छ। सहकारी विभागले गत साउन १९ गतेदेखि कर्जामा १६ प्रतिशतभन्दा बढी ब्याज लिन नपाइने प्रावधान ल्याएको थियो। कार्यान्वयनको वास्तविक अवस्था र अझै कति प्रतिशत घटाउन सकिन्छ भन्ने विषयमा समितिले अध्ययन सुरु गरेको ब्याजदर निर्धारण समितिका संयोजक सहकारी विभागका रजिस्ट्रार डाटोकराज पाण्डेले बताए। अहिलेको १६ प्रतिशतबाट घटाएर १३१४ प्रतिशतसम्म झार्ने तयारी सरकारको छ। दुई प्रतिशतभन्दा बढी ब्याजदर घटाउन सके उद्यमशीलता बढ्न सघाउ पुग्ने सरकारको बुझाइ छ। तर, केही सहकारीले पुनरवलोकनका बेला ब्याजदर बढाउन पाइन्छ भन्दै लबिङसमेत गर्न थालेका छन्। ब्याजदर कार्यान्वयनमा आएको ६ महिनापछि पुनरवलोकन गर्न समितिको केही दिनअघि पहिलो बैठक बसी ब्याजदर कार्यान्वयनको समीक्षा गरेको थियो। समितिले कार्यान्वयन अवस्था र अन्य बैंक तथा वित्तीय क्षेत्रको अध्ययनका आधारमा प्रतिवेदन तयार गरेर नयाँ ब्याजदर तय गर्ने रजिस्ट्रार पाण्डेले बताए। अहिलेको प्रावधानभन्दा बढ्दैन, घट्छ नै, उनले भने,कति घटाउन सकिन्छ भन्ने विषयमा अध्ययन गदैर्छौं। सहकारीले २४२५ प्रतिशतसम्मै कर्जा प्रवाह गरेपछि सरकारले सहकारी ऐनमै ब्याजदर निर्धारण गर्ने व्यवस्था ल्याएको हो। उक्त प्रावधानअनुसार सरकारले साउन १९ गतेदेखि पहिलोपटक ब्याजदरमा अंकुश लगाएको हो। ब्याजदर निर्धारण भएसँगै केही सहकारीले त्यसको विरोधसमेत गरे। तर विभागले विरोध गर्नेको सहकारीको अनुगमनमा कडाइ गरेसँगै विरोध मत्थर भएको थियो। विभागले अनुगमनमा कडाइ गरिएसँगै ब्याजदर कार्यान्वयनले तीव्रता पाएको दाबी गरेको छ। सहकारीले कागजमा १६ प्रतिशतमै कर्जा प्रवाह गरेको देखाए पनि सेवाशुल्कलगायत विभिन्न शीर्षकमा थप शुल्क लिएर सदस्यको ठगी गर्न लागेको गुनासो गरेका छन्। सेवाशुल्क, विलम्ब शुल्कलगायत विभिन्न शीर्षकमा ५ प्रतिशतभन्दा बढी शुल्क लिरहेका छन्। विभागको अनुगमन फितलो भएकाले सदस्य सेवाशुल्कको नाममा शोषणमा पर्न थालेका छन्। यसतर्फ पनि सरकारले अंकुश लगाउन सक्ने स्रोतको दाबी छ। सहकारीको ब्याज घटाउन सांसदले समेत जोड दिएका छन्। सहकारीले चर्को ब्याज लिएर सर्वसाधारणको शोषण गरेको भन्दै १६ प्रतिशतबाट अझै घटाउन आवश्यक भएको बताएका छन्। कृषि, सहकारी तथा प्राकृतिक स्रोत साधन समितिको कृषि तथा सहकारी उपसमितिले ब्याजदरलगायत विषयमा छलफल गरिरहेको छ। समितिका सभापति पूर्णाकुमारी सुवेदीले सहकारीको १६ प्रतिशत ब्याज अझै घटाउनुपर्ने बताइन्। चर्को ब्याजले उत्पादन र उद्यमशीलतामा जोड्न कठिन हुन्छ,उनले भनिन्, सहकारीलाई नियन्त्रण गर्दै उत्पादनमा लगाउनुपर्छ। सरकारले सहकारी ऐन, २०७४ र नियमावली, २०७५ मै बचत र कर्जाअन्तर ६ प्रतिशतभन्दा बढी हुन नहुने प्रावधान छ। तर, सहकारीले बचतमा थोरै ब्याज दिने र कर्जाका धेरै ब्याज लिने गरेका छन्। कर्जा र बचतको अन्तर ६ प्रतिशतबाट तीन प्रतिशतमा झार्नुपर्ने सांसदले समेत आवाज उठाउन थालेका छन्। समितिको कृषि सहकारी समितिका संयोजक घनश्याम खतिवडाले सहकारी नाफामा केन्द्रित हुँदा विकृति भित्रिएको बताए। जति सस्तो लगानीमा ऋण पाउन सक्यो, उति उद्यमशीलता बढ्ने हो, उनले भने। सहकारीले बचतमा पनि थोरै ब्याज दिएर ऋण प्रवाहमा पनि १६ प्रतिशत भन्दा कममै लगानी गर्नुपर्ने बताए। समितिले सहकारी ऐन कार्यान्वयन गर्न निर्देशन दिनेसमेत तयारी गरेको छ। सहकारी नाफामा केन्द्रित भएर चर्को ब्याज लिनु गलत हो, उनले भने, अझै ब्याज घटाउनुपर्छ। सरकारले सहकारीको ब्याज घटाएसँगै राष्ट्रिय सहकारी बैंकलेसमेत ब्याज घटाएको छ। ११ प्रतिशत आसपासमा कर्जा प्रवाह गर्दै आएको बैंकले प्रदेशका विभिन्न परियोजनामा ८९ प्रतिशतमै लगानी गर्न सुरु गरेको सञ्चालक सरिता भट्टराईले बताइन्। बैंकले आफ्नै स्रोतमा एक अंकमै लगानी गर्ने रणनीति सुरु गरिसकेको छ,उनले भनिन्,सरकारबाट सहुलियत ऋण पाउन सके गाउँगाउँसम्म रोजगारी सिर्जना गर्न र गरिबी निवारण गर्न ठूलो भूमिका खेल्न सक्ने थियौं। बैंक तथा वित्तीय संस्थाबाट सहुलियत कर्जा प्रवाह हुँदै आए पनि कार्यान्वयन अवस्था निराशाजनक छ।"
नेपाललाई स्वास्थ्य सामग्री सहयोग गर्ने चिनियाँ व्यापारी ज्याक माको घोषणा,"काठमाडौं : चिनियाँ व्यापारी ज्याक माले कोरोना भाइरस (कोभिड१९) सँग लड्न आवश्यक स्वास्थ्य सामग्री नेपाललाई सहयोग गर्ने घोषणा गरेका छन्। अलिबाबा ग्रुपका संस्थापक तथा पूर्व अध्यक्ष माले नेपालसहित १० एसियाली मुलुकलाई स्वास्थ्य सामग्री सहयोग गर्ने शनिबार ट्वीटर मार्फत् घोषणा गरेका हुन्। उनले नेपालसहित अफगानिस्तान, बंगलादेश, कम्बोडिया, लाओस तथा माल्दिभ्स मंगोलिया, म्यानमार, पाकिस्तान तथा श्रीलंकालाई ती स्वास्थ्य सामग्री उपलब्ध गराउने बताएका छन्। उपलब्ध गराउने स्वास्थ्य सामग्रीमा १८ लाख मास्क, २ लाख १० हजार परीक्षण गर्ने किट, ३६ हजार सुरक्षा कवज साथै भेन्टिलेटर र थर्मोमिटर छन्। यो चाँडै पुर्याउन सहज छैन, उनले ट्वीटरमा लेखेका छन्, तर यो हामी सम्पन्न गर्नेछौँ। नेपाल सरकारले कोरोनाभाइरस टेस्ट किटसहित अन्य स्वास्थ्य सामग्रीको अभाव रहेको बताउँदै आएको छ। यसअघि माले अमेरिकालाई १० लाख मास्क र ५ लाख भाइरस परीक्षण किट सहयोग गर्ने घोषणा गरेका थिए।"
भण्डारण क्षमता पर्याप्त,"काठमाडौं : सरकारसँग करिब पाँच लाख टन क्षमताको भण्डार गृह (गोदाम) छ। आपतकालीन अवस्थामा देशभर खाद्यान्न परिचालन गर्न भण्डार गृह पर्याप्त रहेको सरोकारवालाले जनाएका छन्। आपतकालीन समयमा यस्ता गोदाममा ६ महिनादेखि एक वर्षसम्मका लागि पुग्ने प्रमुख खाद्यान्न चामल, दाल र खानेतेल भण्डार गरी राख्न सकिन्छ। पूर्ण सरकारी स्वामित्व र पब्लिक प्राइभेट लिमिटेड अवधारणामा रहेका निकायसँग रहेको यस्ता भण्डार गृहमध्ये अधिकांश राणाकालीन र पञ्चायतकालीन हुन्। केही मात्र ससानो क्षमताका त्यसपछिका समयमा निर्माण गरिएका हुन्। खाद्य व्यवस्था तथा व्यापार कम्पनी, कृषि सामग्री कम्पनी र साल्ट ट्रेडिङ कर्पोरेसनको विभिन्न स्थानमा रहेको भण्डार गृहको कुल क्षमता ४ लाख ८७ हजार ४ सय टन छ। खाद्य व्यवस्था तथा व्यापार कम्पनीका नायब महाप्रबन्धक श्रीमणिराज खनालकाअनुसार संकटकालीन र आपतकालीन अवस्थामा मुलुकलाई आवश्यक पर्ने खाद्यान्न खरिद गरी लामो समयसम्म भण्डारण गर्न सकिन्छ। आवश्यक परेको अवस्थामा उक्त भण्डार गृहबाट अति आवश्यक खाद्यान्न देशभर परिचालन गर्न सहज हुन्छ, खनालले भने, हामीसँग भएको भण्डार गृह करिब प्रत्येक प्रादेशिक संरचनाअनुसार भएकाले प्रदेशभर परिचालन गर्न कुनै समस्या छैन। खाद्य व्यवस्था तथा व्यापार कम्पनीसँग ३३ जिल्लामा आफ्नै १ सय ४६ गोदाम छन्। यो सम्पूर्ण गोदामको क्षमता करिब १ लाख टन छ। यसबाहेक साविकको नेसनल ट्रेडिङ लिमिटेड (हाल खाद्य व्यवस्था तथा व्यापार कम्पनीमा गाभिएको) को छुट्टै विभिन्न जिल्लामा गरी ६३ हजार ४ सय टन क्षमताको गोदाम छन्। यसरी ती दुवै निकायको जोड्दा कम्पनीसँग १ लाख ६३ हजार ४ सय क्षमताको गोदाम छन्। हामीसँग भएका गोदाम वर्षभरि प्रयोग गर्न सकिने पूर्ण क्षमतामा हुन्, खनालले भने, एक पटक खरिद गरिएका वस्तु तीनदेखि ६ महिनासम्मका लागि भण्डारण हुन्छ। त्यसपछि खाली अवस्थामा रहने हो। कुल क्षमताको करिब ५० प्रतिशतमात्रै प्रयोगमा आएको छ। कम्पनीले हालसम्म चामल, कर्णालीको कोदो, फापर, गेडागुडी संकलन गरी भण्डारण गर्ने र दुर्गमको २४ जिल्लासहित राजधानी केन्द्रित यस्ता वस्तुको कारोबार गर्दै आएको छ। यसबाहेक कम्पनीसँग अहिले विश्व खाद्य कार्यक्रमले वीरगञ्जमा हालै निर्माण गरिएको १ हजार र हेटौंडामा निर्माण गरिएको अर्को १ हजार टनको अतिरिक्त गोदाम पनि छन्। यस्तै नेपालगञ्जमा १ हजार टन र सुर्खेतमा २ हजार टनको निर्माण कार्य सुरु गर्न लागिएको खनालले जानकारी दिए। केही समयपश्चात यो चारसहितको गरी १ लाख ६८ हजार ४ सय टन क्षमताको भण्डार गृह कम्पनीसँग हुनेछ। कम्पनीसँग भएको गोदाममध्ये नख्खुको ११ वटा र थापाथलीको दुई वटा २०४१ सालतिर निर्माण भएको हो। पब्लिक प्राइभेट लिमिटेड अवधारणामा सञ्चालनमा रहेको साल्ट ट्रेडिङ कर्पोरेसनसँग आफ्नै १ लाख ७० हजार टन क्षमताको भण्डार गृह छ। यसबाहेक निजी क्षेत्रको भाडामा लिएर छुट्टै ८० हजार टन क्षमताको भण्डार गृह सञ्चालनमा राखेको छ। कर्पोरेसनका प्रमुख कार्यकारी अधिकृत उर्मिला श्रेष्ठकाअनुसार साल्टले मुख्य गरी नुन, चिनी, खानेतेल, दाल, रासायनिक मलजस्ता वस्तुको खरिद गरी भण्डारण र कारोबार गर्दै आएको छ। हामीसँग पनि अहिले पर्याप्त परिमाणमा गोदाम छन्, श्रेष्ठले भनिन्, भएकै क्षमताको गोदाम पूर्ण रूपमा प्रयोग गर्न पाएका छैनौं। सामान ल्याएर केही राख्ने र त्यसपछि बजारीकरण हुने भएकाले गोदाम पूर्ण क्षमतामा प्रयोग भएको छैन। श्रेष्ठकाअनुसार आपत र संकटकालीन समयमा भण्डार गृहको अभाव भएको अवस्थामा साल्टसँग भएको रासायनिक मलको गोदामलाई पनि वस्तु भण्डार गर्न प्रयोग गर्न सकिन्छ। गोदाममा मल वर्षैभरि भण्डारण नहुने भएकाले केही महिनाका लागि उक्त गोदाम प्रयोग गर्न मिल्ने उनले जानकारी दिए। उनकाअनुसार खानेतेलको सबालमा छुट्टै गोदाम भने आवश्यक छ। खानेतेल विशिष्ट प्रकृतिको हुने भएकाले गुणस्तर कायम राख्न छुट्टै भण्डार गृह बनाउनुपर्ने उनको सुझाव छ। कृषि सामग्री कम्पनीसँग भने साविकको बीउवीजन कम्पनीसहित ७४ हजार टन क्षमताको रासायनिक मल राख्ने भण्डार गृह छ। कम्पनीको आफ्नै ६७ हजार र बीउवीजनको ७ हजार टन क्षमताको भण्डार गृह छ। कम्पनीका प्रवक्ता विष्णु पोखरेलले मल राख्ने विशिष्टकृत भण्डार गृह भए पनि आपतकालीन अवस्थामा केही सुविधा थप गरी अतिआवश्यक वस्तु भण्डार गर्न सकिने बताए।"
नक्कली प्रमाणपत्रमा सात मुद्दा,"काठमाडौं : नक्कली शैक्षिक प्रमाणपत्र (सर्टिफिकेट) पेस गरी जागिर खानेको बिगबिगी देखिएको छ। अख्तियार दुरुपयोग अनुसन्धान आयोगले शुक्रबार एकै दिन यससम्बन्धी सातवटा मुद्दा विशेष अदालतमा चलाएको छ। चितवनस्थित साझापुर उच्च मावि मेघौलीका राहत शिक्षक नारायण शर्माले बीएससीको प्रमाणपत्र नक्कली पेस गरेको अख्तियारको आरोपपत्रमा उल्लेख छ। उनी २०६५ वैशाख ८ मा माविको विज्ञान शिक्षक नियुक्त भएका थिए। उनले २०६७ फागुन २ गतेसम्म बहाल रही लाभ प्राप्त गरेको अख्तियारले जनाएको छ। नेपाल विद्युत् प्राधिकरण हेटौंडा वितरण केन्द्रका इलेक्ट्रिसियन शंकरबहादुर तामाङ २०४१ सालमा दैनिक ज्यालादारी कुल्ली पदमा नियुक्त भएका थिए। कक्षा ८ पास गरेको नक्कली प्रमाणपत्र पेस गरी उनले २०५० सालमा स्थायी नियुक्ति पाएका थिए। तामाङले तह ३ कुल्ली पद (इलेक्ट्रिसियन)मा बढुवा भई सरकारी सेवाको सुविधा लिएको अख्तियारले जनाएको छ। विद्युत् प्राधिकरणकै ग्रिड महाशाखा हेटौंडाका हेल्पर लोकनाथ खनालले कक्षा ९ पास गरेको झुठ्ठा प्रमाणपत्र पेस गरी २०५४ सालमा ज्यालादारी काम सुरु गरेका थिए। उनले २०६८ सालमा जुनियर हेल्पर पदमा स्थायी नियुक्ति पाएका थिए। विद्युत् प्राधिकरणकै जलेश्वर महोत्तरीका तत्कालीन सुपरभाइजर महन्थ मण्डलले मध्यमा तह पास गरेको नक्कली प्रमाणपत्र पेस गरेको खुलेको छ। उनले २०५० भदौ ४ गते तह ३ इलेक्ट्रिसियन पदमा नियुक्ति पाई सुपरभाइजर तह ५ सम्म बढुवा भई लाभ लिएको आरोपपत्रमा उल्लेख छ। माध्यमिक विद्यालय, लगडी गदियानी सिरहाका प्रावि द्वितीय श्रेणीका शिक्षक रामनारायण यादवले भारतबाट हाई स्कुल तह पास गरेको नक्कली प्रमाणपत्र पेस गरेका पाइएको छ। उनले २०४६ भदौ १ मा अस्थायी नियुक्ति पाएका थिए। उनले २०४८ भदौ १२ देखि स्थायी नियुक्ति लिएका थिए। २०६८ चैतदेखि द्वितीय श्रेणीमा विशेष बढुवा नियुक्ति लिई सरकारी सुविधा एवं लाभसमेत लिएको अख्तियारको अनुसन्धानमा देखिएको छ। सूर्योदय उच्च मावि हुम्लामा माध्यमिक तहको तृतीय श्रेणीको विज्ञान शिक्षक पदमा नियुक्त जितेन्द्रकुमार झाको प्रमाणपत्र पनि नक्कली देखिएको छ। शिक्षाशास्त्र विषयमा अध्यापन नगरेको र शैक्षिक तालिम पनि नलिएको व्यक्ति सप्तरीबाट नक्कली अध्यापन अनुमतिपत्र लिई महादेव मावि दार्मा हुम्लामा माध्यमिक तहको विज्ञान शिक्षकमा नियुक्त भएका थिए। उनले बिहारबाट जारी गरिएको नक्कली प्रमाणपत्र पेस गरी २०६५ वैशाख १५ देखि महादेव मावि दार्मा हुम्लामा अस्थायी नियुक्ति लिएको अनुसन्धानमा खुलेको छ। उनले २०७१ साउनदेखि लागू हुनेगरी माध्यमिक तहको तृतीय श्रेणी विज्ञान विषयको स्थायी शिक्षकमा नियुक्ति भई सूर्योदयमा कार्यरत रहेको पाइएको देखिएको छ। भानु नगरपालिकाका कार्यालय सहयोगी हेलन गुरुङ नक्कली प्रमाणपत्र पेस गरी नियुक्त भएको पाइएको छ। उनले कक्षा ८ पास गरेको प्रमाणपत्र पेस गरी २०७५ वैशाख २० मा उक्त पदमा नियुक्ति लिएका थिए।"
ठूला अस्पतालमा सामान्य परीक्षण नहुने,"काठमाडौं : स्वास्थ्य तथा जनसंख्या मन्त्रालयले तत्काल आवश्यक नपर्ने स्वास्थ्य परीक्षण तथा शल्यक्रिया रोक्न ठूला अस्पताललाई निर्देशन दिएको छ। मन्त्रालयका प्रवक्ता डा विकास देवकोटाले सघन उपचार कक्ष (आईसीयू)को व्यवस्था गर्न सामान्य खालको स्वास्थ्य परीक्षण तथा शल्यक्रिया चैत मसान्तसम्म बन्द गर्न निर्देशन दिइएको बताए। उनका अनुसार यो निर्देशन काठमाडौं उपत्यकाका ५० शय्या र सोभन्दा माथिका अस्पताललाई हो। होलबडी स्वास्थ्य जाँच, पत्थरीजस्ता सामान्य स्वास्थ्य परीक्षणका लागि नआएर सहयोग गर्न आग्रह गरेका छौं, प्रवक्ता डा देवकोटाले भने। सयभन्दा बढी शय्याका सबै अस्पताललाई ज्वरो क्लिनिक सञ्चालन गर्न यसअघि मन्त्रालयले निर्देशन दिएको थियो। कोरोना भाइरस संक्रमण भइहाले उपचारका लागि सरकारले ३ सय ३५ वटा आईसीयू कक्ष बनाएको छ। मन्त्रालयले कोरोना भाइरसको नमुना परीक्षण तत्काल सुरु गर्न वीर, धुलिखेल, बीपी कोइराला स्वास्थ्य विज्ञान प्रतिष्ठान धरानलाई निर्देशन दिएको छ। यसअघि टेकुस्थित राष्ट्रिय जनस्वास्थ्य प्रयोगशालाले मात्र नमुना परीक्षण गर्दै आएको थियो। समुदायमा फैलावटको अवस्था पत्ता लगाउन प्रयोगशालालाई कम्तीमा २० हजार नमुना परीक्षणका लागि तयारी अवस्थामा राख्ने र आवश्यकताअनुसार परीक्षणको व्यवस्था मिलाइएको छ। शंकास्पद बिरामीको उपचारमा संलग्न स्वास्थ्यकर्मी घर जाँदा घरमा रहेका वृद्धवृद्धा तथा बालबालिकामा जोखिम बढ्ने भएकाले त्यस्ता स्वास्थ्यकर्मीले चाहे सम्बन्धित अस्पताललाई छुट्टै आवासको व्यवस्था मिलाउन मन्त्रालयले भनेको छ। संक्रमणको शंका लागी आइसोलेसनमा राखिएका बिरामी एवं आफन्तले तत्काल घर पठाउन दबाब दिने हुँदा सुरक्षा प्रबन्ध गरिदिन गृह मन्त्रालयलाई अनुरोध गरिएको छ। अस्पतालले शंकास्पद नठानेका बिरामीलाई घरमै क्वारेन्टाइनमा बस्न पठाउने निर्णय भएको छ। घर पठाउँदा सम्पर्क विवरण लिई क्वारेन्टाइनमा बस्दा अपनाउनुपर्ने सावधानीबारे लिखित जानकारी गराउनुपर्ने मन्त्रालयले जनाएको छ। सो विवरण अस्पतालहरूले मन्त्रालयलाई नियमित उपलब्ध गराउनुपर्ने भएको छ। संक्रमित बिरामी आईसीयूमा रहेको अवस्थामा डायलासिस पनि गर्नुपर्ने भएकाले वीर अस्पतालबाट जनशक्ति शुक्रराज ट्रपिकल तथा सरुवा रोग अस्पतालमा पठाइएको छ। कोरोना भाइरसको पहिचान, परीक्षण, उपचार र रोकथामका लागि अत्यावश्यक सामग्री उपलब्ध गराइदिन चिनियाँ दूतावासलाई अनुरोध गरिने भएको छ। संक्रमण देखिए उपचारका लागि काठमाडौं उपत्यकामा भेन्टिलेटरसहित १ सय ३० आईसीयू व्यवस्था गरिएको प्रवक्ता डा देवकोटाले बताए। उपत्यकाबाहिर १ सय १५ वटा आईसीयू व्यवस्था गरिएको छ। क्वारेन्टाइनका लागि १ हजार शय्या छुट्याइएको छ। मन्त्रालयले सचिवस्तरीय निर्णय गर्दै सार्वजनिक बिदाका दिनसमेत कार्यालयमा उपस्थित हुन कर्मचारीलाई निर्देशन दिएको छ। मन्त्रालयअन्तर्गत विभाग र अन्य कार्यालयमा कार्यरत सहसचिवस्तरका कर्मचारी र विभागीय प्रमुखहरू सार्वजनिक बिदाको दिनसमेत कार्यालयमा उपस्थित भई कामकाज गर्न भनिएको छ। उपसचिव र अधिकृतस्तरका कर्मचारीलाई काठमाडौं उपत्यका नछाड्न मन्त्रालयले भनेको छ। क्षमता अभिवृद्धिको माग नेपाल चिकित्सक संघले स्वास्थ्यकर्मी तथा चिकित्सकलाई संक्रमित व्यक्तिको उपचारमा अपनाउनुपर्ने वैज्ञानिक विधिसहितको तालिम यथाशीघ्र उपलब्ध गराउन सरकारसँग माग गरेको छ। संघका महासचिव डा बद्री रिजालले प्रेस विज्ञप्तिमार्फत स्वास्थ्यकर्मी तथा चिकित्सकको क्षमता अभिवृद्धि गर्नुपर्ने माग राखेका हुन्। विश्व स्वास्थ्य संगठनको मापदण्डबमोजिम स्वास्थ्यकर्मी तथा चिकित्सकको स्वास्थ्य सुरक्षाका लागि पीपीईलगायत औजार, उपकरण तथा संक्रमणबाट जोगिन सक्ने सामग्रीको सहज उपलब्धता गराउन पनि माग गरिएको छ।"
पुरानो इनार र रूख,"( श्रुति परम्पराबाट जीवित हाम्रो लोकजीवन अहिले संकटमा छ। घरघरमा कथा कहने, गाथा गाउने, गाउँ खानेदिने जुन चलन थियो, त्यो झन्डै लोप हुँदो छ। लोकवार्ताका विभिन्न रूप हाम्रा मौलिक पहिचान हुन्। लोककथा, दन्त्यकथा, किंवदन्तीहरू तत्कालीन समाज हेर्ने आँखीझ्याल हुन्। हामी यस स्तम्भमा संकलन नभएका ती कथ्य सामग्री छापिरहेका छौँ। यस्ता कथामा जातीय, लैंगिक, क्षेत्रीय, धार्मिक, साम्प्रदायिक अनेक विभेद पनि झल्किन सक्छन्, अन्धविश्वास पनि प्रस्तुत हुन सक्छ। पलिटिकल करेक्ट हुने नाममा हामी यिनलाई संशोधन गर्ने छैनौं, किनभने यिनका आधारमा हामीले हाम्रो समाजको अवलोकनविवेचन गर्ने हो। सच्चिने हो, न कि यिनैलाई सच्याएर छाप्ने। यहाँहरू पनि आफ्नो क्षेत्रका, समुदायका, पाका पिँढीका लोककथामिथहरू संकलन गरी पठाउन सक्नुहुन्छ।) रत्ननाथबारेको किंवदन्तीअनुसार हाल दाङको चौघेरा त्यति बेला घना जंगल थियो। थारू राजा रत्नपारखु एक दिन जंगलमा सिकार खेल्न गए। एउटा बँदेललाई वाण हाने। घाइते बँदेल भाग्यो। रत्नपारखु घोडा चढेर बँदेलको रगतको डोब पछ्याउँदै हिँडे। जंगलका बीचमा एक जना योगी धुनी बालेर बसेका थिए। उनको छेउमै घाइते बँदेल पनि थियो। बँदेलको शरीरमा लागेको तीर धुनीमा गाडिएको थियो। रगत बगिरहेकै थियो। रत्नपारखु घोडाबाट ओर्लिएर आफ्नो सिकार बँदेल दिन जोगीलाई आग्रह गरे। जोगीले मानेनन्। बरु सम्झाइबुझाइ गरे। कुनै पनि राजा मान्छे र सबै जीवजन्तुको पालक तथा संरक्षक बन्न सक्नुपर्छ भने। तर राजा रत्नपारखुले सिकार गर्ने र जनावरको मासु खाने छुट धर्मले दिएको धारणा राखे। ती योगीले उसो भए छाती, खुट्टा, मुख, पखेटा र रगतमासु नभएको जनावरको सिकार गर भने। रत्नपारखु अकमक्क परे। काम, क्रोध, लोभ, मोह, अहंकार यी पाँच चिजको राजाले सिकार गर्न सक्नुपर्ने योगीले बताएपछि रत्नपारखुले तिमी को हौ भनेर सोधे। योगीले भने म गोरखनाथ हुँ। शिव भगवान्को अवतार। आफूसँग कुरा गरिरहेका जोगी गुरु गोरखनाथ भएको थाहा पाएपछि रत्नपारखु अचम्ममा परे। उनी गोरखनाथका चेला बने र दीक्षा पाएपछि सम्पूर्ण राजकाज र सम्पत्ति जनतालाई दिए। राजा रत्नपारखु रत्ननाथ योगी बने। गोरखनाथले रत्ननाथलाई एउटा अमृत पात्र (भाँडो) दिएर त्यसको नित्य पूजा गर्न सुझाए। त्यही समयमा शुद्ध जल जोहो गर्न रत्ननाथले इनार खन्न लगाएको विश्वास छ। यो इनार दाङमा अहिले पनि छ। अब यसको कुरा गरौं। यो इनार (कुवा) १३ सय वर्ष पुरानो भएको जन श्रुति छ। दाङको घोराही उपमहानगरपालिका१७, चौघेरास्थित गोरक्ष रत्ननाथ मन्दिर परिसरमा छ, यो। यही इनारको पानीले मन्दिरमा पूजाआजा गरिन्छ। यो पिउन र अन्य प्रयोजनका लागि पनि प्रयोग हुन्छ। प्रमाण त छैन तर यसलाई जन श्रुतिले जिल्लाकै सबभन्दा पुरानो र गहिरो बताउँछ। अझ श्रुति के पनि छ भने पातालबाट भाले बासेको सुनिएपछि इनार खन्ने क्रम रोकियो। पहिले गाउँभरिकाले यही कुवाको पानी खान्थे। तर, पछि घरघरमा धाराकुवा बने। इनार वरिपरि फलामे बार लगाइएको छ। चारैतिर बाक्लिएको घाँस र झाडी छिचोलेर नियाल्दा इनार गहिरै छ। इनारनजिकै गलैंचीको रूख छ। स्थानीय नारायणनाथ योगी, ८५ का अनुसार यो रूख पनि इनारजस्तै पुरानो हो। रत्ननाथले पानीका लागि इनार र फूलका लागि गलैंची रोपेको मठाधीश देवनाथ बताउँछन्। संस्कृतिविद् डा गोविन्द आचार्य इनार र रूख यति नै पुरानो भनेर तथ्यप्रमाणका आधारमा भन्न नसकिए पनि इतिहासमा जन श्रुतिको पनि महत्व हुने बताउँछन्। सवारीकोट राजाको आवास क्षेत्र रहँदै गर्दा कुवा निर्माण गरिएको उनी बताउँछन्।"
डाउन सिन्ड्रोमले असुरक्षा,"नेपाल डाउन्स सिन्ड्रोम संघको स्थापना २०६३ सालमा डाउन सिड्रोम अवस्थाका अभिभावकबाटै भएको हो। संघले त्यतिबेलादेखि विभिन्न थेरापी, तालिम तथा जनचेतनामूलक कार्यक्रम गर्दै आइरहेको छ। डाउन्स सिन्ड्रोम अवस्थाका बच्चा आफ्नो दैनिक कार्य गर्न सक्दैनन्। खानपान, हिँड्डुल, लुगा लगाउन, सहीगलतको पहिचान आदि गर्न सक्दैनन्। उनीहरूले हरेक काम गर्न अभिभावकसंरक्षकको सहारा लिनुपर्छ। उनीहरू उमेरअनुसार अन्य बालबालिकासरह हुर्कन, बढ्न र पढ्न सक्दैनन्। तर यसको अर्थ यो होइन कि उनीहरू उक्त कार्य गर्न सक्दैनन्। धैर्य र विश्वासका साथ अभिभावक, संरक्षक, शिक्षकशिक्षिका तथा समाज निरन्तर रेखदेख र सिकाइमा लागिपरे गर्न सक्छन् तर ढिलो। डाउन्स सिन्ड्रोम कुनै रोग नभएकाले यसको कुनै उपचार हुँदैन। यो गर्भमा थाहा हुने, जन्मजात क्रोमोजोममा हुने गडबडीको अवस्था हो। सामान्य मानिसको प्रत्येक कोषमा २३ जोडा अर्थात् ४६ वटा क्रोभोजोम हुन्छन् भने डाउन सिन्ड्रोम भएकामा २१ नम्बरको जोडामा एक अतिरिक्त क्रोभोजोम थप जोडिने भएकाले ४७ वटा हुन्छन्। यसलाई ट्राइसोमी २१ पनि भनिन्छ। यही नम्बरलाई आधार मानी सन् २०१२ देखि संयुक्त राष्ट्रसंघ तथा विभिन्न सदस्य देशले २१ मार्चलाई विश्व डाउन सिन्ड्रोम दिवसका रूपमा मनाउँदै आइरहेका छन्। ती सदस्य देशमध्ये नेपाल पनि एक भएकाले उक्त दिन नेपालमा पनि विभिन्न कार्यक्रम गरी जनचेतना फैलाउने काम हुँदै आएको छ। यस वर्ष कोरोना भाइरसले गर्दा अन्य कार्यक्रम नगरेर पत्रिकामार्फत जनसमुदायसम्म जनचेतना पुर्याउने कामलाई निरन्तरता दिँदै छौं। यी बालबालिकाको जीवनस्तर उन्नतिका लागि कसले के गर्नुपर्छ त ? विशेषगरी सरकार वा राज्यले मुख्य दुइटा क्षेत्र स्वास्थ्य र शिक्षामा ध्यान पुर्याउन जरुरी छ। स्वास्थ्य क्षेत्र : डाउन सिन्ड्रोम अवस्थाका बालबालिकामा चिकित्सकीय समस्या जन्मेदेखि नै धेरै हुन्छ। यिनीहरूमा रोगसँग लड्ने क्षमता कम हुन्छ। अतः यिनीहरूलाई चाँडै रुघाखोकी, ज्वरो, पेट गडबड हुने हुन्छ। नाक, कान घाँटी, आँखा, मुटु, थाइराइड आदिमा समस्या देखा पर्छ। जन्मिँदा मांसपेसी फितलो हुने भएकाले बालविकास क्रम ढिलो हुँदै जान्छ। थाइराइडको समस्याले थप सुस्त भएर शारीरिक र बौद्धिक विकास ढिलो भएको पाइएको छ। अतः मांसपेशी बलियो बनाउन फिजियोथेरापी समयमै सुरु गर्नुपर्छ र बर्सेनि थाइराइड जाँच गरी आवश्यकता परे औषधिको व्यवस्था गर्नुपर्छ। प्रस्ट बोल्न नसक्ने भएकाले स्पिच थेरापी र दैनिक कार्य जस्तै लुगा लगाउने फुकाल्ने, खाने, पढ्ने, दिसापिसाब, महिनाबारीजस्ता आधारभूत सिकाइका लागि अक्युपेसनल थेरापी दिनुपर्ने हुन्छ। यी सबै थेरापिस्ट, चिकित्सक, अस्पताल महँगो भएकाले अभिभावक आफ्ना बालबालिकालाई उपचार गर्नबाट वञ्चित गराउन बाध्य छन्। अझ अभिभावकलाई बढी दुःख बेहोर्नु परिरहेको छ। एक त बिरामी सुस्त बच्चा त्यसमाथि तिनीहरूलाई रेखदेख गर्न अफिस, काम, परिवार सबै छाडेर बस्नुपर्ने स्थिति हुन्छ। जसले गर्दा आम्दानी घट्न जान्छ। त्यसले राज्यलाई पनि राजस्वमा प्रभाव पारेको हुन्छ। सबै सरकारी तथा प्राइभेट अस्पताल र क्लिनिकहरूले पनि मानवताको नाताले निःशुल्क चिकित्सक परामर्श र सहुलियत दरमा औषधिटेस्ट तथा उपचार गर्नुपर्ने आवश्यकता छ। शिक्षा क्षेत्र : संविधानमा समावेशी शिक्षा वा शिक्षा अनिवार्य भनिएको छ। डाउन्स सिन्ड्रोम अवस्थाका बालबालिकालाई पनि सामान्य बालबालिकासँगै मूलधार विद्यालयमा समावेशी ढंगले यसैमा तालिमप्राप्त शिक्षकशिक्षिका तथा छाया शिक्षकशिक्षिकाद्वारा सरकारले योजना, कार्यक्रम तथा वातावरण बनाउनुपर्छ। चाहे घर गएर होस् वा विद्यालयमै पढाउने प्रबन्ध मिलाउनुपर्छ। यसका लागि सम्बन्धित संघसंस्था र केन्द्रहरूसँग मिलेर व्यवस्थाको पहल गरी यिनीहरूलाई शिक्षाबाट वञ्चित हुनबाट जोगाउन सकिन्छ। अहिले नेपालमा विशेष तालिम प्राप्त शिक्षकशिक्षिका तथा छाया शिक्षकशिक्षिका नगण्य भएकाले यी बच्चा पढ्नबाट वञ्चित छन् र केही वर्ष विद्यालय गए पनि पछि घरमै बस्नुपर्ने बाध्यता र विवशता छ। यसले गर्दा यिनीहरूलाई सिकाएको तालिम दिएको कुरा सबै बालुवामा पानी खन्याए झैं हुन्छ। उनीहरूले केही समयपछि सबै बिर्सन्छन् र फेरि पहिलेकै स्थितिमा फर्किन्छन्। बौद्धिक अपांग वा डाउन सिन्ड्रोम बालबालिकालाई तालिम दिने संस्थालाई कसैले पनि आफ्नो घर भाडामा दिएर अपनाउन सकेका छैनन्। यो बाध्यता र विवशता यी बच्चाको मात्रै नभई यिनका अभिभावकको पनि हुन जान्छ। यी बच्चा यसपछि न घरमा घुलमिल हुन सक्छन् न दैनिकी बाहिर कतै लैजाने स्थिति अभिभावकको हुन्छ। यस क्षेत्रमा पनि सरकारी तथा निजी विद्यालयतर्फ विशेषगरी सबै विद्यार्थीका परिवार र समाजको सहयोगमा मिलेर पहल गर्न सकेमा यिनीहरूलाई पनि पढाउन, सीप सिकाउन र आत्मनिर्भर बनाई सम्मानपूर्वक जीवन दिलाउन मद्दत गर्न सक्छौं। अझ उनीहरूका अभिभावकलाई पनि ढुक्कसाथ आफ्नो आयआर्जनतिर जाने बाटो खोली असल नागरिकको परिचय दिन सक्छौं। हामी जस्तो व्यवहार गर्छौं, हाम्रा बालबालिका त्यही संस्कार अपनाउँछन्। रोजगार क्षेत्रमा पनि विशेष तालिम प्राप्त शिक्षक, छाया शिक्षक तथा विभिन्न थेरापिस्टहरू आफ्नै देशका बेरोजगारबाट तयार गराई (अहिले बाहिरबाट झिकाउनुपर्ने हुन्छ।) बेरोजगार हटाउन मद्दत गर्न राज्यलाई प्रेरित गर्न सकिन्छ। अपांगताका आधारमा १० प्रकारको वर्गीकरण छ। बौद्धिक अपांगको वर्गीकरणमा डाउन्स सिन्ड्रोमलाई राखिएको छ। यसको छुट्टै कुनै ऐन छैन। यसलाई छुट्टै वर्गीकरण गर्नुपर्छ। राज्यले अपांगताका आधारमा चार प्रकारको परिचयपत्रको व्यवस्था गरेको छ रातो, नीलो, पहेंलो र सेतो। रातो परिचयपत्र पाउने डाउन्स सिन्ड्रोम भएकाले मासिक तीन हजार रुपैयाँ सामाजिक सुरक्षा भत्ता पाउँछन्, जुन उनीहरूको शारीरिक र बौद्धिक स्थिति विकासका लागि व्यवस्था गरिएको हो। हात्तीको मुखमा जिरा झैं भएको छ। अझ अन्य परिचयपत्र भएकाहरूले त त्यो सुविधा पनि पाएका छैनन्। जबकि परिचयपत्रका आधारमा सबै डाउन सिन्ड्रोम अवस्थाका बच्चाले स्वास्थ्य र शिक्षा क्षेत्रमा सुविधा पाए भत्ताको आवश्यकता नै पर्दैन र परिचयपत्रको पनि वास्तविकतामा उपयोग हुन्थ्यो। हुन त गत १४ वर्षदेखि डाउन्स सिन्ड्रोमसम्बन्धी चेतना फैलाउने हाम्रो प्रयास अपुग भयो होला। जनसमुदाय र सरकारी निकायसम्म पैसा र सहयोग अभावले पनि सफल हुन अप्ठेरो छ, तैपनि हामीले पुर्याउने कोसिस गरेका छौं। यसको परिणाम २०१९ अप्रिलमा एक पूर्वसांसद (राज्यको एक गरिमामय पद) को उदाहरण हाम्रो सामुन्ने आएको थियो। उनी अज्ञानतावश आफ्नो डाउन सिन्ड्रोम अवस्थाको नवजात शिशुलाई अस्पताल छाडेर पत्रपत्रिका तथा मिडियाको चर्चाको पात्र बनेकी थिइन्। अहिले पनि बौद्धिक अपांग वा डाउन सिन्ड्रोम बालबालिकालाई तालिम दिने संस्थालाई कसैले पनि आफ्नो घर भाडामा दिएर अपनाउन सकेका छैनन्। दिइहाले पनि महँगो र केही समयका लागि मात्रै दिन्छन्। यसले गर्दा यी बच्चाको रेखदेख, सोच र तालिममा वाधा पर्छ, अझ यिनका हेरविचारको जिम्मा लिने निकायले झन् बढी तनाव र समस्याको सामना गर्नुपर्छ। यस्तो अवस्थामा राज्यले पनि कुनै पहल गर्न सक्दो रहेनछ। न भाडाका लागि आर्थिक सहयोग दिएर वा न त कुनै सरकारी घरभवन निःशुल्क वा कम शुल्कमा उपलब्ध गराएर सहयोग गर्न सक्छ। तर समाज र व्यक्तिले चाहे के हुँदैन भन्ने उदाहरण साथ डा अरुणा उपे्रतीले विश्वास र मानवताको नाताले विनासर्त, निःस्वार्थ भावले घरभाडाका लागि नेपाल डाउन सिन्ड्रोम संघलाई व्यक्तिगत एक लाखको आर्थिक सहयोग दिई डाउन सिन्ड्रोम बालबालिकाको भविष्य बनाउन सघाउँदै आएकी छन्। यस्तो समाजसेवीलाई संघ कोटीकोटी धन्यवाद अर्पण गर्छ। पिया नेपाल डाउन्स सिन्ड्रोम संघकी अध्यक्ष तथा संस्थापक उपाध्यक्ष हुन्।"
हिज्जेमा अड्केको राष्ट्रियता,"राणा प्रधानमन्त्री जुद्धसम्शेरले स्वेच्छाले गद्दी त्याग गरेर रिडीतर्फ प्रस्थान गरेपछि २००२ सालको मंसिरको दोस्रो साता पद्मसम्शेर नेपालको प्रधानमन्त्री बने। रामका भक्त, अघिल्ला प्रधानमन्त्रीहरूको तुलनामा गरिब र समयकालपरिस्थितिलाई पनि अलि बुझेका प्रधानमन्त्री पद्मसम्शेरले शासनसत्ताको बागडोर सम्हालेपछि बदलिँदो समयसँगै आफूलाई ढाल्न खोजे। अरू राणा शासकभन्दा निकै अगाडि बढेर उनले आफूलाई जनताको सेवक समेत भन्न भ्याए। उनी प्रधानमन्त्री हुँदाखेरि विश्वभर चलिरहेको स्वतन्त्रता संग्राम वा प्रजातन्त्रको पहिलो लहरले नेपालीहरूलाई पनि छोइसकेको थियो। हिजोसम्म राणाहरूको शिकंजाभित्र रहेका रैतीहरू बिस्तारै राणाशासनको विरोधमा समेत उभिन थालेका थिए। एकथरी त राजनीतिक दल नै गठन गरेर संघटित हुँदै थिए। तसर्थ, यदि राम्ररी कन्टेन गरेर अगाडि नबढ्ने हो भने त्यसले राणा शासनलाई नै बढार्ने उनले देखेजस्तो देखिन्थ्यो। यद्यपि, उनका भाइभारदार उनको विश्लेषणलाई मान्दैनथे। उनीहरू सुधारका पक्षमा थिएनन्। पुरानै तौरतरिकाले शासन गर्न चाहन्थे। अन्ततः उनीहरूले पद्मसम्शेरलाई राजकाजबाट लखेटी छाडे पनि। पद्मसम्शेर २००५ सालमा भारत निर्वासित भए। तर पद्मसम्शेर लखेटिनुअघि नेपालमा पहिले कहिल्यै नभएका केही परिवर्तन पनि भए। संविधानै बन्यो, भलै त्यो लागू हुन पाएन। त्यसबाहेक शिक्षा, मिडिया क्षेत्रमा पनि परिवर्तन भएको देख्न सकिन्छ। उनको पालामा रैतीले रेडियो राख्न पाउने भए। नेपालमा रेडियो स्टेसनको स्थापना भयो। अनि सरकारी मुखपत्र गोरखापत्रले बिस्तारै तर ठूलै फड्को मारेको गोरखापत्रका पानाहरू अध्ययन गर्दा देख्न सकिन्छ। यो पत्रिका साप्ताहिकबाट अर्धसाप्ताहिक हुन्छ। यसको आकार बढ्छ। माग बढ्छ। अझ महत्वपूर्ण कुरा त यसमा पाठकहरूको सहभागिता (महिलाको समेत !) बढ्छ। ग्राहक बढ्छन्। पाठकपत्रको संख्या ह्वात्तै बढ्छ। थरीथरीका लेख र विविध विषयका सम्पादकीय पनि छापिन थाल्छन्। यसै क्रममा २००३ सालको साउन ४ गते गोरखापत्रमा एउटा छोटो सम्पादकीय छापिएको थियो, एउटा शब्दबैङ्कब्याङ्कको हिज्जेउपर। बैंक कि बङ्क ? शीर्षकको यो सम्पादकीयले नेपालमा पनि चलिआएको हिज्जेलाई प्रश्न गरेको छ। र, यो हिज्जेको सम्बन्ध नेपाली राष्ट्रियता र स्वाधीनतासँग पनि गाँसिएको थियो। विसं १९९४ मा मुलुकको पहिलो र एक मात्र नेपाल बैंक खोलिएको थियो। सो ब्याङ्क खुलेको करिब एक दशक भैसकेको अवस्थामा र सोही हिज्जे (बैंक) प्रचलनमा रहिरहेको अवस्थामा सम्पादकले किन यो विषय उठाएका हन्, प्रष्ट हुँदैन। गोरखापत्रले आफ्नो सम्पादकीयमा नेपालीको जिभ्रोको हवाला दिँदै कि त बङ्क हुनुपर्ने कि अंग्रेजी उच्चारण सरह ब्याङ्क हुनुपर्ने तर बैंक कसरी हुन गयो भनेर प्रश्न सोधेको छ। उसले बैंकलाई बंक भन्नु उपयुक्त हुने भनेको छ खास गरी बैंकको ढोकामा खोपिएकोबनाइएको हिज्जेलाई परिवर्तन गर्दा बंक बनाउन सजिलोकिफायती (ऐकार मेटिदिए पुग्ने) हुने कारणले। यो सम्पादकीयको अन्तमा उसले छुस्स घुसाएको एक वाक्य नत्र ता यो बैंक शब्दले दमकल शब्दको सौता वारुणयन्त्रालयले भन्दा वर्ता पिर्योले ऊ भाषाको जबर्जस्ती संस्कृतीकरणको विरोधी रहेको पनि देखाउँछ। दमकल चार अक्षरको सजिलो शब्द थियो। उसको सौता बनेर आएको वारुणयन्त्रालय लामो र कठीन। यो सम्पादकीयबाट अर्को एउटा कुरा पनि खुल्न आउँछ। त्यो हो अहिले जेलाई हामी साइन बोर्ड भन्छौं, त्यसलाई ऊ वेला परिचय पाटि भनिने रहेछ। अझ अर्को महत्वपूर्ण तथ्य चाहिँ, नेपाली भाषा प्रकाशिनी समितिले भाषिक शुद्धताका लागि अभियानै छेडेको सो सम्पादकीयले संकेत गर्छ। सम्पादकीयमा लेखिएका वाक्यनेभाप्र समितिले परिचय पाटिहरूमा नियन्त्रण गरेको छ। यो नियन्त्रण केहीकाल पछि नेपालमा भएभरका परिचय पाटिहरूको भाषालाई सुधारिसक्नका निम्ति नै होला भन्न सकिन्छले समितिले शहरका परिचय पाटिहरू नियन्त्रणमा लिँदै तिनलाई शुद्ध तुल्याउन लागेकोतर्फ इंगित गर्छ। यद्यपि, कम्तिमा नेपाल बैंकका हकमा यो कारगर भएको देखिन्न, जुन अर्को रोचक तथ्य हो। यो सम्पादकीय छापिएको केही महिनापछि केशवराज पिंडालीजो पछि गएर ख्यातनाम साहित्यकार र पत्रकार बनेले लेखेको पाठकपत्र गोरखापत्रमा छापिन्छ। छिमेकी मुलुकमा बङ्क उहिल्यैदेखि चलेकाले पिंडालीले सोही प्रयोग गर्न उपयुक्त हुने मतो जाहेर गरेका छन्। र, बैंक पनि ठीकै हुने भनेका छन्। तर, उनी ब्याङ्कको भने घोर विरुद्धमा उभिएका छन्उनका नजरमा ब्याङ्क भन्नु हास्यास्पद हुने रहेछ। पिंडालीको यो पत्र चाखलाग्दो भैकन पनि अलि अमिल्दो हो कि जस्तो देखिन्छ। पिंडालीले यहाँ हिन्दीमा बङ्क धेरै चलेको भने पनि खासमा भारतमा बैंक नै ज्यादा प्रयुक्त हुँदै आएको हो, जुन कुराको पुष्टि पुष्करसम्शेरको रिज्वाइन्डरले पनि गर्छ। पिंडालीको पत्र छापिएको दश दिनपछि नै नेपाली भाषा प्रकाशिनी समिति तथा नेपाली भाषानुवाद परिषद्का समेत प्रमुख रहेका पुष्करसम्शेरको पत्र छापिएको थियो गोरखापत्रमा। पुष्करसम्शेरले आफूसमितलाई भने प्रष्ट रूपमा ब्याङ्कको पक्षमा उभ्याएका छन्। यो ब्याङ्कको पक्षको उनको उभ्याइलाई उनले नेपाली राष्ट्रियताको पक्षको उभ्याइको रूपमा प्रस्तुत गर्न खोजेका छन्। उनको पत्रको शीर्षकले नै विशेष आग्रह गर्छ हामी नेपालीले ब्याङ्क नै लेख्नुपर्छ। शब्दको हिज्जेसँग पुष्करसम्शेरले जुन राष्ट्रियतालाई गाँसेका छन् राष्ट्रवादका अध्येताका लागि सो निकै चाखलाग्दो कुरा हो। उनको पत्रको पहिलो वाक्यहामी नेपाली हौं भन्ने कुरा बिर्सन लाग्यो कि भन्ने डरले यो चिठी लेखेको हुँले धेरै कुरा भन्छ। यदि यो हिज्जेको शुद्धतासँग वा यसको अन्य विदेशी भाषासँगको सम्बन्धको कुरासित नेपाली राष्ट्रियता गाँसिएको उनले नदेख्ता हुन् त सम्भवतः उनले पाठकपत्र पठाउँदैनथे कि। नेपालको पहिलो अंग्रेजीनेपाली शब्दकोष निर्माणको नेतृत्व गरेका पुष्करले बङ्क र बैंकको विपक्षमा दिएका दलिल बलिया छन्, मननीय छन्। यद्यपि, यी शक्तिशाली पदाधिकारीले दिएका सुझाव पनि किन कारगर हुन सकेन, त्यो चाहिँ अनुसन्धेय छ। विदेशी वा अन्य भाषाबाट सापटी लिएका शब्द (आगन्तुक) का हिज्जे लेख्दा अहिले पनि हामीले पछ्याउनुपर्ने बाटो पुष्करसम्शेरले देखाएकै हो यद्यपि, राष्ट्रियतावाला कारणले चाहिँ होइन। तर, हाम्रा भाषाका मठाधीशहरूले जबर्जस्ती गरेर सबै आगन्तुकलाई ह्रस्व र पातलो स बनाउने नियम लादेर भाषा र हिज्जेको हुर्मत लिइसके। त्यसैले, अहिले हामीकहाँ आगन्तुक शब्दको हिज्जेमा ठूलो बेथिति कायमै छ। बेथितिबारेको टिप्पणीलाई यहीँ टुंग्याएर अहिले भने गोरखापत्रमा छापिएका ती तीनै वटा सामग्री पढौं। र, गमौं किन पुष्करसम्शेरले यो हिज्जेलाई नेपाली स्वाधीनता र राष्ट्रियतासँग जोडे। गोरखापत्रका तीन वटै सामग्रीको हिज्जे सकेसम्म जस्ताको तस्तै उतार गरिएको छ। नबुझिने ठाउँमा कोष्ठकभित्र प्रश्नवाचक चिह्न (? ) राखिएको छ। साथै, ती सामग्रीको छायाप्रति पनि दिइएको छ। (पराजुली मार्टिन चौतारीमा आबद्ध ऐतिहासिक समाजशास्त्री हुन्) बैंक कि बङ्क ? केही वर्षदेखि यता बैंक शब्दले नेपाली भाषा भाषीहरूको गिदिमा बिजार(? )लाग्दो धक्का मार्न लागिरहेछ। कुनै केटाकेटी ले च्याँ च्याँ पारेर थाल घोटे जस्तै। पाश्चात्य शब्दलाइ जस्ताको तस्तै दोहर्याउने हो भने  ब्याङ्क र नेपाली जिभ्रोको मान राख्ने हो भने बंक हुनुपर्ने तर बैंक कसरी भयो कुन्नि ! नेभाप्र समितिले परिचय पाटिहरूमा नियन्त्रण गरेको छ। यो नियन्त्रण केहीकाल पछि नेपालमा भएभरका परिचय पाटिहरूको भाषालाई सुधारिसक्नका निम्ति नै होला भन्न सकिन्छ, तर यो भित्तामा लेखिएको बैंक गारो नै नभत्कीकन कसरी सुध्रला वा समितिका नियन्त्रणमा पुग्ला र ? बरू एउटा अर्को उपाय छ। बंक का ढोका अगाडिको अक्षर बनाउन धेरै खर्च लाग्दैन। बाँकी छापिएका फारामहरूलाई सिद्धिएपछि सुधार्दै जान पनि सकिन्छ। नत्र ता यो बैंक शब्दले दमकल शब्दको सौता वारुणयन्त्रालयले भन्दा वर्ता पिर्यो। (गोरखापत्र, २००३ साउन ४, पृ २) बङ्क कि बैङ्क सम्पादकजी ! गो प को बङ्क, ब्याङ्क र बैङ्क बारेमा सम्पादकीय टिप्पणी पढें। बङ्क शब्द हिन्दीमा उहिल्यै चलिसकेको छ, नेपालीले पनि लिएमा धेरै सुविस्ता हुन जान्छ। उच्चारण र लेखाइलाई लिएर विवाद गर्नु त आफ्नो खिसी ? गर्नु हो। धेरै जसो अङ्ग्रेजी शब्दको ठीक उच्चारण देवनागरीका अक्षरद्वारा गराइन सकिंदैन, त्यस्तै हिन्दीका शब्द अङ्ग्रेजीबाट नसकिने पनि छन्। अङ्ग्रेजी शब्द नै बहिष्कार गर्ने हो भने द्रव्य रक्षनिय वा यस्तै केही लेख्ने भन्ने गरिदिए भयो। ह्वैन भने विकृत रूप बङ्क उही लिपिको अर्को उन्नत भाषाले लिएको लिनुमा श्रेय छ। तर बैङ्क केही अंशमा ठीक हुन आएमा पनि ब्याङ्क लाई समर्थन गर्नु त हास्यास्पद हुन आउँछ।  केशवराज पिंडाली। (गोरखापत्र, २००३ कात्तिक २०, पृ २) हामी नेपालीले ब्याङ्क नै लेख्नुपर्छ संपादकजी ! हामी नेपाली हौं भन्ने कुरा बिर्सन लाग्यो कि भन्ने डरले यो चिठी लेखेको हुँ। अंग्रेजी र फ्रेञ्चको उही लिपि छ एउटै वस्तुलाई भने उही अक्षरविन्यास भएको शब्द (जस्तो तबदभि) को अंग्रेजीमा बेग्लै फ्रेञ्चमा बेग्लै उच्चारण हुन्छ। त्यस्तै उही लिपि भए तापनि हिन्दी र नेपालीको उच्चारणमा कैयन वैषम्य पाइन्छन्। अहिले आवश्यक परेको ऐकारको उच्चारणको बारे मात्र विचार गरौं  नेपाली  त्यसले चोर्यो, है ! हिन्दी  उसने मुझे दिया है। यी दुई है को उच्चारणमा कत्रो विभिन्नता छ, हामीले बिर्सन हुँदैन। पहिलो है को उच्चारण है हो। दोस्रो है को उच्चारण ह्य को नजीक पुग्दछ। त्यस्तै हिन्दी कैसा, पैसा इत्यादिको उच्चारण क्यसा, पयसा हिन्दी बुझ्नेलाई विदितै छ। तर हामी नेपाली भने संस्कृतकै पछि लागी शुद्ध ऐ नै भन्दछौं। अब अंग्रेजी शब्द (बल, अबत, दबलप) को उच्चारण हिन्दी भाषामा मैन, कैट, बैङ्क लेख्नु हिन्दीको उच्चारणको हिसावले सर्वथा उचित हो, किनभने त्यसरी हिन्दी नकल अंग्रेजी उच्चारणको निकै नजीक पुग्ने देखिन्छ। तर हामी नेपालीले मैन को उच्चारण मैन (माहुरीको मैन जस्तै) गर्न मात्र जानेका छौं। त्यसैले अंग्रेजी उच्चारण उतार्न हिन्दी अक्षरविन्यास जति नजीक पुग्न खोज्छ त्यही अक्षरविन्यास अपनाउँदा हामी त्यति पर भाग्न खोज्दछौं भन्ने स्पष्ट थाहा हुन्छ। यस्ता अंग्रेजी शब्दका ठीक उच्चारण देवनागरी अक्षरबाट उतार्न सकिन्न तापनि हिन्दीले गरे जस्तो नजीक पुग्न कोशिश गर्नु भूल होला र ? हामी ऐ लाई ऐ नै उच्चार्ने नेपालीले मैन, कैट, बैङ्क भनी हाँसो गराउनुभन्दा म्यान, क्याट, ब्याङ्क भनी हिन्दीमा जस्तै यथार्थको(? ) नजीक पुग्न खोजेकामा किन हास्यास्पद हुने ? हो, अर्को उन्नत भाषाको देखासिकी गर्नु श्रेय छ तर अभिप्राय (यहाँ नजीक पुग्ने) बुझेर मात्र नक्कल गर्नु उचित होला, नत्र अंग्रेजीको देखासिकी गरी बेलायतलाई होम भने जस्तो हुन्छ। उन्नत भाषा (अर्थात् हिन्दी) को अक्षरविन्यास मात्र टिपी? उच्चारणलाई छाड्दा झन् हास्यास्पद हुन आउँछ कि ? हामीले हिन्दी उच्चारण टिपी भोलिदेखि मकै खै लाई मक्य ख्य ? उच्चार्नु वा हिन्दी अक्षरविन्यास अपनाई मालताल प्याक गर (भकुण्डोको खेलमा) ब्याक बस्छु को सट्टा मालताल पैक गर बैक बस्छु लेख्न थाल्नु श्रेय होइन। अंग्रेजी पद लिंदा हिन्दीलाई गुरु(? ) तुल्याई उसको चोरऔंला समातेर हामीले उक्लन पर्दैन। त्यसैले हामी नेपालीले त ब्याङ्क नै लेख्नुपर्छ। (तपाईंको चिठी छोटकरी होओस् भन्ने उक्तिलाई लङ्घन नगर्नालाई भन्दछु) शङ्का हुने महानुभावबाट नेभाप्र समितिको अंग्रेजी नेपाली कोष मा भूमिकाको पृष्ठ त, थ, एकपल्ट पढिदिने कष्ट होओस्। बैङ्क चाहिं अंग्रेजी शब्दको हिन्दी नक्कल बैङ्क को हिन्दी विकृत रूप हो। त्यो रूप हामीले निहुरेर सोहोर्नु पर्ने आवश्यक देखिन्छ भने त्यसलाई भाको, गाको, रेछ, रैछ, घराँ, कताट इत्यादिको वर्गमा स्थान दिए हुने हो। पुष्करशमशेर (नेभाप्र समिति तथा ने भाषानुवाद परिषद्) (गोरखापत्र, २००३ कात्तिक ३०, पृ २)"
सिन्दूरको लक्ष्मणरेखा,"तिमीले कोरिदिएको शिरमाथिको रातो हस्ताक्षर सायद जिन्दगीको कुनै कुटिल सम्झौता थियो त्यो, मेरो सपना र स्वअस्तित्वसँग त्यसैले त सिन्दूरको लक्ष्मणरेखा नाघ्न नसकी एकलव्यको नियति भोग्दै हरपल, हरक्षण सपनाका बूढीऔंलाहरू काटिरहेछु पञ्चेबाजाका मधुर धुनहरूसँगै भित्यायौ तिमीले जीवनका रंगीन लयहरू र बदलामा दियौ सुस्केराका सिम्फोनीहरू तर पनि हाँसीहाँसी स्वीकारेँ तिम्रो उपहार सुस्केराका मीठा संगीतहरू तर तिमीले यिनै संगीतका एक एक धुनहरूलाई आफ्नै लय र तालमा ढालेर निर्जीव र बेसुरा बनाइदियौ मेरो जिन्दगीको गीत आफ्नो आजादीको शंखघोष गर्दै बाँधिदियौ गलामा जिन्दगीको कसिलो लगाम र रोकिदियौ मेरा सम्पूर्ण सम्भावनाका पाइलाहरू र आज यिनै रोकिएका पाइलाहरू र काटिएका सपनाहरूको आलो घाउ नियाल्दै अतीतको स्वतन्त्र उडान भरिरहेछु सामाजिक दायित्व र अधिकारका नाउँमा तिमीले दिएको त्यो वचनरूपी धारिलो उपहार जसले काट्दै छु खुसीका रंगीन धागाहरू र उधार्दै छु आमाले नौ महिना लगाएर बुनिदिएको यो अमूल्य जिन्दगीको स्वेटर।"
लोकतन्त्रको अरिंगाल मोडल,"भारतीय पत्रकार रवीश कुमारको द फ्री भ्वाइस अन डेमोक्रेसी, कल्चर एन्ड नेसनको नेपाली रूपान्तरण हो, मुक्त आवाज : लोकतन्त्र, संस्कृति र राष्ट्रबारे। यस पुस्तकमा लेखकले समकालीन भारतीय समाज, संस्कृति, राजनीति र लोकतान्त्रिक राज्य व्यवस्थामाथि देखिएका खतराका संकेतबारे प्रश्न उठाएका छन्। निजात्मक, वर्णनात्मक र विश्लेषणात्मक शैलीका आठ निबन्धको यस संग्रहमा उनले तथ्य र तर्कको लोभलाग्दो संयोजन गरेका छन्। विषयवस्तुका दृष्टिले सुरुका दुई निबन्ध लोकतन्त्रमा अभिव्यक्ति स्वतन्त्रता र उत्तरदायी मिडियाको भूमिकामा केन्द्रित छन्। बाँकी निबन्ध मुख्यतः दिगो लोकतन्त्रका लागि सचेत नागरिकका रूपमा नागरिकको कर्तव्य र नागरिक समाजको भूमिकाप्रति केन्द्रित छन्। यो निबन्ध मुख्यतः उच्चमध्यम वर्गीय नागरिकको आँखाबाट भारतीय लोकतान्त्रिक राज्य व्यवस्था र समाजको चित्रण हो। यो दक्षिणपन्थी राष्ट्रवाद र धर्मअन्धताको विश्वव्यापी प्रतिविम्ब पनि हो। यद्यपि, उठान गरेका यावत् विषयहरूले आमनागरिकहरूको समस्यालाई सम्बोधन गर्दैनन्। सतही रूपमा महिला, दलित र मुस्लिम समुदायमाथि जात र धर्मको नाममा भइरहेको हिंसाप्रति लेखकको सहानुभूति देखिन्छ, न कि समानुभूति। उनले यसलाई केवल लोकतन्त्रमाथिको खतराको संकेतका रूपमा मात्र हेरेका छन्, न कि मानवीय मूल्यको ह्रास। दक्षिण एसियाली समाजमा राज्यको उदय र सामाजिक असमानताबीच घनिष्ठ सम्बन्ध देखिन्छ। हिन्दू धर्म मान्ने समाज र त्यसबाट प्रभावित समाजका सदस्यहरू अन्य समाजका सदस्यभन्दा बेसी असमानताबीच बाँचिरहेका छन्। उनीहरूमा वर्णव्यवस्था र त्यसले जन्माएको जातप्रथा बलियोसँग क्रियाशील रहेको छ। यसले एकातिर वर्ण र जातका नाममा कोही उपल्लो त कोही तल्लो जातमा मानिसको वर्गीकरण गर्छ। यसका कारण सवर्ण र अवर्ण भनिएका मानिसका दिलदिमागमा पनि वर्ण र त्यसले जन्माएको जातव्यवस्थाकै वर्चस्व छ। पत्रकारिताका सारा नियम तोडेर सत्ताको काखमा खेल्न जानेहरूलाई निष्पक्षताको परिभाषा थाहा छैन। महिला र गरिबहरूमा पनि हिन्दू वर्णा श्रम र जातव्यवस्थासँग सालनाल गाँसिएको पितृसत्ता र वर्गसत्ताका अनेक भाष्यले शासन गर्दै आएका छन्। लेखक लोकतन्त्रमा प्रश्न र सन्देह गर्न पाउनुपर्ने अधिकारको वकालत त गर्छन् तर वर्णजात, पितृ र वर्गको सत्ताले स्थापना गरेका भाष्यमाथि स्वयं कुनै सन्देह, अविश्वास र प्रश्न गर्दैनन्। भारतीय लोकतन्त्रसँगै जोडिएको जातव्यवस्थामाथि प्रश्न नगर्नु आफैंमा असमानतालाई बेवास्ता गर्नु पनि हो। पहिलो निबन्ध बोल्ने काम उनको आफ्नै व्यक्तिगत कथनबाट सुरु हुन्छ। यसमा उनले लोकतन्त्रमा प्रश्न र सन्देह गर्ने अधिकारलाई कसरी संकुचित बनाइँदै छ भन्नका लागि आफ्नो अनुभवसँगै भारतीय राजनीतिकर्पोरेटमिडियाको गठजोडलाई तथ्यगत रूपमा उभ्याएका छन्। यद्यपि, उनी आफूलाई जिउँदो प्रमाणित गर्न नै भए पनि डरको सामना गर्दै प्रश्न गर्ने साहस गर्न प्रेरित गर्छन्। समाज र राज्यको लोकतान्त्रिक रूपान्तरणमा मिडियाको महत्वपूर्ण भूमिका रहने भए पनि यसले सत्तासीन वर्गको हालीमुहाली चल्ने अर्थतन्त्रलाई टिकाउने र त्यस अनुकूलको मानसिकता बनाउने काम गरिरहेको छ। रवीशका अनुसार डरको सिर्जना त्यसको महत्वपूर्ण आधार हो। र, यस्तो डर सिर्जनाका लागि सत्ताले भीडतन्त्रको सहारा लिन्छ। न्यायालयसमेत भीडतन्त्रका अघि नतमस्तक बन्छ। मिडियासमेत यस्तो भीडकै पछि लाग्छन्। कुमारले मिडियाको यस्तो प्रवृत्तिलाई गोदी मिडिया भनेका छन्। सन् २०१४ पछि भारतमा बढ्दै भएको धार्मिक पागलपन, असहिष्णुता र सीमान्तीकरणको बढ्दो दरका लागि ९९ प्रतिशत भारतीय मिडिया पनि त्यही भीडको सहायक भएको उनको आरोप छ। यस खण्डमा उनले प्रजातान्त्रिक संस्थाहरूलाई कमजोर बनाउन डरको राजनीति कसरी सञ्चालित हुन्छ भनेर वर्णन मात्र गरेका छैनन्, भारतीय मिडियामा मातृभाषाका पत्रकारहरूको बहिष्करणको डरलाग्दो अवस्थालाई पनि उजागर गरेका छन्। उनी भन्छन्, पत्रकारिताका सारा नियम तोडेर सत्ताको काखमा खेल्न जानेहरूलाई निष्पक्षताको परिभाषा थाहा छैन। रोबोपब्लिक अनि नयाँ लोकतन्त्रको निर्माणले लोकतन्त्रका लागि आलोचनात्मक नागरिक समाज र उत्तरदायी मिडियाको बढ्दो अभावलाई चित्रित गर्छ। सत्ताले आमनागरिकको चेतना र विचारलाई नियन्त्रण गर्न भीड र मिडिया मात्रै प्रयोग गर्दैन, त्यसका लागि भीडलाई परिचालन गर्ने फर्जी समाचारको उत्पादन र सामाजिक सञ्जालहरूको पनि प्रयोग गर्छ। फर्र्जी समाचारले फर्जी बहसको बाटो खोलिदिन्छ र फर्जी बहसले फर्जी राजनीतिको। कुमारका अनुसार फर्जी समाचार सत्ताको कुशल खेल हो। सत्ताले जीवनदेखि टाढा आफ्नो अधिकार र समस्या भुलाएर राष्ट्रवादका कृत्रिम समस्यातिर ध्यानाकर्षण गराउँछ। र, त्यस्ता समस्याको समाधानका लागि वैकल्पिक नागरिक समाज निर्माण गर्छ। सत्ताले वैकल्पिक नागरिक समाजलाई यस्ता फर्जी समाचारहरू बाँडेर ध्रुवीकरण गर्छ र तिनीहरूको पूर्वाग्रहलाई तर्कसंगत ठानिन्छ। कुमारले यस्तो नागरिक समाजलाई आँखामा पट्टी बाँधेर हिँडेको पैदल सेना भनेका छन्, जसले तानाशाह जस्तो चाहन्छ त्यस्तै गर्नका लागि फर्जी समाचार फैलाउँछन्। रोबोटजस्तै निर्जीव नागरिक समाज। नागरिक हुनुको नाताले लोकतन्त्रका लागि एक नागरिकको कर्तव्यको गम्भीर उठान हो। उनी नागरिकमा भएको शक्तिशाली नेताको तीव्र चाहले नागरिकको इच्छालाई प्रतिनिधित्व गर्न नसक्ने नेताको पुनरुत्पादन भइरहेको संकेत गर्छन्। अहिले जति अधिकार एक नागरिकमा हुनुपर्ने थियो, त्यो छैन। नेताको भक्त भएर आफ्नो पूरै विश्वास एक चुनाव जितेको नेताका हातमा थमाउनु लोकतन्त्रमा नागरिकको कर्तव्य पूर्ण नहुने उनको ठहर छ। यसका लागि डरबाट मुक्त हुनु जरुरी छ। किनकि मान्छेको चेतनामा डर भयो भने त्यसले दास उत्पादन गर्छ, न कि सचेत नागरिक। हामी कसरी प्रेम गर्छौं दक्षिण एसियाली समाजमा प्रेमसम्बन्धी बुझाइप्रतिको व्यंग्य मात्र होइन, प्रेमको नाममा महिलाको वस्तुकरणमाथिको प्रहार पनि हो। हाम्रो समाजमा प्रेम केवल आई लभ युमा सीमित भएकोप्रति कुमार हिन्दी रजतपटलाई आरोप लगाउँछन्। सिनेमा घर पुग्न सक्ने हैसियत भएकाहरूमा उनको तर्क सान्दर्भिक हुनसक्छ। किनकि यस्ता सिनेमाले प्रेमलाई एउटा फेन्टासी बनाइदिएको छ। त्यसो त प्रेमका लागि सहरमा उचित स्थान नभएको हुँदा लेखक सहर इकोफ्रेन्ड्ली मात्र होइन, इस्कफ्रेन्ड्ली पनि हुनुपर्ने वकालत गर्छन्। दिल्लीमा हत्या भारतीय समाजमा जात र धर्मका आधारमा धानिएको इज्जत र त्यससँगै फैलिएको अपराधीकरणको फेहरिस्त हो। कुमारले यस निबन्धमा जात र धर्मका आधारमा प्रेमको निषेधले भारतमा हत्याराहरूको जमात निर्माण भइरहेको संकेत गरेका छन्। भारतका बाबाहरूमा कुमारले महिलाको आँखाबाट धर्मशास्त्रलाई चियाउने कोसिस मात्र गरेका छैनन्, बाबाहरूसँग राजनीतिक नेतृत्वको साँठगाँठ र त्यसको आधारमा छोपिएको अपराधको शृंखलालाई उधिनेका छन्। र, यसले हिन्दी र अंग्रेजीभाषी बाबाहरूबीचको वर्ग विभाजन मात्र होइन, बाबाहरूको पुनरुत्पादनसमेत गरिरहेको उनको तर्क छ। भीड अनि हिटलरको जर्मनी हिंसा र घृणाको राजनीतिको पतनको फेहरिस्त हो। यसमा उनले नात्सी शासक हिटलरको पथमा गइरहेको हिंसा र घृणामा अडिएको भारतीय लोकतन्त्रको पतनको संकेतसमेत गरेका छन्। र, स्वतन्त्रता दिवस अनि आइसक्रिमको भतेरमा भारतमा लोकतन्त्रको नाममा भइरहेको लुट, स्वतन्त्रतामाथिको बन्देज, वित्तीय असमानता, साम्प्रदायिक हिंसाको अन्त्य नहुँदासम्म स्वतन्त्रता दिवस मनाउनु वा नमनाउनुको औचित्य नभएको जिकिर गर्छन्। निबन्धले उठाएका विषय भारतीय लोकतन्त्रका सन्दर्भमा मात्र होइन, नेपालको सन्दर्भमा समेत उत्तिकै सान्दर्भिक छन्। भारतमा गैरमोदी र गैरहिन्दूहरू गैरराष्ट्रवादी हुन् भन्ने भाष्य जसरी निर्माण गरिएको छ, नेपालमा पनि दुई तिहाइ विरोधीलाई गैरराष्ट्रवादी र समृद्धिविरोधी करार गर्दै आइएको छ। यसका लागि नेकपाका भ्रातृ संगठनहरू परिचालित छन्। पशुपति शर्माको लुट्न सके लुट गीतको विरोधमा तत्कालीन युवा संघको परिचालन, सामाजिक सञ्जालमा लेखेकै र बोलेकै आधारमा पक्राउ परेका दर्जनौं उदाहरणबाट नेपाली लोकतन्त्र अरिंगाल मोडलमा प्रवेश गरेको भन्न कुनै गाह्रो छैन। लोकतन्त्रको अरिंगाल मोडल टिकाइराख्न मधेसी, दलित, महिला, धार्मिक अल्पसंख्यकमाथि घृणाको राजनीति गरेर मात्र सम्भव छैन। यसका लागि नागरिकको करमा, सरकारी आडमा नवनेपाल निर्माणको नालीबेलीका नाममा पृथ्वीमालामहेन्द्रमाला जन्माउनु आवश्यक हुन्छ। वञ्चितीकरण र बहिष्करणमा परेका समुदाय बोल्दा र बल्लतल्ल आफ्ना कुरा लेख्न थाल्दा उहाँहरूको टाउको दुख्छ र पाठ पढाउन पत्रपत्रिकामा आइरहनु, छाइरहनुपर्छ। जब जब कुनै देशमा राष्ट्रवाद र धर्मलाई राज्य सञ्चालनको आधार बनाइन्छ, त्यसपछि फर्जी समाचारको बाढी सुरु हुन्छ। र, मिडियामा एकाएक इतिहासकारहरू जन्मिन्छन्। अहिले नेपाली मिडियामा एकाएक देखिएका इतिहासकारहरूको बाढी त्यसकै एक अध्याय हो। चाहे त्यो वैकल्पिक इतिहासको युगीन पाठकका नाममा नै किन नहोस्। इतिहासलाई राजामहाराजाको इतिवृत्ततिर तानेर लैजाने र इतिहास लेखनका न्यूनतम मूल्य र मान्यताहरूलाई बेवास्ता गरिने इतिहास लेखनले मूलतः दक्षिणपन्थलाई नै मद्दत पुग्छ। पृथ्वीनारायण शाहका नाममा चल्ने समर्थन र विरोधको मौसमी भजन त्यसको अर्को उदाहरण हो। कुमारले भनेझैं सरकारका शक्तिशाली अंगहरूले नै इतिहासका फर्जी संस्करणहरूको उत्पादन गर्ने भएकाले इतिहासको त्यस्तो फर्जी संस्करणलाई एक इतिहासकारले चुनौती पेस गर्नु अथवा खण्डन गर्नु जोखिमपूर्ण हुन्छ। भारतका बाबाहरूको प्रभाव नेपाली टेलिभिजन च्यानलहरूका भविष्यको चिन्तनमा दौडिरहेको हाम्रो मानसिकतालाई विकृत पार्न मात्र आएका छैनन्। यसको जरो त टेलिभिजन र मिडिया सञ्चालनमा लगानी रहेका राजनीतिक दलहरूसँग पनि जोडिएको छ। हिन्दू राष्ट्रको कल्पनामा डुबेका शशांक कोइराला हुन् या भौतिकवादी बाबाको नाममा सद्गुरुको पछि परेका नेकपाको सचिवालय, दुवैको गन्त्यव्य अन्धविश्वासको प्रसार मात्र होइन, जनताका वास्तविक समस्याहरूलाई विषयान्तर गरेर समृद्धिको उडन्ते सपनामा अलमल्याउनु हो। र, यस्तो प्रवृत्तिको विरोधमा बोल्नेविरुद्ध राज्य संरक्षित सामाजिक सञ्जालको एक झुण्ड, अरिंगालको अघोषित डर, मौन मिडिया र लम्पट नागरिक समाज जसरी तयार हुँदैछ, यसले नेपाली लोकतन्त्रको अरिंगाल मोडललाई प्रवद्र्धन गर्छ, न कि संघीयतालाई। लेखक : रवीश कुमार कृति : मुक्त आवाज : लोकतन्त्र, संस्कृति र राष्ट्रबारे पृष्ठ : १५२ मोल : रु ३२०"
अतीतको चिनारी शिक्षाको नाभि,"हार्दिकता, आत्मीयता र उदारता पस्किएर मादी मुक्तकण्ठले हाम्रो स्वागत गरिरहेको थियो तर हामी भने मादीबाट बिदा मागिरहेका थियौं। कुनै बेला मादी शिक्षाको केन्द्र थियो। प्रजातन्त्रको स्थापनालगत्तै खुलेको मादी विद्यालय एउटा विशाल वटवृक्ष भएर झांगियो, जसले थुप्रै रसिला फल जन्मायो। पूर्वाञ्चलका विभिन्न जिल्लाबाट अध्ययनका लागि विद्यार्थीहरू मादी आउँथे। २०२७ सालमा मादी माध्यमिक विद्यालयको पुछारमा रहेको प्राथमिक विद्यालयबाट मैले कक्षा २ पास गरेको थिएँ। कुनै चाडपर्वमा विद्यालयको भिरालो भागबाट वितरीत सुन्तला टिप्न हामी बुर्कुसी मार्दै दगुथ्र्यौं। विद्यालय जाँदाआउँदा चिस्यानले नरम भएको खेतमा थलामारी खेल्थ्यौं। थलामारी अर्थात् एक ठाउँमा उभिएर अधिकतम दूरीसम्म उफ्रने छोटो जम्प। कहिले बाटाछेउ फुलेका फूल टिप्थ्यौं त कहिले धानका बाला स्पर्श गरेर रमाउँथ्यौं। तुम्लिङटारबाट अरुण तरेपछि कुनै बेला शिक्षासचेतनाका लागि प्रसिद्ध दिङ्ला पुगिन्छ। दिङ्ला जहाँ बालागुरु षडानन्दले १९३२ सालमा संस्कृत पाठशाला स्थापना गरेका थिए, जुन सम्भवतः नेपालकै पहिलो संस्कृत विद्यालय थियो। मेरा प्रपितामहका दीक्षा गुरु थिए षडानन्द। उनले दीक्षा मन्त्र प्रदान गरेका थिए। अरुण सेरोफेरो यात्रामा मैले दुन उपत्यका सम्झिएँ। भारतको उत्तराखण्ड राज्यको देहरादुन मसुरीको सिवालिक शृंखलामा दर्जनौं नामी शैक्षिक प्रतिष्ठान छन्, जहाँ आफ्ना लालाबालालाई भर्ना गराउन प्रभावशालीधनाढ्यहरूले समेत भनसुन गर्नुपर्छ। दिङ्लादेखि मादीसम्मको क्षेत्र आधुनिक शिक्षाको नाभिस्थल बन्न सक्ने मीठो कल्पनामा म हराएँ। पूर्वाधारको कुरा गर्ने हो भने तुम्लिङटारमा पक्की हवाई अड्डा छ। दुइटा सडक मार्गबाट वसन्तपुरहिले हुँदै केही घन्टामा इटहरी पुगिन्छ र फराकिलो दक्षिण एसियाली सडक सञ्जाल छुन सकिन्छ। धरानदेखि धनकुटासम्मको ५२ किमि लामो मोटरबाटो २०३३ सालमा निर्माण सुरु भई ६ वर्षमा सम्पन्न भएको थियो। बाल्यकालमा मादीदेखि धरानसम्मको यात्रा कहिले बोकिएर कहिले पैदल छिचोलेको थिएँ मैले। कस्सिएर हिँड्नेहरूलाई दुई दिन लाग्ने त्यो यात्रा हामी केटाकेटी र भारी बोक्ने भरियाका लागि पाँच दिनसम्म लाग्थ्यो। मधेसबाट मादीतर्फको यात्रामा धरानको फुस्रेबाट चिउरीबास हुँदै साँघुरीडाँडा नाघेपछि धारापानीको ओरालो झर्नुपथ्र्यो। मूलघाटमा झोलुंगे पुलबाट तमोर तरेपछि उकालो सुरु हुन्थ्यो। धनकुटा हुँदै हिलेसम्मको कठिन उकालोपश्चात् मादी जान दुइटा बाटा छुट्टिन्थे। एउटालाई तल्लो बाटो र अर्कोलाई माथ्लो बाटो भनिन्थ्यो। हिलेबाट पाख्रीबास दियाले लेगुवा, आँखीभै अरुणको गढतिर हुँदै एउटा बाटो थियो भने हिलेबाट गुँरासे सिधुवा, चित्रे, वसन्तपुर, टुटे देउराली तामाफोक हुँदै अर्को बाटो मादीतिर सोझिन्थ्यो। २०२१ सालपश्चात् पिताको जागिरको सिलसिलामा हामी कहिले बर्दिया, कहिले राजविराज त कहिले विराटनगर बस्यौं। बर्दिया बस्दाको स्मृति ममा शेष छैन यद्यपि राजविराज र विराटनगरका प्राथमिक विद्यालयमा सिलोटमा अक्षर घोटेको सम्झन्छु। हिलेबाट पाख्रिबास लेगुवा हुँदै तुम्लिङटारसम्मको छोटो बाटो जिप चल्न थालेको दशकौं भयो तर अझै स्तरोन्ननि भएको छैन। वसन्तपुरबाट मुढे, शनिश्चरे भएर पिलुवा चैनपुर हुँदै तुम्लिङटार खाँदबारीसम्मको बाटो कालोपत्र भएको पनि निकै भयो। यो बाटो पहिलेको तुलनामा आरामदायी छ तर यथोचित मर्मत नहुँदा ठाउँठाउँमा खाल्डाखुल्डीले सताउने गर्छ। तरेली परेको मादीमा जताततै हरियाली थियो। त्यसैले होला दूध, दही, मही, घ्यु, तरकारी आदिका लागि मादी प्रसिद्ध थियो। मादीको ठेकी र बोडीबारे कतिपय पुस्तकमा पढ्न पाइन्छ। यसै पनि मादी उर्वर तथा उब्जाउ भूमि हो। मादीको मलिलो खेतमा झिनुवा, जिरासरी, गनेमसिनो, रामभोग, बच्छीलगायत मसिनो धान पनि फल्थ्यो। हाम्रा घरका बुइगलमा भकारीमा धानको भण्डारण हुन्थ्यो। मादीमा उखु खेती पनि हुन्थ्यो। कोसेर नामको उखु ज्यादै गुलियो हुन्थ्यो। त्यस्तो उखु कोलमा पेलेर सक्खर बनाउँदा उत्सवको वातावरण हुन्थ्यो। उखुबाट रस निकाल्न मान्छे कोल घुमाइरहेका हुन्थे। ठूलाठूला कराइमा उखुको रस तताइन्थ्यो र सक्खर बन्थ्यो। रस तात्न थालेपछि कटकटे स्वरूपको पाग बन्थ्यो। हामी केटाकेटी त्यो पाग स्वादले खान्थ्यौं। चारैतिर नदीनाला भए पनि मादीमा बिजुली बलेको धेरै भएको छैन। तर उतिबेला साँझ परेपछि कुपी बालिन्थ्यो। त्यसैको उज्यालोमा हजुरआमाले विस्तारै कहिले रामायण त कहिले महाभारत वाचन गरेको मैले सुनेको छु। धरानबाट पाँच दिन लगाएर भरियाले मट्टीतेल बोकेर ल्याउँथे। लाल्टिनको प्रयोग बढ्दै गइरहेको थियो। विवाहलगायत उत्सव पर्वमा विशेषतः मइन्टोल (पेट्रोम्याक्स) बालिन्थ्यो। यसले मर्करीकै जस्तो दुधिलो उज्यालो छथ्र्यो। १९८४ सालमा हुनुपर्छ मेरा हजुरबुवा पद्मप्रसादको बिहेका बेला पेट्रोम्याक्स बालिएको थियो रे। मादीमा बिजुली बलेको धेरै भएको छैन। तर उतिबेला साँझ परेपछि कुपी बालिन्थ्यो। त्यसैको उज्यालोमा हजुरआमाले विस्तारै कहिले रामायण त कहिले महाभारत वाचन गरेको मैले सुनेको छु। पुराना सन्दर्भ छचल्किँदै जाँदा भूतप्रेतका अनेकौं प्रसंग मैले सम्झिएँ। कुनै रात पँधेरोछेउको पर्खाल गल्र्यामगुर्लुम ढलेको आवाज सुनेको हजुरआमा बताउनुहुन्थ्यो। तर बिहान हेर्दा पर्खाल जस्ताको तस्तै हुन्थ्यो। अब कसैको मृत्यु हुन्छ भन्ने भविष्यवाणी हजुरआमा गर्नुहुन्थ्यो। रामवेनी दोभानमा मुर्कुट्टा अर्थात् टाउको नभएको भूत देखेको दाबा गर्नेहरू पनि थिए। रात छिप्पिँदै जाँदा त्रास पनि बढ्दै जान्थ्यो। वयस्कहरू रातका बेला एक घरबाट अर्को घर जानुपर्यो भने राँको बालेर हिँड्ने गर्थे। बाँसका भाटाकप्टेराबाट बनाइएका त्यो मुठ्ठा बलुञ्जेल गन्तव्यमा पुगिसक्नु पथ्र्यो। कहिलेकाहीं चिसो सिरेटोले त्यो निभ्थ्यो अनि जन्मिन्थ्यो भूतको त्रास। कसैकसैले राँके भूत देखेको कुरा सुनाउँथे। चेतनाको दियो बल्दै गए पनि अन्धविश्वासको जरो पनि गहिरो थियो त्यो बेला। कोही बिरामी पर्दा धामीझाँक्री लगाउँथे, कोही झारफुक गर्थे। धामी कामेको देख्दा अर्कै जीव निजको शरीरमा प्रविष्ट गरेको भान हुन्थ्यो। हाम्रो घरको तेस्रो तल्लामा एउटा कोठा थियो, जहाँ अन्तरे हजुरबा कि जेठी पत्नीको असामयिक मृत्युपश्चात् उक्त कोठामा जोजो बस्न पुगे, राति तर्साउने र घिसार्नेसम्मको अनुभूति भएपछि त्यो कोठामा भूत छ भन्ने चर्चा व्याप्त भयो। तर स्वयं अन्तरे हजुरबा र उहाँकी कान्छी पत्नी त्यो कोठामा सुत्दा भने भूतले कुनै प्रतिक्रिया जनाउँदैनथ्यो रे। हामी केटाकेटी पत्याउँथ्यौं र त्यो कोठाभित्र जाँदैनथ्यौं। २०७६ फागुन १६ गते बिहानको पहिलो कार्यक्रम ओखरबोटेस्थित मादी नगरपालिकाको कार्यकक्षमा थियो। नगरका मेयर, उपमेयर तथा जनप्रतिनिधिहरूले बुवासहितको हाम्रो टोलीलाई न्यानो स्वागत गरे। ५८ वर्षअगाडि बुवा मादी गाउँ पञ्चायतको पहिलो प्रधानपञ्च हुनुहुन्थ्यो। म जन्मिएको जमिन मादी नगरपालिकालाई प्र्रदान गरी नामसारीसमेत भइसकेको छ। अर्को संक्षिप्त स्वागत कार्यक्रम मादी बहुमुखी क्याम्पसमा सम्पन्न भयो। पँधेरोवरिपरिको पैत्रिक जग्गा बुवाले यही क्याम्पसलाई प्रदान गरिसक्नुभएको छ। मादी क्याम्पसको कार्यकक्षमा मेरा प्रपितामह श्रीप्रसाद दाहालसहित दाताहरूको फोटो लहरै राखिएको रहेछ। क्याम्पस स्थापनार्थ २०५५ मा उहाँको स्मृतिमा परिवारजनका तर्फबाट ५१ हजार सहयोग गरिएको थियो। पूर्वाञ्चलकै नाम चलेका धनाढ्य व्यक्तिको पहिचान थियो श्रीप्रसाद दाहालको। म जन्मिदा उहाँको देहान्त भएको साढे तीन वर्ष बितिसकेको थियो। यद्यपि मैले उहाँलाई संक्षिप्त दाहाल वंशावलीमा यसरी पढेको थिएँ श्रीमान् मान्य र हृष्टपुष्ट गतिला बस्ने सदाचारमा नामी खुब ती श्रीप्रसाद जसका छन् आठ छोरा यहाँ। फागुन १६ मध्यान्ह मादी माध्यमिक विद्यालयमा आयोजित तेस्रो कार्यक्रममा हामीलाई जनप्रतिनिधिहरू विद्यालय सञ्चालक समितिका सदस्य तथा अभिभावक, शिक्षक र विद्यार्थीले गुराँस सयपत्रिका फूलमालाले हार्दिक स्वागत गरे। डा देवेन्द्रराज पाण्डेको प्रमुख आतिथ्यमा विद्यालय प्रांगणमा खुला कार्यक्रम सुरु भयो, जहाँ बुबा बद्रीप्रसाद विशेष अतिथि हुनुहुन्थ्यो। जुन विद्यालयमा कुनै बेला बुवाले अध्ययन गर्नुभएको थियो र केही महिना अवैतनिक तवरमा अध्यापन पनि गर्नुभएको थियो। ५० वर्ष अर्थात् आधा शताब्दीपछि म मादी विद्यालयको प्रांगणमा उभिएको थिएँ। कार्यक्रममा भाग लिन टाढाटाढाबाट सयौं नागरिक आएका थिए। हिमालय बचाऊ अभियानको अवधारणापत्र, गीत कविता मन्तव्यको समन्वयसहित उत्सवको वातावरणमा कार्यक्रम सम्पन्न भयो। १८५२ सालमा विर्ता प्राप्त गरी (सट्टापट्टा) मेरा पुर्खाहरू मादी आएका थिए। मादी मलिलो भूमिले हामीहाम्रा पुर्खाहरूलाई आ श्रय दियो। हाम्रा पुर्खाले यस भूमिमा सेवा गर्ने क्रममा जानीनजानी कुनै गल्ती गरेको भए वा कसैका मनमा चोट पुगेको भए परिवारजनको तर्फबाट क्षमा अभ्यर्थनासहित मैले मन्तव्य सुरु गरें। त्यो जमिन जहाँ मैले पहिलो श्वास फेरेको थिएँ, जहाँ म उभिएँ, हुर्किएँ, त्यो हाम्रो पैत्रिक जग्गाजमिनमाथि २०५८ सालमा माओवादीले धावा बोले। १८ वर्षदेखि माओवादी कब्जामा रहेको जग्गा अझसम्म फिर्ता भएको छैन। त्यो नियतिको क्रूर इच्छा थियो वा प्रारब्धको खेल, यद्यपि बाँच्नका लागि प्रकृतिईश्वरले दिएको यथेष्ट हामीसँग छ। तसर्थ हाम्रो कसैसँग कुनै गुनासोसिकायत छैन। तथापि आफ्नो पैत्रिक भूमिमाथि कसैको बलात् कब्जाआक्रमणको पीडा र त्रासदीको तीतो अनुभव हाम्रो परिवारसँग छ। त्यो तीतो जति सम्झियो त्यति कोक्याउने गर्छ। भविष्यमा कसैले पनि अर्काको सम्पत्ति हडप्ने दुस्साहस नगरून् र कसैले पनि त्यस्तो त्रासदी भोग्नु नपरोस् भन्ने हामी सबैको चाहना र कामना हो। मादीमा रहेको हाम्रो परिवारको जग्गाजमिनको एउटा अंश आमा राधादेवीका नाममा थियो। २०७६ असोजमा आमाको देहावसान भयो। आमाका नाममा रहेको त्यो जग्गा मादी माध्यमिक विद्यालयलाई प्रदान गर्ने घोषणा त्यही कार्यक्रममा गरियो। साथै हजुरआमा कृष्णकुमारी दाहाल र आमा राधादेवीका नाममा प्रत्येक वर्ष दुईजना विद्यार्थीलाई पुरस्कृत गर्ने गरी एक लाखको अक्षयकोष स्थापनार्थ नगद पनि प्रदान गरियो। मादीमा प्राप्त हार्दिकता आत्मीयता र उदारता हाम्रा लागि अविस्मरणीय रह्यो। मादी मुक्तकण्ठले हामीलाई स्वागत गरिरहेको थियो तर हामी भने मादीबाट बिदा मागिरहेका थियौं। पुग्न जति आतुर, फर्कन त्यति नै आतुर। सायद यो मेरो नियति भइसकेको थियो।"
कोरोनाभन्दा भोकको चिन्ता,"कोरोनाबारे के थाहा छ ? तपाईको तयारी के छ ? सरकारले के गर्नुपर्ला ? भनी अन्नपूर्ण पोष्टले शुक्रबार राजधानीमा भेटिएका विभिन्न स्थानका सर्वसाधारणलाई सोधेको थियो। उनीहरूको भनाइ : साबुनपानीले हात धुनुपर्छ लेखतकुमारी तिमल्सिना खत्री (काठमाडौं), वर्ष ८४ घरमा छोरो डाक्टर छ, उसले नै भनेको यो रोगको बारेमा। यो रोग धेरै मान्छेलाई लागेको छ रे। धेरै डरलाग्दो रोग हो रे यो। यो रोग हामीलाई नलागोस् म पशुपतिनाथसँग भन्छु। यो रोग लागेपछि मास्क लगाएर हिँड्नु पर्छ, नलागे पनि राम्रोसँग साबुनपानीले हात धुनुपर्छ। छोराले बाहिर नजानु भनेका छन्। कति घरभित्र बस्नु ? भनेर यसो बाहिर निस्केकी हुँ। मास्क लाउन पनि बिर्सिएछु। अब छोराले गाली गर्छ होला। सरकारले के गर्नुपर्छ भन्ने मलाई थाहा छैन। रोग लाग्यो भने ओखती गरिदिनु पर्यो। रोग लाग्न नदिन पनि मान्छेलाई सम्झाउन सरकारले सक्छ। भीडभाडमा जानुहुँदैन विधान घिमिरे, विद्यार्थी (महेन्द्र आदर्श विद्या श्रम, सातदोबाटो) यो एउटा भाइरस हो, चमेरा र सर्पले यो रोग फैलाएको हो। दुनियाँको लागि संकट हो। यसले गर्दा धेरै मान्छे मरिसकेका छन्। यो चीनको वुहानबाट फैलिएको हो तर अहिले संसारभर फैलिइसकेको छ। यो बिरामी र बुढाबुढीलाई लागेको छ। बालबालिकालाई यसले खासै प्रभाव पारेको देखिएको छैन। घाममा बसिरह्यो भने यो रोगको संक्रमण हँुदैन भन्ने सुनेको छु। यो रोगको उपचार छैन न त औषधि नै छ। यसको उपचार भनेको सरसफाइ नै हो। जसका लागि आफैं सचेत र सजग हुनुपर्छ। मैले पनि सेनिटाइजर, मास्क किनेर राखेको छु। दिनमा ४५ पटक हात धुन्छु। भीडभाडमा जान हँुदैन भन्ने पनि थाहा छ तर जानु परेमा मास्क लगाएर जान्छु। सरकार हाम्रो स्कुल बन्द गरिसकेको छ। अब मान्छे भीडभाड रोक्नु पर्यो। मास्क अनिवार्य गराउनु पर्छ। सेनिटाइजर र मास्क पनि चाहिने जति सरकारले उपलब्ध गराउनु पर्छ। कोरोना लागेको देशबाट कसैलाई आउनु दिनु भएन। अब के खाने ? पूर्ण राई (सुनसरी), घर बनाउने मिस्त्री हल्ला सुनेको छु। केटाकेटीको स्कुल पनि त्यही रोगका कारण बन्द भएका छन्। गाडी पनि पातलो चलेको छ। त्यसले छोइसकेपछि बाँच्न गाह्रो छ। सफासुग्घर गर्नुपर्छ भनेर त्यसमा ध्यान दिएको छु। घर बनाउने मिस्त्री भएकाले हात धेरै फोहर हुन्छ। तर समयसमयमा धुन्छु। अब त काम पनि बन्द भइसकेको छ। घरमै बसेर सफासुग्घरलाई ध्यान दिनेछु। मास्क लगाएर हिँड्नु पर्छ भन्ने थाहा छ तर मास्क छैन, किन्न पनि पाइँदैन। मास्क पनि एउटा सरले आज ल्याइदिन्छु भन्नुभएको छ। ल्याइदिनु भयो भने लगाएर हिँड्छु। हामी जस्तो मजदुरी गरेर खानेलाई नै रोगले पनि दुःख दिन्छ। हामीलाई गरिब र काम गरेर खाने आर्थिक भार पर्ने भएको छ। रोजगारी बन्द भएको छ। अब कसरी परिवार पाल्ने ? ५ जनाको परिवार भाडामा बसेका छौं। अब के खाने भन्ने समस्या छ। सरकार, औषधिमूलोमा मात्र होइन, गरिबका बारेमा पनि सोच्नु पर्छ। नत्र हामी भोकै मर्छौं। हामीले काम नपाउन जेलसम्म खाने बस्ने व्यवस्था सरकारले गरिदिनु पर्छ। खाद्यान्न सहज हुनुपर्छ गनबहादुर कटुवाल, ७० वर्ष (संखुवासभा हाल काठमाडौं) कोरोना भनेको अहिलेसम्म कहिल्यै सुनेको थिइनँ। पहिलोपटक सुन्दैछु। यो रोगले धेरै मान्छे मरिरहेका छन्। यो रोग डरलाग्दो रहेछ। धनी र ठूला देशमा धेरै मान्छे मरेका छन्। आफूले सचेत भएमा यो हतपत आउँदैन भन्ने सुनेको छु। बाहिरबाट घर जानेबित्तिकै साबुनपानीले राम्रोसँग हात धुने गरेको छ। बाहिर खासै निस्किएको छैन। सबैभन्दा ठूलो कुरा खानपिनमा ध्यान दिनुपर्छ। जथाभावी खानु हुँदैन। नेपालमा यो रोग आइसकेको छैन, नआएको राम्रो। तर सावधानी अपनाउनु पर्छ। सरकारले रोकथाममा ध्यान दिनुपर्छ। जनताको स्वास्थ्यमा सरकारले सचेत हुनुपर्छ, सकेसम्म एकजना पनि मर्न दिनु भएन। सरकारले ग्यासलगायत खाद्यान्न सहज उपलब्ध गराउनु पर्यो। चाहिनेभन्दा बढी अफवाह फैलाइयो विष्णु घिमिरे (ललितपुर), इलेक्ट्रीसियन कोरोना किटाणु सर्ने गर्छ। यसको औषधिमूलो छैन। हाम्रो देशका जडिबुटीले यस्ता रोग ठिक पार्छ। भएका जडिबुटीको राम्रोसँग सेवन गर्नुपर्छ। यस्ता रोग आइरहन्छन्, डराएर हुँदैन। शुद्ध मन राखेर काम गर्यो भने यस्ता रोगसोगले केही गर्दैन। मास्क र अरू व्यापार गर्न पनि धेरै हल्ला फैलाइएको हो। अहिले त रोगका नाममा व्यापारीले लुटेका छन्। ग्यास पाइँदैन, खानेकुराको अभाव भइसकेको छ। सरकारले अफवाह फैलाउने कामलाई बन्द गराउनु पर्छ। मिडियाले धेरै अफवाह फैलाए। रोगभन्दा धेरै हल्ला भएको छ। हल्लाले कालोबजारी बढाएको छ। कालोबजारी गर्नेलाई कडा कारबाही गर्नुपर्छ। सबै सीमा नाका सिल गर्नुपर्छ राजन यादव (सिराहा), विद्यार्थी कोरोना चीनबाट सुरु भएको एउटा भाइरल हो। यसको लक्षण सुरुमा ज्वरो आउने, टाउको दुख्ने र खाँटी खसखसाउने गर्छ भन्ने सुनेको छु। काठमाडौंको शान्तिनगरमा बसेर पढ्दै छु। कलेज विदा भएर गाउँ हिँडेको। अब परिवारसँगै बस्ने हो। घरमा पनि मास्क र स्यानीटाइजर किनेर लगेको छु। भीडभाडमा जान्नँ। सफा खानेकुरा खान्छु। सरकारले सबै सीमा नाका सिल गर्नुपर्छ। अहिलेसम्म त नेपालीमा देखिएको छैन भनिएको छ। मलाई त शंकै लाग्छ। सरकार हामीले नै भोट दिएर बनेको हो। हाम्रो रक्षा गर्नु सरकारको दायित्व हो। पद पाएपछि जनतालाई बिर्सन मिल्दैन। खाद्यवस्तुको अभाव हुन दिनु भएन। कालोबजारी गर्नेलाई कारबाही गर्नुपर्छ। सबैतिर कोरोनाबाट बच्ने उपायका बारेमा सरकारले चेतना जगाउनुपर्छ। जनतालाई भोकै राख्न पाइँदैन पुनम लामा (काभ्रे, बनेपा), विद्यार्थी कोरोना एउटा भाइरल हो रे। बच्नलाई मास्क र स्यानीटाइजर लगाएको छु। सरकारले अन्तर्राष्ट्रिय उडान बन्द गरिसक्यो। सीमा सील गरिसक्यो। तर, खाद्यवस्तुको अभावमा जनतालाई भोकभोकै राख्न पाइँदैन। हिजो भारतले गरेको नाकाबन्दीमा जस्तो फेरि कालोबजारी मौलाउने देखेको छु। कोरोनाको नाउँमा व्यापारी पोस्ने कुरा आउँदैन। सरकार त्यतातर्फ बढी सजक हुनुपर्ने देखिन्छ। भोलि पैसा हुनेले त किनेर खाला। नहुनेले के गरी बाँच्ने ? बिहानदेखि काम गरेर त्यही कमाइले साँझ खानेलाई अब के गर्ने ? त्यो पनि सरकारले सोच्नुपर्छ। लक डाउन गर्ने कुरा सुनेको छु। घरभित्रै थुनेर कति दिन सम्भव होला ? क्वारेन्टाइन र आइसोलेसन वार्डको राम्रो व्यवस्था हुनुपर्यो। चीन र भारतमा जस्तै अवस्था आयो भने कसरी व्यवस्थापन गर्ने ? सरकारले पूर्वतयारीलाई बलियो बनाउनुपर्छ। मनोबल उच्च राखे केही हुँदैन किशोरीप्रसाद (वीरगन्ज), फलफूल व्यापारी मलाई कोरोनाबारे अलिअलि थाहा छ तर डराउँदिनँ। त्यत्रो भूकम्प आयो। धेरैले घरबार गुमाए। हजारौंको ज्यान गयो। अहिले पनि नेपाली खासै डराएको देख्दिनँ। ३० वर्षदेखि फलफूलको व्यापार गर्दै आएको छु। सरकारले प्रत्येक नागरिकलाई सम्झाउन त नसक्ला। तर, समाजिक सञ्जाल, रेडियो र टेलिभिजनमार्फत जनचेतना अभिवृद्धि गराउन सक्छ। घरमै बसेर पनि सरसफाईमा ध्यान दिए भाइरसले छुँदैन। डरत्रासका सूचना आइरहेका छन्। त्यसलाई वास्ता गर्नुभएन। मनोबल उच्च राखेर काम गर्नुपर्छ। केही हुँदैन। विदेशका नेपालीलाई ल्याउनुपथ्र्यो दीपक सापकोटा (कोटेश्वर), मोटरसाइकल वर्कसप व्यवसायी कोरोना चीनको बुहानबाट फैलिएको पढेको छु। चीन, भारतसँगै युरोपतिर यसको संक्रमण फैलिएको छ। नेपालमा पनि आउने दाबी विश्व स्वास्थ्य संगठनको छ। यसबारे परिवारलाई पनि सचेत गराएको छु। आफू पनि सचेत छु। जसलाई भेटे पनि कोरोनाले छोएको छ कि जस्तो भान हुन थालेको छ। मास्क र स्यानिटाइजर त लगाएकै छु। सरकारले संक्रमण फैलन नदिन तीव्र तयारी गरेकै देखेको छु। मिडियामा आएजस्तै हो कि जनतालाई आश्वस्त पार्न मात्रै हो। क्वारेन्टाइन र आइसोलेसन वार्डको राम्रो व्यवस्थापन गर्नुपर्यो। खाद्यवस्तुको अभाव हुन दिनुभएन। कालोबजारी नियन्त्रण गर्नुपर्यो। भीडभाड हुन दिनु भएन। विदेशमा रहेका नेपालीलाई अलपत्र पारेर सरकारले राम्रो गरेन, नेपाल ल्याउनुपथ्र्यो। यता घर भएकालाई पनि चिन्ता। उताकालाई पनि चिन्ता। बन्द नाकाबाट अझै ओहोरदोहोर ? सुनिल सुवेदी (धादिङ), चालक खै कोरोना कोरोना भन्छन्। चीनबाट फैलिएको रे। अचम्म त मलाई के लागिरहेको छ भने छिमेकी मुलुक भारत र चीनमा आउने तर नेपालमा नआउने भन्ने पनि हुन्छ र ? कतै आइसकेर सरकारले त गुपचुप राखेको होइन ? शंकै लागेको छ। १० वर्षदेखि चालक पेशामै छु। भारतले नाकाबन्दी गर्दा पनि हामीले थेगेकै हो। विनाशकारी भूकम्प पनि थेगेकै हो। मुख्य कुरा आत्तिन हुँदैन। हुन त रोगले धनी गरिब भन्दैन। सबै नेपाली जोगिउन्। सरकारको तयारी सुन्दा राम्रै छ। हामी चालकले अब कसरी परिवार धान्ने ? नाका बन्द गरेको भने पनि धमाधम मान्छे ओहोरदोहोर गरेको देखेको छु। महामारी फैलियो भने अवस्था भयावह हुन्छ कि भन्ने डर पनि छ।"
क्या सेक्सी लाग्छ तिम्रो लिप्स !,"बिहान आँखा खुल्नेबित्तिकै पहिलो नजर फोनमै गयो, प्रायः जान्छ। फ्लाइट मोड अफपछि वाइफाई कनेन्क्ट गरेँ। अरू कतै नहेरी फटाफट फेसबुक लगइन गरेँ। केही होलीका, केही प्रधानमन्त्रीको स्वास्थ्यका र केही कोरोना भाइरसका पोस्टहरूले न्युजफिड ओगटेका थिए। फेसबुक स्क्रोल गर्दै जाँदा एकजना साथीले केही स्क्रिन सटसहित रातभर मेसेन्जरमा अफेन्सिभ टेक्स्ट गर्ने बिहान उठेर नारीवादी लेखका लिंक ट्याग गर्ने प्रगतिशील पुरुषको भरवल हेरेसमेन्टविरुद्ध हामी नबोल्ने भन्दै पोस्ट गर्नुभएको रैछ। यसले मलाई दुई दिनअघि नारी दिवसको बेलुकाको घटनाको झट्ट सम्झायो। मोबाइलको कुनामा रहेको समयको अंकमा आँखा पुगेछ। ११ बजेर ११ मिनेट पो भएछ। अहो ! अब निदाउनुपर्छ भनेर सोचेँ। तर अनावश्यक कुरा दिमागमा सल्बलाउन थाले। निदाउन नै गाह्रो भो। केही दिन फुर्सद थिएँ। कतै घुम्न जाऊँ कि भन्ने सोचिरहेकी थिएँ। तर, कहाँ जाने ? कसरी जाने ? ग्रुपमा जाऊँ कि एक्लै चल्दिम् ? खर्च कति लाग्ला ? खास तनाव पनि थिएन। मनमा खेलिरहेका यस्तै तर्कना निद्रा नलगाउन तल्लीन थिए। त्यसमाथि टाउको दुखेजस्तो पनि भइरहेको थियो। नारी दिवस थियो। दिउँसो यसै सन्दर्भमा लेखिएका केही लेख पढेकी थिएँ। मलाई पनि लेख्ने रहर त थियो तर अल्छीपन जब्बर थियो। नियमित ब्लग लेखौं भनेर पर्सनल साइट नि बनाएको थिएँ। तर, पहिलो ब्लग पोस्टलाई नारी दिवसको भाका राखेको थिएँ। दुनियाँको सबभन्दा दुःखी आत्मा तिनीहरू हुन्, जसलाई अरूलाई हैरानी र दिक्दारी दिँदा आनन्द हुने गर्छ। भाका आयो तर जाँगर आएन। फेरि केही दिन अलि व्यस्त थिएँ। लेखौंला भन्दै सम्झिँदा मार्च ६ आइसकेछ। भोलिपल्ट शनिबार रहेछ, त्यसैले त्यो दिन लेख्नैपर्छ भन्ने बाध्यता थिएन। सोचेँ, भोलि त जसरी नि लेख्छु। भोलिपल्ट दिनभर बत्ती थिएन। ल्यापटपमा चार्ज पनि भएन। सोचेँ, अब भरे त लेख्छु। साँझ पिलिक्क बत्ती आयो। फेरि मिलिक्क गइहाल्यो। म पनि भुसुक्क निदाएछु। मार्च ८, नारी दिवस गयो। लेख्छु भनेर सोचेको ब्लग मनमै कुडुलियो। त्यो रात फेरि निदाउन सकिरहेको थिइनँ। युट्युबमा स्लिपिङ म्युजिक बजाएर निदाउने प्रयास गर्दै थिएँ। आँखा के लोलाएका थिए, अचानक मेसेन्जरमा आएको कलले झसंग भएँ। भोल्युम फुल थियो। के गर्नु गर्नु भयो। मध्यरातमा गुञ्जिने मेसेन्जरको आवाजले घरका मान्छे उठ्नुहुन्छ भन्ने डरले फोन उठाएछु। फोन चैं खासै कुरा नहुने एक प्रतिष्ठित कम्पनीमा काम गर्ने एक व्यक्तिको थियो। सामान्य फेसबुके चिनजानका। अप्ठेरो महसुस भइरहेको थियो। तर उठाइसकेसि बोल्नैपर्यो। बत्ती अफ थियो र फोनको ब्राइटनेस नि एकदम लो। उसले भन्यो, बत्ती बाल न। सबै सुतिसक्नुभयो, बत्ती बाल्न मिल्दैन, मैले भनेँ। ल ठीक छ त्यसो भए। अनि के छ ? के गर्दै छौ, आजभोलि ? गफगाफ नि छैन त ? अनि मेसेज रिप्लाई गर्न पर्दैन मेरो, के सारो हौ ? यसै एकोहोरो प्रश्नको वर्षा भयो। मैले जवाफ फर्काउन पाएकी थिइनँ। फर्काउनु पनि थिएन। बरु बहाना बनाएर फोन काट्ने ध्याउन्नमा थिएँ। तैपनि त्यस्तै हो नि। यता उता केकेमा व्यस्त भएर मात्र भनेर जवाफ फर्काएँ। के भयो सन्चो छैन र तिमीलाई ? ए साँच्चै सुन न, तिमीलाई कस्तो भेट्न मन लागेको छ। म यता काठमाडौं आएको छु, तिम्रो आउने प्लान छैन र ? , उसले भन्यो। मैले छैन भनेँ। फेरि थप्यो, ए, अनि तिमीलाई म धेरै पहिलादेखि एउटा कुरा भन्छु भन्दै थिएँ, सधैं बिर्सन्छु। म सानोदेखि एउटा साउथ अफ्रिकन फिल्मकी हिरोइनको एकदम ठूलो फ्यान हुँ नि। रिसको झोकमा थिएँ, त्यही भएर उसले भनेको हिरोइनको नाम भुलेँ। तिमीलाई थाहा छ ? तिम्रो र उसको लिप्स उस्तै लाग्छ मलाई। म तिम्रो लिप्सको त झन् ठूलो फ्यान हुँ नि, क्या सेक्सी लाग्छ तिम्रो लिप्स, उसले फेरि भन्दै थियो। मलाई उसै पनि रिस उठिरहेको थियो। झन् सेक्सी लिप्स सुनेसि अति भयो। मेरो कमजोरी के छ भने धेरै रिस उठ्दा बोल्नै सक्दिनँ। फेरि उताबाट भनियो, अलिक पर लैजाऊ न फोन, केही देखिएन। म केही बोल्न सकिनँ। सहनुको पनि सीमा सकिएको थियो। तर रियाक्ट के गर्ने सोच्न सकेकी थिइनँ। जवाफविहीन भएर फोन काट्नुको विकल्प मसँग थिएन। फोन काटेपछि अचानक मेरा आँखा भिजेछन्। केही भन्ने, सोच्ने अवस्था थिएन। फेरि बराबर उताबाट कल आइरह्यो। बस्, मैले काटिरहेँ। मेसेज बज्यो, सरी, आई होप, तिमीले माइन्ड गर्दैनौ। म ड्रंक छु। विश्वास लाग्दैन भने हेर। मेसेज लगत्तै चार थान बियरका बोतलको फोटो आयो। युजली म ड्रिङ्स त गर्दिनँ तर आज अलिक बढी नै भएछ। तिमीलाई म सधैं रेस्पेक्ट नै गर्छु। तिमी स्मार्ट छौ, अझ धेरै मेहनती छौ। मेरो दिमागमा जे आयो, त्यही ओपन्ली भनेँ। डिसरेस्पेक्ट चैं गरेको हैन। सरी है स्लिप वेल। एकोहोरो मेसेज आइरह्यो। मैले केही रिप्लाई नगरी ब्लक गरें। त्यति बेला म केही भन्ने, सोच्ने अवस्थामा थिइनँ। त्यो रात निदाउनै सकिनँ। बिहानै उठेँ। फ्रेस भएँ। रेडी भएर अफिस गएँ। अफिस त गएँ तर रातिको घटना मात्रै घुमिरह्यो दिमागभरि दिनभरि। ००० धेरै पहिला फेक आईडीबाट मेसेज रिक्वेस्ट आउने। अनि अश्लील सामग्री पठाउँदै यौनजन्य कुरा गर्न खोज्ने गरेका धेरै घटना सुनाउने गर्थे साथीहरू। रातको घटनाले मलाई पनि त्यस्तै गर्न खोजिएको पो थियो कि भन्ने लागिरह्यो। प्रेमसम्बन्धका बेला खिचेका आपत्तिजनक तस्बिर, भिडियोहरू सम्बन्ध टुटेपछि सार्वजनिक हुने गरेका धेरै घटना भएका र त्यही तनावले आत्महत्यासमेत भएका समाचारको कमी अहिले पनि छैन। अचेल सामाजिक सञ्जाल दैनिक जीवनकै अंग बनिसकेको छ। नचलाउँदा पनि धेरै कुरा छुट्छन। सूचना, सम्पर्क र यदाकदा सम्बन्धहरू। यति हुँदाहुँदै पनि यदाकदा यी हर्कतहरूले लाग्छ सामाजिक सञ्जालबाट सधैंका लागि टाढिनु परोस्। केटी साथीहरू बसेका बेला यस्ता कुराहरू निकाल्छन्, सीमा नाघ्ने अश्लील कुराहरू गर्छन्। के कुरा गरेको यस्तो भन्यो भने तिमी कस्तो स्मार्ट छौ, यी कुराहरू त सामान्य हुन्। तिमी बुझ्छौ भनेर पो भनेको त। ठिकै छ तिमीलाई नराम्रो लाग्यो भने सरी नि त। अझ कहिलेकाहीँ त त्यस्तो के कुरा गरेको भनेर गाली गर्यो भने हिजो म ड्रंक थिएँ, सरी ल भन्दै मेसेज पठायो, सकियो। ००० अर्का व्यक्तिको प्रसंग पनि जोडिहालौं। कामको सिलसिलामा धेरै पहिले चिनजान भएको थियो। कहिलेकाहीँ सामान्य कुराकानी हुन्थ्यो। उनको बिहे भयो। वैवाहिक जीवन खुसी नै जस्तो देखिन्थ्यो, उनीहरूका सामाजिक सञ्जालमा फोटो र स्टोरी हेर्दा। एक दिन बेलुका म यत्तिकै फेसबुक चलाएर बसिरहेको थिएँ, सायद ११ बजेको हुनुपर्छ। मेसेन्जरमा भिडियो कल आयो। मैले फोन काटेँ। फेरि आयो। फेरि काटेँ। अनि मेसेज गरेँ, के भयो, किन कल गरेको यति राति त्यही नि भिडियो कल ? केही भए मेसेजमा भन्नू। उताबाट रिप्लाई आयो, हैन भाउजू माइत गएकी छ, अनि यत्तिकै गरेको नि। नेपाल सरकारको विशिष्ट पदमा रहेर काम गरिरहेका यी व्यक्ति सामाजिक रूपले पनि प्रतिष्ठित हुन्। के मनसाय राखेर उनले कल गरे, मैले त्यस बेला बुझ्न सकिनँ। तर जे थियो गलत नियत नै थियो भन्ने मेरा ठम्याइ हो। मैले त्यति बेलै ती मान्छेलाई ब्लक गरिदिएँ। फेरि, केही समयपश्चात् एक सार्वजनिक कार्यक्रममा भेट भयो। भेटमा केही नभएजसरी सामान्य कुरा भयो। अचेल सामाजिक सञ्जाल मानिसहरूको कुण्ठा पोख्ने माध्यम बनेजस्तो लाग्छ। अन्य सबै कुराको जस्तै सामाजिक सञ्जालका पनि सकारात्मक तथा नकारात्मक पक्षहरू धेरै छन्। पहिला मान्छेहरू चोकमा बसेर सिट्ठी फुक्ने, बाटो हिँडिरहेका केटीहरूलाई बाटो छेक्ने, जिस्क्याउने गर्थे। अचेल शैली फेरिएको छ। तर, महिलामाथि विभिन्न खाले दुर्व्यवहार र हिंसा उस्तै छ। सामाजिक सञ्जालको प्रयोग बढेसँगै मानिसलाई इज्जत र सामाजिक प्रतिष्ठाको पनि डर हुन थाल्यो। अफलाइनमा हुने जंगली रूप अहिले अनलाइनमा छरपस्ट छ। कसैले थाहा पनि नपाउने र व्यक्तिगत जीवनमा पनि केही असर नपर्ने भएकाले मानिसले सामाजिक सञ्जाललाई थलो बनाए। अझ अनलाइनमा रियाक्सन र आइपर्ने परिस्थितिको प्रत्यक्ष सामना गर्न नपर्ने हुँदा यस्ता प्रवृतिको मनोबल अझै उच्च भएको देखिन्छ। कसैले थाहा पनि नपाउने र व्यक्तिगत जीवनमा पनि केही असर नपर्ने सोचले यस्ता मानिसले सामाजिक सञ्जाललाई बढी प्रयोग गर्ने गरेका छन्। अचेल अफलाइनका साधुहरूको सैतानी अनलाइन रूप देख्दा अनौठो लाग्छ। वाइफाई र डाटाको कनेक्ट, डिस्कनेक्टसँगै स्चिच हुने फरक अवतार देख्दा अचम्म लाग्छ। भन्न मन लाग्छ, दुनियाँको सबैभन्दा दुःखी आत्मा तिनीहरू हुन्, जसलाई अरूलाई हैरानी र दिक्दारी दिँदा आनन्द हुने गर्छ। तिमीहरूलाई थाहा छैन ? यो अपराध हो। साइबर अपराधमा अपराधको प्रकृति हेरी एकदेखि पाँच वर्ष जेल हुन्छ। एक लाख रुपियाँसम्म जरिवाना पनि। यो त कानुन भो। त्योभन्दा ज्यादा नैतिकतासँग डर लाग्छ कि लाग्दैन ? सामाजिक सञ्जालमार्फत दुर्व्यवहार गरिरहँदा स्क्रिनमा कहिलेकाहीँ आफ्नै अनुहार देखिन्न ? त्यो अनुहारसँग आँखा जुध्दा आफूलाई लज्जाबोध हुन्छ कि हुन्न ? विगतमा पत्रकारिता गरेकी न्यौपाने हाल मेरो प्याड अभियानअन्तर्गत महिनावारीसचेतना तथा स्वदेशी उत्पादनको प्रवद्र्धनमा संलग्न छिन्।"
"कोभिड१९ अपडेट : इटालीमा २४ घण्टामा ६२७ को मृत्यु, कहाँ कति ?",काठमाडौं : नोबेल कोरोना भाइरस कोभिड १९ बाट सबैभन्दा धेरै प्रभावित भएको इटालीमा पछिल्लो २४ घण्टामा मात्रै ६२७ जनाको यस भाइरसबाट मृत्यु भएको छ। बिहीबारसम्म इटालीमा कोरोना भाइरसबाट मृत्यु हुनेको संख्या ३४०५ रहेकोमा शुक्रबार रातिसम्म यो संख्या ४०२७ पुगेको छ। इटालीको नागरिक सुरक्षा एजेन्सीले शुक्रबार दिएको जानकारी अनुसार संक्रमितको संख्या ४७ हजार नाघेको अन्तर्राष्ट्रिय सञ्चार माध्यमहरुले जनाएका छन् । त्यसैगरी चीनमा मृत्यु हुनेको संख्या ३२५५ पुगेको छ। शुक्रबार चीनमा थप ४१ जना संक्रमित भेटिएको सिन्हवाले खबर दिएको छ। इटाली पछि स्पेनमा संक्रमणका दर उच्च देखिएको छ । स्पेनमा २१ हजार ५०० भन्दाबढी संक्रमित देखिएका छन् भने मर्नेको संख्या १०९३ पुगेको छ। मृत्यु हुनेको संख्या भने स्पेनभन्दा इरानमा धेरै छ । करिब १९ हजार ६०० संक्रसिमत देखिएको इरानमा १४३३ जनाले ज्यान गुमाएका छन् । जर्मनीमा ६८ जनाले ज्यान गुमाएका छन् भने १९ हजार ८०० भन्दाबढी संक्रमित देखिएका छन् । संयुक्त राज्य अमेरिकामा करिब १९ हजार ३०० मा संक्रमणको पुष्टि हुँदा २५० जनाको मृत्यु भएको छ। अन्तर्राष्ट्रिय सञ्चार माध्यमका अनुसार विश्वमा अहिले करिब पौने तीन लाख संक्रमित देखिँदा ११ हजार ३८७ जनाले ज्यान गुमाएका छन् ८८ हजार भन्दा धेरै संक्रमित निको भएका छन्।
उपचारबाट भाग्दै स्वास्थ्यकर्मी,"बुटवल : नवलपरासी रामग्रामका ३५ वर्षीय युवकलाई तीन दिनदेखि खोकी, टाउको दुख्ने र ज्वरो आयो। उनी नजिकैको मेडिकलमा पुगे। मेडिकल सञ्चालकले पृथ्वीचन्द्र अस्पतालमा पठाए। अस्पतालले लुम्बिनी प्रादेशिक बुटवल रिफर गर्यो। प्रादेशिक अस्पतालले आइसोलेन बेड अभाव भन्दै पुरानो मेडिकल कलेज चितवन पठायो। चितवनले काठमाडौं पठाएपछि विरामी अत्तालिए। टेकु अस्पतालसम्म पुगे पनि उनको उपचार गर्ने कोही भएन। प्रदेश ५ मुख्यमन्त्री कार्यालयले निर्देशन दिएपछि उनको उपचार बुटवलको प्रादेशिक अस्पतालमा सुरु गरिएको छ। प्रदेश ५ मा यो पहिलो घटना होइन। यहाँका प्रायः निजी अस्पतालले ज्वरोका बिरामीलाई प्रवेश निषेध नै गरेका छन्। सरकारी अस्पतालका स्वास्थ्यकर्मी समेत सकेसम्म उपचार गर्नबाट पञ्छिने गरेका बिरामीका आफन्तले बताएका छन्। भारतबाट फर्किएका एक ज्वरोका बिरामी उपचारका लागि दाङको गोरखा अस्पतालमा पुगे। अस्पतालले उपचार गर्न आनाकानी गर्यो। बरु बिरामी नै आतंकित हुने गरी तपाईंलाई कोरोना आशंका छ भन्दै राप्ती स्वास्थ्य विज्ञान प्रतिष्ठानमा पठायो। प्रतिष्ठानले बिरामीलाई आइसोलेनमा राखेको छ। तर कोरोना हो कि होइन भन्न स्वाब परीक्षण गर्ने उपाय थालिएको छैन। बुटवलका कृष्ण न्यौपानेले तीन दिनअघि त्यस्तै समस्या भोग्नुपर्यो। बुटवलको एक निजी मेडिकलमा परीक्षण गर्दा निमोनिया देखियो। उनी लुम्बिनी प्रादेशिक अस्पताल गए। अस्पतालले आईसीयू नभएको भन्दै गौतमबुद्ध मुटु अस्पतालमा पठायो। मुटु अस्पतालले अन्य बिरामी जोखिममा पर्ने भन्दै राख्न मानेनन्। उनीहरु भैरहवाको युनिभर्सल मेडिकल कलेज पुगे। अहिले उनको स्वास्थ्य अवस्था सामान्य छ। कोरोना आशंका : उपचारमा आनाकानी कोरोना आशंका : चौतर्फी आलोचनापछि बिरामी अस्पताल भर्ना (अपडेट) कोरोना त्रास : संक्रमण रोक्न लक डाउनमा नेपाल बुटवलको अस्पताल लाइनमा लहरै निजी अस्पताल छन्। तर ती अस्पतालले ज्वरो, रुघाखोकीका बिरामीलाई उपचार नगरी अन्यत्रै पठाउने गरेका छन्। बिरामीकी आफन्त सरस्वती भट्टराईले परीक्षण नै नगरी अन्तै जानुस् भनेर पठाइएको बताइन्। उनले आमालाई ज्वरो आएपछि अस्पताल पुर्याएकी थिइन्। कोराना नै संक्रमण नदेखिएको अवस्थामा नै अस्पताल र स्वास्थ्यकर्मी उपचारबाट भाग्ने प्रवृत्तिले नागरिक झन् त्रसित छन्। प्रदेश ५ का मुख्यमन्त्री शंकर पोखरेलले स्वास्थ्यकर्मी उपचारबाट टाढा हुन नहुने बताए। उनले शुक्रबार पत्रकारसँग भने, हामीले डाक्टरलाई पनि के सिकाउनुपर्ला भन्ने सोचेका थियौं। अब काउन्सिलिङ आवश्यक देखियो। उनले संक्रमणबाट जोगिन सबै पक्षले सहयोग र सजगता अपनाउनुपर्ने बताए। असुरक्षित भएर कसरी उपचार गर्ने ? स्वास्थ्यकर्मी भने आफैं असुरक्षित रहेर उपचार गर्न कठिन हुने बताउँछन्। निजी अस्पताल सञ्चालक संघ प्रदेश ५ का अध्यक्ष रामप्रसाद खरेलको भनाइ पनि त्यही छ। स्वास्थ्यकर्मीले आफ्नो सुरक्षाका लागि लगाउने कुनै सामान छैनन्, खरिद गर्दासमेत पाएका छैनौं, उनले भने, हामी उपचारबाट भाग्ने पक्षमा छैनौं। निजी अस्पतालमा आइसोलेसन कक्षसमेत तयार पारिएका छन्। बिरामी भने अहिलेसम्म राखिएको छैन। सरकारी अस्पतालमा समेत सोही समस्या रहेको चिकित्सकको भनाइ छ। प्रदेश ५ मा लुम्बिनी प्रादेशिक अस्पतालमा मात्रै चिकित्सकले लगाउने गाउन को व्यवस्थापन गरिएको छ। शंकास्पद बिरामीको नमुना परीक्षणका लागि लुम्बिनी र भेरी प्रादेशिक अस्पतालमा मात्रै उपकरण र जनशक्ति छन्। स्वास्थ्य निर्देशनालयका प्रवक्ता रोशनलाल चौधरीले बजारमा नपाएका कारण व्यवस्थापन गर्न नसकिएको बताए। सामाजिक विकास मन्त्रालयले सामान्य ज्वरो आउदैमा कोरोना नहुने भन्दै चेकजाचमा नडराउन चिकित्सकलाई आग्रह समेत गरेको छ। ज्वरो आउँदैमा अस्पताल नजाऊ प्रदेश ५ सरकारले सामान्य ज्वरो आउँदैमा अस्पतालमै नधाउन नागरिकलाई आग्रह गरेको छ। मुख्यमन्त्री शंकर पोखरेलले कोरोना भइरसबाट बच्न आफैं सतर्क हुनुको विकल्प नरहेको बताए। सरकारका निर्देशन पालना गर्छुस्। घरलाई नै क्वारेन्टाइनका रुपमा प्रयोग गर्नुस्, उनले भने।"
विप्लव समूहका रौतहट जिल्ला ईन्चार्ज पक्राउ,"रौतहट : विप्लव समूहका रौतहट जिल्ला ईन्जार्चसहित २ जनालाई गएराति प्रहरीले पक्राउ गरेको छ। शुक्रबार राति इलाका प्रहरी कार्यालय, चन्द्रनिगाहपुरको टोलीले उनीहरुलाई पक्राउ गरेको हो। डीएसपी हेमबहादुर शाहीको नेतृत्वमा गएको टोलीले रौतहटको चन्द्रपुर नपा३, महादेवडाडा अल्लाजोरबाट चन्द्रपुर५ थलहीटोल घर भएका रौतहट जिल्ला इन्चार्ज कुमार भनिने मान बहादुर राई र जिल्ला सदस्य बागलुङ ढोरपाटन नगरपालिका२ बुर्तिवाङका जगत भनिने कमल गुरुङलाई पक्राउ गरेको छ। उनीहरुको साथबाट ग्रिनेड बम, एक थान पेस्तोल, गोली, मोबाइल ७ थान, केही सिमकार्ड, पार्टीको दस्तावेजहरु बरामद गरिएको डीएसपी शाहीले बताए। जनप्रतिनिधिलाई धम्क्याउँदै चन्दा मागेको, एनसेल टावरमा आगजनी गरेको आरोप उनीहरुलाई लागेको छ। प्रहरीले केहीदिन अघि पनि रौतहट जिल्ला सेक्रेटरी दिर्शना शाही र जिल्ला सदस्य दुर्गा बललाई पक्राउ गरेको थियो।"
तपाईं दलितजस्तो देखिनुहुन्न त ?,"म सानै छँदा एक थपलिया थरका छिमेकी काका हाम्रो झुप्रोमा बेलाबेला हजुरआमा (उनकी आमा)ले नदेख्ने गरी जाँड मासु अर्थात् मीठोमसिनो खाने गर्थे। उनी त्यति बेला १५१६ वर्षका थिए होलान्। म आफूले कामी भएकै कारणले छरछिमेकमा छुवाछूत भोग्दै आएको थिएँ। मेरो बालमस्तिष्कमा एउटा आशाको किरण छिरेको थियो। ती काका र काकाकै उमेरका धेरै युवा लुकीलुकी दलितका घरमा भालेको मासु खाने, जाँडपानी खाने गर्थे। काकाका आमाबाबुका उमेरका बूढापाकाहरू त्यसरी खान हुँदैन भन्थे। मैले बिस्तारै तिनै हजुरआमाका उमेरका महिला, पुरुषहरूलाई विभेद अन्त्यका बाधक ठान्दै गएँ। साथै उनीहरूको अन्त्यको कामना गर्दै रहेँ। मेरो बुझाइ थियो ती हजुरआमाको सेखपछि काकाहरू आजाद हुन्छन् र काकाहरू छुवाछूत मान्दैनन्। आज म पनि ठूलो भएँ। काकाले पचास वर्ष काटे, हजुरआमाहरू यो धर्तीमा छैनन्। तर तिनै काकाहरू नै आज विभेद र छुवाछूत गर्छन्। काकाहरूका पालामा परिवर्तन त आयो तर केवल विभेदको शैलीमा मात्रै, हिजो प्रत्यक्ष विभेद हुन्थ्यो, आज अप्रत्यक्ष। हिजो बसेको ठाउँबाट दलितहरूलाई उठाउँथे, आज बसेको ठाउँबाट आफैं उठ्छन्। हिजो दलितलाई चियाको थालीबाट चिया भुइँमा राखी दिन्थे। आज चियाको थालीबाट अरूलाई चिया दिएपछि मात्र अन्तिममा चिया दिने गरिन्छ। छुवाछूत र जातीय विभेद अन्त्यको कुरा गर्दा विशेष गरी गैरदलित समुदायका अगुवाहरू (राजनीतिक, सामाजिक, शैक्षिक क्षेत्रका)बाट आउने प्रतिउत्तर प्रायः यस्तो हुन्छ हिजोको तुलनामा आज धेरै परिवर्तन भइसकेको छ। सुदूरपश्चिमभन्दा पूर्वमा धेरै सहज छ। लामो समयदेखि चलिआएको परम्परा एकैपटक परिवर्तन हुँदैन। परिवर्तन हुन समय लाग्छ। बूढाहरूको पुस्ता सकिएपछि यो आफैं अन्त्य हुन्छ। समयले क्रमशः आफैं परिवर्तन ल्याउँछ। दलित समुदायले पनि आजको भोलि परिवर्तन खोज्नु हुँदैन। नेपालको सुदूरपूर्वको झापा जिल्ला, जो अहिले प्रधानमन्त्रीको जिल्ला पनि हो। नेपालमा शिक्षित जमात भएको जिल्लाका रूपमा पनि चिनिने गर्छ। त्यति मात्र होइन, यो कम्युनिस्ट उत्पादन गर्ने जिल्ला पनि हो। के जातीय विभेद र छुवाछूत हटाउने सवालमा झापा अब्बल छ त ? केही उदाहरण ः गुरुकुल आन्दोलन २०७५ वैशाख। झापाको भद्रपुर६ मा रहेको श्रीकृष्ण द्वैपायन वेद विद्या श्रम संस्कृत विद्यालयमा इलाम५, बरबोटका विकास कार्कीढोली (दर्जी)लाई दलित भएका कारण सञ्चालकले भर्ना लिन मानेनन्। झापाका दलित अधिकारकर्मीले जिल्ला प्रशासन कार्यालयमा सहजीकरणका लागि अनुरोध गरे। प्रशासनले दुवै पक्षलाई राखेर छलफल गरायो। तत्कालीन प्रजिअ जनकराज दाहालले सञ्चालकसँग हात जोडेर दलित बालकलाई आवाससहित भर्ना गर्न अनुरोध गरे। तर विद्या श्रमका अध्यक्ष राजेन्द्रप्रसाद चापागाईंले भने, हाम्री आमाले मैले छोएको खानु हुन्न, उहाँ आफंै पकाएर खानुहुन्छ भने, मैले जर्बजस्ती गर्न सक्दिनँ। मैले छोराले छोएको खान्न भन्न पाउनुपर्छ र यो विद्यार्थीलाई भान्सामा लगे अरू विद्यार्थीलाई घर पठाउन सक्ने अवस्था हुन्छ। आज मार्च २१। अन्तर्राष्ट्रिय जातिभेदविरुद्धको दिवस। कानुनमा धेरै अघि पुगे पनि व्यवहारचाहिँ कस्तो छ त ? झापाबाट प्रेषित एक रिपोर्ट : यसो भन्दै उनले दलित बालकलाई भर्ना लिन इन्कार गरे। प्रजिअको अनुरोध स्वीकार गर्नुभन्दा बरु आफू जेल जान तयार रहेको प्रतिउत्तर दिए। जिल्ला प्रशासनको कार्यकक्षमा आचार्य लक्ष्मीप्रसाद खतिवडाले, आफू पनि विद्या श्रमका अध्यक्षको भनाइसँग सहमत भएकाले उनलाई जेल लाने भए आफूलाई पनि सँगै लैजान धम्की दिए। छलफल बिनानिष्कर्ष सकियो। दलित अधिकारकर्मीले अध्यक्ष चापागाईं र खतिवडाविरुद्ध जिल्ला प्रहरी कार्यालयमा उजुरी दिए। अदालतमा मुद्दा दर्ता गर्न वकिललाई गुहार गरियो। तर मौजुदा वकिलहरूले जाहेरी लेख्न इन्कार गरे। छिमेकी जिल्ला इलामबाट दलित समुदायका वकिल देवेन्द्र विश्वकर्मालाई बोलाएर झापा जिल्ला अदालतमा जाहेरी दर्ता गरियो। दलित अधिकारकर्मी र शुभचिन्तक गैरदलितहरू आन्दोलनमा उत्रिए। पटकपटक गरी करिब सात हजार जति न्यायप्रेमी काम छाडेर मैदानमा उत्रिए। झापाका सञ्चारमाध्यमले समाचार सम्प्रेषण गरे। गुरुकुलले दलित बालकलाई भर्ना गर्ने निर्णय गर्यो। तर करिब १५ दिनमै दलित बालक गुरुकुल छाडेर भाग्ने अवस्थामा पुगे। अन्ततोगत्वा संरक्षकले बालकलाई फिर्ता लिएर घर फर्के। झापा जिल्ला अदालतमा राजेन्द्र चापागाईं र लक्ष्मीप्रसाद खतिवडाविरुद्ध जातीय भेदभाव तथा छुवाछूत शीर्षकमा दर्ता भएको मुद्दा आठपटकको पेसीमा फैसला भयो। अदालतले आंशिक अभियोग दाबी पुग्ने भन्दै ०७६ असार ८ गते जनही एकएक हजार जरिवाना गर्यो। यता दलित बालक निस्कन बाध्य पारियो भने आरोपीहरूले एक हजार जरिवाना तिरेर उन्मुक्ति पाए। समयले आफैं ! अर्जुनधारा नगरपालिकामा नेकपा र कांग्रेसका दुईजना शीर्ष नेतासँग छलफल हुँदै थियो। उनीहरू दुवै एउटै कुरामा सहमत थिए। जातीय विभेद र छुवाछूत आफंै हट्छ र यो काम समयले आफैं ल्याउँछ। मैले उनीहरूलाई प्रश्न गरेँ वर्षमा तीन सय ६५ दिनमा कति मिनेट हुन्छ ? त्यसमा कति मिनेट छुवाछूत हुन हुँदैन भनेर कहीँ कतै भन्नुभएको छ ? उनीहरू दुवैले त्यसो नगरेको स्वीकार गरे। आफूले दलितको कार्यक्रममा गएर भाषणमा मात्रै छुवाछूतको विरोध गरेको स्वीकार गरे। राजनीतिक नेताहरूको जिम्मेवारी सामाजिक, सांस्कृतिक परिवर्तन ल्याउने हो। उनीहरू जिम्मेवारीबाट पन्छिन चाहेको देखियो। उनीहरू बिनाअभियान सामाजिक, सांस्कृतिक परिवर्तनको कुरा गर्छन्। कुचोले बढार्नुपर्ने फोहोर हावाले उडाउँछ भन्ने आशामा छन्। राज्य परिवर्तन गर्न चाहनेहरू सचेतनाका लागि वर्षमा पाँच मिनेट पनि खर्च गर्न चाहँदैनन्। पहिलेदेखि चलिआएको विषय ! गत वर्ष बुद्धशान्ति१ मा रहेको सिद्धि विनायक मन्दिरमा भएको सार्वजनिक पुराणमा स्थानीय कुमार खातीलाई तुलादान गर्ने क्रममा पुरोहित युवराज वाग्लेले टीका नलगाएर विभेद गरेको भन्दै छलफल आयोजना गरिएको थियो। सोही क्रममा मूल कथावाचक पण्डितसँग दलित अधिकारकर्मीले प्रश्न राखेका थिए। तपाईंले हालसम्म कति पुराण वाचन गर्नुभयो ? र कति ठाउँमा जातीय विभेद तथा छुवाछूत गर्नु हुँदैन भनेर भन्नुभयो ? प्रतिउत्तरमा पडिण्तले भने, हालसम्म मैले चार सय जति पुराण भनेँ होला तर पेटका कारण कहीँ पनि छुवाछूत हुनु हुँदैन नभनेको स्वीकार गर्दै उनले भने, परिवर्तन हुँदै आउँदै छ, एकै चोटि परिवर्तन गर्न मिल्दैन। पहिलेदेखि चलिआएको विषय भएकाले समाजका लागि, मेरा पेटका लागि बोल्न नसकेको हुँ। यसरी कथित पण्डितहरू पेटको समस्या देखाउँदै छुवाछूत विभेदलाई बचाइराख्न चाहन्छन्। अगुवा युवाको बुझाइ ! यही फागुन १० र ११ गते जिल्ला समन्वय समिति झापाको आयोजनामा जिल्ला युवा सम्मेलन भएको थियो। सम्मेलनमा विभिन्न विषयमा छलफल भयो। त्यसमध्ये प्यानलमा दलित अधिकारकर्मी नवराज शंकरले सामाजिक सांस्कृतिक रूपान्तरणमा युवा अग्रसरता विषयमा आफ्ना भनाइ राखेपछि सहभागी युवाहरूबाट दलितविरोधी प्रश्न आए। प्रश्नकर्ताले राखेका प्रश्न यस्ता थिए। दलितले आफंैलाई दलित भनेर विभेदलाई संस्थागत गरेको, दलितदलितभित्र पनि विभेद रहेको, दलितलाई आरक्षण दिए सक्षम गैरदलित पाखा लाग्नु परेको आदि। ती प्रश्न राख्ने सबै गैरदलित युवा थिए। ती प्रश्न राखिरहँदा करिब ६०७० जनाको संख्यामा रहेका युवामध्ये करिब ४० जनाले ताली बजाएर समर्थन गरिरहेका थिए। ती युवा विभिन्न दल, संस्थाका प्रतिनिधि तथा अगुवाहरूमध्येका थिए। उनीहरू भोलिका जिल्ला हाँक्ने व्यक्ति हुन्। तर उनीहरूको बुझाइ दलित, महिला, आदिवासी, जनजातिलगायत सीमान्तीकृत वर्ग, समुदायलाई राज्यको मूलधारमा ल्याउनुपर्छ भन्ने थिएन। ० तपाईं दलितजस्तो देखिनु हुन्न एउटा कार्यक्रमको सिलसिलमा झापाको वर्ने भन्ने ठाउँमा गएको थिएँ। कार्यक्रम सुरु हुन बाँकी रहेकाले नजिकैको पसलमा बसेर गफ गर्न थालियो। एक जना ४० वर्षजति उमेरका व्यक्तिले परिचय मागे। मैले मेरो नाम थर भनेँ। उनले मेरो थर नसुनेको बताए। पछि मैले फेरि प्रस्ट्याउँदै भनेँ यो दलित समुदायमा पर्छ। उनले अचम्मित हुँदै भनेँ तपाई त दलितजस्तो देखिनु हुन्न। मैले नम्र भएर भनेँ दलितजस्तो मान्छे कस्ता हुन्छन् सर ? उनले माइन्ड नगर्नू भन्दै भने हाम्रो गाउँमा दलितहरू यस्तो पढेलेखेका, प्रस्ट बोल्न सक्ने छैनन्। तपाई त क्षत्रीबाहुनजस्तो हुनुहन्छ। मैले यति मात्रै भनेँ दलितहरू पनि अब आफ्ना कुरा राम्रोसँग बोल्न सक्ने भएका छन्। मुलकले धेरै राजनीतिक परिवर्तनका आन्दोलनहरू बेहोरिसकेको छ। परिवर्तनकामी जनता जहानियाँ राणा शासनविरुद्ध लडे, बहुदलीय प्रजातन्त्र स्थापनाका लागि लडे, समावेशी गणतन्त्रका लागि लडे, त्यसमा दलित समुदायको पनि उत्तिकै बलिदानी छ। तर त्यसको उपभोग गर्ने वर्ग अर्कै छ, मुलुकले संयुक्त राष्ट्रबाट प्रतिपादित सबै किसिमका जातीय भेदभाव उन्मूलनसम्बन्धी अन्तर्राष्ट्रिय महासन्धि १९६५लाई अनुमोदन गरेको छ। देशमा दलितसम्बन्धी केही कानुन पनि निर्माण गरिएको छ। तर कानुन कार्यान्वयन गर्ने निकायहरू दलितमैत्री नभएकाले दलितका लागि कानुनमा समानता भए पनि व्यवहारमा पुरानै पीडा भोग्नुपरेको छ।"
तीन कविता,"बट्टा उसले श्रीमतीका लागि एउटा सानो सिन्दूरको बट्टा किनेको थियो हुन त श्रीमतीले भन्ने गर्थी मेरो सिन्दूर त तिमी नै हौ। सायद यो कुरा त्यो ठूलो बाकसले सुनेछ जो स्वयं बट्टा बनेर आइपुग्यो विमानस्थलमा कुनै दिन। दोष खडेरीमा पनि बर्खा लागेको देख्छु मरुभूमिमा पनि हरियाली छाएको देख्छु औंसीमा पनि जून उदाएको देख्छु आखिर दोष कसको ? मेरो नजरको वा, उनको असरको ? बत्ती निभ्न आँटेको बत्ती हुँ म मलाई आफ्नो हत्केलाले छोपी राख्नू तिमीलाई थाहा छैन सानु वायुको वेग बढ्दै गएको छ। ००० सर्लाहीका कवि रेहान खान १२ कक्षामा अध्ययनरत छन्।"
सीमाका हेल्थ डेस्कमा सेना,"भैरहवा : कोरोना भाइरस रोकथामका लागि सीमामा राखिएको स्वास्थ्य सहायता कक्ष (हेल्थ डेस्क) मा शुक्रबारदेखि नेपाली सेना खटिएको छ। श्री नम्बर २२ बाहिनी अड्डाअन्तर्गत श्री गरुणदल गण रामनगर ब्यारेक बुटवलबाट दुई जना डेस्कमा खटिएका हुन्। उनीहरूले भारतबाट आएका नागरिकको स्वास्थ परीक्षणमा सघाइरहेका छन्। यसअघि सशस्त्र प्रहरी र नेपाल प्रहरीले पनि डेस्कमा सघाउँदै आएको छ। सर्वसाधरणहरूको स्वास्थ्य परीक्षणको काम पूर्ण रूपमा स्वास्थ्यकर्मीहरू भए पनि उनीहरू पन्छिदा सुरक्षाकर्मी नै डेस्कमा खट्नुपरेको हो। डेस्कमा पर्याप्त स्वास्थ्यकर्मी छैनन्। एक सिफ्टमा तीन जना गरी नगर स्वास्थ्य केन्द्रका तल्लो तहका स्वास्थ्यकर्मीहरू खटिएका छन्। तर, त्यो पर्याप्त छैन। भारतीय क्षेत्रका नाकामा एमबीबीएस तहका चिकित्सक डेस्कमा खटिएका छन्। डेस्कमा सहयोग गर्नका लागि स्थानीय सर्वसाधरण पनि खटिएका छन्। नाकामा खटिएका जनशक्तिले दैनिक १२ हजारभन्दा बढीको स्वास्थ्य परक्षिण गरिरहेका छन्। स्वास्थ्यकर्मी नै असुरक्षित देखिएका छन्। सुरक्षाको नाममा उनीहरूले मास्क र मेडिकल पञ्जामात्र लगाएका छन्। असुरक्षित भए पनि निर्देशनअनुसार खट्नै पर्यो, डेस्कमा खटिएका एक सुरक्षाकर्मीले भने, सरकारले हाम्रो सुरक्षाका लागि केही (स्वास्थ्य सुरक्षा कवच) पठाउँला भन्ने आशा गर्नेबाहेक के नै गर्न सकिन्छ र ? यता पश्चिमी सीमानाका गड्डाचौकीबाट नेपाल भित्रिनेहरूको स्वास्थ्य परीक्षणका लागि सेनाको स्वास्थ्यकर्मीको टोली खटिएको छ। सेनाले शुक्रबारदेखि गड्डाचौकीस्थित हेल्थ डेस्कमा स्वास्थ्य परीक्षणका लागि पाँच जनाको स्वाथ्यकर्मीको टोली खटाएको हो। महेन्द्रनगरमा रहेको श्री नं २५ बाहिनी अड्डा र सिंह शार्दुल गुल्म भगतपुर ब्यारेकको श्री नं २५ फिएको सैनिक स्वाथ्यकर्मीको टोली खटिएको सेनाले जनाएको छ। सेनाले कोराना भाइरसको जोखिम न्यूनीकरणका लागि जिल्ला सुरक्षा समितिलगायत विभिन्न निकायसँगको सहकार्यमा काम गर्न तत्पर रहेको श्री नं २५ बाहिनी अड्डाले जनाएको छ। श्री नं२५ बाहिनी अड्डाका बाहिनीपति सहायक रथी शंकरबहादुर पण्डित, प्रमुख सेनानी जीवन कार्की, सिंह शार्दुल गुल्मका गुल्मपति प्रणयजंग मल्ल, बाहिनीका सेनानी गोरख पुजारा र श्री नं २५ फिएका डाअल्का मजगैयाले ब्रह्मदेव र गड्डाचौकी सीमानाकाको स्थलगत अवलोकनसमेत गरेका थिए। संक्रमणको त्रास फैलिएपछि पश्चिमी नाका गड्डाचौकी भएर नेपाल फर्किनेको संख्या बढ्दै गएको छ। रोजगारीका लागि भारत गएका नेपाली घर फर्कन थालेका हुन्। हेल्थ डेस्क गड्डाचौकीका अनुसार नेपाल भित्रिनेको संख्या दैनिक चारदेखि पाँच हजार छ।"
कोरोनाविरुद्धको बलियो अस्त्र नै चेतना जगाउनु हो,"चीनबाट सुरु भएको कोरोना भाइरस (कोभिड १९) को संक्रमणले अमेरिका र युरोपेली मुलुकलाई ठप्प पारेको छ। विश्वव्यापी भय उत्पन्न गरिरहेको छ। अमेरिकाबाट नै जनस्वास्थ्य एवं संक्रमण विषयमा उच्च शिक्षा हासिल गरेका डा अनुप सुवेदी अहिले स्वदेशमै सेवारत छन्। विश्वव्यापी बन्दै गएको कोरोना भाइरस (कोभिड १९) र नेपालमा यसको जोखिम र अपनाउनुपर्ने सावधानीलगायतका विषयमा केन्द्रित रहेर डा सुवेदीसँग अन्नपूर्णकर्मी दिनेश गौतमले गरेको कुराकानी : कोरोना भाइरस (कोभिड १९) को उत्पत्ति कसरी भयो ? श्वासप्रणालीमा संक्रमण गराई रुखाखोकी लगाउने विभिन्न भाइरसमध्ये कोरोना पनि एक हो। यसको संक्रमणले विश्वव्यापी त्रास बढाएको छ। कोभिड १९ नाम दिइएको यो भाइरसको अघिल्लो पुस्ता सम्भवतः चमेरोमा रहेको थियो कि भन्ने अनुमान छ। चमेरोमा हुने भाइरससँग यो धेरै मिल्दोजुल्दो पनि छ। यसले समयक्रममा आनुवंशिक परिवर्तन गरेपछि मानिसमा पनि रोग लगाउन सक्ने भएर निस्केको हो कि भन्ने पछिल्लो अनुसन्धानले देखाएको छ। चमेरो वर्गका कुनै प्राणीको संसर्गबाट मान्छेमा आएको भन्ने अनुसन्धानबाट पाइएको छ। चमेरोबाट अर्को कुनै जनावरमा भाइरस सरेर त्यसपछि मान्छेमा प्रवेश गरेको पनि हुन सक्छ। यसबारेमा यही नै हो भन्ने यकिन हुन बाँकी छ। अध्ययनअनुसन्धानका क्रममा कुनै दिन स्पष्ट होला। यो भाइरसको विशेषता कस्तो छ ? एक व्यक्तिबाट अर्को व्यक्ति वा समुदायमा धेरै चरणमा संक्रमण गरिरहन सक्ने विशेषता कोरोना भाइरसमा पाइयो। यो भाइरस मान्छेका शरीरभित्र पनि बाँच्न सक्ने देखिएको छ। यसअघि संक्रमण गराएका सार्स र मर्सभन्दा यो अलि फरक खालको छ। सार्स र मर्स भाइरसले समुदायमा आतंकित हुने गरी यति धेरै फैलिएको थिएन। तर कोरोना भाइरस समुदायमा फैलिने खालको छ। संक्रमित व्यक्तिले खोक्दा वा हाच्छयुँ गर्दा धेरै मात्रामा भाइरस बाहिर निस्कन्छ। र्यालका छिटाबाट सर्छ। र्यालका छिटा कुनै वस्तुमा परेछ र त्यहाँ हात पर्न गई नाक, मुख वा आँखा मिचेको अवस्थामा वा कुनै चिज समाएर खायौं भने शरीरभित्र भाइरस पसेर संक्रमण हुन सक्छ। लक्षण नभएका व्यक्तिले पनि कोरोना भाइरस अर्को व्यक्तिलाई सार्ने सम्भावना पनि देखिएको छ। यसको सामान्यदेखि जटिलसम्मका लक्षण देखिने गर्छ। खोकी लाग्ने, ज्वरो आउने, टाउको दुख्ने र श्वास फेर्न गाह्रो हुने लक्षण देखिएका छन्। कसैलाई पखाला लाग्ने, नाक बन्द हुने र घाँटी दुख्ने हुन्छ। जटिल अवस्थामा फोक्सोमा असर गर्छ। फोक्साको तन्तु राकिने हुन्छ। रगतमा अक्सिजनको मात्रा न्यून हुँदै जान्छ। फोक्सोको जटिलता बढ््दै गएर जटिल अवस्थामा पुगेपछि ज्यान जाने गरेको छ। विश्व स्वास्थ्य संगठन (डब्लूएचओ) को केही तथ्यांकअनुसार विकसित मुलुकमा मृत्युदर एक प्रतिशतभन्दा कम देखिएको छ। मृत्युदर न्यून हुनुमा ती मुलुकको बलियो स्वास्थ्य संरचना, उपचार पद्धति पनि हो। चिकित्सक, पूर्वाधारलगायतले पनि मृत्युदर निक्र्यौल हुन्छ। कोरोना भाइरसको संक्रमण विश्वव्यापी भएको अवस्था हेर्दा सुरु चरणमा यसको जोखिमको न्यून आकलन गरिएको हो ? संसारका सबै मुलुकले नै कोरोना भाइरसको जोखिमको न्यून आकलन गरेका हुन्। अमेरिका त बल्ल चनाखो र संवदेनशील बनेको छ। हाम्रो मुलुकमा त जोखिमको आकलन गर्ने विज्ञ पनि कम छन्। सायद त्यसैले कम अनुमान गरिएको हो कि जस्तो लाग्छ। संक्रमणबाट महिलाभन्दा पुरुष बढी प्रभावित भएको तथ्यांक देखिन्छ। यसको कारण के होला ? बाहिरी समाज वा भीडभाडमा महिलाभन्दा पुरुष बढी जाने गरेकाले पनि संक्रमणबाट बढी प्रभावित भएको हुन सक्छ। संक्रमणको एक्सपोजर बढी भएर पनि पुरुष बढी प्रभावित भएको हुन सक्छ। अरू स्पष्ट कारण छैन। ज्येष्ठ नागरिक मात्र होइन, जवानको पनि ज्यान गएको छ। कोरोना भाइरसको संक्रमण र तापक्रमबीच आपसमा विपरीत सम्बन्ध भएकाले उच्च तापक्रममा यसको संक्रमण न्यून हुन्छ भनिन्छ नि ? तापक्रम बढी हुँदा कोरोना भाइरसको संक्रमण केही मत्थर हुन्छ। भाइरसको संक्रमणको बेग यति उच्च छ कि यसले विकसित मुलुकमा पनि ठूलो भय उत्पन्न गराइरहेको छ। उच्च तापक्रम भएको मुलुकमा संक्रमणको वेगमा केही कमी आउला तर हराइहाल्दैन। विश्व स्वास्थ्य संगठन (डब्लूएचओ) ले नेपाललाई कोरोना भाइरस संक्रमणको उच्च जोखिममा पारेको छ। यसका कारण के होलान् ? नेपाललाई उच्च जोखिममा राख्नुका कारणबारे डब्लूएचओको भित्री दस्ताबेज पढेको त छैन। तर चीनसँग सीमा जोडिएका कारण पनि उच्च जोखिममा पारिएको हुन सक्ने सहजै अनुमान गर्न सकिन्छ। चीनसँगको निकटता छ। पर्यटक नेपाल आइरहने कारणले पनि हुन सक्छ। त्यस्तै जनस्वास्थ्य संरचनाको सबलता, नयाँ केशको विमानस्थलमै पहिचान गर्न सक्ने अवस्था, समुदायमा परीक्षण र पहिचान गर्ने क्षमता, प्रयोगशालाको क्षमतालगायतका विषय हेरिन्छ। त्यस्तै कुनै व्यक्तिलाई भाइरस पोजेटिभ देखिएको छ भने उसले अन्यलाई संक्रमण गरायो कि गराएन भनेर टेसिङ गर्ने व्यवस्था, क्वारेन्टाइन, आइसोलेसनलगायतका पक्ष र जनशक्तिको दक्षतालगायतको पक्षको विश्लेषण गरेर उच्च जोखिममा पारेको हुन सक्छ। नेपालमा सघन उपचारमा दक्ष चिकित्सक न्यून छन्। भेन्टिलेटर कम छ। अन्य मुलुकमा फैलिएको अवस्था हेर्दा अवस्था नाजुक छ। चीन र युरोपेली मुलुकमा कोरोनाको भय छ। नेपालमा आवश्यक पूर्वतयारी कस्तो छ ? कुनै पनि रोगसँग लड््ने बलियो अस्त्र नै सूचना हो। जनता सुसूचित गराउन सकियो त्यति सहजै लड््न सकिन्छ। जनता सुसूचित भए आफैं सावधानी अपनाउन सक्छन्। भीडभाडमा नजाऊ, भोजभतेर नगर भनेर सरकारले भने पनि जनताले नबुझेको अवस्थामा सरकारको अपिल नमान्न पनि सक्छ। जोखिम कुन स्केलको हुन्छ भन्नेबारे नबुझेको व्यक्तिले सरकारको अपिलको पालना नगर्ला पनि। जोखिमको स्केल ठूलो हुन्छ भन्ने जानकारी भएपछि जनता आफैं जागरुक हुन्छन्। खोकी लागेको छ भने घरभित्रै रहन्छ। बाहिर अरूलाई सार्दैन भन्ने सोच आउँछ। सुसूचित भएमा सतर्कता अपनाउँछन्। सरकारले केही गर्ने योजना बनाएमा जनताले पनि साथ दिन्छन्। अहिले जनता पूर्ण सुसूचित नभएको देखिन्छ। सुसूचित गराउने सवालमा सरकारको भूमिका प्रभावकारी देख्नुहुन्छ ? सरकारले प्रयत्न त गरेको छ, तर सूचना जनतासमक्ष कम मात्र पुगेको देखिन्छ। जोखिम कुन स्केलमा हुन्छ त भन्ने पूर्वअनुमान गर्न सकेको देखिँदैन। किनकि मन्त्रीज्युले नै निःशुल्क उपचार गरिन्छ भन्ने वचनबद्धता व्यक्त गर्नुभएको छ। यसखालको वचनबद्धता गरिरहँदा कति सय वा हजारजनालाई उपचार गर्ने कल्पना गरिएको छ ? भन्ने प्रश्न उठ््नु स्वाभाविक हो। सरकारी तहमा रहेका व्यक्तिको बुझाइमा केही कमी भएजस्तो लागिरहेको छ। कल्पनाशीलताको पनि कमी देख्छु। अमेरिकाजस्ता मुलुकसमेत अत्तालिएको अवस्था छ। म चाहन्छु कोरोना भाइरस नेपालमा नछिरोस्। कोरोना भाइरसको संक्रमणको जोगिन व्यक्तिगत तहमा पूर्वसावधानी कसरी अपनाउने ? भीडभाडमा जानु हुँदैन। अहिले नै सार्वजनिक कार्यक्रम, विद्यालय, सिनेमा हललगायत बढी भीडभाड हुने स्थल बन्द भइसकेका छन्। यसले पनि जोखिमको स्केल न्यून गर्न सघाउँछ। साबुनपानीले नियमित हात धुनुपर्छ। सेनिटाइजरको उपयोग गर्न सकिन्छ। हाच्छ््युँ गर्दा वा खोक्दा विचार गर्नुपर्छ। अरूलाई नपरोस् भनेर हेक्का राख्नुपर्छ। खोकी लागेको छ वा अन्य लक्षण देखिएको छ भने मास्क प्रयोग गर्नुपर्छ। अरूले खोकिरहेको ठाउँमा जानु हुँदैन। अस्पतालमा पनि अनावश्यक रूपमा जानु हुँदैन। परिवारमा कुनै एकजनामा लक्षण देखिएको छ भने परिवारका सदस्यले सावधानी अपनाउनुपर्छ। धेरैका छोराछोरी कोही विकसित मुलुकमा छन् भने कोही खाडीमा कार्यरत छन्। घरमा ज्येष्ठ नागरिक मात्र रहेको अवस्था छ। यसमा समुदायले सहयोग गर्नुपर्छ। ज्येष्ठ नागरिकलाई भीडभाडमा जानबाट जोगाउनुपर्छ। छिमेकी वा समुदायका सचेत व्यक्तिले तरकारी, औषधिलगायत अत्यावश्यक वस्तु खरिद गरी ल्याइदिएर सहयोग गर्न सक्नुहुन्छ। अहिलेको समय त नेपाली समुदायमा देखिएको सहिष्णुता र सहयोगी भावनाको परीक्षा हो। सरकार एवं नीतिनिर्माण तहको भूमिका अस्पताललाई संक्रमणमुक्त राख्ने र जनताको हित एवं स्वास्थ्यको रक्षा गर्ने नै हो। नेपालमा सेल्फ क्वारेन्टाइनको उपयोगिता कस्तो छ ? कार्यान्वयन चुनौती केके छन् ? संक्रामक रोग लागेको शंका भएको हुन सक्ने शंका भएको तर पुष्टि नभइसकेको अवस्थामा रोगको लक्षण देखिन्छ कि भनेर छुट्टै राख्ने कार्य क्वारेन्टाइन हो। लक्षण देखिएको अवस्थामा तुरुन्तै उपचार गर्न सकियोस् र अरूलाई नसरोस् भन्ने उद्देश्यले अलग राख्ने व्यवस्थालाई नै क्वारेन्टाइनका रूपमा लिइन्छ। संक्रामक जीवाणु शरीरभित्र छ भनेर पुष्टि भइसकेको अवस्थामा उपचारका लागि आइसोलेसनमा राखिन्छ। सीमित साधनस्रोत भएको मुलुकमा सामान्य लक्षण भएका सबै व्यक्तिलाई अस्पताल भर्ना गर्न सम्भव हुँदैन। अस्पतालमा बेडसमेत अपुग हुन सक्छ। समुदायमा घुमफिर गरेर अरूलाई भाइरस सार्ने पनि गर्नुभएन। त्यसैले अनुशासित रूपमा घरमा बस्ने र आफैं अनुगमन गर्ने कार्य नै सेल्फ क्वारेन्टाइन हो। हामो मुलुकमा सेल्फ क्वारेन्टाइनमा बसेको व्यक्तिको अनुगमन कसले गर्छ ? त्यो संयन्त्र मैले देखेको छैन। सेल्फ क्वारेन्टाइनमा बसेको छ भने खाना कसले ल्याइदिन्छ ? दशौं हजारलाई संक्रमण भएको अवस्थामा सरकारले सबैका घरघरमा खान लगेर जान सक्दैन। त्यस्तो बेला सामाजिक स्वयंसेवकको नेटवर्कको आवश्यकता पर्छ। यस खालको विषम परिस्थितिमा नागरिक समाजले कस्तो भूमिका निर्वाह गर्न सक्छ ? जनचेतना बढाएर एवं सामाजिक उत्तरदायित्व बहन गरेर भूमिका निर्वाह गर्न सक्छ। अनावश्यक भेला, भोजभतेर नगरौं भनेर चेतना फैलाउन सक्छ। स्वयंसेवकको नेटवर्क बनाएर सहयोग गर्ने परिपाटी विकास गर्न सकिन्छ। सेल्फ क्वारेन्टाइनको निर्माणमा नागरिक समाजले पनि प्रभावकारी भूमिका निर्वाह गर्न सक्छ। जनतालाई सुसूचित गराउन सरकारले गरिरहेको प्रयासमा थप केकस्ता उपाय अपनाउनुपर्ने खाँचो देखिन्छ ? पत्रपत्रिका नपढ््ने, टेलिभिजन नहेर्ने, रेडियो नसुन्ने वर्ग पनि छ। सामाजिक सञ्जाल नहेर्ने अदृश्य जमात पनि छ। यस्तो वर्ग सायद बहुमतमा होला। अधिकांशको मातृभाषा नेपाली नहुन सक्छ। उनीहरूको आफ्नै मातृभाषामा पनि सिकाउनुपर्ने आवश्यकता देखिन्छ। यसका लागि मन्त्रालयको वेबसाइटमा अपिल गरेर वा प्रमुख जिल्ला अधिकारीले सदरमुकाममा कार्यक्रम गरेर हुँदैन। यसका लागि गाउँगाउँमा रहेको महिला स्वास्थ्य स्वयंसेविकाको नेटवर्कलाई सक्रिय पार्नुपर्छ। आमा समूहलाई पनि परिचालन गर्न सक्छ। टोलटोलमा जानकारी दिन जनशक्ति परिचालन गर्ने काम सरकारले गर्नुपर्छ। विभिन्न भाषामा सन्देशमूलक प्रचार सामग्री बनाउनुपर्छ।"
सचिवालय २४ सै घन्टा सक्रिय,"हेटौंडा : कोरोना संक्रमितको सूचना संकलन र तत्काल उपचारको व्यवस्था गर्न बागमती प्रदेश सरकारले २४ सै घन्टा सचिवालय सञ्चालन गर्ने भएको छ। शुक्रबार हेटौडामा आन्तरिक मामिला तथा कानुनमन्त्री शालिकराम जम्कट्टेलको अध्यक्षतामा बसेको बैठकले हेटौडास्थित आपतकालीन केन्द्रमा समितिको सचिवालय राख्ने निर्णय गरेको हो। त्यसका लागि आवश्यक सामग्री प्रदेश सरकारले तत्काल उपलब्ध गराउने छ। सचिवालयमा आन्तरिक मामिला तथा कानुन मन्त्रालय, सामाजिक विकास मन्त्रालय, नेपाली सेना, नेपाल प्रहरी, सशस्त्र प्रहरी र राष्ट्रिय अनुसन्धानको प्रतिनिधि रहने बागमती प्रदेशका सञ्चार रजिष्टार रेवती सापकोटाले बताए। सचिवालयलाई २४ सै घन्टा सञ्चालनमा ल्याइने उनले बताए। कोरोनासँग सम्बन्धित सूचना संकलन गर्न फरम्याट बनाएर १३ वटै जिल्ला प्रशासन कार्यालयमा शुक्रबारै पठाइएको सापकोटाले जानकारी दिए। बागमती प्रदेशका १३ वटै जिल्लाभित्र सवारी साधनमा आवत जावत गर्ने यात्रुहरूको सुरक्षा निकायले निगरानी गर्ने भएको छ। साथै सवारी साधन रोकिने ठाउँमा सहायता डेक्स स्थापना गरिने भएको छ। समितिले विदेशी नागरिक र विदेशबाट फर्केको नेपाली नागरिकको स्वास्थ्य परीक्षणसँगै अभिलेख पनि राख्ने निर्णय भएको छ। विद्यालय तथा विश्वबिद्यालय बिदा भएपछि घर फर्किनेहरूमा हुनसक्ने संक्रमणबारे निगरानी राख्ने पनि निर्णय भएको छ, उनले भने।"
यसरी गए गोविन्द गौतम,"सबै मान्छे देशका लागि मर्दैनन्। मर्छु भनेर मरिने पनि होइन। तर जो देशका लागि मरे, तिनीहरूप्रति हाम्रो शिर निहुरिन्छ। गोपाल योञ्जनले त्यसै गाएका छैनन् देशले रगत मागे, मलाई बलि चढाऊ, रुँदिनन् मेरी आमा, ऊ नेपालीकी छोरी। देशभक्तिले भरिपूर्ण यस्ता कैयौं गीत बनेका छन्। गीतहरू मात्रै बनेका छैनन् कि देशका लागि कैयौं सपूतले रगत दिएका छन्। त्यसैले त हाम्रो देश सार्वभौमसत्तासम्पन्न छ। कहिल्यै कसैको गुलाम भएको छैन। २०७३ फागुन २६ गते भारतीय सीमा सुरक्षा बल एसएसबीले नेपाली युवा गोविन्द गौतमलाई गोली हानी हत्या गरेको खबर देशभर फैलियो। सबैजसो टेलिभिजन, रेडियोले समाचारलाई प्रमुखतासाथ प्रसारण गरे। भोलिपल्टका सबै पत्रपत्रिकामा समाचार छापिए। स्थानीय जनता आन्दोलनमा उत्रिएको खबर पनि आयो। सामाजिक सञ्जालमा आक्रोश पोखियो। विडम्बना नै भन्नुपर्छ, सरकारचाहिँ त्यति गम्भीर देखिएन। मानौं, गोविन्द गौतम मारिनु सामान्य कुरा हो। गौतम कञ्चनपुर जिल्लाको पुनर्बास नगरपालिका८, आनन्दनगरका ३६ वर्षीय युवा थिए। उनको परिवार म्याग्दीबाट बसाइँ सरेर त्यहाँ आएको रहेछ। बुवा खेमलाल र आमा हरिदेवीका तीनमध्ये गोविन्द माइला छोरा हुन्। जो विदेशबाट केही हप्तापहिले मात्रै केही पैसा लिएर घर बनाउने र श्रीमती र तीन छोरीलाई त्यही घरमा सार्ने उद्देश्य बोकेर आएका थिए। तर उनको त्यो उद्देश्य पूरा हुन पाएन। भारतीय सीमा सुरक्षा बलको गोलीबाट नेपाली युवा मारिनु सामान्य घटना थिएन। भारतीय सेनाले पाकिस्तानी युवालाई अथवा पाकिस्तानी सेनाले भारतीय युवालाई त्यसरी नै गोली हानेर मारिदिएको भए त्यसको चर्चा विश्वभरि फैलिने थियो। तर नेपालमा त्यस्तो केही भएन। नेपाल सरकार त थाहै नपाएजस्तो गर्न थाल्यो। मानौं, नेपालमा सरकार नै छैन वा भएर पनि आफ्ना नागरिक विदेशी सेनाको गोलीले मारिँदा चुप लागेर बसेको छ। स्थिति त्यस्तै देखिएको थियो। कञ्चनपुरमा गोविन्द मारिँदा म बुटवल थिएँ। जब खबर सुनेँ, मलाई तुरुन्तै कञ्चनपुर जानुपर्छ भन्ने लाग्यो। बुटवलमा पनि भारतीय ज्यादतीविरुद्ध आक्रोश फैलिइसकेको थियो। उता कैलाली र कञ्चनपुर भने आन्दोलित भइसकेको थियो। आन्दोलनको खबर पनि फैलिइसकेको थियो। घटना २६ गतेको भए पनि म २७ गतेको बसमा बुटवलबाट चार सय किलोमिटर दूरी पार गरेर धनगढी पुगेँ। साथी उमेश कँडेललाई फोन गरेँ। उनकै मोटरसाइकलमा गौरीफन्टा नाका हुँदै गोविन्द गौतम मारिएको गाउँ पुनर्बासको आनन्दनगर पुग्यौं। हामी गौरीफन्टाबाट नेपाल र भारतको सीमास्तम्भहरू हेर्दै त्यहाँ पुग्यौं। धेरै सीमास्तम्भ जीर्ण बनेका छन्। मर्मत गरिएका छैनन्। दसगजा व्यवस्थित पनि छैन। हामी आनन्दनगर पुग्दा बिहानै थियो। भर्खरै घाम लागेको थियो। अघिल्लो दिनदेखि स्थानीयवासीको चर्काे आन्दोलनका कारण स्थानीय प्रशासनले कफ्र्यु लगाइसकेको थियो। हामीले कफ्र्यु छलेरै केही स्थानीय मान्छेसँग घरघरमै पुगेर कुरा गर्यौं। उनीहरूले हामीलाई पत्रकारको रूपमा बुझे। तर म विद्यार्थी संगठनको भएको र बुटवलबाट आन्दोलनमा ऐक्यबद्धता जनाउन आएको बताएपछि हाम्रो पीडामा आउनुभयो भन्दै धन्यवाद दिए। तर पीडा आनन्दनगरको मात्रै थिएन, सिंगो देशको थियो। गोविन्द गौतमको हत्यालाई आनन्दनगरको मात्रै हो भनेर कुनै पनि देशभक्तले सोच्नै सक्दैन। पुनर्बास नगरपालिकाको आनन्दबजार पञ्चायतकालमा जंगल फडानी गरेर बसालिएको बस्ती रहेछ। स्थानीय लोकेन्द्र लम्सालका अनुसार २०२९ सालमा ग्रामीण आवास कम्पनीमार्फत सुरुमा प्रतिपरिवार तीन बिघा दिने भनिए पनि पछि डेढ बिघा जति दिइएको थियो। देशका विभिन्न स्थानका बाढीपहिरो पीडित, गरिबहरूलाई त्यो जग्गा बाँडिएको थियो। पूर्वको ताप्लेजुङ, पाँचथर, इलामदेखि म्याग्दी, पर्वतलगायत देशभरका दर्जनौं जिल्लाका मान्छे त्यहाँ पुगेर बसेका रहेछन्। उत्तरतिर स्थानीय सामुदायिक वनको जंगल छ भने दक्षिणतिर भारतीय जंगल र बस्ती छ। आनन्दनगर सीमा बस्ती भएकाले त्यहाँ भारतीय हेपाहा प्रवृत्ति र दमनका कारण विभिन्न समयमा भारतीय र नेपालीको द्वन्द्व पहिलेदेखि नै रहेछ। खोलापारि कागताल नजिकको दुई सय नम्बरको पिलर भारतीयहरूले उखेलेर फालेपछि त्यस नजिक स्थानीयवासीको खेत पनि तिनीहरूले नै कब्जा गरेका रहेछन्। हामी पुग्दा त्यो खेत वरपर भारतीय सशस्त्र फौजले घेरा हालेर बसेको थियो। पारि जंगलैभरि सयौंको संख्यामा भारतीय सुरक्षाकर्मी तैनाथ थिए। यता नेपालतिर पनि सशस्त्र प्रहरी तैनाथ थिए र गाउँमा कफ्र्यु लगाइएको थियो। आनन्दनगरका धेरैजसो स्थानीय किनमेलका लागि भारतीय बजार बसही जाने गर्दा रहेछन्। आनन्दनगरबाट बसही जाने बाटोमा सानो खोला छ। बर्खाको समयमा त्यो खोला तर्न गाह्रो पर्छ। नगरपालिकाले करिब पाँच लाख बजेट कल्भर्ट बनाउन छुट्याएको रहेछ। कल्भर्ट बनाउने स्थान नेपालमै पर्छ। उक्त स्थानभन्दा धेरै परसम्म नेपाली भूमि पर्छ। तर त्यहाँको दुई सय नम्बरको जंगे पिलर भने धेरै पहिले उखेलिएको रहेछ। करिब पाँच सय मिटर परसम्म रहेको खेतमा भारतीयले कब्जा गरेर खेती गर्नसमेत नदिएर स्थानीयवासीलाई दुःख दिएका रहेछन्। खोलाको परसम्म नेपाली जमिन नै पर्ने र जमिनको लालपुर्जासमेत नेपालीसँगै रहेछ। त्यहाँ नेपालीहरू गाईबस्तु चराउन लैजाने गर्छन्। भारतीयका गाईबस्तु पनि नेपालतर्फ आउने गर्छन्। सीमा नाका क्षेत्रमा त्यो सामान्य नै हो। उक्त खोलामा कच्ची कल्भर्ट बनाउने कुरामा भारतीयले पनि सुरुमा सहमति जनाएका थिए। धेरै परसम्म नेपाली जमिन पर्ने भएकाले भारतीयले सहमति नजनाउनुपर्ने कुनै कारण थिएन। कल्भर्ट बनाउने काम अन्तिम चरणमा पुगिसकेको रहेछ। ह्युम पाइप हालिसकिएको थियो। पाइपलाई माटोले भरिसकिएको थियो। भाँचिएका इँटा, ढुंगा हालेर ह्युम पाइपभन्दा माथि बसही बजार जान बाटो निर्माण गरिएको थियो। त्यो बाटो भारतीयलाई नेपाल आउन पनि चाहिन्छ। कल्भर्ट निर्माण भइसकेपछि भारतीयले नेपाली जनतामाथि तनाव दिन थाले। कल्भर्ट भत्काउनुपर्ने भन्दै उर्दी जारी गरे। फागुन २५ गते राति नै भारतीय सुरक्षाकर्मीले आनन्दबजारमा आतंक मच्चाएका थिए। गाउँभन्दा अलिक पर, कल्भर्टको नजिकै प्लास्टर गरिएको र टिनले छाएको एक तले घर थियो। उक्त घरमा स्थानीय श्याम गुरुङको किराना तथा चिया पसल थियो। भारतीय सुरक्षाकर्मीले नेपालतर्फ करिब सात सय मिटर वरसम्म आएर ताण्डव मच्चाएको देखियो। हामीले देख्यौं कि उक्त घरको चिया बनाउने ठाउँ पूरै भत्काइदिएका थिए भने घरका भित्ताहरू फोडिदिएका थिए। भित्र सामान छरपस्ट पारिएका थिए। गुरुङले पालेका दुईवटा खसीसमेत लुटेर लगिदिएका थिए। स्थानीयवासीलाई कुटपिट र ज्यादती गरेका थिए। भारतीय सुरक्षाकर्मीको त्यही ज्यादतीविरुद्ध पुनर्बास र बेलौरी नगरपालिकाका हजारौं जनता भारतीय सुरक्षाकर्मीविरुद्ध २६ गते बिहानैदेखि प्रदर्शनमा उत्रिएका रहेछन्। उनीहरूले कल्भर्टभन्दा पारि भारतीय सुरक्षाकर्मीलाई लखेटेरै धपाएका रहेछन्। त्यति बेला सामाजिक सञ्जालमा १० मिनेटभन्दा लामो भिडियो पनि सार्वजनिक गरिएको थियो। उक्त भिडियोमा पनि हजारौं नेपाली जनता र भारतीय सुरक्षाकर्मीको भिडन्त देख्न सकिन्छ। भिडन्तको स्थिति भारतीयले नै निर्माण गरेका थिए। कल्भर्ट निर्माण भएपछि भारतीय सुरक्षाकर्मी, त्यहाँका बासिन्दा र नेपाली सुरक्षाकर्मी र स्थानीयवासीसँग छलफलसमेत भएको थियो। तर भारतीय पक्षले नेपाली पक्षमाथि आक्रमण गर्न थाल्यो। उनीहरूले छलफलमा सहभागी भएका नेपालीलाई लखेट्ने काम गरे। जब नेपाली जनताले भारतीय सुरक्षाकर्मीलाई लखेटेर कल्भर्ट पारि पुर्याए, त्यसपछि भारतीय सुरक्षाकर्मीले तीन राउन्ड हवाई फायर गरे। चौथो गोली गोविन्द गौतमलाई लाग्यो र उनी छटपटाउन थाले। आन्दोलनमा उत्रिएका सबैजसो भागाभाग र तितरबितर भए। केही व्यक्तिले गोविन्दको उद्धार गरे। गोली लागेर रगताम्मे भएका उनलाई त्यहाँबाट धनगढी ल्याइयो। धनगढी अस्पतालमा ल्याइपुर्याउन्जेलसम्म उनको ज्यान गइसकेको थियो। डाक्टरले उनलाई मृत घोषणा गरे। यसरी देशका लागि गोविन्द गौतम सहिद भए। पुनर्बास र बेलौरीका बासिन्दाले भारतीय पक्षको हमला र ज्यादतीविरुद्ध लडेको रणमैदान इँटा र ढुंगाले भरिएको थियो। फागुन २८ गते हामी पुग्दा त्यहाँ हजारौं इँटा छरपस्ट देखिन्थ्यो। हरेक घरका आँगनमा रहेका स्थानीयवासी नेपाली सशस्त्र प्रहरी भारतीय सशस्त्र प्रहरीसँग लड्न नसकेको भन्दै आक्रोशित देखिन्थे। यद्यपि प्रशासनले कफ्र्यु लगाइसकेको थियो। हामी मोटरसाइकलमा गएका थियौं। पत्रकारको भेषमा सुरक्षाकर्मीको साथसाथै परसम्म पुग्यौं। सुरुमा मैले पत्रकार हुँ भनेँ। किनभने मसँग सूचना विभागको प्रेस पास पनि थियो। सात वर्ष पत्रकारिता गर्दा निकालेको र लगातार नवीकरण गरेको प्रेस पास काम लाग्यो। मोटरसाइकल भएको घटनास्थलमा छिटो पुग्न सफल भयौं। त्यहाँ केही फोटो लियौं। बजार क्षेत्रमा सयौंको संख्यामा सशस्त्र प्रहरी र जनपद प्रहरी हातहतियारसहित तैनाथ गरिएका थिए। उनीहरूले गाउँमा गस्ती गरेका थिए। स्थानीय जनतालाई सडकमा आउन दिएका थिएनन्। घटनास्थलबाट फर्किएपछि कफ्र्यु छल्दै हामी गोविन्द गौतमको घर पुग्यौं। टिनले छाएको घरअगाडि त्रिपाल टाँगिएको थियो। दुईवटै ढोका खुला थिए। आँगनमा एउटा डोरीले बुनेको खाट र काठको बेन्च थियो। आँगन बढारेर सफा देखिन्थ्यो। आँगनको छेउमा दाउराको चाङ लगाइएको थियो। तर त्यहाँ कोही पनि थिएनन्। परिवारका सबैजना धनगढी गइसकेका थिए। पुरानो त्यो घरभन्दा केही पर उनले पक्की घर बनाउन लागेका रहेछन्। घरको जग मात्रै पुर्न भ्याएका रहेछन्। पिलरबिनाको चारकोठे घर बनाउने योजनाअनुसार जग हालेको देखिन्थ्यो। स्थानीय बालकृष्ण ढकालका अनुसार गोविन्द गौतमले बनाउन थालेको उक्त घर हालसम्म पनि बनाइएको छैन। गौतमका श्रीमती र छोरीहरू अहिले काठमाडौं आएका छन्। घटनास्थलबारे बुझेपछि हामी आनन्दनगरबाट धनगढी आयौं। सेती अञ्चल अस्पतालमा गोविन्द गौतमको शव राखिएको थियो। गौतमको शव बुझ्न बुवाआमा र श्रीमतीले प्रतीक्षा गरिरहेका थिए। सानी छोरीलाई खासै जानकारी थिएन। ठूली छोरी भने केही बुझ्ने भएकी थिइन्। बुवा, आमा टोलाइरहेका थिए भने श्रीमती टाउकोमा रुमाल बाँधेर रोइरहेकी थिइन्। धनगढी बजार पूरै बन्द थियो। सबैजसो मान्छे सडकमा आएका थिए। यता आन्दोलनकारीले गौतमको शव राष्ट्रिय सम्मानसहित अन्त्येष्टि गरिनुपर्ने, उनलाई सहिद घोषणा गर्नुपर्ने, परिवारलाई तत्काल क्षतिपूर्ति दिनुपर्ने माग राख्दै सेती अञ्चल अस्पतालवरिपरि नारा जुलुस गरिरहेका थिए। आक्रोशित स्थानीयवासीले सरकारविरोधी नारा लगाएका थिए। उत्तिकै मात्रामा भारतविरोधी नारा पनि लगाएका थिए। धनगढी बजार शोकमग्न थियो। उता आनन्दनगर भने एकातिर कफ्र्युको कारण सुनसान थियो भने अलिक पर जम्मा भएका सबै स्थानीयवासी आक्रोशित देखिन्थे। धनगढीमा भएको आन्दोलनमा महिला, वृद्धवृद्धा र बालबालिका पनि सडकमा आएका थिए। यस्तो लाग्थ्यो, पूरै धनगढी सडकमा आएको छ। दिउँसो धनगढीबाट हजारौंको शवयात्राले धनगढी बजार परिक्रमा गर्दै डोकेबजार, अमराबस्ती, भीमबस्ती, विकासबस्ती, चखमली बजार हुँदै दोदा नदी किनारमा पुग्यो। तत्कालीन एमाले र माओवादीका चिनिएका कोही नेता वा सांसद शवयात्रामा उपस्थिति भएनन्। जिल्ला तहका नेता पनि आएनन्। कांग्रेसका संविधानसभा सांसद दिवानसिंह विष्ट मात्रै उपस्थित भए। राष्ट्रिय जनमोर्चाका केन्द्रीय सदस्यहरू मनोज भट्ट, नन्दराज भट्ट, लोकेन्द्र लम्साललगायत सबैजसो नेताकार्यकर्ता जुलुसमा हिँडेका थिए। म पनि हजारौंको शवयात्रासँगै धनगढीदेखि दोदा नदीको शव जलाउने स्थानसम्म पुगेँ। बीच बाटोमा सयौं मान्छे थपिइरहेका थिए। सम्पूर्ण बाटो खचाखच भरिएको थियो। कांग्रेस, एमाले र माओवादीका सांसद र नेताहरू कोही पनि उपस्थित नभएपछि राजनीतिक दलहरूविरुद्ध पनि उत्तिकै नारा लगाइएका थिए। भारतीय सशस्त्र प्रहरीले नेपाली युवालाई गोली हानेर हत्या गर्दा शवयात्रा र दाहसंस्कारमा ठूला राजनीतिक दलका नेताहरूको उपस्थिति नदेखिनु साँच्चिकै लज्जाजनक स्थिति थियो। तिनीहरूको भारतप्रतिको दब्बुपना, नक्कली देशभक्तिको भद्दा रूप त्यो घटनाले पुष्टि गरिसकेको थियो। यद्यपि लाज पचाउन भए पनि केही पछि एमालेलगायतका राजनीतिक दलले गोविन्द गौतमको परिवारलाई केही आर्थिक सहयोग गरेका थिए। सडकमा हिँडेका सबैले गृहमन्त्री आएर राष्ट्रिय सम्मान दिइनुपर्ने माग गरिरहेका थिए। तर इलाका प्रशासन कार्यालयका प्रमुख धनबहादुर चन्दले राष्ट्रिय झन्डा ओढाए। नेपाल प्रहरीले सलामी दियो। हजारौं जनताले देशको सीमा रक्षाको लागि लड्दालड्दै वीरगति प्राप्त गरेको योद्धाको दोदा नदीमा बिदाइ गरे र एउटा योद्धालाई भावपूर्ण बिदाइ गरेर फर्किए। त्यो समय सम्पूर्ण जनतामा आक्रोश, पीडा र शोक थियो। तर काठमाडौं भने पूरापूर निद्रामा थियो। मानौं कञ्चनपुरमा केही भएकै थिएन।"
'जापान सी मा उत्तर कोरियाले परीक्षण गर्यो दुई मिसाइल,सोल : उत्तर कोरियाले मध्यम दूरीका ब्यालेस्टिक मिसाइल परीक्षण गरेको छ। दक्षिण कोरियाली सेनाले दाबी गरे अनुसार शनिबार उत्तर कोरियाको प्योङगान क्षेत्रबाट समुन्द्रको पूर्वी भागतर्फ मिसाइल प्रहार भएको कोरियाली समाचार एजेन्सी योनापले जनाएको छ । जुन समुन्द्र जापान सी को नामले परिचित छ। उत्तर कोरियाले यसै महिनाको सुरूवातमा पनि केही मिसाइल परीक्षण गरेको थियो। दक्षिण कोरियास्थित संयुक्त चीफ स्टाफको भनेका छन् जब उत्तरले थप परीक्षण गर्छ हामी यसको निगरानी गरिरहेका छौं। विश्व नै कोभिड१९ को महामारीसँग लडिरहेका बेला उत्तर कोरियाको यो कार्य अत्यन्तै अनुचित रहेको उनीहरुले भनेका छन्। योनापका अनुसार उत्तरले शनिबार प्रक्षेपण गरेको मिसाइल ५० किलो मिटरको उचाईबाट ४१० किलोमिटरको दूरीसम्म मार हान्न सक्ने क्षमताका रहेको दक्षिण कोरियाली सेनाले जनाएको छ। चीन र अमेरिकाले उत्तर कोरियालाई परमाणु कार्यक्रमलाई रोकेर वार्तामा फर्कन आह्वान गर्दै आएका छन्। उत्तर कोरियाली नेता किम जोङ उनले परमाणु कार्यक्रम रोक्नेबारे अमेरिकी राष्ट्रपति डोनाल्ड ट्रम्पसँगै भेटर समेत वार्ता गरेका थिए। अमेरिका र दक्षिण कोरियाले कोरियाली प्रायद्वीपमा संयुक्त सैन्य अभ्यास जारी राखेको भन्दै उत्तर कोरियाले परमाणु परीक्षणलाई जारी राख्दै आएको छ।
कालोबजारी गरे ५ वर्ष कैद,"काठमाडौं : सरकारले दैनिक अत्यावश्यक वस्तुको कृत्रिम अभाव सिर्जना गरी कालोबजारी गर्नेमाथि पाँच वर्ष कैद गर्ने निर्णय गरेको छ। खाद्यान्न, दाल, तेल, इन्धन, खाना पकाउने ग्यास, औषधिलगायतको कृत्रिम अभाव सिर्जना गरी कालोबजारी र कार्टेलिङ गर्ने उद्योगी, आयातकर्ता, थोक विक्रेता तथा खुद्रा विक्रेतालाई पाँच वर्षको कैद गर्ने निर्णय उद्योग, वाणिज्य तथा आपूर्ति मन्त्रालयले गरेको हो। मन्त्रालयले बजार अनुगमनका क्रममा अनुचित क्रियाकलाप (कृत्रिम अभाव, मूल्यवृद्धिलगायत) मा संलग्न व्यवसायीलाई तत्कालै कानुनअनुसार हदैसम्मको कारवाही गर्ने निर्णय गरेको छ। मन्त्रालयका अनुसार यसमा असहयोग गरेमा ग्यास उद्योग र व्यवसायीको अनुमतिपत्र खारेज गर्नेसम्मको निर्णय भएको छ। आपूर्तिमन्त्री लेखराज भट्ट र राज्यमन्त्री मोतीलाल दुगडको उपस्थितिमा शुक्रबार भएको बैठकले उपभोग्य वस्तु आपूर्तिका सम्बन्धमा नौबुँदे निर्णय गरेको मन्त्रालयका प्रवक्ता प्रकाश दाहालले जानकारी दिए। बैठकले मन्त्रालयको वाणिज्यतर्फका सचिव बैकुण्ठ अर्यालको संयोजकत्वमा सरोकारवाला मन्त्रालय र निकायको प्रतिनिधित्व हुने गरी आपूर्ति व्यवस्थापन समन्वय समिति, वाणिज्य आपूर्ति तथा उपभोक्ता हित संरक्षण महाशाखाका प्रमुखको संयोजकत्वमा आपत्कालीन आपूर्ति व्यवस्थापन कार्यदल गठन गरेको छ। मन्त्री भट्टले दैनिक उपभोग्य सामान र औषधि मौज्दात पर्याप्त रहेकाले अभाव नहुने दाबी गरेका छन्। हामीसँग यस्ता वस्तुको पर्याप्त भण्डारण छ, उनले भने, लक डाउन भएको अवस्थामा पनि सर्वसाधारणको घरघरमा उपलब्ध गराउने व्यवस्था गरेका छौं। उनले सुरक्षाकर्मी, स्वयंसेवक, पार्टीका कार्यकर्ता खटाएर सर्वसाधारणलाई आवश्यक परेको अवस्थामा यस्ता वस्तु घरमै उपलब्ध गराउने जानकारी दिए। बैठकले आपूर्ति व्यवस्थापन अवस्थाको तथ्यांक दैनिक अद्यावधिक गरी विज्ञप्तिमार्फत सार्वजनिक गर्ने निर्णय गरेको छ। मन्त्रालयले खाद्य व्यवस्था तथा व्यापार कम्पनी, साल्ट ट्रेडिङ कर्पोरेसनको खाद्यान्न मौज्दातको वर्तमान भण्डारण क्षमता दोब्बर पार्ने र आवश्यक अवस्थामा साविकको नेसनल ट्रेडिङ लिमिटेडको टेकुस्थित गोदाम प्रयोगमा ल्याउने निर्णय गरेको छ। खाद्य व्यवस्था तथा व्यापार कम्पनी, साल्ट ट्रेडिङ कर्पोरेसन र नेपाल आयल निगमका गोदाममा सञ्चित खाद्यान्न र इन्धनको मौज्दातलाई सञ्चारमाध्यमबाट आवश्यकताअनुसार दृश्यांकन गराई जनतालाई जानकारी गराउने निर्णय मन्त्रालयले गरेको छ। दुर्गम पहाडी जिल्लामा सम्भावित खाद्य संकट आउन नदिन समयमै आवश्यक परिमाणमा खाद्यान्न ढुवानी व्यवस्था गर्ने र बजार अनुगमनका लागि वाणिज्य, आपूर्ति तथा उपभोक्ता संरक्षण विभागको नेतृत्वमा एकीकृत टोली निर्माण गरी परिचालन गर्ने निर्णय गरिएको प्रवक्ता दाहालले बताए। यसका लागि संघीय मामिला तथा सामान्य प्रशासन मन्त्रालयसँग जनशक्ति माग गरी परिचालन गरिनेछ। मन्त्रालय र अन्तर्गतका निकायका कर्मचारी अतिआवश्यक अवस्थामा बाहेक बिदामा नबस्ने र सार्वजनिक बिदाका दिनमा समेत काम गर्नुपर्ने निर्णय बैठकले गरेको छ। कर्मचारीको स्वास्थ्य र सुरक्षाका लागि पर्याप्त सावधानी अपनाउने निर्णय मन्त्रालयको छ। मास्क कालोबजारी गर्नेमाथि कारबाही कोरोनाविरुद्ध संसदमा विशेष प्रस्ताव : कालोबजारीमा कडा कारबाही , संक्रमण रोक्न उच्च सतर्कता कृतघ्न कालोबजारी साटिएनन् एक अर्बका चेक संकटमा मात्र सम्झिने उपभोक्ता कार्ड अर्थतन्त्रमा कारोना प्रभाव : सरकारले ल्यायो पुनर्स्थापना योजना आजदेखि ५ स्थानमा सुपथ मूल्य पसल अब एटीएम, इन्टरनेट र मोबाइल बैंकिङ निःशुल्क चैत १० गतेदेखि सार्वजनिक सवारी चलाउन रोक प्रधानमन्त्री ओलीको विशेष सम्बोधनमा के छ ? (पूर्णपाठभिडियो) सरकारले नरोकेको अत्यावश्यक सेवामा केके पर्छ ? उच्च मनोबलले कोरोनाको महामारी रोकौं : प्रधानमन्त्री ओली कोरोना त्रास : संक्रमण रोक्न लक डाउनमा नेपाल"
अप्रिल ३० सम्म रोकियो प्रिमियर लिग,"लन्डन : कोरोना भाइरसको त्रासका कारण इङ्लिस प्रिमियर लिग फुटबलको स्थगन अवधि बढाइएको छ। इङ्ल्यान्ड फुटबल संघ (एफए) ले गरेको पछिल्लो निर्णयअनुसार अप्रिल ३० तारिखसम्म प्रिमियर लिग स्थगित गरिएको हो। प्रिमियर लिगसँगै अप्रिल ३० तारिखसम्म इङ्ल्यान्डमा फुटबलका कुनै पनि गतिविधि हुने छैनन्। कोरोना भाइरसको महामारी विश्वव्यापी रूपमा फैलने क्रम जारी रहेकाले प्रिमियर लिग स्थगनको अवधि बढाइएको एफएले जनाएको छ। इङ्लिस प्रिमियर लिगका सम्पूर्ण खेल, महिला फुटबल लिग, महिला च्याम्पियनसिपलगायतका सम्पूर्ण प्रतियोगिता अप्रिल ३० सम्मका लागि स्थगित गरिएको छ, एफएद्वारा जारी विज्ञप्तिमा भनिएको छ। स्कटल्यान्ड, वेल्स र उत्तरी आयरल्यान्डमा समेत फुटबलका सम्पूर्ण प्रतियोगिता स्थगित गरिएको छ। कोरोना भाइरसको त्रासका कारण इङ्लिस प्रिमियर लिगको बाँकी खेल के गर्ने भन्ने विषयमा समेत अहिले व्यापक छलफल भइरहेको छ। एफएका केही पदाधिकारी र क्लबहरू लिग लिडर लिभरपुललाई विजेता घोषित गर्नुपर्ने पक्षमा छन्। तर, अधिकांश पदाधिकारी र क्लबहरू भने प्रिमियर लिगका बाँकी खेल कोरोना भाइरसको त्रास सकिएपछि पूरा गर्नुपर्ने पक्षमा देखिएका छन्। लिग तालिकामा पहिलो र दोस्रो टोलीबीच देखिएको ठूलो अन्तरका कारण लिभरपुललाई विजयी घोषित गरिए पनि च्याम्पियन्स लिग र युरोपा लिगमा पुग्ने टोलीको टुंगो लगाउन समस्या पर्ने देखिन्छ। यसैगरी लिगको बाँकी खेल हुन नसके रेलिगेसनमा पर्ने टोलीको टुंगो लगाउन पनि समस्या पर्नेछ। प्रिमियर लिगमा हालसम्म २९ खेल खेलेको लिभरपुल ८२ अंकसहित पहिलो र २८ खेल खेलेको म्यानचेस्टर सिटी ५७ अंकसहित दोस्रो स्थानमा छन्। अब लिभरपुलले नौ र म्यानचेस्टर सिटीले १० खेल खेल्न बाँकी छ। यी दुई टोलीबीच २५ अंकको अन्तर छ। यसैगरी २९ खेल खेलेको लेस्टर सिटी ५३ अंकसहित तेस्रो, समान खेल खेलेको चेल्सी ४८ अंकसहित चौथो र म्यानचेस्टर युनाइटेड ४५ अंकसहित पाँचौं स्थानमा छन्। त्यसपछिका टोलीबीचको अन्तर पनि निकै कम रहेको छ। अहिलेसम्म बर्नमाउथ, एस्टन भिल्ला र नर्विच सिटी रेलिगेसन क्षेत्रमा छन्। तर, त्यसभन्दा माथि रहेको टोलीसँग यी तीनवटै टोलीको अन्तर पनि निकै कम छ। यस्तोमा जुनसुकै टोली पनि रेलिगेसनमा पर्न सक्ने अवस्था छ। त्यसैले एफएले प्रिमियर लिगको बाँकी खेलका विषयमा हालसम्म कुनै स्पष्ट निर्णय लिइसकेको छैन। हाललाई एफए पनि प्रिमियर लिगको सिजन पूरा गर्ने पक्षमा देखिन्छ। एफएका अध्यक्ष ग्रेग क्लर्क र वेस्ट हामका उपाध्यक्ष कारेन बार्डीले भने प्रिमियर लिगको सिजन पूरा हुनेमा शंका व्यक्त गर्दै आएका छन्।"
संसद्मा लक डाउन,"काठमाडौं : संघीय सांसदका गतिविधिमा अघोषित लक डाउन गरिएको छ। कोभिड१९ (कोरोना) भाइरसको जोखिमका कारण शुक्रबारदेखि राष्ट्रिय सभा र संसदीय समितिले आफ्ना सबै गतिविधि स्थगित गरेका छन्। विश्वभर फैलिरहेको कोरोना भाइरसको उच्च जोखिममा नेपाल पनि परेपछि राष्ट्रियसभाले बैठक अनिश्चितकालका लागि स्थगित गरेको छ। राष्ट्रियसभाका अध्यक्ष गणेश तिमल्सिनाले कार्य व्यवस्था परामर्श समितिको सुझावका आधारमा शुक्रबार बस्ने भनिएको बैठक अर्को सूचना जारी नभएसम्मका लागि स्थगित गरे। संसदीय समितिहरूले पनि शुक्रबारदेखि आफ्ना सबै गतिविधि अघोषित रूपमा बन्द गरेका छन्। एक समितिका सभापतिले पछिल्लो परिस्थितिलाई मध्यनजर गर्दै आफूले समितिका सबै क्रियाकलाप बन्द गरेको जानकारी दिए। एकातिर सरकारले पनि २५ जनाभन्दा बढी मानिस जम्मा नहुनु भन्ने निर्देशन छ, अर्कोतिर काम गर्ने मनस्थिति पनि देखिएन, उनले भने, त्यसैले केही समयका लागि समितिका गतिविधि पनि बन्द गरौं भन्ने कुरा भयो। यसअघि प्रतिनिधिसभाले एक साताका लागि आफ्ना सबै बैठक स्थगित गरिसकेको छ। बिहीबार बसेको कार्यव्यवस्था परामर्श समितिको बैठकले चैत १३ गतेसम्मका लागि प्रतिनिधिसभा स्थगित गरेको हो। संघीय संसद्का कार्यवाहक महासचिव गोपालनाथ योगीले विज्ञप्तिमा जारी गर्दै विश्वव्यापी फैलिएको कोरोनाको त्रासलाई ख्याल गर्दै संसद् स्थगित गर्नुपरेको जानकारी दिएका थिए। यससँगै बिहीबार नै बसेको राज्य व्यवस्था तथा सुशासन समिति चल्दा चल्दै स्थगित भएको थियो। सरकारको निर्देशन विपरीत २५ जनाभन्दा बढी मानिस समितिमा उपस्थित भएपछि सांसदले सरकारको निर्देशन विपरीत नजान सभापति शशी श्रेष्ठलाई आग्रह गरेका थिए। समितिमा करिब ४५ सांसद उपस्थित भएपछि उनले बैठक स्थगित गरेकी थिइन्। प्रदेशसभा बैठकमा कोरोना त्रास : सत्तापक्ष र प्रतिपक्ष चर्काचर्की सभामुखअध्यक्ष द्वन्द्व : संसदीय काममा असर कोरोना संक्रमण त्रास : प्रतिनिधिसभाको बैठक चैत १३ गतेसम्मका लागि स्थगित कोरोना संक्रमण प्रभाव : प्रदेश १ प्रदेशसभा बैठक स्थगित राष्ट्रियसभा बैठक अनिश्चितकालका लागि स्थगित कोरोना त्रास : संक्रमण रोक्न लक डाउनमा नेपाल"
कोभिड १९ कमजोर भाइरस !,"कोरोना भाइरस परिवारमा कोभिड १९ सबैभन्दा कान्छो र अरू प्रजातिको तुलनामा कमजोर देखिन्छ। आगामी दिनमा यो भाइरसबारेमा थप जानकारी आउँदै गर्दा आजको मितिसम्मको तथ्यांकलाई आधार मान्ने हो भने विगतमा देखिएको विशेष गरेर कोरोनाका अरू प्रजाति जस्तै मर्स तथा सार्स कोरोना भाइरसभन्दा यसको मृत्युदर धेरै कम देखिन्छ। यद्यपि यसको प्रसारण गति तीव्र र संख्याको हिसाबमा धेरै हुन सक्छ। हाल यसको मृत्युदर तीनदेखि चार प्रतिशतको हाराहारीमा देखिएको छ भने मर्स झन्डै ३० र सार्स १० प्रतिशतको हाराहारीमा छ। झन्डै ८० प्रतिशतजतिमा कोभिड १९ को संक्रमण सामान्य हुने र ती व्यक्ति स्वास्थ्य केन्द्रसम्म नआउँदा तिनीहरूको गणना मृत्युदरको प्रतिशतमा जोडिएको छैन। तर यदि ती व्यक्ति पनि तथ्यांकमा समावेश गरिएर हेर्ने हो भने कोभिड १९ को मृत्युदर अति न्यून हुने निश्चित छ। यसमा धेरै वैज्ञानिक पनि सहमत भएको देखिन्छ। यस मानेमा यो कोभिड १९ प्रजाति विशेष गरेर अरू महामारीका रूपमा फैलिएको कोरोना परिवारका अरू प्रजातिभन्दा धेरै कम घातक भनिएको मान्न सकिन्छ। चीनको वुहान सहरबाट फैलिएको अनुमान गरिएको यो भाइरस चीनबाहिर विश्वका झन्डै एक सय ८० देशमा फैलिइसकेको छ। कोभिड १९ विभिन्न कारण ती देशमा पुगेको भए पनि ती सबै देशमा सो भाइरसले समुदायमा व्यापकता पाएको भने होइन। विश्वका हरेक देशका मानिस भने आफ्नो देशमा यसले भयावह स्थिति ल्याउँछ कि भनेर त्रासमा बाँचेको भने देखिन्छ, जुन नेपालमा पनि छ। यसो भन्दै गर्दा हामीले गएको तीन महिनामा यसले कति देशमा भयावह स्थिति ल्यायो भनेर संख्यामा हेर्ने गरेको देखिँदैन। सञ्चारमाध्यमबाट आउने समाचारमा पनि संक्रमण फैलिएको देशको संख्या हेर्ने र महामारी फैलिएको देशका बारेमा बढी चासो दिनेर लिने गरेको पाहिन्छ तर यस्तो भयावह स्थिति कति देशमा थियो वा छ भनेर कसैले पनि सोचेको भने पाइँदैन। अहिलेसम्म चीन, कोरिया, इरान र इटालीमा यो भाइरसको अति प्रभाव परेको देखिन्छ। अर्को शब्दमा भन्नुपर्दा विश्वमा कोभिड १९ देखिएको लगभग दुई प्रतिशत देशमा मात्र यसले भयावह महामारीको रूप लिएको देखिन्छ। अरू केही देशमा कोभिड १९ सुस्तगतिमा रहेको वा नियन्त्रणमा राखेको देखिन्छ। यसको मतलब कोभिड १९ पुगेको विश्वका हरेक देशमा यसले उत्तिकै प्रभाव वा मानवीय क्षति पार्न सक्ने क्षमता नराख्ने प्रस्टै देखिन्छ। धेरैको मनमस्तिष्कमा कोभिड १९ को संक्रमण हुनेबित्तिकै मृत्यु हुन्छ भन्ने छाप व्याप्त छ। तर यो भाइरस आफ्नै परिवारमा अरू प्रजातिभन्दा कम घातक र उस्तै लक्षण तथा सर्ने प्रकृति भएको फ्लु भाइरसको तुलनामा कम सक्रिय हुने देखिएको छ। हाल विश्वमा कोभिड १९ र फ्लु भाइरस सँगसँगै घुमेको देखिन्छ। पंक्तिकारले कोभिड १९ महामारीको उत्कर्षमा पुग्दा एक व्यक्ति चीन पुगेर फर्कनेबित्तिकै उच्च ज्वरो आउने, श्वासप्रश्वासमा कठिनाइ हुने र खोकी लाग्ने भएर अस्पताल आउँदा स्वास्थ्य परीक्षण र उपचार गरेको थियो। जोकोहीले पनि ती व्यक्तिमा कोभिड १९ को संक्रमण भएको हुन सक्छ भनेर शंका गर्न सक्छन्। त्यो सोच गलत पनि होइन तर प्रयोगशाला परीक्षणबाट फ्लु ए को संक्रमण देखियो। अर्थात् त्यो बेलामा चीनमा कोभिड १९ सँगै फ्लुको भाइरस पनि घुमिरहेको प्रस्टै देखिन्थ्यो। नेपालमा पनि पंक्तिकारले सिन्धुपाल्चोकको एक गाउँमा लगभग पूरै रुघा, खोकी, ज्वरो देखिँदा धेरैले त्यसलाई कोभिड १९ को संक्रमण होला भनेर शंकामा त्रासमा बसेको पाइएको थियो तर बिरामीको नमुना परीक्षण गर्दा हङकङ फ्लुको नामले चिनिने फ्लु एच ३ देखियो। हामीले फ्लु वा रुघाखोकी लाग्दा पनि सबैभन्दा पहिले कोभिड १९ लाई नै बढी प्राथमिकता दिँदा रहेछांै भन्ने देखिन्छ। बितेका चारपाँच महिनामा अमेरिकामा मात्र अनुमानित झन्डै १३ देखि २२ हजारको हाराहारीमा फ्लुबाट उत्पन्न जटिलताबाट त्यहाँका नागरिकको मृत्यु भएको अमेरिकाको सेन्टर फर डिजिज कन्ट्रोल एन्ड प्रिभेन्सनले जनाएको छ। तर कोभिड १९ ले तीन महिना बितिसक्दा पनि आजको मितिसम्म विश्वभरिको मृत्यु हुनेको संख्या १० हजारभन्दा पनि कम भएको देखिन्छ। यसको अर्थ कोभिड १९ को कारणले थप धेरै मानिसको मृत्यु होस् भन्न खोजिएको होइन तर फ्लु भाइरसको तुलनामा यो भाइरस धेरै कमजोर रहेछ भन्ने प्रस्टै देख्न सकिन्छ। यद्यपि यस संक्रमणको उतारचढाव आगामी दिनमा कस्तो हुन्छ भनेर हेर्न अरू केही हप्ता भने कुर्नुपर्ने नै हुन्छ। फ्लु र कोभिड १९ को सर्ने प्रकृति र लक्षण लगभग उस्तै भएकाले पनि यहाँ तुलना गर्न खोजिएको हो। फ्लुले विशेष गरेर बालबालिका, दीर्घरोगी तथा वृद्धवृद्धालाई बढी प्रभावित पारेको देखिन्छ। फ्लु भाइरसले युवालाई पनि उत्तिकै जोखिममा पारेको देखिन्छ तर कोभिड १९ का बारेमा गरिएको अनुसन्धानको निष्कर्षले बालबालिकामा यसको प्रभाव लगभग नगन्य वा शून्यप्राय भएको देखाएको छ। अझ नवजात शिशुमा समेत कोभिड १९ को संक्रमण देखिँदा पनि कडा अथवा मृत्यु नभएको देखिएको छ। यसले विशेष गरेर वृद्धवृद्धा यो पनि ७०८० वर्षभन्दा माथिकालाई मात्र बढी प्रभावित गराएको देखिएको छ। यसरी सरसर्ति हेर्दा कोभिड १९ को विशेष प्रभाव एउटा मात्र उमेर र समूहप्रति बढी र विशेष लक्ष्यित भएको देखिन्छ। विश्व स्वास्थ्य संगठनका अनुसार फ्लु भाइरसले संक्रमण गरेको दिनदेखि लक्षण देखिने समयसम्मको अवधि कोभिड १९ को भन्दा छोटो हुने र एक व्यक्तिबाट अर्को व्यक्तिमा सर्ने समय अन्तराल पनि कोभिड १९ भाइरसको भन्दा छिटोछिटो हुने उल्लेख गरेको छ। यसबाट पनि कोभिड १९ को एक व्यक्तिबाट अर्को व्यक्तिमा सर्ने गति फ्लु भाइरसको भन्दा कम भएको देखिन्छ। नेपालमा देखिएको पहिलो कोभिड १९ को बिरामीबाट नजिकको सम्पर्कमा आएका अरू व्यक्तिमा सरेको देखिँदैन र छैन। तर फ्लुको संक्रमण विद्यालय र गुम्बा वा सार्वजनिक स्थलहरूमा कसैलाई देखे लगभग त्यहाँ भएका सम्पूर्ण व्यक्तिलाई पनि त्यही समयमा संक्रमण हुने गरेको प्रशस्त उदाहरण छन्। यसबाट पनि कोभिड १९ को भाइरस सर्ने र सार्ने कुरामा पनि फ्लु भाइरसभन्दा कम क्षमता रहेछ भन्ने देखिन्छ। चीनका अनुसन्धानकर्ताले कोभिड १९ ले फेरि दोस्रोपटक संक्रमण गरेमा यसको लक्षण कडा नहुने वा रोग नै नदेखिने प्रारम्भिक तर सानो अनुसन्धानको नतिजा हालै सार्वजनिक गरेको थियो। यो अनुसन्धान बाँदरमा गरिएको थियो। यो अनुसन्धान प्रारम्भिक चरणमा रहेको भए पनि यसले एकपटक संक्रमण गरिसकेकालाई फेरि बिरामी बनाउन नसक्ने रहेछ भन्ने संकेत भने गरेको देखिन्छ। यद्यपि यस प्रकारको अनुसन्धान मानवमा गरेपछि अझ प्रस्ट हुनेछ। तर फ्लुले भने हरेक मौसममा आफ्नो जेनेटिक रूप परिवर्तन गर्दै (नेपालमा विशेषतः मार्च र अगस्त महिनामा) अत्यधिक मानिसलाई संक्रमण गरी मृत्युसमेत गराउने गर्छ। यसर्थ भोलि कोभिड १९ विरुद्धको खोपको विकास भएको अवस्थामा सो खोपले अत्यधिक वा पूर्ण सुरक्षा दिन सक्ने देखिन्छ तर फ्लु भाइरसको खोप विकास भइसकेको भए पनि यसले पूर्णरूपमा सुरक्षा दिने गरेको दिँदैन। कोभिड १९ भाइरस, कोरोना परिवारको सबैभन्दा कान्छो र नयाँ प्रजाति भएकाले मानिसमा कूतुहलता र जिज्ञासा र धेरै जानकारी थाहा नभएकाले सँगसँगै त्रास सिर्जना पनि गरेको छ। धेरैको मनमस्तिष्कमा कोभिड १९ को संक्रमण हुनेबित्तिकै मृत्यु हुन्छ भन्ने छाप व्याप्त भएको पाइन्छ। तर कोभिड १९ भाइरस आफ्नै कोरोना भाइरस परिवारमा अरू प्रजातिभन्दा कम घातक र उस्तै लक्षण तथा सर्ने प्रकृति भएको फ्लु भाइरसको तुलनामा कम सक्रिय हुने देखिएको छ। त्यसो हो भने के कोभिड १९ भाइरस हामीले सोचेभन्दा कमजोर रहेनछ त ? डा पुन क्लिनिकल रिसर्च युनिट शुक्रराज ट्रोपिकल तथा सरुवारोग अस्पतालका संयोजक हुन्।"
जात्रापर्व स्थगित,"काठमाडौं : अनावश्यक जमघट नगर्न सरकारले आग्रह गरेसँगै उपत्यकामा मनाइने जात्रापर्व स्थगित हुने भएको छ। भीडभाड नगरी जात्राको औपचारिकता मात्र पूरा गर्न स्थानीय प्रशासन र जात्रा सञ्चालकबीच सहमति बनेपछि स्थगित हुने भएको हो। काठमाडौंमा चैत्र १०, ११ र १२ गते नेवार समुदायले मनाइने पाहाँचःह्रे पर्व सांकेतिक रूपमा सञ्चालन गर्ने सहमति भएको छ। पाँहाचह्रे काठमाडौंमा मनाइने ठूला चाड मध्य एक हो। जत्राका संयोजकमध्ये एक उमेश स्थापितका अनुसार यसपाली हुलमुललाई कम गर्दै जात्रा मनाउने तयारी छ। पाहाँचःह्रेमा असन र टुँडिखेलमा खट जुधाउने परम्परा छ, स्थापितले भने, यी दुई ठूला खट जात्रा नगर्ने निर्णय भयो। लुँमधि भद्रकाली गुठीले केही दिनअघि सूचना जारी गर्दै लुँमधि भद्रकाली टेवाः, वटु र कंगेश्वरीको कंग अजिमाको जात्रा हेर्न भीड लाग्ने भएकाले खट नजुधाइने बताएको छ। चैत १० गते टेबहाल र ओटुबाट खट निकाल्दा मन्दिरबाट देवीदेवता बाहिर निकाल्ने र भद्रकाली पुर्याएर भोलिपल्ट पुनः बहालमा फर्काइ १२ गते सामान्य पूजाआजा गरी जात्रा समापन गरिने भएको हो। सेतो मन्छिन्द्रनाथ रथ यात्रा व्यवस्थापन समितिले पनि शुक्रबार प्रेस विज्ञप्ति जारी गर्दै यसपालिको रथयात्रा स्थगित गरिएको छ। चैत्र १९ देखि २१ सम्म सेतो मच्छिन्द्रनाथको रथयात्राको तयारी स्थगित गरिएको विज्ञप्तिमा छ। पाटन र भक्तपुरमा पनि पूजाको विधि सम्पन्न गर्ने तर भीडभाडलाई सकेसम्म छलेर जात्रा गर्ने तयारी भएको छ। पाटनमा जात्रापर्वलाई भीडमुक्त बनाउन र भोजभतेर नगर्न सम्बन्धित निकायबीच छलफल भइरहेछ। भक्तपुरमा हुन लागेको बिस्केट जात्रालाई मध्यनजर गर्दै भक्तपुर प्रशासन, गुठी संस्थान र गुठीयारबीच छलफल हुने भएको छ। वसन्त ऋतुको आगमनसँगै काठमाडौं उपत्यकामा जात्राको सिजन सुरु हुन्छ। चैतदेखि वैशाखसम्म उपत्यकाका विभिन्न स्थानमा थुपै्र जात्रापर्व मनाइन्छ। तान्त्रिक विधिबाट पूजाआजा हुने उपत्यकाका जात्रापर्व यसवर्ष सांकेतिक रूपमा मनाउन संस्कृतिविद् सत्यमोहन जोशीको सुझाव छ। उनले भने, परम्परा नबिगारी विधिपूर्वक पूजा मात्र गरेर सांकेतिक जात्रा मनाऔं। असन चोकमा हुने भद्रकाली कंकेश्वरी लुचुभुलु अजीमालगायत १८ देवीदेवताको खट जुधाउने जात्रा पनि प्रभावित हुने भएको छ। सेनाले आयोजना गर्दै आएको घोडेजात्रा आन्तरिक रूपमा जंगीअड्डामा मात्र मनाइने भएको छ। यसअघि सैनिक मञ्चमा मनाइन्थ्यो। ठिमीको बिस्केट जात्रा, जीब्रो छेड्ने र सिन्दुर जात्रा, साँखुको बज्रयोगिनी, मातातीर्थको महालक्ष्मी, हाँडीगाउँको गहना खोज्ने, भक्तपुरको भैरवनाथ र नगदेशको महालक्ष्मी जात्रा पनि प्रभावित हुने देखिएको छ। यस्तै कीर्तिपुर पाँगा, ठैव, ठेचो, हरिसिद्धि जात्रा र बालाजु बाइसधारा स्नान, सपनतीर्थ मेलालगायत जात्रा प्रभावित हुने देखिन्छ। पशुपतिको आरती बन्द पशुपतिमा हुने दैनिक आरती र विशेष पूजा पनि बन्द गरिएको छ। पशुपति क्षेत्र विकास कोषका कार्यकारी निर्देशक डा घनश्याम खतिवडाले उक्त जानकारी दिएका हुन्। पशुपतिमा बिहान हुने भक्तजनको भीडलाई समेत नियन्त्रण गरिएको छ। हाल पशुपतिमा १० प्रतिशत मात्र भक्तजन पुग्ने गरेका छन्। मन्दिरमा पुजारीलाई छुन नपाउने र टाढैबाट पूजाआजा गर्ने व्यवस्था मिलाइएको उनको भनाइ छ।"
पिटर विटिङ्घमको निधन,लन्डन : इङ्लिस फुटबल क्लब कार्डिफ सिटीका पूर्वखेलाडी पिटर विटिङ्घमको बिहीबार राति निधन भएको छ। मार्च ७ तारिखमा वेल्सस्थित एक बारमा दुर्घटनामा परी ३५ वर्षीय विटिङ्घम गम्भीर रूपमा घाइते भएका थिए। दुर्घटनामा परी उनको टाउकोमा गम्भीर चोट लागेको थियो। उनलाई उपचारका लागि वेल्सकै युनिभर्सिटी अस्पतालमा भर्ना गरिएको थियो। उपचारकै क्रममा बिहीबार राति उनको निधन भएको छ। इङ्ल्यान्डको यू२१ राष्ट्रिय टोलीका सदस्यसमेत रहेका विटिङ्घम केही समयमै दोस्रो सन्तानको पिता बन्दै थिए। साउथ वेल्सको प्रहरीले विटिङ्घमको दुर्घटनाको विषयमा अनुसन्धान पनि गरिरहेको छ। दुर्घटनाको प्रारम्भिक अनुसन्धानमा शंका गर्नुपर्ने कुनै तथ्य फेला नपरेको प्रहरीले जनाएको छ। विटिङ्घमले सन् २००३ मा इङ्लिस क्लब एस्टन भिल्लाबाट खेलजीवन सुरु गरेका थिए। यसबीचमा उनले बर्नली र डर्बी काउन्टीबाट पनि लोनमा व्यावसायिक फुटबल खेलेका थिए। त्यसपछि उनी सन् २००७ देखि सन् २०१७ सम्म कार्डिफ सिटीमा आबद्ध भएका थिए। पछिल्लो पटक उनले सन् २०१७ देखि सन् २०१८ सम्म ब्ल्याकबर्न रोभर्सबाट व्यावसायिक फुटबल खेलेका थिए। उनले कार्डिफ सिटीका लागि चार सय ५९ खेल खेल्दै ९८ गोल गरेका थिए। विटिङ्घमले व्यावसायिक फुटबल खेलेका क्लबहरूले उनीप्रति हार्दिक श्रद्धाञ्जलि व्यक्त गरेका छन्। विटिङ्घमका सहकर्मी फुटबल र शुभेच्छुकहरूले पनि उनको असामयिक निधनबाट आफूहरू स्तब्ध बनेको प्रतिक्रिया दिँदै श्रद्धाञ्जलि अर्पण गरेका छन्। यसैगरी म्यानचेस्टर युनाइटेडका प्रशिक्षक ओले गनर सोल्सकरले पनि विटिङ्घमप्रति श्रद्धाञ्जलि अर्पण गर्दै शोक सन्तप्त परिवारजनमा समवेदना व्यक्त गरेका छन्। विटिङ्घमले कार्डिफबाट व्यावसायिक फुटबल खेल्दा सोल्सकर उक्त क्लबका प्रशिक्षक थिए।
एकै दिन ५९० कोरोना संक्रमित उपचारपछि घर फर्किए,"बेइजिङ : नोबेल कोरोना भाइरस(कोभिड१९) को उद्गम स्थल चीनमा शुक्रबार मात्रै ५९० जना बिरामी निको भएर घर फर्किएका छन् । चीनका विभिन्न अस्पतालमा उपचार गराइरहेका ५९० जना कोरोना भाइरस संक्रमित उपचारपछि घर फर्किएको राष्ट्रिय स्वास्थ्य आयोगलाई उद्धृत गर्दै समाचार संस्था सिन्हवाले जानकारी दिएको छ। सिन्हवाका अनुसार शुक्रबारसम्म ७१ हजार ७४० जना संक्रमित निको भएर फर्किएका छन् । ३२५५ जनाले यस भाइरसबाट ज्यान गुमाएको चीनमा हालसम्म ८१,००८ जनामा संक्रमण देखिएको छ । पछिल्लो २ दिन कसैले ज्यान नगुमाएको चीनमा शुक्रबार १० जनाभन्दा बढीको मृत्यु भएको छ। शुक्रबार चीनमा थप ४१ जना संक्रमित भेटिएको सिन्हवाले खबर दिएको छ।"
नेपालमै १२ ज्योतिर्लिंग,"भनिन्छ सत्ययुगमा ज्योतिर्लिंग धपधपी बल्थे रे। यही जनविश्वासकै कारण बर्सेनि हजारौं नेपाली भक्तजन भारतका विभिन्न स्थान धाएर केदारनाथ, रामेश्वरम्, मल्लिकार्जुन, सोमनाथ आदिको दर्शन गर्न जाने क्रम आजपर्यन्त छ। भगवान् शिव (शंकर) का साक्षात् अवतार भएकाले ज्योतिर्लिंगको दर्शन र पूजाआजाले पुण्य प्राप्त हुने शास्त्रहरूमा उल्लेख छ। ज्योतिर्लिंगको महिमा प्रत्येक वर्ष वाचन गरिने स्वस्थानी व्रतकथाको अध्याय ११ मा पनि आउँछ। मूलतः ६४ ज्योतिर्लिंगको चर्चा गरिएको छ। यसमध्ये १२ लाई सबैभन्दा पवित्र र उत्तम ज्योतिर्लिंगका रूपमा लिइन्छ, पुजिन्छ। १२ ज्योतिर्लिंगको दर्शन र पूजाआजा गर्दा तत्कालीन राजालगायतले पाएका फलबारे १२ वटै कथा पनि शास्त्रहरूमा वर्णन गरिएका छन्। यही जनविश्वासका साथ खासगरी नेपाली हिन्दु धर्मावलम्बी भक्तजन भारतका विभिन्न स्थानमा रहेका १२ ज्योतिर्लिंगको दर्शन र पूजाआजाका लागि धाइरहेकै छन्। यसका लागि सोमनाथ ज्योतिर्लिंग दशनार्थ भारतको गुजरात राज्य (सौराष्ट्र) को समुद्रतटमा छ भने मल्लिकार्जुन ज्योतिर्लिंग आन्ध्र प्रदेशको कृष्ण नदीतटमा छ। ओमकारेश्वर ज्योतिर्लिंग मध्य प्रदेशको नर्मदा तटमा छ भने वैद्यनाथ ज्योतिर्लिंग महाराष्ट्रको झारखण्डस्थित पराली गाउँमा छ। भीमाशंकर ज्योतिर्लिंग महाराष्ट्रमै छ भने रामेश्वरम् ज्योतिर्लिंग तामिलनाडूको सरयू नदीतटमा छ। केदारनाथ ज्योतिर्लिंग उत्तराखण्डको केदारनाथमा पर्छ भने घुस्मेश्वर ज्योतिर्लिंग महाराष्ट्रकै औरंगवाद सहरनजिक पर्छ। नागेश्वर ज्योतिर्लिंग गुजरातकै द्वारका पुरी (दारुकभनम) मा, त्रयम्बकेश्वर ज्योतिर्लिंग महाराष्ट्रको नासिकमा, विश्वनाथ ज्योतिर्लिंग उत्तरप्रदेशको बनारसमा र महाकालेश्वर ज्योतिर्लिंग मध्यप्रदेशको उज्जैनमा पर्छन्। अब १२ ज्योतिर्लिंग नेपालमै कल्पभेदअनुसार पुराणहरूमा १२ ज्योतिर्लिंग (द्वादश) ज्योतिर्लिंगको अस्तित्व विभिन्न स्थानमा रहेको पाइन्छ। शिवपुराण, वराहपुराण, स्कन्दपुराण र बृहत् विष्णुपुराणलगायतले १२ ज्योतिर्लिंग नेपालमा पनि रहेको प्रस्ट पारेको छ। यसअनुसार मल्लिकार्जुन ज्योतिर्लिंग नेपालको दार्चुलामा छ। ओमकारेश्वर ज्योतिर्लिंग खोटाङको रेवा नदीमा छ भने वैद्यनाथ ज्योतिर्लिंग अछामको साँफेबगर छ। भीमाशंकर ज्योतिर्लिंग दोलखाको कौशिकी नदीमा छ भने रामेश्वरम् ज्योतिर्लिंग महाकालीमा छ। केदारनाथ ज्योतिर्लिंग बैतडीको रावलाद्रीमा पर्छ भने धुष्मेश्वर ज्योतिर्लिंग रामेछापको जटापोखरीमा पर्छ। नागेश्वर ज्योतिर्लिंग दार्चुलाको नाघुमा, त्रयम्बकेश्वर ज्योतिर्लिंग सिन्धुलीको गौतमी नदीकिनारमा, विश्वनाथ महाकाली नदीतटमा र महाकालेश्वर ज्योतिर्लिंग ताप्लेजुङको तमोरी र पाँचथरको काबेली नदीको संगममा पर्छन्। नेपालका जगद्गुरु बालसन्त मोहनशरण देवाचार्यले स्कन्द पुराणको मानस खण्ड, हिमाद्री वराह पुराण र शिव पुराणको अध्ययन गरी यी १२ ज्योतिर्लिंग नेपालका विभिन्न १० जिल्लामा रहेको फेला पारेका हुन्। उनले शास्त्रीय प्रमाण फेला पारेपछि २०७२ सालदेखि २०७५ सालसम्म नेपालको पैदल यात्रा गरे। नेपाल आमाको मूर्ति स्थापनार्थ गरिएको पैदल यात्राका क्रममै उनले १२ ज्योतिर्लिंग तत्तत् स्थानमा रहेको फेला पनि पारेका हुन्। अधिकांश ज्योतिर्लिंगको औपचारिक रूपमा सुरुआत पनि गरेका छन्। पुत्रशोकले सन्तप्त धुष्मा दिव्य हिमालयतर्प गइन्। कौशिकी नदी पार गरी जटासरोवरबाट उत्पन्न जटागंगाका तटमा पुगेर भक्तिपूर्वक शिव आराधना गरिन्। धुष्माको आराधनाबाट उत्पन्न शिव नै धुष्मेश्वर ज्योतिर्लिंगका रूपमा प्रतिष्ठित भएको उल्लेख छ। कौशिकी पार गर्दै जाँदा रामेछापको जटापोखरीस्थित जटागंगा किनारमा धुष्मेश्वर ज्योतिर्लिंग उत्पन्न भएको प्रसंग छ। कहाँ कस्तो अवस्थामा छन् ? ताप्लेजुङ र पाँचथरको सीमामा पर्ने महाकालेश्वर ज्योतिर्लिंगका लागि मन्दिर बनाइएको मन्दिर व्यवस्थापन समितिका सहसचिव श्रीराम महतारा बताउँछन्। दुई रोपनीमा रहेको यसका लागि दुई रोपनी क्षेत्रफल थप्न लागिएको छ। साँझबिहान नियमित पूजा हुने यहाँ गाउँका सबैले पालैपालो पूजा गर्ने उनको भनाइ छ। यो काबलीबाट पाँच किलोमिटर दूरीमा छ। सिन्धुलीस्थित गौतमी नदीकिनारमा त्रयम्बकेश्वर ज्योतिर्लिंग छ, जुन यसअघि गाउँलेलाई थाहै थिएन। मन्दिर व्यवस्थापन समितिका अध्यक्ष शंकर मगर भन्छन्, नजिकको तीर्थ नचिनेर हेलाँ भएको रहेछ। जगद्गुरु बालसन्तले चिनाएपछि सबै उत्साहित छौं। मन्दिरका नाममा २५ रोपनी जग्गा छ। पुजारी अर्जुन आलेमगरले बिहानबेलुकी नित्य पूजा गरिरहेका छन्। बीपी राजमार्गबाट १५ मिनेट हिँडे पुगिन्छ। केदारनाथ ज्योतिर्लिंग पुग्न बैतडीको बडियाबाट चार घन्टा पैदल हिँड्नुपर्ने अवस्था छ। परापूर्वकालदेखि पूजा गर्दै आएका चन्द्रबहादुर भाटका अनुसार, बजेट नहुँदा पूर्वाधार व्यवस्थित छैन। पूजारी, भण्डारी, धामी, भरणी आदि मन्दिरमा हुन्छन्। वर्षमा एकदुईपटक भव्य पूजा हुन्छ तर प्रायः भक्तजनको भीड हुन्छ। मल्लिकार्जुन ज्योतिर्लिंग महाकाली र चौलानी नदीका बीचमा छ। विक्रम धामीका अनुसार सुरुआतदेखि यहाँ आफ्नै परम्परा भए पनि रुद्राभिषेक आदि पूजाका लागि अढाई वर्षसम्म बुकिङ भइसकेको छ। पहिले पूजारीबाहेकले हेर्न पाउँदैनथे। बलिको अन्त्य गर्न स्थानीय लागेकाले अहिले निषेधित छ। दिनहुँ पूजा हुन्छ तर पूर्वाधारमा लगानी आवश्यक छ, उनी भन्छन्। भारतले जसरी नै नेपालले पनि करोडौं लगानी गरेर भव्य पूर्वाधार बनाएमा मुलुकका विभिन्न भागमा रहेका ज्योतिर्लिंग दर्शन र पूजाआजाका लागि बर्सेनि हजारौं भक्तजन पुग्नेछन्। यसले धार्मिक पर्यटनको विकास हुनेछ। रामेश्वरम् ज्योतिर्लिंग पौराणिककालदेखि स्थानीय देवताका रूपमा पुजिँदै आएको थियो। व्यवस्थापन समितिका अध्यक्ष कमलसिंह बोहोरा भन्छन्, बालसन्तले ज्योतिर्लिंग भनेर प्राणप्रतिष्ठा गरेपछि घुइँचो लाग्न थालेको छ। डेढ वर्षमा २५ लाखजतिको श्रमदान गरेर स्थानीयले केही पूर्वाधार बनायौं। मन्दिरका लागि रामसिंह विष्टले एक बिघा जमिन दिएका छन्। विश्वनाथ ज्योतिर्लिंगमा गोपालदत्त भट्ट पूजारी छन्। मन्दिर बनाउन चन्दा संकलन गर्दै फाउन्डेसन तयार भइरहेको उनको भनाइ छ। ज्योतिर्लिंग भनेर चिनाएपछि भीड बढेको जानकारी दिँदै उनी थप्छन्, गाडी आइपुग्ने बाटो खनेका छौं, राजमार्गबाट भीरको बाटो एक घन्टा आउनुपर्छ। यसअघि बनारसी देवता भनेर पूजिन्थ्यो। यहाँ लोहार जातिका पूजारी, धामी, चण्डारी छन्। नागेश्वर ज्योतिर्लिंग दार्चुलाको नौगाड गाउँपालिका १ को उत्तरी भेगमा छ। मन्दिर व्यवस्थापन समितिका सहसचिव नरेन्द्रबहादुर बमका अनुसार विगतमा परम्पराअनुसार धूप र दियो बाल्ने गरे पनि ज्योतिर्लिंग पत्ता लागेपछि नित्य पूजा हुन थालेको छ। शिवरात्री र माघे संक्रान्तिमा घुइँचो लाग्न थालेको उनको भनाइ छ। बाटोबाट तीन किलोमिटर पैदल हिँडेपछि २० बिघा फराकिलो उक्त मन्दिर पुगिन्छ। जन श्रमदानबाट पाँच किलोमिटर सडक खन्ने काम भइरहेको छ। ज्योतिर्लिंग भनेर थाहा पाएपछि प्रदेश सरकारले १३ करोड रुपैयाँ छुट्ट्याएको छ, उनी भन्छन्। मुस्ताङमा पर्ने भनिएको सोमनाथ ज्योतिर्लिंग शालग्राम पर्वतसँग जोडिएको छ। अछाम साँफेबगरमा पत्ता लागेको वैद्यनाथ ज्योतिर्लिंगमा मन्दिर, आ श्रम, यज्ञमण्डप, गुरुकूल र गौशाला रहेको मन्दिरमा संलग्न पूर्वडीएसपी सुरजबहादुर शाहको भनाइ छ। मन्दिर व्यवस्थापन समितिका सल्लाहकार शान्तकृष्ण श्रेष्ठ दोलखास्थित भीमेश्वर नै भीमाशंकर ज्योतिर्लिंग भएको पुष्टि बालसन्तले गरेको जानकारी दिन्छन्। भारतले करोडौं लगानी गरेर भव्य पूर्वाधार बनाएका कारण त्यहाँका ज्योतिर्लिंग दर्शन र पूजाआजाका लागि बर्सेनि हजारौं नेपाली भक्तजन पुग्छन्। नेपालमा पनि अध्ययनअनुसन्धान गरी शास्त्रीय आधारअनुसार तत्तत् ठाउँमा पुगी पत्ता लगाई जगद्गुरु बालसन्तले प्राणप्रतिष्ठासमेत जगाइसकेको अवस्थामा नेपाल सरकारले त्यहाँ पुग्ने सहज सडक र मन्दिर र परिसरमा भव्य भौतिक पूर्वाधार निर्माण गर्न सके धार्मिक पर्यटनको समेत विकास हुनेछ। स्वस्थानी व्रतकथामा ज्योतिर्लिंग ब्राह्मणपुर भन्ने स्थानमा ऋषिपत्नीहरू स्नान गर्न गएका थिए। महादेवलाई त्यही बाटो भएर जान लागेको देखेर आपसमा कुरा गरे, महादेव पत्नी नहुँदा बेहोसी भई हिँडेका छन्। हामी एक भएर उनकै पछि जाऊँ। ऋषिहरूले महादेवले हाम्रा पत्नी पछि लगाए भनेर आरोप लगाए। शिवले भने, मैले ल्याएको होइन, किन आएछन् ? ऋषिहरूले भने, महादेव, हजुरको नांगो शरीर देखेर पत्नीहरू पछि लागेर आएका हुन्, हामी श्राप दिन्छौं तिम्रो लिंग पतन भइजाओस्। श्राप दिनासाथ शिवले पनि आफ्नो लिंग पतन भएको अभिनय गरे। तर त्यस लिंगबाट भयानक ज्योतिर्लिंग उत्पत्ति भयो। स्वस्थानी व्रतकथाको अध्याय ११ मा महादेवको ज्योतिर्लिंग उत्पत्ति भएको प्रसंग आउँछ। ब्रह्मादि देवताले ज्योतिर्लिंगले संसार छोप्न लाग्यो भनेपछि विष्णु तत्काल ज्योतिर्लिंग भएको ठाउँमा पुगे। विष्णुले शिवशिव भन्दै भयानक लिंगलाई अंकमाल गरे। त्यो ज्योतिर्लिग सय करोड सूर्यसमान थियो। अंकमाल गर्नासाथ त्यो भयानक ज्योतिर्लिंग सामान्य अवस्थामा परिणत भयो। त्यसपछि उक्त लिंगबाट शिव प्रत्यक्ष भई ऋषिहरूसँग भने, हे ऋषि हो, निरपराध मलाई तिमीहरूले श्राप दियौ। म पनि तिमेरुलाई श्राप दिन्छु। सुन, तिमेरुको पनि वाक्य अशुद्ध रहोस्। तिमेरुका स्त्री पनि एकै पुरुषसँग बस्न नसकून्। पतिव्रता नहोऊन्। यसपछि चित्तलाई दृढ बनाई उत्तर दिशामा गई लोभ, मोह, काम, क्रोध छाडी सम्पूर्ण इन्द्रिय बाँधी तीनवटै आँखालाई निराकार लिंगस्वरूपमा खिचेर ठूलो कष्टले महादेव तपस्या गर्न लागे।"
जोखिमका कारण सबै अदालत बन्द,"काठमाडौं : सर्वोच्च अदालतको शुक्रबार बसेको फुल कोर्ट बैठकले कोरोना भाइरस (कोभिड १९) को संक्रमणको जोखिमबाट जोगिन तत्कालका लागि सबै अदालत बन्द गर्ने निर्णय गरेको छ। प्रधानन्यायाधीश चोलेन्द्रशमशेर राणासहित सर्वोच्चका सबै न्यायाधीश संलग्न फुलकोर्ट बैठकले आगामी चैत २१ गतेसम्मका लागि सबै अदालतका काम कारबाही बन्द गर्ने निर्णय भएको हो। फुलकोर्टको निर्णयअनुरूप बाल सुधार गृहमा रहेका बालबालिकालाई अभिभावक वा संरक्षकले जिम्मा लिन चाहेमा हस्तान्तरण गर्नसमेत निर्देशन दिइएको छ। तर, अदालतले खोजेका बखत बालबालिका उपस्थित गराउनुपर्ने छ। बालबालिका जोडिएका फौजदारी मुद्दामा तत्कालका लागि सुधारगृहको विकल्प खोज्न भनिएको छ। अदालतमा अत्यावश्यक बन्दी प्रत्यक्षीकरण, महामारीसम्बन्धी निवेदन, अभियोगपत्र दर्ता, बयान, थुनछेक, जरुरी पक्राउ पुर्जी, थुना म्याद, रकम तिरेर कैदबाट छुट्न दिइने निवेदन र बालबालिका जिम्मा लगाउने निवेदनमा भने सुनुवाइ हुनेछ। गम्भीर प्रकृतिका निवेदनमा न्यायाधीश तोकेर सुनुवाइ गरिनेछ। अन्य सबै मुद्दा, रिट, निवेदन र तारिख लिनेदिने कामकारबाही भने पूर्णरूपमा रोकिनेछन्। सुनुवाइका लागि पेसीमा उपस्थित हुन अदालत खुलेपछि बाटोको म्यादको सुविधा दिइने भएको छ। सर्वोच्चले कारागारमा जोखिम न्यूनीकरणका लागि फौजदारी संहिताको मापदण्डअनुसार रकम लिई छाड्न मिल्ने प्रकृतिका कैदीलाई अदालतको आदेशअनुरूप मुक्त गर्न सकिने निर्णय भएको छ। मुद्दा सुनुवाइमा कानुन व्यवसायीलाई समेत न्यून संख्यामा उपस्थित गराउन नेपाल बारलाई लेखी पठाइएको छ। मुद्दाको कामकारबाहीका क्रममा अदालतमा भीडभाड हुने भएकाले सर्वोच्च अदालत, उच्च र जिल्ला अदालत बन्द गर्नुपरेको निर्णयमा उल्लेख छ। सर्वोच्चले निर्धारित अन्य सबै कार्यक्रमसमेत स्थगन गरेको छ। रुघाखोकी लागेका र तापक्रम उच्च देखिएका न्यायाधीशलाई अदालतमा प्रवेश नगराइने भएको छ। अदालतमा उपस्थित हुन जरुरी हुनेले पनि अनिवार्य मास्क र स्यानिटाइजरको प्रयोग गर्नु पर्नेछ। काम सकिएपछि चाँडो अदालतबाहिर पठाइने व्यवस्था मिलाउन कर्मचारीलाई निर्देशन भएको छ। यसैबीच, कोरोना संक्रमणको त्रास र फुलकोर्ट बैठकका कारण शुक्रबार पनि सर्वोच्चमा मुद्दाको सुनुवाइ भएन। न्यायाधीश दीपककुमार कार्की, हरिकृष्ण कार्की र मीरा खड्काले मात्र पाँचवटा बन्दीका रिटमा मात्र सुनुवाइ गरेका थिए। फुलकोर्ट निर्णयअनुसार सर्वोच्च अदालत, विशेष अदालत, सबै उच्च अदालत, जिल्ला अदालत र न्यायाधीकरणको काम कारबाही चैत २१ गतेसम्म स्थगन हुनेछ। यस अवधिमा न्यायपालिकामा संलग्न न्यायाधीश र कर्मचारीसहित झण्डै पाँच हजार जनशक्ति प्रभावित हुनेछन्। सर्वोच्चका प्रवक्ता भद्रकाली पोखरेलले कोरोना भाइरसको संक्रमणबाट सिर्जना हुन सक्ने महामारीबाट बच्न पूर्वतयारीस्वरूप अपनाउनुपर्ने सावधानीका लागि फुलकोर्टबाट निर्णय भएको बताए।"
गाडी भाडामा ठगी गर्ने २८ पक्राउ,"काठमाडौं : सार्वजनिक यातायातको टिकटमा ठगी गर्ने २८ जना पक्राउ परेका छन्। टिकट काउन्टरका कर्मचारीले सवारीसाधन अभाव देखाएर यात्रुसँग तेब्बरसम्म भाडा असुलेको पाइएपछि उनीहरूलाई पक्राउ गरिएको महानगरीय प्रहरी परिसरका डीएसपी हविन्द्र बोगटीले बताए। पक्राउ परेकालाई आइतबार अदालतमा उपस्थित गराइनेछ। उनले भने, टिकट काउन्टर र बसपार्कमा यात्रुको चाप बढेसँगै गाडी ग्यारेजमा राखेर यात्रुसँग बार्गेनिङ गर्ने, बढी भाडा असल्ने गरेको पाएका छौं। सरकारले शिक्षण संस्थामा पठनपाठन बन्द गरेपछि काठमाडौंबाट अधिकांश विद्यार्थी र अभिभावक बाहिरिने क्रम बढेको छ। रौतहतको गडुरा जान लागेका विलास ठाकुरले टिकटको दोब्बर मूल्य तिर्नुपरेको गुनासो गरे। टाटा सुमोबाट घर जान लागेको। काउन्टरका मान्छेलाई सोध्यो गाडी छैन भन्छन्, बल्खुमा भेटिएका ठाकुरले भने, डबल भाडा तिर्ने हो भने गाडी मगाउने बताउँछन्। घार जानु छ। वीरगन्जका राजेश महतो अन्य समयमा गाडीबाट झर्नेबित्तिकै झोला समात्न आउने काउन्टरका मान्छेले असहज स्थितिमा यात्रुलाई ठग्ने गरेको बताउँछन्। अहिले टिकट काट्ने व्यक्तिलाई यात्रुसँग बोल्ने फुर्सदै छ। गौशाला, सुन्धारा, पुरानो बसपार्क, चाबहिल, बालाजु, कोटेश्वर, कलंकीलगायतका क्षेत्रमा पनि यात्रुसँग बढी भाडा लिने गरिएको सार्वजनिक यातायातका अधिकारकर्मी प्रेमबहादुर थापा बताउँछन्। यात्रुको बाध्यतालाई यातायात व्यवसायीले कमाई खाने भाँडो बनाएका छन्। कोरोनाका कारण विश्व त्रसित छ, थापाले भने, तर यहाँ कसरी ठग्ने भन्ने होडबाजी छ। यातायात व्यवस्था विभाग र ट्राफिक प्रहरीको उदासीनताले संकटको समयमा यात्रु ठगिनु दुर्भाग्यपूर्ण भएको थापा बताउँछन्। नेपाल राष्ट्रिय यातायात व्यवसायी महासंघका महासचिव सरोज सिटौला तोकिएभन्दा धेरै भाडा नलिन महासंघसँग आबद्ध सबै सदस्यलाई जानकारी गराएको बताउँछन्। कोरोनाका कारण चालक र यात्रु सबै त्रसित छन्। अहिले कमाउने भन्दा यात्रुलाई सेवा दिने समय हो, सिटौलाले भने, बढी भाडा लिएको भेटिएमा कारबाही गर्न महासंघले साथ दिनेछ। वैशाख ३ गतेसम्मका लागि सम्पूर्ण सवारीका लागि मुलुकभर रुट इजाजत खुला गरिएको यातायात व्यवस्था विभागका सूचना अधिकारी तीर्थराज खनाल बताउँछन्। उपत्यकाबाट बाहिरिने सवारीले यात्रुको चाप धान्न समस्या हुन सक्छ, खनालले भने, सहरभित्र गुड्ने गाडीले पनि यात्रुलाई गृहजिल्ला पुर्याउन योग्दान होस् भनेर रुट खुला गरिएको हो। सार्वजनिक यातायातमा कोरोना भाइरस संक्रमणको जोखिम उच्च हुने यातायात विज्ञ शरदचन्द्र पौडेल बताउँछन्। संक्रमणको जोखिम उच्च छ। सार्वजनिक यातायात सञ्चालन गर्न संयमता अपनाउनुपर्छ। यात्रुलाई संक्रमणबाट बचाउन सवारीसाधनमा आवश्यक सुरक्षा उपकरणको व्यवस्था मिलाउनुपर्छ। विभागका सूचना अधिकारी खनाल भने कर्मचारी अभावले आवश्यक पूर्वतयारी गर्न नसकिएको बताउँछन्।"
घर फर्कने अनुमति पाए हिग्वेन,"रोम : कोरोना भाइरसको त्रासका कारण अहिले इटालियन सिरिए क्लबका अधिकांश खेलाडी क्वारेन्टनाइनमा छन्। इटालियन क्लबका केही खेलाडीमा कोरोना भाइरसको संक्रमण देखिएपछि पूर्वसावधानी अपनाउँदै अन्य खेलाडीलाई पनि क्वारेन्टाइनमा राखिएको हो। तर, युभेन्ट्सका चर्चित अर्जेन्टिनी खेलाडी गोन्जालो हिग्वेनलाई भने स्वदेश फर्कने अनुमति प्रदान गरिएको छ। आमा सिकिस्त बिरामी भएका कारण ३२ वर्षीय हिग्वेनलाई अर्जेन्टिना फर्कने अनुमति दिइएको युभेन्ट्सले जनाएको छ। अर्जेन्टिना फर्कने अनुमति दिइनुअघि हिग्वेनमा कोरोना भाइरसको परीक्षण गरिएको थियो। क्लबका अनुसार परीक्षणको नतिजा नेगेटिभ आएपछि उनले घर फर्कने अनुमति पाएका हुन्। इटाली कोरोना भाइरसको संक्रमणबाट सबैभन्दा बढी प्रभावित भएको देश हो। त्यसैले अधिकांश राष्ट्रले इटालीबाट कसैलाई पनि आफ्नो मुलुकमा प्रवेश गर्न रोक लगाएका छन्। हिग्वेनले भने मानवीय कारणले स्वदेश फर्कने अनुमति पाएका हुन्। तर, यसका लागि अर्जेन्टिना प्रवेश गरेपछि पनि उनको पुनः स्वास्थ्य परीक्षण गरिनेछ। स्पेनिस क्लब रियल म्याड्रिडका पूर्वस्ट्राइकर हिग्वेनले सन् २०१३ देखि लगातार विभिन्न इटालियन क्लबबाट व्यावसायिक फुटबल खेल्दै आएका छन्। हिग्वेनको आमालाई के भएको हो भन्ने विषयमा भने समाचारमा जनाइएको छैन।"
ओलम्पिक कमिटीको सचेतना कार्यक्रम,"काठमाडौं : नेपाल ओलम्पिक कमिटी (एनओसी) ले कोरोना भाइरसको रोकथामबारे सचेतना कार्यक्रम आयोजना गरेको छ। शुक्रबार ओलम्पिक कमिटीको भवनमा सचेतना कार्यक्रमको आयोजना गरेको हो। कार्यक्रममा टोकियो ओलम्पिकका लागि वाइल्ड कार्डको आवेदन भरेका खेलाडीसहित २२ जनाको सहभागिता रहेको थियो। सहभागीलाई डा बाबुराम मरासिनी, डा सरोजकृष्ण श्रेष्ठले कोरोना भाइरस र यसको रोकथामबारे जानकारी गराएका थिए। यस्तै कार्यक्रममा कोरोनाको कारण खेलाडीको प्रशिक्षणमा प्रत्यक्ष असर परेकाले उनीहरूको स्वास्थ्यलाई मध्यनजर गरी डाक्टर प्यानलसमेत बनाइएको छ। डाक्टर प्यानलमा सरोजकृष्ण श्रेष्ठ, नवेशमानसिंह प्रधान, राजु डंगोल, हेमन्त चन्द र पुनम पाठक रहेका छन्।"
