शीर्षक,विवरण
"साउदीमा चार नेपालीलाई कोरोना संक्रमण, तीन निको भएर काममा फर्किए","काठमाडौं : कोरोना भाइरस कोभिड१९ का कारण विभिन्न पेशा व्यवसायको सिलसिलामा मुलुकबाहिर रहेका नेपाली पनि प्रभावित भएका छन्। हालसम्म विभिन्न मुलुकमा आठ नेपालीको कोरोना भाइरसका कारण ज्यान गइसकेको छ। अमेरिकामा पाँच, बेलायतमा दुई र संयुक्त अरब इमिरेट्स (युएई)मा एक नेपालीको ज्यान गइसकेको छ। १०० भन्दा बढी नेपाली विभिन्न मुलुकमा कोरोनाको सङ्क्रमणमा परेका छन्। नेपालीको प्रमुख श्रम गन्तव्य मुलुक साउदी अरेबियामा हालसम्म चार नेपालीमा कोरोनाको सङ्क्रमण पुष्टि भइसकेको छ। सङ्क्रमण भएकामध्ये तीनजना निको भई काममा फर्किएका रियादस्थित नेपाली दूतावासले जनाएको छ। अन्य एकको भने स्थानीय अस्पतालमा उपचार भइरहेको छ। निको भएर काममा फर्किएका नेपालीसँग नियमित सम्पर्कमा रहिरहेको दूतावासले जनाएको छ। दूतावासका अनुसार उनीहरुबाहेक थप नेपालीमा कोरोना सङ्क्रमण भएको जानकारी प्राप्त भएको छैन। साउदी अधिकारीहरुले जारी गरेको तथ्याङ्कअनुसार साउदी अधिराज्यमा कोरोना भाइरसबाट सङ्क्रमितको सङ्ख्या दुई हजार ९३२ पुगेको दूतावासले जानकारी दिएको छ। साउदीले कोरोनाको सङ्क्रमण फैलन नदिन मुलुकभर कर्फ्यु लगाएको छ। साउदीमा दुई लाखभन्दा बढी नेपाली कार्यरत रहेको बताइन्छ।"
अमेरिकामा चिनियाँ कामदारको अवस्था : कसरी भत्किैँदैछ 'अमेरिकी सपना' ?,"वासिंटन : अमेरिकामा बस्दैआएकी चिनियाँ नागरिक ताङ चेन गत महिना कम्पनी बन्द भएपछि धेरै रात सुत्न पनि सकिनन् । मुटुको धड्कन छिटो छिटो बढ्न थाल्यो । उनका अगाडि एउटै प्रश्न थियो, के म अमेरिका बसिरहन सक्छु ? पूर्वी चीनको झेजिङ प्रान्तबाट अमेरिका पुगेकी ताङ २०१४ देखि काम गर्दैआएकी छन् । उनको एचवान बी भीसा यस वर्षको अन्त्यमा सकिँदैछ । वासिंटनस्थित उनी सफ्टवेयर डेभलपरको रुपमा काम गर्ने कम्पनीले उनको ग्रीन कार्डको लागि भीसा प्रक्रिया सुरु गरेको थियो । जसले गर्दा उनलाई अमेरिकामा स्थायी रुपमा बस्न र काम गर्न अनुमति मिल्थ्यो । ३३ वर्षीया ताङ अमेरिकामा जीवन व्यवस्थित गर्न सकिनेमा ढुक्क छिन् । उनले अमेरिकामै अपार्टमेन्ट समेत खरिद गरिसकेकी छन् । तर यही मार्च १३ को दिन उनको लागि निरर्थक बन्यो । उनले आम्दानीको स्रोत मात्रै गुमाइनन् । उनले भीसा स्टाटस समेत गुमाउनु पर्यो । अहिले आएर उनको कम्पनीले ग्रीन कार्डको लागि प्रक्रिया अघि नबढाउने भइसक्यो । अर्थात्, उनको स्थायी रुपमा बसोबासको सम्भावना पनि टुटेको छ । एच वान बी भीसा लिने ताङ जस्तै अरु थुप्रै चिनियाँहरु अमेरिकामा यस्तै अवस्थामा पुगेका छन् । उनीहरुले जागिर गुमाएको ६० दिनमा आफ्नो स्टाटस परिवर्तनका लागि आवेदन दिइसक्नु पर्छ । जस्तो कि, पर्यटक वा विद्यार्थी । अथवा भीसा प्रायोजन गरिदिने नयाँ रोजगारदाता पनि उनीहरुका लागि अर्को विकल्प हुन सक्छ । यदी उनीहरुले नयाँ काम पाएनन् वा स्टाटस परिवर्तन गर्न सकेनन् भने उनीहरुले अमेरिका छाड्नुपर्ने हुन्छ । नत्र अमेरिकामा उनीहरुको अवैध ओभर स्टे हुनेछ । यदी यस्तो ओभर स्टे १ सय ८० दिन भन्दा बढी बसे भने उनीहरु फेरि अमेरिका फर्कन अयोग्य हुन्छन् । तर हालको अवस्थामा अमेरिकामा रोजगारी पाउनु निकै कठिन छ । ताङले नयाँ काम खोज्ने समय वा स्टाटस बदल्ने समयमै कोरोना भाइरसको महामारी भइदियो । उनले जागिरका लागि अन्तर्वार्ता दिने वा नयाँ काम पाउने सम्भावना पनि पातलिन थाल्यो । त्यसो त, उनले चीन फर्कन राजीनामा पनि दिएकी थिइन् । तर अप्रिल महिनामा कुनै प्रत्यक्ष जहाजमा उनले सीट पाइनन् । यसैले पनि उनी चिन्तित बन्न थालिन् । पछिल्लो समय अमेरिकामा महामारीको प्रकोपले झनै डर थपिदिएको छ । धेरै देश हुँदै चीन फर्कँदा पनि संक्रमण सर्ने जोखिम हुन्छ । यदी म अहिले नै चीन फर्कन चाहेँ भने फ्लाइट टिकेट पाउन सक्दिनँ, उनले भनिन् । अन्ततः उनी हताश हुँदै युनिभर्सिटीमा आवेदन दिँदै छिन् । जसले गर्दा उनी विद्यार्थीको रुपमा वैध तरिकाले अमेरिका बस्न पाउनेछिन् । उता चीनले मार्चको अन्त्यदेखि चिनियाँ अध्यागमनले अन्तर्राष्ट्रय उडान बन्द गराउन थाल्यो । अहिले चिनियाँ नागरिक सहित अमेरिका भित्रिने यात्रुको संख्या हरेक दिन ४ हजारमा झरेको छ । महामारीका कारण अमेरिकामा कति चिनियाँहरुले जागिर गुमाए भन्ने चाहिँ आधिकारिक तथ्यांक छैन । हरेक दिन वी च्याट लगायतका च्याटरुमहरु अनिश्चित जागिर र भीसा पक्का गर्ने चिन्ताले भरिएका हुन्छन् । मैले अहिलेसम्म भीसा धारकहरुले यति धेरै जागिर गुमाएको कहिल्यै देखेको थिइनँ, न्युयोर्कका अध्यागमन वकिल यीङ काओले बताइन् । काओका अधिकांश ग्राहक चिनियाँ हुन्छन् । काओका अनुसार अहिले २००८ को भन्दा खराब अवस्था उत्पन्न भएको छ । मार्चमा काओले अन्य अवस्था भन्दा दोब्बर जिज्ञासा र आवेदन ग्रहण गरेकी थिइन् । अर्की अध्यागमन अधिवक्ता त्सु यी पनि आफ्ना अधिकांश ग्राहकले यस्तै समस्या झेलेको बताउँछिन् । पछिल्लो सातामा मात्रै उनलाई यस्तै चिनियाँ नागरिकले अत्याधिक रुपमा फोन गरेको बताउँछिन् । अमेरिकी तथ्यांक अनुसार मार्चमा १ करोड भन्दा धेरै अमेरिकीले बेरोजगार सुविधाका लागि आवेदन दिए । यसको मतलब पछिल्लो समय अमेरिकी नागरिक नै बेरोजगारीको समस्यामा गुज्रिन थालेका छन् । अमेरिकी सपना ? न्युयोर्कमा हालै जागिर गुमाएका वाल्टन वांग पनि २०१५ मा अमेरिका आएका थिए । अमेरिकीमा आएका उनी सधैँ अमेरिकामै बस्न चाहन्थे । यो उनको सपना नै थियो । एलजीबीटीआई समुदायका उनी चीनमा भन्दा अमेरिकामा स्वतन्त्र हुने भएकाले पनि यहाँ बसिरहन चाहन्थे । तर अचेल उनको मनस्थिति बदलिन थालेको छ । खासगरी अमेरिकी सरकारले हालको संकट समाधान गर्ने तरिका देखेर उनले यहाँ बसिरहने सोच बदलिसके । यसमाथि अमेरिकामा एसियालीलाई हेरिने दृष्टिकोण तथा जातीय विभेद देखेर उनी सोच बदलेको बताउँछन् । मलाई थाहा थिएन, म पनि यहाँ घृणाको शिकार बन्नेछु भनेर, वाल्टनले भने । हालै म सोच्दैछु कि, म एसियाली हुनु र समलिंगी हुनु कुन चाहिँ महत्वपूर्ण छ ?, अन्ततः उनले चीन फर्कने सोच बनाइसके । म आफ्नो चिनियाँ पहिचान छान्दैछु, उनले भने । तर चीन फर्कन पनि तत्काल कुनै उपाय छैन उनीसँग । जाने कतै बाटो छैन, उनले दुखेसो पोखे । (सिएनएनबाट)"
कोरोना कोषमा रकम जम्मा गर्न प्रहरी अधिकृतलाई हेडक्वाटरको निर्देशन,"काठमाडौं : प्रहरी प्रधान कार्यालय, नक्सालले प्रहरी अधिकृतलाई कोरोना उपचार कोषमा रकम जम्मा गर्न निर्देशन दिएको छ। बुधबार प्रहरी प्रधान कार्यालय मानवस्रोत एवम् प्रशासन विभागले सिनियर र जुनियर प्रहरी अधिकृतलाई सातदेखि तीन दिनसम्मको तलब जम्मा गर्न निर्देशन दिएको हो। बुधबार कोरोना भाइरस संत्रमण रोकथाम, नियन्त्रण तथा उपचार कोषमा रकम जम्मा गर्ने सम्बन्धमा प्रहरी वरिष्ठ उपरीक्षक दिपक थापाले पत्र काटेका हुन्। देशभर लकडाउनको अवस्थामा रातदिन खटिरहेका सुरक्षाकर्मीलाई सरकारले अतिरिक्त भत्ताको घोषणा गरे लगत्तै प्रहरी प्रधान कार्यालयले भने उनीहरुकै तलब काट्ने निर्णयसहितको पत्र पठाएको हो। प्रहरी प्रधान कार्यालयको यो निणयको सामाजिक सञ्जालमा व्यापक विरोध भइरहेको छ। पत्रमा प्रहरी सहायक निरीक्षकदेखि प्रहरी महानिरीक्षकसम्मले कोषमा रहक गर्नुपर्ने उल्लेख गरिएको छ। पत्रमा हेर्नुहोस् कसको तलब कटि काटिन्छ ?"
भारतका प्रधानमन्त्री मोदीद्वारा सर्वदलीय बैठक,"भारतका प्रधानमन्त्री नरेन्द्र मोदीले संसद्मा प्रतिनिधित्व गर्ने दलका नेताहरुसँग बुधबार छलफल गरेका छन् । कोरोना भाइरसको सङ्क्रमण विरुद्धको लडाइलाई प्रभावकारी सशक्त बनाउने उद्धेश्यले उनले सर्वदलीय बैठक गरेका हुन् । लोकसभा र राज्यसभामा पाँचभन्दा बढी सदस्य रहेका दलहरुसँग उनले छलफल गरेको प्रधानमन्त्रीको कार्यालयद्वारा जारी वक्तव्यमा उल्लेख गरिएको छ । कोरोना भाइरसबाट बच्नका लागि सामाजिक दुरी कायम गर्नु पर्ने भएकाले बैठक भिडियोमार्फत गरिएको थियो । प्रधानमन्त्री मोदीले यसअघि केही दिन पहिलो मन्त्री परिषद्को बैठक पनि भिडियोमार्फत् नै गरेका थिए । मन्त्रीपरिषद् बैठकमा उनले लकडाउन पछिका लागि विषेश योजना बनाउन संघीय मन्त्रीहरुलाई निर्देशन दिएका थिए । उनले मुख्य दश निर्णयका लागि तयारी गर्न र प्राथमिकताका दश क्षेत्र किटान गर्न मन्त्रीहरुलाई सोमबार निर्देशन दिएको हो । कोरोना भाइरसको सङ्क्रमणका कारण देशका धेरै क्षेत्रमा दिर्घकालिन असर पर्ने भएकाले त्यसको सामना गर्नका लागि विषेश योजना, कार्यक्रम र रणनीतिहरु बनाउनु पर्नेमा प्रधानमन्त्री मोदीको जोड थियो । आन्तरिक उत्पादनलाई जोड दिदै निर्यात गर्न सकिने नयाँ क्षेत्र र देशहरुको पहिचान गर्न र कार्यान्वयन गर्न सकिने योजनाहरु ल्याउन उहाँले आह्वान गरेको हो । भारतमा कोरोना भाइरसको सङ्क्रमण फैलिदै गएपछि गत मार्च २४ देखि लागु हुनेगरी यही अप्रिल १४ सम्मका लागि २१ दिने देशव्यापी लकडाउन लगाइएको छ । बुधबारको सर्वदलीय बैठकमा प्रधानमन्त्री मोदीले कोरोना भाइरस विरुद्धको लडाईका लागि सरकारले गरिरहेका कामका बारेमा जानकारी दिएका हुन् । उनले कोरोना भाइरस विरुद्धको लडाई सरकारको मात्रै लडाई नभएकाले साथ दिन सवै दलहरुलाई आह्वान गरेका छन् । अहिलेको विषम परिस्थितिमा सवै राजनीतिक दलहरुले संयुक्त बल लगाएर मात्रै कोरोना भाइरस विरुद्धको लडाइलाई सफलता हासिल गर्न सकिने उनको भनाई थियो । बैठकमा सवै दलहरुले हातेमालो गरेर राजनीतिक, आर्थिक र सामाजिक क्षेत्रमा काम गर्नु पर्नेमा जोड दिएको बैठकमा सहभागी नेताहरुले बताएका छन् । रासस"
डब्लूएचओका प्रमुखलाई ज्यान मार्ने धम्की !,"जेनेभा : विश्व स्वास्थ्य संगठन (डब्लूएचओ)का महानिर्देशकले आफूलाई हत्याको धम्की आएको बताएका छन् । महानिर्देशक टेड्रोस अधनोम घब्रेससले आफूमाथि ज्यान मार्ने धम्की आएको र जातीय अपमान भएको बताए । टेड्रोसका अनुसार उनीमाथि यही अप्रिल ८ मा आयोजित पत्रकार सम्मेलनका क्रममा धम्की आएको थियो । कोरोना भाइरस महामारीको १ सय दिनको सन्दर्भमा डब्लूएचओले हालै पत्रकार सम्मेलन गरी यसबारे जानकारी गराएको थियो । तर टेड्रोस यस्तो धम्कीप्रति शान्त रुपमा प्रस्तुत भएका थिए । तर उनले आफूमाथि भएका सबै आलोचना र टिप्पणीको जवाफ नदिने जनाए । अमेरिकी राष्ट्रपति डोनल्ड ट्रम्पले पनि हालै डब्लूएचओमाथि कडा आलोचना गरेका थिए । डब्लूएचओ चीनप्रति पूर्वाग्रही बनेको ट्रम्पको आरोप थियो । म ज्यान मार्ने धम्कीप्रति खेद प्रकट गर्छु, किनकि, मैले मानिसहरुको जीवन बचाउनु छ, ६० हजार मानिसले ज्यान गुमाए जस्तै मसँग समय छैन, टेड्रोसले बताए । तर उनले कसले धम्की दियो भन्नेबारे केही खुलाएका छैनन् । तर तीन महिनाअघि ताइवानबाट धम्की आएको उनको दावी छ ।"
अवैतनिक दूतलाई दिइएको सबै सुविधा खोसियो,"काठमाडौं : अवैतनिक दूतले पटकपटक आफ्नो ओहोदा र सुविधाको दुरुपयोग गरेको घटना आउन थालेपछि सरकारले उपलब्ध गराउँदै आएको सबै कूटनीतिक सुविधा (निलो प्लेट, निर्वाद सिंहदरबार प्रवेश पास, झण्डाको उपयोग, एअरपोर्टको भीआईपी कक्षलगायत कूटनीतिक उन्मुक्ति) खोसेको छ। कूटनीतिक उन्मुक्ति लिएर कालोबजारीमा समेत अवैतनिक दूतहरु सक्रिय हुन थालेपछि सरकार यो निर्णय गरेको परराष्ट्रका एक अधिकारीले बताए। परराष्ट्र मन्त्रालयले एक विज्ञप्ति नै जारी गरेर औपचारिक कार्यक्रमको लागि उपलब्ध गराएको सुविधा अन्य समयमा पनि प्रयोग भएपछि सुविधा बुधबार फिर्ता गरेको हो। कुनै पनि प्रकारको सुविधा उनीहरुलाई मन्त्रालयले उपलब्ध नगराउने जानकारी विज्ञप्तिमार्फत दिइउको छ। मन्त्रालयले अर्को सूचना नआएसम्मको लागि भन्दै पुनः यस्तासुविधा दिन सक्ने बाटो भने राखेको देखिन्छ। व्यापारीको प्रभाव र लोभमा परेर पुनः यस्ता सुविधा दिन सक्ने स्थान राखेको हुनसक्ने एक अधिकारीले बताए। पछिल्लो पटक ज्वरो नाप्ने यन्त्रको अभाव भइरहेका बेला त्यसमा कालोबजारी गर्ने किर्गिस्तानका अवैतनिक दूत (अनररी कन्सुलर) सुलभ अग्रवाललाई कारबाहीको प्रक्रिया अघि बढेपछि सरकारले यस्तो निर्णय लिएको हो। उनको बारेमा परराष्ट्रमन्त्रालयले सम्बन्धित मुलुकलाई समेत जानकारी गराएको छ। यसरी पक्राउ परे शंकर ग्रुपका मालिक सुलभ अग्रवाल (फोटो र भिडियो) व्यापारिक घरना अझ एकै परिवारका सदस्य मिलेर विभिन्न मुलुकको अवैतनिक दूत हत्याउने र त्यसबाट उपलब्ध निलो प्लेटको दुरुपयोग गर्ने घटना यो पहिलो भने होइन। यस्ता पद विभिन्न माध्यमबाट उपलब्ध गरेकाहरु पटकपटक विवादमा आउने गरेका छन्। मुलुकका ठूला व्यापारिक घरानाका व्यक्तिले नै यसरी अवैतनिक दूतको पद लिने र कूटनीतिज्ञ सरहको सुविधा उपभोग गर्ने गरेका थिए। नेपालमा ५२ मुलुकको अवैतनिक दूत रहेका छन्। जुन मुलुकको यहाँ दूतावास छैन त्यो मुलुकले नेपालसँगको सम्पर्कका लागि अवैतनिक दूत नियुक्त गर्नेगर्छ। अधिकांश मुलुकले नयाँदिल्ली स्थित दूतावासबाट हेरिरहेको र यहाँ एक सम्पर्क व्यक्ति बनाएका हुन्। उनीहरुलाई कसरी व्यवस्थापन गर्ने भन्ने विषयमा परराष्ट्रमा बहस हुन्छ तर व्यपारीको अगाडि उनीहरुले साख गुमाई हाल्ने गरेको कारण पनि यस्तो हुँदै आएको हो। साहना प्रधान परराष्ट्रमन्त्री हुँदा यस्तो उन्मूक्ति उनीहरुलाई दिइएको हो। बीचमा केही सुविधा कटौति गरेको भएपनि व्यापारिक प्रभाव र लोभमा पारेर उनीहरुले सुविधा बढाउँदै गएका थिए। घटना हुँदा केही गरेजस्तो गर्ने र केही समय पछि पुनः सुविधा दिने परराष्ट्रका उच्च अधिकारी नै संलग्न हुन्छन्। भियना कन्भेन्सनले अवैतनिक दूतलाई केही सुविधा दिन सकिने भनेपनि त्यो बाध्यकारी भने छैन। अवैतनिक दूत प्रतिष्ठित व्यक्ति, सामाजिक सेवामा लागेका व्यक्तिहरुलाई दिने गरिएको हुन्छ। प्रतिष्ठामा कुनै पनि आँच नआएको व्यक्ति नै यो पदका लागि उपयोगी ठहरिन्छ। यसका लागि सम्बन्धी मुलुकले चयन गरेको व्यक्तिलाई यहाँको परराष्ट्रमन्त्राललयले सबै आनीबानीदेखि प्रहरी रिपोर्टको आधारसमेत अध्ययन गरेर मन्त्रिपरिषदमा पुर्याएर स्वीकृत भएपछि मात्र अवैतनिक दूतको पद पाउछ। नेपाल गरिने नियुक्ति हुन वा नेपालले विदेशमा यस्ता पद पछिल्लो समय फेसन झै बनेको छ। त्यो पनि पैसावालाले आफ्नो मुठ्ठिमा राखिरहेका छन्।"
मुस्ताङमा बसेका तीन विदेशीलाई काठमाडौं पठाइयो,"जोमसोम : विश्व व्यापी महामारीका रुपमा फैलिएको कोरोना भाइरस कोभिड१९ रोकथाम तथा नियन्त्रणका लागि सरकारले लगाएको लक डाउनका कारण २ साताअघि देखि मुस्ताङ बसेका ४ विदेशी पर्यटकलाई सम्बन्धित दुतावासको पहलमा बुधबार काठमाडौं पठाइएको छ। परराष्ट्र मन्त्रालयको निर्देशनका आधारमा जिल्ला प्रशासन कार्यालय मुस्ताले बुधबार जर्मनका २, पोल्याण्डका १ र कोरिया बस्ने एक नेपाली गरी ४ जनालाई काठमाडौं पठाइएको प्रमुख जिल्ला अधिकारी वेदप्रकास अर्यालले जानकारी दिए। यस्तै कोरियन दुतावासले एक नेपाली नागरिकलाई समेत काठमाडौं ल्याउने अनुमति पास अनुरोध गरेकाले उनलाई पनि काठमाडौंका सवारी पास उपलब्ध गराइएको अर्यालले जानकारी दिए। मुस्ताङमा २१ पर्यटक जिल्ला प्रशासन कार्यालयले मुस्ताङमा २१ जना विदेश पर्यटक मुस्ताङ बसेको जनाएको छ। यसअघि २४ जना पर्यटक मुस्ताङ बस्दै आइरहेकोमा ३ जना पर्यटकले सम्बन्धित देश फर्कन चाहेकाले दुतावासको समन्वयमा उद्दार गरिएको जनाएको छ। कोरोनाका कारण मुस्ताङलाई सुरक्षित बासस्थानका रुपमा अपनाएकाले पर्यटकले मुस्ताङ छाड्न नचाहेको अन्नपूर्ण संरक्षण क्षेत्र आयोजना एक्याप जोमसोमका कार्यालय प्रमुख तुलसीप्रसाद दाहालले जानकारी दिए। उनका अनुसार अहिले मुस्ताङको झारकोट, जोमसोम, मार्फा ,टुकुचे ,लेते र घासालगायतका स्थानमा अर्जेन्टिनाका २, अष्ट्रेलियाका २, चिली १, फ्रान्स १, जर्मन १, आयरल्याण्ड २, ईटाली १, जापान १, रसिया २, स्वीडेन १, युके २, युक्रेन १ र अमेरिका ३ गरी २१ जना पर्यटक छन्।"
कोरोना भाइरस : नेपालमा संक्रमण तीव्र फैलन नसक्ने पाँच कारण,"काठमाडौं : कोरोना भाइरसको महामारी विकसित देशका लागि समेत ऐतिहासिक चुनौतीको रुपमा खडा भइरहेका बेला नेपालमा भने संक्रमण तीव्र रुपमा फैलिन पाएको छैन । हालसम्म ९ जना संक्रमित भएको पुष्टि भएको छ । तीमध्ये एकजनाको उपचार भइसकेको छ । अन्य ८ जनाको उपचार भइरहेको छ । सरकारी तथ्यांक अनुसार बिहीबारसम्म १ सय ३४ जनालाई आइसोलेसनमा राखिएको छ । त्यसो त, नेपाल सरकारले एकजना संक्रमित देखिएपछि नै लकडाउन सुरु गरेको थियो । पछिल्लो समय पश्चिम नेपालका भूभाग कोरोना संक्रमणको हिसावले जोखिममा रहेको सरकारी अधिकारीहरुले जनाएका छन् । तर तीव्र फैलावट भएको छैन । नेपालमा किन संक्रमणका घटना तीव्र फैलन पाएनन् भन्नेबारे बिबिसी नेपालीले विस्तृत रिपोर्ट तयार पारेको छ । जहाँ पाँच कारण हुनसक्ने भन्दै बिबिसीको रिपोर्टमा औंल्याइएको छ । बिबिसीले केही विज्ञ तथा चिकित्सकलाई उद्धृत गर्दै परीक्षण नै कम भएकाले संक्रमित संख्या पनि कम देखिएको हुनसक्ने निष्कर्ष निकालेको छ । स्वास्थ्य मन्त्रालयले बुधबारसम्म जम्मा २ हजार ३ सय ६६ वटा नमुना परीक्षण मात्रै गरेको जनाएको छ । जसमध्ये २ हजार ३ सय ५७ जनामा संक्रमण भेटिएन । साथै परीक्षण पनि काठमाडौं केन्द्रित छ । यसवाहेक उपकरण, किट उपलब्ध नहुनुलाई पनि कारणको रुपमा देखाइएको छ । यस्तै नेपालीको जीवनशैलीका कारण पनि संक्रमण तीव्र रुपमा नफैलिएको बताइएको छ । शुक्रराज ट्रपिकल तथा सरुवा रोग क्लिनिकल अनुसन्धान एकाइका प्रमुख डा शेरबहादुर पुनले नेपाली जीवनशैलीको प्रभावले कोरोना भाइरस फैलनसक्ने सञ्जाल भत्किएको हुनसक्ने बताएका छन् । नेपालीको पानीको अत्याधिक प्रयोग गर्ने र धेरै पकाएर खाने बानीले पनि संक्रमण फैलनबाट रोकिएको हुनसक्ने उनको तर्क छ । रिपोर्टका अनुसार प्रतिरक्षा प्रणाली बलियो हुनु, क्षयरोग विरुद्ध दिइने बिसीजी खोपको प्रभाव र भाइरस फैलाउने पूर्वाधार नहुनुले गर्दा संक्रमण तीव्र रुमपा फैलन नपाएको हो । विज्ञहरुले नेपालमा संक्रमण फैलनसक्ने संरचना पनि अन्य देशको तुलनामा कम भएको तर्क गरेका छन् । खासगरी सहरी पूर्वाधार तथा धेरै भीडभाड हुने ठाउँ नभएकाले पनि संक्रमण फैलन नसक्ने चिकित्सकहरुले जनाएका हुन् । कतिपय विकसिम देशमा रेलवे, बस स्टेशन, स्कुल, कलेज लगायत संक्रमण फैलने सम्भावित क्षेत्र लकडाउन घोषणा विना नै बन्द गरिएको छ ।"
कोरोनाले मृत्यु हुने ८५ हजार नाघे : एकै दिन युकेमा ९३८ र स्पेनमा ६२८ जनाले ज्यान गुमाए,काठमाडौं : कोभिड१९ कोरोना भाइरसले मृत्यु हुनेको संख्या ८५ हजार ४ सय ४३ जना पुगेको छ। बुधबार राति १० बजे यो समाचार तयार पार्दासम्म १४ लाख ६८ हजार ८ सय ३० जना संक्रमित भएका छन्। त्यस्तै ३ लाख १६ हजार ४ सय ७८ जना निको भएका छन्। नयाँ संक्रमित ३७ हजार ९११ जना थपिएका छन्। बुधबार एकै दिन युकेको पनि एकै दिन ९३८ जनाले ज्यान गुमाएका छन्। युकेमा हालसम्म ७ हजार ९७ जनाले ज्यान गुमाएका छन्। ६० हजार ७३३ जना संक्रमित मध्ये ५ हजार ४ सय ९१ जना नयाँ संक्रमित थपिएका छन्। त्यस्तै स्पेनमा एकै दिन ६२८ जनाले ज्यान गुमाएका छन्। स्पेनमा हालसम्म १४ हजार ६७३ जनाले ज्यान गुमाएका छन्। स्पेनमा १ लाख ४६ हजार ६९० संक्रमित छन्। जसमा ३ हजार ३ सय ८६ जना नयाँ संक्रमित भएका छन्। इटलीमा एकै दिन ५४२ जनाले ज्यान गुमाएका छन्। हालसम्म इटलीमा १७ हजार ६६९ जनाले ज्यान गुमाएका छन्। कोरोनाले मृत्यु हुने इटलीमा सबैभन्दा बढी छन्। १ लाख ३९ हजार ४२२ संक्रमित छन्। जसमा ३ हजार ८ सय ३६ जना नयाँ संक्रमित थपिएका छन्।
संकटकाल घोषणापछि जापानमा सङ्क्रमित बढे,"जापानमा संकटकाल घोषणा गरेपछिको पहिलो दिनमै कोरोना भाइरसबाट सङ्क्रमितहरुको संख्या धेरै देखिएको छ । जापानका स्वास्थ्य मन्त्री र स्थानीय सरकारका अधिकारीहरुकाअनुसार बुधबार बेलुकासम्म देशभरी ३०९ जना नयाँ सङ्क्रमित भेटिएका छन् । जापानमा कोरोना भाइरसबाट अहिलेसम्म सङ्क्रमितको कुल संख्या ४ हजार ७६८ पुगेको छ । त्यसैगरी मृत्यु हुनेको संख्या १०९ पुगेको पनि अधिकारीहरुले जनाएका छन् । कोरोनाको सङ्क्रमण थप फैलिदै जाने देखेर जापानी प्रधानमन्त्री सिन्जो आबेले मंगलबार संकटकालको घोषणा गरेको थियो । संकटकाल राजधानी टोकियोसहित कोरोना भाइरसबाट बढी प्रभावित अन्य सहरहरु कानागावा, सैतामा, चिबा, ओसाका, ह्योगो र फुकुओकामा लागु गरिएको हो । जापानमा अहिलेसम्म कुल सङ्क्रमित मध्ये सवैभन्दा धेरै राजधानी टोकियोमै रहेका छन् । टोकियोमा १ हजार ३३९ जना संङ्क्रमित हुँदा दोस्रो धेरै संक्रमित भएको ओसाकामा ४८१ जना संक्रमित रहेका छन् । त्यसैगरी कानागावामा ३३२ जना, चिबामा ३०७ जना, ऐची क्षेत्रमा २६० जना सङ्क्रमित भएको स्वास्थ्य अधिकारीहरुले जनाएका छन् । कुल विरामी मध्ये ८८ जनाको अवस्था गम्भीर रहेको पनि स्वास्थ्य मन्त्रालयको तथ्यांकमा उल्लेख गरिएको छ । कोरोना भाइरसबाट सङ्क्रमित भएका मध्ये एक हजार २४२ जना भने निको भएर घर फर्किएका छन् ।"
तस्बिरमा पूर्ण चन्द्रमा,काठमाडौं : बुधबार चैत शुक्ल पूर्णिमामा पूर्ण चन्द्रमा देखिएको छ । मंगलबार देखिएको चन्द्रमाको फरक रंगलाई खगोल तथा ज्योतिष शास्त्रको अध्यनका लागि दुर्लभ मानिएको थियो । बुधबार साँझ उपत्यकाबाट देखिएको पूर्ण चन्द्रमाको सुन्दर दृश्यलाई अन्नपूर्णकी फोटो पत्रकार सुनिता डंगोलले आफ्नो लेन्समा कैद गरेका तस्बिर : चैत्र शूक्ल पूर्णिमाको दिन काठमाडौंको शहिदगेटबाट देखिएको चन्द्रमा ।तस्बिर : प्रदीपराज वन्तरासस
भेन्टिलेटर अभावले एक जनाको मृत्यु,"धनगढी : कोरोना भाइरस (कोभिड १९)का महाकारी फैलिरहेका बेला प्रदेशको राजधानी धनगढीमै भेन्टिलेटरमा उपचार नपाएर एक वृद्धको मृत्यु भएको छ। बुधबार बिहान ११ : ३० बजे धनगढीस्थित माया मेट्रो अस्पताल लगिएका कैलालीको गोदावरी नगरपालिका२ तेघरीका ७६ वर्षीय जनकलाल भट्टको भेन्डिलेटरमा उपचार हुन नपाएर मृत्यु भएको हो। भट्टलाई बुधबार ११ बजे धनगढीको माया मेट्रो अस्पताल लगिएको थियो। अस्पतालका चिकित्सकले बिरामीलाई तुरुन्तै भेन्टिलेटरमा राख्नुपर्ने बताएका थिए। माया मेट्रो अस्पतालमा रहेका दुईवटै भेन्डिलेटरमा बिरामी भएपछि, चिकित्सकले, बिरामीका आफन्तलाई अरु अस्पतालमा भेन्टिलेटर खोज्न सुझाएका थिए। धनगढीका कुनै पनि निजी र सेती प्रादेशीक अस्पतालले समेत भेन्टिलेटर खाली नभएको बताएपछि आफन्त, उनलाई घर लैजान बाध्य भएका थिए। बिरामीका भतिजा हेमराज भट्टले, धनगढीकै अर्को निजी अस्पताल निसर्ग अस्पताल तथा रिसर्च सेन्टरमा पनि भेन्डिलेटर सञ्चालन गर्ने चिकित्सक नभएको बताएपछि घर लगेको बताए । सेती प्रादेशीक अस्पतालमा पनि भेन्टिलेटर खाली नभएको बताएपछि बाध्य भएर कान्छोबुवालाई घर लगेको बताए, उनले भने। अस्पतालले भर्ना समेत लिन नमानेको उनले बताए। हामीले भर्ना गरिदिन भन्यौ, तर भेन्टिलेटर खाली छैन भने, बाध्य भएर घर लग्यौं, घर लगेको १० मिनेटपछि उहाँको ज्यान गयो, भट्टले भने। यता माया मेट्रो अस्पतालका आईसीयु चिकित्सक एलीसा शाहले भने ७६ वर्षका वृद्धको स्वासप्रस्वासमा समस्या रहेको र उनलाई भेन्डिलेटर बाहेक भर्ना गरेपनि त्यसको कुनै औचित्य नभएकाले भर्ना नगरेको बताइन्। उनले इमर्जेन्सीमै अक्सिजन दिएर चार घण्टासम्म राखिएको बताइन। हामीले आफन्तलाई तुरुन्तै भेन्टिलेटरमा लानुहोस् भनेका हौं तर कतै पनि भेन्डिलेटर खाली नभएकाले उनीहरुले घर लैजान्छौं भने, डाक्टर एलीसाले भनिन्। धनगढीका तीन ठूला निजी अस्पताल निसर्ग, माया मेट्रो र नवजीवन अस्पतालमा मात्रै दुई, दुई शैय्याका भेन्टिलेटर छन्। अझ सेती प्रादेशीक अस्पतालमा त पाँच शैय्याको आईसीयुमा एकमात्रै भेन्टिलेटर छ। कोरोनाका महामारी फैलिरहेका बेला, सुदूरपश्चिम प्रदेश भरी सरकारी एक थान मात्रै भेन्टिलेटर रहेको छ।"
रामेछापमा मृत्यु भएका वृद्धको कोरोना रिपोर्ट नेगेटिभ,"काठमाडौं : उच्च ज्वरो आएर उपचारका क्रममा मृत्यु भएका मन्थली नगरपालिका१ गेलुका ६७ वर्षीय तुलाबहादर थापामगरको कोरोना भाइरसको रिपोर्ट नेगेटिभ आएको छ। मंगलबार बेलुका ५ बजे मन्थलीस्थित तामाकोसी सहकारी अस्पतालमा भर्ना भएका थापामगरको गएराति ११ : ४५ बजे मृत्यु भएको थियो। कोरोना भाइरसको मिल्दो जुल्दो लक्षण देखिएपछि मृतक व्यक्तिको स्वाब परीक्षणको लागि बुधबार बिहान धुलिखेल अस्पताल पठाइएको थियो। परीक्षणपश्चात धुलिखेल अस्पताल र सरुवा रोग अस्पताल टेकुबाट प्राप्त जानकारी अनुसार उनलाई कोरोना संक्रमण नभएको पुष्टि भएको तामाकोसी सहकारी अस्पताल मेडिकल अफिसर डा केशब धामीले जानकारी दिए। धामीका अनुसार अस्पताल भर्ना भएपछि चेकजाँचको क्रममा उच्च ज्वरो र कोरोना भाइरससँग मिल्दोजुल्दो लक्षण देखिएपछि थापामगरलाई आइसोलेसनमा राखेर उपचार गराइएको थियो। 'ल्याबमा टेस्ट गर्दा उनलाई निमोनिया र कोरोनासँग मिल्दो लक्षण देखिएपछि आइसोलेसनमा राखेर उपचार सुरु गरियो।' धामीले भने,' बिरामीको मृत्यु भएपछि ल्याब परीक्षणको रिपोर्ट र लक्षण जनस्वास्थ्यमा जानकारी गरायौं र उहाँहरु आएपछि स्वाब संकलन गरेर परीक्षणको लागि बुधबार बिहान धुलिखेल अस्पताल पठाइएको थियो।' दमको रोगी भएको भनिएपनि पछिल्लो समय उनले कुनै औषधि सेवन नगरेको परिवारले अस्पताललाई जानकारी दिएका थिए। वृद्धलाई तीन दिनदेखि उच्च ज्वरो आएपछि अस्पतालमा लगिएको हो। धामीका अनुसार उनको रिपोर्ट नआउँदासम्म उपचारमा संलग्न करिब १५ जना चिकित्सकको टोली क्वारेन्टाइनमा राखिएको थियो। तर रिपोर्ट नेगेटिभ आएपश्चात उनीहरुलाई छाडिएको अस्पताल स्रोतले जनाएको छ। परिवारले थापामगरको आजै दाहसंस्कार गरिसकेका छन्। अस्पतालमा बिरामी मृत्यु भएको जानकारी भएसँगै सदरमुकाम मन्थलीमा दिनभर त्रास उत्पन्न भएको थियो। उच्च ज्वरो आएर तामाकोसी अस्पतालमा भर्ना भएका वृद्धको मृत्यु"
ओमानका राजकुमारसँग प्रधानमन्त्रीको फोनवार्ता,"काठमाडौं : प्रधानमन्त्री केपी ओलीले ओमानका हिज हाइनेस (राजकुमार) शैयद फहाद वीन महमुद अल सइदसँग फोनवार्ता गरेका छन् । विश्वव्यापी महामारीको रुपमा फैलिएको कोरोना भाइरस (कोभिड१९) को प्रभाव र त्यहाँ रहेका नेपालीको अवस्थाबारे जानकारी लिन प्रधानमन्त्री ओलीले त्यहाँका उपप्रधानमन्त्रीकोसमेत जिम्मेवारी लिएका सइदसँग कुराकानी गरेका हुन् । बुधबार साँझ ओलीले सइदसँग कुराकानी गरेको जानकारी ट्वीटरमार्फत् दिए । ठूलो संख्यामा नेपाली कार्यरत खाडी क्षेत्रका नेतासँग कुराकानी गर्ने क्रममा बुधबार हिज हाइनेस सइदसँग कुरा भएको ओलीको भनाइ छ । कुराकानीका क्रममा उनले त्यहाँ रहेका नेपालीको सुरक्षा र सहयोग रहने कुरामा विश्वास दिलाएको ओलीले बताए । ठूलो संख्यामा नेपाली कार्यरत खाडी क्षेत्रका नेतासँग संवाद गर्ने क्रममा आज साँझ मेरो ओमान सरकारका हिज हाइनेस शैयद फहाद वीन महमूद अल सइदसँग कुराकानी भयो, ओलीले ट्वीटरमा लेखेका छन्, त्यहाँ कार्यरत नेपालीहरूलाई ओमानको सुरक्षा र सहयोग रही रहनेमा उहाँले मलाई निश्चिन्त पार्नुभएको छ।"
लकडाउनको मौकामा काठ तस्करी,"दाङ : लकडाउनको छोपी दाङको दंगीशरण गाउँपालिकाको सिमठाना सामुदायिक वन क्षेत्रमा विभिन्न प्रजातिका ५५ वटा रुख काटिएका छन्। करिब एक हजार क्वि फिट अवैध सालको काटिएको काठसहित २ जना पक्राउ परेका छन। सहायक वन अधिकृत खिमबहादुर केसीको नेतत्वमा गएको डिभिजन डिभिजन वन कार्यालय दाङको नियमित गस्तीले सिमठाना सामुदायिक वन क्षेत्रमा अवैद्य रुपमा काटिएका ५५ थान रुखहरुसहित घटनामा संलग्न भएको आशंकामा २ जनालाई पक्राउ गरेको छ। घटनास्थलको प्रकृति हेर्दा घटनामा जसको संलग्नता भएको भएता पनि वनको संरक्षण, सम्बर्द्धन तथा सदुपयोगको जिम्मा पाएको समूहका कार्य समितिका पदाधिकारीरुको लापरवाही देखिएको सहायक वन अधिकृत केसीले जानकारी दिए। कटान क्षेत्रमा रहेका काठ दाउरा बरामद गरिए पनि लक डाउनका कारण ढुवानी गर्न असहज भएकोले सम्बन्धित समूहका जिम्मेवार पदाधिकारीहरुको जिम्मामा बुझाईएको दंगीशरण सव डिभिजन वन कार्यालयका सहायक वन अधिकृत दयाराम पौडेलले जानकारी दिए। लकडाउन अवधिभर टुर गस्ती जारी लकडाउनको बेला हुन सक्ने सम्भावित चोरी तस्करीलाई मध्यनजर गर्दै डिभिजन वन कार्यालय दाङले लकडाउन अवधिभर टुर गस्ती सञ्चालन गरिरहेको छ। गस्ती सञ्चालन गर्नुपर्ने जोखिमयुक्त स्थानहरुको समेत पहिचान गरि गस्ति कार्य चलिरहेको डिभिजन वन अधिकृत दिपक ज्ञवालीले जानकारी दिए। लकडाउनको समयमा मानिसहरु घरभित्रै रहने भएकोले उक्त समयको फाईदा उठाएर वन जंगलमा हानी नोक्सानी हुने गरि चोरी निकासी, चोरी शिकारी जस्ता अपराध बढ्न सक्ने भएकाले गस्ती परिचालन गरिएको हो। घटनामा संलग्नहरुको पहिचान गरी कानून बमोजिम कारवाही अनुसन्धान अधिकृत तोकि घटनाको विस्तृत अध्ययन अनुसन्धान भइरहेको र यस्ता घटनाहरु आगामी दोहोरसन नदिन विभिन्न जोखिमयुक्त क्षेत्रहरु केन्द्रीत गस्ती परिचालन भइरहेको डिभिजनल वन अधिकृत दिपक ज्ञवालीले जानकारी दिए। यस असहज परिस्थितिमा यस्ता वन अपराधमा संलग्नहरुको निगरानी राख्न, त्यस्ता घटनाहरु भइरहेको सूचना पाएमा समयमै डिभिजन वन कार्यालय, सव डिभिजन वन कार्यालय र प्रहरीलाई जानकारी गराइ वन तथा वातावरणको संरक्षणमा सहयोग गर्न समेत सवैलाई अपिल गरे।"
सेनालाई प्रधानमन्त्री ओलीको निर्देशन : महामारीको सामना गर्न आपसी समन्वयमा रहनु,"काठमाडौं : प्रधानमन्त्री केपी शर्मा ओलीले कोभिड१९ को सङ्क्रमणबाट बच्न हालका दिनमा नेपाली सेनाले खेलेको भूमिकाको प्रशंसा गरेका छन्। भक्तपुरको खरिपाटीस्थित नेपाली सैनिक प्रतिष्ठानमा सञ्चालित ५८औँ समूहको अधिकृत क्याडेट तालिम पूरा गर्ने नवआयुक्त अधिकृतलाई पठाएको सन्देशमा उनले भविष्यमा आउन सक्ने विभिन्न किसिमका महामारीको सामना गर्न नेपाली सेना र अन्य सुरक्षा निकायलाई सजग तथा सतर्क रहँदै आपसी समन्वयमा रहन निर्देशन दिएका छन्। प्रधानमन्त्री ओलीले भनेका छन् 'चीनबाट नेपालीलाई उद्धार गरी ल्याएर भक्तपुरको खरिपाटीमा क्वारेन्टाइनमा राखेर उचित व्यवस्था गर्न नेपाली सेनाले खेलेको भूमिका प्रशंसायोग्य छ, भविष्यमा उत्पन्न हुन सक्ने विविध सुरक्षा खतराको सामना गर्न सबै सुरक्षा निकायले समन्वयमा रहेर काम गर्नुस्।' सेनाले सदैव संवैधानिक सरकारको मातहत र निर्देशनमा आफूलाई व्यावसायिक र मर्यादित सङ्गठनका रुपमा स्थापित गर्दै आएको बताउँदै प्रधानमन्त्री ओलीले विपद् व्यवस्थापन, पूर्वाधार विकास, नागरिक सैनिक सम्बन्ध विस्तार र राष्ट्रिय सङ्कटमा जनतासँग सहकार्य गर्दै आएको उल्लेख गरेका छन्। उनले भने 'सेनाले नेपाल र नेपाली जनताप्रति सदा बफादार रही आफ्नो कार्य गर्दै आएको छ, नेपाली सेना विविध राष्ट्रिय तथा अन्तर्राष्ट्रिय जिम्मेवारी पूरा गर्न सक्षम एवं बहुआयामिक सङ्गठनका रुपमा विकसित भइरहेको छ।' प्रधानमन्त्रीको उक्त सन्देश समारोहमा पढेर सुनाइएको थियो। समारोहमा प्रधान सेनापति पूर्णचन्द्र थापाले नवआयुक्त अधिकृतलाई बधाई ज्ञापन गर्दै आफू र मातहतका जवानको सुरक्षा सुनिश्चित गर्दै राष्ट्र र राष्ट्रवासीको विश्वास र भरोसा माथी खरो रुपमा उत्रिन निर्देशन दिए। कोभिड१९ को सङ्क्रमणलाई दृष्टिगत गरी सीमित व्यक्तिको उपस्थितिमा सुरक्षात्मक उपाय अपनाई उक्त समारोह गरिएको सैनिक जनसम्पर्क तथा सूचना निर्देशनालयले जनाएको छ।"
दक्षिणी नाकामा कडाइ : अब दुई किमिमा सशस्त्रको सुरक्षाचौकी,"काठमाडौं : खुला सिमानाका कारण मुलुकको दक्षिणी नाकाबाट कोभिड१९ को उच्च जोखिम बढेपछि सरकारले दक्षिणी सीमा नाकामा थप कडाइ गरेको छ। गृहमन्त्री रामबहादुर थापाले भारतबाट नेपाल छिर्नसक्ने सम्भावित गोरेटो बाटोलाईसमेत ध्यानमा राखेर सशस्त्र प्रहरी बलको थप टोली खटाइएको जानकारी दिए। प्रारम्भिक चरणमा दक्षिणी सीमा नाकामा सशस्त्र प्रहरीका मात्रै दुई हजार २७० जनाको थप फोर्स थपिएको छ। यसअघि तीन हजार सशस्त्र प्रहरी सीमा सुरक्षामा खटिएका थिए। पहिले करिब १६ देखि १७ किलोमिटर दुरीमा रहेको सीमा निगरानी चौकी (बिओपी) रहेकामा थप फोर्स परिचालन गरेसँगै बढीमा हरेक दुई किलोमिटरको दुरीमा चौकी स्थापना भएको सशस्त्र प्रहरी बल नेपालका प्रवक्ता प्रहरी नायब महानिरीक्षक प्रवीणकुमार श्रेष्ठले जानकारी दिए। फोर्स थपिएसँगै अहिले भारतीय सीमा नाकामा सशस्त्र प्रहरीको अस्थायीसहित सुरक्षा निगरानीचौकी ९०१ पुगेको छ। जोखिमलाई मध्यनगर गरी पहिले रहेको १२० स्थायी निगरानी चौकीसँग समन्वय गर्ने गरी थप टोली खटाइसकेको र मङ्गलबारदेखि काम थालिसकेको श्रेष्ठले जानकारी दिए। यसले अन्य सुरक्षा निकायसँग समनवय गरेर काम गरिरहेको छ। 'सशस्त्रको फोर्सले मङ्गलबारदेखि काम थालिसक्यो, कतिपय ठाउँमा स्थानीय तहसँग समन्वय गरेर चौकीका लागि आवश्यक सामग्री जुटाइएको र कतिपय आफ्नै टेन्टमा राखिएको छ', श्रेष्ठले भने। उनका अनुसार अब कोही मानिस सीमाको मुख्य विन्दुबाट मात्रै होइन सानासाना गोरेटा र अन्य खुला क्षेत्रबाट समेत आवतजावत गर्न सक्ने छैनन्। केही जङ्गल क्षेत्रमा आँखा छल्न खोजे पनि आवश्यक गौँडामा प्रहरी चौबिसैघण्टा परिचालन हुने भएकाले त्यो सम्भावना छैन। फोर्स थपिएसँगै सीमा क्षेत्रमा सशस्त्रका मात्रै पाँच हजार बढी सुरक्षाकर्मी परिचालन गरिएका छन्। सशस्त्र प्रहरी महानिरीक्षक शैलेन्द्र खनालले सबै बाहिनीपतिलाई श्रव्यदृष्य (भिडियो) सम्मेलनमार्फत सीमाको सुरक्षाचुस्त पार्न निर्देशनसमेत दिनुभएको छ। गृहमन्त्री थापाका अनुसार दक्षिणी नाकाको सुरक्षालाई ध्यानमा राखेर सीमा सुरक्षालाई अझ बढी कडाइ गर्न सशस्त्र प्रहरीले सुरक्षाको जिम्मा दिइएको छ। सबै निकाय गरेर सीमा क्षेत्रमा ११ हजार सुरक्षा फोर्स खटाएको र अझै तीनचार हजार फोर्स थप्ने क्रममा सरकार रहेको छ। सरकारले दक्षिणी सीमा क्षेत्रबाट रोगको सङ्क्रमणको जोखिम देखिएकाले अन्य आवश्यक तयारी थालेको छ। सम्बन्धित स्थानीय तह र प्रदेश सरकारले पनि आवश्यक कदम उठाउन थालेको छ। सातवटै प्रदेशमा डेडिकेट अस्पताल स्थापना गर्ने प्रक्रियासमेत अगाडि बढेको गृहमन्त्री थापाले बताए। मुलुकमा कोभिड१९ को जोखिम बढेकाले यही चैत ११ गतेदेखि सरकारले अत्यावश्यक बाहेक बाहिर ननिस्किन आदेश जारी गरेको थियो। उक्त आदेश तेस्रो हप्तामा चलिरहेको छ। अझै केही हप्ता सावधानी अपनाउनुपर्ने आवश्यकता रहेको सरकारले जनाइसकेको छ। अहिलेको समयमा घरमै बस्ने, मास्क लगाउने, साबुन पानीले हात धुने, भिडभाडमा नजाने, हात नमिलाउने, सामाजिक दुरी कायम गर्नेजस्ता क्रियाकलाप गरे कोभिड१९ बाट बच्न सकिने चिकित्सकले बताएका छन्। पहिलो पटक चीनमा देखिएको यसलाई विश्व स्वास्थ्य सङ्गठनले विश्वव्यापी महामारीको रुपमा घोषणा गरिसकिएको छ। कोरोना भाइरस श्वासप्रश्वासको माध्यमबाट सर्ने रोग हो। यो सङ्क्रमित व्यक्तिले खोक्दा वा हाछ्यूँ गर्दा नाक वा मुखबाट निस्कने छिट्टाको माध्यमबाट एक व्यक्तिबाट अर्को व्यक्तिमा सर्छ। यो नयाँ प्रजातिको भाइरस हो। जुन मानवजातिमा पहिले पहिचान भएको थिएन। यस भाइरसले मानिस र पशुमा सङ्क्रमण गर्दछ। यस भाइरसले सामान्य रुघाखोकीदेखि गम्भीर प्रकारको तीव्र श्वासप्रश्वास समस्या गराउन सक्दछ। दक्षिणी नाकामा सरकारले क्वारेन्टाइन बनाए पनि जथाभावीरुपमा मानिस आवतजावत गर्दा रोग सर्ने सम्भावना भएकाले सरकारले थप कडाइ गरेको हो।"
लकडाउन उल्लंघन गरेपछि दक्षिण अफ्रिकन मन्त्रीलाई कारवाही,"जोहानेसबर्ग : दक्षिण अफ्रिकन राष्ट्रपति सिरिल रामाफोसाले सञ्चारमन्त्रीले देशव्यापी लकडाउनको नियम उल्लंघन गरेको भन्दै दुई महिनाको विशेष विदा दिँदै एक महिनाको तलब कटौती गरिदिएका छन् । बुधबार सञ्चारमन्त्रीले लकडाउन उल्लंघन गर्दै एक पूर्वअधिकारीसँग खाजा खाएपछि उनलाई यस्तो कारवाही गरिएको हो । सञ्चारमन्त्री स्टेला न्दाबेनी अब्राहम्सले ती पूर्वअधिकारीसँग खाजा खाएको तस्बिर सामाजिक सञ्जालमा सार्वजनिक गरेपछि राष्ट्रपतिले कारवाही गरेका हुन् । दक्षिण अफ्रिकामा कोरोना भाइरस महामारी नियन्त्रण गर्न मार्च २७ देखि २१ दिनको लकडाउन घोषणा भएको छ । मानिसहरुलाई खाना, पानी, औषधि किन्ने जस्ता अत्यावस्यक वाहेकका काममा घर बाहिर निस्कन प्रतिबन्ध लगाइएको छ । लकडाउन उल्लंघन गरेको भन्दै केही दिनमै दक्षिण अफ्रिकामा १७ हजार भन्दा धेरै मानिस पक्राउ परेका छन् । मन्त्रीसहित कोही पनि कानुन भन्दा माथि हुने कुरामा राष्ट्रपतिको विश्वास छैन, राष्ट्रपतिका प्रवक्ता खुसेला दिकोले बताइन् । उनी भन्छन्, हामीमध्ये कसैले पनि आफ्नो जीवन बचाउन राष्ट्रिय प्रयासलाई कमजोर बनाउनु हुँदैन, प्रवक्ता खुसेलाले बताइन् । सञ्चारमन्त्री न्दबेनी अब्राहम्सले भने एक भिडिओमार्फत माफी मागेकी छन् । मैले लकडाउन उललंघन गरेकोमा समाजसँग माफी माग्न चाहन्छु, म आत्मालोचना गर्छु र माफी माग्छु, सञ्चारमन्त्रीले भनेकी छन् । तर प्रमुख प्रतिपक्षी दल डेमोक्रेटिक अलायन्सले भने राष्ट्रपतिसमक्ष सञ्चारमन्त्रीलाई पदबाट हटाउन माग गरेको छ । साथै उनीविरुद्ध मुद्दा दायर गर्न आग्रह गरेको छ । लकडाउन उल्लंघन गर्ने सञ्चारमन्त्री पहिलो मन्त्री भने हैनन् । न्युजिल्याण्डका स्वास्थ्यमन्त्री डेभिड क्लार्क लकडाउन उल्लंघन गर्दै आफ्नो परिवारका साथ समुद्री किनारमा पुगेका थिए । दक्षिण अफ्रिकामा कोरोना भाइरसका संक्रमितको संख्या १ हजार ८ सय ४५ पुगेको छ । साथै १८ जनाको मृत्यु भएको छ ।"
राष्ट्रपति भण्डारीले गरिन बेलायती प्रधानमन्त्रीको स्वास्थ्यलाभको कामना,काठमाडौं : राष्ट्रपति विद्यादेवी भण्डारीले कोरोना भाइरस सङ्क्रमित भई उपचाररत बेलायती प्रधानमन्त्री बोरिस जोन्सनको स्वास्थ्यलाभको कामना गरेकी छन्। बुधबार अपराह्न संयुक्त अधिराज्यकी महारानी एलिजाबेथ द्वितीयालाई टेलिफोन सम्पर्क गरी प्रधानमन्त्री जोन्सनको स्वास्थ्यलाभको कामना गरेकी हुन्। राष्ट्रपति भण्डारीले नेपाल बेलायतबीच विद्यमान करीब दुई सय वर्षको सम्बन्ध स्मरण गर्दै विश्वमा महामारीका रुपमा फैलिएको कोभिड१९ विरुद्ध लड्न सम्पूर्ण विश्व एक हुनुपर्ने आवश्यकता पनि औँल्याएको राष्ट्रपतिको सचिवालयले जनाएको छ
विदेशबाट आएका दुई जनालाई उच्च ज्वर आएपछि आइसोलेसनमा,"भक्तपुर : विदेशबाट आएर घरकै क्वारेन्टाइनमा बसेका भक्तपुरका दुईजना पुरुषलाई भक्तपुर अस्पतालको आइसोलेसनमा राखिएको छ । उच्च ज्वर आएपछि भक्तपुर चाँगुनारायण नगरपालिका ६ नगरकोटका ती दुई जना बुधबार भक्तपुर अस्पताल पुगेका थिए । एकजना १९ दिनअघि संयुक्त अरब इमिरेट्सको दुबईमा नेपाल आएका थिए । अर्को भने १८ दिनअघि भारतबाट स्वदेश फर्किएका थिए । भक्तपुर अस्पतालकी मेडिकल सुपरिटेन्डेन्ट डा सुमित्रा गौतमले दुवैमा उच्च ज्वर आएकाले स्वाब संकलनपछि अस्पतालको आइसोलेसनमा राखिएको बताइन् । उनका अनुसार अस्पतालले बुधबारसम्ममा ९३ जना विदेशबाट भक्तपुर फर्किएकाहरुको स्वाब संकलन गरिसकेको छ । जसमध्ये ६० जनाको रिपोर्ट प्राप्त भएको र उनीहरूमा कोरोना भाइरस परीक्षण नेगेटिभ आएको मेसु डा गौतमले जानकारी दिइन् । बुधबारमात्रै १६ जनाको स्वाब संकलन गरियो, उनले भनिन्, अस्पतालको आइसोलेसनमा उपचार पाएर १३ जना घर फर्किसकेका छन् । उनका अनुसार अस्पतालमा २१ शैय्याको आइसोलेसन वार्डको व्यवस्था गरिएको छ । कोरोना भाइरससम्बन्धी उपचारमा संलग्न हुने चिकित्सक तथा स्वास्थ्यकर्मीलाई अस्पतालमै खाने बस्ने व्यवस्था गरिएको छ । काठमाडौं महाराजगञ्जको त्रिवि शिक्षण अस्पतालपछि भक्तपुर अस्पतालमा दोस्रो पीपी बुथ निर्माण भएको छ । त्यसैले कोरोना भाइरसको संक्रमणको आशंकामा अस्पतालमा आएकाको स्वाब संकलन गर्न अस्पताललाई सहज भएको मेसु डा गौतम बताउँछिन् । पीपी बुथको व्यवस्थासँगै कोरोना भाइरस संक्रमणको आशंका भएकाहरुको स्वायब संकलन गर्नको अस्पताललाई सहज भएको छ, उनले भनिन्, स्वाब दिन जति जना आए पनि हामी संकलन गर्छौं । अहिलेसम्म कसैलाई फर्काएका छैनौं । प्रमुख जिल्ला अधिकारीको संयोजकत्वमा रहेको जिल्ला विपद् व्यवस्थापन समितिले विदेशबाट आएर भक्तपुर बसेका सबैको स्वाब परीक्षण गर्ने भनेपछि अस्पताल पुग्नेहरुको संख्या बढेको छ । मंगलबार १४ जना पुगेकोमा बुधबार १६ जना स्वाब परीक्षणको लागि अस्पताल पुगेका थिए । भक्तपुरमा चैत १ गतेपछि विदेशबाट आउने एकसय ३१ जनाको पहिचान भइसकेको जिल्ला प्रशासन कार्यालयले जनाएको छ । कार्यालयका अनुसार भक्तपुरका विभिन्न अस्पतालमा १७ वटा भेन्टिलेटर र ८७ वटा आइसोलेसन शैय्या तयारी अवस्थामा राखिएको छ । त्यस्तै कोरोना भाइरस संक्रमितको ओसारपसार गर्न जिल्लाका चार वटा एम्बुलेन्सलाई विशेष रूपमा मोडिफाइ गरिएको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए । अरु २२ वटा एम्बुलेन्सलाई पनि आवश्यकताअनुसार मोडिफाइ गर्ने प्रक्रिया अघि बढाइएको उनको भनाइ थियो । जिल्लामा कोरोना भाइरस संक्रमणको आशंका भएका व्यक्तिलाई घरसम्म लिन जानको लागि जिल्ला स्वास्थ्य कार्यालयका प्रमुखको संयोजकत्वमा पासिएन्ट रिसिभिङ टीम (पीआरटी) गठन गरिएको छ । भक्तपुरका चार नपाका ३८ वटा वडामा समेत उक्त टीम सक्रिय रहेको प्रहरी उपरीक्षक प्रधानले जानकारी दिए ।"
लकडाउनमा लागुऔषध ओसार्ने चार पक्राउ,"राजविराज : नेपालभारत सीमा बन्द र लकडाउनका समयमा नेपालसँग सीमा जोडिएका भारतीय नाकाहरु सिल गरिएका छन्। अति आवश्यक काम बाहेक मानिसको हिंडडुल बन्द छ। आवागमन ठप्प छ । तर, पनि चोरबाटो प्रयोग गरी लागु औषध सेवनकर्ता लागुऔषध खरिद गर्न भारतीय सीमाका बजार पुगिरहेका छन् । प्रहरीले सप्तरीको हनुमाननगर कंकालिनी नगरपालिका १ कोशी ब्यारेज नजिकबाट लागु औषधसहित चारजनालाई बुधबार पक्राउ गरेको छ । प्रहरीको गस्ती टोलीले तीनवटा मोटरसाइकलाई रोकी चेकजाँच गर्दा १९ थान नाइट्राभेट ट्याब्लेट, ६ वटा डाइलेक्स सिरफ फेला पारेको सप्तरी प्रहरीले जनाएको छ । मोटरसाइकलमा सवार सप्तरीको कञ्चनरुप नगरपालिका २ बरमझियाका २९ वर्षीय सुरज साह, वडा नम्बर ५ का २१ वर्षीय संजय साह, वडा नम्बर ८ रुपनगरका ३२ वर्षीय दिपेन्द्र श्रेष्ठ र हनुमाननगर कंकालिनी नगरपालिका १ का १९ वर्षीय कालु साहलाई लागु औषधसहित पक्राउ गरेको डीएसपी तिलक भारतीले बताए । उनीहरु लागुऔषध सेवन गरी केही लागुऔषध बोकी स३प ३०१०, को७ प ९३२ र बा४३ प ४६१४ नम्बरको मोटरसाइलमा आएका थिए । थप जनशक्ति परिचालित भइ सीमाका सबै खाले नाकाहरु बन्द भए पनि अन्य बाटो प्रयोग गरेर तस्करको आवतजावत भइरहेको स्थानीयले बताएका छन् । दिनभर लकडाउनको राम्रै प्रभाव परे पनि रात परेसँगै र बिहान भारतसँग जोडिएका सीमा नाका आसपासमा र बजारमा चहलपहल बढ्ने गरेको छ ।"
डोटीका क्वारेन्टाइनमा रहेकाको स्वाब संकलन सुरु,"डोटी : डोटीका विभिन्न क्वारेन्टाइनमा बसेका व्यक्तिको थ्रोट स्वाब संकलन गर्ने कार्य बुधबारबाट सुरू भएको छ । जिल्लामा रहेका सबै क्वारेन्टाइनमा रहेका ३०५ जनाको स्वाब संकलन हुने प्रमुख जिल्ला अधिकारी टेक नारायण पौडेलले बताए । देशमा लकडाउन सुरू भएपछि भारतबाट घर फर्केका व्यक्तिलाई क्वारेन्टाइनमा राखिएको थियो । जिल्लाका ६ स्थानमा गएर स्वाब संकलनको कार्य भइरहेको छ । जिल्ला अस्पताल, प्रदेश प्रहरी अस्पताल तथा अन्य अस्पतालका स्वास्थ्यकर्मीको टोलीले स्वाब संकलन गरिरहेका छन्। कीट तथा अन्य स्वास्थ्य सामग्री भने काठमाडौंबाट हेलिकोप्टरमार्फत ल्याइएको छ । बुधबार र बिहीबार स्वाब संकलन गरी काठमाडौं पठाइने र पठाएको दुई, तीन दिनभित्रै रिपोर्ट आइसक्ने जिल्ला स्वास्थ्य कार्यालयका प्रमुख रमेश मलासीले बताए । दिपायल सिलगढी नगरपालिकाको राजपुरमा ४८ जना, शिखर नगरपालिकाको धुर्काटमा ४६ जना, शिखर नगरपालिकाकै बानेडुग्रीसैनमा ३० जनाको स्वाब संकलन हुने बताइएको छ । त्यसैगरी आदर्श गाउँपालिकाको मौवादहमा ७३ जना, बोगटान फुड्सिल गाउँपालिकाको खत्याडीमा ६७ जना र बडिकेदार गाउँपालिकाको बिपीनगरमा ४१ जनाकोपनि स्वाब संकलन हुनेछ । क्वारेन्टाइनमा बस्नेको संख्या चार सय २८ रहेपनि अहिले ३०५ जनाको मात्र स्वाब परीक्षण हुने भएको हो । कीट केही बढीनै भएका कारण स्वाब संकलन हुनेको संख्या बढ्न सक्ने बताइएको छ । बाजुराका बिरामीको रिपोर्ट 'नेगेटिभ' केही दिनदेखि जिल्ला अस्पतालमा रहेका आइसोलेसनमा रहेका दोस्रो व्यक्तिको थ्रोट स्वाबको रिपोर्ट पनि नेगटिभ आएको छ । कोरोनाको आशंकामा जिल्ला अस्पताल बाजुराले २३ गते एक जनालाई आइसोलेसन कक्षमा भर्ना गरेको थियो । २० वर्षीय ती युवकलाई जिल्ला अस्पतालको आइसोलेसन कक्षमा भर्ना गरिएको ३ दिन पछि रिर्पोट निगेटिभ देखिएको जिल्ला अस्पतालका सूचना अधिकारी चुडामणी पन्तले बताए । आइसोलेसनमा भर्ना गरिएका युवकको अवस्था सामान्य रहेको र बुधबार उनलाई वार्डमा भर्ना गरेर भोली मात्र डिस्चार्ज गरिने जिल्ला अस्पताल बाजुराका प्रमुख डाक्टर रुपचन्द्र बिश्वकर्माले बताए ।"
सरकारले कोरोना परीक्षणको क्षमता दोब्बर बनाउँदै,"काठमाडौं : प्रदेश र जिल्लास्तरबाट माग बढेसँगै सरकारले कोरोना भाइरसको नमूना परीक्षणको क्षमता विस्तार गरी दोब्बर बनाउने भएको छ । हाल दैनिक मुलुकभर रहेका १० प्रयोगशालामा गरी तीन हजारको सङ्ख्यामा परीक्षण गर्ने क्षमता रहेकामा प्रदेशस्तरमा प्रयोगशालाको जडान, स्तरोन्नति तथा मेशिन थप गरी क्षमता विस्तार हुन लागेको हो । हाल सरकारी स्वामित्वका स्वास्थ्य संस्थामा २५ र निजी संस्थासँग रहेका १५ पिसिआर (रियल टाइम पोलिमरेज चेन्ज रियाक्शन ) मेशिनलाई ठाउँठाउँमा सेट गरी परीक्षणको दायरा बढाउन लागिएको स्वास्थ्य तथा जनसङ्ख्या मन्त्रालयका जनस्वास्थ्य सल्लाहकार डा खेम कार्कीले जानकारी दिए । आजसम्म काठमाडौँमा एक हजार नौ सय ६५ र काठमाडौँ बाहिर ४०१ गरी कूल दुई हजार तीन सय ६६ को परीक्षण भएकामा नौजनामा सङ्क्रमण भएको पुष्टि भएको छ । मन्त्रालयका प्रवक्ता डा विकास देवकोटाका अनुसार आज १८० नमूना परीक्षण भइरहेका छन् भने करीब आठ हजार व्यक्ति क्वारेन्टाइनमा रहेका छन् । उनले हाल धनगढी, पोखरा र नेपालगञ्जमा ठूला पिसिआर मेशिन जडान भइरहेका जानकारी दिए । सरकारको निर्णयअनुसार काठमाडौँबाहिरका १० ठाउँमा परीक्षण सञ्चालन भइरहेको र ती स्थानबाहेक थप नयाँ ठाउँमा मेशिन सेटअप गर्न स्वास्थ्य मन्त्रालयको प्याथोलोजी सल्लाहकार समितिले अध्ययन गरिरहेको छ । यही चैत १० गतेको स्वास्थ्य मन्त्रिस्तरको निर्णयबाट डा गुणराज लोहनीको संयोजकत्वमा १० सदस्यीय सल्लाहकार समिति गठन गरिएको थियो । सो समितिले ल्याबहरूको स्थापना, प्रोटोकल निर्माण, जनशक्ति व्यवस्थापन र सामानको गुणस्तरबारे नियमित अध्ययन र परामर्श गर्दै आएको छ । सो समितिका सदस्य एवं नेपाल स्वास्थ्य व्यवसायी परिषद्का रजिष्ट्रार पुष्पराज खनालले नेपालभित्रै रहेका र प्रयोगमा नआएका पिसिआर मेशिनलाई प्रयोग गराउँदै परीक्षणको दायरा बढाउन सकिने बताए । यी ल्याबहरू अब दीर्घकालका लागि स्थापित हुनेछन् । स्वास्थ्यमन्त्री भानुभक्त ढकालको निर्देशनानुसार यी सेटअप भएका ल्याब भविष्यमा यस्ता कुनै पनि भाइरलको परीक्षणका लागि काठमाडौँमा नमूना पठाइरहन पर्ने पद्धतिको अन्त्य गराउन त्यहीँ परीक्षण गराउन नियमित सञ्चालनका लागि बजेटको प्रबन्धमा मन्त्रालय जुटेको छ । बर्ड फ्लुको प्रकोप फैलिएका बेला सञ्चालन गरिएका कृषि तथा भेटेरिनरीमा रहेका प्रयोगविहीन मेशिनलाई प्रयोग गर्नेबारे सुरुमा अन्योल भए पनि पछि आफूहरू प्रयोगमा ल्याउन सफल भएको खनालले बताए । उक्त मेशिनको रु ५० लाखसम्म मूल्य पर्ने र प्रयोगशाला सेटअपका लागि चार देखि पाँच करोडसम्म लाग्छ । प्रयोगशालामा एकजनाको नमूना एकपटकको परीक्षणका लागि १३ हजार ५०० पर्छ । कोरोना भाइरसको नमूना परीक्षणको सम्पूर्ण खर्च सरकारले व्यहोर्दै आएको छ । निजी क्षेत्रका अस्पताललाई परीक्षण गर्न दिइएमा शुल्क उठाउन सक्ने र बिरामीले तिर्न नसक्ने भएकाले सरकारले आफैँ जिम्मा लिएको हो ।"
विष खुवाएर छोराको हत्या गर्ने आमाको अवस्था पनि गम्भीर,गौशाला : घरायसी विवादका कारण विष सेवन गराई छोराको हत्या गर्ने आमाको अवस्था गम्भीर रहेको उपचारमा संलग्न चिकित्सकले जनाएका छन्। मङ्गलबार दिउँसो सोनमा गाउँपालिका२ की २६ वर्षीया ममतादेवी रामले घरायसी विवादका कारण छोरासहित आफूले विष सेवन गरी आत्महत्या गर्ने प्रयास गरेकी थिइन् । विष सेवनले दुई वर्षीय छोरा राहुलकुमार रामको उपचारका क्रममा प्राथमिक स्वास्थ्य केन्द्र सम्सीमा मङ्गलबार मृत्यु भएको थियो। त्यस्तै विष सेवनका कारण ममताको स्वास्थ्य अवस्था गम्भीर भएपछि प्रादेशिक अस्पताल जनकपुरमा उपचार भइरहेको इलाका प्रहरी कार्यालय गौशालाले जनाएको छ। प्रहरी निरीक्षक प्रकाश रेग्मीका अनुसार महिलाका श्रीमान् घरमै रहँदै आएका र पछिल्लो केही समययता श्रीमान्श्रीमतीबीच दिनहुँ घरायसी विषयमा विवाद कायम रहेको समयमा महिलाले तनावमा आई यस्तो कदम उठाएको देखिएको छ । बालकको शव परीक्षणका लागि जिल्ला अस्पताल जलेश्वरमा राखिएको र घटना सम्बन्धमा थप अनुसन्धान भइरहेको प्रहरी निरीक्षक रेग्मीले जानकारी दिए।
संक्रमित युवतीसँगै जहाजमा आएका युवाको कोरोना नेगेटिभ,ताप्लेजुङ : चैत्र ४ गते कोरोना संक्रमित युवतीसँगै कतारबाट जहाजमा आएका युवाको रिपोर्ट नेगेटिभ आएको छ । युवासहित भारतबाट फर्किएकी महिला र उच्च ज्वरो देखिएका एक वृद्धको स्वाब परीक्षणका लागि धरान पठाइएको थियो । तीनै जनामा कोरोना संक्रमण नरहेको पुष्टि भएको जिल्ला अस्पताल ताप्लेजुङका प्रमुख डा सोनिङ लामाले बताए । धरानस्थित विपी कोइराला स्वास्थ्य विज्ञान प्रतिष्ठानमा स्वाब परीक्षण भएको हो । उनीहरू अहिले होम क्वारेण्टाइनमा छन् । यस्तै जिल्ला अस्पतालको आइसोलेसनमा उपचाररत तीन जनालाई समेत डिस्चार्ज गरिएको लामाले जानकारी दिए । वृद्धको र अन्य दुई जनाको आफन्त महिलाको समेत रिपोर्ट नेगेटिभ देखिएपछि होम क्वारेण्टाइनमा बस्ने गरी छोडिएको हो ।
लकडाउन : सडकमा फुटबल,लडाउनको कारण सुनसान पोखराको फेवा मार्गको बुलौदी सडक खण्डमा फुटबल खेल्दै युवा । तस्बिर : कृष्णमणि बराल
लोकसेवा आयोगका सबै परीक्षा अनिश्चितकालका लागि स्थगित,काठमाडौं : लोकसेवा आयोगले २०७७ वैशाख १ देखि सञ्चालन हुने लिखित र अन्तवार्ता लगायतका सबै कार्यक्रम स्थगित गरेको छ। कोरोना भाइरसको कारण सिर्जना भएको विषम परिस्थितिलाई मध्यनजर गर्दै २०७६ को चैत मसान्तसम्म हुने लिखित र अन्तर्वार्ताका कार्यक्रम स्थगनको पूर्वसूचना अनुसार नै अर्को सूचना प्रकाशन नभएसम्म स्थगित भइसकेका छन्। २०७६र७७ को वार्षिक कार्य तालिका अनुसारको चैतको अन्तिम बुधबार प्रकाशन गर्नुपर्ने राप्र अनं द्वितिय श्रेणी प्राविधिक पदको परीक्षा पनि स्थगित भएको छ। परिस्थिति सहज भएपछि स्थगन भएका कार्यक्रमको नयाँ कार्यतालिका सार्वजनिक गरिने आयोगका सूचना अधिकृत देवीप्रसाद सुवेदीले जानकारी दिए।
प्रधानमन्त्रीलाई गगनको प्रश्न: स्वतन्त्रता निलम्बन गरेर जीवनको लडाईं सजिलो हुन्छ ?,"काठमाडौं : नेपाली कांग्रेसका नेता एवं सांसद गगन थापाले प्रधानमन्त्री केपी शर्मा ओलीले मंगलबार राष्ट्रका नाममा गरेको सम्बोधनमा व्यक्त अभिव्यक्तिमाथि प्रश्न उठाएका छन्। प्रधानमन्त्रीले सम्बोधनका क्रममा आमनागरिकलाई कोरोना भाइरस (कोभिड१९) बाट जोगिन जीवन वा वैयक्तिक स्वतन्त्रतामध्ये एक रोज्न गरेको आग्रहप्रति सांसद थापाले आपत्ति जनाएका छन्। संसद स्थगन भएको अवस्थामा प्रधानमन्त्रीले बालुवाटारमा गरेको सम्बोधनले आफूमा केही जिज्ञासा रहेको भन्दै सांसद थापाले प्रधानमन्त्रीलाई बुधबार सामाजिक सञ्जालमार्फत् प्रश्न सोधेका छन्। उनले संसद नभएका कारण आफूले पनि सामाजिक सञ्जालमार्फत् प्रश्न सोध्नुपरेको उल्लेख गर्दै जवाफका लागि प्रधानमन्त्रीलाई आग्रह गरेका छन्। राज्यसँग थप जवाफदेहिताको अपेक्षा राखेर बाटो देखाउनुपर्ने यस्तो बेला जीवन र वैयक्तिक स्वतन्त्रताबीच चयन गर्ने आग्रह गरेर तपाईंले अवाक् बनाइदिनुभयो, सांसद थापाले प्रश्न गरेका छन्, के सोचेर जीवन वा वैयक्तिक स्वतन्त्रतामध्ये एक रोज्न आग्रह गर्नुभएको हो ? उनले वैयक्तिक स्वतन्त्रता बिनाको जीवनको कल्पना गर्न असम्भव रहेकोमा जोड दिँदै प्रधानमन्त्रीलाई प्रश्न सोधेका छन्, अनि के वैयक्तिक स्वतन्त्रता निलम्बित हुँदा जीवन बचाउने लडाइँ लड्न सजिलो हुने हो ? कोरोना भाइरस (कोभिड१९) को संक्रमण फैलिन नदिन र रोकथामका लागि निरन्तर सरकारलाई सुझावका साथै खवरदारी गर्दै आएका सांसद थापाले संसदकै शैलीमा प्रधानमन्त्रीलाई ११ प्रश्न सोधेका छन्। थापाले र्यापिड टेष्ट गर्ने किट र उपकरणको गुणस्तरको सुनिश्चितताको आधार स्पष्ट गर्न माग गरेका छन्। प्रधानमन्त्रीले सम्बोधनका क्रममा सातै प्रदेशका १० परीक्षण केन्द्रमा पिसिआर प्रविधिबाट र संक्रमणको उच्च जोखिम भएका जिज्लाहरूमा द्रुत परीक्षणको माध्यामबाट हजारौंको परीक्षणको तयारी भइरहेको उल्लेख गरेका थिए। त्यस्तै उनले कन्ट्याक्ट ट्रेसिङ र अभिलेख संकलनको अवस्था के छ भन्दै प्रधानमन्त्रीलाई प्रश्न गरेका छन्। उनले सीमामा रहेका नेपालीको अवस्थाका बारेमा पनि सरकारको ध्यानाकर्षण गराएका छन्। उनले जोखिम मोलेर नेपालीहरु दूरदराजका गाउँहरु पुगिरहेको प्रसंग उल्लेख गर्दै त्यसले बढाउने जोखिमप्रति ध्यान दिन आग्रह गरेका छन्। नेपाल भारत सीमाबाहेक पनि हजारौंको संख्यामा नेपालीहरु भारतका विभिन्न स्थानमा अलपत्र परेर कठीन जीवन बिताउन बाध्य छन्, उनले भने, यसरी अलपत्र परेका अधिकांश नेपालीहरु भारतको लकडाउन सकिने बित्तिकै नेपाल छिर्ने निश्चित छ। यसरी निकट भविष्यमै ठूलो संख्यामा नेपाल भित्रिन सक्ने नागरिकहरूको व्यवस्थापनका सन्दर्भमा नेपाल सरकारको तयारी र योजना के छ ? अहिलको संकटसँग जुध्न आम नेपालीले साथ दिइरहेका बेला प्रधानमन्त्रीले सम्बोधनमा प्रयोग भएको असहिष्णु भाषाले नकारात्मक संदेश गएको सांसद थापाको भनाई छ। उनले संकटको समयमा सरकारलाई सबैले साथ दिनुपर्ने दोहोर्याउँदै त्यसका लागि विश्वासको वातावरण बनाउन प्रधानमन्त्रीलाई आग्रह गरेका छन्। थापाको प्रधानमन्त्रीलाई प्रश्न सम्माननीय प्रधानमन्त्रीज्यूलाई सांसदको प्रश्न सम्माननीय प्रधानमन्त्रीज्यू, प्रतिकूल स्वास्थ्यका बावजुद यो संकटको घडीमा देश विदेशमा छरिएर, सीमामा अड्किएर कष्टकर जीवन बाँचिरहेका नेपाली दाजुभाइ दिदीबहिनीलाई ढिलै भए पनि ढाढस दिलाउने तपाईँको आत्मविश्वास प्रशंसनीय छ। तपाईँको सम्बोधन संसदको रोष्टमबाट हुन सकेको भए शायद मैले पनि त्यहीँबाट थप केही कुराहरु स्पष्ट पारिदिन आग्रह गर्ने थिएँ। तर, अहिले संसद नचलिरहेकोले तपाईँले बालुवाटारबाट संचार माध्यममार्फत बोल्नुभयो। मसँग पनि यो सम्वादका लागि सामाजिक सञ्जाल बाहेक अन्य माध्यम रहेन। सम्बोधनले केही जिज्ञासा उत्पन्न भएका छन्, जसलाई म संसदकै प्रश्नोत्तर शैलिमा राख्ने प्रयास गर्नेछु। १) प्रधानमन्त्रीज्यूले सातै प्रदेशका १० परीक्षण केन्द्रमा एऋच् प्रविधिबाट र संक्रमणको उच्च जोखिम भएका जिल्लाहरूमा द्रुत परीक्षण ९च्म्त्० को माध्यामबाट हजारौंको परीक्षणको तयारी भइरहेकोु भन्नुभएको छ, जुन सराहनीय छ। तर र्यापिड टेस्टको गुणस्तर र तयारीका सन्दर्भमा आमतहमा मात्र होइन विज्ञहरूले समेत व्यापक चिन्ता व्यक्त गरिरहेका छन्। (सरकारसँग यस्तो र्यापिड टेष्ट गर्ने किट र उपकरणको गुणस्तरको सुनिश्चितताको आधार के हो? र्यापिड टेष्टको प्रोटोकल तयार छ कि छैन? (नमुना संकलन गर्ने विधि र प्रक्रिया कस्तो हुन्छ? र्यापिड टेष्ट कहिलेदेखि कहाँकहाँ शुरु गर्ने योजना छ? (परीक्षणका लागि आवश्यक जनशक्ति, तालिम र सुरक्षाको तयारी कस्तो छ ? २) कन्ट्याक्ट ट्रेसिङ र अभिलेख संकलनको अवस्था के छ? यसका लागि के कस्तोप्रणाली बनाइएको छ? संकलन गर्ने टिम कति छन् ? तिनलाई के(कस्तो तालिम दिइएको छ? विभिन्न स्थानबाट संकलन गरिएको तथ्याङ्कमा एकरुपता छ कि छैन? त्यस्तो तथ्यांक विश्लेषण तथा तथ्याङ्कको प्रयोग गर्न सक्ने संयन्त्र कस्तो छ ? ३) प्रधानमन्त्रीज्यूलेनेपाल भारत सीमामा रहेका नेपालीलाई सिमापारी नै क्वारेन्टिनमा राखिएको भन्नुभयो। तर अहिले पनि सीमामा अलपत्र हजारौं नेपाली भोक, त्रास र अपहेलनाले अपमानित र आक्रोशित अवस्थामा छन्। एउटै हलमा पचासौंको संख्यामा कोचिएर बस्नुलाई सुरक्षित क्वारेन्टिन ठान्न अस्वीकार गर्दै प्रत्येक दिन सयौंको संख्यामा जोखिमपूर्ण ढंगले जसरी तसरी नेपाल छिरेर दूरदराजका गाउँसम्म पुगिरहेका देशवासीका बारेमा प्रधानमन्त्रीज्यू शायद जानकार हुनुहुन्न।यसरी जोखिम उठाउने बाध्यता उनीहरूको लागि अन्याय मात्र होइन, लुकिछिपी आँउदा हाम्रो संयन्त्रले आवश्यक सूचना नै नपाउने हुँदा नेपालभित्र संक्रमणको जोखिम समेत झन बढ्दैन र ? सीमामा रोकिएर अमानवीय परिस्थित सामना गरिरहेका वा अवैध ढङ्गले आफ्नै देश छिर्न ज्यान जोखिममा पारिरहेका नेपालीलाई सीमित नाकाखुला गरेर भित्र्याउँदै अनिवार्य क्वारेन्टिनमा बस्ने प्रबन्ध गर्ने बारे नेपाल सरकारले नसोचेको हो वा नचाहेको होरु होइन भने तपाईँकै भनाइ अनुसार क्वारेन्टिनका लागि देशमा ३० हजार बेड उपलब्ध छ, जसमध्ये हालसम्म ९ हजारमात्र प्रयोगमा आएको छ। त्यसो हो भने सीमामा अड्किएका जम्मा तीन हजार दाजुभाइ दिदीबहिनीलाई भित्र ल्याएर क्वारेन्टिनको न्यानो र सुरक्षा किन नदिने? अभर पर्दा हामीलाई हेर्ने सरकार छ भन्ने अनुभूति किन नदिलाउने ? ४) नेपाल भारत सीमाबाहेक पनि हजारौंको संख्यामा नेपालीहरु भारतका विभिन्न स्थानमा अलपत्र परेर कठीन जीवन बिताउन बाध्य छन्। यसरी अलपत्र परेका अधिकांश नेपालीहरु भारतको लकडाउन सकिने बित्तिकै नेपाल छिर्ने निश्चित छ। यसरी निकट भविष्यमै ठूलो संख्यामा नेपाल भित्रिन सक्ने नागरिकहरूको व्यवस्थापनका सन्दर्भमा नेपाल सरकारको तयारी र योजना के छ? ५) सम्माननीय राष्ट्रपतिज्यू तथा प्रधानमन्त्रीज्यूले अन्य राष्ट्रका राष्ट्र प्रमुख तथा सरकार प्रमुखसँग गरेको वार्ताको कुटनैतिक महत्व अवश्य पनि छ तर उनीहरू आफैं महासंकटसँग जुधिरहेको अवस्थामा हाम्रा नागरिकको सुरक्षा तिनको प्राथमिकतामा पर्दैन। विभिन्न राष्ट्रहरुमा रहेको नेपाली दुतावासहरुले रोजगारीको सिलसिलामा सुदूर प्रवासमा रहेका लाखौं नेपालीहरुको सुरक्षार्थ केकस्तो योजना र व्यवस्थाका साथ काम गरिरहेका छन् ? ६) प्रधानमन्त्रीज्यूले 'सातै प्रदेशमा उपचारमा आवश्यक पर्ने सुरक्षासामग्रीको व्यवस्था मिलाइएको' भन्नु त भयो तर अग्रभागमा रहेर जोखिममा काम गरिहेका धेरै स्वास्थ्यकर्मीले अहिले पनि न्यूनतम सुरक्षा सामाग्री नपाएका समाचारले हाम्रो मिडिया भरिएको छ। व्यक्तिगत सुरक्षा सामाग्री ९एएभ्० उपलब्धतताको स्थिति कस्तो छ, कति जगेडा छ, कहिलेसम्म धान्छ ? कति मात्रामा संकलन वा खरिद वा उत्पादन गर्ने योजना सरकारले गरेको छ? ७) प्रधानमन्त्रीज्यूले ुभेन्टिलेटर सहित अपुग सामाग्री र उपकरणको प्रबन्ध गरिँदै छु भन्नुभएको छ। सम्भाव्य जोखिमलाई मध्येनजर गर्दै अस्पताल केन्द्रित तयारीका लागि काठमाडौं उपत्यका र प्रदेशहरूमा जनशक्ति, उपकरण, औषधि र पूर्वाधार लगायतका सन्दर्भमा सरकारले कहाँ कहाँ के कस्तो प्रबन्ध गरिरहेको छ ? हाम्रो नियमित स्वास्थ्य सेवा प्रभावित हुँदा अन्य रोगबाट पीडितहरूले उपचारबाट बञ्चित हुने अवस्था आउन नदिन सरकारको के तयारी र योजना छ ? ८) स्वास्थ्यकर्मीसँगै सुरक्षाकर्मीहरु पनि अग्रभागमा रहनु पर्ने अवस्थाछ। सुरक्षाकर्मीहरुको जीवन र वासस्थानको सुरक्षाका सन्दर्भमा सरकारले केकस्तो योजना र व्यवस्था गरेको छ? ९) सरकारले कृषि कार्यलाई निरन्तरता दिने उपयुक्त उपायको खोजी गरेको र अवलम्बन गरेको भन्नुभयो ? यो कस्तो उपाय हो र कहाँ र कसरी अवलम्बन भएको छ? १०) सरकार राज्यका विभिन्न संयन्त्रहरुको तर्कसंगत उपयोग गर्ने मामिलामा पनि चुकेको छ। विपदको यो अवस्थामा सैन्य संयन्त्रको विशेषज्ञता, निपुणतातथा जिम्मेवारी पनि रहेको क्षेत्रमा त्यसलाई उपयोग नै गरिएन। तर भरसक सहभागी नै गराउन नहुने खरिद प्रक्रियामा भने सेनाको सहयोग मागिएको छ। स्वास्थ्य सामाग्री खरिद प्रकरणमा देखिएको कमजोरी र अनियमिताका कारण यो संकटमा हामीले गर्नुपर्ने तयारी प्रभावित भएकोमा जनताद्वारा व्यक्त व्यापक चिन्ता र आक्रोश तपाईंका लागि आधारहीन र प्रायोजित आरोप मात्र हुन्? ११) कोरोना भाइरस संक्रमणविरुद्धको यो लडाईंमा तपाईँले आम नागरिक, प्रतिपक्ष सबैको ठूलो साथ र सहयोग पाइरहनु भएको छ। तर पनि पूर्वाधार निर्माणमा भएको कमजोरीका कारण संक्रमण ढिलो सुरु भएर तयारीका लागि हामीले पाएको अमूल्य समय त्यसै खेर गएको छ। यी चुनौतीहरूको पहिचान गर्दै केही कुरामा सच्याएर अघि बढौं भन्दा निहीत स्वार्थ पूरा गर्न चलाइएका प्रचारबाजी र बेमौसमी बाजा भनेर आक्षेप त लगाउनु हुन्न ? अन्त्यमा, प्रधानमन्त्रीज्यू, देशवासीको नाममा गरिएको सम्बोधनमा झल्किएको तपाईंको आत्मविश्वासको अनुपातमा स्वयं देशवासीमा भने यथेष्ट आशा र भरोसाको सञ्चार हुन सकेन। लकडाउनको निरन्तरताका लागि जनता त तयार छन्, तर दैनिक गुजारा गर्नुपर्ने नागरिकलाई उचित राहत दिँदै मुलुकलाई चाँडोभन्दा चाँडो यो लकडाउनबाट बाहिर निकाल्ने राज्यको तयारी भने शंकास्पद देखिएको छ। मानव जातिमाथि नै जाइलागेको यो अदृष्य शत्रुसँग लड्न सम्पूर्ण प्रतिपक्ष, नागरिक समाज, सिङ्गो देशका जनताले सरकारसँग गरिरहेको हातेमालो, अभूतपूर्व समर्थन र ऐक्यबद्धतालाई उपेक्षा गर्दै सम्बोधनमा प्रयोग भएको असहिष्णु भाषाले सरकारले सहकार्य गर्न आवश्यक नठानेको नकारात्मक संदेश गएको छ। म फेरि दोहोर्याउछु, संकटको यस घडीमा सरकारको नेतृत्वलाई हामीले बलियो साथ दिने हो। त्यसका लागि विश्वासको वातावरण बनाउनु पर्छ, अप्रिय प्रश्न गर्ने र सहिष्णु जवाफ पाउने स्वतन्त्रता हुनुपर्छ। तर राज्यसँग थप जवाफदेहिताको अपेक्षा राखेर बाटो देखाउनु पर्ने यस्तो बेला जीवन र वैयक्तिक स्वतन्त्रताबीच चयन गर्ने आग्रह गरेर तपाईँले अवाक् बनाइदिनुभयो। के सोचेर जीवन वा वैयक्तिक स्वतन्त्रतामध्ये एक रोज्न आग्रह गर्नु भएको हो? के वैयक्तिक स्वतन्त्रता बिनाको जीवनको कल्पना गर्न सकिएला? अनि के वैयक्तिक स्वतन्त्रता निलम्बित हुँदा जीवन बचाउने लडाइँ लड्न सजिलो हुने हो? तपाईंले यसको पनि सन्दर्भ स्पष्ट पार्नु नै हुनेछ भन्ने अपेक्षा सहित, गगन कुमार थापा, प्रतिनिधिसभा सदस्य मिति २०७६ चैत्र २६"
ट्वीटरका संस्थापक डोर्सेले १ अर्ब डलर सहयोग घोषणा,वासिङ्टन : सामाजिक सञ्जाल ट्वीटरका प्रमुख कार्यकारी अधिकृत ज्याक डोर्सेले कोरोना भाइरस महामारीसँग सम्बन्धित राहतका कार्यमा खर्च गर्ने गरी एक अर्ब अमेरिकी डलर उपलब्ध गराउने घोषणा गरेका। उक्त रकम डोर्सेले स्थापना गरेको स्क्वाएर इन्कको लगानीबाट उपलब्ध गराउने बताइएको छ। ट्वीटमा डोर्सेले आफ्नो सम्पत्तिको झण्डै २८ प्रतिशत बराबरको रकम परोपकारी कार्य गर्ने गरी खोलिएको संस्था स्टार्ट स्मल एलएलसीमा प्रदान गरेको उल्लेख गरे। फोर्ब्सका अनुसार डोर्सेको कूल सम्पत्ति करिब ३३ अर्ब अमेरिकी डलर रहेको छ।
लकडाउन कडाई गर्न म्यादी प्रहरी भर्ना,"भोजपुर : सरकारले गरेको लकडाउनलाई कडाई गर्न हतुवागढी गाउँपालिकाले म्यादी प्रहरी परिचालन गर्ने भएको छ। कोरोना संक्रमणको जोखिमलाई ध्यानमा राख्दै गाउँपालिकाले सुरक्षाका लागि म्यादी प्रहरी राख्ने निर्णय गरेको हो। गाउँपालिकाले सार्वजनिक सूचना निकालेर यसअघि निर्वाचनमा खटिएका र सेना प्रहरीबाट पेन्सनमा निस्किएकाका लागि म्यादी प्रहरीको दरखास्त आह्वान गरेको छ। विशेषगरी गाउँपालिकासँग जोडिने सुनबालुवा, लामीबगर, भँगालेटार, मचुवा, सिम्ले र चुहार नाकामा म्यादी प्रहरी परिचालन गर्न लागिएको हो। गाउँपालिकाकाले प्रमुख नाकामा सावधानी अपनाउँदै सर्तकता बढाउन म्यादी प्रहरी परिचालन गर्ने गाउँपालिका अध्यक्ष प्रेमकुमार राईले जानकारी दिए। संक्रमणकालीन स्थितिलाई कडाईका साथ पालना गर्न हामीले म्यादी प्रहरी परिचालन गर्ने निर्णय गरेका हौँ, अध्यक्ष राईले भने। आफ्नो क्षेत्रमा पर्याप्त सुरक्षाकर्मीको जनशक्ति नभएकोले जिल्ला प्रशासन कार्यालयको स्वीकृति लिएर म्यादी प्रहरी भर्ना प्रक्रिया थालिएको गाउँपालिकाले जनाएको छ। चैत २५ गते बसेको बैठकले गाउँपालिका छिर्ने नाकामा म्यादी प्रहरी परिचालनका लागि नियुक्त गर्ने निर्णय गरेको थियो। म्यादी प्रहरीलाई गाउँपालिकाले नै पारिश्रामिक दिने निर्णय भएको छ।"
कारागारमा कोरोना संक्रमणको जोखिम,"परासी : कारागार कार्यालय पश्चिम नवलपरासीमा रहेका कैदीबन्दीमा कोरोना संक्रमणको जोखिम बढेको छ। क्षमताभन्दा बढीको संख्यामा कैदीबन्दी रहेका कारण जोखिम बढेको हो । कोरोना संक्रमणबाट सुरक्षित रहन सामाजिक दूरी कायमलाई प्रमुख रुपमा लिइएको छ। तर कैदीबन्दीलाई भने एउटा कोठामा ३० देखि ३५ जनासम्म बस्नुपर्ने बाध्यता छ । कारागारको क्षमता २५ जना महिला र १ सय ५० जना गरी कुल १ सय ७५ रहेको जेलर जगत बहादुर बस्नेतले जानकारी दिए । हाल ६४ महिलासहित ४ सय बन्दी छन् । कारागारमा महिलातर्फ ४ र पुरुषतर्फ १० कोठा छन्। कोठा अभावका कारण एउटै कोठामा कोचिएर बस्नुपर्ने अवस्था छ। यसैबीच कैदीबन्दीको स्वास्थ्यमा विशेष निगरानी राखिएको जेलर बस्नेतले दाबी गरे । 'अहिलेसम्म कुनै कैदीबन्दीलाई ज्वरो, रुघा खोकीलगायतका लक्षण देखिएको छैन। देखिएमा तत्काल उपचारका लागि अस्पताल पठाउँछौं,' बस्नेतले भने। कोरोना संक्रमण फैलिन नदिन सरकारले १ वर्ष कैद तोकिएका कैदीबन्दीलाई निवेदनका आधारमा सजाय छुट दिने जनाएपछि कारारगारबाट ५ जना छुटेका छन् । एक कैदीबन्दीको मृत्यु मानव बेचबिखन तथा ओसारपसार मुद्दामा कारागार कार्यालय पश्चिम नवलपरासीमा कैद सजाय भुक्तान गरिरहेका एक कैदीबन्दीको बुधबार मृत्यु भएको छ।मृत्यु हुनेमा रुपन्देही सैनामैना १ क ३५ वर्षीय शिवराज परियार छन् । उनको जन्डिस रोगका कारण मृत्यु भएको जेलर बस्नेतले बताए ।१० वर्ष कैद र १ लाख जरिवाना तोकिएका मृतक परियार २०७२ साल भदौदेखि कारागारमा थिए ।"
कोरोना अस्पतालमा मृत्यु भएका थापाको ११ दिनपछि शव उठ्यो,"बुटवल : बुटवलको कोरोना अस्पतालमा चैत १६ गते ज्यान गुमाएका पाल्पा रिब्दीकोटका बाबुराम थापाको शव ११ दिनपछि परिवारले बुझेका छन् । बुधबार भएको सर्वपक्षीय बैठकले राहत दिने निर्णय गरेपछि शव उठाउन परिवार सहमत भएका हुन्। उपचारमा लापरबाही भएको भन्दै परिवारले क्षतिपूर्ति माग गरेका थिए । उनको मृत्युभएको ११ दिनपछि आज अन्तिम संस्कार गरिँदैछ । बुटवलमा क्रियाशीला सामाजिक संस्था, मृतकका आफन्त र सामाजिक विकास मन्त्रालयबीच भएको छलफलले शव उठाउने सहमति गरिएको हो । प्रदेश सरकारको पहलमा मृतककी श्रीमतीलाई स्थानीय तहमा जागिर दिलाउने र दुई छोरालाई कक्षा १२ सम्म निशुल्क पढाउने सहमति भएको बैठकमा सहभागी संविधानसभाका सदस्य विनोद पहाडीले जानकारी दिए । मृतकका परिवारलाई सामाजिक संघसंस्थाले ८ लाख राहत दिनेसमेत निर्णय भएको छ । पाल्पाली समाजले ५ लाख ५० हजार, टण्डन समाजले १ लाख ५० हजार र थापा समाजले १ लाख राहत जुटाएर परिवारलाई दिने सहमति भएको छ ।"
क्वारेन्टाइनमा रहेका सबैको स्वाब संकलन गरिँदै,"बझाङ : बझाङ जिल्लाका ३१ स्थानमा स्थापना गरिएका क्वारेन्टाइनमा राखिएका व्यक्तिहरुको कोरोना संङ्क्रमण भए नभएको पता लगाउन स्वाब संकलन गरिन थालेको छ। सुदूरपश्चिम प्रदेश सरकारले कोरोना संङ्क्रमणको चेकजाँचका लागि स्वास्थ्य सामाग्री उपलब्ध गराएपछि जिल्ला स्वास्थ्य कार्यालयको प्राविधिक टोलीले चेकजाँच सुरु गरेको हो। प्राविधिक स्वास्थ्यकर्मीहरुले बुधबारबाट जिल्लाको जयपृथ्वी नगरपालीका, सुर्मा, दुर्गाथली, खप्तडछान्ना र तलकोट गाउँपालिकामा स्वाब संकलन गरिएको स्वास्थ्यकर्मी नारायण जोशीले बताए। उनका अनुसार क्वारेनटाइनमा रहेका व्यक्तिहरुको स्वास्थ्य परिक्षण तथा स्वाब संङ्कलन गरि धनगडि पठाउँने काम भैरहेको समेत जोशीले बताए। उनका अनुसार विभिन्न ठाउँमा खटिएको स्वास्थ्यकर्मीहरुको टोलीले २३ जनाको स्वाब संङ्कलन गरि सकेको छ। जिल्लाका ३१ ओटा स्थानमा रहेका क्वारेन्टाइन स्थलमा महिला ९, बालबालिका ५, पुरुष ३१० गरि ३ सय २४ जना अन्य जिल्ला तथा विदेशबाट आएका व्यक्तिहरु रहेका छन्। जिल्ला अस्पताल सिमखेतका डा सन्दिप ओखेडाले भने 'क्वारेन्टाइनमा राखेका सबै ३२४ जनाकै स्वाब परिक्षण गरेर मात्र घर पठाउने माथिल्लो निकायले जानकारी गराएकाले त्यहि अनुसार सबैको स्वाब परिक्षण गरिने बताए। उनले यसका लागि आवश्यक किटको अभाव भएकाले पनि परिक्षणमा ढिलाइ भएको बताए। कम्तिमा २ हप्ता राख्ने सरकारले जानकारी दिएको हुदा क्वारेन्टाइनमा बसेकाहरुको छिटो छरितो स्वास्थ्य परिक्षण गरेर घर फिर्ता गर्नु पर्ने कि थप उपचारका लागि सम्बन्धित ठाउँमा पठाउनु पर्ने क्वारेन्टाइनमा बस्दै आएका निलगगन रोशन सिंहले बताए।"
सुनसरीमा थप ११ जना विदेशी नागरिक भेटिए,इटहरी : सुनसरीको विभिन्न मस्जिदमा विदेशी नागरिक भेटिने क्रम जारी छ । दुहवी १ स्थित जामे मस्जिदमा ११ पाकिस्तानी मुस्लीम धर्मगुरु भेटिएका छन् । फागुन २४ गते पाकिस्तानबाट काठमाडौं हुँदै सुनसरी आइपुगेका उनीहरुलाई मस्जिदभित्रै निगरानीमा राखिएको छ । उनीहरु लकडाउन सुरु हुनुभन्दा एक दिनअघि चैत्र १० गते दुहबीको जामे मस्जीदमा बसेका थिए। उनीहरुमा कोभिड१९ संक्रमणको कुनैपनि लक्षण नदेखिएकाले मस्जिदभित्रै सुरक्षित रुपमा निगरानीमा राखिएको इलाका प्रहरी कार्यालय दुहबीका प्रहरी निरीक्षक प्रविण कार्कीले जानकारी दिए । यसअघि हरिनगर गाउँपालिका १ स्थित जामिया मस्जीद मरकजमा १४ जना भारतीय र इटहरी १८ स्थित जतपुर मस्जीदमा ८ जना पाकिस्तानीलाई समेत स्वास्थ्य जाँच गरी निगरानीमा राखिएको थियो । उनीहरुमध्ये केही चोर बाटोबाट लकडाउनको समयमा नेपाल छिरेको समेत बताइएको छ।
बागलुङका संक्रमितसहित आठको स्वाब पोखरा पठाइयो : र्यापिड टेष्ट बिहीबारदेखि,"बागलुङ : कैलालीका संक्रमित युवकसँगैको भीडमा भारतबाट गौरीफन्टा नाका हुँदै नेपाल आएका बागलुङका चारसहित आठ जनाको स्वाब परीक्षणका लागि पोखरा पठाइएको छ। धौलागिरी अञ्चल अस्पताल र प्रदेश स्वास्थ्य कार्यालयको टोलीले भारतबाट आएर जिल्लाको बरेङ गाउँपालिकामा क्वारेटाइनमा रहेका ६ जनाको स्वाब मंगलबार सोही स्थानमा पुगेर संकलन गरेको थियो। नेपाल भारत सिमाको गौरीफन्टा नाका हुँदै आएका कैलालीका युवामा कोरोनाको संक्रमण पुष्टि भएपछि उनीसँगै नेपाल छिरेका चारजना र अन्य भारतबाटै आएका दुई जनाको स्वाब संकलन गरिएको धौलागिरी अञ्चल अस्पतालका ल्याब प्रमुख सुरज बरालले जानकारी दिए। उनीहरु भारतको कर्नाटकबाट धनगढी हुँदै पाल्पामा ७ दिन क्वारेन्टाइनमा बसेर बागलुङको बरेङ आएका थिए। बरेङ आएर सर्वोदय माविको क्वारेन्टाइनमा बसेको १४ औं दिनमा घर पठाउने तयारी भए पनि सोही दिन नेपालमा संक्रमण पुष्टि भएका युवक आएकै भीडबाट उनीहरु आएको सूचना र समाचार पछि क्वारेन्टाइनमा राखिएको बरेङ गाउँपालिकाका अध्यक्ष कृष्ण पौडेलले बताए। यसका साथै नयाँ बजारको जनता प्रावि क्वारेन्टाइनमा रहेका भारतकै मुम्बईबाट आएका दुईजना र उनीहरुलाई गुल्मीको शान्तिपुरसम्म लिन पुगेका अरु दुई जनाको पनि स्वाब संकलन गरिएको छ। कोरोना संक्रमण देखिएका नेपालका पाचौ संक्रमित युवतिको तेस्रो पटक र छैठौ संक्रमित ६५ वर्षीया महिलाको दोस्रो पटक स्वाब परीक्षणमा पठाइएको छ। संकलित स्वाब परीक्षणका लागि बुधबार पोखरा स्वास्थ्य विज्ञान प्रतिष्ठानको प्रयोगशालामा पठाइएको स्वास्थ्य कार्यालय बागलुङका प्रमुख सुरज गुरौले बताए। बागलुङमा अहिले सम्म १८ जनाको स्वाव परिक्षण भैसकेको छ। परीक्षण गरिएकामध्ये २ जनाको रिपोर्ट पोजेटिभ आएको छ भने १६ जनाको रिपोर्ट नेगेटिभ छ। पोजेटिभ देखिएका दुबैको धौलागिरी अञ्चल अस्पतालको आइसोलेसन कक्षमा उपचार भइरहेको छ। बाँकी १६ जनाको रिपोर्ट नेगेटिभ आएपनि उनीहरुलाई होम क्वारेन्टाइनमा बस्न आग्रह गरिएको छ। बागलुङमा दुईजना संक्रमित भएको पुष्टि भएसँगै जिल्लामा जोखिम र त्रास बढेको छ। यद्यपि दुवै संक्रमित परिवारका कुनै पनि सदस्यमा संक्रमण नसरेको नेगेटिभ रिपोर्ट आए पछि आंशिक राहत मिलेको छ। तर, भारत र अन्य देशबाट आएकाहरुबाट बढि जोखिम देखिएको र निगरानीमा राखिरहेको बागलुङका प्रमुख जिल्ला अधिकारी गौलोचन शैजुले बताए। नेपाल सरकारले जिल्लामा जोखिम बढे पछि कोरोनाको दुर्त परीक्षण र्यापिड टेष्ट गर्ने निर्णय गरेको छ। यसका लागि मन्त्रालयको टोली आज बुधवार साँझ मात्र सदरमुकाम आइपुग्ने र बिहीबार परीक्षणबारे ल्याबमा कार्यरत स्वास्थ्यकर्मीलाई जानकारी दिइए पश्चात परीक्षण शुरु गरिने स्वास्थ्य कार्यालय प्रमुख गुरौले जानकारी दिए। स्वास्थ्य मन्त्रालयले बागलुङमा विदेशबाट आएका झण्डै ८ सय १३ र संक्रमितको सम्पर्क तथा गाउँका केहीको गरेर ९ सय जनाको परीक्षण गर्नुपर्ने बताएको भए पनि र्यापिड टेष्टको विश्वसनियतामा जिल्लावासीले शंका व्यक्त गरेका छन्।"
५० जनाको स्वाब परीक्षणका लागि पठाइयो,"रौतहट : रौतहटको चन्द्रपुर ६ स्थित क्वारेन्टाइनमा रहेका ५४ जनामध्ये ५० जनाको स्वाब परीक्षणका लागि मंगलबार संकलन गरिएको छ । यसअघि क्वारेन्टाइनमा बसेका १७ जनाको परिक्षण गरिएको थियो । उनीहरुको रपिोर्ट नेगेटिभ आएको छ । जनकपुरबाट आएका स्वास्थ्यकर्मीहरूले क्वारेन्टाइनमा रहेका ५० जनाको स्वाबको नमुना संकलन गरेका क्वारेन्टाइनमा खटिएका चन्द्रनिगाहपुर अस्पतालका स्वास्थ्यकर्मी मातृका चालिसेले जानकारी दिए । संकलन गरिएको नमुना जनकपुरमा पहिलो चरण परीक्षण हुने र त्यसपछि काठमाडौंमा पुन परीक्षण गरी रिर्पोट आउने बताइएको छ । ५० वटा मात्रै किट आएकाले चारजनाको पछि नमुना संकलन गरिने जनाइएको छ । चन्द्रपुर ६ मा रहेको महलिा फुटबल एकेडेमीको भवनमा चन्द्रपुर, बृन्दाबन, गुजरा र गढीमाई नपाका विदेशबाट आएका ५४ जना मानिसलाई राखिएको छ । एकसय जना राख्न मिल्ने सो भवनमा दुईजना महिला र अन्य ५२ जना पुरुषलाई राखिएको छ । त्यहाँ बस्नेका लागि खानाको व्यवस्था क्याटरीङ्गमा गरिएको छ । वाइफाइ, खानेपानी, शौचालयको उचित व्यवस्था गरीएको इलाका प्रशासन कार्यालय चन्द्रनिगाहपुरका उपसचिव चेतराज बरालले बताए। उनीहरूको स्वास्थ्यको रिर्पोट आएपछि थप केही दिन राख्ने वा घर पठाउने निर्णय गरिने समेत उनले बताए । क्वारेन्टाइनमा बस्नेहरु लाइ कुनै किसीमको असुबिधा हुन नदिने चन्द्रपुर नपाका मेयर रामचन्द्र चौधरीको भनाइ रहेको छ । क्वारेन्टाइन संचालनका लागि चारवटा नगरपालिकाले ५० लाख रकम छुट्याएका छन् ।"
"कोरोना परीक्षणको दायर बढाउँदै सरकार : धनगढी, पोखरा र नेपालगञ्जमा ठूला मेसिन","काठमाडौं : सरकारले कोरोना भाइरस (कोभिड१९) परीक्षणको दायर फराकिलो पार्दै उपत्यकाबाहिर ठूला मेसिन जडानको काम सुरु गरेको छ। स्वास्थ्य तथा जनसंख्या मन्त्रालयका प्रवक्ता विकास देवकोटाका अनुसार बुधबार धनगढी, पोखरा र नेपालगञ्जमा ठूला मेसिन जडानको काम सुरु भएको हो। काठमाडौं उपत्यका बाहिरसमेत ठूलो संख्यामा कोरोना भाइरसको प्रयोगशाला परीक्षणका लागि विभिन्न स्थानमा ठूला मेसिन जडान हुँदैछन्, नियमित पत्रकार सम्मेलनमा बोल्दै प्रवक्ता देवकोटाले भने, सुदूरपश्चिमको धनगढीमा, गण्डकी प्रदेशको पोखरा र प्रदेश नम्बर पाँचको नेपालगञ्जस्थित भेरी अस्पतालमा आज (बुधबार) ठूला मेसिन जडान कार्य हुँदैछ। प्रवक्ता देवकोटाका अनुसार यी ठूला मेसिनबाट ठूलो संख्यामा संकलन भएका नमुनाको परीक्षण एकसाथ हुनेछ। प्रोटेबल पीसीआर मेसिनबाहेक ठूलो पीसीआर मेसिनले ठूलो संख्यामा कोरोना परीक्षण गर्न सजिलो हुनेछ, प्रवक्ता देवकोटाले भने। अहिलेसम्म नेपालमा २३ सय ६६ जनामा कोरोना परीक्षण भएको छ। जसमध्ये ९ जनामा कोरोना पुष्टि भएको छ । जसमध्ये एकजना निको भएर डिस्चार्ज भएका छन्। अन्य आठजना टेकु, धनगढी र बागलुङमा उपचारत छन्। प्रवक्ता देवकोटाका अनुसार राष्ट्रिय प्रयोगशाला, टेकुमा मात्र १९ सय ६२ जनामा कोरोना टेष्ट भएको छ भने बाहिर चार सय एक जनाको परीक्षण भएको छ। बुधबार मात्र १८० जनामा कोरोना परीक्षण भएको प्रवक्ता देवकोटाले जानकारी दिए। कैलाली र कञ्चनपुरबाट र्यापिड किटबाट १९८ नमुना संकलन भइसकेको छ। अछाम र जुम्ला र सुर्खेतबाट आठ सय २ नमुना केन्द्रीय प्रयोगशालामा ल्याइएको छ। सरकारले दिपायलमासमेत बुधबारबाट नमुना संकलन कार्य सुरु गरेको छ। अहिलेसम्म कोरोना आशंकामा उपत्यकामा १४ र बाहिर १२२ गरी एक सय ३४ जनाको आइसोलेसनमा उपचार भइरहेको छ। विभिन्न देशबाट फर्किएका आठ हजार पाँच सय ८० जना क्वारेन्टाइनमा रहेको प्रवक्ता देवकोटाले बताए।"
आइतबारदेखि भरी ग्यास सिलिण्डर पाइने,"काठमाडौं : नेपाल आयल निगमले आइतबारदेखि भरी ग्यास सिलिण्डर बिक्री वितरण गर्ने निर्णय गरेको छ। निगम सञ्चालक समितिको बुधबार बसेको बैठकले १४२ किलो (पूरै भरी) को सिलिण्डर ग्यास बिक्रीवितरण खुला गर्ने निर्णय गरेको हो। निगमका प्रवक्ता विनितमणि उपाध्यायका अुनसार बिहीबारदेखि नै उद्योगीलाई ग्यास भर्न दिइने छ। पछिल्लो केही दिनयता आधा सिलिण्डर ग्यासको बिक्री कम भएको जनाउँदै उद्योगीले भरी ग्यास वितरणका लागि निगमसँग आग्रह गरेका थिए। उद्योगीको माग र भण्डारगृह भरिएकाले निगमले भरी सिलिण्डर बिक्रीको निर्णय गरेको उनले बताए। बजारमा ग्यासको अभाव सिर्जना भएको जनाई निगमले यही चैत १६ गते अपराह्न १ बजेदेखि आधा (७१ किलो) को ग्यास सिलिण्डर बिक्री गर्न उद्योगलाई निर्देशन दिएको थियो। नेपाल एलपी ग्यास उद्योग संघका अध्यक्ष गोकुल भण्डारीले सबै कम्पनीका ग्यास भण्डारगृह भरिएर बुलेटमै ग्यास राखिँदै आएको बताउनुभयो। उहाँका अनुसार देशभरका ५९ ग्यास उद्योगमा करीब १० हजार मेट्रिक टन क्षमता रहेकामा हाल सबैको भण्डारगृह भरिएकाले एक सय बुलेटमा ग्यास राखिएको थियो। 'एक साताअघिसम्म ग्यासको मागअनुसार डिपोमा ग्यास पुर्याउन भ्याइनभ्याइ थियो तर तीन दिनदेखि ग्यासको खपत नहुँदा डिपोमै राख्नुपरेको छ' उहाँले भन्नुभयो, 'आधा सिलिण्डर ग्यास बिक्री हुन थालेपछि उपभोक्ताहरुले ग्यास लिनै मानेका छैनन्।' ग्यास बिक्रेता महासंघका कोषाध्यक्ष राजेश दाहालले काठमााडौं उपत्यकाका ३० प्रतिशत उपभोक्ताले आधा सिलिण्डर ग्यास लिनै नमानेको जिकिर गरे।"
"लकडाउन अनुभूति : दूरदूर, निकटनिकट","विजयालक्ष्मी जहिल्यै अँध्यारो हुने मेरो कोठाका पर्दा एक हप्ताअघिबाट उघ्रिन थालेका छन् । कोठाको पश्चिमपट्टि कसैको घडेरी छ, थाहा थियो । तर, थाहा थिएन, त्यहाँ ससाना पहेँला फूल फुल्दा रहेछन्, ठ्याक्कै पहाडको हाम्रो घरपछाडिजस्तै । उसका जीवनका धेरै पाटा मेरा जीवनकासँग मेल नखालान्, तर जीवन त मेल खान्छ नि ! जति मलाई प्यारो छ, त्यति उसलाई प्यारो छ उसको जीवन । त्यस्तै, उसलाई आफ्नो घर पनि त प्यारो होला, मलाई जस्तै । ऊ नांगो शरीर कुनै नदीमा हाम्फालेर पौडेर देश फर्कियो रे ! कठै बिचरा, मायाले आँशु भरिए । ती आँशु उसका लागि निस्केका थिए, तर गालाछेउ बग्दै गर्दा यस्तो लाग्यो मानौँ, आफ्नै लागि रोइरहेछु । खबर भन्नेको अर्को वाक्य थियो, ऊ जसरी आउनेहरूका कारण संक्रमण बढ्ने खतरा छ । झ्याप्प आँखाअगाडि बूढी हजुरआमाको अनुहार आयो । बूढाबूढीमा छिटो रोग फैलन्छ भनेर सुनेकी थिएँ । अनि, बिस्तारै दारी फुल्दै गरेका आफ्ना बा, जाँगर सुक्दै गरेकी आमा, बोल्दै जाँदा सास फुल्न थालेका प्रोफेसर सबै पालैपालो याद आउन थाले । खबर ल्याउनेले फेरि भन्यो, हाम्रो देशमा संक्रमण भेटिएका सबै जवान हुन् । अब दिदीबहिनी, साथीभाइ पनि लहरै सामेल भए यादहरूमा । सोच त्यो ठाउँसम्म पुग्यो, जहाँभन्दा पर सोच्ने हिम्मत थिएन । र, फनक्क यथार्थमा फर्किएँ । अगाडि टीभी चलिरहेछ । हिजो चीन, इटालीमा आउनेजस्ता खबर आज नेपाली च्यानलमा आइरहेछन् । डर असाध्यै लागेर आयो, मृत्युसँग होइन, परिवेशसँग । त्यो सोच्न पनि नसक्ने परिवेशसँग । मृत्यु त शून्य हो, आफू मरे के डर ? तर, आफन्त मरे भने के गर्ने ? नेपाल लकडाउन भएको थुप्रै दिन भइसक्यो । म पनि घरबाट टाढा काठमाडौँको कुनै कोठामा लकडाउन छु । घर जान सक्ने अवस्था छैन । बूढी हजुरआमा सम्झेर घर जाने चाहना नि छैन, किनकि अघि खबरेले भनेको थियो, आफू संक्रमित नभए पनि अरूलाई रोग सर्न सक्छ । मनमनै कसम खाएँ, अहँ, म त घर जान्नँ । बुबाले एम्बुलेन्स नै मिलाएर बोलाए नि घर जान्नँ । सोचाइमा डुब्दाडुब्दै फोन हातमा आइपुगेछ । बुबाको नम्बर दाबेँ । हेलो बुबा, सञ्चै हुनुहुन्छ ? अँ, सञ्चै छु । राम्ररी बस्नू, आफ्नो ख्याल गर्नू । लगभग १५ दिनअघिसम्म अकाउन्टमा पैसा सकिएपछि मात्र फोनमा बुबाको नम्बर दाब्थेँ, नत्र हालखबर सोध्न घरैबाट हप्तामा एक पटक फोन आउँथ्यो । आजकल यतैबाट दुई पटक नम्बर दाबिन्छ । क्वारेन्टिनले टाढा बनायो तर यो परिवेशले, यो त्रासले घरसँग यति नजिक बनायो कि पहिलो पटक घरको बारीमा के फल्छ भन्नेसम्मका कुरा थाहा पाउँदै थिएँ । घरसँग मात्र होइन यो अन्जान शहरसँग पनि नजिक बनाउँदै लगेको छ, यो परिवेशले । जहिल्यै अँध्यारो हुने मेरो कोठाका पर्दा एक हप्ताअघिबाट उघ्रिन थालेका छन् । कोठाको पश्चिमपट्टि कसैको घडेरी छ, थाहा थियो । तर थाहा थिएन, त्यहाँ ससाना पहेँला फूल फुल्दा रहेछन्, तीनपाते लहरामा, ठ्याक्कै पहाडको हाम्रो घरपछाडिजस्तै । बिहानको कफीको मग आजकल त्यही फूल हेर्दै सकिन थालेको छ । कुनै बेला त दिउँसोको खाजा पनि त्यही झ्यालछेउ सकिन्छ, ती पहेँला फूलसहित तीनपाते लहरा बाटेर टियारा लगाउने दुई नानीहरू हेर्दै । छेउको नीलो घरबाट ममीले बोलाएपछि नानीहरू छिटोछिटो टियारा बोकेर घर पस्छन् । उनीहरूलाई पहिला धेरै बेर बाहिर खेल्ने चाह हुन्थेन, आजकल इजाजत हँुदैन । घरको दोस्रो तल्लाको बरन्डामा सबै खेलौना छरे पनि त्यो पहेँलो फूलको टियारा प्राथमिकतामा पर्छ । एकअर्काको कपाल मिलाई टियारा लगाई मम्मीको फोनबाट मुस्काउँदै सेल्फी खिच्छन् । यी तीनपाते लहराका पहेँला फूल कहिल्यै सेल्फीमा अटाएका थिएनन् होला, तर के थाहा अटाए पनि हुन्, यो सब हेर्न मेरो कोठाका पर्दा पहिले कहिले पो खुलेका थिए र ? उनीहरूको नक्कल नियाल्ने म एक्ली हुन्नँ । अगाडिको सेतो घरको तेस्रो तल्लाको बरन्डामा बसेका कुनै बाजे पनि चाखले ती नानीलाई नियाल्छन् र बेलाबेला मलाई नियाल्छन् । म मुस्कुराउँछु, चिया खाँदै गर्दा मलाई देखेर उनी हाँसेको देख्छु, अरू बेला पनि मास्कभित्र हाँस्दा हुन् । उनलाई धेरै पटक बाटोमा देखेँ, तर न बोलियो, न हाँसियो । आजकल त उनी पनि साथी भएका छन् । हेराइका साथी । जिन्दगीमा यो क्याटगोरी कहिल्यै थिएन । एक हप्तामा क्याटगोरी बनेर पनि धेरै जना हेराइका साथीका रूपमा सामेल भइसके । मेरो दक्षिण झ्यालसामुन्ने पल्लो घरको झ्यालमा देखिने अधबँैसे महिला, बाजेको घरको दायाँपट्टि तरकारी गोड्न आउने मान्छेहरू, बाजेको घरको भुइँतलामा बस्ने मेरै उमेरका केटाहरूअनि अझ धेरै अपरिचित छिमेकीहरू । सम्बन्ध यति गाढा भइसकेछ कि मलाई उनीहरूको दिनचर्याको बानी परिसक्यो । पल्लो घरको झ्यालबाट तरकारी ओइरिएको आवाज आएपछि म पनि भात बसाल्छु । ती नानीहरूको भाँडाकुटी हेर्दाहेर्दै पुराना साथीलाई फेसबुकमा खोजीखोजी म्यासेज गर्न थाल्छु । अझ बाजेले दिउसो ३ बजेतिर बरन्डामा आई चिया खान थाल्दा मलाई पनि तलतल लाग्छ । यस्तो लाग्छ, मानाँै अब लकडाउन खुलेपछिको दिनचर्याका लागि धेरै रहर थपिएका छन् । जस्तोः ती बाजेसँगै बसेर चिया खाने रहर । अवश्य लकडाउनले सबैसँग टाढा राखे पनि त्रास र परिवेशले सबैसँग नजिक बनाउँदै गएको छ, यी दिनहरूमा । बेलाबेला आउने पुराना साथी, आफन्तका फोन र म्यासेजले भनिरहन्छन् कि तिमी एक्लै छैनौ । साथै, बोध पनि गराइरहेका हुन्छन् तिमीले नि अरूलाई एक्लै पर्न दिनु हँुदैन । अनि, म पनि यादभरिका मान्छेका हालखबर सोधिरहन्छु । पसल खोल्न नमिल्ने भए नि साहुनीले बोलाएपछि एकछिन खोलेर मैले खोजेका खाद्यान्न पसलको ढोकामा ल्याई राखिदिन्छिन् । आजकल उनको पनि हालखबर सोध्न थालेकी छु । यहाँ गल्लीगल्लीमा खटाइएका मोटरसाइकलमा साइरन बजाउँदै आई घरमा बस्न आग्रह गर्दै गरेका प्रहरीलाई देख्दा, यो परिवेशमा पनि अरू बेलाझैँ आइतबारआइतबार आउने सफाइकर्मी, प्रेसका आईडी कार्ड लगाई डुलेका पत्रकार, ग्राहक नआए पनि पसल रुँग्दै बसेका औषधि पसले र स्वास्थ्यकर्मी देख्दायी सबैसबैसँग आत्मीयता गाँसिन थालेको छ ।"
सुख्खा बन्दरगाहमा २२ सय कन्टेनर रोकिए,"वीरगन्ज : वीरगन्जको सिर्सिया सुख्खा बन्दरगाहमा भारत तथा तेश्रो मुलुकबाट नेपालका लागि आयात गरिएका मालसामानका २ हजार भन्दा बढी कन्टेनर रोकिएका छन् । सिर्सिया सुख्खा बन्दरगाहमा बुधबारसम्म २ हजार २ सय भन्दा बढी कन्टेनर रोकिएको बन्दरगाह भन्सार कार्यालयका प्रमुख उमेश श्रेष्ठले जानकारी दिए । श्रेष्ठका अनुसार बन्दरगाह परिसरमा थन्किएका कन्टेनरमा खाद्यान्न र खाद्य उद्योगका कच्चा पदार्थ ( दाल , केराउ , मकै , तोरी , भटमास , पशु र कुखुराका दाना) रहेका छन् । भारत तथा तेश्रो मुलुकबाट भारतीय रेलमार्गहुँदै ल्याइएका कन्टेनर स्थानीय प्रशासन र प्रहरीको असहयोगका कारण बन्दरगाहबाट जाँचपास हुन नसकेका कारण रोकिएको भन्सार प्रमुख श्रेष्ठले बताए । लकडाउनमा मालवाहक गाडीको आवागमनमा कुनै असर नपर्ने सरकारले भनेको छ । तर, बन्दरगाहमा आइपुगेका मालसामानका कन्टेनर गन्तव्यमा पठाउन अवरोध भइरहेका कारण २ हजार २ सय भन्दा बढी कन्टेनर थुप्रिएको श्रेष्ठले बताए । कन्टेनर बोकेर गन्तव्यमा हिँडेका गाडीलाई ठाउँ ठाउँमा प्रहरीले रोकेर अवरोध गर्दै आएका कारण चालक कन्टेनर लिन बन्दरगाहमा आउनै नमानेको श्रेष्ठले बताए । 'लकडाउनमा काठमाडौंका कन्टेनर पठाउनै सकिएको छैन, श्रेष्ठले भने, 'अहिले पर्सा बारालगायत नजिकका मात्रै कन्टेनर जाँचपास भएर गइरहेका छन् अन्य टाढाका कन्टेनर पठाउनै सकिएको छैन।' 'बाटोमा ठाउँ ठाउँमा कन्टेनरका गाडी रोकेर प्रहरीले लकडाउनमा अत्यावश्यक बाहेकका मालवस्तुको गाडी चलाउन नपाइने भन्दै चालकलाइ गन्तव्यमा पुग्न अवरोध गरेका छन्, श्रेष्ठले भने, 'त्यहि भएर गाडी लिएर चालक बन्दरगाह आउनै मानेका छैनन्।' लकडाउनमा घर गएका चालक पनि नआएका कारण ढुवानीका लागि गाडी अभाव भएको उनले बताए । यसका साथै मालसामान लोड अनलोड गर्ने मजदुर, आयाकर्ता र एजेन्टलाइ पनि प्रहरीले बाटोमा रोकेर अवरोध पुरयाइरहेकाले उनीहरु पनि बन्दरगाहसम्म सहज रुपमा आउन नसकेको अवस्था रहेको श्रेष्ठले बताए । भारत तथा तेश्रो मुलुकबाट रेलमार्गहुँदै मालसामान साबिककै परिमाणमा आइरहेको भएपनि बन्दरगाह भन्सारबाट जाँचपास हुन नसकेका कारण कन्टेनरहरु थुप्रिइरहेको श्रेष्ठले बताए । लकडाउनभन्दा पहिलेका दिनमा दैनिक ३ देखि ४ सय कन्टेनर बन्दरगाहबाट जाँचपास हुने गरेको पनि जानकारी उनले गराए । दिनहुँ कन्टेनर थुप्रिदै गएका कारण अब भारतबाट रेलले बोकर ल्याउने कन्टेनरहरु राख्ने ठाउँको पनि अभाव हुन थालेको उनले बताए। लकडाउनमा राजश्व संकलन आधा मात्रै कन्टेनर जाँचपास नभइ थुप्रिएका कारण भन्सारको राजश्व असुलीमा पनि गिरावट आएको श्रेष्ठले जानकारी दिए ।भन्सार विभागले चैत महिनमा ३ अर्ब ३४ करोड राजश्व संकलनको लक्ष्य दिएको छ । तर, सुख्खा बन्दरगाह भन्सार कार्यालयले चैत २५ सम्म लक्ष्यको ५४ प्रतिशत मात्र अर्थात १ अर्ब ७२ करोड रुपैयाँमा मात्र राजश्व संकलन गर्न सकेको उनले बताए । श्रेष्ठका अनुसार, लकडाउन भन्दा पहिले फागुन महिनामा सुख्खा बन्दरगहा भन्सार कार्यालयले लक्ष्य भन्दा ६ प्रतिशत बढि नै अर्थात ३ अर्ब ५५ करोड रुपैयाँ राजश्व उठाएको थियो । कच्चा पदार्थ नहुँदा खाद्यान्न उद्योग बन्द हुने अवस्थामा बारा पर्सा औद्योगिक कोरिडोरमा रहेका खाद्यान्न उद्योगी अहिले जेनतेन गरी चलिरहको भएपनि कच्चा पदार्थको अभावमा बन्द हुने अवस्थामा पुग्न थालेका छन् । नेपाल चामल तेल दाल उद्योग संघका केन्द्रीय अध्यक्ष सुबोध गुप्ताका अनुसार, पर्सा बारा औद्योगिक कोरिडोरममा २ सय ५० खाद्यान्न उद्योग छन् । ती मध्ये अहिले ५० उद्योग मात्र चलिररहेका छन्,गुप्ताले भने, 'ती पनि कच्चा पदार्थ र मजदुरको अभावमा क्षमताको २५ प्रतिशत मात्र उत्पादन गरिरहेका छन्।' कच्चा पदार्थको आयात सहज नहुने भने अहिले चलेका खाद्यान्न उद्योगहरु पनि अबको १०१५ दिन भित्र बन्द हुने निश्चित रहेको गुप्ताले बताए । वीरगन्ज उद्योग वाणिज्य संघका वरिष्ठ उपाध्यक्ष समेत रहेका गुप्ताले भने, 'लकडाउनमा सरकारले एउटा निर्णय गर्छ तर सडकमा खटिएका प्रहरीले आफ्नै कानुन चलाइरहेका छन् जसका कारण ढुवानीमा अवरोध भइरहेको हो।'"
लकडाउनले छोरा आउन नपाएपछि श्रीमतीले दिइन दागबत्ती,"जनकपुरधाम : घरपरिवारमा कसैको मृत्यु भए महिलालाई चित्तासम्म जान समेत मैथिली समाजिक संस्कृतिमा बर्जित गरिएको हुन्छ। तर धनुषा जनकपुरकी एक महिलाले श्रीमानलाई चित्तामा दागबत्ती दिएर १३ दिने किरियामा बसेकी छिन्। उनकी एक सौतेला छोरा वैदेशिक रोजगारीको शिलशिलामा भारतमा भए पनि लकडाउनले आउन नसकेपछि उनले दागबत्ती (मुर्खाग्री) दिएकी हुन्। परापूर्व कालदेखि चल्दै आएको समाजिक परम्परा चिर्दै धनुषाको जनकपुरधाम उपमहानगरपालिका७ पुरानो बसपार्कस्थित ६५ वर्षीय राधादेवी साहले श्रीमानको चित्तामा दागबत्ती दिएकी हुन्। झण्डै ६ महिनादेखि छिमेकी मुलुक भारतमा काम गर्दै आएको छोरा लकडाउनमा फसेपछि बाध्य भएर श्रीमानको दागबत्ती दिनुपरेको बताइन। उनले भनिन, 'श्रीमानको दागबत्ती श्रीमतीले दिने चलन हाम्रो मैथिली संस्कारमा छ छैन, तर छोरा आइपुग्न कति दिन लाग्छ, थाहा छैन्। त्यतिबेलासम्म मृत शरिरलाई राखिरहनु पनि हुँदैन, त्यसैले श्रीमानको चित्तामा मैले नै दागबत्ती दिए।' हाल विश्वभरि कोरोना संक्रमणको त्रास छाएको बेला लकडाउन रहेको भारतमा छोरालाई बुवाको मृत्युको खबर भए पनि लकडाउनले आउन नसकेपछि श्रीमतीले दागबत्ती दिएको स्थानीय राकेशविक्रम साहले बताए। उनले भने, 'पहिला महिलालाई चित्तासम्म पनि जान दिइदैनथ्यो, तर अब विस्तारै समाज परिवर्तन हुँदैछ, पुरानो रितिवाज र रुढिबाजी कुसंस्कारलाई बिस्तारै हटाउँदै जानुपर्छ।' 'आफ्नो श्रीमानको दागबत्ती कसलाई दिन मन लाग्छ र। यो त समयको बाध्यता थियो' उनले भनिन, 'मरो सौतेलो छोरा भए पनि आफ्नो सरह नै छ, तर कामको सिलसिलामा भारत गएपछि लकडाउनको स्थितिमा आउने कुरो नि भएन। अझ नजिकको नातेदारमा कुनै पुरुष नभएपछि बाध्य भएर दागबत्ती दिएँ।' धनुषाको बटेश्वर गाउँपालिका१ चित्रपुरका ८० वर्षीया मनमाया श्रेष्ठको दाहसंस्कार छोरी दिलमाया श्रेष्ठले गरेकी छिन्। मृतक मनमायाका नाती तथा दिलमायाको छोरा कामको सिसिलामा राजधानी काठमाडौंको लकडाउनमा फसेपछि घर आउन नसकेकोले छोरीले दागबत्ती दिएकी हुन्। दिलमायाको श्रीमानको १५ वर्ष अघि नै मृत्यु भएको र भएको नातीसमेत लकडाउनमा फसेपछि गाउँको सहमतिमा दिलमायाले आमालाई दागबत्ती सहित किरियामा बसेको स्थानीय नथुनी कुशवाहाले बताए। उनले भने, 'समाजका भद्रभलादमीले छलफल गरेर दिलमायाको हातबाट चित्तामा दागबत्तीका लागि स्विकृति दिएको हो।' यसरी सदियौंदेखि चलिआएको कुरिति एव्ं कुसंस्कारलाई तोडेर समाज परिवर्तनको दिशामा बढेको रामसागर रामस्वरुप क्याम्पसका पूर्व मैथिली विभागाध्यक्ष परमेश्वर कापडी बताउँछन्। उनले भने, 'समाज परिवर्तनशील छ, समयसँगै चक्रपनि परिवतर्न हुन्छ, हामी पनि सोही चक्रअनुसार चल्नुपर्छ।'"
'लकडाउन' मा के गर्दैछन् घरेलुका कर्मचारी? (फोटोफिचर),"भक्तपुर : कोरोना भाइरसको सम्भावित संक्रमण रोक्न सरकारले लगाइएको 'लकडाउन' का कारण अहिले अधिकांश फुर्सदमा छन् । ठूला तथा साना उद्योग बन्द छन् । घरमै बसेर गर्न सकिने घरेलु उद्योग पनि प्रायः बन्द छन् । ठूला उद्योग बन्द भए पनि भक्तपुरका केही घरेलु तथा साना उद्योगी भने व्यस्त छन् । लकडाउनमा अरु घरमै बस्दा उनीहरु घरमा बस्न पाएका छैनन् । त्यसैले भक्तपुर घरेलु तथा साना उद्योग संघका पदाधिकारी तथा कर्मचारीलाई अहिले लकडाउन लागेको छैन । उनीहरु दैनिक ज्यालादारी गरी खानुपर्ने गरिब तथा विपन्न मजदुर परिवारलाई राहतस्वरुप दिने खाद्यान्नको तयारीमा व्यस्त भएका हुन् । संघका अध्यक्ष वीरेन्द्र जतीका अनुसार संघलाई भक्तपुर नगरपालिकाले उक्त राहतको व्यवस्थापन गर्न जिम्मेवारी दिएको छ । सोहीअनुसार पहिलो चरणमा तीन हजार थान राहतको व्यवस्थापन गर्न आफूहरु व्यस्त रहेको अध्यक्ष जतीले सुनाए । 'भक्तपुर नपाले तीन हजार जनालाई पुग्ने राहत तयार गर्न भनेकाले अहिले दिनरात नभनी हामी त्यसैमा लागिपरेका छौं,' उनले भने, 'नपाले बिहीबारदेखि उक्त राहत वडावडामा वितरण गर्ने भनेको छ ।' भक्तपुर नपाले दिने राहत प्याकेजमा चामल २० किलोग्राम, दाल एक किलोग्राम, टाइचिन चिउरा तीन किलोग्राम, नुन एक किलोग्राम र तेल एकलिटर राख्न भनेको छ । उक्त खाद्यान्न दुईजनाभन्दा बढी सदस्य भएको परिवारको लागि हो । दुईजनाको मात्रै परिवार भए अरु खाद्यान्न उत्ति नै तर तेल आधा लिटरको व्यवस्था गर्न भनिएको अध्यक्ष जती बताउँछन् । उनका अनुसार भक्तपुर घरेलु तथा साना उद्योग संघका पदाधिकारी तथा कर्मचारीहरु संघका कोषाध्यक्ष श्यामसुन्दर श्रेष्ठको मध्यपुर थिमिस्थित चिउरा मिलमा बसेर भक्तपुर नपाको राहत प्याकेज तयार गरिरहेका छन् । राहतको प्याकेज बनाउन दालको पोको पार्दै भक्तपुर घरेलु तथा साना उद्योग संघका पदाधिकारी तथा कर्मचारी । तस्बिर : अन्नपूर्ण अध्यक्ष जतीले भक्तपुरका घरेलु तथा साना उद्योग संघमा आवद्ध एवं भक्तपुरकै स्थानीय उत्पादन राहत प्याकेजमा समावेश गरिएको जानकारी दिए । 'भक्तपुरकै घरेलु तथा साना उद्योगका स्थानीय उत्पादन समेटेर राहत प्याकेज बनाएका छौं,' उनले भने, 'लकडाउनमा दिइने राहतमा आयातित वस्तुभन्दा स्थानीय एवं स्वदेशी उत्पादनलाई बढावा दिनुपर्छ भनेर संघ लागिपरेको हो ।' नपा आफैले राहतको प्याकेज तयार गर्दा विभिन्न प्रश्न आउने भएकाले संस्थागत रुपमा भक्तपुर घरेलु तथा साना उद्योग संघको त्यसको जिम्मा दिएको नपाले जनाएको छ । यसरी संस्थागत सहकार्य गर्दा राहत सामग्रीको गुणस्तर पनि कायम हुने नपको दावी छ । संघले भक्तपुरका नगरपालिकासँग समन्वय गरेर टोलटोलमा गएर पनि खाद्यान्न बिक्री वितरण गर्दै आएको छ । राहतको प्याकेजमा राख्न चिउरा पोको पार्दै भक्तपुर घरेलु तथा साना उद्योग संघका पदाधिकारी तथा कर्मचारी । तस्बिर : अन्नपूर्ण"
सरकारी कोषमा संसदको एक करोड,"काठमाडौं : संसद सचिवालयले संसदका पदाधिकारी र सांसदको एक महिनाको पारिश्रमिक केन्द्रिय राहत कोषमा पठाएको छ। कोरोना नियन्त्रण कोषमा सचिवालयका तर्फबाट एक करोड बढी रकम जम्मा गरिएको हो । सचिवालयले महालेखा नियन्त्रणको कार्यालय मार्फत मंगलवार एक कराड १ लाख ३२ हजार ८ सय रुपैयाँ कोषमा पठाएको सचिवालयका प्रमुख लेखा नियन्त्रक बसन्तराज सिग्देलले जानकारी दिए । प्रतिनिधिसभाका सभामुख अग्नि सापकोटा, राष्टियसभा अध्यक्ष गणेश तिमिल्सेना र राष्टियसभा उपाध्यक्ष शशीकला दाहाल र संघीय समाजवादी पार्टीका प्रदीप यादवको एक महिनाको पारि श्रमिक पठाइएको सचिवालयले जनाएको छ । सत्तासीन नेकपाका १ सय ९५ जना सांसद,राष्टिय जनमोर्चाकी दुर्गा पौडेल संसद सचिवालयका कर्मचारीको आधा महिनाको पारि श्रमिक राहत कोषमा पठाइएको सचिवालयले जनाएको छ।"
उदयपुरका १३ जनाको परीक्षण रिपोर्ट नेगेटिभ,"उदयपुर : कोरोना भाइरस कोविड१९ को आशंकामा स्वाब परीक्षणका लागि पठाइएका उदयपुरका १३ जनाको परीक्षण रिपोर्ट नेगेटिभ आएको छ। जिल्ला जनस्वास्थ्य कार्यालयको टोलीले संकलन गरेको १२ र विपी कोईराला स्वास्थ्य विज्ञान प्रतिष्ठान धरानका टोलीले संकलन गरेको १ सहित १३ जनाकै रिपोर्ट नगेटिभ आएको हो। स्वाब परीक्षणका लागि विदेशबाट आएका त्रियुगा नगरपालिकाका ८ जना, लिम्चुङ्गबुङ्ग गाउँपालिकाका ४ जना र बेलका नगरपालिकाका १ जनाको पठाइएको जिल्ला जनस्वास्थ्य कार्यालयका प्रमुख मोहन सुवेदीले बताए। विरामी सबैको नतिजा नेगेटिभ आएकाले हालसम्म जिल्लामा संक्रमण देखानपरेको उनले बताए। उनले भने, 'कोरोना भाइरसको दोश्रो चरणमा नेपाल प्रवेश गरिसकेको छ, अहिले आएको प्रारम्भिक रिपोर्ट मात्र हो, कतिपय ठाउँमा अझै पनि लुकेर बसेका व्यक्ति हुन सक्छन्। त्यसले सतकर्ता अझै आवश्यक छ। यही रिपोर्टलाई आधार मानेर ढुक्क भएर बस्ने अवश्था छैन्। रातको समयमा लुकेर अझै पनि गाउँ प्रवेश गरेको भन्ने सुनिन्छ, त्यसैले उच्चसतर्कता अझै आवश्यक रहेको छ। जति सतकर्ता अपनाईयो, त्यति हाम्रा लागि फाईदा हो, रोग भित्रिसकेपछि सकिनै जान्छ, त्यसअघि सावधान अपनाएकै बेस।' कार्यालयले दिएको जानकारीअनुसार जिल्लाका ८ स्थानीय तहमा रहेका क्वारेन्टाइनमा बस्नेको संख्या ६८ पुगेको छ। प्रमुख सुवेदीकाअनुसार कटारी नगरपालिकामा २६ जना, चौदण्डीगढी नपामा ५, त्रियुगा नपामा ८, बेलका नपामा ९, रौतामाई गापामा ८ र लिम्चुङबुङ गाउँपालिकामा १२ जनालाई क्वारेन्टाइनमा राखिएको छ। स्थानीय तहले सञ्चालन गरेका फिवर क्लिनिकमा ७३ जनाले जँचाएका छन्। जिल्लामा होमक्वारेन्टाइनमा बस्नेको संख्या दुई सय ८१ जना पुगेको छ। त्यसमध्ये सबैभन्दा बढि बेलका नगरपालिकामा एक सय ७३, त्रियुगामा ७९, कटारीमा २२ र ताप्लिमा ७ जना रहेका छन्। विदेशबाट आएका तर केहि विरामी नदेखिएका उनीहरुलाई स्थानीय प्रशासनले १४ दिनसम्म घरबाहिर ननिस्कन गरी होमक्वारेन्टाइनमै राखेको हो।"
लकडाउन कार्यान्वयन गराउन खोज्दा कुटपिट,"कालिकोट : जिल्लाको सान्नीत्रिवेणी गाउँपालिका ६ मेहेलमुडीमा लकडाउन कार्यान्वय गराउन खोज्दा कुटपिट भएको छ। कर्णाली प्रदेश सरकारको बजेटमा निर्माण भइरहेको पंचदेवल माध्यामिक विद्यालयको भवन निर्माणको कामलाई रोकेर लकडाउनको कार्यान्वयन गराउन खोज्दा स्थानीय नागरिकमाथि कुटपिट भएको हो। पंचदेवल माविका भवन निर्माण उपभोक्ता समितिका अध्यक्ष रहेका खगेन्द्रबहादुर शाखी प्रख्यात, उनकी श्रीमती पंचदेवल माविका प्रधानाध्यापक जया देवकोटा शाही, नेत्र शाही, मनराज, शाही, धर्म शाही, अशोक शाही, कृष्ण शाही, हरि शाही लगायतका युवाले स्थानीय पार्वती संज्याल, मात्रिका उपाध्याय, धनप्रसाद भट्टराई, सरिता संज्याललगायतका व्यक्तिमाथि कुटपिट तथा दुव्यर्वहार गरेका हुन्। मुलुकमा रहेका तीनवटै सरकारले लकडाउनलाई कडाई गरेपनि सान्नीत्रिवेणी गाउँपालिकासँग जोडिएको पन्चदेव माध्यमिक विद्यालयको भवन र जनचेतना बहुमुखी क्याम्पसको भवन निर्माणमा झण्डै ६० मजदुरले निरन्तर काम गरिरहेका छन्। दुवै भवन निर्माण उपभोक्ता समितिको अध्यक्ष खगेन्द्र शाही प्रख्यात हुन्। मंगलबार स्थानीय अगुवा नेकपाकी जिल्ला सदस्य पार्वती संज्याल, मातृका उपाध्याय लगायतका युवाले निर्माण स्थलमा गएर काम रोक्न अनुरोध गरे। बुधबार त्यही अनुरोध गरेको विषयलाई लिएर निर्माण समितिका अध्यक्ष खगेन्द्र शाहीले गाउँका युवा ल्याएर काम बन्द गर्न अनुरोध गर्नेको घरघरमा पुगेर कुटपिट तथा दुव्र्यवहार गरेको पीडित धनप्रसाद भट्टराईले बताए। उनले भने, मेरो घरमा आएर विवाद गरिरहेका थिए। मैले मेरो घरमा किन विवाद गर्छौ भने, उनीहरुले भवन निर्माणको काम बन्द गर भन्ने, लकडाउनमा काम भइरहेको भनेर पत्रकारलाई जानकारी दिने भनेर कुटे। उनले गाउँपालिकामा रहेको प्रहरी चौकीमा आफूलाई कुटपिट भएको भन्दै उजुरी पनि दिएका छन्। कुटपीटबाट उनको शरीरका विभिन्न ठाउँमा चोट लागेको छ। गाउँपालिका अध्यक्ष डम्बरबहादुर शाहीकै आडमा खगेन्द्र्र शाहीले लकडाउनको उलंघन गरेको र आफूले त्यसो नगर भन्दा उल्टै कुटपिट गरेको स्थानीय मातृका उपाध्यायले बताए। गाउँबाट आधा घण्टाको दूरीमा रहेको उजेलगाउँबाट युवा ल्याएर कुटपिट गरे, उनले भने। उनले गाउँमा कोरोनाको त्रास बढिरहेका बेला लकडाउनको पालना गरौँ भन्दा दुव्यवहार खेप्नु परेको बताए। यस्तै नेकपाकी जिल्ला सदस्य पार्वती सिंहले लकडाउनको कार्यन्वयन गराउन खोज्दा दादागिरी शैलीमा आफुमाथि हातपात गरेको बताइन्। भवन निर्माण समितिका अध्यक्ष खगेन्द्र शाहीले आफूहरुले निर्माणको काम बन्द गरेको जानकारी दिए। उनले आफूलाई गाली गरेपछि भाइहरुले सामान्य विवाद मात्र गरेको बताए। उनले आफुहरुले कसैलाई कुटपीट नगरेको उनको दाबी छ। गाउँपालिका अध्यक्ष डम्बरबहादुर शाहीले व्यक्तिगत झगडालाई गाउँपालिकासँग जोडेको बताए। उनले व्यक्तिगत विवादलाई व्यक्तिगत रुपमै समाधान गर्नुपर्ने बताए। उनले लकडाउनको पालना गर्न निर्माणको काम बन्द गर्न लगाइसकेको प्रष्ट पारे ।"
लकडाउन खुलेपछि नदी नियाल्दै गरेका चिनियाँ भन्छन् : पागलझैं भएको थिएँ,"चीन : कोरोना भाइरसको महामारी फैलिएपछि चिनियाँ शहर वुहानमा दुई महिना भन्दा बढी घरभित्रै बस्न बाध्य टोङ झेङकुन बुधबार ७६ दिनको बन्दाबन्दी (लकडाउन) खुलेसँगै सडकमा निस्किएका लाखौं चिनियाँमध्ये एक थिए। 'म ७० दिनभन्दा बढी समयदेखि घरबाहिर निस्किएको थिइनँ,' भावुक मुद्रामा झेङकुनले बताए। शहरको मध्यभागबाट बग्ने विशाल याङ्जी नदीको पुलबाट शहरको झिलिमिली नियाल्न आइपुगेका झेङकुन अनायाश भावुक थिए। 'यति धेरै दिन घरभित्र बस्दा म पागलझैं भएको थिएँ।' झण्डै १ करोड १० लाख मानिसको बसोबास रहेको वुहानका सडकहरू एकाएक सवारी साधनले भरिएका थिए भने बिमानस्थल, रेल र बस स्टेशनहरूमा लामालामा लाइन देख्न सकिन्थ्यो। वुहानबाट आफ्ना घर फर्कन चाहने तथा अन्यत्रै काम गर्ने हजारौं मानिस सबेरै यहाँ भेला भएका थिए। सडकका ठाउँठाउँमा राखिएका पहेँला अवरोधहरू हटाइएका थिए। यद्यपि आवासीय घरहरुका ढोकामा सुरक्षा पहरा अझै राखिएको छ। टोङले आफ्नो अपार्टमेन्ट कम्प्लेक्सका बासिन्दालाई भाइरस देखिएपछि अरु मानिसको आउजाउका लागि बन्द गरिएको थियो। छिमेकी कामदारहरुले ती कठिन दिनहरुमा खानेकुरा ल्याइदिने गरेको टोङले सम्झिए। शहर बन्द भएपछि त्यस्ता उपायहरू अपनाउनुको विकल्प थिएन। शहरमा भाइरसको प्रकोप बढेसँगै अस्पतालमा मानिसको भिड देखिन थालेपछि जनवरी २३ देखि वुहानमा लकडाउन शुरू भएको थियो। विद्यालयहरू अझै बन्द छन्, भवनमा प्रवेश गर्नेक्रममा सबै मानिसको शरीरको तापक्रम जाँचिन्छ र मास्क लगाएर मात्र खुला ठाउँमा जान कडा नियमहरु जारी गरिएका छन्। शहरको नेतृत्वले सामाजिक र व्यावसायिक जीवन फिर्ता ल्याउने सन्दर्भमा कोरोनाभाइरसको दोस्रो संक्रमणको खतरालाई विचार गरेको बताएका छन्। तैपनि, यात्रा गर्न पाउनु पनि ठूलो राहत हो। बिमान र रेलद्वारा बुधबार मात्र ६५ हजार भन्दा बढी मानिस आआफ्ना गन्तव्यतर्फ लाग्ने अपेक्षा गरिएको छ। वुहानका बासिन्दाहरूलाई अब कुनै आधिकारिक अनुमति बिना यात्रा गर्न पाउने छुट दिइएको छ तर सबैले मोबाइलमा स्वास्थ्य विवरण अनिवार्य रुपमा अद्यावधिक गर्नु पर्नेछ। यसबाट व्यक्तिको पछिल्लो स्वास्थ्य अवस्थाका बारेमा जानकारी प्राप्त गर्न र अनुगमन गर्न सरकारी निकायहरुलाई सहज हुनेछ। लकडाउन खुलेसँगै पुल, सुरुङ र राजमार्गका टोल बुथहरूमा सवारी साधन र मानिसको भिड देखिन केही समय लागेन। मानिसहरु घुम्न, बाहिर निस्कन र शहर छाड्न कति आतुर थिए भन्ने यसैबाट देखिन्थ्यो। जिल्ला प्रहरी प्रमुख यान सियाङशेङका अनुसार करिब एक हजार सवारी साधन त मध्यरातमा वुहानको सिमानाको व्यस्त राजमार्ग टोल बुथबाट बाहिरिएका थिए। बिमानस्थलका अधिकारी लोउ ग्वेइका अनुसार एमयु २५२७ ले वुहान तियान्हे अन्तर्राष्ट्रिय एयरपोर्टबाट बिहान ७२५ बजे नै हैनान प्रान्तको तटीय शहर सान्याका लागि पहिलो उडान भरेको थियो। यो शहर समुद्री बीचहरुका लागि प्रख्यात छ। 'चालक दलले उडान अवधिभर चश्मा (गगल्स), मास्क, र पञ्जा लगाउने छन्,' चीफ उडान कर्मचारी गुओ बिन्क्सुलाई उद्धृत गर्दै सिन्ह्वा समाचार एजेन्सीले जनाएको छ। 'यो धेरै सहज हुनेछ किनकि हामीले यस उडानका लागि धेरै तयारी गरेका थियौं।' बिमानस्थलमा चेन यातिङले आफूलाई सुरक्षित राख्न थप व्यवस्था गरेका थिए। उनले सेतो सुरक्षा कवज पहिरिनुका साथै ग्लोभ्स, मास्क र बेसबल टोपी लगाउनु भएको थियो। उनी दक्षिणी शहर ग्वान्झाउतर्फ उड्ने तयारीमा थिए। 'हामी एक राम्रो युगमा बाँचिरहेका छौं,' चेनले भने 'आजको यो उपलब्धि त्यति सजिलो थिएन।' चीनमा भेटिएका कूल संक्रमितमध्ये यही शहरमा मात्र ८२ हजारभन्दा बढी हुनुका साथै ३ हजार ३०० भन्दा बढीको मृत्यु भएको थियो। यहाँ नयाँ संक्रमितको संख्या निरन्तर घट्दै गएको छ। सरकारले बुधबार शहरमा कुनै नयाँ घटना नदेखिएको जनाएको छ। कोरोनाभाइरस सम्बन्धी चीनको गणनाको सत्यताका बारेमा प्रश्नहरू गरिए पनि वुहान र हुबेको अभूतपूर्व लकडाउन सफल भएको छ र यही विधि विश्वका अन्य देशले पनि अपनाउन थालेका छन्। 'वुहानका मानिसहरूले धेरै नै संकट झेले र उनीहरुमा मानसिक र मनोवैज्ञानिक असर पनि परेको थियो,' स्थानीयबासी झाङ सियाङले बताए। 'वुहानका मानिसहरु आफ्नो दृढ इच्छाका लागि अब विश्वभर नै चिनिने भए।' लकडाउनको अवधिमा वुहानका बासिन्दाहरूले खाना किन्न वा बिल्कुलै आवश्यक मानिने अन्य कार्यहरूमा भाग लिन मात्र आफ्नो घर छोड्न पाउँथे। केहीलाई शहर छोड्न अनुमति दिइएको थियो, तर उनीहरूसँग कोरोना संक्रमण नभएको बलियो प्रमाण हुनु आवश्यक थियो। उनीहरुले कहाँ र किन जान लागेको भन्ने सरकारी प्रमाण पनि साथमै राख्नु पर्दथ्यो। त्यसपश्चात पनि अधिकारीहरूले उनीहरूलाई चिठीमा छाप छैन भन्दै फिर्ता पठाउन सक्थे। हुबे प्रान्तकै अन्य भागका बासिन्दाहरूलाई तीन साता पहिले वुहानबाट बाहिर जान खुला गरिएको थियो। तर उनीहरुले पनि आफू स्वस्थ रहेको प्रमाण पेश गर्नु पर्ने व्यवस्था गरिएको थियो। शहर छोड्ने मानिसहरूले अन्तिम गन्तव्यमा पुग्नेक्रममा धेरै किसिमका चुनौती पार गर्नुपर्ने हुन्थ्यो, जस्तै १४ दिन क्वारेन्टिनमा बस्नुपर्ने तथा न्यूक्लिक एसिड परीक्षण गर्नु पर्दथ्यो। वुहान शहर ठूलाठूला उद्योगका लागि प्रमुख केन्द्र हो, विशेषगरी सवारी साधन यहाँ उत्पादन हुने गर्दछन्। धेरैजसो प्रमुख प्लान्टहरुले उत्पादन पुनः सुरु गरेका भए पनि धेरै मानिसलाई रोजगारीको अवसर सिर्जना गर्ने साना र मझौला व्यवसायहरू संघर्षरत छन् किनभने यस्ता उद्यमका उत्पादनको माग अहिले ह्वात्तै घटेको छ। वुहान नगर सरकारका अनुसार यस्ता उद्यम व्यवसायका लागि सरकारले २० अर्ब युआन (२ अर्ब ८० करोड डलर) को प्राथमिकताप्राप्त ऋणको व्यवस्था गरेको छ।"
महामारीविरुद्ध सरकार : एक सातामै कोरोनाविरुद्धको तयारी,"बुटवल : प्रदेश ५ का मुख्यमन्त्री शंकर पोखरेलले कोरोना संक्रमणविरुद्धको योजना कार्यान्वनको विषयमा रुकुमपूर्वका जनप्रतिनिधि र प्रमुख जिल्ला अधिकारीसँग चैत २१ गते भिडियो कुराकानी गरे । त्यसको केही दिनअघि उनले प्रदेशका चारवटै उपमहानगर प्रमुख, तराईका छ जिल्लाका सदरमुकामका स्थानीय पालिकासँग एकैसाथ भिडियो संवाद गरे ।प्रदेश सरकार स्थापनाको दुई वर्षको अवधिमा मुख्यमन्त्रीले स्थानीय तहका प्रतिनिधिसँग भिडियो संवाद गरेको यो पहिलो पटक हो । मुख्यमन्त्रीका प्रेस सल्लाहकार शेरबहादुर केसीका अनुसार कोरोनाको तयारी, प्रदेशको निर्देशनका लागि भिडियो संवाद गरिएको हो । रुकुमपूर्वको भूमे गाउँपालिकाका अध्यक्ष रामसुर बुढाले मुख्यमन्त्रीलाई सोझै समस्या राख्न पाए । भिडियो कुराकानीमा मुख्यमन्त्रीले प्रदेशका योजना र कोरोना अस्पतालको विषयमा जानकारी दिनुभयो, उनले भने, हामीले हाम्रा समस्या राख्यौ । रुकुमपूर्वमा अहिलेसम्म एम्बुलेन्सको सुबिधा छैन । तीन पालिकाका प्रमुखले यो एजेण्डा सामुहिक रुपमा राखे । जिल्ला अस्पतालमा कोरोना परीक्षण ल्याव, लकडाउन लम्बियो भने खाद्य संकट पर्ने र त्यसबेलामा सहज ढुवानीको व्यवस्था गरिदिने माग समेत उनीहरुको थियो । स्थानीय तहमा प्रदेश सरकारले सोझै समस्या बुझेको यो पहिलो पटक थियो । मुख्यमन्त्री पोखरेलले स्थानीय तहले गरेका कामको प्रसंसा गर्दै खाद्यान्न आपूर्तिका लागि दाङ र बाँकेबाट व्यवस्था मिलाइने प्रतिवद्धता जनाए । उनले क्वारेन्टाइनमा रहनेलाई राम्रो खानपान, समान तरिकाले राहत वितरण गर्न ध्यानाकर्षण गराए । कोरोना महामारीमा संघ, प्रदेश र स्थानीय तह एकैठाउमा रहेर काम गरिरहेका छन् । संविधान अनुसार सरुवा रोग नियन्त्रणको जिम्मेवारी संघको हो । संविधानको अनुसूचि ५ मा सरुवा रोग नियन्त्रण संघीय अधिकार सूचिभित्र रहेको छ । कोरोना महामारी नियन्त्रण र रोकथाममा भने तीन तहका सरकार उत्तिकै क्रियाशिल छन् । प्रदेशले संघीय सरकारसंग औषधि आपूर्ति, प्रयोगशालाका उपकरण, विज्ञ जनशक्ति र सीमा रेखदेखको विषयमा समन्वय गरेको छ भने स्थानीय सरकारसँग कोरोना संक्रमणविरुद्धको योजना कार्यान्वनमा सहकार्य गरिरहेको छ । सातै प्रदेशका मुख्यमन्त्रीहरुको चैत १४ गते उपप्रधान एवं रक्षामन्त्री इश्वर पोखरेलको संयोजकत्वमा रहेको उच्चस्तरीय समितिसंग भिडियो संवाद भएको थियो । कोरोना नियन्त्रणका लागि तीन तहकै सरकारको पहलमा प्रयोगशाला निर्माण, आइसोलेसन र क्वारेन्टाइन व्यवस्थापन, विपन्नलाई राहत वितरण, विदेश र भारतबाट आउने नागरिकका लगत संकलन भएका छन् । एक सातामै ६ हजार २ सय बेडका क्वारेन्टाइन बने । ५ सय २५ बेडका आइसोलेसन तयार छन् । प्रदेश र स्थानीय सरकारलाई अनुगमनको जिम्मा संघीय सरकारले चैत १० गते मुलुक लकडाउनको निर्णय गर्यो । त्यसको कार्यान्वयनमा महत्वपूर्ण भूमिका भने स्थानीय सरकारले खेलेका छन् । त्यसो त चैत्र २० गते उपप्रधानमन्त्री इश्वर पोखरेलको संयोजकत्वमा बसेको नोभेल कोरोना रोथ रोकथाम तथा नियन्त्रण उच्चस्तरीय समन्वय समितिको बैठकले श्रमिक र अन्य जनशक्तिहरु अनिवार्य रुपमा कार्यस्थलभित्रै रहनुपर्ने, उनीहरुलाई आवास र खानाको व्यवस्था कार्यस्थलभित्रै गरिनुपर्ने निर्णय गर्यो । यसका साथै समितिले कार्यस्थलबाट बाहिर जान र कार्यस्थलबाहिर रहेका परिवारका सदस्यलगायत अन्य कुनै पनि व्यक्तिहरुसँग सम्पर्कमा आउन नदिने, कार्यस्थलमा व्यक्ति व्यक्तिवीच न्युनतम भौतिक दूरी कायम गर्नुपर्ने, स्वास्थ्य तथा जनसंख्या मन्त्रालयले जारी गरेको स्वास्थ्यसम्बन्धी प्रोटोकल पालना गर्ने, श्रमिकलगायत कार्यस्थलमा रहने सबैको दैनिक ज्वरो नाप्ने, नियमित स्वास्थ्य जाँच गर्ने, मास्क, सेनिटाइजर तथा साबुन पानीको प्रयोग गर्ने गराउने, एम्बुलेन्स स्टयाण्ड बाइ राख्ने व्यवस्था गर्ने निर्णय पनि गयो । तर, यी सबै निर्णयहरु कार्यन्वयन भएनभएको अनुगमन गर्ने जिम्मेवारी भने प्रदेश सरकार, स्थानीय सरकार र स्थानीय प्रशासनलाई दियो । यसले पनि कोरोनासँग जुध्नको लागि संघीय सरकारसँगै प्रादेशिक र स्थानीय सरकारको भुमिका पनि उत्तिकै महत्वपुर्ण रहेको देखाएको छ । रुपन्देहीको तिलोत्तमा नगरपालिकाका प्रमुख वासुदेव घिमिरे जनतासंग प्रत्यक्ष रुपमा जोडिने स्थानीय सरकार भएकाले लकडाउन कार्यान्वयन गराउनु पहिलो जिम्मेवारी पनि स्थानीय सरकारकै भएको बताउछन् । तिलोत्तमा नगरपालिकाले अहिले नगरभित्र अन्य व्यक्तिलाई नै प्रवेशमा रोक लगाएको छ । भारतबाट आउने व्यक्तिलाई क्वारेन्टाइनमा राखेको छ । तरकारी विक्रीवितरणमा प्रतिवन्ध लगाएको छ । प्युठानको झिमरुक गाउँपालिकाले पनि नयाँ व्यक्ति प्रवेशमा रोक लगाएको छ । गुल्मी र अर्घाखाँचीको सिमाक्षेत्र झिमरुक गाउँपालिका सौतामारे नाकाबाट प्यूठान प्रवेश गर्नेहरुलाई रोक लगाइएको हो । नाका पर्ने वार्ड नम्बर १ का अध्यक्ष ध्रुवराज खनालले वेरिङ नै लगाएर आवतजावत ठप्प पारिएको बताए । यी दुई पालिकाजस्तै अन्य धेरै तहले कोरोना फैलन नदिन यस्तै कठोर निर्णय लिएका छन् । लकडाउनसँगै कोरोना प्रभावित विरामी राख्नका लागि आइसोलेसन अस्पताल निर्माणको काम प्रदेश सरकारले गयो । प्रादेशिक अस्पतालसम्मको दायित्व प्रदेशमा रहेकाले पनि यो तत्कालै शुरु गरिएको थियो जसको कारण प्रदेश ५ मा ५ सय २५ आइसोलेसन बेड तयार भएका छन् । अहिलेसम्म करिव १५० जना विरामीले सेवा लिइसकेको स्वास्थ्य निर्देशनालयका प्रवक्ता रोशनलाल चौधरीले जानकारी दिए । आइसोलेसन बेडमा हुने उपकरणमा संघीय सरकारको सहयोग छ । प्रदेश ५ स्थित भैरहवाको कोरोना प्रयोगशालाका उपकरण संघीय सरकारले उपलब्ध गराएको हो । सामाजिक विकास मन्त्रालयका अनुसार ती उपकरणसँगै कोरोना प्रतिरक्षा तयारीका लागि अन्य सामग्री समेत पठाएको छ । संघबाट आएका २५ हजार मास्क, २० हजार पञ्जा, एन ९५ मास्क ४ सय, व्यक्तिगत सुरक्षण उपकरण (पीपीई) १ हजार थान प्रदेशले १२ जिल्लामा वितरण गरेको छ । प्रदेश सरकारले अस्पतालहरुको भौतिक पूर्वाधार, उपकरण र स्वास्थ्यकर्मी व्यवस्थापनको काम गर्यो । महामारीविरुद्ध नागरिकसँग प्रत्यक्ष जोडिएर स्थानीय तहले काम गरेका छन् । भारत र विदेशबाट आउने नागरिकको लगत संकलन एक सातामै तयार गरेका छन् । पाल्पाको रिब्दिकोट गाउँपालिकाका प्रशासकीय अधिकृत ऋषि अर्याल भन्छन्, संघीय र प्रदेश सरकारले दिएका निर्देशनहरु एक साता नपुग्दै कार्यान्वयन भएका छन्, विदेशबाट आउनेको लगत संकलन सबैभन्दा छिटो भएको महत्वपूर्ण काम हो । कोरोना नियन्त्रणका लागि लकडाउनपछिको महत्वपूर्ण काम थियो, क्वारेन्टाइन निर्माण । लकडाउनको निर्णय संघले गर्नासाथ स्थानीय तहले क्वारेन्टाइन निर्माण थाले । पछिल्लो एक सातामै प्रदेश ५ मा ३ सय ६ वटा क्वारेन्टाइन निर्माण भएका छन् । प्रदेशमा १०९ स्थानीय तह छन् । कतिपय स्थानीय तहले एकभन्दा धेरै क्वारेन्टाइन पनि बनाएका छन् । यी क्वारेन्टाइनमा ६ हजार २ सय जोखिमयुक्त मानिस बस्न सक्ने क्षमता छ । प्रदेश ५ को स्वास्थ्य निर्देशनालयका अनुसार ती क्वारेन्टाइनमा २ हजार ५ सय ७ व्यक्ति बसिरहेका छन् । क्वारेन्टाइनको मापदण्ड र सञ्चालन कार्यबिधि चैत १७ गते संघीय सरकारले जारी गरेको छ जसमा स्थानीय तहले निर्माण व्यवस्थापन गर्नेछन् । संघ, प्रदेशका सांसद र जिसस प्रमुखहरु सल्लाहकार समितिमा छन् । प्रदेश ५ मा सीमा सुरक्षासहितका नीतिगत काम संघीय सरकारको निकाय जिल्ला प्रशासनले गरेको छ । सीमाबाट भित्रिएका नागरिकलाई होम वा बाह्य क्वारेन्टाइनमा राख्ने काम स्थानीय सरकारले गरेका छन् । क्वारेन्टाइनमा संक्रमणको लक्षण देखिएका बिरामीको आइसोलेसनमा राखेर उपचार र कोरोना परीक्षणको काम प्रदेश सरकारले गरेको छ । राहत वितरणमा स्थानीय तह संघीय मन्त्रीपरिषद्को चैत १६ गते बसेको बैठकले लकडाउन अवधि लम्बयाउँदै विपन्न समुदायलाई राहत दिने निर्णय लियो । त्यसको व्यवस्थापन स्थानीय तहले पाए । सरकारले निर्णय गरेकै अर्काे दिनबाट विपन्नको लगत संकलन गरी स्थानीय तहले राहत बाँडेका छन् । बुटवल उपमहानगरका प्रमुख शिवराज सुवेदीले नगरभित्रका करिव ६६ सय विपन्न परीवारलाई राहत बाँडिएको बताउँछन् । मजदुरी गरेर खाने वर्गलाई राहत दिइएको छ, यसले कम्तिमा एकसाताको खर्च धान्नेछ, उनले भने । स्थानीय तहबाट वडा सदस्य र टोल समिति समेत परिचालन भएका छन् । राज्यको सबैभन्दा तल्लो तह सक्रिय हुँदा चारपाच दिनमै प्रदेश ५ का लाखौं विपन्नले राहत पाएका छन् । पाल्पा जिल्लामा करिव ४ हजार ४ सय विपन्नलाई राहत वितरण गरिएको छ । प्रदेशमा बहुआयामिक गरिबीको संख्या १५ लाख छ । प्रदेश योजना आयोगले ०७५ फागुनमा प्रकाशन गरेको स्थितिपत्रअनुसार गरिब धेरै रहेकोमध्ये प्रदेश ५ दोस्रो हो । प्रतिव्यक्ति आय राष्ट्रिय औसत ११ सय ६० डलरभन्दा कम आय भएको जनसंख्या करिव १२ लाख छ । लकडाउनको पहिलो चरणमा करिव ५ लाख विपन्नलाई राहत वाँडिएको आकंलन छ । प्रदेशको २० करोड निकासा कोरोना संक्रमण नियन्त्रणका लागि ५ नम्बर प्रदेश सरकारले करिव २० करोड बजेट निकासा गरेको छ । आर्थिक मामिला तथा योजना मन्त्रालयले रकमान्तर गरी राहत कोषका लागि १० करोडसहित १९ करोडभन्दा बढी रकम बिनियोजन गरेको हो । आर्थिक योजना तथा मामिला मन्त्रालयका प्रवक्ता जनार्दन पौडेलका अनुसार आइसोलेसन अस्पताल निर्माण र प्रयोगशालाका लागि चार वटा अस्पताललाई २२ करोड रकम पठाइएको छ । भेरी, राप्ती, लुम्बिनी प्रादेशिक र भैरहवाको भीम अस्पतालमा रकम पठाइएको हो । यी अस्पतालको व्यवस्थापनमा चार मन्त्री खटिएका छन् । त्यस्तै १२ जिल्लाका जनस्वास्थ्य कार्यालय र प्रयोगशालाका लागि ८० लाख रकम पठाइएको पौडेलले जानकारी थिए ।"
कोरोनाले ध्वस्त पार्ला त पुँजीवाद ?,"पाउल मेसन यो महामारीले चीन, भारत, लगभग पूरै युरोप र अमेरिकाका अनेकौँ राज्यमा दैनिक जीवन ठप्प पारिसकेको छ । यसले सरकार र राजनीतिक सम्भ्रान्तको साखमा ठूलो गिरावट ल्याएको छ । एसियाबाट महामारी सुरु हुन्छ । त्यो युरोपका राजधानी शहरहरूलाई विनाश गर्दै अघि बढ्छ । यस क्रममा महामारीले पृथ्वीको जनसंख्याको करिब एकतिहाइलाई नष्ट गर्छ । जब महामारी सकिन्छ, विद्रोह सुरु हुन्छ । यसअघि मानिसले पुज्ने संस्थाहरू पतन हुन्छन् र समग्र आर्थिक प्रणाली नै परिवर्तन हुन पुग्छ । यो संक्षिप्त कथा हो, ब्ल्याक डेथ नामक महमारीको । जुन, येर्सिनिया पेस्टिस नामक जीवाणुका कारण लागेको थियो । मंगोलियाबाट सुरु भएको महामारीले सन् १३४० को दशकमा पश्चिम युरोपलाई तहसनहस पारेको थियो । त्यसबेला अर्थतन्त्र स्थानीय कृषि उत्पादनमा आधारित हुनाले जनजीवन चाँडै सामान्य भयो । तर, कामदारको संख्या स्वाट्टै घटेको हुनाले जीवितहरूको बार्गेनिङ गर्ने शक्ति भने बढ्यो । जुन केही समयमै मध्ययुगीन जनसंख्यामाझ स्वतन्त्रताको अवधारणा बनेर फैलियो । त्यस अवधारणाले आर्थिक परिवर्तनको प्रक्रिया सुरु भयो । फलतः सामन्तवादको अन्त्य हुन पुग्यो । अझ भन्ने हो भने पुँजीवादको उदयको सुरुवात भयो । आज पुँजीवाद त्यस्तै महामारीको दुःस्वप्न भोगिरहेको छ । कोभिड१९ ले संक्रमितमध्ये एकदेखि चार प्रतिशतसम्मको ज्यान लिएको देखिन्छ । यसले चौधौँ शताब्दीको तुलनामा धेरै गुणा जटिल अर्थतन्त्रलाई ठूलो असर पार्ने निश्चित छ । त्यसमाथि अहिले धेरै नाजुक भूराजनीति र जलवायु परिवर्तनको व्यापक असर पनि देख्न सकिन्छ । यो महामारीले केही व्यापक परिवर्तन त ल्याइ नै सकेको छ । पहिलो, यसले चीन, भारत, लगभग पूरै युरोप र अमेरिकाका अनेकौँ राज्यमा दैनिक जीवन ठप्प पारिसकेको छ । दोस्रो, यसले सरकार र राजनीतिक सम्भ्रान्तहरूको साखमा ठूलो गिरावट ल्याएको छ, जसले यो संकटको गम्भीरतालाई अस्वीकार गरेका थिए या सुरुवाती चरणमा स्वास्थ्य सेवा प्रणालीलाई परिचालन गर्न सकेका थिएनन् । तेस्रो, यसले विश्वका मुख्य अर्थतन्त्रहरूमा तुरुन्तै उपभोग खर्च घटाइदियो, जसले सबैभन्दा ठूलो आर्थिक मन्दी निम्त्याउने निश्चित छ । सेयर बजारमा यसअघि नै ठूलो गिरावट आइसकेको छ । त्यस्तै, एयरलाइन्स, विमानस्थल र चेन होटलहरूमा ठूलो क्षति भइसकेको छ । यसको प्रतिक्रियामा विभिन्न मुलुकका सरकारले आर्थिक उद्धार प्याकेज घोषणा गरिरहेका छन् । ती प्याकेज यति ठूला छन् कि तिनको परिणाम के हुन्छ, धेरैजसो मानिसलाई अझै थाहा छैन । अमेरिकी सरकारले अर्थतन्त्रमा दुई ट्रिलियन डलर खर्च गर्नेछ, जुन नागरिकलाई प्रत्यक्ष भुक्तानीदेखि लिएर व्यवसायलाई ऋणका रुपमा उपलब्ध गराइनेछ । त्यस्तै, केन्द्रीय बैंकहरूले अनेकौँ योजना अघि सारेका छन्, जसरी सन् २००८ को आर्थिक संकटपछि ती बैंकले सहुलियत दिएका थिए । यतिबेला राजनीतिक नेताहरू भने यो मन्दी तत्काल हट्ने भविष्यवाणी गरिरहेका छन् । तर, यो अति आशावादी सोच मात्रै हो । यहाँनेर हामी एउटा भवनलाई रूपकका रूपमा लिन सक्छौँ । सन् २००८ को वित्तीय संकट छानो अर्थात् वित्तीय प्रणालीको विध्वंस थियो । त्यसबेला भवनको मुख्य संरचनामा क्षति पुगे पनि त्यो ठडि नै रह्यो । जसका कारण पछि छानो हाल्न सजिलो भयो । तर, यसपटक छानो होइन, जग भत्किँदै छ । किनभने, पुँजीवादी प्रणालीमा सम्पूर्ण आर्थिक जीवन मानिसलाई काममा पठाउनु र तिनको ज्याला खर्च गराउनुमा निर्भर हुन्छ । तर, यतिबेला आम मानिसलाई काममा वा पैसा खर्च गर्ने ठाउँमा होइन, घरैमा बस्न आग्रह गरिरहनुपरेको छ । त्यसैले भवन जति बलियो भए पनि त्यसको अर्थ छैन । वास्तवमा भवन पनि सोचेजति बलियो छैन । पछिल्लो १२ वर्षमा भएको आर्थिक वृद्धि खाली केन्द्रीय बैंकले पैसा छाप्न, सरकारहरूले बैंकिङ प्रणालीको उद्धार गर्नमा सीमित थियो । त्यसैले अहिले यस अवधिमा ७२ ट्रिलियन डलर ऋण थपिएको छ । अहिलेको आर्थिक प्रणाली पनि निकै जटिल र नाजुक छ । वित्तीय प्रणालीमा घुमिरहेको सम्पत्तिमध्ये धेरैजसोको मूल्य वास्तविक होइन । बरु त्यस्ता सम्पत्ति हुनेको भविष्यको कमाइको दाबी मात्रै हो । हाम्रो जिमको सदस्यता, विद्यार्थी ऋण, घरभाडा, यो वर्ष र अर्को वर्षको कारको इन्स्टलमेन्ट आदिलाई भुक्तानी गरिसकिएको भनेर गणना गरिन्छ । तर, हामी जिम नजाने हो भने, कार नकिन्ने हो भने के हुन्छ ? त्यो वित्तीय प्रणाली संकटमा पर्छ र सरकारले तिनको उद्धार गर्नुपर्छ । यसको खतरनाक असरलाई सामान्य मान्छेले नबुझे पनि सत्तामा रहेकाले राम्ररी बुझेका छन् । वामपन्थी अर्थशास्त्रीहरूले वृद्धिदर रोकिए र ऋण बढ्दै गए निम्न तीन प्रकारका नीति तर्जुमा गर्न बाध्य हुने चेतावनी दिँदै आएका छन् । एक, स्वचालनका कारण राम्रो तलब भएको रोजगारी अभाव हुन्छ । जसका कारण राज्यले आफ्ना सबै नागरिकलाई आधारभूत आयको ग्यारेन्टी गर्छ । दुई, केन्द्रीय बैंकले राज्यलाई सीधै ऋण दिन्छ । र, तीन, ठूला कर्पोरेसनहरूको स्वामित्व सार्वजनिक हुन पुग्छ । किनभने, आधारभूत सेवालाई नाफाका आधारमा सञ्चालन गर्न सकिन्न । यसअघि पनि यस्ता सुझाव नदिइएको होइन । तर, यसले पुँजीवादलाई मार्छ भन्दै अस्वीकार गर्ने गरिएको थियो । यतिबेला सोच्नै असम्भव ठानिएको अवस्था सिर्जना भएको छ । आधारभूत आय, राज्यद्वारा कम्पनीहरूको उद्धार र केन्द्रीय बैंकले राज्यको ऋणमा लगानी गर्ने, यी तीनै काम कोरोना महामारीका बेला भटाभट भइरहेको छ । प्रश्न उठ्छ, यो काम हामी किन गरिरहेका छौँ ? यसको परिणामस्वरूप जस्तो समाज निर्माण हुन्छ, त्यो स्पष्ट देखेर राजीखुशीले यी नीति लागू गरिरहेका छौँ कि भर्खरै ध्वस्त भएको व्यवस्थालाई ब्युँताउने प्रयासस्वरूप गरिरहेका छौँ ? मेरा लागि यी आपत्कालीन उपाय सधैँ उचित थिए । सन् २०१५ देखि नै मैले के तर्क गर्दै आएको थिएँ भने हामी जलवायु परिवर्तनको असरले भए पनि पुँजीवादको निकै भिन्न रूपलाई स्वीकार गर्न बाध्य हुनेछौँ । तर, कोभिड१९ को संकटले यसलाई चाँडै निम्त्याइदियो । सन् २००८ को संकट समाप्तिपछि जस्ता नीति अख्तियार गरिए, त्यसलाई पछ्याउने हो भने यो संकटपछि सम्भ्रान्तहरू स्वास्थ्य सेवामा कटौती, ज्याला कटौती र कर वृद्धिमा जोड दिनेछन् । खुला बजारको तर्कले यही गर्नू भन्छ । तर, आम मानिसले यस्तो नीतिलाई पागलपन भन्नेछन् । चौधौँ शताब्दीमा पनि महामारी सकिएपछि सामन्तहरूले ठीक यही गर्न खोजेका थिए । तिनले आफ्ना पुराना अधिकार, परम्परा र आर्थिक तर्क त्यस्तो जनसंख्यामाथि लाद्न खोजेका थिए, जो कल्पनासमेत गर्न नसकिने कष्टबाट उम्केको थियो । त्यसबेला यसले तुरुन्तै रक्तपातपूर्ण क्रान्ति निम्त्याएको थियो । इंग्ल्यान्डमा किसान विद्रोह, फ्रान्समा ज्याकरी विद्रोह भए, जसले पेरिस, फ्लोरेन्स, गेन्टजस्ता शहर नियन्त्रणमा लिए । आज हामीले के गर्नुपर्छ, त्यो जान्न हाम्रा नेताहरूमा भएभन्दा धेरै फराकिलो सोच राख्नु जरुरी छ । ती नेताका लागि कोभिड१९ वा जलवायु संकट भनेको उल्कापिण्ड पृथ्वीमा ठोक्किएजस्तै हो । अर्थात्, अस्थायी बाहिरी धक्का हो । तर, यो त आन्तरिक धक्का हो, अर्थात् पुँजीवादभित्रैबाट उत्पन्न संकट हो । कार्बन उत्सर्जनबिनाको औद्योगिक पुँजीवाद कस्तो हुन्छ, हामीलाई थाहा छैन । किनभने, हाम्रा संस्था, अभ्यास र संस्कृति जीवाष्म इन्धनमा मात्र आधारित छन् । त्यस्तै, अर्बौं मानिस सुकुम्बासी बस्तीमा नबस्दा विश्वव्यापीकरण कस्तो हुन्छ, त्यो पनि हामीलाई थाहा छैन । जंगल विनाश, जिउँदा जनावरको बजार, व्यापक गरिबीबिनाको संसार कस्तो हुन्छ, त्यो हामीलाई थाहा छैन । किनभने, यी सबै आहिलेको पुँजीवादका आधारभूत विशेषता हुन् । त्यसैले नै मैले तर्क गर्दै आएको छु पुँजीवाद लामो समय टिक्दैन । छोटो अवधिका लागि जीवित रहन पनि पुँजीवादले उत्तरपुँजीवादी विशेषताहरूलाई अपनाउनुपर्ने हुन्छ । अस्ट्रेलियाको एक लगानी समूह म्याक्वेरी वेल्थको विश्लेषण सुनेर म चकित भएँ । विश्वका सबैभन्दा पुँजीवादीमध्ये एक यो कम्पनीले आफ्ना लगानीकर्तालाई भनेको छ परम्परागत पुँजीवाद मर्दै छ । अथवा, कम्तीमा यो कम्युनिजमको एउटा संस्करणजस्तै बन्ने क्रममा छ । चौधौँ शताब्दीको ठूलो महामारीले सामन्तवादपछिको परिकल्पनालाई सजीव तुल्याउन सक्यो भने कोरोना भाइरसको महामारीले पुँजीवादपछिको परिकल्पनाको सुरुवात गर्न सम्भव र आवश्यक दुवै छ । (अन्नपूर्ण सम्पूर्णको लागिअल जजिराबाट । मेसन लन्डनमा आधारित पत्रकार, लेखक र फिल्म निर्देशक हुन् । अनुवादः कवि आचार्य ।)"
विवादमै अड्किए महत्वपूर्ण विधेयक,"काठमाडौं : कोरोना भाइरसको संक्रमणबीच संसद्को हिउँदे अधिवेशन सूचना टाँसेर स्थगित भएपछि केही महत्वपूर्ण विधेयक अन्योलमा परेका छन्। संसद्को हिउँदे अधिवेशनलाई विधेयक अधिवेशनका रुपमा लिइन्छ। तर यसपटकको विधेयक अधिवेशन महत्वपूर्ण विधेयक अलपत्र छोडेर सकिएको छ। गत भदौमा मतदानबाट टुंगो लगाउने निधो गरिएको नागरिकता संशोधन विधेयक पाँचौ अधिवेशनबाट पनि पारित हुन सकेन । वैवाहिक अंगिकृत नागरिकताको प्रावधानमा दलीय सहमति जुटन नसकेपछि गत भदौमा प्रतिनिधिसभाको राज्य व्यवस्था समितिमा विधेयकमाथि मतदानको तयारी भएको थियो । तर शिर्ष नेताहरुको फोनले अन्तिम समयमा रोकिएको मतदान प्रक्रिया न अघि बढन सक्यो, न त विधेयकमाथि त्यसपछिका दिनमा समितिममा छलफल नै भयो । साढे २ वर्षअघि संसदमा दर्ता भएको नागरिकता संशोधन विधेयकमा अंगिकृत नागरिकताको प्रावधानमा दलीय अडान यथावत् छन्। संघीय निजामति कर्मचारी सम्वन्धी विधेयकका प्रावधानमा सत्तासीन नेकपाभित्र नै तिब्र विवाद उत्पन्न भयो । राज्य व्यवस्था समितिमा नेकपाका सांसदहरुमा पूर्ववत पाटीगत छांया देखापरयो । प्रदेशका सचिव र स्थानीय तहका कार्यकारी निजामति सेवा अन्र्तगत संघाट पठाउने वा प्रदेशलाई नै अधिकार सुम्पिने भन्नेमा नेकपाका सांसदहरु दुई कित्तामा विभाजित भएपछि संघीयता कार्यान्वयन सम्वन्धी महत्वपूर्ण मानिएको निजामति कर्मचारी सम्वन्धी विधेयक समितिबाटै अघि बढन सकेन । सर्वा्धिक विवादास्पद र चर्चित अमेरिकी मिलेनियम च्याजेञ्ज कर्पोरेसन( एमसीसी)) पारित नभई पांचौ अधिवेशन अन्त्य भयो। सत्तासीन नेकपाभित्र एमसीसी अनुमोदन गर्ने कि नगर्ने विवाद अझै बांकी छ । नेकपाले एमसीसी अध्ययन गर्न कार्यदल गठन गरेपनि समितिको प्रतिवेदनबारे नै निर्णय गर्न सकेको छैन । सरकारले पाँचौ अधिवेशनबाट अनुमोदन गर्ने भन्ने प्रतिवद्धताका कारण अधिवेशन लम्ब्याइएको थियो । तर नेकपाभित्रै एकमत जुटन नसकेपछि सरकारले अधिवेशन अन्त्यको बाटो समातेको स्रोतको भनाई छ । संसदको वजेट अधिवेशबाट एमसीसी अनुमोदनको एजेण्डा अघि बढाइने सरकारको भनाइ छ । संसदको पांचौ अर्थात विधेयक अधिवेशनको प्रारम्भ नै विवादबाट शुरु भयो । सत्तासीन नेकपाका कृष्णबहादुर महराले सभामुखबाट राजीनामा दिएपछि रिक्त पदमा नयाँ सभामुख कसलाई बनाउने भन्ने तीव्र विवादबीच पुस ४ बाट अधिवेशन सुरु भएको थियो । विवादबीच नेकपाले उपसभामुख डा शिवमाया तुम्बाहाम्फेलाई राजीनामा गराएर अग्नि सापकोटालाई सभामुख बनायो । तर रिक्त उपसभामुख पदपूर्ति भने अधिवेशनबाट हुन सकेन । उपसभामुख पद कुन दललाई दिने भन्नेमा सत्तासीन नेकपा अनिर्णित हुंदा निर्वाचन प्रक्रिया अघि बढन नसकेको सांसदरु बताउंछन । महत्वपूर्ण विधेयक पारित नहुदै बजेट अधिवेशनको तयारीमा जुटनुपर्ने भन्दै सरकारको सिफारिसमा राष्टपतिबाट अधिवेशन अन्त्यको सूचना संसदमा पठाइएको थियो । सरकारले चाहेमा कुनै एक दिन बैठक बसेर अधिवेशन अन्त्यको सूचना पढेर सुनाउन भन्दै राष्टियसभा जुनसुकै बेला बोलाउन सकिने गरि र प्रतिनिधिसभा चैत ३० सम्म सूचनाद्धारा स्थगित गरिएका थिए । तर सरकारले अधिवेशन अन्त्य गरेपछि दुवै सदनका बैठकबाट अधिवेशन अन्त्यको सूचना समेत पढेर सुनाउने अवस्था रहेन । विधेयक अधिवेशनको मुख्य काम नै विधेयक निर्माण गर्ने हो । तर अधिवेशनले राजस्ज चुहावट (अनुसन्धान तथा नियन्त्रण ) र औद्योगिक व्यवसाय प्रतिष्ठानसम्वन्ध दुई वटा विधेयक मात्र दुवै सदनबाट पारित भए । नागरिकता संशोधन, निजामति कर्मचारी, तीनवटै तहबीचको अन्र्तसम्वन्ध लगायतका दर्जनौ महत्वपूर्ण विधेयक विषयगत समितिबाट अघि बढन सकेनन । राष्टियसभाले मिडिया काउन्सिल र विशेष सेवा गठन सम्वन्धी महत्वपूर्ण विधेयक पारित गरेपनि प्रतिनिधिसभाबाट दुवै विधेयक अघि बढन सकेनन । प्रतिनिधिसभामा अलमल देखिएपनि राष्टियसभाले भने प्रभावकारी काम गरेको अध्यक्ष गणेश तिमिल्सेनाको भनाइ छ । राष्टियसभामा १६ र प्रतिनिधिसभामा १३ विधेयक अडकिएको संसद सचिवायलले जनाएको छ । विषयगत समितिले विधेयकलाई टुंगो लगाउन नसकेका कारण विधेयकहरु अघि बढन नसकेको सत्तासीन नेकपाका प्रमुख सचेतक देव गुरुङको भनाई छ । (प्रजातान्त्रिक पद्धतिमा दलहरुका आ आफ्ना विचार धारणा हुन सक्छन, गुरुङ भन्छन, त्यही कारण केही विधेयकमा विवाद देखा परेका हुन सक्छन्। प्रतिनिधिसभामा नयाँ सभामुखमा सापकोटा निर्वा्चित भएपछि संसदको कार्यवहाक महासचिवको जिम्मेवारी तोक्ने विषयमा राष्टियसभा अध्यक्षसँग विवाद सिर्जना भयो । संसदीय कामकारवाही प्रभावकारी बनाउन, वर्षाैदेखि अडकेका विधेयक अघि बढाउन र समितिहरुबीच समन्वयकारी भूमिका खेल्न भन्दै सभामुख सापकोटाले बोलाएको समितिका सभापतिको बैठक पनि बस्न सकेन । सभामुख र अध्यक्षबीचको विवादले संसदीय कामकारवाही र सचिवालय परिचालनमा पनि समस्या देखा परे । कोरोना भाइरसको सम्भावित संक्रमणबाट जोगिन भन्दै फागुन २९ यता संसदका बैठक बस्न सकेनन । कोरोना भाइरस विरुद्धको लडाइमा एकजुट हुने भन्दै प्रतिनिधिसभाले फागुन २३ मा जरुरी सार्वजनिक महत्वको प्रस्ताव पारित गरेपछि सूचनाद्धारा बैठक स्थगित हुंदै आएका थिए । आफु सभामुख बनेर संसदीय कामकारवाही प्रभावकारी र जीवन्त बनाउन खोजेकै बेला कोरोनाको महामारीले विश्व आक्रान्त बनाउंदा कामले गति लिन नसकेको सभामुख सापकोटाको भनाइ छ । सभामुख निर्वाचन प्रक्रियामा लामो समय लागेको र कोरोनाका कारण बैठक बस्न नसक्दा विधेयक अधिवेशनमा काम गर्न नपाइएको सभामुख सापकोटाको भनाइ छ । प्रमुख विपक्षी असन्तुष्ट सूचनाद्धारा संसद अधिवेशन अन्त्य गरिएकोमा प्रमुख विपक्षी कांग्रेस असन्तुष्ट छ । कोरोना विरुद्ध लडन राष्ट्यि सहमतिको माग गरिएको बेला एकतर्फी रुपमा सत्तापक्षले अधिवेशन अन्त्य गरेको भन्दै कांग्रेसले असन्तुष्टि जनाएको हो । कांग्रेस सचेतक पुष्पा भूसालले प्रमुख विपक्षी दलसंग सल्लाह नै नगरि सरकारले हठात अधिवेशन अन्त्य गरेको आरोप लगाइन्। उपसभामुख चयन भएन सत्तासीन नेकपाले शिवमाया तुम्बाहाम्फेलाई उपसभामुखबाट राजीनामा गराएपछि उक्त पद रिक्त हुन पुगेको हो । सभामुख पद लिन नेकपाले उपसभामुखबाट तुम्बाहाम्फेलाई राजीनामा गराएको थियो । तर रिक्त पद कसलाई दिने भन्नेमा नेकपाले टुंगो लगाउन सकेन । प्रमुख विपक्षी कांग्रेसले उपसभामुख पदमा दावी गर्दै आएको छ । तर सत्तासीन नेकपा कांग्रेसलाई उपसभामुख पद दिने पक्षमा छैन । उपसभामुख पद कांग्रेसलाई दिए संवैधानिक परिषदमा कांग्रेसका दुई सदस्य हुने भन्दै नेकपा कांग्रेसलाई उपसभामुख पद दिने पक्षमा छैन । हालै सम्पन राष्टियसभा निर्वाचनमा राजपासंग चुनावी गठबन्धन भएपनि उपसभामुख पदमा टुंगो नलागेको नेकपाका नेताहरु बताउँछन । बजेट अधिवेशनमा उपसभामुख पदपूर्ति गरिने नेकपाका नेताहरु बताउँछन् ।"
डोल्पाको मुड्केचुलामा खाद्यान्न संकट,"डोल्पा : डोल्पाको मुड्केचुला गाउँपालिकामा खाद्यान्न संकट सुरु भएको छ।सरकारले गरेको लकडाउन र सीमानाका बन्दले खाध्यान्न ढुवानीका लागि रुटअनुमति नपाउँदा खाद्यान्न संकट सुरु भएको हो। जुम्लाहुँदै मुड्केचुला गाउँपालिकासम्म गरिने खाद्य व्यवस्था तथा व्यापार कम्पनीको चामल स्थानीय तहले बाटोको अनुमति नदिएपछि चामल ढुवानी गर्न नसकेको कम्पनीका डोल्पाका प्रमुख कमलराज पाण्डेले जानकारी दिए । गाउँपालिकामा अघिल्लो मौजात रहेको ५ सय क्वीन्टल चामल सबै बिक्री भएको र नयाँ कोटाको ९ सय क्वीन्टल चामल ढुवानीमा समस्या आएको पाण्डेले बताए । उनले जुम्लाको गुठीचौर गाउँपालिका र डोल्पाको जगदुल्ला गाउँपालिकासँग हामी निरन्तर अनुमतिका लागि सहकार्य भइरहेको बताए। जिल्लाको निकै धेरै खाद्यान्न खपत हुने स्थानीय तह मुड्केचुला भएकोले खाद्यान्न जस्तो कुरामा रोक नलाउन सबै निकायलाई अनुरोध गर्दै दैनिकी सहजता गराइदिन सबैतिर पहल भइरहेको मुड्केचुला गाँउपालिका अध्यक्ष दत्तबहादुर शाहीले जानकारी दिए । शाहीले भने,' हामीले नेपाल सरकारमार्फत अनुदानमा प्रदान गरिने चामल नै मागेका छौं, गाउँपालिकासम्म ढुवानीका लागि सबैले सहयोग गर्नु हुनेछ भन्ने आशा गरेको छौं।' कुल ९ वटा वडा रहेको र सबैभन्दा धेरै जनसंख्या रहेको मुड्केचुला आर्थिक तथा अन्य हिसाबले निकै विपन्न र कम्जोर स्थानीय तहको रुपमा चिनिन्छ ।ठेकेदारलाई सुरक्षित तरिकाले ढुवानी छिटो गर्न आग्रह गरेको डोल्पा (ख) क्षेत्र कर्णाली प्रदेश सांसद वीरबहादुर शाहीले बताए । १८ क्वीन्टल ढुवानी भएकाले सबै स्थानीय तह र जुम्लासँग पनि सहकार्य भएकाले नआत्तिन प्रमुख जिल्ला अधिकारी सुरेस सुनारले आग्रह गरेका छन्। कोरोना भाइरसविरुद्ध लड्न सरकारले गरेको लकडाउन स्थानीय तहले पालना कडाइका साथ गरेपछि यस्तो समस्या आएको हो । डोल्पामा सबैभन्दा कडाइ जगदुल्ला गाउँपालिकामा गरिएको छ । यस वर्ष मात्रै ढुवानी हुनेपर्ने जिल्लाको कोटामा २८ हजार चामल ७ हजार मात्रै ढुवानी भएको छ । हाल जिल्लामा खाद्यान्न व्यवस्था तथा व्यापार कम्पनी डोल्पा शाखामा ३२ सय, जुफालमा २२ र काईगाँउमा ६ सय क्वीन्टल मौजाद चामल छ । दैनिक सयौँ क्वीन्टल चामल बिक्री भइरहेको खाद्य व्यवस्था तथा व्यापार कम्पनी डोल्पा शाखाले जानकारी दिएको छ ।"
राष्ट्रसंघीय शान्तिसेना परिचालन स्थगित,"न्यूयोर्क(राससएएनआई) : कोरोनाभाइरस महामारीलाई दृष्टिगत गरी संयुक्त राष्ट्रसंघले शान्ति सैनिक परिचालन र अदलीबदलीका सबै कार्यक्रम आगामी जुन ३० तारिखसम्मका लागि स्थगित गरेको छ। राष्ट्रसंघका अनुसार विश्वका विभिन्न भागमा तैनाथ शान्ति सैनिक, सैन्य अधिकृत तथा प्रहरी अधिकारीहरुको परिचालन पनि स्थगित भएको छ । राष्ट्रसंघीय महासचिवका प्रवक्ता स्टेफान डुजारिकले भने, हाम्रो अहिलेको सर्वोच्च प्राथमिकता नै विश्वका सबै संकटपूर्ण ठाउँमा खटाइने बर्दीधारी सैनिकहरुमा कोविड१९ नभएको सुनिश्चित गर्नु रहेको हुन्छ । उनका अनुसार केही विशिष्ट अवस्थामा यस व्यवस्थामा सामान्य फेरबदल हुन सक्नेछ। राष्ट्रसंघको उक्त निर्णयका बारेमा शान्ति सैनिक र प्रहरी पठाइरहेका सबै मुलुकलाई जानकारी गराइएको पनि उनले बताए । तर राष्ट्रसंघका अन्य निकायहरु जस्तै राष्ट्रसंघीय बालकोष (युनिसेफ), विश्व खाद्य कार्यक्रम र शरणार्थीसम्बन्धी उच्चस्तरीय आयोग (युएनएचसीआर) का कार्यक्रमहरु द्वन्द्वग्रस्त मुलुकहरुमा यथावत रहेको राष्ट्रसंघले जनाएको छ । प्रवक्ता डुजारिकले युनिसेफ र विश्व खाद्य कार्यक्रमले जोर्डान सरकारसँग मिलेर शरणार्थीहरुलाई मद्दत गरिरहेको, खाद्य सहयोग तथा अरु कार्यक्रमलाई निरन्तरता दिएको बताए। डुजारिकका अनुसार युएनएचसिआरले पूर्वी अफ्रिकामा रहेका शरणार्थीको ठूलो हिस्सामा कोविड१९ को संक्रमण रोक्न, उपचार गर्न र प्रसारलाई नियन्त्रणमा राख्न काम गरिरहेको छ। यसैबीच, विश्व स्वास्थ्य संगठन (डब्लुएचओ)ले प्रकाशन गरेको नयाँ प्रतिवेदनले कोरोनाभाइरसको महामारीका कारण विश्वभर स्वास्थ्यकर्मीको सुरक्षामा खतरा उत्पन्न भएको र यसबाट खासगरी अग्रमोर्चामा काम गर्नुपर्ने नर्सहरु रहेको जनाएको छ। डब्लुएचओका महानिर्देशक टेड्रोस अधानोम घेब्रेयेसुसले विश्वका नर्सहरुको स्थिति प्रतिवेदन २०२०सार्वजनिक गर्दै नर्सहरु कुनै पनि स्वास्थ्य प्रणालीका मेरुदण्ड रहेको बताए। विश्वभर हाल २ करोड ८० लाख नर्सहरु कार्यरत छन् जबकी विश्वमा अहिले ५९ लाख नर्सको कमी छ। नर्सको कमी सबैभन्दा बढी अफ्रिका, दक्षिणपूर्व एसिया, पूर्वी भूमध्यसागरीय क्षेत्र र दक्षिण अमेरिकामा छ । विश्व स्वास्थ्य दिवसका अवसरमा सन्देश दिँदै राष्ट्रसंघीय महासचिव एन्टोनियो गुटेरेसले मानव स्वास्थ्यका लागि विश्वभरका सबै स्वास्थ्यकर्मीले दिनरात केही नभनी कोरोना महामारीविरुद्ध संघर्ष गरिरहेकामा त्यसको उच्च प्रशंसा गर्दछु भनेका छन्।"
चौधरी फाउन्डेसनले दियो सरकारलाई १ हजार 'पीसीआर रिएजेन्ट',"काठमाडौं : कोरोना भाइरस (कोभिड १९) को महाप्रकोपसँग जुध्दै नागरिक सुरक्षाका लागि आफू सक्दो प्रयास गर्ने अभियानको निरन्तरतास्वरूप चौधरी फाउन्डेसनले बुधबार निजी क्षेत्रको तर्फबाट सरकारलाई १ हजार थान 'पीसीआर रिएजेन्ट' (स्वास्थ्य परीक्षण सामग्री) हस्तान्तरण गरेको छ । स्वास्थ्य मन्त्रालयमा आयोजित समारोहमा फाउन्डेसनले स्वास्थ्यमन्त्री भानुभक्त ढकाललाई ती सामग्री हस्तान्तरण गरेको हो । कोभिड १९ संक्रमित व्यक्ति पहिचान गर्न 'पीसीआर रिएजेन्ट' अति महत्वपूर्ण उपकरण हो । फाउन्डेसनले चीनबाट आयात गरेका यी सामग्री ग्रहण गर्दै स्वास्थ्यमन्त्री ढकालले विषम परिस्थितिमा निजी क्षेत्रले गरेको यस्तो सहयोग सराहनीय भएको भन्दै फाउन्डेसनलाई धन्यवाद दिए । आवश्यकता परेका बेला आगामी दिनमा पनि यस्तै सहयोगका लागि खुला ह्रदयले तयार रहनसमेत उनले आग्रह गरे । फाउन्डेसन अध्यक्ष विनोद चौधरीले कोभिड१९ नियन्त्रणमा सरकारले थालेको प्रयासमा साथ दिन पाउँदा आफूहरूलाई सन्तोष मिलेको बताए। 'स्वास्थ्यमा सीमित साधनस्रोत र पूर्वाधार भएको अवस्थामा सरकारसँगको बलियो हातेमालोबिना अहिलेको विपदबाट छुटकारा पाउन सकिँदैन, 'उनले भने, 'त्यसैले सरकारसँग सहकार्य गरी मुलुकभरि यस्ता सामग्री उपलब्ध गराउने काममा हामी निरन्तर लागिरहेका छौं ।' उनले यी 'पीसीआर रिएजेन्ट' उपकरणबाट द्रूत गतिमा कोरोना परीक्षण हुने विश्वास व्यक्त गरे। सरकारी तथा गैरसरकारी क्षेत्रबाट परीक्षण तथा सुरक्षा सामग्री माग उच्च देखिए पनि आफूहरूको पहिलो प्राथमिकता उपचार र परीक्षणमा सक्रिय चिकित्सक र स्वास्थ्यकर्मीको सुरक्षा भएको चौधरीले बताएका छन् । 'त्यससँगै हाम्रो प्राथमिकता न्यूनतम उपकरण र पूर्वाधार भएका स्वास्थ्य केन्द्र हुन्, जहाँबाट रोग परीक्षणसँगै पहिलो चरणको उपचार सम्भव होओस्, चौधरीले भनेका छन्, 'न्यूनतम पूर्वाधार भएका संस्थालाई बलियो र सुविधासम्पन्न बनाउने हाम्रो लक्ष्य हो । र, ती केन्द्रसँग स्थायी रूपमै सहकार्य गर्ने गरी चौधरी फाउन्डेसनले तयारी गरिरहेको छ ।' यसअघि पहिलो चरणअन्तर्गत चौधरी फाउन्डेसनले सातै प्रदेशका गरी ४८ स्वास्थ्य संस्थामा पीपीई र उपचार सामग्री वितरण गरेको थियो ।"
"लकडाउन : रोग भन्दा पनि भोकको चिन्ता, पैंचो माग्दै, छाक टार्दै (फोटो र भिडियो)","बारा : लकडाउनले देश ठप्प हुँदा यसको प्रभावले जिल्लाको अति विपन्न नागरिक दिनानुदिन पीडित बन्न थालेका छन्। दैनिक ज्यालादारी गरी कमाएको पैसाले दुई छाकको जोहो गर्ने परिवारलाई यतिबेला भोको पेट कसरी भर्ने भन्ने चिन्ताले सताउन थालेको छ। जीतपुरसिमरा उपमहानगरपालिका १८ लामिडाँडास्थित सुकुम्बासी टोलकी असिया माझीले पैंचो मागेर आफ्नो परिवारको गुजारा टार्दै आएको एक साताभन्दा बढी भइसक्यो। इँटा बोकेर ज्यालादारीमा दैनिक तीन सय कमाउने असिया दिनहुजसो वरपरका घरमा अन्न पैंचो माग्न पुग्ने गरेकी छिन्। तर केहिदिन यता भनेजस्तो पैंचोसमेत पाउन छाडेपछि पाँच जना परिवारको गुजारा कसरी चलाउने भन्ने चिन्तामा छिन असिया। अब त पैंचो पनि दिन छाडे, सबैको समस्या उस्तै छ, असियाले भनिन् कमाएर तिरौला भन्दै पैंचो मागेर जसोतसो टरेको थियो। अब कसरी पेट भर्ने भन्ने मात्रै चिन्ता छ। असियाको जस्तै पीडा सुकुम्बासी बस्तीका अधिकांशले भोगिरहेका छन्। बस्तीकी अर्की महिला आशा माझीले किराना पसलबाट उधारोमा खाद्यान्न लिएर खानाको जोहो गर्ने गरेकी थिइन्। तर किराना पसलमा समेत उधारो पाउन छाडेपछि आशाको परिवारमा यतिबेला निराशा छाएको छ। किराना पसलमा पनि धेरै उधारो भयो, किनेर ल्याउनुपर्छ भन्दै साहुले सामान दिन छाडे, आशाले भनिन्, छरछिमेकमा भयो भने पैंचोले काम चलाउने गरेका छौं, नत्र भोकै सुत्नुपर्ने अवस्था छ। आफूले भोक सहेर सुत्न सकेपनि साना छोराछोरीलाई भोकै सुताउन मनले नमान्ने आशाको पीडा छ। आफूले गर्दै आएको ज्यालादारीको काम ठप्प हुँदा आशाको परिवारलाई यतिबेला समस्या परेको छ। बस्तीका अधिकांश महिला गाउँमा इँटा बोक्ने, बालुवा चाल्ने, खेतलगायत दैनिक ज्यालादारीमा काम गर्ने गरेका छन्। कोरोना संक्रमण फैलन नदिन सरकारले जारी गरेको लकडाउनले सबै काम रोकिएको उनिहरु बताउछन्। काम गरिरहेको ठाउँमा अहिले आउन पर्दैन भनेर पठाए। अरु ठाउमा खोज्न जादा पनि काम पाइएन। त्यसैले घरमै बसिरहेका छौँ स्थानीय अप्सरा विकले भनिन्, रोग बढ्न नदिनु त राम्रै कुरा हो। तर रोग भन्दा पनि भोकको चिन्ता बढी सताउन थाल्यो। अन्नको अभावमा चुल्हा समेत बल्ने अवस्था नभएपछि जिल्लाका अति विपन्न परिवारका नागरिक यतिबेला राहतको बाटो पर्खन थालेका छन्। स्थानीय जनप्रतिनिधिले राहत उलपब्ध गराउनका लागि बस्तीका अधिकांश विपन्न नागरिकको नाम संकलन गरेर लगेको बताउदै विरेन्द्रनगर मुसहर बस्तीकी पार्वती माझीले छिटोभन्दा छिटो राहत पाउन सके पीडा कम हुने बताइन्। राहतका लागि नाम त लगिएको छ, त्यसैको बाटो पर्खिरहेका छौ माझीले भनिन् त्यो राहत चाँडै आयो भने हाम्रो पीडा कम हुने थियो। विभिन्न सामाजिक संघसंस्थाले राहत वितरण गरेको जानकारी पाएपनि लक्षित वर्गसम्म भने राहत सामाग्री नआएको पार्वतीको गुनासो छ। लकडाउनका कारण अन्यत्र गएर काम गर्ने बस्तीका पुरुष पनि यतिबेला गाउँ फर्किएका छन्। काम गरेर कमाएको पैसाले केही दिनको गुजारा चलेपनि अब भने समस्या हुन थालेको सुकुम्बासी बस्तीका इन्द्र चौधरीले बताए। कामको खोजीमा बाहिर निस्कन पाइदैन्, भाइरस फैलन्छ भन्दै हिडडुल गर्न दिइएको छैन, चौधरीले भने, खेतबारीमा अलि अलि काम पाइन्थ्यो होला तर सबैको घरमा यतिबेला भिडभाड छ। आफ्नो काम आफैले गरिरहेका छन्, भाइरसको डरले बाहिरी मान्छेलाई काम दिएका छैनन्। काम पाउन छाडेपछि वीरेन्द्रनगर मुसहरबस्तीका फगुनी माझीको परिवार पनि चिन्तित छन्। फगुनी पाँच वर्षयता विरामी भएर थला परेका छन्। उनको परिवारको गुजारा पत्नी र तीन छोरीको ज्यालादारीबाट आएको पैसाले चल्ने गरेको छ। पसाहा खोलामा बालुवा चाल्ने काम गर्ने पत्नी र छोरी अहिले घरमै बस्दा फगुनीको परिवारलाई दुई छाकको जोहो गर्न हम्मेहम्मे छ। फगुनीको परिवारलाई जस्तै सुकुम्बासी बस्तीकी बुलीदेवी मुखियालाई पनि दुई सातादेखी दुई छाक कसरी टार्ने भन्ने मात्रै चिन्ता छ। केही दिन घरमै रहेको खाद्यान्नबाट गुजारा चलाएकी मुखियाको भान्सा यतिबेला रित्तिएको छ। पकाउने केही छैन, कसरी खाने ?, मुखियाले भनिन्, उधारो पाइदैन्, पैंचोले एक छाक टारिरहदा अर्को छाक के खाने भन्ने चिन्ता सुरु हुन्छ। अति विपन्न नागरिकको समस्या उस्तै रहेको उनी बताउछिन्। मुखियाले भनेजस्तै जिल्लाका अधिकांश सुकुम्बासी र विपन्न बस्तीको पीडा अहिले समान छ। हुने खाने भन्दा हुदा खाने लकडाउनका कारण बढी प्रभावित देखिएका छन्। सरकारले तत्काल राहत उलपब्ध गराउन निर्देशन गरेबमोजिम स्थानीय तहका जनप्रतिनिधि यतिबेला विपन्न नागरिकको सूची तयार गर्न व्यस्त छन्। जिल्लाका १६ वटा स्थानीय तहमा अहिले विपन्न नागरिकको नामावली संकलन गर्ने काम भइरहेको बाराका प्रमुख जिल्ला अधिकारी एवम् जिल्ला विपद् व्यवस्थापन समितिका संयोजक रुद्रप्रसाद पण्डितले बताए। स्थानीय तहले नाम संकलन गरिरहेका छन् र राहत कोष प्नि खडा गरिरहेका छन्, प्रजिअ पण्डितले भने, नामावली संकलन भएपछि छिट्टै राहत वितरणको काम सुरु हुने जानकारी आफूले पाएको छु। घर अगाडी बसेकी सुकुम्बासी बस्तीकी बुलिदेवी मुखिया।"
राहत वितरण गर्दै धनकुटाका स्थानीय तह,"धनकुटा : धनकुटाका स्थानीय तहले राहत वितरण सुरु गरेका छन्। स्थानीय तहले ज्यालादारी मजदुर र विपन्न वर्ग पहिचान गर्दै धमाधम राहत वितरण गर्न थालेका हुन्। विश्वव्यापी महामारीको रुपमा फैलिएको कोरोना भाइरस (कोभिड१९) विरुद्ध जुद्धिरहेका विपन्न परिवारलाई जिल्लाका सात स्थानीय तहले आआफ्नै मापदण्ड बनाएर खाद्यान्न वितरण गरेका हुन्। धनकुटा नगरपालिकाले १० वटै वडामा दैनिक ज्यालादारी गरी जीवन निर्वाह गर्ने बिपन्न परिवारलाई राहत वितरण गरिसकेको छ। सबै वडाका २ हजार २ सय ९३ विपन्न परिवारलाई ३९ लाख ४८ हजार ५ सय २० रुपैयाँ बराबरको दैनिक उपभोग्य सामाग्री (चामल, दाल, नुन, तेल र सावुन) वितरण गरेको सूचना अधिकारी डम्बर रोगुले जानकारी दिए। त्यस्तै महालक्ष्मी नगरपालिकाले पनि लकडाउनले प्रभावित अतिविपन्न, असाहय र ज्यालादारी मजदुरलाई राहत वितरण गरेको छ। नगरभरिका ९ वटै वडामा प्रभावित रहेकाका विवरण संकलन गरेर राहत वितरण कार्य सुरु गरिएको महालक्ष्मी नगरपालिका प्रमुख पर्शुराम नेपालले बताए। हालसम्म ५ सय भन्दा बढी अतिविपन्न, असाहय र ज्यालादारी मजदुरलाई राहत प्रदान गरिएको छ। उनका अनुसार पहिलो चरणमा १० दिनलाई पुग्नेगरी राहत वितरण गरिएको छ। राहत वितरण कार्य जारी रहेको र सबै वडामा वितरण गरिने उनले बताए। सहिदभूमि गाउँपालिकाले पनि राहत वितरण कार्यको तयारी सुरु गरेको छ। गाउँपालिकाका प्रमुख प्रशासकीय अधिकृत राजकुमार शाक्यका अनुसार वडागत रुपमा नामावलीको लगत संकलन भएर आइसकेको गाउँकार्यपालिकाका वैठकले पनि कार्यविधि पारित गरिसकेको हुँदा अबको दुई दिन भित्र राहत वितरण कार्य सुरु हुनेछ। राहत वितरण कार्य वडालाई जिम्मा दिइएको छ। वडालाई एकएक लाख रुपैया प्रदान गर्ने निर्णय भएको र आजै प्रतिवडालाई ८०८० हजार रुपैयाँ पेश्की स्वरुप उपलब्ध गराइएको उनले बताए। उता पाख्रिवास नगरपालिकाले पनि मंगलबारदेखि राहत वितरण सुरु गरेको छ। केही दिन अघिको कार्यपालिका बैठकले नगरभरिका सबै वडाका गरेर १५ सय विपन्न, ज्यालामजदुरीलाई राहत वितरण गर्ने निर्णय गरेको थियो। सोही निर्णय अनुरुप वडागत रुपमा गएर राहत वितरण गरिरहेको पाख्रिवास नगरपालिकाका प्रमुख प्रशासकीय अधिकृत डिकबहादुर राईले बताए। हरेक परिवारलाई ३० किलो चामल, २ किलो दाल, १ किलो नुन, १ लिटर तेल र एक प्याकेट सावुन सहित ५ प्रकारको दैनिक उपभोग्य सामाग्री प्रदान गरिरहेको उनले बताए। छथरजोरपाटी गाउँपालिकाले पनि विपन्न परिवारको वडागत रुपमा लगत संकलन गरी राहत वितरण कार्य सुरु गरेको छ। लकडाउनबाट प्रभावित ७ सय ४६ जना परिवारलाई राहत प्रदान गर्न लगत संकलन गरिएको गाउँपालिका अध्यक्ष शेरबहादुर लिम्बुले बताए। उनका अनुसार सबैलाई राहत दिन कठिनाई भएको र केही भारतीय नागरिक समेत रहेको कारण उनीहरुलाई मापदण्ड बनाएर दोस्रो चरणमा राहत वितरण गरिनेछ। जिल्ला बाहिरबाट आएर सडक तथा भौतिक निर्माणमा काम गर्ने अलपत्र परेका मजदुरलाई राहतस्वरुप चामल, दाल, नुन, तेल, साबुनलगायत सामग्री प्रदान गरिएको छ। साँगुरीगढी गाउँपालिकाले पनि वडागत रुपमा लगत संकलन भएर आएका ७ सय ३० जना लकडाउनबाट प्रभावित परिवारलाई राहत स्वरुप खाद्यान्न प्रदान गरेको छ। त्यस्तै चौविसे गाउँपालिकाले पनि १ हजार परिवारलाई दैनिक उपभोग्य सामाग्री राहतको रुपमा प्रदान गरेको छ।"
सय रुपैयाँको रिचार्ज १२८ मा बिक्री !,"नेपालगन्ज : बाँकेको दुर्गम नरैनापुर गाउँपालिकामा कालोबजारीमा रिचार्ज कार्ड बिक्री भइरहेको छ। नरैैनापुर २ लक्ष्मणपुरका मोहम्मद सलिम खाँले एक सय रुपैयाँ पर्ने नेपाल टेलिकमको रिचार्ज कार्ड ८० रुपैंयाँ भारुमा बिक्री भइरहेको बताए। उनले अन्नपूर्ण पोस्ट्सँग मोबाइल सम्पर्कमा भने, पहिले ६५ रुपैयाँ भारुमा पाइन्थ्यो। लकडाउनपछि ८० भारुमा बिक्री भइरहेको छ। रिचार्ज कार्डमा कालो बजारी भए पनि कसैले रोकेको छैन। उनले गाउँपालिका भरी नै रिचार्ज कार्डमा कालोबजारी भइरहेको बताए। नेपाल प्रहरीको लक्ष्मणपुर चौकीका प्रहरी सहायक निरीक्षक भक्त खड्काले रिचार्ज कार्ड कालो बजारी भइरहेको विषयमा कसैले पनि गुनासो वा उजुरी नभएको बताए। उनले भने, यहाँ बेच्ने सबै सामानहरु महंगोमा बेचिरहेको भन्ने थाहा पाएर कसैले पनि चलन चल्तीको रकमभन्दा बढी नलिन भनेका छौं। रिचार्ज कार्डमा के भइरहेको छ, बुझौंला। इलाका प्रहरी कार्यालय भगवानपुरका इन्चार्ज प्रहरी निरीक्षक मानबहादुर बिसीले इसेवाबाट रिचार्ज गर्नेले भने एक सय रुपैयाँ दिँदा ९८ रुपैयाँको रिचार्ज गर्ने बाहेक कालोबजारी नभएको दाबी गरेका छन्। नरैनापुरमा लकडाउनपछि खाद्यान्न अभाव भइरहेको छ। भारतीय बजारमा निर्भर यहाँका वासिन्दा सीमा नाका पूर्ण रुपमा बन्द भएपछि खाद्यान्न किन्न पाइरहेका छैनन्। नेपाली सामान बेच्ने किराना पसलको अभावमा स्थानीयलाई दैनिक उपभोग्य वस्तुको अभाव भइरहेको इप्रका भगवानपुर र लक्ष्मणपुर प्रहरी चौकीले पनि जनाएको छ।"
कोरोना कहर : धमाधम राहत कोष स्थापना गर्दै स्थानीय तह,"बैतडी : एकैपटक सुदूरपश्चिमका तीनजनामा कोरोनाको संक्रमण भएपछि यहाँका स्थानीय तहले कोरोना भाइरससँग जुध्न धमाधम राहत कोष स्थापना गर्न थालेका छन् । विभिन्न शीर्षकका बजेट समेत कटौती गरेर पालिकाले कोरोना भाइरस रोकथाम तथा नियन्त्रण राहत कोष स्थापना गर्न थालेका हुन् । जिल्लाको सदरमुकामस्थित दशरथचन्द नगरपालिकाले विपद् व्यवस्थापन कोष अन्तर्गत नै रहने गरेर राहत कोष स्थापना गरेको छ । कोषमा नगरपालिकाले विभिन्न शीर्षकबाट रकम तानेर १३ लाख कोषमा जमा गरेको छ भने कञ्चन डेभलपमेन्ट बैंकले उपलब्ध गराएको ३५ हजार पनि सोही कोषमा जमा गरेको छ ।नगरपालिकाले स्थापना गरेको कोषमा सहयोगका लागि सबैलाई अपील गरिएको नगरपालिकाकी उपप्रमुख मीना चन्दले बताइन् । उनले भनिन्, 'नगरपालिकाले कोरोना रोकथाम तथा नियन्त्रणका लागि राहत कोष स्थापना गरेको छ । यसमा सहयोगका लागि सबैलाई आग्रह गरेका छौं ।' जिल्लाको पाटन नगरपालिकाले पनि २० लाखको राहत कोष स्थापना गरेको छ । केही दिन अघि बसेको नगरकार्यपालिकाको बैठकले कोरोना भाईरस विरुद्धको अभियानमा जुट्नका लागि राहत कोषको स्थापना गरेको नगरप्रमुख केशवबहादुर चन्दले बताए । उनले भने, 'यो संकटका घडीमा कोरोना भाईरस विरुद्धका अभियानहरुलाई प्रभावकारी बनाउन हामीले राहत कोष स्थापना गरेका हौं ।' यस्तै जिल्लाको सुर्नया गाउँपालिको पनि कोरोना नियन्त्रण तथा रोकथामका लागि २० लाखको राहत कोष स्थापना गरेको छ । मंगलबार बसेको गाउँकार्यपालिकाको बैठकले कोरोना नियन्त्रण तथा रोकथाम अभियानलाई प्रभावकारी बनाउन र त्यसको महामारीबाट बच्न २० लाखको राहत कोष स्थापना गरेको गाउँपालिका अध्यक्ष बीरबहादुर बिष्टले जानकारी दिए । शिवनाथ र पञ्चेश्वर गाउँपालिकाले कोरोना रोकथाम तथा नियन्त्रणका लागि १०१० लाखको राहत कोष स्थापना गरेका छन् । ती कोषमा सहयोगका लागि सबैलाई आग्रह गरिएको शिवनाथ गाउँपालिकाका अध्यक्ष कर्णसिंह साउँदले बताए । उनले भने,'कोरोना भाईरसको सुदूरपश्चिम उच्च जोखिममा रहेकाले हामीले पनि पूर्वतयारी स्वरुप राहत कोष स्थापना गरेका हौं ।आवश्यक परेमा कोषमा अन्य शीर्षकबाट रकमान्तर गरेर पैसा थप्छौं ।' जिल्लाको मेलौली नगरपालिकाले विपद् व्यवस्थापन कोषमा २० लाख बजेट रहेको र सोही कोषबाट कोरोना रोकथाम तथा नियन्त्रणका लागि खर्च गरिने प्रमुख प्रशासकीय अधिकृत धर्मराज न्यौपानेले बताए । यस्तै पुर्चौंडी नगरपालिकाले पनि विपद् व्यवस्थापन कोषकै रकम कोरोना नियन्त्रणका लागि खर्च गर्ने जनाएको छ । जिल्लाको सिगास गाउँपालिकाले १२ लाखको राहत कोष स्थापना गर्ने तयारी गाउँपालिका अध्यक्ष हरिसिंह धामीले बताए । उनले भने, 'हामीले राहत कोष स्थापनाका लागि छलफ गरिसकेका छौं । चैत २८ गते बस्ने कार्यपालिका बैठकबाट निर्णय पारित गर्छौ ।' जिल्लाको दोगडाकेदार गाउँपालिकाले कोरोना नियन्त्रणका लागि २९ लाखको राहत कोष स्थापना गरेको छ भने डिलाशैनी गाउँपालिकाले पनि राहत कोष स्थापना गर्ने तयारी गरेको छ।गाउँकार्यपालिकाको बैठकबाट कोष स्थापना गर्ने निर्णय हुने डिलाशैनी गाउँपालिकाका विपद् व्यवस्थापन सम्पर्क व्यक्ति पुरुषोत्तम नाथ योगीले बताए ।"
चीनबाट नेपालले सिक्नुपर्ने पाठ लकडाउन नै अन्तिम अस्त्र,"प्रा डा राजीवकुमार झा चीनको सियानमा बस्न थालेको २२ वर्ष भयो। सियान विश्वविद्यालयका अनुसन्धाता झाले कोरोना भाइरसको संक्रमण रोकथाममा चीनले गरेका प्रयासबारे अन्नपूर्ण सम्पूर्णलाई बताएका छन्। तीन महिनापछि कोभिड१९ को मुहान मानिने वुहान यतिखेर सामान्य जीवनमा फर्किसकेको छ। मेट्रो रेल, बस चल्न थालेका छन्। मानिसहरू सामान्य अवस्थामा फर्केका छन्। कलकारखाना, होटल, रेस्टुरेन्ट सुचारु भएका छन्। केन्द्र तथा प्रान्तीय सरकारका अनुसन्धान कोषहरूलाई कोरोना अनुसन्धान कोष मा परिणत गरेर अनुसन्धाता र वैज्ञानिकलाई अनुदान दिन थालिएको छ। यसबाट आगामी दिनमा चिनियाँहरूले कोरोनाको विषयमा अनुसन्धानलाई कसरी अघि बढाउलान् भन्ने अनुमान सहजै गर्न सकिन्छ। चीनको मोडलबाट नेपालले पनि केही सिक्न सक्छ। तीन हजारभन्दा बढी नागरिकको ज्यान लिएको कोरोना भाइरस घरेलु रूपमा नियन्त्रणमा लिएपछि चीन यतिखेर संसारलाई सहयोग गर्दै छ। वुहानमा कोरोना संक्रमण नियन्त्रणमा आइसकेको छ भने अमेरिका अहिले नयाँ एपिसेन्टर बनेको छ। स्पेन र इटाली चरम संकटमा छन्। छिमेकी देश भारतमा समेत कोरोना भाइरसको संक्रमण बढ्दै गएको छ। पछिल्ला दिन चीनमा नयाँ संक्रमित थपिएका छैनन्। गत शुक्रबार त एक जनाको पनि मृत्यु भएन। वसन्त पर्वमा भाइरस विष्फोट सन् २०१९ बिदा हुँदै थियो। पश्चिमाहरू नयाँ वर्षको स्वागतको तयारीमा थिए। कोही क्रिसमस मनाउँदै थिए, कोही लामो बिदामा विदेश घुम्ने तयारीमा थिए। डिसेम्बरको अन्तिम साता चीनको वुहानबाट खबर आयो निमोनियाको लक्षणसँग मिल्दोजुल्दो खालको नयाँ रोग देखिएको छ। डिसेम्बर २६ र २७ मा वुहान शहरमा २७ जना यस्ता बिरामी आए। त्यहाँको स्वास्थ्य विभागले सार्वजनिक सूचना नै दियो सार्सको लक्षणसँग मिल्दोजुल्दो खालका बिरामी आए। तीमध्ये दुईचार जनाबाहेक अरू सबै निको भएर घर फर्के। एक हप्तापछि त्यस्ता बिरामीको संख्या ४४ पुग्यो। अर्थात्, सन् २०२० जनवरीको पहिलो साता झण्डै दोब्बर बिरामी सोही प्रकृतिका देखिए। जनवरी २० सम्म कुनै नयाँ बिरामी देखिएनन्। त्यसलगत्तै खरमा आगो लागेजस्तै वुहान र त्यसबाहिर पनि यो भाइरस फैलिँदै गयो। चीनको मोडल अपनाएको भए अरू देशमा कोरोनाले यो रूप लिने थिएन। असावधानी र अराकजताका कारण स्पेन, इटाली र अहिले अमेरिकामा यो अवस्था आयो। मानिसमानिस बीचको सम्पर्कको कडी तोड्न चीनले गरेको लकडाउन महत्त्वपूर्ण थियो। चिनियाँ नागरिक वसन्त पर्वलाई धुमधामसँग मनाउने तयारीमा थिए। त्यसैले धेरै स्वदेश र विदेशबाट घर फर्कंदै थिए। चीनको द्रुतगतिको मेट्रो रेल भरिभराउ थियो। हवाईजहाजका सबै सिट भरिएका थिए। नियमितभन्दा धेरै उडान भइरहेका थिए। विश्वविद्यालय, विद्यालय बन्द थिए। मानिसको चाप बढ्ने र आवतजावत पनि उस्तै हुने समयमा वुहानमा कोरोना भाइरसको विष्फोट भयो। जनवरी २३ मा देखिएको महामारीको धक्काले चिनियाँको नयाँ वर्षलाई समेत अर्को साल सारिदियो। उता पश्चिमाहरू भने कोरोनालाई सुरुमा वुहान र पछि चिनियाँ भाइरसको नाम दिन थालेका थिए। आज त्यही भाइरस संसारका दुई सयभन्दा बढी देशमा पुगेको छ। अहिलेसम्म ६९ हजारभन्दा बढी नागरिकको ज्यान लिइसकेको छ। संसारका १२ लाखभन्दा बढी मानिस यसबाट संक्रमित छन्। चिनियाँ सरकारले यो भाइरसको फैलावटको दर निकै खतरनाक हुने आकलन गर्यो र वुहानलाई एपिसेन्टर मानेर वुहान, सियान, बेइजिङ मात्रै नभई धेरै प्रान्तमा लकडाउन गर्ने घोषणा गर्यो। यो निर्णयलाई कतिपयले अलोकप्रिय भने पनि बाध्यकारी निर्णय थियो। नेपालको सिमाना जोडिएको तिब्बतमा समेत एक बिरामी देखिएका थिए। त्यसपछि त केही देशले दूतावासका कर्मचारी लैजान चार्टर उडानसमेत गरे। डिसेम्बर २७ मा सिफुड बजारबाट फैलिएको कोरोनालाई जनवरीको तेस्रो सातामा मात्रै विश्व स्वास्थ्य संगठनले कोभिड १९ नाम दिएको थियो। चीनले कसरी सफलता पायो ? चीनकै मोडल अपनाएको भए अरू देशमा कोरोनाले अहिलेको यो रूप लिने थिएन। असावधानी र अराकजताका कारण स्पेन, इटाली र अहिले अमेरिकामा यो अवस्था आयो। मानिसमानिस बीचको सम्पर्कको कडी तोड्न चीनले गरेको प्रयास नै सबैभन्दा महत्वपूर्ण विषय थियो। लकडाउन नै त्यसको वास्तविक कारण बन्यो। रातारात अस्पताल बने, हजारौँ स्वास्थ्यकर्मी वुहान ओरालियो। घरघर गएर स्वास्थ्यकर्मीले नमुना परीक्षण गर्दै अस्पताल पठाउन थाले। मानिस शंकै नलाग्दा पनि परीक्षण गर्न आए। घरमा बस्नेहरू पनि अनुशासित भएर सेल्फ क्वारेन्टिनमा बसे। यस्ता धेरै कारण छन्, जसले चीनलाई यति चाँडै सफल बनायो। चीनको प्रविधि, जनशक्ति र सार्समा बटुलेको अनुभवले पनि उनीहरू ढुक्क थिए। महामारीसँग जुध्ने नेतृत्वको दृढ इच्छाशक्ति, उपलब्ध भौतिक सामग्री र नागरिकको समर्थन नै सफलताको कारण हो। चीनको वुहानमा लकडाउन गर्दा पश्चिमाहरूले मानव अधिकारको विषय उठाएका थिए। वास्तवमा त्यो त मानव अधिकारभन्दा पनि जनताको जीवनरक्षा गर्न लिइएको कदम थियो। नेपालीमा पनि बडो वैज्ञानिक र पुरानो भनाइ छ नि, महामारीमा ज्यान जोगाउनू भन्ने। चीनमा एक महिनाभन्दा बढी लकडाउन भयो। त्यसैले त थोरै क्षतिमै रोगमाथि विजय प्राप्त गर्न सक्यो। कडाइका साथ लकडाउन नगरेको भए आज के हालत हुन्थ्यो होला चीनको ? अमेरिकाले पनि यही गर्नुपथ्र्याे। खुला समाजको परिचायक बन्न खोजेर मात्र हुँदैन, जुन देशको पनि पहिलो काम त आफ्ना नागरिकको ज्यान बचाउने नै हो। अहिले युरोपेली देशका नागरिकको हालत दयनीय बन्दै गएको देखिन्छ। महामारी दिनदिनै फैलिँदो छ तर नियन्त्रण गर्ने भेउ नै पाइरहेका छैनन्। डाक्टर, नर्सले हार खाने हुन् कि भन्ने खतरा देखिँदै छ। अब चीनले नै यस्तो अवस्थाको नियन्त्रणका लागि सहयोग गर्नुपर्छ। एयर चाइनाको जहाजलाई स्वागत गर्न सर्बियाका राष्ट्रपति विमानस्थल नै पुग्नुपरेको दृश्य टेलिभिजनमा देखियो। छिमेकीले साथ दिएपछि सर्बियाका राष्ट्रपतिले भावुक शैलीमा लेखेको पत्र विश्वभरका सञ्चारमाध्यममा भाइरल भयो। लकडाउन नै अन्तिम अस्त्र नेपालमा लकडाउनभन्दा प्रभावकारी उपाय अर्काे केही छैन। सरकारले भनेको मानौँ, लकडाउनमा घरमै बसौं, सामाजिक दूरी कायम गरौँ, भीडभाडबाट जोगिआँै। योभन्दा राम्रो उपाय अरू केही छैन। कम्तीमा पनि २८ दिन लकडाउन गर्नुपर्छ। नेपालमा संक्रमणको ठूलो संख्या नदेखिए पनि खतराको घण्टी भने बजिसकेको छ। चीन वा भारतको मोडल अवलम्बन गरेर नागरिक आफैँ सचेत भएर समाज र देशलाई जोगाउनुपर्छ। सरकारले केही अस्पताललाई तत्कालै डेडिकेटेड हस्पिटल घोषणा गर्नुपर्छ। सरकारले सशस्त्र प्रहरी बलको बलम्बुमा रहेको अस्पतालाई डेडिकेटेड अस्पताल बनाएको छ। काठमाडौँ, नयाँ बानेश्वरको सिभिल अस्पताललाई पनि डेडिकेटेड अस्पताल बनाएको भए ठीक हुन्थ्यो। सिभिल अस्पतालमा बढीमा सय बेड छुट्याएर डेडिकेटेड अस्पतालका रूपमा घोषणा गरियोस् भन्ने सुझाव छ, मेरो। यो अस्पताल सफा र खुल्ला छ। चिनियाँको सहयोगमा बनेको हो। भोलि नेपालमा महामारी फैलियो र चिनियाँ सहयोग नै चाहियो भने उनीहरूलाई आफ्नो मापदण्डअनुसार बनाएको अस्पतालमा काम गर्न सजिलो हुनेछ। सबैभन्दा महत्त्वपूर्ण विषय भनेको हामी महामारीसँग जुध्न सक्छौँ भन्ने आत्मविश्वास जरुरी छ। डाक्टर, नर्सलाई पनि मानसिक रूपमा प्रशिक्षित गर्न आवश्यक छ। उनीहरूलाई साधनस्रोतसम्पन्न बनाउनुपर्छ। बिरामीको उपचारमा लाग्नेलाई व्यक्तिगत सुरक्षादेखि सबै खालको प्रबन्ध गर्नुपर्छ। तर, सबैलाई एन ९५ मास्क नै चाहिन्छ भन्ने खालका प्रचार नगरौँ। संक्रमणको आशंका लागेकालाई क्वारेन्टिन वा आइसोलेसनमा राख्नुपर्छ। नेपालमा यसको सुरुवात भइसकेको छ। यस्तो बेलामा कोही कसैले पनि नकारात्मक प्रचार गर्नुभएन। चीनमा जस्तै नागरिकको मनोबल बढाउने, मानसिक रूपमा सकारात्मक प्रभाव पार्ने खालको सूचना दिनु जरुरी छ। नागरिकको दैनिक आवश्यकता परिपूर्तिका लागि समेत विशेष ध्यान दिनुपर्छ। क्वारेन्टिनमा बसेका कोही पनि डराउनु पर्दैन। तर, हाम्रोमा एक खालको त्रास पैदा गरिएको छ। मनोवैज्ञानिक त्रास नै सबैभन्दा घातक विषय हो। एक सय जनामा कोरोना लागि नै हाल्यो भने पनि ८० प्रतिशत आफैँ निको हुन्छन्। मृत्यु हुनेको संख्या त तीन प्रतिशत मात्रै रहेको देखिएको छ। संक्रमित भएका व्यक्तिले अरूलाई नसारून् भनेर ध्यान दिनु जरुरी छ। रोगसँग लड्ने प्रतिरोधी क्षमता कम भएका मानिसलाई यसले सबैभन्दा बढी प्रभाव पारेको पाइएको छ। मलाई रोगले होइन, रोगलाई मैले जित्छु भन्ने मनोबल उच्च भएका जोसुकै नागरिक १४ दिनमा निको भइहाल्छन्। कोरोना समूहको आठौँ संस्करणको भाइरस भएकाले कोभिड१९ सँग जुध्न आन्तरिक रूपमा मानव तयार नभएको पनि हुन सक्छ। किनकि, यो जनावर र मानिसमा भएका कमजोरकमजोर भाइरस मिलेर बनेको नयाँ ठिमाहा प्रजातिको भाइरस हो। त्यसकारण वृद्धवृद्धा, दीर्घरोगी र रोगप्रतिरोधी क्षमता कम भएका नागरिकलाई यो भाइरसले छिटो आक्रमण गर्छ। उनीहरूका लागि विशेष हेरचाह जरुरी हुन्छ। हाम्रो बसोबास पनि एकाध शहरबाहेक अन्यत्र फरकफरक नै छ। सामाजिक बनोटले नै सामाजिक दूरी कायम गरेको छ। यस्तो अवस्थामा एक जना संक्रमितले धेरैलाई सार्ने सम्भावना कम हुन्छ। चिनियाँ सरकारले जनतामा कुनै प्रकारको डरको अनुभव नै हुन दिएन। यो सामान्य घटना हो भनेर अभ्यस्त बनाएको कारण रोग नियन्त्रण गर्न सफल भयो। हामीमा आजसम्म त्यस्तो देखिएको छैन। विदेशबाट आएका मानिसलाई घृणा गर्ने संस्कार विकसित भएको देखिएको छ। यस्तो संस्कार शतप्रतिशत गलत हो। विदेशबाट आएका, संक्रमति भएकालाई माया गरौँ, सकारात्मक सन्देश प्रवाह गरौँ, उनीहरूलाई आत्मीय व्यवहार गरौँ। लकडाउनको समयमा नेपालमा नागरिकलाई दैनिक उपभोग्य वस्तु उपलब्धतामा समस्या देखिएको छ। तर, चीनमा त्यस्ता सामग्री उपलब्ध गराउन विद्युतीय प्रणालीको सहारा लिइयो। चिनियाँले मोबाइल एप नै बनाए। त्यसलाई सबैले आफ्नो मोबाइलमा राखे। सबैले आआफ्नो विवरण त्यसमा भरे। दैनिक रूपमा एपमा अपडेट नभए कोही कसैलाई पनि बाहिर जान दिइएन। हाम्रोमा त्यस्तो सम्भव नभए पनि सहज व्यवस्थापन गर्न के कस्ता उपाय अवलम्बन गर्नुपर्छ, त्यसतर्फ सरकारले ध्यान दिनुपर्छ। अनि, पछिल्लो पटक विभिन्न प्रभावित देशमा नै जहाज गएका छन्। तिनीलाई पनि नेपाल आएपछि क्वारेन्टिनमा राख्नुपर्छ। जस्तो कि, चीनबाट विद्यार्थी ल्याएको जहाजलाई हामीले १४ दिन राख्यौँ। अहिले पनि उद्धार गरिएका नागरिकलाई विदेश छोडेर आउने नेपाली जहाजलाई त्यसै गरी राख्नुपर्छ। चीनमा हप्तामा एक जना परिवारका सदस्यलाई घरबाहिर जान पाउने व्यवस्था गरिएको थियो। सोही कारण दैनिक उपभोग्य वस्तु खरिद गर्न कुनै समस्या भएन। चीनमा मिडियाले पनि त्रास फैलाउनेभन्दा जनतालाई सजग गराउने समाचार नै बढी दिए। मनोवैज्ञानिक रूपमा कुनै समस्या भए के गर्ने भन्ने सूचना पनि त्यसमा उपलब्ध हुन्थ्यो। नेपालमा समस्या थप जटिल बन्दै गयो भने चीनबाट हामीले पूर्ण सहयोग प्राप्त गर्छौं। यसमा कुनै दुविधा नराख्दा हुन्छ। इटाली, स्पेन पुगेका चिनियाँ डाक्टर र अन्य प्राविधिक जनशक्ति नेपाल सरकारले अनुरोध गरेको खण्डमा पाँच घण्टामै नेपाल आइपुग्छ। मैले नै पढाइरहेको सियान विश्वविद्यालयको टिम नै आवश्यक परेको खण्डमा नेपाल आउन तयार छ। किनकि, छिमेकी हुनुको नाताले पनि चिनियाँहरू नेपाललाई माया गर्छन्। नेपालप्रति उनीहरूको सद्भाव छ। (प्राडा झासँग गरिएको कुराकानीमा आधारित)"
लुम्बिनी प्रादेशिक अस्पतालका ५ चिकित्सक बर्खास्त,"बुटवल : कोरोना संक्रमणको महामारीका बेला कामकाजमा नआउने पाँचजना चिकित्सकलाई सेवाबाट बर्खास्त गरिएको छ । लुम्बिनी प्रादेशिक अस्पतालमा करार ज्यालादारीमा कार्यरत पाँच चिकित्सकलाई सेवाबाट हटाइएको हो । प्रदेशको सामाजिक विकास मन्त्रालयले कुनै पनि स्वास्थ्यकर्मीलाई बिदामा नबस्न भनेको छ । तर, प्रादेशिक अस्पतालमा कार्यरत ती चिकित्सक बिना जानकारी कार्यालयमा हाजिर नभएपछि बर्खास्ती गरिएको हो । प्रादेशिक अस्पतालका मेडिकल सुपरिटेण्डन डाराजेन्द्र खनालले करारमा रहेका चिकित्सक हटाइएको जानकारी दिए। 'हामीले हरेक दिन सामाजिक विकास मन्त्रालयमा कर्मचारीको हाजिरी पठाउनुपर्छ, मन्त्रालयले हाजिरी नदेखेपछि बर्खास्ती गरेको हो, 'उनले भने । रेडियोलोजी विभागमा कार्यरत डा बरदान वली र ताराप्रसाद शर्मा, आकस्मिक विभागमा कार्यरत डा प्रकृति कार्की, नाक, कान घाटी विभागका डा प्रकाश न्यौपाने र न्यूरो सर्जन डा सुवासचन्द्र चौधरीलाई सेवाबाट हटाइएको हो । महामारीको समयमा प्रसूति, काजक्रिया र बिरामी बिदा बाहेक अन्य बिदा नपाउने मन्त्रालयले बताएको छ । यी चिकित्सकले जानकारी नै नदिइ बिदा बसेको अस्पतालले जनाएको छ । सामाजिक विकास मन्त्रालयले लापरवाही गर्ने चिकित्सकलाई कारबाही सुरु गरिएको जनाएको छ । सेवा प्रवाहमा बेवास्था गर्नेलाई सेवाबाट हटाउने मन्त्रालयको चेतावनी छ ।"
लकडाउनले हलिया परिवारमा भोकमरी,"बाजुरा : साहुको हलो जोतेर दैनिक ज्याला मजदुरी गरी परिवार पालिरहेका बाजुराका हलिया परिवारमा भोकमरी भएको छ । नेपाल सरकारले चैत्र ११ गतेबाट 'लकडाउन' घोषण गरेसँगै हलिया परिवारले काम पाउन छोडेपछि भोकमरी भएको हो । आफ्नो जग्गा जमिन नभएका १५ हलिया परिवारलाई बुढीनन्दा नगरपालिका १ को तिथिचौरमा बसेका छन्। नेपाल सरकारले घर बनाइ दिएपनि दैनिक ज्याला मजदुरी गरेर साँझ बिहानको छाक टार्दै आएका उनीहरु १४ दिनसम्म भोकै बस्नु परेको स्थानीय रंगी लुहारले बताए । नेपाल सरकारले साबिकका जुकोट, वाई, बाँधुको पीपलडाली,कोल्टिको बिरसैनलगायतका गाविसबाट 'क' वर्गका १५ हलिया परिवारलाई बुढीनन्दा नगरपालिका १ को तिथिचौरमा जग्गा खरिद गरेर घर बनाइदिएको हो । दैनिक गुजारा चलाउन समस्या भएपछि केही परिवार घर छोडेर पुरानै गाउँमा साहुको काम गर्न गएका छन्। हाल ७ परिवार मात्रै तिथिचौरमा बस्छन् । तिनीहरु पनि कोल्टि बजारमा दैनिक ज्यालादारी गर्छन्। लकडाउनले उनीहरु समस्यामा परेको नागरिक समाजका अगुवा जनेश भण्डारीले बताए । ढुंगा गिट्टी फुटाएर, बालुवा चालेर १० जनाको परिवार पाल्दै आएको लकडाउन भएपछि त्यही काम रोकिँदा भोकै बस्नु परेको तितो अनुभव हलिया परिवारका रंगी लुहारले बताए । 'खेतिपाती लगाउन जग्गा छैन । ज्यालादारी गरेर परिवार पालिरहेको छु, जति दिन लकडाउन भयो त्यति दिन पेटभरी खान पाएको छैन ,' लुहारले भने । चन्द्या लुहारको १३ जनाका परिवार छ। सबैजना ज्यालादारीबाट पालिएका छन् ।उनले भने, 'कहिलै कोल्टी बजारमा दाउरा बेचेर दाल चामल किनेर खायौं, कहिले कसैको खेतमा काम गरेर ,मल बोकेर दैनिकी चलाएँ , लकडाउनपछि कोल्टि बजार बन्द भयो, दाउरा बिक्री हुनै छोड्यो, ' खेतबारीको काम सबै बन्द भएपछि भोकै बस्नु परेको छ।' थिपुचौरमा हाल ७ परिवारका ६५ जना बस्छन्। सबैको समस्या ज्यालादारी नचलेर भोकै बस्नु परेको दलु नेपालीले बताए । सबै कोल्टि, पिलुचौरलगायतका बजारमा ज्यालादारी गरेर साहुको काम गरेर दैनिकी चलाइ रहेका नेपालीले बताए । हलिया परिवारको आफ्नो नाममा जमिन समेत छैन। नेपाल सरकारले बनाइ दिएको घरमा बस्दै आएका छन् । ढुंगा गिट्टी कुटेर, दाउरा बेचेर कमाएको रकमले किनेको अन्नपात छाक बिराएर खाँदा पनि नपुगेको धनी लुहारले बताए । 'लकडाउन सुरु भएपछि छाक टार्ने माध्यम नै बन्द भयो, 'स्थानीय मन सार्कीले भने, ' घरमा नुन, तेल र चामल केही छैन।' काम गर्न नहुने र बजार जान पनि नमिल्ने भएपछि आफूलाई सरकारले राहातको व्यवस्था गर्नुपर्ने उनीहरुले बताए। लकडाउन लम्बिँदै गएको र भोको पेट बस्न नसकेपछि मंगलबार तिथिचौरका ७ हलिया परिवारले संयुक्तरुपमा बुढीनन्दा नगरपालिकालाई राहतका लागि निवेदन दिएको स्थानीय रंगी लुहारले बताए । बाजुरामा कुल १ हजार ३ सय ५३ मुक्त हलिया रहेका छन्। 'क' वर्गमा १ सय ३२, 'ख' वर्गमा २ सय ४६, 'ग' वर्गमा १ सय ५० र 'घ' वर्गमा ८ सय २५ गरि जम्मा १ हजार १ सय ८९ जनालाई सरकारले परिचय पत्र वितरण गरेको छ । अधिकांश हलिया परिवारलाई नोभेल कोरोना रोकथामका लागि विकास निमार्णदेखि सबै काम बन्द भएपछि जिल्लाका हलियाको साँझ बिहानको छाक बन्द भएको स्थानीय गोरख सार्कीले बताए । बुढीनन्दा नगरपालिकाका मेयर पदम गिरीले हलिया परिवारदेखि अन्य दैनिक ज्यालादारी गर्नेहरु थप समस्यामा परेको बताए। आपत्कालिन कोषमा ५० लाख रकम बिनियोजन गरेको गिरीले बताए । उनले रकमबाट नगरपालिकाका सबै वडाका मजदुर , ज्यालादारी र हलिया समुदायको तथ्यांक संकलन गरी उचित राहत दिने निर्णय कार्यपालिकाले गरेको बताए ।"
गोठजस्तो क्वारेन्टाइन,"धनगढी : विज्ञहरूले सुदूरपश्चिम कोरोना भाइरसको एपिसेन्टर बन्न सक्ने चेतावनी दिएका छन् । दुबईबाट आएका धनगढी उपमहानगरपालिका५ का ३४ वर्षीय युवकमा चैत १४ मा पहिलो पटक कोरोना संक्रमण देखिएको थियो । त्यसपछि चैत २२ मा थप तीन जनामा संक्रमण देखिएपछि सुदूरपश्चिममा कोरोनाका चार जना बिरामी भएका छन् । नेपाली सेनाको छाउनी अस्पतालका चिकित्सकको टोलीले कैलाली र कञ्चनपुरका क्वारेन्टाइनमा बसेका भारतबाट फर्केका ९२ जनाको स्वाब संकलन गरेको थियो । तीमध्ये दुई जनामा संक्रमण पुष्टि भएको छ । सेनाले यसलाई सर्भिलेन्स टेस्ट भनेको छ । कञ्चनपुरको वेदकोट नगरपालिका९ मा रहेको कृषि फर्मको छात्रावासमा बसेका ४१ वर्षीय र कैलालीको लम्की चुहा नगरपालिका९ मा रहेको सरस्वती माविको क्वारेन्टाइनमा बसेका २१ वर्षका पुरुषमा कोराना संक्रमण देखिएको हो । दुवै जना भारतबाट आएका हुन् । कञ्चनपुरको वेदकोटका कोरोना संक्रमित कञ्चनपुरसँग सिमाना जोडिएको चम्पावत जिल्लाको सल्ली भन्ने स्थानबाट लकडाउनको तेस्रो दिन अर्थात् चैत १३ मा नेपाल फर्किएका हुन् । उनी र उनीसँगै आएका अरू ११ जनालाई कञ्चनपुरको ब्रह्मदेवबाट सशस्त्र प्रहरीले पक्राउ गरी क्वारेन्टाइनमा पुर्याएको थियो । उनीहरू लुकेर ब्रह्मदेवको बाटो चम्पावतबाट पैदल आएका थिए । कैलालीमा भेटिएका संक्रमित चैत ११ मा नेपालभारत सिमाना गौरीफन्टाको ९ सय ९८ जनाको भीडमा थिए । भारतको महाराष्ट्रबाट फर्किएका उनीसँगै सीमा नाकामा रोकिएका नेपालीले चैत ११ का दिन नाकामा रहेका सशस्त्र प्रहरी र नेपाल प्रहरीलाई ढुंगामुढा गरी नेपाल प्रवेशको प्रयास गरेका थिए । यद्यपि, प्रहरीले लाठीचार्ज गरेर उनीहरू सबैको रेकर्ड राखेर बेलुकी मात्रै सम्बन्धित स्थानीय तहमा क्वारेन्टाइनमा राख्ने शर्तमा उनीहरूलाई गाडीमा पठाएको थियो । एक हजारको भीडमा नाराबाजी गरेका ती युवकमा कोरोना देखिएपछि अहिले सबै स्थानीय तहले त्यो दिन गौरीफन्टा नाकामा रहेकाहरूको खोजी गरिरहेको छ । धनगढी उपमहानगरपालिका५ का युवकका परिवारकी महिलामा संक्रमण देखिएपछि स्थानीय संक्रमण भएको पनि पुष्टि भएको छ । यसअघि विदेशबाट आएकामा मात्र कोरोना देखिएको थियो । आयातीत कोरोना स्थानीयमा पनि देखिएपछि सुदूरपश्चिममा खतराको संकेत देखिएको चिकित्सकहरू बताइरहेका छन् । भारतबाट चैत ११ सम्म सुदूरपश्चिमका सीमा नाकाबाट मात्रै डेढ लाख मानिस नेपाल भित्रिएका छन् । वरिष्ठ फिजिसियन डाक्टर शेरबहादुर कमर भन्छन्, भारतबाट फर्केका नेपालीबाट बढी खतरा छ, किनकि त्यहाँबाट फर्केका सबै क्वारेन्टाइनमा छैनन् । डाक्टर कमर अर्को खतरा स्थानीय संक्रमण भएको बताउँछन् । पहिलो पटक संक्रमण स्थानीयमा सरेको देखिएको छ, उनी भन्छन्, यो अझ बढी खतराको संकेत हो । स्थानीय संक्रमणका रूपमा देखिएर कोरोना दोस्रो चरणमा प्रवेश गरेको छ । त्यसलाई रोक्न तीव्र गतिमा परीक्षण गर्नु आवश्यक छ । सीमामा भयो भूल संघ, प्रदेश र स्थानीय सरकारले अहिले लकडाउनअघि सीमा नाकाको व्यवस्थापन गर्न नसकेको कुरालाई आफूहरूको भूल मानिरहेका छन् । भारतबाट आएका नेपाली सबैलाई क्वारेन्टाइनमा राख्न नसक्नु महाभूल भएको प्रदेश सरकारको पनि आकलन छ । भारतबाट फर्केका डेढ लाखमध्ये सुदूरपश्चिममा २३ सय ३६ जना मात्रै क्वारेन्टाइनमा बसेका छन् । कैलाली, लम्कीचुहाका युवकसँगै आएका अरूलाई क्वारेन्टाइनमा पुर्याउन सकिएको छैन । सुदूरपश्चिमका मुख्यमन्त्री त्रिलोचन भट्ट भन्छन्, सीमा नाकाको व्यवस्थापनमा कमजोरी रह्यो । त्यसबेला संघीय सरकारले पनि क्वारेन्टाइनको कुनै कार्ययोजना बनाएको थिएन । प्रदेश सरकारले पनि सीमा नाकाबाटै सबैलाई क्वारेन्टाइनमा पुर्याउन सकेन । भारतसँग सिमाना जोडिएका कैलालीको गौरीफन्टा र खक्रौला, कञ्चनपुरको गड्डाचौकीबाट तीन दिनमा मात्रै ६८ हजारभन्दा बढी नेपाली स्वदेश फर्किए । उनीहरूलाई सीमा नाकामा ज्वरोमापनबाहेक कुनै पनि व्यवस्था थिएन । फागुनको अन्तिम हप्तापछि भारतबाट आउन सुरु भएका नेपालीको तथ्यांक राख्दै सम्बन्धित पालिकाको क्वारेन्टाइनमा राख्न सकिएको भए अहिले चिन्ता गर्न पर्दैनथ्यो, सुदूरपश्चिम क्षेत्रीय स्वास्थ्य निर्देशक डा गुणराज अवस्थी भन्छन्, त्यहीँनेर तीनै सरकार चुके । अहिले सुदूरपश्चिम संघीय सरकार, प्रदेश सरकार र स्थानीय सरकारका लागि पनि टाउको दुखाइ भएको छ । संघीय सरकारले, कैलाली र कञ्चनपुरका क्वारेन्टाइनमा रहेका नेपालीको र्यापिड टेस्ट को तयारी गरेको छ । स्वास्थ्य तथा जनसंख्या मन्त्रालयबाट आएका चार जना र प्रदेश सरकारका चार जना गरी आठ जना स्वास्थ्यकर्मीको टोली कैलाली र कञ्चनपुरका क्वारेन्टाइनमा रहेका नेपालीको थ्रोट स्वाब टेस्टका लागि खटिएको छ । कैलालीका ३९ क्वारेन्टाइनमा ४ सय ५१ र कञ्चनपुरका नौ वटा क्वारेन्टाइनमा १ सय ७० जना रहेका छन् । गोठजस्तो क्वारेन्टाइन सर्भिलेन्स टेस्ट मा दुई जनामा कोरोना संक्रमण देखिएपछि संघीय सरकारले कैलाली र कञ्चनपुरका सबै क्वारेन्टाइनका मानिसको थ्रोट स्वाब टेस्ट गर्ने निर्णय गर्यो । तर, सुदूरपश्चिमका नौ वटा जिल्लामा २३ सय ३६ जना भारतबाट फर्केका मानिस क्वारेन्टाइनमा छन् । कैलाली र कञ्चनपुरमा ६ सय २१ जना क्वारेन्टाइनमा छन् भने १ हजार ७ सय १५ जना अरू पहाडी जिल्लामा बसिरहेका छन् । अहिले उनीहरूको पनि स्वाब संकलन गरी चेकजाँच गर्नुपर्ने माग उठेको छ । पहाडी जिल्लाका क्वारेन्टाइनमा बसेका सबैको स्वाब संकलन गरी जाँच हुनुपर्छ भनेका छौँ, डा अवस्थी भन्छन्, स्वास्थ्य तथा जनसंख्या मन्त्रालयमा पनि भनिएको छ । उताबाट सकारात्मक जवाफ आएको छ । मुख्यमन्त्री भट्टले पनि कैलाली, कञ्चनपुर मात्रै होइन, सुदूरपश्चिमका सबै क्वारेन्टाइनमा बसेका मानिसको परीक्षण हुनुपर्ने बताए । मैले, संघीय सरकारलाई सबैको चेकजाँचका लागि अनुरोध गरेको छु, उनी भन्छन्, भारतबाट फर्केर घरमै बसेकाहरूको पनि परीक्षण हुनुपर्छ । यद्यपि, सरकारले जारी गरेको सेल्फक्वारेन्टाइन निर्देशिकाअनुसार कतै पनि व्यवस्था भएको छैन । धेरै क्वारेन्टाइनमा खानेपानी, ओढ्नेओछ्याउने र दाउराको समेत अभाव छ । स्थानीय तहले खानाको व्यवस्थापन गरे पनि सामाजिक दूरी, दैनिक चेकजाँचमा ध्यान दिएको छैन । कोरोनाबाट बच्न विश्व स्वास्थ्य संगठनले कम्तीमा डेढ मिटरको दूरी कायम गर्न भनेको छ । तर, क्वारेन्टाइनमा एकै पालमुनि तीनचार जना बसेका छन् । डोटीको आदर्श गाउँपालिकाको शारदा माविमा रहेको क्वारेन्टाइनमा बसेका ओम थापा भन्छन्, बसाइ पूरै अव्यवस्थित छ । खोरमा भेडाबाख्रा राखेजस्तै राखिएको छ । डोटीकै शिखर नगरपालिका४ स्थित पञ्चोदय मावि, धुर्कोटमा रहेको क्वारेन्टाइनमा बसेका नारायण महरा बिनाकारण सजाय पाइरहेको जस्तो भएको बताउँछन् । क्वारेन्टाइनमा राम्रो व्यवस्था छैन, एउटै ओछ्यानमा तीनचार जना सुत्नुपरेको छ, उनी भन्छन्, गोठमा गोरु थुनेको जस्तो भएको छ । जाँच गर्ने मेसिनको अभाव लकडाउनका बेला सरकारले क्वारेन्टाइनमा बसेका सबै र भारत वा विदेशबाट फर्केका सबैको परीक्षण तीव्र गर्नुपर्ने हो । तर, त्यसो नभएको देखेर नागरिक समाज, जनस्वास्थ्य विज्ञलगायत चिन्तित छन् । सरकारी पक्षले भने चेकजाँच गर्ने मेसिनको अभावमा त्यस्तो गर्न नसकिएको बताएको छ । विज्ञले त जनता लकडाउनमा बसिरहेका बेला, कोरानाका बिरामी खोजेर आइसोलेसन गरिसक्नुपर्ने सुझाव दिएका छन् । वरिष्ठ फिजिसियन डा शुभेषराज कायस्थ भन्छन्, नेपाल संक्रमणको दोस्रो चरणमा पुगेको छ । यो खतराको घण्टी हो । अहिले सरकारले तीव्र गतिमा परीक्षण गर्नुपर्छ । यदि परीक्षणको गति बढाइएन र स्थानीय संक्रमण बढ्यो भने धान्न नसकिने डा कायस्थ बताउँछन् । स्थानीय संक्रमणको चेन ब्रेक गर्न सकिएन भने महामारी सुरु हुन्छ, उनी भन्छन् । अहिले नेपालमा संक्रमणको दरमा धेरै चिन्ता गर्नुपर्ने अवस्था नरहे पनि सरकारले चेकजाँचको दायरा तीव्र रूपमा बढाउनुपर्ने उनको सुझाव छ । गएको मंगलबार धनगढीमा दैनिक १० जनाको परीक्षण गर्न सकिने पीसीआर मेसिन जडान भयो । तर, त्यो मेसिनबाट क्वारेन्टाइनमा रहेका २ हजार ३ सय ३६ जनाको मात्रै जाँच गर्न पनि २ सय ३४ दिन लाग्ने देखिन्छ । अझ अहिले त त्यो मेसिनबाट चारपाँच जनाको मात्रै परीक्षण भइरहेको छ । डा अवस्थी त्रिभुवन विश्वविद्यालयको प्रयोगशालामा रहेको दैनिक एक सयदेखि तीन सय जनाको स्वाब टेस्ट गर्न सक्ने क्षमताको मेसिन सुदूरपश्चिम ल्याउने तयारी भइरहेको बताउँछन् । त्रिविको प्रयोगशालामा त्यस्ता पाँच मेसिन रहेछन्, उनी भन्छन्, विश्वव्यापी नै पीसीआर मेसिनको अभाव छ । त्यसैले कम्तीमा एउटा मेसिन धनगढी पठाउने निर्णय भएको छ । उपकरण खरिदमा ढिलाइ सुदूरपश्चिम प्रदेश सरकारले तीन वटा पीसीआर मेसिनसहितका उपकरण खरिदका लागि गरेको दोस्रो पटकको टेन्डरमा पनि मागेअनुसार टेन्डर परेका छैनन् । चैतको पहिलो हप्ता पहिलो पटक आह्वान भएको टेन्डरमा कसैले नहालेपछि दोस्रो पटक टेन्डर आह्वान भएको थियो । डा अवस्थीले दोस्रो पटकको सूचनापछि १० जनाले टेन्डर हालेको बताउँछन् । तर, कसैको पीसीआरको मात्रै परेको छ भने कसैको क्याबिनेटको, उनी भन्छन्, रिएजेन्टमा मनपरी हुने भएकाले कुनै निर्णय लिन सकिएको छैन । कोरोनाको छुट्टै अस्पताल छैन सेती प्रादेशिक अस्पताललाई अहिले कोरोना अस्पताल घोषणा गरिएको छ । तर, त्यहाँ इमर्जेन्सी सर्जरी र प्रसूति विभाग पनि चालू छ । एक जना कञ्चनपुर र तीन जना कैलालीका कोरोना बिरामीको आइसोलेसन वार्ड पनि त्यही छ, जसकारण अरू बिरामीलाई जोखिम बढेको छ । प्रदेश सरकारले केही दिनअघि कैलालीको गेटामा निर्माण भइरहेको मेडिकल कलेजको भवनलाई क्वारेन्टाइन र नजिकै रहेको गेटा आँखा अस्पताललाई आइसोलेसन बनाउने भने पनि त्यसको काम अघि बढ्न सकेको छैन । प्रदेशका मुख्यमन्त्री भट्ट र सामाजिक विकास मन्त्री कृष्णराज सुवेदीले गेटा मेडिकल कलेजमा एक हजार शड्ढयाको क्वारेन्टाइन बनाउने र त्यसको नजिकै रहेको गेटा आँखा अस्पताललाई आइसोलेसन वार्ड बनाउने घोषणा गरेका थिए । अहिले सेती प्रादेशिक अस्पतालकै चिकित्सक पनि कोरोनाको छुट्टै अस्पताल हुुनुपर्ने बताइरहेका छन् । सेती अस्पतालका गाइनाकोलोजी विभाग प्रमुख डा खगेन्द्रप्रसाद भट्ट भन्छन्, कोरोनाका बिरामीका लागि खटाइएका स्वास्थ्यकर्मी र अरू विभागका स्वास्थ्यकर्मीको अस्पतालमा भेटघाट भइहाल्छ । स्वास्थ्यकर्मी र बिरामी दुवै जोखिममा छन् । त्यसैले कोरोनाका बिरामीका लागि छुट्टै अस्पताल हुनुपर्छ । अन्नपूर्ण सम्पूर्णबाट"
"महानगर अलमलमै, वडाले बनायो १० बेडको क्वारेन्टाइन","जनकपुरधाम : जनकपुरधाम उपमहानगरपालिकाले विगत दुई सातादेखि क्वारेन्टाइन बनाउने अल्लमल गरिरहँदा एकवडा कार्यालयले १० बेडको क्वारेन्टाइन निर्माण गरी सञ्चालनमा ल्याएको छ । जनकपुरधाम उपमहानगरपालिका ७ का अध्यक्ष जानकी राम साहको प्रयासमा रामजानकी प्राथमिक विद्यालयमा १० बेडको क्वारेन्टाइन सञ्चालन आएको हो। वडा अध्यक्ष साहले अन्नपूर्णसँग कुरा गर्दै भने, 'हामीले क्वारेन्टाइनको सम्पूर्ण तयारी पुरा गरिसकेका छौं, हामीसँग चेकजाँच उपकरण र सुरक्षा सामग्री अभाव छ, त्यसलाई पुरा गर्न प्रदेश सरकारलाई तत्काल पत्राचार गरी आवश्यक उपकरण माग गर्छौ ।' धनुषाको १८ स्थानीय तहमध्ये १७ स्थानीय तहले क्वारेन्टाइन बनाएपनि जनकपुरधाम उपमहानगरपालिकाले हालसम्म क्वारेन्टाइन बनाउन अल्लमलमै छ । नगरप्रमुख लालकिशोर साह, प्रमुख जिल्ला अधिकारी कोषहरि निरौलासहितको टोली जनकपुरधाम १४ स्थित बन्द अवस्थामा रहेको मणिपाल शिक्षण अस्पताललाई क्वारेन्टाइन बनाउन अनुगमन निरीक्षण गरेपनि लगानीको विषयमा कुरा नमिल्दा काम अगाडि बढ्न सकेन् । जनकपुरधाम उपमहानगरपालिकाका उपमेयर रिता झाले स्थानीयको विरोधका कारण मणिपाल शिक्षण अस्पतालमा क्वारेन्टाइन बन्न नसकेको बताइन्। भूगोल, जनसंख्या, बजेट तथा क्षेत्रफलको हिसाबमा सबैभन्दा ठूलो प्रदेश २ को अस्थायी मुकाम जनकपुरधाम उपमहानगरपालिकाले क्वारेन्टाइन बनाउन नसकेको समाजिक सञ्जालमा विरोध भइरहेको छ । जनताको स्वास्थ्यप्रति उपमहानगरपालिका समयमै सचेत नभएको प्राध्यापक राधाप्रसाद यादवले प्रतक्रिया जनाए । उनले भने, 'स्थानीय सरकार जनताको स्वास्थ्यप्रति सचेत नभएको भान हुन्छ, कोरोना संक्रमण रोक्न सम्भावितलाई क्वारेन्टाईनमा राखेर व्यवस्थित गर्नुपर्ने जिम्मेवारीबाट पन्छिनु गैरजिम्मेवार नगरको उदाहरण हो ' उनले प्रदेशको राजधानीको स्थानीय मुकाम जनकपुरधामबाट हरेकले सिको गर्नुपर्नेमा अरुबाट नै यहाँ सिक्नुपर्ने अवस्था सृजना भएको बताए । उनले स्वास्थ्यमा मेयरसाहव संवेदनशिल नभएको आरोप लगाउँदै प्रा यादवले भने, 'विश्वमा त्राहिमाम छ, भोली यहाँ पनि भयाभह परिपस्थिति नआउँला भन्न सकिन्न, आयो भने हामी के गर्ने ?'"
सीमामा ७०० निगरानी समिति,"जनकपुरधाम : प्रदेश २ का आठै जिल्लाले भारतको सीमालाई छुन्छ । भारतका अधिकांश राज्यमा कोभिड१९ संक्रमितको संख्या बढ्दै जाँदा नेपालभारत सीमाक्षेत्र नेपालका लागि पनि खतरा बनेको छ। प्रदेश २ मा हालसम्म कोरोना भाइरसका संक्रमित फेला परेका छैनन् । तर, सीमावर्ती क्षेत्रबाट लुकछिपी सर्वसाधारणहरु आउने क्रम जारी रहँदा जोखिम थपिदैं गएको छ। नेपालमा जस्तै भारतमा पनि लकडाउन गरिएको छ तर, नाका प्रयोग गरेर भारतबाट नेपाल आउने क्रम रोकिएको छैन्। सीमाक्षेत्रका गाउँ, टोलमा जोखिम नियन्त्रणका लागि २ नम्बर प्रदेश प्रहरी कार्यालयले ७०० निगरानी समिति गठन गर्न लागेको छ । समुदायप्रहरी साझेदारी कार्यक्रम अन्तर्गत सीमा क्षेत्रमा वडास्तरमै नागरिक समाज, टोलवासी, बुद्धिजीवि सम्मीलित निगरानी समिति गठन प्रकृया सुरु गरिएको प्रदेश २ का प्रहरी प्रमुख डीआईजी प्रद्युम्न कार्कीले बताए। ४३१ किलोमिटर भन्दा बढि खुल्ला सीमा रहेको प्रदेश २ मा प्रहरीलाई झुक्याएर सर्वसाधारण पस्न सक्ने सम्भावना प्रबल छ । यहाँ थुप्रै चोरबाटाहरु छन् जहाँबाट लुकीछिपी सीमा वारीपारी आवतजावत गर्न सकिन्छ डीआईजी कार्कीले भने,यस्तोमा आफ्नो टोल र गाउँमा आएका नव आगन्तुकबारे स्थानीयलाई बढि जानकारी हुन्छ, महामारीका बेला आफ्नो गाउँसमाजलाई जोगाउन सबै नागरिकले सहयोग गर्नुपर्छ। समिति मार्फत प्रहरीले जनस्तरबाट सहयोग जुटाउने प्रयास गरेको उनले बताए। समितिका सदस्यले गाउँमा बाहिरबाट कोही आएको छ भने त्यसलाई होम क्वारेन्टाइन वा सरकारी क्वारेन्टाइनमा बस्न प्रोत्साहन गर्नेछन् । यसका साथै प्रहरीलाई नयाँ व्यक्ति आएको जानकारी गराउने काम पनि समितिले गर्छ । आफ्नो समाजमा कोरोना भाइरसबाट जोगिने उपायबारे जनचेतना फैलाउन पनि समितिले भूमिका निर्वाह गर्ने छ। यसका साथै प्रदेश २ मा सीमा नाकामा विशेष निगरानीका लागि थप चेकपोष्टहरु पनि खडा गरिएका छन्। नेपाल प्रहरी र सशस्त्र प्रहरीको गरी सीमा क्षेत्रमा २२९ थप चेकपोष्ट बनाइएको डीआईजी कार्कीले जानकारी दिए। यसअघि प्रदेशभरि नाकाहरुमा १ सयको हाराहारीमा चेकपोष्ट थिए। नाका र चोर बाटो हुँदै नेपाल प्रवेश गर्ने क्रम यथावत रहेपछि चेकपोष्ट थपिएको डीआईजी कार्कीले बताए। भारतबाट नेपाल आउन सक्ने सम्भावित ठाउँमा थप चेकपोष्ट बनाएका छौं, डीआईजी कार्कीले भने, दुवै देशका सुरक्षा अधिकारीसँगको समन्वयबाट सीमा नाकामा थप कडाई गरिएको छ ।"
"बौद्धको तेमाल जात्रा, बालाजु २२ धारा र जामाचो मेला स्थगित","काठमाडौं : दिवङ्गत पितृको सद्गतिको कामना गर्दै बौद्ध चैत्यमा दीप प्रज्वलन गर्ने तामाङ समुदायको पर्व तेमाल जात्रा यस वर्ष प्रभावित भएको छ। कोरोना भाइरसको सङ्क्रमणबाट बच्न जारी बन्दाबन्दी (लकडाउन) का कारण सबै राजनीतिक दलका प्रतिनिधि, बौद्धनाथ क्षेत्र विकास समिति, महानगरीय प्रहरी वृत्त बौद्धलगायत सरोकार भएका निकायका अधिकारीको बैठकले जात्रा स्थगित गरिएको काठमाडौँ महानगरपालिका६ का अध्यक्ष दीपेन्द्रकुमार लामाले जानकारी दिए। प्रत्येक वर्ष चैत्र शुक्ल चतुर्दशीको बेलुकीदेखि नै बौद्ध चैत्यमा आई दीयो बाले दिवङ्गत पितृको आत्माले शान्ति पाउने बौद्ध धार्मिक मत छ। यसै विश्वासका आधारमा वर्षेनी लाखौँ भक्तजनले बौद्ध चैत्यमा आई बत्ती बाल्ने गर्थे। पूर्णिमाका दिन बिहानसम्म बौद्धमा बत्ती बाली बालाजु २२ धारा स्नान गरेर जामाचो, स्वयम्भूलगायत तीर्थस्थलमा दर्शन गर्ने विधि छ। यो विधि पनि यसपटक प्रभावित भएको छ। बौद्ध चैत्यमा लामा गुरुले गर्ने पूजा पाठलगायत नित्य कर्म भने विधिपूर्वक सम्पन्न गरिएको वडाध्यक्ष लामाले बताए। बालाजु २२ धारामा स्नान गरेरमा पाप पखालिई पूण्य कमाइने धार्मिक विश्वाससमेत छ। जामाचो उपत्यका नजिकको पदमार्गका रुपमा समेत स्थापित भएको छ। जहाँ चैत्र शुक्ल पूर्णिमाकै अवसरमा धेरै धार्मिक पर्यटक पुग्ने गर्थे। तेमालका अन्तिम राजा रिञ्जिन दोर्जे बलले विसं १८१९ मा तेमाल जात्रालाई राजकीय मान्यता दिई जात्रा मनाउन प्रजालाई बौद्ध क्षेत्रमा पठाएको इतिहास छ। यसैले जात्राको नाम तेमाल रहन गएको समितिका अध्यक्ष चन्द्रमान लामाले जानकारी दिए। कार्तिक शुक्ल पूर्णिमामा काभ्रेपलाञ्चोकको नमोबुद्ध, मार्गशीर्ष शुक्ल पूर्णिमामा काभ्रेपलाञ्चोककै धनेश्वर र चैत्र शुक्ल चतुर्दशीका दिन बौद्धमा लाग्ने तेमाल जात्राका बीचमा सम्बन्ध रहने गरेको समितिका कार्यकारी निर्देशक वसन्त लामा बताउछन्। जामाचो जान चैत्र शुक्ल पूर्णिमाका दिन मात्र रानीवनस्थित नेपाली सेनाको चेकपोष्ट खुल्ने गरेको छ। घना जङ्गल भएकाले यो बाटो जामाचो जाँदा समूहमा जानुपर्ने हुन्छ। जामाचोको ३५ मिटर तलको गुफामा बुद्ध ध्यान गरेर बसेको मूर्ति पनि यहाँ जाने दर्शनार्थीका साथै स्वदेशी एवं विदेशी पर्यटकको आकर्षणको केन्द्र बन्ने गरेको छ। जामाचो जान हाल जीपलगायत सवारी जानसक्ने मोटरबाटो भए पनि बाइसधाराबाट छोटो बाटो हिँडेरसमेत जानसकिने समितिका कार्यकारी निर्देशक लामाले बताए। सत्ययुगमा विपश्वी बुद्धले जामाचोबाट उपत्यकाको दहमा कमलको फूल रोपेपछि त्यहीँबाट स्वयम्भू ज्योतिको उत्पत्ति भएको बौद्ध धार्मिक मत छ। त्यही बेलादेखि चैत्र शुक्ल चतुर्दशीका दिन बौद्ध चैत्यमा दिवङ्गत पितृका नाममा बत्ती बाल्ने परम्परा सुरु भएको हो। जात्रापर्व स्थगित"
कोरोनाको आशंकामा जो उपचार नपाएर बिते,"दुबईबाट चैत ६ मा नेपाल फर्किएका बाबुराम थापाको निमोनियाले गर्दा मृत्यु भयो । अस्पतालको लापर्बाहीका कारण उनको मृत्यु भएको र कोरोनाको आशंकामा उनीसँग अमानवीय व्यवहार गरिएको भन्दै आफन्त आक्रोशित छन् । बाबुरामले सामान्य बिरामीले पाउने उपचारसमेत पाएनन् । बुटवल : चैत ६ मा पाल्पा रिब्दीकोट, कुसुमखोलाका ३३ वर्षीय बाबुराम थापा काठमाडौँ, त्रिभुवन विमानस्थलमा ओर्लिए । विश्वभर कोरोना फैलिरहँदा यूएई, दुबईमा रहेका उनी बिदामा परिवार भेट्न घर आएका थिए । चैत ७ मा उनी रूपन्देहीको सैनामैनास्थित सिसैडाँडा पुगे । जहाँ उनका दुई नाबालक छोरा र श्रीमती डेरा गरेर बस्छन् । बाबा घर फर्किएपछि छोराहरू दंग थिए । बाबुरामलाई घर आएपछि ज्वरो आयो । पाँच वर्षअघि दुबई पुगेका उनी त्यहाँ ट्याक्सी चलाउँथे । त्रिभुवन विमानस्थलमा विमानबाट झर्दा नै उनमा सामान्य ज्वरो थियो । ज्वरोकै कारण उनी विमानस्थलमा आधा घण्टा रोकिनुपर्यो । चेकजाँच गर्दा उच्च ज्वरो देखिएपछि विमानस्थलका स्वास्थ्यकर्मीले आधा घण्टा रोकेर फेरि ज्वरो चेक गरेका थिए । विमानको एसीले गर्दा तापक्रम बढेको होला, विमानस्थलमा ज्वरो जाँच्ने कर्मचारीले भनेका थिए, घर गएर थपक्क बस्नू । ज्वरो आए अस्पताल जानू । सैनामैना आएपछि पनि उनलाई ज्वरोले छाडेन । मुर्गियाको मेडिकलमा चेकजाँच गरे । टाइफाइड भएको भन्दै औषधि खाए । ज्वरो अझै रोकिएन । ज्यानमा थकान पनि थियो । फेरि सरकारी हेल्थपोस्ट पुगे । त्यहाँबाट आराम गर्नुस् भन्ने सुझाव आयो । दुई दिन घरमै बसे । मनले मानेन । श्रीमती रीतासँग भने, कोरोना पो हो कि, एक पटक ढुक्क भएर आउँछु । रीता सँगै आउन खोजिन् । तिम्लाई भित्र बस्न दिन्नन् भन्दै घरमै रोके । अटोरिक्सा चढेर लकडाउन छिचोल्दै प्रादेशिक अस्पताल बुटवल पुगे । बाबुराममा यसअघि कुनै रोग थिएन । एक्लै आफूलाई जँचाउन अस्पताल पुगेका उनी तीन दिनपछि सधैँका लागि संसारबाट बिदा भए । बुटवलस्थित धागो कारखानाको आइसोलेसन अस्पतालमा भर्ना भएका उनले उपचार पाएनन् । डाक्टरले अस्पताल त पठाए, तर उपचार नै गरेनन् । श्रीमान् आउने आशमा बसेकी रीताले चैत १६ मा उनको मृत्युको खबर पाइन् । उनलाई विश्वासै लागेन । कुनै रोगका कारण मेरो श्रीमान्को ज्यान गएको होइन, अस्पतालको लापर्बाहीका कारण गएको हो, उनले भनिन्, अस्पतालले उपचार नगरेका कारण उहाँको मृत्यु भयो । मरेपछि मात्रै चेकजाँच गर्न थालियो । गएकै दिनदेखि चेकजाँच गरेको भए उहाँ पक्कै बाँच्नुहुन्थ्यो । अस्पताल गएपछि बाबुराम र उनको फोनमा बारम्बार कुराकानी भइरहेको थियो । चैत १६ गते, आइतबार बिहानभर बाबुरामको फोन उठेन । रीता र उनकी आमाले निरन्तर फोन गरिरहेका थिए । ९ बजेतिर मात्र फोन उठ्यो, रीताले भनिन्, तर, उहाँ बोल्नुभएन । अहअहमात्रै आवाज सुनियो । एकैछिनमा अस्पतालबाट फोन गयो । मोबाइलमा चार्ज सकिएकाले बोली सुनिएन । डराउनुपर्दैन भनियो । मैले फोन दिनुस्, म कुरा गर्छु भनेँ, उनले भनिन्, तर, फोन काटियो । १० बजेतिर फेरि फोन आयो बिरामीलाई काठमाडौँ लैजानुपर्ने भयो, दुईचार जना मानिस लिएर आउनुस् । साढे ११ बजेतिर उनी अस्पताल पुगिन्, तर श्रीमान्सँग भेट्न पाइनन् । १ बजेतिर तपाईंको श्रीमान्लाई बचाउन सकिएन भन्दै चिकित्सक बाहिर आए । आईसीयू नलग्दै मृत्यु अस्पतालमा खटिएका डा सुदर्शन थापाले स्थिर बिरामीमा एक्कासि श्वासप्रश्वासको समस्या देखिएकाले मृत्यु भएको बताए । उनलाई आईसीयूमा लैजाने तयारी हुँदाहुँदै मृत्यु भयो, उनले भने । उनमा निमोनियाजस्तै रोग देखिएको चिकित्सकको भनाइ छ । जसले श्वासनलीको तल्लो भागमा समस्या देखाएको थियो । श्वासमा समस्या देखिएपछि भेन्टिलेटर आवश्यक हुन्छ । कोरोना अस्पतालमा त्यो सुविधा छैन । प्रादेशिक अस्पतालमा लगिएन । कोरोना आशंका भन्दै भेन्टिलेटरमा नलैजाँदा बाबुरामले ज्यान गुमाए । प्रादेशिक अस्पतालमा दुई भेन्टिलेटर र सात आईसीयू छन् । चैत १३ गते अस्पताल पुगेका उनको मृत्यु भएको दिन मात्रै स्वाब संकलन गरी परीक्षणमा पठाइएको थियो । दुई दिनपछि रिपोर्ट नेगेटिभ आयो । तर, कोरोनाको आशंकामा उनीसँग अमानवीय व्यवहार गरिएको भन्दै आफन्तले असन्तुष्टि जनाए । उपकरण नै नभएको अस्पतालमा बिरामी राखेर मार्ने काम भएको आरोप आफन्तले लगाए । बाबुरामले सामान्य बिरामीले पाउने स्याहारसमेत पाएनन् । १३ घण्टासम्म चिकित्सकबिनै एक्लै टहरामा बसे । औषधि त परै जाओस्, खाना र तातो पानीसमेत पाएनन् । स्याहार नभएपछि ज्वरोले गाल्दै लग्यो । शरीरले थेग्न सकेन । उनको मृत्यु भयो । न बाबु आए, न शव भर्खर छ वर्ष पुगेका नीरज थापा बुबाले विदेशबाट ल्याएको चकलेट खाँदै छन् । छ वर्ष विदेशमै बिताएका बुबाको अनुहार बल्ल चिन्दै थिए । दुईतीन वर्षको अन्तरमा घर आएका बाबुराम छोराहरूसँग राम्ररी घुलमिल हुनसमेत पाएका थिएनन् । चैत ७ गते रूपन्देही, सैनामैनाको डेरा पुगेर झोला खोल्दा छ वर्षीया नीरज र आठ वर्षीय कुशल निकै खुशी भएका थिए । त्यो खुशी धेरै दिन टिक्न सकेन । उनीहरूले बुबासँग पाँच दिनभन्दा बढी बिताउन पाएनन् । पाल्पाको रिब्दीकोट, कुसुमखोलाबाट एक वर्षअघि छोराहरू पढाउन रीता सिसैडाँडा सरेकी हुन् । कुशल कक्षा एक र नीरज यूकेजीमा पढ्छन् । बुबाको मृत्यु भएको आठ दिनसम्म श्रीमती र छोराले शव देख्न पाएका छैनन् । कोरोनाको चेकजाँच नहुञ्जेल बाबुरामको शव अस्पतालकै बेडमा पल्टिरह्यो । कोरोना रिपोर्ट नेगेटिभ आएपछि शवगृहमा राखिएको छ । घरमा बुबा पर्खिरहेका नाबालकले न बुबा देख्न पाए, न त शव । छानबिनको माग आठ दिन बित्दासमेत बाबुरामको शव उठेको छैन । रीताले अस्पतालको लापर्बाहीका कारण श्रीमान्को मृत्यु भएको भन्दै छानबिन र क्षतिपूर्तिको माग गरेकी छिन् । लुम्बिनी प्रादेशिक अस्पतालले मृत्यु भएको तीन दिनपछि मात्रै निमोनियाका कारण ज्यान गएको दाबी गर्यो । निमोनियाका कारण उनको मृत्यु भएको हो, अस्पतालका मेडिकल सुपरिन्टेन्डन्ट डा राजेन्द्र खनालले भने, घटनामा चिकित्सकको नभई व्यवस्थापकीय कमजोरी देखिन्छ । अस्पतालका कोरोना फोकल पर्सन डा सुदर्शन थापाले कोरोना नेगेटिभ रिपोर्ट आए पनि शतप्रतिशत विश्वास गर्न नसकिने बताउने गरेका छन् । कोराना अस्पताल निर्माण गरेको बुटवल उपमहानगरपालिका र लुम्बिनी प्रादेशिक अस्पतालले यस विषयमा केही बोलेका छैनन् । अस्पतालका चिकित्सकको दोहोरो भनाइले बाबुरामले मलामी नपाउने आशंका देखिएको छ । डा सुदर्शन थापाले कोरोना नभएको भन्न नसकिने भनेकाले परिवार र आफन्त शवनजिक जान डराएका छन् । अन्नपूर्ण सम्पूर्णबाट"
कोरोना ओरालो लाग्ने संकेत,"कोरोना भाइरसको उद्गमस्थल चीन महामारीबाट पार पाउने क्रममा छ भने सबैभन्दा बढी प्रभावित क्षेत्र युरोपमा पनि आशाको किरण देख्न सकिन्छ। इटाली, स्पेन र फ्रान्समा मृत्युदरमा कमी आउन थालेको छ। कोरोना भाइरसको महामारी सुरु भएयता पहिलो पल्ट सोमबार चीनमा कसैको मृत्यु भएन। जनवरीको अन्तिमदेखि चीनको राष्ट्रिय स्वास्थ्य आयोगले कोरोना प्रभावितबारे दैनिक जानकारी दिँदै आएको छ। सोमबार चीनमा ३२ नयाँ संक्रमित फेला परे। तर, ती सबै आयातीत हुन्। हालसम्म चीनमा कोरोना संक्रमितको जम्मा संख्या ८१ हजार ७ सय ४० पुगेको छ भने ३ हजार ३ सय ३१ जनाको मृत्यु भएको छ। सुरुमा स्थानीय अधिकारीले सूचना लुकाउँदा चीनको हुबेई प्रान्तमा भाइरस फैलिने मौका पाएको थियो। तर, महामारी फैलिनेबित्तिकै लागू गरिएको कडा लकडाउन, सोसल डिस्ट्यान्सिङ, व्यापक जनशक्ति परिचालन, अस्थायी अस्पताल स्थापना र हजारौँको उपचारपछि एउटा आशाको किरण देखिएको छ व्यवस्थित रोकथामका उपाय गरे महामारी रोक्न सकिन्छ। मृत्यु शून्यमा झार्न सकिन्छ। स्थानीय संक्रमण शून्यमा झार्न सकिन्छ। युरोपमा आशाको किरण कोरोना भाइरसको महामारीबाट सबैभन्दा बढी प्रभावित क्षेत्र युरोपमा पनि आशाको किरण देख्न सकिन्छ। कोरोनाले हजारौँको ज्यान लिएको इटाली, स्पेन र फ्रान्समा लकडाउनको तेस्रो सातापछि बल्ल त्यसको असर देखिन थालेको छ। मृत्युदरमा कमी आउन थालेको छ। सोमबार इटालीमा ६ सय ३६ जनाको मृत्यु भयो। यो अघिल्लो दिनको भन्दा एक सयले बढी भए पनि समग्रमा केही दिनयता मृतक संख्या ओरालो लागेको देखिन्छ। नयाँ संक्रमितको संख्या अघिल्लो दिनको तुलनामा सोमबार १ हजार ३१ ले घटेको छ। इटलीमा सबैभन्दा बढी प्रभावित क्षेत्र हो, लोम्बार्डी। त्यहाँ केही दिनअघिसम्म आईसीयूको अभावमा बिरामीलाई हेलिकोप्टरमार्फत अन्यत्र लगेर उपचार गरिँदै आएको थियो। नयाँ संक्रमितको संख्या घट्दै जाँदा स्वास्थ्य सेवा प्रणालीमाथि त्यस्तो दबाब कम हुँदै गएको छ। केही दिनयता आईसीयू अभावमा बिरामीलाई अन्यत्र लैजानुपरेको छैन। कोरोना भाइरसका कारण सबैभन्दा बढीले ज्यान गुमाएको मुलुक हो, इटाली। यहाँ १६ हजार ५ सयको मृत्यु भइसकेको छ भने १ लाख ३२ हजार बढी संक्रमित भएका छन्। इटालीले युरोपमै सबैभन्दा पहिले मार्च १० मा लकडाउन घोषणा गरेको थियो। त्यस्तै, स्पेनमा चार दिनदेखि लगातार मृत्यु हुनेको संख्या घटिरहेको छ। संक्रमितको संख्याको हिसाबले विश्वकै दोस्रो प्रभावित र युरोपमा सबैभन्दा बढी प्रभावित मुलुक हो, स्पेन। यहाँ १ लाख ३६ हजार जना संक्रमित भएका छन्। मृतक संख्याका हिसाबले भने इटालीपछि दोस्रो स्थानमा रहेको स्पेनमा १३ हजारभन्दा बढीले ज्यान गुमाएका छन्। सोमबार स्पेनमा ४ हजार २ सय नयाँ संक्रमित फेला परे भने ६ सय ३७ जनाको मृत्यु भयो। यो दुई सातायताकै सबैभन्दा कम संख्या हो। स्पेनको आपत्कालीन स्वास्थ्य समितिकी उपप्रमुख मरिया होसे सियराले मुलुकको हरेक क्षेत्रमा महामारीको वृद्धिदरमा कमी आएकी बताएकी छन्। सरकारले लक्षण नदेखिएकाहरूको पनि परीक्षण गर्ने योजना बनाएको छ। स्पेनले मार्च १४ मा लकडाउन घोषणा गरेको थियो। युरोपको अर्को प्रभावित मुलुक हो, फ्रान्स। संक्रमितको संख्याको हिसाबले फ्रान्सभन्दा जर्मनी अगाडि छ। जर्मनीमा १ लाख ३ हजार संक्रमित भएका छन् भने फ्रान्समा ९८ हजार। तर, जर्मनीको मृत्युदर अत्यन्त कम छ भने फ्रान्समा निकै उच्च। हालसम्म जर्मनीमा १ हजार ८ सयले ज्यान गुमाएका छन्। फ्रान्समा भने करिब नौ हजारको मृत्यु भइसकेको छ। दुर्दशा भोग्दै अमेरिका इटालीभन्दा अमेरिकामा कोरोना संक्रमितको संख्या दोब्बरभन्दा बढी छ। सोमबारसम्ममा ३ लाख ७० हजार अमेरिकी संक्रमित भइसकेका छन्। यो संख्याले केही दिनमै पाँच लाख नाघ्ने देखिएको छ। अमेरिकामा भाइरसबाट ज्यान गुमाउनेको संख्या ११ हजार पुगेको छ। जोन्स हप्किन्स युनिभर्सिटीको तथ्यांकअनुसार सोमबार मात्रै १ हजार ३ सय ४३ जनाको ज्यान गएको छ। एकै दिन ३० हजारभन्दा बढी संक्रमित फेला परेका छन्। अमेरिकाको एउटा मात्र राज्य वायोमिङमा हालसम्म कोरोनाबाट कसैको ज्यान गएको छैन। यतिबेला अमेरिका इतिहासकै सबैभन्दा ठूलो दुर्दशा भोगिरहेको छ। दशौँ हजार मानिस उपचारको पर्खाइमा छन्। अस्पतालहरू खचाखच भरिएका छन्। लाशको थुप्रो लागेको छ। स्वास्थ्य सामग्रीको चरम अभाव छ। तर, यस्तो समस्या समाधान गर्ने स्पष्ट योजना नेतृत्वसँग छैन। अधिकारीहरूले आगामी साता अमेरिकाका लागि झनै कठिन हुने चेतावनी दिएका छन्। अमेरिकाका उच्च पदस्थ चिकित्सक सर्जन जर्नल जेरोम एडम्सले अहिलेको क्षणलाई पर्ल हार्बर र सेप्टेम्बर ११ को आक्रमणसँग तुलना गरेका छन्। तर, ती दुई घटनालाई कयौँ गुणाले पछि पार्ने गरी महामारीले मानवीय र आर्थिक क्षति गर्नेछ। सीआईएको असन्तुष्टि कोरोना भाइरस महामारीबारे अनेकाँै षड्यन्त्रका सिद्धान्त चर्चामा छन्। पछिल्लो समय अमेरिकी गुप्तचर संस्था सीआईएले समेत चीनमा भाइरसका कारण मृत्यु हुनेको संख्या सरकारले लुकाएको बताउँदै आएको छ। सीआईले फेब्रुअरीदेखि नै मर्नेहरूको संख्या चीनले भनेभन्दा धेरै बढी रहेको ट्रम्प प्रशासनका अधिकारीलाई ब्रिफिङ गरिरहेको सञ्चारमाध्यमले बताएका छन्। भाइरसले अमेरिका र युरोपमा निम्त्याएको दुर्दशालाई हेरेर चीनमा मर्नेहरूको संख्या त्यति कम हुनै नसक्ने निष्कर्षमा सीआईएका अधिकारी पुगेका हुन्। तर, सीआईएले चीनमा यति नै संख्यामा मानिस मरेका हुन सक्छन् भनेर कुनै संख्या दिन सकेको छैन। त्यसमाथि भाइरसको भाष्यलाई लिएर दुई महाशक्तिबीच महामारीको सुरुदेखि नै आरोपप्रत्यारोप चल्दै आएको छ। अमेरिकी राष्ट्रपति डोनाल्ड ट्रम्पले कोरोनालाई चिनियाँ भाइरस भन्न थालेदेखि दुई मुलुकबीच तिक्तता बढेको थियो। त्यसको जवाफमा चिनियाँ अधिकारीहरूले भाइरस अमेरिकामा उत्पन्न भएको हुन सक्ने दाबी गरेका थिए। अन्ततः गत साता ट्रम्प र चिनियाँ राष्ट्रपति सी जिनपिङबीच टेलिफोन संवाद भएपछि ट्रम्पले आफ्नो बोलीमा लगाम लगाएका छन्। अमेरिकामै छैन मृतकको सही तथ्यांक क्यालिफोर्नियाको सान ग्याब्रियलमा बस्ने ४३ वर्षीय सेल्सम्यान जुलियो रामिरेज गत महिना एक व्यावसायिक यात्रापछि घर फर्के। भोलिपल्टदेखि नै उनलाई ज्वरो, खोकी, जीउ दुख्नेजस्ता समस्या देखिए। केही दिनपछि उनकी पत्नी जुली मुरिलोले उनलाई ह्विलचेयरमा राखेर क्लिनिक पुयाइन्। डाक्टरहरूले उनलाई एन्टिबायोटिक र खोकीको झोल औषधि लेखिदिए। उनको कोरोना भाइरस परीक्षण गरिएन। केही दिनभित्रै उनको घरमै मृत्यु भयो। सुरुदेखि नै मैले उनको कोरोना परीक्षण गराउने प्रयास गरिरहेँ, मुरिलो भन्छिन्, तर, उनीहरूले मान्दै मानेनन्। त्यसपछि एक निजी कम्पनीलाई शुल्क तिरेर मुरिलोले पतिको पोस्टमार्टम गर्न लगाइन्। जसले उनको कोरोना परीक्षण पनि गरायो। अन्ततः मृत्युको १९ दिनपछि रिपोर्ट आयो, रामिरेजलाई कोरोना भाइरस थियो। यसरी सयौँको संख्यामा मृत्यु भएका मानिसको तथ्यांक नरहेको र अहिले सरकारले जारी गरेको तथ्यांक दुरुस्त नभएको रिपोर्ट न्युयोर्क टाइम्सले प्रकाशन गरेको छ। खासमा टेस्टिङ किटको चरम अभावका कारण वास्तविक मृतक संख्या अझ उच्च रहेको अनुमान गर्न सकिन्छ। ब उबतअजधयचप या मभअष्कष्यल छिट्टै बन्नेछैन खोप कोरोनाको महामारी रोक्न अनेक मुलुकले अनेक प्रयास गरिरहेका छन्। ती प्रयास त्यसबेला मात्रै सार्थक हुनेछन्, जब यसको खोप तयार हुनेछ। तर, कुनै पनि रोगको खोप बनाउन सजिलो छैन। यसका लागि लामो समय लाग्ने गर्छ। हाल विश्वका ७० भन्दा बढी देशका दर्जनौँ कम्पनीले कोरोनाविरुद्धको खोप बनाउन अनुसन्धान गरिरहेका छन्। अमेरिकामा त मोडर्न थेराप्युटिक्स नामक कम्पनीले केही साताअघि नै मानिसमा समेत यो खोपको परीक्षण गरिसकेको छ। चिनियाँ वैज्ञानिकहरूले कोभिड१९ को कारक भाइरस सार्सकोभ२ को जिनेटिक कोड तयार गरिसकेका कारण जनवरीको मध्यदेखि नै विश्वका वैज्ञानिकहरू खोप विकासमा लागेका थिए। त्यसमाथि हालैका दुई महामारी पनि कोरोना भाइरसकै कारण भएका थिए सार्स र मर्स। सार्सको कारक भाइरस कोरोना भाइरससँग करिब ९० प्रतिशत मिल्न जान्छ। तर, यो भाइरसको खोप तयार हुन अझै लामो समय लाग्न सक्नेछ। हरेक नयाँ औषधिझैँ उत्पादकले यो खोप सुरक्षित छ र यसले काम गर्छ भनेर पुष्टि गरेर देखाउनुपर्छ। त्यसपछि मात्रै यसको उत्पादन सुरु हुन्छ। यसका लागि करिब डेढ वर्षको अवधि चाहिने विज्ञहरूको अनुमान छ। कुनै पनि खोप मानिसमा परीक्षण गर्दा स्वास्थ मानिसलाई खोपको सानो मात्रा दिइन्छ। यसमा उनीहरू दुई वटा पक्षमा ध्यान दिन्छन् खोप लिएका व्यक्तिको प्रतिरक्षा प्रणालीले चाहेजस्तै एन्टिबडी उत्पादन गर्नुपर्छ र त्यसको कुनै साइड इफेक्ट देखिनु हुँदैन। त्यसका लागि ४२ दिन कुर्नुपर्छ। त्यो अवधिमा सबै ठिक रहे पुनः पहिलेभन्दा धेरै मानिसलाई अझ बढी मात्रामा खोप लगाइन्छ। त्यसपछि फेरि ४२ दिन पर्खिइन्छ। तर, कोरोनाको खोप त्यसरी परीक्षण गर्न सम्भव नहुने वैज्ञानिकहरू बताउँछन्। किनभने, केही बिरामीमा यसको अत्यन्त गम्भीर असर पर्न सक्छ। त्यसैले अझ बढी समय लाग्न सक्छ। खोप तयार भइसकेपछि पनि त्यसको वितरण रणनीति तयार गर्न केही समय लाग्नेछ। तसर्थ, खोप विकास हुनुअघि नै कोरोना भाइरसको महामारी नियन्त्रणमा आइसक्ने धेरैको अनुमान छ। अन्नपूर्ण सम्पूर्णका लागि एजेन्सीको सहयोगमा कवि आचार्य"
सैनिक स्कुलले थाल्यो अनलाइन कक्षा,"पोखरा : कोरोना भाइरस फैलन नदिन 'लकडाउन' भएपछि विद्यार्थी पनि घरघरमै छन् । घरघरमै भएका तिनै विद्यार्थीलाई पोखराको सैनिक आवासीय विद्यालयले भने अनलाइनबाटै पढाउन थालेको छ । सैनिक कल्याणकारी कोषबाट सञ्चालित पोखरा फूलबारीस्थित सैनिक विद्यालयले मूल परीक्षा पर्खिरहेका कक्षा १०, ११ र १२ का विद्यार्थीलाई अनलाइनबाटै पढाउन थालेको हो । 'अरु कक्षाको नयाँ शैक्षिक सत्र सुरु भएको छैन,' विद्यालयका शिक्षक उपेन्द्र पौडेलले भने, 'जजसको वार्षिक परीक्षा आउँदै छ, तिनै कक्षाका विद्यार्थीलाई अनलाइन कक्षा लक्षित छ ।' फेसबुक ग्रुपबाट सूचना दिएर विद्यार्थीलाई जुम सफ्टवेयरमार्फत कक्षा दिइएको उनले बताए । मंगलबार पौडेल आफैंले कक्षा १२ का विद्यार्थीलाई अंग्रेजी पढाउँदा ४० विद्यार्थी सहभागी भएका थिए । बुधबार भने गणितको पढाइ हुँदैछ । दिउँसोको समय निश्चित गरी विद्यार्थीलाई अनलाइनमा उपस्थित हुन सूचित गरिएको जानकारी पौडेलले दिए । 'हामीले पनि घरै बसीबसी तलब खान पनि भएन, उनले भने, 'विद्यार्थीको भविष्य पनि हेर्नुपर्यो।' पौडेलका अनुसार सैनिक आवासीय माविमा देशभरका ५९ जिल्लाका विद्यार्थी पढ्छन् । आवासीय सुविधासहित पढिरहेका विद्यार्थी शैक्षिकसत्र सकिएपछि घरघरै पुगिसकेका छन् । १० कक्षाका विद्यार्थी एसईईको तयारीमा छन् भने ११ र १२ कक्षाको वार्षिक परीक्षा हुन बाँकी छ । तिनै विद्यार्थीलाई लकडाउनका बेला पनि पढाइमा विद्यालयले सघाएको हो । अनलाइनमा उपस्थित हुन नसक्ने कतिपय विद्यार्थीलाई अभिभावकसँग समन्वय गरी फोनबाट समेत सघाइएको शिक्षक पौडेलले जानकारी दिए । यता जुम सफ्टवेयर खोलेर कम्प्युटरअघि शिक्षकले बोल्दा र सिकाउँदा उता विद्यार्थीले मोबाइल वा ल्यापटपडेस्कटपमा त्यही सफ्टवेयरमार्फत सुन्ने, हेर्ने र पढ्ने गरेका छन्। परीक्षा आउनुअघिसम्म अनलाइनबाटै विद्यार्थीलाई पठनपाठनमा सघाउन सकिने विश्वास रहेको उनले सुनाए । सैनिक आवासीय विद्यालयका थुप्रै शिक्षक विद्यालयकै आवासमै बस्छन् । विद्यालय र आवास सँगसँगै भएको हुँदा शिक्षकले विद्यालयबाट अनलाइन सुविधा प्रयोग गरी विद्यार्थीलाई पढाउन सहज भएको छ । पोखरामा अरु विद्यालयले कोर्स पूरा गरिसकेको हुँदा अनलाइन कक्षा सुरु नगरेको उच्च शिक्षालय तथा माध्यमिक विद्यालय संघ ९हिसान० कास्कीका अध्यक्ष रामजी शर्माले बताए । उनले भने, 'कोर्स सकिएको छ, केही गाह्रोसाह्रो पर्दा सरहरुले फोनबाटै पनि सघाउनु भएको होला ।' अमेरिकामा लकडाउन घोषणा नभए पनि विद्यालय बन्द रहेका बेला अनलाइन कक्षा सुरु गरिएको त्यहाँका सञ्चार माध्यमले जनाएका छन् । कोरोना भाइरसको इपिसेन्टरै बनेको न्युयोर्क राज्यमा अनलाइन कक्षाका लागि सरकारले कतिपय विद्यार्थीलाई ट्याब्लेटसमेत उपलब्ध गराएको छ ।"
सेनाको रगतले जोगियो सुत्केरीको ज्यान,"बैतडी : नेपाली सेनाका एक जवानको रगतले बैतडीमा एक सुत्केरीको ज्यान जोगिएको छ । शल्यक्रिया गरेर सुत्केरी भएकी बैतडीको दोगडाकेदार गाउँपालिका ५ न्वालीकी २८ वर्षीया राजु भुलको सेनाले दिएको रगतले ज्यान जोगिएको जिल्ला अस्पताल बैतडीका डाक्टर बसन्तराज जोशीले जानकारी दिए । जिल्ला अस्पतालमा चैत २४ गते शल्यक्रियामार्फत बच्चा जन्माएकी राजुको अत्यधिक रक्तश्राव भएपछि ज्यान जोखिममा परेको थियो । सुत्केरी महिला रगत अभावमा छट्पटिरहेकी अवस्थामा बुधबार बैतडीस्थित हनुमानध्वज गुल्मका जवान विवेक नेपालीले दिएको रगतले उनको ज्यान जोगिएको हो। सेनाका जवान नेपालीले १ पोका अर्थात ४०० मिलीलिटर रगत दिएको डाक्टर जोशीले बताए । 'चैत २४ गते अप्रेशनमार्फत बच्चा जन्माएकी राजुको शरीरमा मंगलबार राती रगतको कमीले बेहोस भएपछि सेनालाई गुहारेका थियौ,' डाक्टर जोशीले भने, 'सेनाले दिएको रगतले सुत्केरीको ज्यान जोगाउन सफल भएका छौं। अहिले उनको अवस्था समान्य छ ।' 'हामीले रक्तदानका लागि सामाजिक सञ्जालमार्फत आग्रह गरेका थियौं । तर लकडाउनका कारण अरुको सम्भावना भएन्। नेपाली सेनाका जवानले रक्तदान गर्दा सुत्केरीको ज्यान जोगियो, 'डाक्टर जोशीले भने, 'अन्य समयमा पनि रक्तदान गर्नेमा सेना र प्रहरीकै योगदान बढी छ ।' अहिले आमाको स्वास्थ्य अवस्था सुधार हुँदै गएको र शिशुको अवस्था पनि सामान्य रहेको अस्पतालले जनाएको छ । बैतडीका रक्तरञ्चार केन्द्र(ब्लड बैंक) नहुँदा रगतको आवश्यकता पर्दा सेना, प्रहरीकै भर पर्नुपर्ने बाध्यता छ।"
कोरोना त्रास : आवतजावत रोक्न पुल नै भत्काइयो,"बाजुरा : सुदूरपश्चिम प्रदेशमा एकै दिन तीनजनामा कोरोना पोजेटिभ देखिएपछि ग्रामीणस्तरमा त्रास बढेको छ ।त्योसँगै सुदूरपश्चिम प्रदेश सरकारले 'लकडाउन' मा थप कडाई गरेको छ । लकडाउन कडाई गर्न अछाम जिल्लाको मेल्लेख गाउँपालिका र बाजुरा जिल्लाको बुढिगंगा नगरपालिका जोड्ने बुढिगंगा नदीको पुल मेल्लेख गाउँपालिकाले भत्काइ दिएको छ। लकडाउन प्रभावकारी बनाउन सरकारले एक प्रदेशबाट अर्को प्रदेश, एक जिल्लाबाट अर्को जिल्ला, एक स्थानीय तहबाट अर्को स्थानीय तह जना रोक लगाएको छ। तर ग्रामीण भेगमा यसको कुनै असर परेको छैन। मानिसको आवतजावत नरोकिएपछि मेल्लेख गाउँपालिकाले सीमा जोड्ने पुल नै भत्काइ दिएको हो। बाजुरा अछाममा भारतबाट आएका धेरै मानिस गाउँमा खुलेयाम घुमिरहेका छन् । भारतबाट आएका सुदूरपश्चिमकै दुई जनामा कोरोना पोजेटिभ देखिएको छ।अहिलेसम्म सुदूरपश्चिममा ४ जनामा कोरोना संक्रमण देखिसकेको छ।उनीहरुको सेती प्रादेशिक अस्पतालमा उपचार भइरहेको छ।पुलका नट पुन: मिलाउने गरी खोलेको बताइएको छ।"
कोरोना त्रास : पाहुना आउजाउमा रोक,"सुर्खेत : कोरोना भाइरसको संक्रमणबाट बच्न सुर्खेतको वीरेन्द्रनगर नगरपालिका१० काक्रेबिहार टोलवासीले टोलभित्र पाहुना आउजाउमा रोक लगाएका छन् । लामो समयदेखि टोलमा बस्दै आएका कुनै पनि व्यक्ति अन्य टोलमा पाहुना जाँदा वा अन्य टोलबाट नयाँ मान्छे पाहुना आउँदा कोरोना संक्रमण हुनसक्ने भन्दै टोलमा पाहुना आउजाउ बन्द गरिएको हो । 'लकडाउनको पालना गर्दै हामी घरभित्रै बसेका छौ । यो संक्रमणकालिन समयमा पाहुना जान र आउन उपयुक्त छैन,' स्थानीय विमला पाण्डेले भनिन्, 'मेरै दुई छोरी माइती घरमै छन् ।' लकडाउनको कार्यान्वयन गर्दै अत्यावश्यक काम बाहेक घर बाहिर ननिस्केका यहाँका स्थानीयले टोलमा कुनै नयाँ मान्छे देखेमा पनि छुदैनन् । स्थानीय मणिकृष्ण डाँगीका अनुसार टोलमा भारत तथा अन्य देशबाट भित्रिएका व्यक्तिसमेत क्वारेन्टाइनमा राख्नका लागि सम्बन्धित निकायमा खबर गर्ने अभियान छ । 'यस्तो महामारीमा पहिले आफू बाँच्न र अरुलाई बचाउन सकियो भने आफन्तकोमा पाहुना जाउजाउ गर्ने दिन छँदैछन्,' स्थानीय विमल वलीले भने, 'यो समय टोलमा पाहुना आउजाउ गरेकै कारण पुरै टोल कोरोना संक्रमणले ग्रस्त हुनसक्छ । त्यसैले सचेत भएका हौँ ।' गाउँ प्रवेश निषेध जुम्लाको चन्दननाथ नगरपालिका६ मा लकडाउनको कार्यन्वयन गर्न गाउँ प्रवेश निषेध गरिएको छ । जिल्ला सदरमुकाम खलंगासँगै जोडिएको यस गाउँमा जथाभावी मानिस प्रवेश गर्न थालेपछि कोरोना संक्रमणको जोखिम बढेको भन्दै स्थानीयले स्वस्र्फुत गाउँ प्रवेश निषेध घोषणा गरेका हुन् । स्थानीय भक्ति रावलका अनुसार गाउँमा नयाँ मान्छे सहजै आउन नपाउन् भन्ने ध्येयले गाउँको मुल बाटो नै बन्द गरिएको छ । जुम्लामा मात्रै झण्डै सातसय बढी व्यक्ति भारतबाट भित्रिएका छन् । 'काँडेतारको बार लगाएर गाउँ छिर्ने मुल बाटो बन्द गरिएको हो । गाउँमै बसिरहेका बाहेक अन्य कसैलाई पनि गाउँ छिर्न अनुमति छैन,' स्थानीय अनुप थापाले भने, 'नजिकैका छिमेकी गाउँमा भारत तथा अन्य देशबाट आएका धेरै छन् । त्यसैले उनीहरु हाम्रो र हामी उनीहरुको प्रत्यक्ष सम्पर्कबाट टाढा रहन गाउँलेहरु मिलेर बाटो बन्द गरेका हुन् ।' विपद् कोषमा करोडौं जम्मा कर्णाली प्रदेशका हरेक स्थानीय तहले कोरोना भाइरस नियन्त्रणका लागि धमाधम विपद् कोष स्थापना गर्दै करोडौं रकम जम्मा गर्न थालेका छन् । जसअनुसार जुम्लाको चन्दननाथ नगरपालिकाले मात्रै एक करोडको विपद कोष स्थापना गरेको छ । नगरप्रमुख कान्तिका सेजुवालका अनुसार नगर कार्यपालिकाको बैठकले एक करोडको विपद् कोष स्थापनाको निर्णय हो । विपद् कोषमा नगरपालिका मातहतका सवै कर्मचारीले एक दिनको तलब र नगर कार्यपालिका सदस्यले दुई दिनको बैठक भत्ता जम्मा गर्ने निर्णय भएको उनले बताइन् । हामी नगरवासीलाई कोरोना संक्रमणबाट बचाउन हर प्रयास गर्ने तयारीमा छौं,' उनले भनिन्, 'त्यसका लागि कोरोना भाइरस संक्रमण रोकथाम तथा नियन्त्रण गर्न समपुरक कोष र लक्षित वर्गको विनियोजित बजेट रकमान्तर गर्ने पनि कार्यपालिका बैठकले निर्णय गरेको छ ।' नगरपालिकामा श्रमिक मजदुर तथा विपन्न नागरिक पहिचान गरी अीनतम लगत अनुसार राहत स्वरुप दैनिक उपभोग्य वस्तु वितरण गर्ने तयारी रहेको उनको भनाइ छ । जुम्लाका अन्य स्थानीय तहले पनि कोरोनाविरुद्धको विपद् कोष स्थापना गरेका छन् । पातारासी गउाँपालिकामा १० लाख, तातोपानीमा आठ लाख, तिला १० लाख, हिमा १० लाख र सिंजा गाउँपालिकाले १५ लाखको विपद् कोष स्थापना गरेका हुन् । निर्णय नमाने बल प्रयोग कर्णालीका मुख्यमन्त्री महेन्द्रबहादुर शाहीले बल प्रयोग गरेर भए पनि लकडाउनलाई प्रभावकारी बनाउन सुरक्षा निकायलाई निर्देशन दिएका छन् । मुख्यमन्त्री कार्यालयमा बसेको प्रदेश स्तरिय संकट नियन्त्रण केन्द्रको बैठकमा बोल्दै उनले लकडाउनमा कुनै पनि नागरिकलाई अत्यवश्यक बाहेक सडकमा हिड्न नदिन प्रहरीलाई निर्देशन दिएका हुन् । 'लकडाउन कार्यान्वयनका लागि हरेक स्थानीय तह र अधिकांश गाउँमा नयाँ निर्णय र पहल भएका छन् । त्यसको पनि सिको गर्नुपर्छ,' उनले भने, 'तर लकडाउन कार्यान्वयनको निर्णय अटेर गर्ने जोसुकैलाई बल प्रयोग गरेर भए पनि लकडाउनलाई प्रभावकारी बनाउनेछ ।' नागरिकको सुरक्षाको जिम्मेवारीप्रति प्रदेश सरकार संवेदनशिल भएको भन्दै सुरक्षा प्रमुखहरुलाई मुख्यमन्त्रीले निर्देशन पालना गर्न अनुरोध गरेको उनका प्रेस सल्लाहकार ध्रब बुढाथोकीले बताए ।"
"नाम मात्रको 'लकडाउन' : क्वारेन्टाइन खाली, घरमा मनपरी","विश्वव्यापी महामारीको रुपमा फैलिएको कोरोना भाइरस (कोभिट १९)का संकास्पद राख्न सरकारले व्यवस्था गरेका इलामका २४७ वटा क्बारेन्टाइन बेडमध्ये १७५ वटा खालिछन् । ताप्लेजुङमा बनाइएका एक सयभन्दा बढी क्वारेन्टाइनमा ११ जना मात्रै बसेका छन्। तेह्रथुमको अवस्था पनि उस्तै छ। क्वारेनटाइनमा बस्ने निश्चित नियम पालन गर्नुपर्ने भएपछि विदेशबाट आएका अधिकांश शंकास्पद व्यक्ति घरमै बस्न थालेपछि स्थानीयमा भने त्रास फैलिएको छ । तीन जिल्ला मात्रै होइन प्रदेश नम्बर १ का अधिकांश क्वारेन्टाइन खाली छन् । शंकास्पद घरमा बसेका छन् । उनीहरुले सूचना दिएमात्रै स्वास्थ्य परीक्षण हुन्छ । सूचना नदिएसम्म उनीहरुले जे गरेपनि कसैले सूचना पाउने अवस्था छैन । 'बाहिरबाट आउनेसँग त यसैपनि त्रास छ, स्वदेशमै रहेकामा पनि रोग सरेको खबरले थप त्रसित बनाएको छ, 'सूर्योदय नगरपालिका जिलका जीवन शर्माले भने, 'सीमानामा थप त्रासको वातावरण छ ।' रोङ गाउँपालिका जिर्मलेका शिक्षक गोविन्द पौड्याल विदेशबाट आएका अधिकांश स्थानीय सरकारले तत्काल क्वारेन्टाइनमा रहेकाले त्रास कम भएपनि मन ढुक्क नभएको बताउँछन् । उनले भने,' गाउँ पालिकाले क्वारेन्टाइनमा राखेका ५३ जनामा कुनै समसया नदेखिएकाले पनि स्थानीयले शान्तिको महशुस गरेका छन् । सामूहिक कवारेन्टाइनमा राखिएकाको नियमित अवस्थाको जानकारी लिने र समस्या परे आवश्यक सहयोग प्रदान गर्ने गरिएको जिल्ला प्रशासन कार्यालय इलामका सूचना अधिकारी सफल पोर्तेलले बताए । उनले भने, 'अहिलेसम्म स्थानीय तहमा निर्माण गरिएका क्वारेन्टाइनमा राखिएका कसैमा पनि समस्या देखिएको छैन ।' प्रशासनले स्वास्थ्य समसया आएका उद्धार र उपचारका लागि जिल्लाका १४ एम्बुलेन्स र स्वास्थ्यकर्मीको टोली तयारी अवस्थामा राखेको उनले जानकारी दिए । इलाममा होमक्वारेन्टाइनमा रहेका ३३१ जनाको बारेमा भने निगरानी सुस्त रहेको स्थानीयको गुनासो छ । अवस्था ताप्लेजुङमा पनि उस्तै छ । बाहिरबाट फर्किएकालाई क्वारेण्टाइनमा राख्न स्थानीय तहलाई समस्या भएको छ । राजनीतिक दलका नेताले आफ्नो कार्यकर्ता भन्दै नराख्न दबाब दिएको सिरिजंघा गाउँपालिकाका अध्यक्ष टिकाराम गुरुङले बताए । गाउँपालिकाले मकवानपुरस्थित द्रूत मार्गको कामबाट फर्किएका ६ जना मजदुरलाई क्वारेन्टाइनमा राखेको थियो । 'उक्त वडामा सोहि दिन काठमाडौबाट आएका अर्का एक व्यक्तिलाई पनि क्वारेण्टाइनमा राख्न स्थानीयले माग गरे,' गाउँपालिका प्रमुख टिकाराम गुरुङले भने, 'वडाले सिफारिस गरेपछि राख्ने तयारी गरिरहँदा पार्टीका जिल्ला नेताहरुले नराख्न दबाब दिए, सोहि विषयमा छलफल गर्न कार्यपालिका बैठक बोलाएको छु ।' बाहिरबाट आएका क्वारेण्टाइनमा बस्न नमान्ने पाथीभरा याङ्वरक गाउँपालिकाका अध्यक्ष केशर सुब्बा बताउँछन् । जिल्लका विभिन्न ११ जनालाई क्वारेण्टाइनमा राखिएको छ । चैत्र नौ गते भारतबाट फर्किएका ११ जनालाई ताप्लेजुङको मेरिङदेन गाउँपालिले थर्माटिर र फर्म दिएको छ । वडा नं ५ घर भएका उनीहरुको स्वास्थ्य परीक्षण गरेर घरमै बस्ने सल्लाह दिएर छोडिएको हो । तेह्रथुमका विभिन्न पालिकामा जिल्ला बाहिरबाट आएकालाई लक्षित गरी १ सय शैयाको क्वारेन्टाइन र १६ सैयाको आईस्योलेसन स्थापना गरिएको छ । कोभिड १९ कोरोना भाईरसको रोकथाम तथा नियन्त्रणको लागी क्वारेन्टाईनका आवश्यकता भएकाले जिल्लाभरमा एक सय सैयाको क्वारेन्टाईन र जिल्ला अस्पताललगायत श्वाथ्य केन्दै गरि १४ सैयाको आइसोलेसन स्थापना गरिएको हो । तेह्रथुममा २९ जना नागरिक बाहिरबाट आएको र उनिहरुलाई सेल्फ क्वारेन्टाइनमा बस्न आग्रह गरिएको छ । विदेशबाट आएका ब्यक्ति तथा संक्रमितको आशंका गरिएका व्यक्तिलाई अनिवार्य रुपमा १४ दिन सम्म सेल्फ क्वारेन्टाइनमा बस्न अनुरोध गरिएको म्याङलुङ नगरपालिकाका प्रमुख संजयकुमार तुम्बाहाङफेले बताए। स्थानीय सरकारले आग्रह गरेपनि मापदण्ड अनुसार क्वारेन्टाइनमा नबस्दा गाउँमा संक्रमको स्थानीयमा त्रास बढेको तुम्बाहाङफेको गुनासो छ । तोयानाथ भट्टराई इलाम, सीताराम गुरागाई ताप्लेजुङ, टीआर लिम्बू तेह्रथुम"
कुसुण्डा परिवारलाई छाक टार्ने चिन्ता,"दमौली : सरकारले फेरी लकडाउन थप्ने निर्णय गरेपछि इन्द्रमाया कुसुण्डा तनावमा छिन्। व्यास १० डिहीगाउँका आफ्ना पति राजा मामाको निधन भएयता उनीमाथि परिवारको बोझ छ। छोरी सीमान्तको पठन पाठनसँगै घर चलाउने जिम्मा उनैको काँधमा छ। लगातारको लकडाउनपछि घरमा भएको अन्न सकिन थालेपछि परिवारकी मुली ईन्द्रमाया चिन्तामा छिन्। पति हुँदासम्म विभिन्न जनजाति संघ संस्थाले सघाउँथे। तर, राजा मामाको निधनपछि आउने सहयोग घट्यो। केही अघिसम्म उनी पनि रोजगार थिइन्। अहिले जागिर पनि छुट्यो, सहयोग पनि ठप्प छ। सरकारले अल्प संख्यकलाई दिदै आएको मासिक दुई हजार भत्ताा बुझ्न नपाएको पाँच महिना भयो। आम्दानीको अन्य श्रोत नभएकाले भान्सामा नुनतेल सकिनै लाग्यो। सबै चिज सकिन लाग्यो पैसा पनि छैन, उनले भनिन्,राहत बाँढ्छन् भनेर नागरिकता लिएर गएको थिए, अन्त त बाँढे अरे मैले त पाइन। लकडाउनको समयमा विपन्न र अशक्तले राहत पाउने उनले छिमेकीबाट सुनेकी थिइन्। आदिवासी जनजाति महासंघका पूर्व सचिव सनम तामाङसँग पनि इन्द्रमायाले समस्या पोखेकी छिन्। राहत पाइएन सघाइदिनुपयो भनेर भन्नुभएको थियो, तामाङले भने,अल्पसंख्यक परिवारलाई वडाबाट राहत मिल्नुपर्ने हो खै के भएछ। यस विषयमा जिज्ञासा राख्दा व्यास १०का वडाध्यक्ष तुलसीराम सापकोटा सबै सामग्री ल्याउन नसक्दा केही ढिलो भएको बताउँछन्। उहाँहरुको नाम हामीले नै मगाएर सूचीमा राखेका हौं, उनले भने,राहत वितरणका लागि सबै सामान नआइपुगेकाले केही ढिला भएको हो। उहाँले राहत पाउनुहुन्छ। वडा कार्यालयले हालसम्म कसैलाई राहत वितरण नगरेको सापकोटाले बताए। कर्णालीमा छाक टार्न सधैं पिरलो बादी बस्तीमा छाकटार्ने समस्या छाकटार्न समस्या भएकालाई खाद्यान्न सहयोग विस्थापित मजदुरलाई छाक टार्न समस्या"
"बलात्कारपछि बालिका गर्भवती, फेरि अर्कैबाट बलात्कृत हुँदा खुल्यो रहस्य","विराटनगर : मोरङको पथरीशनिश्चरेकी एक १४ वर्षीया बालिका बलात्कारपछि गर्भवती भएको घटना लामो समयपछि बाहिर आएको छ । बालिकाको पेटमा अहिले चार महिनाको गर्भ छ । उनी पथरीशनिश्चरे नगरपालिका८ का २८ वर्षीय रामकुमार माझीबाट पहिलो पटक गत मंसिर २४ गते दिउँसो बलात्कृत भएको इलाका प्रहरी कार्यालय पथरीका डीएसपी दिलिप गिरीले बताए । कोही पनि नभएको अवस्थामा घरमा पुगेर डर, त्रास देखाउँदै जबरजस्ती बलात्कार गरेको खुल्यो, उनले भने, घटना सार्वजनिक गरेमा मारिदिने धम्की दिइएका कारण डरले यस बारे बालिकाले कोही कसैलाई नभनेको प्रारम्भिक अनुसन्धानबाट खुलेको छ। त्यतिबेला भएको बलात्कारबाट उनी गर्भवती भएको कुरा स्वास्थ्य परीक्षणका क्रममा खुलेको जानकारी गिरीले दिए । बलात्कृत भएर आफू गर्भवती भए पनि उनले आफन्त र अभिभावकलाई समेत नसुनाउँदा लामो समयसम्म घटना बाहिर आउन नसकेको तथा घटनामा संलग्नमाथि कारबाही अघि बढ्न नसकेको प्रहरीको भनाइ छ। पहिलो पटक बलात्कृत भएर गर्भवती बनेकी ती बालिका फेरि दोस्रो पटक अर्कै युवाबाट बलात्कारको शिकार बनिन् । प्रहरीका अनुसार पथरीशनिश्चरे८ कै २० वर्षीय विशाल माझीबाट चैत ८ गते साँझ उनी बलात्कृत भइन् । घरमा बालिका मात्रै भएको अवस्थामा विशालले बलात्कार गरेको प्रारम्भिक अनुसन्धानबाट खुलेको प्रहरीले जनाएको छ। बारम्बार छिमेकीबाट बलात्कृत हुन थालेपछि सहन नसकेर मात्रै उनले भाउजूलाई घटनाका बारेमा सुनाएको पाइयो । डीएसपी गिरीले भने । बालिकाले भाउजूलाई पनि दोस्रो पटक बलात्कृत भएको घटनाका बारेमा मात्रै सुनाइएकी थिइन्। विशालविरुद्ध जाहेरी परेपछि बालिकाको स्वास्थ्य परीक्षण गर्दा मात्रै उनको पेटमा चार महिनाको गर्भ रहेको खुलेको प्रहरीको भनाइ छ। प्रहरीले बालिकालाई दोस्रो घटना गराउने विशाललाई मंगलबार पक्राउ गरेको थियो। पहिले बलात्कार गर्ने रामकुमारलाई पनि प्रहरी बुधबार बिहान पक्राउ गरी पक्राउ घटनाबारे अनुसन्धान अघि बढाइएको प्रहरीले जानकारी दिएको छ। बलात्कारमा संलग्न दुवै जनालाई अदालतबाट अनुमति लिएर पक्राउ गरिएको जानकारी उनले दिए । कोरोना भाइरसको संक्रमण फैलन नदिन नेपाल सरकारले लकडाउन गरेको छ । लकडाउन यता अदालती काम कारबाही पनि ठप्प छ । लकडाउन र अदालत खुलेपछि दुवै जना विरुद्ध जबरजस्ती करणी मुद्दामा म्याद थप गरेर अनुसन्धान अघि बढाउँदै कानुनी प्रक्रिया सुरु गरिने डीएसपी गिरीले बताए । त्यस समयसम्म हिरासतमा राखिने र पछि सजाय हुँदा हिरासतमा बसेको पनि दिन गन्ती हुने उनले जानकारी दिए ।"
"सीमा बोर्डर शील, नाकामा सुरक्षाकर्मी तैनाथ","गुलरिया : विश्वभर महामारीका रुपमा फैलिरहेको कोरोना भाइरस (कोभिड१९) को संक्रमण छिमेकी मुलुक भारतको उत्तरप्रदेश प्रान्तमा समेत बढ्दै गएपछि नेपालतर्फको सीमा पूर्णरुपमा शील गरिएको छ । भाइरस नियन्त्रण, रोकथाम तथा उपचारका क्रममा सुरक्षाकर्मी अपुग भएसँगै सीमावर्ती जिल्लाबाट सुरक्षा बल थप्दै भारत तथा कैलाली तर्फको बोर्डर शील गरिएको हो। छिमेकी मुलुक भारतको उत्तरप्रदेश तथा नेपालतर्फ कैलाली जिल्लामा कोरोना भाइरस संक्रमितको संख्या एक्कासी बढेपछि बर्दियामा कडाई गरिएको छ । जिल्लाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका तथा गेरुवा र बढैयाताल गाउँपालिकामा पनि अन्र्तपालिका लकडाउन गर्दै आवागमन ठप्प पारिएको छ । कैलाली र भारतबाट बर्दिया प्रवेश गर्ने सीमाहरु शील गरिएको प्रमुख जिल्ला अधिकारी प्रेमलाल लामिछानेले बताए । जिल्लामा सुरक्षाकर्मी कम भएपछि छिमेकी जिल्लाबाट सुरक्षाकर्मीको थप फोर्स झिकाइएको छ । जिल्ला प्रवेश गर्ने नाकाहरुमा सुरक्षाकर्मी तैनाथ गरिएपछि स्थानीयको आवागमन समेत बन्द भएको छ । 'सुरक्षाकर्मीको कमी घटाउन शसस्त्र प्रहरीका १ सय र जनपद ३५ गरी १ सय ३५ जना थप सुरक्षाकर्मी बढाएका छौं,' प्रजिअ लामिछानेले भने,' भारत तर्फको करिब ८३ किलोमिटर सीमानामा ८७ स्थानमा सुरक्षाकर्मी खटाएका छौं । उनीहरु दिनरात ड्युटीमा छन् । यतिखेर सीमानामा आवागमन शून्य छ ।' मुलुकभर कोरोना भाईरस संक्रमणको महामारी फैलिरहेको र सरकारले लकडाउन थप गरेको अवस्थामा स्थानीय प्रशासनले कोभिड१९ रोकथाम र नियन्त्रणका लागि रणनितिहरु अघि सारेको छ । जसअन्र्तगत भारत तथा कैलाली तर्फको सीमाना ठप्प पार्ने, स्थानियको आवागमन रोक्ने र अत्यावस्यक वस्तु सामाजिक दुरी कायमगर्दै सहज रुपमा उपलब्ध गराउने स्थानिय प्रशासनको प्रमुख रणनिति छ । सीमा नजिकका क्षेत्रहरुमा कोरोना संक्रमणका बिरामीको संख्या बढेसँगै सीमाक्षेत्रका प्रहरीका युनिटले निगरानी बढाएको जिल्ला प्रहरी कार्यालय बर्दियाका प्रहरी उपरिक्षक राजेशनाथ बास्तोलाले बताएका छन् । जमुनी देखि राजापुर सम्मका सीमानामा सुरक्षाकर्मीको सक्रियता बढाईएको छ । उनले भने,' १ देखि २ किलोमिटरको दूरीमा घुसपैठ हुन सक्ने ८७ वटा सम्भावित सीमा क्षेत्रमा सुरक्षाकर्मीको चेकपोष्ट स्थापना गरेका छौं, फोर्स अपुग भए थप्ने योजनामा छौं ।' कैलाली र बाँके जिल्लाबाट बर्दिया भित्रीने प्वाइन्टमा समेत आवागमन रोक्न कडाई गरिएको छ । कर्णालीको चिसापानी क्षेत्र लगायत नदीका विभिन्न घाटहरुमा बाक्लो सुरक्षाकर्मीहरु तैनाथ छन् । बाँके तर्फको मानखोलामा पनि सुरक्षाकर्मी थपेर जिल्ला भित्रीने सडक खण्डहरु शील गरिएका छन्।"
"लकडाउनमा महिला व्यस्त, पुरुष मस्त","अब त ओछ्यानले पनि भन्न थाल्योएकछिन उठ्नुस् त, महाशय, सास फेर्नुपर्यो। फुर्सदको सदुपयोग गर्दै जीवनमा पहिलो पटक टिकटक बनाइयो। लौ है गाइजइन्जोय ! घर बस्दाबस्दा दिक्क लाग्न पनि दिक्क लाग्न थालिसक्यो। समय कटाउनै गाह्रो पर्यो। आउनुस् साथी, अनलाइनमा लुडो खेलौँ। आजभोलि काठमाडौँ, सिफल बस्ने समिरा शिवाकोटीका पुरुष साथीहरूले फेसबुकमा हाल्ने स्ट्याटस यस्तै र यस्तै प्रकृतिका हुन्छन्। पुरुष साथीले यस्ता फुर्सदिला स्ट्याटस हाल्दै गर्दा उनलाई भने घरको कामले एकछिन फुर्सद हुँदैन। सास फेर्ने फुर्सद पनि छैन, उनले भनिन्, घरको कुनाकाप्चा सफा गर्नेदेखि जाडोमा ओढेका बाक्लाबाक्ला ब्ल्यांकेट धुने काम भइरहेको छ। लकडाउनमा एउटै परिवारमा गृहिणी कामले थिचिएको बेलामा पुरुष सदस्य फेसबुकमा काम भएन भनेर रोइलो गरिरहेको उनले बताइन्। आफूलाई यहाँ भ्याइनभ्याइ छ, केटाहरूचाहिँ कोही स्पेनिस लिट्रेचरका राम्राराम्रा किताब सुझाउनुपर्यो साथी हो भनेर फेसबुकमा लेख्छन्, कोही यो फिल्म हेर्नुस्, गज्जब राम्रो छ भनेर पोस्ट्याइरहेका हुन्छन्। समिराको बिहे भएको नौ वर्ष भयो। अहिलेसम्म उनलाईससुरा, श्रीमान् र देवरले घरको काम गरेको थाहा छैन। न त उनले माइतीमा हुँदा बुबा, काका र दाजुभाइले घरको काम गरेको देख्न पाइन्। खाना पकाउने, भाँडा माझ्ने, लुगा धुने, बाथरुम सफा गर्ने सबैकाम हामी महिलाले नै गर्छौं, उनले भनिन्, घरका केटाहरूले एक कप चिया मात्रै पकाए भने पनि ओहो हुन्छ। हामीले गर्दा चाहिँ घरको भातमा यतिकै सिटी लाग्छ, भाडा आफैँ माझिएर टलक्क परेर टल्किन्छ, लुगा आफैँ सफा हुन्छ, घरका कोठाकोठा यत्तिकै छुमन्तर गरेर चिटिक्क हुन्छन्जस्तो गर्छन्।लकडाउनले आफूलाई साबिकभन्दा कामको दोब्बर लोडपरेको उनले सुनाइन्। घर बसेपछि सबैका आआफ्नै डिमान्ड हुन्छन्, उनले भनिन्, कसैलाई के खानुपर्छ, कसैलाई के। कसैलाई काउली मन पर्दैन, कसैलाई साग। कोही दाल हेर्दै हेर्दैनन्, कोही मासु मुखैमा हाल्दैनन्। सबैको इच्छा पूरा गर्दैमा लकडाउनका दिनहरू बितिरहेका छन्। लकडाउनको पहिलो साता भक्तपुर, दुवाकोटकी दीपशिखा बम र उनकी आमाले लामो समयदेखि उस्तै रहेको घरको साजसज्जा परिवर्तन गरे।उनका भाइ र बुबा कहिले मोबाइलमा झुण्डिए त कहिले क्यारमबोर्डमा जमे। हप्ताभरि काम गर्दागर्दा थकाइ लागेपछि एकदिन ममीले भाइ र बुबालाईभोलि हामी आमाछोरी अलि ढिलासम्म सुत्छौँ है, भोलि बाउछोरा भएर खाना पकाउने भन्नुभयो, दीपशिखाले सुनाइन्, आमाको कुरा भुइँमा खस्न नपाउँदै बुबाले भन्नुभयो, लौ है केटा !आजै कोचेर, खाँदेर जे गरेर हुन्छ, पेटमा टन्न चारो हाल्, भोलि दिनभरिलाई पुग्नेगरी।यति भनेपछि भोलिपल्टको खाना हामीले नै नपकाई सुख पाएनौँ। दीपशिखाकी आमाले सानैदेखि उनलाई घरको काम सिकाइन्। भाइ सधैँ त्यसबाट पन्छिए। हामी घरमा हुँदा कहिल्यै बुबा र भाइ कहिले घरमा आउलान् र खाना पकाउलान् भनेर कुर्दैनाँै, उनले भनिन्, उनीहरू सधैँ खाना पकाउन हाम्रो बाटो हेरेर बसिरहेका हुन्छन्। हामी व्यस्त हुँदा त घरको काम नछुनेले अहिले हामी फुर्सदिला भएको बेलामा झन् के छुन्थे ! पुरुषहरू महिलालाई फकाएर किचेन पोलिटिक्स गरिरहेका हुन्छन्। मैले पकाएको मीठो हुँदैन, तिमीले पकाएको असाध्यै मीठो हुन्छ भनेर महिलालाई उनीहरूले फकाउने गरेका छन्। एक कप मीठो चिया बनाएर लेऊ न, माई डियर भन्नेले श्रीमतीलाई होइन, चियालाई माई डियर भनिरहेका हुन्छन्। समाजशास्त्री मीना उप्रेतीका अनुसार गृहिणी दिनभरि घरमा बस्दा उनको श्रीमान्ले दिने प्रतिक्रिया हो, दिनभरि घरमा बस्न पाएकी छौ, तिमीलाई आनन्द छ। अहिले त्यस्तो सोच राख्ने अधिकांश पुरुषले घर बस्नु पनि कति पट्यारलाग्दो काम हो भनेर महसुस गरेको उनले बताइन्। घर बस्न गाह्रो हुने रहेछ भनेर धेरै पुरुषले अनुभव गरेको उनले सुनाइन्। अफिसमा काम गर्दा जस्तै घरमा बस्दा पनि तनाव हुने कुरा धेरैले भोगिरहेका छन्, उनले भनिन्, महिला घरमा बस्दैमा खुशी हुँदैनन्। घरको काम पनि काम हो। महिलालाई गृहिणीमा मात्रै सीमित नराखी बाहिर काममा पठाउनुपर्ने रहेछ भन्ने बुद्धि केही पुरुषमा यो लकडाउनले भरिदिएको छ। यस्तो समयलाई सबैले एकअर्र्काको काममा सहयोग गरेर पारिवारिक मिलनको अद्भुत क्षण बनाउनुपर्ने उनले बताइन्। तर, यसो हुन नसकेकोमा उनले गुनासोसमेत गरिन्। दिनभरि बाहिर काम गरेर आएकी श्रीमतीलाई घरमा बसिरहेको श्रीमान्ले भन्छ तिमी भर्खर आयौ, मैले त केही खाएको छैन, समाजशास्त्री उप्रेतीले भनिन्, यसमा श्रीमती तिमी पनि बनाएर खान सक्छौ भन्नुको सट्टा हतारहतार भान्छामा छिर्छिन्। महिला आफैँले पुरुषलाई विवेकहीन बनाइरहेका छन्। घरको काम पुरुषले गरेनन् भनेर छाड्ने होइन, महिलाले काम लगाउने हो। महिला अधिकारकर्मी अनु गुरुङले एक्काइसौँ शताब्दीको हरेक विपत्ति, चाहे प्राकृतिक प्रकोप होस् वा महामारी, सबैमा लैंगिक पाटो समावेश हुने बताइन्। कहिले त्यो पाटो सबैले देख्ने गरी प्रष्ट हुन्छ, कहिले अध्येताले खोतल्नुपर्छ, उनले भनिन्, यो महामारीको सन्दर्भमा पनि कतिपय पक्षमा प्रष्ट लैंगिक विभेद देखिन्छन, तर कतिपय स्थानमा त्यो सूक्ष्म देखिन्छ। बिदामा धेरै पकाउने र खानामा मस्त हुने परम्परा भएकाले लकडाउनले महिलामा बोझ थपिएको उनले बताइन्। धेरै र मीठा खानेकुरा बनाउन महिलाले धेरै समय र मेहनत गर्नुपर्छ, उनले भनिन्, लामो समयदेखि थन्किएका काम महिलाले नै गर्नुपरिरहेको छ। हुन त कतिपय पुरुष महिलावादी छन्। लैंगिक समानताका पक्षपाती छन्। तर, उनीहरूको घरको चुलोमा पनि महिला नै बढी सक्रिय छन्। भान्छामा छिर्दैनन् पुरुष काठमाडौँ, गौशालाकी मनष्वी कार्की पनि यो लकडाउनमा पूरै व्यस्त छिन्। उनको तीन वर्षका छोरा छन्। बूढाबूढी नै अफिस जाने भएकाले घरको काम यत्तिकै लथालिंग हुन्थ्यो, उनले भनिन्, लकडाउनपछि घरको काममा यति धेरै व्यस्त भइयो कि अहिलेसम्म छोरालाई समेत समय दिन पाएको छैन। घरका पुरुष सदस्य केही गर्दा पनि समय बितेन भन्छन्। आफूलाई यो दुई हप्ता बितेको पत्तै भएन। घरको काम सबैजना मिलेर गर्नुपर्ने कुरा नौलो नभएपनि पुरुष भने त्यसबाट सकेसम्म पन्छिन खोज्ने उनले बताइन्। एकदिन घरको काम गरेभने उनीहरूलाई एकवर्षसम्मलाई पुग्छ, उनले भनिन्, केटा मान्छेलाई जतिसुकै कोसिस गर्दा पनि घरको काममा लगाउन सकिँदैन। हाम्रा आमाबुबाले दाजुभाइलाई नलगाएको काम हाम्रा छोराले पनि सिक्लान् जस्तो लाग्दैन। हामी आफैँ सानैबेलादेखि उनीहरूलाई यो खालको संस्कार दिनमा चुक्यौँ। भक्तपुर, सिपाडोलकी रजनी शर्मा बैंककी कर्मचारी हुन्। उनलाई अहिले अफिसबाट घरमै कसेर काम गर्न भनिएको छ। तर, उनी अफिसमा जस्तो शान्त र आनन्द वातावरणमा काम गर्न पाइरहेकी छैनन्। एकछिन ल्यापटप खोलेर बस्दा कहिले छोराछोरीलाई भोक लाग्छ, कहिले श्रीमान् र सासूससुराको लुगा फोहोर हुन्छ, उनले भनिन्, घरको सबै काम सकेर एकछिन अफिसको ल्यापटपमा बस्न खोज्दा घरको काम ठग्न ल्यापटप खोलेजस्तो हुन्छ। एकगिलास पानी सारेर खान पनि मेरै भर पर्छन्। रजनीका श्रीमान् अहिले फुर्सदिला छन्। तर, घर र अफिस दुवैको काम रजनी एक्लैले भ्याउँछिन्। मबाहेक भान्छामा कोही छिर्दैन, रजनीले भनिन्, छिरिहाले भनेपनि उनीहरूलाई मन पर्ने पर्ने चिज आफ्नै स्वादअनुसार बनाउन मात्र छिर्छन्। म भेज भएकाले घरमा मासु मात्रै अरूको हातले पाक्छ, बाँकी सबैमा आफैँ घोटिनुपर्छ। कहिलेकाहीँ रजनीको घरमा खाना र खाजाको टाइमटेबल बिग्रिन्छ। छोराछोरीलाई स्कुल पठाउनु छैन, बूढाबूढी अफिस जानु छैन भन्दै कहिलेकाहीँ अफिसको काममा व्यस्त भएर खाना, खाजाको टाइमटेबल बिग्रिन्छ, उनले भनिन्, यस्तो बेलामा मलाई सघाउनुको सट्टा घरका मान्छे उसैहुप्प फुलेर बस्छन्। हामी महिलालाई जति नै पढेलेखे पनि घरको काम नगरी सुखै छेन।एकदिन महिला किचेनमा नगए घरको स्वरूप नै बदलिने उनले बताइन्। यो मामलामा धेरै पुरुष महिलामा निर्भर रहेको उनले सुनाइन्। धेरै श्रीमान्लाई लाग्न सक्छ,श्रीमतीहरू उनीहरूमा निर्भर छन्, उनले भनिन्, तर, श्रीमतीले एकदिन किचेन र घरको काम सम्हाल्न छाडिदिने हो भने को चाहिँ कोसँग निर्भर हो, प्रष्ट हुन्छ। काठमाडौँ, जोरपाटीकी बिनी रोक्का र उनकी सासू मिलेर यो लकडाउनको भरपूर सदुपयोग गरे। लुगा धुनेदेखि घर सफा गर्नेसम्मका सबै काम उनीहरूले गरे। उनको परिवारका पुरुष सदस्यले पहिलापहिला घरको काम गर्थे। तर, अहिले उनीहरूले घरको काम गर्न छाडिसके। म सुरुमा बिहे गरेर आउँदा मेरा ससुरा र श्रीमान् घरको जे काम पनि गर्नुहुन्थ्यो, उनले भनिन्, ट्युबवेलबाट पानी तानेर लुगा धुनेदेखि खाना बनाउने सबै काम गर्नुहुन्थ्यो। बुहारी हुँदाहुँदै पनि यी बाउछोरा घरको काम गर्छन् भन्दै छिमेकीहरूले छतछतबाट हेरेर कुरा काट्न थालेपछि गर्न छाड्नुभयो। अहिले बिनी आफैँलाई श्रीमान् र ससुराले घरको काम गरेको हेर्न अप्ठ्यारो लाग्छ। उनीहरूलाई सकेसम्म घरको काम गर्न दिन्नन्। अहिले श्रीमान्ले के गरौँ भनेर चाहिँ सोध्नुहुन्छ, उनले भनिन्, तर, सहयोग गर्नुहुन्न। माइतीको आमाबुबाले पनि ज्वाइँ र ससुरालाई घरको काम लगाउनुहुन्न, है छोरी, सकेसम्म आफैँ गर्नुपर्छ भन्नुहुन्छ। महिला अधिकारकर्मी गुरुङले श्रीमान् हात बाँधेर बस्दा महिलाले तयार पार्ने हरेक परिकारमा शोषण मिसिएको हुने बताइन्। घरमा कुनै काममा महिला र पुरुषको असमान मेहनत मिसिएको हुन्छ, त्यहाँ पक्कै पनि शोषण हुन्छ, उनले भनिन्, तर, हाम्रो समाजमा महिलालाई केयर गिभर का रूपमा हेरिन्छ। उनीहरूले घरको मात्र होइन, घरका सदस्यको पनि स्याहार गर्नुपर्ने हुन्छ। हरेक विपत्ति, प्राकृतिक प्रकोप वा महामारी, सबैमा लैंगिक पाटो समावेश हुन्छ। बिदामा धेरै पकाउने र खानामा मस्त हुने परम्परा भएकाले लकडाउनले महिलामा बोझ थपिएको छ। कोभिड१९ जस्तो महामारीले लैंगिक असमानतालाई छताछुल्ल पोखिदिनेगुरुङले बताइन्। अब सचेत हुने समय आएको छ, उनले भनिन्, आफूले गरेको काम, लागेको मेहनत र लागेको समयको टिपोट र विश्लेषण गर्नुपर्ने समय आएको छ। यो लामो लकडाउनमा पुरुषलाई घरको काम सिक्न दबाब दिनुपर्छ, सिकाउनुपर्छ। महिलालाई नसघाई पुरुषले आनन्दले पढेको पुस्तक र हेरेको फिल्मको कुनै अर्थ नहुने उनले बताइन्। यो महामारीले पुरुषले पनि घरको काम गर्नुपर्छ, महिलाको सम्मान गर्नुपर्छ भन्ने सिकाएन भने लैंगिक दृष्टिकोणबाट यो लकडाउन असफल हुन्छ, उनले भनिन्, यस्तो संकटको बेलामा धेरै योगदान महिलाकै हुन्छ। धेरै नर्स र एयर होस्टेस फ्रन्टलाइनमा बसेर काम गरिरहेका छन्। घरमा बसेका महिलाको पनि उत्तिकै योगदान छ। पुरुषले घरको काम सिके, गरे लकडाउन सफल हुन्छ। लेखक अर्चना थापाले नेपाली समाज पाखण्डमा बाँचिरहेको बताइन्। यहाँ बाहिर सबैले लंैगिक समानताका कुरा गर्छन्, उनले भनिन्, तर, घरभित्र लैंगिक समानताको अभ्यासमा सबैजना चुकेका छन्। पुरानो पुस्तालाई परिवर्तन गर्न नसके पनि हामीले आउने पुरुष पुस्तालाई घरको काम गर्दा लाज हुँदैन भन्न सक्छौँ। घरको काममा उनीहरूलाई संवेदनशील बनायौँ भने परिवर्तन सम्भव छ। काम बाँडे, माया बढ्छ काठमाडौँ, मध्यबानेश्वरकी सविता केसीलाई घरको काम जति बाँड्यो,घरका सदस्यबीच माया पनि उति नै बढ्छ भन्ने लाग्छ। उनकी छोरी अस्टेलियामा छिन्। हाल उनी आफ्ना श्रीमान् र छोरासँग बस्दै आइरहेकी छिन्। श्रीमान् र छोराले उनलाई घरको काममा सघाउँछन्। मेरा श्रीमान् र छोरा मैले खाना बनाउँदा भाँडा माझ्छन्, उनले भनिन्, मैले लुगा धुँदा उनीहरूले पखालिदिन्छन्। हामी घरको काम बाँडफाँड गर्छौं। उनीहरूले किचेनको काम गर्दा मैले साइडमा बसेर गफ मात्रै गरेँ भने पनि मख्ख पर्छन्। छोरा हिमांशुसँग सविता अहिले गिटार सिकिरहेकी छिन्। मलाई सानैदेखि गिटार सिक्ने रहर थियो, उनले भनिन्, अहिले त्यो रहर छोराले पूरा गरिदिँदैछ। बिहान र बेलुकाको केही समय छोरासँग गिटार सिक्छु। त्यो बेलामा श्रीमान्ले घरको काम गर्नुहुन्छ। हिमांशु पनि भान्छामा विभिन्न परिकार बनाउँछन्। युट्युबमा हेरेर नयाँनयाँ खालका परिकार बनाउन खोज्छ, सविताले भनिन्, यो लकडाउनभरि उसले हरेक दिन हामीलाई एउटा नयाँ खानेकुरा चखाइरहेको छ। यसरी सबै मिलेर घरको काम गरे महिलालाई मात्र कामको भार नपर्ने उनले बताइन्। खानु उनीहरूलाई पनि पर्छ, घर सफा उनीहरूलाई नि चाहिन्छ भन्नेकुरा हरेक पुरुषले बुझ्नुपर्छ, उनले भनिन्, घरको काममा सहयोग भन्ने शब्द नै गलत छ। उनीहरूले हामीलाई सहयोग गर्ने होइन, त्यो काम उनीहरूको पनि जिम्मेवारी हो। सञ्चारकर्मी रूपा खड्का भट्टराई आठ महिनाको छोरालाई छाडेर अफिस धाइरहेकी छिन्। उनका श्रीमान् अफिसको काम घरमै गरेर बसिरहेका छन्। मेटलाइफ इन्स्युरेन्समा पूर्वाञ्चलका लागि रिजनल म्यानेजरका रूपमा कार्यरत उनका श्रीमान् दिनको दईघण्टा भिडियो कन्फरेन्स र अफिसियल काममा व्यस्त हुन्छन्। त्यसबाहेक आजभोलि उनी बच्चालाई नुहाइदिने, कपडा धोइदिने गर्छन्। घरको काम सबै उहाँले सम्हाल्ने हुँदा म ढुक्कले अफिसमा काम गर्न सकिरहेकी छु, रूपाले भनिन्, हामीले घरमा महिला र पुरुषले गर्ने काम भनेर छुट्याएका छैनौँ। बिहानको चिया र नास्तादेखि बेलुकाका खानासम्म पालैपालो पकाउँछौँ। तरकारी काट्ने, केलाउने काममा हाम्रा घरमा पुरुष अग्रसर छन्। घरको सरसफाइमा पनि उनीहरूलाई कसैले भ्याउँदैन। समाजशास्त्री मीना उप्रेतीका अनुसार जुन जोडीले भान्छामा सँगसँगै समय बिताउने गरेका छन्, उनीहरूको सम्बन्ध राम्रो भएको पाइएको छ। सँगै काम गर्दा उनीहरूबीच दोहोरो सञ्चार हुन्छ, उनले भनिन्, मोबाइल र इन्टरनेटबाट उनीहरू टाढा हुन्छन्। एकअर्कालाई मीठो लाग्ने खानेकुराबारे चासो राख्छन्। यसरी उनीहरूको सम्बन्ध बलियो हुन्छ। विडम्बना, भान्छामा समय बिताउने पुरुष धेरै कम छन्। समानता केबल गफ भएको छ अर्चना थापा, लेखक धेरै अफिसले अहिले वर्क फ्रम होम भनेर अनलाइनबाट घरमै बसेर काम गर्न लगाएका छन्। थुप्रै महिला हाल अफिसको काम अनलाइनबाट गरिरहेका छन्। तर, उनीहरूले अफिसको जसरी घरमा बसेर अफिसको काम गर्न सकिरहेका छैनन्। महिला एकछिन ल्यापटपअगाडि बस्दा घरका अन्य सदस्यलाई टाउको दुख्न थाल्छ। बुहारी, आमा,श्रीमती भएर अफिसको काम गर्न एकदमै गाह्रो छ। बिहानको चियादेखि बेलुकाको खानासम्मका लागि बच्चाले आमा,श्रीमान्ले श्रीमतीर सासूससुराले बुहारी खोजिरहेका हुन्छन्। हामी एकदमै पाखण्डी समाजमा बाँचिरहेका छाँै। बाहिर लैंगिक समानताका कुरा सबैले गर्छन्। तर, घरभित्र लैंगिक समानताको अभ्यासमा सबैजना चुकेका छन्। समानता केबल गफ भएको छ। सासूससुरालाई परिवर्तन गर्न गाह्रो छ। श्रीमान्हरू पनि भान्छाको काम महिलाको हो भन्छन्। तर, परिवर्तन नै चाहने हो भने प्रत्येक आमाले छोरालाई घरको काम सिकाउनुपर्छ। आज किचेन आमाको, भोलि छोरीको भन्ने मात्र हुनुहुँदैन। छोरा र छोरीलाई आमाबुबाले बराबर काम लगाउनुपर्छ। चाहे, त्यो घरको होस् वा बाहिरको। खाने पेट छोरा मान्छेको पनि हुन्छ भने उनीहरूले पनि घरको काम सिक्नुपर्छ। आमाहरूले श्रीमान् र छोरा यो खाँदैनन्, त्यो खाँदैनन् भनेर स्वाद चखाएका हुन्छन्। त्यसरी खानेकुराको स्वाद चखाउनेले हातखुट्टा पनि चलाउन सिकाउनुपर्छ। हामीले छोरीहरूलाई घर र बाहिर जताततै फिट बनायौँ। तर, छोरालाई घरको काम गर्दा लाज हुँदैन भनेर सिकाएनौँ। कुनैपनि आमाले छोरालाई घरको काममा संवेदनशील बनाउने कोसिस गरेनन्। लकडाउनको समयमा सामाजिक सञ्जालमा बढी समय पुरुषले नै बिताइरहेका छन्। देश बनाउन के गर्नुपर्छ ?उनीहरू कमेन्ट गरेको गर्यै छन्। तर, पहिला घर बनेपछि मात्र देश बन्छ भनेर बुझेका छैनन्। त्यस्तै,अहिले समाजिक सञ्जालमा धेरैजसो महिलाले यो पकाइयो, त्यो पकाइयो भनेर फोटो खिचेर हालेका हुन्छन्। आज मलाई मेरो श्रीमान्ले यो खानेकुरा पकाएर खुवाए भनेर पोस्ट गरेको हामीले अहिलेसम्म हेर्न पाएका छैनौँ। परिवारभित्र नै यस्तो कुरामा समझदारी नहुनु भनेको यो संस्था निकै कमजोर हुनु हो। पुरुषको किचेन पोलिटिक्स चलिरहेको छ मीना उप्रेती, समाजशास्त्री लकडाउनले पारिवारिक सम्बन्ध राम्रो बनाइदिएको छ भन्ने मान्यता धेरैमा छ। तर, थोरै प्रतिशतमा मात्र यो कुरा लागू हुन्छ। कारण, लकडाउनले पुरुष फुर्सदिला भए पनि महिलामा कामको चाप थपिएको छ। उनीहरू हिजोभन्दा आज कम फुर्सदिला भएका छन्। किनभने, घरमा श्रीमान्देखि छोराछोरीसम्म एक कप चियाका लागि उनैलाई कुरेर बसिरहेका हुन्छन्। अहिले घरको कामबाट वाक्क भएर कतिपय महिलालाई कहिले अफिस लागे हुन्थ्यो भन्ने भइसक्यो। अहिले महिलाले पहिलाभन्दा धेरै समय किचेनमाबिताउनुपरेको छ। पकाउनेदेखि सरसामान जुटाउनेसम्मको जिम्मेवारी उनीहरूको काँधमा छ। तर, पुरुषलाई एक कप चिया बनाएर श्रीमतीलाई खुवाउँदा पीडा हुन्छ। आफू बिग्रिएँ, सक्किएँ भन्ने ठान्छन्। जबकि तास खेल्दा, साथीभाइ जमघटमा पिउँदा उसलाई बिग्रिएँ,सक्किएँ भन्ने लाग्दैन। शिक्षित र अशिक्षित जस्तोसुकै पुरुषलाई पनि घरको काम आमा, श्रीमती, दिदीबहिनी, छोरीले गर्ने हो भन्ने खालको मानसिकताले जकडेको छ। पितृसत्ताले बनाएको सामाजिक संरचना नभत्केसम्म महिलाको दिन फिर्दैनन्। लकडाउन होस् वा अरू समय, महिलाको काँधमा खातमाथि खात घरायसी काम चाङ लागेर बस्छ। जबसम्म पुरुषले काम भनेको महिला र पुरुषले गर्ने हुँदैन भनेर बुझ्दैनन्, तबसम्म उनीहरू घरको काम गर्नेवाला छैनन्। महिलापुरुष बराबरीको भाषण चाहिँ गर्लान्। घरको काम गर्दा श्रीमतीले टाउकोमा टेक्ने तर्क धेरै पुरुषको हुन्छ। त्यसैले उनीहरू महिलालाई फकाएर किचेन पोलिटिक्स गरिरहेका हुन्छन्। मैले पकाएको मीठो हुँदैन, तिमीले पकाएको असाध्यै मीठो हुन्छ भनेर महिलालाई उनीहरूले फकाउने गरेका छन्। एक कप मीठो चिया बनाएर लेऊ न, माई डियर भन्नेले श्रीमतीलाई होइन, चियालाई माई डियरभनिरहेका हुन्छन्। तिमी गएर फिल्म हेर, म खाना बनाउँछु भन्ने वा तिमी र म मिलेर घरको काम गरौँ भन्ने पुरुष एकदमै कम छन्। तर, जुन जोडीले भान्छामा सँगसँगै समय बिताउने गरेका छन्, उनीहरूको सम्बन्ध राम्रो भएको पाइएको छ। उनीहरूबीच दोहोरो सञ्चार हुन्छ। मोबाइल र इन्टरनेटबाट टाढा हुन्छन्। एकअर्कालाई मीठो लाग्ने खानेकुराबारे चासो राख्छन्। यसरी सम्बन्ध बलियो हुन्छ। विडम्बना, भान्छामा छिर्ने पुरुष असाध्यै कम छन्। लकडाउनमा बढ्यो महिलाविरुद्ध हिंसा महिला आयोगकी मुद्दा व्यवस्थापक अधिवक्ता विमला खड्काले लकडाउनमा महिलाविरुद्ध हिंसाका मामला बढेको बताइन्। लकडाउनपछि कुटपिट, घरबाट निकाला र यौन हिंसाका केस धेरै बढेका छन्, उनले भनिन्, यस्तो बेला घरबाट बाहिर निस्किन नपाइने भएकाले उनीहरूको समस्या सामाधानमा काम गर्न निकै गाह्रो भइरहेको छ। हामीसँग अवस्था राम्रो भएपछि हेराँैला भन्नेबाहेक अर्को उपाय छैन। उजुरी लिएर फोन गर्नेलाई तत्काल प्रतिक्रिया दिन गाह्रो भएको उनले बताइन्। अहिले उहाँहरूलाई रेस्क्यू गरेर सेल्टरसम्म लैजान सक्ने अवस्था पनि छैन, उनले भनिन्, पीडितलाई ज्वरो छ कि छैन भनेर पूरै चेकजाँच नगरी कुनै पनि सेल्टरले पीडितलाई लिन मान्दैनन्। लकडाउनको केही समयअघि महिला आयोगमा एउटा केस आयो। एकजनागर्भवती महिलाश्रीमान् र घरपरिवारले बेवास्ता गरेको भन्दै आइन्। उनको केस प्रक्रियामा थियो। यत्तिकैमा लकडाउन भयो। अहिले उनका श्रीमान् कहाँ छन्,अत्तोपत्तो छैन, अधिवक्ता खड्काले भनिन्, माइती सिन्धुपाल्चोक रहेछ। यस्तो अवस्थामा न उनको माइती उताबाट उनलाई लिन आउन सक्छ, न उनी नै यताबाट माइती जान सक्छिन्। उनी अहिले अलपत्र छिन्। हालै मात्र महिला आयोगमा अर्को केस पनि आएको छ। एउटी युवतीले लकडाउनमा नाइट गाडी मिलाएर घर पुर्याइदिन्छु भन्दै आफूमाथि यौन हिंसा गरेको बताएकी छिन्। उनी आफ्नो गाउँ जान चाहेकी रहिछिन्, अधिवक्ता खड्काले भनिन्, एकजना युवाले घर जाने गाडी मिलाउने भन्दै उनीमाथि यौन हिंसा गरेका रहेछन्। यस्तो बेला महिला बढी जोखिममा रहेको उनले बताइन्। धेरैलाई यो समयमा मनोसामाजिक र कानुनी परामर्शको आवश्यकता पर्छ, खड्काले भनिन्, तर, हाल उनीहरूसम्म यस्ता कुरा पुर्याउनै हामीलाई ठूलो चुनौती छ। अन्नपूर्ण सम्पूर्णबाट"
१५ महिने बालकसहित दोलखामा २५ जना क्वारेन्टाइनमा,"चरिकोट : लकडाउन लागू भएको १५ दिनपछि पहिलोपटक दोलखामा १५ महिने बच्चासहित २५ जनालाई क्वारेन्टाइनमा राखिएको छ । भारतबाट दोलखा भित्रिएका तीनसहित २५ जनालाई क्वारेन्टाइनमा राखिएको हो । जसमा १५ महिने बच्चादेखि ७२ वर्षीय जेष्ठ नागरिकसम्म रहेका छन् । कालिञ्चोक गाउँपालिकामा २३ जना र मेलुङ गाउँपालिकामा दुई जनालाई क्वारेन्टाइनमा राखिएको सम्वद्ध स्थानीय तहले जनाएका छन् । सोमबार काठमाडौंबाट घर फर्किएका कालिञ्चोक गाउँपालिकाका २३ जनालाई कालिञ्चोक गाउँपालिका३ सिंगटीस्थित प्रतापस्मृति क्याम्पसमा स्थापना गरिएको क्वारेन्टाइनमा राखिएको कालिञ्चोक गाउँपालिकाका अध्यक्ष विनकुमार थामीले बताए । मंगलबार चार बालबालिकासहित २३ जनालाई सिंगटीस्थित प्रताप स्मृति कलेजमा गाउँपालिकाले बनाएको क्वारेन्टाइनमा खाने सुविधासहित राखिएको गाउँपालिका अध्यक्ष थामीले बताए । क्वारेन्टाइनमा राखिएका २३ जनामा कालिञ्चोक गाउँपालिका ४, लामिडाँडाका पाँच जना, वडा नम्बर ५ लापिलाङका छ जना, वडा नम्बर ६ लापिलाङका सात जना, वडा नम्बर ९ सुन्द्रावतीका तीन जना तथा दोलखा तामाकोशी गाउँपालिकाका एक जना र नुवाकोट जिल्लाका एक जना रहेको अध्यक्ष थामीले जानकारी दिए । त्यसैगरी दोलखाको मेलुङ गाउँपालिका७ मा भारतबाट आएका दुईजनालाई स्थानीय सेतदेवी प्राविमा स्थापना गरिएको क्वारेन्टाइनमा राखिएको वडाध्यक्ष नवराज खड्काले जानकारी दिए । गाउँपालिकाले विदेशबाट आएकाहरुको घरमा रातो झण्डा गाडे पनि उनीहरु १४ दिन नपुग्दै खुलेआम बाहिर हिंडडुल गर्न लागेपछि सुरक्षित आवासमा राखिएको वडाध्यक्ष खड्काको भनाई छ ।"
अत्यावश्यक सेवामा खटिनेलाई निःशुल्क खाना,"काठमाडौं : कोभिड१९ को सङ्क्रमण नेपालमा फैलन नदिन सरकारले यही चैत ११ गतेदेखि देशभर लकडाउन गरेको छ। लकडाउनपछि नेपालमा सञ्चालनमा रहेका सबैजसो रेष्टुराँ बन्द रहेका बेला काठमाडौँको डल्ले रेष्टुराँले भने अहिले अत्यावश्यकीय सेवामा कार्यरतलाई खाना खुवाउँदै आएको छ। लकडाउन सुरु भएको पाँचौँ दिनदेखि अत्यावश्यकीय सेवामा क्रियाशील २८० लाई दैनिक निःशुल्क खाना खुवाउँदै आएको रेष्टुराँका सञ्चालक आलोक योञ्जनले जानकारी दिए। रेष्टुराँले १८० प्रहरी, कोभिडको उपचार केन्द्र टेकु अस्पताल र प्रयोगशाला रहेको शुक्रराज ट्रपिकल अस्पताल टेकुमा कार्यरत ६० चिकित्सक, कोभिडसम्बन्धी जानकारी लिने र दिन सरकारले बनाएको निःशुल्क टेलिफोन सेवामा क्रियाशील चिकित्सक १२ र कोभिडको आशङ्का लागेका बिरामी बोक्न सरकारले तयार पारेको २५ एम्बुलेन्सका चालकलाई खाना खुवाउँदै आएको छ। देशमा आइपरेको विपद्का बेला त्यतिकै घरमा बस्नुभन्दा आफ्नो क्षेत्रबाट सकेको सहयोग गर्ने भावनाका साथ खाना खुवाउँदै आएको सञ्चालक योञ्जनले बताए। सुरुमा एक साताका लागि मात्र खाना खुवाउने सोचका साथ अगाडि बढे पनि लकडाउन बढ्दै गएकाले रेष्टुराँको सामाजिक उत्तरदायित्वलाई पनि ख्याल गर्दै थपिएमा लकडाउन अवधिभर खाना खुवाउने रेष्टुराँले जनाएको छ। डल्लेले सुरक्षाकर्मी र चिकित्सकसहित दुःख र समस्यामा परेकालाई पनि खाना खुवाउँदै आएको छ। डल्लेको हालसम्म नौवटा आउटलेट सञ्चालनमा छ। यसअघि विसं २०७२ को भूकम्पको बेलामा पनि निःशुल्क खाना खुवाएको थियो।"
लोक सेवाका सबै परीक्षा अनिश्चिकालका लागि स्थगन,"काठमाडौं : लोक सेवा आयोगले वैशाख १ देखि सञ्चालन हुने लिखित र अन्तर्वार्ता लगायतका सबै कार्यक्रम स्थगन गरेको छ। कोरोना भाइरसको कारण सिर्जना भएको विषम परिस्थितिलाई मध्यनजर गर्दै २०७६ सालको चैत मसान्तसम्म हुने लिखित र अन्तवार्ताका कार्यक्रम स्थगनको पुर्वसुचना अनुसार नै अर्को सूचना प्रकाशन नभएसम्म स्थगन रहेको आयोगले जनाएको छ। लोक सेवा आयोगका सूचना अधिकारी देवीप्रसाद सुवेदीले जारी गरेको सूचनाअनुसार चैतको अन्तिम बुधबार प्रकाशन गर्नुपर्ने राप्र अनं द्वितिय श्रेणी प्राविधिक पदको परीक्षा पनि स्थगन गरिएको जनाएको छ।आयोगले स्थिति सामान्य हुनासाथ, स्थगन भएका कार्यक्रमहरूको नयाँ कार्यतालिका सार्वजनिक जनाएको छ।"
कोरोनाविरुद्ध लड्न प्रहरीको साथी म,"विराटनगर : विश्वमै महामारीको रुप लिएको कोरोना भाइरसविरुद्ध युवाहरुलाई एकत्रित र एकतावद्ध बनाउन मोरङमा प्रहरीको साथी म नामक नयाँ अभियान सुरु गरिएको छ। संक्रमण नियन्त्रण गर्न र फैलन नदिन सरकारले लकडाउन गरिरहेका बेला त्यसलाई प्रभावकारी बनाउनसमुदाय स्तरबाट प्रहरीका गतिविधिसँग युवालाई जोड्दै नयाँ दस्ता तयार पारेर परिचालन गर्न थालिएको हो। सर्वसाधारण नागरिकलाई लक्षित गर्दै प्रहरीले विगतदेखि नै सञ्चालन गरिरहेको समुदायप्रहरी साझेदारी अन्तर्गत यो अभियानको थालिएको छ। प्रहरीका प्रहरी मेरो साथी, मुस्कानसहितको प्रहरी सेवा, टोलटोलमा प्रहरी लगायतका अभियान जारी छन्। ती अभियान भन्दा भिन्न नाम दिएर प्रहरीको साथी म नामक नयाँ अभियान सञ्चालन गरिएको मोरङ प्रहरी प्रमुख एसपी विश्व अधिकारीले बताए। उनका अनुसार यो अभियानमा जोडिएका युवाले लकडाउनलाई प्रभावकारी बनाउन र यसको कार्यान्वायनमा सहयोग गरिरहेका छन्। त्यस्तै लकडाउनमा घर बाहिर ननिस्कने, भीडभाडमा नजाने, मास्क प्रयोग गर्ने, साबुन पानीले नियमित हात धुने र सेनिटाइजरको प्रयोग गर्ने लगायत कोरोना जनचेतना फैल्याउन प्रहरीलाई सहयोग गरिरहेको अधिकारीले बताए। एक महानगरपालिकासहित १७ वटा स्थानीय तह रहेको मोरङमा १६९ वटा वडाहरू छन्। प्रत्येक वडामा न्यूनतम १० जनाको टोली बनाएर परिचालन गर्ने योजना अन्तर्गत अभियान अघि बढिरहेको एसपी अधिकारीले जानकारी दिए। अभियानमा जोडिएका युवालाई प्रहरीको साथी म लेखिएको टी सर्ट उपलब्ध गराइन्छ। एसपी अधिकारीका अनुसार विराटनगर महानगरपालिका, पथरीशनिश्चरे र रंगेली नगरपालिकामा अभियान सुरु भइसकेको जानकारी एसपी अधिकारीले दिए। इलाका प्रहरी कार्यालय पथरीका डीएसपी दिलिप गिरीले पथरीशनिश्चरे क्षेत्रमा एक सय युवा अभियानमा आवद्ध भइसकेको बताए। प्रत्येक वडाबाट १० जना युवालाई समेटेर टोली तयार गरिएको छ, उनले भने, टोलटोलबाट शिक्षक, बुद्धिजिवी, व्यापारी, सर्वसाधारण सबै वर्गलाई समेटिएको छ। प्रहरीको उपस्थित कम भएको अवस्थामा अभियानमा जोडिएका युवाहरूले प्रहरीका लागि सहयोगीको भूमिका निर्बाह गर्ने डीएसपी गिरीले बताए। रंगेलीमा दुई सय युवा यो अभियानमा जोडिएका छन्। एसपी अधिकारीले प्रहरीको साथी म अभियानमा आवद्ध भएका युवासँग मिलेर कोरोना महामारीपछि पनि प्रहरीले काम गर्ने जानकारी दिए। उनका अनुसार अभियानमा जोडिएका युवाले कोरोना महामारीपछि समुदायमा हुने अपराधिक गतिविधि नियन्त्रणमा प्रहरीलाई सहयोग गर्नेछन्। अपराधरहित र शान्त समाज निर्माणमा अभियानले महत्वपूर्ण भूमिका खेल्ने अपेक्षा गरिएको एसपी अधिकारीले बताए। अभियानमा जोडिएका युवाले महामारीपछि अपराध नियन्त्रणमा प्रहरीसँगै गस्ती पेट्रोलिङ पनि गर्ने बताइएको छ। अभियानमा आवद्ध पथरीशनिश्चरे२ का समीर तिम्सिनाले कोरोनाको संक्रमण फैलन नदिन बाहिरबाट आएकाहरुमाथि निगरानी गरेर प्रहरीलाई जानकारी दिने काम भइरहेको बताए। सबै ठाउँमा प्रहरी पुग्न सक्दैन। रातका समयमा नाकाबाट धमाधमा मान्छेहरु नेपाल छिर्ने गरेको पाइयो उनले भने, त्यही भएर नयाँ अभियानमा आवद्ध भएर प्रहरीका लागि सहयोगीको भूमिकामा छौं। टोलटोलमा पुगेर सर्च गर्दै कोरोनाको शंस्कापद कोही भेटिएमा प्रहरीलाई खबर गर्ने काम भइरहेको तिम्सिनाले जानकारी दिए। अभियानमा सामेल युवाहरुले पालो गर्दै मोटरसाइकलमा गस्ती गरी शंकास्पदहरुको खोजी गर्दै क्वारेन्टाइनमा बस्न आग्रह गर्ने गरिएको उनले उल्लेख गरे। तिम्सिनाले महामारीपछि समुदायमा हुने अपराध नियन्त्रणमा प्रहरीलाई सहयोग गरेर शान्त समाज निर्माणमा भूमिका खेल्ने अभियानको उदेश्य रहेको सुनाए।"
अफगानिस्तानमा १ सय तालिबान बन्दी रिहा हुँदै,काबुल : अफगानिस्तानले अफगानिस्तान सरकारले १ सय तालिबान बन्दीलाई जेलबाट रिहा गर्ने भएको छ । सरकारी अधिकारीहरुका अनुसार यही बुधबार रिहा गर्ने तयारी छ । सशस्त्र समूहसँग छलफलपछि उनीहरुलाई रिहा गर्ने भएको हो । तलिबानले भने अफगान सरकारलाई सम्झौता विपरीत रिहाइमा ढिलासुसती गरेको आरोप लगाएको छ । गत फेब्रुअरी २९ मा अमेरिका र तालिबानबीच वार्ता भएको थियो । जस अनुसार ५ हजार तालिबान बन्दीलाई रिहा गर्ने सहमति भएको थियो ।
शहीद लखनका पाहुनालाई क्वारेन्टाइनको बास,"गोरखा : शहीद लखन गाउँपालिकामा काम विशेषले जाँदै हुनुहुन्छ ? यदि हो भने तपाईँको बास घरमा होइन, सामूहिक क्वारेन्टाइनमा हुनेछ। मंगलबार सम्पन्न गाउँपालिका स्तरीय कोरोना रोकथाम तथा नियन्त्रण विशेष समितिको बैठकले पाहुनालाई सामूहिक क्वारेन्टाइनमा राख्ने निर्णय गरेको हो। चैत २५ गतेपछि शहीद लखन गाउँपालिकाभित्र स्वदेश वा विदेशबाट आएका नयाँ व्यक्तिलाई कम्तिमा १४ दिन सामूहिक क्वारेन्टाइनमा राख्ने निर्णय भएको छ, गाउँपालिकाका प्रमुख प्रशासकीय अधिकृत जीवन आलेले भने, यदि कोही आफ्नै गाउँपालिकाका एउटा वडाबाट अर्को वडामा पाहुना स्वरुप गएका छन् भने पनि घरमा बस्न पाउँदैनन्। सामूहिक क्वारेन्टाइनमा नै बस्नुपर्ने हुन्छ। कसको घरमा को पाहुना आएका छन् भन्नेबारे स्थानीय स्तरको टोल विकास संस्थाले वडालाई, वडाले गाउँकार्यपालिकालाई खबर गरेपछि उनीहरुलाई सामूहिक क्वारेन्टाइनमा राखिने गाउँपालिकाका अध्यक्ष रमेश थापाले जानकारी दिए। हामीले लकडाउनका बेला कमभन्दा कम आवतजावत होस् भनेर यस्तो निर्णय गरेका हौं, उनले भने, कोरोनाको संक्रमण फैलन नदिन सामाजिक दूरी नै अचुक उपाय भएकाले हामीले यस्तो निर्णय गरेका हौं। साथै शहीद लखन गाउँपालिकाको मंगलबारको बैठकले कसैले पिपिई, थर्मोगन, खाद्यान्न तथा नगद राहत दिन चाहेमा एकर नीति अवलम्बन गर्नुपर्ने निर्णय गरेको छ। राहत वितरणलाई व्यवस्थित गर्न एकद्वार नीति अपनाई गाउँपालिकामार्फत मात्र बाँड्ने निर्णय गरिएको अध्यक्ष थापाले बताए।"
धुलिखेल अस्पतालमा कोरोना परीक्षण : १७ जनाको रिपोर्ट नेगेटिभ,काभ्रे : धुलिखेल अस्पतालमा पहिलो पटक गरिएको कोरोना परीक्षणको रिपोर्ट आएको छ। आइतबार परीक्षण सुरु गरिएको १७ जनाको रिपोर्ट मंगलबार आएको हो । परीक्षणमा १७ जनाकै रिर्पोट नेगेटिभ आएको धुलिखेल अस्पतालका डाक्टर सुमन ताम्राकारले जानकारी दिए । बिदेशबाट फर्केका उनीहरुमा कोरोना संक्रमणको आशंकामा परीक्षण गरिएको थियो । बुधबारका लागि केहि स्वाब संकलन गरिरहेको डा ताम्राकारले बताए। धुलिखेल अस्पतालमा आइतबारबाट कोरोना परीक्षण सुरु गरिएको हो।
बलिउडकर्मी करिमलाई कोरोना संक्रमण,"मुम्बइ : फिल्म निर्माता करिम मोरनीलाई कोरोना भाइरसको संक्रमण भएको छ । मरिमका भाइ अली मोरनीका अनुसार करिमको हालै कोरोना परीक्षण गर्दा पोजिटिभ रिपोर्ट आएको हो । हो, करिमलाई कोरोना संक्रमण भएको छ, उनी आफैँ अस्पताल भर्ना भएका छन् । मैले उनीसँग फोनका कुरा गरेको थिएँ, अलीले भने । यसअघि नै करिमकी छोरी शाजा र जोआलाई पनि कोरोना संक्रमण भएको थियो । जोआ सोमबार साँझ संक्रमित भएको थाहा भएको थियो । शाजाको फेरि परीक्षण गरिनेछ । जोआको अहिले कोकिलाबेन धिरुभाइ अम्बानी अस्पतालमा उपचार भइरहेको छ । करिम चेन्नइ एक्सप्रेस, ह्याप्पी न्यु इयर, दिलवाले जस्ता फिल्मका निर्माता हुन् ।"
४० लाखको बरमुण्डा दुबो सुक्यो,"नेपालगन्ज : आठौं राष्ट्रिय खेलकुद प्रतियोेगिताका लागि ४० लाख रुपैैयाँ खर्चेर लगाइएको नेपालगन्ज रंगशालाको बरमुण्डा दुबो सुक्न थालेको छ। लकडाउनपछि दुबोमा सिँचाइ भएको छैन। नेपालगन्जमा दिनप्रतिदिन तापक्रम बढ्दो अवस्थामा छ। मंगलबार मात्र नेपालगन्जको तापक्रम ३५५ डिग्री सेल्सियस थियो। रंंगशालाको पश्चिमी मूलद्वार, उत्तार र दक्षिणका सबै ढोकाहरुमा ताला लगाइएको छ। पर्खालमाथि चढेर अन्नपूर्ण पोस्ट्ले नियाल्दा रंंगशालाको हरियो मैदान कालो ठूटो जस्तो भएको छ। मध्यपश्चिम क्षेत्रीय खेलकुद विकास समिति प्रदेश ५ का खेल तथा प्रशिक्षण निर्देशक जयन्त शर्मा लकडाउनपछि रंंगशालामा सिँचाइ नभएको स्वीकार्छन्। लकडाउन अघि त दुई तीन दिन बिराएर रंगशालाको दुबोमा सिँचाइ हुन्थ्यो। अहिले सबै कर्मचारी होम क्वारेन्टाइनमा बसेका छन्। सिँचाइ भइरहेको छैन, उनले भने। रंगशाला परिसरमै रहेको ह्यान्डबल परिसरमा रोपिएको बरमुण्डा दुबो भने अहिले पनि हरियो नै छ। आठौं राष्ट्रिय खेलकुद प्रतियोेगिताका लागि कलकत्तााबाट दुबो ल्याएर लगाइएको थियो। त्यत्तिाबेला रंगशाला निकै नै हरियो देखिन्थ्यो। क्षेत्रीय खेलकुद विकास समिति साउन (आठ महिना) देखि पदाधिकारीविहीन छ। समिति पदाधिकारीविहीन हुँदा राष्ट्रिय खेलकुद प्रतियोेगिताका बेलामा करोडौं रुपैैयाँको लागतमा निर्माण गरिएका भौतिक संरचना अस्तब्यस्त बनेका छन्।"
किनमेलबाट कोरोना भाइरस जोखिम बढी,"विराटनगर : कोरोना भाइरसले विश्वमा महामारीको रुप लिइरहेका बेला नियन्त्रण र रोकथाम गर्न तथा संक्रमण फैलन नदिन नेपाल सरकारले 'लकडाउन' गरेको छ । कोरोना संक्रमण नफैलियोस् भनेर घर बाहिर ननिस्कन, भीडभाडमा नजान, 'होम क्वारेन्टाइन' मा बस्न, भेला नहुन, आपतकालिन अवस्थामा काही जान परेमा दूरी कायम गर्न, बाहिरबाट आएपछि साबुन पानीले राम्ररी हात धुन, मास्क र स्यानीटाइजर प्रयोग गर्न सरकारले आग्रह गरेको छ । मुलुक संक्रमणको दोस्रो चरणमा प्रवेश गरेको छ । 'लकडाउन' गरेको दुई साता वितिसक्दा नागरिक स्तरबाट पालना र उल्लंघनका घटना पनि उत्तिकै भएका छन् । तर ठाउँठाउँमा साप्ताहिक रुपमा लाग्ने गरेका हटियालाई भने रोक्न नसक्नु दुःखद् भएको विराटनगरका सुरेन्द्र पौडेलले बताए । 'विराटनगर महानरपालिका र प्रहरीले ठाउँठाउँमा लाग्ने हटिया लाग्नबाट रोक लगाउने प्रयास गरे पनि लुकिछिपी प्रहरीको आँखा छल्दै अर्को ठाउँमा लगाउने गरेका छन्, 'उनले भने, 'किनमेल गर्न जानेको भीड पनि उत्तिकै हुन्छ ।' विराटनगरका गुद्रीलगायतका बजार र पसलमा किनमेल गर्न जानेको भीड ठूलै हुने उनको भनाइ छ । दिनभर सर्वसाधारण घरमै बस्ने र साँझका समयमा भने हुल बाँधेरै एकअर्कामा हेलमेल गर्दै निस्कने प्रचलन नरोकिँदा कोरोनाको जोखिम धेरै रहेको पौडेलको भनाइ छ । उनले साँझका समयमा भित्री सडक र चौकमा अनआवश्यक रुपमा सर्वसाधारणको ठूलो हुल जम्मा हुने, एकअर्कामा हेलमेल गर्ने, भेला भएर गफगाफ गर्ने, एकै पटक ठूलो संख्यामा हिँडडुल गर्ने, एकअर्कामा भेटघाट गर्ने, सामूहिक रुपमा किनमेल गर्न बजार जाने, धेरै मानिस जम्मा भएर साप्ताहिक हटिया लगाउने क्रम जारी रहेको जानकारी दिए । साप्ताहिक हटियामा रोक लगाइरहँदा केही मानिस भेला पार्दै प्रदेश १ की प्रदेशसभा सदस्य विन्ध्या कार्कीलेसाप्ताहिक हटिया लाग्न दिनुपर्ने आवाज उठाएको कुरा निकै विवादित बनेको थियो । 'कोरोना त्रासले विश्वलाई असर गरिरहेका बेला सांसदजस्तो मान्छेले साप्ताहिक हटिया लाग्न दिनुपर्छ भन्नु गलत हो, 'पौडेलले भने, 'भीडभाड हुनबाट रोक्नु पर्ने ठाउँमा सयौं मान्छेको जमघट हुने हटियाका पक्षमा वकालत गर्नु लज्जास्पद हो ।' विशेष गरेर अतिआवश्यकीय सामान किनमेलका लागि समूहमै बजार जाने र भीडभाडमा पसेर किनमेल गरेर फर्कने चलन अझैसम्म पनि नहटेको उनको भनाइ छ । उपभोक्ता अधिकारकर्मी उत्तम ढुंगेलले दैनिक रुपमा भइरहेका गतिविधिका कारण कोरोनाको संक्रमणका बारेमा सर्वसाधारण नागरिकमा व्यक्तिगत हिसाबले पनि चेतना नआएको देखिने बताए । 'राज्यले यत्रो आह्वान गरिरहँदा सबैले आफ्नै लागि हो भन्ने बुझेर 'लकडाउन' पालना गर्नुपर्ने हो । माहोल हेर्दा दिनभर कोरोना लाग्ने र साँझ यसको संक्रमण नफैलने जस्तो गरेर सर्वसाधारण बाहिर निस्कन्छन्,' उनले भने, 'तर राज्यले पनि नागरिकलाई उचित हिसाबले व्यवस्थापन गर्न सकेको छैन । घरबाटै बाहिर ननिस्कन आह्वान गरिरहँदा त्यही हिसाबको व्यवस्थापन पनि गर्नुपर्ने हो।' विशेष गरेर ज्याला मजदुरी र वनिबुतो गरेर खाने सर्वसाधारण 'लकडाउन'को मारमा परेका छन् । ढुंगेलकाअनुसार सर्वसाधारण नागरिकले घरमा लामो समयसम्म पुग्ने खाद्यान्न लगायत दैनिक उपभोग्य वस्तुको जोहो गर्न सक्ने अवस्था छैन । त्यही भएर पनि किनमेलका लागि साँझका समयमा बजारमा निस्कनै पर्ने र भीडभाडमा पुगेर किनमेल गर्नै पर्ने बाध्यता रहेको उनको भनाइ छ । बजारमा किनमेल गर्न जाँदा प्रायले मास्क प्रयोग गर्ने गरे पनि दूरी कायम गर्ने, स्यानीटाइजर, साबुन, पानी प्रयोग गर्ने लगायत सुरक्षात्मक उपाय नअपनाउने गरेको उनले बताए । 'राज्यले दिने सेवा सुविधा दिएको छैन । त्यही भएर किनमेलका लागि बाहिर जानै पर्ने बाध्यता सबैमा हुन्छ,' ढुंगेलले भने, 'बजारमा सामान किन्ने ठाउँमा भीडभाड हुन्छ नै । त्यो भीडभाडबाट कोरोनाको जोखिम धेरै छ ।' उनले कतिपय जान्ने बुझ्नेहरुले कुनै आवश्यक काम नपरिकन कोरोना संक्रमणलाई सामान्य रुपमा लिएर 'लकडाउन'को पालना नगर्ने गरेको बताए ।कतिपयले बुझेर र कतिपयले नबुझेर तथा कतिपयले बाध्यताले उल्लंघन गर्ने गरेको ढुंगेलको भनाइ छ । कोशी अस्पतालका वरिष्ठ फिजिसियन डा रोशन खड्काले सरकारले बेलैमै सावधानी अपनाउँदै गरेको लकडाउनको पालना गर्दै सुरक्षात्मक उपाय अपनाउन सबैले जरुरी रहेको बताए । खाद्यान्न, तरकारी लगायत अनिआवश्यकीय र दैनिक उपभोग्य वस्तुको किनमेल सावधानीपूर्वक गरिएन र भीडभाडमा गएर किनमेल गरियो भने कोरोनाको जोखिम धेरै हुने उनको भनाइ छ । डा खड्काले एक व्यक्तिबाट अर्को व्यक्तिमा चाँडै सर्ने भएका कारण भीडभाडमा गएर किनमेल नगर्न र भेलाजम्मा नहुन सबैमा अह्वान गरे । 'कोरोना संक्रमणबाट मानविय क्षति हुन नदिन र यसको संक्रमण फैलन नदिन सबैभन्दा ठूलो औषधि भनेकै 'लकडाउन'को पूर्णरुपमा पालना गर्नु र भीडभाडमा नजानु हो,' उनले भने, 'विभिन्न मुलुकमा 'लकडाउन' उल्लंघन हुँदा ती मुलुकले ठूलो मानविय क्षति बेहोर्नु परिरहेको छ ।' नेपालमा त्यो अवस्था आउन नदिन बेलैमा सबैले सावधानी अपनाउन र सरकारले गरेको आग्रह मान्न आवश्यक रहेको उनको भनाइ छ । मोरङ प्रहरी प्रमुख एसपी विश्व अधिकारीले 'लकडाउन' उल्लंघन गर्नेमाथि निगरानी बढाएर नियन्त्रणमा लिने काम भइरहेको बताए । 'नियमको पालना गर्नुपर्छ, नभए यसले भोलिका दिनमा ठूलै संकट निम्त्याउँदा भन्ने चेत सबैमा हुँदाहुँदै पनि पालना नगरेको पाइयो,' उनले भने, 'त्यही भएर सबै ठाउँमा निगरानी बढाएर कडाई गर्न थालिएको छ ।' प्रहरीका तर्फबाट पनि कोरोना विरुद्ध विभिन्न जनचेतनामुलक कार्यक्रमलाई जारी राखिएको एसपी अधिकारीले बताए । कोरोना एकबाट अर्कोमा सहजै सर्ने भएकाले दूरी कायम गर्ने र एकअर्कामा हेलमेल नगर्ने नै उत्तम उपाय हुने कुरालाई समेटेर सचेतनामुलक कार्यक्रम जारी राखिएको उनको भनाइ छ ।"
उच्च ज्वरो आएर तामाकोसी अस्पतालमा भर्ना भएका वृद्धको मृत्यु,"काठमाडौं : रामेछापमा उच्च ज्वरो आएर अस्पताल भर्ना भएका एक वृद्धको मृत्यु भएको छ। उच्च ज्वरो आएर मन्थलीस्थित तामाकोसी सहकारी अस्पतालमा मंगलबार बेलुका ५ बजे भर्ना भएका गेलु निवासी ६७ वर्षीय तुलाबहादर थापामगरको गएराति ११ : ४५ बजे मृत्यु भएको हो। कोरोना भाइरसको मिल्दो जुल्दो लक्षण देखिएकाले मृतक व्यक्तिको स्वाब परीक्षणको लागि धुलिखेल पठाइएको अस्पतालका हेल्थ असिस्टेन्ट हरिप्रसाद वाग्लेले जानकारी दिए। उनले भने, ' उहाँको रगत जाँच गरेको र कोरोना भाइरस संक्रमणको लक्षण देखिएकाले स्वाब संकलन गरेर परीक्षणका लागि धुलिखेल अस्पताल पठाइएको छ।' कोरोना संक्रमण भए नभएको धुलिखेल अस्पतालबाट रिपोर्ट आएपछि मात्र यकिन गर्न सकिने उनले बताए। वाग्लेकाअनुसार उपचारमा संलग्न करिब १५ जना चिकित्सकको टोली क्वारेन्टाइनमा बसेका छन्।तामाकोशी सहकारी अस्पतालको आइसोलेसन कक्ष। दमको रोगीसमेत रहेका वृद्धलाई तीन दिनदेखि उच्च ज्वरो आएपछि अस्पतालमा लगिएको थियो। मृतकको शवलाई सुरक्षित तरिकाले दाहसंस्कारका लागि आफन्तलाई जिम्मा लगाइएको छ। अत्यावश्यक काम बाहेक बाहिर ननिस्कन प्रशासनको आग्रह यसैबीच रामेछाप जिल्ला प्रशासनले औषधी उपचार, खाद्य वस्तु खरिद जस्ता अत्यावश्यक काममा बाहेक कुनै पनि व्यक्ति घरबाट बाहिर ननिस्कने, घुमफिर नगर्न आग्रह गरेको छ। जिल्ला प्रशासनले मंगलबार एक सूचना जारी गर्दै चैत्र महिनामा भारत लगाएत तेस्रो मुलुकबाट आएका नागरिकहरु क्वारेन्टाइनमा बस्न नमान्ने एक्लै वा समूह बनाई घुमफिर गर्ने, नेपाल सरकार तथा जिल्लाबाट जारी गरिएको निषेधाज्ञाको पालना नगर्ने विभिन्न सामुदायिक क्रियाकलापमा भाग लिएको पाइएमा जानकारी गराउन अनुरोध गरेको छ। प्रमुख जिल्ला अधिकारी रुद्रा देवी शर्माद्वारा हस्ताक्षरित सूचनाम जारी आदेशको अवहेलना गर्ने वा काममा बाधा पुयाउने व्यक्तिलाई संक्रामक रोग ऐन, २०२० (संशोधन सहितको) दफा ३ बमोजिम कारवाही गरिने उल्लेख छ।"
किसान सहकारीद्वारा कोरोना रोकथामको लागी सहयोगको घोषणा,"कैलाली : कैलालीको लम्की चुहास्थित किसान बहुउद्देश्यीय सहकारी संस्थाले कोरोना रोकथामको लागी सहयोगको घोषणा गरेको छ । मंगलबार संस्थाले एक बिज्ञप्ती मार्फत कैलाली जिल्लाको १३ वटै स्थानिय निकायहरुलाई ५० हजारका दरले ६ लाख ५० हजार खाद्यन्न सामाग्री वा नगद उपलब्ध गराउने जनाएको छ। संस्थाले विश्वभरी महामारीको रुपमा फैलिरहेको तथा मानव जातीको लागि चुनौतीको रुपमा रहेको कोरोना भाईरससँग आज पुरै विश्व लडिरहेको र नेपालले समेत त्यसको सामना गर्नु परिरहेका अवस्थामा वर्तमान परिस्थितिमा राज्यलाई समेत सबै निकायहरुको साथ र सहयोगको आवश्यकता रहेको औंल्याउदै आफ्नो सामाजिक दायित्व महशुस गरि सहयोग गर्ने जनाईएको छ । पुरै देश लकडाउनमा रहेको र सो अवस्थामा दैनिक ज्यालादारी गरि जिवन निर्वाह गर्ने अति विपन्न परिवारलाई राहत दिन, क्वारेन्टाइनमा बस्नेलाई खानपानको व्यवस्थापन गर्न तथा यस विपतको सामना गर्नका लागि आवश्यक विभिन्न कार्य गर्नका लागि १३ वटै स्थानीय निकायहरु मार्फत सहयोग हस्तान्तरण गरिने संस्थाले जनाएको छ। कैलालीको लम्कीमा केन्द्रिय कार्यालय रहेको संस्थाको कैलालीभर १८ वटा सेवा केन्द्र सञ्चालनमा रहेका छन।"
कालिकोटको बदालकोटमा आगलागी,"कालिकोट : कालिकोट खाँडाचक्र नगरपालिका वडा नं ११ बदालकोटस्थित एक घरमा आगलागी भएको छ। मंगलबार साँझ आगलागी हुँदा आइते दर्जीको घर जलेर नष्ट भएको स्थानीय सुरेन्द्र शाहीले जानकारी दिए। उनका अनुसार आइते गाउँले मिलेर आगो नियन्त्रणमा लिए पनि घर जलेर पूर्णरुपमा नष्ट भएको छ। बाल बालिकाले खेलने क्रममा आगलागी भएको वडा सदस्य तिलबहादुर शाहीले बताए। आगलागीबाट अन्नपात, लत्ताकपडा जलेर खरानी भएको र परिवारको बिचल्ली भएको घरधनी आइते दर्जीले जानकारी दिए। शरीरमा लगाएको कपडा बाहेक केही बाँकी नरहेको दर्जीले गुनासो गरे। मजदुरी गरी कमाएर ल्याएको चामल पनि बाँकी रहेन् परिवारको छाक कसरी टार्नु दर्जीले दुखेसो पोखे। जिल्ला प्रहरी प्रमूख डिएसपी श्वामबाबु ओलीयाले बदालकोटमा आगलागी भएको जानकारी पाइसकेको र वडाले सिफारिस दिएपछि प्रहरीलाई घटनास्थल पठाएर मुचुल्का बनाइने बताए। वडा अध्यक्ष पुष्प गिरीले आगलागीबाट पीडित परिवारलाई राहतका लागि पहल गर्ने बताएका छन्।"
७६ दिनपछि कोरोना सुरु भएको वुहानमा लकडाउन हटाइयो,वुहान : चीनको हुबेइ प्रान्तको राजधानी वुहानमा ७६ दिनपछि लकडाउन हटाइएको छ। मंगलबार लकडाउन हटाइएसँगै यातायातका सबै साधन पुनः सञ्चालनमा आएका छन् भने बजार खुलेको छ। यातायात र बजार खुले पनि विद्यालय तथा प्रान्तीय कलेजको नयाँ सेमेस्टरका कक्षा भने स्थगित नै रहने चिनियाँ सञ्चार माध्यमले जनाएका छन्। वुहानलाई महामारी नियन्त्रणका लागि उच्च प्राथमिकता राखिएको र नागरिक पनि सतर्क रहनुपर्ने वुहानका चिनियाँ राजनीतिक परामर्श सम्मेलन प्रमुख हु शुङ्ग्वाङले बताएका छन्। प्रमुख हुले नयाँ संक्रमण नदेखिदैमा भाइरसको जोखिम शून्य भएको मान्न नसकिने बताएका छन्। उनका अनुसार अझै पनि महामारी नियन्त्रण र रोकथाम संकटपूर्ण रहेको छ।
ताज बिसाएर संक्रमितको सेवामा,"काठमाडौं : सन् २०१९ की मिस इंल्यान्ड भाषा मुखर्जी ताज बिसाएर कोरोना संक्रमितको सेवामा लाग्ने भएकी छन्। कोरोना महामारीका कारण बिरामीको उपचार गर्न उनी पुरानो पेसा चिकित्सकका रूपमा अस्पतालमा खट्ने भएकी छन्। यसै लागि उनी विदेशका विभिन्न च्यारिटी काम छाडेर बेलायत पुगेकी छन्। भाषाले गत डिसेम्बर महिनामा भएको विश्व सुन्दरी प्रतियोगितामा इंल्यान्डको प्रतिनिधित्व गरेपछि उनको चिकित्सकको करियर रोकिएको थियो। उनलाई विश्वका विभिन्न देशमा रहेका च्यारिटी संस्थाले दूत बनाउन अनुरोध गरेका छन्। तर उनले भने यही अगस्ट महिनासम्म यी सबै काम थाँती राखेर मानवताको काममा जुट्ने निर्णय गरेकी छन्। उनले अमेरिकी समाचार संस्था सीएनएनलाई अन्तर्वार्ता दिँदै आफूलाई अफ्रिका, टर्की, भारत, पाकिस्तान र अन्य विभिन्न एसियाली मुलुकमा च्यारिटी काममा दूतको रूपमा निम्तो आइसकेको बताइन्। २४ वर्षीया यी सुन्दरी मार्चको पहिलो साता एक च्यारिटी संस्थाको लागि भारत पुगेकी थिइन्। त्यहाँ उनले विभिन्न विद्यालयको भ्रमण गरेर विद्यार्थीलाई कापी किताब, स्टेसनरी सामान र नगद हस्तान्तरण गरेकी थिइन्। कोरोनाले स्थिति जटिल बन्दै गएपछि उनी आफ्नो घर बेलायत फर्किइन्। तर त्यहाँ उनले पहिले काम गर्ने गरेको पूर्वी इंल्यान्डको बोस्टनस्थित अस्पताल पिलग्रिममा काम गरिरहेका आफ्ना साथीबाट परिस्थिति निकै जटिल भएको थाहा पाइन्। उनले अस्पताल प्रशासनसँग कुरा गरिन् र आफू पुरानै काममा फर्कन चाहेको बताइन्। यसरी विश्वभर कोरोना भाइरसका कारण मानिसले ज्यान गुमाइरहेका बेला र आफ्ना सहकर्मीले यति दुःख गरिरहेका बेलामा आफूले क्राउन लगाएर बस्नु उपयुक्त नठानेको पनि उनले बताइन्। भारतबाट फर्केपछि उनी १४ दिन सेल्फ क्वारेन्टाइनमा बसेर कामका लागि अस्पताल फर्केकी थिइन्। नौ वर्षको उमेरमा भारतको कोलकाताबाट इंल्यान्डको डर्बीमा बसाइँ सरेकी यी सुन्दरीले श्वासप्रश्वाससम्बन्धी विषयमा नै विज्ञता हासिल गरेकी छन्।"
"हरेक दिन फेला पर्दैछन् कोरोनाका नयाँ तथ्य, यी हुन् १० लक्षण","कोरोना भाइरस (कोभिड१९) को प्रमुख लक्षण उच्च ज्वरो, खोकी तथा सास फेर्न गाह्रो हुनु हो। तर यति मात्र नभएर नयाँ किसिमका लक्षणहरू पनि देखा परेका छन्। वैज्ञानिकले यसका लक्षणबारे हरेक दिन नयाँ तथ्य फेला पार्दै गइरहेका छन्। वैज्ञानिकका अनुसार सुरुवातमा कुनै सामान्य रुघाखोकी जस्तै देखिएको र कुनै चाहिँ फरक देखिएका छन्। यसका लक्षण शरीरमा भाइरस प्रवेश गरेको २ देखि १४ दिनमा देखा पर्ने विश्व स्वास्थ्य संगठन (डब्लूएचओ) ले जनाएको छ। यहाँ कोरोनाका १० लक्षण र ती लक्षण देखा परे अन्यमा सर्न नदिन के गर्नुपर्छ भन्ने बारे चर्चा गरिएको छ। सास फेर्न गाह्रो हुने सास फेर्न गाह्रो हुने सामान्यतः कोरोना भाइरसको सुरुवाती लक्षण होइन। तर यो सबभन्दा गम्भीर लक्षण हो। विज्ञका अनुसार यो खोकी बिना पनि हुन्छ। यदि तपाईँलाई छाती कसिएको जस्तो महसुस भएर लामो सास फेर्न सक्नु भएको छैन भने तुरुन्त विज्ञ डाक्टरसँग सम्पर्क गर्ने र परामर्श लिनुपर्ने हुन्छ। उच्च ज्वरो उच्च ज्वरो कोरोना भाइरसको खास लक्षण हो। तर शरीरको सामान्य ताप व्यक्तिपिच्छे फरक हुने गर्छ। जसले मानिसमा केही भ्रम समेत पैदा भएको छ। विज्ञहरूले ३७ डिग्री सेल्सियस अर्थात् ९८६ फरेनहाइटलाई औसत शरीरको ताप भनेका छन्। तर कतिपयको सामान्य ताप सोभन्दा कम हुने गरेको छ। त्यसैले १०० डिग्री भन्दा माथि मात्र असमान्य भनिए पनि सोभन्दा कम ज्वरो पनि कतिपयलाई खतरा हुने बताइएको छ। औसत मानिसले १०० डिग्रीभन्दा माथि ज्वरो भएपछि मात्र शरीरको ताप बढेको महसुस गर्ने गरेको विज्ञहरूले बताएका छन्। सुक्खा खोकी खोकी सामान्य रुघामा पनि लाग्ने गर्छ। तर कोरोना भाइरस संक्रमण भएका व्यक्तिमा सुक्खा खोकी लाग्ने गरेको छ। यो सामान्य खोकी भन्दा अप्ठ्यारो महसुस गराउने फरक खोकी हो। अध्ययनका अनुसार यो खोकी घाटी सफा गर्नलाई भएको खोकी जस्तो होइन। अन्य खोकी लाग्दा व्यक्तिले खकार्ने गर्छ। घाँटी सफा गर्छ। तर यसमा त्यस्तो हुँदैन। संक्रमित बिरामीहरूको भनाइअनुसार यसमा भित्री छातीमा खोकी हुन्छ। तर सुक्खा खोकी हुने भएकाले निकै पीडादायी हुन्छ। दृष्टिभ्रम हुने तथा शरीर दुख्ने कोरोना संक्रमण हुँदा दृष्टिभ्रम हुने तथा शरीर दुख्ने गरेको पाइएको छ। कोरोना संक्रमित सीएनएनका पत्रकार क्रिस क्यूओमोले यस्तो महसुस गरेको बताएका छन्। उनले राती कोही आएर आफूलाई कुटिरहेको जस्तो लागेको र पछि शरीर दुख्न थालेको बताएका छन्। उनले कहिल्यै नदेखेका कलेजका मान्छे तथा आफ्ना बाबुसँग कुरा गरिरहेको भ्रम भएको पनि बताएका छन्। म भ्रमित भइरहेको थिएँ, उनले भनेका छन्, मसँग मेरो बुवा कुरा गर्दै हुनुहुन्थ्यो। मैले कलेजमा कहिल्यै नदेखेका मान्छेहरू देखिरहेको थिएँ। अचनाक अलमलभ्रम कोरोनाको लक्षणमध्ये अचनाक अलमल वा भ्रम हुनु पनि एक जटिल लक्षण हो। अमेरिकाको रोग नियन्त्रण तथा निवारण केन्द्रका अनुसार यस्तो लक्षण देखा परे तुरुन्त सघन कक्षमा उपचार गर्नुपर्ने हुन सक्छ। त्यसैले ओठ निलो हुँदै गयो तथा सास फेर्न गाह्रो समेत हुँदै गयो र बिरामी अचनाक अलमल हुन थाल्यो भने तुरुन्त स्वास्थ्य विशेषज्ञको सल्लाहमा अस्पताल भर्ना गर्नुपर्छ। पाचनमा समस्या सामान्यतः श्वासप्रश्वासको रोगमा पेट सम्बन्ध समस्या हुने कुरामा ध्यान जाँदैन। तर कतिपय कोभिड१९ संक्रमितहरूमा पाचन समस्या पनि देखिएको छ। सीएनएनका प्रमुख संवादाता डा सन्जय गुप्ताका अनुसार केही संक्रमितमा पखाला र ग्यास्ट्रिकको समस्या समेत देखिएको छ। गुलाबी आँखा चीन, दक्षिण कोरिया तथा विश्का अन्य क्षेत्रका संक्रमितमा गरिएको अध्ययन अनुसार करिब १ देखि ३ प्रतिशतमा गुलाबी आँखा हुने लक्षण देखिएको छ। यो पातलो झिल्लीको रूपमा हुन्छ। यसले आँखाको सेता भागलाई ढाक्ने गर्छ। गन्ध र स्वाद थाहा नपाउने गन्ध र स्वाद थाहा नपाउनु पनि कोरोना भाइरसको एक लक्षणको रूपमा पछिल्लो समय पत्ता लागेको छ। डा गुप्ताका अनुसार यस्ता लक्षण भएका बिरामीको संख्या बढिरहेको छ। तर यो लक्षण भाइरस संक्रमणको सुरुवातमा भने देखिएको छैन। थकान महसुस हुने कतिपय संक्रमितमा सुरुवातमै चरम थकान भएको देखिएको छ। डब्लूएचले ६ हजार संक्रमितमा गरेको अध्ययन अनुसार करिब ४० प्रतिशतमा यस्तो लक्षण देखा परेको छ। टाउको दुख्ने तथा घाँटी दुख्ने डब्लूएचओले चीनका ६ हजार संक्रमितमा गरेको अध्ययन अनुसार १४ प्रतिशतमा यस्तो लक्षण देखा परेको छ। यी लक्षण अन्य फ्लूको जस्तै भएको विज्ञले बताएका छन्। विज्ञका अनुसार कोरोना संक्रमण हुँदा सामान्यतः चिसो वा रुघा लागेजस्तो हुने त्यसपछि ज्वरो र खोकी समेत लाग्ने गरेको छ। यस्ता लक्षण देखा परे के गर्ने ? यस्ता लक्षण देखा परेमा सरकारको निर्देशन तथा स्वास्थ्यकर्मीको सल्लाहलाई पालना गर्नुपर्छ। अरूलाई सर्नबाट रोक्न यस्तो अवस्थामा घरमै बस्ने अर्थात् आइसोलेसनमा बस्नुपर्ने हुन्छ। यसैगरी जोखिम कम गर्न खानपिनमा ध्यान दिने साथै आराम गर्नुपर्ने विज्ञको सुझाव छ। यदि तपाईँ ६० वर्षभन्दा माथि तथा गर्भवती हुनुहुन्छ भने यस्तो लक्षण देखा पर्ने बित्तिकै स्वास्थ्यकर्मीलाई सम्पर्क गर्नुपर्छ। (एजेन्सीको सहयोगमा)"
कोरोनाको त्रासमै बायर्नको प्रशिक्षण सुरु,"म्युनिख : जर्मन क्लब बायर्न म्युनिखले कोरोना भाइरसको त्रासकै बीचमा प्रशिक्षण सुरु गरेको छ। बायर्नले खेलाडीलाई लगातार घरमा राख्दा फिटनेसमा समस्या आउने भन्दै प्रशिक्षण सुरु गरिएको जनाएको छ। बायर्नले विज्ञप्ति जारी गर्दै सरकारसँग अनुमति लिएर प्रशिक्षण र तयारी सुरु गरेको पनि उल्लेख गरेको छ। लकडाउनमा रहेका खेलाडीले सरकारको नियमलाई पूर्ण रूपमा पालना गरी सानो समूहमा प्रशिक्षण सुरु गरेका छौं। क्लबले खेलाडीको सानो समूह बनाएर तयारी गर्नेछ, बायर्नले भनेको छ। बायर्नका खेलाडी १३ मार्चपछि अभ्यासमा फर्किएका हुन्। प्रशिक्षणमा पहिलो दिन पहिलो रोजाइका खेलाडी उपस्थित थिए। प्रशिक्षणमा सामेल हुनेमा रोबर्ट लेवान्डोस्की, थोमस मुलर, कप्तान म्यानुयल निउर, किङ्से कोम्यान, फिलिप कोउटिन्हो, निकोलस सुल, लियोन गोरेट्का, जेरोमी बोयटिङ र जोसुवा किम्मिच उपस्थित थिए। बायर्नका कप्तान निउरले अभ्यासमा फर्कन पाउँदा खुसी लागेको बताए। सानो समूहमा अभ्यास गर्दा फरक अनुभूति हुने रहेछ। साथीहरूलाई देख्दा रमाइलो लागेको छ। क्लबले कठिन समयमा पनि फुटबल प्रशिक्षण सम्भव बनाउँदा उत्साहित भएका छौं, निउरले भने। जर्मनीमा प्रशिक्षण सुरु गर्ने बायर्न दोस्रो क्लब हो। यसअघि जर्मनीकै बोरुसिया डर्टमन्डले एक साताअघि प्रशिक्षण सुरु गरेको थियो। सोमबारदेखि जर्मन क्लब साल्केले पनि प्रशिक्षण सुरु गरेको छ। बुन्डेस लिगाको २५औं चरणको खेल सकिँदा बायर्न म्युनिख ५५ अंकसहित शीर्षस्थानमा छ। दोस्रो स्थानमा रहेको बोरुसिया डर्टमन्डको ५१ अंक छ। तेस्रो स्थानमा रहेको आरबी लेइपजिगको ५० अंक छ। कोरोना भाइरस संक्रमणका कारण बुन्डेस लिगा फुटबल पनि अनिश्चितकालका लागि स्थगित गरिएको छ। बायर्नको प्रशिक्षकमा फ्लिकको निरन्तरता"
"अमेरिकामा संक्रमित करिब ४ लाख, एकै दिन १९०० ले ज्यान गुमाए","अमेरिका : कोरोना भाइरस(कोभिड१९) को नयाँ इपीसेन्टर बनेको अमेरिकामा संक्रमितको संख्या चार लाख नजिक पुगेको छ। विश्व स्वास्थ्य संगठन, जोन हप्किन्स यूनिभसिर्टी लगायतको तथ्याङक अनुसार यो समाचार तयार पार्दासम्म अमेरिकामा हालसम्म ३ लाख ९८ हजार २ सय ६९ जना संक्रमित छन्। अमेरिकामा कोभिड१९ भाइरसका कारण ज्यान गुमाउनेको संख्या करिब १३ हजार पुगेको छ। यस्तै अमेरिकाको सबै भन्दा बढी प्रभावित राज्य न्यूयोर्कमा हालसम्म १ लाख ३९ हजार भन्दा बढी संक्रमित छन्, भने यस राज्यमा मात्रै ५ हजार ४ सय ८९ जनाले ज्यान गुमाउनु परेको छ। अमेरिकामा मंगलबार मात्रै ३१ हजार भन्दा बढी नयाँ संक्रमित थपिए। भने १९४२ जनाले ज्यान गुमाए। न्यूयोर्कपछी बढी प्रभावित राज्य न्यूजर्सी राज्यमा हालसम्म ४४ हजार ४ सय १६ जना संक्रमित भएको र १२ सय ३२ जनाको ज्यान गएको छ। यस्तै मिचिगनमा १८ हजार, क्यालिर्फोनियामा १७ हजार, लुजिआनामा १६ हजार, फ्लोरिडामा १४ हजार, पेन्सलभेनियामा १४ हजार इलियोनोसमा १३ हजार टेक्सामा ९ हजार बढी संक्रमित छन्। अमेरिकाका सबै राज्यमा संक्रमित र मृतकको संख्या बढ्दो छ। अमेरिकी सरकारले भाइरसको चेकजाँच तीब्र रुपमा भएकाले संक्रमितको संख्या धेरै देखिएको दाबी गरेको छ। सरकारका अनुसार अमेरिकामा २० लाख भन्दा बढीको परीक्षण गरिएको छ। यहाँ हालसम्म २१ हजार उपचारपछि निको भएका छन् ।"
सिर्जनामा सक्रिय छन् चित्रकार,"काठमाडौं : नेपाल ललितकला प्रज्ञा प्रतिष्ठानका कुलपति केके कर्माचार्यले सामाजिक सञ्जालमा एउटा पोट्रेट पोस्ट गरेका थिए। टाउकोमा सुनौलो फेटा गुथेको, माथमा श्रीखण्डको चन्दन लगाएको, खरानी वस्त्र धारण गरेको साधुको जीवन्त तस्बिरले कलाकार माझमा चर्चा कमायो। कर्माचार्य लकडाउनको समयमा पनि घरमै बसेर कलाका काममा सक्रिय छन्। कलाका पारखी, चित्रकार र दर्शकलाई काम लाग्ने जानकारी सेयर गरिरहेका हुन्छन्। केही दिनअघि उनले वीर अस्पताल पछाडिको १८ हाते गणेशको मूर्तिको चित्र पनि सेयर गरेका थिए। फुर्सद हुनासाथ चित्र बनाउन बस्ने कर्माचार्य लकडाउनको समयलाई बाध्यात्मक रूपमा नलिई चित्र बनाउन प्रशस्त समय जुटेको अवसरको रूपमा लिनुपर्ने बताउँछन्। स्वतन्त्र रूपमा स्टुडियोमा बसेर चित्र बनाउन मन पराउने कर्माचार्य नियमित केही न केही सिर्जना गरिरहेका हुन्छन्। यस्तै ललितकला प्रज्ञा प्रतिष्ठान चित्रकला विभाग प्रमुख सुष्मा राजभण्डारी पनि निरन्तर चित्र बनाइरहेकी छन्। दुई दिनअघि उनले फेसबुक पेजमा न्यु कन्सेप्ट अफ गड शीर्षकको भिजुअल आर्ट सेयर गरेकी थिइन्। लकडाउनको समयमा आर्टको प्रत्यक्ष प्रदर्शन सम्भव नभएकाले धेरै चित्रकारले सामाजिक सञ्जाललाई चित्र प्रदर्शनको थलो बनाएका छन्। चित्रकार एनबी गुरुङ पनि फेसबुक र युट्युबरमार्फत दर्शकसामु पुगिरहेका छन्। उनले चित्रकारहरू एक्लै स्टुडियोमा बसेर कला सिर्जना गर्ने भएकाले राहत मिलेको जानकारी दिए। कोरोना भाइरसका कारण कलाकारहरू पनि मनोवैज्ञानिक रूपमा विक्षिप्त भएको बताउँदै उनले घरभित्रै बसिरहँदा उकुसमुकुस भएको अनुभव सुनाए। यो अवधिमा उनले सानाठूला गरी एक दर्जन पेन्टिङ बनाएका छन्। कोरोना भाइरसकै विषयमा एक अमूर्त चित्र पनि उनले बनाएका छन्। चित्रकार दीपेन्द्र बनेपाली आफ्नोभन्दा पनि छोरी साथमा नहँुदा तनावमा छन्। उनकी छोरी अमेरिकामा अध्ययन गर्दैछिन्। अहिले त्यहाँ कोरोना महामारी तीव्र रूपमा फैलिएका कारण पनि उनलाई रातदिन छोरीकै चिन्ता लाग्छ। कक्षा ६ को चित्रकलाको पाठ्यक्रमको काममा व्यस्त भएकाले उनले लकडाउनलाई मजाले सदुपयोग गरिरहेको जानकारी दिए। टीभी, समाचार बढी हेर्ने, साथीसँग च्याटमा कुराकानीमा जोडिने तथा अन्तर्राष्ट्रिय समाचारमा अपडेट हुने गर्दा पनि समय गएको पत्तै पाउँदैनन् उनी। समृद्धिको चित्र बनाइरहेका बनेपालीले कोरोना त्रासले चित्र पूरा गर्न सकेका छैनन्। यस्तै चित्रकार ईशान परियार इनडोर बसेर चित्र कोरिरहेका छन्। नयाँ प्रोजेक्टको रिसर्च गर्ने, बाँकी रहेका काम सक्ने र घरायसी काम पनि पूरा गर्दै लकडाउनको समयलाई सदुपयोग गरेका छन्। उनी सिर्जनशील र काममा एकाग्र हुन कोसिस गरिरहेका छन्। आफू कलाको शिक्षक पनि भएकाले अनलाइनमार्फत स्कुलमा सहकार्य गरी अनलाइनबाट पढ्न सिकाउने र सहयोगी बन्ने काम गरिरहेको जानकारी दिए। चित्रकार किरण मानन्धर चित्रकारिताका हस्ती हुन्। उनी सधैंजसो काममै सक्रिय भइरहन्छन्। उठ्नासाथ योग ध्यान गर्दै बगैंचामा डुल्ने र सिँगार्ने काममै आफूलाई व्यस्त राख्छन्। प्रकृतिमा गएर केही समय बिताउँदा अनगिन्ती ऊर्जा आउने र कामका लागि नयाँनयाँ विषय जन्मिने गर्छ। उनका अनुसार घाम अस्ताएपछि कालो बादल मडारिए जस्तै कोरोना भाइरस पनि केही समयपछि आफंै हराएर जानेमा विश्वास गर्छन् उनी। हरेक चिजको सकारात्मक नकारात्मक दुवै पक्ष भएजस्तै कोरोना भाइरसको त्रासले पनि विश्वलाई नै प्रकृतिको संरक्षण गर्नुपर्ने सन्देश दिएको उनको भनाइ छ। उनका छोरा सागर मानन्धर पनि पेसाले कला शिक्षक र चित्रकार हुन्। उनीहरू दुवै बाबुछोरा नै फुर्सदको समयमा कलाकै कुरा गरेर बस्छन्। कोरोनाको त्रास फैलिरहेको अवस्थालाई जनाउन चित्रमा कस्तो रङ प्रयोग गर्ने, कस्ता आशयका चित्र बनाउने भन्ने विषयमा उनीहरूको छलफल चल्छ। एकअर्काले बनाएको चित्रका विषयमा पनि कुरा गर्छन्। बेग्लाबेग्लै स्टुडियोमा बसेर चित्र बनाउने सागर र किरण बाबुछोरा मात्रै नभएर, एकअर्काका अप्रत्यक्ष प्रतिस्पर्धी पनि हुन्। असल साथीसँगै सागरलाई बुवाबाट धेरै कुरा सिक्न बाँकी छ जस्तो लाग्छ। लकडाउनको समयमा आफन्त तथा छरछिमेकबाट पनि अलग भएकाले एक्लो भएजस्तो लागेको बताउँदै सागरले घरमै समाइलो वातावरण सिर्जना गर्ने गरेको जानकारी दिए। अरूबेला घरको काम गर्न यसै भद्रगोल हुन्थ्यो, पूरा नगरेका अपूरा काम, पेन्टिङ थिए यसैलाई पूरा गर्ने काममा व्यस्त राखेको उनले जानकारी दिए। चित्रकार एरिना ताम्राकार र आशा डंगोलले पनि कोभिड १९ शीर्षकमा चित्र बनाएका छन्। मास्क थिममा यसअघि पनि आशाले चित्र कोरेका थिए। मठमन्दिरको संरक्षकका रूपमा रहेका हात्ती र सिंहको थममा उनीहरू चित्र कोरिरहेका छन्। मुम्बईमा चम्किँदै नेपाली चित्रकार कलाकारको लकडाउन अनुभव लकडाउनमा कलाकार : रङमा रमाउँदै कलाकारद्वारा नगद सहयोग घोषणा"
जवानी जानेमन मा अलायाको तारिफ,"मुम्बई : अलाया एफलाईले फिल्म जवानी जानेमन मा निर्वाह गरेको भूमिका निकै मन पराइएको छ। उनले यसमा निर्वाह गरेको कलात्मक अभिनयले बलिउडमा गहिरो छाप छोडेको छ। फिल्मबाट पाएको प्रतिक्रियाबारे उनले भनिन्, फिल्म रिलिजपछि मैले जुन प्रतिक्रिया पाएँ, मलाई यस्तो लाग्दैछ कि यो एक सपना हो। उनी विनम्र छिन्। अलायाले बलिउडमा आफू सफल अभिनेत्री दरिने सपना साकार पारेकी छन्। अहिले बलिउडका न्यु कमरका लागि उनी प्रेरणाको स्रोत नै बनेकी छन्। उनले यो पनि सावित गरिन् कि आफ्नो सपना पूरा गर्न दत्तचित्त भएर लाग्यो भने जरुर सम्भव छ। अलायाले आफ्नो डेब्यु फिल्मबाटै धेरै फ्यान कमाएकी छन्। दमदार परफरमन्सका साथै उनले एक प्रमुख पत्रिकाको कभरमा पनि आफ्नो डेब्यु गरेकी छन्।"
नक्कली स्यानिटाइजर बिक्री गर्ने पक्राउ,"कमलविनायकस्थित कायाकल्प आर्युवेद फर्माले नक्कली स्यानिटाइजर बिक्री गरेको पाइएपछि फर्माका सञ्चालक चाँगुनारायण नगरपालिका३ छालिङ बस्ने २८ वर्षीया रीना ओझालाई प्रहरीले पक्राउ गरेको छ । उपभोक्तालाई उक्त फर्माले हातमा लगाउने नक्कली स्यानिटाइजर बिक्री गरेको सूचनाको आधारमा औषधि व्यवस्था विभाग बबरमहलका वरिष्ठ औषधि अधिकृत उषा तण्डुकार, प्रहरी परिसर भक्तपुरका प्रहरी निरीक्षक शशिधर शर्माको टोलीले फर्मामा छापामारी खानतलासी गर्दा नक्कली स्यानिटाइजर बिक्री गरेको पाइएपछि पक्राउ गरेको हो । कोरोना भाइरसको महामारीले अहिलेको संवेदनशील अवस्थामा उपभोक्ताको जीवनसँग खेलवाड गर्दै विभागले निर्धारण गरेको मापदण्डविपरीतको नक्कली औषधि बिक्री गरेको पाइएको महानगरीय प्रहरी परिसर भक्तपुरका प्रहरी नायब उपरीक्षक दीपक गिरीले जानकारी दिए । प्रहरीले फर्माबाट इनस्टैण्ठ हेण्ड स्यानिटाइजर १४९ थान बरामद गरी अनुसन्धान शुरु गरेको छ। रासस"
कोरोनाबाट बच्न लकडाउन प्रभावकारी,"चैत ११ गतेदेखि सुरु भएको लकडाउन मुलुकभर जारी छ। सोमबार बसेको मन्त्रिपरिषद्को बैठकले तेस्रोपटक म्याद थप गरी वैशाख ३ गतेसम्म लकडाउनको समयावधि थप गरिसकेको छ। कोभिड १९ सम्बन्धी उच्चस्तरीय समितिको मंगलबारको बैठकले नेपाल आउने अन्तर्राष्टिय हवाई उडानमा लगाएको प्रतिबन्ध पनि वैशाख १८ गतेसम्म लम्ब्याएको छ। यो किन पनि आवश्यक छ भने विश्वभर आजसम्म कोरोनाभाइरसका कारण ७६ हजार चार सय ३९ को मृत्यु भइसकेको छ भने १३ लाख ६४ हजार तीन सय ८५ लाई संक्रमण भएको छ। दुःखद्सँगै सुखद् समाचार के भने हालसम्म दुई लाख ९३ हजार आठ सय ४३ जना सञ्चो भएर घर फर्किसकेका छन्। यसरी भाइरसको संक्रमणबाट जोगिन गर्नुपर्ने विभिन्न उपायका लागि नेपाल सरकारले मंगलबार कोरोना संकटविरुद्ध लड्न विश्व बैंकसँग तीन अर्ब ४८ करोड रुपैयाँ ऋण लिएको छ। अन्य देशको तुलनामा नेपाल सुरक्षित छ। त्यसैले पनि सबै नागरिक थप सचेत भई घरमै सुरक्षित रहन सरकारका अतिरिक्त चिकित्सक, विज्ञ र सुरक्षाकर्मीले आह्वान गरिरहेका छन्। यही र यस्तै उपायबारे वर्तमान परिस्थितिमा अन्नपूर्ण मिडिया नेटवर्कले आज तीनजना विज्ञसँग भिडियो अन्तक्रिया गरेको छ। उहाँहरुको धारणाको सम्पादित अंश ः कडा निगरानी र कडाइ चाहिन्छ प्राडा जगदीश अग्रवाल, डिन चिकित्सा शास्त्र अध्ययन संस्थान (आईओएम) कोरोना भाइरस (कोभिड १९) को संभावित संक्रमणको जोखिमलाई न्युन गर्न सरकारले सुरुमा लकडाउनको घोषणा गरेको हो। यो सबैभन्दा राम्रो र उपयुक्त निर्णय थियो। त्यतिबेला धेरैले नेपालमा कोरोना भाइरस आउन नसक्ने सोचाइसमेत राखेका थिए। तर लकडाउनका क्रममा दुई चार ठाउँमा सानातिना केही त्रुटी हुन पुगे। हाम्रो जस्तो अल्पविकसित देशमा संक्रमण रोक्न चालिएको यो प्रभावकारी उपाय हो। मुलुकका अत्यावश्यक बाहेकका सबै सेवा र सम्पूर्ण आवतजावत बन्द गरेको अवस्था हो। यो समयमा सरकारले घोषणा गरेको लकडाउनलाई सफल तुल्याउनु सबै नेपालीको दायित्व हो। घरमै बस्नु भन्ने उद्देश्यका साथ लकडाउनको घोषणा भएको हो। तर, जनताले यसको अर्थ वा महत्व नबुझेर हुनसक्छ, केही त्रुटी हुन पुग्यो। लकडाउनको पालना गर्न मानेनन्। काठमाडौंबाट गृहजिल्लातर्फ लागे। विदेश र सीमापारीबाट गाउँतिर जाने क्रम चलिरहयो। जो जहाँ छ, त्यहीं बस्नु पर्नेमा जनताले इमान्दारीपूर्वक लकडाउनको पालना गरेनन्। खुला सीमाका कारण भारतबाट हुलका हुल नेपाली आए। भारतबाट यसरी आउलान् भन्ने कसैले सोचेकै थिएन। यसले दीर्घकालमा कस्तो असर पर्छ भन्नेबारे जनताले अलि बुझेनन् जस्तो लाग्छ। कडाइका साथ लकडाउनको पालना गर्नुपथ्र्यो। त्यो हुन सकेन। संक्रमणको दीर्घकालीन संकटबाट जोगिने उपाय नै पहिलो नम्बरमा लकडाउन हो। समयमै लकडाउनको घोषणा गर्नमा सफल त भयौं। तर, त्यसको अनुगमन र कार्यान्वयनमा चुक्यौं। दुई साताअघि घोषणा भएको लकडाउनलाई सरकारले पुनः लम्ब्याएर वैशाख ३ गतेसम्म लगेको छ। लकडाउनको अवधि थप गरिनुको अर्थ संक्रमण नहोस् भनेर नै हो। छिमेकी भारतको अवस्था अस्तव्यस्त नै देखिन थालेको छ। नेपालमा पनि पूर्वतयारीका लागि धेरै ढिलो भइसकेको अवस्था होइन। आत्तिहाल्नु पर्ने अवस्थामा हामी छैनौं। अन्तर्राष्टिय सीमा नाका र खुला सीमा नाकाबाट हुने आवागमन रोक्ने कार्य गरिएको छ। सीमा नाकामा निगरानी अलि फितलो देखिएको छ। आर्मी शासन जस्तो कडा किसिमले निगरानी र कडाइ गरिनुपर्छ। सरकारले क्वारेन्टाइनको व्यवस्था गरेको छ। विदेशबाट आएका सबैलाई अनिवार्य क्वारेन्टाइनमा राखिनु पर्छ। अहिले बनाइएको क्वारेन्टाइन पनि व्यवस्थित देखिएको छैन। भक्तपुरको खरिपाटिमा जस्तो मुलुकभरि व्यवस्थित क्वारेन्टाइन निर्माण गरिनु पर्छ। क्वारेन्टाइनमा पनि एकैठाउमा दुरी कायम नगरि बसिएको छ। क्वारेन्टाइनमा रहँदाखेरी अपनाउनु पर्ने नियम पालना नगर्दा संक्रमणको जोखिम झन बढाउँछ। धेरैजनालाई एकै ठाउँमा राख्ने कार्य गरिन हुँदैन। क्वारेन्टाइनको सिद्धान्तअनुसार नै व्यवस्थापन र नियम पालनामा कडाइ गरिनुपर्छ। क्वारेन्टाइनमा बस्नेलाई खाना, पानीलगायत अन्य खानेकुरा र सुरक्षा सामग्री उपलब्ध गराउनुपर्छ। क्वारेन्टाइनमा बस्नेलाई केही नदिँदा उनीहरुको रोग प्रतिरोधात्मक शक्ति न्युन हुन पुग्छ। अहिलेसम्म नेपालमा ९ जनामा संक्रमण देखिएको छ। संक्रमितका परिवार अन्य सम्पर्कमा आएका व्यक्तिको छिटोभन्दा छिटो परीक्षण गर्नुपर्छ। परीक्षणपछि भाइरस पोजेटिभ पाइएमा आइसोलेसनमा राख्नुपर्छ। भाइरस नेगेटिभ छ भने क्वारेन्टाइनमा राखिहाल्नु पर्छ। स्वास्थ्य परीक्षणबाहेक अन्य विकल्प छैन। अहिले लकडाउनको पालनासँगै क्वारेन्टाइनमा बसेका व्यक्तिको छिटो परीक्षण गरिनुपर्छ। परीक्षणपछि क्वारेन्टाइन वा आइसोलेसनमा राख्नुपर्ने अवस्था छ भने व्यवस्थापन छिटो गर्नुपर्छ। यो विषयलाई अहिलेसम्म गम्भीर रुपमा लिइएको छैन। एक गाउँपालिकाबाट अर्को गाउँपालिका जान नपाउने निर्णय उपयुक्त छ। स्थानीय सरकार पनि सक्रिय हुनुपर्छ। उपचारका लागि पनि अस्पतालमा लैजान उचित प्रबन्ध स्थानीय सरकारले गर्नुपर्छ। कोरोना भाइरस विशिष्ट खालको भाइरस हो। अन्य भाइरस दुई चार सातामा हराउँछ भन्ने ठानिएको थियो। तर, यो कोरोना भाइरस अलि फरक खालको छ। १४ दिनको क्वारेन्टाइनपछि भोलिपल्टै छोडिदिनु पर्छ भन्ने पनि होइन। लकडाउनको पालना जनताले पनि इमान्दारीपूर्वक गर्नुपर्छ। रोगको पहिचान गर्ने कार्यलाई तीब्रता दिनुपर्छ। अहिले पनि लकडाउनमा सरकारसँगै हामी सबै इमान्दार हुनुपर्छ। भारत अन्य मुलुकबाट पनि अहिले नेपालमा संक्रमित आइसकेको अवस्था छ। अहिले छिमेकी मुलुक भारतमा कोरोना भाइरसको संक्रमण बढेको छ। खुला सीमा छ। दक्षिण खुला सीमाबाट नेपाल भित्रन सक्ने संभावना छ। यसतर्फ सचेत र सतर्क हुनैपर्छ। हाम्रो सामाथ्र्य, काम गर्ने तरिका प्रभावकारी हुनुपर्छ। कर्मचारीतन्त्र, जनता संवेदनशील रुपमा नलिँदा समस्या हुनसक्छ। कोरोना भाइरसको संक्रमित विदेशबाट फर्केको र आफन्तलाई सारेको अवस्थामा अन्य केशहरुको पहिचान गर्नुपर्ने अहिलेको महत्वपूर्ण पक्ष हो। लकडाउनले समुदायमा संक्रमित हुनबाट जोगाउने हो। लकडाउनले मात्र सबै कार्य पूरा हुँदैन। परीक्षणको दायरा पनि बढाउनु पर्छ। संक्रमण पत्ता लगाएर आइसोलेसनमा राख्नुपर्छ। अहिले तत्कालै पहिलो लक्ष्य भनेकै संक्रमितको घुमफिर संभावित ठाउँहरु पत्ता लगाउने हो। ती ठाउँलाई उच्च प्राथमिकतामा राख्नुपर्छ। संघ, प्रदेश र स्थानीय सरकारबीचको राम्रो समन्वय भएको भए अहिलेको स्थिति आउने नै थिएन। विकसित मुलुकसँग नेपाललाई दाँजेर पनि हुँदैन। त्यसैले पनि नेपाललाई चुनौती बढेको छ। सुरक्षाकर्मी, स्वास्थ्यकर्मीसँग जनताले पनि आआफ्नो भूमिकामा इमान्दारीपूर्वक निभाए मात्र संक्रमण रोकथाम गर्न सकिन्छ। स्वास्थ्यकर्मीको मनोबल बढाउनु पर्छ। उनीहरुको त्रास घटाउनु पर्छ। यसका लागि स्वास्थ्यकर्मीलाई पर्सनल प्रोटेक्टिभ इक्यिुपमेन्ट (पीपीई) को व्यवस्था गर्नुपर्छ। हरेक क्षेत्र र पायक पर्ने स्थानमा फिभर क्लिनिक चलाउनु पर्छ। सरकारी र निजी सबै स्वास्थ्य संस्थामा भेदभाव नराखि कार्यरत सबै स्वास्थ्यकर्मीलाई सुरक्षाको अनुभूति दिनुपर्छ। स्वास्थ्यकर्मी पनि डराउने होइन, उचित तवरमा सावधानी अपनाएर सेवा गर्नुपर्छ। अहिले कोरोना संक्रमणको दोस्रो चरणमा प्रवेश गरेको छ। यसले गर्दा झन् सतर्क हुनुपर्ने अवस्था छ। अहिले संक्रमणको न्युन आँकलन गर्नु उपयुक्त छैन। विकसित मुलुकमा जस्तो बलियो स्वास्थ्य सेवा पनि नेपालमा छैन। मुलुकको स्वास्थ्य सेवाको अवस्थाबारे सबैलाई थाहा छ। अहिले हामीले लकडाउनको इमान्दारीपूर्वक पालना गर्नुपर्छ। यसका लागि प्रहरी परिचालन गरिएको छ। जनताले पनि स्वतःस्फूर्त सरकारको नियमको पालना गर्नुपर्छ। क्वारेन्टानमा बसेका व्यक्तिको छिटो परीक्षण गर्ने र परीक्षणको दायरालाई बिस्तार गर्नुपर्ने आजको आवश्यकता हो। सबै मिलेर तोकिएको काम, कर्तव्य इमान्दारीपूर्वक आआफ्नो कार्य गर्नुपर्ने देखिएको छ। थिंक ट्यांक बनाऔं डा चक्रराज पाण्डे, मेडिकल डाइरेक्टर, ग्राण्डी इन्टरनेशनल हस्पिटल विश्वव्यापी संक्रमण गराइरहेको कोरोना भाइरस (कोभिड १९) को महामारी सयौं वर्षपछि देखिएको छ। यस खालको महामारी हाम्रो अघिल्लो पुस्ताले देखेको र भोगेको थिएन। हामीले पनि यसअघि अनुभव गरेका पनि थिएनौं। विश्वले नै कल्पना गर्न नसकेको समस्या अगाडि आएको छ। मेडिकलको हिसाबले हेर्दा त मेडिकल सप्लाई र चेनको कुरा गर्दा पनि जर्मनी जान लागेको मास्कलाई अमेरिकाले बैंककबाटै लग्यो भन्ने कुरा सार्वजनिक भएको छ। अमेरिकालगायत विकसित मुलुकलाई समेत अत्यावश्यक वस्तुको आपूर्ति र व्यवस्थापनमा समस्या भइरहेको छ भने नेपालमा चुनौती देखिनु स्वभाविक हो। नेपालमा मेडिकलसम्बन्धी वस्तुको उत्पादन गर्न सकिएको रहेनछ। मास्क, शैया, आइसोलेसन, औषधि , पर्सनल पोटेक्टिभ इक्विपमेन्ट (पीपीई) लगायतका कुराहरु अभाव हुनु स्वभाविक हो। यो तीतो सत्य हो। यसमा मैले कसैलाई दोष दिन खाजेको होइन। फोहोर व्यवस्थापन कसरी गर्ने यो अर्को चुनौती हामी सामू देखिएको छ। नीति बनाउने अहिले अवसर पनि हो। हामी कसरी अघि बढ्ने र नयाँ पुस्तालाई कसरी सुरक्षित राख्ने र अघि लैजाने भन्ने वास्तविक रुपमा गृहकार्य गर्ने बेला आएको छ। यो एउटा अवसर पनि हो। स्वास्थ्य र जनसंख्याको क्षेत्रमा थिंक ट्यांक खोज्नु पर्ने भएको छ। वैज्ञानिक, सरुवा रोगविज्ञ सहितको समूह बनाउनु पर्छ। मिडियाले पनि यसमा सपोर्ट गर्नुपर्छ। अब रणनीति बनाएर कार्यन्वयनमा जानुपर्छ। लगानी कुन कुन क्षेत्रमा लगाउनु पर्छ, पहिचान गरेर अघि बढनुपर्छ। अल्पकालीन र दीर्घकालीन योजना बनाउनु पर्छ। अल्पकालीनअन्तर्गत अहिलेको कोरोना भाइरसको संक्रमण न्युनीकरण गर्ने हो। सरकार र निजी क्षेत्र भनेर अहिले नछुट्याउँ। निजी स्वास्थ्य संस्थाले सरकारलाई सहयोग गर्ने हो। अहिले निजी क्षेत्र भनेर बिर्सिदिउँ। सबै मिलेर काम गरौं भन्ने सिद्धान्तसँगै वास्तविक कार्यान्वयन अर्को पाटो हो। स्वास्थ्यकर्मीको मनोविज्ञान हेर्नुपर्छ। सरकारले सबैको ख्याल गर्नुपर्छ। बाँच्ने इच्छा सबैलाई छ। सरकारलाई काम गरेर देखाउनु चुनौती छ। टास्क फोर्स र एक्सन प्लानको निर्माण गर्नुपर्छ। सरकारलाई पनि यस्तो बेला दोष दिएर मात्र समस्या समाधान हुँदैन। अल्पकालीन योजनाअन्तर्गत जनताको मनोबल बुझ्ने र स्वास्थ्यकर्मीको आत्मबल बढाउने काम गर्नुपर्छ। नजिजामूलक काम गर्नुपर्छ। जनतालाई खाद्यपदार्थको समस्या छ भने समाधान गर्नेतिर लाग्नुपर्छ। समन्वय गर्ने समय हो। कसैलाई पनि आलोचना गर्ने वा तीतो बोल्ने बेला होइन। कोरोना भाइरसको संक्रमणको तथ्यांक हेर्दा केही अनुमान गर्न सकिन्छ। चीन, अमेरिका, क्यानडा र युरोपियन मुलुकलाई हेर्दा अहिले हामी जोखिममा नै छौं। सरकारले लकडाउन घोषणा गरेर संक्रमण सार्ने कार्यको न्युनीकरण गरेको हो। अवस्था भयावह हुनसक्छ। परीक्षण गर्ने, पहिचान गर्ने कार्य युद्ध स्तरमा गर्न सकिएको छैन। परीक्षण र पहिचानको दायरा बढाउनु पर्छ। तीन सातामा कुन तहमा पुग्छ भन्ने मान्ने हो भने आगामी साताहरु झन् चुनौतीपूर्ण छन्। उपचारका स्रोत पनि सीमित छन्। भेन्टिलेटर पनि तीन चार सय मात्र छन्। अमेरिका जस्तो विकसित मुलुकमा समेत भेन्टिलेटर अभाव छ। अन्य मुलुकमा मागेको अवस्था छ। अमेरिकाले समेत भेन्टिलेटरका लागि अन्य मुलुकसँग सहयोग मागेको अवस्था मूल्यांकन गर्दा हामीबीच संक्रमित बढेको अवस्थामा नेपालले थेग्न सक्दैन। संघ, प्रदेश र स्थानीय सरकारलाई पनि गाहो छ। अप्रत्यासित र अकल्पनीय भएको कारण कसरी समन्वय र कार्य सम्पादन गर्ने भन्नेमै सरकार अन्योलमा देखिन्छ। यस बारेमा अनुभव कसैको छैन। विदेशबाट सिक्ने हो। इटलीभन्दा पहिला यो संक्रमण नेपालमा भएको भए कस्तो हुन्थ्यो होला ? अथवा इटली जस्तै नेपालमा देखा परेको भए के हुन्थ्यो होला ? चीनबाट संक्रमण युरोप, अमेरिकातिर जाँदा नेपालमा ढिलो संक्रमण हुनुले पूर्व तयारीको लागि अवसर हो। निजी स्वास्थ्य संस्था पनि सरकारअन्तर्गत नै परिचालन हुनुपर्छ। नेपालमा स्वास्थ्यकर्मीको मनोबल उच्च राख्नु पर्ने आवश्यकता छ। व्यवस्थित क्यारेन्टाइनको निर्माण गर्दै परीक्षण कार्यको बिस्तार गर्नुपर्छ। प्रकृतिको संरक्षण गर्नेतिर लाग्नुपर्छ। सवारीसाधन खरिद गर्नेभन्दा प्रकृतिको जोगाउनेतिर नलाग्ने हो भने मानवले मानवलाई नै खतरा हुनेछ। अभिभावकको जुन बानी व्यहोरा थियो, त्यो अवलम्बन गर्नुपर्ने अवस्था देखिएको छ। हामीले एक सय जनामा संक्रमण नहुँदै लकडाउन घोषणा गर्न र त्यसको पालना गर्न सफल भयौं। यसले गर्दा लक्षण नदेखिएका तर संक्रमित व्यक्ति धेरै घुम्न र अरुलाई संक्रमण गर्न पाएनन्। त्यसले गर्दा अन्य देशको भन्दा नेपालमा भाइरस संक्रमण बढ्ने संभावना न्युन देख्छु। भयावह अवस्थालाई दृष्टिगत गर्दा अमेरिका, इटली जस्तो स्थिति हुँदैन भन्ने लाग्छ। यद्यपि, कोरोना संक्रमणले दोस्रो चरणमा प्रवेश गरेकाले जोखिम कायमै छ। भारतबाट खुला सीमाबाट आएका व्यक्तिका कारण पनि जोखिम बढेको हो। नेपालमा एक खालको प्राकृतिक आइसोलेसन छ। एउटा गाउँबाट अर्को गाउँ टाढा टाढा छन्। सोसल मिडियाबाट पनि धेरैमा चेतना फैलिएको छ। एक गाउँबाट अर्को गाउँमा जान रोक लगाइएको छ। अहिलेको अवस्थामा पहिचान, परीक्षण, लकडाउन र क्वारेन्टाइन कै आवश्यकता हो। लकडाउन र परीक्षणलाई प्रभावकारिताका लागि नेतृत्व सबैलाई काउन्सिलिं गर्दै अघि बढनु पर्छ। कसैले आलोचना गर्छ भने पनि अघि बढनु पर्छ। बाँच्ने कुरा पनि ठूलो कुरा भइसकेको अवस्था छ। आगामी दिनमा स्वास्थ्य सुरक्षामा अधिक लगानी बढाउनु पर्छ। लगानी पारदर्शी हुनुपर्छ। हेल्थ केयरसम्बन्धी उद्योगमैत्री नीति र वातावरण बनाउनु पर्छ। न्यूक्लियर बम निर्माण गरेर हुँदो रहेनछ, रिसर्च सेन्टर, ज्ञान प्रवद्र्धनतिर ध्यान दिनुपर्छ। अब सय वर्षको दीर्घकालीन योजना बनाउनु पर्ने आवश्यकता छ। मुलुक बनाउन जनता नै जागरुक हुनुपर्छ। आजको निर्णयले नयाँ पुस्तालाई अब्बल बनाउन श्वेतपत्र जारी गर्नुपर्छ। त्यसको कार्यान्वयन पनि एकसाथ अघि बढाउनु पर्छ। सर्वप्रथम व्यक्ति आफैं सचेत हुनुपर्छ विश्वराज पोखरेल, प्रहरी नायब महानिरीक्षक, महानगरीय प्रहरी कार्यालय, काठमाडौं कोरोना भाइरसले अहिले नेपाल मात्रै होइन, विश्व नै त्रसित छ। यसबारे पहिला स्वयं व्यक्ति आफैं सचेत हुन जरुरी देख्छु। सरकारले अहिले सीमित स्रोतका बाबजुत पनि संक्रमित र लक्षण देखिएकाको उपचार र राहत वितरणलाई सँगसँगै लगेको छ। नेपाल प्रहरीले कोरोना संक्रमण हुन नदिन र यसका लक्षण लागेका व्यक्तिलाई नजिकको प्रहरी कार्यालय र स्थानीय तहमा सिधा सम्पर्क राख्न आग्रह गर्दै आएको छ। नेपालमा थप महामारी फैलन नदिन प्रहरीले टोलटोलमा सचेतना अभिवृद्धि गराउँदै आएको छ। अहिले कोरोनाबाट थप त्रसित गराउने काम सोसल मिडियाबाट भइरहेको छ। विशेषगरि फेसबुक र युट्यूबबाट भ्रम फैलाउने भइरहेको छ। प्रहरीले त्यस्ता व्यक्तिका फेसबुक अकाउन्ट र युट्यूबरहरुको खोजी गरिरहेको छ। केहीलाई कानुनी दायरामा पनि ल्याइसकेको छ। सडकमा हेर्ने हो भने पनि सुरक्षा निकायको उपस्थिति धेरै देखिन्छ। सुरक्षाको पाटो एउटा होला तर लकडाउनलाई उल्लंघन गर्ने व्यक्तिलाई हामीले सम्झाउँदै आएका छौं। प्रहरीकै नेपाल पुलिस मोबाइल एप बाट सर्वसाधारणलाई कोरोना संक्रमणबारे जानकारी गराउँदै आएका छौं। प्रहरी भित्रैका सकलदर्जाका कर्मचारीलाई पनि प्रहरीकै रेडियोमार्फत सचेत हुन भनिएको छ। प्रहरी मुख्यालयले सातवटै प्रदेश प्रहरी कार्यालयमा पत्राचार गरेर कोरोना संक्रमणबाट जोगिन र स्थानीय तहसँग समन्वय गरेर सर्वसाधारणलाई सचेत गराउन भनिएको छ। काठमाडौं उपत्यकामा लकडाउन उल्लंघन गर्नेलाई प्रविधिको प्रयोग गरी प्रहरीले नियन्त्रणमा लिन थालेको छ। लकडाउन उल्लंघन गरी हिँड्नेलाई नियन्त्रणमा लिन महानगरीय प्रहरी कार्यालयले मातहतका कार्यालयहरूलाई ११ थान मल्टी फङ्सनल एरेष्ट एन रेस्क्यू डिभाइस दिएको छ। फिल्डमा खटिने सुरक्षाकर्मी र सर्वसाधारणलाई नै मध्यनगर गरेर यो डिभाइसमार्फत रेस्क्यु गर्न थालिएको हो। प्रहरीले जबरजस्ती गर्नुभन्दा पनि स्वस्फुर्त रूपमा लकडाउनको कार्यान्वयन गरी अत्यावश्यक कामभन्दा बाहेक बाहिर ननिस्कन सबैमा आग्रह गर्छौं। लकडाउनपछि हालसम्म उपत्यकाबाट तीन हजार पाँच सय ३० जना महिला र १५ हजार आठ सय १६ जना पुरुषलाई लकडाउन उल्लंघन गरेको आरोपमा केही समय नियन्त्रणमा लिएर सम्झाई बुझाई छाडिएको छ। कोरोना भाइरसलाई अफवाह फैलाउनेले माथि हाम्रो निगरानी छ। नेपालमा संक्रमित नदेखिएका बेला रामेछाप खाँडादेवी घर भएर भक्तपुर बस्ने विवेक थापा मगरलाई प्रहरीकै साईबर ब्यूरोले चैत ८ गते पक्राउ गर्न सफल भयो। उनले झोर्ले नामक न्युज पोर्टल बनाएर फेसबुकमार्फत अफवाह फैलाएका थिए। थापामगरलाई महानगरीय प्रहरी वृत्त दरबारमार्गमा राखेर प्रहरीले अनुसन्धान गरिरहेको छ। सामाजिक सञ्जालका प्रयोगकर्ता धेरै भएकाले जनमानसमा त्रास फैलने सूचना राख्नेलाई विद्युतीय अपराध तथा सजाय ऐनअन्तर्गत कारबाही गर्दै आएका छौं। प्रहरी महानिरीक्षकको सचिवालयमा पनि सामाजिक सञ्जाल हेर्ने छुट्टै युनिट छ। त्यसले पनि अफवाह फैलाउने सूचना कसैले राखेमा निगरानी गर्ने र कारबाहीको दायरामा ल्याउन सम्बन्धित प्रहरी कार्यालयलाई निर्देशन दिँदै आएको छ। लकडाउन पछि मात्रै साइबर ब्यूरोमा ३७ वटा विभिन्न प्रकृतिका निवेदन परेका छन्। अधिकांशका फेसबुकलाई नै लिएर निवेदन परेका छन्। प्रहरीले सर्वसाधारणलाई भ्रम नफैलाउनुस् भनेर भन्न मात्रै सक्छ। गल्ती गर्ने कानुनी दायरामा आउँछन्। ल्याइरहेका छौं। सरकारले सामाजिक सञ्जालमा कडाइ गर्नुपर्छ। कोरोनालाई नै लिएर धेरैले टिकटक बनाएर सामाजिक सञ्जालमा पोष्ट गरेको पाइयो। केहीले त सकारात्मक सन्देश दिएका छन् त केहीले भद्दा मजाक बनाइरहेका छन्। मजाक बनाउनेलाई पनि हामीले फोन सम्पर्क गरेर सम्झाई बुझाई गरेका छौं। प्रस्तुति : दिनेश गौतम"
दराज र बिगमार्टको साझेदारी,"काठमाडौँ : नेपालको अग्रणी अनलाइन बजार, दराजले बिग मार्टसँग साझेदारी गरी आवश्यक वस्तुहरू काठमाडौं उपत्यकाभित्र डेलिभर गर्ने घोषणा गरेको छ । उक्त साजेदारी र सरकारको अनुमतिका साथ दराज र बिगमार्टले लकडाउनमा ग्राहकहरुको घर ढोकामा दैनिक आवश्यक वस्तुहरू जतिसक्दो चाँडो पूर्याउन तयारी गरेका छन् । साझेदारीको रूपमा, दाराजको डीमार्ट नामक किराना खण्ड बिगमार्टको अनलाइन शाखामा रूपान्तरण हुनेछ । त्यहाँ, ग्राहकहरूले बिगमार्टमा उपलब्ध आवश्यक उत्पादनहरू पाउनेछन् साथै बिगमार्ट मार्फत उपलब्ध अफरहरूको पनि आनन्द लिन सक्नेछन् । साथै ग्राहकहरूले दराज को सनराइज बैंक, सानिमा बैंक, स्ट्याण्डर्ड चार्टर्ड बैंक, नबिल बैंक, एनआईसी एशिया बैंक र कुमारी बैंक पार्टनरहरूको डेबिट र क्रेडिट कार्ड प्रयोग गरि १० प्रतिशत अधिकतम रु ५०० को छूट पाउन सक्नेछन् । दराजमा बिगमार्टका सामानहरू दाराज एप वा वेबसाइट को गृहपृष्ठ र होमपेजमा सजिलै भेट्न सकिन्छ । बिगमार्टको बलियो आपूर्ति चेन र विक्रेताहरूसँगको गहिरो सम्बन्धका कारण ग्राहकहरूले उच्च गुणस्तरको आवश्यक उत्पादनहरूको आशा गर्न सक्दछन् । यसका साथै दराजको अनुभव र संसाधनहरूले उत्पादहरू समयमै सुरक्षित तरिकाले डेलिभर गराउने कुरा सुनिश्चित गर्दछ । यो एक दीर्घकालीन साझेदारी हो जसमा दुबै कम्पनीहरूले देश भरका ग्राहकहरूका लागि सुविधाजनक सेवा दिन उनीहरूको विशेषज्ञता र स्रोतहरूको पूरा उपयोग गर्ने लक्ष्य राखेका छन् । हालै काठमाडौं उपत्यका भित्र मात्र डेलिभरी गर्ने भएपनि कम्पनीले चाँडै नै देशका अरु स्थानहरुमा पनि डेलिभरी सुविधा र्पुयाउने आशा राखेको छ । भविष्यमा, ग्राहकहरूले अझै धेरै उत्पादनहरुका साथ थप डेलिभरी लोकेशन तथा समय समयमा निःशुल्क वितरण जस्ता थपिएका सेवाहरूको आनन्द पनि लिन सक्दछन् । सुरक्षित डेलिभरी सुनिश्चित गर्न, दराजको डेलिभरी राइडरहरूले उत्तम स्वच्छता अभ्यासहरु अपनाएका छन साथै नियमित रूपमा टेम्प्रेचर जाँच पनि गरीन्छ । साथै सुरक्षित शपिंग अनुभव ग्यारेन्टी गर्न सबै ग्राहकहरुलाई भनि ह्यान्ड सेनिटाइजर हुनेछन ।"
के यही हो क्वारेन्टाइन ?,"सुदूरपश्चिम ब्युरो तराईका स्थानीय तहले बनाएका क्वारेन्टाइन खालीखाली रहेका बेला पहाडमा भने कोचाकोच छन् । पहाडी जिल्लामा नाम मात्रैका क्वारेन्टाइन बनाइएका छन् । डोटीका अधिकांश क्वारेन्टाइन सरकारले तोकेको मापण्दण्डअनुसार छैनन् । उनीहरूलाई घर जानबाट रोकिए पनि एकै सिरकमुनि तीनचार जना सुतिरहेका छन् । कोरोना भाइरसबाट जोगिन सामाजिक दूरी अनिवार्य भनिएका बेला पहाडी जिल्लाका क्वारेन्टाइनमा एकै कोठामा भेडाबाख्रा खाँदेझैं मानिस राखिएका छन् । क्वारेन्टाइनको बसाइ साह्रै नराम्रो भएकाले जतिसक्दो चाँडो घर पठाउन सरकारलाई आग्रह गर्दछु, डोटीको आदर्श गाउँपालिकास्थित शारदा मावि क्वारेन्टाइनमा बसेका ओम थापाले भने, बसाइ पूरै अव्यवस्थित छ । खोरमा भेंडा, बाख्रा राखेजस्तै राखिएको छ । उनले चिसोले गर्दा झनै बिरामी भएको बताए । डोटीकै शिखर नगरपालिका४ स्थित पञ्चोदय मावि धुर्कोटको क्वारेन्टाइनमा बसेका छन्, नारायण महरा । बिनाकारण सजाय पाइरहेजस्तो अनुभव भएको उनले बताए । बिनाकारण सजाय भोगेजस्तो भइरहेको छ, उनले भने, क्वारेन्टाइनमा राम्रो व्यवस्था छैन । एकै सिरकमुनि तीनचार जना सुत्नुपरेको छ । गोठमा गोरु थुनेको जस्तो गरिएको छ । क्वारेन्टाइन बसेको मंगलबार १४ दिन पुगेको छ । हामी त मंगलबार घर जान पाइने भयो भनेर खुसी भएका थियौं तर प्रदेश सरकारले २१ दिन बस्नुपर्छ भनेपछि तनाव भयो, सिद्धेश्वर माविमा रहेको क्वारेन्टाइनमा बसेका दीपक बलायरले भने । गहुँ खेती भिœयाउने बेलामा यसरी बिनाकाम बस्नुपरिरहेको गुनासो उनले गरे । गाउँमा कुनै पनि क्वारेन्टाइन सरकारले जारी गरेको क्वारेन्टाइन निर्देशिकाअनुसार सञ्चालनमा छैनन् । भारतबाट आएकाहरूलाई कोरोना संक्रमण नहोस् भनेर कम्तीमा पनि डेढ मिटर दूरी कायम गरी बस्नुपथ्र्यो । तर, एकै सिरक वा कम्बलमुनि तीनचार जना सुत्नुपरेकाले उनीहरूमा अझ जोखिम देखिएको छ । पहाडका अधिकांश क्वारेन्टाइनमा व्यवस्थापकीय कमजोरी देखिएको छ । संक्रमण रोक्न र समुदायमा फैलिन नदिन राखिएका क्वारेन्टाइनबाटै संक्रमणको खतरा रहेको उनीहरू बताउँछन् । राति झनै चिसो हुने भएकाले अधिकांश क्वारेन्टाइनमा ओढ्नेओच्छ्याउने कपडाको कमी छ भने साबुन, पानी, दाउरालगायत पनि समस्या देखिएको उनीहरूले बताएका छन् । ५३ जनालाई एउटै चर्पी अछाम सदरमुकाम मंगलसेनस्थित क्वारेन्टाइनमा रहेका ५३ जनाका लागि एउटा मात्रै शौचालय छ । उनीहरू बिहान शौचका लागि लाइन बस्ने गरेका छन् । चौरपाटी गाउँपालिका५ लुग्राकी २२ वर्षीया ममता खड्का ४ महिनाकी गर्भवती हुन् । उनी श्रीमान् महेन्द्र खड्कासँग मंगलसेनको क्वारेन्टाइनमा बसेकी छन् । भारतको पुनाबाट फर्किएका उनीहरू ११ गते गौरीफन्टा नाकाबाट अछाम पुगेका थिए । क्वारेन्टाइनमा बसेको मंगलबार १४ दिन पुगेको छ । एउटै कोठामा ५ जना बसेका छन्् । पानीको र चर्पीको समस्या रहेको उनले बताइन् । जसोतसो बसेकै छौं, उनले भनिन्, १४ दिनपछि घर फर्किने आसमा थियौं । फेरि केही दिन क्वारेन्टाइनमा बस्नुपर्ने भनिएको छ । उनले शौचालय एउटा मात्रै भएकाले समस्या भएको बताइन् । क्वारेन्टाइन निर्देशिकामा बिहान खाजा, दिउँसो खाना, अपराह्न खाजा र राति खाना तोकिएको भए पनि खानाबाहेक नास्ता आफंै किनेर खाने गरेको बताइन् । गर्भवती भएकाले यो माहोलमा बस्न निकै गाहे भएको छ, उनले भनिन् । मंगलसेन नगरपालिको कृषि ज्ञान केन्द्रको भवनमा क्वारेन्टाइन बनाइएको छ । सरकारले लकडाउन घोषणा गरेको दिन चैत ११ गते ५३ जना गौरीफन्टा नाकाबाट अछाम आएका थिए । कैलालीका २१ वर्षीय युवामा कोरोना संक्रमण देखिएपछि ती युवाको समूहमा रहेको भन्दै उनीहरूको स्वाब परीक्षणको रिपोर्टपछि मात्र घर फर्काउने तयारी रहेको प्रमुख जिल्ला अधिकारी पुण्यविक्रम पौडेलले बताए । बाजुरामा पनि मापदण्डविपरीत बाजुरामा पनि मापदण्डविपरीत क्वारेन्टाइन बनाइएका छन् । त्यहाँ २ सय १९ जना राख्ने क्षमताका ९ वटा क्वारेन्टाइनमा १ सय १७ जना राखिएका छन् । ती क्वारन्टाइन कुनै पनि मापदण्डअनुसार नभएको सहायक प्रमुख जिल्ला अधिकारी तथा क्वारेन्टाइन सञ्चालन तथा व्यवस्थापन समिति संयोजक समीर भण्डारीले बताए । सरकारले बनाएको निर्देशिका त ठीक हो तर हाम्रो जस्तो भूगोलमा निर्देशिका काम लाग्दैन, उनले भने, व्यावहारिकताका आधारमा काम चलाउनुपरेको छ । मापदण्डमा एमपीएच वा एमडी एक जना डाक्टरले आठ घण्टाको सिफ्ट, मेडिकल अधिकृत एक जना, प्यारा मेडिकल एक जना, ल्याब एक जनालगायत थुप्रै स्वास्थ्यकर्मीको टोली हुनुपर्ने व्यवस्था छ । सहायक प्रमुख जिल्ला अधिकारी भन्छन्, जिल्ला अस्पतालमा त यतिका चिकित्सक छैनन्, गाउँका क्वारेन्टाइनमा कहाँबाट ल्याउनु ? बाजुराका क्वारेन्टाइनमा राखेकाका लागि अहेव, अनमीले सामान्य जाँच गरिरहेको स्वार्मीकार्तिक गाउँपालिकाका अध्यक्ष चिरञ्जीवी शाहीले बताए । परदेशको पीडा मेटियो बैतडीमा क्वारेन्टाइनमा राखिएका व्यक्तिले भने भारतमा भन्दा एकदमै राम्रो रहेको बताएका छन् । लकडाउनपछि लुकेर ट्युबबाट महाकाली तरेर आएका सुर्नया गाउँपालिका८ ढोलेका वीरबहादुर बोहराले भारतीय क्वारेन्टाइनमा भन्दा नेपालमा एकदमै राम्रो रहेको बताए । महाकालीबाट लुकेर आएका उनीसहित चार जनालाई गाउँको भूमिराज आधारभूत विद्यालयको क्वारेन्टाइनमा पुयाइएको थियो । क्वारेन्टाइनमा बसेको एक साता भयो, समय बितेको पत्तै भएन, उनले भने, भारतको क्वारेन्टाइनभन्दा त हामीलाई धेरै राम्रो भएको छ । एक विद्यालयमा हामी अलगअलग बेडमा बस्न पाएका छौं । दुई पटक खाना र दुई पटक नास्ताको व्यवस्था छ । सुर्नया गाउँपालिका८ ढोलेस्थित भूमिराज आधारभूत विद्यालयमा २४ जना क्वारेन्टाइनमा छन् । बैतडीकै पुर्चौंडी नगरपालिका८ मल्लादेहीका नरबहादुर बोहरा पनि गत साता ट्युबमार्फत महाकाली तरेर स्वदेश फर्किए । भारतमा भोगेको पीडा गाउँको क्वारेन्टाइनले बिर्साएको छ, उनले भने, भारतमा हामी तीन दिन भोकै बसेका हौं । यता दिनको दुईपटक खाना, नास्ता र सरसफाइ सामग्रीको व्यवस्था छ । कोठामा अलगअलग बेड छन् । उताभन्दा धेरै सजिलो भएको छ । तराईका क्वारेन्टाइन खाली तराईका क्वारेन्टाइन भने खाली छन् । धनगढीको रंगशालामा ६४ बेडका क्वारेन्टाइन तयार छन् । सुदूरपश्चिम प्रदेशको पहाडी जिल्लाका क्वारेन्टाइनमा भारतबाट आएकाहरू खचाखच रहेका बेला धनगढीमा खाली छन् । प्रदेश सरकार र धनगढी उपमहानगरपालिकाको समन्वयमा नेपाली सेनाले तयार पारेका क्वारेन्टाइनमा ८ जना मात्रै राखिएको छ । त्यहाँ आइसोलेसन कक्ष, सुविधायुक्त बेड र उपकरण पनि राखिएका छन् । कोरोना संक्रमण देखिए छुट्टै उपचारका लागि आइसोलेसन बनाएको बताए पनि संक्रमितको उपचार सेती प्रादेशिक अस्पतालमै भइरहेको छ । प्रदेश सरकारले कोरोना उपचार विशेष अस्पताल सेतीलाई घोषणा गरेको छ । अस्पातलमा २३ वटा आइसोलेसन वार्ड तयार पारिएको छ । रंगशालाको आइसोलेसन वार्डमा भारतबाट आएकालाई राखिएको जनस्वास्थ्य कार्यालय कैलालीका कार्यालय प्रमुख ललितसिंह धामीले बताए । उनका अनुसार रंगशालाको मैदान र हललाई प्रयोग गरी बनाएका क्वारेन्टाइन र आइसोलेसन कक्षमा स्वास्थ्यकर्मीसहितको टोली खटाइएको छ । भारतबाट आएका नागरिकलाई जुन स्थानीय तहका हुन् त्यहीं पठाएको हो, उनले भने । प्रदेशको अस्थायी मुकाम धनगढीमा विभिन्न विद्यालयका भवन, पार्टी प्यालेस आइसोलेसन कक्ष घोषणा गरिएको छ । भारतबाट आएका व्यक्तिमा कोरोना संक्रमण देखिएकाले सुदूरपश्चिम जोखिममा छ । धनगढी उपमहानगरपालिकाले त्रिरनगर मावि भवनमा क्वारेन्टाइन तयार पारेको छ । लकडाउनका बेला अलपत्र परेका ६४ जना भारतीय नागरिकलाई राखिएको मेयर नृपबहादुर वडले बताए । कैलालीका सम्पूर्ण स्थानीय तहले भारतलगायत मुलुकबाट आएका व्यक्तिलाई विशेष ख्याल गर्ने गरेका छन् । गोदावारीले पनि ३८ जनालाई क्वारेन्टाइनमा राखेको छ । सैनिक आवासीय विद्यालय र मालाखेती अस्पातलमा आइसोलेसन तयार गरेको छ, गोदावरी नगरपालिकाका प्रवक्ता शर्मानन्द भट्टले भने, दुईवटै ठाउँ गरी ३८ जना बसिरहेका छन् । ५६ बालबालिका र एक सय ६३ महिलासहित प्रदेशभर दुई हजार तीन सय ३६ जनालाई विभिन्न जिल्लामा क्वारेन्टाइनमा राखिएको सामाजिक विकास मन्त्रालयले बताएको छ । कैलालीको घोडाघोडी नगरपालिकाले बनाएको क्वारेन्टाइनमा भने एउटै कोठामा ११ जना राखिएका छन् । स्वास्थ्य शाखा प्रमुख कैलाश रावतले एकै दिन क्वारेन्टाइनमा आएका ११ जनालाई एउटै कोठामा राखिएको बताए । उनका अनुसार क्वारेन्टाइनमा १६ जना छन् । सरकारले बनाएको क्वारेन्टाइन मापदण्डमा प्रत्येक व्यक्तिको दूरी साढे ३ फिटसम्म हुनुपर्ने उल्लेख छ । एउटै कोठामा ११ जना राख्दा मापदण्ड भने पुगाइएको रावतले दाबी गरे । (कैलाश जोशीधनगढी, परमानन्द पाण्डेटीकापुर, गीता कुँवरअछाम, खगेन्द्रबहादुर सिंहडोटी, भगीरथ अवस्थीबैतडी, पदमबहादुर सिंहबाजुरा)"
खरिद प्रकरणमा छानबिन गर्छु : प्रधानमन्त्री,"काठमाडौं : प्रधानमन्त्री केपी ओलीले औषधि तथा स्वास्थ्य उपकरण खरिद प्रकरणका विषयमा आफूलाई धेरै जानकारी नै नभएको बताएका छन्। पार्टी सचिवालय बैठकमा खरिद प्रकरणमा भएको आर्थिक अनियमितताका विषयमा नेताहरूले प्रश्न उठाएपछि प्रष्टिकरण दिने क्रममा ओलीले ओम्नीसँग भएको विवादास्पद खरिद सम्झौता बारेमा आफूलाई थाहै नभएको बताएका हुन्। उनले यस विषयमा आफू पनि वास्तविकता बुझने क्रममै रहेको र यो विषयमा छानबिन गरिने बताए। खरिद प्रकरण सम्बन्धमा ओम्नीसँग के कसरी सम्झौता भयो ? त्यसभित्र के के भएको थियो भन्ने विषयमा म आफंैलाई पनि जानकारी प्राप्त भएको थिएन, प्रधानमन्त्री ओलीको प्रष्टोक्ति उदृत गर्दै सचिवालयका एक सदस्यले अन्नपूर्णसँग भने, म आफैं यो विषयमा अनुसन्धान गरेर छानबिन गर्ने प्रक्रियामा छु। विवादास्पद कम्पनी ओम्नीलाई औषधि खरिदको जिम्मा दिने निर्णय, महँगो मूल्य र विश्वसनियतामा समेत आशंका हुन थालेपछि प्रधानमन्त्री ओलीले उक्त कम्पनीसँगको सम्झौता रद्द गर्ने निर्णय लिएका थिए। यो विषयमा प्रधानमन्त्री ओलीले मन्त्रिपरिषद्को बैठकमा समेत प्रश्न उठाएका थिए। उपप्रधानमन्त्री ईश्वर पोखरेल, प्रधानमन्त्रीकै सचिवालयका सल्लाहकारदेखि स्वास्थ्यमन्त्री भानुभक्त ढकालसम्मका नेता खरिद प्रकरणमा जोडिएका थिए। मंगलबारको सचिवालय बैठकमा नेताहरुले खरिद प्रकरणमा भएको अनियमितिाका बारेमा जवाफ माग गरेपछि प्रधानमन्त्रीले भनेका थिए, म आफैं भष्टाचार हुन दिन्न र गर्नेलाई पनि छोडदिन भनिरहेको छु, यस प्रकरणमा मलाई जानकारी नै नदिई काम भयो, यस वारेमा के कसो भएको हो म अनुसन्धान गर्दैछु। खरिद सम्झौता रद्द पछि सरकारले सेनालाई औषधि तथा उपकरण खरिदको जिम्मा दिएको विषयमा पनि नेताहरूले प्रश्न उठाएका थिए। नेताहरूले नागरिक प्रशासनलाई कमजोर बनाउने गरी सेनालाई खरिदको जिम्मा दिएको भन्दै बैठकमा प्रश्न उठाएपछि ओलीले यस विषयमा आफूले धेरै सोचविचार गरी निर्णय लिएको बताएको सहभागी एक नेताले जानकारी दिए। उनले सेनालाई खरिदं जिम्मा दिँदैमा नागरिक प्रशासन कमजोर नहुने धारणा राखेका थिए। तपाईहरूले उठाएका प्रश्न आशंकामा होला, त्यसो हुन्न, सेनालाई खरिदको जिम्मा दिँदैमा नागरिक सरकारलाई कमजोर पार्ने काम गरिन्न, गर्न त्यस्तो खोजिएको पनि होइन, यसमा कसैले आशंका गर्नेपर्दैन, प्रधानमन्त्रीले भने। बैठकको सुरुमै प्रधानमन्त्री ओलीले सरकारले कोविड१९ का रोकथाम र नियन्त्रणका लागि सरकारले गरेको प्रयासका वारेमा जानकारी गराएका थिए। प्रधानमन्त्री निवास बालुवाटारमा गत चैत ५ यता बस्न नसकेको सचिवालय बैठक मंगलबार बसेको हो। बैठकमा ओलीले सुरुमै सरकारको तयारी र कार्ययोजनाका विषयमा केन्द्रित रहेर झण्डै २ घण्टा सम्बोधन गरेका थिए। त्यसपछि सरकारले गठन गरेको कोरोना रोकथाम र नियन्त्रण सम्बन्धमा उच्चस्तरीय समितिका संयोजक समेत रहेका उपप्रधान तथा रक्षामन्त्री ईश्वर पोखरेलले आफ्नो समितिले गरेका कामका बारेमा विफ्रिङ गरेका थिए। बैठकमा पार्टीका अध्यक्ष पुष्पकमल दाहाललगायत सचिवालय सदस्यले सरकारले गरेका कामका विषयमा सुझाव राखेका थिए। प्रवक्ता नारायणकाजी श्रेष्ठका अनुसार, प्रधानमन्त्री र उपप्रधानमन्त्रीले सरकारले कोभिड१९ को रोकथाम, नियन्त्रण र उपचारमा सरकार र राज्यका विभिन्न निकायले गरेका प्रयाश र हासिल भएका उपलब्धिका बारेमा विस्तारपूर्वक जानकारी पछि अन्य नेताले आआफ्ना धारणा राख्दै सरकारले चालेका कदम र लिएका नीति सही नै रहेको र अझ प्रभाकारी रूपमा अघि बढ्न आवश्यक सुझावहरू राखेका थिए। बैठकमा पार्टीभित्रका अन्तरविरोध र पार्टी एकतालाई कमजोर बनाउने गरी समाजिक सञ्जालमा नेताकार्यकर्ताले नै उठाएका विषयमा पनि गम्भीर छलफल भएको थियो।"
घरमा बसेका कर्मचारीलाई सक्रियता बढाउन निर्देशन,काठमाडौं : संघीय मामिला तथा सामान्य प्रशासन मन्त्रालयले घरमा बसेका कर्मचारीलाई सक्रियता बढाउन निर्देशन दिएको छ । मन्त्रालयले लकडाउनलाई प्रभावकारी बनाउन कर्मचारी को लागि भनेर १० बुँदे निर्देशन जारी गरेको छ । विश्वव्यापी महामारीको रूपमा फैलिएको कोभिड१९ को रोकथाम तथा नियन्त्रणको लागि सरकारले गरेको लक डाउनका कारण अति आवश्यक सेवा प्रदान गर्ने निकायमा कार्यरत बाहेक घरमै बसेका कर्मचारीका लागि उक्त निर्देशन जारी गरेको सहसचिव बसन्त अधिकारीले जानकारी दिए।
विदेशमा फसेकालाई ल्याउनू,"काठमाडौं : सर्वोच्च अदालतले विदेशमा विपत्मा परेका नेपालीलाई कूटनीतिक माध्यमबाट स्वदेश ल्याउने व्यवस्था गर्न सरकारलाई आदेश दिएको छ। उनीहरूलाई नेपाल ल्याउन सम्भव नभए खान, बस्न र स्वास्थ्योपचारको प्रबन्ध गर्न सर्वोच्चले भनेको छ। सर्वोच्चका न्यायाधीश दीपककुमार कार्की र डामनोजकुमार शर्माको संयुक्त इजलासले मंगलबार अन्तरिम आदेश दिएको हो। विदेशबाट नेपाल आएको अवस्थामा सबै व्यक्तिको नाम, थर र वतनसहितको अद्यावधिक लगत राखेर नेपाल प्रवेश गराउन पनि आदेश दिइएको छ। विदेशमा रहेका नेपालीको भिसा समाप्त भएको वा राहदानीको म्याद समाप्त भएको कारणबाट कुनै समस्या पर्ने अवस्था भए त्यस्ता नेपाली रहेको मुलुकसँग समन्वय गरी उनीहरूको विदेशको बसाइ नियमित गर्ने व्यवस्था मिलाउनू, आदेशमा लेखिएको छ। अदालतले नेपालभारत सीमामा अलपत्र नागरिकलाई स्वदेशमा ल्याई क्वारेन्टाइनमा राख्ने व्यस्था मिलाउन पनि सरकारलाई आदेश दिएको छ। तत्काल यस्तो प्रबन्ध गर्न सम्भव नभए भारत सरकारसँग समन्वय गरी लकडाउन अवधिसम्म खाने, बस्ने तथा उपचारको यथोचित व्यवस्था मिलाउन आदेशमा भनिएको छ। क्वारेन्टाइनमा रहेकालाई विश्व स्वास्थ्य संगठनको मापदण्डअनुसार उपचारलगायत सेवा प्रदान गरी क्वारेन्टाइनलाई व्यवस्थित रूपमा सञ्चालन गर्न भनिएको छ। विदेशका नेपाली र भारतीय सीमामा अलपत्र परेका नागरिकले दुःख, हैरानी व्यहोर्न परेका कारण उनीहरूको सम्मानपूर्वक बाँच्न पाउने न्यूनतम् संवैधानिक हकमा आघात पुगेको दाबीसहित अधिवक्ता मीना खड्का बस्नेत र मनीषकुमार श्रेष्ठलगायतले भिन्नाभिन्नै रिट हालेका थिए। रिटमा नेपालभारत सीमामा वृद्धवृद्धा, सुत्केरी, बालबालिका र बिरामीसमेत अलपत्र परेको प्रश्नसमेत उब्जाइएको थियो। सर्वोच्चले अलपत्र नागरिकको जिवन रक्षा र सुरक्षामा पर्याप्त पहल भएको नपाइएको भन्दै असन्तुष्टिसमेत जनाएको छ।"
कोरोना महामारीको सामाजिक प्रभाव,"कोरोना भाइरस कोभिड१९को संक्रमणका कारण विश्वका २०५ मुलुक र क्षेत्रका ११ लाखभन्दा बढी मानिस संक्रमित भइसकेका छन् भने ६५ हजार बढीको मृत्यु भइसकेको छ। जीवित संक्रमितमध्ये करिब २० प्रतिशत निको भई घर फर्किसकेका छन्। अस्पतालमा उपचाररत रहेका बाँकी संक्रमितमध्ये करिब ९५ प्रतिशत मध्यम अवस्थामा र पाँच प्रतिशत बिरामी सिकिस्त छन्। चीनमा उत्पत्तिा भए पनि यो संक्रमण पछिल्ला दिनमा सबभन्दा बढी अमेरिका र युरोपमा द्रुतगतिमा फैलिरहेको छ। ती मुलुकमा यसको नियन्त्रणको निम्ति गरिएका प्रयास सायदै कामयावी भइरहेका छन्। जोन हप्किन्स कोरोना भाइरस रिसोर्स सेन्टरको कोरोनाग्राफमा अमेरिका, इटाली, स्पेन संक्रमितको संख्या र मृत्युदर दुवैमा उच्च विन्दुमा छन् भने चीन, जर्मनी, इरान, फ्रान्स, बेलायतले उनीहरूलाई पछ्याइरहेका छन्। कोरोना महामारी विश्वभरका मानव जातिमा आर्थिक, सामाजिक र मनोवैज्ञानिक हर क्षेत्रमा धक्का दिन काफी सक्षम भएको छ। संक्रमणको नियन्त्रणका प्रयासस्वरूप संक्रमण प्रभावित तथा सम्भावित धेरै मुलुकले आफ्नो मुलुकभरि वा मुख्य सहरहरूमा लकडाउन सोसल डिस्ट्यान्सिङ को घोषणा गरेका छन्। अन्तर्राष्ट्रिय सीमा बन्द गरिएका छन्। कलकारखाना, उद्योगधन्दा, व्यापार, स्कुल कलेज, यातायातलगायत सबै प्रायः ठप्प छन्। दिनदिनै प्रसारण गरिएका बढ्दो कोरोना प्रभावको आकडा र अनिश्चितताको सूचनाले मानिसलाई अत्याइरहेको छ। यस्तो परिस्थितिमा आम मानिस खाद्य पदार्थलगायतका अत्यावश्यक सामग्रीको अभाव र महँगीको सम्भावनाले चिन्तित छन्। स्वास्थ्यकर्मी अपर्याप्त सुरक्षा व्यवस्थापनको कारण आफ्ना सहकर्मीको मृत्युको समाचारबाट प्रभावित हुँदै भयभित वातावरण र सीमित स्रोतसाधनका बीच उपचारमा संलग्न छन्। व्यवसायी, खासगरी साना तथा मझौला व्यवसायी आफ्नो व्यवसाय ठप्प हुनाको कारण बैंकको किस्ता र ब्याज कसरी तिर्ने भन्ने चिन्ताबाट ग्रसित छन्। असंगठित क्षेत्रमा रहेका र आर्थिक रूपमा सबभन्दा पिंधमा रहेका स्वरोजगार व्यवसायी र ज्यालादारी श्रमिक भने आफ्नो दैनिक रोजीरोटी गुम्न जाँदा अरू सबैभन्दा बढी पीडामा छन्। अधिकांश ठाउँमा सम्पूर्ण आर्थिक र सामाजिक जीवन मृतप्रायः भएको छ। कोरोना संक्रमण सर्वसाधारण श्रमिकदेखि लिएर सम्पन्न मुलुकका राज्यप्रमुख, सरकारप्रमुख र सरकारी अधिकारीसम्म पनि पुगेको छ। आर्थिक तथा सामाजिक विकासको गतिरोधको रूपमा प्रकट भएको यो महामारीको मार सबभन्दा बढीवृद्धवृद्धा, महिला,गरिब तथा अन्य पिछडिएका वर्ग, श्रमिक र साना व्यवसायीले नै नै व्यहोर्नुपरेको छ। कोरोना महामारीको नियन्त्रणका निम्ति अपनाइएका अनेकन् उपायका कारण मानिसको मनोरन्जन र संस्कृतिमा समेत धक्का पुर्याउन सक्ने भए पनि शिक्षा र स्वास्थ्य क्षेत्र मानव विकास र मानव संशाधन विकासको महत्तवपूर्ण वाहक भएकाले यी क्षेत्रमा पर्ने प्रभावलाई नै संक्रमणको मुख्य सामाजिक प्रभावको रूपमा चर्चा गर्न खोजिएको छ। शिक्षा क्षेत्रमा पर्ने प्रभाव कोरोना संक्रमणको विरुद्घ सावधानीस्वरूप गरिएका शिक्षालय बन्दको कारण समाजले उच्च आर्थिक र सामाजिक क्षति व्यहोर्नुपर्ने हुन्छ। इबोला भाइरस संक्रमणको अनुभवमा यस्तो प्रभाव सबभन्दा बढी सिकाइ उपलब्धि कम भएका, विद्यालय छोड्ने दर बढी भएका र यस्ता संकटको प्रतिरोध क्षमता कम भएका मुलुकमा पर्छ। युनेस्कोका अनुसार कोरोना प्रभावित १८८ मुलुकमा देशव्यापी वा स्थानीय रूपमा स्कुल, कलेज र विश्वविद्यालय बन्द गरिएका छन्। यसको फलस्वरूप विश्वभरका करिब ९० प्रतिशत विद्यार्थी (करिब १ अरब ५४ करोड जसमा ७४ करोड ३० लाख छात्रा मात्र) आआफ्ना शैक्षिक प्रतिष्ठानहरूबाट बाहिर छन्। त्यसैगरी, करिब ६ करोड ३० लाख शिक्षक कक्षाकोठामा मौजुद छैनन्। यो परिस्थितिले एकातर्फ विद्यार्थीको पढाइमा गतिरोध आइरहेको छ भने अर्कोतर्फ विद्यालयमा हुने पठनपाठनका अतिरित्ता मानवीय अन्तरक्रियाबाट पनि उनीहरू वन्चित हुनेछन्। यसरी लामो समय शिक्षालय बन्द हुँदा विद्यार्थीको औपचारिक शिक्षामात्र नभई सामाजिक र व्यवहारिक विकासको निम्ति आवश्यक अनौपचारिक सिकाइ पनि अवरुद्धहुन जान्छ। जसले कतिपयलाई सामाजिक अलगावको तहसम्म पुर्याउन सक्छ। त्यस्तै,विद्यार्थीको विद्यालय छोड्ने दर बढाउने खतरा पनि हुन्छ। विद्यार्थीको बानी बिग्रने र झगडा गर्ने, नपढ्ने, बरालिने, सामाजिक सञ्जालमा समय बिताउने, कुलतमा लाग्ने जस्ता सम्भावना बढ्ने भएकाले अभिभावकमा उनीहरूलाई सच्याउने दायित्व पनि थपिदिन्छ। साथै, यस्तो महामारी र बन्दले अविभावकलाई आफ्ना केटाकेटीको पढाइको बारेमा चिन्तित तुल्याउनेछन्। लामो समय हुने विद्यालय बन्दले कतिपय अविकसित क्षेत्रमा त बालबालिकालाई बाल श्रमिकतिर धकेल्ने खतरा पनि हुन्छ। कयौं विद्यार्थीले सरकारले दिएको खाजा सुविधा गुमाउनेछन् र गरिब अविभावकमाथि उत्ता आर्थिक भार थपिने हुन्छ। यदि दूरशिक्षा र सिकाइको व्यवस्था गर्ने हो भने पनि विश्वका ३ अरब ६० करोड जनसंख्या (खासगरी अल्पविकसित मुलुकका) इन्टरनेटको पहुँचभन्दा बाहिर छन् र त्यस्ता परिवारका बालबालिका उत्ता सिकाइमा सहभागी हुन सक्दैनन्। यसले शिक्षा सुविधामा असमानता सिर्जना गर्दै उनीहरूको शैक्षिक उपलब्धिको गुणस्तरमा समेत असमानता ल्याउँछ। लामो समय शिक्षालय बन्द हुँदा विद्यार्थीको औपचारिक शिक्षामात्र नभई सामाजिक र व्यवहारिक विकासको निम्ति आवश्यक अनौपचारिक सिकाइ पनि अवरुद्धहुन जान्छ। जसले कतिपयलाई सामाजिक अलगावको तहसम्म पुर्याउन सक्छ। विश्वबैंकको लर्निङ पोवर्टी सूचकअनुसार, न्यून र मध्यम आय भएका मुलुकका १० वर्ष उमेरसम्मका ५३ प्रतिशत विद्यार्थी पढ्न र बुझ्न नसक्ने खालका छन्। कोभिड१९ को महामारीको कारण हुने विद्यालय बन्दले यस्तो नतिजालाई अझै खराब बनाउन सक्ने सम्भावना रहन्छ। महामारीले कतिपय शिक्षालयको वार्षिक शैक्षिक क्यालेन्डर नै प्रभावित गर्नेछ र दीर्घकालमा यसले शिक्षालयहरूको पठनपाठन विधिमा नै केही परिवर्तन गराउन सक्नेछ। विद्यालय समय घट्न जाँदा या त कोर्स अपूरो हुने या त अति दबाबमा रहेर कोर्स पूरा गर्नुपर्ने हुँदा विद्यार्थीको सिकाइ उपलब्धिमा कमी आउनेछ। परीक्षा तालिका प्रभावित हुँदा विद्यार्थीमा तनाव पैदा हुन सक्नेछ। अविकसित मुलुक जहाँ शिक्षामा लैंगिक विभेद हुन्छ त्यहाँका शिक्षालय बन्द हुँदा सबभन्दा बढी छात्रा प्रताडित हुनसक्ने छन्। छात्रभन्दा तिनीहरूको विद्यालय छाड्ने दर बढ्न सक्छ। यसले शिक्षामा लैंगिक असमानता पैदा गर्ने मात्र नभई कतिपय समुदायमा वयस्क केटीले चाँडो र बलजफ्ती विवाह, यौनशोषण जस्ता समस्या झेल्नुपर्ने सम्भावना हुन्छ। आर्थिक रूपले कमजोर परिवारले शिक्षामा हुने खर्च कटौती गर्न यही निहुँमा छोरीहरूलाई विद्यालय छोडाउन सक्छन्। विद्यालय बन्द भएका बेला आफ्ना छोराछोरीको हेरचाह र पढाइको निम्ति थप समय दिनुपर्ने हुँदा अभिभावक (खासगरी महिला) को उत्पादनमूलक काममा समय कम मिल्छ र उनीहरूको आयआर्जनको अवसर सीमित हुन पुग्छ। विद्यालय शिक्षाबाहेक, राष्ट्रिय तथा अन्तर्राष्ट्रिय स्तरका शैक्षिक सेमिनार, गोष्ठी, अन्तरक्रिया जस्ता कार्यक्रम रोकिनाले पनि विभिन्न विधामा आधारित ज्ञानको आदानप्रदानबाट बौद्घिक जगत् र नीतिनिर्माता वन्चित हुनुपरेको छ। स्वास्थ्य क्षेत्रमा असर संक्रमणको कारण बिरामी हुने र मृत्यु हुनेबाहेक कोभिड१९ को महामारीले जनस्वास्थ्यमा अन्य थुप्रै असर पर्ने हुन्छ। एक मनोचिकित्सक जोस्हुवायस मोर्गन्स्टिन् भन्छन् कसैकसैका लागि भोकै रहँदाभन्दा सामाजिक आवद्घताको अभावले बढी प्रभाव पार्छ। मानसिक स्वास्थ्य विज्ञहरूका अनुसार, महामारी नियन्त्रणको निम्ति प्रभावकारी हुन सक्ने भए पनि लामो समयसम्मको अलगावले मानिसको मानसिक स्वास्थ्यमा समस्या पैदा गर्छ। मेडिकल जर्नल लान्सेटले सार्स, इबोलालगायतका संक्रामक रोगको समयमा गरिएका २४ वटा अध्ययनको समीक्षामा क्वारेन्टाइनमा राखिएका व्यत्तिामा तनाव, मानसिक थकान, बेचैनी, अनिन्द्रा, दुव्र्यसनजस्ता अल्पकालीन र दीर्घकालीन मानसिक स्वास्थ्य समस्या देखिएको उल्लेख गरेको छ। अहिलेको महामारीको बेला पनि लकडाउन, सोसल डिस्ट्यान्सिङ, क्वारेन्टाइन, सेल्फ आइसोलेसन जस्ता कारणबाट मानिसको मानसिक स्वास्थ्यमा यस्ता नकारात्मक असर पर्ने देखिन्छ। अर्कोतर्फ कम सुरक्षा व्यवस्थाका साथ नयाँ संक्रमणसम्बन्धी परीक्षण र उपचारमा संलग्न चिकित्सक र त्यस्ता कक्षमा काम गर्ने अन्य कामदारमा रोग संक्रमणको भय र त्राससहित मानसिक समस्या पैदा हुनसक्ने सम्भावना हुन्छ। सार्स संक्रमणको बेला बेइजिङमा ५४९ जना अस्पतालका कामदारमा गरिएको अर्को एक अध्ययनमा क्वारेन्टाइन वा उच्च जोखिमको स्थितिमा काम गर्ने कामदार (झन्डै आधा कामदार) तीन वर्ष पछिसम्ममा अन्य कम जोखिममा काम गर्नेहरूभन्दा बढी रक्सीको लतमा लागेको पाइएको थियो। त्यस्तै, लामो समयसम्मको व्यावसायिक गतिरोधले कतिपय व्यवसायी र श्रमिकमा बेचैनी, परेसानी, सनक र खिन्नता, अस्थिर र दुव्र्यसन जस्ता मानसिक अस्वस्थता पैदा गर्नसक्छ भने आत्मबल कमजोर हुनेहरू त अझ आत्महत्याको परिस्थितिसम्म पनि धकेलिन सक्छन्। यस महामारीबाट बढी पीडित हुनेहरूमावृद्धवृद्धा, महिला, अशत्ता, अपांग, गरिब र घरबारविहीन पर्दछन्। स्वास्थ्यकर्मीको क्षेत्रमा करिब ७० प्रतिशत महिला भएका र उनीहरू अधिकांश अग्रपंत्तिाका स्वास्थ्यकर्मीको रूपमा काम गर्ने भएकाले संक्रमणको हिसाबले महिला बढी जोखिममा हुन सक्छन्। घरमा परिवारको हेरचाह गर्ने काम पनि मुख्यतयाः महिलाले नै गर्ने भएकाले पनि उनीहरूमा संक्रमणको सम्भावना तुलनात्मक रूपमा बढी हुन्छ। कतिपय अविकसित समुदायमा स्वनिर्णयको अधिकार नहुँदा महामारीको बेला स्वास्थ्य सेवा प्राप्तिमा पनि उनीहरू पछाडि पारिन सक्छन्। त्यस्तै, वृद्धवृद्धामा प्रतिरोध क्षमता कमजोर हुने भएकाले उनीहरू संक्रमणको उच्च जोखिममा हुन्छन्। साथै, उपचारको क्रममा सेल्फ आइसोलेसन मा रहँदा बढी एक्लोपन महसुस हुनाले उनीहरूमा मानसिक तनाव पैदा हुने खतरा पनि त्यत्तिाकै हुन्छ। धर्मशाला र वृद्घ श्रम, जेल, हिरासत, सुधारगृह, मानसिक स्वास्थ्य केन्द्रजस्ता भीडभाड हुने ठाउँमा रहेका व्यत्तिाहरूले पनि संक्रमणको उच्च जोखिमको सामना गर्नुपर्ने हुन्छ। अर्कोतर्फ, विद्यालय बन्द हुँदा विद्यार्थीले खाजाको माध्यमबाट प्राप्त गर्ने सन्तुलित आहार गुमाउँदा र अतिरित्ता क्रियाकलापको माध्यमबाट प्राप्त हुने शारीरिक सुसंगठनको अवसर गुमाउनुपर्दा उनीहरूको स्वास्थ्यमा नकारात्मक असर पर्छ। यस महामारीले अन्य नियमित स्वास्थ्य सेवामा पनि असर पारेको छ। अप्रत्यासितरूपमा आएको संक्रमणको नियन्त्रण र संक्रमितको सावधानीपूर्ण उपचारमा राज्य र स्वास्थ्यकर्मीको बढी ध्यान जाने हुँदा नियमित रूपमा हुने अन्तरंग तथा बहिरंग सेवा प्रभावित हुने देखिन्छ। उदाहरणका लागि, सन् २००३ को सार्स संक्रमणको प्रभावको मूल्यांकनस्वरूप ताइपेइ सहरको एक अस्पतालको सन्दर्भमा गरिएको एक अध्ययनअनुसार, सार्सको संक्रमण भएको वर्ष र त्यसपछिका दुई वर्षमा प्रतिमहिना बहिरंग सेवा प्राप्त गर्ने बिरामी संख्यामा सार्स संक्रमणपूर्वको वर्षमा भन्दा क्रमशः ४५, १८ र १६ प्रतिशत र अन्तरंग सेवाको सन्दर्भमा ५७, १९ र १३ प्रतिशतले कमी आएको पाइयो। बहिरंग सेवामा सुधारमा भने ती वर्षहरूमा ४३२, १०६ र ६२ प्रतिशतले ढिलाइ आएको देखियो। त्यसैगरी, महामारीको कारण अस्पतालमा साधारण बेड, आईसीयू बेड, भेन्टिलेटरहरूको मागको चाप बढ्दै जाने देखिन्छ। कोरोना संक्रमितको निम्ति बेड खाली गर्नुपर्दा कतिपय भर्ना भएका बिरामीलाई समयभन्दा पहिले नै डिस्चार्ज गरिएका छन्। स्वास्थ्य मापन तथा मूल्यांकन संस्थानको अनुमानमा अमेरिकामा महामारीको कारण अत्यधिक चाप हुने प्रक्षेपण गरिएको अप्रिल १५ का लागि थप ८७६७४ बेड (जसमा १९८६३ आईसीयू बेड) आवश्यक पर्ने छ। संक्रमणको त्रासले गर्दा कतिपय अस्पताल र नर्सिङहोमहरूले ज्वरो जस्ता कोभिड१९ को संक्रमणसँग केही मिल्दोजुल्दो लक्षण भएका बिरामीलाई उपचारको निम्ति भर्ना नलिएका कारण बिरामीको मृत्युसम्म भएका समाचार पनि आइरहेका छन्। साथै,बन्द र स्वास्थ्य असुरक्षाका कारण बिरामीको ओसारपसार, स्वास्थ्य सामग्री र औषधीको आपूर्ति प्रभावित भइरहेको छ। यी सबका अलावा, संक्रमणको भय र लकडाउनको कारण मानिस नियमित स्वास्थ्य जाँच गर्नेतर्फ उदासीन रहनेछन्। बिरामीको बढ्दो चाप र उच्च सतर्कतामा रहनुपर्ने कारण स्वास्थ्यकर्मी बिदाको सुविधाबाट वन्चित हुनेछन्।"
नवनियुक्त गभर्नरका चुनौती,"दुई प्रतिस्पर्धी किनारा लगाउँदै नेपाल राष्ट्रबैंकको गभर्नरमा महाप्रसाद अधिकारी नियुत्त भएका छन्। कोराना महाव्याधिका कारण विश्वभरकै अर्थतन्त्र भयावह हुँदै गरेको चुनौतीपूर्ण पृष्ठभूमिमा केन्द्रीय बैंकको बागडोर सम्हाल्न सजिलो छैन। मुलुकको अर्थतन्त्रले पनि अभूतपूर्व चुनौती सामना गरिरहेको र गर्नुपर्ने अवस्था छ। विश्वव्यापी महाव्याधिले आन्तरिक मात्र होइन, बाह्य चुनौती पनि त्यत्तिाकै थपेको छ। नेपालमा उद्योग, व्यवसाय शिथिल छन्। ऋणको साँवाब्याज भुक्तानीका लागि सरकारले असार मसान्तको समय दिएको छ। असामान्य अवस्था लम्बियो भने बैंक तथा वित्ताीय संस्थाको ऋण असुलीमा कठिनाइ हुने र वित्ताीय स्थायित्वमै समेत खलल पर्न सक्छ। यस्तो अनुमान गर्नु हतारो हुन्छ, तर सरकार र राष्ट्रबैंकले खराब परिस्थितिको समेत अनुमान गर्दै आफूलाई तयार राख्नुपर्ने हुन्छ। अर्थतन्त्र पुनःस्थापनाका लागि थप मौद्रिक तथा वित्ताीय प्रोत्साहनका उपायको गृहकार्य थालिहाल्नुपर्छ। यो परिस्थिति यति जटिल छ कि हामी बाह्य सहायताका लागि धेरै याचना गर्नसक्ने अवस्थामा समेत छैनौं। महाव्याधिका कारण सबै मुलुक आआफ्नो समस्या समानधानमै केन्द्रित छन्। यस्तो अवस्थामा हामीले अर्थतन्त्र पुनःस्थापनाका कदम आफ्नै बलबुतामा चाल्नुपर्छ। अनुभवी व्यक्तिको केन्द्रीय बैंकको गभर्नरमा बहालीले समस्या स्थायी हुने छैनन्, यसलाई दु्रतगतिमा सम्हाल्न उपयुत्ता नीति लिइनेछ। सरकारको सल्लाहकारका रूपमा राष्ट्रबैंकले वित्ताीय उपकरणहरूका लागि समेत पृष्ठपोषण प्रदान गर्ने अपेक्षा स्वाभाविक हो। केन्द्रीय बैंकको काम भनेकै वित्ताीय स्थायित्व कायम राख्नु, मुद्रास्फिति नियन्त्रण गर्नु, वैदेशिक विनिमय सञ्चितिको संरक्षणमार्फत् बाह्य क्षेत्रको स्थायित्व कायम राख्नु हो। हामीकहाँ मुद्रास्फिति पनि काबुबाहिर जान लागेको छ। यो वर्ष मुद्रास्फिति ६ प्रतिशतमा सीमित राख्ने भनिए पनि त्यो चुनौतीपूर्ण छ। अमेरिकी डलर बलियो भएसँगै आयातमा आधारित हामीजस्ता अर्थतन्त्रको आयातको लागत बढ्ने र उपभोक्तामा मुद्रास्फितिको मार पर्न जान्छ। एकातिर विद्यमान संकटले आम्दानीका स्रोत संकुचित भइरहेका छन्, अर्कोतर्फ मुद्रास्फिति बढ्नुले मानिसको जीवनयापनमा प्रत्यक्ष प्रभाव पार्नेछ, गरिबी बढाउनेछ। अर्कोतर्फ, लगानी र आम्दानीका स्रोत सुकिरहेका छन्। निजी लगानी कम हुने देखिन्छ। विदेशी लगानीको विस्तार पनि तत्काल हुनेछैन। रेमिट्यान्सका रूपमा हाम्रो आम्दानी पनि घट्ने देखिन्छ। रेमिट्यान्स घट्नु भनेको अर्थतन्त्रको जग हल्लिनु हो। यसले हाम्रो विदेशी विनिमय सञ्चिति अझै कमजोर पार्न सक्छ। आयातका लागि माग हुने वैदेशिक मुद्रा जुटाउन धौधौ पर्न सक्छ। आयात कम हुँदा राजस्व संकलन र सरकारको खर्च क्षमतामा ह्रास आउन सक्छ। विदेशी सहायतामार्फत् परिचालन हुने ऋण र अनुदानमध्ये अनुदानको हिस्सा क्रमशः घट्दै गएको छ। ऋण परिचालनका लागि पनि पर्याप्त ऋण प्राप्त गर्नु मुश्किल छ। यस्तो अवस्थामा बाह्य क्षेत्र स्थायित्वका लागि हामीले चिन्ता गर्नुपर्छ। हरेक संकटले कठिन परीक्षा लिइरहेको हुन्छ। यो कठिन परीक्षाको घडीमा हामीले विभिन्न मौद्रिक र वित्ताीय उपायबाट आन्तरिक उत्पादन बढाई अर्थतन्त्र बलियो बनाउन मेहनत गर्नुपर्छ। कृषि उत्पादनको आयात प्रतिस्थापन र आत्मनिर्भरताका अन्य क्षेत्र पहिचान गरी तिनलाई सहयोग गर्नु बुद्घिमानी हुनेछ। मुलुकमा उत्पादन बढाउने नीतिले देशभित्र रोजगारी सिर्जना हुनेछ। यसले रोजगारी गुमाएर वैदेशिक रोजगारबाट फर्कने, वैदेशिक रोजगारमा जान नपाएका र मुलुकभित्रका बेरोजगारलाई रोजगारीको अवसर प्रदान गर्नेछ। त्यस्तै, बैंक तथा वित्ताीय संस्थाको चुस्त र विवेकशील नियमन र प्रभावकारी सुपरिवेक्षण झन् टड्कारो आवश्यकता छ। वित्ताीय पहुँच विस्तार, कर्जामा पहुँच, उद्यमशीलता विस्तार दिगो र समावेशी विकासका आधारशीला हुन्। देशमा ठूलो जनसंख्या र उद्यम गर्न चाहनेले कर्जा पाउन सकेका छैनन्। साना, मझौला उद्यम विकास र विस्तारसम्बन्धी सरकारको स्पष्ट नीतिको अभावमा यस्ता उद्यम फस्टाउन सकेका छैनन्। यी यावत् चुनौतीका बीच नेपाल राष्ट्रबैंकका नयाँ गभर्नर अधिकारी बहाली भएका छन्। यो कठिन परीक्षा उत्ताीर्ण गरेर उनले आफूलाई सफल बनाउनेछन् भन्ने अपेक्षासहित कार्यकालको शुभकामना।"
ऐतिहासिक जर्मन राजदरबारमा आगलागी,बर्लिन : जर्मनीको बर्लिनस्थित बुधबार पुरानो राजदरबारमा आगलागी भएको छ । ठूलो लगानीमा पुनर्निमाण गर्न लागिएको भव्य राजदरबारमा लागेको आगो तत्कालै अग्नि नियन्त्रक टोलीले नियन्त्रणमा लिएको छ । आगलागीको क्रममा एकजना मानिस घाइते भएका छन् । ८० जनाको टोली नियन्त्रणमा खटिएको थियो । भव्य भवनमा लागेको आगोले सहरको आकास धुवाँले भरिएको थियो । ३० मिनेटमै आगो नियन्त्रणमा लिइएको थियो । उक्त दरबार पुन निर्माणको काम २०१२ मा सुरु भएको थियो । निर्माण कार्य सम्पन्न हुन लागेको उक्त परम्परागत भवन यही वर्षदेखि आम नागरिकका लागि खुला गरिने तय भएको थियो । जसको निर्माणमा ६ सय ४४ मिलियन युरो खर्च लागेको बताइएको छ । १८औं शताब्दिमा राजसंस्थाको अन्तिम दरबारको रुपमा उक्त भवन प्रयोग भएको थियो । तर दोस्रो विश्वयुद्धमा ध्वस्त भएको थियो ।
"कोरोनाबाट मर्नेको संख्या ८२ हजार नाघ्यो, १४ लाख २८ हजार संक्रमित (अपडेट)","विश्व महामारी कोरोना भाइरस (कोभिड१९) संक्रमणबाट मर्नेको संख्या ८२ हजार २० पुगेको छ। विश्वभर एकै दिन थप ७ हजार ३४१ ले ज्यान गुमाएका छन्। गत डिसेम्बरको अन्तिमदेखि फैलिन सुरु भएको कोरोना संक्रमण १४ लाख २८ हजार ४२८ मा पुष्टि भइसकेको छ। तीमध्ये ३ लाख १९८ निको भएका छन्। अमेरिकामा थप २९ हजार ४१२ संक्रमित भेटिएका छन्। त्यस्तै १ हजार ९४२ को थप ज्यान गएको छ। यससँगै अमेरिकामा कोरोनाबाट ज्यान गुमाउनेको संख्या १२ हजार ८४४ पुगेको छ। इटाली र स्पेनमा भने तुलनात्मक रूपमा नयाँ संक्रमण र मृत्युदर घटेको छ। स्पेनमा थप ५ हजार २६७ नयाँ संक्रमित भेटिँदा इटालीमा ३ हजार ३९ मात्र भेटिएका छन्। त्यस्तै स्पेनमा गत २४ घण्टाभित्र ७०४ जनाले ज्यान गुमाएका छन्। सोही अवधिमा इटालीमा ६०४ को मृत्यु भएको छ। यससँगै इटालीमा ज्यान गुमाउनेका संख्या १७ हजार १२७ पुगेको छ भने स्पेनमा १४ हजार ४५ पुगेको छ। महामारी सुरुवात भएको चीनमा ६२ जना नयाँ संक्रमित पुष्टि भएको राष्ट्रिय स्वास्थ्य आयोगले जनाएको छ। तीमध्ये ५९ जना अन्य देशबाट आएकामा संक्रमण देखिएको हो। यससँगै चीनमा संक्रमित संख्या ८२ हजार ७१८ पुगेको छ। तर चिनियाँ सञ्चार माध्यम सीजीटीएनले भने ८१ हजार ८०२ रहेको उल्लेख गरेको छ। कुन देशमा कति (आँकडा) अमेरिका संक्रमित: ३,९६,२२३ मृत्यु: १२,८४४ निको: २१,८४९ स्पेन संक्रमित: १,४१,९४२ मृत्यु: १४,०४५ निको: ४३,२०८ इटाली संक्रमित: १,३५,५८६ मृत्यु: १७,१२७ निको: २४,३९२ फ्रान्स संक्रमित: १,१०,०६५ मृत्यु: १०,३४३ निको: १९,५२३ जर्मनी संक्रमित: १०७,६६३ मृत्यु: २,०१६ निको: ३६,०८१ चीन संक्रमित: ८२,७१८ मृत्यु: ३,३३५ निको: ७७,४१० इरान संक्रमित: ६२,५८९ मृत्यु: ३,८७२ निको: २७,०३९ बेलायत संक्रमित: ५५,९४९ मृत्यु: ६,१७१ निको: ३२५ टर्की संक्रमित: ३४,१०९ मृत्यु: ७२५ निको: १,५८२ स्वीजरल्यान्ड संक्रमित: २२,२५३ मृत्यु: ८२१ निको: ८,७०४ बेल्जियम संक्रमित: २२,१९४ मृत्यु: २,०३५ निको: ४,१५७ भारत संक्रमित: ५,३११ मृत्यु: १५० निको: ४२१ नेपाल संक्रमित: ९ मृत्यु: ० निको: १ (स्रोत: जोन्स हप्किन्स विश्वविद्यालय)"
कमजोर कूटनीतिको उपज सेना,"काठमाडौं : कोरोना भाइरस (कोभिड१९) विरुद्ध लड्न नागरिकको साथ पाएको सरकार कूटनीतिक समर्थन र सहकार्यमा भने चुकेको छ। नेपाली सेनाले स्वास्थ्य उपकरण आपूर्ति गर्ने जिम्मा पाएको पर्सिपल्ट दक्षिण कोरिया, चीन र सिंगापुरबाट यस्ता उपकरण ल्याउन सक्ने विवरण सरकारलाई दिनुले मुलुकको कूटनीतिक संयन्त्र फितलो रहेको पुष्टि हुन्छ। सेनाले रक्षा मन्त्रालयमार्फत कोरोना परीक्षण कीट्स ती देशहरुबाट ल्याउन सक्ने सोमबार अवगत गराएको थियो। कूटनीतिक जग यतिबेला निकै कमजोर देखिएको छ। झट्ट हेर्दा अहिलेसम्मकै बलियो सरकार सबै राम्रै हुनुपर्ने भन्ने लाग्छ, तर वास्तविकता त्यो छैन, परराष्ट्रका एक अधिकारीले भने, ती मुलुकबाट ल्याउन सकिन्छ भन्ने कुरा हाम्रा ती देशमा रहेका आवासीय वा गैरआवासीय दूतावासले प्रतिवेदन बनाएर पठाउनु पर्दैन ? यसमा परराष्ट्रमन्त्रीलगायत अन्य बसेर छलफल गर्नुपर्ने थिएन ? यस्ता कुरा पनि सेनाले भन्नुपर्ने हो र ? नेपालमा ठूला भ्रमण भए, हाम्राले पनि विदेशमा निकै धेरै भ्रमण निकै गरे। त्यसले मात्र कूटनीति बलियो हुँदैन भन्ने पछिल्लो दृष्टान्त दिंदै ती अधिकारीले भने, कूटनीतिक संयन्त्रले गर्नुपर्ने काम सेनाले गर्दैछ। विदेशमा रहेका हाम्रा कूटनीतिक नियोगको भूमिकामाथि यतिखेर प्रश्न उठेको छ। संकटमा विदेशीको साथ र सहयोग ल्याउन सक्दैनन् र पहल हुँदेन भने ती दूतावास किन चाहियो? कूटनीतिक क्षेत्रका विज्ञले भने,के राजदुताबास आराम गर्न मात्र जाने थलो हो र? कोरोना भाइरस परीक्षण गर्ने किट्स, उपकरण र सुरक्षाका लागि आवश्यक सामाग्री चीनबाट ल्याउनसमेत सरकार चुकेको छ। दुई पक्षीय छलफल गरेर अमेरिकाले रसियाबाट समेत यस्ता सामाग्री लगेको दृष्टान्त हुँदाहुँदै नेपाल सरकार यहीं छिमेकबाट ल्याउन नसक्नुले सरकारको कूटनीतिक दक्षता प्रश्न उठेको हो। भारत र चीन दुवैलाई सूची पठाएको हल्ला गरियो, तर पहल भएन। यो विषय सत्तारुढ दलभित्रै पनि उठेको छ। चिनियाँ राजदूत होउ यान्छीले सामूहिक अन्तर्वार्ता भन्दै जारी विज्ञप्तीमा भनेकी छिन्, नेपालले चीनलाई सहयोग गरेकाले चीनले पनि नेपाललाई सहयोग गर्नु दायित्व सम्झन्छ। सहयोगको एक लट आइसकेको छ। हामी सहकार्य गर्न तयार छौं। चीनकै निजी कम्पनीबाट ल्याएको पनि नक्कली भएकाले र अधिक महंगो भएपछिको विवादले त्यो रद्द भएर सेनामार्फत सरकारी तह (जी टू जी) मा प्रक्रिया अघि बढेको विषय पनि विवादमा छ। विवादमा पर्नुको मुख्य कारण हो निर्वाचित सरकाले नै गैरसैनिक निकाय कमजोर बनाउने र शक्तिशाली निकायलाई खुशी पार्ने काम गर्नु। तत्कालका लागि यो सामान्य लागे पनि दीर्घकालमा यसले असर गर्ने यस क्षेत्रका जानिफकार बताउँछन्। उनीहरुका अनुसार यस्तो संकटमा विदेशस्थित राजदूतहरुले सक्रिय हुनुपर्ने र सक्रिय गराउन केन्द्रले सक्नुपर्ने तर त्यसो नगरी सरकार सेनाको शरणमा पर्न पुगेको भन्दै सत्तारुढ दलभित्रै यसको विरोध भएको छ। पूर्व उपप्रधान तथा परराष्ट्रमन्त्री नारायणकाजी श्रेष्ठले सरकारले बृहत् छलफल नगर्दा यस्तो भएको बताउँदै भने, कूटनीतिक संयन्त्रको परिचालन महत्वपूर्ण हो। कूटनीतिक संयन्त्रलाई संकटमा उपयोग गर्न सक्नुपर्छ। कुटनीतिक संयन्त्र वा अन्य जिम्मेवार निकाय मार्पत पनि केही गर्न सकिएन भने मात्र यस्ता कार्य सेनालाई दिन मिल्ने तर सेना अन्तिम विकल्प हो भन्दै श्रेष्ठले भने, प्राथमिकता चयन गरेर काम गर्न आवश्यक छ। सल्लाह सुझाव लिनुपर्छ। विदेशीसँग पनि समन्वय र पहलकदमी अहिलेको अपरिहार्यता हो। सत्तारुढ दलका प्रवक्ता श्रेष्ठले यो विषयलाई सचिवालयको बैठकमा पनि उठाएका थिए। सन् २०२० को सुरुमै भारतले नेपाललाई दिंदै आएको सहयोग उसको बजेटमार्पत कटौती गयो। त्यसको एक सातापछि अस्ट्रेलियाको घोषित सहयोग ४० प्रतिशत कटौतीमा पयो। चीनका राष्ट्रपति सी चिनफिङको गत असोजमा भएको नेपाल भ्रमणमा पनि अन्य मलुकमा झै ठूलो राशीको सहयोग प्याकेज आउन सकेन। अमेरिकाले उपलब्ध गराउने सहयोग सत्तारुढ दलभित्रै विवादमा छ। यो अवस्थामा अन्य विश्वले पनि नेपाललाई खासै सहयोगको हात अघि बढाएको देखिदैन। नेपालभित्र रहेका कूटनीतिक आश्रित परिवारलाई पनि यहाँको अवस्था मूल्यांकन गर्न कठिन भन्दै स्वदेश फर्काएका छन्। यसबाट पनि विदेशीले नेपाललाई कति विश्वास गर्छ भन्ने सन्देश दिएको छ। कूटनीतिमा होली वाइनदेखि भेनेजुयला काण्डसम्मा जोडिंदा विश्व शक्ति राष्ट्रहरु नेपालसँग चिढिदै गए। जसको कारण कोभिड १९ को सहायतामा समेत नेपाल ओझेलमा परेको निश्कर्ष यस क्षेत्रका विज्ञहरुको छ। पूर्व परराष्ट्रमन्त्री रमेशनाथ पाण्डे भन्छन, कोरोना भाइरस अगाडि र पछाडिको नेपालमा मुलुभूत भिन्नता हुन्छ। यो माहामारीबाट मुक्तिपाएपछी परिस्थिती (आन्तरिक र बाह्य) पहिलेको जस्तो रहँदैन। त्यसको लागि समेत नेपालले तयारी गर्न आवश्यक रहँदा अहिले नै अलमलमा देखिएको छ। लकडाउन गर्न ढिलाईले नै तयारी कमजोर रहेको देखिएको विषय अहिले पुष्टि हुँदै गएको बताउँदै पाण्डेले भने, यस्तो परिस्थितिको मूल्यांकन गर्न र छिमेकशक्ति राष्ट्र सहकार्यमा चुक्न हुँदैन। कूटनीतिमा बोलिने भन्दा सांकेतिक कार्य धेरै महत्तवपूर्ण हुने हुनाले यसलाई बेलैमा सरकारले अध्ययन र मनन गर्न आवश्यक रहेको पूर्व परराष्ट्रमन्त्री डा भेषबहादुर थापाले बताए। यस्तो महामारीमा सरकारले संयमता अपनाउनु पर्छ। आफ्नो मातहतलाई बलियो बनाउन आवश्यक हुन्छ। समस्या कहाँनेर हो भनेर खोज्ने कार्य गर्दै जनताको सर्वोत्तम हितमा लाग्नुपर्छ, डा थापाले भने, हामी जनता सरकारले भने अनुरुप घर भित्र बसेकै छौं। बाहिर परीक्षणको विस्तार गर्न केले छेकेको छ र। सरकारका तालुकवाला मन्त्रीले आफ्नो कूटनीतिक दायरा बलियो भएको दावी गर्दै आएका छन् प्रधानमन्त्री स्वयंले पनि अन्तराष्ट्रिय साथ र समर्थन रहेको भन्दै आउँदा त्यो ब्यवहारमा कहाँ पुष्टि भयो भन्ने प्रश्न अहिले उठेको हो। चीन, इटाली, दक्षिण कोरियाको पाठ सिकेर नेपालले समयमै आफ्नो तयारी गर्न सक्ने समय चुकायो अन्य समय खेर नफाली परीक्षणमा लाग्न आवश्यक छ। सबै स्थान लकडाउन गरेर मात्र हुँदैन। यसको परिक्षणलाईै ब्यापक पार्दै समस्या नभएको स्थान खुलाउँदै जानुपर्छ। अन्यथा नेपाल निकै संकटमा पर्दै जाने भन्दै यस्ता विषयमा गम्भिर हुन सरकालाई कूटनीतिज्ञहरुको सुझाव छ।"
"मदिरा भट्टीमा छापा, ७९० लिटर नष्ट",नुवाकोट : लकडाउनको समयमा नुवाकोटका विभिन्न स्थानमा सञ्चालन गरिएका भट्टी पसलमा प्रहरीले छापा मारेको छ । प्रहरीले तीन साताको अवधिमा विभिन्न स्थानमा छापा मारी जफत गरिएको ७९० लिटर अवैध घरेलु मदिरा मंगलबार नष्ट गरेको छ । समुदायप्रहरी साझेदारी कार्यक्रम अन्तर्गत अबैध घरेलु मदिरा नियन्त्रण अभियानका क्रममा सो परिमाणको मदिरा जफत गरी नष्ट गरिएको जिल्ला प्रहरी प्रमुख प्रहरी उपरीक्षक अविनारायण काफ्लेले जानकारी दिए । घरेलु मदिराका कारण समाजमा विभिन्न खालका समस्या हुने गरेको गुनासो बढेपछि घरेलु मदिरा किनबेच तथा उत्पादनमा कडाइ गरिएको नुवाकोट प्रहरी प्रमुख काफ्लेले जानकारी बताए।
चर्चित प्रशिक्षक राडोमिर एन्टिकको निधन,"म्याड्रिड : आफ्नो समयका चर्चित फुटबल प्रशिक्षक राडोमिर एन्टिकको निधन भएको छ। एन्टिकको ७१ वर्षको उमेरमा सोमबार राति स्पेनको म्याड्रिडमा निधन भएको पारिवारिक स्रोतले जनाएको छ। उनले डिफेन्डरको भूमिकामा विभिन्न क्लबबाट व्यावसायिक फुटबल पनि खेलेका थिए। एन्टिकले सर्बियन क्लब पार्टिजन, टर्कीको फेनरबाच, स्पेनिस क्लब रियल जारागोजा र इङ्लिस क्लब लुटन टाउनबाट पनि व्यावसायिक फुटबल खेलेका थिए। एन्टिकले सन् १९७३ मा युगोस्लाभियाको राष्ट्रिय टोलीबाट अन्तर्राष्ट्रिय फुटबल खेलेका थिए। सन् १९८० देखि सन् १९८४ सम्म लुटन टाउनमा रहँदा उनले व्यावसायिक खेलजीवन निकै उचाइमा पुगेको थियो। तर, विश्व फुटबलमा उनी खेलाडीको रूपमा भन्दा पनि कुशल प्रशिक्षकका रूपमा चर्चित थिए। उनले चर्चित युरोपियन क्लब एट्लेटिको म्याड्रिड, बार्सिलोना र रियल म्याड्रिडमा पनि प्रशिक्षकको भूमिका निर्वाह गरेका थिए। एट्लेटिको म्याड्रिडको प्रशिक्षकका रूपमा उनले क्लबलाई सन् १९९६ मा स्पेनिस ला लिगा र कोपा डेल रेको उपाधि चुमाएका थिए। एन्टिक सन् १९९१ मा रियल म्याड्रिडको प्रशिक्षक बनेका थिए। सन् २००३ मा उनले बार्सिलोनाको प्रशिक्षकको भूमिका निर्वाह गरेका थिए। त्यतिबेला उनी रियल म्याड्रिड र बार्सिलोना दुवै क्लबमा प्रशिक्षकको भूमिका निर्वाह गर्ने विश्वकै दोस्रो प्रशिक्षक पनि बनेका थिए। सन् २००८ देखि सन् २०१० सम्म उनी सर्बियन राष्ट्रिय टोलीको प्रशिक्षक बनेका थिए। यसदेखि बाहेक उनले स्पेनिस क्लब रियल जारागोजा र सेल्टा भिगोमा पनि प्रशिक्षकको भूमिका निर्वाह गरेका थिए। एन्टिकले व्यावसायिक फुटबल खेलेको र प्रशिक्षकको भूमिका निर्वाह गरेको सबै क्लबले उनको निधनप्रति गहिरो दुःख व्यक्त गर्दै हार्दिक श्रद्धाञ्जलि अर्पण गरेका छन्। राडोमिर एन्टिकको निधनको समाचारले हामी स्तब्ध बनेका छौं। इतिहासको कुनै मोडमा क्लबको सफलतामा उनले महŒवपूर्ण योगदान पुयाएका थिए। हामी उनीप्रति हार्दिक श्रद्धाञ्जलि अर्पण गर्दै शोकसन्तप्त परिवारजनमा समवेदना व्यक्त गर्न चाहन्छौं, लुटन टाउनद्वारा जारी विज्ञप्तिमा भनिएको छ। एट्लेटिको म्याड्रिडका प्रमुख कार्यकारी अधिकृत मिगुएल एन्जल गिलले एन्टिकको निधनबाट क्लबले अभिभावकत्व गुमाएको प्रतिक्रिया दिएका छन्। उनी क्लबका लागि अभिभावकजस्तै थिए र क्लबको धरोहर पनि थिए। यस दुःखद् घडीमा हामी उनको आत्माका चिरशान्तिको कामना गर्दछौं, उनले भनेका छन्। चर्चित फुटबलर सर्जियो रामोस, फर्नान्डो टोरेस र राडामेल फाल्काओले पनि एन्टिकको निधनको समाचारले आफूहरू स्तब्ध भएको बताउँदै उनीप्रति हार्दिक श्रद्धाञ्जलि व्यक्त गरेका छन्। प्रशिक्षकको रूपमा अधिकांश समय स्पेनिस क्लबहरूमा बिताएकाले पनि उनी स्पेनमा निकै चर्चित थिए। यसैबीच, इङ्लिस प्रिमियर लिग क्लब म्यानचेस्ट सिटीका चर्चित प्रशिक्षक पेप ग्वार्डिओलाको आमाको निधन भएको छ। डलर्स सला कारियोको ८२ वर्षको उमेरमा सोमबार राति स्पेनको बार्सिलोनामा निधन भएको हो। हाल विश्वभर महामारीका रूपमा फैलिएको कोरोना भाइरसको संक्रमणका कारण उनको निधन भएको समाचारमा जनाइएको छ।"
अर्थतन्त्रमा सरकारी जिम्मेवारी,"अहिलेको भन्दा बढी खराब परिस्थिति आउन सक्छ भन्ने आकलन गरेर सरकारले आवश्यक तयारीमा लाग्न ढिलाइ गर्नुहुन्न चीनको वुहानबाट करिब चार महिनाअघि देखिएको कोरोना भाइरसको संक्रमण यतिबेला विश्वभर फैलिएको छ। यतिबेला विश्वका सानाठूला धनीगरिब २०८ मुलुक कोरोनाको कहरले प्रताडित छन्। कोरोनाका कारण विश्व नै लकडाउनको अवस्थाबाट गुज्रिरहेको छ। मानिसको आमदैनिकी मात्र होइन सबै क्षेत्र भद्रगोल भइरहेका बेला विश्व अर्थतन्त्र नै नराम्ररी प्रभावित भएको छ। कोरोनो भाइरसले नेपालको अर्थतन्त्रमा निकै ठूलो असर पार्ने देखिन्छ। हुन त विश्वभर नै यसको प्रभाव नकारात्मक देखिने एसियाली विकास बैंक, अन्तर्राष्ट्रिय मुद्रा कोषले जनाइसकेका छन्। विश्व अर्थतन्त्र कठिन अवस्थामा मात्र होइन, डिप्रेसनमै जानसक्ने प्रतिवेदनहरू सार्वजनिक भइरहेका छन्। सन् २००८ को भन्दा पनि अर्थतन्त्रमा भयावहको अवस्था सिर्जना हुनसक्ने विश्लेषण पनि भइरहेका छन्। एसियाली विकास बैंकको प्रारम्भिक अध्ययनअनुसार नेपालको आर्थिक वृद्धिदर ५ ३ प्रतिशतमा सीमित हुने भनेको छ, तर अन्तर्राष्ट्रिय मुद्रा कोष र विश्व बैंकको रिपोर्ट आउन बाँकी छ। अहिलेको यो संकट लम्बिँदै गयो भने नेपालको आर्थिक वृद्धिदर एसियाली विकास बैंकले प्रक्षेपण गरेभन्दा पनि कम हुने सम्भावना छ। सबै देशले आआफ्नो हिसाबले अर्थतन्त्र उकास्न र प्रभावित क्षेत्रमा राहतका कार्यक्रम ल्याइरहेका छन्। खासगरी ज्यालादारीमा काम गर्ने मान्छे यतिबेला ठूलो मारमा छन्। नेपालले पनि यसमा काम गरिरहेको छ। यो सन्दर्भमा कोरोनाबाट भयावह बन्दै गएको अर्थतन्त्रलाई सही बाटोमा ल्याउन सरकारले वित्ताीय नीति अख्तियार गर्नु अत्यावश्यक छ भने नेपाल राष्ट्रबैंकले गर्नुपर्ने काम पनि धेरै छन्। केही काम सुरुवात भएका छन् तर पर्याप्त छैनन्। योभन्दा ठूलो प्याकेजको आवश्यकता छ। नेपालको अर्थतन्त्र उकास्न, सही बाटो दिन र गति दिन सरकारले तत्काल केही काम गर्नैपर्ने हुन्छ। किनकि राजस्वको स्रोत खुम्चिँदै गएका छन्। आवश्यकता बढ्दै गएका छन्। त्यसकारण सचेत भएर यो संरचनालाई अगाडि बढाउन सरकारले महत्तवपूर्ण निर्णय गर्नुपर्छ। यो सन्दर्भमा फिस्कल स्टिमुलेसन अर्थात् खासगरी अर्थमन्त्रालयले आठदशवटा काम गर्नुपर्ने छन्। सबैभन्दा पहिला स्वास्थ्यसम्बन्धी अत्यावश्यक सामग्री (त्यसमा पनि कोरोनासम्बन्धी सामग्रीलाई भन्सार छुट दिनुपर्ने) र छिटोछरितो गुणस्तरका सामग्री ल्याउने। निजी क्षेत्रले ल्याए पनि गुणस्तरको ल्याउनुपर्छ तत्काल। यो सरकारले तत्काल गर्नुपर्ने प्राथमिक कार्य हो। स्वास्थ्य क्षेत्र जोखिममा भएका कारण यो अत्यावश्यक छ। दोस्रो, ज्यालादारीमा काम गर्ने समूहलाई राहत वितरण। ज्यालादारीमा काम गर्ने समूह ठूलो छ। अनौपचारिक क्षेत्रमा काम गर्नेलाई छुट्याउन सहज छैन। खेतीपाती गर्नेलाई यहीअन्तर्गत राखिन्छ। तर ज्यालादारीमा काम गर्नेलाई राहत दिन ढिलाइ गर्नुहुन्न। यसका लागि दुई उपाय छन्। पहिला वडा तहलाई परिचालन गरेर एउटा संयन्त्रमार्फत् राहत पाउने व्यत्तिा नछुटुन् भन्ने ध्येयका साथ खाद्यान्नसहितको आवश्यक सामग्री उपलब्ध गराउनुपर्छ। नेपालको वितरणको प्रणाली चुस्त नभएका कारण विश्व खाद्य कार्यक्रमजस्ता कार्यक्रमलाई अगाडि लिएर उनीहरूले पहिलादेखि नै तयार गरिररहेको यातायात र वितरणको क्षेत्रलाई बढाएर अगाडि जान सकिन्छ। उनीहरूले पहिलादेखि नै यसमा काम गरिरहेकाले मिलेर जाँदा राहत वितरणको काम प्रभावकारी हुनसक्छ। अर्काे, रोजगारीको कार्यक्रम। प्रधानमन्त्री रोजगार कार्यक्रममा यस वर्ष सरकारले पाँच अर्ब रकम छुट्याएको छ तर यो रकम खर्च हुने देखिँदैन। अलिकति सहज हुनासाथ यो वर्ष र अर्काे वर्ष यसलाई बढाएर दस अर्ब रकम पुर्याउनुपर्छ। जसले गर्दा धेरैले रोजगारीको अवसर पाउन सकुन्। प्रत्येक पालिकामा सरकारले पन्ध्रजना जति सुपरभाइजर खटाउनुपर्छ। जसले गर्दा निर्माण, कार्यक्रमको डिजाइन र अनुगमनमा सहयोग पुग्नेछ। यसले दुइटा फाइदा पुग्छ। पहिलो, हामीले प्रत्येक पालिकामा केही समयका लागि ६ महिनाकै लागि भए पनि जनशत्तिा खटाउन सक्यौं भने रोजगारी सिर्जना हुन्छ, बजारमा पैसा पनि आउँछ। अर्काे सरकारले छुट्याएको बजेट पनि सजिलै उनीहरूमार्फत खर्च गराउन सजिलो हुन्छ। गाउँमा उत्पादकत्व बढ्छ र उत्पादन क्षेत्रमा परिचालन हुन्छ। यसलाई सरकारले प्राथमिकता दिनुपर्छ। नेपालबाहिरबाट मात्र सामान ल्याएर खर्च गर्नेभन्दा सरकारले उद्योगधन्दा (अत्यावश्यकीय सामग्री उत्पादनलाई कायमै गराउन), त्यसका लागि आवश्यक कच्चापदार्थका लागि भन्सार छुट गर्नुपर्छ। यसले साना ठूलो उद्योग क्षेत्र सञ्चालनमै रहिरहन सक्छन्। नत्र उद्योग बन्द हुने अवस्था आउनसक्छ। उद्योगहरूलाई सरकारले आवश्यक सहुलियत दिनैपर्छ। हामीले विद्युत्मा राहत दिएकै छौं। त्यस्तै साना तथा मझौला उद्योगले धेरै नै रोजगारी दिने हुनाले उनीहरूको जति ऋण छ वा लिन खोजेका छन्, त्यसका लागि सरकारले ब्याजमा सहुलियत दियो भने राहत हुन्छ। करिब ६ महिनाका लागि सरकारले ब्याजदरमा सहुलियत दिने गरी नीति बनाउनुपर्छ। अहिलेको यो संकट लम्बिँदै गयो भने नेपालको आर्थिक वृद्धिदर एसियाली विकास बैंकले प्रक्षेपण गरेभन्दा पनि कम हुने सम्भावना छ। ठूला उद्योगका लागि सामाजिक सुरक्षा कोष (अवकाश र सञ्चय कोष) मा करिब ३१ प्रतिशत रकम जम्मा हुन्छ। यसमा संक्रमणको अवस्था हेरी कम्तिमा ६ महिनासम्म पचास प्रतिशतसम्म सरकार आफैंले व्यहोर्ने गरी राहत कार्यक्रम ल्याउन आवश्यक देखिन्छ। ताकि केही रकम श्रमिकले घर लैजान पाउँछन्। तर रोजगारदातालाई पनि सहुलियत पुग्छ। कोरोनाको प्रभाव हेरेर तीन देखि ६ महिनासम्मको अवकाश कोष र सञ्चय कोष सबै सरकारले बेहोरे अति राम्रो, नत्र कम्तिमा ५० प्रतिशतसम्म सरकारले जिम्मेवारी लिनुपर्छ। अर्काे ६सात लाखसम्म नाफा कमाउने उद्योगीलाई सरकारले कर छुट गरिदिनुपर्छ। यसले पनि राहत दिन्छ। ठूला उद्योगीलाई कर छुटभन्दा कर तिर्ने समय अलि लम्ब्याउनुपर्छ। राष्ट्रबैंकले ब्याज घटाउने र तरलता बढाउनेतिर काम गर्नुपर्छ। सरकारले रिफाइनान्सिङका लागि दस अर्ब रुपैयाँ तोकेको छ। यो रकम न्यून हो। यसलाई बढाएर कम्तिमा पनि पचाससाठी अर्बसम्म पुर्याउनुपर्छ। त्यस्तै यसको व्याजदर पनि जति घटाउन सकिन्छ, त्यति कम गर्नुपर्छ। यसको प्रयोग कम भएको छ। किनकि सरकारले प्राथमिक प्राप्त क्षेत्रमा मात्र लैजान पाउँछ भनेर सरकार र राष्ट्रबैंकले पटकपटक भन्ने हुँदा उपयोग कम भएको हो। रिफाइनान्सिङको दायरा पनि फराकिलो बनाउनुपर्छ। कोरोनाका कारण उद्योगीलाई समस्या छ। त्यसकारण हामीले ब्याज तिर्ने समय लम्ब्याएर मात्र हुँदैन, साँवा बुझाउने समय पनि बढाउनुपर्छ। सरकारले उद्योगीका समस्याप्रति आँखा चिम्लने गर्नु हुँदैन। क्वारेन्टाइनमा बसेका र अस्पतालमा भर्ना भएकाको सबै औषधोपचार सरकारले जिम्मा लिनुपर्छ। रोजगारदातालाई काम नगरेको अवधिका लागि राहतको व्यवस्था पनि गरिदिनुपर्छ। क्वारेन्टाइनमा बसेकालाई रोजगारदातासँग छलफल गरेर बिदाको व्यवस्था गरिदिनुपर्छ। यी सबै काम गर्न सरकारलाई ठूलो बजेट आवश्यक हुन्छ। नेपालमा रेमिटेन्स पनि घट्ने, निर्यात पनि घट्ने, संसारभर नै डलरको ब्याजदर घटेका कारण राष्ट्रबैैंकको आम्दानी पनि घटिरहेको अवस्था छ। यी सबै कारणले नेपालमा विदेशी मुद्रा सञ्चितिमा समस्या आउनसक्ने देखिन्छ। हुन त हामीसँग दुई फाइदा पनि छन्। पहिलो, आयात कम भएका कारण पनि हामीलाई फाइदा पुगेको छ। अर्काे तेलको मूल्य पनि घटेको छ। यसले नेपाललाई राहत पुगेको छ। त्यो हुँदाहँुदै पनि हामीले तिर्नुपर्ने ऋण छ। डलरको मूल्य बढेका कारण डलरमा तिर्दा महँगो भएको छ। त्यसकारण विदेशी मुद्रा सञ्चितिमा ठूलो समस्या आउने निश्चित छ। विश्वबैंक, अन्तर्राष्ट्रिय मुद्रा कोष, एसियाली बैंकजस्ता निकायले नेपालजस्ता मुलुकका लागि छुट्याएको सहुलियतपूर्ण ऋणको प्याकेज र अन्य सहयोग रकमको सदुपयोग गर्नुपर्छ। अर्थतन्त्र जोगाउन ऋण लिएर भए पनि हामीले यसतर्फ काम गर्नुपर्छ। किनकि रोजगारी जोगाउनुछ, विदेशी मुद्राको ह्रास हुन नदिनुपर्ने छ, साथै कोरोना संक्रमणसँग पनि जुध्नुपर्नेछ। अमेरिका, युरोप, चीन, भारतजस्ता मुलुकबाट सहयोग आउने न्यून देखिन्छ। किनकि यी सबै मुलुक आफैं संकटबाट गुज्रिरहेका छन्। दोस्रो, सरकारसँग धेरै कार्यक्रम सञ्चालनमा छन्। विभिन्न दातृनिकायको सहयोगमा ती कार्यक्रम सञ्चालनमा छन्। त्यसलाई हाम्रो प्राथमिक क्षेत्रमा लैजानुपर्छ। हामीले तुरुन्तै ती परियोजनाहरूलाई सञ्चालनमा ल्याउन सके पनि यति बेला सरकारलाई राहत हुन्छ। रोजगार सिर्जना हुनुका साथै विदेशी मुद्रा आर्जन पनि हुन्छ। त्यस्तै अर्काे बजेटमा सरकारी कार्यक्रम पनि घटाउनुपर्ने आवश्यकता छ। कमसेकम तीस प्रतिशतजति चालु कार्यक्रम घटाउनैपर्छ। उत्पादनसँग नजोडिएका र रोजगारी सिर्जना नगर्ने कार्यक्रम पनि कटौती गर्न जरुरी छ। खर्च कटौती गर्न सरकारले आर्थिक अनुशासन कडाइका साथ पालना गर्नैपर्छ। सवारीसाधन नकिन्ने, विदेश भ्रमणमा नजाने, सेमिनार नगरेर आर्थिक अनुशासन कायम गर्नेतर्फ सरकारले बेलैमा सोच्नुपर्छ। यसले पनि अनावश्यक खर्च कटौतीमा सहयोग पुग्छ। हाम्रोजस्ता देशलाई गाह्रो भनेको विभिन्न मुलुकसँग वा दातृ निकायसँगको ऋण हो। सरकारले पहल गरेर सकेसम्म ऋण मिनाह गराउने वा ऋण केही प्रतिशत घटाउन सकिन्छ वा ऋण तिर्ने अवधि लम्ब्याउन सकिन्छ। यसतर्फ सरकारले लबिङ गर्नुपर्छ। कोरोनाले धेरै क्षेत्रलाई नराम्ररी प्रभावित गरिसकेको छ। पर्यटन क्षेत्र सबैभन्दा बढी प्रभावित छ। पर्यटन क्षेत्रलाई पुरानै अवस्थामा फर्किन डेढ वर्षसम्म लाग्न सक्छ। किनकि कोरोना भाइरसबाट नेपाल मात्र मुत्ता भएर हुँदैन। विश्व यसबाट बाहिर आउनसक्नुपर्छ। त्यस्तै विश्व नै आर्थिक रूपमा ठूलो समस्याबाट गुज्रिएको छ। त्यसकारण पर्यटन क्षेत्रलाई ठूलो नोक्सानी पुगेको छ। यसले पनि अन्तर्राष्ट्रिय मुद्रा सञ्चितिमा ठूलो समस्या पार्ने देखिन्छ। हामीले यतातर्फ ध्यान दिन आवश्यक छ। हुन त माग घटेको छ। यसले हामीलाई केही मात्रामा भए पनि सहुलियत पुगे पनि सेवा र उद्योग क्षेत्रका लागि आवश्यक कच्चा पदार्थ आयात हुने मुलुक चीनसँगको नाका अझै खुलेको छैन। भारतबाट आयात निरन्तर घट्दो छ। अन्य देशबाट आयातको सम्भावना तत्काल न्यून देखिन्छ। त्यसकारण अहिलेको भन्दा बढी खराब परिस्थिति आउन सक्छ भन्ने आकलन गरेर सरकारले आवश्यक तयारीमा लाग्न ढिलाइ गर्नुहुन्न। दक्षिण एसियाली मुलुककै कुरा गर्ने हो भने भारतमा सबैभन्दा बढी प्रभाव मे र जुन महिनासम्म पर्नसक्छ, त्यसपछि अर्थतन्त्रले सही बाटो लिन्छ भन्ने विश्लेषकको आकलन छ। हामीले चालु आर्थिक वर्ष त गुमायौं नै, नयाँ आर्थिक वर्षका सुरुवाति केही महिनासम्म पनि यो प्रभाव रहनसक्छ। खासगरी पर्यटन क्षेत्रले त अझै बढी समय लिनसक्छ। तसर्थ, राहतका कार्यक्रमसँगसँगै अर्थतन्त्र उकास्न, निजी क्षेत्रलाई दिनुपर्ने सहुलियत, र कामकारबाहीमा सचेत भई गम्भीरताका साथ सरकार अगाडि बढ्नुपर्ने खाँचो छ। राष्ट्रिय योजना आयोगका पूर्वउपाध्यक्ष शर्मा अमेरिकाका लागि पूर्व नेपाली राजदूत हुन्।"
पोग्बाको मूल्य तोक्यो म्यान युनाइटेडले,"लन्डन : इङ्लिस प्रिमियर लिग क्लब म्यानचेस्टर युनाइटेडले आफूले भनेजस्तो रकम पाए अनुभवी खेलाडी पल पोग्बालाई बेच्न तयार रहेको बताएको छ। म्यान युनाइटेडले पोग्बाको मूल्य पनि तोकेको छ। म्यान युनाइटेडले पोग्बाका लागि १२ करोड ३० लाख अमेरिकी डलर मूल्य तोकेको छ। फ्रान्सका २७ वर्षीय मिडफिल्डर पोग्बालाई बेचेर म्यान युनाइटेड अर्को इङ्लिस क्लब एस्टन भिल्लाका आक्रामक मिडफिल्डर ज्याक ग्रिलिसलाई भित्र्याउने योजनामा छ। इङ्ल्यान्डका २४ वर्षीय विंगर ज्याकमाथि म्यान युनाइटेडले लामो समयदेखि आँखा लगाउँदै आएको छ। ज्याक पनि ओल्ड ट्राफोर्ड आउन इच्छुक देखिएको दाबी फुटबल विश्लेषक एन्डी ग्यारीले गरेका छन्। वातावरण अनुकूल भएमा ज्याक आगामी समरमै म्यान युनाइटेडमा आबद्ध हुने बताइएको छ। जारी सिजनको प्रिमियर लिगमा उत्कृष्ट प्रदर्शन गरेपछि म्यान युनाइटेडले ज्याकमाथि आँखा लगाएको हो। सन् २०१२ देखि एस्टन भिल्लाको सिनियर टोलीमा आबद्ध भएका ज्याकले अघिल्लो सिजन क्लबलाई प्रिमियर लिगको माथिल्लो डिभिजनमा बढुवा गराउन पनि महŒवपूर्ण भूमिका निर्वाह गरेका थिए। उनले क्लबका लागि २६ खेल खेल्दै सात गोल गरेका थिए भने ६ गोलका लागि पास उपलब्ध गराएका थिए। ज्याकले आफ्नो खेलजीवन पनि एस्टन भिल्लाबाटै सुरु गरेका थिए। यो एस्टन भिल्ला प्रिमियर लिगमा रेलिगेसनबाट जोगिन संघर्षरत छ। तालिकाको १९औं स्थानमा रहेको एस्टन भिल्लाले २८ खेलबाट २५ अंक जोडेको छ। कोरोना भाइरसको महामारीका कारण हाल प्रिमियर लिग स्थगित छ। म्यान युनाइटेडका प्रशिक्षक ओले गनर सोल्सकरले पनि ज्याकको खेलको मुक्त कण्ठले प्रशंसा गर्ने गरेका छन्। गत डिसेम्बर १ तारिखमा भएको म्यान युनाइटेड र एस्टन भिल्लाबीचको खेलमा ज्याकले आकर्षक गोल गरेपछि पनि प्रशिक्षक सोल्सकरले ज्याकको प्रशंसा गरेका थिए। उक्त खेल २२ गोलको बराबरीमा सकिएको थियो। त्यतिबेला पनि ज्याकलाई क्लबमा भिœयाउन प्रशिक्षक सोल्सकर इच्छुक रहेको चर्चा चलेको थियो। तर, अहिले आएर म्यान युनाइटेडले पोग्बाको मूल्य नै तोकेपछि त्यो चर्चाले थप बल पाएको छ। ज्याकलाई भिœयाउन खर्च जुटाउने उद्देश्यले नै म्यान युनाइटेडले पोग्बालाई बेच्न लागेको दाबी ग्यारीले पनि गरेका छन्। म्यान युनाइटेडले पोग्बाको मूल्य तोकेसँगै उनको आगामी गन्तव्य इटालियन सिरिए क्लब युभेन्ट्स वा स्पेनिस ला लिगा क्लब रियल म्याड्रिड हुन सक्ने अनुमान गरिएको छ। पोग्बा सन् २०१६ मा युभेन्ट्सबाट म्यान युनाइटेडमा आबद्ध भएका थिए। युभेन्ट्स आउनुअघि पनि उनी म्यान युनाइटेडमै थिए।"
