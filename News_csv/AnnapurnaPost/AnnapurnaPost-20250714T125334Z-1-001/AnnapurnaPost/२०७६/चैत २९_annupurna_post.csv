शीर्षक,विवरण
नगरपालिकाको राहतमा कुहिएको चामल,"बाजुरा : बडिमालिका नगरपालिकामा खाद्य संस्थानबाट राहत वितरणका लागि लिएको चामल कुहिएको पाइएको छ। बडिमालिका नगरपालिका४ मा बाडेको चामल कुहिएको स्थानीय नरेन्द्र नाथले बताएका छन्। आफ्नो टोलमा आएको ६ कट्टा सबै चामल कुहिएको नाथले बताए छन्। वितरण गर्दा पुरै कट्टा मिलाएर बाँडेको थियो। घरमा ल्याएर खोलेर बाडौँ भन्दा त पुरै चामल कालो ढुसी परेर कुहिएको डल्ला परेको पाइएपछि नगरपालिकालाई फिर्ता लिन आग्रह गरेका छन्। कुहिएको चामल खान मिल्ने भन्दै फिर्ता गरिएको स्थानीयले बताएको छ। वडिमालिका नगरपालिका४ मा १ सय ७५ जनालाई चामल वितरण गरेको वडा अध्यक्ष सुरेन्द्र नाथले बताएका छन्। ३० परिवारलाई २० केजीका दरले र १ सय ४५ जनालाई १० केजीका दरले राहत वितरण गरेको नाथले बताए। वडा अध्यक्ष नाथले चामल सडीएको स्वीकार गरेका छन्। ओलेना टोलमा ३० केजीका ६ कट्टा चामल सडिएको पाइएकाले खाद्यसंस्थानलाई नै फिर्ता गर्न लागेको उनले बताए। वडाअध्यक्ष नाथले अरुलाई वितरण गरेको चामल ठिक भएको बताए पनि अन्य वितरण गरिएको चामल पनि खान नमिल्ने अवस्था रहेको स्थानीयले बताए। वडा नम्बर ४ मा ३० केजीका ७० बोरा चामल वितरण गरिएको थियो। चामल नगरपालिकाले खरिद गरेर वडालाई राहतका लागि दिएको थियो। नेपालखाद्य संस्थान बाजुरा शाखाका प्रमुख मेखराज ओझाले भने गएको वर्षको मौजात रहेको चामल हो, हामीले ३० केजीका बोरा बिझी गरेका हौँ, गोदाम वा ढुवानी गर्दा कुनै कट्टामा खराबी आएकाले यस्तो भएको हुन सक्ने बताए। आफूले बिक्री गर्दा नै त्यस्तो भेटिएमा फिर्ता गर्ने बताएको ओझाले बताए। ६ कट्टा चामल त्यस्तो भेटिएकोले फिर्ता आएको ओझाले बताए। बडिमालिका नगरपालिकाले १ सय ५० क्विन्टल बडिमालिका नगरपालिकामा राहतका लागि खाद्य संस्थानबाट खरिद गरेर वितरण गरिसकेको छ। नगर प्रमुख पदम बडुवाल भने संस्थानको चामल खरिद गरेर राहत वितरण गर्ने निर्णय अनुसार वितरण गरेको बताए। चामल कुहिएको विषयमा आफूलाई जानकारी नभएको उनको भनाइ छ। चालम त्यस्तो होला भन्ने जानकारी थिएन्, उनले भने, आज वडा नम्बर ४ मा वितरण गर्दा जनताबाट नै गुनासो आएपछि थाहा पाएँ। संस्थानको चामलमा कुनै कैफियत नहोला भनेर खरिद गरेको उनले थपे। त्यस्तो चामल फिर्ता गर्न लगाएको मेयर बडुवालको भनाइ छ। प्रमुख जिल्ला अधिकारी गंगाप्रसाद न्यौपाने भने यो बारेमा जानकारी नभएको खाद्य संस्थानलाई बुझने बताए।"
५३ जनामा कोरोनाको औषधी परिक्षणमा देखियो सकारात्मक परिणाम,कोरोना भाइरस सङ्क्रमणपछि हुने कोभिड१९ का बिरामीहरूमा गरिएको एउटा औषधीको प्रारम्भिक परीक्षणले 'उत्साहजनक' नतिजा देखाएको विवरण सार्वजनिक गरिएको छ। अमेरिकी औषधी निर्माता कम्पनी गिलियड साइन्सेसका अनुसार ५३ जना कोभिड१९ का बिरामीमा गरिएको औषधीको परीक्षणले सकारात्मक परिणाम दिएको हो। उनीहरूलाई भाइरसविरुद्ध प्रयोग गर्ने गरिएको रेम्डेसिभिर नामक औषधी दिइएको थियो। उनीहरूमध्ये दुई तिहाइलाई रेम्डेसिभिरले फाइदा गरेको बताइएको छ। परीक्षणमा सहभागी ३० जना बिरामी मध्ये १७ जनालाई त्यो औषधी दिइएपछि उनीहरूको अवस्थामा सुधार भएको थियो र उनीहरूलाई सास फेर्न सहज बनाउने भेन्टिलेटरबाट निकालिएको थियो। त्यो अध्ययनमा सहभागी वैज्ञानिकहरूले परीक्षणको परिणामलाई सुखद र आशायुक्त भनेका छन्। तर उनीहरूले थप अध्ययन र तथ्याङ्क उपलब्ध भएपछि मात्र सही निष्कर्षमा पुग्न सकिने बताएका छन्। रेम्डेसिभिर औषधीको बृहत्तर परीक्षणको परिणाम आउने केही सातामा आउन लागेको छ। यसअघि रेम्डेसिभिर औषधीको अर्को परीक्षण यूकेको इङ्गल्यान्ड र स्कटल्यान्डमा सुरु गर्न लागिएका विवरण सार्वजनिक भएका थिए। सरकारले अनुमति दिएपछि त्यहाँका १५ वटा स्वास्थ्य संस्थामा त्यसको परीक्षण थाल्न लागिएको घोषणा दुई साता अघि भएको थियो। गिलियडले यूकेमा कोभिड१९ का सामान्य लक्षण भएका बिरामीमा त्यसको परीक्षण गर्न लागेको हो। त्यसको नेतृत्व सङ्क्रामक रोगका परामर्शदाता डाक्टर एन्ड्रु युस्टियानोस्कीले गर्न लागेका छन्। त्यो औषधीको चीनमा पनि परीक्षण जारी रहेको बताइएको छ।
गर्मीयाममा फेरि रोग फैलिँदै छ ? रोकथाममा तयारी रहन विज्ञको सुझाव,"काठमाडौं : विश्वभर महामारीका रुपमा फैलिएको कोरोना भाइरसको रोकथाम र नियन्त्रणसँगै नेपालले गर्मी याममा वर्षेनी फैलिने रोगको रोकथाम र नियन्त्रणमा पनि उत्तिकै तयारी गर्नुपर्ने विज्ञले सुझाव दिएका छन्। नेपालमा पनि कोरोना भाइरसको सङ्क्रमण देखिएको सन्दर्भमा खानेपानी तथा सरसफाइको क्षेत्रले गर्नुपर्ने कामका सम्बन्धमा स्मार्ट वास सोलुसन्स प्रालिले सरोकारवाला विज्ञसँग शनिरबार भिडियो कन्फरेन्स गरेको थियो। भिडियो कन्फरेन्समा सहभागी विज्ञले कोरोना भाइरसको सङ्क्रमणबाट बच्नका लागि सामाजिक दूरीसँगै हात धुने काम पनि उत्तिकै महत्वपूर्ण भएको र यसका लागि पर्याप्त सुरक्षित पानीको उपलब्धता सुनिश्चित हुनुपर्नेमा जोड दिएका थिए। सहभागी नेपाल सरकारका पूर्वसचिव इञ्जिनीयर सुमन शर्माले विश्वमा महमारीका रुपमा फैलिरहेको कोरोना भाइरसको रोकथाम र उपचारका लागि युद्धस्तरमा लाग्नुपर्ने बताउँदै गर्मी याममा हरेक वर्ष देखिने विभिन्न सङ्क्रात्मक रोगको नियन्त्रण र उपचारमा पनि उत्तिकै तयारी गर्न सुझाव दिए। काठमाडौँ विश्वविद्यालयका प्राध्यापक सुवोध शर्माले हाल बनाइका क्वारेन्टाइनमा बस्नेहरुका लागि आधारभूत पूर्वाधार र सुविधा नदेखिएको भन्दै सफा शौचालय, साबुन, पर्याप्त गुणस्तरीय खानेपानी उपलब्ध गराउनुपर्ने बताए। साथै उनले बजारमा गुणस्तर नभएका स्यानिटाइजर पनि देखिएकाले यसबारेमा अनुगमन गर्नुपर्ने सुझाव दिए। खानेपानी तथा ढल निकास विभागका महानिर्देशक सुनिलकुमार दासले कोरोना भाइरसलाई साबुन वा स्यानिटाइजरले हात धोएर निस्क्रिय पार्न सकिने भएकाले यसको नियन्त्रणमा खानेपानी र सरसफाइका क्षेत्रमा कार्यरत जनशक्तिको पनि महत्वपूर्ण भूमिका देखिएको बताए। उनले आम जनतालाई गुणस्तरीय पानी उपलब्ध गराउन काठमाडौँ उपत्यका खानेपानी लिमिटेड, खानेपानी व्यवस्थापन बोर्ड, खानेपानी तथा ढल निकास विभागले आयोजना हस्तान्तरण गरेका उपभोक्ता समितिको महत्वपूर्ण भूमिका रहेको बताए। स्मार्ट वास सोलुसन्स प्रालिका अध्यक्ष रामदीप साहले स्वास्थ्य र सरसफाइका लागि स्वच्छ र सुरक्षित पानी आवश्यक भएको बताउदै खानेपानी आपूर्तिका लागि धारा काटिएको भए जोड्न पर्ने, विपन्न परिवारका लागि पर्याप्त पानी आउने सार्वजनिक धाराको बन्दोबस्त हुनुपर्ने, पानीको महसुल घटाउनुपर्नेलगायत सुझाव दिनुभयो। वाटर एडका अनिल थमनले कोरोना भाइरसको सङ्क्रमणबाट बच्नका लागि सामाजिक दूरी कायम गर्नुपर्ने भएकाले आफूहरुले स्वचालित हात धुने केन्द्र सञ्चालनमा ल्याउन लागेको जानकारी दिए। पूर्वमन्त्री दीपक ज्ञवालीले मानिसको जीवनसँग प्रत्यक्ष जोडिएको खानेपानीको उपलब्धता र आपूर्तिका सम्बन्धमा नीति निर्माता र सरोकारवालाका बीचमा सार्वजनिक बहस गर्ने मञ्चको अभाव खड्किएको बताए। अर्का पूर्वमन्त्री इञ्जिनीयर गणेश साहले सञ्चालन गरेको सो कार्यक्रममा खानेपानी तथा सरसफाइको क्षेत्रका प्राध्यापक, अनुसन्धान कर्ता र नीति निर्माता, सञ्चारकर्मी, सरकारी तथा गैरसरकारी क्षेत्रमा कार्यरत व्यक्तिहरुको सहभागिता थियो।"
सात तस्बिरमा लकडाउनको १९ औं दिन,काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९)को नियन्त्रण र रोकथामका लागि सरकारले देशभर लकडाउन गरेको शनिबार १९ दिन पुगेको छ। चैत ११ गतेदेखि सुरु भएको लकडाउन सरकारले पटकपटक गरेर वैशाख ३ गतेसम्म पुर्याएको छ। सरकारले लकडाउनमा खाद्यान्न र अन्त्यावश्यक सामग्री सहज आपूर्ति भइरहेको बताए पनि मजदुर र विपन्न परिवारको विचल्ली भएको छ। शनिबार ललितपुरका विभिन्न स्थानमा पुगेर अन्नपूर्णकी फोटो पत्रकार सुनिता डंगोलले लकडाउनको १९ औं दिनका प्रतिनिधि तस्बिर कैद गरेकी छन् : सुनसान एकान्तकुनासातदोबाटो सडकखण्ड। शनिबार साँझ लगनखेल तरकारी बजारमा देखिएको चहलपहल। लकडाउनको समयमा बिना सवारी पास बाहिर निस्किएको परिवारलाई एकान्तकुनामा कारबाही गर्दै ट्राफिक प्रहरी। लकडाउनमा किसान खेतमा नगएपछि खाली देखिएको खोकोनाको कृषि क्षेत्र।
बंगलादेश संस्थापक नेताको हत्यामा संलग्न सैनिकलाई २५ वर्षपछि फाँसी,ढाका : बंगलादेशका संस्थापक नेता शेख मुजिबुर रहमानको हत्याको अभियोगमा एक सैनिक कप्तानलाई मृत्युदण्ड दिइएको छ । रहमान वर्तमान प्रधानमन्त्री शेख हसिनाका बाबु हुन् । पाकिस्तानबाट बंगलादेश अलग्याएको झण्डै ४ वर्षपछि १९७५ को अगस्ट १५ मा परिवारका अधिकांश सदस्य सहित सैनिक कु गरी उनको हत्या भएको थियो । उक्त हत्यामा संलग्न पूर्वकप्तान अब्दुल मजेदलाई यही आइतबार मृत्युदण्ड दिइएको हो । १९९८ मा नै उनलाई अन्य एक दर्जन सैनिक अधिकृतहरुसँगै मृत्युदण्ड सुनाइएको थियो । तर बंगलादेशको सर्वोच्च अदालतले २००९ मा हत्यामा संलग्नमध्ये पाँचजनालाई केही महिनापछि मृत्युदण्डको आदेश दिएको थियो । गत मंगलबार बिहान प्रहरी अधिकृतहरुले मजेदलाई एउटा रिक्सामा चढेको अवस्थामा पक्राउ गरेका हुन् । राष्ट्रपतिले मजेदको याचिका अस्वीकार गरेपछि उनलाई मृत्युदण्ड दिइएको हो । मजेदलाई पक्राउ परेको एक सातामै फाँसीको सजाय दिइएको हो । कानुनमन्त्री अनिसुल हकका अनुसार मजेदलाई आइतबार स्थानीय समय अनुसार १२ बजे फाँसी दिइएको हो । ढाका बाहिर देशकै ठूलो कारागारमा उनलाई फाँसी दिइएको थियो । मजेद १९९६ मा भागेर भारत समेत पुगेको बताइन्छ । गत महिना मात्रै उनी बंगलादेश पुगेका थिए । साथै उनकी पत्नीले शनिबार साँझ फाँसीको तालिका तय भएपछि मात्रै अन्तिम पटक उनलाई भेट्न पाइन् । केरानीगन्ज सहरमा उनको फाँसीको समयमा सुरक्षा व्यवस्था अति कडा पारिएको थियो । गृहमन्त्रीले यही साता भिडिओ सन्देशमा मजेदको पक्राउ शताब्दीकै सर्वश्रेष्ठ उपहार भएको प्रतिक्रिया दिएका थिए । तत्कालिन सैनिक सरकारले भने विभिन्न हत्यामा संलग्नहरुलाई पुरस्कृ ितगर्दै कुटनीतिक पदको जिम्मा दिनुका साथै राजनीतिक दल गठन गर्ने अनुमति समेत दिएको थियो । मजेदको फाँसीबारे केही कानुन व्यवसायीले भने २१ व्र्षपछि क्षतिपुर्ति कानुन निस्क्रिय हुने तर्क गर्दैआएका छन् ।
क्वारेन्टाइनमा बसेकालाई उपहारसहित बिदाइ,"बागलुङ : संक्रमितसँगैका भीडमा भारतको गौरीफन्टा नाका हुँदै नेपाल आएका जिल्लाका चार जनालाई क्वारेन्टाइनबाट उपहारसहित बिदाइ गरिएको छ । जिल्लाको बरेङ गाउँपालिका वडा नम्बर४ स्थित सर्वोदय माविको क्वारेन्टाइनमा रहेका चार जनालाई जनही एक केजी मह र प्रशंसा पत्रसहित बिदाइ गरिएको गाउँपालिकाले जनाएको छ । भारतमा लामो समयदेखि मजदुरी गर्दै आएका उनीहरू गत चैत्र ८ गते गौरीफन्टा सीमा हुँदै आएका थिए । दुई दिन सीमामा अलपत्र परेर ठूलो संर्घषकाा बीच पाल्पा आउँदा सोही स्थानकै क्वारेन्टाइनमा राखिएको थियो । पछि उनीहरूकै आग्रहमा बरेङ गाउँपालिकाले चैत्र १६ गते आफ्नै पालिकामा ल्याएर सर्वोदय माविको क्वारेन्टाइनमा राखेको थियो । क्वारेन्टाइनमा रहेका भारतबाट आएका चार जनाको कोरोना परीक्षणका क्रममा कोरोना संक्रमण नभएको रिपोर्ट आएपछि अर्गानिक मह, सर्जिकल मास्क र प्रशंसापत्रसहित बिदाइ गरिएको गाउँपालिका अध्यक्ष कृष्णप्रसाद शर्माले जानकारी दिए । उनीहरुलाई बिदाइ गरिए पनि अझ २१ दिन होम क्वारेन्टाइनमा बस्न आग्रह गरिएको अध्यक्ष शर्माले बताए । १४ दिनसम्म क्वारेन्टाइनमा राखेर तीन दिनअघि घर पठाउने तयारी थियो, शर्माले भने, पठाउने भनिएकै दिन भारतबाट एकै भीडमा आएका कैलालीका युवामा संक्रमण देखिएपछि हामीले फेरि बस्न भन्यौं, अहिले परीक्षण रिपोर्ट नेगेटिभ आएपछि थप सचेतता अपनाउन आग्रह सहित घर पठाएका छौँ ।बरेङ गाउँपालिकाको नयाँ बजार स्थित क्वारेन्टाइनमा भारतबाटै आएका अन्य चार जना छन् । उनीहरूमध्ये तीन जनाको रिपोर्ट नेगेटिभ आएको र एक जनाको रिपोर्ट आउन बाँकी रहेकाले सबैलाई क्वारेन्टाइनमै राखिएको छ । बरेङका ८ जना र संक्रमित युवतीको तेस्रो र महिलाको दोस्रो स्वाब गरी १० जनाको स्वाव बुधवार पोखरा पठाए पनि अरु दुई जनाको रिपोर्ट आउन बाँकी रहेको स्वास्थ्य कार्यालयका प्रमुख सुरज गुरौंले जानकारी दिए ।"
एउटा उदासीन समयको पोट्रेट,"हत्याको कुनै दृश्य सिनेमाको छायांकन जस्तो हुन जान्छ क्षतविक्षत शरीर माछाका भुराभुरीझैँ छरपस्टिन्छन् सुकेको रगत भुइँमा कालो रङ पोखिएको जस्तै रगत लत्पतिएको लुगा बेहुलीको रातो सारी लाग्छ लास चाहिँ ढालिएको रुखको मुढो दुरुस्तै खिन्न बनाउँदैन यस्ता घटनाहरूले यीयस्ता समाचारले डर लगाउँदैन अचेल। यो नौलो सहरमा आएर लुटिएको मान्छे कुनै नाटकको जोकरझैँ देखिन्छ धेरै दिनदेखि खानाको स्वाद नभेटेको पेट खोक्रो र अँध्यारो ओडार बन्छ उसको थकित र पीडित शरीर बारीको डिलको बुख्याँचा जस्तै उभिन्छ शिरमा मैलो टोपी झुप्रोको चुहिने छानो जस्तो छ अनुहारमा फुङ्ग मरुभूमि फैलिएको नियास्रा आँखाहरू केही आशमा उघ्रिँदाखेरि लाग्छ नाटक क्लाइमेक्समा पुगेको। मानिसको घुइँचोमाझ गल्लीमा ल्याम्पपोस्टमुन्तिर त्यो पागलले अभिशप्त जीवनको परिचय दिइरहन्छ उसको असहाय नजरले घोच्दैन उसको हाउभाउले केही अचम्म पार्दैन ऊ सरकारलाई गाली गर्छ कि सुनाउँछ आफ्नो दुःख नेताको चरित्र बताउँछ कि देशको बेथिति म केही बुझ्दिनँ, र ध्यान गर्दिनँ ऊ एउटा अपरिचित आकृति हो त्यो भन्दा धेरै केही होइन मेरा लागि। साहूको भारी बोकेर चोकमा आइपुगेको भरियाले मेरो ध्यान तान्दैन ऊ भरिया हो कि घाँस चर्दै आइपुगेको गोरु उसको निधारबाट बगेको पसिना हिमाली खोला हो कि गन्हाउने सहरी नाला त्यो पसिना पुछ्ने रुमाल बासी रोटी कि उसको प्रेयसीको माया आँखाहरू सडकमाथिका खाल्डा कि एउटा बूढो ल्याम्पपोस्टको फ्युज्ड चिम उसको च्यातिएको कमिजको दूलोभित्र एउटा ब्रह्माण्ड फैलिएको छ दुःख र आँसुको। आकासेपुलमाथि उभिएकी तरुणी सेक्सडल झैँ प्रकट हुन्छिन् मलाई थाह छैन उसको बुआको दीर्घरोग रतन्धोले अन्धकार उसको आमाको संसार उसको बेरोजगार दाइलाई पोल्ने अभावको आगो भाउज्यूका ती रङहीन सपनाहरू थाह छैन उसले टक्र्याउने लाचारी कि अस्मिता त्यो अनुहारको विवशताले छुँदैन मलाई यस्तो लाग्छ कि उनी मनोरञ्जनको एउटा साधन। काममा तल्लीन त्यो फुच्चे फ्याक्ट्रीबाट मिल्काइएको कमसल सामान कि हाँगाबाट झरी गएको एउटा कलिलो फूल कुनै सुक्खाग्रस्त गाउँको कुवा, कि देउरालीमा चढाई छोडेको अक्षता र प्रसाद ऊ खबरको एउटा पत्रिकाझैँ लाग्छ मलाई फोहोर उठाउने सुलभ मेसिन, या गाडीहरू सफा गर्ने लुगाको टालो जस्तो उसको धराप वर्तमान, र धर्मराइरहेको भविष्यले खल्बलिन्नँ म। सडकछेउमा नाङ्लो पसले बुढियाले मेरो ध्यान आकर्षित गर्दैन उनी सलाई बेच्छिन् कि बन्दुक चुरोट बेच्छिन् कि मृत्युको जडीबुटी छुर्पी बेच्छिन् कि रबरको गोली मेरा लागि केही अर्थ राख्दैन यी सबले मेरा दिनहरू कुनै कम्प्युटरझैँ सुरु हुन्छन् मुटुभित्र घडीको टिकटिक चल्छ रगतमा स्वार्थका कीटाणु सलबलाउँछन् अक्सिजन किनेर बाँच्ने युगमा पराई दुःखव्यथा र पीडाले छुँदैन मलाई। यो एउटा उदासीन समय हो सुकाउनलाई झुन्ड्याइएको गिलो लुगा झैँ कुनबेला जीवनको हावाहुरीले उडाएर मिल्काउनेछ कतै कुनातिर।"
१४ दिन क्वारेन्टाइनमा बसेर घर फर्किए ७५ जना,"डोल्पा : डोल्पामा क्वारेन्टाइनमा बसेका ७५ जना घर फर्केका छन्। कोरोना भाइरस (कोभिट१९) नेपालगञ्जबाट जिल्ला आएका ७५ जना १४ दिनपछि घर फर्किएका हुन्। सरकारले गरेको लकडाउन पछि नेपालगञ्ज हुँदै डोल्पा पुगेका कुल १३४ जना मध्य शनिबार ७५ जना १४ दिनपछि घर फर्किएको प्रमुख जिल्ला अधिकारी सुरेश सुनारले जानकारी दिए। प्रमुख जिल्ला अधिकारी सुनारका अनुसार सरस्वती माध्यामिक विद्यालयका ३२ जना, आर्दश माध्यामिक विद्यालयका १७ जना, गौरी आधारभुत विद्यालयका १० जना, विद्यामन्दीर माध्यामिक विद्यालयका १६ जना गरि ७५ जना घर फकिएको बताए। उनीहरुमा कोरोनाको कुनै पनि लक्ष्यणहरु नदेखिएकोले नियमानुसार चेकजाँचपछि १५ औँ दिनमा घर पठाइएको ठुलीभेरी नगरपालिका स्वास्थ्य संयोजक ताराकुमारी महताराले जानकारी दिइन। बाँकी जिल्लाका बिभिन्न स्थानीयतहमा क्वारेन्टाइनमा रहेकालाई पनि चेकजाँच पश्चात १५ दिनमा घर फर्काउने तयारी रहेको प्रमुख जिल्ला अधिकारीले जानकारी दिए। जिल्लामा अहिलेसम्म १० बेडको आइसोलेसन कक्ष र एक सय बढिलाई क्वारेन्टाइनमा राखिएको थियो।"
कोरोना भाइरस विरुद्धको औषधी परीक्षणको परिणाम उत्साहजनक,कोरोना भाइरस सङ्क्रमणका बिरामीहरूमा गरिएको एउटा औषधीको प्रारम्भिक परीक्षणले उत्साहजनक नतिजा देखाएको विवरण सार्वजनिक गरिएको छ । अमेरिकी औषधी निर्माता कम्पनी गिलियड साइन्सेसकाअनुसार ५३ जना कोभिड१९ का बिरामीमा गरिएको औषधीको परीक्षणले सकारात्मक परिणाम दिएको हो। उनीहरूलाई भाइरसविरुद्ध प्रयोग गर्ने गरिएको रेम्डेसिभिर नामक औषधी दिइएको थियो। उनीहरूमध्ये दुई तिहाइलाई रेम्डेसिभिरले फाइदा गरेको बताइएको छ। परीक्षणमा सहभागी ३० जना बिरामी मध्ये १७ जनालाई त्यो औषधी दिइएपछि उनीहरूको अवस्थामा सुधार भएको थियो र उनीहरूलाई सास फेर्न सहज बनाउने भेन्टिलेटरबाट निकालिएको थियो। त्यो अध्ययनमा सहभागी वैज्ञानिकहरूले परीक्षणको परिणामलाई सुखद र आशायुक्त भनेका छन्। तर उनीहरूले थप अध्ययन र तथ्याङ्क उपलब्ध भएपछि मात्र सही निष्कर्षमा पुग्न सकिने बताएका छन्। रेम्डेसिभिर औषधीको बृहत्तर परीक्षणको परिणामे केही सातामा आउने छ । यसअघि रेम्डेसिभिर औषधीको अर्को परीक्षण यूकेको इङ्गल्यान्ड र स्कटल्यान्डमा सुरु गर्न लागिएका विवरण सार्वजनिक भएका थिए। सरकारले अनुमति दिएपछि त्यहाँका १५ वटा स्वास्थ्य संस्थामा त्यसको परीक्षण थाल्न लागिएको घोषणा दुई साता अघि भएको थियो। गिलियडले यूकेमा कोभिड(१९ का सामान्य लक्षण भएका बिरामीमा त्यसको परीक्षण गर्न लागेको हो। त्यसको नेतृत्व सङ्क्रामक रोगका परामर्शदाता डाक्टर एन्ड्रु युस्टियानोस्कीले गर्न लागेका छन्। त्यो औषधीको चीनमा पनि परीक्षण जारी रहेको बताइएको छ। बीबीसी
दार्चुलामा ५१० जनाको स्वाब संकलन,"दार्चुला : विभिन्न जिल्लाका स्थानीय तहका क्वारेन्टाइन र होम क्वारेन्टाइनमा बसेकाहरुको स्वाब संकलनका लागि शनिबार जिल्लाका विभिन्न ६ स्थानमा हेलिकप्टरबाट स्वास्थ्यकर्मीको टोली दार्चुला पुगेको छ। संघीय सरकारको कार्यक्रम अनुसार मार्माको लटिनाथ, नौगाड, गोकुलेश्वर, दुहूँ र खलंगामा स्वाब संकलन गरिएको स्वास्थ्य कार्यालय दार्चुलाका जनस्वास्थ्य अधिकृत जयराज भट्टले बताए। उनका अनुसार जिल्लाभरीमा ५ सय १० जनाको स्वाब संकलन गरिएको छ। मार्मा गाउँपालिकाको लटिनाथ गाउँपालिका र अपिहिमाल गाउँपालिकाका गरि १ सय ४० जना, नौगाड गाउँपालिकामा ४५ जना, दुहूँ गाउँपालिकामा दुहूँ र व्याँस गाउँपालिका ८१ जनाको स्वाब संकलन गरिने छ। गोकुलेश्वरमा शैल्यशिखर नगरपालिका, मालिकार्जुन गाउँपालिका र लेकम गाउँपालिकाको गरि १ सय ५ जना र महाकाली नगरपालिकाको खलंगामा १ सय ४० जनाको स्वाब संकलन गर्ने लक्ष्य लिइएको जनस्वास्थ्य अधिकृत भट्टको भनाई छ।"
कोरोना कहर : स्याक्वत्याक्वमा चढेन बलि,"भक्तपुर : आठ दिन नौरातसम्म चल्ने भक्तपुरको प्रसिद्ध बिस्का जात्राअन्तर्गत शनिबार स्याक्वत्याक्व । स्याक्वत्याक्वको दिन भैरवनाथ, भद्रकाली र बेतालसँगै भक्तपुर तलेजु र अरु अष्टमातृका पीठमा बलि दिएर पूजा गरिन्छ । उक्त पूजा भक्तपुर तलेजूमार्फत हुन्छ । जुन पूजामा एउटाएउटा बोकाको बलि दिनुपर्ने भक्तपुर तलेजुका मूल नाइके नरेन्द्रप्रसाद जोशी बताउँछन् । तर विश्वमै महामारीको रुपमा फैलिएको कोरोना भाइरसको कारण यस वर्ष उक्त पूजा रोकिएको मूल नाइके जोशीले जानकारी दिए । उनका अनुसार बिस्काजात्राभर भक्तपुर तलेजु, त्रिपुरासुन्दरीसहित अष्टमातृकाको पीठ र भैरवनाथ तथा बेतालको लागि ३७ वटा बोकासहितको बलि पूजा हुन्छ । त्यस्तै एउटा राँगो र केही हाँस तथा कुखुराको समेत बलि पूजा हुन्छ । जुन यस वर्ष सबैथरि पशुपंक्षीको बलि रोकिएको उनको भनाइ थियो । बिस्का जात्रा अवधिभर भक्तपुर तलेजु, त्रिपुरासुन्दरीसहित अष्टमातृकाको पीठ भैरवनाथ र बेतालको लागि ३७ वटा बोकासहितको बलि पूजा हुन्छ, नाइके जोशीले भने, यी सबै पूजाको लागि गुठी संस्थान भक्तपुरबाट व्यवस्थापन हुँदै आएको छ तर यस वर्ष कोरोना भाइरस संक्रमण नियन्त्रणको कारण बलि चढेन । अहिंसात्मक रुपमा पूजामात्रै भएको छ । उनले स्याक्वत्याक्वको दिन भक्तपुर तलेजुमा बिहानदेखि पूजा भएको जानकारी दिए । जसअनुसार बिहानै तलेजुस्थित पुरानो देवी दुईमाजु मन्दिरमा चौगुठी तथा मूलगुठीले पूजाआजा गरेका थिए । त्यसपछि राजोपाध्याय र जोशी नाइकेहरुले पूजा गरेका थिए । उक्त पूजापछि सरकारी पूजा र चोका भडेलहरुलेको पूजा हुन्छ, मूल नाइके जोशीले भने, बिहानको पूजापछि बेलुका महादीप प्रज्ज्वल गरेर रातभर छोडिन्छ र त्यसपछि कर्माचार्य नाइकेहरुको पूजा हुन्छ । यी सबै पूजामा बोकाको बलि दिइन्थ्यो तर यस वर्ष बलि चढेन । उनका अनुसार बिस्का जात्राको इतिहासमा पहिलोपटक भक्तपुर तलेजुमा विना बलि स्याक्वत्याक्व जात्रा मनाइएको छ । स्याक्वत्याक्वको दिन भक्तपुर नगरभित्रका सबैजसोको घरमा मासु भित्रिन्छ । भक्तपुर नगरवासीले आफ्नो गच्छेअनुसार भैरवनाथ, भद्रकाली र बेताल ताथ अष्टमातृका पीठमा गएर बलिसहितको पूजा गर्ने संस्कृतिकर्मी ओमप्रसाद धौभडेल बताउँछन् । बिस्काजात्राको लागि सबैको घरमा भोज मनाइने भएकाले उक्त भोजको लागि स्याक्वत्याक्वको दिन बलिसहितको पूजा गरिने उनले स्पष्ट पारे । उनका अनुसार नेपालभाषाको स्याक्वत्याक्व भनेको यस दिन मारे जति विजय हुने मानिन्छ । स्याक्व भनेको मारे जति र त्याक्व भनेको जीत हो, संस्कृतिकर्मी धौभडेलले भने, त्यसैले आजको दिन दिइने बलिलाई जीतको रुपमा लिइन्छ । र यहीं जीतको खुसीयालीमा बिस्काजात्रामा भोज खाइन्छ । स्याक्वत्याक्वको दिन पशुपंक्षीको बलि दिन नसक्ने परिवारले समेत हाँस वा कुखुराको अन्डासहितको पूजा गरेर यो जात्रा मनाइने उनी बताउँछन् । मासु पनि बाँडिएन स्याक्वत्याक्वकै दिन भक्तपुर नगरपालिका ४ लाकुलाछेंमा लाक्वः फेतः राँगो काटिन्छ । लाकुलाछेंस्थित चपालमा भैरवनाथको द्योछें (देवघर) रहेको छ । जहाँ बिस्का जात्राको पहिलो दिन द्यः क्वहाँबिज्याइगु जात्राअन्तर्गत मन्दिरबाट रथमा बिराजमान भई गःहिटी पुगेको भैरवनाथ मन्दिरलाई बिराजमान गराइन्छ । आफ्नो टोलमा भैरवनाथ विराजमान भएको खुसीयालीमा स्याक्वत्याक्वको दिन लाकुलाछेंमा लाक्वः फेतः राँगो काट्ने संस्कृतिकर्मी धौभडेल बताउँछन् । उक्त राँगो काटेपछि लाकुलाछेंस्थित करिब ५० घरमा उक्त राँगोको मासु बाँडिन्छ । यसरी राँगो काटेर मासु भाग राख्ने तथा बाँड्ने भएकै उक्त ठाउँको नाउँ लाकुलाछें राखिएको उनको भनाइ थियो । तर कोरोना भाइरसकै कारण उक्त राँगोसमेत काट्न नपाएको भैरव नाइके कृष्णभक्त छुकां बताउँछन् । उनका अनुसार उक्त राँगो प्रत्येक वर्या गुठी संस्थान भक्तपुरले उपलब्ध गराउँदै आएको थियो । तर यसवर्ष बिस्का जात्रा नै औपचारक पूजाआजामा मात्रै सीमित भएकाले उक्त राँगोसमेत नकाटिएको भैरव नाइके छुंकाले बताए ।"
कपिलवस्तुका सबै क्वारेन्टाइनमा कोरोना र्यापिड टेष्ट शुरु,कपिलवस्तु : जिल्लाका सबै क्वारेन्टाइनमा रहेका व्यक्तिहरुमा कोरोना भाइरस कोभिड१९ को संक्रमण भएनभएको चेक जाँचका लागि र्यापिड टेस्ट शनिबारबाट शुरु गरिएको छ। प्रदेश नम्बर ५ सरकारबाट कोभिड डाईग्नोटीस्ट टेस्ट किट जिल्लामा आएपछि र्यापिड टेष्ट शुरु गरिएको हो। टेस्टका लागि जिल्लाका २० जना ल्याबका कर्मचारीहरुलाई तालिम दिइएको छ। उनीहरुले नै जिल्लाका १० वटै तहमा निर्माण गरिएको क्वारेन्टाइनमा रही २ हप्ता विताएका सर्वसाधारणको टेष्ट गर्न शुरु गरेको स्वास्थ्य कार्यालयका प्रमुख योगेन्द्र भगतले बताए। यसरी गरिने टेष्टको परिणाम २० मिनेटभित्र देखाउने स्वास्थ्यकर्मीहरुले बताए। टेष्टपछिको परिणाममा पोजेटिभ देखिए थप टेष्टका लागि भैरहवास्थित प्रदेश सरकारले स्थापना गरेको ल्याबमा नमूना पठाइने स्वास्थ्य कार्यालयका प्रमुख भगतले बताए। उनका अनुसार भैरहवास्थित ल्याबमा पिसीआरबाट परिक्षण गरिन्छ। प्रदेशबाट र्यापिड टेस्टका लागि जिल्लामा ७ सय थान किट पठाइएको छ। क्वारेन्टाइनमा रहेका सवैको र्यापिड किटबाट तत्काल परीक्षण शुरु गरिए पछि नेगेटिभ परिणाम देखिएकाहरुलाई क्रमश क्वारेन्टाइनबाट विदा गर्ने स्वास्थ्य कार्यालयले जनाएको छ। जिल्लाका १० वटा स्थानीय तहमा रहेका क्वारेन्टाइनहरुमा ९ सय ८२ वेड छन्। शनिवार साँझ सम्म कुल ८ सय ५० विरामी क्वारेन्टाइनमा बसेकोमा २ सय ६६ जना डिस्चार्ज भई गएको र बाँकी ५ सय ८४ जना क्वारेन्टाइनमा रहेको जिल्ला प्रशासन कार्यालयका प्रशासकीय अधिकृत मनोज शैनीले बताए। कपिलवस्तु अस्पतालमा ८ बेडको आइसुलेसन वार्ड स्थापना गरिएको छ। सो वार्डमा भर्ना भएका एक जनाको मृत्यु भएको र उनको रिर्पोट नेगेटिभ रहेको थियो।
"'शंका मेटियो, मृत्यु जितियो","सुर्खेत : भारतबाट फिर्ता हुँदै गर्दा उनको मनमा ठूलो त्रास थियो। कतै आफूमा पनि कोरोनाको संक्रमण त भएको छैन ? यही आशंकाबीच दैलेखको दुल्लु निवासी विष्णा विष्ट वीरेन्द्रनगरमा स्थापना गरिएको क्वारेन्टाइनमा बसिन्। क्वारेन्टाइनमा बसिरहँदा उनलाई मरिन्छ भन्नेसमेत लागेको थियो। तर जब उनको रिपोर्ट नेगेटिभ आयो, तब उनको अनुहारमा खुशीका छायो। उनी भारतको सुरतबाट दुईसाता अघि नेपाल आएकी थिइन्। त्यही क्रममा उनलाई क्वारेन्टाइनमा राखिएको थियो। रिपोर्ट नेगेटिभ आएको र क्वारेन्टाइन बस्नुपर्ने अवधि पनि पूरा भएपछि उनी शनिबार गाउँ फर्किइन्। क्वारेन्टाइनबाट विदा भएर बाहिर निस्कदै गर्दा विष्णाले भनिन्,संक्रमण भएको ठाउँबाट आएकाले हामीमा पनि भाइरस छ होला भन्ने डर थियो, तर परीक्षण गर्दा रिपोर्टमा देखिएन। क्वारेन्टाइनमा बसेर मनको शंका मेटियो, मृत्युलाई पनि जितियो। मजदुरीका लागि भारत गएका कोरोनाको त्रासपछि स्वदेश फिर्ता भएका थिए। लकडाउनको समयमा फिर्ता भएकालाई प्रदेश सरकारले वीरेन्द्रनगरस्थित क्वारेन्टाइनमा राखेको थियो। उनीहरुमध्ये एक सय ८३ जनालाई शनिबार क्वारेन्टाइनबाट घर पठाइएको छ। क्वारेन्टाइनमा बस्नुपर्ने अवधि पूरा भएको र उनीहरुको नमूना परीक्षणपछि रिपोर्टसमेत नेगेटिभ देखिएपछि घर पठाइएको हो। सुरुमा क्वारेन्टाइनमा बस्नुपर्छ भन्दा जेलमा हाल्न लागेकी भन्ने लागेको थियो, सुर्खेतको गुटू घर भएका सुरेन्द्र सुनारले भने,बाहिर हल्ला गरेजस्तो होइन रहेछ, क्वारेन्टाइनमा बस्दा हामीलाई कुनै समस्या भएन। बरु परीक्षण भएपछि अब ढुक्क भयौं, गाउँले पनि सुरक्षित हुने भए। क्वारेन्टाइनबाट विदा भएकाले शंका लागेकालाई क्वारेन्टाइनमा बस्न आग्रह गरेका छन्। क्वारेन्टाइनमा नियमित स्वास्थ्य जाँच हुने, मनमा रहेको शंका मेटिने, परिवार र समुदाय सुरक्षित रहने र क्वारेन्टाइनभित्रको सुविधा पनि राम्रो रहेकाले डराउनुपर्ने अवस्था नरहेको उनीहरुको भनाइ छ। दैलेख घर भएकी भगवती थापाले भनिन्,भारतबाट आउँदा मनमा निकै डर थियो, क्वारेन्टाइनमा बस्नुपर्छ भनेपछि झन् दिमागले नै काम गरेको थिएन। तर क्वारेन्टाइनमा बस्दा सोचेभन्दा राम्रो सुविधा मिल्यो, परीक्षणबाट मनको आंशका पनि हरायो। आफूहरु ढुक्क भएर गाउँ जान लागेको भन्दै उनलेअब छिमेकीले पनि आफूहरुमाथि आशंका गर्ने ठाउँ नरहेको बताए। कर्णालीमा अहिले पनि भारतबाट फिर्ता भएका अधिकांश व्यक्ति क्वारेन्टाइनमा बस्न मानिरहेका छैनन्। तर क्वारेन्टाइनबाट विदा भएकाले पनि आफू, परिवार र समुदायका लागि भए पनि क्वारेन्टाइनमा बसेर ढुक्क हुन आग्रह गरेका छन्। गाउँ पुगेपछि यही सन्देश प्रवाह गर्ने र क्वारेन्टाइनमा बस्न आग्रह गर्ने उनीहरुको भनाइ छ। वीरेन्द्रनगरमा रहेको क्वारेन्टाइनबाट विदा हुनेमध्ये सबैभन्दा बढी दैलेखका ८७ छन्। यस्तै सुर्खेतका ५७, जाजरकोटका २०, जुम्लाका १६, कालिकोटका ७ र अछामका एक छन्। उनीहरु सबैको रिपोर्ट नेगेटिभ आएको र क्वारेन्टाइन अवधि पनि पूरा भएपछि घर पठाइएको जनस्वास्थ्य सेवा कार्यालय सुर्खेतका प्रमुख चेतननिधि वाग्लेले बताए। उहाँहरुलाई गाउँ पुगेपछि पनि कम्तिमा एक हप्ताघरमै बस्न भनेका छौं, उनले भने, सबैको अवस्था सामान्य देखिएकाले घर पठाएका हौं। भारतबाट आएकालाई राख्न प्रदेश सरकारले नेपाली सेनाको सहयोगमा वीरेन्द्रनगरको खुलामञ्चमा चारसय बेडको क्वारेन्टाइन निर्माण गरेको छ। त्यहाँ राखिएका एक सय ८३ जना घर गएपछि अब बाँकी पाँच जना मात्र छन्। उनीहरुको रिपोर्ट आउन बाँकी भएकाले घर नपठाइएको वाग्लेले जानकारी दिए। यसैबीच सुर्खेतका विभिन्न १९ स्थानमा क्वारेन्टाइन निर्माण गरिएका छन्। जसमध्ये हाल सात वटा स्थानमा मात्र मानिस बसेका छन्। जहाँ हाल ८७ जना रहेको जनस्वास्थ्य सेवा कार्यालयले जनाएको छ।"
गाउँगाउँमा स्वाब संकलन गर्न खटिए स्वास्थ्यकर्मी,"गोरखा : गोरखाका विभिन्न गाउँमा विदेशबाट आएकाको स्वाब संकलन कार्य सुरु भएको छ । शनिबार बारपाक सुलीकोट गाउँपालिका र धार्चेको दुई जनाको घाँटीको स्वाब संकलन गरिएको स्वास्थ्य कार्यालय गोरखाले जनाएको छ । बारपाक सुलीकोट गाउँपालिका १ र २ मा दुबई, भारत र चितवनबाट आएर होम क्वारेण्टाइनमा बसेकाको स्वाब संकलन गरिएको कार्यालयकी प्रमुख विद्या तामाङले जानकारी दिइन् । स्वाब नमूना संकलनका लागि स्वास्थ्य कार्यालय गोरखाका चार जना स्वास्थ्यकर्मी परिचालन गरिएको उनले बताइन्। त्यस्तै धार्चे गाउँपालिका ३ मा गुल्मीमा नेपाली सेनाले सडक निर्माण गरेको ठाउँमा काम गर्न गएर फर्केका दुई जनाको स्वाब संकलन गरिएको छ । गोरखा अस्पतालबाट आएका स्वास्थ्यकर्मीको टोलीले माछाखोलामा पुगेर स्वाब संकलन गरेको गाउँपालिकाका प्रमुख सन्तोष गुरुङले जानकारी दिए । यसअघि शहीद लखन गाउँपालिका २ मनकामनामा भारतबाट आएका तीन जनाको घाँटीको स्वाब परीक्षण गरिएको थियो । सोमबार गोरखा नगरपालिकाबाट र्यापिड डाइग्नोस्टिक टेष्ट(आरडिटी) को काम सुरु गर्ने कार्यक्रम रहेको प्रमुख जिल्ला अधिकारी सुरेन्द्र पौडेलले जानकारी दिए । यसअघि गोरखाका आठ जनाको स्वाब संकलन गरी राष्ट्रिय जनस्वास्थ्य प्रयोगशालामा पठाई परीक्षण गर्दा सबैको नेगेटिभ आएको प्रजिअ पौडेलले जानकारी दिए ।"
सभासद्ले आफ्नो निर्वाचन क्षेत्रमा बाडे ३४ लाखको स्वास्थ्य सामाग्री,"परासी : प्रदेश ५ का सभासद् बैजनाथ जयसवाल (कलवार) ले आफ्नो निर्वाचन क्षेत्रका सबै घरधुरीलाई स्वास्थ्य सामाग्री वितरण गरेका छन् । पश्चिम नवलपरासी निर्वाचन क्षेत्र नं २ (ख) बाट निर्वाचित सभासद् जयसवालले ३४ लाख बराबरको सामाग्री सर्वसाधारणलाई वितरण गर्न स्थानीय तहलाई हस्तान्तरण गरेका हुन् । १८ वडा रहेको रामग्राम नगरपालिकाका १३ वटा वडा र पाल्हीनन्दन गाउँपालिकाका सबै (६) वडाहरु उनको निर्वाचन क्षेत्रमा पर्दछन् । सभासद जयसवालले त्यहाँ रहेका कुल १७ हजार घरधुरीलाई जनही २ थान मास्क, १ सय ५० एमएलको सेनिटाइजर र एक बट्टा साबुन वितरण गरेका हुन् । वितरण गरिएको सुरक्षित सामाग्रीको मूल्य एक घरधुरीलाई जनही २ सयका दरले रहेको छ । विपन्नका लागि स्थानीय सरकारले राहत उपलब्ध गराउँदै आएका छन् । संघसंस्थाले पनि एकद्वार प्रणालीमार्फत राहत दिएका छन् । गाउँघरमा कोरोनाबाट सुरक्षित रहन सामान्य स्वास्थ्य सामाग्री अभाव देखेकाले उक्त सामाग्री उपलब्ध गराएको हुँ,' सभासद जयसवालले भने । सभासदबाट प्राप्त सुरक्षित सामाग्री वडामा गठन भएका विपद् व्यवस्थापन समितिमार्फत जनताको घरघरमा पुर्याइने पाल्हीनन्दन गाउँपालिकाकी उपाध्यक्ष पावित्रीकुमारी कोहारले बताइन् ।"
खाजा खाँदाखाँदै चट्याङले गयो ज्यान,बागलुङ : जिल्लाको एक युवकको शनिबार चट्याङले लागेर ज्यान गएको छ। आफ्नै घरको पिढिमा बसेर खाजा खाइरहेका बेला बागलुङ नगरपालिका१३ गलुवाका शंकर रिजाललाई शनिबार अपरान्ह ४ बजे परेको चट्याङले लागेको थियो। उनको धौलागिरी अञ्चल अस्पताल बागलुङमा उपचारको क्रममा मृत्यु भएको जिल्ला प्रहरी कार्यालय बागलुङका प्रहरी प्रमुख प्रहरी उपरिक्षक नवराज भट्टले जानकारी दिए। चट्याङले लागेर रिजालसँगै अन्य केहि घाइते भएका छन्। घरमा जडान गरिएको बिजुलीको तार समेत जलेको छ भने गोठमा रहेको भैसी मरेको छ।
"वैदेशिक रोजगारमा रहेका, शिक्षक, कर्मचारी र व्यापारी पनि राहतको सूचीमा","टीकापुर : टीकापुर नगरपालिका १ मा राहत वितरणका लागि संकलन गरिएको विपन्न परिवारको सूचीमा वैदेशिक रोजगारीमा रहेका परिवारसमेत समावेश भएको पाइएको छ । लकडाउनका कारण अति विपन्न र दैनिक ज्यालादारी गरी खाने परिवारलाई राहत दिनका लागि विपन्न परिवारको सूची संकलन गरिएको थियो । वडा नं १ ले संकलन गरेको सूचीमा वैदेशिक रोजगारीमा रहेकाको परिवार, शिक्षक, कर्मचारी र व्यापारीसमेत समावेश गरिएको पाइएको हो । वडा नं १ मा गठन गरिएको स्थानीय आपूर्ती व्यवस्थापन समितिले उक्त सूची संकलन गरेको थियो । वडा कार्यालयले नगरपालिकालाई उपलब्ध गराएको सूचीमा वैदेशिक रोजगारीका क्रममा दक्षिण कोरिया, युएई, जापान, युएई, भारत लगायतका देशमा रहेका व्यक्तिका परिवारसमेत समेटिएका छन् । सूचीमा टीकापुर बजार क्षेत्रमा विभिन्न व्यापार व्यवशाय गर्दै आएका छन् । सूचीमा विभिन्न संघ संस्थामा कार्यरत कर्मचारी तथा नगरपालिकामा करारमा कार्यरत कर्मचारीको समेत नाम समावेश गरिएको छ । वडाध्यक्ष गंगाराम आचार्यको संयोजकत्वमा २६ सदस्यीय स्थानीय आपूर्ति व्यवस्थापन समिति गठन गरेको थियो । सो समितिका सदस्यले विभिन्न टोलमा गएर घरपरिवारको नाम संकलन गरेका हुन् । समितिले सुरुमा ९ हजार ३ शय घरपरिवारको नाम संकलन गरेको थियो । राहत पाउने सूचीमा सम्पन्न परिवारको नामसमेत रहेको भन्दै चर्को विरोध भएपछि सो संख्या ४ हजार १ शय २३ मा झारिएको छ । विवादित बनेको सूची सच्याउन नगरपालिकाले दबाव दिएपछि समितिले सच्चाएर नगरपालिकामा बुझाएको थियो । नगरपालिकामा बुझाएको सूचीमै वैदिशिक रोजगारीमा रहेका, शिक्षक, कर्मचारी र व्यापारी समावेश छन् । राहत वितरणका लागि संकलन गरिएको सूचीमा सम्पन्न व्यक्तिको नाम समावेश भएको स्वीकार्दै वडाध्यक्ष आचार्यले सूचीमाथि अध्ययन भइरहेको बताए । समितिका सदस्यहरुले संकलन गरेको नाममा केही तलमाथि भएको छ, वडाध्यक्ष आचार्यले भने, छानविन गरी वास्तविक विपन्न परिवारलाई मात्रै राहत वितरण गरिनेछ । नगरपालिकाले वडाबाट प्राप्त सूचीमा विमती जनाउँदै राहत वितरण कार्य रोकेको छ । नगरपालिकका अनुसार वडा नं २ र ५ मा समेत विपन्न परिवारको नामावलीमा सम्पन्न परिवारसमेत समावेश पाइएपछि राहत वितरण हुन सकेको छैन । वडा नं २ ले ५ सय २९ र वडा नं ५ ले ३ सय ५० घरपरिवारको सूची संकलन गरेको छ । टीकापुर नगरपालिकाका नगर प्रमुख तपेन्द्र रावलले वडाले पठाएको सूचीमाथि अध्ययन भइरहेको बताए । हामीले त्यो सूची अध्ययन गरिरहेका छौं, विपन्न परिवारको नाम संकलनमा कमजोरी देखिन्छ, मेयर तपेन्द्रबहादुर रावलले भने, वडाले दिएको सूचीमा वास्तविक छुट्याएर मात्रै राहत वितरण गर्न भनेका छौं । रावलले सम्पन्न परिवारले राहत पाउने तर विपन्नले नपाउने कुरामा आफू सचेत रहेको बताए । नगरपालिकाले भने लकडाउनका कारण निकै समस्या भोगिरहेका विपन्न परिवारलाई नगर प्रहरीमार्फत घरमै राहत पुर्याउने गरेको छ । विपद व्यवस्थापन शाखा प्रमुख निर्मला चौधरीले वडा नं १ भित्रका अति विपन्न केही परिवारलाई नगर प्रहरीमार्फत् राहत प्रदान गरिएको बताइन् । चौधरीका अनुसार नगरपालिका केन्द्रले नगर प्रहरीमार्फत १ सय ६ घरपरिवारलाई राहत प्रदान गरेको छ । नगरपालिकाका वडा नं ३, ४, ५, ६, ७, ८ र ९ मा भने राहत वितरण भइरहेको छ । चौधरीका अनुसार हालसम्म ७ सय ७३ घरपरिवारलाई राहत वितरण गरिएको छ । वडा समितिले विपन्न परिवारको सूची बनाएर कुपनमार्फत् वितरण गर्दै आइरहेका छन् । नगरपालिकाले कार्यविधि बनाएर पहिलो चरणमा दैनिक ज्यालादारी र चुल्हो नबल्ने स्थिति भएका परिवारलाई राहत दिने निर्णय गरेको थियो ।"
पूर्व गाविस अध्यक्ष क्याप्टेन बस्नेतको निधन,"स्याङ्जा : साविक वानेथोक देउराली गाविसबाट अध्यक्ष पदमा निर्वाचित क्याप्टेन कृष्णबहादुर बस्नेतको काठमाण्डौं स्थित मनमोहन कार्डियोथोरासिक भास्कुलर एण्ड ट्रान्सप्लाण्टमा निधन भएको छ । हाल भीरकोट नगरपालिका ३ का क्याप्टेन बस्नेतको काठमाण्डौंमा उपचारको क्रममा ७९ वर्षको उमेरमा बिहीबार साँझ निधन भएको पारिवारिक स्रोतले जनाएको छ । बस्नेत भारतीय सेनामा २८ वर्ष कार्यकाल पुरागरी क्याप्टेन पदबाट अवकाश पाएका हुन् । अवकाशपछि उनी राजनीतिक एवं सामाजिक क्षेत्रमा क्रियाशील रहे । विसं २०४९ र २०५४ सालमा भएका दुबै स्थानीय निकायको निर्वाचनमा वानेथोक देउराली गाविसबाट निरन्तर दुई पटकसम्म नेपाली कांग्रेसको तर्फबाट अध्यक्ष पदमा विजयी भएका थिए । विगत ४ वर्षदेखप प्यारलाईसिसबाट पीडित बस्नेतकी पत्नी, ३ छोरा र २ छोरी छन् । बस्नेतको शव शुक्रबार उनकै जन्मथलो स्याङजा ल्याइएको छ । उनको इच्छा बमोजिम स्याङजा र पाल्पाको संगमस्थल कालीगण्डकी नदी किनार रामनदीघाट राम्दीमा हिन्दु परम्पराअनुसार अन्त्यष्टी गरिएको छ ।"
नोसोकोमियल संक्रमणको जोखिम,"चिकित्सा विज्ञानमा नोसोकोमियल संक्रमण अस्पतालबाट मानिसमा हुन सक्ने संक्रमणको रूपमा परिभाषित गरिएको छ। ग्रिक भाषाको दुइटा शब्द नोसोस अर्थात् रोगहरू र कोमियन अर्थात् त्यसबारे ख्याल गरिनुपर्ने भन्ने आशय मिलेर नोसोकोमियल संक्रमण भन्ने शब्दाबली चिकित्सा विज्ञानमा अस्तित्वमा आएको हो। अस्पताल भर्ना गरेको ४८ घण्टापछि कुनै बिरामीलार्ईस्वास्थ्य केन्द्रभित्रकै कारणहरूबाट देखिने संक्रमणलार्ई नोसोकोमियल संक्रमण भनिन्छ। यसका अलावा अस्पतालमा भर्ना भएका बिरामीहरूका कारण अन्य व्यक्तिलार्ई हुने संक्रमणलार्ई पनि नोसोकोमियल संक्रमण भनिन्छ।यद्यपि,विश्व स्वास्थ्य संगठनका अनुसार कुनैपनि संक्रामक रोगका कारण अस्पतालका कर्मचारी, स्वास्थ्यकर्मी तथा अन्य बिरामीहरूमा हुने संक्रमणहरू पनि नोसोकोमियल संक्रमणभित्र पर्दछ। नोसोकोमियल संक्रमणको अवधारणा दार्शनिक इभान इलिचले आफ्नो प्रख्यात कृति मेडिकल नेमेसिसमा चर्चा गरेको क्लिनिकल इयाट्रोजेनेसिसको अवधारणासँग पनि नजिक सुनिन्छ। उनका अनुसार चिकित्सा विज्ञानको क्षेत्रमा हुने अप्रभावकारी, असुरक्षित र गलत उपचार विधिलार्ईक्लिनिकल इयाट्रोजेनेसिस भनिन्छ। विश्व स्वास्थ्य संगठनको अनुसारअस्पतालजस्ता स्वास्थ्य केन्द्रहरूबाट हुने संक्रमणको कारण संसारभर हरेक वर्ष लाखौं मानिसहरू ज्यान गुमाउन बाध्य हुन्छन्। अस्पतालमा हुने संक्रमण, चिकित्साकीय लापरबाही र गलत उपचार विधिको कारण पनि संसारमा धैरै मानिसहरूको ज्यान गइरहेको हुन्छ। अस्पतालमा भाइरस, ब्याक्टेरिया तथा ढुसीहरूको कारण पनि नोसोकोमियल संक्रमणहरू हुने गर्दछ। यस अतिरिक्त नयाँनयाँ कीटाणुहरूले मानव सभ्यतालार्ई चुनौती दिनु, ब्याक्टेरियाहरू विरुद्व चलनचल्तीमा भएका एन्टिबायोटिकहरूले काम नगर्नु पनि नोसोकोमियल संक्रमणका कारणहरू हुन्। यसको अलावा भेन्टिलेटरमा बिरामी राख्दा हुने न्युमोनिया, मूत्रनलीमा क्याथेटर पाइप राख्दा वा शल्यक्रिया गरेको ठाउँमा देखापर्ने संक्रमणहरू नोसोकोमियल संक्रमणका केही उदाहरण हुन्। राजधानीको एक स्वास्थ्य विज्ञान प्रतिष्ठानको वातानुकूलित यन्त्रमा केहीअघि क्लेवसिला समूहको ब्याक्टेरिया हुर्कंदा त्यसको संक्रमणबाट थुप्रै नवजात शिशुहरूको ज्यान गएको तथ्य सम्बन्धित संस्थाको प्रतिष्ठामा आँच आउने डरले गुपचुप बनाइएको थियो। यसर्थ, नोसोकोमियल संक्रमणको पाटोमा आमजनता तथा सम्बन्धित सरोकारवालाहरू सचेत हुनु आफैंमा महत्वपूर्ण हुन जान्छ। अस्पतालजस्ता स्वास्थ्य केन्द्रहरूबाट हुने संक्रमणका कारण संसारभर हरेक वर्ष लाखौं मानिसले ज्यान गुमाइरहेका छन्। निजी स्वास्थ्य संस्थाहरूले ढोका बन्द गर्नु र आर्यघाटमा मृतकको संख्या कम हुनुमा कतै नोसोकोमियल संक्रमणको भूमिका त छैन ? कोभिड १९ का बिरामीलार्ई उपचार गर्न नचाहेर नेपालमा निजीस्वास्थ्य संस्थाहरूले नियमित सेवाहरूबाट पछाडि हटेको अवस्थामा आर्यघाटमा आउने मृतकहरूको संख्यामा कमी आउनु आफैंमा सोचनीय विषयवस्तु वनेको छ। बाघ कराउनु र बाख्रो हराउनु एकैपटक भने जस्तै निजी स्वास्थ्य संस्थाहरूले बिरामीहरूका लागि ढोका बन्द गर्नु र आर्यघाटमा मृतकको संख्या कम हुनुमा कतै नोसोकोमियल संक्रमणको त भूमिका छैन भन्ने प्रश्न उठेको छ। उसो त निजीमा मात्र नभई नेपालको परिप्रेक्ष्यमा सरकारी अस्पतालहरूमा पनि नोसोकोमियल संक्रमण जोखिम उत्तिकै मात्रामा हुने गर्दछ। तसर्थ, अस्पतालबाट हुन सक्ने संक्रमणको जोखिममा कोभिड १९ को पाटो पनि अन्तरसम्बन्धित हुने हुनाले यस सन्दर्भमा स्वास्थ्य केन्द्रहरूलार्ईव्यवसायजन्य स्वास्थ्य तथा सुरक्षाको दृष्टिकोणले थप मजबुत बनाउनुपर्ने चुनौती देखापरेका छन्। सेल्फिस जिन नामको सामाजिक सिद्धान्तले मानिसले आफू तथा आफ्नो जिनलार्ई बचाउन सहयोग गर्ने मानिसहरूलार्ई बढी आदर र माया गर्छ भन्ने तर्कलार्ई अगाडि सार्छ। सदीयौंदेखिको कुपोषित स्वास्थ्य प्रणाली भएको देशमा स्वास्थ्यकर्मीहरूको व्यक्तिगत सुरक्षाको पाटो कहिल्यै अहं मुद्दा बन्न सकेन। नेपालमा मात्र नभई व्यवसायजन्य संक्रमणका कारण धेरै स्वास्थ्यकर्मीहरूलार्ई संक्रामक रोग लाग्ने र ज्यानसमेत गएको थुप्रै दृष्टान्त छन्।आज आएर कोभिड १९ को संक्रमणले प्रत्येक व्यक्तिको जीवनमा जोखिम निम्त्याउन सक्ने हुनाले ज्यान बचाइदिने आशामा एक्कासिस्वास्थ्यकर्मीहरूबाट बढी नै अपेक्षा गरिँदैछ। अपेक्षा गर्नु स्वाभाविक मानवीय स्वभाव नै हो। यथोचित जनअपेक्षाहरूको न्यायोचित तरिकाले सम्बोधन गर्नु राज्यको दायित्व हो। तर जनअपेक्षा र जिम्मवारीको बीचमा विज्ञानले काम गरेन भने अपेक्षाकृत नतिजाहरू हासिल गर्न सकिँदैन। नेपाल सरकारले कोभिड १९ को मुकाबिलाका लागिस्वास्थ्यकर्मीहरूलार्ई अग्रदस्ताको सेना मानेर शतप्रतिशत भत्ता कायम गरेको बारम्बार दोहोर्याउँदै आएको छ। यद्यपि, अग्रदस्तामा रहेर काम गर्ने चिकित्सक, नर्स, मिडवाइफ, प्रयोगशाला प्रविधिज्ञ तथा अस्पतालका अन्य कर्मचारीहरूले व्यवसायजन्य स्वास्थ्य सुरक्षाको सवालमा भने कम ध्यान पुगेको देखिन्छ। नेपालजस्तो कमजोर स्वास्थ्य प्रणाली भएको मुलुकमा प्रत्यक्ष देखिने मात्र नभई अप्रत्यक्ष तहमा भएका समस्याहरूको नजरअन्दाज गर्नु पनि एउटा विशेषता नै हो। स्मरण रहोस्, स्वास्थ्यकर्मीको ज्यानमा तलमाथि भएमा सरकारले दिने भत्ता र ५० लाख रुपैयाँको बिमा रकम कुनै पनि व्यक्तिको ज्यानको मूल्यको अगाडिनिम्छरो सहानुभूति मात्र हो। कोभिड १९ को भाइरसको चरित्रलाई मनन गरेर केही स्वास्थ्यकर्मीहरूले व्यक्तिगत सुरक्षा सामग्री पाए काम गर्ने, नत्र नगर्ने सीधै उद्घोष गरिसकेको अवस्था पनि छ। निजी अस्पतालहरूले त गेटबाट नै बिरामी फर्काउने जस्तो गैरपेसागत रवैया देखाइसकेको अवस्था छ। सरकारी अस्पतालहरूमा पनि कोभिड १९ को शंकामा जँचाउन गएकाहरूले न्यूनतम मानवीय सम्मान नपाएको गुनासो पोखेका छन्।यस्तो अवस्थामा सरकारले स्वास्थ्यकर्मीहरूको लाइसेन्स खोस्ने वा कारबाही गर्ने जस्ता धम्कीपूर्ण भाषाहरू बोल्नुभन्दा स्वास्थ्यकर्मीहरूलाई कसरी सुरक्षित बनाउन सकिन्छ भन्नेतर्फ व्यापक अभ्यास गर्नु जरुरी हुन्छ। स्वास्थ्यकर्मीहरूलाई व्यवसायजन्य स्वास्थ्य सुरक्षाको पाटोमा यथेष्ट मात्रामा सचेतना दिन सकेमा मात्र शारीरिक र मनोवैज्ञानिक दुवै रूपमा कार्यस्थलमा उनीहरूले गर्ने भूमिका प्रभावकारी हुन्छ। स्वास्थ्यकर्मीहरूले आइसोलेसन वार्डमा नै राखेको बिरामीको कोरोना शंका गर्दैमा टाढैबाट औषधि फाल्नुपर्ने स्थिति व्यवसायजन्य स्वास्थ्य सुरक्षाको पाटोमा भइरहेको न्यून लगानीको प्रतिफल हो। स्वास्थ्यकर्मीहरूको स्वास्थ्य सुरक्षाको प्रश्न गौण बनाएर कोभिड १९ को तीव्र संक्रमण दर रोक्न नसकिने यथार्थ बेलैमा तत्वबोध गर्नु अनिवार्य हुनेछ। केही दिनयता नेपाल सरकारले कोभिड १९ को परीक्षणको दायरा बढाएर उपत्यकाबाहिर पनि थुप्रै ठाउँमा कोभिड १९ को परीक्षण गर्ने नीति लिएको छ। यस अवस्थामा व्यवसायजन्य स्वास्थ्य सुरक्षाको सवालमा थप काम गर्नुपर्ने अवस्था आएको छ।स्वास्थ्यकर्मी तथा प्रयोगशाला प्रविधिज्ञहरूले नै शंकास्पद तथा अन्य व्यक्तिको समीपमा पुगेर गरिने परीक्षणको सवालमा पनि व्यक्तिगत सुरक्षाको पाटो महत्वपूर्ण देखिन्छ। यस प्रक्रियामा खटिने प्रयोगशाला प्रविधिज्ञ तथा प्रयोगशालाभित्र कायम गरिनुपर्ने व्यवसायजन्य स्वास्थ्य सुरक्षाको पाटोको भने गम्भीरता देखिएको छैन। साथै कोभिड १९ बाट संक्रमित व्यक्ति तथा शंकास्पदहरूको स्राव प्रयोगशालामा पुगेपछि सम्बन्धित अस्पतालहरूले संक्रमण हुन नदिन पालना गरिनुपर्ने स्वास्थ्यसुरक्षाको सवालमा पनि कम चर्चा भएको देखिन्छ। विश्व स्वास्थ्य संगठनले जारी गरेको निर्देशिकामा अस्पतालसँग सम्बन्धित अन्य पक्षहरू जस्तै गुणस्तरीय व्यक्तिगत सुरक्षा सामग्रीको प्रयोग गर्ने, सम्बन्धित देशको राष्ट्रिय प्रयोगशालाले बनाएको मापन निर्धारण गर्ने र आवश्यक प्राविधिक ज्ञानका लागिस्वास्थ्यकर्मीहरूलाई प्रशिक्षित गर्नुपर्ने मान्यता अघि सारेको छ। स्वास्थ्यकर्मीहरू तथा प्रयोगशाला प्रविधिज्ञहरूमा कोभिड १९ बाट संक्रमित बिरामी तथा उनीहरूबाट संकलन गरिएको स्रावको सही तरिकाले व्यवस्थापन गर्ने ज्ञानको कमी हुनेबित्तिकै नोसोकोमियल संक्रमणको खतरा बढेर जान्छ। कोभिड १९ को परीक्षण गर्दा नमुना संकलन विधि पनि सही तरिकाले नभएमा शंकास्पद व्यक्तिसँग भएको संक्रमणको स्थिति पत्ता नलाग्ने देखिन्छ। सही र सुरक्षित तरिकाले नमुना संकलन गर्न नसकेको खण्डमा स्वयं प्रयोगशाला प्रविधिज्ञहरू नै संक्रमित भएर उनीहरूबाट नै समाजमा अन्यलाई संक्रमण हुन सक्ने स्थिति आउन सक्दछ। विश्व स्वास्थ्य संगठनले कोभिड १९ का लागि परीक्षण गर्ने प्रयोगशालाहरू बायोसेफ्टी लेभल २ को हुनुपर्ने तथ्य प्रयोगशालासम्बन्धी निर्देशिकामा सार्वजनिक गरेको छ। यसका लागि प्रविधिज्ञहरूलाई प्रशिक्षित गर्नुपर्ने व्यक्तिगत सुरक्षा तथा व्यवसायजन्य स्वास्थ्यको पाटोमा ध्यान पुर्याउनुपर्ने पाटाहरू उल्लेख गरिएका छन्। कोभिड १९ को परीक्षणमा जुट्ने प्रयोगशाला प्रविधिज्ञ तथा अन्य स्वास्थ्यकर्मीहरूले यस प्रक्रियामा थुप्रै व्यावहारिक समस्या भोग्नुपरेको यथार्थ बताएका छन्। स्वास्थ्यकर्मीहरूलाई व्यक्तिगत सुरक्षाका सामग्रीहरू लगाउनेर फुकाल्ने तरिकामा नै अलमल परेको देखिन्छ। एकातिर पीपीईको नाममा निम्न गुणस्तरको गाउन गाउँगाउँमा पुुगेको तीतो यथार्थ छ। विशेष रूपले प्रयोगशाला प्रविधिज्ञहरूलाई नमुना संकलन गर्ने सही विधिबारे पनि आवश्यक परामर्श कक्षाहरू सञ्चालन गरिएको छैन। सरकारलेवर्तमान अवस्थामा अवलम्बन गरेको परीक्षण विधि एन्टिजन जाँच गर्ने पीसीआर (पोलिमेरेज चेन रियाक्सन) विधि हो। यस जाँचका लागि आवश्यक नाक तथा घाँटीको स्राव लिने बेलामा नै प्रयोगशाला प्रविधिज्ञहरूलाई संक्रमणको जोखिम हुन सक्छ। त्यस्तै र्यापिड किट टेस्ट एन्टिबडी जाँच्ने प्रक्रिया हो। यस प्रक्रियामा पनि प्रविधिज्ञहरू रगतको नमुना संकलन गर्न शंकास्पद व्यक्तिको नजिक जानुपर्ने हुन्छ। वैज्ञानिकहरूको भनाइअनुसार कोभिड १९ लक्षण नदेखिने अवस्थामा पनि सर्ने भएकाले कमसल गुणस्तरको व्यक्तिगत सुरक्षा सामग्री प्रयोगशाला प्रविधिज्ञहरूले लगाएर नमुना संकलन गर्नु आफैंमा जोखिम निम्त्याउनु हो। विश्व स्वास्थ्य संगठनअनुसार कोभिड १९ को परीक्षण गर्न तोकिएको प्रयोगशालामा जोखिम मूल्यांकन गर्नु महत्वपूर्ण हुन्छ। कमसल पूर्वाधार, अव्यवस्थित कार्यस्थल र अर्धदीक्षित जनशक्ति र कमजोर प्रविधि आफैंमा नोसोकोमियल संक्रमणको जोखिम बढाउने तत्व हुन्। कोभिड १९ को नमुनाको प्रयोगशाला परीक्षण गर्दा होस् वा संक्रमित व्यक्तिलाई वार्डमा राखेर गरिने उपचारको सिलसिलामा नोसोकोमियल संक्रमण रोक्नथुप्रै पाटोहरूमा ध्यान दिनुपर्ने हुन्छ। वुहानको रोग नियन्त्रण तथा रोकथाम गर्ने विभागले जारी गरेको निर्देशिकामा स्वास्थ्य संस्थाहरूलाई आवश्यक व्यक्तिगत सुरक्षा सामग्रीहरूको जानकारी दिइएको छ। जसअनुसार, कोभिड विशेष अस्पताल, आइसोलेसन वार्ड तथा प्रयोगशालाहरूमा स्वास्थ्यकर्मीहरूका लागि एकपटक प्रयोग गरेर फाल्न सकिने किसिमका टोपीहरू, सर्जिकल मास्क, आँखा छोप्ने चस्मा, काम गर्ने सेता गाउनहरू, पञ्जाहरू, जुत्ता छोप्ने खोलहरूको आवश्यक पर्छ। साथै, मुख टम्म बन्द भएको बेलामा अक्सिजनको बहाव राम्रोसँग हुने पोजिटिभ एयर प्रेसर भएको रेस्पिरेटर अर्थात् गुणस्तरीय मास्कहरू पनि आवश्यक पर्छ। नेपालको सन्दर्भमा भने आफ्नै तवरमा सिलाएका व्यक्तिगत सुरक्षा सामग्रीहरूको प्रयोगमा होडबाजी चलिरहेको छ। प्राविधिक सामग्रीहरूको गुणस्तर मापन गर्ने प्रविधि र दक्ष जनशक्ति आफैंमा दुर्लभ भएको देशमा आफ्नै तवरबाट बनेका पीपीईहरू कतिसम्म सुरक्षित छन् भन्नेबारे प्रश्न उठाउन सकिने थुप्रै ठाउँ देखिन्छन्। संक्रमणको जोखिमबाट बच्न एकमात्र उपाय शरीर ढाक्ने गरी सेतो गाउन लगाउनु हो भन्ने किसिमको साँघुरो मान्यता बढी नै प्रबल हुँदै गएको छ। यस अतिरिक्त व्यक्तिगत रूपमा स्वास्थ्यकर्मीहरूले लगाउने पोसाकबाहेक उनीहरूले पालना गर्नुपर्ने हातको सफाइ, वार्डको व्यवस्थापन काम गर्ने कार्यस्थललाई निर्मलीकरण गर्ने र परीक्षण तथा बिरामी उपचारपछि निस्किएका फोहोरको व्यवस्थापन जस्तो पाटोमा पनि उत्तिकै ध्यान पुर्याउनु पर्छ। आइसोलेसनमा भर्ना गरिएका बिरामीहरूको हेरचाह गर्ने बेलामा होस् वा उनीहरूको अन्य प्यारामेडिकल जाँच गर्ने बेलामा होस् नोसोकोमियल संक्रमणको खतराबारे स्वास्थ्यकर्मीले हेक्का राखिरहनु पर्छ। यसका लागि पटकपटक हात धुनेदेखि आवश्यक सरसफाइकालागि पानी पनि प्रशस्त मात्रामा आवश्यक हुन्छ।खानेपानीको व्यवस्थापन सहज तरिकाले नहुने अस्पताल तथा स्वास्थ्यकेन्द्रहरूको सवालमा भने कोभिड १९ को मामलामा ध्यान दिनुपर्ने व्यवसायजन्य स्वास्थ्य सुरक्षाको पाटो झनै चुनौतीपूर्ण हुने देखिन्छ। विज्ञान नबुझ्ने राजनीति र भ्रष्टाचारमा लिप्त स्वास्थ्य प्रणाली भएको देशमा नेतृत्वपंक्तिको अज्ञानताको प्रतिफल अन्ततोगत्वा स्वास्थ्यकर्मीहरूले नै भोग्नुपर्ने हुन्छ। संकटको घडीमा स्वास्थ्यकर्मीलाई अग्रदस्ता भनेर फुक्र्याउन नछोड्ने तर अग्रदस्ताका लागि आवश्यक ज्ञान र प्रविधिको लगानीमा ध्यान नदिने अदूरदर्शी व्यवस्थापनको चरित्र नै हो। तसर्थ, कोभिड १९ को संक्रमण तीव्र रूपमा पैलिएर अस्पताल तथा स्वास्थ्यकेन्द्रहरूमा बिरामीको भार बढ्न गएमा अस्पतालभित्रकोव्यवसायजन्य स्वास्थ्य तथा सुरक्षाको पाटोमा बढी नै ध्यान पुर्याउनुपर्ने हुन्छ। धेरै बिरामीहरूलाई साँघुरो ठाउँमा राख्नु र बिरामीलाई पटकपटक ठाउँ सार्नु जस्ता कारणहरूलेपनि नोसोकोमियल संक्रमणको जोखिम निम्त्याउन सक्ने हुन्छ। कोभिड १९ को शंकास्पद र संक्रमित दुवै किसिमका बिरामीहरूले नोसोकोमियल संक्रमण बढाउन सक्ने हुन्छ। प्रयोगशाला जाँचबाट कोभिड १९ प्रमाणित भइसकेको अवस्थामा पनि उनीहरूबाट स्वास्थ्यकर्मी तथा अन्य बिरामीहरूलाई समेत कोभिड १९ को संकमण हुन सक्दछ। खराब स्वास्थ्य व्यवस्थाको धेरै सूचकांकहरूमध्ये अस्पतालमा गरिनुपर्ने सरसफाइ तथा निर्मलीकरणको अभ्यासमा कम ध्यान दिनु हो। कोभिड १९ को भाइरसको लिथालिटी अर्थात् यस रोगसँग जोडिएको जोखिमको चरित्र फरक भएकोले स्वास्थ्यकर्मीहरूलाईकोभिड केन्द्रित अतिरिक्त परामर्शहरू यथाशीघ्र चाँडै प्रदान गरिनु पर्छ। सम्भावित तीव्र संक्रमणको जोखिमलार्ई न्यूनीकरण गर्ने अनेक तयारी गरिँदा समुदायमा कोभिड १९ को संक्रमण फैलिन सक्ने सूक्ष्म सम्भावनाहरूबारे ध्यान दिनु महत्वपूर्ण हुनेछ। कोभिड १९ का लागि खोलिने विशेष अस्पताल, क्वारेन्टाइन कक्ष वा आइसोलेसन वार्डहरूमा व्यवसायजन्य स्वास्थ्य सुरक्षाको पाटोमा ध्यान दिएर नोसोकोमियल संक्रमणलाई निषेध गर्न सम्बन्धित सरोकारवालाहरू सबैको ध्यान जान जरुरत देखिन्छ।"
कोरोना आशंका गरिएका तीन जनाको नतिजा नेगेटिभ,"दमौली : कोरोना संक्रमण आशंकामा नमूना संकलन गरिएका तीन व्यक्तिको कोरोना परीक्षण नतिजा नेगेटिभ पाइएको छ। शुक्लागण्डकीको बेलचौतारा स्थित जीपी कोइराला राष्ट्रिय श्वासप्रश्वास केन्द्रमा उपचाररत एक बालिकासहित व्यास नगरपालिका र म्याग्दी गाउँपालिकाबाट एकएक नमूना स्वाब संकलन गरी परीक्षणका लागि पोखरा पठाइएको थियो । सबै नमूनाको नतिजा नेगेटिभ आएको स्वास्थ्य कार्यालय तनहुँका प्रमुख शंकर बाबु अधिकारीले बताए । 'सबै तीन नतिजा नेगेटिभ आएको छ', उनले भने ।"
"बैतडीमा र्यापिड डाइग्नोस्टिक टेस्ट शुरु, ११७ जनाको रिपोर्ट नेगेटिभ","बैतडी : जिल्लामा क्वारेन्टाइनमा बसेका नागरिकहरुको शनिबारदेखि र्यापिड डाइग्नोस्टिक टेस्ट शुरु भएको छ। शनिबार टेस्ट भएका सबै ठाउँका नागरिकको रिपोर्ट नेगेटिभ आएको स्वास्थ्य कार्यालय बैतडीका जनस्वास्थ्य अधिकृत भुवनप्रसाद जोशीले जानकारी दिए। क्वारेन्टाइनमा बसेका १०४ जना र सीमा प्रहरी चौकी झुलाघाटमा खटिएका १३ जना प्रहरी र्यापिड डाइग्नोस्टिक टेस्ट गर्दा सबैको रिपोर्ट नेगेटिभ आएको उनले बताए। उनले भने 'हामीले क्वारेन्टाइनमा बसेका नागरिकहरुको कोरोना परीक्षणका लागि शुक्रबार कीट प्राप्त गरेका थियौं। शनिबारदेखि चेकजाँच कार्य शुरु गरिसकेका छौं।' थ्रोट स्वाब संकलन नभएका पालिकाहरुमा क्वारेन्टाइनमा बसेका नागरिकहरुको र्यापिड डाइग्नोस्टिक टेस्ट शुरु भएको स्वास्थ्य कार्यालयका प्रमुख योगेशप्रसाद भट्टले बताए। क्वारेन्टाइनमा बसेका मध्ये सुर्नया गाउँपालिकाका ३२ जना, दोगडाकेदार गाउँपालिका २० जना, डिलाशैनी गाउँपालिकामा १६ जना, सिगास गाउँपालिका १७ जना र दशरथचन्द नगरपालिकाका १९ जनाको र्यापिड डाइग्नोस्टिक टेस्ट गरिएको हो। टेस्ट गरिएका सबै जनाको रिपोट नेगेटिभ आएपछि उनीहरुलाई घर पठाएको जनस्वास्थ्य निरीक्षक जोशीले बताए। क्वारेन्टाइनमा बसेका मध्ये १४ दिन पूरा भएका नागरिकको र्यापिड डाइग्नोस्टिक टेस्ट गरिएको बताइएको छ। जिल्लाको सिगास गाउँपालिका र पाटन नगरपालिकामा आइतबार टेष्ट हुने बताइएको छ।"
गुल्मीका पाँच जनाको रिपोर्ट नेगेटिभ,"गुल्मी : कोरोना भाइरस कोभिड१९ को आंशकामा स्वाब परिक्षणका लागि पठाइएको गुल्मीका पाँचै जनाको रिपोर्ट नेगेटिभ आएको छ। चैत २४ गते मुसिकोट नगरपालिकाका दुई जना, रेसुङा नगरपालिकाका एक र सत्यवती गाउँपालिकाका दुई जना युवाको कोरोना परिक्षणको लागि स्वाब भैरहवाको प्रादेशिक जनस्वास्थ्य प्रयोगशालामा पठाइएको प्रमुख जिल्ला अधिकारी भरत कुमार शर्माले जानकारी दिए। आशंकित व्यक्तिहरु चैत ६ गते कोरोना संक्रमित यूवतीसंगै विदेशबाट आएका थिए। यस्तै, गुल्मीका विभिन्न स्थानीय तहको क्वारेन्टाइनमा बसेकाहरुको र्यापिड टेष्ट गरिने भएको छ।"
एनसेलको डेटा र एसएमएस सेवा अब लोनमा पाइने,काठमाडौं : एनसेलका प्रिपेड ग्राहकले अब आफुसँग मेन ब्यालेन्स नभएपनि डेटा र एसएमएस सेवाको फाइदा लिन सक्नेछन् । नयाँ वर्ष २०७७ को अवसरमा एनसेल प्राइभेटले आफनाग्राहकलार्ई सम्पर्कमा रहिरहनथप मद्दत पुर्याउँदै शनिबार (चैत्र २९) बाट नयाँ योजना ल्याएको छ । जसअन्तर्गत ग्राहकले अब डेटा र एसएमएस् सेवा सहितको प्याक वा एसएमएस प्याक पछि शुल्कतिर्ने गरी खरिद गर्न सक्छन् । कोरोना भाइरसले फैलिएसँगै लकडाउनले गर्दा ग्राहकहरुले सहज रुपमा आफ्ना परिवारका सदस्य र साथीभाइसँग सम्पर्कमा रहन तथा नववर्षको शुभकामना आदानप्रदान गर्न व्यालेन्स रिचार्जमा कठिनाई भोगिरहेका हुन सक्छन् । त्यसैले एनसेलले सजिलै डेटा र एसएमएस सेवामा पहुँच सुनिश्चित गर्न यो नयाँ योजना न्यु इयर अफर ल्याएको हो । यस अफर अन्तर्गत एनसेलका ग्राहकले २५० एमबी डेटा र २५० एसएमएस प्याक कर सहितमात्र २० रुपैयाँमा सुचारु गर्न सक्छन् । ग्राहकले आफुसँगशुन्यब्यालेन्स रहेको अवस्थामापनि यो प्याकलोनमा सुचारु गरी डेटा र एसएमएस सेवाको फाइदालिन सक्छन् । यो प्याकअन्तर्गत पाइने डेटा र एसएमएस भोलुम सुचारु भएको दिन देखि ५ दिनको लागिमान्य रहन्छ । लोनमा नै २५० वटा एसएमएस रहेको प्याक कर सहितमात्र १० रुपैयाँ सुचारु गर्न सक्छन् । सुचारु गरिएको एसएमएस प्याक ५ दिनको लागिमान्य रहनेछ । ग्राहकले एस्ट्रिक्स ९९८८ एस्ट्रिक्स ७७ ह्यास डायल गरी आफ्नो आवश्यकताअनुसार डेटा र एसएमएस बन्डल प्याकवाएसएमएस प्याकलोनमा सुचारु गर्न सक्छन् । विगत दुई महिना देखि एनसेलको सिम प्रयोग गरिरहेका र मेन ब्यालेन्स ५ रुपैयाँ भन्दा कम भएका एनसेलका प्रिपेड ग्राहकले प्याकहरु सुचारु गर्न सक्छन् । ग्राहकले आफ्नो आवश्यकताअनुसार कुनै पनि समयमा जति पटक पनि यो सेवालिन सक्छन् । यद्यपि सेवा सुचारु गर्नुभन्दा पहिला पुरानो लोनको रकमचुक्ता गरेको हुनु पर्ने जनाएको छ ।
लकडाउन छिट्टै अन्त्य हुँदैन : प्रधानमन्त्री,"काठमाडौं : प्रधानमन्त्री केपी शर्मा ओलीले लकडाउन तत्काल अन्त्य नहुने बताएका छन्। शनिबार सात प्रदेशका मुख्यमन्त्रीसँग कोरोना भाइरस रोकथाम र नियन्त्रणबारे भिडियो कन्फरेन्समा कुरा गर्दै ओलीले यस्तो बताएका हुन्। सिंहदरबारस्थित एक्सन रूमबाट प्रधानमन्त्री ओलीले छलफल सञ्चालन गर्दै यसबीचमा रोकथामका लागि भएका प्रयास सकारात्मक नै रहेको र यसलाई अझ समन्वयात्मक ढङ्गले अघि बढ्न जरूरी रहेको बताए। प्रधानमन्त्री ओलीका प्रेस सल्लाहकार सूर्य थापाका अनुसार प्रधानमन्त्री ओलीले लकडाउन छिट्टै अन्त्य नहुने, सीमामा अझ कडाइ हुने, भावुक कुरा गरेर लापरबाही स्वीकार्य नहुने र सङ्क्रमण फैलिनबाट सबै सचेत हुनु अनिवार्य रहेको स्पष्ट पारेका हुन् । भारतमा सङ्क्रमण फैलिने क्रम बढिरहेको देख्दादेख्दै यहाँ लकडाउन खुला गर्ने कुरा हुन सक्दैन, प्रधानमन्त्रीको भनाइ उद्धृत गर्दै प्रेस सल्लाहकार सूर्य थापाले भने, यसमा नरम बनेर लापरबाही नगर्न म आग्रह गर्दछु। उनले सरकारभन्दा भिन्न कुनै संयन्त्र आवश्यक नरहेको स्पष्ट पार्दै सरकार स्वयंले अधिकारका साथ काम गरेको हुनाले १५ दिन घरमा बस्दै बीचबीचमा एकपटक निर्देशन दिएजस्तो गरी सरकारले काम गरोस् भन्ने जस्तो नगर्न आग्रह गरे। उनले स्वयंसेवक स्वयंसेवी भावनाले कार्य गर्ने र त्यसवापत कुनै लाभ नखोज्ने हुनुपर्ने उनले बताए। मुख्यमन्त्रीसँग प्रधानमन्त्रीको भिडियो कन्फरेन्स प्रधानमन्त्रीले मुख्यमन्त्रीसँग चार घण्टाबढी के कुरा गरे ? प्रधानमन्त्री तथा मन्त्रिपरिषद्को कार्यालय सिंहदरबारस्थित एक्सन रुमबाट शनिबार प्रधानमन्त्री ओलीले चार घण्टाभन्दा लामो समय मुख्यमन्त्रीसँग भिडियो कन्फरेन्समा छलफल गरेका हुन्। प्रधानमन्त्रीसँगको भिडियो कन्फरेन्समा प्रदेश १ का मुख्यमन्त्री शेरधन राई, प्रदेश २ का मुख्यमन्त्री लालबाबु राउत, बागमती प्रदेशका मुख्यमन्त्री डोरमणी पौडेल, गण्डकी प्रदेशका मुख्यमन्त्री पृथ्वीसुब्बा गुरूङ, प्रदेश ५ का मुख्यमन्त्री शंकर पोखरेल, कर्णाली प्रदेशका मुख्यमन्त्री महेन्द्रबहादुर शाही र सुदूरपश्चिम प्रदेशका मुख्यमन्त्री त्रिलोचन भट्ट सहभागी थिए। शनिबार बिहान ११ : ३० मा सुरु भएको मुख्यमन्त्रीसँगको भिडियो कन्फरेन्स छलफल दिउँसो ३:४० मा सकिएको थियो। छलफलमा सातै प्रदेशका मुख्यमन्त्रीले प्रदेशमा कोरोना भाइरस नियन्त्रण, रोकथाम र उपचारको क्रममा गरिएका प्रयाशको बारेमा जानकारी गराए। धानमन्त्रीले यसबीचका प्रयास सकारात्मक रहेको र यसलाई अझ समन्वयात्मक ढंगले अघि बढाउन जरूरी रहेको बताएका छन् । छलफलमा प्रधानमन्त्री ओलीले सामाजिक दूरी कायम गर्नुको अर्को विकल्प नै नरहेको स्पष्ट पारेका छन् । ओलीले सरकार प्रभावकारी र सफल रूपमा यस काममा केन्द्रित रहेको हुँदा अनावश्यक भ्रम र दुष्प्रचार गर्ने तत्वबाट प्रभावित नहुन आम नेपाली दिदीबहिनी तथा दाजुभाइलाई अनुरोध गरेका छन् । प्रधानमन्त्री ओलीले कोरोना संक्रमणको नियन्त्रण र यसको अन्त्य गरिसक्दासम्म मुलुकको स्वास्थ्य उपचारको क्षेत्रले गुणात्मक फड्को मार्ने, प्रयोशाला, उपकरण र स्वास्थ्य सामग्री तथा दक्ष जनशक्तिको व्यवस्थापनमा विशेष प्रगति हासिल भइसक्ने बताएका छन्। छलफलमा प्रधानमन्त्री ओलीले लकडाउन छिट्टै अन्त्य नहुने, सीमामा अझ कडाइ हुने, भावुक कुरा गरेर लापरबाही स्वीकार्य नहुने र संक्रमण फैलिनबाट सबै सचेत हुनु अनिवार्य रहेको स्पष्ट पारेका हुन्। भारतमा संक्रमण फैलिने क्रम बढिरहेको देख्दादेख्दै यहाँ लकडाउन खुला गर्ने कुरा हुनै नसक्ने प्रधानमन्त्रीको भनाइ छ। ओलीले यसमा नरम बनेर लापरबाही नगर्न पनि सबैलाई सचेत गराएका छन्। प्रधानमन्त्रीले छलफलमा स्वयंसेवकहरू स्वयंसेवी भावनाले कार्य गर्ने, शारीरिक रूपमा तन्दुरूस्त र त्यसवापत कुनै लाभ नखोज्ने बताए। लकडाउनमा प्रशासनिक लापरबाही हुनु नहुने, मेला लाग्ने, मान्छे जम्मा हुने आदि क्रियाकलाप गर्न रोक्नका लागि प्रशासन र प्रहरी सजग हुनैपर्ने, त्यसका लागि केन्द्रबाटै एकरूपताको लागि परिपत्र जारी गरिनेसमेत जानकारी प्रधानमन्त्रीले गराएका छन्। ओलीले अहिले जनतालाई दुःख दिन नभएर जनताको जीवन रक्षा गर्न नै लकडाउन अनिवार्य रहेको बुझ्न र बुझाउन सबैलाई सचेतनताको लागि आह्वानसमेत गरेका छन्। उनले सरसफाईमा ध्यान दिन, मास्क र चश्मा प्रयोग गर्न र मनोवैज्ञानिक काउन्सेलिङ बढाउन पनि मुख्यमन्त्रीलाई आग्रह गरे। करिब ४ घण्टाभन्दा चलेको छलफलमा सातै प्रदेशका मुख्यमन्त्रीले आआफ्नो प्रदेशमा कोरोना भाइरस नियन्त्रण, रोकथाम र उपचारको क्रममा गरिएका पहल र स्थितिबारे जानकारी गराएका छन्। सबै मुख्यमन्त्रीले प्रदेशमा कोरोना नियन्त्रणको प्रयास आवश्यकता अनुसार भइरहेको विश्वास दिलाउने प्रयास गरेका छन् ।"
"डोल्पामा उपचार नपाएर एक सुत्केरीको मृत्यु, एकको हेलिकप्टरबाट उद्दार","डोल्पा : डोल्पाबाट एक सुत्केरी महिलाको नेपाली सेनाको हेलिकप्टरमार्फत उद्दार गरिएको छ । गर्भवती रहेकी महिलाको उच्चारक्तचापले अचेत हुँदा सुर्खेत लगिएको हो । जिल्लाको त्रिपूरासुन्दरी नगरपालिका ४ पञ्चीरुपा धरला अचेत भएपछि उनलाई जिल्ला प्रशासन कार्यालयको पहलमा सुर्खेत क्षेत्रीय अस्पताल लगिएको छ । धरालाको पेटमा रहेको बच्चा मरिसकेको र उनको उच्च रक्तचापको कारण अचेत अवस्थामा रहेकोले जिल्ला अस्पताल डोल्पामा शल्यक्रिया गर्न नसकेको स्वास्थ्य सेवा प्रमुख डाक्टर सजिन रावलले जानकारी दिए । रावलले जिल्ला अस्पतालमा भेन्टीलेटर छैन, बच्चा पेटमा मरेको अवस्थामा शल्यक्रिया नगरे आमाको ज्यान जाने र मृगौला र मस्तिष्कमा समेत घात गर्ने हुँदा आमाको ज्यान जोगाउन सुर्खेत पठाएको बताए । जिल्ला अस्पतालमा रहेकोले धरलाको ज्यान जोगिने भएको छ । तर आजै एक जना महिलाको भने ज्यान गएको छ । उनको सुत्केरी हुँदा उच्च रक्तश्रावको कारण मृत्यु भएको हो । ठुलीभेरी नगरपालिका ६ की २७ वर्षीया लालुकुमारी रोकायाको भने ज्यान गएको हो । शुक्रबार घरमा साँझ सुत्केरी ब्यथा लागेको र बिहान ७ बजेतिर उनको उच्च रक्तश्रावले ज्यान गएको स्थानीय हिमाल रोकायाले जानकारी दिए । रोकायाले भने, 'बच्चा जन्मियो आमाले धर्ति छोडिन् । उनलाई रक्तश्राव धेरै भएको थियो । तत्काल कतै पनि उद्दारको लागि पहल गर्ने समय नै पुगेन आखिर एक आमाको ज्यान गयो ।' लालुकुमारीको बच्चा जिवित छ तर आमाको भने ज्यान गएको छ । स्थानीय भन्छन्, 'नजिक स्वास्थ्यचौकी नहुँदा ज्यान गयो । हेलिकप्टरबाट लान सक्ने कुनै जानकारी थिएन । गाँउमा स्वास्थ्यकर्मी थिएनन्। ज्यान गयो ।' 'ठुलाकै लागि रैछ हेलिकप्टर, अस्पताल। गरिबले आखिर ज्यान गुमाउनै पर्ने रहेछ' ,हिमाल रोकायाले दुख पोखे। लकडाउनले जिल्ला अस्पतालसम्म लान नसकिएको र नजिक कुनै स्वास्थ्यसंस्था पनि नभएर यस्तो भएको उनले बताए । राष्ट्रपति महिला उद्धार कोषबाट हालसम्म डोल्पाबाट मात्रै यस वर्ष सुत्केरी तथा गर्भवती महिलाको हेलिकप्टरमार्फत १४ जनाको उद्दार गरिसकिएको छ । त्यसमध्ये दुईजनाको भने मृत्यू भएको छ । उकरण अभावकै कारण पनि आपतमा हेलिकप्टरबाट शहरमै लैजानुपर्ने बाध्यता रहेको छ ।"
कोरोनाले 'भिटौलो' प्रभावित,"बैतडी : जिल्लाको सुर्नया गाउँपालिका६ का मुरलीप्रसाद अवस्थीले चैत दोश्रो साता आफ्नी दिदि भेट्न जाने योजना बनाएका थिए। प्रत्येक वर्ष दाजुभाईले दिदि बहिनीसँग भेटघाट गर्ने चलन अनुसार उनले 'भिटौला' जाने तयारी गरेका थिए। तर कोरोना भाइरसको जोखिम कारण देशमा लकडाउन गरिएपछि उनले भिटौला जाने योजना स्थगित गरे। मुरलीप्रसाद जस्तै सुदूरपश्चिमका बैतडीको धेरै दाजुभाईको दिदि बहिनीहरुलाई भेट्ने योजना यो वर्ष अधुरो रहेको छ। कोरोनाको जोखिम बढी हुन सक्ने भएकाले लकडाउन भएपछि यो वर्ष भिटौलो पनि प्रभावित भएको दशरथचन्द नगरपालिका१ गुरुखोलाका देवदत्त भट्टले बताए। उनले भने 'हाम्रो यतातिर चैतको महिना माइती पक्षले छोरी बहिनीहरुलाई भेट्ने चलन छ। कोसेली लगेर छोरी बहिनीहरुको घर जाने चलन छ। तर यो वर्ष कोरोनाले भिटौलो प्रभावित भएको छ।' सुदूरपश्चिमका बैतडी, दार्चुलालगायतका जिल्लाहरुमा चैतको महिनाभरी दाजुभाईले विभिन्न कोसेलीसहित दिदि बहिनीहरुलाई भेट्ने चलन रही आएको छ। माइती पक्षका तर्फबाट कोसेलीसहित दिदि बहिनीहरुको घरमा पुग्ने चलन रहेको भए पनि यो वर्ष लकडाउनका कारण भिटौला कोही नआएको दशरथचन्द नगरपालिका२ की पार्वती बोहराले बताइन्। उनले भनिन् 'अरु वर्ष माइती पक्षबाट भेट्ने कहिले आउलान् भनेर बाटो हेरिन्थ्यो। यो वर्ष कोरोनाले त्यो सम्भव नभएपछि फोनबाटै कुराकानी गरेर सम्झना मेटियो।' परापूर्वकालदेखि नै यो क्षेत्रमा चैतको महिना माइती पक्षले छोरी बहिनीहरुलाई भेटघाट गर्ने चलन रही आएको स्थानीय संस्कृतिका जानकार गणेशदत्त अवस्थीले बताए। उनले भने 'पहिला पहिला सञ्चारका साधनहरु पनि थिएनन्। सानै उमेरमा बिहे गरिदिने चलन थियो। माइती पक्षको छोरी बहिनीहरुलाई नियास्रो पनि लाग्ने गरेको थियो। त्यसैले माइती पक्षले कोसेलीसहित भेटघाट गर्ने चलन चलेको हो। यो चलन अहिले पनि छ। तर यो वर्ष कोरोनाका कारण प्रभावित भएको छ।' चैतलो पनि सुनिएन् वसन्त ऋतुको आगमनसँगै चैतको महिना दमाईहरुले घरघरमा गएर हुड्को बजाएर चैतलो गाउने चलन पनि यो क्षेत्रको पुरानो चलन हो। तर यो वर्ष कोरोनाका भाइरसको जोखिमका कारण चैतलो समेत सुनिएको छैन्। वसन्त ऋतुमा न्याउली कोइलीहरुको आवाज गुञ्जायमान हुने र त्यसैमा हुड्कोको आवाजसहित चैतलो सुन्दा धेरै मन भावविह्वल हुने गरेको थियो। चैतलोले गुञ्जायमान हुने गाउँहरु यो वर्ष लकडाउनका कारण सुनसान भएका पाटनका गोविन्दप्रसाद पन्तले बताए। उनले भने 'चैतलो पछिल्लो समयमा लोप हुँदै पनि गइरहेको छ। तर यो वर्ष त लकडाउनका कारण कतै सुन्न पाइएन्।' लकडाउनका कारण यो वर्ष चैतलो गाउन नपाएको सुर्नया५ का जैमल दमाईले बताए। उनले भने 'अरु वर्षको जस्तो यो वर्ष गाउन पाइएन्। एक दुई ठाउँमा गए पनि सुन्ने मान्छेहरु पनि त्यति भेटिएनन्। यो प्रतिको आकर्षण पनि घट्दै गएको छ।' चैतलोमा परापूर्वकालमा चैतको महिनामा दाजुभाईले दिदि बहिनीहरुलाई भेट्ने गरेको प्रसंग रहेको उनले बताए। उनले भने 'दाजुभाईले दिदि बहिनीलाई नभेट्दा निराश भएको, जसको दाजुभाई छैनन् त्यस्ता दिदीबहिनीहरुलाई चैतको महिना बिताउन मुस्किल भएका गाथाहरु चैतलोमा समेटिन्छ।'"
धनगढीका कोरोना संक्रमित युवकको तेस्रो रिपोर्ट पनि पोजेटिभ,धनगढी : कोरोना भाइरस (कोभिड१९) संक्रमित धनगढीका युवाको तेस्रो रिपोर्ट पनि पोजेटिभआएको छ । सेती प्रादेशिक अस्पतालमा उपचारत धनगढी उपमहानगरपालिका५ का ३४ वर्षीय युवकमा चैत १४ गते कोरोना पुष्टि भएका थियो । यसअघि दोस्रो पटक गरिएको परीक्षणमा पनि रिपोर्ट पोजेटिभ आएको हो । तेस्रो परीक्षणको रिपोर्ट पनि पोजेटिभ आएको सेती प्रादेशिक अस्पतालका प्रवक्ता डाक्टर जगदिश जोशीले जानकारी दिए । १५ दिनसम्म अस्पतालमा बसेका युवाको तेस्रो रिपोर्ट आएमा डिस्चार्ज गर्ने तयारी रहको थियो । दुबईबाट आएका उनी चैत ११ गते अस्पताल भर्ना भएका हुन् । ती युवककी भाउजूमा पनि कोरोना संक्रमण भएको पुष्टि भइसकेको छ । उनकी भाउजूको पनि दोस्रो रिपोर्ट पोजेटिभ भएको डा जोशीले बताए । कञ्चनपुरका ४१ वर्षीय संक्रमितको पनि दोस्रो रिपोर्ट पोजेटिभनै आएको छ । कैलालीको लम्कीका २१ वर्षीय संक्रमितको दोस्रो रिपोर्ट आउन भने बाँकी छ । उनको रिपोर्ट आजै साँझ या भोलिसम्ममा आउने डा जोशीले जानकारी दिए । डा जोशीका अनुसार रिपोर्ट पोजिटिभआए पनि चारै जनाको अवस्था सामान्य रहेको छ ।
उपत्यका र पहाडी क्षेत्रमा हावाहुरिसहित वर्षा,काठमाडौं : अहिले काठमाडौं उपत्यकासहित पहाडी क्षेत्रका केही ठाउँमा चट्याङ र हावाहुरीसहित पानी परिरहेको छ। विशेषगरी काठमाडौं उपत्यकाबाट दक्षिण पूर्व र दक्षिण पश्चिममा अहिले चट्याङसहित पानी परिरहेको जल तथा मौसम विज्ञान विभाग अन्तर्गतको मौसम पूर्वानुमान महाशाखाले जनाएको छ। महाशाखाकी मौसमविद् गंगा नगरकोटीका अनुसार स्थानीय वायुसँगै पश्चिमी वायुको प्रभावले अहिले उपत्यका र पहाडी क्षेत्रका केही ठाउँमा पानी परेको हो। यो क्रम केही समयपछि रोकिने मौसमविद् नगरकोटीले बताइन्। एक ठाउँ रोकिए अर्को ठाउँमा फेरि पानी पर्न सक्नेछ। कतै १० देखि १५ मिनेट पानी परेर रोकिने छ भने कतै आधाघण्टासम्म पार्ने सम्भावना छ। बिहानीपख खुलेको मौसम दिउँसोपछि बदली भएर चट्याङ र हावाहुरीसहित पानी पर्नु प्रिमनसुनको विशेषता हो। अहिले प्रिमनसुन चलिरहेको छ। प्रिमसनुका बेलामा केही ठाउँमा पानी पर्ने र नजिकैको अर्को ठाउँमा पानी नपर्ने पनि हुन सक्छ।
लकडाउन उलंघन गर्दा क्वारेन्टाइनमा,ओखलढुंगा : सिरहा जिल्लाबाट रातारात भागेर ओखलढुंगा प्रवेश गर्ने तीन युवाहरुलाई क्वारेन्टाइनमा राखिएको छ। अनुमति बिनै रातको समयमा मोटरसाइकलमा जिल्ला आएका उनीहरुलाई सदरमुकामस्थित ओखलढुंगा क्याम्पसको क्वारेन्टाइनमा राखिएको हो। उनीहरु कामको सिलसिलामा रातको समय पारेर हर्कपुर नाकाबाट ओखलढुंगा प्रवेश गरेका थिए। लकडाउन उलंघन गर्दै महुली लघुवित्तमा कार्यरत उनीहरु सदरमुकाम आइपुगेपछि स्थानीयले नगरपालिका र प्रहरीलाई खबर गरेका थिए। लडकडाउनको समयमा भागेर कार्यालयमा आएका उनीहरुलाई कोरोना संक्रमण हुन सक्ने आशंकामा क्वारेन्टाइनमा राखेर परिक्षण गरिने सिद्धिचरणका मेयर मोहनकुमार श्रेष्ठले बताए। स्थानीयले जिल्ला बाहिरका व्यक्तिमा संक्रमण हुन सक्नेभन्दै क्वारेन्टाइनमा राख्न दबाब दिएका थिए। ती युवाहरुलाई कोरोना सम्बन्धी कुनैपनि लक्षण नदेखिएको जिल्ला कमाण्ड पोष्टका फोकल पर्सन सुमन तिवारीले जानकारी दिए। उनीहरुलाई क्वारेन्टाइनको मापदण्ड अनुसार राखेर परिक्षणपछि छाडिने तिवारीको भनाइ छ। यससँगै जिल्लामा क्वारेन्टाइनमा रहनेको संख्या एक विदेशीसहित ४ पुगेको छ। एक जना बंगलादेशी नागरिक व्यापारका सिलशिलामा जिल्ला आइपुगेपछि क्वारेन्टाइनमा राखिएको थियो। त्यस्तै हालसम्म गरिएका ६ जनाको कोरोना परीक्षण नेगेटिभ देखिएको छ।
मुस्ताङका ३ पालिकाले मागे चिकित्सक,"जोमसोम : मुस्ताङका ३ पालिकाले अधिकृत सातौ तहको चिकित्सक उपलब्ध गराइदिन जिल्ला प्रशासन कार्यालय मुस्ताङसमक्ष माग गरेका छन् । हाल विश्वव्यापी माहामारीको रूपमा फैलिएको नोवल कोरोना भाइरस ( कोभिड१९) को संक्रमणकालीन अवस्थालाई मध्यनजर गर्दै लोमान्थाङ, लोघेकर दामोदरकुण्ड र थासाङ गाउँपालिकाले अधिकृत सातौ तहको एमबिबिएस उर्तीण चिकित्सकको माग गरेका हुन् । मुस्ताङका ५ स्थानीय तहमा हाल ५६ जना स्वास्थ्यकर्मी छन् । उनीहरू सबै अहेब, अनमी र एच हुन् । योग्यता र दक्षताप्राप्त चिकित्सक पालिकामा नभएको उल्लेख गर्दै ३ पालिकाले हाल जोमसोम अस्पतालमा सातौ तहका एमबिबिएस उर्तीण र कार्यरत चिकित्सक संक्रमणकालीन अवधिसम्म खटाइदिन माग गरेका हुन् । योग्यता प्राप्त चिकित्सकको अभावले कोरोना स्वास्थ्य परीक्षण तथा कुनै अप्ठ्यारो पर्दा समस्या आइपर्ने जनाउँदै स्थानीय प्रशासनलाई पत्रमार्फत अनुरोध गरेको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए । उनले पालिकामा भएका स्वास्थ्यकर्मीले सामान्य जरो नाप्ने काम मात्र भइरहेको र भरपर्दो स्वास्थ्य परीक्षण गराउन सातौ तहका चिकित्सक आवश्यक परेको बताए । म्याग्दी र मुस्ताङसँग सिमाना जोडिएको थासाङ गाउँपालिकाले पनि सातौ तहको चिकित्सक माग गरेको प्रमुख प्रशासकीय अधिकृत सन्तोषकुमार खत्रीले जानकारी दिए । उनले जोमसोम अस्पतालमा हाल कार्यरत ४ जना चिकित्सकलाई संक्रमणकालीन अवस्थासम्म पालिकालाई सघाइनु पर्नेमा जोड दिए । थासाङको लेते प्राथमिक स्वास्थ्य केन्द्रमा एकजना मात्र सातौ तहका चिकित्सक रहेको र उनी सधैं काममा खटिनुपर्ने भएकाले थप एक चिकित्सक आवश्यक परेको उल्लेख गरे । उनले लेते प्राथमिक स्वास्थ्य केन्द्रमा ल्याव टेक्निसियन र एक्सरे टेक्सियनसमेत नभएकाले काम गर्न असहज परेको बताए । यस्तै लोमान्थाङ गाउँपालिकाले पनि जोमसोम अस्पतालका चिकित्सकलाई विभाजन गरी कोरोना संक्रमणकालसम्म खटाइदिन अनुरोध गरेको छ । मुस्ताङ सदरमुकाम जोमसोम अस्पतालमा हाल एक स्थायी र ३ जना करारका एमबिबिएस चिकित्सक छन् । मुलुकभर कोरोनाका संभावित त्रास बढेको भए पनि मुस्ताङमा कोरोना परीक्षण गर्ने तथा संम्भावित कोरोनाका बिरामी देखिएका छैनन् । लक डाउनका कारण सामान्य अवस्थाका सेवाग्राही अस्पतालमा नआएको र जिल्लामा कोरोना संक्रमित नभएकाले जिल्ला अस्पतालका चिकित्सक फुर्सदिला छन् । पालिकाले फुर्सदिला अवस्थामा रहेका चिकित्सकलाई केही समयका लागि समायोजन गर्न स्थानीय प्रशासनलाई अनुरोध गरेका हुन् । उनीहरूले दुर दराजका स्थानीयलाई भरपर्दो कोरोना स्वास्थ्य परीक्षण गर्न चिकित्सक आवश्यक भएको जनाएका छन् । तर ,वारागुङ मुक्तिक्षेत्र र घरपझोङ गाउँपालिका जोमसोम अस्पतालकै पहुच नजिक रहेकाले उनीहरूले चिकित्सक माग गरेका छैनन्। लोमान्थाङमा ४ जना, लोघेकर दामोदरकुण्डमा ६ जना , वारागुङ मुक्तिक्षेत्रमा ९ जना, घरपझोङमा १२ जना र थासाङ गाउँपालिकामा २५ जना स्वास्थ्यकर्मी कार्यरत छन् । पालिकाले लकडाउनअघि विदेश बस्ने नेपाली जिल्ला भित्रिएकाले भरपर्दो स्वास्थ्य परीक्षण आवश्यक भएको जनाएका छन् । मुस्ताङका प्रमुख जिल्ला अधिकारी वेदप्रकास अर्यालले कोरोना संक्रमणकालीन अवस्थासम्म पालिकाले मौखिकरूपमा चिकित्सकको माग गरेको जानकारी दिए । उनले यसबारे अस्पतालसँग मौखिक सहमति भएको र पालिकाले आन्तरिक व्यवस्थापन पूरा गरेपछि चिकित्सक खटाइने बताए ।"
भारतबाट हिँडेर सर्लाही आउनेको संख्या ५३ पुग्यो,"मलंगवा : भारतको उत्तर प्रदेशको कानपुरबाट सर्लाहीका लागि हिँडेका १ सय ८४ जनामध्ये ५३ जना सर्लाही आइपुगेका छन् । सुरक्षाकर्मीको आँखा छलेर उनीहरू सर्लाहीको चन्द्रनगर गाउँपालिकामा आइपुगेका हुन् । रातीको समयमा खेतको बाटो हुँदै उनीहरू चन्द्रनगर गाउँपालिका आइपुगेको गाउँपालिका अध्यक्ष महेन्द्र महतोले जानकारी दिए। शुक्रबार बेलुकासम्म ४९ जना थियो । राती थप ४ जना आइपुगेका छन् । जसमध्ये ५ जना ईश्वरपुर नगरपालिकाको, एकजना चक्रघट्टा गाउँपालिकाको र एकजना महोत्तरीको गौशलाका रहेका छन्। ईश्वरपुरका ५ जनालाई सम्बन्धित गाउँपालिकामा पठाएका छौं । अन्यलाई पनि सम्बन्धित गाउँपालिकामा पठाउने अध्यक्ष महतोले बताएका छन् । सबैजनालाई अहिले कामतको विद्यालयमा बनाइएको क्वारेन्टाइनमा राखेका छौं । सबैजनालाई अहिले क्वारेन्टाइनमा राखिएको छ । सबैको स्वास्थ्य परीक्षण भइरहेको छ । अहिलेसम्म कसैलाई पनि कोरोना भाइरसको लक्षण देखिएको छैन। नेपालभारत दुबै देशमा लक डाउन चलिरहेको अवस्थामा यतिका धेरै संख्यामा मानिस कसरी आए? त्यति धेरै संख्यामा कसरी प्रवेश गरे आफूलाई अच्चम लागेको महतोले बताएका छन् । भारतबाट आउनेलाई रोक्नका लागि सीमामा निकै कडाइ गरिएको प्रमुख जिल्ला अधिकारी मोहनबहादुर जिसीले जानकारी दिए । उनले भने, 'ठाउँठाउँमा नेपाल प्रहरी र सशस्त्र प्रहरी खटाएका छौं । खुल्ला सीमा भएकाले रातीको समयमा खेतैखेत उनीहरू जिल्लामा प्रवेश गरेका हुन् । पूर्वको संग्रामपुरदेखि पश्चिमको बलरासम्म ५१ किलोमिटर सर्लाहीको सीमा पर्छ । जुन खुल्ला छ । भारतमै रोक्नका लागि पनि निकै प्रयास गरेका छौं । तर पनि कसरी छिर्यो अच्चम लाग्छ । चौबिसै घण्टा प्रहरीको निगरानी हुँदा पनि प्रवेश गर्न सफल भएका छन् ।' अहिलेसम्म सर्लाहीको मात्रै १ सय २३ जना बिहारको विभिन्न क्वारेन्टाइनमा छन् । जिल्लामा ६५ जना क्वारेन्टाइनमा छन् । भारतबाट ठूलो संख्यामा मानिस सर्लाही जिल्लामा आएपछि जोखिम बढेको छ ।"
खान नपाएर रुन थाले गरिबहरु,"भैरहवा : संघीय सरकार सिंहदरबारमा बसेर निर्णय गर्दै बसेको छ। गाउँका सिंहदरबार अधिकांश आफ्नो मान्छेलाई मात्र लक्षित गरी राहत वितरणको फोटो सेसन गर्दैमा मस्त छन्। लकडाउन लम्बिँदै गएको छ। त्यसलाई कार्यान्वयन गर्दै विपन्न वर्गका परिवारहरु पनि चार भित्ताको कोठामा 'बन्द' छन्। खाद्यान्नको अभावले गरिब वर्ग रुन थालेका छन्। कालोबजारी त्यस्तै छ। लकडाउनको १८ दिन भइसक्यो तर, केही वडाले अझै राहत वितरण गर्न मानेका छैनन्। कागज मिलाइरहेको नाममा जनताकै पैसा जनतामै खर्च गर्नमा उनीहरु हिच्किचाइरहेका छन्। वितरण गरेकाले पनि मापदण्ड अनुसार गरेका छैनन्। जनप्रतिनिधिहरुले ५ किलो चामल दिएर लकडाउन अवधिभरी खानपर्ने जस्तो आभास दिलाइरहेका छन्। यो वास्तविकता हो भैरहवा वरीपरी क्षेत्रको। अन्नपूर्णकर्मी विभिन्न स्थानको विपन्न परिवारहरुको वस्तीमा पुग्दा अवस्था नाजुक हुँदै गएको उनीहरुले जानकारी दिए। राहत पनि आफ्नो मान्छेलाई लक्षित गरी बाँडिएकोले वास्तविक विपन्न परिवारले पाउन सकेका छैनन्। बाटोमा तस्बिर खिच्ने क्रममा सिद्धार्थनगर नगरपालिका३ स्थित घरभाडा बस्दै आएकी इन्द्रवती नेपालीले पत्रकार भन्ने थाहा पाएपछि भोको पेटको आफ्नो गुनासो पोख्न थालिन्। उनी एकल महिला हुन्। 'पहिला जसो तसो गुजारा चलेपनि अहिले निकै ग्राहे हुन थालेको छ' उनले भनिन्। एक हप्ता अघि ५ केजी चामल, एक केजी नुन, एक लिटर तेल र एक किलो दाल मात्र पाए पनि अब एक दुई दिनमा सकिन्न लागेको सुनाइन्। यो राहत स्थानीय सरकारले राहत दिएको हो वा कुनै संघसंस्थाले उनलाई थाहा छैन। 'एक हप्ता अघि चिरन्जिवी बाबुले चामल, तेल दिनु भएको थियो' उनले भनिन्, 'अब त्यो पनि सकिन लागेकाले कसरी अन्न खाने भन्ने जोहो मिलाउन हिँडेकी हुँ।' भोको पेटका लागि सुनसान शहरमा उनी ऋण खोज्न हिडेकी थिइन्। यति वाक्य भन्दाभन्दै उनी सडकमै भक्कानिएर रुन थालिन्। आखाँबाट बगेका आँसुका धाराले तीनै तहका सरकारलाई गिज्याइरहेको थियो। 'अब के खाने घरमा भएको साम्रगी पनि सकिन लाग्यो' उनले भनिन् 'दाल भात मात्र भएपनि खाना हुन्थ्यो।' लकडाउनलाई कार्यान्वयन गर्दै घरमा बसेका आफुजस्तो गरिब वर्गललाई सरकारले राहत प्रदान गर्नुपर्ने उनले बताइन्। 'हामी जस्तालाई सरकारले दिनुपर्ने हो तर यो सुनसान बजारमा खै कहाँ माग्न जानु' उनले भनिन्। उनले आफु जस्तै अन्यको पनि यस्तै रहेको बताइन्। यी महिला एक प्रतिनिधी पात्रमा हुन्। यस क्षेत्रमा अनेकौं सर्वसाधरणको यस्तै अवस्था छ। सरकारले राहत वितरणका लागि श्रमिक वर्ग तथा असहायकहरुलाई प्रति परिवारका लागि तोकिएको राहत वितरण गर्न मापदण्ड बनाए पनि स्थानीय सरकारहरुले त्यस अनुसार सबै विपन्न परिवारहरुलाई दिन चाहेका छैनन। राहत दिए पनि परिवारलाई दुईतीन दिनसमेत नपुग्ने मात्रामा मात्र राहत दिएको पाइएको छ। सिद्धार्थनगर नगरपालिकाका१२ का रमेश बासफोर अशक्त छन्। राम्ररी हिँड्डुल गर्न सक्दैनन्। ५ जनाको परिवार छ। बुबा आमा र उनको परिवार छुट्टाछुट्टै बस्छन्। वृद्ध बुबा नगरपालिकाको सरसफाई गर्ने ज्यालादारी कर्मचारी हुन्। उनी एक महिना अघिदेखि वडा नम्बर १३ स्थित एक सिनेमा हलमा काम गर्न लागेका थिए। र, त्यही घरभाडामा बस्न लागेका थिए। तर, लकडाउनसँगै हल बन्द भएपछि उनी आफ्नो माटोको घरमा आएर बसेका छन्। उनको घरमा खाना अभाव भएपछि छुट्टै बसेका बुबा आमाले उनको ५ जनाको परिवारको पनि गुजारा चलाउन थालेका छन्। तर, दुई छाक टार्न उनीहरुलाई समस्या पर्न थालेको छ। सरकारले तयार पारेको राहत वितरण कार्यविधिमा ज्यालादारी सरसफाई गर्नेलाई राहत वितरण गर्न भनिए पनि नगरपालिकाले उनको बुबालाई राहत दिएको छैन्। 'राहत वितरण गर्ने बेलामा माग्न जाँदा राहत दिएनन्' रमेशले अन्नपूर्ण अनलाइनसँग भने 'जहाँ पहिला (वडा नम्बर १२) बसेको थिइस्, त्यही गएर माग भनेर रित्तै हात फर्काइदिए।' बुबा नगरपालिकाको सरसफाई कर्मचारी हो भन्दै उनलाई पनि राहत नदिइएको उनले गुनासो पोखे। अहिले बासफोर परिवारलाई दुइ छाक अन्न टार्न धौधौ परेको छ। तर, स्थानीय सरकार 'आफ्ना मान्छे' लाई मात्र राहत वितरण गर्दै समाजिक सञ्जालमा तस्बिर भाइरल बनाउनमा व्यस्त छ।"
"वीर अस्पतालमा कोरोना परीक्षण सुरु : २४ घण्टामा ८९७ नमुना परीक्षण, नतिजा सबै नेगेटिभ","काठमाडौं : काठमाडौं उपत्यकामा राष्ट्रिय जनस्वास्थ्य प्रयोगशालाबाहेक वीर अस्पतालमासमेत कोरोना भाइरस (कोभिड१९) को नमुना परीक्षण सुरु भएको छ। यसअघि काठमाडौं उपत्यकासहित सातै प्रदेशका विभिन्न अस्पताल गरेर ११ ठाउँमा कोरोना परीक्षण भइरहेको थियो। पछिल्लो २८ घण्टामा आठ सय ९७ जनाको नमुना परीक्षण गर्दा सबैको रिपोर्ट नेगेटिभ आएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार अहिलेसम्म देशभर चार हजार चार सय २६ जनाको नमुना परीक्षण भएको छ। जसमध्ये ९ जनामा मात्र कोरोना संक्रमण देखिएको छ। एकजना निको भएर डिस्चार्ज भएका छन्। कोरोनाले मृत्यु भएमा कसरी शव व्यवस्थापन गर्ने ? यस्तो छ कार्यविधि बाजुरामा र्यापिड डायग्नोसिस टेष्ट सुरु, ४८ जनाको कोरोना रिपोर्ट नेगेटिभ ललितपुर महालक्ष्मीबाट ७० जनाको नमुना टेकु पठाइयो, ९ जना आइसोलेसनमा नारायणी अस्पतालबाट तीन जनाको स्वाब पुनः परीक्षणका लागि काठमाडौंमा पठाइयो धनगढीका कोरोना संक्रमित युवकको तेस्रो रिपोर्ट पनि पोजेटिभ संक्रमित आठ जनामध्ये चारजना धनगढीस्थित सेती अस्पताल र अन्य चारमध्ये बागलुङमा दुई र टेकुमा दुईजनाको उपचार भइराखेको छ। अहिले देशभर क्वारेन्टाइनमा आठ हजार ८२ जना रहेका छन्। जसमध्ये आइसोलेसनमा ८२ जना छन्। उपत्यकामा १५ र उपत्यका बाहिर ६७ जना आइसोलेसनमा रहेको डा देवकोटाले बताए।"
युवासंघका उपाध्यक्षले दिए घरभाडा छुट,"परासी : उद्योग वाणिज्य संघ पश्चिम नवलपरासीका उद्योग उपाध्यक्ष नगेन्द्र अग्रहरीले घरभाडामा बस्दै आएका ९ जनालाई २ महिनाको घरभाडा छुट दिएका छन् । परासी सदरमुकाममा घर भएका उनले मासिक ९ हजारमा विभिन्न पसल व्यवसाय गर्ने व्यवसायी र संस्थालाई घर भाडा दिएका छन् । लकडाउनले पसल बन्द भएका कारण व्यवसायीलाई आर्थिक सहयोग पुग्ने भएकाले चैत र बैशाख महिनाको घरभाडा छुट दिएको हुँ , उनले भने । घरभाडा वापत मासिक ५० हजारका दरले दुई महिनाको १ लाख छुट दिएको उनले जानकारी दिए । रामग्राम नगरपालिकामा सञ्चालित आरती एग्रो इण्डष्ट्रिजका सञ्चालकसमेत रहेका अग्रहरीले सुनवल नगरपालिकाले स्थापना गरेको दैविक प्रकोप आकष्मिक कोषमा १ लाख २० हजार जम्मा गरेका छन् । लकडाउनले दैनिक मजदुरी गरेर खाने वर्ग मर्कामा परेकाले नगरपालिकाले वितरण गर्ने राहतमा सहयोग पुग्ने उद्देश्यले रकम उपलब्ध गराइएको उनले बताए । नगरपालिकाले स्थापना गरेको कोषमा अहिलेसम्म विभिन्न संघसंस्था र व्यक्तिबाट ४६ लाख राहत रकम संकलन भएको नगर प्रमुख भीमबहादुर थापाले जानकारी दिए ।"
कोल्ड स्टोरमा छापा मारेर ३८० बोरा दाल बरामद,"वीरगन्ज : बाराको कलैया उपमहानगरपालिका वडा नम्बर ७ मा रहेको यादव कोल्ड स्टोरमा प्रहरीले शनिबार छापा मारेर ३ सय ८० बोरा दाल नियन्त्रणमा लिएको छ । कलैया उपमहानगरपालिका वडा नम्बर २० बसतपुरमा लकडाउनले समस्यामा परेकालाई राहतमा वितरण गरिएको दाल गुणस्तरहीन रहेको गुनासो आएको थियो । बसतपुरमा लकडाउनले समस्यामा परेकालाई शुक्रबार उपमहानगरपालिकाले वितरण गर्न लगेको २५ बोरा दाल नियन्त्रणमा लिएर वडाध्यक्ष महम्मद इमामुदिन ठकुराइसँग सोधपुछ गर्दा वडा अध्यक्ष ठकुराइले यादव कोल्ड स्टोरबाट दाल खरिद गरेको बताएका थिए । त्यसपछि शनिबार प्रहरीले यादव कोल्ड स्टोरमा छापमा मारेर त्यहा भण्डारण गरेर राखिएको ३ सय ८० बोरामा रहेको करिब १ सय क्विन्टल दाल अनुसन्धानको लागि नियन्त्रणमा लिइएको बाराका प्रहरी नायब उपरीक्षक गौतम मिश्रले जानकारी दिए । प्रहरीले दाल बरामद गरिएको कोल्ड स्टोरमा शीलबन्दी पनि गरिदिएको छ । जिल्ला प्रशासन कार्यालयको निर्देशनमा शनिबार यादव कोल्ड स्टोरमा छापा मारेर ३ सय ८० बोरा दाला नियन्त्रणमा लिनुका साथै कोल्ड स्टोर शिलबन्दी पनि गरिएको प्रहरी नायब उपरीक्षक मिश्रले जानकारी दिए । बरामद गरिएको दालको नमुना परीक्षणका लागी नेपाल खाद्य तथा गुण नियन्त्रण विभागको प्रयोगशालामा पठाइएको जानकारी दिँदै उनले भने, प्रयोगशालाबाट रिपोर्ट आएपछि त्यसकै आधारमा कारवाहीको प्रक्रिया अगाडि बढाइन्छ ।' प्रहरीले शनिबार छापा मारेको यादव कोल्ड स्टोर, कलैया उपमहानगरपालिकाका नगर प्रमुख राजेश राय यादवका काकाका छोरा रविन्द्रप्रसाद यादवको नाममा दर्ता छ । कोल्ड स्टोरका संचालक रवीन्द्र प्रसाद यादवले भने कोल्ड स्टोरमा रहेको दाल वीरगन्जका एक व्यापारीको भएको बताएका छन् । वीरगन्जको धनलक्ष्मी दाल मिलका संचालक तेजकरण शर्माले कोल्ड स्टोर भाडामा लिएर ताज महल ब्रान्डको अरवा दाल कोल्ड स्टोरमा राखेर बिक्री गर्दै आएको यादवले बताए ।"
तरकारीले बजार पाएन : लकडाउनले बारीमै नष्ट गरिए काँक्रा,"गोरखा : गण्डकी गाउँपालिका ६ खानीखोलाकी धनमाया श्रेष्ठ आफ्नो बारीको काँक्रोको भारी बोकेर बिहान तीनबजे फिस्लिङ बजार गइन् । लकडाउनका कारण बाटोमा तगारो हालेका थिए । तगारो हटाउलान् र बजारमा पुर्याउँला भनेर कुर्दाकुर्दै रातीको १० बज्यो । रोइकराइ गर्दागर्दै बल्लतल्ल बजारमा त पुर्याइन् तर गाडी ठप्पै भएकाले उनको काँक्रो किन्न कोही आएनन् । बाटो छेक्नेको र पुलिसले लखेट्ला भन्ने डर त छँदै छ रोग पो सल्किने हो कि भन्ने पनि डर छ । डरैडरमा मुसा जस्तो भएर छिरेर बल्लतल्ल फिस्लिङ बजार पुगियो तर गाडी ठप्पै रहेछ, किन्न आउने कोही भएनन्, उनले भनिन्, १०, १२ भारी थियो । तीनदिनसम्म बोरै फुकाउन पाइएन । तीनदिनपछि हेर्दा त पहेँलपुर भइसकेको थियो । आलु भएको भए, अरुथोक जस्तो भए त भकारी हालेर राख्नुहुथ्यो । पानी भएको जात, थुपारी राख्न पनि नमिल्ने । भीरमा फाल्दियौं । अघिल्लो वर्ष नौ क्विन्टल बेचेको, अहिले सखापै भएको उनले भनिन् । उनले मात्र होइन, खानीखोलाका ११ घर किसानले बेच्ने बेला भएको काँक्रो नष्ट गरिदिएका छन् । कति फाल्यो, फाल्यो । कोही भीरमा लगेर फाल्देको छ । कोही तगारोमा थुपार्दिएको छ । कोही बाख्रालाई, कोही गाईगोरुलाई खान दिएको छ, अर्की किसान दुर्गा श्रेष्ठ भन्छिन्, कसैले काँक्रोबारीमा बस्तु चराइदिएका छन् । अब के गर्ने त चित्त बुझाउनै पर्ने रहेछ, ज्यान रहे अर्को वर्ष कमाउँला भनेर । यसवर्ष जग्गाको भाडा ३० हजार रुपैयाँ पनि तिर्न नसक्ने उनले बताइन् । किसानहरुले यहाँ काँक्रोलगायत तरकारी लगाउन लाखौं रुपैयाँ ऋण लिएका छन् । आम्दानी नहुने भएपछि बैंकको किस्ता पनि तिर्न नसक्ने भन्दै किसानहरु चिन्तित भएका स्थानीय लीलामान श्रेष्ठको भनाइ छ । हामीले व्यवसायिक तरकारी खेती गर्न थालेको नौ दस वर्ष भयो, उनले भने, प्राय सबै घरले छ सात लाख रुपैयाँ कमाउँथे । तर यस्तो दुर्भाग्य भएको त अहिले नै हो । सबैले बैंकमा ऋण लिएका छन् । ऋण कसरी तिर्ने, परिवार कसरी पाल्ने ? गण्डकी गाउँपालिका वडा नं ६, ७ र ८ असाध्यै राम्रो तरकारी खेती हुने ठाउँ भएको तर व्यवस्थापन गर्न नसक्दा किसान मर्कामा परेको गाउँपालिकका अध्यक्ष होमबहादुर राना मगरको भनाइ छ । यहाँका सयौं किसानले उत्पादन गरेको तरकारी काठमाडौंको कालीमाटी तरकारकारी बजारमा बिक्री हुने गरेको तर गाडी नचल्दा सबै किसानको तरकारी खेती खेर गइरहेको उनले बताए ।"
"घरबेटीलाई मात्र होइन, भाडामा बस्नेलाई पनि विद्युत महशुल छुट हुन्छ : ऊर्जामन्त्री","कोरोनाविरुद्धको लडाइँ जित्न सरकारले लकडाउन गरेको छ। सोही क्रममा नागरिकलाई राहत दिने लक्ष्यका साथ सरकारले १५० यूनिटसम्म विद्युत् खपत गर्ने ग्राहकलाई २५ प्रतिशतसम्म महसुल छुट दिने निर्णय गरेको छ। यस्तै लकडाउनमा सञ्चालन हुने उद्योगलाई समेत ३० देखि ५० प्रतिशतसम्म महसुल छुट दिने निर्णय गरेको छ। यस्तै, यही विषम् अवस्थामा केही ठूला आयोजनासमेत सञ्चालन गर्ने निर्णय गरेको छ। यसै सन्दर्भमा ऊर्जा, जलस्रोत तथा सिँचाइमन्त्री वर्षमान पुनसँग राष्ट्रिय समाचार समिति (रासस)का रमेश लम्सालले गरेको कुराकानी : सरकारले विद्युत्को खपत बढाउने लक्ष्यका साथ महसुल छुट दिने निर्णय गरेको छ। यो निर्णय कसरी आयो ? कोरोना भाइरसले विश्व आक्रान्त छ। त्यसको प्रभाव हामीलाई पनि प्रत्यक्ष परेको छ। आर्थिक, सामाजिक तथा दैनिक जीवनमा पनि प्रभाव परेको छ। अप्ठ्यारो परेका जनतालाई राहत दिने उद्देश्य सरकारको हो। कूल १५० यूनिटसम्म विद्युत् खपत गर्ने परिवारलाई छुट दिने भन्ने निर्णय भएको छ। हामी ग्यास आयात गरिरहेका छौँ। विदेशबाट डलर तिरेर ग्यास ल्याउने र घर घरसम्म पुर्याउने विषय आफैँमा बोझिलो पनि छ। यस आधारमा सङ्क्रमणको खतरा छ। घर घरमै पुगेको बिजुलीमा नै प्रोत्साहन गर्नुपर्छ भनेर हामीले निर्णय गरेका हौँ। १५० यूनिट भनेको सामान्यता पाँच जनाको परिवारमा दैनिक तीनदेखि पाँच यूनिटसम्म खर्च हुँदो रहेछ, इन्डक्सन चुह्लो प्रयोग गर्दा। त्यतिसम्म छुट दियो भने हामीसँग भएका कूल ४३ लाख ग्राहकमध्ये झण्डै सबै ग्राहक समेटिन्छ। दुई लाख जति ग्राहक सो परिमाणभन्दा बढी प्रयोग गर्ने छन्। त्यसले १५० यूनिटमा छुट दिन सकिन्छ। अप्ठ्यारो अवस्थामा राहत दिने उद्देश्य राखिएको छ। यसैबाट ग्यासलाई विस्तारै विद्युतीय चुह्लो वा विद्युतीय सामग्रीको प्रयोगतर्फ लैजान सकिन्छ भनेर यो निर्णय गरिएको हो। सरकारले दिएको यो सुविधा कुन समुदायका लागि हो भन्ने स्पष्ट भएन भन्ने गुनासो छ ? हामी पछि इन्डक्सन चुह्लो प्रयोग गर्नेलाई नै केन्द्रमा राखेर थप कार्यक्रम ल्याउँछौँ। त्यो सामान्य अवस्थामा हुन्छ। विशिष्ट अवस्थामा १५० यूनिटसम्म विद्युत् प्रयोग गर्ने सबैजसो ग्राहस्थ उपभोक्तालाई छुट हो। यति मात्रै किन त भन्दा जो विद्युतीय चुह्लोमा जान चाहन्छ, यसलाई खुलेरै प्रयोग गर्न सकोस् भन्ने ध्येय राखिएको छ। सरकारले इन्डक्सन चुह्लो आयातमा पनि भन्सार छुट दिने निर्णय गरेको छ। ग्यासमा दिइएको अनुदान झण्डै एउटा सिलिण्डरमा ३०० रहेको छ। त्यो भनेको वार्षिक झण्डै नौ अर्ब बराबरको हुन जान्छ। त्यसलाई विस्तारै हटाउनेतर्फ जान्छौँ। इन्डक्सन चुह्लो प्रयोग गर्ने तह भनेको १०० देखि १५० यूनिट नै हो। त्यो घर परिवारलाई विद्युत् महसुलसमेत सस्तो गर्ने प्रस्ताव समेत गरिसकेका छौँ। त्यसो गर्दा, हामी आफैँले उत्पादन गरेको विद्युत् प्रयोग हुन्छ। विदेशबाट हाम्रा युवा युवतीले पठाएको विप्रेषण देशभित्रै सञ्चितीमा रहने वातावरण पैदा हुन्छ। त्यो पैसाले हामीले वार्षिक झण्डै रु ६४ अर्ब बराबरको ग्यास आयात गरिरहेका छौँ, त्यो कम हुन्छ। वार्षिक बजेट जस्तै वार्षिक व्यापार घाटा छ। त्यसलाई सन्तुलन गर्दछ। विद्युत् ग्यासभन्दा सस्तो पनि छ। विस्तारै आगामी वर्षदेखि वर्षामा आत्मनिर्भर हुँदैछौँ। आफ्नो विद्युत् बजारसमेत देशभित्रै बनाउन सक्छौँ। थप बजार खोज्नुपर्ने अवस्था हुँदैन। बहुआयामिक उद्देश्य राखेर नै यो निर्णय भएको छ। यो निर्णयसँगै विशेष गरी शहरी क्षेत्रमा घर भाडामा बस्नेका सन्दर्भमा घरधनीले मात्रै छुट पाउने र भाडामा बस्नेले छुट नपाउने व्यवहारिक समस्या छ नि ? खासगरी, सबै ग्राहस्थ ग्राहकलाई छुट दिएका छौँ। भाडामा बस्नेले सहायक मिटर लिएको त हुन्छ, तर मुख्य ग्राहकको मिटरबाटै अध्ययन गर्ने गर्दा रहेछौँ। त्यसमा १५० यूनिटमा २५ प्रतिशत छुट त पाउने नै भए। त्योभन्दा बढीको हकमा नपाउने भयो। घरबेटीले थप चार्ज लगाउने अवस्था छ, त्यो गर्न पाइँदैन। त्यो हामीले कानूनी विषय नै बनाउँछौँ। अवैध रुपमा त्यसरी थप रकम असुल्न पाइँदैन। हामीले जतिमा दिन्छौँ, त्यसमा बढाएर लिने गर्न पाइँदैन। सरकारले दिएको छुट कोठामा बस्नेले पनि पाउनु नै पर्छ। व्यवस्था यही हो। आगामी दिनमा यसलाई अध्ययन गरेर, अस्थायी वा सबमिटर दिने गरिएको छ, त्यसलाई पनि हेरेर अलगअलग छुट गर्ने व्यवस्था गर्नुपर्छ भनेर महसुस गरेका छौँ। लाखौँ मान्छे, डेरामा बस्ने अवस्था छ। घरबेटीले छुट पाउने तर जुन वर्गलाई हामीले लक्षित गरेका छौँ, त्यसले नपाउने अवस्था आउन सक्छ। त्यसलाई हामी आगामी दिनमा सामान्य अवस्था आएपछि इन्डक्सन वा विद्युतीय सामग्रीको प्रयोगमा प्रोत्साहन गर्ने नीतिका साथ अगाडि बढाउँछौँ। समग्र नीति बनाउँदा हामी त्यसलाई व्यवस्थापन गर्छौँ। जहाँसम्म इन्डक्सन प्रयोग गर्नेलाई १५० यूनिटसम्मको हकमा केही छुट दिने निर्णय गर्दा केही मानिसले हासी मजाक पनि गरे। मैले वाणिज्य मन्त्रालयसँग कुरा गर्दा हामीसँग कूल ६ हजार बढी इन्डक्सन चुह्लो छ समेत भनेको अवस्था छ। यद्यपी ती चुह्लो बिक्री भइसकेको छ। निजी क्षेत्रसँग झण्डै २० हजार बराबरको इन्डक्सन चुह्लो छ भन्नुभएको छ। मैले त्यो विषय सामाजिक सञ्जालमा राखे। त्यो रातारात एक हप्तामा नै बिक्री भयो। बजारमा झण्डै २० हजारको हाराहारीमा विद्युतीय चुह्लो रहेको थियो, त्यो पनि बिक्री भएको छ। अहिले उद्योग वाणिज्य तथा आपूर्ति मन्त्रालयले केही चुह्लो ल्याउने तयारी गर्दैछ। निजी क्षेत्रले पनि चुह्लो ल्याउने तयारी गर्दैछ। थोरै प्रोत्साहन गर्दा पनि आम रुपमा त्यसको सकारात्मक सन्देश जाँदो रहेछ भन्ने स्पष्ट भएको छ। यो मैले महसुस गरेको विषय हो। सबै ग्राहस्थ ग्राहकलाई विद्युत महसुस छुट दिएका छौँ। लाखौँ मान्छे, डेरामा बस्ने अवस्था छ। घरबेटीले छुट पाउने तर लक्षित गर्गले नपाउने अवस्था आउन सक्छ। त्यसलाई हामी आगामी दिनमा सामान्य अवस्था आएपछि इन्डक्सन वा विद्युतीय सामग्रीको प्रयोगमा प्रोत्साहन गर्ने नीतिका साथ अगाडि बढाउँछौँ। सरकारको त्यस्तो निर्णयलाई लिएर एउटा तप्काले त हलुका निर्णय भन्दै टिप्पणीसमेत गरे नि ? हामीले सकारात्मक रुपमा सोचेको विषयमा केही कमी कमजोरी होलान्, त्यसलाई सकारात्मक सुझाव दिनेभन्दा पनि नकारात्मक टिप्पणी गर्ने वा यसलाई एउटा हाँसीमजाक गर्ने विषय राम्रो होइन भन्ने पुष्टि गरेको छ। हाम्रो उत्पादन हो विद्युत्, लगानीकर्ताको लगानी परेको छ। हामी विद्युत्मा आत्मनिर्भर हुँदैछौँ। उज्यालो मात्रै होइन, खाना पकाउन पनि प्रयोग गर्न सक्छौँ। आफ्नै उत्पादन प्रयोग गरेर व्यापार सन्तुलन गरौँ भन्ने छ। अर्कोतर्फ सस्तो पनि भरपर्दो पनि छ। घरघरै कोठा कोठामा आइपुग्छ, सिलिण्डर बोकेर हिँड्नुपनि पर्दैन। ग्यालेन बोकेर हिँड्नु पर्दैन, पहाडमा भरीया लगाएर बोक्नु पनि पर्दैन। आफ्नै प्रसारण लाइनमार्फत पुगेको छ। त्यसैले यो विषयलाई सकारात्मक रुपमा नै बुझिदिन नै म अनुरोध गर्दछु। उद्योगको पनि विद्युत् महसुल छुट दिने निर्णय भएको छ, यसले थप औद्योगिक वातावरण तयार पारोस् भन्ने सरकारको ध्येय हो ? जसले लकडाउनको समयमा विद्युत् खपत गरेर उद्योग चलाउँछ भने उसलाई ३० देखि ५० प्रतिशतसम्म छुट दिने निर्णय भएको छ। वैशाखदेखि त विद्युत् पनि बच्दै जान्छ, विद्युत् उत्पादन बढ्छ। यो बीचमा पनि सुरक्षा व्यवस्था गरेर उद्योग चलुन् भन्ने नै हो। विद्युत् उपभोग गर्नेलाई कम मूल्यमा विद्युत् दिने भनेर सरकारले व्यवस्था गरेको छ। सरकारको आग्रह लगत्तै विद्युत् प्रयोग गर्ने उपभोक्ताको सङ्ख्यामा वृद्धि भयो तर कमजोर वितरण प्रणाली र भौतिक पूर्वाधारको अभावमा केही स्थानमा ट्रिपिङलगायत समस्या पनि देखिएको छ नि ? हामीले उज्यालो पुर्यायौँ, अब भरपर्दो विद्युत् पुर्याउँछौँ, यो हाम्रो प्रतिवद्धता हो। भरपर्दो र सुलभ बनाउनेतर्फ लागेका छौँ। उज्यालो पुगेर मात्रै भएन, भरपर्दो बनाउन नयाँ जिम्मेवारी थपिएको छ। ट्रिपिङलगायत समस्या देखिएको छ, एकाध स्थानमा, त्यसलाई हामी व्यवस्थापन गर्न लागेका छौँ। कतिपय स्थानमा ट्रान्सफर्मर फेर्नुपर्ने होला, कपिय स्थानमा वितरण प्रणालीको क्षमता बढाउनुपर्ने पनि होला। घरघरमा ठूलो क्षमताका इन्डक्सन प्रयोग गर्दा पाँच एम्पियरका फ्यूज छन्। न्यूनतम १० एम्पियरका फ्यूज भयो भने सजिलै इन्डक्सन प्रयोग गर्न सकिन्छ भन्ने छ, प्राविधिकको। ट्रिपिङ घरमै भएको पनि हुन सक्छ, सबै ग्राहकलाई यो कुरा थाहा नहुन पनि सक्छ। समग्रमा प्राधिकरणले सकेन भन्ने पनि हुन सक्छ। इन्डक्सनलाई प्रोत्साहन गर्न घरकै वाइरिङ सिस्टमलाई नै क्षमता वृद्धि गर्ने कार्यक्रम ल्याउँछौ। वैकल्पिक ऊर्जा प्रवद्र्धन केन्द्रमार्फत कूल १० हजार इन्डक्सन चुह्लोको प्रवद्र्धन गरिरहेका छौँ, यसै वर्षमा। यसमा पनि विशेष गरी इन्डक्सन वितरण गर्ने, अनुदान दिने र सिस्टम सुधार पनि गर्ने छ। जसको सिस्टम छैन, यसलाई अनुदान दिने, सिस्टम भएकाको हकमा इन्डक्सनमा पनि अनुदान दिने योजना रहेको छ। आगामी वर्ष एक लाख सङ्ख्यामा इन्डक्सनमा अनुदान दिने छ। त्यसले सिस्टम सुधार पनि गर्न सकोस् भन्ने छ। काठमाडौँ उपत्यकामा विद्युत् खपत बढाउन समग्र प्रणालीमा नै सुधारको जरुरी छ, त्यसलाई कसरी अगाडि बढाउँदै हुनुहुन्छ ? काठमाडौँमा उपत्यका हाम्रो झण्डै ५०० मेगावाटसम्म आपूर्ति गर्ने क्षमता छ। गत हिउँदमा ४५० मेगावाटसम्मको माग भयो। त्यसले काठमाडौँ उपत्यकामा चाप पर्यो भन्ने देखायो। त्यसलाई हामीले हेरेर हिमाल सिमेन्टको कारखाना रहेको र हाल निर्माणको क्रममा रहेको सुक्खा बन्दरगाह नजिक जग्गा दिनुस् भनेर उद्योग वाणिज्य तथा आपूर्ति मन्त्रालयलाई आग्रह गरेका छौँ। उद्योग मन्त्रालयले त्यसलाई स्वीकार गरेको छ। मन्त्रीज्यूसँग हाम्रो कुराकानी भएको छ। हामी छिट्टै त्यहाँ सवस्टेशन राख्दैछौँ। त्यसबाट ललितपुर र भक्तपुरमा विद्युत् उपलब्ध गराउन थप सहज हुन्छ। चक्रपथभन्दा बाहिर त्यसले काम गर्छ। चक्रपथभित्रको आपूर्तिमा हामीलाई प्रेसर कम हुन्छ। जहाँजहाँ सम्भव हुन्छ, त्यहाँत्यहाँ ट्रान्सर्फमर परिवर्तन गर्दैछौँ, काठमाडौँ उपत्यकाभित्र पनि। सबैभन्दा ठूलो क्रान्तिकारी सुधारको रुपमा हामीले विद्युतीय प्रणाली नै भूमिगत गर्दैछौँ। त्यो प्रणाली जडान हुनेबित्तिकै भरपर्दो खालको प्रणाली विकास हुन्छ। ट्रिपिङको अवस्था रहँदैन। सवस्टेशनको क्षमता विकास गर्छौ। काठमाडौँ भित्रने केही लाइनमा सुधार गर्दैछौँ। त्यसो हुँदा काठमाडौँमा एक हजार २०० मेगावाटसम्म पनि खपत गर्न सकिने खालको प्रणाली विकास हुन जान्छ। भूमिगत प्रसारण प्रणालीलगायत विभिन्न विकल्प सहितको काम गर्दैछौँ। अहिले पनि सात लाख बढी इन्डक्सन बजारमा प्रयोग भइरहेको छ। लकडाउन अगाडिको डिमाण्ड नै एक हजार २०० मेगावाट बढी थियो। त्यसपछि झरेर ७०० मेगावाटमा आयो। रातको समयमा त्यो पनि घटेर ५०० मेगावाटको हाराहारीमा आउँछ। बिहान ७०० मेगावाटको हाराहारीमा पुग्छ, साँझ पनि अवस्था त्यही छ। किन त भन्दा, काठमाडौँमा इन्डक्सन प्रयोग भएको छ। खाना पकाउन विद्युतीय सामग्रीको प्रयोग भएको छ भन्ने त्यसले देखाउँछ। गुणात्मक रुपमा विद्युत् खपत वृद्धि गर्न प्रसारण तथा वितरण प्रणालीमा सुधार गर्छौं। नेपाल विद्युत् प्राधिकरणले तय गरेको नयाँ महसुल दर कार्यान्वयन लकडाउनका कारण रोकिएको छ। अब कसरी अगाडि बढाउनुहुन्छ ? महसुल निर्धारणका लागि आयोगका लागि प्रस्ताव गरिएको छ। डेडिकेटेड र ट्रङ्क लाइन नहुने देखिएको छ। सरकारले २०७५ वैशाखदेखि नै डेडिकेटेड र ट्रक लाइन हटाइसकेका छ। लोडसेडिङको अन्त्य भइसकेपछि औद्योगिक क्षेत्रमा समेत त्यो अवस्था छैन भन्ने हो तर कानूनीरुपमा त विद्युत् नियमन आयोगले हुर्नुपर्छ। २०७५ जेठदेखि पूर्ण वितरण छ। कानूनी व्यवस्थाका आधारमा पनि हामीले सबैलाई २४ सै घण्टा विद्युत् दिएका छौँ। सबै विषय हेर्न आयोगले निर्णय गर्नुपर्छ। त्यस्तै कूल १० यूनिटसम्म विद्युत् प्रयोग गर्ने झण्डै आठ लाख ग्राहक छन्। जसलाई सेवा शुल्क बाहेक निःशुल्क नै विद्युत् दिने प्रस्ताव गरेका छौँ । त्यसका लागि पनि निर्णय गर्नुपर्छ। त्यस्तै विभिन्न चरणमा इन्डक्सन चुह्लो प्रयोग गर्ने मध्यमवर्गीय उपभोक्ता छन् त्यसलाई पनि सस्तो पर्ने गरी प्रस्ताव गरिएको छ। विद्युतीय सवारी प्रयोग गर्नेका लागि जति धेरै प्रयोग गर्यो, त्यत्ति नै कम विद्युत् महसुल लाग्ने प्रस्ताव गरिएको छ। विगतमा जति बढी प्रयोग गर्यो, उत्ति नै महसुल बढी लाग्ने अवस्था थियो, किन त भन्दा हामीसँग विद्युत् नै कम थियो। अहिले धेरै प्रयोग गरोस् भनेर शुल्क निर्धारण गरेर पठाएका छौँ। सामान्य अवस्था भएपछि आयोगले हेर्छ भन्ने नै हाम्रो विश्वास हो। इन्डक्सन चुह्लोलगायत विद्युतीय उपकरणको प्रयोगका लागि नेपाल विद्युत् प्राधिकरणले नै बजार हस्तक्षेप गर्ने गरी कार्यक्रम अगाडि बढाउन सक्दैन ? प्रोत्साहन गर्न वा प्रेरित गर्न त्यो व्यवस्था गर्न सकिन्छ। प्राधिकरण त विद्युत् उत्पादन, प्रसारण तथा वितरण गर्ने संस्था पनि भएकाले त्यसबाट बहकिन्छ कि भन्ने अवस्था पनि छ। प्राधिकरणले चुह्लो, बल्ब वा अर्को सामग्री पनि बेच्नेभन्दा त, अरुले के गर्ने भन्ने अवस्था पनि आउन सक्छ। मूल जिम्मेवारीबाट नबहकिओस् भन्ने नै हो। बरु सहयोगी संस्था छन् त्यसलाई प्रोत्साहन गर्नु पर्छ। जस्तै सामुदायिक विद्युत् उपभोक्ता महासङ्घ, वैकिल्पक ऊर्जा प्रवद्र्धन केन्द्रलाई प्रेरित गरिएको छ। प्राधिकरणका यूनियनका साथीले हामी सहजीकरण गर्छौ भनेर प्रस्ताव नै ल्याउनुभयो। कुनै वैकल्पिक कम्पनी बनाएर गर्न सकिन्छ भनेर गर्नुस् भनेर स्वीकृति नै दिइएको छ। उहाँहरुले कम्पनीबाट गर्न खोज्नुभएको छ। एउटै संस्थाले भन्दा पनि चौतर्फी रुपमा हस्तक्षेप गरेर जाने भन्ने भएको छ। नीति, कार्यक्रम, व्यवहारमा पनि प्रेरित गर्नेतर्फ हामी लागेका छौँ। सरकारले ठूला आयोजनालाई निरन्तरता दिने बताएको छ। तर, निर्माण सामग्रीलगायत आयातमा केही जटिलता देखिएको गुनासो छ। यसमा मन्त्रालयले के पहल गर्दैछ ? मन्त्रालयले पहल गरेर नै उच्चस्तरीय समितिमा छलफल भएर यस्तो खालको निर्णय भएको हो। ठूला आयोजनामा काम गर्ने भन्ने छ। विद्युत् आयोजना मात्र नभई, अन्य खालका उद्योग सञ्चालन गर्ने भन्ने निर्णय भएको छ। त्यसमा पहिलो कुरा काम गर्ने श्रमिकको स्वास्थ्य सुरक्षाको ग्यारेन्टी गरिनुपर्छ। अरु नागरिकसँग घुलमिल नहुने वातावरण बनाउने, हरेक आयोजनामा एक एम्बुलेन्स र मेडिकल यूनिट रहनै पर्ने व्यवस्था गरिएको छ। यति भयो भने काम गर्न दिने भनेका छौँ। राष्ट्रिय गौरवका आयोजनाका रुपमा रहेका माथिल्लो तामाकोशीलगायत आयोजना हामीले सञ्चालन गरिरहेका छौँ। निजी क्षेत्रले पनि लिखु, सोलुतिरका आयोजना, मेलम्ची खानेपानी आयोजना पनि सञ्चालनमा ल्याएका छन्। ती आयोजनाका लागि निर्माण सामग्री आयातमा समस्या भएको छ। त्यसलाई समाधान गर्न निर्माण सामग्री लिन जानेले पास लिने, सामग्री लिएर फर्कने व्यवस्था गरेका छौँ। निर्माण सामग्री लिन जाँदा मान्छे चढाएर लैजाने र आउँदा पनि मान्छे चढाउने जस्तो विकृति देखिएपछि सिमितलाई पास दिएर निर्माण सामग्रीको आयात गर्न दिने व्यवस्था गरिएको छ। चलिरहेको आयोजनाको निर्माण सामग्री पनि छ, मजदूर पनि छन्। त्यसलाई सहज रुपमा चलाउन दिने तर निर्माण सामग्री आयातलगायत लागि जाँदा सङ्क्रमण हुन सक्ने खतरा पनि रहेकाले त्यसलाई पनि विचार गरेर नै आवश्यक व्यवस्था गर्ने भन्ने भएको छ। निर्माण पनि चलिरहोस् तर सतर्कता पनि अपनाउने पनि भन्ने भएको छ। निरन्तर स्थलगत निरीक्षण गर्नु भएको छ। असारसम्म यो आयोजना सम्पन्न गर्नुपर्ने समयसीमा दिनुभएको छ। आयोजना निर्धारित समयमै नै सकिएलान् ? माथिल्लो तामाकोशीमा भूकम्पपछि निर्माण दुई वर्ष रोकियो। कुनै आयोजनाको काम सरासर भयो, तयो समयमै पूरा हुन्छ। हुन सकेन भने त्यसमा केही जटिलता पैदा हुन्छ। काम ठिकै भइरहेको थियो। सो आयोजनामा सरकारको मात्रै लगानी नभई अब त लाखौँ नेपालीको समेत लगानी छ। सो आयोजनामा सरसर्ती हेर्दा, के कमजोरी देखियो भने सस्तो भनेर देखाउन आयोजनाका सम्बद्धले लागत मात्रै देखाइदिए। यो देखाइएन कि निर्माणको क्रममा झण्डै रु ३० अर्ब जति व्याज लाग्छ भन्ने। थप भूकम्पले गर्दा लागत बढ्न गयो, महँगी बढ्यो, व्याज बढ्यो। जसका कारण लागत बढेर झण्डै रु ७० अर्बको हाराहारीमा पुगेको छ। त्यसो भएपछि मानिसले आयोजनामा लागत बढ्यो, भ्रष्टाचार भयो, छानबिन हुनुपर्छ भनेर प्रश्न समेत उठाए। त्यसखालको अवस्था जनतालाई बताउन नसक्दा अस्पष्टता पैदा भएको हो। अधिकांश आयोजनामा शुरुमा लागत मात्रै देखाइन्छ र व्याजको विषय देखाइँदैन। यसको लागत पहिल्यै रु ६५ अर्ब जतिको हो। यसमा आयोजनाले स्पष्ट गर्न नसकेको अवस्था छ। आयोजनामा सिभिल काम सकियो, गेटलगायतका केही काम बाँकी थिए। त्यसमा पनि विशेष गरी दुई वटा ठाडो सुरुङको काम बाँकी थियो। त्यसमा टेक्सम्याको भन्ने भारतीय कम्पनीले ठेक्का लिएको छ। वर्तमान सरकार गठन हुने बित्तिकै प्रधानमन्त्री र म समेत त्यहाँ पुगेका थियौँ। आयोजनाका पदाधिकारीलगायतले यसै आर्थिक वर्षमा सकिन्छ भनेका छन् तर कामको छाँटकाँट छैन। केही स्थानमा मैले त्यो विषय समेत भने तर पछि हेर्दा त अवस्था त्यस्तो थिएन। हामी छिटो सकाउँछौँ भनेर दोस्रो साल पनि नीति तथा कार्यक्रम र बजेटमा समेत राखियो तर काम भएन। फेरी आयोजनाका सम्वद्ध अधिकारीले एक वर्ष म्याद थप गर्नुपर्छ भन्न थाले, पछि अवस्था ठिक नदेखिएपछि मैले भर्टिकल साफ्टको ठेकेदारको सम्झौता खारेज गरेर तुरुन्त जवाफ दिनुस् भने। सरकार र पैसाको जनतामा खेलबाड गर्न पाउनुहुन्न भने। ठेकेदार, परामर्शदातालगायत बसेर छलफल गर्दा निष्कर्ष के आयो भने यो आर्थिक वर्षभित्र सकिँदैन भन्ने आयो। यो गत सालको कुरा हो। पहिलो आर्थिक वर्ष नै सकाउने भनिएको थियो। अवस्था गतिलो नभएपछि छलफलको क्रममा एन्ड्रिजले गर्न सक्छ त भन्दा सक्छु भन्यो। अप्ठ्यारो पार्ट दिन्छौँ भन्ने निकर्ष निकालियो। तल्लो अप्ठ्यारो ठाडो सुरुङ केही समयभित्र सकिन्छ। माथिल्लो चाही, भारतीय कम्पनीले गर्दैछ। तैपनि म केही समय पहिले त्यहाँ पुगेर आए। यसै आवको अन्त्यसम्म सक्छाँै भन्ने देखिएको छ। ठूला आयोजनामा पारदर्शीताको समस्या रहेछ। मन्त्री एवम् राजनीतिक नेतृत्वलाई त सबै कुरा थाहा हुँदैन। मेलम्चीमा पनि त्यही भयो। यो आर्थिक वर्षभित्र हुन्छ भन्यो, राष्ट्रपतिबाट बोल्न लगायो, बजेटमा राख्यो, तर काम भने नहुने अवस्था देखिएको छ। अनि जिम्मा भने राजनीतिक नेतृत्वमा नै आउँछ। यो आर्थिक वर्षमा कम्तीमा पनि एउटा यूनिट चल्ने गरी काम पूरा हुन्छ। भदौ असोजसम्ममा सबै यूनिट चल्ने गरी काम भइरहेको छ। ठूला आयोजनाका जिम्मेवार व्यक्तिले तथ्यमा रहेर काम गर्नुपर्छ। गत वर्षदेखि हरेक महिना नेपाल विद्युत् प्राधिकरणका कार्यकारी निर्देशक जो माथिल्लो तामाकोशीको अध्यक्ष पनि हो, उहाँलाई त्यहाँ गएर बैठक बस्ने र समस्या समाधान गर्ने जिम्मा दिइएको छ। हाल अहिले काम ठिकै राम्रो भइरहेको छ। सरकारले चालु आर्थिक वर्षमा एक हजार मेगावाट विद्युत् थप गर्ने योजना पूरा हुन सक्दैन भन्ने टिप्पणी सुन्नु भएको छ ? हामीले माथिल्लो तामाकोशी ४५६ मेगावाट सम्पन्न गर्ने लक्ष्य राखेका छौँ। निजी क्षेत्र र साञ्जेन र रसुवागढी जस्ता आयोजना सम्पन्न गर्ने लक्ष्यका राखेका हौँ। लकडाउनका कारण के कस्ता असर पर्न जान्छ भनेर हामीले हेरिरहेका छौँ। स्वभाविक रुपमा असर त परिसकेको छ। एक महिना लकडाउन हुँदा त्यसको असर दुईतीन महिना गई नै हाल्छ। त्यसो गर्दा समस्या भएको छ। तैपनि कसरी व्यवस्थापन गर्न सकिन्छ भनेर कोशिस गरिरहेका छौँ। निजी क्षेत्रलाई पनि सहजीकरण गरेर लैजान प्रयत्न गर्छौँ। निजी क्षेत्रले कोरोनाको सङ्क्रमणको जोखिमका कारण परेको सङ्कट कम गर्न सरकारका तर्फबाट पहल गर्नुपर्यो भनेर माग गरेका छन्, यसलाई मन्त्रालयले कसरी लिएको छ ? जलविद्युत् क्षेत्र मात्रै नभई समग्र क्षेत्रको नै हामी छलफल गर्छौँ। के कस्ता क्षति भए भनेर निष्कर्ष पनि निकाल्छौँ। समग्र अर्थतन्त्रमा नै क्षति पुगेको छ। समग्र सामाजिक क्षेत्र, व्यक्ति व्यक्ति र घर घरमा समेत असर पुगेको छ। अपूरणीय क्षति पुगेको छ। व्यक्ति व्यक्तिको क्षतिलाई कसले लिने छ। जस्तो बैंकको व्याजलाई रिसेड्यूलिङ गर्ने, रिफाइनान्स गर्नेजस्ता विषयमा हामी काम गर्छौँ। जलविद्युत् क्षेत्रमा देखिने र देखिन सक्ने अनेकन खालका समस्या हामी समाधान गर्छौँ। नेपाल भारतबीचको ऊर्जा क्षेत्रमा सहकार्यका काम कुन चरणमा पुगेका छन् ? म मन्त्री भएदेखि नै मेरो काउण्टर पार्टहरुसँग छलफल गर्दै आएको थिए। विशेष गरी भारत र बङ्गलादेशसँग। विद्युत् व्यापारका लागि। बढी उत्पादन भए विद्युत् कहाँ लैजाने त भन्ने छ। हामीमा सिजनल विविधता छ। वर्षामा धेरै उत्पादन हुन्छ, तर हिउँदमा धेरै चाहिन्छ। वर्षामा धेरै विद्युत् भारत र बङ्गलादेशमा धेरै चाहिन्छ तर हिउँदमा हामीलाई बढी चाहिने अवस्था छ। वर्षामा बढीभन्दा बढी विद्युत् निर्यात गर्नेतर्फ लागेका छौँ। इनर्जी बैंकिङमा भारतसँग सैद्धान्तिक सहमति भएको छ तर व्यवहारिक रुपमा लैजान केही जटिलता छ। भारतमा त्यस्तो खालको व्यवस्था नभएपछि हामीले मूल्यको आधारमा केही गरौं न त भनेर प्रस्ताव गरेका छौँ। हाम्रो बढी भए हामी दिन्छौँ, हामीलाई आवश्यक पर्दा हामी ल्याउँछौँ। मूल्यका आधारमा लिएर गरौँ भन्ने भएको छ। मन्त्री, सचिवसँग भएको कुराकानीका आधारमा सबैभन्दा राम्रो वातावरण भएको छ। केही समय पहिले नेपाल आउनु भएका भारतीय ऊर्जा सचिवलाई पनि मैले तत्कालै यी विषयमा प्रष्ट निर्णय गरिदिन आग्रह गरे। उहाँले फर्केको १५ दिनभित्र आवश्यक निर्णय गर्ने बताउनुभएको थियो। नभन्दै सचिवज्यू फर्केपछि मेरो मन्त्रीसँग पनि कुराकानी भयो। भारतको ऊर्जा मन्त्रालयले निर्णय गरिसकेको छ। दिन दिनैको विद्युत् व्यापारका लागि मार्ग प्रशस्त भएको छ। हामीले पनि किन्न सक्ने वा बेच्न पाउने। भारतमा १५ मिनेटको पनि विद्युत् खरीद बिक्रीको व्यवस्था छ। हामी भारतीय बजारमा प्रवेश पाएका छौँ। कोरोनाको प्रभाव कम भएपछि लागू हुन्छ। नेपालबाट हामीले विद्युत् प्राधिकरणलाई नै जिम्मेवार निकायको रुपमा तोकेका छौँ। भारतमा एनभिभिएन छ। प्राधिकरण र सो कम्पनीबीच सम्झौता पनि भएको छ। हामी विद्युत् दिनैदिनै बेच्न र किन्न पनि सक्छौँ। सबैभन्दा ठूलो उपलब्धि भएको छ, यसबीचमा। वैकल्पिक अन्तरदेशीय प्रसारण लाइनको रुपमा रहेको बुटवलगोरखपुर प्रसारण लाइन निर्माणको प्रक्रिया अगाडि बढेको छ। सो प्रसारण लाइनबाट २५०० मेगावाटसम्म विद्युत् बिक्री गर्न सकिन्छ। निजी क्षेत्रले विद्युत् बिक्रीको मार्ग प्रशस्त गरिदिन माग गरिरहेका छन्, उनीहरुलाई अनुमति दिन किन समस्या ? नयाँ विद्युत् ऐन तयार भएर मन्त्रिपरिषद्मा गएको छ। संघीय संसद् खुल्ने बित्तिकै त्यो विधेयक प्रक्रियामा जान्छ। निजी क्षेत्रले पनि गर्न सक्छ, तर सरकारको अनुमति लिएर गर्न सक्छ। भारतीय र बङ्गलादेशको बजारमा जान सक्छ। कुनकुन शर्तमा जाने भन्ने स्पष्ट गर्नुपर्छ। हामी २५ वर्षलाई पिपिए गर्छौँ। भारतीय र बङ्गलादेशमा दीर्घकालीन पिपिए हुँदैन। हामी नीतिगत व्यवस्था गर्न लागेका छौँ। ऊर्जा मनत्रालयले विशेष गरी केही ठूला आयोजना अगाडि बढाउने तयारी गरेको थियो। कोरोनाको त्रास छ, अब कसरी अगाडि बढाउनुहुन्छ ? केही आयोजनामा प्रभाव परेका छन्। काम गर्नुस्भन्दा पनि निर्माण व्यवसायीले पनि काम गर्न सक्ने अवस्था छैन। राष्ट्रिय गौरवका आयोजना सञ्चालन होऊन् भनेर नै हामीले प्रेरित गरेका छौँ। भेरी बबई डाइभर्सन, बबई, रानीजमरा, सिक्टा सिँचाइ आयोजना, सुनकोशीमरिण आयोजना छन्। ती आयोजनाको काम भइरहेको छ तर सोचे अनुसार भइरहेको छैन। लकडाउनको प्रभाव परेको छ। खतरा कम भएको अवस्थामा काम गर्न छुट दिइएको छ। थप आर्थिक वर्षदेखि तमोर, चिस्याङ, माडीदाङ, कालीगण्डकीतिनाऊ डाइभर्सन आयोजना अगाडि बढाउने तयारीमा छौँ। जसले तराई मधेशमा सिँचाई सुविधा पुर्याएर खाद्यान्नमा आत्मनिर्भर हुन सक्छौँ। कालीगण्डकीतिनाऊ डाइभसर्न आयोजनामा त विवाद देखिएको छ नि ? हो, गण्डकी प्रदेशका मुख्यमन्त्रीलगायतले फरक मत राख्नुभएको छ। हामीले सङ्घबाट हेर्दा त समग्रमा नै हेर्छौँ। त्यहाँ कालीगण्डकी तिनाऊ, गण्डक पनि छ, नारायणी नदीमा जल यातायातको अध्ययन पनि भएको छ। बूढीगण्डकी बनेको अवस्थामा त जलयातायातका लागि पानीको थप उपलब्धता हुन्छ। अर्कोतर्फ कालीगण्डकी जलाशयुक्त आयोजना गर्दैछौँ। वर्षामा पानी जम्मा हुने र हिउँदमा तल्लो तटमा सिँचाइ पनि हुने र अन्य काममा समेत प्रयोग गर्न सकिन्छ। कालीगण्डकी तिनाउ पनि हुन्छ, गण्डक पनि चल्छ, जलयातायात पनि चल्छ। गण्डकी वेसिनमा पानीको अभाव हुँदैन। उस्तै पूर्वमा दुधकोशी, तमोर, सुनकोशी जस्ता आयोजनाले पानी कम हुन दिँदैनौँ।"
पशुपंक्षीलाई महानगरले आहारा दियो,"काठमाडौं : मगरपालिकाले पशुपंक्षी, चराचुरुङ्गीलगायतका चौपायलाई आहारा बाँड्न थालेको छ । पशुपंक्षीको बाँच्न पाउने अधिकार सुनिश्चित गर्नका लागि महानगरपालिकाले आहारा बाँडेको हो । महानगरपालिकाका मेयर विद्यासुन्दर शाक्यसहितको टोलीले आज आफैँ स्वयम्भू, बौद्ध र पशुपतिनाथ क्षेत्रमा पशुपंक्षीलाई आहारको व्यवस्था गरेको छ । प्रमुख प्रशासकीय अधिकृत एकनारायण अर्याल, उपप्रमुख हरिप्रभा खड्गी (श्रेष्ठ), सहसचिव राजेश्वर ज्ञवाली, महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकाल, प्रशासन विभाग प्रमुख नमराज ढकाल, महानगर प्रहरी प्रमुख धनपति सापकोटालगायतको टोलीसहित शाक्य स्वयम्भू, बौद्ध र पसुपतिनाथ पुगेका थिए । पशुपंक्षीको बाँच्न पाउने अधिकारको सुनिश्चित गर्नुपर्छ भनेर ४३ औं नगर कार्यपालिका बैठकले उनीहरूलाई आहारको व्यवस्था गर्ने निर्णय गरेको र सोहीअनुरुप काम अघि बढेको मेयर शाक्यले बताए । हामीले असाहय, अतिविपन्न र दैनिक ज्यालदारी गर्ने व्यक्तिहरुलाई राहत वितरण गर्न कोरोना भाइरस (कोभिड१९) सम्वन्धी राहतवितरण मापदण्ड२०७६ नै पारित गरेका छौं, उनले भने, चराचुरुङ्गी, परेवा, छाडा चौपाय, सामुदायिक कुकुर, बादर केही पनि भोकले नमरुन भनेर वडावडालाई आहारका लागि बजेट पठाएका छौँ । शनिबार पशुपति, बौद्ध, स्वायम्भू लगायतका क्षेत्रमा आहार बाँडेको मेयर शाक्यले बताए । भोलि वसन्तपुर, कालमोचनलगायतका क्षेत्रमा अनुगमन गर्ने पनि जानकारी मेयर शाक्यले जानकारी दिए ।"
नारायणी अस्पतालबाट तीन जनाको स्वाब पुनः परीक्षणका लागि काठमाडौंमा पठाइयो,वीरगन्ज : वीरगन्जको नारायणी अस्पतालको आइसोलेसनमा राखिएका तीन भारतीयको स्वाब पुनः परीक्षणका लागि काठमाडौं पठाइएको छ । नारायणी अस्पतालको आकस्मिक कक्षमा गत बिहीबार आएका २४ जनामा कोरोनासँग मिल्दोजुल्दो लक्ष्ण देखिएपछि अस्पतालले उनीहरुको स्वाब संकलन गरेर हेटौडास्थित किटजन्य रोग अनुसन्धान तालिम केन्द्रमा पठाएको थियो । हेटौडामा पठाइएका मध्ये तीन जनाको रिपोर्ट शंकास्पद देखिएपछि प्रहरीले तीनजनालाई शुक्रबार साँझ नियन्त्रणमा लिएर नारायणी अस्पतालको आइसोलेसनमा राखेको छ । उनीहरु तीनैजना मुस्लिम धर्मका प्रचारक धार्मिक गुरु हुन् । भारत उत्तर प्रदेश घर भएका उनीहरु करिब १० दिनदखि वीरगन्ज २ छपकैयाको मस्जिदमा बस्दै आएका थिए । प्रहरीले उनीहरुलाई मस्जिदबाटै नियन्त्रणमा लिएर आइसोलेसनमा राखेको हो । नारायणी अस्पतालका मेडिकल सुपरिटेन्डेन्ट डाक्टर मदनकुमार उपाध्यायले आइसोलेसनमा राखिएका तीन जनाको पुनः परीक्षण रिपोर्ट शनिबार दिउँसोसम्ममा आइपुग्ने जानकारी दिए। बाग्मती प्रदेशको सामाजिक विकास मन्त्रालयले तीनजनाको स्वाब पुनः परिक्षणको लागि काठमाडौंस्थित टेकुको राष्ट्रिय जनस्वास्थ्य प्रयोगशाला पठाइएको जनाएको छ। अस्पतालका एक चिकित्सकले भने हेटौंडाको प्रयोगशालाबाट तीनैजना भारतीयको स्वाबको पहिलो परीक्षणको रिपोर्ट पोजेटिभ आएको बताएका छन् ।
प्रधानमन्त्रीले मुख्यमन्त्रीसँग चार घण्टाबढी के कुरा गरे ?,"काठमाडौं : विश्वव्यापी महामारीको रुपमा फैलिएको कोरोना भाइरस (कोभिड१९) नियन्त्रण र रोकथामका विषयमा प्रधानमन्त्री केपी ओलीले सातै प्रदेशका मुख्यमन्त्रीसँग भिडियो कन्फरेन्स गरेका छन्। प्रधानमन्त्री तथा मन्त्रिपरिषद्को कार्यालय सिंहदरबारस्थित एक्सन रुमबाट शनिबार प्रधानमन्त्री ओलीले चार घण्टाभन्दा लामो समय मुख्यमन्त्रीसँग भिडियो कन्फरेन्समा छलफल गरेका हुन्। प्रधानमन्त्रीसँगको भिडियो कन्फरेन्समा प्रदेश १ का मुख्यमन्त्री शेरधन राई, प्रदेश २ का मुख्यमन्त्री लालबाबु राउत, बागमती प्रदेशका मुख्यमन्त्री डोरमणी पौडेल, गण्डकी प्रदेशका मुख्यमन्त्री पृथ्वीसुब्बा गुरूङ, प्रदेश ५ का मुख्यमन्त्री शंकर पोखरेल, कर्णाली प्रदेशका मुख्यमन्त्री महेन्द्रबहादुर शाही र सुदूरपश्चिम प्रदेशका मुख्यमन्त्री त्रिलोचन भट्ट सहभागी थिए। शनिबार बिहान ११ : ३० मा सुरु भएको मुख्यमन्त्रीसँगको भिडियो कन्फरेन्स छलफल दिउँसो ३:४० मा सकिएको थियो। छलफलमा सातै प्रदेशका मुख्यमन्त्रीले प्रदेशमा कोरोना भाइरस नियन्त्रण, रोकथाम र उपचारको क्रममा गरिएका प्रयाशको बारेमा जानकारी गराए। प्रधानमन्त्रीले यसबीचका प्रयास सकारात्मक रहेको र यसलाई अझ समन्वयात्मक ढंगले अघि बढ्न जरूरी रहेको बताएको उनका प्रेस सल्लाहकार सूर्य थापाले जानकारी दिए। छलफलमा प्रधानमन्त्री ओलीले सामाजिक दूरी कायम गर्नुको अर्को विकल्प नै नरहेको स्पष्ट पारे। सरकार प्रभावकारी र सफल रूपमा यस काममा केन्द्रित रहेको हुँदा अनावश्यक भ्रम र दुष्प्रचार गर्ने तत्वबाट प्रभावित नहुन आम नेपाली दिदीबहिनी तथा दाजुभाइलाई अनुरोध गर्नुभयो, थापाले भने। मुख्यमन्त्रीसँग प्रधानमन्त्रीको भिडियो कन्फरेन्स प्रधानमन्त्री ओलीले कोरोना संक्रमणको नियन्त्रण र यसको अन्त्य गरिसक्दासम्म मुलुकको स्वास्थ्य उपचारको क्षेत्रले गुणात्मक फड्को मार्ने, प्रयोशाला, उपकरण र स्वास्थ्य सामग्री तथा दक्ष जनशक्तिको व्यवस्थापनमा विशेष प्रगति हासिल भइसक्ने बताएका छन्। छलफलमा प्रधानमन्त्री ओलीले लकडाउन छिट्टै अन्त्य नहुने, सीमामा अझ कडाइ हुने, भावुक कुरा गरेर लापरबाही स्वीकार्य नहुने र संक्रमण फैलिनबाट सबै सचेत हुनु अनिवार्य रहेको स्पष्ट पारेका छन् । भारतमा संक्रमण फैलिने क्रम बढिरहेको देख्दादेख्दै यहाँ लकडाउन खुला गर्ने कुरा हुनै नसक्ने प्रधानमन्त्रीको भनाइ छ। ओलीले यसमा नरम बनेर लापरबाही नगर्न पनि सबैलाई सचेत गरेका छन्। प्रधानमन्त्रीले छलफलमा सरकारभन्दा भिन्न कुनै संयन्त्र आवश्यक नरहेको प्रष्ट पारेका छन्। सरकार स्वयंले अथोरिटीका साथ काम गरेको हुनाले १५ दिन घरमा बस्दै बीचबीचमा एकपटक निर्देशन दिएजस्तो गरी सरकारले काम गरोस् भन्ने जस्तो नगर्न सबैलाई स्पष्ट पारेका छन्। स्वयंसेवकहरू स्वयंसेवी भावनाले कार्य गर्ने, शारीरिक रूपमा तन्दुरूस्त र त्यसवापत कुनै लाभ नखोज्ने बताए। लकडाउनमा प्रशासनिक लापरबाही हुनु नहुने, मेला लाग्ने, मान्छे जम्मा हुने आदि क्रियाकलाप गर्न रोक्नका लागि प्रशासन र प्रहरी सजग हुनैपर्ने, त्यसका लागि केन्द्रबाटै एकरूपताको लागि परिपत्र जारी गरिनेसमेत जानकारी प्रधानमन्त्रीले गराएका छन्। ओलीले अहिले जनतालाई दुःख दिन नभएर जनताको जीवन रक्षा गर्न नै लकडाउन अनिवार्य रहेको बुझ्न र बुझाउन सबैलाई सचेतनताको लागि आह्वानसमेत गरेका छन्। उनले सरसफाईमा ध्यान दिन, मास् र चश्मा प्रयोग गर्न र मनोवैज्ञानिक काउन्सेलिङ बढाउन पनि मुख्यमन्त्रीलाई आग्रह गरे। सबै मुख्यमन्त्रीले प्रदेशमा कोरोना नियन्त्रणको प्रयास आवश्यकता अनुसार भइरहेको बताएका छन्।"
'आइभीआर' मार्फत स्थानीयलाई कोरोनासम्बन्धी जानकारी,"अछाम : अछामका दुई स्थानीय तहले प्रविधिको प्रयोगमार्फत कोरोना भाइरस (कोभिड१९)बाट बच्ने उपाय,अपनाउनु पर्ने सावधानीका विषयमा आइभीआर सेवाबाट जानकारी दिन थालेका छन् । जिल्लाको बान्नीगढी जयगढ गाउँपालिका र साँफेबगर नगरपालिकाले कोरोनाको संक्रमण फैलिन नदिन तथा नागरिकलाई यसबारे सचेतना फैलाउन आइभीआर सेवा संचालन गरेका छन् । प्रविधिको प्रयोगमार्फत कोरोनासम्बन्धी बच्ने उपाय,देखिने लक्षण र अपनाउनुपर्ने सर्तकताका विषयमा नागरिकलाई जानकारी गराउन दुई पालिकाले आइभीआर सेवा संचालन गरेका हुन्। साँफेबगर नगरपालिका प्रमुख कुलबहादुर कुँवरले एक दिनमा पाँच सयभन्दा बढीलाई कोरोना भाइरसबाट बच्नको लागि सन्देशसहित सर्वसाधरणको मोबाइलमा फोन जाने गरेको जानकारी दिए । आइभीआरमार्फत दुई हप्ता सेल्फ क्वारेन्टाइनमा बस्ने, साबुन पानीले बेला बेलामा हात धुन, मास्कको प्रयोग गर्ने, खोक्दा हाछ्यु गर्दा कुहिनो वा रुमालले छोप्न सन्देश सर्वसाधारणको मोबाइल तथा टेलिफोनमा जाने गरेको नगर प्रमुख कुँवरले बताए। आइभीआर सेवाअन्तर्गत गाउँपालिकाका नागरिकको मोबाइल तथा टेलीफोनमा पालिकाबाट फोन सम्पर्क हुन्छ र फोन उठाउने बित्तिकै कोरोनाको संक्रमणबाट बच्ने उपाय, संक्रमण भएमा देखीने लक्षण, अपनाउनुपर्ने सतर्कताका विषयमा पालिकाका प्रमुखको आवाजमा सन्देश बज्ने गर्दछ । कोरोनाको संक्रमण फैलिन नदिन आम नागरिकलाई प्रत्यक्ष भेटेर तथा भेला गरेर सुझाव सल्लाह दिँदा झनै जोखीम बढ्ने भएकाले गाउँपालिकाले आइभीआर सेवामार्फत सचेतना फैलाउन सुरु गरेको गाउँपालिका अध्यक्ष राजेन्द्रबहादुर खड्काले बताए । कोरोना संक्रमण फैलिन नदिन आइभीआर सेवा प्रभावकारी बन्ने गाउँपालिकाले अपेक्षा गरेको अध्यक्ष खड्काको भनाई छ ।"
मुख्यमन्त्रीसँग प्रधानमन्त्रीको भिडियो कन्फरेन्स,"काठमाडौं : प्रधानमन्त्री केपी ओलीले सातै प्रदेशका मुख्यमन्त्रीसँग भिडियो कन्फरेन्स गरेका छन्। प्रधानमन्त्री तथा मन्त्रिपरिषद्को कार्यालय सिंहदरबारस्थित एक्सन रुमबाट शनिबार प्रधानमन्त्री ओलीले मुख्यमन्त्रीसँग भिडियो कन्फरेन्स गरेका हुन्। ओलीले प्रदेश १ का मुख्यमन्त्री शेरधन राई, प्रदेश २ का मुख्यमन्त्री लालबाबु राउत, बागमती प्रदेशका मुख्यमन्त्री डोरमणी पौडेल, गण्डकी प्रदेशका मुख्यमन्त्री पृथ्वीसुब्बा गुरूङ, प्रदेश ५ का मुख्यमन्त्री शंकर पोखरेल, कर्णाली प्रदेशका मुख्यमन्त्री महेन्द्रबहादुर शाही र सुदूरपश्चिम प्रदेशका मुख्यमन्त्री त्रिलोचन भट्टसँग कुराकानी गरेका हुन्। अहिले प्रधानमन्त्री ओली सुदूरपश्चिम प्रदेशका मुख्यमन्त्री भट्टसँग कुरा गरिरहेका छन्। प्रधानमन्त्रीका प्रेस सल्लाहकार सूर्य थापाका अनुसार विश्वव्यापी महामारीको रुपमा फैलिएको कोरोना भाइरस (कोभिड१९) र यसको रोकथाम र नियन्त्रणमा भइरहेका प्रयासको विषयमा छलफल भएको हो। तीन घण्टाअघि सुरु भएको छलफल अहिलेसम्म जारी छ। कन्फरेन्समा सबै मुख्यमन्त्रीले प्रदेशमा भए गरिएका प्रयाशको बारेमा जानकारी गराएका छन्।"
आगलागीबाट ३५ बाख्रा गोठमै जले,"कालिकोट : जिल्लाको पचालझरना गाउँपालिका३ स्थित खाद्रुमा घरमा आगलागी हुँदा ३५ बाख्रा जलेर नष्ट भएका छन्। स्थानीय लोकेन्द्र कठायतको घरमा आगलागी हुँदा गोठमा हुलेका ३५ वटा बाख्रा जलेर नष्ट भएको इलाका प्रहरी कार्यालय पचालझरनाका इन्चार्ज पुष्प कडायतले जानकारी दिए। उनका अनुसार आगलागीबाट ४ लाख बराबरको क्षेती भएको छ। बिहीबार राति जंगलबाट आएको आगो घरमा सल्किएर गोठमा हुलेका ३५ बाख्रा जलेर नष्ट भएको पीडित कठायतले बताए। उनले भने 'खाद्रुको लेक जंगल नजिकै रहेको घरमा रातिको समयमा आगलागी भयो। गोठमा हुलेका सबै बाख्राहरु जलेर नष्ट भए। मान्छे घरमा नबसेकाले मानविय क्षती भएन्। घरमा रहेका अन्य अन्न, लत्ताकपडा, भाँडाकुडा सबै जलेर नष्ट भएका छन्।' पचालझरना गाउँपालिका अध्यक्ष खड्गराज सेजुवालले आगलागीबाट पीडित लोकेन्द्र कठायतलाई गाउँपालिकाले राहत दिने बताएका छन्। उनले गाउँपालिकाको बैठकमा छलफल गरे बाख्रापालक किसान कठायतलाई उचित राहत दिन्छौं। अन्य निकायहरुले पनि राहत दिन हुन अनुरोध गरेको छु। उनले छाडा रुपमा वनमा आगलागी हुँदा वनजंगल विनाश पनि भएकाले यसलाई रोक्न कडाई गर्ने बताए। वनमा आगो लगाउने व्यक्ति पहिचान भए कारवाही गर्ने उनको भनाई छ।"
भारतीय प्रधानमन्त्री मोदी मास्क लगाएरै भिडियो बैठकमा,भारतका प्रधानमन्त्री नरेन्द्र मोदी मुख्य मन्त्रीहरुसँगको भिडियो बैठकमा मास्क लगाएरै उपस्थित भएका छन् । उनले शनिबार कोरोना भाइरसविरुद्ध भइरहेका कामका बारेमा छलफल गर्न देशका मुख्यमन्त्रीहरुसँगको भिडियो बैठक आयोजना गरेका थिए । मुख्यमन्त्रीहरुसँगको भिडियो अन्तरक्रियाका क्रममा उनी मुखमा मास्क लगाएको अवस्थामा देखिएका थिए । प्रधानमन्त्री मोदीले मुख्यमन्त्रीहरुसँग अहिले भइरहेका कामहरुका बारेमा जानकारी लिएको प्रधानमन्त्रीको कार्यालयले जनाएको छ । उनले लकडाउन पूर्ण रुपमा कार्यान्वयन गराउनेदेखि कोरोना भाइरसविरुद्ध अन्य विभिन्न क्रियाकलापहरुमा मुख्यमन्त्रीहरु र प्रदेश सरकारहरुले राम्रो भूमिका खेलेको भन्दै धन्यवाद पनि दिएका छन् । उनले राष्ट्रिय तथा अन्तर्रा्ष्ट्रिय अवस्थाको चर्चा गर्दै कोरोना भाइरसविरुद्धको लडाईलाई अझ प्रभावकारी बनाउने उपायका बारेमा पनि बताएका छन् । प्रधानमन्त्री मोदीले मुख्यमन्त्रीहरुसँग यसअघि पनि दुई पटक भिडियो बैठक गरेका थिए । उनले मन्त्रीपरिषद् बैठक र सर्वदलीय बैठक पनि भिडियो मार्फत् गरिसकेका छन् । प्रधानमन्त्री कार्यालयले जनाएअनुसार उनले हरेक दिन विभिन्न क्षेत्रका व्यक्तिहरुसँग भिडियो बैठक गर्दै आएका छन् ।
अछाममा १ सय ११ जनाको कोरोना रिपोर्ट 'नेगेटिभ ',"अछाम : अछाममा कोरोना भाइरसको आशंकामा स्वाब संकलन गरेका मध्ये  सय ११ जनाको रिपोर्ट नेगेटिभ आएको छ । बयालपाटा,मंगलसेन र कमलबजारमा २ सय २६ जनाको स्वाब संकलन गरिएको थियो । बयालपाटा अस्पतालबाट मंगलबार संकलन गरिएको ५१ जनाकै रिपोर्ट नेगेटिभ आएको डाक्टर विकास गौचनले बताए । मंगलबार मंगलसेन नगरपालिकाबाट संकलन गरिएको १ सय ७ जनामध्ये ६० जनाको रिपोर्टट पनि नेगेटिभ आएको स्वास्थ कार्यालय अछामका प्रमुख झनक ढुंगानाले जानकारी दिए । अन्यको रिपोर्ट आउने क्रम जारी रहेको ढुगानाले बताए । जिल्लामा भारत तथा बाहिरी जिल्लाबाट ४ हजारभन्दा बढी मानिस भित्रिएका छन्।"
सीमामा खटिएका प्रहरी जवान आइसोलेसनमा भर्ना,"बैतडी : बैतडीमा एकजनालाई आइसोलेसनमा भर्ना गरिएको छ । सीमा प्रहरीचौकी झुलाघाटमा कार्यरत एक प्रहरी जवानलाई ज्वरो, पखाला र टाउको दुख्ने समस्या देखिएपछि शुक्रबार आइसोलेसनमा भर्ना गरिएको जिल्ला अस्पताल बैतडीका प्रमुख डा बसन्तराज जोशीले जानकारी दिए। ३२ बर्षीय ती जवान सीमा नाकामा खटिएका हुनाले आइसोलेसनमा भर्ना गरिएको डा जोशीले बताए । उनले भने सीमा नाकाबाट धेरै मानिस आवतजावत गर्ने र सीमा नाकामा खटिएका प्रहरी जवानमा ज्वरो, पखाला र टाउको दुख्ने समस्या देखिएपछि आइसोलेसनमा भर्ना गरेका हौं । उनको अहिले स्वास्थ्य अवस्था समान्य रहेको छ । आइसोलेसनमा भर्ना गरिएका प्रहरी जवानको थ्रोट स्वाब संकलन गरेर परीक्षणका लागि धनगढी पठाइसकिएको डा जोशीले बताए । उनले भने एकदुई दिनभित्र उनको रिपोर्ट आउँछ । त्यसपछि मात्रै के भएको रहेछ भन्ने थाहा हुन्छ । यसअघि पनि जिल्ला अस्पातलमा दुईजनालाई कोरोनाको आशंकामा आइसोलेसनमा भर्ना गरेपनि उनीहरुको रिपोट नेगेटिभ आएपछि डिस्चार्ज गरिएको थियो । कोरोनाको शंकास्पद बिरामीको उपचारका लागि जिल्ला अस्पतालमा तीन बेडको आइसोलेसन कक्ष यसअघि नै बनाइएको छ।"
"लकडाउनमा सल्बलाउँदै तस्कर, सामुदायिक वनका खयर काटेर सखाप","मुलपानी (धादिङ) : कोरोना भाइरसको संक्रमण फैलिन नदिनको लागि देशव्यापीरुपमा लकडाउन गरिएको छ । तर यही डकडाउनको मौका छोपेर वन पसेका काठ तस्करले धादिङको त्रिपुरा सुन्दरी गाउँपालिका वडा नं ३ (साविकको मुलपानी गाविस वडा नं ६ कुपिण्डे) को माता जलेश्वरी सामुदायिक वनभित्र खयरको रुख सखाप पारेका छन् । सामुदायिक वन फडानी भएको सूचनाका आधारमा स्थलगत अनुगमनमा पुगेको डिभिजन वन कार्यालयको टोलीले जाँच मचुल्का गर्दा अवैधानिक रुपमा काटिएका बहुमुल्य खयरका २६ वटा रुखका ठुटा फेला फारेको छ । रुख काट्नको लागि डिभिजन वन कार्यालय धादिङले इजाजत दिएको थिएन । करिब ६ सय ६९ क्युफिट खयरका काठ वन कार्यालयको टोलीले नियन्त्रणमा लिएको छ । स्थानीयबासी शिव गुभाजूसहित १५ जनाले गत मंसिर १७ गते आफ्नो लालपुर्जामा भएको जग्गामा रहेको खयरको रुख काट्न अनुमति मागेका थिए । तत्पश्चात सबै प्रक्रिया पुरा गरी डिभिजन वन कार्यलय धादिङल उनीहरुलाई १ सय ८४ वटा रुखमा टाँचा लगाइ कटानको अनुमति दिएको थियो । जसमध्ये १ सय ७४ वटा रुखहरु कटान भइ राजश्व तिरेर बेचबिखन समेत भइसक्दा आवादी जग्गाकै छेउछाउमा रहेको सामुदायिक वनको जग्गामा रहेको खयरका रुखहरु पनि काटिएको भेटिएको हो । डिभिजन वन कार्यलय धादिङका प्रमुख जीवनाथ पौडेलले भने, 'नम्बरी जग्गाको जम्मा १० रुख मात्रै काट्न बाँकी छ, १ सय ७४ वटा रुख काटेर करिब १९०० क्युफिट काठ प्रक्रिया पूरा गरेर ओसार पसार समेत भइसकेको थियो । अहिले बरामद भएको काठजति सबै सामुदायिक वनको हो ।' सामुदायिक वनमा खयर रुख काटिएको विषयमा भने वन उपभोक्ता समितिकै कुराहरु बाझिएको छ । उपभोक्ता समितिका अध्यक्ष बहादुर बानियाले आवादी क्षेत्रका रुख काट्ने ठेकेदारलाई आवादी नजिकै वनमा पहिरोले ढलाएका ६ वटा रुख मात्रै काट्न मौखिम अनुमति दिएको बताए । उनले भने, 'सचिव र म गएर ६ वटा रुख देखाइ दिएका हौँ, पछि त धेरैवटा रुख पो काटेछन् ।' यता उपभोक्ता समितिका सचिव गणेश बहादुर अधिकारीले भने, 'आवादी क्षेत्रमा मात्रै रुख काटिएको थाहा भएको तर वनक्षेत्रका खयरका रुख काटिएको विषयमा भने आफूलाई केही पनि थाहा नभएको बताए । स्थानीयबासीले भने उपभोक्ता समितिका केही पदाधिकारी, आवादी क्षेत्रमा रुख काट्न अनुमति लिने व्यक्तिहरु र ठेकेदारको मिलेमतोमा सामुदायिक वनका खयर रुखहरु सखाप पारिएको आरोप लगाएका छन् । वन उपभोक्ता हरि कुमारी अधिकारीले भनिन्, 'कोरोना भाइरसले गर्दा लकडाउन गरिएकाले कोही वनमा आउँदैनन् भन्ने ठानेर वन समितिकै बाठाटाठा टाउकेको मिलेमतोमा यो सबै भएको हो, सबै छानबिन गरी दोषीलाई कडा कारवाही हुनुपर्छ ।' रुख काट्ने अनुमति लिएका केही स्थानीयले खेतको छेउछाउको रुख आफ्नोमा पर्छ भनेर व्यतिगत रूपमा ठेकदारलाई बेचेको पनि उपभोक्ताले आरोप लगाएका छन् । रुख काट्ने कामदारबीच विवाद भएपछि तस्कर वन पसेको घटना सार्वजनिक भएको थियो । रुख काट्ने कामदारमध्ये एक जना भारतबाट फर्किएका व्यक्ति रहेको र उसलाई कोरोनाको शंका गरेर अरु कामदारले काम गर्न अवरोध गरेपछि वनको रुख काटिएको कुरा बाहिर आएको थियो । वन प्राविधिकसहितको टोली विगत ३ दिनदेखि वनक्षेत्रमै रहेर जाँचपड्ताल गरिरहेकाले आइतबारसम्ममा विस्तृत रिपोर्ट आइसकेपछि मात्रै थप अनुसन्धान र कारबाही प्रक्रिया अघि बढाइने डिभिजनल वन अधिकृत पौडेलले बताए । उनले भने, ,'अहिले सबै कारवाहीको प्रक्रिया अघि बढाउन लकडाउनले समस्या परेको छ, सबै काठ हाम्रो नियन्त्रणमा छ, लकडाउन पछि मुद्धा प्रक्रिया अघि बढ्छ ।' खयरका काठहरु खरिद गर्ने ठेकेदार मिनलाल सारु र गुप्तलाल सारु भने फरार रहेका छन् । उनीहरुको दुवैको मोबाइल अफ छ । खयरको काठ पानमा राख्ने मसालाको रुपमा तथा विभिन्न रङ्ग र पालिका बनाउन प्रयोग हुन्छ । यस्तै एक साताअघि पनि धादिङको ज्वालामुखी१ मैदीमा प्रहरीले चोरी निकासी हुन लागेका अवैध काठ बरामद गरेको थियो । चिरान गरेको ३७ थानको ६०७३ क्युफिट तयारी सालको काठ गाडीमा राख्दै गरेको अवस्थामा प्रहरीले बरामद थियो । ढल्पु सामुदायिक वनक्षेत्रबाट काठ लोड गरिरहेको बा ४ ख १७२७ नम्बरको मिनी ट्रकसमेत प्रहरीले नियन्त्रणमा लिएको थियो । लकडाउन कार्यान्वयन गराउन खटिएको गस्ती टोलीले काठ बरामद गरेको थियो ।"
"कोरोना संक्रमितहरुको अवस्था सामान्य, केही दिनभित्रै डिस्चार्ज","काठमाडौं : टेकुस्थित शुक्रराज ट्रपिकल तथा सरुवा रोग अस्पतालको आइसोलेसन कक्षमा उपचारमा कोभिड१९ का दुई संक्रमित व्यक्ति केही दिनभित्रै अस्पतालबाट डिस्चार्ज हुँदैछन्। कोभिड१९ संक्रमितको स्वास्थ्य अवस्था सामान्य रहेको र उनीहरुको स्वास्थ्य परीक्षणको प्रक्रिया पूरा भएपछि छिट्टै डिस्चार्ज हुने अस्पतालका निर्देशक डा सागर राजभण्डारीले जानकारी दिए। उनले भने, 'अस्पतालमा उपचारको क्रममा रहेका कोभिड संक्रमित दुवै जनाको स्वास्थ्य अवस्था सामान्य छ। दुई दिनभित्र अन्तिम रिपोर्ट आउनेछ, त्यो रिपोर्ट नेगेटिभ देखिएमा डिस्चार्ज गरिनेछ।' टेकु अस्पतालमा अहिले कोभिड शङ्कास्पद नौ जनाको उपचार भइरहेको छ। यीमध्ये दुई जनामा कोभिड पोजेटिभ देखिएको छ भने बाँकी सात जनाको नेगेटिभ छ। तर पनि विभिन्न कारणले गर्दा सात जनालाई अस्पतालमै राख्नुपर्ने अवस्था भएको अस्पतालले जनाएको छ। निर्देशक डा राजभण्डारीले विगतका तुलनामा पछिल्ला दिनमा अस्पतालको सेवामा सहजता आएको छ। जनशक्ति तथा उपकरणको कमी छैन। कोभिड डेडिकेटेड अस्पताल घोषणा गरिएको र लकडाउनका कारण पनि उल्लेख्य सङ्ख्यामा बिरामी नआएको उनको भनाइ छ। 'अस्पतालमा अहिले पहिलाभन्दा बिरामीको चाप कम छ। क्षयरोगलगायत अन्य सरुवा रोगका बिरामीलाई अन्यत्रै सिफारिस गरिएको हुनाले कोभिडको उपचारमा सहजता आएको छ', निर्देशक डा राभण्डारीले भने। यसैबीच अस्पतालले उपलब्ध गराउँदै आएको रेबिजको भ्याक्सिन भने नियमित भइरहेको छ। अहिले दैनिक ७० जनासम्म रेबिजको सुई लगाउन अस्पताल आउने गरेको अस्पतालका निर्देशक राजभण्डारीले जानकारी दिए। टेकु अस्पतालमा हाल पाँच आइसोलेसन र ३० क्वारेन्टाइन कक्ष छन्। अहिले २५ आइसोलेसन र २० सघन उपचारकक्ष तयार गर्ने कार्य उच्चगतिमा भइरहेको पनि निर्देशक राजभण्डारीले बताए। अक्सिजन प्लाण्ट सहितको सघन उपचारकक्ष तयार गरिँदैछ। अस्पतालले आफ्नै अक्सिजन प्लान्ट स्थापना गरी बिरामीको कपडा धुलाइका लागि अस्पतालमै वासिङ मेसिन, विद्युतका लागि पावर ब्याकप तयार गरेको अस्पतालले जनाएको छ। विश्व माहामारीको रुपमा फैलिएको कोभिड१९ को संक्रमण नेपालमा पनि देखा परेपछि यो निकै चिन्ताको विषय बनेको थियो। तर, कोरोनाको संक्रमण देखिएपछि नेपालमा पहिलोपटक टेकु अस्पतालमा भर्ना भएका बिरामी उपचारपछि निको भएर घर फर्किन लागेका छन्। यसअघि नेपालमा पहिलोपटक कोभिडको संक्रमण फेला परेका एक नेपाली उपचारपछि घर फर्किसकेका छन्। कोभिड पहिलोपटक देखापरेको चीनको वुहान शहरबाट अएका उनी उपचारपछि घर फर्किएका थिए। नेपालमा दोस्रोपटक गत चैत १० गते १९ वर्षीया युवतीमा कोभिडको संक्रमण देखापरेको थियो। नेपालमा हालसम्म नौ जनामा कोभिडको सङ्क्रम देखिए पनि एक जना उपचारपछि घर फर्किसकेका छन्। नेपालमा दोस्रोपटक गत चैत १० गते कोभिडको नयाँ संक्रमित फेला परेको थियो। चैत ४ गते कतार एयरवेजको जहाजमार्फत फ्रान्सबाट कतार हुँदै नेपाल आएकी १९ वर्षीया युवतीमा कोभिड१९ पोजेटिभ देखिएको थियो। त्यस्तै चैत १२ गते पुनः एक जनामा कोभिड पोजेटिभ देखिएको थियो। कोभिड पोजेटिभ देखिएका ती पुरुष व्यक्तिको विस्तृत विवरण खुलाइएको छैन। यस्तै चैत २० गते बाग्लुङका ६५ वर्षीया एक ज्येष्ठ नागरिकमा कोभिड पुष्टि भएको थियो। पछिल्लोपटक चैत २२ गते एकै सुदूरपश्चिममा एकै दिन थप तीन जनामा कोभिड संक्रमण भेटिएको थियो। भारतको मुम्बईबाट फर्किएका कैलालीका २१ वर्षीय र उत्तराखण्डबाट फर्किएका कञ्चनपुरका ४१ वर्षीय पुरूष तथा कैलालीको ३४ वर्षीया महिलामा कोभिड१९ को संक्रमण देखिएको स्वास्थ्य तथा जनसङ्ख्या मन्त्रालयको इपिडीमियोलोजी तथा रोग नियन्त्रण महाशाखाले जनाएको छ। मन्त्रालयले थप नयाँ व्यक्तिमा कोभिडको संक्रमण नदेखिएको र संक्रमितको अवस्था पनि सामान्य रहेको शुक्रबारको नियमित पत्रकार सम्मेलनमा जानकारी दिएको थियो। मन्त्रालयको तथ्याङ्कअनुसार हालसम्ममा तीन हजार ५२४ व्यक्तिको कोरोना संक्रमणको नमूना परीक्षण गरिएको छ। हिजो मात्रै ६३० परीक्षण गरिएको थियो। आठ सय बढी परीक्षणको क्रममा छ। हाल नेपालभरि आठ हजार ६६० जना क्वारेन्टाइनमा छन्। आइसोलेसनमा रहेका व्यक्तिको सङ्ख्या १२५ रहेको मन्त्रालयले उल्लेख गरेको छ। मन्त्रालयका प्रवक्ता डा विकास देवकोटाले प्रत्येक प्रदेशमा क्वारेन्टाइनमा रहेका व्यक्तिको परीक्षणका लागि प्रतिप्रदेश पाँच हजारका दरले र्यापिड डाइग्नोस्टिक टेष्ट ९आरडिटी० सामग्री प्रदान गरिएको बताउनुभयो। बागलुङ, म्याग्दी र पर्वतका स्वास्थ्यकर्मीलाई र्यापिड डाइग्नोस्टिक टेष्टसम्बन्धी तालिम दिइएको र परीक्षणसमेत शुरु गरिएको उहाँले बताउनुभएको थियो। सङ्कटको समयमा जनशक्ति अभाव नहोस् भन्दै मन्त्रालयले सेवा बाहिरका र सेवा निवृत्त चिकित्सकलाई स्वेच्छिकरुपमा सेवामा आबद्ध हुन आग्रह गरिसकेको छ। मन्त्रालयले छात्रवृत्तिमा अध्ययनरत विद्यार्थीलाई परिचालन गर्ने जनाएको छ। विभिन्न अन्तर्राष्ट्रिय तथ्याङ्कअनुसार हालसम्म विश्वभर हाल १६ लाख ९९ हजार ६३२ कोभिड१९ बाट संक्रमित भएका छन्। यीमध्ये एक लाख ३४ हजार २७ जनाको मृत्यु भएको छ भने तीन लाख ७६ हजार ३३ जना उपचारपछि घर फर्किएका छन्। हाल विश्वका करिब २१० देशमा कोभिड१९ फैलिएको बताइएको छ।"
क्वारेन्टिनमा किन बस्दैनन् मानिसहरु ?,"आइसोलेसनमा बस्न नरुचाउनुको मूल कारण एक्लोपनाको भय हो । परिवारको कोही मानिस बिरामी परे अस्पतालमा शुभचिन्तकको भीड नै लाग्छ । नाजुक स्वास्थ्य सेवा भएका ठाउँमा राज्यले दिन नसकेको साथ र विश्वास शुभचिन्तकले दिन्छन्। भारतको मध्यप्रदेशको इन्डोर क्षेत्रमा हालै भएको एउटा घटनाले सबैलाई चकित बनायो । सामाजिक सञ्जालमा त्यो दृश्य देख्ने जोकोहीले पनि आश्चर्य र आक्रोश मिसिएको प्रतिक्रिया जनाए । स्थानीय एउटा बस्तीमा कोरोना भाइरसको परीक्षण गर्न गएका पाँच जना स्वास्थ्यकर्मीलाई त्यहाँका जनताले हातमा लाठी लिएर लघारेका थिए । कोभिड१९ को प्रतिरोध गरिरहेका स्वास्थ्यकर्मीमाथि हमला गर्नु कानुनविपरीत मात्र होइन, बरु अनैतिक समेत हो। तर, भारतमा यस्तो घटना भएको इतिहासमा पहिलो पटक भने होइन। सन् १८९७ मा फैलिएको प्लेगको महामारीको बेला तत्कालीन बेलायती उपनिवेशवादी सरकारले भारतीय जनतालाई क्वारेन्टिनमा र आइसोलेसनमा राख्न खोज्दा त्यतिबेला पनि व्यापक असन्तोष फैलिएको थियो । त्यतिबेला मुम्बई, खेडा, दिल्ली र कोलकोत्तामा हिंसा भड्किएको थियो । भयले मानिसहरू आआफना गाउँमा भागेका थिए। डेभिड आर्नोल्डले त्यतिबेला सन् १८५७ जस्तो अर्को विद्रोहको चेतावनी दिँदै भारतीयहरूले बोकेका प्लाकार्डबारे लेखेका छन् । त्यस्तै त्यही बेला मुम्बईको अर्थर रोड अस्पतालमा एउटा आक्रोशित भीडले हमला गरेको थियो । आइसोलेसनमा राखिएकी एक जना बिरामी महिलाको निधन भएपछि उनीहरूले अस्पतालमा तोडफोड गरेका थिए। क्वारेन्टिन र आइसोलेसनको विरोधमा सन् १८९७ मा भएको त्यो प्रतिरोधले बेलायती अधिकारीहरूलाई आफ्नो निर्णयबाट हात झिक्न मनग्य बहाना दिएको थियो । तर, भारतीय जनता क्वारेन्टिन र आइसोलेसनमा बस्न के कारणले मानेनन्, त्यसको भेउ पाउन बेलायती अधिकारीहरूले त्यतिबेला सकेका थिएनन् । के विभिन्न जातजातिका मानिसलाई एकै अस्पतालभित्र कैद बनाइने भयले भारतीयहरूले त्यसरी बस्न नमानेका थिए ? भारतीयहरू आज पनि पुरुष चिकित्सकले महिलाको स्वास्थ्य जाँच गरेको सहज रुपमा लिँदैनन् । के त्यतिबेला क्वारेन्टिन वा आइसोलेसनको विरोध गर्नुमा त्यस्तै कुनै लैंगिक कारण जिम्मेवार थियो ? उतिबेला भारतका कुलिन वर्ग पनि क्वारेन्टिन र आइसोलेसनको पक्षमा थिएनन् । क्वारेन्टिनमा बसेका कुलीन वर्गले सामान्य मानिस सरह जीवनयापन गर्नुपथ्र्यो जो उनीहरूको कुलीन अहंले दिँदैनथ्यो । उनीहरू पनि विभेदको सामना गरेर बस्नुपथ्र्यो । त्यसकारण भारतीय राजा र सामन्तहरूले क्वारेन्टिन र आइसोलेसनको विरोधमा उठेको आवाजमा थप साथ दिए । धनी व्यापारीहरू र पढेलेखेका मानिसहरू पनि क्वारेन्टिनबाट असहज मान्थे किनभने रेल स्टेसनहरूमा उनीहरूलाई पनि अन्य साधारण मानिसजस्तै स्वास्थ्य जाँच गरिन्थ्यो। इतिहास बेलायती अधिकारीहरूले विगतको नजीरका आधारमा त्यतिबेला भारतीय जनताको तर्फबाट क्वारेन्टिन र आइसोलेसन अस्वीकार गर्ने पूर्वानुमान गर्न सक्थे । तर, पुस्तौं पुस्ताअघिको घटना उनीहरूलाई पनि सायद थाहा थिएन । क्वारेन्टिनको इतिहास खोज्दै जाँदा हामी चौधौं शताब्दीमा पुग्छौं । क्वारेन्टिनको अभ्यास सबभन्दा पहिले युरोपेली बन्दरगाहहरूमा गरिएको थियो । जहाजीहरूले परदेशबाट प्लेग रोग भित्र्याएको भन्दै प्लेगको महामारीले उचाइ लिंदै गर्दा क्वारेन्टिन लागू गरिएको थियो । सम्भवतः यसको सबभन्दा पहिलो अभ्यास भने इटालीको भेनिस सहरमा भएको थियो । क्वारेन्टिन शब्द नै खासमा इटालियन भाषाबाट आएको हो। त्यतिबेला पनि लामो समुद्री यात्राबाट फर्केका जहाजीहरूलाई क्वारेन्टिनमा राख्दा सुरक्षाकर्मीहरूलाई झुक्याएर ग्रामीण भेगतिर भाग्थे । त्यसरी भागेका जहाजीबाट नै अरु मानिसमा रोग संक्रमण हुन्थ्यो । अनि महामारीको रुपमा लिन्थ्यो । फलतः क्वारेन्टिनबाट रोग रोकथामको प्रयास निरर्थक हुन्थ्यो। क्वारेन्टिन राख्दा प्रतिरोध गर्ने क्रम शताब्दिऔंसम्म चालू रह्यो । थेम्स इस्टुरी नामको व्यापारिक पानीजहाजका कप्तानहरूले सन् १८२५ को क्वारेन्टिन ऐन र सन् १८७५ को जनस्वास्थ्य ऐन लागू गर्न दत्तचित्त बेलायती अधिकारीहरूलाई ढाँट्दा बेलायतमा महामारी फैलिएको थियो । सन् १८३० को दशकमा इटालीको सर्दिनिया टापुमा हैजा फैलिनबाट रोक्न बन्दरगाहमा सशस्त्र सेना नै परिचालन गर्नुपरेको थियो। न्युयोर्कमा पहेँलो ज्वरोको महामारी फैलिएपछि क्वारेन्टिनका अधिकारीहरूले सेनाले जस्तै लुगा लगाएर सडकमा हिँड्डुल गर्थे । महामारी फैलिन नदिन ती अधिकारीहरूलाई सेनालाई जत्तिकै अधिकार दिइएको थियो । सन् १८९२, नोभेम्बर ५ को द टाइम्स लिडरको एउटा समाचारमा सरकारी अधिकारीहरूको बढ्दो चेतावनी र दबाबका कारण सर्वसाधारण जनता आत्तिने गरेको कुरा लेखिएको छ । यी सबै आरोहअवरोहबीच क्वारेन्टिन र आइसोलेसनमा राख्ने चलन आज पनि चलेकै छ । दशकौं दशकको प्रयोगले यो प्रक्रिया सामान्य बन्दै गएको छ । उन्नाइसौं शताब्दीका सुरु सुरुका दशकसम्म धेरै युरोपेली देशहरूमा क्वारेन्टिनको विरोधमा झडपहरू समेत हुने गथ्र्यो । हैजाको महामारी रोकथाम गर्न मानिसहरूलाई क्वारेन्टिनमा राख्न खोज्दा प्रतिरोध हुन्थ्यो । समयान्तरमा क्वारेन्टिनको प्रतिरोध गर्ने क्रम कम हुँदै गयो । तर, प्रतिरोधको क्रम पूर्ण रुपमा बन्द भने भएन । कहीँ न कहीँ प्रतिरोधको क्रम चालु रह्यो । सन् १८६० सम्ममा बेलायतमा ७५० भन्दा बढी आइसोलेसन अस्पतालहरू बनिसकेका थिए । तथापि क्वारेन्टिनप्रति मानिसको विकर्षण बाँकी नै थियो। सन् १८९२ मा इटालीको भेनिस सहरमा एउटा सम्मेलन भयो । उक्त सम्मेलनले महामारीजन्य रोगको रोकथामका लागि क्वारेन्टिनमा राख्ने बेलायती तरिका प्रभावकारी भएको स्वीकायो । टर्कीको स्कुटारी युद्धमैदानमा विश्वविख्यात फ्लोरेन्स नाइटिङ्गलको बिरामीलाई अलग राख्ने तरिकाको लोकप्रियताको कारण पनि युरोपेली देशहरूले यो तरिका स्वीकार्दै गए। सामाजिक कारण क्वारेन्टिनको प्रतिरोध गर्नुको कारण अवधि धेरै लामो भएर मात्र हो ? विज्ञान प्रविधिको विकासका कारण आज हामी सबै रोगको संक्रमण चक्रबारे सहजै थाहा पाउन सक्ने भएका छौँ । तर, पुरानो जमानामा क्वारेन्टिनको अवधि ४० दिन थियो । ४० दिन नै किन राखियो भन्ने कारण भने कसैलाई थाहा छैन। के त्यो अवधिकोही अनुभवी जहाजीको अनुभवको आधारमा तय गरिएको थियो ? वा जुडायन मरुभूमिमा ४० दिनसम्म जिसस क्राइस्टले राक्षससँग लडेको हुनाले क्वारेन्टिनको अवधि पनि ४० दिन तय गरिएको थियो ? अथवा ग्रीस दार्शनिक पाइथागोरसको चार अंकसँगको आसक्तिसँग त्यो ४० दिनको कुनै सम्बन्ध छ ? पश्चिमको अनुभव त यस्तो छ भने भारतको इन्डोर वा जहाँ कहीँ पनि क्वारेन्टिनको प्रतिरोधको सम्भावनालाई असम्भव मान्न सकिन्न । तथापि भारतजस्तो देशमा क्वारेन्टिन वा आइसोलेसनप्रति आक्रोश, भय र आशंका अझ बढी हुनु स्वाभाविक हो किनभने युरोपमा जति भारतका जनता यस्ता अभ्यासमा अभ्यस्त भइसकेका छैनन् । आजको जमानामा जातभात वा लिंगको कारण क्वारेन्टिनमा मानिस बस्न नमान्ने होइन । मलाई लाग्छ, सन् १८९७ मा पनि ती कारणले भारतमा क्वारेन्टिनको प्रतिरोध गरेका थिएनन्। आइसोलेसनमा मानिस बस्न नरुचाउनुको मूल कारण मानिसमा एक्लोपनाको भय हो । भारतमा गम्भीर खालको कुनै पनि बिरामी कहिल्यै पनि एक जना व्यक्तिको विषय बन्ने गर्दैन । परिवार र छरछिमेकको पनि त्यतिबेला निकै खाँचो र साथ चाहिएको हुन्छ । अनि बिरामी मानिस त्यस्तो बेला ती सबैबाट अलग बस्नु भनेको तनावपूर्ण वा चिन्ताको विषय बन्न सक्छ। परिवारको कोही मानिस बिरामी परे भारतजस्तो देशमा अस्पतालमा आफन्त र परिवारको भीड नै लाग्ने गर्छ । यसको एउटै कारण त त्यहाँको स्वास्थ्य सेवाको नाजुक अवस्था हो । राज्यले दिन नसकेको साथ र विश्वास आफन्त र परिवारजनले मात्र दिन सक्छ। त्यसको अर्थ के इन्डोर वा संसारको कुनै पनि देशमा कोभिड१९ महामारीविरुद्ध अग्रमोर्चामा लडिरहेका स्वास्थ्यकर्मीहरूमाथि भौतिक हमला गर्नु उचित हो ? क्वारेन्टिनप्रतिको सन्देह पछाडि सामाजिकऐतिहासिक पृष्ठभूमि हामी इतिहासको पाना पल्टाउँदा बुझ्न सक्छौँ । तर, स्वास्थ्यकर्मीमाथि भौतिक हमलालाई भने कुनै पनि तर्कका आधारमा सदर गर्न भने सकिन्न। (दिपंकर गुप्ता भारतको जवाहरलाल नेहरु विश्वविद्यालयका अवकाश प्राप्त प्राध्यापक हुन् । (आइएनबाट नीरज लवजूको उल्था)"
सागको भाउमा कुखुरा बेच्दै किसान,"सप्तरी : लकडाउनो कारण दाना अभावले गर्दा सप्तरी जिल्लामा सञ्चालित पोल्ट्री फर्महरू धरासायी बन्न थालेका छन् । सवारी साधन नचलेका कारण दाना आपुर्ति हुन नसक्दा कुखुरा दुब्लाउँदै मर्न थालेका छन् । लाखौंको लगानीमा सञ्चालित फर्महरूमा विगत दुई साता यता दाना आएको छैन । दाना नै नपाएपछि कुखुरा तथा चल्लालाई गहुँ तथा चामल खुवाएर जेनतेन ज्यान जोगाउने गरेको रुपनी गाउँपालिका४ का कुखुरापालक कृषक दिपेन्द्रप्रसाद यादवले बताए । दाना अभावले कुखुराको वजन बढ्नुको साटो घट्दै गएकोले तरकारीको भाउमा बेच्न थालिएको छ । ऋण लिएर कुखुरा व्यवसाय सुरु गरेका उनी लकडाउनले गर्दा लगानी समेत डुब्ने अवस्था आएको दुःखेसो गर्छन् । कुखुरा तथा चल्लाका लागि दाना ढुवानीको वैकल्पिक व्यवस्था मिलाइए कुखुरा तथा चल्लालाई राहत हुने उनको भनाइ छ ।उत्साहका साथ कुखुरापालन सुरु गरेको थिएँ, लामो लकडाउनले सबै वर्वाद भएको छ, कुखुरापालक दिपेन्द्रले भने, अहिले दानाको अभावमा कुखुराहरुको ज्यान जोगाउन मुस्किल छ, गहुँ र पानी खुवाएर कुखुरा सहज रुपमा बाँच्ने अवस्था छैन । सरकारले कुखुरापालनमा लागेकालाई प्रोत्साहनस्वरूप राहतको व्यवस्थापन गरिदिए केही सहज हुने उनले बताए । यस्तै पीडा विष्णुपुर गाउँपालिका वडा नम्वर१ का कुखुराव्यवसायी मनोज कुमार यादवको पनि छ । एक त कुखुराको वजन दाना अभावले बढिरहेको छैन भने अर्कोतर्फ बिक्रीका लागि तयारी अवस्थामा रहेका कुखुरा दुब्लाउँदै छन्, उनले थपे, कोरोना भाइरसको त्रासका कारण कुखुराको खाने घटेकोले सागकै भाउमा बिक्री गर्नुपर्ने अवस्था छ । सप्तरी जिल्लामा चार सयभन्दा बढी पोल्ट्री फार्म सञ्चालनमा छन् । कुखुरापालक कृषकको समस्याप्रति सम्वन्धित निकायले ध्यान नदिए कुखुरापालन धरासायी हुने निश्चत रहेकोले सरोकारवालालाई गम्भीरतापूर्वक लिन व्यवसायीको आग्रह छ ।"
अछामका एक सय ११ जनाको रिपोर्ट नेगेटिभ,"गीता कुँवर अछाम : अछाममा कोरोना भाइरसको आशंकामा स्वाब संकलन गरेका मध्येमा एक सय ११ जनाको रिर्पोट नेगेटिभ आएको छ । अछामबाट बयालपाटा, मंगलसेन र कमलबजारबाट गरी २ सय २६ जनाको स्वाब संकलन गरिएको थियो । बयालपाटा अस्पतालबाट मंगलबार संकलन गरिएको ५१ जनाकै रिर्पोट नेगेटिभ आएको डाक्टर विकास गौचनले बताए । मंगलबार मंगलसेन नगरपालिकाबाट संकलन गरिएको १ सय ७ जनामध्ये ६० जनाको रिर्पोट पनि नेगेटिभ आएको स्वास्थ कार्यालय अछामका प्रमुख झनक ढुंगानाले जानकारी दिए । अन्यको रिर्पोट आउने क्रम जारी रहेको ढुगानाले बताए । जिल्लामा भारत तथा बाहिरी जिल्लाबाट ४ हजारभन्दा बढी मानिस भित्रिएका थिए ।"
लमजुङमा ३० जनाको कोरोना रिपोर्ट नेगेटिभ,"बेंसीसहर : लमजुङमा ३० जनाको स्वाब लिइएकोमा सबैको कोरोना भाइरसको रिपोर्ट नेगेटिभ आएको छ। चैत १ गते यता विदेशबाट आएकामध्ये स्वाब लिइएका ३० जनाकै रिपोर्ट नेगेटिभ आएको जिल्ला कमान्ड पोस्टले जनाएको छ। प्रशासन, स्थानीय तह र स्वास्थ्यकर्मीको सहकार्यमा संक्रमित सम्भावितको खोजी गरी लमजुङ जिल्ला सामुदायिक अस्पतालमा ल्याएर स्वाब लिन थालिएको छ। स्वाब लिन स्थानीय तहले निःशुल्क एम्बुलेन्स व्यवस्था गरेका छन्। लमजुङमा विदेशबाट २ सय ८० जना आएको रेकर्ड छ। उनीहरुको स्वाब लिएर परीक्षणका लागि पठाउने गरिएको कमान्ड पोस्ट संयोजक एवं प्रमुख जिल्ला अधिकारी लक्ष्मणबहादुर खड्काले बताए। सुरुमा राष्ट्रिय जनसंख्या प्रयोगशाला कामाठाडौंमा परीक्षणका लागि पठाउने गरिएकोमा पछिल्लो समय पोखरा स्वास्थ्य विज्ञान प्रतिष्ठानअन्तर्गत क्षेत्रीय अस्पतालको प्रयोगशालामा स्वाब पठाउने गरिएको छ। चैत ११ गते एक जना भारतीय नागरिकलाई काठमाडौं रिफर गरिएको थियो। धादिङका कोरोना संक्रमित युवकसँग यूएईबाट आएका ३ जनाको चैत १६ गते स्वाब संकलन गरी राष्ट्रिय जनसंख्या प्रयोगशाला कामाठाडौंमा परीक्षण गरिएको थियो। त्यसयता सबैको पोखरा स्वास्थ्य विज्ञान प्रतिष्ठानअन्तर्गत क्षेत्रीय अस्पतालको प्रयोगशालामा परीक्षण गरिएको प्रजिअ खड्काले बताए। चैत २५ गते मलेसियाबाट आएका १ जना र भारतबाट आएका १ जनासहित ६ जनाको स्वाब पोखरा पठाइएको थियो। २६ गते १५ जनाको पठाइएकोमा २१ जनाको रिपोर्ट नेगेटिभ आएको जानकारी प्राप्त भएको प्रजिअ खड्काले बताए। लमजुङमा हालसम्म २ जना आइसोलेसनमा बसेका छन्। १० दिनको समयमा ३० जनाको स्वाब पठाइएको प्रशासनले जनाएको छ। यसअघि ९ जनाको कोरोना भाइरस संक्रमणको जाँच गर्दा सबै जनाको परिक्षण रिपोर्ट नेगेटिभ आएको छ।"
महामारीपछिको मनोरञ्जन,"खजुरको रूख चमेराको मुख्य बासस्थान हो। चीनमा त्यो रूखको व्यापक फँडानी भइरहेको छ। बासस्थानको अभावमा मुखमा केरा च्यापेर हिँडेको चमेराले त्यो केरा सुँगुरको खोरमा झार्न पुग्छ। एउटा सुँगुरले त्यो केरा खान्छ तर त्यो सुँगुर पनि बेचिएर हङकङको रेस्टुरेन्टमा पुग्छ। काटकुट पारेर पकाउने तयारी हुन्छ। तर, यही क्रममा रेस्टुरेन्टमा एउटा महिला आएपछि सेफ त्यो सुँगुरको मासु चलाएको हात नधोइकन ती महिलासँग हात मिलाउन पुग्छ। व्यापारिक प्रयोजनका लागि हङकङ आएकी ती महिला अमेरिकाको सिकागो हुँदै आफ्नो घर मिनियापोलिस पुग्छिन्। घर आएलगत्तै उनमा सुख्खा खोकी लाग्ने र ज्वरोको लक्षण देखिन्छ। अस्पतालमा पुर्याइन्छ तर रोगको पहिचान नहुँदै उनको मृत्यु हुन्छ। उनको अन्त्येष्टि सकेर घर पुग्दासम्म उनको छोराको पनि मृत्यु भइसकेको हुन्छ। तर, रुघाखोकीले मान्छे मर्ने क्रम यहीं रोकिँदैन। विश्वभरका दुई करोड मानिस रुघाखोकीको यो प्रकोपबाट आक्रान्त हुन्छन्। कैयौंले ज्यान गुमाउँछन्। अहिलेको अवस्थासँग दुरुस्त मिल्ने यो कथा हो सन् २०११ मा रिलिज भएको फिल्म कन्टाजियनको। स्टिभन सोडेरबर्गको निर्देशन रहेको यो फिल्म आजका दिनमा सर्वाधिक खोजिने फिल्मको सूचीमा रहेको छ। फिल्मले आजभन्दा नौ वर्षअघि नै चीनबाट उब्जिएको भाइरस विश्वभर फैलने र यसले लाखौँ मानिसको ज्यान लिने भविष्यवाणी गरेको भन्दै फिल्मको प्रशंसा भइरहेको छ। नभन्दै फिल्मले भविष्यवाणी गरेझैं भाइरस चीनबाट मात्र फैलिएन, फिल्ममा देखाएझैं यसको कारण पनि चमेरा नै भएकामा धेरै वैज्ञानिक विश्वस्त छन्। कोरोना भाइरस (कोभिड १९) फैलिएको ठाउँ चीनको वुहान जंगली जनावर र पशुपक्षीको व्यापारका लागि प्रख्यात ठाउँ मानिन्छ। कन्टाजियन महामारीको भविष्यवाणी गरेको मात्र आज महत्वपूर्ण भएको छैन यो यस्तो फिल्म थियो जसले संसारको एउटा गाउँको समस्या त्यहीँ गाउँको मात्र नभएर विश्वव्यापी बन्ने संकेत गरेको थियो। अनि हलिउडले आफ्ना कथालाई ग्लाबलाइज गरेको पनि यो सुरुआती चरण थियो। हलिउडले लामो समय अमेरिकालाई केन्द्रमा राखेर सिटी अन्डर थ्रेट को सूत्रमा सयौं फिल्म बनायो। त्यस्ता फिल्ममा भिलेनले अमेरिकाका कुनै सहरलाई अप्ठ्यारोमा पार्थे र गुनी हिरोले सहरलाई भिलेनको कुत्सित मनसायबाट सकुशल उद्धार गर्थे। तर, पछिल्ला वर्ष हलिउडमा रिलिज भएका वल्र्ड वार जेड, ट्वान्टी एट डेज लेटर, आई एम लेजेन्ड, नाइन्टी थ्री डेज जस्ता फिल्मले भाइरसको अस्तित्व र यसबाट सिर्जित रोगले विश्व नै छपक्क छोप्ने कथा पेस गरेका थिए। न पञ्चायत,न गणतन्त्र, न भुइँचालो वा अरु कुनै सामाजिक घटना, कुनै पनि विषय राम्ररी आएको छैन, फिल्ममा। कोरोनाले निम्त्याएका परिणामबारे पनि भोलि राम्रो फिल्म बन्ला भन्ने विश्वास गर्न गाह्रै छ। झट्ट हेर्दा हुन नसक्ने जस्ता लागे पनि हलिउडले यस्ता कथामा फिल्म बनाउँदै मानव सभ्यताको संकटापन्न अस्तित्वलाई संकेत गरिरहेको थियो। असम्भव लाग्ने संकटबाट मानिसले मात्र विजय पाउनु सक्नु ती फिल्मको निचोड रहन्थ्यो। कोरोनाको महामारी टरेपछि हलिउडका फिल्ममा आउने सबैभन्दा ठूलो परिवर्तन सायद यही नै हुनेछ कि अब यस्तो संकट अमेरिकाको कुनै सहरमा मात्र सीमित हुनेछैन, नेपालको गाउँसम्म पनि आइपुग्नेछ। हलिउडका हिरो मानव जातिको कल्याणका लागि नेपालका गाउँगाउँ चहारेको देख्नु कुनै असम्भव घटना हुनेछैन। विश्वमा घटेका ठूला घटना सधैं हलिउड फिल्मका लागि मसला बन्ने गरेका छन्। हलिउडले ट्विनटावर आक्रमणपछि अमेरिकामा आएको परिवर्तनलाई समेटेर सयभन्दा बढी फिल्म बनाएको छ भने अफगानिस्तान, इराकसँगको युद्धका बाछिटामाथि फिल्म बनाउने क्रम अझै रोकेको छैन। सुपरहिरोको दबदबा रहेको अहिलेको समयमा उनीहरूले महामारीकारूपमा टक्करको भिलेन भेटेका छन्। यसको असर केही दिनमै हलिउडले महामारीले उब्जाएको परिस्थिति माथि दर्जनौं फिल्म बनाउनेछ। कोरानाका कारण संसारका फिल्म हल बन्द भएपछि मनोरञ्जनका लागि मानिससँग एउटै विकल्प बाँकी रहेको छ अनलाइन स्ट्रिमिङ। कि नेटफ्लििक्स जस्तो फिल्मको विशाल संग्रह भएको स्ट्रिमिङ साइट सब्सक्राइब गर्ने कि भिडियो अन डिमान्डको भर पर्ने। कोरोनाका कारण मानिस घरभित्रै कैद भएपछि इन्डी फिल्ममेकर मात्र हैन ठूल्ठूला स्टुडियो पनि यसको शरणमा जान बाध्य भएका छन्। युनिभर्सलले यही महिना रिलिज गर्न ठिक्क पारेका फिल्म दि इन्भिजिबल म्यान, दि हन्ट, ट्रोल्स वल्र्ड वार अनलाइन साइट पिककमा रिलिज गर्ने निर्णय गरेको छ भने डिज्नेले पनि हलमा चल्दै गर्दा कोरोनाका कारण उत्रन बाध्य भएको फ्रोजन २ उसकै स्ट्रिमिङ साइट डिज्ने प्लसमा उपलब्ध गराउने घोषणा गरेको छ। यति मात्र होइन, आउँदो मेमा रिलिज हुन लागेको साइफाई फेन्टासी फिल्म आर्टेमिज फउल हलमा नलगाई डिज्ने प्लसमा रिलिज गर्ने बताएको छ। डिज्ने र युनिभर्सको सिको गर्दै एचबीओले पनि स्टिमिङ साइट सुरु गर्दैछ भने एप्पलको एप्पल टिभी, क्युबी, बीबीसीको डिस्कभरी आदि अनलाइन साइट पनि धमाधम सार्वजनिक हुने क्रममा छन्। कोराना विश्व भ्रमणमा निस्कनुअघि नै संसारभर अनलाइन स्ट्रिमिङ साइटको लोकप्रियता बढिरहेको थियो। तर, यस्ता स्ट्रिमिङ साइटले हलको व्यापारलाई असर गर्छन् कि गर्दैनन्? अझसम्म पनि बहसको विषय छ। धेरै वर्ष पहिले टेलिभिजनको उत्पादनपछि पनि यस्तै बहस चलेको थियो तर टेलिभिजनको लोकप्रियताले हलमा हुने व्यापारलाई कत्ति पनि असर गरेको थिएन। तर, अहिलेको लक डाउनले संसारभर नै स्ट्रिमिङ साइट सब्सक्राइब गर्ने संख्या अघिल्ला महिनाको तुलनामा १४ प्रतिशतले बढेको तथ्यांक छ। अहिलेको लकडाउनले सारा संसारलाई घाटा लाग्दा पनि कसैलाई फाइदा भएको छ भने ती अनलाइन स्ट्रिमिङ साइट नै हुन्। त्यसैले यो महामारीले समग्र कलालाई उपभोग गर्ने तरिकामा नै व्यापक फेरबदल ल्याउने निश्चित छ। महामारीले सिर्जना गरेका सामाजिक आर्थिक सम्बन्धलाई कथ्यमा उन्ने मामलामा बलिउडले हलिउड जत्तिको छेकछन्द ल्याएको छैन। तर, एक अर्ब ३० करोड जनसंख्या भएको भारत जुनसुकै माध्यमको मनोरञ्जनका लागि ठूलो बजार हो। अझ खास कुरा त्यहाँ सिनेमा हेर्न दर्शकमा उल्लेख्य वृद्धि भएको छ। गत साल मात्र त्यहाँ १३ वटा फिल्मले सय करोडभन्दा बढीको व्यापार गरेका थिए। यही समयमा त्यहाँ ओटीटी (ओभर दी टप) प्लेटफर्मले पनि राम्रै संख्या दर्शक भेट्न थालेका छन्। तर, यो लकडाउनले ती प्लेटफर्ममा नयाँ दर्शकको ताँती लाग्नेछ। किनकि भारतीय फिल्मका दर्शक भारतका जनता मात्र छैनन्, नेपाल जस्तो एसियाका धेरै देश पनि छन् जसले भारतीय फिल्मलाई गुरु मान्छन्। धेरै देशले भारतीय फिल्मलाई हलमा प्रतिबन्ध लगाएका छन् तर अनलाइनमा हेर्ने कुनै पनि देशको सरकारले रोक्न सक्नेछैन। अहिले भारतमा ४० भन्दा बढी त्यस्ता स्ट्रिमिङ साइट रहेका छन् जसले हिन्दीसँगै प्रान्तीय भाषाका फिल्म हेर्ने सुविधा प्रदान गर्छन्। यसमा नेटफ्लििक्ससँगै अमेजन प्राइम, एलटी बालाजी, सोनी लिभ, हंगामा, हटस्टार आदि लोकप्रिय छन्। अरसद वारसी र बरुण सोबतीको अभिनय रहेको असुरको लोकप्रियतापछि भुट पनि यो लिस्टमा सामेल भएको छ। नेटफ्लििक्सले तीन वर्षअघिदेखि नै भारतमा आक्रामक लगानीको नीति लिएको थियो। फलस्वरूप विगत दुई वर्षयता नेटफ्लििक्समा हिन्दी भाषाका सिरिज र फिल्मको बाढी नै आएको छ। त्यसैगरी अमेजन प्राइम पनि गतसालदेखि उत्रै ठूलो लगानीसहित भारतमा सक्रिय छ। त्यसैले हलिउडझैं बलिउडमा पनि स्ट्रिमिङ साइटले गति लिने कुरामा शंका छैन। यदि अवस्था सामान्य रह्यो भने पनि बलिउडलाई ट्र्याकमा आउन ६७ महिना लाग्ने विश्लेषकहरूनै बताउँछन्। किनकि कोरोनाका कारण रिलिजको संघारमा रहेका थुप्रै फिल्म सरेका छन् भने दर्जनौं फिल्मको सुटिङ रोकिएको छ। यो ग्यापको समयमा दर्शकलाई फिल्मका लागि स्ट्रिमिङ साइटको शरण पर्नुको विकल्प छैन। हरेक सानाठूला परिवर्तनले मानिसको सामाजिक सांस्कृतिक जीवनमा उथलपुथल ल्याउँछन्। यो मान्यतामा रहेर नेपाली समाजले हेर्ने हो भने विगत दुईतीन दशक यहाँ ठूलठूला परिवर्तन भएका छन्। तर, ती परिवर्तन कलामा नगण्य रूपमा प्रतिविम्बित भएका छन्। अझ सिनेमामा त भएका छैनन् भने पनि हुन्छ। न पञ्चायत,न गणतन्त्र, न भुइँचालो वा अरु कुनै राजनीतिकसामाजिक घटना, कुनै पनि विषय राम्ररी आएको छैन, फिल्ममा। कोरोनाले निम्त्याएका परिणामबारे पनि भोलि राम्रो नेपाली फिल्म बन्ला भन्ने विश्वास गर्न गाह्रै छ। नेपालमा फिल्म बनाउने संख्या पछिल्लो वर्षको तुलनामा ४० प्रतिशतले कमी आएको छ। फिल्ममा लगानी गरेको पैसा नाफा त के सावाँ नै उठ्न छाडेपछि लगानीकर्ता बिच्कन थालेका थिए। यसको असर यो साल राम्ररी नै देखिएको थियो। अघिल्लो साल ९६ को संख्यामा फिल्म रिलिज भएका थिए भने यो साल ५५वटा फिल्म हलमा आएका थिए। यसमा कोरोनाका कारण रोकिएका पाँच फिल्म थप्ने हो भने पनि यो संख्या ६० हुन आउँछ। यो साल पनि सुटिङमा जाने फिल्मको संख्या खासै धेरै थिएन। जान लागेका फिल्म पनि रोकिएको अवस्था छ। त्यसैले कोरोनाकै कारण अर्को साल रिलिज हुने फिल्मको संख्यामा भारी गिरावट आउने निश्चित छ। यसले धेरै कलाकार र प्राविधिक आउँदो साल पनि घरमै बस्नेछन्। यसको सम्भावना के कारण पनि छ भने अहिले पनि नेपाली फिल्मका प्रत्यक्ष अप्रत्यक्ष लगानीकर्ता डायस्पोराका नेपाली हुन्। कोरोनाले त्यहाँको अर्थतन्त्रको ढाड भाँच्दा डायस्पोराका नेपालीको पनि खति भएको छ। यस हिसाबले पनि अर्को साल निर्माणमा उल्लेख्य कमी आउने निश्चित छ। तर, निर्माणको कमीले बिना आधार बढेको कलाकार तथा प्राविधिकको भाउ भने सन्तुलनमा आउने आशा गर्न सकिन्छ। पछिल्ला दुई तीन वर्षमा कलाकारदेखि प्राविधिकसम्मले आफ्नो भाउ दोब्बर तेब्बर बढाएका थिए जबकि फिल्मको व्यापार भने ह्रासोन्मुख थियो। यसले निर्मातालाई डिजिटल प्लेटफर्मसँग भने राम्रो पैसा वार्गेन गर्ने अवसर प्रदान गर्न सक्छ। भनिन्छ, हरेक चुनौतीले अवसर पनि लिएर आउँछ। तर, कोरोनाले थपेको चुनौतीले कस्तो कस्तो अवसर ल्याउँछ त्यो हेर्न भने अवस्था सामान्य भएपछि मात्र आकलन गर्न सकिन्छ।"
सक्नेछैनौ सुनले आफ्नो स्वास्थ्य किन्न,"थोमस न्यास (कोरोना, पुँजीवाद र धार्मिक एवम नश्लीय अतिवादको त्रिकोणीय सम्बन्धलाई लिएर भारतीय लेखक अरुन्धती रोयकोएउटा लामो निबन्ध छापिएको छ। महामारी (नयाँ विश्वको) ढोका होशीर्षकको उक्त निबन्धको सुरुतिरै उनी भन्छिन्, यो संकटको घडीमा कुनै दैवी चमत्कार होस् भनेर सुटुक्क प्रार्थना नगरिरहेको कुनै वैज्ञानिक वा चिकित्सक होला र ? अनि, मनमनै किन नहोस्, तर यतिखेर विज्ञानप्रति नतमस्तक नभएको कुनै पूजारी होला र? संकटको समयमा विज्ञानले दिने समाधान कुर्दै गर्दा मनको भित्री कुनामा कुनै दैवी चमत्कारको कामना गर्न सहज र सार्वकालिक मानवीय स्वभावझैं लाग्छ । सोह्रौं शताब्दीको अन्त्य र सत्रौं शताब्दीको सुरुवातमा लन्डनमा पटक पटक प्लेगको महामारी फैलियो। एकातिर त्यो रंगमञ्चको पुनरुत्थानको समय थियो भने अर्कोतिर हरेकपटक महामारी फैलिँदा नाटक घरहरू महिनौँसम्म बन्द हुन्थे। रोमियो एन्ड जुलिएट, ट्वेल्फ्थ नाइट, किङ लियर लगायतका सेक्सपियरका नाटकहरूमा कुनै न कुनै रुपमा यी महामरीका प्रसंग आइरहन्छन्। सेक्सपियरका समकालीन थोमस न्यास (१५६७१६०१) को नाटक समर्स लास्ट विल एन्ड टेस्टमेन्ट (१५९२) मा त्यतिबेलाको महामारीको चित्रण गर्दै भगवान्सँग प्रार्थना गरिएको एउटा प्रसिद्ध गीत छ, जसका केही हरफको भावानुवाद यहाँ प्रस्तुत गरिएको छ। आज चारसय वर्षपछि पनि यी पंक्ति उत्तिकै वा अझ बढी सान्दर्भिक लाग्छन् ।) महामारीको समयमा याचना बिदा, अलबिदा, संसारका सारा सुखहरू ! परिवर्तनशील छ जगत् प्रिय छन्, जीवनका खुसीहरू तर खेलौना बनाइदिन्छ मृत्युले सबैलाई सक्दैनन् कोही बच्न उसका तीरहरूबाट मलाई रोग लाग्यो, मर्दैछु म  प्रभु, हामीमाथि कृपा राख ! धनीहरू, धनमा विश्वास नगर सक्नेछैनौ सुनले आफ्नो स्वास्थ्य किन्न वैद्यहरू नै बिलाउनेछन, अरुको के कुरा नासिनकै लागि बनेका हुन् सबथोक फैलिरहेछ डढेलोझैँ महामारी मलाई रोग लाग्यो, मर्दैछु म प्रभु, हामीमाथि कृपा राख ! सुन्दरता केवल एक फूल हो समयको वेगले निल्नेछ सर्लक्कै सबैथोक खस्तछ हावाबाट उज्यालो साम्राज्ञीहरू सुन्दर जवानीमै मृत्युको मुखमा पुगेका छन् सर्वसुन्दरी हेलेनका नयनहरू माटोले पुरिएका छन् मलाई रोग लाग्यो, मर्दैछु म  प्रभु, हामीमाथि कृपा राख ! (भावानुवादः प्रकाश सुवेदी)"
विज्ञान मर्दै छ कि ?,"जङ्गे पिल्लर सास फेर्न नसकी जाँदै छ उद्यानमा तानाशाह समृद्ध राष्ट्र बिचरा सुत्दै छ ओछ्यानमा डाँफे एक निमोनियासँग लडी लौ छट्पटाएछ कि ? यो ब्रह्माण्ड लुछेर सक्दछु भनी साम्राज्य आएछ कि ? बारीको डिलमाथि एकछिनमै नौलाख तारा झरे सल्लाका रुख अस्पताल तिर पो भर्ना हुँदै छन् अरे फक्रिन्छन् कसरी र वन्य लहरा आक्रान्त आक्रान्तमा कोठाभित्र हिमाल चोर जसरी लुक्दै छ एकान्तमा ।। लागी घातक रोग जङ्गलहरू रोए कराए कति खोक्दाखेरि बतासले शहरमा बाजा बजाए कति ढोकाले म त जान्न बाहिर भन्यो के झ्याल खोल्छौ भन पृथ्वी नै घरभित्र बस्दछ अहो आग्लो लगाईकन ।। हे कीटाणु यताउता भ्रमणले को को सकिस् टोलको माग्दै छन् भिख चर्च , मन्दिरहरू नाथे सिटामोलको उल्टो मार्ग हिँडेछ सृष्टि किन हो जन्मेन चल्ला कतै त्यो धौलागिरि टाइफाइड भई मर्ने छ हल्ला कतै ।। कोही भेट्न नआउनू घरघरै रारा र फेवाहरू आएको छ ज्वरो भनीकन सुते सारा परेवाहरू कैदी झैँ थुनिएछ नाइल नदी आउन्न फर्की सुख हाच्छ्यूँ गर्दछ है वसन्त ऋतुले छोपेर आफ्नो मुख ।। सुन्दैनन् अब ता कुनै बगरले माछाहरूको ध्वनि खै के अर्थ छ सभ्यता यदि मरे बाँचेर पैसा पनि के नै बन्दुकले गर्यो भुवननमा जीवाणु गर्दै छ कि ? रोगीको उपचार गर्न नसकी विज्ञान मर्दै छ कि ? ।।"
बाजुराको बुढिनन्दा नगरपालिकाले थाल्यो घरमै गएर चेकजाँच,"बाजुरा : बुढिनन्दा नगरपालिकाले भारतबाट आएर घरमा बसिरहेकालाई घरमै पुगेर चेकजाँच सुरु गरेको छ। भारतबाट आएर होम क्वारेन्टाइनमा बसेकालाई घरमै पुगेर कोरोनाका लक्षणबारे जानकारी दिँदै चेकजाँच सुरु गरेको बुढिनन्दा नगरपालिका सहायक स्वास्थ्य संयोजक ओमजंग शाहीले जानकारी दिए। तथ्याङ्क संकलनको क्रममा बुढिनन्दा नगरपालिकामा चैत महिना यता ९६ जना भारतबाट र १ जना दक्षिण कोरियाबाट आएको पाइएको छ। बुढिनन्दा नगरपालिका नगर प्रमुख पदम गिरीले विदेशबाट आएका सबै होम क्वारेन्टाइनमा रहेको बताए। घरमै स्वास्थ्यकर्मी पठाएर कोरोना भाइरसको लक्षण चेकजाँच सुरु गरेको गिरीले बताए। गाँउमा गएर कोभिड १९ को चेकजाँच सँगै संक्रमण रोकथामका बारेमा परामर्श दिने गरेको गिरीले बताए। बुढिनन्दा स्वास्थ्य शाखा, स्थानीय स्वास्थ्य संस्था र फेज नेपाल नामक गैह्र सरकारी संस्थाका स्वास्थ्यकर्मी गाँउ गाँउमा पुगेर स्वास्थ्य चेकजाँच गरिरहेको संयोजक शाहीले बताएका छन्। विदेशबाट मात्र नभई अन्यको पनि चेकजाँच गर्ने गरेको स्वास्थ्यकर्मीले बताएका छन्। साथै घर घरमा पुगेर उनीहरुलाई सरसफाइका बारेमा जानकारी दिने गरिएको छ।बुढिनन्दा नगरपालिकाले स्वास्थ्य चेकजाँचसँगै गाँउमा खाद्य संकटको अवस्था पनि जानकारी लिएको छ। विश्व कोरोनाको संक्रमणमा जुधिरहेका बेला बुढिनन्दा नगरपालिकाले भोकमरीका कारण बाँच्नका लागि राहत प्याकेजका कार्यक्रमहरु ल्याउने तयारी गरेको बुढिनन्दा नगरपालिकाका मेयर पदम कुमार गिरीले जानकारी दिए। गाउँ गाउँमा कति मान्छे छन् राहत पाउने खालका मान्छेलाई कसरी राहत दिन सकिन्छ ? भन्ने कुरामा सबै वडाअध्यक्ष देखि कर्मचारी सबै लागिपरेको नगरप्रमुख गिरीले बताए। यो समयमा स्वास्थ्यकर्मीहरु निकै जोखिममा रहेकाले स्वास्थ्यकर्मीको मनोबल बढाउन नगरपालिकाले पनि भत्ताको व्यवस्थापन गरेको नगरप्रमुख पदम गिरीले बताए।"
भीडभाड नगरी यसरी बाड्ने कि राहत !,"स्याङ्जा : कोरोना भाइरस संक्रमणका कारण लकडाउनमा रहेका ६२७ परिवारलाई आँधीखोला गाउँपालिकाले राहत उपलब्ध गराएको छ । राहत वितरण गर्दा भीडभाड नगर्ने उदेश्यले निश्चित दूरी कायम गर्दै पालिकाले राहत सामाग्री उपलब्ध गराएको हो । गाउँपालिकाभित्रका ६ वटै बडाका श्रमिक, तथा विपन्न परिवारलाई राहत स्वरुप खाद्य सामग्री वितरण गरेको गाउँपालिकाले जनाएको छ । पालिकाले निर्णय गरे बमोजिम खाद्यान्न सामाग्री तयार पारेर खुला ठाउँमा राखेर लक्षित परिवारका एक सदस्यलाई हस्तान्तरण गरेका हुन । साविकका ६ गाविस मिलेर बनेको गाउँपालिकाका १पंचमूल, २चिलाउनेवास, ३बिचारीचौतारा, ४वाङसिङ, ५सेतीदोभान र ६फापरथुमका वडा वडामा पुगेर पहिलो चरणको राहत वितरण गरिएका हुन। गाउँपालिकाले २ जनाको एक परिवारलाई १५ किलो चामल, डेढ किलो दाल, एक प्याकेट नून, दुइ वटा साबुन, एक किलो चिनी, एक लिटर तेल उपलब्ध गराइएको हो । यसैगरी, तीन जनाभन्दा धेरै सदस्य भएका परिवारलाई ३० किलो चामल, ३ किलो दाल, २ प्याकेट नून, ४ वटा साबुन, २ किलो चिनी र २ लिटर तेल उपलब्ध गराएको अध्यक्ष सुधिर पौडेलले जानकारी दिए । गाउँपालिकाकोे बैठकको निर्णय अनुसार श्रमिक, मजदूर र अति विपन्न परिवार वडाबाटै छनौटगरी राहत उपलब्ध गराइएको उपाध्यक्ष शर्मिला पौडेलले बताइन्।"
मोटरसाइकलले ठक्कर दिँदा सशस्त्रका इन्सपेक्टर घाइते,विराटनगर :लकडाउनउल्लंघन गरेर शिक्षकले कुदाएको मोटरसाइकलले ठक्कर दिँदा शुक्रबार साँझ मोरङमा सशस्त्र प्रहरी निरीक्षक (इन्सपेक्टर) घाइते भएका छन्। पूर्वपश्चिम राजमार्गअन्तर्गत मोरङको बेलबारी नगरपालिका११ लक्ष्मीमार्गमा पश्चिमबाट पूर्वतर्फ जाँदै गरेको को १८ प ६२९३ नम्बरको मोटरसाइकलले ठक्कर दिँदा सशस्त्र बेस क्याम्प लक्ष्मीमार्गमा कार्यरत इन्सपेक्टर चेतन बाह्रकोटी घाइते भएका हुन्। झापाको बी एण्ड सी अस्पतालमा भर्ना गरिएका बाह्रकोटीको दाहिने कुमको जोर्नी खुस्किएको मोरङ प्रहरीका प्रवक्ता डीएसपी मानबहादुर राईले बताए। उनकाअनुसार विश्वमा महामारीको रुप लिइरहेको कोरोना भाइरसको संक्रमण नियन्त्रण गर्न सरकारले गरेको लकडाउन कार्यान्वयनका लागि राजमार्गमा इन्सपेक्टर बाह्रकोटी नेत्रृत्वको टोली परिचालित थियो। लकडाउनका समयमा मोटरसाइकल चलाएको पाइएपछि सशस्त्रको टोलीले रोक्न खोजेको थियो। रोक्न खोजेकै मोटरसाइकलले ठक्कर दिँदा घटना भएको डीएसपी राईले बताए। मोटरसाइकल चालक मोरङको मिक्लाजुङ गाउँपालिका १ का २९ वर्षीय तीर्थबहादुर राई र पछाडि सवार १९ वर्षीय सुजन राईलाई नियन्त्रणमा लिइएको छ। दुवै जनालाई नियन्त्रणमा लिएर घटनाको अनुसन्धान सुरु गरिएको डीएसपी राईले बताए।तीर्थबहादुर मिक्लाजुङको चन्द्रोदय आधारभूत विद्यालयका शिक्षक रहेको खुलेको छ। उनी सुन्दरहरैंचाको सुकुना बहुमुखी क्याम्पसमा स्नातकोत्तर अध्ययनरत पनि रहेको पाइएको छ। लकडाउनका समयमा खोर्सानेस्थित डेराबाट मोटरसाइकलमा मिक्लाजुङ घरतर्फ फर्कने क्रममा राईले चलाएको मोटरसाइकलले सशस्त्रका इन्सपेक्टरलाई ठक्कर दिएको हो। सवारी पास लिएर मात्रै लकडाउनका समयमा सवारी साधन चलाउन पाइने भए पनि राईले पास लिएको नपाइएको उनको भनाइ छ। सवारी चालक राई विरुद्ध सवारी अंगभंगमा मुद्दा चलाउने तयारी प्रहरीले गरेको छ।
धर्तीमा लास र सन्त्रास कहिलेसम्म ?,"मेरो मन स्तब्ध छ। चारैतिर सन्नाटाबाहेक केही छैन। सायद धर्ती पनि मरेका मान्छेहरूको लास र बाँचेका मान्छेहरूको सन्त्रास देखेर आफैंमा विरक्तिएको हुन सक्छ। लाग्छ, विश्व जगत् पनि यो अवस्था देखेर आक्रान्त छ। मर्नेहरूको शोकमा मौनधारण गरिरहेको छ। यतिबेला हरेक धर्मका देवताहरू धर्तीको यस्तो हालत देखेर तर्सिएका पनि होलान्। उनीहरू पनि पृथ्वीवासीको शोकमा रोएका होलान्। मान्छे शोकमा डुबेको छ। मान्छे सन्त्रासले आफ्नै घरभित्र नजरबन्द छ। उसका सारा क्रियाकर्महरू ठप्प छन्। मलाई मनमनै प्रश्न उठिरहेको छ। आफूलाई स्वभावत : स्वतन्त्र ठान्ने मान्छे अहिले के सोच्दै हाला ? उसको मनमा के कुरा खेलिरहेको होला ? यतिबेला मान्छेको मनमा जे कुरा लेखिरहेको भए पनि एउटा सीमित घेरामा थनिएका छन् मान्छेहरू। मान्छेहरू सधैंको भागदौडबाट केही समय भए पनि मुक्त भएका छन्। अर्थात् कोरोनाको कहर सकी नसकी भोग्दै छ, यो ब्रम्हाण्ड र मानव जाति। विश्वव्यापी रूपमा फैलिएको कोरोना भाइरसले कति मानव जीवनलाई मृत्युको मुखमा पुर्यायो, कतिलाई जति प्रयास गर्दा पनि मृत्यु दिन सकेन। र, उठेर घर फर्किंदै छन् मान्छेहरू। आज सारा विश्व यो कोरोना कहरबाट आक्रान्त बनेको छ। अनि मानव सभ्यता यसको सामना गर्दै छ। थाहा छैन, यो संघर्षमा कति मान्छेले जीवन प्राप्त गर्ने हुन्। कति मान्छेले मृत्यु प्राप्त गर्ने हुन्। मान्छेको घमण्डको पर्दा अलिकति भए पनि च्यातिएको छ। आफूलाई निकै शक्तिशाली भन्ने अहम् पनि भत्किने अवस्थामा पुगेको छ। अहिले देशविदेश बन्द छ। स्वाभाविक रूपमा देशका नागरिक बन्द छन्। आफ्नै घरकोठामा बस्नू, सरकारको आदेश छ। बाहिर अत्यावश्यक कामबाहेक ननिस्कनू। हुन पनि हो, यतिखेर लुकेरै, कुना पसेरै युद्ध जित्नुपर्ने छ या युद्ध लड्नु पर्नेछ। बाहिर वा भीडभाडमा निस्केर पनि के गर्नु ? बाहिर ननिस्किनेहरूका लागि त ठिकै छ, उनीहरूले ज्यान जोगाउँछन् तर भित्र बस्न नसक्नेहरूका लागि ? ज्यान जोगाउनुभन्दा भोक, रोग, शोकले ज्यान गलेको छ। सरकारको आदेश उनीहरूका लागि कहर बनिरहेको छ। भोकाहरूको गाँस खोसेका यिनीहरूलाई जिन्दगीमा कहिल्यै शान्ति नमिलोस्। योभन्दा पनि बढी के भन्ने र ? यिनको बुद्धि यो संवेदनशील समयमा पनि किन उल्टो चल्यो ? केही रूपमा भए पनि सरकारी राहत सामग्री पाएर उनीहरूका बालबच्चा रमाएका छन्। यही राहत सामग्रीमा अनियमितता भएका खबर बाहिर आइरहेका छन्। कस्तो नियत मान्छेहरूको ? भोकाहरूको गाँस खोसेका यिनीहरूलाई जिन्दगीमा कहिल्यै शान्ति नमिलोस्। यो भन्दा पनि बढी के भन्ने र ? यिनको बुद्धि यो संवेदनशील समयमा पनि किन उल्टो चल्यो ? यस्ता प्रश्नको जवाफ पनि खोज्ने समय आउला। तर, अहिले समय मौन छ। मानव लास दखेर, भयावह मृत्यु देखेर ऊ आफैं स्तब्ध छ। म त्यही माथि उभिएर कोरोना कहरको मनोदशा लेखिरहेकी छु। यतिबेला समय मौन छ। मानव आवाज शून्य छ। कलमजीवी बन्द कोठाभित्र बसेर कलम चलाइरहेका छन्। एक प्रकारले थुनामा छन्। मान्छेहरू स्वाभाविक रूपमा छटपटाएका छन्। अनि सहर छोडेर गाउँ पस्नेहरूको लर्काे लागेको छ। परदशेबाट घरदेश, घर फर्किनेहरूको संख्या पनि ठूलै छ। वर्षाैंसम्म बाआमासित बसेर कुराकानी गर्न नपाएका, आत्मीयता बाँड्न नपाएका छोराछोरी घरगाउँमै छन्। सधैँको व्यस्त दैनिकीबाट फुर्सद भएर आफ्ना आफन्तपरिवारसँग गुजार्दै छन्, अहिले मान्छेहरू समय। हिजो सुख खोज्दै सहर पसेकाहरू अहिले आफ्नै घरबारीमा पसिना बगाउनुमै रमाएका छन्। यो सकारात्मक पक्ष देखेर आनन्दको अनुभूति भइरहेको छ। हामीले स्वतन्त्रताको अर्थलाई पनि राम्रोसित बुझेका छैनौँ। हामी हाम्रै मनोग्रन्थि, आफ्नै मात्र खुसी र स्वार्थ हेरेर कुदिरहेका छोँ। त्यो कुदाइले मान्छेलाई कहाँसम्म पुर्याउने हो, थाहा छैन। केही मित्रहरू प्रश्न गर्नुहुन्छ, तपाईंहरूजस्ता फरक क्षमता भएका मान्छेहरूलाई यो लामो समयसम्मको लकडाउनले कस्तो फरक परेको छ ? उहाँहरू सामान्य अवस्थामा कहिल्यै हाम्रो अवस्थाबारे चासो र चिन्ता लिनुहुन्न। आफैंलाई अप्ठ्यारो परेपछि हामीलाई उत्तेजित पार्ने काम गर्नुहुन्छ। मनमनै सोच्छु, यसो गर्नु कतिसम्म उचित छ ? म उहाँहरूलाई केही उत्तर नदिई खिस्स हाँसिदिन्छु। बस्। यतिबेला देशलाई अप्ठ्यारो परेका बेला नानाथरी टीकाटिप्पणी गरेर हिँड्न कुनै नागरिकलाई सुहाउँदैन। यो कुरा खै पहुँचवाला व्यक्तिहरूले बुझेको ? यिनको बुद्धिको बिर्काे अहिले पनि नखुलेको देख्दा मनमनै जलन हुन्छ। यिनको हर्कत देखेर मलाई भित्रभित्रै हाँसो उठेर आउँछ। र हिम्मत पनि। बेमौसमी बाजाको रागजस्तो जसलाई सुनेर कुनै कोणबाट मान्छेले आनन्द लिन सक्दैन। यिनको हिम्मत क्षणिक लाग्छ। मलाई वर्तमानले एकदमै कोपरिरहेको छ। कतै वर्तमानले अदृश्य रूपमा तेस्रो विश्वयुद्धको बीज त रोपेर उमारिरहेको छैन ? प्रश्न मनमा पेचिलो बनेर उभिइरहन्छ। वर्तमानको मानव शक्ति सामथ्र्य विभिन्न खालको घातक अस्त्रशस्त्र बनाउने काममा खर्च भइरहेको छ। त्यसको सञ्चय गर्न लागिरहेका छन्, ठूलो मानव समुदाय त्यसका शाखा उपशाखाहरू जम्मै। देख्दा लाग्छ, मानवभित्रको त्यो असीमित शक्ति सामथ्र्यलाई मानव सभ्यताको हितका लागि खर्च गरिएको भए एक चरण अगाडि बढ्थ्यो होला। आज यसको दुरुपयोग भएर भविष्यमा तेस्रो विश्वयुद्ध निम्तियो भने त्यहाँ भन्दा क्रूर कर्म अरू केही पनि हुनेछैन, मानव सभ्यताका निम्ति। यो लकडाउनभित्रको आशंका हो, मेरो जुन कहिल्यै नहोस्। समय अहिले जे जसरी गुजारेका छौँ, यो समय सकारात्मक बनोस्। हामीभित्रको ऊर्जा हाम्रै लागि काल नबनोस्।"
भोकले पो मरिने हो कि ?,"योे लेखलेख्दासम्म विश्वकोकरिब १६ लाख जनसंख्या कोरोना भाइरसबाट संक्रमित भइसकेको छ। ९५ हजारभन्दा बढीव्यक्तिले यो लडाइँमा ज्यान गुमाइसकेका छन्। सुखद कुरा, नेपालमा भने यो संक्रमणधेरै फैलिन पाएको छैन। धेरै संख्यामा मानिसहरूको कोरोना परीक्षण नभएको, कतिले लुकाएर बसेको, कतिपय व्यक्तिको मृत्युपछि कोरोनाको परीक्षण नै नगरिने र कतिपयमा महामारीको लक्षण नै नदेखिने (तर अरुलाई सार्न सक्ने सम्भावनो)कारण यो संख्या निकै धेरै हुनसक्छ। धेरै देशहरूमा लकडाउनका बाबजुद पनि हालसम्म यो संख्या बढ्ने क्रममै छ। चीन र दक्षिण कोरियामा बाहेक अरु कुनै पनि देशमा घट्ने लक्षण देखिएको छैन। विगत तीन महिनामा विश्वका सबै व्यक्तिहरू यो महामारीबाट आतंकित भएका छन् र भौतिक तथा मानसिक रूपमा सास्ती भोगिरहेका छन्। यसको रोकथामको औषधि नै नभएकाले यस्तो अवस्था कतिसम्म लम्बिनेहो भन्नेअनिश्चित नै छ। पर्खौं, आफ्नो कर्तव्य पूरा गरौं र हेरौं। यो महामारीले विश्वका सबै देशहरूमा आर्थिक,सामाजिक, राजनैतिक र सांस्कृतिक धरातल नै हल्लाइदिएको छ। यसको प्रकृति र स्वरूपबारे अनिश्चितता भएकाले यसकोप्रभावको आँकलन गर्न सबैलाई गाह्रै परेको छ। अनुमान गर्नबाहेक कुनैपनि अध्ययन वा मोडलले अहिले नै यकिन गर्न सकिएको छैन। अरु बेलाको महामारी कुनै देश वा भौगोलिक क्षेत्रमा मात्र केन्द्रित हुने भएकाले त्यसको प्रभावसीमित हुन्थ्यो। तर यो महामारी छोटो समयमै विस्तारित भएकाले यसको बहुआयामिक असरबारे अध्ययन हुँदै जाला। अहिले सबै मानिसलाई रोगले बाँचे पनि भोकलेपो मरिएला कि भन्ने डर छ। यस लेखमा नेपालमा खाद्य सुरक्षा र खाद्यसंकट, मानिसहरूको खाने बानी र यसबाट बच्न नेपालको कृषिक्षेत्रको भूमिकाबारे विश्लेषण गर्ने प्रयास गरिएको छ। महामारी र खाद्यसुरक्षा खाद्यसुरक्षा भन्नासाथ एउटा व्यक्तिलाई स्वस्थ भएर बाँच्नचाहिने पोषणयुक्त आहार चाहेको समयमा सधैँका लागि, सबैका लागि पहुँँचहुने र त्यसको उपयुक्त तरिकाले खाने भन्ने बुभ्नुपर्छ। हुन त खाद्यसुरक्षा विश्वकै चुनौतीहो र संसारका सबै देशहरूमा यो समस्या व्याप्त छ।सन् २०१८ मा करिब १० प्रतिशत वा प्रत्येक १० जनामा १ जना व्यक्ति खाद्यअसुरक्षित थिए भने सन् २०१७ मा हरेक ९ जनामा १ जना व्यक्ति कुपोषणबाट ग्रस्त।यो समस्या विकासशील देशहरूमा अझनिकै गम्भीर थियो भने नेपाल पनि यसबाट अछुतो रहने त कुरै भएन।सन् २०१६ मा नेपालमा गरिएको एक राष्ट्रव्यापी सर्वेक्षणअनुसार नेपालमा करिब ५२ प्रतिशत घरपरिवार खाद्य असुरक्षित थिए, जसलाई वर्षभरि खाना पुग्दैनथियो। यस्ता खाद्य असुरक्षित घरपरिवारहरूसहरी क्षेत्रमा भन्दा (४६ प्रतिशत) ग्रामीण भेगमा (६१ प्रतिशत) बढी थिए।कोरोना महामारीले त झन् धेरै चुनौती थपेको छ। तत्कालका लागि हेर्ने हो भने नेपालमा मात्र नभई संसारका सबै (अन्टार्कटिका महादेशबाहेक) सबै धनीर गरिब (विकसित र विकासशील दुवै) मुलुकहरूमा खाद्यसुरक्षा निकै चुनौतीपूर्ण बनिसकेको छ। समग्रमा खाद्यान्नको मागलाई हेर्नेहो भने अनिश्चिततालाई ख्याल गर्दै खाद्यान्नको अनपेक्षित भण्डारण गर्नेपवृत्तिले गर्दा अत्यधिक माग बढ्न गई खाद्यान्न संकट बढ्दै गएको छ। आपूर्तितिर फर्केर हेर्नेहो भने पनि केही समयलाई पुग्ने सञ्चिति देखिए पनि यो महामारी संसारभर नै एकै पटक फैलिएकाले हरेक सरकारले आफ्नानागरिकको ख्याल गर्दै खाद्यान्न भण्डारण गर्नुपर्ने बाध्यताभएकाले नेपाल जस्तो खाद्यान्न अति आयात गर्नुपर्ने देश (खाद्यान्नको आपूर्ति ५० बिलियन रुपैयाँ र सबै कृषि उत्पादनको आपूर्ति २०० बिलियन रुपैयाँभन्दा बढी) मा यो महामारीको असर निकै धेरै परेको छ। यो असर देशका सबै घरपरिवारमा परे पनि सहरी क्षेत्रमा निम्न आय भएका, दैनिक मजदूरी गर्ने र काम गर्न अशक्त परिवारमा भने प्रत्यक्षरूपमा निकै प्रभावपारेको देखिन्छ। तर ग्रामीण भेगमा भने निम्न आय भएका र थोरै जग्गा भएका साना तथा सीमान्त वर्गमा पर्ने किसान र अरुको जग्गामा आश्रित र ज्याला मजदूरी गर्ने र काम गर्न अशक्त परिवारमा निकै प्रभाव पार्नेछ। तर यस्तै स्थिति लम्बिरहेमा भने केही महिनामा नै अन्य सबै घरपरिवारमा यसको असर पर्नेछ। आफ्नो उत्पादन पनि नहुने, आयातमा निर्भर रहनुपर्ने र अरु देशको स्थिति पनि अरुदेशलाई सहयोग गर्न नसक्ने कारणले सरकारको ढुकुटीले मात्र कति दिन धान्ला र ? कृषिप्रधान देशको रटान लगाउने देश कहाँ र कसरी यति परनिर्भर भयो ? महामारीमा आज भाइरसभन्दा भोकमरीको भय किन प्रधान बन्यो ? किसान र कृषिकर्मलाई किन इज्जतै गरेनौँ हामीले ? हाम्रोदेशमा आधाभन्दा धेरै घरपरिवारले देशभित्र वा बाहिरबाट विप्रेषण प्राप्त गर्छन् र धेरै घरपरिवारको जीविकोपार्जन विप्रेषणले नै धानिरहेको प्रस्ट छ। अहिलेको स्थितिमा धेरै व्यक्ति महामारीकै कारण बेरोजगार भएका छन् र घरमा विप्रेषण पठाउन असमर्थ छन्। तसर्थ सुरुसुुरुका केहीदिन र महिना बाँकी रहेको सञ्चितिले खाद्य संकट टार्न सम्भव भए पनि यस्तै स्थिति लम्बिएमा यो संकट टार्न सम्भव हुँदैन। सामाजिक सुरक्षाको अभावमा यो समस्या अझ जटिल बन्नेछ। त्यसमा पनि हाल घरबाहिर रहेका परिवारका सदस्य बेरोजगार भईघर फर्कंदा पनि खाद्यान्नको माग बढ्ने हुँदा खाद्यसुरक्षाको समस्या अझ थपिने देखिन्छ। विदेशमा रहेका करिब ६० लाख नागरिकमध्ये केहीप्रतिशत मात्रै देशमा फर्कंदा मात्रपनि खाद्यान्नको माग निकै बढ्ने,घरायसी उत्पादन पनि नहुने र बाहिरबाटपनि आपूर्तिगर्न नसकिने स्थिति रहेमा यो समस्याले झन् विकराल अवस्था ल्याउने कुरामा कुनै शंका छैन। यो महामारीको प्रकृति र अनिश्चितता, अपेक्षित विश्व आर्थिक मन्दी र धनी एवंविकसित देशहरू नै पनि यो भुमरीमा अझ धेरै फसेको हँुदा आर्थिक, खाद्यान्न वा कुनै पनि अन्य सहयोगको अपेक्षा गर्न नसकिने अवस्थाले अब के हुने हो भन्ने कुरा अनुमान नै लाउन गाह्रो छ।एकातिर महामारीकै कारण आर्थिक मन्दी हुने र अर्कोतिर खाद्यान्न आपूर्ति नहँुदा वा कम हुँदा खाद्यान्नको मूल्य आकाशिएर गरिब तथान्यून क्रयशक्ति भएका परिवारमाखाद्य संकटले अझ निकै नराम्रो असर पार्नेछ। हाम्रो देशमा अहिले नै आधाभन्दा बढी घरपरिवार खाद्यअसुरक्षित भएको अवस्थामा महामारीले झन् कता पुर्याउने हो अनुमान नै गर्न गाह्रो छ। यो कुरालाई मध्यनजर गर्दै सरकार अहिलेदेखि नै धेरै सचेत हुँदै तयार रहन एकदमै जरुरी छ। त्यसमा पनि खाद्यसुरक्षा जनताको मौलिक हक नै भएकाले पनि सरकार रमिते भएर बस्ने समय कत्तिपनि छैन। खाद्यान्नको उपलब्धता मात्र नभई हरेक व्यक्तिको र विशेष गरी न्यून आयस्रोत भएका घरपरिवारमा खाद्यान्नको पहँुच कसरी गराउने भन्ने कुरामा सरकार निकै गम्भीर, चनाखो र जिम्मेवार रहनुपर्नेछ। त्यस्तै सरकार मात्र नभई हामी हरेक नागरिक पनि यो महामारीसँगको लडाइँ जित्न उत्तिकै जिम्मेवार बन्नुपर्ने छ। महामारी र खाने बानी यो महामारीले अनौठो प्रकारले हाम्रो खाने बानीमा प्रभावपारेको छ। साधारण अवस्थामा हाम्रो खुवाइपनि विकसित देशको जस्तै बजारी खाद्यान्न र खानामा भरपर्दै, छानीछानी खाने वा खाना फाल्ने र आफ्नो स्थानीय उत्पादनलाई बेवास्ता गर्दै आयातितखाद्यान्नमा बानी परिसकेका हामी अहिले क्षणिकरूपमा कम खानुपर्छ वा जफतगरी खानुपर्छ भन्ने सोचमा पुगिसकेका छौं। भ्रष्टाचारको आहलमा डुबेका सरकारहरू कत्ति पनि जिम्मेवार नबनी आफ्नै किसानलाई डुबाउँदै आयातित खाद्यान्नको प्रकार र आकार बढाउँदै जाँदा यो समस्या विकराल बनेको छ र अझ धेरै विकराल बन्ने पक्का छ। हाल महामारीले गाँज्दा गाउँघरमै उत्पादित खाद्यान्न, तरकारी, फलफूल, माछामासुलेछाक टार्ने र जडिबुटी तथा मरमसला जस्तै बेसार, अदुवा, टिम्मुर, ज्वानो आदिले रोगसित लड्ने प्रतिरक्षा प्रणाली बढाउँछ र महामारीसँग लड्न सकिन्छ भनेरयी खानाहरूखोज्दै खान थालिसकेका छौं। अरु त अरु देशबाहिर बसेका नेपालीहरू पनि मरमसला र जडिबटी खोज्दै यो महामारीसँग लड्ने उपाय खोज्दै हिँडेका छाँै। कमसे कम फेरि एकपटक आफ्नो उत्पादन र आफ्नो खाने प्रचलनलाई मान्यतादिनुपर्दोरहेछ भन्ने परेको छ। यस्तो अवस्थामा पुर्याउने यो महामारीलाई धन्यवाद दिनैपर्छ र भविष्यमा पनि यो अवसर नगुमाउन सचेत बनाउने यो सुनौलो अवसर पनि हो। तर मानव जातिले यस्ता अनुभवबाट पाठ सिकेका र नसिकेका र सिकेर पनि बिर्सेका थुप्रै अनुभव हामीसँग ज्यँुदै छन्। उदाहरणका लागि भर्खरैको महाभूकम्प ताजै छ। आशा गरौं अब त्यस्तो नहोस्। महामारी, खाद्यसुरक्षा र कृषि यो महामारीसँग लड्न, भिड्न र यसको असरबाट उठेर हिँड्न हामीलाई प्रकृतिले प्रशस्त कुरा दिएकी छिन्। अनेक देनमध्येकृषि एक हो। हिमाल, पहाड र तराईमा वर्षैभरि उत्पादन गर्न सकिने माटो, जैविक विविधता र पसिना बगाउन कत्ति नडराउने मेहनती श्रमिकहरू। जुनसुकै सिजनमा पनि उत्पादन लिन सक्ने हावापानी, सुन फलाउन सकिने गह्राहरूर हिरा फलाउन सकिने भित्ताहरू। खालि अभाव छ त,स्पष्ट भिजन र कमिटमेन्ट। अनि, इमानदारसबल नेतृत्व, देश सुहाउँदो कार्ययोजना र सफलकार्यान्वयन गर्न सक्ने जनशक्ति। विगतमा कृषिप्रधान देश भनेर चिनिएकार खाद्यान्नमा आत्मनिर्भर भएका हामी कहाँनिर बाटो बिरायौं पत्तै भएन। आफ्नै स्रोतसाधनलाई पहिचान गर्न नसकी तिनैलाई गलहत्याउँदै अहिले आएर अन्डा, मासु, दूध र केही अन्य उत्पादनबाहेक करिब करिब सबै खाद्यान्न आपूर्तिका लागि छिमेकीसँग भर पर्ने भइसकेका छौं। हामी आफ्ना काम गर्न सक्ने र सक्षम जनशक्तिलाई अरुकोमजदुर बनाउँदै बाँकीले कामै नगरी सुकिलामुकिला बन्यौँर बनाउन खोज्यौँ। त्यसैलाई समृद्ध नेपाल र सुखी नेपालीको सपना भन्दै रमाउन थाल्यौं। सुन फल्ने फाँटहरू र हिरा फल्ने पाखापखेराहरूलाई वृद्ध भइसकेका आमाबुवा र बालबच्चासहितकी गृहिणी र बालबच्चालाई जिम्मा लगाउँदै आफू परदेशको बाटो तय गर्न तम्सियौं। जग्गा या त बाँझो राख्यौं या त बेचेर आफू सहर वा विदेश पस्यौं। करिब एकतिहाइ अर्थतन्त्रलाई बाहिरबाट पठाएको विप्रेषणसँग घाँटी जोडिदिँदै, त्यही पैसाले बजारी खाद्यान्न किनेर खाँदा गर्व ठान्यौं।आफ्ना किसानलाई सम्मान गर्न जानेनौं। अनि अधिकांश कमाइलाई उत्पादनशील कार्यमा नलगाई वा लगाउन प्रोत्साहन नगरी करिब दुई तिहाइ विप्रेषणत अनुत्पादनशील खर्च जस्तै खानामा, मनोरञ्जनमा र घरघडेरी जोडेरै उडाइदियौं। विकासको नाममा कुलो बग्ने जमिनमा विकास दौड्ने सडक बनाउन थाल्यांैं अनि उत्पादनशील जमिनमा महल फलायौं र अरु महल फलाउने तरखरमा छौं। अनि हरिया र कलिला डाँडाकाँडालाई बिनासोचविचार चिर्दैसमृद्धिको शिखर चुम्ने प्रयास थाल्यौं। हामी व्यक्तिले मात्र नभई देशले नै यसैमा भलो ठान्यो। हामी रमायौं। अहिले महामारीले च्याप्दा यसैलाई सम्झियौं। भोलि महामारी टर्दा फेरि बिर्सनेछौं। अहिले महामारीले घाँटी अठ्याउन खोज्दा पुर्पुरो छामेर मात्र कहाँ हुन्छ र ? महामारी लाग्दा वा भोकमरी लाग्दा भिड्न सक्ने शक्तिको आधार त हाम्रो कृषि नै होे। हुन त सबै कृषि मात्र हो भन्न खोजेको पनि हैन। त्यसैले फेरि एकपटक गम्भीर भएर कृषिको भविष्यबारेसोचौं। साथै हाम्रो देशको इतिहासमै पहिलो पटक देशमा आर्थिक दृष्टिकोणले सक्रिय र उत्पादनशील जनस्रोत (जनसांख्यिक लाभांश) परनिर्भर जनस्रोतभन्दा बढी भएको अवस्था छ,अहिले। भौगोलिक, सामाजिक तथा सांस्कृतिक विविधता, जातजातिमा धनी, प्रचुर मात्रामा रहेका प्राकृतिक स्रोत र व्यावसायिक कृषि उपजमा विशाल सम्भाव्यता भएकाले उत्पादनशील जनस्रोतको उपयोगिता नै देश विकासका लागि ठूलो अवसर हो। सबै जनशक्ति कृषिमा मात्र निर्भर हुनुपर्छ भन्ने पनि होइन। सानो स्केलको कृषि र जीविकोपार्जनका लागि मात्र कृषिक्षेत्रले उत्पादकत्व कम हुन जान्छ। व्यावसायिक रुपमा सोच्दै कोअपरेटिभ फार्मिङतिर पनि प्रोत्साहन गर्न सकिन्छ। जे भए पनि छोटो समयमा धेरैलाई रोजगारी पनि दिन सकिने र आफ्नै उत्पादनले बाहिरी आयात पनि विस्थापन गर्ने यो महत्वपूर्ण क्षेत्र हो।तर यति गर्दैगर्दा पनि तुरुन्तै भोकमरीको लडाइँ जित्न सजिलो कहाँ छ र ? यो अवधिमा छरछिमेकसँग पनि सम्बन्ध राख्न र आस गर्न त नछोडौं। सरकारको भिजन चाहियो त्यति हो। अन्त्यमा, यो महामारी आफैंमा आफूविरुद्धकै लडाइँ हो। एउटा व्यक्तिको लागि यो लडाइँ ऊ र कोरोनाबीचको लडाइँ हो। एउटा घरपरिवारका लागि त्यो घरपरिवारका सदस्य र यो महामारीबीचको लडाइँ हो। एउटा समदायका लागि त्यो समदायका सदस्य र यो महामारीबीचको लडाइँ हो। समग्र एउटा देश र सरकारका लागि देशका जनतालाई बचाउन यो आफैंविरुद्धको लडाइँ हो। अरु कसैको आक्रमण होइन। त्यसैले यो महामारीसँग लड्न र विजय प्राप्त गर्न आफ्नो प्रतिरक्षा प्रणाली जाँच्ने बेला हो। हालसम्म हेर्दा विश्वका धनी, विकसित र सुपरपावर भनिने देशहरू अमेरिका र युरोपका इटली, स्पेन, फ्रान्स, जर्मनी जस्ता देशहरूको कोरोनाविरुद्धको इम्युनिटी कम भएको साबिती भइसकेको छ भने चाइना र साउथ कोरियाले आफू बलियो भएको उदाहरण देखाइसकेका छन्। नेपाल लगायत दक्षिण एसियाका अरु देशहरूले भने जाँच दिँदैछन्। प्रार्थना छ, यी देशहरूले लडाइँ जितून्। महामारीसँगको लडाइँ लड्दै गर्दा भोकको लडाइँ पनि जित्नैपर्नेछ। नेपाल जस्ता गरिब राष्ट्रहरूमा महामारी र भोकमरीको लडाइँ धेरै महँगो पर्ने हुन सक्छ। त्यसैले सरकार र जनताले निकै संयम र बुद्धिमतापूर्वकयो लडाइँलड्नु छ। कुनै कारणवशसरकार वा जनता वा दुवैले यो लडाइँहारेमा हामीले यो लडाइँ हार्नेछौं। हारको मूल्य महँगो पर्नेछ। बेलैमा होस पर्याऔं। झट्ट हेर्दा जित हासिल गर्न भने त्यति सजिलो देखिँदैन र कडामेहनत नगरी आफैं यो महामारीसँगको लडाइँ निकट भविष्यमै जितिहाल्ने पनि देखिँदैन। कुनै तयारीविनै सुुरु भएको यो लडाइँलाई परास्त गर्न हाम्रासामु थुप्रै चुनौती तेर्सिएका छन्। तर यो लडाइँमा हामी मात्रै एक्लै त छैनौं नि। अरुबाट पनि उपाय सिक्ने प्रशस्त ठाउँ छ।विगतमा यस्ता महामारीसँग भिडेरै जितेरै आएका पनि त हौ नि हामी त। हामीसँग के छैन र ? हामीले के नगरेको हो र ? यो महामारीलाई समस्या हो भन्ने सोचभन्दा माथि उठी हरेक कुनाबाट यसलाई अवसरमा बदलौं। अहिले नै जुटौं। महामारी सकिएपछि गरौंला भनेर काम साचेर नराखौं। त्यो समय पर्खंदै गर्दा धेरै अबेर भइसकेको पो हुनेछ त। (डा भण्डारी समाजशास्त्र र जनसंख्याका विद्यार्थी हुन्। हाल उनी अमेरिकाको मिचिगन विश्वविद्यालयमा कृषि, खाद्य, जनसंख्या तथा बसाइँसराइजस्ता विषयमा अनुसन्धानमा संलग्न छन्।)"
एकवर्षे प्रावधानअन्तर्गत मोरङमा २७ कैदीबन्दी रिहा,"मोरङ : जिल्ला कारागार मोरङमा रहेका कैदीबन्दीमा कोरोनाको सङ्क्रमण फैलिन नदिन विशेष सतर्कता अपनाएको कारागार प्रशासनले जानाएको छ । कैदीबन्दीलाई साबुनपानीले मिचीमिची हात धुन र स्यानिटाइजर तथा मास्कको पर्याप्त व्यवस्था गरेको कारागार प्रमुख सुभाषकुमार लामिछानेले जानकारी दिए । कैदीबन्दीमा ज्वरो आउँदा स्वास्थ्य जाँच गर्नुका साथै स्वास्थ्य सुविधाअन्तर्गत आवश्यक औषधि नियमितरूपमा उपलब्ध गराइएको कारागार प्रशासनले जनाएको छ । कैदीबन्दीले पाउने सिदाबापत रकम नियमितरूपमा प्राप्त गर्नुका साथै स्वच्छ हरियो तरकारीका लागि ग्रामीण क्षेत्रबाट नियमितरूपमा आपूर्ति भइरहेकाले कुनै पनि खाद्य सामग्रीको अभाव कैदीबन्दीले व्यहोर्नु नपरेको प्रमुख लामिछानेले जानकारी दिनुभयो । ५० महिलासहित ३०० कैदीबन्दी क्षमता रहेको कारागारमा अहिले ५ बालबालिका, ९० महिला र ७९४ पुरुषले कैद सजाय भुक्तान गरिरहेका छन् । अहिलेको अवस्थालाई ध्यानमा राखेर कैदीबन्दीलाई भेट्न आउने मानिसलाई पनि व्यवस्थित गरिएको उहाँले बताए । सर्वोच्च अदालतको फौजदारी कार्यविधिसंहिता दफा १५५ प्रावधानअन्तर्गत गत चैत १२ गतेको बैठकबाट निर्णय गरेअनुसार एक महिलासहित २७ कैदीबन्दीलाई रिहा गरिएको उनले बताए। रिहा भएका कैदीबन्दी बहुविवाह, सवारी ज्यान, लागुऔषध, वन पैदावर, जबर्जस्ती करणी र सरकारी छाप कीर्ते मुद्दामा सजाय भुक्तान गरिरहेका थिए । रासस"
"ललितपुर महालक्ष्मीबाट ७० जनाको नमुना टेकु पठाइयो, ९ जना आइसोलेसनमा","ललितपुर : ललितपुरको महालक्ष्मी नगरपालिकाले ७० जनाको थ्रोट स्वाब परीक्षणका लागि पठाइएको छ । बिदेशबाट आएर आफै क्वारेन्टाइनमा बसेकाहरुको कोभिड परीक्षण गर्न लागिएको नगरपालिकाका मेयर रामेश्वर श्रेष्ठले जानकारी दिएका छन् । सरुवा रोग नियन्त्रण महाशाखाको संयोजकत्वमा स्वास्थ कार्यालय ललितपुरले परीक्षणको व्यवस्था गरेको हो । चैत्र २७ र २८ गते लुभु प्राथमिक स्वास्थ केन्द्रमा ४० र इमाडोल हेल्थ पोस्टमा ३० गरी जम्मा ७० जनाको थ्रोट स्वाबको नमूना राष्ट्रिय जनस्वास्थ्य प्रयोगशाला टेकु पठाइएको श्रेस्ठले बताए । 'यसले बिदेश बाट आएकाहरुमा रहेको शंका, उपशंका हटेर जान्छ' उनले भने 'साउदी, जापान, बाङ्लादेश, भारतलगायत थुप्रै मुलुकबाट फर्किएका छन् ।' तर जिल्ला प्रशासन कार्यालय ललितपुरको तथ्यांक अनुसार यस अवधिमा १५२ जना नागरिक मात्र नेपाल आएको देखिन्छ। सहायक प्रमुख जिल्ला अधिकारी खिमराज भुसालका अनुसार २७ जना हवाइ मार्ग र १२५ जना गाडीबाट आएको देखिएको छ । स्थानीय तहले उचित तथ्यांक नदिएको र वास्तविक विवरण पठाउन निर्देश गरिसकेको प्रजिअ भुसालले बताए । हाल ललितपुरमा कोरोना आशंकामा ९ जना आइसोलेसनमा बसिरहेको उनले जानकारी दिए। पाटन अस्पतालमा सात र बल्खु स्थित स्टार अस्पतालमा दुई जना आइसोलेसनमा रहेका छन ।"
लकडाउनमा तस्करी खुलेआम,"राजविराज : नेपाल र भारत दुवै देशमा लकडाउन छ । सीमानाका बन्द छ । यस्तो बेला मानिसहरू हिँड्डुल गर्न समेत बन्देज छ । कोरोना भाइरस (कोभिड१९) को संक्रमण रोकथामका लागि सरकारले गरेको लक डाउनको बेलामा समेत तराईका जिल्लामा लागु औषध तस्करी भने भइरहेको छ । भारतीय सीमानाका सप्तरीको छिन्नमस्ता गाउँपालिका ६ हाटीमा भारतबाट ल्याउँदै गरेको लागु औषधसहित सप्तरीको विष्णुपुर गाउँपालिका ५ परसाहीका ४५ वर्षीय जोगिन्द्र यादब शुक्रबार पक्राउ परे । यादबले चलाएको को४ प ४३६८ नम्बरको मोटरसाइकल चेकजाँच गर्दा लागु औषधसहित पक्राउ परेको ईलाका प्रहरी कार्यालय सखडाले जनाएको छ । उनको साथबाट एक सय मिलिलिटरको २२ बोतल डाइलेक्स, १५ वटा नाइट्राभेट ट्याब्लेट, १०१० वटा स्पास्मो प्रोक्सिभन र नाइट्रोसन ट्याब्लेट फेला परेको थियो । दुई दिनअघि प्रहरीले सप्तरीको हनुमाननगर कंकालिनी नगरपालिका १ कोशी ब्यारेज नजिकबाट लागु औषधसहित चार जनालाई पक्राउ गर्यो । प्रहरीको गस्ती टोलीले तीन वटा मोटरसाइकलाई रोकी चेकजाँच गर्दा १९ थान नाईट्राभेट ट्याब्लेट, ६ वटा डाईलेक्स सिरफसहित सप्तरीको कञ्चनरुप नगरपालिका २ बरमझियाका २९ वर्षीय सुरज साह, वडा नम्बर ५ का २१ वर्षीय संजय साह, वडा नम्बर ८ रुपनगरका ३२ वर्षीय दिपेन्द्र श्रेष्ठ र हनुमाननगर कंकालिनी नगरपालिका १ का १९ वर्षीय कालु साहलाई पक्राउ गरेको थियो । उनीहरू लागु औषध सेवन गरी केही लागु औषध बोकी स३प ३०१०, को७ प ९३२ र बा४३ प ४६१४ नम्बरको मोटरसाइलमा आएका थिए । यसैबीच सिरहा नगरपालिका२ हनुमान चोकबाट ९० वटा नाईट्राभेट ट्याब्लेट, ७२ वटा स्पास्मो प्रोक्सीभन ट्याब्लेट र एक सय मिलिलिटरको ६९ बोतल रेफलिनसहित दुई जनालाई बिहीबार प्रहरीले पक्राउ गरेको छ । पक्राउ पर्नेमा स८ प ५६८७ नम्बरको मोटरसाइकलमा सवार सिरहाको बिष्णुपुर गाउँपालिका२ का २५ वर्षीय रबिन्द्रकुमार यादव र नराहा गाउँपालिका५ का २४ वर्षीय रमेशकुमार यादव रहेका छन् । परासीको सरावल गाउँपालिका ४ ललितपुरको भित्री सडकखण्डबाट बुधबार भारी मात्रामा लागु औषध ओसारीरहेको अवस्थामा प्रहरीले युपी १६ एच ७५७१ नम्बर प्लटेको भारतीय मोटरसाइकलसहित एक कारोबारीलाई पक्राउ गर्यो । तरकारी किन्ने बहानामा भारतको लक्ष्मीपुरबाट मोटरसाइकलमा लुकाएर लागु औषध नेपाल छिराउँदै गरेका बर्दघाट नगरपालिका १३ भटौलियाका ५९ बर्षीय सुरेन्द्र चमारलाई प्रहरीले पक्राउ गरेको हो । चमारको साथबाट ५७६ ट्याब्लेट स्पास्मो प्रोक्सिभन, ६ सय ट्याब्लेट नाइट्रोभेट, ७० बोतल ओनरेक्स फेला परेको प्रहरीले जनायो । जिल्ला प्रहरी कार्यालय बाँकेले चैत २१ गते भारतबाट नेपाल आउँदै गरेका बाँकेको नेपालगन्ज२० राँझाका दिलिप बर्मालाई पनि एक सय मिलिलिटरको ९६ थान कोरेक्ससहित पक्राउ गर्यो । यसरी लकडाउनको समयमा सीमा क्षेत्रमा कडाइ गरिए पनि लागु औषध ओसार्ने कार्य भइरहेको छ । थप जनशक्ति परिचालित भइ सीमाका सबै खाले नाकाहरु बन्द भए पनि चोरबाटो प्रयोग गरेर तस्करको आवतजावत भइरहेको स्थानीयले बताएका छन् । दिनभर लकडाउनको राम्रै प्रभाव परे पनि रात परेसँगै र बिहान भारतसँग जोडिएका सीमा नाका आसपासमा र बजारमा चहलपहल बढ्ने गरेको छ । सप्तरीको बोदे बसाइनका उमेश साहका अनुसार लागु औषध सेवनकर्ता र तस्कर खुलेआम भारतीय सीमाका बजार पुगिरहेका छन् ।"
लकडाउन छिटो खुकुलो पारे घातक हुने विश्व स्वास्थ्य सङ्गठनको चेतावनी,"विश्व स्वास्थ्य सङ्गठन डब्लूएचओका प्रमुखले कोरोना भाइरसका कारण विभिन्न देशहरूमा लागु गरिएका लकडाउन खोल्न हतार गरिए त्यसले भाइरसको घातक पुनरोदय हुनसक्ने चेतावनी दिएका छन्। डा टेड्रस एड्हानोम गेहब्रेयससले देशहरूलाई बन्दाबन्दी खोल्नेबारे सचेत हुन आग्रह गरेका छन्। युरोपमा कोरोनाभाइरस सङ्क्रमणको मारमा परेको इटली र स्पेनले लकडाउनलाई जारी राख्दै बन्देज केही खुकुलो पार्ने बताइरहेका बेला गेहब्रेयससको चेतावनी आएको हो। कतिपय देशहरूले बन्दाबन्दीका कारण गम्भीर आर्थिक प्रभाव बेहोरिरहेका छन्। युरोपमा कोरोनाभाइरस सङ्क्रमणको सबभन्दा खराब असर बेहोरिरहेका इटली र स्पेनले त्यहाँ लगाइएका लकडाउनलाई जारी राख्दै बन्देजमा केही खुकुलो पार्ने बताएका छन्। संसारभरिमा अहिले सङ्क्रमितको सङ्ख्या १६ लाख नाघेको छ भने मर्नेहरूको सङ्ख्या पनि १ लाख नाघेको छ। जिनिभामा आयोजित भर्चुअल पत्रकार सम्मेलनमा बोल्दै डा टेड्रसले युरोपेली देशहरूमा सङ्क्रमणको गति सन्तोषप्रद ढङ्गले घटिरहेको बताए। उनले विभिन्न सरकारहरूसँग मिलेर डब्लूएचओले बन्देजहरू खुकुलो पार्ने रणनीति निर्माण गरिरहेको तर तत्काल त्यसका लागि हतार भने गर्न नहुने समेत बताए। 'बन्देजहरू चाँडै हटाइएमा भाइरसको घातक पुनरोदय हुनसक्छ,' उनले भने। डब्लूएचओका प्रमुखले केही युरोपेली देशमा सङ्क्रमणको गति घटेकोमा सन्तोष प्रकट गरेका छन्। अमेरिकामा पनि अधिकारीहरूले त्यहाँ कोरोनाभाइरसको महामारी अब उच्च तहमा पुग्न लागेको हुनसक्ने बताएका छन्। ह्वाइट हाउसको कोरोनाभाइरस कार्यदलकी प्रमुख डिबोरा बिर्क्सले शुक्रवार उत्साहप्रद सङ्केतहरू देखा परेका तर अझै पनि महामारी उच्च विन्दुमा पुगिनसकेको बताइन्। यसबीच डा टेड्रसले भाइरस अब अन्य देशमा तीव्र दरले फैलिरहेको चेतावनी दिएका छन्। उनले अफ्रीकामा ग्रामीण क्षेत्रमा भाइरस पुगेको बताए। 'अफ्रिकी महादेशका १६ देशमा हामीले सङ्क्रमणका केही समूहगत मामिला तथा समुदायमा सङ्क्रमण देखिरहेका छौँ,' उनले भने। सङ्क्रमण फैलिएमा शहरको जस्तो सुविधा उपलब्ध नभएको ग्रामीण क्षेत्रका पहिलेदेखिनै चापमा परेका स्वास्थ्य प्रणालीहरूमा अत्यन्त कठिनाइ हुनसक्छ। बीबीसी"
विश्वव्यथापछिको विश्वव्यवस्था : वैश्वीकरणको अन्त्य,"अब सबैजसो देशले तेरोमेरो भन्दै मुठी कस्ने अवस्थामा उसै पनि बेवास्ता र हीनतामा फसेका हामी थप आइसोलेसनमा पर्ने सम्भावना उत्तिकै छ। विश्व रंगमञ्चबाट देश नै लामो समय क्वारेन्टिनमा बस्नुपर्दा आयातमा निर्भर देशको प्रतिरोधी क्षमता कमजोर हुन सक्छ। कोरोना भाइरसको महामारीले विश्वको राजनीतिक परिदृश्यमा पार्ने प्रभावबारे अहिल्यैतुरुन्तै केही भनिहाल्न हतार हुन सक्छ। किनभने, कतिपय देशमा यो पहिलोदोस्रोतेस्रो चरणमा छ। अर्थात् फैलिँदो चरणमै छ। तर, यति भन्न सकिन्छ, जुन चरणमा भए पनि यसले संसारभरिकै मान्छेलाई त्रस्त बनाएको छ। आश्वस्त हुन सक्ने अवस्था छैन। विगतका कलेरा, हैजा, प्लेग, बिफरजस्तै यो पनि मान्छेबाटै सर्ने हो। हावाबाट सर्ने होइन। तर, आजको दिनमा संसार नै समुदाय भएको अवस्थामा, मान्छेको चलमल बढी नै भइरहेको अवस्थामा यो हावासरि छिट्टै नै फैलियो। यो किन विश्वव्याधि भयो त भन्दा यसले समुदाय र देशको सीमा मान्छेसितै सजिलै पार गर्यो। अब देशदेशबीचको अन्तर्राष्ट्रिय सम्बन्धमा, विश्व परिवेशमा कस्ता दृश्य देखिएलान्, कस्ता संवाद सुनिएलान्, कस्तो अभिनय गरिएला ? एक दर्शक वा भुक्तभोगीका रूपमा अनुमान गर्न चाहिँ सकिन्छ। यो महामारीले कस्तो खालको अर्थव्यवस्था, कस्तो खालको राजनीतिक व्यवस्था, कस्तो खालको सामाजिक सन्दर्भको सिर्जना गर्ला ?संसारका अध्येताहरूको ध्यान अब यता मोडिएको छ। म एउटा विम्बको प्रयोग गरेर कुरा सुरु गर्छु। बम्बईवा दिल्ली सहरमा बस वा अरू सवारी साधन चल्दाचल्दै मान्छे चढ्नेझर्ने गर्छन्। त्यो बस निश्चित ठाउँमा पुग्छ। बस रोकिएको छैन। चल्दाचल्दै हामीलाई चढ्नु वा झर्नुपर्नेछ। बस हाम्रा अघि तीव्र गतिमा चलायमान भएको अवस्था छ। यात्रुहरूको गन्तव्य भने फरकफरक छ। यात्रुहरूलाई आपसमा सहयात्रीको गन्तव्य थाहा पनि छैन। बसरूपी महामारीको गन्तव्यबारे अनुमान लगाउन सकिन्छ तर सबै यात्रुको गन्तव्यबारे यसै भन्न सकिन्न। भोलिको संसार कस्तो हुँदैछ भनेर चर्चा गर्नु निश्चितै रूपमा जरुरी छ। अहिलेसंसारको गति जुन दिशामा छ, जे जस्ता राजनीतिक, सामाजिक, आर्थिक संयन्त्र र सम्बन्ध छन्, तिनमा केही असर पर्दैन भन्नु त्रुटिपूर्ण र अपूर्ण हुन्छ नै। अलिकति पछाडि फर्केर हेरौं। हामी जुन उमेर समूहका मान्छे हौं। मेरो उमेरका मान्छेले सन् १९८० को दशकबाट सुरु भएको ग्लोबलाइजेसन (वैश्वीकरण), आर्थिक उदारीकरण देख्यो, भोग्यो। बर्लिनको भित्तो भत्केपछिको पुस्ता पनि ३० वर्ष भइसक्यो।सन् १९९० मा ३० पुगेको मान्छे अहिले ६० पुगिसक्यो। यता हाम्रै कुरा गर्दा सात सालको परिवर्तन देख्नेभोग्नेलड्नेहरू हुँदै हुनुहुन्छ। २०१७ सालको शाही कुताका जन्मेका मान्छे नै ६० वर्ष पुगिसके।२०४६ सालको परिवर्तनताका जन्मेका मान्छे नै ३० वर्ष पुगिसके। यसको अर्थ के हो भने यो अवधिमा धेरै उलटपुलट र उथलपुथल, रंग र ढंगका शासनशासकबाट संसार नै एउटा प्रयोगशाला जस्तो बनेको छ। यो अवधिमा जे जे देख्यौं, त्यो सम्पूर्णरूपमा अब चाहिँ बहुमूल्य काल हो। अब यताको कुरा गरौं। महामारीको असरलाई लिएर मूल रूपमा दुई थरी बहस र तर्क देखिएका छन्। कतिपय मानिस के भनिरहेका छन् भने यो महामारीले विश्व समुदायलाई एक ठाउँमा उभ्याउँछ। संसारका शासकहरू आपसमा मिलेर, सल्लाह गरेर, एक भएर नै संसारको समस्याबारे घोत्लिनेछन्। अर्का थरी के भनिरहेका छन् भने, अब शासकहरू सामूहिक वैश्विक चिन्तनबाट खुम्चिएर तेरोमेरो राज्यमा ओर्लनेछन्। म दोस्रो थरी तर्कमा यथार्थ देख्छु। किन त ? उसै पनि हाम्रा शासकहरू संकीर्ण राष्ट्रवाद र पपुलिज्म (लोकरञ्जनवाद) मा केन्द्रित थिएछन्। अमेरिका, टर्की, भारत, चीन, रुस, बेलायत, नेपाल सबैतिर संकीर्ण राष्ट्रवाद र लोकरञ्जनवादको उदय भइरहेका बेला महामारी विस्तार भएको छ। यसले यी शासकहरूको सोच, चिन्तन र कार्यशैलीमा झनै लोकरञ्जनवादलाई प्रश्रय दिनेछ। महामारीले हाम्रा ग्लोबल संगठनहरूलाई झनै कमजोर बनाउँदै जानेछ। यस्ता किसिमका समस्या सामना गर्न चाहिने भनेको ग्लोबल थिंकिङ हो। अन्तर्राष्ट्रिय संघसंस्था र संगठनहरू कमजोर हुँदै गएका बेला यो सम्भावना कमै देख्छु म। अहिले हामी जुन किसिमको विश्वव्यवस्थामा छौं, यो एक हिसाबले ग्लोबलाइजेसनको युग हो। तर, अब यसमा ठूलै चुनौती बढ्दै गएको छ। राष्ट्र आफैंमा बलियो हुनुपर्छ भन्ने तर्क र विश्वास प्रधान हुँदै गएको छ। राज्यले नै सबथोक गर्नुपर्छ भन्ने भावना बढ्दो छ। जस्तो अहिले हामीलाई एक्लाएक्लै बस्न भनिएको छ। सामाजिक संसर्गमा नभई एक्लो बस्नुपर्ने नै छ। यो अहिलेको अनिवार्य बाध्यता नै हो। हामीलाई एक्लै बस्न कसले निर्देशन दिइरहेको छ त भने राज्यले। राज्यले निर्देशित गरेर एक्लै बसेका छौँ वास्वअनुशासित भएर ?चीनको तरिका के थियो भने निर्देशित। इटलीमा जुन भएको छ, यो देखेर के भनिँदै छ भने आफैं अनुशासित भएर बस्न गाह्रो छ। यो दुवै बहस हेर्दा के देखिन्छ भने स्वअनुशासनभन्दा राज्यको निर्देशन प्रभावकारी। सतहमा हेर्दा, अहिलेले अवस्था हेर्दा यो सही देखिए पनि कालान्तरमा यसले नराम्रो असर पार्छ नै। स्वअनुशासनमा व्यक्तिगत स्वतन्त्रताले महत्वपूर्ण स्थान नलिन सक्छ, तर जब यही कुरा राज्यको लाठी र मुंग्रीबाट हुन जान्छ, त्यहाँ व्यक्तिगत स्वतन्त्रताले महँगो अर्थ राख्छ। लकडाउनमा राज्य बलियो हुनुपर्छ कि हामीनै स्वयंअनुशासित हुनुपर्छ ?राज्य र नागरिकबीचको सम्बन्धमा फेरि नयाँ परिभाषा देखिँदो छ। हिजो हामीले भनेजस्तो छैन। राज्य अमूर्त छ। राज्य टाढा छ। तर, हामीलाई राज्यकै भरोसा प्यारो छ। यद्यपि राज्यले भरोसा दिन्छ भन्नु भ्रम पनि हो। मलाई मेरो स्वविचारले नियमन गर्र्दैन। म समुदायबाट टाढा भइसकेँ। म समुदायमा गएँ भने थ्रेट (चुनौती) हुन सक्छु। हामी सबै क्रमश : एक्लो, एक्लो र एक्लो हुँदै थियौं। अब त झन् हुँदै छौं। आज भौतिक रूपमा। भोलि लम्बिँदै जाँदा, महिनौं यसरी नै बस्दै जाँदा त्यो बानी र स्वभाव हुन्छ। हामीलाई छरछिमेकको, समुदायको मतलब हुन छोड्छ। भौतिक, सामाजिक र राष्ट्रिय रूपमा एक्लिँदा, मूल कुरा त मनोवैज्ञानिक रूपमा एक्लिन्छौंहामी। तँ खतरामा छस् भनेपछि समूह निर्माण हुने कुरा भएन। सामूहिक भावना खतरामा हुन्छ। म जोगिएँ भने मेरो समुदाय जोगिन्छ भन्ने आधारमा मान्छे कोठामा एक्लै बस्न खोजिराको छ। तर, ऊ एक्लै कोठामा गुम्सिरहँदा उसको समुदायमा के भइरहेको छ भन्ने चासोकम हुन्छ। मान्छेले समुदायको महत्व कम देखेर राज्यलाई मात्र उद्धारकर्ता देख्न सक्छ। सदीयौंदेख भनिँदै आएको मानिस सामाजिक प्राणी हो भन्नेमा प्रश्न उठ्छ। कोठामा बसिराख्दा वसुधैव कुटुुम्बकम् भन्ने भावना कमजोर हुँदै जान्छ। हिजो भैंचालोमा छिमेकी थ्रेट थिएन, सहयोगी थियो। एउटै पालमुनि बसिन्थ्यो। अब अहिले छिमेकी मास्कविना भेटियो भने त्यो थ्रेट भयो। मान्छे नै मान्छेको थ्रेट। अब अमूर्त राज्य जुन मेरो छेउमा पनि छैन, उसको भर पनि छैन। तर, अब उसकै मात्र शरण पर्ने अवस्था देखिँदो छ। यो नागरिकको निरीहता र राज्यको बाहुबली, राम्रो लक्षण होइन। सारा नागरिक आफ्नै भरमा बाँचेका छन् भन्ने लागेपछि राज्यको महत्वपूर्ण संस्था सरकारलाई आफू शक्तिशाली भएको भ्रम हुन्छ। अनि उसले नागरिक स्वतन्त्रता कुण्ठित गर्न पनि पछि पर्दैन। अहिले सबैभन्दा निरीह कोही छ भने नागरिक छ। एकातिर ग्लोबल संगठन कमजोर भएका छन्। अर्काेतिर राज्य बलियो भएको (भ्रममा) छ। राज्यको दायित्व भनेको नागरिकको सुरक्षा हो नै। तर, सुरक्षा दिने नाममा तिमीहरू भित्रै बस, चुपचाप बस भनेर उसले नागरिकलाई नै शोषण गरिरहेको त छैन ? नागरिकको करकै दुरुपयोग गरिरहेको त छैन ? यस्तो महामारीका बेला यस्तो सोच्नु पाप हो भन्ने मानसिकताबाट हामीलाई नै हेजिमोनाइज्ड त गरिरहेको छैन ? यो विचार गर्नुपर्ने कुरा हो। राज्य बलियो हुँदै जाँदा वैश्वीकरण र नागरिक दुवै कमजोर हुँदै जान्छन्। नागरिक, राज्य र वैश्वीकरण, अब यी तीनै मूल शक्ति बराबर सक्रिय हुनपर्ने हो तर स्थिति यस्तो देखिँदै छैन। एउटा उदाहरण हेरौं, चीनबाट जर्मनीले खरिद गरेको मास्कलगायतका मेडिकल उपकरणहरूबीचैमा हरायो। अमेरिकाले उडायो भन्ने आरोप छ।यस आधारमा यो महाव्याधिका कारण वैश्वीकरण अब एक ठाउँमा पुगेरतीव्र गतिमा ओरालो लाग्दै छ। चारपाँच वर्षयता संसारका धेरै देशमा उदाएका संकीर्ण राजनीतिक शासकका कारण आरोलो लाग्दै गरेको वैश्वीकरणमा अब यो महामारीले घिउ थपिदिएको छ। अमेरिकाजस्तो आफूलाई सुपरपावर भन्ने शक्तिसित न्युयोर्क सिटीलाई पुग्ने भेन्टिलेटर पनि रहेनछ। विश्व उदारीकरणमा गएपछि, चीन पनि आर्थिक उदारीकरणमा गएपछि चीनले धेरै मेडिकल प्रविधि बनाउन थाल्यो। यो वैश्वीकरणले नै सम्भव भएको हो। आज चीनले जति पनि औषधिमुलोदेखि औद्यागिक उपकरणहरूनिर्माण गरिरहेको छ, ती चीनमै प्रथम आविष्कार भएका हैनन्। युरोप, अमेरिकातिरका वा जापान, भारततिरका भनिने ब्रान्ड पनि चीनमै बन्छन् र संसारभरि पुग्छन्। यो वैश्वीकरण र उदारीकरणकै परिणाम हो। अब देशले पहिला मलाई चाहिन्छ भन्ने सोच्छन्। मुठी कस्छन्। यसबाट सबभन्दा बढी असर पर्ने भनेको आयातमुखी कमजोर र सानो अर्थतन्त्र भएको नेपालजस्ता देशलाई नै हो। यसलाई अर्काे कोणबाट हेर्दा अब धेरैजसो मुलुकले आफूलाई चाहिने मेडिकल उपकरणदेखि अत्यावश्यक सामग्री आफैँ उत्पादन र भण्डारण गर्न थाल्छन्। विज्ञान, प्रविधि, औषधिमुलो, पूर्वाधारका सामानहरू अब हामीले हाम्रै देशमा बनाउनुपर्छ, उत्पादन गरे पनि यता नपुगी बाहिर धेरै पठाउनुहुन्न भन्ने विचार प्रबल भएर आउँछ। यो अवसर पनि हो, चुनौती पनि। नेपालको योजना र सामथ्र्य बलियो नदेखिएको र तत्कालै देखिने सम्भावनापनि नभएको हुँदा यहाँको अथाह स्रोत र साधनले मात्र हामीलाई बचाउन सक्नेछैन। किन यस्तो निराशाजनक पनि भन्नुहोला। अझै केही दशक हाम्रो देशको साधनस्रोतसत्तामा यिनै राजनीतिक नेतृत्व नै हुने देखिन्छ, राष्ट्रियअन्तर्राष्ट्रिय खराब मौसम हेर्दा पनि। बेलायतको उदाहरण लिऊँ। त्यहाँको स्वास्थ्य व्यवस्थालाई निजीकरण गर्नुपर्छ भन्ने चर्चा ठूलै आवाजमा चलिरहेको थियो। तर, बेलायतले निजीकरण गरेन। अहिले कोरोना भाइरसले स्वयं ग्रस्त भएका बोरिस जोन्सनजस्ता प्रधानमन्त्री आउँदा पनि उनले स्वास्थ्यलाई निजीकरण गर्न सकेनन्, गरेनन्। अमेरिका वा अरूतिर हाहाकार हुँदा बेलायतमा तुलनात्मक रूपमा स्वास्थ्य सेवा प्रभावकारी देखिएको छ। अब यसले यस्ता कुरामा वैश्वीकरणभन्दा राज्य अगाडि हुन्छ कि भन्ने देखिन सक्छ। अब उत्पादक देशलाई पनि अन्तर्राष्ट्रियभन्दा राष्ट्रिय बजार तयार गर्नुपर्छ भन्ने लाग्छ। ग्लोबलाइजेसन कमजोर हुनेबित्तिकै राष्ट्रिय दायित्व र फूर्ति बढ्छ। हिजो जसरी घुमफिर सजिलो थियो, अब त्यति सजिलो हुँदैन होला। अध्ययन, श्रम वा अन्य कुरामा सपनाको जुन उडान थियो, यसमा संकुचन आउँछ। प्रगतिको कुनै सीमा छैन भन्दै संसार विचरण गर्ने जुन स्वाभाविक मानवीय प्रवृत्ति छ, यसमा अवरोध आउन सक्छ। अब ऊ बिरामी हो कि हैन, संक्रमित हो कि हैन, कुन औषिध खाएको थियो भनेर उसको हेल्थ हिस्ट्री सजिलै लिइन्छ। अबको प्रविधि कामलाग्दो पनि छ तर उत्तिकै जोखिमपूर्ण पनि। यसले धेरै नियन्त्रण गरेको छ। यो प्रविधिलाई कसैले चलाइरहेको छ, हामी त उपभोक्ता मात्र हौँ। व्यक्तिको स्वतन्त्रता नराम्रोसित कुण्ठित हुन सक्छ यस्तो अवस्थामा। पर्यटनबाट प्रचुर लाभ लिने भनेर हामीकहाँ यसमै आश्रित ठूलो जनसंख्या छ, यतातिरको जोखिम पनि बढेको छ। अझ बढ्ने देखिन्छ।यस्तो महामारीका बेला सबैजसो देशले आफ्नै नागरिकलाई मात्र ध्यान दिइरहेका बेला,संसारभर धेरै संख्यामा रहेका शरणार्थी तथा घरबारविहीन मानिसतिर ध्यान गएको छैन। यस्तोमा ध्यान दिन ग्लोबल संगठन बलियो हुनुपर्छ। संयुक्त राष्ट्र संघजस्ता संगठनले पनि पछिल्लो समय कुनै विधिविधान बनाएका छैनन्, केवल केही दस्तावेज र मार्गदर्शन मात्र। यस्तोमा शरणार्थीबारेको चिन्ता लिन, अग्रसरता लिन वैश्विक सोच चाहिन्छ। तर, यो कुण्ठित हुँदै छ। पछिल्लो समय हाम्रो कूटनीति पनि खुम्ँिचदो थियो। हामी छिमेकीबाट बाहिर निस्किन नसकेको, एक खालको आत्मरतिमा रमाइरहेको, आफू बीचमा छु भन्दैमा तिनीहरूको केन्द्रमा पनि छु भन्ने सोच थियोछ। यो उदेकलाग्दो छ। अब सबै देशले मुठी कस्ने अवस्थामा उसै पनि बेवास्ता र हीनतामा फसेका हामी थप आइसोलेसनमा पर्ने सम्भावना पनि उत्तिकै छ। विश्व रंगमञ्चबाट देश नै लामो समय क्वारेन्टिनमा बस्नुपर्दा आयातमा निर्भर देशको प्रतिरोधी क्षमता कमजोर हुन सक्छ। महामारीले वैश्विक रूपमै लोकतन्त्रमा संकुचन ल्याउँछ भन्ने कुरा अन्तमा म फेरि दोहोर्याउन चाहन्छु। नागरिकका सहभागितामूलक अधिकार संकुचित हुने देखिन्छ। जुन यहाँ मात्र हैन, अरू देशमा पनि सुरु भइसकेको थियो। लोकतन्त्र र खुला समाजलाई यसले अवरोध गर्छ। प्रगतिशील कुरा गर्ने तर सामाजिक संकीर्णताको कुरा गर्नेशासकीय शैली र स्वभाव बढ्दो थियो। अझ बढ्छ। एकलकाँटे र आत्मपूजक व्यक्ति (शासक)ले देशलाई थप आइसोलेसनमा पुर्याउने हुँदा नागरिक, नागरिक समाज, समुदाय चनाखो हुनुपर्छ। संकटलेजहिले पनि नयाँ अवसर सँगैसँगै लिएर आउँछ।निरंकुश बजार पनि हैन र निरंकुश राज्य पनि हैन। चाहिएको के हो त भन्दा सामाजिक दायित्वसहितको स्वतन्त्रता। हुनुपर्ने ग्लोबल थिंकिङ हो। तर, अवस्था न्यासनल थिंकिङतिर झर्दाे छ। भाइरसको महामारीपूर्ण गाडी तीव्र गतिमा कुदिरहेको छ। गाडी मोड्न समय र फराकिलो स्थान चाहिन्छ। यो आफैं आउने हैन, हामीले ल्याउने वा मिलाउने हो। प्रस्तुति : विमल आचार्य"
भारतमा लकडाउन लम्ब्याएकोमा केजरीवालले गरे मोदीको प्रशंसा,"नयाँदिल्ली : भारतमा लकडाउन अझै लम्ब्याउने निर्णयको आम आदमी पार्टीले स्वागत गरेको छ । भाजपाको प्रतिष्पर्धी ठानिएको आम आदमीका नेता तथा दिल्लीका मुख्यमन्त्री अरविन्द केजरीवालले मोदीको निर्णयको प्रशंसा गरेका हुन् । केजरीवालले ट्वीट गर्दै मोदीको निर्णय सही भएको जनाए । उनले भनेका छन्, प्रधानमन्त्रीले आज लकडाउन लम्ब्याएर ठीक निर्णय गर्नुभयो, भारतको अवस्था अन्य विकसित देशको भन्दा राम्रो छ । किन कि, हामीले सुरुमै लकडाउन सुरु गरेको थियौँ, यदी अहिले रोक्यौँ भने सबै उपलब्धि गुम्नेछ । नरेन्द्र मोदी नेतृत्वको सरकारले शनिबार २१ दिनको लकडाउनको अवधि सकिन लाग्दा फेरि लकडाउनलाई लम्ब्याउने निर्णय गरेको हो । यद्यपि कतिपय सहरमा लकडाउनका कारण कामदारहरु हप्तौँसम्म भोकै पैदल हिँडेर घर फर्कनु परेको छ । शुक्रबार मात्रै गुजरातको सुरतमा सयौँ मजदुरहरुले घर फर्कन नपाएको विरोधमा आन्दोलन नै गरेका छन् ।"
"सुत्केरी भोकभोकै, खोइ राहत ?","महोत्तरी : संगीता सादा ४५ दिनकी सुत्केरी हुन्। उनलाई अहिले आराम र पौष्टिक आहारको जरुरी छ। तर, उनले नुनरोटी पनि खान पाएकी छैनन्। आमाको दूध खान नपाएर संगीताकी छोरी सञ्जना रुन्छिन्। महोत्तरीको गौशाला नगरपालिका६ फुलकाहास्थित मुसहर बस्तीमा सुत्केरी आमालाई लकडाउनले सताएको छ। सरकारले दिने राहत उनीहरूको घरमा पुगेको छैन। राहतमा राजनीति हुँदा प्रदेश २ मा वितरणमा ढिलाइ भइरहेको छ। गरिबलाई दिने राहतको नामावलीमा धनीको नाम समावेश रहेको बर्दिबास नगरपालिका १ का वडाध्यक्षले बताए। चैत १६ गते प्रदेश सरकारले गरिबलाई लकडाउनभर खाना उपलब्ध गराउन गाउँपालिकालाई १० लाख, नगरपालिकालाई १५ लाख उपमहानगरलाई २० लाख, महानगरलाई २५ लाख दिने निर्णय गरेको थियो। प्रदेश २ को अर्थ मन्त्रालयले स्थानीय तहको खातामा रकम पठाइसकेको छ। स्थानीय तहलाई पनि रकम थप्न भनिएको थियो। वडामा तथ्यांक संकलनमै दलका प्रतिनिधिले आफ्ना मान्छे (सम्पन्न)लाई पारेपछि विवाद चर्किएको छ। निमुखा गरिबका लागि आएको राहतमा धनीले आँखा लगाउँदा संगीताजस्ता सुत्केरीको घरमा राहत पुगेको छैन। प्रदेश २ मा २५ लाख गरिबको संख्या छ। कहिले आउँछ राहत ? सबैतिर काम बन्द छ। घरबाहिर गयो प्रहरीले लखेट्छ। घरमा अन्न छैन। के खाउँ ? संगीताका श्रीमान् सञ्जय सदाले भने, झन् छोरीलाई खुवाउन कठिन भयो। आमाले खाना खायो भने मात्र नानीले दूध पाउँछ। डेढ महिनाकी छोरी आमाको दूध खान नपाएर चिच्याउँछिन्। सरकारले दिने भनेको चामलदाल कहिले आउँछ ? कोरोना भाइरसको महामारीले लकडाउन भएपछि नहुँदा खानेलाई छाक टार्न धौधौ छ। फुलकाहाकै सुत्केरी अनिता सदालाई पनि छोरा आशिकलाई हुर्काउन समस्या छ। कमाउन भारतको पञ्जाब गएका श्रीमान् रामजी उता भोकै छन्। यता ललितालाई पाँच महिनाको दूधे बालक हुर्काउन कठिन बन्दै छ। खान नपाउँदा आमाको दूध सुकिसकेको छ। उनका थप दुई सन्तान ५ वर्षका दीपक र ७ वर्षीया छोरी चाँदनीलाई खाना जुटाउनै समस्या छ। घरमा चामल छैन, बच्चालाई के खुवाऊँ, उनले भनिन्, हातमा पैसा छैन, पसलले पनि उधारो दिँदैन। कहाँबाट खानेकुरा जोहो गरौं। सरकार, हामी भोकै मरौं ? महँगीले आकाश छोयो अनिताको छिमेकी लालोदेवी सदाको परिवारमा ८ सदस्य छन्। कमाउने एक जना मात्रै। एक वर्षको काखे छोरी मनिका छिन्। लालोदेवी भन्छिन्, कोरोना भाइरसभन्दा भोकमरीले नै हामी गरिब मर्छौं। अहिले पहिलेको तुलनामा तीन गुणा महँगी बढेको उनले सुनाइन्। कमाइ हुँदा हामी पालिएका थियौं। अहिले आम्दानी छैन। महँगीले अकाश छोइसक्यो, उनले भनिन्, अहिलेको बन्दले हामी भोकभोकै भयौं। सरकारले हामीलाई कम्तीमा खानेकुरा पठादिए त हुन्थ्यो नि ! सरिताका ८ वर्षमुनिका ४ छोराछोरी छन्। आफंैलाई खान पुग्दैन, कसरी बच्चालाई दूध चुसाउने, उनले भनिन्। ज्याला मजदुरीले उनको १३ जनाको परिवार चलेको थियो। १७ दिनदेखि उनीहरू घरभित्रै छन्। खाना जुटाउन समस्या छ, उनीजस्ता प्रदेश २ का गरिबलाई। पहिले दुई जनाले कमाउँथे र परिवार चलेको थियो। अहिले त काम सबै बन्द छ। बाहिर निस्कियो कि प्रहरीले लाठी हान्छ, उनले दुखेसो पोखिन्। गौशाला नगर प्रमुख शिवनाथ महतोले राहत पाउनुपर्नेको तथ्यांक संकलनमा समस्या भए पनि राहत बाँड्न सुरु भइसकेको जानकारी दिए। अब बाँचिँदैन कि जस्तो भो ! बर्दिबास नगरपालिका९ पशुपतिनगरका ६५ मन्जुर अन्सारीको चुलो निभेको छ। घरमा चामल छैन। काम गर्न जाने अवस्था पनि छैन। छिमेकीसँग मागेर खाऊँ भने लकडाउनको बेला छ, आफ्नै घर बस भन्छन्, उनले भने, सरकारले राहत दिन्छ भन्ने सुनेको पनि सात दिन भयो। आएको छैन। खानै नपाएर, बाँचिँदैन जस्तो भो ! चामल, नुन, तेललगायत खानेकुरा पाए ठूलो राहत हुने आशमा छिन् विपन्न गरिब मनतोरी देवी महतो। उनका श्रीमान् बहादुर महतोले भने, चामल सकिएको छ। अहिलेसम्म त अलिअलि जोहो गरेकाले खान पायौं। चामल पाए नुनसँग पनि खान सकिन्थ्यो। महोत्तरीको बर्दिबास नगरपालिका९ पशुपतिनगरमा राहत वितरणमा रस्साकस्सी हुँदा गरिब मारमा परेका छन्। गरिबबाहेक केही थपलाई राहत दिनुपर्ने भन्दै वडा कार्यालयमा पार्टी प्रतिनिधिले आआफ्नै नामावली पेस गरेका छन्। टाठाबाठाले राहत दाबी गर्दा राहत लिनेको संख्या २ सय २८ बाट ४ सय ७७ जना पुगेको छ। बर्दिबास नगरपालिकाले एक साताअघि नै गिट्टी कुट्ने, दैनिक ज्यालामजदुरी गर्ने, विपन्न, गरिबलाई राहत वितरण गर्न निर्देशन दिएको थियो। गरिबको चुलो निभ्न दिँदैनौं। राहतमा राजनीति गर्नेलाई उदांगो पारिदिनुस्, बर्दिबास नगर प्रमुख विदुरकुमार कार्कीले भने, राहतमा सामाजिक न्याय हुनुपर्छ। राहत राजनीतिक दलको हिस्सामा पर्नु हुँदैन। खिचातानीकै कारण बर्दिबास नगरपालिका९ र १३ मा राहत वितरण हुन सकेको छैन। भोको पेटमाथि राजनीति प्रदेश २ मा गरिबको खानपिनको अवस्था दयनीय छ। सामान्य अवस्थामा पनि यहाँका गरिबलाई हातमुख जोड्न मुस्किल छ। भोकाहरूलाई वितरण गर्न आएको राहतमा राजनीति हुँदा गरिब तथा निमुखा महिलाको गर्भदेखि काखे बच्चा र युवा, वृद्धवृद्धा भोकभोकै छन्। प्रदेश २ सरकारले प्रकाशन गरेको प्रदेश २ को जनसांख्यिक स्थिति प्रोफाइल ०७६ अनुसार ६१ लाख ५८ हजार जनसंख्या छ। बहुआयामिक गरिब प्रतिशत नेपालभर २९ छ भने प्रदेश २ मा ४८ प्रतिशत छ। चमार, हरिजन, राम, धानुक, मुसहर, कुर्मी, दुसाद, पासवान र पासी जाति गरिबीको चपेटामा छन्। राहतमा पोषणयुक्त खाना कोरोना भाइरसको महामारीसँग लड्न अरू बेलाभन्दा बढी आवश्यक हुन्छ। मानवको पोषणको अवस्था र रोगसँग लड्ने प्रतिरक्षा शक्ति एक अर्कासित जोडिएको हुन्छ। कुपोषित मानिसमा रोग लाग्ने र मृत्यु हुने सम्भावना बढी हुन्छ, स्वास्थ्य निर्देशनालय प्रदेश २ का वरिष्ठ जनस्वास्थ्य प्रशासक विजयकुमार झाले भने। प्रदेश २ देशभरिकै बढी कुपोषित भएको प्रदेश हो। अहिले एउटा महामारीसँग लड्दै छौं। समयमा मानिसले खान पाएन भने अर्को रोगसँग लड्नुपर्ने हुन्छ। त्यसैले सबै जना राहत वितरणमा गम्भीर भएर भोकै भएकालाई तुरुन्तै खानेकुरा उपलब्ध गराउनुपर्छ। झन् गर्भवती र बच्चालाई खानेकुरासँगै पोषणयुक्त खानेकुरा वितरण गर्नुपर्छ। सुनौलो हजार दिनको अवधारणाले पनि गर्भवती, सुत्केरी तथा बच्चालाई दूध खुवाउने आमा तथा ५ वर्षमुनिका बच्चालाई विशेष ध्यान दिनुपर्ने उल्लेख गरेको छ। नेपाल जनसंख्या तथा स्वास्थ्य सर्वेक्षण २०१६ अनुसार प्रदेश २ को पोषणको अवस्था कर्णालीभन्दा पनि नाजुक छ। १५ देखि ४९ वर्ष उमेर समूहका महिलामा रक्तअल्पताः ५८ प्रतिशत छ। ६ देखि ५९ महिनासम्मका बालबालिकामा रक्तअल्पता ५९ प्रतिशत छ।"
अर्थतन्त्रलाई अर्थपूर्ण बनाउने अद्भुत अवसर,"नेपालजस्तो परनिर्भर मुलुकका लागि अर्थव्यवस्थालाई नयाँ ढंगबाट सोच्ने र कार्यान्वयन गर्ने योभन्दा राम्रो अवसर अरू हुनेछैन। विकास अर्थशास्त्रको दृष्टिकोणबाट हेर्ने हो भने पछिल्ला दुई दशक अत्यन्तै महत्वपूर्ण रहे। यी २० वर्षमा संसारमा गरिबी, भोकमरी, रोगव्याधिजस्ता समस्या क्रमशः कम भएका छन्। विश्वव्यापीकरणका कारण यी वर्षहरूमा भएको तीव्र आर्थिक वृद्धि, सूचना प्रविधिको विकास, वैदेशिक रोजगारीका अवसरहरूले मानिसको आयस्रोतमा वृद्धि हुँदै थियो। अतिकम र कम विकसित मुलुकहरू बिस्तारै विकासशील हुँदै थिए। भलै असमानता, राजनीतिक उतारचढावजस्ता अन्य समस्या यथावत् नै थिए। तर मानिसहरूको जीवनस्तरमा क्रमिक सुधार देखिँदै थियो। गरिबीको रेखामुनि रहेको जनसंख्या घट्दो क्रममा थियो। सन् २०१९ मा अर्थशास्त्रतर्फको नोबेल पुरस्कार बिजेतामध्येका प्राध्यापक अभिजित बनर्जी तर्क गर्छन्, यी पछिल्ला दुई दशकले संसारका गरिबहरूको जीवनमा नाटकीय परिवर्तन ल्याइदिएको छ । सन् २०२० सुरु हुँदै गर्दा अबको दशक शिक्षित जनसंख्या, द्रुत गतिमा भइरहेको आर्थिक वृद्धि, सूचना प्रविधिमा भएको विकास, आर्टिफिसियल इन्टेलिजेन्सलगायतका कारण, मानवजातिका लागि पछिल्ला दशकभन्दा अझ सहज हुने र विश्वव्यवस्थामा नयाँ दशकको सुरुवात हुने अनुमान धेरैले गरेका थिए। यी सबै अनुमान विपरीत सन् २०२०को चौथो महिना आइपुग्दा विश्वको आधा जनसंख्या कोरोना भाइरसको महामारीका कारण यथास्थानमा थुनिएको छ। सम्पूर्ण विश्वव्यवस्था यो संकटको सामना गर्दै छ। मानवजातिकालागि अबको चुनौती भाइरस सिर्जित महामारी हो भनेर धेरैले अनुमान गरे तापनि महामारीले यसरी सम्पूर्ण विश्व ठप्प पार्नेछ भन्ने अनुमान सायदै कसैले गरेका थिए। कोभिड१९ को महामारीले निम्त्याएको यो संकट मानवजातिले भोगेका अन्य महामारीभन्दा फरक छ। यस्तोभयावह अवस्थाको कल्पना हामीले सायदै गरेका थियौं। यसअघिका महामारी र विश्वयुद्धजस्ता संकटहरूले समग्र विश्वव्यवस्थालाई यसरी पूर्ण रूपमा ठप्प पारेका थिएनन्। पूर्वको जापानदेखि पश्चिमको क्यानडासम्मका सम्पूर्ण आर्थिकसामाजिक गतिविधि ठप्प पार्ने महामारी यस अगाडि सायदै आएका थिए। केहि मुलुकहरू संकटसँग जुध्दै गर्दा अन्य मुलुकमा आर्थिक गतिविधि चलायमान नै हुन्थे, जसले विश्व अर्थतन्त्रमा धेरै थोरै भए पनि भरथेग गरेकै थियो। अहिलेको महामारीले निम्त्याएको यो संकट नयाँ प्रकृतिको छ। विश्वव्यापीकरणले गर्दा एक देशसँग अर्काे देशको अन्तनिर्भरता पहिलेभन्दा ज्यादा छ। मूल्य शृंखलाका कारण धेरैजसो उत्पादनहरू एकै देशमा पूर्णरूपमा तयार हुँदैनन्। प्रविधि, कच्चा पदार्थ, मजदुर, बजारजस्ता यावत् कुराहरू एकअर्का मुलुकबीच अन्तरसम्बन्धित छन। यसैकारण अहिले उपभोग्य वस्तुहरूमा माग र आपूर्तिको तालमेल मिल्न सकेको छैन। अन्य संकटमा जस्तो यतिबेला उपभोक्ताको मागमा कमी आएको छैन। तर, आपूर्ति प्रणाली भने समस्यामा छ। विश्वका ठूला, विकसित र सम्पन्न मानिएका मुलुकहरूले समेत यो विधि क्षतिको अनुमान नगरेको अवस्थामा नेपालजस्तो वैदेशिक रोजगार, पर्यटन र आयातमा निर्भर अर्थतन्त्र भएको मुलुकका लागि महामारी सिर्जित यो संकट सामना गर्न महामुस्किल पर्ने देखिन्छ। तर, संकटले अवसरहरू भने पक्कै देखाउनेछ। राजनीति, समाज र बजारले संकटको सामना गर्ने प्रक्रिया एकै हुन्छ। डर र अनिश्चितताबाट सुरुहुने यो प्रक्रिया संकट समाधान र संकट व्यवस्थापनमा गएर टुंगिन्छ। अहिले संकटसँग जुध्नुका साथै संकटपछिको नयाँ समयलाई कसरी सुरु गर्ने, भएको क्षतिलाई कसरी पूर्ति गर्ने मुख्य चुनौती रहेको छ। अन्य महामारीभन्दा पृथक् यो महामारीमा मानिसहरूमा रोगको भन्दा भोकको डर धेरै देखिन्छ। आयआर्जन र रोजगारी गुम्ने हो कि भन्ने चिन्तामा धेरै व्यक्ति छन्। अन्तर्राष्ट्रिय श्रम संगठनको भर्खरै प्रकाशित अनुसन्धानले कोभिड१९ महामारीका कारण संसारबाट २५करोड रोजगारी कम हुने अनुमान गरेको छ। आर्थिक गतिविधिहरू ठप्पप्रायः छन्। अत्यावश्यक बाहेकका उद्योगहरूसञ्चालनमा छैनन्। अनौपचारिक क्षेत्रमा काम गर्ने ठूलो संख्यामा रहेका मजदुर, आप्रवासी कामदारको रोजगारी जोखिममा रहेको छ। यो बन्दाबन्दीको प्रभाव अर्थतन्त्रले पछिसम्म भोग्नुपर्ने हुन्छ। देशको समष्टिगत अर्थतन्त्रमा यसले नकारात्मक असर देखाउन थालिसकेको नै छ। अहिलेको प्रमुख प्रश्न महामारीपछिको विश्व अर्थव्यवस्था कसरी अगाडि बढ्छ? भनेर घोत्लिँदा विगत दुई दशकभन्दा फरक ढंगले चल्नेछचाहिँ भन्न सकिन्छ। तर, कस्तो फरक ?ठूला उद्योग, कार्यालयहरूले यो संकटँंग जुध्दै गर्दा मितव्ययिता अपनाएर कसरी काम गर्न सकिन्छ भन्ने सिकेका छन्। उनीहरूको ध्यान खर्च र कामदार कटौतीमा हुनेछ जसलेगर्दा रोजगारीका अवसरमा पनि कमी आउनेछ। एक महिनाभन्दा धेरै समय घरभित्रै बिताएका उपोभोक्ताको खर्च गर्ने शैली महामारीबाट उम्किँदै गर्दा पक्कै पनि केही फरक हुनेछ। विलाशिताभन्दा पनि आधारभूत आवश्यकता र स्वास्थ्यमा गर्ने खर्च पक्कै पनि वृद्धि हुनेछ र यसको प्रभाव अर्थतन्त्रमा देखिने नै छ। आउँदो समयको मुख्य चुनौती यो कहरपश्चात् अझै बढ्ने धनी र गरिबबीचको खाडल कसरी कम गर्ने भन्ने हो। रोजगारी गुमाएका व्यक्तिहरूलाई कसरीव्यवस्थापन गर्ने, निम्न वर्गीय र गरिब जनसंख्यालाई विपद्सँग जुध्न कसरी सिकाउने, जनस्वास्थ्यलाई कसरी सर्वसुलभ बनाउनेलगायत नयाँ र महत्वपूर्ण चुनौती हाम्रो पुस्तालाई यो महामारीले दिएको छ। अहिलेसम्मका आर्थिक संकट र महामारीबाट पार गराएका वर्तमान विश्वका आर्थिक नीतिहरू अब काम लाग्ने छैनन्। यस नयाँ किसिमको महामारी र यसले निम्त्याएका चुनौतीको सामना गर्न, नयाँ र फरक ढंगका संयन्त्र र नीतिहरू आवश्यक छन्। कस्ता आर्थिक नीति तथा कार्यक्रमहरू बनाउने भन्ने विषयमा अन्तर्देशीय समन्वय निकै नै जरुरी हुनेछ। महामारीपछिको समयले विश्वलाई सधैँ अवसर दिएको छ। दोस्रो विश्वयुद्धपश्चात्को संकटले उदार राज्य व्यवस्थाको सुरुवात गरेजस्तै, के भाइरस सिर्जित यो महामारीले नयाँ विश्वव्यवस्था जन्माउला?विश्वव्यापीकरणको अधिकतम फाइदा उठाएको यो पुस्ता यतिबेला सकेसम्म एक्लै बसेको छ। घरका ढोका, आवागमन र अन्तर्राष्ट्रिय सिमाना बन्द गरेर महामारीको कहरसँग जुध्दै गर्दा के अब बन्ने राष्ट्रियअन्तर्राष्ट्रिय नीतिहरू एकरूप भएर यस्ता महामारीकानीतिगत निर्णयहरू एकै होलान् ? के सम्पूर्ण विश्वले एक भएर यो कहर सामना गर्नेछ? वा हामी पहिलेजस्तै नियमित जीवनयापनमा फर्किनेछौं ? यी प्रश्नको जवाफ अबको केही महिनामा प्रस्ट हुँदै जानेछ। महामारीपछिको नेपाली अर्थव्यवस्था पर्यटन, कृषि, उद्योग जस्ता स्थानीय आर्थिक क्रियाकलापहरू बन्दप्रायः रहँदा र विप्रेषणमा कमी आउँदा नेपालको समग्र आर्थिक वृद्धिदरमा यो महामारीले असर गरिसकेको छ। अनौपचारिक क्षेत्रमा हुने रोजगारीको कमी, वैदेशिक रोजगारीका अवसरको कटौतीका कारण सिर्जना हुने बेरोजगारीले सन् २०२२ सम्म विकासशील राष्ट्र बन्न नेपालले राखेको मध्यकालीन आर्थिक लक्ष्य भेटाउन पनि पनि कठिन हुने देखिएको छ। नेपालजस्तो परनिर्भर मुलुकका लागि अर्थव्यवस्थालाई नयाँ ढंगबाट सोच्ने र कार्यान्वयन गर्ने योभन्दा राम्रो अवसर अरू हुने छैन। विश्वभर नै आपूर्ति प्रणाली र मूल्य शृंखला (भ्यालु चेन) खलबलिएको छ। यो प्रणालीलाई पुरानै ढाँचामा फर्किन अवश्य नै केही समय लाग्नेछ। हामीले सामान आयात गर्ने देशहरूको प्राथमिकता आफ्नो आन्तरिक माग पूर्ति गर्नुमै हुनेछ। हामीले हाम्रा साना तथा मझौला उद्योगहरूलाई पूर्णरूपमा सञ्चालन गरेर आधारभूत आवश्यकतामा आत्मनिर्भर हुन सक्यौं भने आन्तरिक रोजगारी सिर्जनाका साथै आयात प्रतिस्थापन र निर्यातका नयाँ सम्भावना पहिचान गर्न सक्नेछौं। यसले नेपाली अर्थतन्त्रमा दीर्घकालीन रूपमा सकारात्मक प्रभाव देखाउनेछ। अब बन्ने नीति तथा योजनाहरूमा यो कहरले सिकाएका पाठ अवश्य समावेश गरिनेछ, मानव जातिका आधारभूत प्राथिमकताहरू केके हुन्, तिनलाई कसरीव्यवस्थापन गर्ने भन्ने विषय अबको दशकमा बन्ने आर्थिक नीतिहरूको प्राथमिकतामा पर्नुपर्छ। यो महामारीले सिकाएको ठूलो पाठ सायद यही नै हुनुपर्छ।"
कोरोनाबाट एकैदिन धेरै मृत्यु हुनेमा अमेरिका पहिलो,अमेरिका : कोरोना भाइरसको नयाँ इपीसेन्टर बनेको अमेरिकामा संक्रमित संगै मृतकको संख्या पनि दिनहुँ बढ्दो छ । जोन हप्किन्स यूर्निभसिटीको तथ्याङकअनुसार अमेरिकामा संक्रमितको संख्या ५ लाख ३ हजार पुगेको छ भने मृतकको संख्या १८ हजार ६ सय नाधेको छ। अमेरिकामा शुक्रबार मात्रै करिब ३४ हजार नयाँ संक्रमित थपिए भने २ हजार भन्दा बढीले ज्यान गुमाएका छन् । विश्वभरको रेकर्डलाई हेर्दा अमेरिकामा कोरोना भाइरसका कारण दैनिक जटिल बन्दै गइरहेको छ। कोरोना भाइरसका कारण एकैदिन २ हजार भन्दा धेरैको मृत्यु हुने मुलुको रेकर्ड पनि अमेरिकाको नाममा दर्ज भएको छ । जोन हप्किन्स यूर्निभसिटीको आँकडा अनुसार २१२४ जनाले ज्यान गुमाएका छन्। अमेरिकी सरकारले अत्यावश्यक बाहेकका पसल तथा कार्यलयहरु बन्द गर्नुभन्ने आदेश दिएको भएपनि मानिसहरु खुलमखुल्ला हिडँडुल गरिरहेका कारणले पनि यहाँ संक्रमित र मृतकको संख्या दिनहुँ बढ्दै गएको हो। यो समाचार तयार पार्दासम्म अमेरिकाको धेरै जनसंख्या भएको राज्य न्यूयोर्कमा संक्रमितको संख्या १ लाख ७४ हजार नाधेको छ भने मृतकको संख्या ७ हजार ८ सय ८४ पुगेको । यस्तै न्यूयोर्कसँगै जोडिएको राज्य न्यूजर्सीमा संक्रमितको संख्या आधा लाख नाघिसकेको छ भने मृतकको संख्या २ हजार पुग्न लागेको छ। अमेरिकाका सबै राज्यमा संक्रमित र मृतकको संख्या बढ्दै गएको देखिन्छ । यसरी संक्रमित र मृतकको संख्या बढदै गएको भएपनि सरकारले रोकथामका लागि देश पूरै लकडाउन गर्ने लगायतका निर्णय लिने पक्षमा देखिँदैन्। अमेरिकामा संक्रमित गैरआवासीय नेपालीहरुको संख्या पनि दिनहुँ बढ्दै गएको छ । हालसम्म संक्रमण पुष्टि भएरै तीन जनाको मृत्यु भइसकेको छ भने दुई जनाको रिर्पोट आउन बाँकी रहेको छ।
सहजीकरण भए ११ सय मेगावाटका आयोजना अघि बढ्ने,"काठमाडौं : सरकारले लकडाउन लम्बिन सक्ने भन्दै लकडाउनबीच निर्माणाधीन ठूला आयोजनाको काम सुचारु गर्न सहजीकरण गर्ने भनेको भए पनि निजी क्षेत्रले निर्माण गरिरहेका आयोजनामा त्यो लागु हुन सकेको छैन। निर्माणका विभिन्न चरणमा रहेका र लकडाउनका कारण अड्किएका करिब ३ हजार मेगावाट क्षमताका जलविद्युत् आयोजना प्रभावित बनेका हुन्। निर्माणको काम नै सुरु नहुँदा करिब १५ देखि २० प्रतिशत लागत बढेको जलविद्युत् आयोजनाको निजी प्रवद्र्घकको संस्था इपानका अध्यक्ष शैलेन्द्र गुरागाईले बताए। इपानले लकडाउनको सुरुबाट नै निर्माणाधीन आयोजनाको काम नरोक्न र सहजीकरणका लागि आग्रह गर्दै आएको बताउँछ। गुरागाई भन्छन्, हाम्रा आयोजना भएको ठाउँभित्र नै लकडाउन गर्ने व्यवस्था गर्नुपर्यो। आयोजना स्थल छाडेर अन्त जान र नयाँ मान्छे आयोजनास्थलमा आउने काम रोक्न सकिन्छ। यसले सम्भावित जोखिमलाई टाल्छ। अनि सरकारले आयोजनास्थलसम्म सिमेन्ट, डन्डी जस्ता सामग्रीको सहज उपलब्धता गरिदिनुपयो। सरकारको निर्णयमा हुने ढिलासुस्तीका कारण कतिपय आयोजना निर्माणको काम सुचारु गर्न सक्ने अवस्था भए पनि सुरु गर्न नसकिएको अध्यक्षको भनाइ छ। यता, नेपाल विद्युत् प्राधिकरणको कम्पनी मोडलमा निर्माणमा भइरहेका आयोजनाको काम भने सुचारु भइरहेको प्रवक्ता प्रबल अधिकारीले जानकारी दिए। सञ्चित सामग्री भएका कारण आयोजना निर्माणको काम लकडाउनको बीचमा पनि रोकिएको छैन। प्राधिकरणका अनुसार २७० मेगावाटको चिलिमे, ४५६ मेगावाटको माथिल्लो तामाकोसी, ४० मेगावाटको राहुघाट र १४० मेगावाटको तनहुँ जलविद्युत आयोजनाको निर्माणको काम सूचारु नै रहेको छ। आयोजना निर्माणका लागि सरकारले साथ दिने हो भने करिब ११ सय मेगावाट क्षमताका आयोजनाको निर्माणको काम समयमा सम्पन्न हुन सक्छ। ८० प्रतिशतभन्दा बढी काम सकिएर रोकिएका आयोजनाको काम तत्काल सुरु गर्न सके ११ सय मेगावाट बराबर विद्युत् राष्ट्रिय प्रसारणमा समयमै जोडिने उनको भनाइ छ। करिब २ खर्ब रुपैयाँ लागतमा यी आयोजना निर्माण भइरहेको बताइन्छ। कतिपय आयोजना निर्माणस्थल भारत, जर्मनीलगायत प्राविधिक टोली निर्माणको काम सुचारु गर्न कुरिरहेका छन्। भने ठेकेदारले पनि आफ्ना मजदुरलाई खुवाएर राखिरहेका छन्। निजी प्रवद्र्घकले आफ्ना कामदार सबैको तलब नरोकी आयोजना निर्माणको पर्खाइमा रहेको इपान बताउँछ। तर, केन्द्रीयस्तरबाट सरकारले आयोजना खुलाउन सहजीकरण गर्ने बताए पनि प्रदेश तथा स्थानीय तहले त्यसलाई वास्ता गरेका छैनन्। जलविद्युत् आयोजना दुरदराज गाउँमा हुने हुँदा प्रदेश तथा स्थानीय सरकारको सहयोगबिना लकडाउनको स्थितिमा काम सुरु गर्न नसकिने अध्यक्ष गुरागाई बताउँछन्।"
म एक्लो गेस्ट,"लेकसाइडमा म बसिरहेको होटलको अगाडि राताम्मे फुलेको रुख छ। त्यहाँ हरदिन चरा आउँछन्, चिर्बिर चिर्बिर गर्दै गुन्गुनाउँछन्। तिनलाई देखेपछि म विप्लव प्रतीकको अष्टमानको पसलमा गुँड लगाउने गौँथली सम्झेर सुक्सुकाउँछु। उनीहरू मलाई हेर्दै करुणाभाव सिञ्चित गर्छन्। म हरेक बिहान त्यही चिर्बिरे भावसँगै उठ्छु। जीउ तन्काउन पाँच तलामाथिको छतमा पुग्छु। होटलमा मबाहेक अन्य गेस्ट छैनन्। एक्लो गेस्ट पालेको पाँच तले होटल पनि मजस्तै एक्लो छ। छतबाट यसो हेर्यो, कस्तो उराठलाग्दो देखिन्छन् सहरका निर्जन गल्लीहरू। मानिसहरू बाल्कोनीबाट यताउता नियाल्छन् तर म उनीहरूको अनुहारमा रङ देख्दिनँ। बेलाबेला सुरक्षाकर्मी सडकमा सचेतनाको सन्देश दिँदै हुइँकिन्छन्। उसबेला आफैँलाई एकपटक हेर्छु, विचरण गर्छु, पुराना गल्ती, दुःख र नराम्रा भावनालाई पखाल्छु। सबै भएर पनि कोही नभएजस्तो। आफ्नो प्यारो सामान छुन पनि डराउनुपर्ने, माया गर्ने मान्छेलाई भेट्न वा प्रेमले अँगाल्न अघि सरेका हात झस्कँदै पछाडि हटाउनुपर्ने। हरे, यो कस्तो समय आइलाग्यो ? यस्तै कुराहरू खेलाउँदै म तल झर्छु र कोठामा थुनिन्छु। मलाई मनपर्ने सहरमध्ये एक हो, पोखरा। नगरभित्र जहाँ बसे पनि हिमाल ताल र हरियाली प्रकृतिको रसस्वादन गर्न पाइन्छ। माटोको गन्ध अनुभूत गर्न पाइन्छ र एकै क्षणको लागि सही, आफैंलाई तिनमा लीन गराउन पाइन्छ। तर, दुई सातादेखि म बेग्लै मनोदशामा छु, पोखरामा। पहिलेजस्तो कफी सप, स्निग्ध बार र रेस्टुरेस्ट खुलेका छैनन्। त्यस्तो चहलपहल पनि छैन। शून्य फैलिँदो छ। ताल, हिमाल र हरियाली पनि कतै बिलाएजस्तो लाग्छ जसरी हामी सबैजना बिलाएर कोरोनासँग लडिरहेका छौं। फेरि घरमा रहेर आफ्नो व्यक्तिगत स्वास्थ्य र सरसफाइमा ध्यान दिनुको विकल्प छँदा पनि त छैन। मलाई हेर्दै मेरा पुस्तक, केही औषधिका डिब्बा, आस्थामाको इन्हेलर पिल्पिलाउँछन्। ल्यापटप बिग्रेर थन्केको पनि चार दिन भयो। यसको व्यथा बेग्लै छ, मेरो मामुको जस्तो। जसरी मामु इन्स्टाग्राममा हरेक दिन भिडियो च्याट गर्दा प्रेमले मलाई चुम्बन गर्नुहुन्छ। सायद ल्यापटप अलग्गिएको पीडाले, प्रेमको अभावले मसँग रिसाइरहेको होला। तर, मेरो बाबाको जोक गर्ने शैलीले मलाई दुःखी हुन दिँदैन। सोच्छु, मनमनै र आफैंलाई भन्छु, यत्तिका वर्षमा तँ पैलो पटक घर मिस गर्दैछस् चे, आफ्नो घर । होटलमा मबाहेक अन्य गेस्ट छैनन्। एक्लो गेस्ट पालेको पाँच तले होटल पनि मजस्तै एक्लो छ। यस्तैमा आँखा रसाउँछन्। फेरी भँगेरा, गौंथली र सारौं जस्ता चरा झ्यालमा आएर मलाई भावुक बनाइदिन्छन्। तर, यो समय म मुस्कुराउँछु। आफूसँग भएको खानेकुरा टुक्रा पारेर बाल्कोनीमा चारा हाल्दिन्छु। उनीहरू प्रेमले कस्तो मीठोसँग बाडेर खान्छन् र उडान भर्छन्। सायद ती आफ्ना घर जाँदा हुन्। डेढ वर्षदेखि म नाट्य लेखन, निर्देशन र अभिनयको कामले धेरै स्थानमा डुल्दै हिँडेकाले सबै ठाउँ आफ्नो घरजस्तै लाग्छ। किनभने, म यी समय उडी हिँड्ने चरीजस्तो भएँ। कहिले कसले फोन गर्नुहुन्छ, कहिले कसले। खै र, एक्लो हुन दिँदैन समय। हुन त म एक्लोपन मन पराउने मान्छे हो। आफूलाई त्यति चाँडो हतोत्साहित हुन दिन्नँ। कोरोना सङ्क्रमणको जोखिमबाट बच्न जसरी सरकारले लकडाउनको घोषणा गर्यो, तर सँगै केही थान मानिस यो महामारीको दुःखद अवस्थालाई अवसर मानी महाभोजका रूपमा बडो उत्साहसाथ रसस्वादन गर्न तम्सिए। तबदेखि म बबुरोको प्रेसर बढ्न थालेको छ। म फेसबुक चलाउन्नँ, ट्विटर र इन्स्टाग्राम साथीसँग जोडिन र सूचित हुन प्रयोग गर्छु। ट्विटरमा यसो के भइरहेछ भनेर हेर्यो, बडो घिन लागेर आँउछ। मन कटक्क कुँडिन्छ, शिथिल भएको शरीर पनि एक्कासि तातो भएर रन्किन्छ। हाम्रा बुद्धिजीवी नेता वा ठूलाबडा भनाउँदाको चर्तिकला देखेर तापक्रम चुलिन्छ। मलाई जस्तो कति युवाहरूलाई हुँदो हो है ? म आफ्नो काम गर्छु, जीविका जसोतसो चलिराछ। आफ्नो जमिनप्रति कृतज्ञ छु, जे होस् म यहीँ छु। विदेशबाट कालजस्तो नदीमा हाम फालेर घर पुग्न सजिलो छ र ? परिवारसँग माया साट्न र अलिअलि जोहो गरेको रकमले गाँस र बासको बन्दोबस्त गर्न भौंतारिएका मनहरूलाई कस्तो हुँदो हो ? सोचेर चक्कर लाग्छ। धेरै कविहरुले भन्ने लाइन छ, देश दुखेको छ। शासकहरुले अहं र शक्तिको आडमा सीमारेखा कोरिदिए तर उनीहरूले यो बिर्से कि मनको कुनै सीमारेखा हुँदैन। मन देशसँग जोडिएको हुन्छ र त्यो मन जनतासँग हुन्छ, न कि शासकसँग। बरु तिनीहरू कस्तो अजीवको धातुले बनेका हुँदा हुन्, सोचिबस्छु। यही कुरा मैले बाहिर भनेँ भने उनीहरूका लागि म पागल ठहरिन्छु। यस्तो अवस्थामा कसलाई झोँक नचल्ला ? मन मजदुरसँग हुन्छ भन्ने कुरा उनीहरूले पोलिखाए। हात्तीको देखाउने दाराझैँ उनीहरूको वक्तव्य वा लेख हेर्दा जो कसैलाई सनक चल्नु अनौठो कुरा हो र ? तर, हामी यिनका कर्तुतलाई नियति सम्झेर हँसीमजाकको विषय बनाउँछौं। हाम्रो विवेक कहाँ गयो खै ? एक छाक टार्न नसकेर भोकले पेट बटारिएका जनताको आँसु, अस्पतालमा भोग्नुपरेको अवहेलना, गेटबाटै फर्किइनुको पीडा कसले बुझिदिने खै ? घाटमा लास जलाउन पैसा नभएर ती अबोध आँखाबाट निस्केको आँसु अहिले राज्यका लागि अनावश्यक भावनाको विषय बनेको छ। थुक्क, हामी नित्सेले द गड इज डेड भनेझैँ सरकारलाई यु आर डेड भन्ने साहस कहिले राख्छौं होला ? तिमीहरूको नालायकीपनले हद नाघ्यो। जाऊ र बिर्सेर पनि तिम्रो यो अनुहार देखाउन नफर्क, कहिले भन्छौं ? हामी जो जो भन्ने ठाउँमा छौं नि, उल्टै हामी यस्ता विषयलाई कोट्याए जस्तो मात्र गर्छौं किनकि हामीलाई कार्यक्रम बनाउनु छ। आफ्नो सर्कल, फ्यान र संसारलाई देखाउनु छ, यी हेर, मैले यसो गरेँ । माफ गर्नुहोला, एकाध लेखक, प्रस्तोता, नागरिक र पत्रकारहरूले बाहेक तपाईंहरूले केही बखार्नुभएको छैन बरु झन् बलेको आगोको घिउ थपिरहनुभएको छ। राजनीतिक दल जे जति छन्, तिनीहरूलाई स्वीकार्नु नै हाम्रो नियति हो भन्ने ठहरिँदै आएको छ। भोकभोकै पिल्सिनु, कुनै विचारलाई जबर्जस्ती स्वीकार्नु, परिवर्तनको नाममा मारिनु, आन्दोलनमा अग्रपंक्तिमा उभिनु, भ्रष्टाचार गरिरहेको मौन हेरिबस्नु, प्राकृतिक डाँडा छटाहरू मासिइरहँदा नबोल्नु, यस्तै हराजौँ कुरा हाम्रो नियतिको रूपमा स्थापित भइदियो। वर्षौंदेखि हाम्रा अभिभावकले मानेको विचार मानिदिनुपर्ने, प्रगतिशील कुरा गरे पाप लाग्छ जस्तो गर्नु पनि। हाम्रो पाप, हाम्रो तुच्छ मानसिकता हो। हामीले प्रश्न गर्ने संस्कारको हत्या गर्यौँ। विपरीत विचारमाथि जाइलाग्ने, थुक्ने वा निन्दा गर्नमा हामी अग्रसर भयौँ। आफ्नै परिवार, समाज र राष्ट्रको स्वरूप खुइल्याउन लागिपर्नेलाई भोट गरेर पदमा पुर्यायौँ। मान्छे मार्नु नराम्रो भनी वकालत गरिरह्यौँ तर सँगै हामी आफंै हरेक सेकेन्ड मरिरहेको कुरा बिर्सियौँ। अहिले कोरोनाको महामारी र सरकारको यस्तो हर्कतले हाम्रो चेत खुल्दै छ। सरकार लामो समयदेखि व्यवस्था, सरकारी कर्मचारी र संस्कारले होइन, दलाल र केही थान भ्रष्टले चलाएको रहेछ भन्ने प्रस्ट भयो। यो नर्बिसौँ कि, यो हाम्रो नियति होइन। हामीलाई सहने वा लादिने बानी परेकाले हो। अब हामी सबैले आँखा खोल्नुपर्छ। वुहानबाट नेपाली उद्धार गर्न सक्ने सरकार, विदेशी नागरिकलाई कुनाकाप्चाबाट थुती देश फर्काउन सक्ने सरकार भारतमा बिचल्लीमा परेका नागरिकहरूलाई नेपाल आउने वातावरण मिलाएर स्वास्थ्य सेवा दिन सक्दैनथ्यो होला र ? महाकालीमा इन्द्रसिंह खत्रीलाई अन्डरवेयर मात्र लाएको अवस्थामा प्रहरीले हात समातेर तानिरहेको दृश्य हेर्दा कस्को मन रुँदैन र ? स्वदेश आउनु छ, त्यो पनि नाङ्गै र भुतुङ्गै। कसरी भ्रष्टाचारीलाई उन्मुक्ति दिने भनेर सोच्ने तुच्छ दिमागी सरकार सञ्चालकले यो सोच्न सक्दैनन् होला र ? कसरी नेपाली जनताको जीजीविषा र समृद्धिका लागि रचनात्मक र प्रगतिशील हुन सकिन्छ ? कसरी विश्वले भोगिरहेको महामारीबाट उन्मुक्त हुन सकिन्छ, कसले सोच्ने ? गल्ती हाम्रै हो। हामीले ज्ञान, बुद्धि र विवेक भएका नेता भन्दा पनि पैसा, बल र गुण्डा नाइकेहरूलाई सरकारसम्म पुर्यायौँ। अहिले यसैको प्रतिफल भोग्दै छौँ। हेरौँ न, अस्पताल विद्यालय लगायतका सबै सामाजिक संस्था नेताका चाकरीबाजको कब्जामा छन्। उसो हुन्नथ्यो त कयौँ मानिस शिक्षा र उपचारका लागि घरबारी बेच्नुपर्ने अवस्थामा पुग्दैन थिए। समयसँगै हामीले प्रतिवाद गर्दै बोल्न सुरु गर्नुपर्छ। हाम्रो जीवन, परिवेश वा वर्तमान राजनैतिक व्यवस्थालाई यसै गरी स्वीकार्नु हाम्रो नियति होइन। यो हामी आफैंले सृजना गरेको दासत्वको उपज हो। यस्तै तर्कना मनमा चलिरहन्छ। भित्रभित्रै वर्तमानले चिथोर्छ। यद्यपि वर्तमान भनेको हामी सबै सुसूचित हुँदै यो महामारीसँग लड्नु हो। म पनि तपाईंहरू जस्तै घरभित्रै बसेर रचनात्मक काम गर्ने कोसिस गरिरहेको छु। बन्दाबन्दी डायरी शीर्षकमा धेरै स्थानका साथीले पठाएका फोटो मिलाउँदै बस्छु। डोरिस डे, क्याट स्टिभिन्स, एल्भिस, जोन लेनन, जोन डेनवर्ग, केनी रेज्रेसको संगीत सुन्छु, सँगै भारतीय शास्त्रीय संगीत पनि। लेखिरहेको चलचित्रलाई कोट्याउँछु। कविता पढ्छु, किनकि तिनले मन हलुका बनाउँछन्। केही समय युकेलिली बजाउँछु, दुई हप्तादेखि सिक्दै छु। कला तथा साहित्यका पुस्तक पढ्छु। समयसँगै विस्तारै झ्यालबाट पहेँला किरणले चियाउँछन्, म ती किरणलाई पछ्याउँदै छतमा उक्लिन्छु। बादल लोभी नभएका दिने हिमाल मलाई हेरेर मुस्कुराउँछ, म हिमाललाई। फेवाताल पहेँला किरणले क्यानभासको सुन्दर पेन्टिङजस्तै देखिन्छ। सँगैको जंगल प्रेमिल हुँदै उभिन्छ पनि। बिस्तारै घाम अर्को दुनियाँ उजेलो पार्न बिदा हुन्छ। चराहरू आफ्नो वेगसँगै हुल बाँधेर उड्छन्। उनीहरूको उडान, फेरिँदै गरेको पहेँलो किरण र चिसोसँगै म पनि आफ्नो गुँडतिर झर्छु। यो महामारी हाम्रो लगायत सबै देशले भोगिरहेका छन्। हजारौँले ज्यान गुमाइसकेका छन्, लाखौँ संक्रमित पनि। हामी नआत्तिऔँ, सबै घरभित्रै बसौँ। सामाजिक दूरी कायम गरौँ। रचनात्मक क्रियाकलापमा सहभागी बनौँ। स्वास्थ्यको ख्याल गरौँ। जनावर, पक्षी वा छिमेकमा समस्यामा परेका मानिसलाई सहयोग गरौँ। कोरोना संक्रमित भएर पनि निको भएका हजारौँ छन्, आत्मविश्वास कायम राखौँ। हामीले पक्कै जित्नेछौँ। सरकारसँगको हिसाबकिताब महामारीको बिदाइसँगै गरौँला। माक्र्सवादीको सरकार छ। तर, मास्क लाउनु बोली बन्द हुनु हैन। जय होस्। सबैको मंगल होस्।"
दिनहुँ दुई नाटक मञ्चन,"काठमाडौं : क्वारेन्टाइन अभियान नाट्य उत्सवमा बिहीबारदेखि प्रत्येक दिन दुई नाटक मञ्चन सुरु भएको छ। चैत १४ बाट फेसबुकमार्फत सुरु भएको नाटक साँझ ५ बजे एकपटक मात्रै प्रदर्शन हुँदै आएको थियो। बिहीबारबाट दिउँसो १ बजे पनि नाटक प्रदर्शन भएको हो। प्रत्येक दिन दुई नाटक सुरु भएको पहिलो दिन बिहीबार दिउँसो १ बजे भारतीय नाटककार भरतेन्दु हरिषचन्द्र लिखित, संगीत सापकोटा र आशिष घिमिरेको संयुक्त निर्देशन रहेको नाटक अँधेरी नगरी चौपट राजा को भिडियो देखाइयो। त्यस्तै बिहीबार नै दोस्रो नाटकका रूपमा फ्रान्सेली निर्देशक एलिज बियान्निकको नेपाली भाषामा निर्मित डान्स ड्रामा द फ्लाइटको भिडियो प्रदर्शन भयो। नाटक फेस्टिभल निर्देशक केदार श्रेष्ठका अनुसार उत्सव समापनतिर पुगेकोमा दर्शकको उत्साहजनक सहभागिता र प्रतिक्रियाका कारण नाटकको समयावधिसँगै नाटक पनि एक सो थपिएको हो। आयोजकलाई प्राप्त नाटक धेरै भएकाले सबै देखाउन यो निर्णय लिइएको उनले बताए। बुधबार प्रतीक्षा कट्टेल लिखित तथा विजया कार्की निर्देशित क्लेशा नाटकको भिडियो प्रदर्शन भएको थियो। त्यस्तै चे शंकर निर्देशित लु सुनको कथामा आधारित म्याड म्यान्स डायरी, हीरा बिजुली निर्देशित कर्णाली आर्ट सेन्टरको प्रस्तुति गर्भछिटा, डेनमार्कको नाटक टु बी, आयोजककै भोको घर तथा आरोहण गुरुकुलको अर्को एक नाटक पनि भिडियो प्रदर्शनीको सूचीमा छ। नाटकको भिडिओ थिएटर मलको अफिसियल फेसबुकपेजबाट लाइभ स्ट्रिमिङ भइरहेको छ।"
"कोरोनाबाट अमेरिकामा एकै दिन २ हजार बढीको मृत्यु, करिब ५ लाख संक्रमित (कुन देशमा कति)","अमेरिका : अमेरिकामा कोरोना भाइरस (कोभिड१९) संक्रमणबाट एकै दिन २ हजार ३७ जनाले ज्यान गुमाएका छन्। यससँगै कोरोनाबाट अमेरिकामा ज्यान गुमाउनेको संख्था १८ हजार ६३७ पुगेको छ। यसैगरी ३३ हजार ४८३ नयाँ संक्रमित भेटिए सँगै अमेरिकामा ४ लाख ९९ हजार २५२ मा संक्रमण पुष्टि भएको छ। स्पेनमा ५ हजार ५१ जना नयाँ संक्रमित थपिएका छन्। यससँगै संक्रमित संख्या १ लाख ५८ हजार २७३ पुगेको छ। जसमध्ये १६ हजार ८१ को ज्यान गइसकेको छ भने ५५ हजार ६६८ निको भएका छन्। पछिल्लो समय अलि नियन्त्रणमा आएको इटालीमा ३ हजार ९५१ नयाँ संक्रमित भेटिए सँगै १ लाख ४७ हजार ५७७ मा संक्रमण भइसकेको छ। यस्तै ५७० जनाले थप ज्यान गुमाएका छन्। यूरोपियन मुलुकहरू इटाली र स्पेनपछि पछिल्लो समय आक्रान्त बनेको फ्रान्समा ९८७ जनाले गत २४ घण्टामा ज्यान गुमाएका छन्। त्यस्तै ७ हजार १२० मा नयाँ संक्रमण पुष्टि भएको छ। यससँगै फ्रान्समा मर्नेको संख्या १३ हजार २१५ पुगेको छ भने संक्रमित संख्या १ लाख २५ ९३१ पुगेको छ। गत डिसेम्बर अन्तिमदेखि फैलिएको कोरोनाबाट हालसम्म विश्वभर १ लाख २ हजार ६०७ ले ज्यान गुमाइसकेका छन्। त्यस्तै १६ लाख ९४ हजार ९५४ मा संक्रमण पुष्टि भइसकेको छ। जसमध्ये ३ लाख ७६ हजार १०२ जना निको भएका छन्। कुन देशमा कति (आँकडा) अमेरिका संक्रमित: ४,९९,२५२ मृत्यु: १८,६३७ निको: २८,७९० स्पेन संक्रमित: १,५८,२७३ मृत्यु: १६,०८१ निको: ५५,६६८ इटाली संक्रमित: १,४७,५७७ मृत्यु: १८,८४९ निको: ३०,४५५ फ्रान्स संक्रमित: १,२५,९३१ मृत्यु: १३,२१५ निको: २५,१९५ जर्मनी संक्रमित: १,२२,१७१ मृत्यु: २,७६७ निको: ५३,९१२ चीन संक्रमित: ८२,९४१ मृत्यु: ३,३४० निको: ७७,७९१ बेलायत संक्रमित: ७४,६०५ मृत्यु: ८,९७४ निको: ५८८ इरान संक्रमित: ६८,१९२ मृत्यु: ४,२३२ निको: ३५,४६५ टर्की संक्रमित: ४७,०२९ मृत्यु: १,००६ निको: २,४२३ बेल्जियम संक्रमित: २६,६६७ मृत्यु: ३,०१९ निको: ५,५६८ स्वीजरल्यान्ड संक्रमित: २४,५५१ मृत्यु: १,००२ निको: ११,१०० भारत संक्रमित: ७,६०० मृत्यु: २४९ निको: ७७४ नेपाल संक्रमित: ९ मृत्यु: ० निको: १ (स्रोत: जोन्स हप्किन्स विश्वविद्यालय)"
पठनपाठनमा वैकल्पिक प्रस्ताव,"कोरोना भाइरसको महामारीले झन्नै विश्व नै लकडाउनको स्थितिमा छ। यो बेला शैक्षिक संस्थाहरू बन्द छन्। परीक्षाहरू हुन सकेका छैनन्। आम अभिभावक, शिक्षक र विद्यार्थीलाई अब के हुन्छ भन्ने चिन्ता छ। स्रोतसाधन भएका देश र संस्थाहरूले अनलाइन कक्षाहरू लिइरहेका छन्। तर, स्रोतसाधन नभएका हाम्राजस्ता देशहरूमा तुरुन्तै वैकल्पिक व्यवस्था गर्न पनि गाह्रो छ। तर, असम्भव भने छैन। यसै सन्दर्भमा शिक्षालाई हेर्ने हाम्रो समग्रचिन्तनको सान्दर्भिकतालाई यो महामारीले कसरी प्रश्न गरेको छ र यसबाट राज्य, विद्यालय र विश्वविद्यालयहरूले सिक्न सक्ने पाठहरूबारे चर्चा गरिएको छ। आम चिन्तनमाथि प्रश्न यो महामारीले हामीले स्वीकार गर्दै आएको शिक्षासम्बन्धी चिन्तनलाई फेर्नुपर्छ भन्ने सन्देश दिएको छ। मुख्य गरेर विद्यार्थीको क्षमता घण्टे परीक्षाको माध्यमबाट मापन गर्न सकिन्छ भन्ने सोच बदलेर वैकल्पिक विधिहरू अपनाउनुपर्छ भन्ने पाठ सिकाएको छ। महामारीको त्रास बढ्दै जाँदा एसईई र कक्षा ११, १२ को अन्तिम परीक्षा कहिले गर्न सकिन्छ भन्ने आकलन गर्न सकिने स्थिति छैन। यी परीक्षा कसरी गर्न सकिन्छ भन्ने कुरामा अहिले शिक्षा मन्त्रालय बढी चिन्तित देखिन्छ जुन स्वभाभिक छ। तर, महामारी लम्बिँदै जाँदा यी तीन घण्टे परीक्षामा अल्झेर नयाँ शैक्षिक सत्र सुरु नगरी बस्नुपर्छ र ? महामारीको लगत्तै विद्यार्थीहरू परीक्षा दिन मानसिक रूपमा तयारी हुन सक्छन् ? यस्तो स्थितिमा केही वैकल्पिक उपाय सोचिएन भने घण्टे परीक्षालाई सर्वोपरि ठान्ने हाम्रो साँघुरो चिन्तनमा परिवर्तन गर्ने अवसर गुम्नेछ। यो महामारीका बेलामा मात्र होइन अब हामीले यसरी राष्ट्रिय स्तरमा गरिने परीक्षाहरूबारे सोच्नुपर्ने बेला आएको छ। वर्षभरि आर्जन गरेको ज्ञानको मूल्यांकन तीन घण्टे परीक्षाले गर्नसक्छ भन्ने सोच अब बदल्ने बेला आएको छ। उच्चशिक्षामा त झन् यस्तो घण्टे परीक्षाहरूको सान्दर्भिकता त्यति छैन। यी र यस्ता जाँचहरूको सट्टा शिक्षक र विद्यालयलाई बढी जिम्मेवार बनाएर विद्यार्थीले वर्षभरि गरेको कार्यका आधारमा उनीहरूको सिकाइ उपलब्धि मापन गर्न सकिन्छ। यसकालागि शिक्षकलाई निरन्तर सहयोग र सहकार्यको जरुरी पर्छ। अहिलेको निरन्तर मूल्यांकन प्रणालीजस्तो गर्नुहोस् मात्र भनेर पुग्दैन । लकडाउन महिनौं जान सक्छ। के अब कानमा तेल हालेर मस्त बस्ने ? विद्यालयविश्वविद्यालय पो खोल्न भएन तर सरोकारवालाहरुले ज्ञान र विवेकको बिर्काे त खोले हुन्छ नि ! यो महामारीले हाम्रो शिक्षण शैलीलाई पनि परिवर्तन नगरी हुन्न भन्ने सन्देश दिएको छ। अबको शिक्षण सिकाइलेकक्षाकोठामा सीमित ज्ञान निर्माणको प्रक्रियालाई भत्काउनै पर्छ। प्रभावकारी सिकाइका लागि दैनिकरूपमा विद्यालय र विश्वविद्यालय नै जान जरुरी छैन। घरमै बसेर पनि केही सिक्न सकिन्छ। यसका लागि विभिन्न स्रोत रसाधन प्रयोग गर्न सकिन्छ। विभिन्न सूचना प्रविधिका साधन प्रयोग गर्न सकिन्छ। अहिले जुम, मुडल, क्यान्भस, माइक्रोसफ्ट, गुगलजस्ता विभिन्न कम्पनीले अनलाइन कक्षा लिने साधनहरूको विकास गरेका छन्। ती साधनहरूले विद्यार्थीसँग छलफल गर्न सहयोग गर्दछन्। प्रायः सबै देशमा अहिले घरबाटै कक्षा लिने व्यवस्था गरिएको छ। हाम्रोमा चाहिँ सरकारी निर्णयबमोजिम विद्यालय र विश्वविद्यालयहरू बन्द गरिएको छ।अहिले विभिन्न समूह बनाएर प्राध्यापक र शिक्षकले विद्यार्थीसँग छलफल चलाएको देखिन्छ। प्रविधिमैत्री शिक्षक समाजले प्रदेशस्तरमै जुमको प्रयोग गरेर महामारीमा कसरी पढाउने भनेर छलफल सुरु गरेका छन्। अनौपचारिक रूपमा पनि विभिन्न विषय शिक्षकको समूह बनाएर छलफल भएका छन्। यी सबै प्रयास संस्थागतभन्दा पनि शिक्षकहरूको आफ्नै जोडबलमा भइरहेका छन्। विश्वविद्यालयहरूमा पनि प्राध्यापकहरूको आफ्नै प्रयासमा अनलाइन छलफल र कक्षा भएका छन्। यस्ता प्रयास संस्थागत हुन जरुरी छ। अबको शिक्षणसिकाइमा प्रविधिको प्रयोग व्यापकरूपमा गर्न जरुरी छ । यसरी प्रविधिको प्रयोग गर्दा भुल्न नहुने केही मुद्दा छन्। पहिलो, महामारीमा विद्यार्थी, शिक्षक र अभिभावकको मानसिक स्वास्थ्य दह्रो हुन जरुरी छ। त्यसका लागि विद्यालय र विश्वविद्यालयहरूले कोर्समा दिएका विषयवस्तु पढाउनुभन्दा पहिले विद्यार्थीको मानसिक स्वास्थ्यलाई ध्यान दिन जरुरी छ। उनीहरू दिइएको पुस्तक, लेख र क्रियाकलाप गर्न मानसिकरूपमा तयारी छन् कि छैनन् ? बुझ्न जरुरी छ। यसका लागि विश्वविद्यालय र विद्यालयहरू आफ्ना विद्यार्थीसँग निरन्तर सम्पर्कमा रहनुपर्छ। शिक्षण शैली बदलौं हाम्रो शिक्षण शैलीमा परिवर्तन हुन जरुरी छ। घोकाउने र परीक्षा पास गराउने शैलीले अब काम गर्दैन। मानवतावादी अवधारणामा आधारित विधि र शैलीको प्रयोग गर्न जरुरी छ। यो विधिले विद्यार्थीको संवेग, भावना, संज्ञान र अनुभवलाई ज्ञान निर्माणको स्रोतका रूपमा प्रयोग गर्न सहयोग गर्छ। शिक्षकहरूले के सिकाउनेभन्दा पनि विद्यार्थीले के सिक्न खोजेका छन् र कसरी सिक्न चाहन्छन् भन्ने कुरालाई प्राथमिकतामा राख्नुपर्छ। महामारीमा आमविद्यार्थीमा पढाइलेखाइमा ध्यान दिने मुड हुन्न। किताब र कोर्सको पढ्ने उत्प्रेरणा कमै हुन्छ। त्यसैले जबर्जस्ती त्यो पनि पढ, यो पनि पढ भनेर कचकच गर्नुहुन्न। त्यसको सट्टा आफ्ना अनुभवहरू साटासाट गर्ने, विचारहरू बनाउने र तिनीहरूलाई संगठित गर्ने र प्रसारण गर्ने काम लाउन सकिन्छ । यो महामारी कति लम्बिन्छ थाहा छैन। विश्वविद्यालय र विद्यालय खोलिहाल्न हतार गर्नुहुन्न। शिक्षक र विद्यार्थीको स्वास्थ्यभन्दा ठूलो कुरा केही हुन सक्दैन। यस्तो बेला पठनपाठन सुचारु गर्न वैकल्पिक उपायको खोजी गर्न जरुरी छ। यस्ता विकल्पहरूको खोजी गर्दैगर्दा केही कुरामा स्पष्ट हुन जरुरी छ। केही समय विश्वविद्यालय र विद्यालय बन्द हुँदा विद्यार्थीले केही सिकेनन् भन्ने कुरा होइन। यतिबेला विद्यार्थीले आफ्ना अभिभावकसँग बस्न पाएका छन्। त्यो राम्रो हो। एक अभिभावक भएको नाताले मलाई एकदुई महिना आफ्ना बच्चाहरूसँग समय बिताउन पाउनु ठूलो अवसर होजस्तो लाग्छ। यो अवसरलाई सदुपयोग गर्ने धेरै तरिका हुन सक्छन्। बच्चाहरूको चाहना बुझेर विभिन्न क्रियाकलापमा सहभागी गराउन सकिन्छ। मेरो आफ्नै अनुभवमा स्कुलको किताबमा बच्चाहरूको रुचि कम हुन्छ। किताब पढ्नभन्दा अरू दैनिक काममा सहभागी हुन बालबालिका रमाउँछन्। जस्तै खाना पकाउने, तरकारी केलाउने, लुगा धुने, कोठा सफा गर्ने, फूल गोड्ने र पानी हाल्ने आदि। सहरबाट गाउँ गएका बालबालिकालाई घर वरिपरिका वनस्पति, जनावर, खेतबारी, खानेकुरा, छरछिमेक र साइनो सम्बन्धबारे खोज र अभिलेखीकरण गर्न लाउन सकिन्छ। गुन्द्रुक, अचार, दही, घिउ, किनिमा तथा अन्य स्थानीय ज्ञानहरू र तिनीहरूको अर्थ तथा प्रयोगबारे बुझाउन सकिन्छ। गुन्द्री, डोको, नाम्लो, पिरा, हलो र कोदालो सबै ज्ञानका स्रोत हुन्। ठेकी, ढिकी, जाँतो र हर्पेजस्ता घरभित्रै भएका वस्तुहरूबाट भाषा, विज्ञान, गणित र समाज सिकाउन सकिन्छ। बालबालिकालाई कुनै पनि वस्तुलाई अवलोकन गर्न र आफ्नो विचार भन्न लगाउँदा मात्रै पनि ठूलो उपलब्धि हुन्छ । यतिबेला बालबालिका घरभित्रै बस्नुपर्ने भएकाले उनीहरूको सामाजिकीकरणमा विशेष ध्यान दिनुपर्ने हुन्छ। यसका लागि घरपरिवारका सदस्यसँग अन्तक्र्रिया गर्ने वातावरण बनाउन जरुरी छ। यसबेला अभिभावक शिक्षाको विशेष महत्व छ। निजी विद्यालयका प्रायः अभिभावक केही मात्रामा सचेत छन्। उनीहरूसँग इन्टरनेट, कम्प्युटर, किताब र अन्य स्रोत उपलब्ध हुन सक्छन्। तर, गरिब, किसान र दुर्गम क्षेत्रका अभिभावकलाई समस्या छ। उनीहरूसँग प्रविधिको अभाव हुन्छ। तर,विद्यालय र स्थानीय सरकारको सहयोगमा उनीहरूलाई पनि घरमै विभिन्न किसिमका सिकाइ क्रियाकलापमा सहभागी गराउन सकिन्छ। कथा र गीतका सुन्ने र हेर्ने किताबहरूविद्यार्थीलाई दिन सकिन्छ। मातृभाषा सिक्ने, कथा भन्ने, चित्र बनाउने, रङ भर्ने, खेल खेल्ने, र अभिभावकसँग अन्तक्र्रिया गर्ने क्रियाकलापमा विद्यार्थीलाई सहभागी गराउन सकिन्छ। बहुसाक्षरता र आलोचनात्मक चेतको खाँचो किताबमा दिएको कुरा पढ्न र लेख्न जान्नु र परीक्षा पास गर्नु मात्र साक्षर हुनु र शिक्षा प्राप्त गर्नु होइन। शिक्षाको दायरा फराकिलो छ। किताबमा समेटिएका विषयवस्तुले मात्र साक्षरता र शिक्षाको समग्रअर्थलाई न्याय गर्न सक्दैन। किताबे शिक्षाले ज्ञानको सीमा तोकिदिन्छ र विद्यार्थीको सिक्न सक्ने क्षमतालाई खुम्च्याइदिन्छ। सिकाइको दायरा साँघुरो बनाउँछ। यस्तो महामारीका बेला विद्यार्थीले किताबमा नसिकेका ज्ञान र सीप सिक्न सक्छन्। फिल्म र भिडियो हेरेर तथा गीत सुनेर तिनीहरूका बारेमा मौखिक रूपमा व्याख्या गर्न सक्छन्। उनीहरूले देखेका वा सुनेका घटनाबारे प्रश्न गर्न र विश्लेषण गर्न लाउन सकिन्छ। उनीहरूले अनुभव गरेका घटनाले राख्ने सामाजिक, मानवीय, आर्थिक, राजनीतिक र पर्यावरणीय अर्थबारे छलफल गराउन सकिन्छ। उत्तर खोज्नुभन्दा पहिले प्रश्न गर्न उत्प्रेरित गरौं। आफ्नो वरिपरिको वातावरण र समाजबारे बुझ्न, प्रश्न गर्न र विश्लेषण गर्न प्रेरित गरौं। यसले उनीहरूमा अलोचनात्मक चेतको विकास गर्दछ। आलोचनात्मक चेत शिक्षाको मुख्य खम्बा हो। आलोचनात्मक चेतबिनाको शिक्षाले समतामूलक समाजको निर्माण गर्न सक्दैन। आलोचनात्मक चेतबिनाको शिक्षाले भक्तहरू मात्र उत्पादन गर्छ तर सच्चा नागरिक निर्माणमा सहयोग गर्दैन। यस्तो महामारीका बेलामा त झन् यसको महत्व बढी हुन्छ। महामारीमा सूचनाको बाढी नै आएको छ। सामाजिक सञ्जालमा आएका सूचना सबै सही हुँदैनन्। गाउँघर सहरबजार गलत हल्लाले आतंकित हुन सक्छन्। धेरै प्राध्यापक, शिक्षक, कर्मचारी र नागरिकले गलत सूचना पनि सामाजिक सञ्जालमा सेयर गर्ने मात्र होइन त्यही सूचनाका आधारमा आफ्ना धारणा पनि बनाउने गरेको पाइन्छ। यस्ता सूचनाले अर्को महामारी निम्त्याउँछ। यसको मतलब यो हो कि हाम्रो शिक्षाले सूचना विश्लेषण गर्ने र तिनीहरूलाई प्रश्न गर्ने संस्कृतिको विकास गर्न सकिरहेको छैन। अबको हाम्रो ध्यान त्यतातिर जानुपर्ने देखिन्छ । विश्वविद्यालयहरूको भूमिका यतिबेला विश्वविद्यालयहरूको भूमिका महत्वपूर्ण देखिन्छ। माथि उल्लेख गरिए जस्तो वैकल्पिक ज्ञान र विधिहरूको निर्माण गर्ने मुख्य काम विश्वविद्यालयहरूको हो। आलोचनात्मक चेत भएको नागरिक (जो जुनसुकै पेसामा होस्),उत्पादन गर्ने काम विश्वविद्यालयहरूको हो। विद्यालय र समाज जोड्न, अभिभावक र विद्यार्थीहरूमा आलोचनात्मक चेत बढाउन र आफ्नो ज्ञानलाई समतामूलक समाज निर्माण गर्न सक्ने बनाउने शिक्षक उत्पादन गर्न विश्वविद्यालयहरूले भूमिका खेल्नुपर्छ। यस्ता सीपहरूले शिक्षामा नयाँ चिन्तन ल्याउन सहयोग गर्छ। महामारीको बेलामा त झन् बढी आवश्यक छ। यसका लागि विश्वविद्यलायहरूले अब व्यापकरूपमा अनुसन्धान र विद्यालयहरूलाई सहयोग गर्ने कुरामाजोड दिन जरुरी छ। महामारीका बेला शिक्षक र विद्यार्थीहरूको मानसिक स्वास्थ्य कस्तो छ र आफ्ना बालबालिकाहरूसँग कसरी समय बिताइरहेका छन् भन्ने कुराको खोजी गर्नुपर्छ। यसले अभिभावक शिक्षा, होम स्कुलिङ र घरमा उपलब्ध स्रोतसाधनहरूको पहिचान गर्न र कुन बालबालिका तथा अभिभावकलाई कस्तो सहयोग चाहिन्छ भन्ने कुरा छुट्याउन सहयोग पुग्छ। यसका साथै यो महामारीले बालबालिकाहरूको सामाजिक, सांस्कृतिक, आर्थिक, शैक्षिक र पारिवारिक जीवनमा पारेको असर र उनीहरूको आवश्यकताबारे तथ्य संकलन गर्न जरुरी छ। मुख्य कुरा यस्तो महामारीको बेलामा शिक्षकहरूले के चाहन्छन् र विद्यालयहरूमा केकस्ता स्रोतसाधन उपलब्ध छन् भन्ने अनुसन्धान गरेर त्यसको आधारमा शिक्षकहरूलाई सहयोग गर्ने काम विश्वविद्यालयहरूले गर्न सक्छन्। वैकल्पिक विधिहरूको खोजी र प्रयोगमा राज्य, विश्वविद्यालय र विद्यालयहरूबीच सहकार्य हुन जरुरी छ। यसका लागि राज्यले विश्वविद्यालयहरूलाई सक्रिय बनाउन जरुरी छ। हामीले उत्पादन गरेको ज्ञान, विधि र प्रविधिहरूअरू देशहरूलाई पनि उपयोगी हुन सक्छन् ।  त्रिभुवन विश्वविद्यालयको अंग्रेजी शिक्षाशास्त्र केन्द्रीय विभागमा प्राध्यापन गर्छन् ।"
काइली विश्वकै धनी युवास्टार,"हलिउड : विश्वकै धनाढ्यहरूको सूची सार्वजनिक गर्दै आएको फोर्ब्स म्यागेजिनले हालै युवा अर्बपति स्टारहरूको नाम सार्वजनिक गरेको छ। यो सूचीमा टेलिभिजन स्टार काइली जेन्नर पहिलो स्थानमा छिन्। स्मरण रहोस्, काइली गएको वर्ष पनि धनाढ्य युवा अर्बपति स्टारको सूचीमा पहिलो स्थानमा नै थिइन्। आफ्नो कडा परि श्रमले काइली सानो उमेरमा नै लगातार दोस्रो पटक विश्वकै धनाढ्य युवा स्टारको सूचीमा छिन्। काइली गत वर्ष पहिलो पटक अर्बपतिको सूचीमा परेकी थिइन्। गत वर्ष उनको कुल सम्पत्ति ९० करोड डलर थियो। उनी टेलिभिजनसँगै कस्मेटिकको व्यवसाय पनि गर्छिन्। हाल उनको कुल सम्पत्ति एक सय करोड डलर छ। गत वर्ष उनले ६० करोड डलरमा कस्मेटिक्सको ५१ प्रतिशत सेयर ब्युटी कम्पनी कोटीलाई बिक्री गरेकी थिइन्। सन् २०१४ बाट कस्मेटिक व्यापार सुरु गरेकी काइलीले वेवसाइटमार्फत कस्मेटिक सामान बिक्री गर्दै आएकी छन्। काइलीले आफूलाई कस्मेटिक बजारमा विश्वास भए पनि कहाँसम्म पुग्छु भनेर नसोचेको अभिव्यक्ति दिएकी छन्। विश्वभरका दुई हजार ९५ अर्बपतिमध्ये ३० वर्षभन्दा तलको उमेरका युवा १० जना मात्र छन्। एजेन्सी"
"यो मान्छे, खै कस्तो प्रकृतिको मान्छे !","मानिस पनि प्रकृतिको अंग भएकाले हाम्रो उत्पत्ति, विनाश, स्वास्थ्य र बिमार यहाँ बस्ने अन्य जीवजन्तु र वातावरणसँग अन्योन्याश्रित रूपमा जोडिएको हुन्छ। मानिसको डीएनए चिम्पान्जीसँग ९९ प्रतिशत, मुसासँग ८५ प्रतिशत, कुखुरासँग ६० प्रतिशतले मिल्दछ। एक लाख ५१ हजार ५७८ डलर ४६ सेन्ट। हाड र मासु निर्मित मानव शरीरलाई कृत्रिम रूपमा बनाउन लाग्ने खर्च, जसमा श्रम र सरकारी कर जोडिएको छैन। बेलायतको रोयल सोसाइटी अफ केमेस्ट्रीका अनुसार मानव शरीर ५९ वटा रासायनिक तत्व मिलेर बनेको हुन्छ। तीमध्ये ९९ प्रतिशत अंश प्रकृतिमा सजिलै पाइने कार्बन, अक्सिजन, क्याल्सियम र फस्फरसले ओगटेका हुन्छन्। शरीरमा ६१ प्रतिशत हुने अक्सिजनको बजार मूल्य १४ डलर पर्छ भने शुद्ध कार्बनको मूल्य महँगो हुने भएकाले ६७ हजार डलर पर्छ। तर, मानव शरीर विशुद्ध हाड, मासुको रासायनिक थुप्रो मात्रै होइन। लेखक विल व्राइसनका अनुसार मानिसले एक दिनमा १४ हजार पटक आँखा झिम्काउँछ। शरीरको रक्तनलीलाई पाइप जसरी जोड्ने हो भने त्यसले पृथ्वीको साढे दुई फन्को लगाउन पुग्छ। शरीरमा भएका सबै डीएनए त्यान्द्रोलाई धागो जसरी फुकाउँदै लाने हो भने त्यसको लम्बाइ नाप्न यम ग्रहसम्म पुग्नुपर्ने हुन्छ। पृथ्वीमा धेरैपछि आएको मानव भनिने एउटा जनावरको शारीरिक बनोट त यति अकल्पनीय जटिल छ भने अनुमानित ८७ लाख जीवन भएको भनिएको पृथ्वीको जटिलता कस्तो होला ? ब्रम्हाण्डीय स्तरको जटिलता र विविधता भएको पृथ्वीको लाखौँ जीवन एउटा नियमले चलेको छ, जसलाई प्राकृतिक छनोट भनिन्छ। तमाम विविधताका बाबजुद प्रकृतिमा पाइने हरेक जीवन र पर्यावरण एकअर्कामा जेलिएका छन्, जोडिएका छन्। न्युयोर्कमा चलाइएको गाडी वा चीनमा रहेका उद्योगले फालेका धुवाँले पृथ्वीको तापमान वृद्धि गर्छ परिणामतः हाम्रो हिमालको हिउँ पग्लन्छ। हिमालमा फालेको प्लास्टिक बगेर सागरसम्म पुग्दछ र त्यसले सामुन्द्रिक जीवलाई असर पार्दछ। यसरी मानिस, जीवजन्तु र पर्यावरण एकअर्कासँग अन्तरसम्बन्धित छन्। मानिस पनि प्रकृतिको अंग भएकाले हाम्रो उत्पत्ति, विनाश, स्वास्थ्य र बिमार यहाँ बस्ने अन्य जीवजन्तु र वातावरणसँग जोडिएको हुन्छ। मानिसको डीएनए चिम्पान्जीसँग ९९ प्रतिशत, मुसासँग ८५ प्रतिशत, कुखुरासँग ६० प्रतिशतले मिल्दछ। जीवनहरू बीचको यस्तो अनौठो समानता र असीमित विविधता नै पृथ्वीको सुन्दर पक्ष हो। यहाँ सिकार पनि छ सिकारी पनि छन्। छन्, रोगजन्य जीवाणु र जीवाणु बस्ने शरीर। प्रकृतिमा हरिणले घाँस खाने, बाघले हरिणको सिकार गर्ने, चिलले चल्ला टिप्ने गरेजस्तै रोगजन्य ब्याक्टेरिया, भाइरसजस्ता जीवाणुहरू जीवहरूको शरीरभित्र बाँच्ने र फैलने गरिरहेका हुन्छन्। अनगन्ती रूपमा रहेका त्यस्ता जीवाणुहरू विभिन्न प्रजातिका जनावर, पशुपक्षी र वनस्पतिको शरीर (होस्ट)भित्र लुप्त वा खुला रूपमा बसिरहेका हुन्छन्। उदाहरणका लागि, इबोलाको भाइरस चमेरामा, जिका भाइरस बाँदरमा, सार्स बिरालोमा, मेर्स उँटमा, बिफरको भाइरस मानव शरीरलाई होस्ट बनाएर बसिरहेको हुन्छ। त्यसरी प्राकृतिक होस्टमा वसिरहेका भाइरसको संक्रमण यदाकदा त्यही होस्टमा रोगका रूपमा देखिन्छ तर अक्सर त्यस्ता भाइरसहरू प्राकृतिक होस्टमा कुनै लक्षणविना होस्टलाई क्षति नपुर्याइकन बसिरहेका हुन्छन्। त्यस्ता जीवाणु होस्टको शरीरमा पुस्तौंअघि पसेको हुनाले त्यसलाई होस्टले अंगीकार गरिरहेको हुन्छ। क्यालिफोर्निया विश्वविद्यालयका प्राध्यापक डाना विल्लनरले गरेको अनुसन्धानले मानिसको फोक्सोमा १७४ प्रजातिको भाइरस पाइएको थियो। मानव शरीरको जिनोममा ८ प्रतिशत भाइरसको डीएनए हुन्छ। त्यस्ता भाइरसका डीएनएले मानिसको शरीरमा विभिन्न प्रोटिन उत्पादन गर्न सघाउँछन्। तीमध्ये केही प्रोटिन शरीरलाई फाइदा गर्ने हुन्छन् भने केहि बेफाइदा गर्ने। पीएनएएस जर्नलमा प्रकाशित एक अध्ययनका अनुसार मानव गर्भमा शालले उत्पादन गर्ने हेमो नामक प्रोटिन मानव शरीरभित्र रहेको भाइरसको डीएनएको मद्दतले बन्दछ। भाइरसका त्यस्ता डीएनएहरू करोडौं वर्ष पहिले नै मानव पुर्खाको शरीरमा प्रविष्ट गरेको बताइन्छ। उत्पत्ति र विकासको क्रममा ब्याक्टेरिया भाइरसजन्य वातावरणमा हुर्कंदा मानव लगायतका जीवजन्तुका शरीरले ती जिवाणुलाई अपनाएको हुन्छ। प्रकृतिमा बाँचिरहेका विभिन्न जीवजन्तुका शरीरभित्र रहेका रोगजन्य भाइरस लगायतका जीवाणुहरूको भण्डारलाई महामारी विज्ञानको भाषामा व्याधिकोश (डिजिज रिर्जभ्व्यर) भनिन्छ। त्यस्तो व्याधिकोशमा रहेको भाइरस जब उसको प्राकृतिक होस्टबाट सरेर नयाँ शरीरभित्र पस्दछ, त्यसले नयाँ होस्टलाई अस्वस्थ बनाउँछ र महाव्याधि निम्त्याउँछ। अहिलेको संसारभर फैलिएर बितण्डा मच्चाइरहेको कोभिड१९ भाइरस चमेराको शरीरबाट निस्केर सालक हुँदै मान्छेमा सरेको हुनसक्ने वैज्ञानिकहरूले अनुमान गरेका छन्। जसरी जंगलमा बस्ने बाघ घरपालुवा जनावरको सम्पर्कमा आएमा मृगको बदलामा गाईबस्तुको सिकार गर्दछ। त्यसरी नै प्राकृतिक रूपमा कुनै जंगली जनावरको शरीरभित्र बसिरहेको ब्याक्टेरिया भाइरसजस्ता जीवाणु त्यस्ता जनावरको सम्पर्कमा मानिस पुगेपछि मानिसमा सर्ने गर्दछ। त्यसो त जनावरबाट मान्छेमा मात्रै होइन, प्राकृतिक रूपमा मानिसमा पाइने भाइरस वा ब्याक्टेरियाहरू अन्य जनावरमा सरेर जीवजन्तुलाई रोग लाग्ने पनि गर्दछ। जनावरबाट मानिसमा सर्ने व्याधि सन् १९३२ ताका न्युयोर्क विश्वविद्यालयका अध्येता विलियम ब्रेवनर बाँदरमाथि पोलियो खोपको अनुसन्धान गर्दै थिए। एकदिन प्रयोगशालामा बाँदर समात्ने क्रममा बाँदरले उनको हातमा टोकिदियो। टोकाइले खासै ठूलो चोट लागेन। उनले घाउमा आयोडिन लगाएर काम जारी राखे। तीन दिनपछि घाउ वरपर रातो बिबिरा देखियो। घाउ दुख्ने र सुन्निने हुन थाल्यो। त्यसपछि उनलाई व्यथाले च्याप्दै लग्यो र दुई हप्तापछि उनले ज्यान गुमाए। धेरैपछि उनको मृत्युको कारण थाहा भयो बाँदरले टोक्दा बाँदरबाट हप्र्स वि भन्ने भाइरस उनको शरीरमा सरेको रहेछ। अमेरिकाका कतिपय प्रयोगशालामा अनुसन्धानका लागि राखिएका जनावरहरूको हेरचाहको काम गर्नेहरूमा सरेको उक्त भाइरसले पछिल्लो समयमा सन् १९९७ मा अमेरिकाको अटलान्टास्थिति एउटा बाँदरको अनुसन्धान गर्ने प्रयोगशालामा काम गर्ने एक जना मानिसको ज्यान लिएको थियो। त्यसरी जनावरबाट मानिसमा सर्ने व्याधिहरूले संसारमा बर्सेनि बीसौँ लाख मानिसको ज्यान लिन्छ। गएको ५० वर्षयता पृथ्वीमा देखिएका ३०० नयाँ रोगजन्य जीवाणुको स्रोतमध्ये दुई तिहाइ जीवाणुको स्रोत जनावर विशेष गरी जंगली जनावर थिए। अहिले फैलिरहेको कोभिड१९ मात्रै होइन, एड्स, इबोला, जिका, हेन्ड्रा, सार्स, मेर्सजस्ता पछिल्ला महाव्याधिको स्रोत वा त्यस्ता रोगहरू ल्याउने भाइरसको प्राकृतिक होस्ट जंगली जनावरहरू हुन्। न्युयोर्क विश्वविद्यालयको प्रयोगशाला होस् या चीनको वुहानको मासु बजार या अफ्रिकाको घनाजंगल विभिन्न बहानामा मानिसहरू जंगली जनावरको सामिप्यमा पुगेका छन्। अनुसन्धानका लागि, मासुका लागि, घरमा पालेर राख्ने साथी (पेट)का लागि मानिसले विचित्र प्रकारका जीवजन्तुसँग हिमचिम बढाइरहेका छन्। त्यसैले विश्वभर वन्यजन्तुको वैधअवैध व्यापार फस्टाउँदो छ। विश्वमा वन्यजन्तुको व्यापारलाई लागूऔषध, सामानको मिसावट र मानव तस्करीपछिको चौथो ठूलो अवैध व्यापार मानिन्छ। संसारभर फैलिएको वन्यजन्तुको व्यापारका लागि चीन विश्वकै केन्द्रबिन्दु मानिन्छ। एक अध्ययनअनुसार चीनमा सालक, ब्वाँसो, दुम्सी, चमेरा, बिरालो, बँदेललगायतका ५४ वटा विभिन्न जंगली जनावर घरेलुकरण गरेर पाल्ने पनि गरिन्छ। चीनभित्र बीसौँ हजारको संख्यामा रहेका त्यस्ता वन्यजन्तु पाल्ने फार्ममा पालिएका त्यस्ता जनावरहरूको वार्षिक कारोबार ७४ बिलियन डलरको हाराहारीमा छ। त्यसो त चीनमा मात्रै होइन, अमेरिकालगायतका विकसित देशहरूमा पनि विचित्रका (एक्जोटिक) जनावरहरूलाई घरपालुवा जनावरका रूपमा पाल्ने चलन बढ्दो छ। जसले गर्दा मानिसलाई जनावरको नजिक मात्रै होइन, वन्यजन्तुजन्य रोगको नजिक पनि पुर्याएको छ। त्यसको साथै वन्यजन्तुको प्राकृतिक बासस्थानमा गरिएको क्रुर मानवीय अतिक्रमण पनि वन्यजन्तुबाट मानिसमा रोग सर्ने प्रत्यक्ष अप्रत्यक्ष कारण बनेका छन् । पर्यावरणीय अतिक्रमण जसरी फल लागेको रुखलाई हल्लाएपछि त्यसबाट फलहरू झर्दछन्। जीवाणुको प्राकृतिक भण्डार खल्बलिएपछि व्याधिजन्य भाइरस ब्याक्टेरियाहरू त्यसबाट बाहिर निस्कन्छन्। उदाहरणका लागि गाईबस्तु वा मानिसलाई लाग्ने एन्थ्रेक्स नामक सरुवा रोगको कारक व्यासिलस एन्थ्रेर्यासिस भनिने ब्याक्टेरिया माटोमा सुषुप्त अवस्थामा बसिरहेको हुन्छ। माटो उधिनिएपछि वा त्यस्तो माटोको सम्पर्कमा मानिस वा अन्य जनावर पुगेपछि त्यो ब्याक्टेरिया जनावरको शरीरमा छिरेर त्यसले रोग लगाउँदछ। यतिखेर वन विनाश गरेर खनिज पर्दाथको उत्खनन गर्ने, बाटोलगायतका पूर्वाधार निर्माण गर्ने, कृषियोग्य भूमिको विकास गर्ने कार्यले मानव जातिले प्रकृतिरूपी जटिल रुखलाई नराम्रोसँग हल्लाइरहेको छ। तर, विडम्बना हामीले त्यस्ता रुख हल्लाउँदछौं, जसको फल कस्तो छ र त्यो भुइँमा झरेपछि त्यसले के कस्तो हानि पुर्याउँछ भन्ने परिणामका बारेमा हामी अनभिज्ञ छौं। अज्ञानी छौं। त्यस्ता परिणामगत सम्बन्धहरू बुझ्न सघाउने पर्यावरणीय विनाश र मानव बिमारीको अन्तरसम्बन्धको वैज्ञानिक अनुसन्धानहरू भर्खरै मात्र सुरु हुन थालेका छन्। हालसालै ब्राजिलको एम्याजोन जंगलमा गरिएको एक अनुसन्धानले वन विनाशसँग औलो (मलेरिया) रोगको फैलाहटको सम्बन्ध प्रत्यक्ष जोडिएको देखाएको थियो। त्यहाँका आठ सय गाउँमा १३ वर्ष लगाएर गरिएको उक्त अध्ययनअनुसार १० प्रतिशतले जंगल विनाश बढेमा मलेरिया रोग ३३ प्रतिशतले वृद्धि हुनसक्ने देखाएको थियो। त्यस्तै अर्को अनुसन्धानले सन् २०१७ मा अफ्रिकामा फैलिएको इबोलाको एक कारक त्यहाँको भूउपयोगमा आएको परिवर्तनलाई ठम्याएको थियो। भूउपयोगमा आएको बदलावले चमेरा र चिम्पान्जीजस्ता जनावरहरूको प्राकृतिक वासस्थानमा खानेकुरा अभाव हुन गएर उनीहरू एकै ठाउँमा साँघुरिन पुगेका थिए। जसका कारण चमेराबाट चिम्पान्जीमा र त्यसबाट मानिसमा इबोला भाइरस सर्नेे वातावरण बनेको थियो। जंगली जनावरको मासु खाँदा पनि मानिसमा इबोला भाइरसले संक्रमण गरेको हुनसक्ने अर्को अनुसन्धानको अनुमान छ। अन्तमा, यो लेख छाप्दासम्म कोभिड१९ भाइरसले ९५ हजार मानिसको ज्यान लिइसकेको छ। संसारका सबैजसो देशमा फैलिएको यसले विश्व अर्थतन्त्रमा दोस्रो विश्वयुद्ध पछिकै ठूलो धक्का पुराउने अनुमान गरिँदै छ। पृथ्वी विजय गरेको ठान्ने मानव जाति प्रकृतिभित्रै रहेको आँखाले नदेखिने, उमार्न पनि नसकिने, गतिहीन, जीवित वा निर्जीवको ठेगानसमेत नभएको एउटा भाइरससँगको लडाइमा छ। उक्त खतरनाक भाइरसबाट बच्न मानव जातिले त्यसविरुद्ध ठूलो युद्ध घोषणा गरेको समयमा रेचल कार्सनलाई सम्झनु उपयुक्त हुनेछ। डीडीटीजस्ता विषादीको प्रयोगले पर्यावरणमा पारेको असरबारे सन् १९६२ मा साइलेन्ट स्प्रिङ पुस्तक लेखेर संसारलाई पर्यावरणप्रति सचेत हुन झक्झकाउने अमेरिकी वातावरणकर्मी रेचल कार्सन भन्छिन्, मानव पनि प्रकृतिको हिस्सा भएकाले मानव जातिको प्रकृतिविरुद्धको युद्ध अन्तत्वगत्वा मानव जातिको आफैंविरुद्धको युद्ध हो । कोरोना महाव्याधिको समाप्तिपछि पनि मानिसले प्रकृतिविरुद्धको क्रुर युद्ध यसरी जारी राख्ला वा छोड्ला ? ग्लोबल इन्टिच्युट फर इन्टरडिस्प्लिनरी स्टडिज्सँग सम्बन्धित छन् ।"
अर्थतन्त्र पुनर्स्थापना : ७७ अर्ब रुपैयाँको परियोजना प्रस्ताव,"काठमाडौं : सरकारले कोरोना संक्रमणको प्रभाव सम्बोधन गर्न ७७ अर्ब रुपैयाँ (६५ करोड अमेरिकी डलर) को नयाँ परियोजनाको खाका तयार गरेको छ। विश्व बैंकको सहायतामा सञ्चालन हुने पाइपलाइनमा रहेका परियोजनालाई समेत पुनः प्राथमिकीकरण गरी स्रोत परिचालन गर्ने अर्थ मन्त्रालयले बताएको छ। कोभिड रेस्पोन्स इन पाइपलाइन प्रोजेक्ट्स नाम दिइएको यो खाकामा सात वटा नयाँ परियोजना प्रस्ताव गरिएको छ। वैदेशिक सहायतामा सञ्चालित परियोजनालाई नयाँ प्राथमिकता जोडेर कोरोनाको प्रभाव न्यूनीकरण गर्ने प्रयास गरिएको हो। सातवटा परियोजनालाई पुनः प्राथमिकीकरण गरेर कोरोना भाइरसले अर्थतन्त्रमा पार्ने असर सम्बोधन गर्न सकिने अर्थ मन्त्रालयले बताएको छ। अर्थमन्त्री डा युवराज खतिवडाले नेपाली अर्थतन्त्र पुनर्स्थापनाका विषयमा बहुपक्षीय विकास साझेदारसँग छलफल गरेका छन्। शुक्रबार उनले विश्व बैंक, अन्तर्राष्ट्रिय वित्त निगम, पर्यटन क्षेत्र पुनर्स्थापनामा ७ करोड डलर दीर्घकालीन पर्यटन विकास परियोजनालाई रुपान्तरण गरेर कोरोनाको सामाजिक तथा आर्थिक प्रभावलाई सम्बोधन गर्ने प्रस्तावमा उल्लेख छ। उक्त परियोजनाको उद्देश्यलाई परिवर्तन गरेर आपत्कालीन आकष्मिक प्रयोजनका लागि परिचालन गर्न योग्य बनाउनेछ। हाल यो परियोजना कार्यान्वयन गर्नका लागि निर्धारण गरिएका क्षेत्रलाई समेत परिवर्तन गर्नुपर्ने प्रस्तावले बताएको छ। कोभिडको नकारात्मक प्रभाव परेको क्षेत्रलाई प्राथमिकतामा राख्ने प्रस्ताव छ। कोरोना संक्रमणका कारण पर्यटकको आवागमनमा कमी भइरहेको अवस्थामा पर्यटन बोर्डको बजेट कार्यान्वयन हुन सकेको छैन। जसलाई प्राथमिकताका आधारमा परिचालन गर्न मिल्ने बनाउन सकिन्छ। गन्तव्य लगानी योजनाले पूर्णता पाउनुअघि पूर्वाधार विकास कार्यान्वयनमा खर्च गर्ने उल्लेख छ। यसले स्थानीय, कम दक्षता चाहिने रोजगारी र स्थानीय अर्थतन्त्रमा कोरोनाको प्रभाव कम गर्न मद्दत पुग्ने बताइएको छ। कृषि र रोजगार सिर्जनामा १० करोड डलर ग्रामीण अर्थतन्त्र तथा उद्यम विकास परियोजनाको एक सय मिलियन डलर कोरोना प्रभाव न्यूनीकरणका लागि परिचालन गर्ने प्रस्ताव छ। यसले लकडाउनका कारण बजार गुमाएका कृषकलाई अवसर तथा वैदेशिक रोजगारबाट फर्किएका कामदारलाई रोजगारी सिर्जनामा उपयोग गर्न सकिनेछ। कुल सय मिलियनमध्ये ५० लाख डलर यो कार्यक्रममा खर्च गर्न मिल्ने प्रस्तावमा उल्लेख छ। यो परियोजनाले ७० प्रतिशतसम्म थ्रेसहोल्ड कायम गरेर अनुदानको व्यवस्था गर्न सक्नेछ। थप ५० लाख डलर कृषकलाई मल, प्रविधि तथा आवश्यक सामग्रीसम्मको पहुँचमा खर्च गरिनेछ। कृषि व्यवसाय तथा खाद्य आपूर्तिलाई डिजिटाइज गर्नसमेत सहायता परिचालन गर्न सकिने प्रस्तावमा उल्लेख छ। सहरी विकास तथा पूर्वाधारमा १५ करोड विश्व बैंकको सहायतामा चल्ने यो परियोजनाको उद्देश्यमा खासै परिवर्तन नहुने भए पनि यसमा १५ करोड डलर आपत्कालीन प्रयोजनका लागि छोटो समय रोजगार सिर्जनामा परिचालन गर्न योग्य बनाउने प्रस्तावमा उल्लेख छ। रोजगारीका लागि तालिम सञ्चालन गर्नेमा समेत जोड दिइएको छ। सहरी पूर्वाधार पुनरुत्थान तथा सरसफाइजस्ता कार्यक्रममा रोजगारी सिर्जना गर्नेछ। १० देखि १५ प्रतिशतसम्म प्रत्येक सहरमा अनुदान दिने कार्यक्रममा उल्लेख छ। सरकारी वित्त व्यवस्थापनमा सय मिलियन कोरोनाका कारण सरकारी वित्त व्यवस्थापनमा परेको प्रभावलाई न्यूनीकरण गर्न डेभलपमेन्ट पोलिसी क्रेडिटको उद्देश्य परिवर्तन गरिनेछ। प्रस्तावअनुसार नेपाल राष्ट्र बैंकलाई अन्तर्राष्ट्रिय सहायता आकर्षित गर्न यसले मद्दत गर्नेछ। नेपालको बैंकिङ प्रणालीको लेन्डिङ प्रोसेसमा रहेको कमजोरीलाई सुधार्न यसले भूमिका खेल्नेछ। कोभिड विरुद्धको प्रोत्साहनमा १० करोड डेभलपमेन्ट पोलिसी क्रेडिटकै अंशको रूपमा एक सय मिलियन डलर सरकारले कोभिड विरुद्घको प्रोत्साहन (स्टिमुलस) कार्यान्वयनमा सहयोग गर्न सकिने उल्लेख छ। उच्च शिक्षा सुधारमा ८ करोड कोरोना प्रभावित व्यक्तिलाई उच्च शिक्षा प्रदान गर्ने नीतिअनुरूप उच्च शिक्षा सुधार कार्यक्रम परिमार्जन गर्न प्रस्ताव गरिएको छ। यसका लागि ८ करोड डलर लगानी गर्ने प्रस्ताव गरिएको छ। स्थानीय सामाजिक सेवा विस्तारमा परिमार्जन यो कार्यक्रमको ५ करोड डलर कोरोना प्रभाव न्यूनीकरणका लागि प्रस्ताव गरे पनि अवधारणा तयार नभएको अर्थ मन्त्रालयले जानकारी दिएको छ। यद्यपि उक्त रकम आपत्कालीन कार्यक्रममा खर्च मिल्ने गरि उद्देश्य परिमार्जन गर्न प्रास्ताव गरिएको छ।"
मिडियामा महामारी,"कोभिड१९ को महामारीमा कोही पनि अछुतो नभइरहेका बेला मिडिया क्षेत्र पनि अलग्गै रहने कुरै भएन। यसले मिडिया क्षेत्रलाई कसरी प्रभाव पार्दै छ वा पार्नेछ भन्ने तथ्य बाहिर आउँदै छ। विदेशमा खासगरी अमेरिकामा विज्ञापन घटेका कारण स्थानीय पत्रिकाका पत्रकारलाई जागिरबाट सधँै वा केही समयका लागि निकाल्ने, तलब घटाउने र पत्रिका नैबन्द गर्ने क्रम बढेको कुरा बेलायतबाट प्रकाशित प्रेस गजेटको अनलाइनमा उल्लेख छ। साथै यसरी निकाल्ने क्रम बेलायतमा पनि देखिएको भनिएको छ। नेपाली मिडियामा महामारीको प्रभाव कस्तो परिरहेको छ वा पार्नेछ ? २०७२ को महाभूकम्प र नेपाली मिडियाबारे भएका केही अध्ययनले हामीलाई यस्तो प्रभाव बुझ्न सघाउँछ। महाभूकम्प देशभित्रै सीमित विपत्ति थियो भने यो विश्वभरि फैलिएको छ। प्रकृति फरक हुँदा यसभन्दा अघिको संकटले पारेको र अहिले देखिँदै गरेको प्रभावमा केही समानता र भिन्नता छन्। भिन्नताको पाटो छोडेर यहाँ डिजिटल माध्यममा दिइएको जोड र मिडियाको अर्थतन्त्रमा यसको प्रभावबारे विश्लेषणको प्रयास गरिएको छ। मुख्यतः छापा माध्यमलाई नै केन्द्रमा राखिएको छ । अनलाइनमा जोड संकटको बेलामा पुरानोभन्दा नयाँ माध्यमको महत्व बढी हुन्छ भनिन्छ। माध्यममा भएको फरक गुणका कारण यस्तो हुने गर्छ। उदारणका लागि, पत्रिका र अनलाइनलाई तुलना गर्दा स्पष्ट हुन्छ। कागजमा छापिने अखबार पाठकको हातमा पुर्याउनु पर्छ तर अनलाइनमा धेरैजसो यसो गर्न आवश्यक पर्दैन। यस्तो अवस्थामा पत्रिका चलाउने संस्थाले पनि अनलाइनलाई पहिलाभन्दा बढी महत्वदिनु स्वाभाविकै हो। हुन त अध्ययनले महाभूकम्पको बेलामा अरू मिडियाको तुलनामा रेडियोको प्रयोग बढी भएको देखाएको छ तर त्यसबेला अनलाइनको प्रयोग पनि बढेकै थियो। मुख्यतः छापा माध्यमलाई मात्र महत्व दिँदै गरेको मिडिया संस्थाले त्यसबेला अनलाइनलाई पनि महत्व दिन थाल्यो। यसो हुनुको एउटा कारण त्यसबेला मिडियाका भवन क्षतिग्रस्त भएका थिए ।अरू बेलाजस्तो दिनमा एकपल्ट पत्रिका निकाल्न दैनिक पत्रिकालाई पर्याप्त थिएन। फ्रिडम फोरमले गरेको अध्ययनमा त्यसबेला कामना प्रकाशनको भवन र उज्ज्वल प्रजापतिको अध्ययनमा कान्तिपुर पब्लिकेसन्स्को भवनभित्र कामै गर्न नहुने गरी क्षति भएको उल्लेख छ। यस्तो अवस्थामा पत्रिकाभन्दा अनलाइनबाट समाचार दिने निर्णय मिडिया कम्पनीले लिनु नयाँ कुरो होइन। यो पंक्तिकारले नेपाली पत्रिकाको डिजिटल यात्राबारे गरेको विद्यावारिधि शोधका क्रममा पनि कान्तिपुर पब्लिकेसन्स् र गोरखापत्र संस्थानलाईअनलाइनमा बढी जोड दिन भूकम्पले वातावरण बनाएको देखाउँछ। भूकम्प जाने बेलामा ईकान्तिपुरको नेपाली संस्करण र कान्तिपुर पत्रिकाको समाचारकक्ष नै फरक फरक तलामा थिए, जसका कारण अनलाइन र पत्रिकाका पत्रकारबीच त्यति सौहार्द सम्बन्ध थिएन। तर जब भूकम्पका कारणले अनलाइनको समाचार कक्ष सुरुमा सडकमा, पछि जडिबुटीस्थित कान्तिपुरको प्रेसमा, अरू पत्रकारकै माझमा अनलाइनका पत्रकारले पनि काम गरे। यसो गर्दा पत्रिकाका पत्रकारले पनि अनलाइनलाई समाचार दिन थाले। यसैका कारण हुनसक्छ, उज्ज्वल प्रजापतिको अध्ययनमा भूकम्पअघि र पछिको एक महिनामा ईकान्तिपुरको पाठक ७७ प्रतिशतले र नेपालभित्रको भिजिटर पनि ६७ प्रतिशतले वृद्धि भएको उल्लेख छ ।यस विपत्तिमा विदेशबाट नेपालबारे चासो लिने पाठकमाझ पुग्न पनि अनलाइनकै मात्र भर थियो। महामारी अझ फैलिएर नागरिकको जीवन अस्तव्यस्त र उद्योगधन्दा तहसनहस हुँदै जाँदा नेपाली मिडियाको अर्थतन्त्रमा यसको असर कस्तो पार्ला ? यो कोरोना महामारीका क्रममा नेपालमा छापा माध्यमलाई भन्दा अनलाइनलाई बढी महत्व दिइएको हो कि भन्ने आशंका केही मिडिया कम्पनीले लिएको निर्णयले पनि जन्मायो। कोभिड१९ को संक्रमण बढेसँगै चैत ७ मा वक्तव्य निकाली १६ साप्ताहिक पत्रिकाले आफूले पत्रिका ननिकाल्ने जानकारी नेपाल प्रेस काउन्सिललाई दिए। चैत ९ देखि २१ सम्म सरकारले नेपालभरि अत्यावश्यक सेवाबाहेक अरू बन्द गरेपछि कान्तिपुर पब्लिकेसन्स्ले चैत १४ मा विशेष प्रकाशकीय प्रकाशन गरी केही समयका लागि छापा माध्यम (कान्तिपुर, द काठमाडौँ पोस्ट, साप्ताहिक र नेपाल म्यागेजिन) बन्द गर्ने निर्णय गर्यो र सशक्त डिजिटल माध्यम रहेको जानकारी दियो। ईपेपर के गर्ने भनेर उल्लेख गरेन तर प्रकाशित पनि भएन। पत्रिका वितरक सहकर्मीको हित, अखबार कागजबाट भाइरस सर्ने सम्भावना भएको र लकडाउनका कारण औषधि र खाद्यान्नबाहेक अरू आवागमन बन्द भएको अवस्थाका कारण यो निर्णय गर्न बाध्य भएको पनि जानकारी दियो। अरू छापा माध्यमले फरक फरक निर्णय लिए। अंग्रेजी दैनिक द हिमालय टाइम्सले पनि छापा बन्द गर्यो तर ईपेपरलाई यथावत राख्यो। यो अहिले पनि छापिएको छैन। कान्तिपुर नछापिएपछि हौसिएझैँदेखिएका केही दैनिक पत्रिकाले छापा बन्द गरेनन्, केहीले पत्रिकाको पाना घटाएर प्रकाशन निरन्तर गरे। उदाहरणका लागि, नागरिक दैनिक चैत १२ देखि नै १२ पानाबाट ८ मा, गोरखापत्र र अन्नपूर्ण पोस्ट दैनिक पनि ८८ पानामा निरन्तर छापिए ।नयाँ पत्रिका दैनिक पाना नघटाई निरन्तर छापियो । एकहप्ता जति बन्द भएपछि फेरि चैत २२ बाट कान्तिपुर र द काठमाडौँ पोस्ट प्रकाशित भए। अनलाइनभन्दा छापा बढी विश्वनीय भएकाले, शक्तिशाली समूहले पत्रिका पढ्नालेर प्रतिस्पर्धी छापा माध्यमले आफ्नो प्रकाशन जारी राखेकाले एकहप्तामै पत्रिका छाप्न बाध्य भएको टीकाटिप्पणी भए। पब्लिकेसन्स्ले भने लकडाउन खुकुलो भएको र अत्यावश्यक वस्तु उत्पादन गर्ने उद्योग चलाउन अनुमति दिएकाले पत्रिका प्रकाशनलाई निरन्तरता दिएको बतायो। । कोरोना भाइरसको संक्रमणको डरले सरकारले घोषणा गरेको लकडाउनका कारण धेरै मानिस आफ्नै घरकोठामा थुनिँदा अनलाइन बढी नै प्रभावकारी हुन्छ नै। घरघरमा पत्रिका पुर्याउने काम भए पनि पत्रिका घरमा पुग्ने बेलासम्ममा त्यसमा रहेको समाचार बासी भइसकेको हुनसक्छ। महाभूकम्पको बेलामा धेरै पाठकको सजिलो पहुँचमा इन्टरनेट थिएन तर अहिले घरमै रहनु परेकाले सहर बजारका व्यक्तिको सूचनाको स्रोत अनलाइन भएको देखिन्छ। इन्टरनेट सेवा प्रदायकले बढी मागका कारण दबाब महसुस गरिरहेको समाचार आइरहेका छन् ।आतंकित र जिज्ञासु पाठक महामारी कालमा मौलाउने अफवाहबाट बच्न पनि बढीभन्दा बढी माध्यममार्फत आउने तात्तातो सूचना उपभोग गरिरहेका छन् ।यस्तो अवस्थामा पत्रिका प्रकाशकले अनलाइनलाई बढी प्रयोग गर्नु नौलो होइन। मिडिया अर्थतन्त्र महाभूकम्पबारेको अध्ययनमा मिडिया अर्थतन्त्रमा पारेको प्रभाव उल्लेख गरिएको छ। अध्येताको मुख्य ध्यान भौतिक क्षतिमा छ। फ्रिडम फोरमले भूकम्पले अति प्रभावित १४ मध्ये ८ वटा जिल्ला (गोरखा, धादिङ, नुवाकोट, रसुवा, सिन्धुपाल्चोक, दोलखा, रामेछाप र काभ्रेपलाञ्चोक)मा गरेको अध्यननका क्रममा पत्रपत्रिका र छापाखाना, टिभी स्टेसन र केबल सञ्चालक, समाचार समिति र अनलाइन मिडिया, मिडिया संगठन, मिडिया विकास संस्था र गैरसरकारी संस्था, पत्रकार र मिडियाकर्मीमा पारेको क्षतिको मूल्यांकन गरेको थियो। २०७२ भदौतिर प्रकाशित यस अध्ययनप्रतिवेदनले यो क्षति रु ४७ करोड ७७ लाख ११ हजार (करिब ४८ करोड) भएको देखाएको छ जसमा सबैभन्दा बढी सिन्धुपाल्चोकमा १९ प्रतिशत थियो ।त्यसबेला पत्रकारको घर र उपकरण, कार्यालयको भवन, कार्यालयका सामान, स्टुडियो, टावर, मसिन, गाडी लगायतमा क्षति पुगेको उल्लेख छ। २०६७ असारमा प्रकाशित उज्ज्वल प्रजापतिको अनुसन्धानमा पनि विपद्पछिको आवश्यकता आँकलन प्रतिवेदनलाई उद्धृत गरीमिडिया क्षेत्रमा ४६७ मिलियन अमेरिकी डलरको क्षति भएको जानकारी छ। त्यस्तै ११ वटा टेलिभिजन च्यानलले करिब २२ लाख अमेरिकी डलरको, ९ वटा पत्रिका प्रकाशनले करिब १९ लाखअमेरिकी डलरको र रेडियोले करिब ६ लाख अमेरिकी डलरको क्षति बेहोर्नुपरेको व्यहोरा सूचना तथा सञ्चार प्रविधि मन्त्रालयमाबुझाएको पनि त्यस अनुसन्धानमा उल्लेख छ। अहिले संकटको प्रकृति फरक हुँदा भौतिक क्षतिको सम्भावना छैन । महामारीका बेला मिडियामा आउने मुख्य संकट आर्थिक हो। यसबारे महाभूकम्पको अध्ययनमा पनि उल्लेख छ। फ्रिडम फोरमको अध्ययनमा ती जिल्लाका सबै मिडियाले रु ९ लाख ४५ हजार ५ सयको विज्ञापन गुमाएको उल्लेख छ। अहिले पनिएकातिर पत्रिकाको खुद्रा बिक्री घटिरहेको अनुमान गर्न सकिन्छ भने अर्कातिर पत्रिकासँग लामो समयका लागि अनुबन्धित विज्ञापनबाहेक अरू घटिरहकै देखिन्छ। नेपालमा सबैजसो सञ्चार माध्यम विज्ञापनमा बढी भर परेका छन् र यो सरकारी सञ्चारमा लागू हुन्छ। नेपालमा छापा माध्यमको आम्दानी कति प्रतिशत विज्ञापन र कति प्रतिशत पत्रिकाको बिक्रीबाट उठ्छ, थाहा छैन। २०२७मा प्रकाशित आफ्नो पुस्तकमा रामराज पौड्यालले ६० प्रतिशतभन्दा बढी हुने उल्लेख गरेका छन्। त्यसबेला पत्रिकामा आवश्यक जनशक्ति, छापिने संख्याका आधारमा अहिले पत्रिकाको तुलनामा खर्च कम हुन्थ्यो भन्ने अनुमान गर्न सकिन्छ। यसले आम्दानीमा विज्ञापनको योगदान पनि बढाएकै हुनुपर्छ। महामारीका क्रममा पत्रिका छाप्न बन्द हुनुको एउटा कारण विज्ञापनको कमी पनि हो। चैत १५ मा आप्का हाउसले अंग्रेजी दैनिक द हिमालय टाइम्सको छापा माध्यम स्थगन गर्ने गरी जारी गरेको प्रकाशकीयमा पत्रकार, पत्रिका छाप्ने र वितरण गर्ने कर्मचारीको सुरक्षालाई ध्यान दिएर पत्रिका निकाल्न बन्द गरेको मात्र भनेको छैन, अर्थतन्त्र ठप्प भएका कारणले पत्रिकाको दीगोपन पनि ध्यान दिई त्यो कदम चालिएको भनेको छ। कोरोनाको संक्रमण बढेसँगै र सरकारले लकडाउन घोषणा गरेपछि कान्तिपुरमा विज्ञापन घटेको देखिन्छ। तर ठ्याक्कै कति घट्यो भन्ने थाहा पाउन पूरै पत्रिका अध्ययन नै गर्नुपर्ने हुन्छ। चैत १२ देखि नै १२ पानाको कान्तिपुरलाई ८ पानामा झारिएको थियो। यसरी पृष्ठ घटाउनुको कारण विज्ञापनको कमी पनि हुनुपर्छ ।पत्रिकाको पाना घटाउँदा र नछाप्दा अखबार कागजको खर्च पनि बच्छ। हुन त नेपालमा कुन पत्रिका कति छापिन्छ भने आधिकारिक तथ्यांक पाउन गाह्रो छ। विभिन्न पत्रिकाले गरेको सर्कुलेसन संख्याको दाबीठीक होहोइन बहसको विषय छ ।अर्काे तथ्य नभेटिन्जेल यहाँ ठीकै मानौँ। उनीहरूको धेरै संख्याको दाबी पत्याउने हो भने यतिका प्रति पत्रिका छाप्न चाहिने अखबार कागजको खर्च नछापिँदा र पाना घटाउँदा बच्ने नै भयो। विज्ञापन कम हुँदै जाँदा जति बढी पत्रिका छाप्यो उति घाटा बढ्दै जाने सम्भावना पनि छ। महामारीले पार्ने यो आर्थिक प्रभाव छापामा मात्र सीमित हुँदैन। मिडिया चलाउन अत्यावश्यक विज्ञापन बढ्नेनबढ्ने देशमा हुने आर्थिक कारोबारले नै निर्धारण हुन्छ। हुन त मिडिया विज्ञापनविना पनि चल्नसक्छ, पाठककै सहयोग वा सरकारको सहयोगमा। नेपालमा यस्तो मिडिया देखिएको छैन। महामारीका कारण अरू धेरै उद्योगधन्दा मारमा पर्दै गयो भने मिडिया बच्न गाह्रो हुनसक्छ । अन्त्यमा महामारीको बेला नयाँ माध्यम बढी उपयोगी भयो भन्दैमा पुरानो माध्यमलाई प्रतिस्थापन नै गर्छ भन्ने होइन, महत्वपूर्ण कुरा नयाँ माध्यमले पुरानै माध्यम जस्तै दरिलो आर्थिक आधार दिन सकेको छ त भन्ने हो। पूरै विज्ञापनमा भर परी नाफा कमाइरहेका अनलाइन मिडिया नेपालमा भएको दाबी गरिएको पाइन्छ तर नेपालमा सरकारीबाहेक अरू कुनै मिडियाले आफ्नो आय र व्यय नागरिकसामु सार्वजनिक नगर्ने हुँदा कसले कति नाफा कमाएकोनकमाएको थाहा पाउन सजिलो छैन। यस्तो आधिकारिक तथ्यांकको अभावमा पत्रिका प्रकाशन गृहले पत्रिका बिक्रीबाट, पत्रिकामा छापिएको विज्ञापनबाट, र पत्रिकाको अनलाइनमा छापिएको विज्ञापनबाट कति आम्दानी गरिरहेका छन्, थाहा पाउन पनि गाह्रो छ ।यस्तो अवस्थामा अध्येताले पनि प्रकाशकको दाबीमै भर पर्नुसिवाय अरू आधिकारिक बाटो छैन। मेरै अध्ययनका क्रममा अनलाइन विज्ञापन छापाको तुलनामा धेरै सस्तो रहेको जानकारी दैनिक पत्रिकाका प्रकाशनहरूले दिएका थिए। उनीहरूका अनुसार अनलाइनको विज्ञापनले मात्रै ठूला प्रकाशन गृह धान्न मुस्किल थियो। यो अहिले पनि लागू हुने देखिन्छ। महामारी अझ फैलिँदै नागरिकको जीवन अस्तव्यस्त र उद्योगधन्दा तहसनहस गर्दै लगेमा नेपाली मिडियाको अर्थतन्त्रमा यसको असर कस्तो होला अनुमानको विषय हो। यस्तो कालमा महत्वपूर्ण कुरा नागरिकलाई सही सूचना दिनु र मिडियाकर्मीको भौतिक र व्यावसायिक सुरक्षा प्रत्याभूत हो। यसैलाई ध्यान दिई अहिले नेपालमा धेरैजसो मिडिया कम्पनीका कर्मचारी शारीरिक दूरी कायम गर्दै घरमा बसेर काम गरिरहेका छन्, अत्यावश्यक जनशक्तिमात्र समाचार कक्ष जाँदै छन्। त्यसैले यस आलेखको सुरुमा उल्लेख गरेको अमेरिका र बेलायतमा मिडियाकर्मीले भोग्दै गरेको दुःख नेपालमा आउँछआउँदैन भविष्यले बताउनेछ। यस विषयमा मिडिया व्यवसायी र कामदारले सोचिरहेकै होलान्। आउन सक्ने आँधीको आँकलन गरी नेपाल पत्रकार महासंघले फिल्डमा खटिने पत्रकारका लागि नियमितस्वास्थ्य परीक्षणदेखि आर्थिक सहयोगको राहत प्याकेज ल्याउन सरकारलाई अनुरोध गरिसकेको छ। मिडिया सञ्चालक र सरकारले लिने सही निर्णय अनि यस भाइरसमाथि मानवजातिले एकदिन पाउने विजयले नै यो दुःख निवारण सम्भव देखिन्छ । (अध्येता, मार्टिन चौतारी)"
सकियो अनुदानित इन्डक्सन चुलो,"काठमाडौं : चीन सरकारले अनुदानमा नेपाललाई उपलब्ध गराएको इन्डक्सन (विद्युतीय) चुलोको मौज्दात सकिएको छ। लकडाउन अवधिमा अत्यधिक परिमाणमा बिक्री भएका कारण खाद्य व्यवस्था तथा व्यापार कम्पनीसँग मौज्दात रहेको इन्डक्सन चुलोको सम्पूर्ण परिमाण बिक्री भएको छ। कम्पनीसँग ७ हजार ३ सय ४० थान इन्डक्सन चुलो लामो समयदेखि बिक्री नभएर मौज्दात थियो। लकडाउन अवधिमा खाना पकाउने ग्यास सहजरूपमा नपाएका उपभोक्ताले विकल्पको रुपमा इन्डक्सन चुलो रोजेका कारण सम्पूर्ण मौज्दात सकिएको कम्पनीको नायव महाप्रबन्धक मणिराज खनालले जानकारी दिए। उपभोक्ताको रोजाइमा नपर्दा लामो समयदेखि चुलो थन्किएर बसेको थियो, खनालले भने, अहिलेको अवस्थामा सहज रूपमा ग्यास सिलिन्डर प्राप्त नभएपछि उपभोक्ताले बिकल्पको रूपमा यो चुलोलाई रोज्दा मौज्दात रहेका सम्पूर्ण चुलो सोमबारसम्म बिक्री भएको छ। खनालकाअनुसार ७ हजार ३ सय ४० मध्ये लकडाउनअघि २ सय मात्र बिक्री भएका थिए। बाँकी रहेको ७ हजार १ सय ४० चुलो लकडाउन सुरु भएको अवधिमा बिक्री भएको छ। कम्पनीले प्रति इन्डक्सन चुलो ४ हजार रुपैयाँमा बिक्री गरेको हो। एक थान इन्डक्सन चुलोसँग एक थान भाँडा सेट पनि कम्पनीले उपभोक्तालाई उपलब्ध गराएको छ। नाकाबन्दीको समयमा नेपाल सरकारको आग्रहमा चीन सरकारले झण्डै आठ करोड मूल्यबराबरको ११ हजार ३ सय थान इन्डक्सन चुलोे नेपाललाई उपलब्ध गराएको थियो। सरकारले तत्कालीन नेसनल ट्रेडिङ लिमिटेडलाई उक्त चुलो बिक्री गर्ने जिम्मा दिएको थियो। अत्यधिक मूल्यका कारण उक्त चुलोमध्ये एक थानमात्रै तत्कालीन समयमा बिक्री भएको थियो। बाँकी ११ हजार २ सय ९९ थान चुलो विमानस्थलको पारवहन तथा गोदाम कम्पनीको लिमिटेडमा थन्केर बसेको थियो। ट्रेडिङले दुई सेट भाडावर्तन, एक थान चुलो र कमिसनसहित प्रारम्भिक चरणमा ११ हजार ९ सय ९६ रुपैयाँ मूल्य तोकेको थियो। भारतबाट सस्तो मूल्यमा आयात भएको यस्तै प्रकृतिको चुलोका कारण चीनले उपलब्ध गराएको यो चुलो बिक्री गर्न नेसनललाई निकै कठिनाई भएको थियो। चीनले दिएको इन्डक्सन चुल्हो चार हजारमा बिक्री इन्डक्सन चुल्होमा भन्सार छुट, बिजुलीको महसुलमा सहुलियत इन्डक्सनमा खाना पकाउँदा विद्युत महसुलमा २० प्रतिशत छुट जब उर्जामन्त्रीले इन्डक्सन चुल्होका लागि मन्त्रालयका सचिवको सम्पर्क नम्बर दिए तत्कालीन समयमा व्यवस्थापिका संसद्को उद्योग वाणिज्य तथा उपभोक्ता हित सम्बन्ध समितिले र समितिअन्तर्गतको आपूर्ति तथा उपभोक्ता हित उपसमितिले अर्थमन्त्रालय र आपूर्ति मन्त्रालयलाई तत्कालै आवश्यक गाठो फुकाएर सस्तो मूल्यमा बिक्री गर्न निर्देशन दिएपछि अर्थको सहमतिमा आपूर्तिले उपभोक्ता बिक्री मूल्य ४ हजार रुपैयाँ निर्धारण गरेको थियो। नयाँ मूल्य निर्धारणसँगै चीनले रसुवा नाकामार्फट पहिलो चरणमा उपलब्ध गराएको एक हजार तीन सय थान चुलो केही साताअघि बिक्री भएको थियो। दोस्रो चरणमा विमानमार्फत चीनले उपलब्ध गराएको १० हजार थानमध्ये करिब साढे ७ हजारको संख्यामा चुलो मौज्दात थियो। नेसनल खाद्य संस्थानमा बिलय भएपछि यसको बिक्रीको जिम्मेबार कम्पनीले पाएको थियो। विमानमार्फत आएको चुलोको मूल्य कायम गर्न अर्थ मन्त्रालयले लामो समयसम्म सहमति नदिँदा १० हजार थान विमानस्थलको गोदाममा करिब दुई वर्षसम्म थन्किएको थियो। यसरी गोदाममा लामो समयसम्म राखिँदा विलम्ब शुल्क(डेमरेज) नै डेढ करोड पुगेको थियो। सरकारले उक्त शुल्क मिनाहा गरेपछि मौज्दात रहेको चुलोको बिक्री गर्ने बाटो खुला भएको थियो। छुटमा खाद्यान्न बिक्री सुरु खाद्य व्यवस्था तथा व्यापार कम्पनीले सोमबारदेखि विशेष छुटमा खाद्यान्न बिक्री गर्न सुरु गरेको छ। कम्पनीले चामल, गेडागुडी र फापरको मूल्यमा १० प्रतिशत छुट दिएर उपभोक्तालाई बिक्री गर्न सुरु गरेको हो। मन्त्रिपरिषद्को बैठकले चैत १६ गते १० प्रतिशत छुट दिएर उपभोक्तालाई खाद्यान्न बिक्री गर्ने निर्णय गरेको थियो। सोही निर्णयअनुसार कम्पनीको सञ्चालक समितिको गत् शुक्रबार बसेको बैठकले १० प्रतिशत छुट दिएर चामल, गेडागुडी र फापर बिक्री गर्ने निर्णय गरेको हो। कम्पनिका नायव महाप्रवन्धक श्रीमणिराज खनालकाअनुसार बैठकले बिक्री मूल्यको १० प्रतिशतले हुन आउने रकम सरकारसँग माग्ने निर्णय गरेको छ। निर्णयअनुसार सोमबारदेखि कम्पनीले उपत्यकाको ५ स्थान रामशाहपथ, थापाथली, नख्खु, ललितपुर र भक्तपुरको सुर्यबिनायकस्थित बिक्री डिपोमार्फत छुटमा यस्ता बस्तु बिक्री गर्न सुरु गरेको छ। यस वाहेक नारायणघाट, धनगढी, पोखरा, बिराटनगर, नुवाकोट, धादिङसहित ३५ स्थानमा पनि छुट दिएर उपभोक्तालाई बिक्री गर्न सुरु गरेको हो।"
महामारीमा मेरो मन,"घरको एउटा कुनामा केही बदमासहरू आएर पिट्न खोजे। मैले आफूलाई बचाउन हात उठाएँ र ठूलो स्वरले चिच्याएँ ता कि घरका मानिसहरू आएर मलाई बचाऊन्। आफ्नो ठूलो स्वरमा मैले आफैं अचम्म मानेर झसंग बिउँझे आज। बिहानको ५ बजेको रहेछ। बिहान उठ्नेबित्तिकै यस्तो सपना लेखिहाल्ने बानी छ। यो सपनाको के अर्थ होला ? सायद कोरोना भाइरसले मलाई आक्रमण गर्न खोजेको र मैले आफूलाई बचाउनुपर्छ कि भन्ने संकेत हो कि ? सानैदेखि आफ्नो सपना डायरीमा लेख्ने मेरो बानी छ। सपना देखेको आधारमा मेरो काम हुन्छ कि हुँदैन भन्ने भविष्यवाणी म गर्छु। मलाई थाहा छ, यो एक प्रकारको अन्धविश्वास हो, तर यो विश्वासले मलाई बेफाइदा गर्दैन, बरु एक प्रकारको साहस नै दिन्छ। आज देखेको सपनाले पनि म कोरोनाबाट संक्रमित हुन्न भन्ने विश्वास पलाएको छ। यसले मलाई मनमा केही उत्साह जगाएको छ। बन्दाबन्दीमा घर बसेपछि त कति लेखूँला भन्ने मेरो विचार थियो। अरू बेलामा कति धेरै विचार आउँथे। ती विचार बुँदागत रुपमा डायरीमा टिप्थेँ। तर १०, १२ दिनसम्म घरमा बस्दा मेरो लेखन नै चल्न सकेन। अनि मैले बुझेँ कि मेरो विचार, लेखाइ जब धेरै मानिसहरूसँग भेट हुन्छ, अनि मात्र मेरो मस्तिष्क सक्रिय हुने रहेछ। यो मैले आफूलाई धेरै समय भए, अझ धेरै लेख्न सक्छु भन्ने विचार गरेको व्यर्थ रहेछ। सायद यो डिप्रेसनको लक्षण पनि हो कि ? भन्न सकिन्न । यो डिप्रेसन हटाउन अहिले मैले हरेक दिन योगासनको समय बढाएको छु। दिउँसोभरि घरमा बस्दा अल्छी लाग्ने भएकाले हरेक दिन किताब पढ्छु। मेरा पुराना २५, ३० वर्षअघिका डायरी हेरेर मन शान्त पार्न कोसिस गर्दैछु। १८ वर्षअघि म अफगानिस्तान गएकी थिएँ। त्यहाँ पनि कति दिनसम्म घरबाट बाहिर निस्कन पाइँदैनथियो, बाहिर सडकमा कहिले कहिले फौजीहरू मात्र हिँड्थे। त्यो बेलामा लेखेका डायरी हेरेर त्यस्तो गाह्रो युद्धको अवस्थाबाट पार गरेँ भने अहिलेको अवस्था पनि पार गरिनेछ भनेर म डायरी लेख्छु। यसले मनमा केही शान्ति दिएको भान हुन्छ। नेताका छोराछोरीहरू यसरी स्वास्थ्यकर्मी भएर काम गर्नुपर्ने भएको भए के नेताहरूलाई मास्क, पीपीई नलगाएरै बिरामीलाई सेवा गर भन्थे ? यो समयमा आफ्ना चिनेजानेका व्यक्तिले मलाई टेलिफोन गरेर के खाए कोरोना भाइरस लाग्दैन भन्ने प्रश्न गर्छन्। त्यस्तो बेलामा म भन्ने गर्छु, यदि यसको उत्तर कसैसँग भयो भने त ठूलो उपलब्धि हुनेछ। म यो प्रश्नको उत्तर दिन सक्दिनँ, तर एउटा कुरा भन्न सक्छु, पत्रु खाना चाहिँ पक्कै खानु हुँदैन। शरीरको रोगसँग लड्ने शक्ति बढाउने खाना, मसला हाम्रै भान्छामा छन्। रोगसँग लड्ने शक्ति केवल खानाले मात्र होइन भन्नेमा पनि भर पर्छ। शरीरमा यदि पहिले कुनै समस्या छ जस्तो मधुमेह, उच्च रक्तचाप, अन्य मुटुका समस्या आदि भएका व्यक्तिलाई कोरोना भाइरसको संक्रमण भए जटिलता हुन्छ, त्यसैले यस्ता समस्या भएकाहरू बडो चनाखो हुनुपर्छ । यसको साथै म यो भन्न पनि छुटाउँदिनँ, शरीर फुर्तिलो राख व्यायाम, योग हिँडाइ आदिको बडो महत्व छ। अहिले बन्दाबन्दीको बेलामा त यसको महत्व झन् बढेको छ। कोठामा गरिने व्यायाम र योगासनका लागि पैसा तिर्न पर्दैन। तर इच्छा शक्ति चाहिन्छ। किनभने घरमा नै बसिरहँदा झन् अल्छी भइन्छ। दुईचार दिन अल्छी भइयो भने बानी नै हुन्छ । यो बेला आफूलाई शान्त पार्न मैले इतिहासका किताब पनि पढ्न थालेकी छु। यसले मलाई इतिहासमा भएका युद्ध, महामारी आदि जितेर मानव सभ्यता यहाँसम्म पुगेको छ, यो महामारीलाई पनि पक्कै जित्नेछ भन्ने भावनाले मनमा केही मल्हम लगाइदिन्छ। लकडाउन अब नेपाली शब्द भइसकेको छ तर बन्दाबन्दी कति जनाले प्रयोग गर्छन्। जे शब्द प्रयोग गरे पनि कुरा त उही हो, घरभित्र बस। कति जनालाई उकुसमुकुस पनि भएको छ। कति जनाले चाहिँ यसलाई आराम लिने भन्ने पनि गरेका छन्। कोही चाहिँ भित्र बस्न गाह्रो हुँदा तरकारी लिने निहुँले सडकमा हिडँेका छन्। तर एक्लै सडकमा हिँडिरहँदा पनि अचम्म लाग्ने रहेछ। नेपालमा अझ एक महिना लकडाउन हुने छाँट छ, लकडाउन गर्नैपर्छ भन्ने अनेक कुरा सुनिन्छन् । सम्पूर्ण संसार नै तहल्का मच्चाएको यो अति सुक्ष्म जिवाणु (भाइरस) ले मान्छेलाई फेरि एकचोटि हाम्रो जीवनमा त परिवर्तन गर्नुपर्ने रहेछ भन्ने दर्शन सिकाइरहेको छ। यो भिन्दै कुरा हो कि यो दर्शन अहिलेको महामारी सिद्धिएपछि पनि बाँकी रहन्छ कि उडेर जान्छ ? विश्वका ठूला शक्तिसम्पन्न राष्ट्रलाई यो भाइरसले नराम्ररी हल्लाएको छ। अमेरिकाबाट मेरा विदेशी साथी लेख्छन्, हामी सबै डरमा छौं। कुन बेला कसको मृत्युको खबर सुन्नुपर्ने हो भनेर । अमेरिकाजस्तो धनी देशमा त यस्तो अवस्था छ भने नेपालमा महामारी भयो भने के होला ? यहाँ मान्छेहरू झिँगा जस्तै भटाभट मरे भने त लास जलाउन पनि ठाउँ हुनेछैन। अनि त्यही कुहिएको लासले फेरि अर्को महामारी ल्याउनेछ । मेरा एक डाक्टर साथीले उदास भएर भने। कोरोनाको महामारीले मर्ने कुरा के गर्ने, मजदुर, इँटाभट्टामा काम गर्नेहरू त भोकले नै मर्छन्। तर तिनीहरूबारे कसैले कुरा गर्नेछैन। किनभने राज्यको दृष्टिमा त उनीहरूको अस्तित्व नै छैन । अर्को साथी दर्शन छाँट्छन् । यस्तै यस्तै दर्शन र गफको बीचमा बन्दाबन्दीमा परेका हामी कसैसँग पनि भोलि के होला भन्ने उत्तर चाहिँ छैन। भगवान् भरोसा भनेर हामी बसिरहेछौं। अहिले नेपालमा धेरै संख्यामा संक्रमित देखिएका छैनन्। साँच्चि नै संख्या कम हो या हामीकहाँ जाँच नै नगरिएको हो भन्ने प्रश्नको उत्तर चाहिँ ठ्याक्कै दिन गाह्रो छ। फागुन महिनामा मेरा एक साथी पोखराको लेकसाइडमा गएका थिए। त्यहाँ एक होटेलमा धेरै जना चिनियाँहरू दुई हप्तादेखि बसिरहेका थिए। कताबाट यति धेरै टुरिस्ट आउँछन् त साहुनी मेरो साथीले सोधेछन्। अँ, चाइनिज करेला भन्ने कीराले मान्छेहरू बिरामी भएछन्। त्यसैबाट बच्न उनीहरू आएको रे साहुनीले खुसी हुँदै भनेकी थिइन्। करेला भन्ने कीरा भनेको त्यही कोरोना भाइरस पो रहेछ। अहिले बल्ल बुझियो। मेरो साथीले भने, ती चीनबाट आएका मानिसहरूले सायद कतिलाई संक्रमित पनि गरे होलान्। फागुन महिनामा त हामीले त्यति धेरै वास्ता पनि गरेका थिएनौं । उनको कुरा सुनेर मलाई लाग्यो, यदि ती चिनियाँहरूले एक महिना बसेर संक्रमण गरेका भए अहिले पोखरातिर धेरै मानिसहरू बिरामी भएको खबर आइसक्नुपर्ने थियो। तर फेरि अर्कोतिर संक्रमण भएकामध्ये ८० प्रतिशतलाई खासै ठूलो समस्या नहुने, साधारण रुघाखोकी, ज्वरो आउने जस्तो मात्रै हुनाले पनि संक्रमण भएको कुरा थाहा नभएको हो कि ? यही नेपालमा अहिले पाँच लाखलाई कोरोनाको परीक्षण गरियो भने हजारौ संक्रमित भएका देखिन्छन् होला भन्ने पनि छलफल गरिँदै छ। नेपालमा र संसारमा अहिले डाक्टर, नर्स अस्पतालमा काम गर्ने व्यक्तिहरूले अहिले जसरी काम गरिरहेका छन्, त्यो प्रशंसा गर्न लायक छ। तर राजनीतिक नेताहरूको बेवास्ताले गर्दा उनीहरूको स्वास्थ्य पनि खतरामा छ। यदि नेताका छोराछोरीहरू यसरी स्वास्थ्यकर्मी भएर काम गर्नुपर्ने भएको भए के उनीहरूलाई मास्क, पीपीई नलगाएर नै बिरामीलाई सेवा गर भन्थे होलान् ? अहिलेको महामारीले देखाएको छ, जुन देशमा राज्यले जनस्वास्थ्यलाई वास्ता गरेको छ, त्यहाँ यसको महामारीलाई कम गर्न धेरै काम भएको छ। अमेरिका जस्तो महाशक्तिकहाँ स्वास्थ्यलाई राज्यको भन्दा निजी हातमा दिएको हुनाले त्यहाँ महामारी फैलिँदा धेरै समस्या छ। त्यसको तुलनामा सानो देश क्युबाले स्वास्थ्य राज्यको दायित्व मानेको हुनाले त्यहाँ कोरोनाले महामारीको रूप लिएको छैन। यति मात्र होइन, क्युबाले इटलीमा डाक्टरहरूसमेत पठाउन सकेको छ । जनस्वास्थ्य विज्ञहरूको बीचमा छलफल चलेको छ । कोरोना संक्रमणबारे पहिलेदेखि नै वैज्ञानिकहरूले भन्दै आएका थिए, राजनीतिज्ञले बेवास्ता गरे। चीनमा पनि यही समस्या भएको थियो, पछि मात्र महामारी हो भनेर चीनका नेताले स्विकार गरेर, महामारी रोक्न सफल भए । टेकु अस्पतालमा काम गरिरहेका डाक्टर पनि नेपालमा कोरोनाको संक्रमणले खासै ठूलो जटिलता नदेखिएको दाबी गर्छन्। नेपालमा जहाँ स्वास्थ्यको अवस्था भगवान् भरोसे छ, जहाँ महामारीको बेला पनि सत्तामा बसेकाहरूलाई कोरोनाबाट कमिसन चाहिन्छ, त्यहाँका बिचरा हामी जनता साँच्ची नै भगवान्लाई प्रार्थना गर्ने, जे होगा देखा जाएगा, भाग्यमा छ भने बाँचिन्छ भन्नेबाहेक के भन्न सकिन्छ र ? अहिले सत्तामा बसेकाहरूले जनस्वास्थ्यलाई कति बेवास्ता गर्दा रहेछन् भन्ने कुरा त डाक्टर र नर्सलाई संक्रमणबाट बचाउन चाहिने उपकरण पनि उपलब्ध नगराएकोबाट देखिन्छ। कति जनाले अहिलेको सत्तामा बसेकालाई धारे हात लगाइरहेका छन्। प्रतिपक्षमा बसेकाहरू अहिले उफ्रीउफ्री सरकारलाई गाली गर्दैछन्। यसो गर्नुपर्छ, उसो गर्नुपर्छ भनेर कांग्रेसका नेताहरू भन्दैछन्। तर इतिहास बिर्सेर न त वर्तमान, न त भविष्यको कुरा गर्न सकिन्छ। २०४६ सालपछि सत्तामा आएको कांग्रेसले चाहेको भए नेपालको प्राथमिक स्वास्थ्यको अवस्था, धेरै औषधि नेपालभित्रै बनाउने व्यवस्था, सरकारी अस्पताल सुधार्ने व्यवस्था मिलाउन सक्थ्यो। तर गिरिजाप्रसाद कोइराला, शेरबहादुर देउवाहरू धेरै चोटि प्रधानमन्त्री हुँदा पनि यसतर्फ उनीहरूले चासो नै दिएनन्। यसको उदाहरण त वीर अस्पताल, कान्ति अस्पताल, जिल्लाका अस्पतालहरू छन्। जहाँ अहिले हुनेखाने र सुकिलामुकिला जाँदैनन्। सत्तामा बसेकाहरू पनि ९० प्रतिशत निजी अस्पताल नै जान्छन्। अनि त वीर असपताल वा कान्ति अस्पताल सुधार्ने प्रपञ्च किन गर्नुपर्यो ?२०४६ सालदेखि हरेक स्वास्थ्यमन्त्री हुनेबित्तिकै वीर अस्पतालको दर्शन गर्न जान्छन्। अनि त्यहाँका डाक्टर र कर्मचारीसँग अब वीर अस्पताललाई अत्युत्तम बनाउनुपर्छ भन्ने वाचा गर्छन्। अनि त्यहाँबाट फर्केपछि नेताहरू रुघाखोकी लागे पनि निजी अस्पताल जान्छन्। किन कोही कांग्रेसका नेता र स्वास्थ्यमन्त्रीले वीर अस्पतालमा आफ्नो र आफ्नो परिवारको उपचार गराउने काम नगरेको होला ? किनभने ती नेतालाई थाहा छ नि जति गरे पनि वीर अस्पतालको अवस्था सुध्रिनेछैन, त्यहाँको व्यवस्थापनमा धमिरो, अझ अहिलेको अवस्थामा त कोरोना भाइरसले नै संक्रमित भएको छ भन्ने पनि हुन्छ। नेपालका उत्तम डाक्टर, नर्सहरू छन् तर राजनीतिले गाजेको हुनाले उनीहरूले पनि आफ्नो काम राम्रोसँग गर्न पाउँदैनन् । वीर अस्पतालको दुर्दशाको वर्णन त हजार जिब्रो भएका शेषनागले पनि गर्न सक्दैनन्, मेरो यो सानो कलमले के गर्न सक्थ्यो र ?२०४६ सालदेखि बिग्रिन थालेको बिचरा, बबुरो, विवश वीर अस्पतालले अहिले कोरोनाको महामारीको संक्रमणमा हामी नेपालीलाई आऊ, मेरो ढोकामा आएपछि म तिमीलाई राम्रो सेवा दिन्छु भन्ने साहस गर्न सक्दैन। किनभने नेताहरूले उसको वीरत्व खोसिदिएका छन्। वीर अस्पताल नेताका लागि कमाइखाने भाँडो बनेको छ, २०४६ सालदेखि । के कोरोनाको महामारीपछि संसार यस्तै रहँला ? लोभलालच कम होला ? स्वास्थ्यमा राज्यले जिम्मेवारी लेला ? उत्तर मसँग छैन। समयले देखाउँला ।"
आआफ्ना नागरिकको सुरक्षाबारे चासो,"काठमाडौं : लकडाउनका कारण एकअर्का मुलुकका नागरिकको हेरचाह गर्ने प्रतिबद्धता नेपालभारतले व्यक्त गरेको छन्। लकडाउनका कारण दुवै मुलुकमा रोकिएका आआफ्ना नागरिकलाई रोकिएकै मुलुकको सरकारले रेखदेख गर्ने सहमति दुई मुलुकका प्रधानमन्त्रीबीच भएको छ। शुक्रबार मध्याह्नको टेलिफोन वार्तामा उनीहरूले कोरोना भाइरसविरुद्ध एकअर्कामा सहकार्य गरेर आआफ्नो मुलुकले अख्तियार गरेको नीतिमा सहयोगी भूमिका खेल्ने सहमति गरेका छन्। दुई नेताबीच नेपाल र भारतको सीमामा हजारौं नेपाली आफ्नो मुलुक फर्केका तर उनीहरूलाई सीमामै क्वारेन्टाइनमा राखिएको लगायत विषयमा छलफल केन्द्रित थियो। प्रधानमन्त्री केपी ओली र भारतीय समकक्षी नरेन्द्र मोदीबीच भएको टेलिफोन वार्तामा कोरोनाविरुद्ध लड्न सहकार्य आवश्यक रहेको विषयमा अधिक जोड दिइएको परराष्ट्र मन्त्रालयले जनाएको छ। दुवै प्रधानमन्त्रीले आफ्ना नागरिकबारे अधिक चिन्ता व्यक्त गरेका थिए। विशेषगरी नेपालभारतबीच खुला सीमा रहनुका साथै दुवै मुलुकका जनताको नातागोता यता र उता हुने हुनाले यस्ता विषयमा समेत ध्यान दिएर सीमामा कसरी सहजीकरण गर्ने विषय पनि छलफल भएको थियो। आज मैले भारतका प्रधानमन्त्री नरेन्द्र मोदीजीसँग टेलिफोन संवाद गरेँ। कोरोना भाइरसविरुद्धको सहकार्यलाई अझ सशक्त बनाउने विषयमा हामी सहमत भयौं। लकडाउनको कारण एकअर्काको मुलुकमा रोकिएका नागरिकलाई आआफ्नो देशमा राम्रो हेरचाह गर्ने विषयमा जोड दियौं, ओलीले आफ्नो ट्विटमा लेखेका छन्, आपूर्ति व्यवस्थालाई निरन्तर कायम राख्न र थप सहज र सुचारु राख्न छलफल भयो। भारत सरकारले उपलब्ध गराउने औषधिलगायत सहयोगका लागि मैले धन्यवाद दिएँ। लकडाउन गर्नुअघि नै ओलीमोदीबीच दक्षिण एसियाली क्षेत्रीय सहयोग संगठन (सार्क) का सदस्य राष्ट्रबीच सहकार्य हुनेगरी छलफल भएको थियो। नेपाल सार्कको अध्यक्ष राष्ट्र भए पनि भारतीय प्रधानमन्त्री मोदीले सार्कमा कोरोनाविरुद्ध सहकार्यको प्रस्ताव राखेकाले त्यो बैठक उनलाई नेतृत्व गर्न दिइएको थियो। सहकार्य अगाडि बढ्ने भनिए पनि सार्कस्तरीय सहकार्य नभई दुईपक्षीय सहकार्यतर्फ त्यो सहमति उन्मुख भएको छ। उक्त भिडियो कन्फरेन्समा भएका सहमतिलाई कसरी अघि बढाउने भन्ने विषय दुई प्रधानमन्त्रीबीच छलफल भएको परराष्ट्र मन्त्रालयले जनाएको छ। ओलीमोदीबीच करिब १० मिनेट भएको उक्त टेलिफोन वार्तामा भाइरस विरुद्धको सहकार्यलाई थप सशक्त बनाउने विषयमै बढी छलफल भयो, कन्फरेन्स कलमा एकअर्का मुलुकबीच सहकार्य मजबुत बनाउनेबारे छलफल भएको थियो। कोरोना भाइरसविरुद्धको सहकार्यलाई अझ सशक्त बनाउने विषयमा हामी सहमत भएका छौं, भारतीय प्रधानमन्त्री मोदीले ट्विटमा लेखेका छन्, कोभिड विरुद्धको लडाइँमा नेपालको साथमा भारत पनि सँगै रहेको र हामी सबै मिलेर यस्तो महामारीविरुद्ध लड्नुपर्छ। ओलीले राखेको धारणाप्रति भारतीय प्रधानमन्त्री मोदीले सहमति जनाएको र नेपालले भारतसँग राखेको कोभिड विरुद्धका मेडिकल सामग्री खरिदको प्रस्तावबारे पनि छलफल भएको थियो। उनले औषधिलगायत उपकरण उपलब्ध हुने धारणा व्यक्त गरेका थिए। भारत सरकारले उपलब्ध गराउने उक्त औषधिलगायत सहयोगका लागि प्रधानमन्त्री ओलीले मोदीलाई धन्यवाद दिएका थिए। नेपालमा आवश्यक पर्ने अधिक खाद्यान्न भारतबाटै आउने हुनाले त्यहाँबाट हुने आपूर्ति व्यवस्थामा निरन्तर कायम राख्न त्यहाँ सहज वातावरण बनाउने विषयमा दुवै मुलुकका सीमामा रहने कर्मचारीलाई निर्देशन दिने सहमति पनि भएको छ। यसका साथै नेपालभारतबीच रहेका अन्य सहकार्य, भारतीय सहयोगमा निर्माणाधीन परियोजना, कोभिड१९ पछिको विश्व राजनीति र नेपालभारत सम्बन्धलगायत विविध आयाममा पनि छलफल भएको थियो। दुवै मुलुकले एकअर्काबाट कसरी अधिकतम फाइदा लिने र सहकार्य बढाउने भन्नेमा पनि छलफल भएको थियो।"
विपन्नलाई गोल्डेनगेटको राहत,"काठमाडौं : लकडाउनका कारण कठिनाइमा परेका दैनिक मजदुरी गरी गुजारा चलाउँदै आएका मजदुर, श्रमिक र विपन्न परिवारलाई गोल्डेनगेट इन्टरनेसनल कलेजले शुक्रबार राहत सामग्री वितरण गरेको छ। गोल्डेनगेटसहित हिसान र त्रिकुटी कोलोनीको सहयोगमा काठमाडौं महानगरपालिका वडा ९ का पाँच सय ५० परिवारलाई राहत सामग्री वितरण गरिएको हो। त्यसमध्ये चार सयलाई गोल्डेनगेटले राहत उपलब्ध गराउको राष्ट्रिय खेलकुद परिषद्का सदस्यसचिव तथा गोल्डेनगेटका प्रमुख कार्यकारी अधिकृत रमेशकुमार सिलवाल जानकारी दिए। सिलवाल हिसानका अध्यक्ष पनि हुन्। ९ नम्बर वडा कार्यालयको समन्वयमा बत्तीसपुतलीस्थित गोल्डेनगेटमै सिलवाल, वडाध्यक्ष रामकृष्ण श्रेष्ठलगायतले लक्षित वर्गलाई राहत सामग्री वितरण गरेका थिए। सिलवालले कठिनाइमा परेकालाई आआफ्नो तर्फबाट सक्दो सहयोग गर्न आग्रह गरे। वडाध्यक्ष श्रेष्ठले चार चरणमा राहत वितरण गरिएको जानकारी दिँदै हालसम्म एक हजार सात सय १५ परिवारलाई राहत वितरण गरिसकेको बताए।"
मार्टिनेजका लागि एक करोड युरो,"रोम : इटालियन सिरिए क्लब इन्टर मिलानका स्ट्राइकर लाउटेरो मार्टिनेजलाई भित्र्याउन स्पेनिस क्लब बार्सिलोना निकै लालयित देखिएको छ। २२ वर्षीय अर्जेन्टिनी स्ट्राइकर मार्टिनेजलाई भित्र्याउन निकै अघिदेखि प्रयास थालेको बार्सिलोनाले उनको मूल्य पनि निर्धारण गरेको छ। ला लिगा लिडर बार्सिलोनाले मार्टिनेजका लागि आफू एक करोड युरो (एक करोड १० लाख अमेरिकी डलर) खर्चन तयार रहेको बताएको छ। यस विषयमा छलफलसमेत अघि बढाइसकिएको बार्सिलोनाका एक अधिकारीले जनाएका छन्। यद्यपि यतिबेला विश्वभरका क्लबहरू आर्थिक संकटमा परेका छन्। कोरोना भाइरसको महामारीका कारण खासगरी युरोपेली फुटबल बढी प्रभावित बनेको छ। यसका बाबजुद बार्सिलोनाले आगामी समर ट्रान्सफल विन्डोमा आफू सक्रिय भएर लाग्ने संकेत दिएको छ। मार्टिनेजका अतिरिक्त बार्सिलोनाले फ्रान्सेली क्लब पेरिस सेन्ट जर्मन (पीएसजी) का ब्राजिलियन स्टार नेमारमाथि पनि आँखा लगाएको छ। मार्टिनेज र नेमारलाई भित्र्याउन बार्सिलोनाले आफ्ना केही खेलाडीलाई बिक्री गर्ने योजना पनि बनाएको छ। बार्सिलोना मार्टिनेजलाई कुनै पनि हालतमा क्लबमा भिœयाउन चाहन्छ। त्यसैले उनका लागि आठ अंकको रकम प्रस्ताव गरेको छ, बार्सिलोना सम्बद्ध सूत्रले भनेको छ। बार्सिलोनाले मार्टिनेजका लागि तोकेको रकम बार्सिलोनाकै अर्का स्ट्राइकर लुइस स्वारेजको भन्दा कम हो। त्यसैले बार्सिलोनाले मार्टिनेजलाई अन्य सुविधा पनि दिने प्रस्ताव गरेको छ। नियमअनुसार क्लबको वार्षिक आम्दानीको ७० प्रतिशतभन्दा बढी रकम खेलाडी र अन्य कर्मचारीको तलबमा खर्च गर्न पाइँदैन। उक्त नियमले बार्सिलोनालाई नयाँ खेलाडी भिœयाउन समस्या पारेको छ। मार्टिनेज सन् २०१८ मा अर्जेन्टिनी क्लब रेसिङबाट इन्टर मिलानमा आबद्ध भएका हुन्। उनले छोटो समयमै इन्टर मिलानमा उत्कृष्ट प्रदर्शन गर्दै आएका छन्। यो सिजन पनि उनले क्लबका लागि ३१ खेल खेल्दै १६ गोल गरिसकेका छन्। कोरोना भाइरसको महामारीका कारण हाल इटालियन सिरिए पनि स्थगित छ।"
नेपालमा कोरोेना हेर्ने डाक्टर २८ मात्रै,"काठमाडौं : कोरोना भाइरस (कोभिड१९) संक्रमण बढेको अवस्थामा सघन उपचार कक्ष (आईसीयू) मा बिरामीलाई राखेर गरिने उपचारका लागि कति चिकित्सक र नर्र्स खटाउनुपर्ला ? अनुमान गर्नुहोस्। संक्रमितलाई अस्पतालमा राखेर उपचार गराउनुपर्ने अवस्थामा अहिलेसम्म स्वास्थ्य मन्त्रालयले २८ जना चिकित्सक र ३० जना नर्सलाई मात्र तालिम दिएको छ। अहिले कोरोना भाइरसको संक्रमण दोस्रो चरणमा स्थिर अवस्थामा रहेको छ। यसको रोकथाम र उपचारका लागि खटिएका चिकित्सक एवं स्वास्थ्यकर्मीले आधारभूत सामग्री र उपकरणको अभाव भोगिरहेका बेला संक्रमण बढे परिचालनका जनशक्ति अभाव हुने देखिएको छ। भविष्यमा संक्रमित बढी पाइएको अवस्थामा ती जिल्लामा तालिमप्राप्त चिकित्सक र नर्सलाई लैजाने योजना छ। यो जनशक्ति अपर्याप्त रहेको मन्त्रालयका अधिकारीहरू बताउँछन्। प्रादेशिक अस्पतालमा यिनै तालिमप्राप्त स्वास्थ्यकर्मीलाई खटाइनेछ। अहिले संघीय सरकारले सातवटै प्रदेशमा सहसचिवको नेतृत्वमा तीन तीन जना कर्मचारी खटाएको छ। क्वारेन्टाइनको अवस्था अनुगमन गर्ने, प्रयोगशालाको अवस्था र थ्रोट स्वाबको परीक्षण हेर्ने, कर्मचारी व्यवस्थापनलगायत कार्यको समन्वयका लागि खटिएका छन्। प्रदेशमा खटिएका एक सहसचिवका अनुसार कर्मचारी व्यवस्थापनको अवस्था कमजोर छ। यदि कोरोना भाइरसको संक्रमण बढेको अवस्थामा उपचारमा खटिने दक्ष चिकित्सक र नर्सको अभाव खड्किने देखिन्छ, ती सहसचिवले भने। स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेलले मुलुुकका ७७ वटै जिल्ला अस्पतालमा चिकित्सकसहित नर्स र पारामेडिक्सलाई तालिम दिनुपर्ने बताए। उनले भने, लकडाउन समयमै नगर्दा नौ जना संक्रमित भेटिए। चिकित्सक र नर्सलाई समयमै तालिम दिएर तयारी अवस्थामा नराख्दा महामारीको अवस्थामा अप्ठ्यारो हुन्छ। कोरोना भाइरसको संक्रमण समुदायस्तरमा फैलियो र महामारीको रूपमा लिएको अवस्थामा चिकित्सकलगायत स्वास्थ्यकर्मी अभाव खड्किने देखिएको छ। पर्सनल प्रोटेक्टिभ इक्विपमेन्ट (पीपीई) लगायत स्वास्थ्य सामग्रीसमेत पर्याप्त व्यवस्था नभएको अवस्थामा महामारी भए जनशक्ति व्यवस्थापन चुनौतीपूर्ण देखिएको हो। डा प्याकुरेलले भने, प्रदेश तहमा गएर अस्पतालका मेडिकल सुपरिन्टेन्डेन्टसहित चिकित्सक, नर्स र अहेवहरूलाई तालिम दिनुपर्छ। प्रादेशिक अस्पताल र जिल्ला अस्पताललगायत हरेक अस्पतालमा कम्तीमा ३ देखि ५ जनालाई तालिम दिनुपर्ने आवश्यकता रहेको उनले बताए। संक्रमण बढेको अवस्थामा परिचालनका लागि स्वास्थ्यकर्मीको रोस्टर बनाइएको र आवश्यकताअनुसार परिचालन गरिने स्वास्थ्य सेवा विभागले जनाएको छ। विभागका महानिर्देशक महेन्द्रप्रसाद श्रेष्ठले केही चिकित्सक र नर्सलाई तालिम दिइएको बताए। उनले भने, क्रिटिकल केयरसम्बन्धी तालिम दिएर विभिन्न अस्पतालमा तयारी अवस्थामा राखिएको छ। भोलि जुन ठाउँमा आवश्यक पर्छ। त्यहीअनुसार परिचालन गर्छौं। स्वास्थ्यकर्मीलाई कोरोना भाइरसको उपचारका लागि संक्रमितलाई राखिने सघन उपचार कक्ष (आईसीयू) सम्बन्धी तालिम दिइएको महानिर्देशक श्रेष्ठले जानकारी दिए। सेवा निवृत्तलाई आह्वान सरकारले कोरोना भाइरस परीक्षण दायरा बढाए पनि तालिमप्राप्त दक्ष स्वास्थ्यकर्मीको पर्याप्त व्यवस्था गर्न सकेको छैन। कोरोना भाइरसको रोकथाम, नियन्त्रण, निदान र उपचारका लागि जनशक्ति व्यवस्थापन गर्ने उद्देश्यले हाल सेवा बाहिर रहनुभएका र सेवा निवृत्त चिकित्सक एवं स्वास्थ्यकर्मीलाई स्वैच्छिक रूपमा आबद्ध हुन आह्वान गरेको छ। मन्त्रालयका प्रवक्ता डा विकास देवकोटाले शुक्रबार आयोजित नियमित प्रेस ब्रिफिङ कार्यक्रममा सेवा निवृत्त चिकित्सक र स्वास्थ्यकर्मीलाई आह्वान गरे। सरकारी छात्रवृत्तिमा पढेका मेडिकल अधिकृत, वरिष्ठ चिकित्सकका साथै एमडी एमएस तथा एमबीबीएस अध्ययनरतलाई परिचालन गर्न गत साता मन्त्रीस्तरीय निर्णय गरिएको थियो। छात्रवृत्तिमा अध्ययनरत चिकित्सक परिचालन गर्न पनि निर्णय भएको छ। यसले जनशक्ति व्यवस्थापनमा ठूलो मद्दत पुग्ने विश्वास लिएका छौं, उनले भने। स्वास्थ्य मन्त्रालयमार्फत चिकित्सा विज्ञान राष्ट्रिय प्रतिष्ठान, त्रिवि चिकित्सा शास्त्र अध्ययन संस्थान र बीपी कोइराला स्वास्थ्य विज्ञान प्रतिष्ठानमा चिकित्सा शास्त्रअन्तर्गत स्नातकोत्तर तहको दोस्रो र तेस्रो वर्षमा अध्ययनरत चिकित्सक परिचालन गरिने भएको हो। अहिले मुलुकका विभिन्न स्थानमा राखिएका क्वारेन्टाइनमा ८ हजार ६ सय ६१ जना व्यक्ति बसिरहेका छन्। त्यस्तै, आइसोलेसनमा १ सय २५ जना रहेको स्वास्थ्य मन्त्रालयले जनाएको छ। जसमध्ये काठमाडौं उपत्यकामा १५ जना र बाहिर १ सय १० जना छन्। अहिलेसम्म कोरोना भाइरसबाट संक्रमितको संख्या ९ छ। संक्रमितमध्ये धनगढीस्थित सेती अञ्चल अस्पतालमा चार जना उपचाररत छन्। काठमाडौंस्थित शुक्रराज ट्रपिकल तथा सरुवा रोग अस्पताल र बाग्लुङ धौलागिरि प्रादेशिक अस्पतालमा दुई जना छन्। उपचाररत सबैको स्वास्थ्य स्थिति सामान्य रहेको मन्त्रालयका प्रवक्ता डा देवकोटाले जानकारी दिए। कोरोना भाइरस संक्रमणले दोस्रो चरणमा प्रवेश गरेको एक सातायता नयाँ संक्रमित भेटिएका छैनन्। तलब कट्टा नगरिने कोरोना भाइरसको नियन्त्रण, निदान र उपचारमा खटिएका चिकित्सक एवं स्वास्थ्यकर्मीको तलब कट्टी नगरिने भएको छ। ११ चैतको मन्त्रिपरिषद्को निर्णयअनुसार विभिन्न तहका कर्मचारीले तीनदेखि सात दिनसम्मको तलब कट्टी गरेर उपचार कोषमा राख्ने निर्णय भएको थियो। संघ, प्रदेश र स्थानीय गरी तीनै तहका सरकारले कोभिड १९ संक्रमण रोकथाम, नियन्त्रण तथा उपचार कोष खडा गरेका छन्। स्वास्थ्य मन्त्रालयका प्रवक्ता डा देवकोटाले चिकित्सक तथा स्वास्थ्यकर्मीलाई तलब कट्टी गर्ने निर्देशन जारी नभएको बताए। उनले भने, हालसम्म तलब कट्टी पनि गरिएको छैन। तलब कट्टी गर्ने निर्देशन जारी पनि भएको छैन। चिकित्सक एवं स्वास्थ्यकर्मीले उच्च मनोबलसाथ फिल्डमा खटिन आह्वान गरिएको समेत उनले बताए।"
"कोरोनाबाट कुन देशमा कतिको मृत्यु, कति संक्रमित ? (पछिल्लो तथ्यांक)","काठमाडौं : कोरोना भाइरसको महामारीका कारण विश्वभर मृत्यु हुनेको संख्या एक लाख ५ हजार ७ सय २८ पुगेको छ । पछिल्लो तथ्यांक अनुसार १७ लाख २७ हजार ६ सय २ संक्रमित भइसकेका छन् । चीनबाट सुरु भएको यो महामारी पछिल्लो समय अमेरिका र युरोपका केही देशमा तीव्र रुपमा फैलिएको छ । अमेरिकामा एकै दिन २ हजारको समेत मृत्यु भएको छ । महामारी कारण एकै दिन यति धेरै संख्यामा मानिसको मृत्यु हुनु यही पहिलो घटना हो । कोरोनाबारे अपडेट गराउँदैआएको वेबसाइट वल्र्डोमिटर्स डट इन्फोका अनुसार हालसम्म संसारभर ३ लाख ९० हजार ६ सय ३९ जनाको उपचार भइसकेको छ । साथै ५० हजार २ सय ७१ संक्रमित गम्भीर अवस्थामा छन् । सबैभन्दा बढी प्रभावित देशमा अमेरिका, स्पेन, इटाली, फ्रान्स, जर्मनी लगायत देश छन् । यस्तै पछिल्लो समय भारतमा पनि तीव्र रुपमा संक्रमितको संख्या बढ्न थालेको छ । कुन देशमा कति ? अमेरिका संक्रमित : ५ लाख ६ हजार ८ मृत्यु : १९ हजार ६ सय ६६ उपचार : २८ हजार २ सय १० गम्भीर : १० हजार ९ सय ४७ स्पेन संक्रमित : १ लाख ६१ हजार ८ सय ५२ मृत्यु : १६ हजार ३ सय ५३ उपचार : ५९ हजार १ सय ९ गम्भीर : ७ हजार ३ सय ७१ इटाली संक्रमित : १ लाख ४७ हजार ५ सय ७७ मृत्यु : १८ हजार ८ सय ४९ उपचार : ३० हजार ४ सय ५५ गम्भीर : ३ हजार ४ सय ९७ फ्रान्स संक्रमित : १ लाख २४ हजार ८ सय ६९ मृत्यु : १३ हजार १ सय ९७ उपचार : २४ हजार ९ सय ३२ गम्भीर : ७ हजार ४ जर्मनी सक्रमित : १ लाख २२ हजार ८ सय ५५ मृत्यु : २ हजार ७ सय ३६ उपचार : ५३ हजार ९ सय १३ गम्भीर : ४ हजार ८ सय ९५ चीन संक्रमित : ८१ हजार ९ सय ५३ मृत्यु : ३ हजार ३ सय ३९ उपचार : ७७ हजार ५ सय २५ गम्भीर : १ सय ४१ युके संक्रमित : ७८ हजार ९ सय ९१ मृत्यु : ९ हजार ८ सय ७५ उपचार : ३ सय ४४ गम्भीर : १५ सय ५९ इरान संक्रमित : ७० हजार २९ मृत्यु : ४ हजार ३ सय ५७ उपचार : ४१ ह्जार ९ सय ४७ गम्भीर : ३ हजार ९ सय ८७ टर्की संक्रमित : ४७ हजार २९ मृत्यु : १ हजार ६ उपचार : २ हजार ४ सय २३ गम्भीर : १ हजार ६ सय ६७ भारत संक्रमित : ८ हजार ६३ मृत्य : २ सय ४९ उपचार : ७ सय ७४"
अद्भुत र सुन्दर ब्रम्हाण्ड,"ज्ञान रुमलिएको र विज्ञान अल्मलिएको बेला ध्यानबाटै परिकल्पना गर्नु रोमाञ्चक हुन सक्छ सन् १८५९ मा प्रसिद्ध बेलायती जीव वैज्ञानिक चाल्र्स डार्विन लिखित द ओरिजिन अफ स्पेसिस नामक पुस्तक प्रकाशित भयो र प्रतिपादन भयो थ्योरी अफ इभोल्युसन अर्थात प्राकृतिक छनौटद्धारा क्रमिक विकासको सिद्धान्त। त्यही सिद्धान्तको एउटा बहुचर्चित उक्तिसूत्र हो सरभाइवल अफ द फिटेस्ट जसको सार हो जुन प्राणीप्रजातिले प्रकृतिवातावरणअनुरूप आफूलाई ढाल्छ त्यही टिक्छ, जीवित रहन्छ र अधिकतम वंश विस्तार गर्छ। जसले आफूलाई वातावरणअनुकूल ढाल्न सक्दैन त्यो नासिन्छ चाहे जतिसुकै बलवान् किन नहोस्। बलवान्को कुरा गर्दा झन्डै साढे चौबीस करोड वर्षअघि पृथ्वीमा भीमकाय डाइनोसौरको प्रादुर्भाव भयो। पृथ्वीमा साढे १७ करोड वर्षसम्मको दबदबापछि ६ करोड ५५ लाख वर्षअघि अस्तित्वका लागि संघर्षमा पराजित भएका कारण धर्तीबाट भीमकाय स्वरूपको डाइनोसौर लोप भयो। पृथ्वीसँग एस्टेरोइड अर्थात ब्रम्हाण्डीय चट्टानउल्का पिण्ड ठोक्किएको कारणले होस् वा कुनै रोगव्याधी, महामारीका कारणले वा वातावरणअनुकूल आफूलाई ढाल्न नसकेको कारणले डाइनोसौरको अस्तित्व समाप्त भयो र स्तनधारीहरूको विस्तार भयो। स्तनधारीहरूमध्ये मनुष्यले असाधारण रूपमा आफूलाई वातावरणअनुकूल ढाल्दै गयो। बाँदरबाटै मनुष्यको विकास भएको चिम्पाञ्जीबाट मनुष्यमा रूपान्तरण भएको हुनसक्ने तर्क पनि विगतमा कतिपयले गरे। मनुष्य चिम्पाञ्जी, बाँदर सबै प्राइमेट हुन तर बाँदर स्वरूपमा विकसित हुँदै मनुष्यको अवतरण भएको होइन। प्राणी समूहमा मनुष्यको नजिकको अनुवांशिक नाता चिम्पाञ्जीसँग छ तर चिम्पाञ्जीबाट मनुष्यको विकास भएको होइन। तथापि यो सत्य हो ५० लाखदेखि ७० लाख वर्षअघि मनुष्य र चिम्पाञ्जीको साझा पुर्खा एउटै थिए। यसैगरी करोडौं वर्षअघि एप्स समूहका प्राणीहरूका सबैका एउटै साझा पुर्खा थिए। विकास क्रममा तिनै पुर्खाबाट निसृत एउटा वंश धारा मनुष्यको रूपमा त अन्य धारा चिम्पाञ्जी बाँदरलगायत विविध धारामा विकसित हुँदै गएको हुनुपर्छ। क्रमिक विकासको सिद्धान्त भनेको बनस्पति प्राणीहरूको उत्पत्तिाको सिद्धान्त पनि हो। क्रमिक विकासको सिद्धान्तअनुसार चराचर जगत्मा अस्तित्वमा रहेका मनुष्यलगायत ८७ लाखभन्दा बढी प्राणी, जिवहरूको सम्बन्ध एकापसमा जोडिन्छ। अर्थात मनुष्यलगायत समस्त प्राणीजीवहरूको साझा पुर्खा एउटै हो। त्यही साझा पुर्खाबाट पृथ्वीमा सृष्टिको प्रारम्भविस्तार भएको थियो। त्यो साझा पुर्खा भनेको ब्लु ग्रिन अल्गी अर्थात एक कोषीय सायनो बाक्टेरिया हो। त्यो साझा पुर्खा भनेको झन्डै चार अरब वर्षअघि उत्पन्न बाक्टेरिया हो जसलाई अहिले लुका नाम दिइएको छ। हाम्रो ब्रम्हाण्डको उत्पत्तिा झन्डै १३ अरब ८२ करोड वर्षअघि भएको थियो। भौतिक तत्तव, ऊर्जा समेटेको अत्यन्त तातो, घना, एउटा सुक्ष्म विन्दु अन्तरिक्षमा प्रकट भयो र भयो महाविस्फोट जसका कारण त्यो विन्दु अभूतपूर्व रफ्तारमा फैलँदै गयो र अझै विस्तार हुँदै गइरहेको छ, जुन हाम्रो ब्रम्हाण्ड हो। ब्रम्हाण्डको रचनाको सम्बन्धमा महाविस्फोट अर्थात विग ब्याङ सिद्धान्त चर्चित छ। हाम्रो ब्रम्हाण्ड विस्तृत छ र अझै विस्तार भइरहेको मत छ। सुदूर अतीतमा वैज्ञानिकहरू ब्रम्हाण्डको केन्द्रमा पृथ्वी अवस्थित छ भन्थे, जुन अहिले निरर्थक छ। भविष्यमा ब्रम्हाण्डको उत्पत्तिा र विस्तार सम्बन्धमा वर्तमानको मत पनि फेरिँदै जान सक्छ। यो ब्रम्हाण्डको एक भागमा परिभ्रमण गरिरहेको ग्यासको विशाल बादलबाट कुनै बेला सोलार नेब्युला अर्थात सौर्य निहारिकाको उत्पत्तिा भएको थियो। अत्यधिक गुरुत्वाकर्षणका कारण सौर्य निहारिका धराशायी भएपछि त्यसैको केन्द्र गर्भमलवाबाट झन्डै चार अरब ६० करोड वर्षपहिले तेजिलो सूर्यको जन्म भएको विश्वास गरिन्छ। सौर्य निहारिका कोल्याप्स भएपछि सूर्यमा नसमेटिएका मलवाहरुबाटै झन्डै चार अरब ५४ करोड वर्षपहिले पृथ्वीलगायत सौर्यमण्डलका अन्य ग्रहहरूको उत्पत्तिा भएको थियो। म्याग्मा लाभाले भरिएको प्रारम्भिक अवस्थाको पृथ्वीलाई मंगल ग्रहबराबरको आकार भएको थेइया प्राग्रह (काल्पनिक नाम)ले साढे चार अरब वर्षपहिले ठक्कर दिँदा उछिट्टिएको मलवाबाटै चन्द्रमाको उत्पत्तिा भएको थियो। उत्पत्तिाको करोडौं वर्षसम्म पृथ्वीको वायुमण्डलमा अक्सिजन थिएन। पृथ्वीमा जलको उत्पत्तिा कसरी भयो भन्नेबारे भिन्न मत रहेको छ। वर्तमानमा पृथ्वीको दुईतिहाइ सतह पानीले ढाकिएको छ। प्रारम्भमा पृथ्वी एउटा तातो गोला थियो जसको सतहमा म्याग्माको साम्राज्य थियो। त्यसैले पृथ्वीको सतहमा त्यसबेला जलको उपस्थिति थिएन। ब्रम्हाण्डीय चट्टान, धुमकेतुका कारण पृथ्वीमा जलको उत्पन्न भएको मत प्रबल छ। पृथ्वीको समुद्रमा पाइने र ब्रम्हाण्डीय चट्टानमा पाइने जलमा समानता रहेको बताइन्छ। त्यस्ता ब्रम्हाण्डीय चट्टान पृथ्वीसँग पटकपटक ठोकिएपछि पृथ्वीमा जलप्रवाह भएको हुनसक्छ। पछिल्लो अनुसन्धानले ब्रम्हाण्डीय चट्टानलगायत अनेकौं चट्टानी पदार्थ र सूर्यको निर्माणपछि बाँकी रहेका ग्यास र धुलोको बादलसमेत गरी दुवै स्रोतबाट पृथ्वीमा जलको आगमन भएको दर्शाएको छ। अथवा पृथ्वी चिसिँदै गएपछि बादल निर्माण भई जलको उत्पत्तिा भएको लगायत अनेकौं कारण हुन सक्छ। पृथ्वीको सतहमा जलको उत्पत्तिा पनि पौने चार अरबदेखि चार अरब वर्षअघि भएको हुनसक्छ र त्यहीबाट सृष्टिको प्रादुर्भाव भएको हुनुपर्छ। पृथ्वीमा पहिलो जीव अर्थात बाक्टेरियाको उत्पत्तिा पौने चार अरबदेखि चार अरब वर्षअघि भएको अनुमान गरिन्छ। फोटोसिन्थेसिस अर्थात प्रकाश संश्लेषण प्रक्रिया प्रारम्भ हुनुभन्दा अगाडि पृथ्वीको वायुमण्डलमा अक्सिजन थिएन। प्रकाश संश्लेषणमार्फत पृथ्वीमा अक्सिजन उत्र्सजन गर्ने पहिलो जिवाणु बाक्टेरिया हो। यसरी अक्सिजन उत्र्सजन हुन थालेपछि २ अरब ३० करोड वर्षपहिले पृथ्वीको बायुमण्डलमा नाटकीय तवरमा अक्सिजनको मात्रा वृद्धि भइसकेको थियो। तत्पश्चात एककोषीयबहुकोषीय जीवहरुको विकास र विस्तार हुँदै गयो। बाक्टेरिया जस्तो त्यही एककोषीय जीव बहुकोषीयमा विकास हुँदै सृष्टि अहिलेको अवस्थासम्म आइपुगेको बताइन्छ। यसकारण पनि सृष्टिको मुहान वा सबै प्राणीजीवहरूको साझा पुर्खाको रूपमा त्यही बाक्टेरियमलाई चित्रण गरिएको छ। सुदूर अतीतमा वैज्ञानिकहरू ब्रम्हाण्डको केन्द्रमा पृथ्वी अवस्थित छ भन्थे, जुन अहिले निरर्थक छ। भविष्यमा ब्रम्हाण्डको उत्पत्तिा र विस्तार सम्बन्धमा वर्तमानको मत पनि फेरिँदै जान सक्छ। पृथ्वीमा जीवन विस्तारको प्रमुख कारण अक्सिजन हो जुन अहिले पृथ्वीको वायुमण्डलमा २१ प्रतिशत रहेको छ। वर्तमानमा, अक्सिजनको अभावमा पृथ्वीमा जीवनको कल्पना गर्न सकिँदैन। यहाँसम्म कि वायुमण्डलमा अक्सिजनको मात्रा अधिक वा कम भयो भने भिन्न प्रजातिको जीवहरूको विकासविस्तार हुन सक्छ वा वर्तमान जीवहरूको स्वरूप परिवर्तन हुन सक्छ। विगतमा प्राणीहरूको क्रमिक विकास र विस्तारमा त्यसबेला बायुमण्डलमा रहेको अक्सिजनको मात्रा कारक रहेको हुनसक्छ। हाम्रो ब्रम्हाण्डमा पृथ्वी सूर्यभन्दा धेरै ठूला अनगिन्ती ग्रहतारा छन्। हाम्रो ब्रम्हाण्डमा असंख्य ग्याल्याक्सी छन्। ग्याल्याक्सी भनेको ताराहरू, ग्यास, धुलो र अँध्यारो पदार्थको पुञ्ज हो जसलाई तारापुञ्ज आकाशगंगा भनिन्छ। हाम्रो ब्रम्हाण्ड अनन्त छ तथापि ब्रम्हाण्डको अवलोकनीय सीमाभित्र मात्रै २० खरबभन्दा बढी तारापुञ्जआकाशगंगा छन्। मिल्की वे भनेको त्यस्तै एउटा आकाशगंगा हो जसभित्र हाम्रो सौर्य प्रणाली समाहित छ। मिल्की वे मा मात्र १ खरबदेखि चार खरबसम्म वा अझ बढी तारा छन् भने २० खरबभन्दा बढी तारापुञ्जआकाशगंगामध्ये सानो आकासगंगामा हजारदेखि लिएर ठूलो आकाशगंगामा अरबौं खरबौं तारा रहेका छन्। हाम्रो ब्रम्हाण्डमा कुल ताराको संख्या कति होला? यसको जबाफ अरब खरब अर्थात विलियन ट्रिलियनमा होइन जिलियनमा हुने गर्छ। जिलियन भनेको असंख्य, अनगिन्ती। एकातिर तीव्र गतिको अन्तरिक्ष यान न्यु होराइजन्सको गति प्रतिघन्टा ३६४०० माइल छ। यद्यपि नासाद्धारा सन २०१८ मा प्रक्षेपित रोवोटेक यान पार्कर सोलार प्रोवले सन् २०२४ मा प्रतिघन्टा चार लाख तीस हजार माइलको लक्ष्य हासिल गर्ने बताइन्छ। विद्यमान गतिमा पृथ्वीबाट ९ करोड ३० लाख माइल टाढा रहेको सूर्यसम्म पुग्न साढे तीन महिनाभन्दा बढी लाग्छ। अर्कोतिर प्रकाशको गति एक सेकेन्डमा १ लाख ८६ हजार माइल अर्थात पुगनपुग तीन लाख किलोमिटर रहेको छ। यस हिसाबले प्रकाशले सूर्यबाट पृथ्वीसम्मको दूरी साढे आठ मिनेटमा तय गर्छ। अन्तरिक्षको खोजलाई सहज बनाउन रकेटको होइन प्रकाशको गतिमा यात्रा गर्ने सामथ्र्य विकसित भयो वा यन्त्रको आविष्कार भयो भने पृथ्वीबाट सबैभन्दा नजिक रहेको तारामध्ये प्रोक्सीमा सेन्टोरीसम्म पुग्न चार दशमलव चौबीस प्रकाश वर्ष र अल्फा सेन्टोरीसम्म पुग्न चार दशमलव ३७ प्रकाश वर्ष लाग्छ भने पृथ्वीबाट सबैभन्दा टाढा मानिएको इकारस उपनामको तारासम्मको दूरी ९ अरब प्रकाश वर्ष रहेको छ। यो तारा १४ अरब प्रकाश वर्ष टाढा रहेको आंकलनसमेत हुन थालेको छ। हाम्रो अवलोकनीय ब्रम्हाण्डको रेडियस मात्रै साढे छयालीस अरब प्रकाश वर्ष छ भने यसको ब्यास ९३ अरब प्रकाश वर्ष छ। हाम्रो ब्रम्हाण्डभन्दा बाहिर अनेकौं ब्रम्हाण्ड हुनसक्ने सम्भावनाका कारण मल्टिभर्स अर्थात महाब्रम्हाण्डबहुब्रम्हाण्डको चर्चा पनि चुलिँदै छ। ब्रम्हाण्ड भनेको स्पेस ( अन्तरिक्ष) र समयको कथा हो। हाम्रो ब्रम्हाण्ड रहस्यमय छ थोरै ज्ञात धेरै अज्ञात छ। डार्क इनर्जी, डार्क म्याटर र ब्ल्याक होलबारे तथ्य कम अनुमानको भरमार छ। ताराहरूको मृत्युपछि असाधारण संकुचनका कारण त्यसको स्पेस र समय विकृत भई अदृश्य हुन पुगेको पिण्ड नै ब्ल्याक होल हो। अर्थात जब कुनै विशाल आकारको तारा अन्त्यको नजिक पुग्छ वा त्यस्तो ताराको मृत्यु हुन्छ, आफैंभित्र खुम्चिएर ब्ल्याक होल बन्छ जसभित्र स्पेस र समयले अर्थ गुमाउँछन्। ब्ल्याक होल जसको सम्पूर्ण द्रव्यमान एउटा सानो विन्दुमा केन्द्रित हुन्छ। एक पटक ब्ल्याक होलभित्र छिरेपछि प्रकाश पनि बाहिर निस्कन सक्दैन। अदृश्य तर तीव्र गुरुत्वाकर्षणको खिचावका कारण नजिकका भीमकाय ताराब्रम्हाण्डीय संरचनालाई निल्न आतुर त्यस्ता ब्ल्याक होल अन्तरिक्षमा अरबौंको संख्यामा छन्। सानोमा एउटा अणु जत्रो सानो तर पहाड भन्दा गह्रांै अनि सबैभन्दा ठूलो सुपर म्यासिभ नामक दैत्य ब्ल्याक होल प्रत्येक ठूलो आकाशगंगाको केन्द्रमा उपस्थित छ जुन सूर्यभन्दा अरबौं गुणा भारी छ। हाम्रो ब्रम्हाण्डभित्र पृथ्वीको अवस्था सुक्ष्म कणजस्तो मात्रै छ। त्यही कणभित्र जीवनधारी लाखौं करोडांै प्रजातिको बास छ। ज्ञानको उत्कृष्ट स्वरूप विज्ञान हो। ब्रम्हाण्डको उत्पत्तिा अगाडि अन्तरिक्षको अवस्थाबारे विज्ञान मौन छ। यसै पनि हाम्रो ब्रम्हाण्डको बारेमा समेत विज्ञान अल्मलिएको छ। ज्ञान रुमलिएको र विज्ञान अल्मलिएको बेला ध्यानबाटै परिकल्पना गर्नु रोमाञ्चक हुन सक्छ। हाम्रो ब्रम्हाण्ड अद्भुत छ, अकल्पनीय सुन्दर छ।"
