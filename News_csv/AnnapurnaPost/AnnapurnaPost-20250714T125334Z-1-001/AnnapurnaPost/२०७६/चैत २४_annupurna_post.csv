शीर्षक,विवरण
एचआईभी संक्रमितलाई एआरभी औषधि वितरण,"भक्तपुर : राष्ट्रिय एचआईभी तथा एड्स महासंघ नेपाल (एनएपीएन) ले एचआईभी संक्रमितको घरदैलो पुगेर हातहातमै जीवनदायिनी एन्टिरेट्रोभाइरल (एआरभी) औषधि वितरण गरेको छ ।कोरोना भाइरस संक्रमण नियन्त्रण गर्न सरकारले गरेको लकडाउनको समयमा पनि एनएपीएनले घरदैलोमार्फत संक्रमितको हातमा एआरभी पुर्याएको हो । एनएपीएनका अध्यक्ष राजेश दिदियाले ७६ जिल्लामा रहेको संस्थाको सञ्जालले औषधि अभाव भएका एक हजार दुईसयभन्दा बढी संक्रमितलाई हातहातमा उक्त औषधि पुर्याइएको जानकारी दिए । एचआईभी संक्रमितले भाइरसको प्रभाव कम गर्न दैनिक रुपमा एआरभी औषधि सेवन गर्नुपर्छ । औषधि छुटे भाइरसको प्रभाव बढेर संक्रमितको स्वास्थ्यमा असर गर्ने संक्रमितहरु बताउँछन् । सरकारले संक्रमितहरुलाई उक्त औषधि निःशुल्क गरेको छ । तर लकडाउनको कारण जिल्लास्थित एआरटी सेन्टर पुग्न नसकेका संक्रमितलाई एनएपीएनले घरसम्मै पुगेर औषधि वितरण गरेको अध्यक्ष दिदियाले बताए । लकडाउनअघि संक्रमितहरु १ वा दुई महिनामा एकपटक एआरटी सेन्टर पुगेर औषधि लिएर खान्छन्, उनले भने, तर लकडाउन भएपछि औषधि नभएका एक हजार दुईसय संक्रमितलाई घरसम्म पुगेर औषधि उपलब्ध गराएका हौं । यसरी एआरभी पुर्याउन जानेलाई व्यक्तिगत सुरक्षाका सामग्री उपलब्ध गराइएको उनको भनाइ थियो । देशभरका ७७ जिल्लामा ८० वटा एआरटी सेन्टर रहेका छन् । ती सेन्टरबाट अहिले करिब १८ हजार पाँचसय एचआईभी संक्रमितले एआरभी औषधि खाइरहेको एनएपीएनले जनाएको छ । एनएपीएनका वरिष्ठ फिल्ड अफिसर प्रकाशनाथ योगीले लकडाउनले गर्दा संक्रमितलाई एआरटीसम्म पुग्न समस्या भइरहेको बताए । उनका अनुसार नेपालमा एआरटी औषधिसमेत अभाव हुन थालेको छ । राष्ट्रिय एड्स तथा यौनरोग नियन्त्रण केन्द्र टेकूले दुई महिनाको लागि पुग्ने औषधि भएको बताएको उनको भनाइ थियो । तर लक डाउन अझै बढ्ने भएपछि संक्रमितहरुमा औषधि नपाउने चिन्ता बढेको अधिकृत योगी बताउँछन् । पर्याप्त एआरभी औषधि जोहो गर्न राष्ट्रिय एड्स तथा यौनरोग नियन्त्रण केन्द्रको ध्यानाकर्षण गर्दै आएका छौं, उनले भने, केन्द्रले अहिले दुई महिना पुग्ने स्टक भएको र थप औषधि मगाउने प्रक्रियामा रहेको बताएको छ । अधिकृत योगीले लकडाउनका कारण संक्रमितहरुले खाद्यान्नलगायतको अभावसमेत भोग्न बाध्य भइरहेको जानकारी दिए । नेपालमा ३२ हजार सात सय ३५ जना एचआईभी एड्स संक्रमित रहेको अनुमान गरिएको छ । जसमा पुरुष २० हजार दुई सय ९४ र महिला १२ हजार पाँच सय ६१ जना रहेका छन् । त्यस्तै एक हजार एक सय ९१ जना बालबालिका रहेका छन् । नेपालमा दैनिक दुई जना नयाँ एचआईभी संक्रमित थपिने गरेको केन्द्रको तथ्यांक रहेको छ । त्यस्तै करिब एक हजार पाँचसय जनाको एचआईभीएड्सको कारण ज्यान जाने गर्छ । एचआईभी एड्सकै कारण वर्षमा ३३ जनाको ज्यान जाने केन्द्रको तथ्यांक रहेको छ । नेपाल सरकारकाले सन् २०२० भित्र ९० प्रतिशत संक्रमितको पहिचान, ९० प्रतिशतलाई एआरटीको पहुँचमा ल्याउने र ९० प्रतिशतलाई एआरटीमा टिकाइराख्ने लक्ष्य लिएको छ ।"
संघीय संसद सचिवालयले सरकारी राहत कोषमा १ करोड पठायो,"संघीय संसद सचिवालयले नेपाल सरकारले स्थापना गरेको केन्द्रीय राहत कोषमा पहिलो चरणमा आज मंगलबार १ करोड बढी रकम जम्मा गरेको छ । सचिवालयले महालेखा नियन्त्रकको कार्यालय मार्फत आज १ करोड १ लाख ३२ हजार ८ सय रुपैंया कोषमा पठाएको सचिवालयका प्रमुख लेखा नियन्त्रण बसन्तराज सिग्देलले जानकारी दिए। आज पठाईएको रकम प्रतिनिधिसभाका सम्माननीय सभामुख अग्नि प्रसाद सापकोटा, राष्टिय सभाका सम्माननीय अध्यक्ष गणेश प्रसाद तिमिल्सिना, माननीय उपाध्यक्ष शशिकला दाहालले यस अघि घोषणा गरेको एक महिनाको पारिश्रमिक बराबरको रकम पठाइएको छ । यस्तै नेकपा संसदीय दलका १ सय ९५ जना सांसदको आधा महिनाको तलब बराबरको रकम, नीजि सचिवालय, स्थाई तथा करार कर्मचारीका तर्फबाट गरिएको योगदाकनको रकम पनि पठाईएको छ । पहिलो चरणमा संघीय समाजवादी फोरमका सांसद प्रदीप यादव र राष्टिय जनमोर्चाकी सांसद दुुर्गा पौडेलको एक महिना बराबरको तलब पनि कोषमा पठाइएको छ । संघीय संसद सचिवालयका अनुसार बाँकी सांसदहरुले कोषमा गरेको राहत रकम भने अर्को महिना जम्मा हुनेछ ।"
मलेरियाको खोप प्रचार गरेपछि ट्रम्पविरुद्ध अन्तर्राष्ट्रिय अदालतमा मुद्दा !,"वासिंटन : अमेरिकाको ओहिओस्थित डेमोक्रेटिक तर्फका एक जनप्रतिनिधिले राष्ट्रपति डोनल्ड ट्रम्पलाई मानवताविरोधी अपराधको मुद्दामा अन्तर्राष्ट्रिय अदालत पठाउने बताएकी छन् । मेडिकल्ली प्रमाणित नभएको औषधिलाई ट्रम्पले कोरोना भाइरसको औषधिको रुपमा प्रचार गरेकाले यस्तो मुद्दा हाल्ने ती उनले बाचा गरेकी हुन् । ओहिओ राज्य जनप्रतिनिधि टाभिया गलोन्स्कीले ट्रम्पविरुद्ध मुद्दा दायर गर्ने बताएकी हुन् । ट्रम्पले आइतबार मलेरिया विरुद्धको औषधि हाइड्रोक्सिक्लोरोक्वाइनको प्रयोगबारे बोलेपछि टाभियाले यस्तो चेतावनी दिएकी हुन् । मलेरिया विरुद्ध प्रयोग हुने उक्त औषधिलाई कोभिड १९ विरुद्ध प्रयोग गर्ने बताएपछि बहसको विषय बनेको छ । म यसलाई धेरै सहन सक्दिनँ, हेगमा गएको छु, म रेफरल बनाउँदै छु, गलोन्स्कीले भनिन् । ट्रम्पको पछिल्लो पत्रकार सम्मेलनलाई प्रमाणको रुपमा पेश गर्दै उनले मुद्दा दायर गर्ने जनाएकी छन् । हेगलाई अन्तर्राष्ट्रिय फौजदारी अदालतको केन्द्र मानिन्छ । जहाँ १ सय २३ वटा सदस्यराष्ट्र छन् । त्यसमध्ये अमेरिका पनि एक हो । सदस्य राष्ट्रहरुले रेफरल गर्न सक्छन् । गैर सदस्यराष्ट्रहरुले वैकल्पिक रुपमा संयुक्त राष्ट्रसंघ सुरक्षा परिषदले पनि अनुसन्धानका लागि रेफर गर्नसक्छ । मानवता विरोधी अपराधलाई विशेष किसिमको अपराधका रुपमा लिइन्छ, जसलाई आईसिसीले हेर्ने गर्छ । अदालतले अपराधहरुको सूचीकृत गरेको हुन्छ । जहाँ हत्या, यातना, दासत्व, विनाशकारी घटना तथा अन्य अमानवीय घटनालाई अन्तर्राष्ट्रिय अदालतले सूचीकृत गरेको हुन्छ । मलेरिया विरोधी औषधिको प्रचार प्रसार गरेको भन्दै ट्रम्पलाई प्रश्न उठाउने गलोन्स्की पहिलो नेता भने हैनन् । यसअघि अन्य नेताहरुले पनि ट्रम्पलाई प्रमाणित नभएको औषधिलाई प्रचार गरेको भन्दै कडा आलोचना गरेका थिए । मलेरिया विरुद्धको औषधिलाई कोभिड १९ का बिरामीलाई प्रयोग गर्न सकिने दावी गरिए पनि हालसम्म प्रमाणित भइसकेको छैन । विज्ञहरुले यसको प्रयोगले जटिलता उत्पन्न गर्नसक्ने औंल्याएका छन् । अमेरिकी सरुवा रोग तथा संक्रामक रोग राष्ट्रिय संस्थानका निर्देशक डा एन्थोनी फौकीले उक्त औषधिले कोरोना विरुद्ध काम गर्ने प्रतिक्रिया दिँदैआएका छन् । कतिपय केसमा यसले काम गर्न नसके पनि सामान्यतः उक्त औषधिले काम गर्ने उनको भनाइ छ । यसर्थ ट्रम्पले मलेरिया विरुद्धको उक्त औषधिको प्रचार गरेको आरोप कमजोर हुनसक्ने पनि टिप्पणी हुन थालेको छ । यद्यपि गलोन्स्कीले राष्ट्रपति विरुद्ध मुद्दा दायर गर्ने प्रसस्त प्रमाण भएको दावी गरेकी छन् । उनले अन्तर्राष्ट्रिय स्तरमा काम गरेका वकिललाई यस मुद्दामा आफूसँग काम गर्न सार्वजनिक रुपमै आह्वान समेत गरेकी छन् ।"
बेलायती प्रधानमन्त्रीलाई आईसियूमा अक्सिजन दिएर उपचार गरिँदै,लण्डन : कोरोना भाइरसबाट संक्रमित रहेका बेलायती प्रधानमन्त्री बोरिस जोन्सनलाई अहिले आईसियूमा राखेर उपचार गरिएको छ । जहाँ अक्सिजनको सहायताबाट उपचार भइरहेको क्याविनेट मन्त्री माइकेल गोभले बिबिसीलाई जानकारी दिएका छन् । पछिल्लो समय उनले अक्सिजन लिइरहेका छन् । सोमबारदेखि उनलाई आईसियूमा राखी उपचार गर्न थालिएको हो । दुई दिनअघि मात्रै उनी स्वास्थ्य अवस्था कमजोर भएपछि अस्पताल भर्ना भएका थिए । कोरोनाको लक्षण देखिएपछि अघिल्लो सातादेखि नै आइसोलेसनमा बसेका थिए । यद्यपि कार्यालयको काममा बाधा नपुग्ने उनको प्रतिक्रिया थियो । जोन्सनपछि उनीसँगै रहेकी उनकी प्रेमिका समेत लक्षण देखिन थालेपछि आइसोलेसनमा बस्न थालेकी छन् । सामाजिक सञ्जालमा भने बोरिस जोन्सनको निधनको खबर आउन थालेको छ । एउटा बिबिसी नामको साइटबाटै जोन्सनको निधनको खबर सार्वजनिक भएको छ । यद्यपि बेलायत सरकार र बिबिसीको आधिकारिक साइटले यसबारे पुष्टि गरेको छैन ।
"कश्मीरी नेत्री मेहबुबा जेलबाट रिहा, अब घरभित्रै नजरबन्दमा",श्रीनगर : जम्मुकश्मीरकी पूर्व मुख्यमन्त्री मेहबुबा मुफ्तीलाई जेलबाट उनकै निवासमा सारिएको छ । तर उनको नजरबन्द जारी रहनेछ । ६० वर्षीया नेत्री मेहबुबालाई २०१९ को अगस्ट ५ मा पक्राउ गरी कारागारमा राखिएको थियो । सरकारको आदेश अनुसार उनलाई अब मौलाना आजाद रोडको जेलबाट फेयरभ्यु गुप्कर रोडस्थित उनकै निवासमा सारिँदैछ । ग्त मार्च २४ मा जम्मु कश्मीका नेता ओमर अब्दुल्लाह पनि कारागारबाट रिहा भएका थिए । जम्मु कश्मीर प्रशासनले सोमबार पनि ३१ जना बन्दीलाई रिहा गरेको छ । उनीहरु सबै विभिन्न जेलमा छरिएर रहेका थिए । अधिकारीहरुका अनुसार उनीहरु रिहा हुने प्रक्रियामा छन् । जसमध्ये १७ जना कश्मीर र १४ जना जम्मुका थिए ।
वडाध्यक्ष क्वारेन्टाइनमा,"जनकपुरधाम : धनुषाको जनकनन्दनी गाउँपालिकाका एक वडा अध्यक्ष क्वारेन्टाइनमा भर्ना भएका छन्। छिमेकी मुलुक भारतको बिहार राज्य अन्तर्गत मधुवन्नीबाट घर फर्किएका जनकनन्दनी गाउँपालिका२ का वडा अध्यक्ष भोगेन्द्र पाठक क्वारेन्टाइनमा भर्ना भएका हुन्। गत हप्ताको शुक्रबार भारत बिहार राज्य अन्तर्गत मधुवन्नी पढ्दै गरेको छोराछोरी भेटन पुगेका उनी शनिवार फर्किएका थिए। भारतबाट फर्किएका वडा अध्यक्ष गाउँ पसेको स्थानीयले जानकारी पाएपछि प्रहरीलाई खबर गरेका थिए। प्रहरीले खबर पाए लगत्तै गाउँपालिका अध्यक्ष अब्दुल वारिख शेखको समन्वयनमा क्वारेन्टाइनमा राखिएको ईलाका प्रहरी कार्यालय खजूरीका प्रहरी निरिक्षक देवेन्द्र रोकायाले जानकारी दिए। गाउँपालिका अध्यक्ष शेखको समन्वयन पछि सोमबार बिहानबाट वडा अध्यक्ष पाठक क्वारेन्टाइनमा बसेका हुन्। जनकनन्दनी गाउँपालिकाले २० बेडको क्वारेन्टाइन खजूरीस्थित उच्च माध्यमिक बिद्यालयमा स्थापना गरेको छ। जस मध्ये ६ जना खाडी मुलुक कत्तारबाट नेपाल फर्कि क्वारेन्टाइनमा भर्ना भएका छन् भने वडा अध्यक्ष भारतबाट फर्किपछि भर्ना भएका हुन्। यता गाउँपालिका अध्यक्ष अब्दुल वारिख शेखले पिपद् व्यवस्थापन समितिको सदस्यमा रहेका वडा अध्यक्ष पाठक क्वारेन्टाइनमा भर्नापछि काम गर्न असहज भएको बताए। उनले भने, 'यस्तो विपद्को बेलामा समेत राजनीतिक दलका प्रतिनिधिहरु खिचातानी गर्छन् पिद्को घडीमा समेत आफ्नो र पराया छुट्टयाउँछन्।'"
लकडाउन पछिको योजना बनाउन मन्त्रीहरुलाई मोदीको निर्देशन,"भारत : प्रधानमन्त्री नरेन्द्र मोदीले लकडाउनपछिका लागि विशेष योजना बनाउन संघीय मन्त्रीहरुलाई निर्देशन दिएका छन्। उनले मुख्य दश निर्णयका लागि तयारी गर्न र प्राथमिकताका दश क्षेत्र किटान गर्न मन्त्रीहरूलाई सोमबार निर्देशन दिएका हुन्। कोरोना भाइरसको सङ्क्रमणका कारण देशका धेरै क्षेत्रमा दीर्घकालिन असर पर्ने भएकाले त्यसको सामना गर्नका लागि विषेश योजना, कार्यक्रम र रणनीतिहरु बनाउनुपर्नेमा प्रधानमन्त्री मोदीको जोड थियो। आफ्नो मन्त्रीपरिषद्का सदस्य मन्त्रीहरुसँग सोमबार भिडियो बैठक गर्दै उनले कोरोनापछि 'भारत बनाऔँ' अभियान चलाउने गरी कार्यक्रमहरू ल्याउनुपर्ने बताएका थिए। उनले राष्ट्रिय तथा अन्तर्राष्ट्रिय क्षेत्रबाट शिक्षा लिँदै सङ्कटलाई अवसरको रूपमा सदुपयोग गर्नु पर्नेमा पनि जोड दिए। प्रधानमन्त्री मोदीले अहिलेको संकटबाट चिकित्सा क्षेत्रलाई आत्म निर्भर बनाउनु पर्ने पाठ सिकिएको पनि बताए। आन्तरिक उत्पादनलाई जोड दिँदै निर्यात गर्न सकिने नयाँ क्षेत्र र देशहरूको पहिचान गर्न र कार्यान्वयन गर्न सकिने योजनाहरू ल्याउन उनले आह्वान गरे। प्रधानमन्त्री कार्यालयारा जारी वक्तव्यमा प्रधानमन्त्री मोदीले प्रान्तीय तथा जिल्लास्तरीय प्रशासनलाई सङ्कट निवारणका लागि पर्याप्त रूपमा परिचालन गर्न तथा उनीहरुसँग राम्रो सम्पर्कमा रहन पनि आग्रह गरेको उल्लेख छ। उनले सङ्कटका कारण उत्पन्न पछिल्लो अवस्थाका बारेमा वास्तविक अवस्था अध्ययन गरी समस्याहरूको समाधानका उपायहरू पिहल्याउन लगाउनुभएको वक्तव्यमा जनाइएको छ। पर्याप्त अनुगमन गर्न र गलत गर्नेहरुलाई कारबाही गर्न पनि प्रधानमन्त्री मोदीले मन्त्रीहरूलाई निर्देशन दिए। उनले कोरोना विरुद्धको लडाई सकिएपछि देशलाई पहिलाभन्दा राम्रो अवस्थामा पुर्याउनु पर्ने र त्यसका लागि युद्धस्तरमा काम गर्नुपर्ने बताए। भारतमा कोरोना भाइरसको संक्रमण फैलिदै गएपछि गत मार्च २४ तारिखदेखि लागु हुनेगरी यही अप्रिल १४ तारिखसम्मका लागि २१ दिने देशव्यापी लकडाउन गरिएको छ। लकडाउन लागुभएपछि प्रधानमन्त्री मोदीले पहिलो पटक भिडियो मार्फत् मन्त्रीपरिषद्को बैठक बसालेका थिए। यसैबीच प्रधानमन्त्री मोदीले कोरोना भाइरस विरुद्धको लडाईलाई थप प्रभावकारी बनाउन अन्य दलका नेताहरुसँग पनि छलफल गर्ने तयारी गरेका थिए। भारतीय कम्युनिष्ट पार्टीका नेता डी राजले राजनीतिक दलका नेताहरुसँग छलफल गर्न आग्रह गर्दै सोमबार प्रधानमन्त्री मोदीलाई पत्र लेखेका थिए। 'यो विषम परिस्थितिमा सबै राजनीतिक दलहरूले संयुक्त बल लगाएर कोरोना भाइरस विरुद्धको लडाईलाई सफल पार्नु पर्दछ, सबै दलहरुले हातेमालो गरेर राजनीतिक, आर्थिक र सामाजिक क्षेत्रमा काम गर्नु पर्ने देखिएको छ,' उनले पत्रमा लेखेका थिए। त्यसका लागि प्रधानमन्त्री मोदीले नेतृत्व र सक्रियता देखाउनुपर्नेमा पनि नेता राजले पत्रमा उल्लेख गरे। उनले सवै दलका नेताहरूसँग प्रधानमन्त्री मोदीले भिडियो बैठक गर्ने विश्वास पनि व्यक्त गरे। कानुन मन्त्री प्रल्हाद जोशीले जारी गरेको वक्तव्यमा लेखिएको छ, 'प्रधानमन्त्री मोदीले यही अप्रिल ८ तारिखका दिन बिहान ११ बजे संसदमा पाँचभन्दा बढी सदस्य रहेका दलका नेताहरुसँग भिडियो बैठक गरे।"
प्रेमीसँग २७ मिनेट फोनपछि रंगेहात भेटेका देवरको हत्या,"बर्दिबास : महोत्तरीको पर्साकी सगिरा खातुनलाई अबैध सम्बन्धले प्रहरी खोरमा पुर्याएको छ। उनी १५ दिनदेखि जिल्ला प्रहरी कार्यालको हिरासतमा छिन्। १३ वर्षीय देवर मजिवुल अन्सारीको घाँटी औलाले थिची हत्या गरेको उनीमाथि अभियोग छ। सगिराको आर्थिक अवस्था दयनिय थियो। सन्तानको लालपालन गर्न उनका श्रीमान रकिवुल अन्सारी दुई वर्षदेखि विदेशमा छन्। उनको तीन सन्तान छन्। यौन प्यास मेटाउन उनले प्रेमीसँग यौन सम्बन्ध बढाएकी थिइन्। गत चैत्र ९ गते मध्यरातमा आफ्नै घरमा प्रेमीलाई बोलाएर सगिरा यौन क्रियाकलाप लिप्त थिइन्। आपत्तिजनक अवस्थामा उनलाई देवर मजिवुलले देखेका थिए। जिल्ला प्रहरी कार्यालय महोत्तरीका एसपी श्यामकृष्ण अधिकारीका अनुसार देवर र भाउजू मिलेर घरमा आएका ती युवक(भाउजुको प्रेमी)लाई भगाएका थिए। त्यसपछि भाउजु र देवर आआफ्नै कोठामा गएर सुतेका थिए। सगिराले आफ्नै प्रेमीसँग राती २७ मिनेट कुरा गरोको कलडिटेल प्रहरी पत्ता लगाएको छ। यौन सम्बन्धको पोल खुल्ने डरले प्रेमीको योजनामा सगिराले देवरलाई घाँटी थिचेर हत्या गरेकी हुन सक्ने बताइएको छ। देवरको शव गाडन कवरगाहा जाँदै गर्दा उनलाई पक्राउ गरिएको थियो। देवरलाई सुतेको औछ्यानमै भाउजूले अबैध सम्बन्ध लुकाउन हत्या गरेको एसपी अधिकारीले बताए।'महिलाको प्रेमीको पनि डिटेल हामीले पत्ता लगाइसेका छौं। भागेर भारतमा लुकेको छ' उनले भने,'उनको खोजी गरिरहेका छौ।' पक्राउ परेका सगिरा र उनको प्रेमीमाथि कर्तव्य ज्यानमा मुद्धा दर्ता गरि अनुसन्धान अघि बढाइएको प्रहरीले जनाएको छ।"
को हुन् नवनियुक्त गभर्नर अधिकारी ?,"काठमाडौं : नेपाल राष्ट्र बैंकको १७ औं गभर्नरमा महाप्रसाद अधिकारीको नियुक्ती यस्तोबेला भएको छ, जतिबेला मुलुकको अर्थतन्त्र कोभिड१९ कोरोना भाइरस महामारीको सन्त्रासले शिथिल छ। भर्खरै राष्ट्र बैंकले मौद्रिक प्रोत्साहनका माध्यमबाट उद्यम, व्यवसायलाई ऋणको साँवा ब्याज भुक्तानी अवधि बढाउनुको साथै सहुलियतपूर्ण पुन: कर्जाको आकार वृद्धि र अनिवार्य नगद मौज्दात १ प्रतिशत बिन्दूले घटाएर ३२३३ अर्ब रुपैयाँको तरलताको जोहो गरेको छ। अर्थतन्त्रलाई पुनःस्थापित गर्ने, वित्तिय स्थायित्व कायम राख्न निकै चुनौतीपूर्ण समयमा अधिकारी गभर्नर नियुक्त भएका छन्। नियमन र निजी क्षेत्रलाई प्रोत्साहन समानान्तर रुपमा अघि बढाउनुपर्ने समयमा सरकारले अधिकारीलाई छानेको छ। नेपाल राष्ट्र बैंकमा ३० वर्ष काम गरेको अनुभव र लगानी बोर्डमा चार वर्ष प्रमुख कार्यकारी अधिकृतका रुपमा अधिकारीले लगानी सहजीकरणमा पनि आफूलाई पोख्त बनाएका छन्। अर्थात्, निजी क्षेत्र विकासको मर्मलाई उनले महसुस गर्न सक्छन्। राष्ट्र बैंकको गभर्नरमा महाप्रसाद अधिकारी नियुक्त नेपाल राष्ट्र बैंकमा ३० वर्षे सेवाअवधिपछि उनी डेपुटी गर्भरबाट सेवा निवृत्त भएका हुन्। चार वर्षपछि उनी पुनः राष्ट्र बैंक नै फर्केका छन्, गभर्नरको रुपमा। 'आफूले लामो समय काम गरेको संस्थाको नेतृत्वमा रहेर काम गर्ने आकांक्षा स्वभाविक रुपमा हुन्छ नै,' अधिकारीले अन्नपूर्ण अनलाइनसँग भने 'अहिलेको समय चुनौतीपूर्ण नै छ। यसलाई सबै सरोकारवालाको सहयोगले पार लगाउनुपर्नेछ।' बैंक तथा वित्तिय संस्थाको स्थायित्वका लागि नियमन र सुपरिवेक्षणमा अधिकारीले महत्वपूर्ण भूमिका निर्वाह गरेका छन्। डेपुटी गभर्नरको कार्यकालमा उनले आफ्नो काम बाट कनिष्ठ कार्यकारी निर्देशकलाई डेपुटी गभर्नर बनाएको भन्नेहरुको मुख बन्द गराइदिएका थिए। उनले महँगो ब्याजमा आउने वैदेशिक ऋण नियन्त्रण गर्नेदेखि बैंक तथा वित्तिय संस्थामा जोखिममा आधारित सुपरिवेक्षण लागू गराउने तथा वित्तिय संस्थाहरुको पुँजी वृद्धिमा महत्वपूर्ण भूमिका निर्वाह गरेका छन्। तीन दशक राष्ट्र बैंकमा काम गर्दा उनी नियामकको मानसिकतामा चले। राष्ट्र बैंकबाट सेवा निवृत्त भएपछि तत्कालीन प्रधानमन्त्री केपी शर्मा ओलीको सरकारले उनलाई लगानी बोर्डको प्रमुख कार्यकारी अधिकृतमा नियुक्त गर्यो। लगानी बोर्डमा उनले लगानीको सहजकर्ताका रुपमा काम गरे। यसले उनी एक नियामक र निजी क्षेत्रको सहजकर्ताका रुपमा दुवै थरी कार्य अनुभवको संयोजन गरे। दुई थरी अनुभवको सम्मिश्रणले उनलाई यतिबेलाको चुनौतीपूर्ण समयलाई सम्हाल्न सहयोगी हुने विश्वास गर्न सकिन्छ। राष्ट्र बैंकमा लामो समय काम गर्दा र पछिल्लो पटक प्रधानमन्त्री नेतृत्वको लगानी बोर्डमा काम गर्दा उनलाई खोट लगाउनुपर्ने ठाउँ नरहेका उनका सहकर्मीहरु सुनाउँछन्। कामका आधारमा व्यक्तिलाई पर्गेल्ने र काम गर्ने व्यक्तिलाई अघि बढाउने उनको स्वभाव नेतृत्वको उच्च व्यवसायिक क्षमता रहेको उनलाई नजिकबाट जान्नेहरु बताउँछन्। एक चार्टर्ड एकाउन्टेन्टको राष्ट्र बैंकको गभर्नरमा नियुक्तिले बैंक तथा वित्तिय संस्थाको सुपरिवेक्षण अझै प्रभावकारी हुने अपेक्षा गर्न सकिन्छ। लकडाउन शुरु हुनुभन्दा ठीक अघि अर्थमन्त्री डा युवराज खतिवडाको संयोजकत्वमा सिफारिश समिति बन्यो। अर्थमन्त्रीले पूर्व गभर्नर विजयनाथ भट्टराई र राष्ट्रिय सूचना आयोगका पूर्व प्रमुख आयुक्त तथा पूर्व सचिव कृष्णहरि बाँस्कोटालाई छाने। समितिका सदस्य बन्न गरेको आग्रहमा भट्टराईले अर्थमन्त्रीसँग सोधे, 'हामीले पनि सिफारिश गर्न पाउने भए समितिमा बस्ने हो। नत्र तपाईंले छानेका नाम अनुमोदन गर्नुपर्ने भए म बस्दिनँ।' खतिवडाले भट्टराईलाई आफू पूर्वाग्राही नभएको र छलफलमा आउने नाममा खुला रहेको बताएपछि भट्टराई राजी भए। समितिको भट्टराईले अधिकारीलाई अघि सारे। अर्थमन्त्री खतिवडाले सहर्ष स्वीकार गरे। त्यसबाहेक राष्ट्र बैंकका दुई डेपुटी गभर्नरहरुमध्ये १ लाई सिफारिश गर्नुपर्ने प्रावधान छ। डेपुटी गभर्नरहरुमध्ये शिवराज श्रेष्ठ अनियमितताको छानबिनमा परेपछि उनी दौडमै थिएनन्। वरिष्ठ डेपुटी गभर्नर चिन्तामणी सिवाकोटी र पूर्वसचिव एवं राष्ट्र बैंकको लेखापरिक्षण समितिका सदस्य केशवप्रसाद भट्टराईलाई सिफारिश गरेको थियो। अर्थमन्त्री खतिवडाका लामो समयदेखिका सहयोगी अधिकारी पुनः सरकारकै सल्लाहकारका रुपमा राष्ट्र बैंकको गभर्नर नियुक्त भएका छन्।"
कोरोनाबाट जोगिन सप्तरीमा ५५ ठाउँमा सशस्त्र प्रहरी परिचालन,"राजविराज : कोरोना संक्रमण रोकथामका लागि सीमानाका बन्द गरिए पनि चोरबाटो हुँदै नेपाल भित्रिने क्रम नरोकिएपछि सशस्त्र प्रहरी बलले थप पोस्टहरू खडा गरी पैदल गस्ती सुरु गरेको छ । कोरोना संक्रमणको जोखिमलाई मध्यनजर गर्दै सोमबारदेखि नेपालभारत आवतजावत ठप्प गर्न सशस्त्रले १६ वटा अस्थायी बोर्डर आउट पोस्ट (बिओपी) थप गरी सीमाको ५५ स्थानमा परिचालन गरेको हो । छिमेकी मुलुक भारतमा कोरोना संक्रमण बढदै गएपछि खुला सीमाको फाइदा उठाउँदै खेत, खोलाबाट नेपाल प्रवेश गर्ने क्रम नरोकिएकोले नेपालभारत सीमा क्षेत्रमा दुई सय सशस्त्र प्रहरी थप गरी सुरक्षा सर्तकता बढाइएको हो । सीमाबाट हुने आवतजावतमा रोक लगाउन नियमितबाहेक थप १६ अस्थायी पोस्ट खडा गरी पैदल गस्तीसमेत थालेको सशस्त्र प्रहरी बल नेपाल नम्बर ६ गणका गणपति सशस्त्र एसपी उद्धब न्यौपानेले जानकारी दिए । भारतसँगको सिमाना ७८ किलोमिटर रहेको सप्तरीमा यसअघि रहेको सातओटा बिओपीको जिम्मेवारी क्षेत्र औसत दुरी १११२ किलोमिटर रहेकाले सीमानाका पूर्ण रूपमा नियन्त्रण गर्न कठिनाइ थियो, सशस्त्र एसपी न्यौपानेले भने,थप १६ स्थानमा अस्थायी पोस्ट खडा गरी ५५ स्थानमा केन्द्रित गरी परिचालन गरिएपछि सीमामा आवतजावत पूर्ण रूपमा ठप्प हुनेछ । सशस्त्र प्रहरीले ६ विद्यालय, टहराहरू र १० वटा पालमा क्याम्प खडा गरेको छ । सप्तरीको हनुमाननगर कंकालिनी, डाकनेश्वरी र बोदे बर्साइन नगरपालिकामा क्रमशः ५,९ र १२ तथा तिलाठी कोइलाडी, छिन्नमस्ता, बलान बिहुल र राजगढ गाउँपालिकामा क्रमशः ४, ७, ८ र १० स्थानमा सशस्त्र प्रहरी परिचालित भएका छन् । जिल्लाको भारतीय सीमामा ५५ वटा केन्द्र राखी २४ घण्टा निगरानी सुरु गरिएको र मातहतका सबै पोस्टले आआफ्नो क्षेत्र निगरानी गर्ने गरी गस्ती गरिरहेको जानकारी दिँदै सशस्त्र एसपी न्यौपानेले भने,भारतसँग जोडिएको खेत, खोलादेखि गल्लीसम्मबाट आवतजावत हुने सबै स्थानमा निगरानी गरिरहेका छौँ । पछिल्लोपटक भारतमा कोरोना संक्रमण बढदै गएको छ भने भारत दिल्लीस्थित निजामुद्दीनमा तब्लिगी जमातद्वारा आयोजित जमात र मरकसमा सहभागी इस्लाम धर्मावलम्बी नेपाली फर्किरहेका छन् । दिल्लीको जिमामुद्दीनको मरकस जमातमा सहभागीमा कोरोना संक्रमण पोजेटिभ देखिएसँगै नेपालभारत सीमा क्षेत्रमा सुरक्षा सर्तकता बढाइएको छ । विशेषगरी भारतमा कोरोना भाइरस संक्रमण बढ्दै गएपछि तराईसँग जोडिएका सबै सानाठूला सीमानाकामा सुरक्षा व्यवस्था कडा पारिएको छ । लकडाउन र सीमानाका बन्दलाई पूर्णरुपमा कार्यान्वयन गर्न कडाई गरिएको बताउँदै सप्तरीका सिडिओ सुनिल खनालले सीमानाकाबाट कसैलाई पनि छिर्न नदिन कडा निर्देशन दिइएको बताए । सीमासुरक्षामा सशस्त्र प्रहरीको संख्या थपेसँगै एकडेढ किलोमिटरको दूरीमा रहेर निगरानी गरिने हुँदा लुकीछिपी नेपाल प्रवेश गर्नेलाई भारतमै फर्काइनेछ । कोरोना संक्रमण रोकथाम तथा नियन्त्रण गर्न जारी निर्देशन अवज्ञा गर्नेलाई नियन्त्रणमा लिएरै भए पनि कोरोना रोकथामको पहल गर्ने निर्णय भएको सिडिओ खनालले बताए ।"
कोरोनाले मृत्यु हुनेको संख्या ७२ हजार नाघ्यो : एकै दिन अमेरिकामा ७११ र इटलीमा ६३६ जनाको मृत्यु,काठमाडौं : कोभिड१९ कोरोना भाइरसले मृत्यु हुनेको संख्या ७२ हजार ६ सय ३६ जना पुगेको छ। सोमबार राति १० बजे यो समाचार तयार पार्दासम्म १३ लाख १२ हजार ४ सय ९४ जना संक्रमित भएका छन्। त्यस्तै २ लाख ७५ हजार ६८ जना निको भएका छन्। नयाँ संक्रमित ३९ हजार ६ सय ३२ जना थपिएका छन्। त्यस्तै सोमबार एकै दिन अमेरिकामा ७११ जनाले ज्यान गुमाएका छन्। योसँगै अमेरिकामा मृत्यु हुनेको संख्या १० हजार ३ सय २७ जना पुगेको छ। ३ लाख ४९ हजार ८८५ संक्रमित मध्ये नयाँ संक्रमित १३ हजार २१२ थपिएका छन्। इटलीमा एकै दिन ६३६ जनाले ज्यान गुमाएका छन्। हालसम्म इटलीमा १६ हजार ५२३ जनाले ज्यान गुमाएका छन्। कोरोनाले मृत्यु हुने इटलीमा सबैभन्दा बढी छन्। १ लाख ३२ हजार ५ सय ४७ संक्रमित छन्। जसमा ३ हजार ५ सय ९९ जना नयाँ संक्रमित थपिएका छन्। त्यस्तै स्पेनमा एकै दिन ५२८ जनाले ज्यान गुमाएका छन्। स्पेनमा हालसम्म १३ हजार १६९ जनाले ज्यान गुमाएका छन्। स्पेनमा १ लाख ३५ हजार ३२ संक्रमित छन्। जसमा ३ हजार ३ सय ८६ जना नयाँ संक्रमित भएका छन्। त्यस्तै युकेको पनि एकै दिन ४३९ जनाले ज्यान गुमाएका छन्। युकेमा हालसम्म ५ हजार ३ सय ७३ जनाले ज्यान गुमाएका छन्। ५१ हजार ६०८ जना संक्रमित मध्ये ३ हजार ८ सय २ जना नयाँ संक्रमित थपिएका छन्।
कुन मन्त्रीले के जिम्मेवारी पाए ?,"काठमाडौं : मन्त्रिपरिषद्को सोमबारको बैठकले कोरोना रोकथाम तथा नियन्त्रण उच्चस्तरीय समन्वय समितिमा नरहेका मन्त्रीलाई कोरोना भाइरस रोकथामका लागि प्रदेश सरकारसँग समन्वय गर्न थप जिम्मेवारी दिइएको छ। सोअनुसार महिला, बालबालिका तथा ज्येष्ठ नागरिकमन्त्री पार्वत गुरुङलाई महिला, ज्येष्ठ नागरिक र अपांगता भएका व्यक्ति र बालबालिकामा कोभिड१९ को कारणले परेको र पर्नसक्ने असर सम्बोधनका लागि कार्ययोजना बनाउने र सामाजिक संघसस्था परिचालन गर्ने जिम्मेवारी दिइएको छ। भौतिक पूर्वाधार तथा यातायातमन्त्री वसन्तकुमार नेम्वाङलाई प्रदेश नं १ मा र भूमि व्यवस्था, सहकारी तथा गरीबी निवारणमन्त्री पद्माकुमारी अर्याललाई गण्डकी प्रदेशमा र वन तथा वातावरणमन्त्री शक्तिबहादुर बस्नेतलाई कर्णाली प्रदेश सरकारसँग कोरोना नियन्त्रणमा समन्वय गर्ने जिम्मेवारी दिइएको छ। युवा तथा खेलकूदमन्त्री जगत विश्वकर्मालाई युवा खेलाडी र राहत वितरणमा स्वयंसेवकको व्यवस्थापन र परिचालनका लागि योजना बनाउने तथा कार्यान्वयनका लागि समन्वय गर्ने जिम्मेवारी दिइएको छ। ऊर्जा, सिंचाइ तथा जलस्रोतमन्त्री वर्षमान पुनलाई प्रदेश नं ५ को सरकारसँग कोरोनासँग सम्बन्धित विषयमा समन्वय गर्ने र कानून, न्याय तथा संसदीय मामिलामन्त्री डा शिवमाया तुम्बाहाङ्फेलाई संसदमा भएका विभिन्न राजनीतिक दलसँग कोरोना नियन्त्रणबारे निरन्तर संवाद र समन्वय गर्ने, श्रम तथा रोजगारमन्त्री रामेश्वर राय यादवलाई प्रदेश नं २ को सरकारसँग कोरोना नियन्त्रण सम्बन्धमा समन्वय गर्ने, खानेपानी तथा सरसफाइमन्त्री विना मगरलाई सुदूरपश्चिम प्रदेश सरकारसँग कोरोना रोकथाम तथा नियन्त्रणसम्बन्धी कामका बारेमा समन्वय गर्ने जिम्मवारी दिने निर्णय गरिएको सरकारका प्रवक्ता डा युवराज खतिवडाले आज अर्थ मन्त्रालयमा पत्रकारहरुलाई जानकारी दिए।"
धुम्बाराहीमा २४ बेडको क्वारेन्टाइन,"काठमाडौं : काठमाडौं महानगरपालिका४ मा २४ बेडको क्वारेन्टाइन बनाइएको छ। नेपाली सेना भैरवनाथ गणले धुम्बाराहीस्थित बागमती स्कुलमा २४ बेडको क्वारेन्टाइन बनाएको हो। जसमा १५ पुरुष र ९ महिला राख्न सकिने छ। क्वारेन्टाइनमा डाक्टर, नर्स र एम्बुलेन्स पनि राखिएको छ। कोरोना भाइरसको शंका लागेका बिरामीका लागि क्वारेन्टाइन बनाइएको हो। 'अहिलेलाई २४ बेडको भए पनि आवश्यक परेमा एक सय जनासम्म राख्न सक्न्छि,' प्रदेश सांसद नारायण सिलवालले भने। कोरोना भाइरस नियन्त्रण तथा रोगथामका लागि क्वारेन्टाइन बनाइएको उनले बताए। 'कोरोना भाइरसको आशंका भएका व्यक्तिलाई सुरुमा उसको हिस्ट्री तयार पार्ने, अनि क्वारेन्टाइन वा आइसोलेसनमा राखेर परीक्षण गर्ने र आवश्यक परे अस्पताल लैजाने व्यवस्था गरिएको छ,' सांसद सिलवालले थपे। क्वारेन्टाइनका लागि बागमती स्कुलका प्रिन्सिपल सुरेन्द्र सिटौलाले ठाउँ उपलब्ध गराएका हुन्। क्वारेन्टाइनका लागि आवश्यक सामग्री सहयोग गर्ने वडाध्यक्ष वडाअध्यक्ष मोहन विष्टले बताए। १ हजार ९ सयलाई राहत वितरण लकडाउनका कारण दैनिक गुजरा चलाउन समस्यामा परेका मजदुरलाई वडा नम्बर ४ ले राहत वितरण पनि गरेको छ। दैनिक ज्यालादारी गर्ने मजदुरका लागि राहत वितरण गरिएको वडाअध्यक्ष विष्टले बताए। प्रदेश सांसद शिलावाले संयोजनमा १ हजार ९ सयलाई राहत वितरण गरिएको हो। महानगरपालिकाले पनि ३२ वटै वडामा राहत सामग्री वितरण गरिरहेका छन्।"
प्रहरीकै अगाडी जनप्रतिनिधिले युवालाई कुटे,"प्युठान : गुल्मी र अर्घाखाँचीको सिमाना सौतामारेमा सामान्य विषयमा भनाभन हुँदा गुल्मीका एक जनप्रतिनिधिले प्युठानका युवालाई कुटेका छन्। मदाने गाउँपालिका६ गुल्मीका वडा सदस्य चक्र बहादुर जिसीले झिमरुक गाउँपालिका१ सौतामारेका १८ वर्षीय विष्णु जिसीलाई कुर्सी प्रहार गरेका हुन्। उनको दुबै आँखामा चोट लागेको छ। मदाने गाउँपालिका गुल्मीले सौतामारे (प्युठान) मा सञ्चालन गरेको हेल्थ डेक्समा जान खोज्दा ती युवालाई वडा सदस्य जिसीले कुटेको प्रत्यक्षदर्शीले बताएका छन्। उनी १५ दिन अघि भारतबाट घर आएका थिए। हेल्थ डेक्समा खटिएका प्रहरीकै अगाडी वडा सदस्य र उनका आफन्त कुटेको स्थानीय युवा कपिल जिसीले बताए। कुटिरहेको अवस्थामा अर्घाखाँचीबाट खटेका प्रहरीले छुट्याउन खोजे पनि गुल्मीबाट खटेका एक जना प्रहरी मुखदर्शक बनिरहेको प्रत्यक्षदर्शी बताउँछन्। कोरोनाको भाइरस फैलिन नदिनका लागि सोमबार विहान झिमरुक गाउँपालिका१ प्युठानका वडा अध्यक्ष धुर्वराज खनालको पहलमा प्युठान प्रवेश गर्न रोक लगाउने गरी सौतामारेमा बेरियल राखिएको छ। उक्त बेरियलमा कुटाइ खाएका युवालाई हेरालुको रुपमा राखिएको थियो। बेरियलदेखि छेउँमै हेल्थ डेक्स संचालन गरिएको छ। 'सामान्य विषयमा भनाभन हुँदैमा हात हाल्नु राम्रो भएन' झिमरुक१ का वडा अध्यक्ष धुर्वराज खनालले भने 'बौद्धिक लडाई पो गर्ने हो, हातै हाल्नु समस्याको समाधान होइन्।' वडा सदस्य चक्र बहादुर जिसीले आफूले हात हालेको स्वीकार गरेका छन्। 'त्यो भाइले पनि मलाई हात हाल्यो' उनले भने 'हेल्थ डेक्समा सवैजना जानु हुँदैन भनेर सम्झाउँन खोज्दा झगडा भएको हो।' उनको पुर्कोटदह स्वास्थ्य चौकीमा उपचार भइरहेको छ। हेल्थ डेक्समा गुल्मीबाट एक जना मात्र प्रहरी खटेकाले धेरै जनताका अगाडी केही गर्न नसकिने इलाका प्रहरी कार्यालय पुर्कोटदहका प्रहरी निरिक्षक पंकज चुँजालीले जानकारी दिए। जिल्ला प्रहरी कार्यालय गुल्मीका एसपी राजेन्द्रसिंह खड्काले घटनाबारे आफूलाई कुनै जानकारी नभएको प्रतिक्रिया दिए। तीन जिल्लाको सिमानामा पर्ने सौतामारेमा पछिल्लो समय झगडाका घटनाहरु बढ्दै जान थालेको स्थानीयबासीको भनाई छ। सिमानामा प्रहरी विट स्थापना गर्न स्थानीबासीले माग राखेपनि अझैसम्म सुनुवाई भएको छैन्।"
ट्रम्पको चेतावनीपछि मलेरियाको खोप पठाउने तयारीमा भारत,"नयाँदिल्ली : अमेरिकी राष्ट्रपति डोनल्ड ट्रम्पले चेतावनी दिएको केही घण्टामै भारतले मलेरिया विरुद्धको खोप हाइड्रोक्सिक्लोरोक्वाइनको निर्यातमा आंशिक रुपमा फुकुवा गर्ने भएको छ । मलेरियाविरुद्धको उक्त औषधिलाई ट्रम्पले पटक पटक कोभिड १९ विरुद्ध अचुक औषधि हुनसक्ने भन्दैआएका छन् । ट्रम्पले यसअघि भारतले उक्त औषधिको निर्यातमा फुकुवा नगरेको खण्डमा उसमाथि बदला लिन सकिने चेतावनी दिँदैआएका थिए । ट्रम्पले ह्वाइट हाउसबाटै भनेका थिए कि, यदी भारतले हाइड्रोक्सिक्लोरोक्वाइन नपठाए आफू अचम्ममा पर्ने बताएका थिए । त्यसो त, ट्रम्प र भारतीय प्रधानमन्त्री नरेन्द्र मोदीबीच यसै विषयमा टेलिफोन वार्ता समेत भएको थियो । भरत उक्त औषधि सबैभन्दा धेरै उत्पादन र निर्यात गर्ने देशमध्ये एक हो । यदी उनले फुकुवा नगरे म अचम्ममा पर्नेछु, उनले मलाई भन्नुपर्नेछ, मैले उनीसँग आइतबार बिहान कुरा गरेको छु, ट्रम्पले मोदीलाई लक्षित गर्दै भनेका थिए । मंगलबार भने भारतका विदेशमन्त्रालयका प्रवक्ता अनुराग श्रीवास्तवले कोभिड १९ बाट अति प्रभावित भएका केही देशका लागि मलेरिया विरुद्धको खोप निर्यात गर्न सकिने प्रतिक्रिया दिएका छन् ।"
नेकपा सचिवालय बैठक मंगलबार,काठमाडौं : नेपाल कम्युनिष्ट पार्टी (नेकपा)ले सचिवालय बैठक बोलाएको छ। मंगलबार अपराह्न ४:०० बजे प्रधानमन्त्री निवास बालुवाटारमा बैठक बोलाइएको हो। पार्टी प्रवक्ता नारायणकाजी श्रेष्ठका अनुसार बैठकमा कोभिड१९ कोरोना भाइरस र समसामयिक राजनीतिक परिस्थितिबारेमा छलफल हुने छ । बन्दाबन्दी (लकडाउन) पछि पहिलो पटक नेकपाले बैठक बोलाएको हो। नेकपाभित्र अध्यक्ष पुष्पकमल दाहाल प्रचण्डलाई सचिवालय बैठक बोलाउन दबाब दिइएको थियो। दबाब पछि प्रधानमन्त्रीसमेत रहेका अर्का अध्यक्ष केपी शर्मा ओलीसँग प्रचण्डले छलफल गरेपछि मंगलबारका लागि बैठक डाकिएको हो। स्वास्थ्य सामाग्री खरिदको विवाद र त्यसपछि सेनालाई दिइएको जिम्मेवारीबारे नेकपाभित्रै विवाद छ। सो बारे पनि छलफल हुने बताइएको छ।
बैंक खोल्ने समय तोक्न प्रशासनको आग्रह,"उदयपुर : जिल्लामा सञ्चालित बैंकले आफ्नो अनुकूलमा सञ्चालन गर्न थालेपछि जिल्ला प्रशासन कार्यालयले खोल्ने र बन्द रहने समय स्पष्टसँग सूचना टाँस गर्न निर्देश गरेको छ । बैंकको अनुगमनपछि प्रशासनले यस्तो निर्देशन दिएको हो । लकडाउनको बेला समय मिलाएर सर्बसाधारणलाई सेवा दिने भनेका बैंकले आफूखुसी खोल्ने र बन्द गरेको गुनासो आएपछि प्रशासनले अनुगमन गरेको थियो । बैंकले दिनमा दुईघण्टा सेवा दिने भन्दै खोले पनि आवश्यक सेवा नदिने गरेको गुनासो सर्बसाधारणको छ । प्रमुख जिल्ला अधिकारी दिपककुमार पहाडीको नेतृत्वमा सुरक्षा प्रमुखको अनुगमन टोलीले गुनासो आएजस्तै बैंकहरुले मनोमानीरुपले संचालन गरेको पाएको थियो । खोले पनि कर्मचारी नबस्ने, कर्मचारी भएपनि भोली आउन भन्दै टार्ने गरेको गुनासो बढेपछि प्रशासनले अनुगमन गरेको हो । भोलीदेखि कतिबजे कति समयसम्म खुल्ने, के कस्ता सेवा लिनदिनसक्ने भन्ने कुरा प्रष्ट सूचना टाँस गरी बैंक सञ्चालन गर्न निर्देशन दिएको प्रजिअ पहाडीले बताए। अनुगमनका क्रममा बैंकले कोरोना भाइरसको संक्रमणप्रति सुरक्षा तथा सतर्कता नअपनाएको पाइएको छ । एटिएममा सेनिटाइजर राख्ने, हातधुन साबुन पानीको व्यवस्था गर्ने जस्ता कुराहरु नपाइएको प्रजिअ पहाडीले बताए । प्रशासनले सदरमुकाम क्षेत्रमा रहेका पेट्रोलपम्पको पनि अनुगमन गरेको छ । पम्पले पुरानो मुल्यमा विक्री गरेको सर्वसाधरणबाट गुनासो आएपछि प्रशासनले अनुगमन गरेको हो । प्रशासनले तरकारी पसलकाकारण बजारमा भीडभाड बढेको र अवव्यस्थित देखिएको भन्दै ठाउँखोजेर व्यवस्थित गर्न स्थानीय सरकारलाई आग्रह गरेको छ । पुरानो गाईघाटस्थित तरकारी बजारलाई अहिलेको अवस्था अनुसार व्यवस्थित बनाउनतर्फ प्रशासनले ध्यान बढाएको छ।"
"राउटे महामुखियाको सरकारलाई आग्रह, मेरो जनतालाई पनि जोगाइदेऊ","सुर्खेतः खोला किनारमा केही छाप्रा छन् । बस्तीलाई लकडाउन गरिएको छ । हिजोआज बस्तीमा जोकोही पस्दैनन् । न त बस्तीका मान्छे नै बाहिर निस्कने आँट गर्छन् । बरु बस्तीमा बारिहबाट कोही पस्न खोज्दा उनीहरू नै रोक्छन् । अन्य समुदायका मान्छेलाई आफ्नो बस्तीमा नआइदिन आग्रह गर्छन् । जंगलमा घुमन्ते जीवन बिताउँदै आएको राउटे समुदाय यतिबेला लकडाउनमा छ । सुर्खेतको भेरीगंगा नगरपालिकास्थित छिन्चु खोलाको किनारमा रहेको राउटे बस्तीलाई पनि लकडाउन गरिएको छ । बन्यजन्तुको शिकार र काठका सामग्री बिक्री गरेर जीवन निर्वाह गर्ने राउेटलाई पनि कोरोनाको त्रासले छोएको छ । यही त्रासले उनीहरू हिजोआज जंगल र बस्तीमा जान छाडेका हुन् । लकडाउनले बस्तीमा खाद्यान्न संकटको पीरलो छ । तर पनि कोरोना संक्रमणको त्रासले उनीहरू खाद्यान्नको जोहो गर्नका लागि बाहिर जान छाडेका छन् । बरु बस्तीमा खाद्यान्न वितरणका लागि बेलाबेलामा सरकारी टोली पुग्ने गरेका छन् । बस्तीमा सरकारी टोली पुग्ने बित्तिकै राउटे मुखियाले प्रश्न गरी हाल्छन्,देशमा अवस्था कस्तो छ ? यो नयाँ रोग आयो भनेका छन् । केही नोक्सान त भएको छैन नि ?, हाम्रो बस्तीमा पनि रोग आउँछ की ? विश्वभर महामारीको रूप लिएको कोरोनाबारे राउटेले नजिकैका अन्य बस्तीबाट सुनेका हुन् । अन्य समुदायका व्यक्ति र सरकारी निकायले कोरोनाले मान्छेको ज्यान लिने बताएपछि राउटेमा पनि त्रास बढेको छ । राउटे समुदायका महामुखिया महिनबहादुर शाही भन्छन्,बाहिर (विदेश) धेरै मान्छे मरेका छन् भन्ने सुनेको छु, हाम्रो देशमा पनि आयो भन्छन् । यसबाट बच्नु त पर्यो, अब सरकारले मेरो जनतालाई पनि जोगाइदिनु पर्यो । राउटेहरू सामान्य रोग लाग्दा अस्पतालमा उपचार गराउँदैनन् । जंगलमा पाइने जुडिबुटीको प्रयोग गर्छन् । तर कोरोनाबारे धेरै सुनेपछि भने उनीहरूमा त्रास देखिन्छ । यही त्रासले आफूहरू बस्तीबाहिर जान छाडेको महामुखिया शाहीले सुनाए । राउटेले हालसम्म नेपाली नागरिकता लिएका छैनन् । यसअघि दैलेखको गुराँस गाउँपालिकाको स्थायी बासिन्दाका रूपमा पहिलोपटक सरकारी परिचयपत्र लिएका थिए । राउटेको अवस्था बुझ्न र उनीहरूको स्वास्थ्य परीक्षणका लागि बस्तीमा पुगेका गुराँस गाउँपालिकाका अध्यक्ष खेमराज वलीसँग राउटेले आफूहरूलाई सुरक्षित राखिदिन आग्रह गरे । छिन्चु खोला किनारमा गर्मीले समस्या भएको र कोरोनाको त्रास बढेको भन्दै राउटेले आफूहरूलाई गुराँस गाउँपालिकामा स्थानान्तरण गर्न माग गरे । तर गाउँपालिका अध्यक्ष वलीले लकडाउनका कारण तत्काल बस्ती सार्न नमिल्ने भन्दै केहीदिन धैर्य गर्न आग्रह गरे । राउटे बस्तीमा हाल भेरीगंगा नगरपालिकाले दुई जना स्वास्थ्यकर्मी खटाएको छ । उनीहरूले राउटेको नियमित स्वास्थ्य जाँज गर्दै आएका छन् । यस्तै राउटे बस्तीको निगरानीका लागि प्रहरी पनि खटाइएको छ । उनीहरूले राउटेलाई बाहिर जान र अन्यलाई बस्तीमा प्रवेश गर्न रोक लगाउने गरेका हुन् । कोरोनाको त्रासकै कारण राउटेले पछिल्लो समय मास्क लगाउन थालेको भेरीगंगाका मेयर भुपेन्द्रबहादुर चन्दले बताए । राउटे बस्ती पनि जोखिममा रहेकाले आफूहरूले कडा निगरानीमा राखेको उनको भनाइ छ । बस्तीलाई लकडाउन गरिएको र खाद्यान्न संकट हुन नदिन प्रदेश सरकारसँग पनि समन्वय भइरहेको चन्दले जनाए । राउटे बस्तीमा हाल एकसय ५० जना छन् ।"
गैंडाको आक्रमणबाट एक जनाको मृत्यु,चितवन : गैडाको आक्रमणमा परेर चितवनमा एक जनाको मृत्यु भएको छ । गैडाको आक्रमणमा परी भरतपुर महानगरपालिका वडा नम्बर २२ का ४० वर्षीय पूर्णबहादुर कुमालको ज्यान गएको हो । राष्ट्रिय निकुन्ज अन्तरगत रहेको बेलसार मध्यवर्ती सामुदायिक वनमा निउरोको साग टिप्न जाने क्रममा कुमाललाई गैंडाले आक्रमण गरेको चितवन राष्ट्रिय निकुञ्जका सहायक संरक्षण अधिकृत प्रकाश उप्रेतीले बताए ।
कोरोनाबारे अनविज्ञ साङ्ता बस्ती,"जोमसोम: विश्वव्यापी महामारीका रुपमा फैलिरहेको कोरोना भाइसले विश्व समूदायलाई आतंकित तुल्याएको छ । उत्तरी छिमेकी देश चीनबाट सुरु भएको कोरोना भाइरस अहिले विश्वकै सर्वाधिक शक्तिशाली राष्ट्र अमेरिकालगायत अन्य मुलुकमा फैलिएको हो । दक्षिणी छिमेकी देश भारतमा कोरोनाका कारण दर्जनौ व्यक्तिले ज्यान गुमाइरहेका छन् । विश्व स्वास्थ्य संगठन डब्लुएचओले नेपाल कोरोनाको उच्चजोखिम भएको तथ्य सार्वजनिक गरेपछि नेपाल सरकारले पनि कोरोना रोकथाम तथा नियन्त्रण लगायतका विभिन्न कार्यलाई प्राथमिकताका साथ अगाडि बढिरहेको छ।सरकारले कारोना भाइरस निर्मूल गर्न कोरोना प्रतिकार्यस्वरुप मुलुक 'लक डाउन' गरेको हो । कोरोना भाइरसका कारण सिंगो मुलुक आतंकित छ । सरकारले कोरोनाकै कारण शैक्षिक क्षेत्र ,पूर्वाधार विकास ,विभिन्न सेवाप्रदायक निकायलगायत अन्तराष्ट्रिय उडान बन्द गरेको छ । एक व्यक्तिबाट अर्को व्यक्तिमा भाइरस सर्ने डर भएकाले उत्तरदक्षिणका नाका बन्द छन् भने सर्वसाधारणलाई समेत अति आवश्यकीय काम बाहेक घर बाहिर ननिस्कन सरकारले अनुरोध गरेको छ । सडक पुरै लकडाउनले ठप्पै छ । सहर देखि गाउँगाउँमा दैनिक कोरानाको चर्चा परिचर्चा हुन्छ । संञ्चार माध्यमले निरन्तर कोरोनाकै समाचार अपडेट गरेका छन् । मुस्ताङमा एउटा यस्तो अचम्मको बस्ती छ ,जहाँ कोरोनाको कुनै डर र त्रास छैन । त्यहाँका स्थानीयको दैनिकी साविक भन्दा अहिले पनि कुनै भिन्नता छैन । मुस्ताङको ९६ वटा गाउँबस्ती मध्येको त्यो अचम्म लाग्दो गाउँ साङ्ता ।यस गाउँका मानिस कोरोनाबाट मुक्त छन् । मुस्ताङको वारागुङ मुक्तिक्षेत्र५ मा पर्छ साङ्ता । मुलुक कोरोनाले आतंकित बनाइरहँदा साङ्ता गाउँ नामजस्तै शान्त र स्थिर छ । गाउँका कोही पनि मानिस वैदेशिक रोजगारमा विदेश नगएकाले गाउँ कोरोना जोखिम मुक्त भएको हो । जोमसोमदेखि ४० किमी पञ्चिमतर्फ हानिए साङ्ता गाउँ आइपुग्छ। मुस्ताङ र डोल्पा सिमाक्षेत्रमा अवस्थित साङ्ता पुग्न जोमसोमबाट ६ घण्टा लाग्छ ।जोमसोमदेखि कच्ची सडक भएता पनि यहाँ सवारी साधन चल्दैन। वारागुङ मुक्तिक्षेत्र५ को एउटा वडामा जोडिएको फल्याक ,धाकार्जुङभन्दा विकट साङ्ता गाउँ करिब ३० किमी टाढा छ । चारैतिर अग्ला अग्ला डाडोको भिरालो फेदमा छ साङ्ता गाउँ । गाउँमा शिक्षा ,स्वास्थ्य बिजुली र संञ्चारको समेत पर्याप्त पहुँच छैन । गाउँका ८० प्रतिशत मानिस प्राय अशिक्षित छन्।जिल्लामा कोरोना आतंकले सर्वसाधारणलाई त्रसित बनाई रहेको अवस्थामा पनि यस गाउँ भने कोरोनाको नत कुनै डर छ ,नत स्थानीयलाई कोरोनाबारे जानकारी हाँसिल छ । यहाँ सरकारको समेत न्युन उपस्थित हुने गर्छ । लाग्छ मुस्ताङ जिल्लाकै भुगोल भित्र रहेको भएपनि साङ्ता गाउँ एक्लो गाउँ जस्तै बनेको छ । भौगोलिक दृष्टिले विकट भएकाले यहाँ सरकारी कर्मचारी ,जनप्रतिनिधि ,सुरक्षा निकाय कसैको पनि उपस्थित देखाउँदैनन् । गाउँमा १३ घरधुरीका करिब ७० जती जनसंख्या छ । गाउँकै ३ कक्षासम्म पढ्ने स्कुल पनि राम्ररी ६ महिना पनि खुल्दैन । स्थानीय बालबालिकाले त्यहाँ राम्ररी पढ्ने सुविधा छैन । गाउँका सबै खेतीपाती र पशुपालन गरेर जिविकोपार्जन गर्छन् । स्थानीय साङ्ता गाउँका मुखिया ङहिटुक गुरुङले कोरोना भाइरस भनेको आफूलाई केही थाहा नभएको बताए । उनले भने,' गाउँमा सरकारै छैन । रेडियो ,टेलिभिजन र इन्टनेट चलाउने सविधा छैन । सुविधा भएनी भनेको कुरा बुझ्नै कठिन पर्छ।' सोही गाउँका वडाअध्यक्ष राप्के गुरुङले साङ्ता गाउँ अटो लक डाउनको गाउँ भएको बताए । साङ्तामा नयाँ मान्छे कोही नजाने बरु गाउँकै मान्छे कहिलेकाही किनमेल गर्न जोमसोम आउने गरेकाले उनीहरुलाई कोरोनाबारे पत्तो नभएको जानकारी दिए । स्थानीय प्रशासन ,स्वास्थ्य, पालिका र सुरक्षाकर्मीलगायतले अहिले गाउँगाउँमा कोरोना भाइरसको कार्यक्रम गरेपनि साङ्तामा कोही पुग्न सकेका छैनन् ।"
वीरगन्जमा प्रदेश सरकारले कोरोनाको छुट्टै अस्पताल बनाउने,"वीरगन्ज : कोरोना संक्रमणको उच्च जोखिममा रहेको मुख्य नाका वीरगन्जमा प्रदेश सरकारले कोरोनाको परीक्षण र उपचार गर्ने छुट्टै अस्पताल निर्माण गर्ने भएको छ । वीरगन्जबाट सोमबार जनकपुर पुगेका सांसद, मेयर र चिकित्सकको टोलीसँगको कुराकानीमा मुख्यमन्त्री लालबाबु राउतले वीरगन्जमा कोरोना परीक्षण र उपचार गर्ने छुट्टै अस्पताल निर्माण थाल्ने प्रतिबद्धता जनाएका टोलीमा सहभागी पर्साका सांसद प्रदीप यादवले जानकारी दिए । कोरोनाको छुट्टै अस्पताल निर्माण स्थलका लागि प्रदेश सरकारले मङ्गलबार नै प्राविधिकको टोली वीरगन्ज पठाउने जानकारी पनि मुख्यमन्त्री राउतले दिएको यादवले बताए । मुख्यमन्त्री राउतले वीरगन्जमा कोरोना परीक्षण गर्ने पिसिआर मेशीन खरिद प्रकृयाका लागि मङ्गलबार नै बोलपत्र आह्वान गर्ने जानकारी पनि दिएको यादवले बताए । वीरगन्जको नारायणी अस्पतालमा प्रदेश सरकारबाट थप ४० थान पीपीई सेट पठाउने आश्वासन पनि आफूहरूले पाएको सांसद यादवले जानकारी दिए । वीरगन्जमा कोरोना परीक्षण प्रयोगशाला स्थापनामा ढिलाइ हुँदा कोरोना संक्रमणको जोखिम बढेपछि सोमबार जनकपुरमै पुगेर प्रदेश सरकारको ध्यानाकर्षण गराइएको टोलीमा सहभागी वीरगन्जका नगर प्रमुख विजय सरावगीले बताए । हाम्रो कुरालाई मुख्यमन्त्रीले निक्कै गम्भीररूपमा लिनुभयो', सरावगीले भने, मङ्गलबार नै मन्त्रिपरिषदको बैठक बसेर वीरगन्जको हकमा निर्णय गर्ने प्रतिबद्धता जनाउनुभयो ।' वीरगन्जबाट जनकपुरमा गएको टोलीमा सांसद यादव, नगर प्रमुख सरावगी, नारायणी अस्पतालका निमित्त मेसु डा मदन उपाध्याय, अस्पतालका कोरोनासम्बन्धी सम्पर्क व्यक्ति डाक्टर उदयनारायण सिंह सहभागी थिए ।"
"बिसुमा रमाउन फर्किएको, भोकै चिसो भुइँमा दिनरात बिताउनु परेको छ","बैतडी : ५५ वर्षीय हरिभान साउँद हतारहतारमा हिँडेरै पिथौरागढबाट झुलाघाट पुगे। बैतडीको पुर्चौंडी ६ भूमीराज घर भएका उनी नयाँ वर्ष अर्थात बिसु घरपरिवारसँग मनाउने योजनासहित काम छोडेर आएका थिए। नेपालमा लकडाउन भए पनि भारतमा काम गर्ने मजदुरका लागि सीमा नाका खुल्छ भन्ने उनको मनमा आशा थियो। तर झुलाघाट पुगेपछि उनको त्यो आशा निराशामा परिणत भएको छ। अहिले उनी भारतको जामीरपानीस्थित एक विद्यालयको भूईंमा दिनरात बिताइरहेका छन्। गहुँ छरेर कामको खोजीका लागि पिथौरागढ आएको हुँ। घरमा ससाना बालबच्चा छन्। बिसुका लागि नयाँ लुगा र केही घरखर्च बनाएर फर्किन्छु भनेको थिए। नयाँ लुगा त कहाँ हो आफूसमेत घर जान पाइने भएन, साउँदले अन्नपूर्णसँग फोनमा भने, बिसु बिगडे वर्ष बिगडन्छ भन्छन्। हाम्रो अहिले यस्तै भयो। नयाँ वर्षमा घरपरिवारसँग बसौंला भनेर सोचेको थिएँ। अहिले एक विद्यालयको यहाँ भोकभोकै दिनरात बिताउनु परिरहेको छ। पुर्चौंडी ३ न्वादेउका लोकेन्द्र पार्की पनि ३ महिनाअघि मात्रै घरबाट कामका लागि भारतको पिथौरागढ गएका हुन्। आमाबुवासँग बिसुका लागि घर फर्कने वाचासहित उनी परदेश निस्किएका थिए। तर कोरोनाले उनको सबै योजना भताभुंग भयो। उनले भने, घरमा आमाबुवा जसरी पनि बिसुका लागि आइजा भन्छन्। आफू यहाँ एउटा विद्यालयको साँघुरो कोठामा पेटभरि खान नपाएर बिताइरहेको छु। आफूसँग भएको खर्च पनि सकिन लागेको छ। बिसुको दिन भोकै बस्नुपर्ने जस्तो छ। बैतडीको पुर्चौंडी नगरपालिका ५ का ३२ वर्षीय देवबहादुर बोहरा पनि जामीरपानस्थित एक विद्यालयको कोठामा बसिरहेका छन्। बिसुका लागि घर फर्कने उनको योजना पनि अधुरै रहने भएको छ। कोरोनाका कारण सीमा नाका बन्द भएपछि उनी पनि भारतको एक विद्यालयमा रोकिएका छन्। उनले भने, बिसुका लागि घर फर्केर परिवारसँगै मनाउने भनेर कामबाट फर्केको थिएँ। बीचबाटोमै अलपत्र परेँ। जामीरपानीस्थित एक विद्यालयमा ८४ जना नेपाली मजदुर छन्। उनीहरू दुई कोठमा कोचिएर बस्ने गरेका छन्। भुँईमा आफूसँग भएको कपडा बिछ्याएर एकै कोठामा कोचिएर बसेका छौं। भारत सरकारले चामल दिने गरेको छ। सामूहिक खाना पकाउँछौं। करीब आधा किलोमिटरको दुरीबाट खानेपानी भरेर ल्याउनुपरिरहेको छ। हामीलाई यहाँ निकै समस्या भएको छ, नेपाली मजदुर जोगे पार्कीले भने, गरीब हुनु नै हाम्रा लागि अभिशाप भयो। संकटको घडीमासमेत घरपरिवारसँग बस्न पाएनौं। बिसुपर्व घरमै मनाउने योजना थियो। कोरोनाले सबै योजना चकनाचुर पारिदियो। बिसुका लागि घर फर्कने तयारीमा रहेका अढाइ सय बढी नेपाली मजदुर भारतीय सीमावर्ती क्षेत्र झुलाघाटका विभिन्न ठाउँमा बसेका छन्। उनीहरूलाई खानाका लागि भारत सरकारले चामल उपलब्ध गराएको भएपनि बसोबास भने निकै जोखिमपूर्ण छ। एकैठाउँमा धेरै मानिस कोचिएर बस्नुपरेको मजदुर बिर्खराज जोशीले बताए। उनले भने, हामीमध्ये कसैमा कोरोना भएमा झन् जोखिम हुन्छ। यस्तो भन्दा त हाम्रै देशमा क्वारेन्टाइन बनाएर राख्दा राम्रो हुन्थ्यो। परिवार पाल्नका लागि परदेश छिरेका हामी भएको सानोतिनो खर्च पनि सकिसकिएको छ। बैतडीका ग्रामीण क्षेत्रका अधिकांश मानिस गहुँ छरेर रोजगारीका लागि सीमावर्ती भारतको पिथौरागढ र आसपास जाने गर्दछन्। उनीहरू हरेक वर्ष नयाँ वर्ष अर्थात बिसुका लागि घर फर्कने गर्दछन्। तर यो वर्ष कोरोनाका कारण परदेशी घर फर्कन नपाएपछि गाउँमा पनि बिसु खल्लो हुने भएको छ।"
कोरोना रोक्न खटिएका कर्मचारीको मृत्यु भए १० लाख क्षतिपूर्ति,"सुर्खेतः सुर्खेतको वीरेन्द्रनगर नगरपालिकाले कोरोना रोकथाममा खटिएका कर्मचारीको मृत्यु भएमा१० लाख रुपैयाँ क्षतिपूर्ती दिने निर्णय गरेको छ । कोरोनाको संक्रमण रोक्न खटिएका नगरपालिकामा कार्यरत कुनै पनि कर्मचारीको कोरोनाकै कारण ज्यान गएमा यो क्षतिपूर्ति दिने निर्णय नगरपालिकाले गरेको हो । कर्णाली प्रदेशको राजधानी सहरसमेत रहेको वीरेन्द्रनगरमा कोरोना संक्रमण नियन्त्रण गर्न नगरपालिकाले दुई करोड रुपैयाँको विपद् कोष पनि स्थापना गरेको छ । यही क्रममा कोरोनाको रोकथाममा खटिएका कर्मचारीको कोरोना संक्रमणकै कारण मृत्यु भएमा क्षतिपूर्ति दिने निर्णय भएको वीरेन्द्रनगरका कार्यवहाक मेयर मोहनमाया ढकालले जानकारी दिइन् । नगरमा कोरोनाको संक्रमण भित्रिन नदिन पूर्वतयारी अपनाएका छौं, कार्यवहाक मेयर ढकालले भनिन्,संक्रमण रोकथाम गर्नका लागि जनप्रतिनिधि र कर्मचारी खटिएका छौं, यसक्रममा जनप्रतिनिधिलाई संक्रमण भए नगरपालिकाले नै निशुल्क उपचार गर्नेछ । यदी कुनै पनि कर्मचारीको कोरोनाबाटै ज्यान गएको खण्डमा भने आश्रित परिवारलाई १० लाख क्षतिपूर्ति दिने निर्णय गरेका छौं । उनले कोरोनाको संक्रमण रोक्न नगरपालिकाका जनप्रतिनिधि र कर्मचारी निरन्तर खटिएको जानकारी दिइन् । यस्तै सोमबार सम्पन्न नगर कार्यपालिकाको बैठकले दुई करोडको कोरोना संक्रमण रोकथाम, नियन्त्रण र उपचार कोष स्थापना गर्ने निर्णय गरेको छ । यो कोषमा हाल नगरमा संचालन भएका ठूला चारवटा आयोजनाबाट प्रति आयोजना ५० लाखका दरले बजेट कटौती गरी रकमान्तर गरिएको हो । यस्तै नगर क्षेत्रभित्र अत्यावश्यक खाद्यवस्तुबाहेक तरकारी र दूध जस्ता पदार्थहरु अन्य पालिकाबाट ल्याउन रोक लगाइएको छ । यस्तै वडा कार्यालयले ब्यवस्थापन गर्नेगरी वडा र टोलहरूलाई नै लकडाउन गर्न सकिने निर्णय पनि भएको ढकालले जानकारी दिइन् । लकडाउनका कारण दैनिक कार्य गर्न नपाउने अवस्थामा रहेका करिव ६ हजार ६ सय परिवारलाई खाद्यान्न वितरणको तयारी भइरहेको नगरपालिकाले जनाएको छ । हालसम्म विभिन्न टोलका तीन हजार नौसय पाँच परिवारलाई राहत वितरण गरिसकिएको नगरपालिकाका प्रमुख प्रशासकीय अधिकृत टिकाराम ढकालले बताए । विदेशबाट हालै आएर विभिन्न वडामा बसोबास गरेका एकसय ९२ ब्यक्तिको विवरण तयार गरी मन्त्रालय र जिल्ला प्रशासन कार्यालयमा पठाइएको पनि उनले बताए । यस्तै नगरका सबै स्वास्थ्य संस्थामा न्यूनतम औषधि र पीपीई पठाइएको नगरपालिकाले जनाएको छ ।"
भानु वनमा फैलियो डढेलो : स्थानीयले जोगाए रामायण घर,"दमौली : आदिकवि भानुभक्त आचार्यको जन्मघर सिखरकटेरीमा निर्मित रामायण घर स्थानीयले आगलागीबाट जोगाएका छन् । भानु ४ स्थित भानु सामुदायिक वनमा फैलिएको डढेलो हालै निर्माण सम्पन्न रामायण घर नजिकै आइपुगेको थियो । आगोको लप्काले रामायण घरलाई नै छुन लागेको थाहा पाएपछि चुँदीबाट गएका वनका उपभोक्ताले आगो निभाएका हुन् । आगो निभाउन गएका स्थानीय सन्देश आचार्यले केही समय मात्र ढिला भएको भए भवन जलाउने अवस्था रहेको जानकारी दिए । आगो सिखरकटेरीतर्फ आएको थाहा पाउनासाथ हामी दौडिएर गएकाले जोगाउन सक्यौं,उनले भने,नत्र रामायण घर खरानी हुने रहेछ । लकडाउनका कारण धेरै मानिस नआएकाले आगो नियन्त्रणमा भने कठिनाइ परेको उनले बताए । आदिकविले आफैँ रामायण लेखेको पुरानो भवन यसअघि नै आगलागीमा परेर खण्डहर बनिसकेको छ । सो भवनको पुननिर्माण गर्ने तयारी गरिए पनि हालसम्म काम अघि बढ्न सकेको छैन । पश्चिमाञ्चल विकास मञ्च नामक संस्थाले खण्डहर घरको छेवैमा रामायण घर भने गत असारमा निर्माण सकेको थियो । भानुका रामायणसहितका सामग्री राखेर संग्रहालयका रूपमा उपयोग गर्ने उद्देश्य राखिएको घर आगोबाट जोगाउन पुगेका स्थानीयले पानीको अभावमा अग्निरेखा निर्माण गरेका थिए । आचार्यले सम्भव भएसम्मका उपभोक्ताले अग्निरेखा तयार पारेर आगो रामायण घरमा आउन नदिएकाले क्षति टरेको बताए ।"
"अब पाहुना गएर बस्न नपाइने, नभए क्वारेन्टाइनमा बस्नुपर्ने","गोरखा : कोरोना भाइरस कोभिड१९ को सम्भावित जोखिम हुन नदिन गोरखाको सिरानचोक गाउँपालिका७ ले गाउँमा आएका पाहुनालाई समेत स सम्मान आफ्नै घर फर्काउन थालेको छ। कोरोना नियन्त्रण तथा रोकथामका लागि गठित स्थानीय प्रतिकार्य समितिले गाउँमा आएका पाहुनालाई आएकै दिन घर फर्काउने गरेको हो। सो समितिले सोमबार बिहान लमजुङको विचौरबाट पैदल हिँड्दै कृष्णबहादुर नेपालीको घर आएका उनका नातिलाई घर बाहिरै ससम्मान खाना खुवाएर फर्काइएको वडाध्यक्ष सुरज ढकालले जानकारी दिए। 'कोरोना भाइरसको सम्भावित जोखिम न्यूनीकरणका लागि गठित प्रतिकार्य समिति २४सै घण्टा सजग अवस्थामा रहन्छ', उनले भने 'गाउँमा नयाँ मान्छे आएको जानकारी पाउनेबित्तिकै समितिको बैठक बसेर आवश्यक निणर्य गर्छ।' समितिले गाउँमा आएका पाहुनालाई की १४ दिन क्वारेन्टाइनमा राख्ने वा बस्न नचाहे खाना खुवाएर ससम्मान फिर्ता पठाउने गरेको वडाध्यक्ष ढकालले जानकारी दिए। गाउँपालिकाले पालिकाभित्र कोरोना भाइरसको सम्भावित जोखिम हुन नदिन सचेतता अपनाउन भन्दै १४२ वटा टोल प्रतिकार्य समिति गठन गरेको गाउँपालिका अध्यक्ष राजु गुरुङले जानकारी दिए। 'प्रतिकार्य समितिले गाउँभित्रका लागि अत्यावश्यकबाहेक गाउँ बाहिर पनि जान दिँदैन र गाउँ बाहिरकालाई गाउँमा आउन पनि दिदैँन', उनले भने। साथै प्रतिकार्य समितिले गाउँपालिकाका सबै टोलमा पुगेर कोरोनाविरुद्धको सचेतना प्रदान गर्ने काम पनि समितिले गर्दै आएको उनले जानकारी दिए। अध्यक्ष गुरुङका अनुसार गाउँपालिकाभित्र प्रवेश गर्ने र बाहिर निस्कने सबैको लागत प्रतिकार्य समूहलेसमेत राख्ने गरेको छ। त्यस्तै पालिकाभित्र सञ्चालित एम्बुलेन्स चालकको सुरक्षाका लागि व्यक्तिगत सुरक्षा सामग्री प्रदान गरिएको उनले बताए। 'विदेशबाट आएका सबैलाई होम क्वारेन्टाइनमा राखिएको छ', अध्यक्ष गुरुङले भने, 'क्वारेन्टाइनमा बसेकाले नियम पालना गरे नगरेकोसमेत दिनहुँ अनुगमन हुन्छ।'"
दुई सय हेक्टर वन क्षेत्रमा डढेलो,"उदयपुर : लकडाउनका कारण उपभोक्ता जंगल जान नपाएपछि जिल्लाका सामुदायिक तथा राष्ट्रिय वन क्षेत्रमा लागेको डढेलो नियन्त्रणमा कठिनाइ भएको छ । स्थानीय प्रशासनले घरबाहिर ननिस्कन आग्रह गरेपछि वन क्षेत्रमा लागेको डढेलो नियन्त्रणमा कठिनाइ भएको हो । सातादेखिको डढेलोले आधा दर्जन बढी सामुदायिक वनका झण्डै २ सय हेक्टर वन क्षेत्रमा क्षति पुगेको डिभिजन वन कार्यालय गाईघाटले जनाएको छ । सुख्खा मौसमसँगै वन क्षेत्र डढेलोको जोखिम बढी हुने गरेको छ । वन क्षेत्रमा हानी नोक्सानी बढ्दै गएकाले आगामी दिन अझै जोखिमपूर्ण हुन सक्ने डिभिजन वन कार्यालय गाईघाटका सूचना अधिकृत सहायक वन अधिकृत जागेश्वर साहले बताए । २ सय हेक्टरको डढेलो त कर्मचारी उपभोक्ता मिलेर निभाइयो, उनले भने, तर अहिलको परिस्थिति अनुकूल नहुँदा वन क्षेत्र डढेलो र चोरी तस्करीको जोखिममा परेकोछ ', उनले भने, उपभोक्ता घरबाट बाहिर निस्कने अवश्था छैन, अनि जंगलमा डढेलो लागिहाले कसरी नियन्त्रणमा लिने ?'"
भारतमा कोरोना सङ्क्रमितको संख्या चार हजार नाघ्यो,भारत : भारतमा पछिल्ला केही दिनमा कोरोना सङ्क्रमितको संख्या बढ्न थालेको छ। यससँगै भारतमा सोमबार बिहानसम्म यसका सङ्क्रमितको संख्या ४ हजार ६७ जना पुगेको बताइएको छ। भारतको स्वास्थ्य तथा परिवार कल्याण मन्त्रालयले दिएको जानकारीअुनसार यहाँ पछिल्लो १२ घन्टामा कम्तीमा पनि ४९० जनामा सङ्क्रमण देखिएको छ। साथै भारतमा कोरोनाको सङ्क्रमणका कारण ज्यान गुमाउनेको संख्या पनि बढ्न थालेको छ। सोमबार बिहानसम्म यसबाट ज्यान गुमाउने नागरिकको संख्या १०९ पुगेको सो मन्त्रालयले जानकारी दिएको छ। यी सङ्क्रमितहरुमध्ये उपचारको क्रममा २९२ जना भने उपचार गरी घर फर्र्किएका छन्। अरु ३ हजार ६६६ जना भने उपचाररत रहेका छन्। उनीहरु केही अस्पताल त केही आफ्नो घरमा नै निगरानीमा रही उपचार गराइरहेका छन्। भारतमा विस्तारै यसको प्रकोप बढ्न थालेको महसुश गरिएको छ। भारतका अरु राज्यको तुलनामा महाराष्ट्रमा यसका सङ्क्रमितहरु बढेको देखिएको छ। महाराष्ट्रमा मात्र ६९० जना सङ्क्रमित भेटिएका समाचारमा जनाइएको छ। त्यसैगरी त्यसपछि सबैभन्दा धेरै विरामी तामिल नाडुमा छन्। त्यहाँ ५७१ जना विरामी छन् भने नयाँ दिल्लीमा ५०३ जना विरामी रहेका छन्। भारतमा दुई हप्तायतादेखि देशैभर लकडाउनको घोषणा गरिएको छ। जसका कारण त्यहाँको जनजीवन निकै प्रभावित भएको बताइएको छ। तर यता दिन प्रतिदिन नयाँ सङ्क्रमितहरु थपिँदै जान थालेपछि भने यो लकडाउनको अवधि पनि थप लम्ब्याउन सकिने देखिएको बताइएको छ।
'थप एक हप्ता लकडाउन',"काठमाडौं : सरकारले 'लकडाउन'को समय एक हप्ता थप गर्ने भएको छ। भारतमा समेत २१ दिने लकडाउन जारी रहेको र नेपालमा समेत कोरोनाको सङ्क्रमणको दर केही बढेको पाइएकाले लकडाउन बढाउने तयारी गरिएको हो। नेपाल सरकारका एक उच्चपदस्थ मन्त्रीले लकडाउन थप गर्ने तयारी गरिएको जानकारी दिए। सरकारले यही चैत ११ गतेदेखि कोरोनाको सङ्क्रमण कम गर्ने उद्देश्य राखेर पहिलो चरणमा लकडाउन गरेको थियो। यस्तै चैत १८ गते पुनःलकडाउनको समय थप गरेर भोलि मङ्गलबारसम्मका लागि थप गरिएको थियो। लकडाउनलगायतका मुलुकको पछिल्लो अवस्थाका बारेमा छलफल गर्ने उद्देश्यले आज मन्त्रिपरिषद्को बैठक बोलाइएको छ। रासससँगको कुराकानीका क्रममा गृहमन्त्री थापाले भने 'लकडाउनको अवधि थप गर्ने विषयमा छलफल जारी छ। सम्भवतः आज भोलि नै थप हुने निर्णय हुनसक्छ।' उनले यही चैत २२ गते बसेको मन्त्रिपरिषद्को बैठकले कोभिड१९ को जोखिम नियन्त्रणका लागि एक प्रदेशबाट अर्को प्रदेश, एक जिल्लाबाट अर्को जिल्ला र एक स्थानीय तहबाट अर्को स्थानीय तहसम्मको आवागमनलाई नियन्त्रित गर्ने निर्णय गरेको थियो। कोरोना सङ्क्रमणको अवधि र यसको जोखिम रहिरहुञ्जेलसम्म बन्दाबन्दी (लकडाउन) को अझ पूर्ण पालना गराउन प्रदेश र सबै निकायलाई प्रभावकारीरुपमा काम गर्न सरकारले निर्देशन दिएको छ। मन्त्रिपरिषद्ले कोभिड१९ को सम्भाव्य जोखिम तथा शङ्कामा रहेका व्यक्तिको व्यापकरुपमा (मास स्केलमा) परीक्षण प्रक्रिया शुरु गर्ने निर्णय समेत गरेको थियो। समग्र अवस्थाको मूल्याङ्कन गरेर नागरिकको स्वास्थ्य अवस्थालाई समेत केन्द्रमा राखेर महत्वपूर्ण निर्णय लिइने मन्त्री थापाले जानकारी दिए। कोभिड१९ उच्चस्तरीय समितिको आइतबारको बैठकमा समेत लकडाउनको अवधि थप गर्ने विषयमा महत्वपूर्ण छलफल भएको थियो। त्यसो त सुदूरपश्चिम प्रदेश सरकारले आफ्नो प्रदेश मातहत कोरोना सङ्क्रमणको जोखिम बढेको भन्दै लकडाउनको अवधि थप गर्न सङ्घीय सरकारलाई आग्रह गरिसकेको छ। स्वास्थ्य तथा जनसङ्ख्या मन्त्रालयका अनुसार नेपालमा हालसम्म नौ जनामा कोभिड१९ को सङ्क्रमण भएको छ। यसैबीच गृहमन्त्री थापाले लकडाउनको समयमा कालोबजारी तथा अन्य गैरकानूनी गतिविधि नियन्त्रणका लागि सरकारले सुरक्षा निकायलाई प्रभावकारीरुपमा परिचालन गरेको र कुनै पनि समस्या आउन नदिन सचेत रहेको बताए। दैनिक उपभोग्य वस्तुको आपूर्ति तथा शान्ति सुरक्षाका विषयलाई महत्वका साथ आफूहरुले संयोजन एवं निर्देशन गरेको उनको भनाइ छ। यस्तै सशस्त्र प्रहरी बलको बलम्बुमा रहेको अस्पताललाई कोरोना उपचारका लागि 'डेडिकेटेड' अस्पतालका रुपमा तोकेर आवश्यक साधान तथा स्रोत उपलब्ध गराइएको उल्लेख गर्दै गृहमन्त्री थापाले विपद्को समयमा सुरक्षा निकायको भूमिका थप महत्वपूर्ण हुने बताए। अस्पतालका लागि चिकित्सक एवं अन्य कर्मचारीको प्रबन्ध भएको, स्वास्थ्य सामग्री तथा उपकरणको समेत प्रबन्ध भएको जानकारी दिँदै उनले विपद्को समयमा नागरिकको सुरक्षा र अन्य प्रबन्धका लागिसमेत सुरक्षा निकाय नै अग्रमोर्चामा रहेर काम गर्ने स्पष्ट पारे। लकडाउनको समयमा अनावश्यक आवागमन रोक्नका लागि नेपालभारत सीमा क्षेत्रमा सशस्त्र प्रहरी बलको थप परिचालन गरिएको उल्लेख गर्दै उनले मुलुकभित्र पनि महत्वपूर्ण भूमिकामा नेपाली सेना नेपाल प्रहरी, सशस्त्र प्रहरी र राष्ट्रिय अनुसन्धान विभागलाई आवश्यक मात्रामा परिचालन गरिएको बताए। उनले नागरिकलाई दैनिक उपभोग्य वस्तु उपलब्ध गराउनसमेत सुरक्षा निकायले सहयोग गरेकाले लकडाउन उल्लङ्घन नगर्न सबैलाई आग्रह गरे। 'आफ्नो र परिवारको स्वास्थ्यका लागिसमेत सबै नागरिक आफू आफैँमा जिम्मेवार हुनुपर्छ। कुनै अत्यावश्यक सामग्री खरिद तथा अन्य कुनै अत्यावश्यक काम परेको खण्डमा नजिकको सुरक्षाकर्मीको सहयोग लिन म आग्रह गर्दछु', गृहमन्त्री थापाले भने। खाना पकाउने ग्यास तथा दैनिक उपभोग्य वस्तुको कालोबजारी रोक्न र सहज आपूर्तिका लागि प्रमुख जिल्ला अधिकारीको संयोजकत्वका अनुमगन समिति बनाइएको र सो समितिले दैनिक जसो नै प्रतिवेदन दिने गरेको र सोही प्रतिवेदनका आधारमा सरकारले आवश्यक निर्णयसमेत गर्ने गरेको उनको भनाइ छ। गृहमन्त्री थापाले लकडाउनको समयमा देशभित्रको समग्र शान्ति सुरक्षाको अवस्थासमेत मजबूत रहेको बताए।"
बैशाख ३ गतेसम्म लकडाउन लम्ब्याउने सरकारको निर्णय,काठमाडौं : सरकारले थप एक साता लकडाउन लम्ब्याउने निर्णय गरेको छ। सोमबार बसेको मन्त्रिपरिषद बैठकले थप एक साता लकडाउनको अवधी थप गर्ने निर्णय गरेको हो। आइतबार बसेको कोभिड१९ कोरोना रोकथाम तथा नियन्त्रण सम्बन्धी उच्चस्तरीय समितिको बैठकले लकडाउन थप्न गर्नुपर्ने निर्णय गरेको थियो। सरकारले चैत ११ गते बिहान ६ बजेदेखि चैत १८ गतेसम्म लकडाउन गरेको थियो। पहिलो चरणको लकडाउन पछि फेरि सरकारले चैत २५ गते राति १२ बजेसम्मलाई लकडाउन लम्ब्याएको थियो। योसँगै लकडाउनको समय थपेको सरकारले तेस्रो पटक हो। दोस्रो पटक लकडाउन थप गरेपछि सुदूरपश्चिममा एकै पटक तीन जनामा कोरोना संक्रमण देखिएको थियो। नेपालमा हालसम्म कोरोना संक्रमितको संख्या ९ पुगेको छ।
विद्युत प्राधिकरणको आग्रह : मिटर आफैं पढ्नुहोस्,"दमौली : कोरोनाका कारण देश लक डाउनमा छ । सरकारले फेरि समय थप गर्ने तयारी गरिरहँदा धेरैजसो कार्यालय ठप्प छन् । यस्तो बेला केही समयको अन्तरालमा हुनुपर्ने आवधिक काम पनि प्रभावित भएका छन् । बिजुली र खानेपानीको मिटर रिडिङ यसमा प्रमुख पर्छन् । लकडाउनका कारण विद्युत आपूर्तिबाहेकका लागि कर्मचारी नहिंडेपछि विद्युत प्राधिकरणले उपभोक्तालाई आफैं मिटर रिड गरेर तथ्यांक दिन आग्रह गरेको छ । नेपाल विद्युत प्राधिकरण तनहुँ वितरण केन्द्रले एक सार्वजनिक सूचना जारी गर्दै उपभोक्तालाई आफ्नो मिटर रिड गरेर तथ्यांक उपलब्ध गराउन आग्रह गरेको छ । उसले जारी गरेको सूचनामा मिटरमा देखिएको अंक फोन वा ईमेल गरेर कार्यालय समयभित्र उपलब्ध गराउन भनिएको छ । प्राधिकरणको तनहुँ वितरण केन्द्रका प्रमुख कपिल पाण्डेले तत्काल रिड गर्ने अवस्था नभएकाले महसुलको तथ्यांक अद्यावधिक गर्न यस्तो तरिका अपनाइएको बताए । हामीलाई केन्द्रबाट पनि यस्तै गर्नु भन्ने सर्कुलर छ, कपिल पाण्डेले भने । उनले यस अवधिमा भुक्तानी गर्न चाहनेका लागि यसले सहज बनाउने दाबी गरे । लक डाउन खुलेपछि नियमित रिडिङ त हुन्छ, उनले भने,तर एकै पटक धेरै बिल भुक्तान गर्नुपर्नेका लागि यसले असहज हुन्छ । आफैं तथ्यांक दिनेले पनि अहिल्यै पैसा भने बुझाउनु पर्दैन। सरकारले यसअघि नै विद्युत पानीसहितका महशुलमा लक डाउनको अवधिमा म्याद कटे पनि जरिवाना नलाग्ने बताएको थियो । विद्युतको उपयोगमा गिरावट लकडाउनका कारण जिल्लाका मुख्य विद्युत उपभोक्ताको काम ठप्प भएकाले उपयोगमा गिरावट आएको प्राधिकरणले बताएको छ । ठूला उद्योग र धेरै कार्यालय नचलेकाले खपतमा कमी छ, प्रमुख पाण्डेले भने । पहिलेको तुलनामा धेरै नै कम खपत भएको छ । उनले यकिन तथ्यांक भने मसान्तमा मात्र प्राप्त हुने बताए । आफैं विद्युत मिटर रिड गर्नका लागि आग्रह गर्दै नेपाल विद्युत प्राधिकरण तनहुँले जारी गरेको सूचना ।"
"क्वारेन्टाइनमा बसेकाहरुको अनुरोध : भेडाबाख्राजस्तै राखिएको छ, छिटो स्वाब परीक्षण गरिदिनुपर्यो","डोटी : विश्व अहिले कोरोना भाइरसले आक्रान्त भइरहेका बेला नेपाल पनि अछुतो रहेको छैन । नेपालमा समेत कोरोना भाइरस संक्रमण दोस्रो चरणमा फैलन सुरु भएको छ । कोरोना भाइरस फैलन नदिन विशेषगरी छिमेकी मुलुक भारतबाट घर फर्केका मानिसलाई कम्तीमा दुई हप्ताका लागि क्वारेन्टाइनमै राख्ने बताइएको भएपनि सो समयलाई बढाएर २१ दिनसम्म बस्नुपर्ने भएको छ । आइतबार सुदूरपश्चिम प्रदेशका मुख्यमन्त्री त्रिलोचन भट्टले प्रदेशबासीका नाममा सम्बोधन गर्दै प्रदेश भित्रका जिल्लामा क्वारेन्टाइनमा बसेका सबैलाई २१ दिनसम्म बस्न आग्रह गरेका थिए । प्रदेश सरकारको उक्त निर्णयले आफूहरुलाई अन्याय भएको क्वारेन्टाइनमा बसिरहेका व्यक्तिहरुले बताएका छन् । 'क्वारेन्टाइनको बसाइ साह्रै नै नराम्रो भएकाले जति सक्दो चाँडो घर पठाउन सरकारलाई आग्रह गर्दछु, 'आदर्श गाउँपालिका स्थित शारदा माविमा रहेको क्वारेन्टाइन बसेका ओम थापाले भने, 'बसाई पुरै अव्यवस्थित रहेको छ । खोरमा भेडा, बाख्रा राखेजस्तै राखिएको छ ।' 'समय बढाउने भन्दा पनि छिटो हाम्रो श्वाव परीक्षण गरिदिए ढुक्क भइन्थ्यो,' शिखर नगरपालिका, ४ स्थित पञ्चोदय आवि धुर्कोटमा रहेको क्वारेन्टाइनमा बसेका नारायण महराले भने, 'बिनाकारण सजाय भोगेजस्तो भइरहेको छ,' राम्रो व्यवस्था छैन, गोठमा गोरु थुनेको जस्तो गरिराछन्, 'समय बिताउनै समस्या भयो।' 'हामी त भोलि (मंगलबार) घर जान्छौं भनेर खुसी भएका थियौं,' सिद्धेश्वर माविमा रहेको क्वारेन्टाइनमा बसेका दिपक बलायरले भने, 'त्यसैमा एक हप्ताको समय बढाउँदा समस्या आएको छ, उता गहुँ खेती भित्र्याउने बेलामा यसरी बिना काम बस्नु परिरहेको छ ।' समुदायबाट अलग्गै स्थानमा क्वारेन्टाइनको व्यवस्था गरिनुपर्ने र कोठाहरुमा कम्तीमा साढे तीन फिटको दूरीमा खाटहरुको व्यवस्था हुनुपर्ने भएपनि डोटीका सबै जसो क्वारेन्टाइन बिनामापदण्डका रहेका छन् । नाम मात्र क्वारेन्टाइन राखिएपनि अधिकांश क्वारेन्टाइनमा सँगै टाँसिएर सुतिरहेका हुन्छन् । जिल्लाका अधिकांश क्वारेन्टाइनमा व्यवस्थापकीय कमजोरीका कारण विभिन्न किसिमका समस्या देखिएका छन् । कुनैमा पर्याप्त कपडा नभएर चिसोको समस्या छ भने कुनैमा साबुन, पानी, दाउरा लगायतको समस्या देखिएको छ । क्वारेन्टाइनमा बस्ने व्यक्तिहरु समेत संगै (टाँसिएरै) बस्ने संगै खाने तथा संगै बसेर समय बिताउने कार्यहरु गरिरहेको पाइएको छ । मंगलबारबाट स्वाब संकलन गरिने डोटीका स्थानीय तहमा रहेका क्वारेन्टाइनका व्यक्तिको स्वाब परीक्षणको हुने भएको छ । मंगबारबाट नेपाली सेना, सशस्त्र प्रहरी तथा स्वास्थ्य मन्त्रालयको विशेषज्ञको टिमले जिल्लाका विभिन्न पाँच स्थानमा स्वाबको नमूना लिने काम हुने प्रमुख जिल्ला अधिकारी टेक नारायण पौडेलले जानकारी दिए । डोटीका सबै स्थानीय तहका क्वारेन्टाइनमा चार सय २८ रहेका छन्।"
कांग्रेसद्वारा कोरोनाको स्वपरीक्षण एप सार्वजनिक,"काठमाडौं : प्रमुख प्रतिपक्षी दल नेपाली कांग्रेसले विशेषज्ञ चिकित्सकको परामर्शमा आज एक वेब एप जारी गरेको छ । कांग्रेसको केन्द्रीय सूचना, सञ्चार तथा प्रचार विभागले पार्टीको वेबसाइट मार्फत सो एप आज जारी गरेको पार्टी प्रवक्ता एवं विभाग प्रमुख विश्वप्रकाश शर्माले जानकारी दिए । वेब एपमा घरमै बसेर पनि कोरोना भाइरस सङ्क्रमणको लक्षण आफूमा रहे नरहेको परीक्षण जो कसैले गर्न सक्ने उनले बताए । साथै कसैमा कोरोना सङ्केत देखिए भौतिक परीक्षण र उपचारका लागि प्रेरित गर्ने तथा नदेखिए मानसिक तनावबाट मुक्तिलाई सघाउने उक्त वेब एपको विशेषता रहेको छ । नागरिकमा कोरोना जोखिमबारे सचेतना थप अभिवृद्धि गराउने, भौतिकरूपले परीक्षणको दायरा व्यापक हुन नसकेको अहिलेको परिस्थितिमा मनोवैज्ञानिक रूपले ठूलो जनसङ्ख्यालाई स्वपरीक्षणमा सघाउने र सतर्कताका लागि जागरुक गराउने तथा सङ्क्रमणको लक्षण देखिएका नागरिकको पहिचान गर्न बल पुर्याउँदै व्यक्ति, समुदाय र सरकारलाई सघाउने एपको उद्देश्य रहेको प्रवक्ता शर्माले बताए । उक्त एपको चिकित्सकीय परामर्शका लागि नेपाल मेडिकल एसोसिएशन पूर्वअध्यक्ष डा अञ्जनी झा, सरुवा रोग विशेषज्ञ डा वासुदेव पाण्डे, नेपाल मेडिकल एसोसिएशनका उपाध्यक्ष डा अनिलविक्रम कार्की र फोक्सो रोग विशेषज्ञ डा अशेष ढुङ्गानालाई तोकिएको छ । एपको निर्माण सेन्टर फर डेमोक्रेटिक इन्जिनियर्स नेपाल (सिडेन)का पूर्वकेन्द्रीय सदस्य ई शशाङ्कश्री न्यौपाने र सिडेनका पूर्वमहासचिव ई दीपेश विष्टको समूहले गरेको पार्टी कार्यालयले जनाएको छ । थप सुझाव ग्रहण गर्दै वेब एपको भर्सन परिमार्जित गरिँदै जाने प्रवक्ता शर्माले जानकारी दिए ।"
'एजेन्टलाई कसिमन रोक्न पर्यटनमन्त्री भट्टराईको निर्देशन,"काठमाडौं : संस्कृति, पर्यटन तथा नागरिक उड्डयनमन्त्री योगेशकुमार भट्टराईले नेपाल वायुसेवा निगमको 'चार्टर्ड फ्लाइट' बापतको कसिमन एजेन्टलाई नदिन निगम नेतृत्वलाई निर्देशन दिएका छन्। अष्ट्रेलियन दूतावासले आफ्ना २७४ नागरिकलाई स्वदेश लैजानका लागि चैत १९ गते गरेको निगमको 'चार्टर्ड फ्लाइट'मा एजेन्टका रुपमा घुसाइएको भनिएको बोन ट्राभल्सलाई कमिसनबापतको भुक्तानी हाललाई रोक्न मन्त्री भट्टराईले निगमलाई निर्देशन दिएका हुन्। पर्यटनमन्त्री भट्टराईले निगमका निमित्त महाप्रबन्धक गणेशबहादुर चन्द र कमर्सियल डिपार्टमेन्टका निर्देशक टङ्कनिधि दाहाललाई एजेन्टलाई कमिसनबापतको भुक्तानी हाललाई रोक्न निर्देशन दिँदै एजेन्ट घुसाइएका विषय स्पष्ट पार्न आग्रह गरे। यसअघि निगमको चार्टर्ड फ्लाइटमा ट्राभल एजेन्सी घुसाएर रु २७ लाख रुपैयाँ भन्दाबढी नोक्सानी गरेको समाचार प्रकाशन भएलगत्तै मन्त्री भट्टराईले तत्कालै निगमका नेतृत्वलाई बोलाएर यो विषय स्पष्ट पार्न निर्देशन दिएका थिए। उक्त सम्बन्धमा निगमको वाणिज्य विभागले भने अष्ट्रेलियन दूतावासले नै चार्टर्ड सेवा सहजीकरणका लागि बोन ट्राभल्सलाई एजेन्ट नियुक्तिका लागि लेखेको पत्रका कारण बोन ट्राभल्सलाई 'एजेन्ट' तोकिएको जानकारी गराएको थियो। तर मन्त्री भट्टराईले एजेन्ट घुसाएको विषयमा सबै तथ्य र प्रक्रिया स्पष्ट पार्न बताएका थिए। नियतबस एजेन्ट घुसाएर अनियमितता गरिएको भए यसमा संग्लनलाई कारवाहीको दायरामा ल्याउने चेतावनी मन्त्री भट्टराईले दिए। अष्ट्रेलियन दूतावासले दिएको काठमाडौँअष्ट्रेलियाकाठमाडौँ उडानबापतको चार लाख ३९ हजार २०० डलर र प्रत्येक यात्रुको ट्याक्ससमेत गरी पाँच करोड ४८ लाख ४३ हजार रुपैयाँ निगमको खातामा जम्मा भइसकेको छ। बोन ट्राभल्सले 'एजेन्ट' भएर काम गरेबापत पाँच प्रतिशत अर्थात् २७ लाख ४५ हजार ७७० रुपैयाँ पाइसकेको समाचार प्रकाशित भएको छ। तर निगमका निमित्त महाप्रबन्धक गणेशबहादुर चन्दले अष्ट्रेलियन दूतावासले तिरेको पैसा निगमको खातामा जम्मा भएको र बोन ट्राभल्सलाई कसिमनबापतको रकम दिइ नसकिएको बताए। उनले भने, 'त्यो निगमकै खातामा छ, बोन ट्राभललाई दिइएको छैन।' यही चैत १९ गते बुधबार निगमको जहाज काठमाडौँबाट अष्ट्रेलियन नागरिक बोकेर अष्ट्रेलियाको ब्रिसबेन उडेको थियो। नेपाल एअरलाइन्सले प्रतिघण्टा १८ हजार १०० डलरका दरले शुल्क लिएको छ। निगमले २५ घण्टा (काठमाडौँअष्ट्रेलियाकाठमाडौँ) उडानको चार्टरबापतको रकम पाँच करोड ४९ लाख १५ हजार ४०० रुपैयाँ तिरेको हो। यही उडानमा नेपाल वायुसेवा निगमले एजेन्ट घुसाएर अनियमितता गरेको समाचार बाहिर आएपछि मन्त्री भट्टराईले 'एक्सन' लिएका हुन्।"
राष्ट्र बैंकको गभर्नरमा महाप्रसाद अधिकारी नियुक्त,काठमाडौं : मन्त्रिपरिषद्को सोमबारको बैठकले नेपाल राष्ट्र बैंकको गभर्नरमा महाप्रसाद अधिकारीलाई नियुक्त गरेको छ । राष्ट्र बैंककै डेपुटी गभर्नरबाट सेवा निवृत्त उनी हाल लगानी बोर्डको सीईओको रुपमा कार्यरत छन् । उनी नेपाल राष्ट्र बैंकको १७ औं गभर्नर नियुक्त भएका हुन्। गभर्नर छनौटका लागि अर्थमन्त्री डा युवराज खतिवडाको संयोजकत्वमा राष्ट्र बैंककै पूर्व गभर्नर विजयनाथ भट्टराई र पूर्व अर्थसचिव एवं राष्ट्रिय सूचना आयोगका निवर्तमान पूर्व प्रमुख आयुक्त कृष्णहरि बाँस्कोटाको समितिले गभर्नरमा तीनजनाको नाम सिफारिश गरेको थियो। तत्कालीन गभर्नर डा चिरञ्जीजी नेपालको कार्यकाल चैत ४ मा सकिएपछि नेपाल राष्ट्र बैंकको गभर्नर पद रिक्त थियो। मन्त्रिपरिषद् बैठक : गभर्नर नियुक्ति हुँदै
"थप तीन ठाउँबाट कोरोना परीक्षण : १०७ जना आइसोलेसनमा , १६ सय ८८ को कोरोना रिपोर्ट 'नेगेटिभ'","काठमाडौं : सोमबारसम्म कोरोना संक्रमण आशंकामा परीक्षण गराउनेको संख्या १६ सय ९७ पुगेको छ। तीमध्ये ९ जनाको कोरोना संक्रमण भएको पुष्टि भएको छ। एकजना भने स्वास्थ लाभ गरिसेकका छन्। आइतबारदेखि थप तीन ठाउँबाट कोरोना नमूना परीक्षण सुरु भएको छ। स्वास्थ्य तथा जनसंख्या मन्त्रालयको नियमित पत्रका सम्मेलनमा मन्त्रालयका प्रवक्ता डा विकाश देवकोटाले धुलीखेल, भरतपुर र भैरहवाबाट कोरोना परीक्षण सुरु भएको बताए। उपत्यसहित देशभर १० ठाउँबाट कोभिड संक्रमणको परीक्षण भइरहेको प्रवक्ता देवकोटाले पत्रकार सम्मेलनमा जानकारी दिए। मन्त्रालयका अनुसार काठमाडौंमा १२ र उपत्याका बाहिर ९५ गरी १०७ जना आइसोलेसनमा छन्। यस्तै,कैलाली, कंचनपुर र बागलुङका कवारेन्टाइनमा रहेकाहरुको कोरोना परीक्षण सुरु भएको छ। वसन्त चौधरी ग्रुप र नर्भिक अस्पतालले मन्त्राललाई एन ९५ मास्क दुई हजार थान, सर्जिक मास्क ४८ हजार थान र पीपीई १ हजार थान उपब्ध गराएको छ। कोभिड १९ नियन्त्रण गर्न स्वास्थ्य तथा जनस्वास्थ्य मन्त्रालय , राष्ट्रिय एम्बुलेन्स सेवा , काठमाडौं महानगरपालिका र सीसीएमसीको सहयोगमा १० वटा एम्बुलेन्स तयारी अवस्थामा राखेको छ। १०२ मा कल गरेर यो सेवा लिन सकिनेछ। साथै प्रवक्ता देवकोटाका अनुसार चैत्र महिनामा विदेशबाट उपत्याका आएकाहरुको नमूना संकलन हुने भएको छ।"
मन्त्रिपरिषद् बैठक : गभर्नर नियुक्ति हुँदै,"काठमाडौं : मन्त्रिपरिषद्को सोमबारको बैठकले नेपाल राष्ट्र बैंकको गभर्नर नियुक्ति गर्ने भएको छ । तत्कालीन गभर्नर डा चिरञ्जीजी नेपालको कार्यकाल चैत ४ मा सकिएपछि नेपाल राष्ट्र बैंकको गभर्नर पद रिक्त छ । गभर्नर छनौटका लागि अर्थमन्त्रीको डा युवराज खतिवडाको संयोजकत्वमा राष्ट्र बैंककै पूर्व गभर्नर विजयनाथ भट्टराई र पूर्व अर्थसचिव एवं राष्ट्रिय सूचना आयोगका निवर्तमान पूर्व प्रमुख आयुक्त कृष्णहरि बाँस्कोटाले आइतबारको बैठकले तीनजनाको नाम टुंगो लगाएको थियो । सोमबार मन्त्रीपरिषद्समक्ष सिफारिश गर्नेगरी भएको आइतबारको सिफारिश सम्बन्धि बैठकले लगानी बोर्डका सीईओ महाप्रसाद अधिकारी, पूर्व अर्थसचिव राजन खनाल र नेपाल राष्ट्र बैंकका वरिष्ठ डेपुटी गभर्नर चिन्तामणी सिवाकोटीको नाम सिफारिश गर्ने निर्णय गरेको थियो । सिवाकोटी अहिले कामु गभर्नर छन् । कन्फ्रेन्स कलमार्फत् भएको आइतबारको बैठकको माइन्युटमा आज हस्ताक्षर गरेर मन्त्रिपरिषद्मा लैजाने भनिएपनि पूर्व माओवादी खेमाबाट कुनै नाम सिफारिश नभएकोमा नेकपाका अर्का अध्यक्ष प्रचण्डले आपत्ति जनाएपछि सोमबार १० बजेपछि सिफारिश समितिको अर्को बैठक बसेको थियो । अर्को बैठकको निर्णय अनुसारको सिफारिश लिएर अर्थमन्त्री खतिवडा मन्त्रिपरिषद बैठकमा गएका छन् । बैठकले महाप्रसाद अधिकारी, सिवाकोटी र राष्ट्रिय योजना आयोगका पूर्व उपाध्यक्ष मीनबहादुर श्रेष्ठलाई सिफारिश गर्ने निर्णय गरेको छ । स्रोतका अनुसार, अर्का अध्यक्ष प्रचण्डले श्रेष्ठलाई राष्ट्र बैंकको गभर्नर नबनाए लगानी बोर्डको सीईओ बनाउनुपर्ने दाबी गर्दै आएका छन् । लगानी बोर्डका सीईओ अधिकारीको कार्यकाल आगामी असारको पहिलो साता सकिदैंछ । अधिकारी चार्टर्ड एकाउन्टेन्ट हुन् । उनी राष्ट्र बैंकमा लामो समय काम गरेर डेपुटी गभर्नरबाट सेवा निवृत्त भएका थिए । त्यस्तै, श्रेष्ठ पनि लामो समय राष्ट्र बैंकमा काम गरेका छन् । खतिवडा गभर्नर हुँदा उनी राष्ट्र बैंकको अनुसन्धान विभागका प्रमुख थिए । उनलाई प्रचण्ड नेतृत्वको सरकारले राष्ट्रिय योजना आयोगको उपाध्यक्ष बनाएको थियो । गभर्नरका लागि आर्थिक, मौद्रिक, ब्यांकिङ, वित्तिय, वाणिज्य व्यवस्थापन तथा वाणिज्य कानुन क्षेत्रका लब्धप्रतिष्ठित दुई र नेपाल राष्ट्र बैंकका दुई डेपुटी गभर्नरहरुमध्ये एकलाई सिफारिश गर्नुपर्ने प्रावधान छ । सिफारिशमा परेकाहरुमध्येबाट एकलाई मन्त्रिपरिषद्ले आगामी पाँच वर्षका लागि गभर्नर नियुक्त गर्नेछ ।"
कोरोना कहर : घर फर्किने योजना बुन्दाबुन्दै संसारबाट बिदा भए थोक्मे,"अमेरिका : थोक्मे बिष्ट २८ वर्षको जवान उमेरमा सपनाको देश अमेरिका हानिए। सुन्दर सपना बोकेर । बिष्टलाई २० वर्ष अमेरिकाले दिनरात दौडाइरह्यो । अमेरिकी ग्रिनकार्डको सपनाले पनि उनलाई अहोरात्र दु:ख नै दिन्थ्यो । अमेरिकी बन्ने सपना पूरा नहुने भएपनि अब परिवारका साथमा सुखले जीवन बिताउने कल्पनामा उनी नेपाल फर्किने योजना बुन्दै थिए । तर, दैवले उनलाई यहीनेर रोक्यो । कोभिड १९ नामको संक्रमणले उनलाई नेपाल फर्किन दिएन । अपर मुस्ताङका राजाका भान्जा पर्ने थोक्मे बिष्टको चैत्र २१ गते शुक्रबार बिहान न्यूयोर्कस्थित आफ्नै कोठामा निधन भयो । बिष्ट २० वर्षदेखि अमेरिकामा एक्लै थिए। उनको साथमा आफ्नै परिवार थिएन् । अब कागजपत्र नबन्ने प्रायः निश्चित भएपछि उनी नेपाल फर्किने योजना बनाइसकेका थिए । बिष्टका दामली छेपक दोर्जे गुरुङ भन्छन्, 'झण्डै दुईसाता अघि भेटेको थिएँ, अब म नेपाल जान्छु भन्थ्यो तर उसको सपना अधुरै रह्यो ।' बिष्टले बीचमा नेपाल जाने तयारी पनि नगरेका होइनन्, तर उनीसँग आफ्नो मुलुकको पासपोर्ट थिएन् । ट्राभल डकुमेन्ट बनाएर जाने पनि सोचले एक पटक न्यूयोर्कमा रहेको दूतावासमा पनि पुगेका थिए कुरा बुझ्नलाई । बाणिज्यदूतावास न्यूयोर्कका कार्यबहाक महाणिज्यदूत पुष्पराज भट्टराईले भने,' बिष्ट जी कार्यालयमा आउनु भएको थियो, मैले सक्दो सहयोग गरेको हुँ, सायद उहाँको डकुमेन्ट बनेको हुनुपर्दछ ।' श्रीमती र दुई छोराहरु छाडेर अमेरिका बसेका बिष्ट कागजपत्र बनाउने र पैसा कमाउने धुनमा लाग्दा लाग्दै यो संसारबाट बिदा भए। सपनाको देशमा सुन्दर सपना बुन्दा बुन्दै उनी मुटु र फोक्सोको बिमार समेत भइसकेका थिए । उनका दामली दोर्जे सम्झन्छन्, 'धेरै वर्ष मेहेनत गरेको छु, अब नेपाल गएर परिवारका साथ सुखले बस्छु भन्थ्यो, तर दैवले उसको इच्छा चुँडेर लग्यो।' न्यूयोर्कको सन्नीसाइडमा दाजुभाउजुसँगै बस्दै आएका बिष्टलाई केहीदिन अगाडिदेखि रोगले च्याप्दै लगेको थियो । सुरुमा टाउको दुख्ने र श्वासप्रश्वासमा समस्या देखियो । कोरोनाको संक्रमणसँग मिल्दोजुल्दो लक्षण देखिएपछि उनी नजिकैको अर्जेन्ट केयरमा गए । त्यहाँ सामान्य चेकजाँचपछि उनलाई घरमै बस्न सुझाइयो । तर अलिक गाह्रोजस्तो अनुभव भएपछि उनी स्थानीय माउन्ट सइनाई अस्पतालमा उपचारका लागि गए । त्यहाँ उनको चेकजाँच गरियो । र फोक्सोको एक्सरे समेत गरियो । एक्सरेपछि अस्पतालले फोक्सोमा केही समस्या रहेको बताएको थियो । तर उनलाई अस्पतालले भर्ना गर्न नमानेपछि घरमै आराम गर्न सुझाव दिइयो । दुईचार दिनमा थप रिपोर्ट आइसकेपछि जानकारी गराउने अस्पतालले बताएको थियो ।तर बिष्ट अस्पतालको रिपोर्ट नआउँदै यो संसारबाट बिदा भए । जीवनभर परिवारको सुखका लागि परदेशमा हड्डी खियाएका बिष्टले अन्तिम सास लिनेबेला श्रीमती र छोराहरु पनि देख्न नपाई यो संसारबाट विदा भए।"
ऊर्जामन्त्री पुनले पठाए पीपीईसहित स्वास्थ्य सामग्री,"काठमाडौं: ऊर्जा, जलश्रोत ताथ सिंचाइमन्त्री वर्षमान पुनले गृह जिल्ला रोल्पामा कोरोना भाइरस (कोभिड१९) रोकथामका लागि अत्यावश्यक स्वास्थ्य सामग्री पठाएका छन्। मन्त्री पुनले सोमबार चिकित्सक र स्वास्थ्यकर्मीले प्रयोग गर्ने पर्सनल प्रोटेक्सन इक्युपमेन्ट (पीपीई), मास्क, सेनिटाइजर र पञ्जालगायत अत्यावश्यक स्वास्थ्य सामग्री पठाएका हुन्। मन्त्री पुनले पीपीई सेट १ सय १० थान पठाएका हुन्। पर्याप्त पीपीईको अभावमा महामारीका बेला स्वास्थ्यकर्मीले जोखिम मोलेर काम गरिरहेका छन् । यस्तै पञ्जा १ जहार थान, आधा लिटरको सेनिटाइजर १३ वटा र मास्क १ हजार थानसमेत रोल्पा पठाइएको छ । ती स्वास्थ्य सामग्री जिल्ला अस्पतालसहित सबै स्थानीय स्वास्थ्य संस्थामा वितरण गरिने मन्त्री पुनले बताए। रोल्पाका सबै १० वटै पालिकामा ती सामग्री पुग्नेछन् । जिल्लामा स्वास्थ्य सामग्रीको अभाव भएको गुनासो आएपछि मन्त्री पुनको पहलमा ती सामग्री संकलन गरिएको हो । यसअघि ४० थान पीपीई, ४ हजार थान मास्क र १० थान इन्फ्रारेड थर्मोमिटरलगायत स्वास्थ्य सामग्री जिल्लाको एक नगरपालिका र ९ गाउँपालिकामार्फत सम्बन्धित स्वास्थ्य संस्थामा पुगिसकेका छन्।"
भारतसँग सीमा जोडिएका नाकामा सशस्त्र प्रहरी परिचालन,"डडेल्धुरा : कोरोना संक्रमण रोक्न भारतसँग सीमा जोडिएका तीन नाकामा सशस्त्र प्रहरी परिचालन गरिएको छ । सुदुरपश्चिम क्षेत्रमा उच्च सतकर्ता अपनाउन सिमा नाकामा जथाभावि प्रवेशमा मा रोक लगाउन प्रहरी परिचालन गरिएको हो । भारतसँग सीमा जोडिएका सुदूरपश्चिमका विभिन्न नाकाहरू थप सुरक्षाकर्मीहरू परिचालन गरिएको हो। कोरोना भाइरसका बिरामी बढेसँगै डडेल्धुराका सीमावर्ती क्षेत्रका थप ३ वटा नाकामा आइतबारदेखि सशस्त्र प्रहरी बल खटिएका छन् । परशुराम नगरपालिकाको तातापानी, शीर्ष र असुरानी क्षेत्रमा सशस्त्र प्रहरी बल खटिएको हो।सशस्त्र प्रहरी नायब निरीक्षक दलबहादुर कुँवरको नेतृत्वमा ३० जनाको टोली खटाइएको डडेल्धुराका सशस्त्र प्रहरी नायब उपरीक्षक भुवनराज पन्तले जानकारी दिए। ससाना नाका र चोरबाटोहुँदै भारतमा रहेका नेपाली नेपाल प्रवेश गर्न सक्ने भन्दै तीनवटै साना नाकामा सशस्त्र प्रहरी बल खटाइएको प्रहरी नायव उपरीक्षक पन्तले वताए । विश्वमा फैलिएको कोरोना भाइरस संक्रमणलाई मध्यनजर गर्दै परशुराम नगरपालिका ५ को बाङघाट र परशुराम नगरपालिका ६ को सिसमजालाघाट गत चैत ४ गतेदेखि पूर्णरूपमा बन्द गरिएको थियो। तर, पनि महाकाली नदीमा पौडी खेलेर दिनहुँ नेपाली नेपाल प्रवेश गरिरहेका बेला उनीहरूलाई जोखिम मोलेर प्रवेश गर्न नदिन ससाना नाकाहरूमा थप सुरक्षाकर्मीहरू परिचालन गरिएको जिल्ला प्रशासन कार्यालय डडेल्धुराले जनायो ।"
लकडाउनमा लर्को लिएर अनुगमन,"कालिकोट : कर्णाली प्रदेश सभा सदस्य कुर्मराज शाहीले लकडाउनको उल्लघंन गर्दै लर्को लिएर गृह गाँउपालिकामा सिंचाई कुलोको अनुगमन गरेका छन्। जिल्लाको शुभकालिका गाँउपालिका वडा नं ४ स्थित धाँचुखोला सिचाई आयोजनाको बिहीबार वडा अध्यक्ष रामबहादुर शाहीसहित उपभोक्ताहरुको लर्को लिएर अनुगमन गरेका छन्। कर्णाली प्रदेश सरकारको आर्थिक वर्ष २०७६२०७७ को ३० लाख लागतमा निर्माण हुन लागेको उक्त सिंचाई कुलो निर्माणाधीन अवस्थामा छ। सांसद शाहीले लकडाउनको बेला वडाका जनप्रतिनिधि, उपभोक्ता समिति सहितका स्थानीयवासीको सहभागितामा सिंचाई आयोजना अनुगमन गरेको फोटो सामाजिक संजालमा आएपछि स्थानीय नागरिकले आलोचना गरेका छन्। कोरोना भाइरसको त्रासका कारण मुलुक नै ठप्प भइरहेका बेला सांसद शाहीले गाँउमा आएर योजनाको अनुमगन गर्नु तथा मानिसहरुको भेला पारेर सरकारकै विरुद्धको कदम भएको एक स्थानीयले बताए। उनले भने, मुलुक कोरोना भाईरसको महामारीको त्रासमा छ। सांसद ज्यू गाँउमा आएर मानिसहरुको भेला पारी योजनाको अनुगमन गर्दै हुनुहुन्छ। सांसद शाही यस अघि चैत १५ जिल्ला अस्पतालको एम्बुलेन्स दुरुपयोग गरी सुर्खेतबाट कालिकोट आएका थिए। शुभकालिका गाँउपालिका वडा नं ४ का वडा अध्यक्ष रामबहादुर शाहीले बिहिबार प्रदेश सांसद कुर्मराज शाही सहितको टोलिले धाँचुखोला सिचाई कुलाको अनुगमन गरिएको बताए। उनले भने, प्रदेश सरकारको चालु आर्थिक वर्षको ३० लाख बजेटमा निर्माण हुन लागेको सिचाई कुलोको अनुगमन गरिएको हो। सांसद शाही जिल्ला आएको अवसर पारी कुलोको अनुगमन गरौँ भन्दा आफूहरुसहितको सहभागितामा अनुगमन गरिएको हो। यस सम्बन्धमा सांसद शाही सम्पर्कमा आउन चाहेनन्। यता प्रमुख जिल्ला अधिकारी कृष्णचन्द्र पौडेलले लकडाउनमा सबै नागरिकहरुलाई घरभित्रै बस्ने सरकारले नै घोषणा गरेकाले यति बेला योजनाको अनुगमन गर्न नहुने बताए। उनले भने, मैले सांसद ज्यूले अनुगमन गरेको जानकारी पाएको छैन्। सामाजिक संजालमा हेरेको पनि छैन। लकडाउनको बेला घरबाहिर नआउने हामीले जिल्लावासीलाई आग्रह गरेका छौँ। जिल्ला पुरै ठप्प छ। यति बेला कुलोको अनुगमन गर्नु उचित हुन्थ्यो की हुँदैन थियो। सांसद ज्यूले आफैँ थाहा पाउनु पर्ने थियो। लकडाउनमा सांसद एम्बुलेन्समा आएपछि"
लकडाउन : अब एक वडाबाट अर्को वडा जान पास अनिवार्य,"गुल्मी : कोरोना नियन्त्रण गर्न सरकारले स्थानीय तह, प्रदेश र जिल्ला प्रवेशमा रोक गरिरहेका बेला गुल्मीको एक गाउँपालिकाले एक वडाबाट अर्को वडामै प्रवेश गर्न रोक लगाएको छ । मालिका गाउँपालिका गुल्मीले आफ्ना ८ वटा वडाबाट गाउँपालिकाकै अर्को वडामा जानका लागि अनिवार्य पास लिनुपर्ने प्रावधान बनाइएको छ । अत्यावश्यक काम बाहेक अन्यलाई पास नदिइने समेत समेत वडा नम्बर ६ का अध्यक्ष एवं गाउँपालिका प्रवक्ता शोभाखर गिरीले जानकारी गराए । मालिका गाउँपालिका छिमेकी बाग्लुङ जिल्लासँग जोडिएकाले सतर्कता उच्च बनाइएको उनको भनाई छ । कोरोनाको भाइरस गाउँमा फैलिन नदिनका लागि गाउँपालिकाले विशेष अभियान चलाइरहेको गिरीले बताए । एक वडाबाट अर्को वडामा प्रवेश गर्ने स्थानमा स्थानीयले बाँसका बेरिङ बनाएर आवगमन रोकेका छन् । भारत लगाएत तेस्रो मुलुकबाट आएका १० जना स्थानीयलाई गाउँकै क्वारेन्टाइनमा राखिएको छ । अन्य व्यक्तिलाई होम क्वारेन्टाइनमा बस्न समेत गाउँपालिकाले आग्रह गरेको छ ।"
अमेरिकामा कोरोना प्रभावित नेपालीका बारेमा कांग्रेस महामन्त्री कोइरालाको चासो,"अमेरिका : कोरोना भाइरसका कारण नयाँ इपिसेन्टर बनेको अमेरिका र अमेरिकामा रहेका गैरआवासीय नेपालीका बारेमा कांग्रेस महामन्त्री शशाक कोइरालाले चासो व्यक्त गरेका छन् । अमेरिकामा नेपाली समुदायका सदस्यको मृत्युसमेत भएको र संक्रमितको संख्याका बढ्दै गएको भन्दै चिन्ता व्यक्त गरेका हुन् । महामन्त्री कोइरालाले अमेरिकामा रहेका कांग्रेस नेताहरू नेबिसंघका पूर्व महामन्त्री डाक्टर यादव पण्डित, नेविसंघका पूर्व केन्द्रीय सदस्य डाक्टर केशव पौडेल, महासमिति सदस्यहरू हरिबोल भण्डारी, विष्णु सुवेदी, महाधिवेशन प्रतिनिधिहरू प्रमोद सिटौला, हेमराज भट्ट, माया कडायत, तरुण दलका उपसभापति अनन्त सुवेदी, नेबिसंघ अमेरिका अध्यक्ष प्रभात सापकोटा, जनसम्पर्क समितिका नेता विश्वराज बास्तोला लगायत जनसम्पर्क समितिका च्याप्टर सभापतिहरू सहभागी कन्फ्रेन्स कलमा अमेरिका लगायत विश्वभर छरिएर रहेका नेपालीका बारेमा जानकारी लिएका थिए । कन्फ्रेन्स बैठकमा सहभागीले न्यूयोर्क लगायत अमेरिकाको विभिन्न राज्यहरूको अवस्था र हालसम्म दिवंगत भएका नेपालीका बारेमा जानकारी गराएका थिए । फोन बैठकका क्रममा नेता कोइरालाले विश्वभर छरिरहेका नेपालीहरू प्रभावित भएको लगायत नेपालको अवस्थाका बारेमा प्रधानमन्त्री केपी शर्मालाई भेटेर भोलि नै अवगत गराउने प्रतिवद्धता व्यक्त गरेको जनसम्पर्क समितिका पूर्वसंयोजक विष्णु सुवेदीले जानकारी दिए । कन्फ्रेन्सका क्रममा महामन्त्री कोइरालाले पार्टी सभापति शेरबहादुर देउवालेसमेत चासो र चिन्ता व्यक्त गरेको अवगत गराएका थिए । छलफलका क्रममा नेपाली कांग्रेसका उपसभापति विमलेन्द्र निधिले अमेरिकाको न्यूयोर्क लगायतका विभिन्न देशमा दिवंगत भएका र प्रभावित भएका नेपालीको बारेमा चासो, चिन्ता र दुख व्यक्त गर्दै सुरक्षित रहन आग्रह गरेको पूर्व संयोजक सुवेदीले जानकारी गराए । सुवेदीका अनुसार कांग्रेसका महामन्त्री पूर्णबहादुर खड्का, पूर्वमहामन्त्री प्रकाशमान सिंह, सहमहामन्त्री डाक्टर प्रकाशशरण महत, प्रवक्ता विश्वप्रकाश शर्मा, पूर्वमहामन्त्री कृष्णप्रसाद सिटौला लगायत केन्द्रीय नेताले अमेरिकामा रहेका नेपालीलाई सहयोग गर्न तथा सुरक्षितरूपमा घरमै रहन आग्रह गरेका छन् ।"
सुदूरपश्चिमका नेता भन्छन्'कोरोनाको उच्च जोखिम भो अस्पतालको क्षमता र परीक्षण बढाऊ',"काठमाडौं : एकै दिन तीन जनामा कोरोना भाइरसको संक्रमण देखिएपछि सुदूरपश्चिम प्रदेश उच्च जोखिममा परेको भन्दै त्यस क्षेत्रका सांसद र नेताहरुले चिन्ता व्यक्त गरेका छन्। लकडाउनबीच भारतका विभिन्न स्थानबाट सुदूरपश्चिमका लाखौं बासिन्दा स्वदेश फर्किएले कोरोना भाइरसको उच्च जोखिम बढेको उनीहरुको भनाइ छ। पूर्वमन्त्री एवं कांग्रेसका नेता रमेश लेखकले सुदूरपश्चिममा कोरोनाको परिक्षण गर्ने प्रयोगशाला र अस्पतालको क्षमता विकास गर्न सरकारसँग माग गरेका छन। सुदूरपश्चिममा परीक्षण नगन्य भयो लेखकले भने, कम्तिमा दिनमा ५ सय जनाको परीक्षण गर्नुपर्छ। स्वाथ्यकर्मी र सुरक्षाकर्मीका लागि पनि आवश्यक सुरक्षाका सामग्रीको व्यवस्था गर्नुपर्ने लेखकले बताए। डोटीबाट निर्वाचित नेकपाका सांसद प्रेम आलेले राम्रो परीक्षण बिना नै छिमेकी भारतबाट लाखौ नेपाली भित्रिएकाले सुदूरपश्चिमका गाउँ गाउँमा कोरोना परीक्षण गर्ने प्रबन्ध मिलाउनु पर्ने बताए। राष्टियसभा सांसद शेरबहादुर कुंँवरले अछामको बयाल्पाटा अस्पतालमा कोरोना भाइरस परीक्षणको व्यवस्था गर्न सरकारसँग माग गरेका छन। देशको उत्कृष्ट अस्पतालका रुपमा पहिचान बनाएको अछामको बयाल्पाटा अस्पतालमा भारतबाट आउनुभएकालाई आम रुपमा विशेष चेकजाँच गर्न र्यापिट डाईग्नोष्टिक किटसको व्यवस्था गर्न सरकारसँग माग गर्छु कुँवरले भने। पूर्वमन्त्री एवं कांग्रेसका नेता एनपी साउदले भारतको राजधानी दिल्ली र अन्य ठूला शहरसँगको भौगोलिक निकटता, प्रवासमा सुदूरपश्चिमेलीको ठूलो संख्या र सीमामा नियमनको अभावका कारण सुदूरपश्चिम कोरोनोको उच्च जोखिम बढेको बताए। सुदूरपश्चिममा जनस्वास्थ्य क्षेत्रमा पूर्वाधार र जनशक्तिको अभाव रहेकोले केन्द्र सरकारले विशेष ध्यान दिनुपर्ने साउदले बताए। नेकपा सांसद गणेश ठगुन्नाले सिमामा अलपत्र नेपालीका विषयमा पनि सरकारले उचित पहल गर्नुपर्ने बताए। नेकपाका अर्का सांसद झपट रावलले सुदूरपश्चिममा भाइरस परीक्षण केन्द्र स्थापना र आवश्यक औषधि पचारको व्यवस्थाका लागि आफूले निरन्तर दवाव दिइरहेको जानकारी दिए।"
गोरखाका होम क्वारेन्टाइनमा रहेकाको स्वाब परीक्षण हुने,"गोरखा : गोरखामा विदेशबाट आइ होम क्वारेन्टाइनमा रहेकाको स्वाब परीक्षण हुने भएको छ । जिल्ला सुरक्षा समिति, कमाण्ड पोष्ट तथा कोरोना विपद व्यवस्थापन केन्द्रको आइतबार सम्पन्न संयुक्त बैठकले उनीहरुको स्वाब परीक्षणका लागि व्यवस्था मिलाउन स्थानीय तहलाई निर्देशन दिने निर्णय गरेको हो । 'विदेशबाट आइ क्वारेन्टाइन तथा होम क्वारेन्टाइनमा आफूखुसी बस्दै आएका व्यक्तिलाई आवश्यकता र प्राथमिकताका आधारमा अनिवार्य रुपमा स्वाब परीक्षण गर्ने निर्णय भएको छ,' प्रमुख जिल्ला अधिकारी सुरेन्द्र पौडेलले भने, 'सो सम्बन्धी व्यवस्था मिलाउन स्वास्थ्य संघसंस्था, जिल्ला प्रशासन कार्यालय तथा सबै स्थानीय तहलाई निर्देशन दिने निर्णय भएको छ । होम क्वारेन्टाइनमा बसेका व्यक्तिको स्वाब परीक्षणका लागि नमूना संकलन गर्न घुम्ती टोली खटाई पठाउन सामाजिक विकास मन्त्रालयलाई अनुरोध गर्ने निर्णय भएको छ ।' गत फागुनदेखि गोरखामा तीनसय ९४ जना विदेशबाट आएको जिल्ला प्रशासन कार्यालयले जनाएको छ । उनीहरुमध्ये १९४ जना विदेशबाट आएको १४ दिन पुगिसकेको छ । विदेशबाट आएको ३० दिन पुगिसकेकाको संख्या २८ रहेको कार्यालयले जनाएको छ । उनीहरु सबै अहिलेसम्म होमक्वारेन्टानमा नै रहेका छन् । ११ जना भने सामूहिक क्वारेन्टाइनमा रहेको कार्यालयले जनाएको छ ।"
यस वर्ष नहुने भयो गैंडा गणना,"चितवन : गैंडा गणनाको सम्पूर्ण तयारी पूरा भए पनि जारी लकडाउन र प्रतिकूल मौसमका कारण यसवर्ष गणनाको सम्भावना टरेको छ। यही चैत १० गतेदेखि हुने भनिएको गैंडा गणना कोरोना भाइरसको जोखिम नियन्त्रणका लागि मुलुकमा लकडाउन जारी भएपछि स्थगित गरिएको हो। सुरुमा चैत १ गतेबाट गणना गरिने भनिए पनि मौसमको प्रतिकूलताका कारण पछाडि सारिएको थियो। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक रामचन्द्र कँडेलका अनुसार गैंडा गणनाका लागि चैत उपयुक्त महिना हो। फागुनमा चिसो, हिलो र झाडी हुने भएकाले उपयुक्त मानिँदैन। वैशाखमा गर्मी र डढेलोका कारण जोखिम मानिन्छ। अघिल्लो गणना वैशाख १० गते सकिंदा हात्तीहरूले दुःख दिएको स्मरण गर्दै उनले यस वर्षको गणनाको सम्भावना भने टरेको बताए। चितवनसहित पर्सा, बर्दिया र शुक्लाफाँटा राष्ट्रिय निकुञ्जमा रहेका गैंडा गणना गरिने कार्यक्रम थियो। चितवनमा गैंडा गणना गर्न एक महिना लाग्छ भने अन्य निकुञ्जमा एक साता देखि १० दिनसम्म लाग्छ। विगत वर्षमा दाताको भरमा गैंडा गणना गरिने भए पनि यसपटक सरकारको आफ्नै खर्चमा गणना गर्न लागिएको थियो। गणनाका लागि विभागले १ करोड १० लाख ३५ हजार रकम विनियोजन गरेको थियो। गत वर्षको गैंडा गणना बजेटाभावका कारण रोकिएको थियो। नेपालमा सन् १९९४, २०००, २००५, २००८, २०११ र २०१५ मा गैंडा गणना गरिएको थियो। हरेक पाँचपाँच वर्षमा गैंडा गणना गर्ने गरिन्छ। पछिल्लो गणनाले चितवन निकुञ्जमा सबैभन्दा बढी ६०५ गैंडा देखाएको थियो। चितवन, पर्सा, बर्दिया र शुक्लाफाँटासहित गरी ६४५ गैंडा थिए। चितवनसहित बर्दिया, शुक्लाफाँटा र पर्सामा गैंडाको बासस्थान छ। सन् २०१५ को गणनापछि चोरीसिकारीबाट मर्ने गैंडाको सङ्ख्या नगन्य छ। प्राकृतिक कारणले चितवन राष्ट्रिय निकुञ्जमा गैंडा मर्ने क्रम भने बढ्दै गइरहेको छ। गणना नहुने भएपछि निकुञ्जमा गैंडाको परिचय राख्ने गरी काम गरिँदै छ। प्रत्यक्ष रुपमा गैंडाको अवलोकन गरी उचाइ, लम्बाइ, कान, पुछर के कस्तो छ भनी जानकारी लिएर नामकरण समेत गरिनेछ। यसबाट गैंडाको बाहिर हेरेर थाहा हुने स्वस्थ्य अवस्था (घाउ,चोट) आदि पत्ता लाग्न सहज हुनेछ। एक सिङ्गे गैंडामा नेपाल विश्वकै दोस्रो मानिन्छ।"
प्यूठान छिर्ने सीमा नाका बन्द,"प्यूठान : तीन जिल्ला प्यूठान, गुल्मी र अर्घाखाँचीको सीमाक्षेत्र झिमरुक गाउँपालिका १ सौतामारे छेडाबाट प्यूठान प्रवेश गर्नेहरुलाई रोक लगाइएको छ । कोरोना भाइरसको संभावित जोखिमबाट बच्नका लागि वडाका जनप्रतिनिधि र स्थानीय नागरीक समाजका अगुवाहरुको पहलमा सिमानामा बेरिङ लगाएर आवतजावत ठप्प पारिएको छ । सोमबारदेखि बेरिङमा एकजना युवालाई रेखदेख गर्नेगरी व्यवस्था मिलाइएको वडा अध्यक्ष धुर्वराज खनालले जानकारी गराए । 'तीन जिल्लाको सीमाना भएकाले पनि मानिसको आवतजात बढ्ने देखियो,'उनले भने, 'बाटो पूर्ण रुपमा ठप्प पारेपछि आवतजावत रोकिने छ ।' उनले झिमरुक गाउँपालिकासहित समग्र प्यूठानकै सुरक्षाका लागि यस्तो अभ्यास गरिएको जानकारी गराए । वडा कार्यालयकै पहलमा झिमरुक गाउँपालिका वडा नम्वर २ को सिमाना, अर्घाखाँचीको मालारानी गाउँपालिकाको सिमाना विडडाँडा, झिमरुक १ र ४ छुट्याउने च्याउखोला, २ र १ छुट्याउने बाँदीकोटको चिप्लेटी छेडामा समेत बेरिङ राख्ने तयारी भइरहेको वडा अध्यक्ष खनालले जानकारी गराए । छिमेकी वडा कार्यालयबाट समेत गाउँमा आवतजावत गर्न ठप्प पारिएको खनालले बताए । 'सबै मिलेर कोरोना विरुद्ध लड्नुपर्छ,'उनले भने, 'वडा कार्यालय एक्लैले मात्र यसलाई रोक्न सक्दैन् । समुदायको साथ अनिवार्य हुन्छ ।' उनले वडाबासी सबैलाई विपत्ती सामना गर्न हातेमालो गरेर अघि बढ्न समेत आग्रह गरे । वडा र गाउँका अगुवा नागरीकहरुको पहलमा अमंरसिँह माध्यमिक विद्यालय सौतामारेमा ५ बेड क्षमताको क्वारेन्टाइन बनाउने तयारी भइरहेको छ । छिमेकी गुल्मीको मदाने गाउँपालिकाले सौतामारे छेडाकै आफ्नो क्षेत्रमा स्वास्थ्यकर्मीसहितको हेल्थ डेस्क राखेपनि झिमरुक गाउँपालिकाले यसतर्फ चासो नदिएको स्थानीयले गुनासो गरेका छन् ।"
कोरोना कोषमा एक अर्ब ३२ करोड रुपैयाँ जम्मा,"काठमाडौं : सरकारले स्थापना गरिएको कोरोना भाइरस संक्रमण रोकथाम तथा उपचार कोषमा अहिलेसम्म एक अर्ब ३२ करोड १२ लाख २२ हजार ६३७ रुपैयाँ संकलन भएको छ। कोरोना भाइरसको संक्रमण रोकथाम, नियन्त्रण तथा उपचारका लागि सहयोग गर्न सरकारले स्थापना गरेको उक्त कोषमा आइतबार मात्र १३ करोड १७ लाख ११ हजार ७५० रुपैयाँ जम्मा भएको प्रधानमन्त्री तथा मन्त्रिपरिषद् कार्यालयका प्रवक्ता राजेन्द्र पौडेलले जानकारी दिए। उनका अनुसार नेपाल दुरसञ्चार कम्पनी लिमिटेडले १२ करोड, नेपाल पारवहन तथा गोदाम व्यवस्था कम्पनीले ५० लाख, सिभिल बैंक लिमिटेडले ४३ लाख ५० हजार, मेलम्ची नगरपालिकाले आठ लाख दुई हजार ९४८ र दुर्गाबहादुर क्षेत्रीले तीन लाख रुपैयाँ कोषमा जम्मा गरेका छन्। त्यस्तै कोषमा नाम नखुलेका तथा एक लाखभन्दा कम सहयोग गर्ने विभिन्न व्यक्तिसंस्थाबाट कूल १२ लाख ५८ हजार ८०२ रुपैयाँ जम्मा भएको छ।कोरोना भाइरस संक्रमण रोकथामका लागि सरकारले रकम जम्मा गर्न आह्वान गरेपछि कोषमा रकम जम्मा हुनेक्रम बढेको छ।"
सिरानचोक गाउँपालिकाको नयाँ अभ्यास : लकडाउनमा पाहुनालाई फिर्ता,"गोरखा : सिरानचोक गाउँपालिका ७ डाँडागाउँका कृष्णबहादुर नेपालीका नाति सोमबार बिहान लम्जुङको बिचौरबाट पैदल हिँड्दै आइपुगे। गाउँमा नयाँ मान्छे भित्रिएको स्थानीय कोरोना प्रतिकार्य समितिले देख्यो। समितिका सदस्यहरु छिनमै भेला भए। उनीहरुले पाहुनालाई घरभित्र पस्न दिएनन्। बाहिरै ससम्मान खाना खुवाउन लगाए र तत्काल बिचौर फर्काएका वडाअध्यक्ष सुरज ढकालले जानकारी दिए। सोही वडाको उपल्लो गोहोरेका तोयानाथ ढकालको घरमा आइतबार भीमसेन थापा गाउँपालिका, धावा घर भएका छोरी ज्वाईँ आए। उनीहरुलाई पनि स्थानीय प्रतिकार्य समितिले कि क्वारेण्टाइनमा १४ दिन बस्न कि फर्कन प्रस्ताव गर्यो। उनीहरु घरभित्रै नपसी फर्किए। त्यस्तै रातामाटेका देउबहादुर बिककी छोरी बारपाक सुलीकोट ४ घुन्चोकबाट माइत आइन्। प्रतिकार्य समितिले कि क्वारेण्टाइनमा बस्न, कि फर्कन आग्रह गरेपछि उनी पनि फर्किएको वडाअध्यक्ष ढकालले जानकारी दिए। कोरोना संक्रमणको संत्रासका कारण देशभर लकडाउनको घोषणा हुनासाथ सिरानचोक गाउँपालिकाले आफ्नो क्षेत्रभित्रको १४२ वटा टोलमा प्रतिकार्य समिति बनायो। सो समितिले आफ्ना गाउँकालाई पनि बाहिर जान नदिएको र अन्यत्रबाट गाउँ भित्रिन नदिएको गाउँपालिकाका प्रमुख राजु गुरुङले जानकारी दिए। एकसय ४२ वटा प्रतिकार्य समिति बनाइयो। अभिमुखीकरण गरियो, गुरुङ भन्छन्, अहिले ती समिति यति चलाख छन् कि, गाउँपालिकाको सीमा क्षेत्रभित्र कोही पस्यो भने को हो, कहाँबाट आएको, कहाँ जाने सबै सोधखोज गरेर स्थानीयबासीले प्रतिकार्य समिति, समितिले वडा, वडाले गाउँपालिकामा खबर गर्छन्। अनि कि क्वारेण्टाइनमा राख्छन्, कि फर्काउँछन्। सिरानचोक गाउँपालिका ७ पाण्डेगाउँ। चोरकाटे, खहरे, अर्कुल, फिनामटार, धारापानी, हर्मी, लम्जुङ लगायतका सबै नाका ठप्प पारिएको उनले बताए। गाउँपालिकाका प्रमुख अहिले किरिया बिदा सकेर फर्कने तयारी गर्दैहुनुहुन्छ। तर यहाँ खटिरहनु भएका कर्मचारी र स्थानीयबासीहरु उहाँलाई अझै एकहप्ता बिदा दिने वा आउनु भयो भने पनि क्वारेण्टाइनमा राख्नुपर्छ भन्ने दबाब आइरहेको छ, अध्यक्ष गुरुङले भने, मलाई पनि गाउँपालिकाको गाडी नचढ्नू भनेका छन्। मोटरसाइकलमा कुदिरहेको छु। गाउँको रेखदेख गर्न प्रहरीलाई मोबाइल, हातेमाइक र मोटरसाइकलको तेल खर्च र एम्बुलेन्स चालकलाई व्यक्तिगत सुरक्षा पोशाक(पिपिई) पनि प्रदान गरेको उनले बताए। सिरानचोक गाउँपालिकामा लकडाउनका आसपासका दिनमा १५ जना विदेशबाट आएका छन्। उनीहरुमध्य अधिकांशले १४ दिन होम क्वारेण्टाइनमा बिताइसकेका छन्। उनीहरुलाई अझै तीनसातासम्म होमक्वारेण्टाइनमा राख्ने निर्णय भएको छ, अध्यक्ष गुरुङले भने, उनीहरुको दिनहूँजसो रेखदेख भइरहेको हुन्छ। सबैको अवस्था सामान्य रहेको उनले जानकारी दिए।"
अत्यधिक रक्तस्राव हुँदा गर्भवतीको मृत्यु,"सन्धिखर्क : अर्घाखाँचीको सन्धिखर्क नगरपालिकामा अत्यधिक रक्तस्रावका कारण आठ महिनाकी गर्भवतीको मृत्यु भएको छ । सन्धिखर्क नगरपालिका वडा नम्बर ९, पाथ्रावाङ्ग निवासी २९ वर्षीया गर्भवतीदेवी विकको अत्यधिक रक्तस्राव कारण मृत्यु भएको हो । रक्तस्राव भएपछि उपचारका लागि जिल्ला अस्पताल सन्धिखर्कमा लैजाँदै गर्दा बाटोमै मृत्यु भएको स्थानीय बसन्त कुमार विकले बताए । आइतबार साँझ करिब ६ बजेबाट एक्कासी अत्यधिक रक्तस्राव भएपछि उपचारका लागि अस्पताल लैजाँदै गर्दा मृत्यु भएको हो।मृतकका श्रीमान रोजगारिको लागि भारतमा छन्।"
कोरोना आशंकामा परीक्षण गराएका पाल्लाका तीनैजनाको रिपोर्ट नेगेटिभ,"तानसेन : कोरोना भाइरसको संक्रमणको आशंकामा पाल्पाबाट पठाएको ३ जनाको स्वाब परीक्षण रिपोट नेगेटिभ आएको छ । पाल्पाबाट कोरोना सक्रमणको आशंकामा शनिबार तीनजनाको स्वाब परीक्षणका लागि पठाएको थियो । लुम्बिनी मेडिकल कलेजबाट माथागढी गाउँपालिका ४ झडेवाका २ जना, र पाल्पा अस्पतालबाट, बगनासकाली गाउँपालिका २ पोखराथोकका एकजना गरी तीनजनाको स्वाब परीक्षणका लागि पठाइएको थियो । जिल्लाबाट पठाएको ३ जनाको रिपोट नेगेटिभ आएको पाल्पा अस्पतालका निमित्त प्रमुख डा पुष्प ज्ञवालीले बताए। पाल्पाबाट हालसम्म ४ जनाको स्वाब परीक्षणका लागि पठाएको र एकजनाको रिपोट आउन बाँकी रहेको डा ज्ञवालीले बताए । ३ जनामध्ये २ जनाको लुम्बिनी मेडिकल कलेज र १ जनाको पाल्पा अस्पतालको आइसोलेसन बेडमा राखी उपचार भइरहेको छ । ३ जनामा उच्च ज्वरो र सुख्खा खोकी देखिएपछि स्वाब परीक्षणका लागि पठाइएको थियो । हाल तीनैजनाको स्वास्थ्य अवस्था सामान्य बन्दै गएको छ।"
कोरोना संक्रमित वृद्धा भन्छिन् : भाग्दाभाग्दै संक्रमण भएछ,"बागलुङ : छोरी भेट्ने र घुम्ने अभिलाषाका साथ बेल्जियम पुगेकी बागलुङ नगरपालिका ३ गौडाकोटकी ६५ वर्षीया महिला कोरोनाको चौतर्फी हल्लापछि घर फर्कने हतारोमा थिइन् । उनी नेपालबाट कान्छी छोरी भेट्न गत फागुन १४ गते बेल्जियम पुगेकी थिइन् । कम्तीमा एक महिना उतै बस्ने डुल्ने सोचले विदेश पुगेकी उनलाई छोरीको पनि आएको बेला सम्भाव्य ठाउँ घुमाएर देखाएर फर्काउने चाहना थियो । विदेश बोलाएकी छोरीलाई बल्लतल्ल मनाएर भ्रमण छोट्याउँदै उनी चैत्र ४ गते नेपाल फर्किइन्। तर, कोरोना सन्त्रासबाट भाग्दै नेपाल फर्किएकी उनलाई अन्ततः कोरोना भाइरसले पछ्याउँदै घरसम्मै आएको पुष्टि भयो । गत चैत्र २० गते राष्ट्रिय जनस्वास्थ्य प्रयोगशाला काठमाडौंमा गरिएको स्वाब परीक्षणमा पोजेटिभ रिपोर्ट आयो । आफूमा कोरोना संक्रमण पुष्टि भएको समाचारले उनी अचम्मित भइन् । किनकी उनमा कोरोनाको अहिले भनिएको रुघाखोकी, ज्वरोको कुनै लक्षण नै थिएन । विदेशमा कोरोनाको जोखिम हुन्छ होला भनेर डर लाग्यो, झन् छिटोछिटो गरेर नेपाल फर्किएँ, उनले कोरोना अनुभव सुनाउँदै फोनमा भनिन्, सुरुमा पत्यार लागेन तर, समाचारसँगै घरमा फोन आउन थालेपछि नपत्याउने आधार पनि बाँकी रहेन, कोरोनादेखि भाग्दा भाग्दै खोइ कसरी संक्रमण भएछ । यात्राकै क्रममा कोरोना जोखिम बढी हुने र आफू त्यसकै शिकार भएको उनको अनुमान छ । झण्डै २०२२ वर्षदेखि दमको रोगीसमेत रहेकी उनी बेल्जियमबाट दोहा हुँदै कतार एयरवेजको क्यूआर ६५२ नम्बरको फ्लाइटमा नेपाल आएकी थिइन् । सोही विमानमा आएकी काठमाडौंकी १९ वर्षीया किशोरीलाई संक्रमण देखिएपछि उनको खोजी भएको थियो । त्यस क्रममै बागलुङ नगरपालिका ४ कुँडुलेकी १९ वर्षीया किशोरीमा कोरोना संक्रमण भेटियो । जुन युवतिसँगै उनी बेल्जियमबाट काठमाडौं र त्यहाँबाट पोखरामा यति एयरको विमान हुँदै बागलुङसम्मै सँगै आएकी थिइन् । कुनै लक्षण नदेखिए पनि स्वाब परीक्षणमा पठाउने दबाबपछि स्वास्थ्यकर्मीको टोलीले नमूना लिएर काठमाडौं पठाएको थियो । यही चैत्र २० गते परीक्षणमा पोजेटिभ रिपोर्ट आयो । त्यसयता उनी धौलागिरी अञ्चल अस्पतालको आइशोलेशन कक्षमा उपचाररत छिन् । विदेशबाट बागलुङ फर्किएको दिन उनी छोरीको घरमा बसिन् । अर्को दिन बल्ल गौडाकोट स्थित घरमा पुगिन् । घरमा बस्दा गाउँका केही मानिस र बालबालिका पनि उनलाई भेट्न घरमा पुगेका थिए । उनीहरूलाई चकलेट पनि बाढेकोको महिलाले बताइन् । अस्पतालमा उपचाररत उनले आफूलाई अहिले पनि कोरोना लागेको अनुभव नै नभएको प्रतिक्रया दिन्छिन् । म बरु पहिलेदेखि दमको रोगी हो, यसले साह्रै दुख र पीडा पनि झेल्दै आएको थिएँ, उनले थपिन्, त्यो पनि घरमै क्वारेन्टाइनमा बस्दा सञ्चो भए जस्तो भएको थियो, अहिले अस्पताल बसे पनि रोग लागेको अनुभूति विश्वास नै छैन । मेरो आत्मबल नै कडा छ । अहिले परिवारका सदस्य, आफन्तसँग फोनमा कुरा गरेर आराम गरेरै दिन बिताउने गरेको उनी बताउँछिन् । आफूलाई कोरोना संक्रमण भएपछि एम्बुलेन्स चालक भागेकोदेखि गाउँका मानिस पनि निकै डराएको आफूले सुनेको उनको भनाइ छ । यस्तो बेलामा सबैको साथ सहयोग र हौसला चाहिने रहेछ, महिलाले भनिन्, मान्छेहरु सचेत हुनु त राम्रै हो । तर देखेरै भाग्ने र घृणा गर्ने धेरै हुँदा रहेछन् । अहिले को कस्ता रहेछन् चिन्न पाएकी छु । उनलाई आफूलाई भन्दा परिवारका सदस्यलाई संक्रमण सर्यो कि भन्ने बढी पिरलो थियो । परिवारका सबै सदस्यको रिपोर्ट नेगेटिभ आएपछि उनी खुशी देखिन्छिन् । आमालाई कोरोना संक्रमण भयो भन्दा सुरुमा अत्तालिए पनि विस्तारै सम्हालिएको वृद्धाका छोराले बताए । अस्पतालबाट तपाईंको आमालाई कोरोना संक्रमण देखियो, अस्पताल ल्याउनु पर्ने भो भनेर पहिलो फोन आफूलाई आएपछि आफ्नो केहीबेर बोली नै अवरुद्ध भएका उनी सम्झन्छन् । साहस गरेर आमालाई हजुरलाई कोरोना देखियो रे भने, अत्यास लाग्दो क्षणका कुराकानीबारे उनले भने,आफूलाई रोग लागेको भन्दा पनि हामीलाई र गाउँका मानिसलाई पनि सर्यो कि भनेर चिन्ता गर्नुभएको थियो । संक्रमित महिलाले अहिलेको कठिन घडीमा डराउनेभन्दा सचेतता अपनाउनु पर्नेमा जोड दिइन् । आफ्नो स्वास्थ्य अवस्था सामान्य भएकाले केही दिनपछि पुनः ठिक भएर घर फर्किने उनले विश्वास व्यक्त गरिन् ।"
डोटीमा एक महिलाको गोली हानी हत्या,"डोटी : डोटीको जोरायल गाउँपालिका वडा नम्बर ४ देउथलामा एक महिलालाई गोली हानेर हत्या गरिएको छ । आइतबार बेलुकी करिब ६ बजेतिर नङनी टोलकी २० वर्षीया अनिता वनलाई भरुवा बन्दुकले गोली हानेर हत्या गरिएको प्रहरीले जनाएको छ । अनिताका २२ वर्षीय श्रीमान् खडक वनले गोली हानी हत्या गरेको आशङ्का गरिएको छ । मृतक अनिता र उनका श्रीमान् मात्रै घरमा भएको बेला घटना भएको र उनका श्रीमानले आफूले गोली नहानेको बताएको इलाका प्रहरी कार्यालय जोरायलका इन्चार्ज सई महेन्द्र थापाले बताए । मृतक अनिताको छातीको बिच भागमा गोली लागेको प्रहरीले जनाएको छ । घरको माथिल्लो तलामा रहेका दुई कोठामध्ये भित्र पट्टिको कोठामा घटना भएको र सोही कोठाको कुनामा भरुवा बन्दुक ठड्याएर राखिएको अवस्थामा फेला परेको सई थापाले बताए । अनिताका श्रीमान् खडकले आफू घरको तल्लो तलामा रहेको बेला एक्कासि गोली पड्किएको आवाज आएको र त्यसपछि आफू माथिल्लो कोठामा जाँदा श्रीमती ढलेको देखेको बताएको प्रहरीले जनाएको छ । घटनाको समयमा खडककी आमा विपिनगरमा रहेको खडककी फुपूको घर गएको, बुबा गाउँकै माथिपट्टि रहेको पसलमा गएका र भाइ साथीहरूसंग खेल्न बाहिर निस्किएका बताइएको छ । घरमा श्रीमान् श्रीमती मात्र भएको समयमा घटना हुँदा श्रीमानले हत्या गरेको हुन सक्ने आशङ्का गरिएको हो। वनको घरमा राखिएको भरुवा बन्दुक अवैध रहेको समेत प्रहरीले जनाएको छ । प्रहरीले खडक वनलाई नियन्त्रणमा लिइ घटनाको विस्तृत अनुसन्धान गरिरहेको जिल्ला प्रहरी कार्यालय डोटीका प्रहरी प्रमुख प्रहरी उपरीक्षक दिलीप सिं देउवाले बताए । डडेलधुराको भागेश्वर गाउँपालिका वडा नं ५ बगरकोट सिराडी माइती घर भएकी अनिता र खडकको गत फाल्गुन १३ गते भागी विवाह भएको र फाल्गुन २९ गते सामाजिक परम्परा अनुसार विवाह भएको पारिवारिक श्रोतले जनाएको छ ।"
संक्रमणमुक्त बनाउन विदेशबाट फर्केकाको स्वास्थ्य परीक्षण,"भक्तपुर : भक्तपुरमा कोरोना भाइरसको संक्रमण नियन्त्रण तथा व्यवस्थापन गर्न विदेशबाट फर्केकाको स्वास्थ्य परीक्षण गरिने भएको छ । कोरोना भाइरस संक्रमण भएका मुलुकबाट भक्तपुर फर्केकामा उक्त भाइरसको संक्रमण भए नभएको स्पष्ट गर्न उनीहरुको स्वायब परीक्षण गर्ने भएको हो । भक्तपुरकी प्रमुख जिल्ला अधिकारी हुमकला पाण्डेको अध्यक्षतामा बसेको जिल्ला विपद् व्यवस्थापन समितिको निर्णय अनुसार मंगलबारदेखि स्वायब परीक्षण हुनेछ । समितिका अनुसार अहिलेसम्म भक्तपुरमा विदेशबाट स्वदेश फर्केका एकसय २० जनाको पहिचान भइसकेको छ । तीमध्ये केहीको स्वास्थ्य परीक्षण भइसकेको छ । अहिलेसम्म स्वाब परीक्षण गरिएकामा कोरोना भाइरसको संक्रमण देखिएको छैन । 'बाँकीमा पनि कोरोना भाइरसको संक्रमण भए नभएको यकिन गर्न विदेशबाट फर्केका सबैको स्वाब परीक्षण गर्न लागेका हौं,' भक्तपुरकी प्रजिअ पाण्डेले भनिन्, 'यसले कोरोना भाइरसको संक्रमणलाई लिएर भक्तपुर सुरक्षित भएको सन्देश जानेछ ।' उनले विदेशबाट फर्केका सबैको स्वाब परीक्षणले उनीहरुमा संक्रमण भए नभएको जानकारी हुने तथा उनीहरुबाट अरुमा संक्रमण हुनबाट रोक्न सकिने बताइन् । उनका अनुसार विदेशबाट फर्केकाको थप खोजी भइरहेको छ । यसको लागि सम्बन्धित नगरपालिकाले वडा कार्यालयमार्फत उनीहरुको लगत लिने काम भइरहेको छ । केही नगरपालिकाले उनीहरुको तथ्यांक दिए पनि एकदुई नपाबाट पूरा विवरण आउन बाँकी रहेको महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले जानकारी दिए । उनका अनुसार विदेशबाट आएकाको स्वाब संकलनको लागि भक्तपुर अस्पताललाई जिम्मा दिइएको छ । अस्पतालले संकलन भएको स्वाब परीक्षणको लागि काठमाडौंको टेकुस्थित राष्ट्रिय जनस्वास्थ्य प्रयोगशाला पठाउनेछ । 'अहिलेसम्म भक्तपुर कोरोना संक्रमणका दृष्टिले सुरक्षित छ,' प्रहरी उपरीक्षक प्रधानले भने, 'तैपनि यसलाई वेवास्ता गर्न मिल्दैन । त्यसैले सरकारको लकडाउन घोषणाअनुसार सबै घरभित्रै बसौं ।' उनका अनुसार हालसम्म विदेशबाट आएकाहरुमा चाँगुनारायण नपामा ४० जना रहेको जानकारी आएको छ । त्यस्तै सूर्यविनायक नपामा ७१ जनाको पहिचान भएको छ । विदेशबाट आएर भक्तपुर र मध्यपुर थिमि नपाभित्र बसिरहेकाहरुको यकिन तथ्यांक नआएको बताइन्छ। विदेशबाट आएकाहरु अधिकांश होम क्वारेन्टाइनमा बसेको प्रहरी उपरीक्षक प्रधान बताउँछन् । 'उहाँहरु हाम्रो निगरानीमा हुनुहुन्छ,' उनले भने, 'उहाँहरु बाहिर आउनुभयो र कुनै रोगको लक्षण देखिए तत्काल स्वास्थ्य संस्था पुर्याउँछौं ।' भक्तपुरमा हाल तीन ठाउँमा क्वारेन्टाइन निर्माण गरिएको छ । चाँगुनारायण नपा ७ खरिपाटीस्थित क्वारेन्टाइनमा विदेशबाटै आएका ९६ जना बसेका छन् । त्यसमा भक्तपुरको चाँगुनारायण नपाका तीनजना पनि रहेका छन् । खरिपाटी क्वारेन्टाइनमा बसिरहेका सबैको कोरोना भाइरस परीक्षणमा नेगेटिभ आइसकेको स्वास्थ्य मन्त्रालयले पत्रकार सम्मेलन गरेर जानकारी दिएको छ । त्यस्तै चाँगुनारायण नपा ६ नगरकोटस्थित सरसफाइ तालिम केन्द्र र मध्यपुर थिमि नपा ९ बोडेस्थित कृषि तालिम केन्द्रको क्वारेन्टाइन भने खाली रहेका छन् । त्यस्तै कोरोना भाइरसको संक्रमण देखिए उनीहरुलाई छुट्टै कोठामा राख्न जिल्लाको भक्तपुर अस्पताललाई हब अस्पताल मानेर अन्य १० वटा अस्पताललाई सेटलाइट अस्पताल तोकिएको छ । जिल्लाका यी अस्पतालहरुमा ४६ शय्याको आइसोलेसन वार्ड व्यवस्था गरिएको छ । तर हालसम्म कुनै पनि बिरामी यहाँको अस्पतालका आइसोलेसन वार्डमा नरहेको प्रहरी उपरीक्षक प्रधानले जानकारी दिए ।"
भीरबाट खसेर किशोरीको मृत्यु,कालिकोट : जिल्लाको नरहरीनाथ गाउँपालिकामा भीरबाट खसेर एकजना किशोरीको ज्यान गएको छ । नरहरीनाथ गाउँपालिका ३ निवासी गोर्खबहादुर बुढाकी १५ वर्षीया छोरी शुशिला बुढाको भीरबाट खसेर ज्यान गएको हो। आइतबार गाउँका साथीसँग घरबाट तीन किलोमिटर जती टाढाको दूरीमा रहेको बार्खेको जंगलबाट दाउरा ल्याएर घर फर्किने क्रममा कोटको डाँडाबाट करिब ४ सय मिटर तल खसेर उनको मृत्यु भएको स्थानीय खगेन्द्र बुढाले जानकारी दिए । उनका अनुसार मृतक किशोरी रमा मावि कालाशिल्लामा कक्षा ८ की छात्रा हुन्।
कोरोना महामारी : नीलकण्ठ नगरपालिकाकाले बनायो १ करोडको कोष,"धादिङ : विश्वव्यापी महामारीको रुपमा फैलिइरहेको कोरोना भाइरस रोकथाम, नियन्त्रण, सचेतना तथा आवश्यक अन्य व्यवस्थापनका लागि धादिङको नीलकण्ठ नगरपालिकाले १ करोड रुपैयाँको कोष स्थापना गरेको छ । कोषबाट आवश्यकता अनुसारको औषधि, सामग्री खरिद, क्वारेन्टाइनमा राखिएका तथा आइसोलेसनमा राखिएका व्यक्तिको खानाखाजाको प्रबन्ध, कोरोना संक्रमित नगरबासीको निःशुल्क उपचार, नगरका सबै स्वास्थ्यकर्मीलाई व्यक्तिगत सुरक्षा सामग्री उपलब्ध गराइने बताइएको छ । कोषमा नगरप्रमुख भीमप्रसाद ढुंगाना, उपप्रमुख मनराज भण्डारीका साथै १४ वटै वडाका अध्यक्षहरु तथा कार्यपालिका सदस्यहरुबाट आइतबार १ लाख १४ हजार रकम जम्मा गरिएको नगर प्रवक्ता गौतमहरि अधिकारीले जानकारी दिए । यस्तै कोरोनाले महामारी लिइ अति नै आवश्यक परेको खण्डमा सुरक्षाकर्मी, पत्रकार, एम्बुलेन्स चालक र फोहोरमैला व्यवस्थापनमा खटिने जनशक्तिलाई पनि व्यक्तिगत सुरक्षा सामग्री (पीपीई) उपलब्ध गराइने नगरपालिकाले जनाएको छ । नगरप्रमुख ढुङगानाले भने, 'यदि संक्रमण धेरै फैलिएको खण्डमा पत्रकारहरु पनि सुरक्षित रहेर समाचार सम्प्रेषण गर्न सकुन भन्ने मनसायले यस्तो निर्णय गरिएको हो, आवश्यकता अनुसार सुरक्षाकर्मी, एम्बुलेन्स चालक र फोहोरमैला व्यवस्थापनमा खटिने जनशक्तिलाइ पनि पिपिइ दिनेछौँ ।' महामारीका बेला नगर क्षेत्रमा आर्थिक तथा भौतिक सहायता गर्न चाहने व्यक्ति वा संघसंस्थालाई नगरकार्यपालिकासँग अनुमति लिएरमात्र गर्नेगरी एकद्वार प्रणाली लागू गर्ने निर्णय भएको नगरप्रमुख भीमप्रसाद ढुंगानाले बताए । लकडाउनका कारण अप्ठेरोमा परेका नगर क्षेत्रका श्रमिक, असहाय तथा रोजीरोटीको समस्या भएका व्यक्तिहरुलाई १४ वटै वडामा संकलित विवरणको आधारमा बिहान बेलुका निःशुल्क भोजनको व्यवस्था गर्ने निर्णय नगरपालिकाले गरेको छ। त्यस्तै लकडाउनको अवधिको असहज परिस्थितिमा सार्वजनिक बिदाका दिनहरुमा समेत निरन्तर काममा खटिने स्वास्थ्यकर्मीहरु, दैनिक कार्यालयमा आई कामकाज गर्ने कर्मचारी (करारमा कार्यरत समेत) र फोहोर व्यवस्थापनमा कार्यरत जनशक्तिलाई मासिक खाइपाइ आएको तलब र पारिश्रमिकको पचास प्रतिशत रकम प्रोत्साहनस्वरुप उपलव्ध गराउने निर्णय भएको नगरपालिकाका प्रवक्ता अधिकारीले जानकारी दिए ।"
सीमामा 'हाई अलर्ट' : सशस्त्रको पैदल गस्ती सुरु,"भैरहवा : कोरोना संक्रमणको रोकथाम तथा नियन्त्रणका लागि सशस्त्र प्रहरी बल रुपन्देहीले सीमामा पैदल गस्ती पनि थालेको छ ।सीमाबाट हुन सक्ने आवतजावतमा रोक लगाउन सशस्त्र प्रहरीले पैदल गस्ती थालेको हो । खुल्ला सीमाका कारण सर्वसाधरणको आवतजावत हुन सक्ने विषयलाई मध्यनजर गर्दै सीमामा पैदल गस्ती थालिएको सशस्त्र प्रहरी बल नेपाल नम्बर ३८ गुल्म हेडक्वाटर (राजश्व तथा भन्सार सुरक्षा गस्ती) रुपन्देही डण्डाका प्रमुख डीएसपी मानबहादुर शाहीले बताए । उनले सीमामा गस्तीका साथै ग्रामीण क्षेत्रका सर्वसाधरणमा जनचेतना समेत फैलाउने कार्य भइरहेको बताए । 'सीमामा गस्ती पनि भइरहेको छ उता ग्रामिण भेगहरुमा सर्वसाधरणलाई संक्रमणबाट जोगिनका लागि जनचेतना समेत फैलाइरहेका छौँ,' उनले भने । शनिबारमा सीमावर्ती भारतीय बजार कोल्हुई र पुरन्दपुरमा क्षेत्रमा ६ जना कोरोना संक्रमित फेला परेपछि रुपन्देहीको जिल्लाको सानाठूला सबै नाका सिल गरी निगरानी बढाइएको हो ।रुपन्देहीको भारतसँग ५९ दशमलव ७ किमि सीमा जोडिएको छ । एक जवानले अर्को जवानलाई देख्ने गरी सीमामा सशस्त्र प्रहरीलाई खटाइएको छ । मातहातका धेरै युनिटहरु अहिले सीमामा केन्द्रित छन् । जवानलाई सीमाको कुना कुनामा परिचालन गरिएको छ । जिल्लाका सीमामा ५२ वटा स्थायी प्वाइन्ट राखि २४ घण्टा निगरानी भइरहेको सशस्त्र प्रहरी बल नेपाल नम्बर २७ गण रुपन्देहीका प्रमुख एसपी तेज पोखरेलले बताए ।'मातहातका सबै युनिटले आआफ्नो क्षेत्र कभर गर्ने गरी गस्ती गरिरहेका छन्' उनले भने, 'भारतसँग जोडिएको खोलादेखि गल्ली सम्मबाट आवतजावत हुने सबै स्थानमा निगरानी पनि गरिरहेका छौँ।'"
"युएईका युवराजसँग प्रधानमन्त्री ओलीको टेलिफोन, नेपाली कामदारबारे चासो देखाए","काठमाडौं : प्रधानमन्त्री केपी शर्मा ओलीले युएईमा रहेका नेपाली कामदारको पछिल्लो अवस्थाबारे जानकारी लिएका छन् । युएईका युवराजसँग सोमबार टेलिफोन कुराकानी मार्फत उनले कोरोना महामारीका बेला नेपाली कामदारको बारेमा चासो देखाएका हुन् । प्रधानमन्त्री ओलीले ट्वीटर मार्फत आफूले युएईका युवराजसँग कुराकानी गरेको बताए । उनले लेखेक छन्, : ""युएईका युवराजसँग मेरो टेलिफोन संवाद भयो। त्यहाँ रहेका नेपालीहरुको सुरक्षाको सन्दर्भमा मैले राखेका जिज्ञासामा उहाँले भन्नुभयो नेपालीहरु इमान्दार र परिश्रमी छन्। उनीहरुले युएईको आर्थिक विकासमा पुर्याएको योगदानको प्रशंसा गर्दछु। ढुक्क रहनुहोस् नेपालीलाई युएईका नागरिकसरह नै व्यवहार र सहयोग गर्छौं।"" युएईका युवराजले भने नेपाली कामदारहरुको प्रशंसा गर्दै ढुक्क रहन प्रधानमन्त्री ओलीलाई जवाफ दिएका थिए । प्रधानमन्त्री ओलीका अनुसार युवराज मोहम्मद बिन जायद अल नाह्यानले नेपालीलाई पनि आफ्नै नागरिक सरह व्यवहार गरेको बताएका थिए ।"
लकडाउनमा खुलिन् ईशा,"मुम्बई : कोरोना भाइरसका कारण देशमा २१ दिनको लकडाउन घोषणा गरिएको छ। यस कारण सबै घरमा समय बिताइरहेका छन्। बलिउड स्टार पनि घरमै परिवारसँग समय बिताइरहेका छन्। तर उनीहरू सोसल मिडियामा भने एक्टिभ छन्। हालै बलिउड अभिनेत्री ईशा गुप्ताले सोसल मिडियामा आफ्ना बोल्ड तस्बिर सार्वजनिक गरेकी छन्। तस्बिरमा ईशा निकै ग्ल्यामरस देखिएकी छन्। ईशाले कालो रङको फुल स्लिब्स फिटेड टप लगाएकी छन्। यसका साथै उनले कालो हाइनी बुट लगाएकी छन्। ईशाको यो बोल्ड तस्बिरले सोसल मिडियामा तहल्का मच्चाएको छ। उनले यस्ता तस्बिर पोस्ट गरेको यो पहिलो पटक भने होइन। ईशाको यो तस्बिर उनका फ्यानले धेरै मन पराएका छन्। तस्बिरमा ईशा सोफामा पल्टिएकी छन्। तस्बिरको क्याप्सनमा उनले लेखेकी छन्, म चाहन्थें कि क्वारेन्टाइन यस्तो देखियोस्।"
कैलालीका संक्रमित युवासँगै आएका ७ जनालाई अस्पताल ल्याइयो,"दाङ : कैलालीका कोरोना संक्रमित युवासँगै भारतबाट आउने दाङका १० जना युवा मध्ये ७ जनालाई अस्पताल पुर्याइएको छ। लकडाउनको समयमा गौरीफन्टा नाका हुँदै नेपाल आउने युवाहरु १० जनानै सम्पर्कमा आएको भए पनि सोमबार विहानसम्म ७ जना अस्पतालमै पुगिसकेको दाङका प्रमुख जिल्ला अधिकारी गोविन्दप्रसाद रिजालले जानकारी दिए। दाङका १० जना युवा पनि कैलालीका कोरोना संक्रमित युवासँगै भित्रिएको भन्ने सार्वजनिक भएपछि सम्बन्धित पालिकाले खोजी गरेर सम्पर्कमा ल्याएका हुन्। उनीहरुमध्ये ७ जनालाई दाङको बेलझुण्डीमा स्थापना गरिएको कोरोना विशेष अस्पतालको आइसोलेसनमा राखिएको प्रमुख जिल्ला अधिकारी रिजालले बताए। गौरीफन्टा नाका हुँदै आउने घोराही उपमहानगरपालिका४ का ५ जना, लमही नगरपालिका५ का २ जना र राजपुर गाउँपालिका६ का २ जना, र बबईगाउँपालिका १ जना रहेका छन्। बाँकी ३ जना पनि सम्पर्कमा आइसकेको र अस्पताल आउने क्रममा रहेको प्रजिअ रिजालले जानकारी दिए। उनीहरुका परिवार र सम्पर्कमा आएकाको पनि खोजी गरी निगरानी बढाइएको प्रहरीले बताएको छ। ७ जनालाई कोरोना विशेष अस्पतालका आइसोलेशन वार्डमा राखिएको छ ।अन्य ३ जनालाई आज ल्याउने तयारी भएको तर घरमा नभेटिएकाले केहि समस्या भएको प्रहरी प्रमुख एसपी जनक भट्टराईले बताए।"
कोरोना प्रभावित गैरआवासीय नेपालीलाई सहयोग गर्न समिति,"अमेरिका : कोरोना भाइरस अर्थात कोभिड १९ बाट प्रभावित अमेरिकालगायत यस क्षेत्रका गैरआवासीय नेपालीलाई राहत प्रदान गर्न एनआरएनए अमेरिकाज क्षेत्रीय समितिले प्रयास थालेको छ । अमेरिका क्षेत्रमा रहेका नेपालीलाई राहत दिन तथा अन्य आवश्यक सहयोग गर्नका लागि गैरआवासीय नेपाली संघअन्र्तराष्ट्रिय समन्वय समितिका सचिव गौरी जोशीको संयोजकत्वमा एक समिति बनाइएको छ । क्षेत्रीय संयोजक राजन त्रिपाठीलगायत यस क्षेत्रका एनआरएन नेताहरुको सहभागितामा आइतबार सम्पन्न कन्फ्रेन्स मिटिङले केन्द्रीय सचिव जोशीको संयोजकत्वमा समिति बनाएको हो । अन्र्तराष्ट्रिय समन्वय समितिका सदस्य प्रमोद सिटौलाले एनआरएनए अमेरिकालगायत यस क्षेत्रमा रहेका विभिन्न संघ सस्थालाई समेटेर समितिलाई पूर्णता दिने जनाएका छन् । एनसीसी लेभलमा जे जस्ता सहयोग भइरहेका छन्, ती सहयोगलाई साथ दिन तथा सबै संघ संस्थालाई समेटेर जानका लागि यो प्रयास गरिएको हो, नवगठित सहयोग समितिका संयोजक तथा एनआरएनए अन्र्तराष्ट्रिय समन्वय समितिका सचिव जोशीले भने, 'यो महामारीको चपेटमा परेका सम्पूर्ण गैरआवासीय नेपालीलाई सक्दो सहयोग गर्न प्रयास गर्नेछौं।' जोशीले नेपाल सरकारको राजदूतावास लगायत सबैलाई समेटिने जनाएका छन् । 'अहिलेको यो भयाभय स्थितिमा धेरै भन्दा धेरै सहयोग जुटाउनुपर्ने आवश्यकता छ, हामीले एनसीसी अमेरिकालाई समेत अझै बलियो बनाउनका लागियो प्रयास गरेका हौं, अमेरिकाज क्षेत्रीय संयोजक राजन त्रिपाठीले भने, 'यस क्षेत्रमा कुनै पनि सहयोगका कार्यक्रम गर्दा एनसीसीकै च्यानल प्रयोग गर्ने छौं ।'सहयोग एकद्वार होस् भन्ने हेतुले क्षेत्रीय समितिमार्फत जान लागिएको त्रिपाठीको भनाई छ । अमेरिकाज क्षेत्रीय संयोजक त्रिपाठीले यसअघि नै २५ हजार अमेरिकी डलर सहयोगका लागि आइसीसीई पत्र लेखिसकेका छन् । अमेरिका, क्यानडालगायत यस क्षेत्रमा रहेका समिति तथा संघ संस्थालाई नवगठित समितिले सहयोग गर्ने जनाइएको छ । अमेरिकामा कोरोना भाइरसका कारण धेरै गैरआवासीयहरु प्रभावित भएका छन् । अमेरिकामा दुईसय बढी नेपाली संक्रमित भएको बताइन्छ।"
रोल्पाका ४ जनाको कोरोना परीक्षण रिपोर्ट नेगेटिभ,रोल्पा : रोल्पाबाट कोरोना परीक्षणका लागि पठाइएकाको रिपोर्ट नेगेटिभ आएको छ। रेउघा अस्पतालमा आइसोलेसनमा राखेर उपचार गरिँदै आएका दुई र होम क्वारेन्टाइनमा रहेका सुनिल स्मृति गाउँपालिका१ घोडागाउँका दुईजनाको थ्रोड स्वाबको नमूना परीक्षणबाट रिपोर्ट नेगेटिभ आएको रेउघा अस्पतालकी प्रमुख डा धनमाया घर्तिमगरले जानकारी दिए। शनिबार भारतबाट फर्किएका तीन जना र इट्टाभट्टाबाट फर्किएका एकजनाको कोरोना परीक्षणका लागि स्वाब पठाइएको थियो। इट्टाभट्टाबाट फर्किएका रोल्पा नगरपालिका६ कोटगाउँका ५८ वर्षीय पुरुषको चैत्र १३ गतेदेखि आइसोलेसनमा राखेर उपचार भइरहेको थियो। भारतबाट फर्किएका सुनिलस्मृति गाउँपालिका४ का ७३ वर्षका वृद्धलाई बिहीबार अस्पताल ल्याई आइसोलेसनमा राखिएको थियो। उनीहरुमा कडा ज्वोरो आएको थियो। भारतबाट चैत्र १० गते फर्किएका घोडागाउँका २८ वर्षीय बाबु र पाँच वर्षीय छोरीको घरमै पुगेर थ्रोड स्वाब लिएर जाँचका लागि पठाइएको थियो। बाबुछोरीकै रिपोर्ट नेगेटिभ आएको सुलिचौर प्राथमिक स्वास्थ्य केन्द्रकी इन्चार्ज डा प्रकृति भट्टराईले जानकारी दिए।
कोरोना नियन्त्रण : गैरसरकारी संस्थाको बजेटमा कडाइ,"काठमाडौं : सरकारले कोरोना रोकथाम, नियन्त्रण तथा उपचारका लागि राष्ट्रिय तथा अन्तर्राष्ट्रिय गैरसरकारी संस्थाले गर्ने खर्चमा कडाइ गरेको छ। कुल बजेटको २० प्रतिशत नबढाइ खर्च गर्न सरकारले निर्देशन दिएको हो। विगतमा प्राकृतिक प्रकोप पीडितलाई राहत वितरण गर्ने क्रममा अनियमितता भएको गुनासो आएको थियो। त्यसैले पनि यसपटक कडाइ गरिएको हो। समान तथा पाररदर्शी ढंगले कोरोना रोकथाममा खर्च गराउन सरकारले एकद्वार नीति लिएको समाज कल्याण परिषद्का निमित्त सदस्य सचिव शिवकुमार बस्नेतले जानकारी दिए। उनले भने, राष्ट्रिय तथा अन्तर्राष्ट्रिय गैरसरकारी संस्थाले आफ्नो सीमामा रहेर एकद्वार प्रणालीमार्फत खर्च गरुन् भन्ने हाम्रो उद्देश्य हो। विगतमा जस्तो असमान राहत वितरण र अनियमितताको गुनासो नआउने अपेक्षा गरिएको छ। यो वर्ष स्वीकृत बजेटमा २० प्रतिशत नबढ्ने गरी संशोधन गर्न पाउने भएको उनले जानकारी दिए। जथाभावी खर्च हुने बजेट अनुमोदन नगर्नेसमेत परिषद्ले चेतावनी दिएको छ। संघसंस्थाबाट प्राप्त हुने स्वास्थ्य सामग्री हस्तान्तरण गर्दा परिषद्सँग पूर्वसहमति लिनुपर्ने हुन्छ। त्यसपछि सम्बन्धित स्थानीय सरकार तथा प्रदेश सरकारसँगको समन्वयमा हस्तान्तरण गर्नुपर्ने निर्देशन जारी गरिएको छ।चैत १६ को मन्त्रिपरिषद्को बैठकले गैरसरकारी संस्थाले स्थानीय तहसँग समन्वय गरेर मात्रै राहत वितरण गर्न पाउने निर्णय गरेको थियो। आईएनजीओको २६ करोड रुपैयाँ प्रतिबद्धता अन्तर्राष्ट्रिय गैरसरकारी संस्थाले चालु आवको स्वीकृत बजेटबाट तत्काल २६ करोड खर्च गर्ने प्रतिबद्धता जनाएका छन्। नयाँ बजेटमार्फत साढे दुई अर्ब खर्च गर्न मिल्ने गरी प्रस्ताव गर्नेसमेत प्रतिबद्धता जनाएको परिषद्का सदस्य सचिव बस्नेतले बताए। ती संस्थाले प्रस्तावित बजेट स्वीकृत छिटो गराउन माग गरेका छन्। बस्नेतले भने, हाम्रो पनि प्रतिबद्धता छ। अनुमोदनका लागि एक महिना लाग्ने समयलाई घटाएर एक साता पुर्याउन तयार छौं। सरकारले अन्तर्राष्ट्रिय तथा गैरसरकारी संस्थाले कोरोना रोकथाम गर्न आयात गर्ने सामानमा भन्सार महसुलमा छुट दिने निर्णय गरिसकेको छ। परिषद्का अनुसार मुलुकभर अहिले करिब ५० हजार गैरसरकारी संस्था छन्। तीमध्ये पाँच हजार जति मात्र सक्रिय छन्। त्यसबाहेक दुई सय ३५ आईएनजीओ सक्रिय अवस्था रहेको बस्नेतले जानकारी दिए। उनले भने, सबै आईएनजीओ र एनजीओ गरी वार्षिक करिब ५० अर्ब खर्च गरिरहेका छन्। अन्तर्राष्ट्रिय गैरसरकारी संस्थाको छाता संगठन एआईएनका अध्यक्ष अच्युत लुईंटेलले सबै संस्थाको २० प्रतिशतसम्म सीमाअनुसार गणना गर्दा २६ करोड रुपैयाँ हाराहारी पुग्ने बताए। उनले भने, सबै संघसंस्थाले २० प्रतिशत नै यसमा खर्च गर्न सक्छन् भन्ने छैन। स्वास्थ्य सेवा कार्यक्षेत्र भएका संस्थाबाहेक अन्यलाई आफ्नो बजेट संशोधन गर्न अप्ठेरो हुन्छ। यसका बावजुद केही संस्थाले दातृनिकासँग प्रस्ताव गरिरहेका छन्। संस्थाको अटेरी सरकारको निर्देशनलाई केही संघसंस्थाले अटेरी गरिरहेको परिषद्ले जानकारी दिएको छ। परिषद्ले आइतबार सूचना जारी गर्दै ती संघसंस्थालाई चेतावनीसमेत दिएको छ। सरकारको निर्देशन पालना नगरी एकद्वार नीतिविपरीत हुने गरी कार्य सम्पादन भइरहेको देखिएको उनले बताए। ती संघसंस्थाको कार्यक्रमलाई समाज कल्याण परिषद्बाटपछि अनुमोदन नगर्ने चेतावनी दिएको हो। असाधारण परिस्थितिमा परिषद्को निर्णय मान्न सक्ने अवस्था नभएकाले केही संस्थाले आफूखुुसी निर्णय गरिरहेको एआईएनका अध्यक्ष लुईंटेलले बताए। उनले भने, राहत अत्यधिक आवश्यकता छ। तर, सरकारसँग समन्वय गर्दा ढिलो हुने भयो भने हामीले तत्काल काम गर्नुपर्ने हुन्छ। भोलिका दिनमा सरकारलाई कन्भेन्स गराएर अनुमोदन गराउनेछौं। आईएनजीओ आफै खरिद गर्ने केही आईएनजीओले कोरोना संक्रमण परीक्षणका लागि आवश्यक टेस्ट किट र पीपीई खरिद गर्ने तयारी गरेका छन्। स्वास्थ्य तथा जनसंख्या मन्त्रालयले ती सामग्रीको माग विवरण उपलब्ध गराएपछि खरिद गर्ने लुईंटेलले जानकारी दिए। उनले भने, सोमबार माग विवरण प्राप्त भएपछि मंगलबार खरिद प्रक्रिया अघि बढाउँछौं।"
ऋणपत्रबाट फेरि पछि हट्यो सरकार,"काठमाडौं : मुलुकमा ऋणपत्र बजारको विकास हुन नसकिरहेको बेला सरकारले पुनः दीर्घकालीन ऋणपत्र निस्काशन नगर्ने गरी समय तालिका (क्यालेन्डर) सार्वजनिक गरेको छ। सरकारले बजेटमा घोषणा गरेअनुसार १ खर्ब ९५ अर्ब रुपैयाँ आन्तरिक बजारबाट उठाउने तालिका आइतबार राष्ट्र बैंकले सार्वजनिक गरेको हो। क्यालेन्डर अनुसार १ वर्षभन्दा कम अवधिका ट्रेजरी बिल्सबाट ९० अर्ब, ३ वर्ष अवधिको विकास ऋणपत्रबाट ३५ अर्ब, ५ वर्ष अवधिको विकास ऋणपत्रबाट ६५ अर्ब, ५ वर्ष अवधिको नागरिक बचतपत्रबाट ४ अर्ब र ५ वर्ष अवधिकै वैदेशिक रोजगार बचतपत्रबाट १ अर्ब ऋण उठाइनेछ। नागरिक बचतपत्रमा वार्षिक ९ प्रतिशत र वैदेशिक रोजगार बचतपत्रमा १० प्रतिशत ब्याज दिने राष्ट्र बैंकले बताएको छ। अरु ब्याजदर भने बोलकबोलका आधारमा तय हुन्छन्। निजी बैंकहरूले १० वर्षसम्मको डिबेन्चर जारी गर्न थालेको अवस्थामा सरकारले भने अल्पकालीन र मध्यकालीन ऋणपत्रका उपकरणमात्रै प्रस्तुत गरेको छ। गत वर्ष पनि अर्थ मन्त्रालयका अधिकारीले ५ वर्षभन्दा बढी अवधिको ऋणपत्र निष्काशनको प्रस्ताव नल्याउन राष्ट्र बैंकलाई भनेको थियो। तर, राष्ट्र बैंकका अधिकारीहरूले झगडा गरेर ५ देखि १४ वर्षसम्मका लागि ऋणपत्रको क्यालेन्डर स्वीकृत गराएका थिए। अर्थ मन्त्रालयको आर्थिक नीति विश्लेषण महाशाखाले यो वर्ष पुनः ५ वर्षभन्दा बढी अवधिको ऋणपत्र नलिने गरी तालिका बनाउन भनेको राष्ट्र बैंकका अधिकारीहरूले बताए। अर्थ मन्त्रालयले बजेटमा उल्लेख भएका कार्यक्रमका लागि खर्च गर्न राजस्व, अनुदान र बाह्य ऋणजस्ता स्रोतले नपुगेपछि आन्तरिक बजारबाट ऋण लिन्छ। सरकारलाई चाहिने ऋण राष्ट्र बैंकमार्फत् उठाउँछ। आन्तरिक ऋण सरकारी स्रोतका लागि अन्तिम हतियार मानिन्छ। तर, यसलाई मुद्रा बजारमा भने निकै महत्वका साथ हेरिन्छ। मूलतः सरकारी ऋणपत्रले बजारको दीर्घकालीन ब्याजदरलाई पूर्वानुमानयोग्य (प्रेडिक्टेबल) बनाउन सघाउ पुग्ने राष्ट्र बैंकका पूर्व कार्यकारी निर्देशक नरबहादुर थापा बताउँछन्। निजी क्षेत्रले ऋणपत्र बजारको विस्तारमा काम गर्न नसक्ने हाम्रोजस्तो अर्थतन्त्रमा सरकारले धेरै किसिमका आवधिक ऋणपत्र जारी गर्नुपर्छ, उनी भन्छन्, यसले हाम्रो बजारले दीर्घकालीन ब्याजदरको प्रवृत्ति कसरी तयार हुन्छ भन्ने दर्शाउँछ। त्यस्तो प्रवृत्तिलाई सन्दर्भ मानेर भविष्यमा निजी प्रतिष्ठानले ऋणपत्र जारी गर्ने मात्र होइन, व्यवसायीले लगानीको निर्णय लिन पनि सहयोग पुग्ने उनी बताउँछन्। यसैकारण थापाले गत वर्ष राष्ट्र बैंकमा रहँदा ५ देखि १४ वर्षसम्मका आवधिक योजनाअन्तर्गत ऋणपत्र जारी गरेका थिए। अहिले पनि ऋणपत्र बजारको विकास नहुँदा राष्ट्र बैंकले ब्याजदरमा हस्तक्षेप गर्ने सकिरहेको छैन। हालैमात्र पनि राष्ट्र बैंकले कोरोना भाइरसबाट अर्थतन्त्रलाई त्राण दिन भन्दै नीतिगत ब्याजदर घटाउने प्रस्ताव ल्याएको छ। तर, यस्ता मौद्रिक औजारले बजार ब्याजदरलाई खासै प्रभाव पार्न नसकेको विगतका उदाहरण पनि छन्। नेपालमा ऋणपत्र बजार बलियो नभएकाले केन्द्रीय बैंकको मौद्रिक हस्तक्षेपले चाहिनेजति प्रभाव पार्न सकेको छैन, राष्ट्र बैंकका प्रवक्ता डा गुणाकर भट्ट बताउँछन्। धितोपत्र बजारमा सेयरको मात्र कारोबार भएको र ऋणपत्रको कारोबार हुन नसक्दा लगानीकर्ताको जोखिम बढेको आँकलन विश्लेषकले गर्दै आएका छन्। सेयर एउटैमात्र लगानीको क्षेत्र भएकाले सट्टेबाजीमा जोखिम मोल्ने एउटै बजारमा केन्द्रित हुन पुगेका छन्। यसले गर्दा सेयर बजारलाई नै चाहिनेभन्दा ज्यादा उतारचढावमा धकेलेको र यसबाट सोझासिधा बहुसंख्यक लगानीकर्ताले गुमाउनुपर्ने बाध्यता बनेको छ। ऋणपत्रको बजार दोस्रो बजार कारोबारले सेयर बजारको अस्वभाविक उथलपुथललाई नियन्त्रण गर्नसमेत सघाउ पुग्ने धितोपत्र दलालहरू पनि बताउँछन्।"
व्यापारीलाई उधारोमा तरकारी,"फिदिम : व्यापारीहरूले बिपत्तिमा उपभोग्य वस्तुको कृत्रिम अभाव सिर्जना गरेर चर्को मूल्य लिने गर्छन्। तर, किसानले बिपत्तिमा कृषि उपजलाई सहज रूपमा उपलब्ध गराएर उदाहरणीय काम गरेका छन्। लकडाउका बेला फिदिम नगरपालिका२ तालखर्कका किसानले गरेको काम देशभरका लागि नमुना बन्न सक्छ। देश ठप्प भएको बेला यहाँका किसानले फिदिम बजारका मानिसलाई निःशुल्क तरकारी मात्र उपलब्ध गराएनन्, व्यापारीलाई समेत उधारोमा तरकारी दिइरहेका छन्। जसकारण देश ठप्प भएका बेला पनि फिदिम बजारका उपभोक्ताहरूले तकारीको समस्या झेल्नु परेको छैन। तालखर्कमा उत्पादन भएको तकारीले फिदिम बजारको ६० प्रतिशत माग पूरा गर्दै आएको छ। लकडाउन सुरु भएपछि यहाँका किसानले व्यापारीलाई उधारोमा तकारी दिन थालेका हुन्। किसानले मूल्य नै नतोकी उधारोमा तरकारी उपलब्ध गराएका हुन्। सहरमा बस्नेलाई सहज रूपमा तरकारी उपलब्ध गराउनु भनेर व्यापारीलाई उधारोमा तरकारी दिइएरहेका छौं, तालखर्कका किसान धनबहादुर आङ्देम्बेले भने, अहिले हामीले मूल्य पनि तोकेका छैनौं, सबैतिर बन्द भएको अवस्थामा सबैले सहज रूपमा तरकारी उपभोग गर्न पाउन भनेर उधारोमा दिएका हौं।तालखर्क फिदिम बजारदेखि नजिकै छ। यहाँबाट बजारसम्म तकारी पुर्याउन समस्या हुँदैन। लकडाउनका बेला अन्यन्त्रबाट बजारमा तरकारी ल्याउन समस्या भए पनि यहाँबाट सहजै बजारसम्म तरकारी पुर्याउन सकिन्छ। अन्यत्रबाट बजारमा तरकारी नआउने भएपछि हामी चर्को मूल्य गरेर राम्रो आम्दानी गर्न सक्थ्यौं, आङ्देम्बेले थपे, तर, हामीले बिपत्तिलाई अवसरको रूपमा लिएनौं। यहाँका तरकारी उत्पादक किसानहरू सल्लाह गरेर व्यापारीलाई उधारोमा तरकारी दिइरहेका छौं। लकडाउन सुरु भएपछि किसानले तकारीको मूल्य नै नतोकी व्यापारिलाई दिएका हुन्। किसानले नै ढुवानी भाडासमेत तिर्ने गरेका छन्। लकडाउन सकिएपछि व्यापारिसँग बसेर तरकारीको मूल्य तोक्ने सहमति भएको अर्का किसान कृष्णकुमार भण्डारीले बताए। मौका यही हो भनेर चर्को मूल्य गर्ने पक्षमा छैनौं, भण्डारीले भने यो बेला हामी मूल्य कम गर्न तयार छौं तर व्यापारीले पनि उपभोक्ताबाट धेरै नाफा खानु भएन। उधारोमा दिएको तरकारी व्यापारीले बजारमा कसरी बिक्रि गरे भन्ने विषयलाई आधार मानेर व्यापारीसँग मूल्य गर्ने किसानको योजना छ।"
क्वारेन्टाइनमा राखिएका २२ जनालाई परीक्षणबिनै घर पठाइयो,"जाजरकोट : भारतबाट आएर क्वारेन्टाइनमा राखिएका जाजरकोट जुनीचाँदेका २२ जनालाई परीक्षबिनै घर पठाइएको छ । भारतबाट गत चैत्र ९ र १० गते आएका जुनीचाँदेको २, ३ र ९ नम्बर वडाका बासिन्दालाई स्वाब परीक्षणबिनै शनिबार घर पठाइएको हो । स्थानीय स्वास्थ्यकर्मीले सामान्य ज्वरो नापेर लक्षण केही नभएको भन्दै घर पठाएका हुन् । प्रहरीका अनुसार लकडाउनकै अवधीमा भारतबाट ६४, कतारबाट दुईजना र मलेसियाबाट एकजना आएका छन् । तीमध्ये वडा नम्बर ११ स्थित एक विद्यालयमा रहेको अस्थायी क्वारेन्टाइनमा एकजना कतार र चारजना भारतबाट आएका मात्रलाई राखिएको जिल्ला प्रहरी प्रमुख डीएसपी किशोरकुमार श्रेष्ठले बताए । स्वास्थ्यकर्मीले चेकजाँच गर्दा अवस्था सामान्य देखिपछि विद्यालयकै क्वारेन्टाइनमा राखिएका २२ जना घर पठाइएको डीएसपी श्रेष्ठले बताए । अन्य सबैलाई होम क्वारेन्टाइनमा बस्न निर्देशन दिइएको छ।तर उनीहरु क्वारेन्टाइनमा बसे नबसेको अनुगमन गर्ने संयन्त्र नहुँदा होम क्वारेन्टाइन प्रभावकारी नहुने हो कि भन्ने चिन्ता देखिएको जुनीचाँदे गाँउपालिका ५ का प्रकाश शाहीले बताए । 'भारत(कालापार)बाट धमाधम मानिस परीक्षणबिनै गाउँ भित्रिएका छन् । गाउँमा स्वाब(नमूना) संकलन गर्ने व्यवस्था पनि छैन । ज्वरो आएको छैन भने सामान्य अवस्था छ भन्दै घर पठाउने गरिएको छ,' उनले भने, 'संक्रमण भए नभएको प्रयोगशालामा परीक्षण नगर्दा जोखिम बढ्ने देखिन्छ ।तसर्थ सरकारले सबैलाई द्रूत मार्गबाट परीक्षणको व्यवस्था मिलाउनु पर्छ ।' भारत र अन्य मुलुकबाट लकडाउनकै अवधीमा दुई सय ३० जना भित्रिएको प्रहरीको तथ्यांकमा उल्लेख छ । ती सबैलाई स्थानीय सरकार र प्रहरीले होम क्वारेन्टाइनमा बस्न आग्रह गरेपनि नमान्दा जोखिम बढ्ने देखिएको छ । कारोना संक्रमण भएन भएको एकिन गर्न स्वाब संकलन गरी पठाउने व्यवस्था जिल्लामै नहुँदा थप जटिलता देखिएको प्रमुख जिल्ला अधिकारी जनकराज पन्तले बताए ।"
आजको मन्त्रिपरिषद् बैठकले लकडाउन थप्ने,काठमाडौं : कोरोना महामारीको रोकथाम नियन्त्रण र यसका लागि गर्नुपर्ने थप तयारीबारे निर्णय गर्न मन्त्रिपरिषद्को बैठक बस्ने तयारी भइरहेको छ । सोमबार दिउँसो २ बजे प्रधानमन्त्री निवास बालुवाटारमा मन्त्रिपरिषद् बैठक बस्ने नागरिक उड्यन तथा सँस्कृति पर्यटन मन्त्री योगेश भट्टराईले जानकारी दिए । बैठकले कोरोना भाइरसको महामारी फैलन नदिन सरकारले दुईसातादेखि घोषणा गरेको लकडाउनको अवधि एकसाता थप्ने तयारी गरेको जानकारी प्राप्त भएको छ। कोरोना (कोभिड १९) भाइरस संक्रमण नियन्त्रण तथा रोकथाम समन्वय उच्चस्तरीय समितिको आइतबार बसेको बैठकले लकडाउन एकसाता थप गर्ने निर्णय गरेको थियो। सोही निर्णय सोमबरको मन्त्रिपरिषद् बैठकमा प्रस्तावका रुपमा पेस गर्ने तयारी भएको उच्चस्तरीय समितिनिकट स्रोतले जनाएको छ।
भारतले अमेरिका पठाउने खोपले नै कोरोनाबाट मुक्ति दिएला त ?,"नयाँदिल्ली : विश्वभरका वैज्ञानिकलाई कोरोनाको औषधि पत्ता लगाउने दबाब भइरहँदा भारतको सानै पहल केही उपयुक्त हुनसक्छ । विश्वभर मलेरिया विरुद्धको औषधि हाइड्रोक्सिक्लोरोक्वाइनलाई कोरोनाका बिरामीमा प्रयोग गर्न विज्ञ तथा चिकित्सकहरुलाई कडा दबाब छ । सबैभन्दा धेरुै हाइड्रोक्सिक्लोरोक्वाइन उत्पादन हुने देशमा भारत पनि एक हो । भारत सरकारले यसैको निर्यातबारे छिट्टै निर्णय गर्नसक्ने बताइएको छ । गत महिना मात्रै भारतले उक्त औषधिको उत्पादन र निर्यातमा रोक लगाएको थियो । जब कि, वैज्ञानिकहरु कोरोना संक्रमितहरुमाथि यसको परीक्षण गर्न प्रयासरत छन् । कोभिड १९ का लागि हालसम्म कुनै औषधि वा खोप नबनिसक्क्दा यसको परीक्षण गर्नुपर्ने सुझाव कडा स्वरमा उठ्न थालेको हो । भारत यसको सबैभन्दा धेरै उत्पादन गर्ने देशमध्ये एक हो ।अमेरिकी राष्ट्रपति डोनल्ड ट्रम्पले गत शनिबार भारतीय प्रधानमन्त्री नरेन्द्र मोदीलाई उक्त औषधिको निर्यात फुकुवा गर्न आग्रह गरेको बताएका थिए । जब कि, अमेरिकामा उक्त औषधि अभाव जस्तै छ । आइतबार नै उक्त विषयलाई लिएर भारत सरकारको अन्तरमन्त्री बैठक बस्यो । र सोमबार पनि उक्त औषधिको घरेलु आवस्यकता पुर्ति गर्ने बारे बैठक बस्यो । एकजना वरिष्ठ अधिकारीले भारतीय मिडिया एनडिटिभीलाई भने अनुसार स्वास्थ्य मन्त्रालयले घरेलु आवस्यकता र यसको भण्डारबारे जानकारी दिएपछि सरकारले यसको निर्यातबारे निर्णय गर्नेछ । हालसम्म यसको निर्यात आम रुपमा भन्दा पनि कुटनीतिक स्तरबाट र केस टु केस आधारमा हुने ती अधिकारीले जनाएका छन् । अमेरिकासँगै ब्राजिल र स्पेन जस्ता देशले पनि यसको लागि आग्रहह भएको छ । तर विदेश मन्त्रालयले प्राथमिकताको आधारमा कुन देशलाई उपलब्ध गराउन सकिन्छ भनेर निर्णय लिने ती अधिकारीको भनाइ छ । यसबारे यही मंगलबारको बैठकमा निर्णय लिनसक्ने बताइएको छ । भारतले यसअघि नै अधिकांश किट, भेन्टिलेटर, स्यानिटाइजर र मास्क जस्ता उपकरण निर्यातमा रोक लगाइसकेको छ ।जब कि, भारतमा नै ४ हजार भन्दा धेरै संक्रमित भइसकेका छन् भने १ सय भन्दा धेरैको मृत्यु भइसकेको छ ।"
अघि सरे शाहरुख,"मुम्बई : भारतमा २१ दिनको लकडाउन घोषणा गरिएको बेला सहयोग नगरेको आरोप खेप्दै आएका थिए बलिउड अभिनेता शाहरुख खान। अन्ततः उनले सहयोगको हात अघि बढाएका छन्।शाहरुखले कोरोना भाइरसविरुद्ध लड्न विभिन्न चरणमा सहयोग गर्ने घोषणा गरेका छन्। जसअनुसार ५० हजार पीपीई स्वास्थ्यकर्मीलाई उपलब्ध गराउने र दिनहुँ साढे पाँच हजार परिवारलाई खाना खुवाउने भएका हुन्। उनले सामाजिक सञ्जाल ट्विटरमा रेड चिल्ली इन्टरटेनमेन्टमार्फत पोस्ट गर्दै भनेका छन्, मेरो टिमले आफ्नै तरिकाले योगदान गर्ने उपायबारे छलफल गरिरहेका छौँ। हामी विभिन्न चरणहरूमा आउनेछौं, यसले थोरै भए पनि सहयोग पुग्नेछ। शाहरुखले ५० हजार पीपीई स्वास्थ्यकर्मीलाई उपलब्ध गराउने सम्बन्धमा महाराष्ट्र र पश्चिम बंगालका राज्य सरकारहरूसँग मिलेर काम गर्ने भएका हुन्। त्यस्तै, लकडाउनको अवधिसम्म दैनिक साढे पाँच हजारभन्दा बढी परिवारलाई दैनिक खानाको व्यवस्था भने उनले मुम्बईमा गर्ने बताएका छन्। यसका लागि एक भान्साघर समेत बनाइनेछ।"
क्वारेन्टाइनमा बसेकालाई सम्मानसहित बिदाई,"बेनी : म्याग्दीको रघुगंगा गाउँपालिकाले क्वारेन्टिन (एकान्तबास) बसेर घर जानेलाई प्रशंसापत्रसहित बिदाई गरेको छ । कोरोनाको त्रास हटाउन र सुरक्षित बनाउन सहयोग गरेकोमा धन्यवाद दिएर बिदाई गरिएको गाउँपालिकाका अध्यक्ष भवबहादुर भण्डारीले बताए । क्वारेन्टाइनमा बसेर सहयोग सरकारलाई सहयोग गरेकाले सम्मानसहित विदाइ गरिएको उनले बताए। अधिकांश घर फर्किए म्याग्दीका एकान्तबासमा बसेका ५१ जना विदेशबाट फर्किएका १५ दिनको अवधि पूरा गरेर आइतबार घर फर्किएको जिल्ला प्रशासन कार्यालयले जनाएको छ । सहायक सिडिओ महेश सुवेदीले धवलागिरी गाउँपालिकाको मुना, मच्छिम र ताकममा बेजिल्लाबाट १४ जना मात्र एकान्तबासमा रहेका बताए । मंगला गाउपालिकामा ९, बेनीमा २४ जना, अन्नपूर्ण गाउँपालिकामा ३, रघुगंगा गाउँपालिकामा १७ जनालाई एकान्तबास राखिएको थियो । मालिका गाउँपालिकाले दरवाङमा ८ शैयाको आइसोलेशन बनाएपनि विदेशबाट आएकालाई घरमै एकान्तबास बस्न लगाइएको थियो। म्याग्दीमा २०७६ चैत १ गतेपछि खाडी, युरोप र भारतबाट आएका ११५ जनाको लगत संकलन भएकोमा १५ दिन नपुगेकालाई राख्न १२५ जना क्षमताको क्वारेन्टाइन बनाइएको थियो । क्वारेन्टाइन अनुभव एकान्तबास बस्नेलाई स्थानीय तहले खाने बस्ने व्यवस्था गरेका थिए । एकजनालाई एकवटा कोठामा व्यवस्थित साथ राखिएको थियो । सुरक्षाकर्मी, स्वास्थ्यकर्मी र चिकित्सक खटाइएको थियो । क्वारेन्टाइनमा बस्दा आफू पनि ढुक्क, परिवार र समाजलाई पनि सुरक्षित तथा त्रासबाट मुक्त हुन सहयोग पुगेको मंगला २ सल्यानका रामु गौतमले बताए । तीनजना कोरोना शंकास्पद बिरामीको नमूना परीक्षण गरिएकोमा सबैमा कोरोना नभएको पुष्टि भएको सिडिओ ज्ञाननाथ ढकालले बताए । लकडाउन कार्यान्वयन गराउन प्रत्येक वडामा एकजना प्रहरीको साथमा स्थानीय तहहरुले पाँचजना स्वयमसेवक खटाएका छन् । राहत वितरण सुरु कोरोना रोकथामका लागि गरिएको लकडाउनका कारण समस्यामा परेका विपन्न, श्रमकि र अशक्तलाई स्थानीय तहले राहतका लागि खाद्यान्न वितरण सुरु गरेका छन् । धवलागिरी गाउपालिकाले ६००, मालिका गाउँपालिकाले ७९५, मंगला गाउँपालिकाले ३७७ परिवारलाई सदस्य संख्याको आधारमा चामल, दाल, नुन र तेल वितरण गर्न लागिएको जनाएका छन् । वडा कार्यालयमार्फत आवेदन संकलन गरेर टोल टोलमा पुगेर लकडाउनको अवधिलाई पुग्ने गरी खाद्यान्न वितरण भइरहेको धवलागिरी गाउँपालिकाका अध्यक्ष थमसरा पुनले बताइन् । राहतका लागि पहिलो चरणमा अन्नपूर्ण गाउँपालिकामा १३८ घरधुरीको आवेदन प्राप्त भएको प्रशासकीय अधिकृत नविन सुवेदीले बताए । रघुगंगाका अध्यक्ष भवबहादुर भण्डारीले व्यक्तिगत रुपमा चार लाख रुपैयाँको खाद्यान्न खरिद गरेर डेढ सय बढी परिवारलाई वितरण गरेका छन् । बेनी नगरपालिकाका प्रशासकीय अधिकृत हरिप्रसाद शर्माले हालसम्म चार सय घरधुरीलाई राहत वितरण भैसकेको जानकारी दिए । म्याग्दीको मालिका गाउँपालिकाको डाँडागाउँमा लकडाउनका कारण प्रभावित भएका विपन्नलाई खाद्यान्न राहत वितरण गरिँदै । तस्बिर : अन्नपूर्ण"
लकडाउन उलंघन गर्ने बागलुङमा ३० जना पक्राउ,"बागलुङ : जिल्लामा कोरोना संक्रमित संख्या र थप संक्रमणको जोखिम बढे पछि जिल्ला प्रहरी कार्यालय बागलुङले थप कडाई गरेको छ । देशभर जारी लकडाउन कार्यान्वयनमा अटेर गरेपछि सोमबार बिहानै ३० जनालाई पक्राउ गरिएको छ । प्रहरीले आइतबार ४० जनालाई पक्राउ गरी सम्झाई बुझाई गरेर छोडेको थियो । बजारका विभिन्न चोकमा बिहानै लकडाउन उल्लंघन गरी सडकमा हिँडिरहेका २२ पुरुष र ८ जना महिलालाई पक्राउ गरिएको जिल्ला प्रहरी कार्यालयका सूचना अधिकारी हेम केसीले बताए । प्रहरीले अति आवश्यक काम बाहेक घर बाहिर ननिस्कन स्थानीय प्रहरी प्रशासनले पटकपटक आग्रह गरेपनि अटेर गरेकाले पक्राउ गरेर क्याम्पस चौरमा राखिएको जिल्ला प्रहरी कार्यालय बागलुङका प्रहरी उपरिक्षक नवराज भट्टले जानकारी दिए । प्रहरीले आफ्नो सुरक्षाका लागि घर बाहिर ननिस्कन, फलफूल तथा तरकारी समेत फोनबाट घरमै मगाउन आग्रह गरेको थियो । 'पटक पटक अनुरोध गर्दा समेत मर्निङ वार्क हिड्नेदेखि बजारमा बिना काम लखर लखर हिँडिरहेका छन्, जति भने पनि लागेको छैन,' प्रहरी प्रमुख भट्टले भने, 'अब कर्फ्यूमा जस्तो कोर्रा लगाउन मिलेन, हाम्रा लागि भए पनि घर भित्रै सुरक्षित बसिदिनुस् बाहिर जोखिम छ भनेर सम्झाई बुझाई केहीबेर राखेर पठाउने गरेका छौं।' नेपालमा ९ जनामा कोरोना संक्रमण देखिएकोमा बागलुङका मात्रै दुईजना छन् । उनीहरु दुवैको धौलागिरी अञ्चल अस्पतालमा उपचार भइरहेको छ । शनिबार कोरोना संक्रमित पहिचान भएका कैलालीका युवासँगै भारतको गौरीफन्टाबाट ७ जना आएकोमा चारजना बरेङ गाउँपालिकाको क्वारेन्टाइनमा छन् भने बाँकी ३ जना गुमनाम भएपछि बागलुङ थप तरंगित छ । उनीहरुको जिल्लाका सबै स्थानीय तहसँग समन्वय गरेर खोजी तथा पहिचान सुरु गरिएको प्रहरीले जनाएको छ ।"
कोरोनाको जोखिममा खेल्न सकिन्न,"मिलान : महामारीको रुपमा फैलिएको कोरोला भाइरसका कारण अहिले इटाली आक्रान्त बनेको छ। इटालीमा हजारौं मानिसको ज्यान लिएको कोरोनाको सन्त्रासले फुटबल खेलमा सबैभन्दा बढी संकट पैदा गरेको छ। लिगको अन्योलता बढ्दै जाँदा बेल्जियमका सुपरस्टार एवं इन्टर मिलानका स्ट्राइकर रोमेलु लुकाकुले कोरोनाको जोखिममा फुटबल सुचारु गर्न नहुने धारणा अघि सारेका छन्। खेलाडीको कोरोना परीक्षण नेगेटिभ देखिँदैमा सबै विषय समाधान भएको भन्न मिल्दैन। सबैभन्दा पहिलो सर्त मानिस स्वस्थ रहनु हो। सबैको जीवन जोखिममा राखेर हामीले खेल खेल्नुको अर्थ छैन। कोरोनाको जोखिममा खेल्न सकिन्न, लुकाकुले भनेका छन्। मैदानमा लुकाकुको प्रदर्शन पनि दमदार रहेको छ। उनी यसै सिजन मात्र इङ्लिस क्लब म्यानचेस्टर युनाइटेडबाट इटाली पुगेका थिए। लुकाकुलाई इन्टरले अझै केही समय राख्ने निर्णय गरेको छ। शुक्रबार मात्र सिरी ए लिग कमिटी र इटालियन प्लेयर्स एसोसिएसन (आईपीए) बीच भएको भिडियो कन्फरेन्स बैठकले कोरोनाको त्रास नसकिएसम्म लिग सुचारु नगर्ने निर्णय गरिसकेको छ। यसअघि लिग मे महिनाबाट सुरु गरिने बताइएको थियो। इटालीमा सरकारले लगाएको प्रतिबन्ध फुकुवा नभएसम्म लिग सुरु गर्ने जोखिम नमोल्ने पनि लिग कमिटीले जनाइसकेको छ। सिरि ए मा २६औं चरणको खेल सकिँदा साविक विजेता युभेन्ट्स ६३ अंकसहित शीर्ष स्थानमा छ। दोस्रो स्थानमा रहेको लाजियोको ६२ अंक छ। एक खेल कम खेलेको इन्टर ५४ अंकसहित तालिकाको तेस्रो स्थानमा छ।"
लकडाउनकाबीच २३७० पर्यटक बाहिरिए,"काठमाडौं : बन्दाबन्दी (लकडाउन) सुरु भएयता कुल १८ वटा अन्तर्राष्ट्रिय उडान भएका छन्। १८ उडानबाट २३ सय ७० पर्यटक स्वदेश फर्किएका छन्। लकडाउनमा व्यावसायिक उडान बन्द भएपछि सम्बन्धित देशले उद्दार फ्लाइटमार्फत् नेपालमा अलपत्र आफ्ना नागरिक लगेका हुन्। चैत १० गतेदेखि २५ गतेसम्म सरकारले देशभर लकडाउन गरेपछि नेपाल भित्रिएका तर स्वेदश फर्किन नपाएका तेस्रो मुलुकका पर्यटकका लागि यी उडान भएका हुन्। लकडाउनका समयमा व्यावसायिक उडानमा रोक लगाइएको भए पनि आपत्कालीन अवस्थामा उडान भने गर्न सकिने नेपाल उड्डयन प्राधिकरणका प्रवक्ता राजकुमार क्षेत्रीले जानकारी दिए। चैत १० गतेदेखि अहिलेसम्म कतार एयरवेजले मात्रै ९ वटा उडान भरेको छ भने कोरियन एयरलाइन्सले १, मलेसियन एयरले २, चेक रिपब्लिक १, इतिहाद १ र नेपाल वायुसेवा निगमको जहाजले ४ वटा उडान भरेको प्रवक्ता क्षेत्रीले बताए। कतार एयरवेजको चार्टर्ड उडान जर्मनी, फ्रान्स तथा अमेरिकी दूतावासले गरेका हुन्। सम्बन्धित दूतावासको पहलमा चार्टर्ड उडानमार्फत् पर्यटक स्वदेश फर्किएका हुन्। यो बीचमा वायुसेवा निगमको जहाजको २ वटा उडानले यात्रु बोकेको छ भने २ वटा कार्गो उडान भरेको छ। लकडाउनको समयमा नै निगमको वाइडबडीले काठमाडौंक्वालालम्पुरब्रिसबेनको लामो उडान भरेको छ। लकडाउनका कारण काठमाडौं र मुलुकका अन्य क्षेत्रमा घुमफिर, पदयात्रालगायतमा रहेका विदेशी पर्यटकलाई चार्टर्ड उडानमार्फत् स्वेदश पठाउन थालिएको हो। काठमाडौंबाहिर रहेका १७२१ पर्यटकको उद्दार गरी काठमाडौं ल्याइएको नेपाल पर्यटन बोर्डका प्रमुख कार्यकारी अधिकृत धनञ्जय रेग्मीले जानकारी दिए। अझै १३७८ पर्यटक स्वेदश फर्किन काठमाडौंमा नै प्रतिक्षारत रहेको उनको भनाइ छ। तर, अब बोर्डले काठमाडौं ल्याउनका लागि रेस्क्यू फ्लाइट नगर्ने जनाएको छ। अलपत्र परेका र सम्पर्कमा आएका पर्यटकलाई उद्दार गरी काठमाडौं ल्याइएको भए पनि अझै कति पर्यटक बाँकि छन् भन्न नसकिने उनी बताउँछन्। अब रेस्क्यू फ्लाइट हुन्न, लकडाउन खुलेपछि आफैं सम्पर्कमा आउँछन् भन्ने बोर्डको भनाइ छ। यस्तै, कूटनीतिक नियोगमा कार्यरत र जलविद्युत्लगायत पूर्वाधार निर्माणमा खटिएका चिनिया कामदार यहाँ रहेका छन्। कतिपय पर्यटकको रूपमा नै नेपाल भित्रिएका पनि नेपाल सुरक्षित छ भन्दै यहिँ नै बसेका छन्। यी सबैको आँकडा के कति भन्ने यकिन तथ्यांक निकाल्ने काममा बोर्डको रहेको रेग्मीले बताए।"
पूर्व सांसद शाहले दिए स्वास्थ्य संस्थालाई सर्जिकल बेड,"जाजरकोट : पूर्वसांसद राजीवविक्रम शाहले जाजरकोटका स्थानीय तहमार्फत स्वास्थ्य संस्थालाई सर्जिकल बेड उपलब्ध गराएका छन् । विश्वव्यापी महामारीको रूप लिएको कोरोना भाइरस (कोभिड१९) लाई मध्यनजर गर्दै आइसोलेसनका लागि उक्त बेड उपलब्ध गराएका हुन् । शाहले निजी खर्चमा जाजरकोटका सातवटै स्थानीय तहमा रहेका स्वास्थ्य संस्थालाइ पाँच वटाका दरले ३५ सर्जिकल बेड हस्तान्तरण गरेका छन् । सबै स्थानीय तहले उक्त बेड पालिकास्तरमा रहेको स्वास्थ्य संस्थामा आइसोलेसन वार्ड स्थापनाका लागि प्रयोग गर्नेछन् । नेपाली कांग्रेसका महासमिति सदस्य समेत रहेका शाहले उपलब्ध गराएका बेड स्थानीय तहका प्रमुखलाई हस्तान्तरण गरिएको हो । जिल्लामा विभिन्न स्वास्थ्य संस्थामा बेडको अभाव भएको सुनेपछि आफूले सहयोग गरेको शाहले बताए । 'मेरो सानो सहयोगले उपचारमा सहयोग पुग्नेछ । कोरोनाविरुद्धको महाअभियानमा सबै एकजुट होऔं । सबैले लकडाउनको पालना गरौं, उनले भने, 'स्वास्थ्यकर्मीको मनोबल उच्च बनाऔं । सबैले सहयोग गरौं । यस महाविपत्ति परास्त गर्न अत्तिएर होइन । सचेत बनेर लडौं।' सर्जिकल बेड उपलब्ध गराएर उपचारमा सहजता प्रदान गरेकोमा पूर्वसांसद शाहलाई स्थानीय तहका प्रमुखले धन्यवाद दिएका छन् । नलगाड नगरपालिका प्रमुख रावलले स्वास्थ्य संस्थामा अत्यावश्यक सर्जिकल वेड उपलब्ध गराएर सहयोग गरेकोमा शाहलाई धन्यवाद दिए । पूर्वसांसद शाहले स्थानीय तहलाई प्रदान गर्नका लागि स्ट्रेचरलगायत अन्य स्वास्थ्य सामग्री समेत 'अर्डर' गरिसकेको जनाए । शाहले आफ्नो निजी लगानीमा जाजरकोटको छेडागाड नगरपालिका ५ वडाबनमा २५ शैयाको अस्पताल निर्माण गरेका छन् । उक्त अस्पताल समेत केही समय भित्रै संचालनमा ल्याउने तयारी भइरहेको उनले बताए । शाह २०७० सालको संविधान सभा निर्वाचनमा जाजरकोट क्षेत्र नम्बर २ बाट नेपाली कांग्रेसको तर्फबाट निर्वाचित भएका थिए ।"
बार्सिलोनालाई रिभाल्डोको सुझाव : मार्टिनेजभन्दा पहिले नेमारलाई भित्र्याउनु पर्छ,"रियो दि जेनेरियो : आफ्नो समयका चर्चित ब्राजिलियन खेलाडी रिभाल्डोले आफ्नै राष्ट्रका स्टार खेलाडी नेमार बार्सिलोना फर्कन आतुर रहेको बताएका छन्। रिभाल्डोले नेमार अर्जेन्टिनी स्टार लियोनल मेसीसँग मिलेर मैदानमा बार्सिलोनाको नेतृत्व गर्न सक्षम रहेको धारणा पनि व्यक्त गरेका छन्। बार्सिलोनाले यसअघि नै नेमारलाई पुनः क्लबमा फर्काउने प्रयास गरेको थियो। तर, फ्रान्सेली क्लब पेरि सेन्ट जर्मन (पीएसजी) उनको मूल्य बढी राखेकाले त्यो सम्भव हुन सकेको थिएन। २८ वर्षीय ब्राजिलियन स्ट्राइकर नेमार सन् २०१७ मा बार्सिलोनाबाटै पीएसजीमा आबद्ध भएका थिए। तर, पछिल्लो समय पीएसजी नेमारलाई बेच्न तयार देखिएको छ र उनको मूल्य पनि केही घटाएको छ। त्यसैले पनि निकट भविष्यमा नेमार पुनः बार्सिलोना फर्कने अनुमान गरिएको छ। बार्सिलोना पनि नेमारलाई क्लबमा भित्र्याउने अभियानमा लागेको छ। खासगरी अर्जेन्टिनी स्टार मेसी नेमारलाई क्याम्प नोउ फर्काउन बढी इच्छुक देखिएका छन्। नेमार बार्सिलोनाका लागि उपयुक्त खेलाडी हुन्। मेरो विचारमा उनी छिट्टै पुनः आफ्नो पुरानै क्लबमा फर्कने छन्। मैदानमा बार्सिलोनाको अबको नेतृत्व सम्हाल्ने भनेकै मेसी र नेमारले नै हो, ४७ वर्षीय रिभाल्डोले भनेका छन्। आफ्नो समयका प्रभावशाली स्ट्राइकर रिभाल्डो बार्सिलोनाका पूर्वखेलाडी पनि हुन्। रिभाल्डोले पाँच वर्ष बार्सिलोनाबाट व्यावसायिक फुटबल खेलेका थिए। सन् १९९७ मा बार्सिलोनामा आबद्ध भएका रिभाल्डो सन् २००२ सम्म त्यहाँ रहेका थिए। पाँच वर्षको क्याम्प नोउ बसाइँका क्रममा उनले क्लबका लागि दुई सय ५६ खेल खेलेका थिए। क्लबको थुप्रै सफलतामा पनि उनले महत्र्वपूर्ण योगदान पुर्याएका थिए। रिभाल्डोले अहिले नेमारको खेलमा निखार आएको धारणा पनि व्यक्त गरेका छन्। विगतको तुलनामा नेमार परिपक्व भएका छन् र उनको खेलमा पनि निखार आएको छ। उनको अबको यात्रा क्याम्प नोउ नै हो भन्ने कुरामा कुनै दुई मत छैन, रिभाल्डो भन्छन्, मैदानमा बलियो प्रतिद्वन्द्वीहरूको दबाबलाई कसरी झेल्नुपर्छ भन्ने कला पनि नेमारमा विकास भएको छ। पछिल्लो समय बार्सिलोनाले नेमारसँगै इटालियन सिरिए क्लब इन्टर मिलानका २२ वर्षीय अर्जेन्टिनी स्ट्राइकर लाउटारो मार्टिनेजमाथि पनि आँखा लगाएको छ। तर, रिभाल्डोको विचारमा बार्सिलोनाले मार्टिनेजभन्दा पहिले नेमारलाई नै क्लबमा भित्र्याउनु बुद्धिमानी हुन्छ। लाउटेरो मार्टिनेज पनि प्रतिभाशाली खेलाडी हुन्। तर, बार्सिलोनाले उनीभन्दा पहिले नेमारलाई भित्र्याउनु उपयुक्त हुन्छ। यतिबेला मैदानमा मेसीलाई साथ दिने जोडी चाहिएको छ र त्यसका लागि नेमार सबैभन्दा उपयुक्त पात्र हुन्, रिभाल्डोले भनेका छन्। आफू नेमारको खेलको प्रशंसक भएको पनि उनले बताए। सन् २०१३ मा ब्राजिलियन क्लब सान्तोषबाट बार्सिलोनामा आबद्ध भएका नेमारले चार वर्षको क्याम्प नोउ बसाइका क्रममा क्लबको तर्फबाट एउटा च्याम्पियन्स लिग, दुईवटा स्पेनिस ला लिगा र तीनवटा कोपा डेल रेको उपाधि चुमेका थिए। पछिल्लो पटक फ्रान्सेली लिग लिडर पीएसजीले नेमारका लागि १३ करोड ५० लाख पाउन्ड मूल्य तोकेको छ। नेमार सन् २०१७ मा २२ करोड २० लाख पाउन्डमा बार्सिलोनाबाट पीएसजीमा आबद्ध भएका थिए। पीएसजीका लागि नेमारले यो सिजन घरेलु लिगमा १६ गोल गरेका छन्। पीएसजीमा आबद्ध भएयता उनले विभिन्न प्रतियोगितामा क्लबका लागि ८० खेल खेल्दै ६९ गोल गरेका छन्।०००"
कोरोना संक्रमित कनिकाको पाँचौ परीक्षण नेगेटिभ,"एजेन्सी : कोरोना संक्रमित बलिउड गायिका कनिका कपूरको पाँचौ परीक्षण नेगेटिभ आएको छ। यसअघिका उनका परीक्षण सबै पोजेटिभ आएका थिए। उनको अर्को परीक्षण रिपोर्ट नगेटिभ नआएसम्म अस्पतालमा नै राखिने छ। उनको अहिले लखनउस्थित पीजीआई अस्पतालमा उपचार भइरहेको छ। बेलायतबाट सार्वजनिक कार्यक्रममा सहभागी भएर फर्किएकी कपुर सेल्फ क्वारेन्टाइनमा नबसेपछि चर्को विरोध भएको थियो। उनी त्यहाँबाट फर्किएपछि पनि केही कार्यक्रममा सहभागी भएकी थिइन्। कनिकालाई लखनऊको संजय गान्धी पोस्ट ग्रेजुएट मेडिकल साइन्स इन्स्टिच्यूट (एसजीपीजीआईएमएस) मा भर्ना गरिएको थियो। उनको पाँचौं परीक्षा सकारात्मक भएपछि संस्थानका निर्देशक प्रोआरके धीमानले गायिकाको अवस्था स्थिर रहेको र चिन्ता लिनुपर्ने कुनै कारण नभएको बताएका छन्। गत हप्ता मात्रै उनले आफ्नो इन्स्टाग्राममा भावनात्मक पोष्ट गर्दै आशा छ कि चाँडै नै अबको परीक्षण रिपोर्ट नकारात्मक आउने छ भन्दै लेखेकी थिईन्। जीवनले हामीलाई समयको सदुपयोग गर्न सिकाउँदछ, जबकी समयले हामीलाई जीवनको मूल्य सिकाउँछ उनले लेखेकी थिईन्। उनले आफ्नो स्वास्थ्य प्रति चिन्ता गरेकोमा शुभचिन्तकहरुलाई धन्यवाद दिदै आफू आईसीयूमा नरहेको र अवस्था ठीक रहेको बताएकी थिईन्।"
मेची भन्सारमा कडाइ,"झापा : कोरोना भाइरस संक्रमणको जोखिम बढेसँगै पूर्वी नाका काँकडभिट्टाबाट नेपाल भित्रिने तरकारी, खाद्यान्न र फलपूलका मालबाहक सवारीसाधन केही समय नेपाल प्रवेश गर्न रोक लगाइने भएको छ। मेची भन्सार कार्यालय काकडभिट्टाका प्रमुख युवराज विश्वकर्माका अनुसार स्थानीयको चर्काे विरोधपछि आइतबादेखि निश्चित अत्यावश्यक सवारीबाहेक अन्य मालबाहक साधन रोकिने भएको हो। भारतबाट दैनिक रुपमा नेपाल आउने सवारीसाधन त्यसका चालक र अन्य कर्मचारीमार्फत कोरोना भाइरस प्रवेश गर्ने खतरा बढेको भन्दै स्थानीयले विरोध गर्दै आएका थिए। विश्वकर्माले भने, इन्धन र स्वास्थ्य सामग्री बोकेका गाडीलाई पनि विशेष ्सर्तकता अपनाएर औषधि छर्केर मात्र नेपाल भित्र्याउने सहमति भएको छ। मेची भन्सार कार्यालयमा आइतबार बिहान सम्पन्न सर्वपक्षीय छलफलबाट भारतीय गाडी रोक्ने सहमति भएको थियो। केही समयलाई अन्य खाद्यान्न र तरकारीका गाडी पनि रोकिनेछन्। व्यापारीले नेपालमा तरकारी भित्र्याउँदा भारतको सिलिगुडी लगायतका स्थानबाट ल्याउने गरेका छन्, भन्सार प्रमुख विश्वकर्माले भने, जहाँ कोरोना संक्रमित देखिइसकेको हुनाले नेपाललाई झन खतरा हुने भएकाले पनि तरकारी र फलपूलका गाडीलाई रोकिएको हो। भन्सार बाट लकडाउन सुरु भएयता ३ करोड मूल्यको तरकारी र फलपूल आयात भएको भन्सारको तथ्यांकमा उल्लेख छ। आइतबार भएको छलफलमा प्रदेश सांसद गोपालचन्द्र बुढाथोकी, श्रीप्रसाद मैनाली, मेचीनगरका प्रमुख बिमल आचार्य, उपप्रमुख मीना उप्रेती, राजनीतिक दलका प्रतिनिधि, सुरक्षा निकायका प्रमुखसहितको उपस्थितिमा गरिएको छलफलबाट आइतबारदेखि नै भारतीय सवारीसाधनलाई नेपाल प्रवेश रोक लगाउने सहमति भएको छ। छलफलमा प्रदेश सांसद गोपालचन्द्र बुढाथोकीले, तत्कालको अवस्थामा बिश्व नै ठूलो संकटमा परेको बेला भन्सारमा सहज बनाएर नेपाली नागरिकलाई जोखिममा पार्न नहुने बताए। अति आवश्यक खाना पकाउने ग्यास र स्वास्थ्य सामग्रीबाहेक अहिले नेपालमा कुनै अन्य वस्तु भारतबाट आयात गर्नुपर्ने अवस्था नभएकाले पनि त्यस्ता सवारीसाधनमा पूर्ण रोक लगाउनुपर्ने अर्का प्रदेश सांसद मैनालीले बताए। नेपाल भित्रका कृषि सामाग्री बेचबिखन गर्न नदिने तर भारतबाट तरकारी लगायत खाद्यान्नका गाडी निरन्तर आउन दिएपछि नेपालका कृषकको चर्को विरोध भएको थियो। विरोध पश्चात भन्सारमा स्थानीय व्यापारी र नेताबीचको छलफलपछि भन्सारले उक्त प्रस्ताव विभागमा पेस गरेको भन्सार प्रमुख विश्वकर्माले बताए।"
आमाको काजकिरियामा जाने भन्दै यात्रु ओसार्ने पक्राउ,"ललितपुर : आमाको काजकिरिया गर्न भन्दै सवारी पास लिएर यात्रु ओसारेको भन्दै चारजना पक्राउ परेका छन् । ३० यात्रु बोकेर काठमाडौं बाहिर जान तयार भएको प्रदेश ३०१००५ ख ९१९८ नम्बरको बसलाई पनि प्रहरीले नियन्त्रणमा लिएको छ । ललितपुरको झम्सीखेलबाट सोमबार उनीहरु पक्राउ परेका हुन् । महानगरीय प्रहरी परीसर ललितपुरका प्रमुख टेक प्रसाद राइका अनुसार पक्राउ पर्नेमा सप्तरी सुरुङा नगरपालिका ८ का सवारी प्रयोगकर्ता ४५ बर्षका शुभराम चौधरी, चालक जितेन्द्र चौधरी , सवारीधनी इन्द्रदेव यादव र बाबुलाल कुमाल छन् । उनीहरुले जिल्ला प्रशासनबाट आजैदेखि लागु हुने गरी सवारी अनुमति समेत लिएका थिए । झुटो विवरण देखाएर लकडाउन उल्लंघन गर्दै यात्रु बोकेको थाहा पाएपछि पक्राउ गरेको प्रहरीले जनाएको छ । प्रत्येक यात्रुबाट २ हजारका दरले रकम संकलन गरेको पनि प्रहरीले अनुसन्धानका क्रममा भेटेको छ । झुटो विवरण दिएर लकडाउन उल्लंघन गरेको अभियोगमा उनीहरुलाई कारवाही हुने राइले जानकारी दिएका छन् ।"
कोरोना महामारी : अमेरिकामा एकै दिन हजार बढीको मृत्यु हुँदा इटाली र फ्रान्समा साताभरिकै न्यून (अपडेट),"विश्व महामारी कोरोना भाइरस (कोभिड१९) संक्रमणबाट इटाली र फ्रान्समा गत २४ घण्टाभित्र न्यून संख्यामा मृत्यु भएको छ। पछिल्लो एक साताको तथ्यांकका आधारमा न्यून मृत्यु भएको हो। गत २४ घण्टाभित्र इटालीमा ५२५ जनाको ज्यान गएको छ भने फ्रान्समा ५१८ जनाले ज्यान गुमाएका छन्। यससँगै इटालीमा कोरोना संक्रमणबाट ज्यान गुमाउनेको संख्या १५ हजार ८८७ तथा फ्रान्समा ८ हजार ९३ पुगेको छ। यसैगरी इटालीमा थप ४ हजार ३१६ नयाँ संक्रमित भेटिएका छन्। यससँगै इटालीमा १ लाख २८ हजार ९४८ मा संक्रमण पुष्टि भइसकेको छ। फ्रान्समा गत २४ घण्टाभित्र २ हजार ८८६ थप संक्रमित भएका छन्। यससँगै फ्रान्समा संक्रमित संख्या ९३ हजार ७७३ पुगेको छ। अमेरिकामा भने कोरोना संक्रमण अझै तीव्र देखिएको छ। गत २४ घण्टाभित्र २५ हजार १९३ थप संक्रमित भेटिएका छन् भने थप १ हजार १५९ ले ज्यान गुमाएका छन्। अलजजिराका अनुसार न्यूयोर्क राज्यमा मात्र ५९४ को ज्यान गएको छ। यससँगै अमेरिकामा मर्नेको संख्या ९ हजार ६१९ पुगेको छ। गत डिसेम्बरदेखि फैलिएको कोरोनाका कारण हालसम्म विश्वभर ६९ हजार ४१९ ले ज्यान गुमाइसकेका छन्। जोन्स हप्किन्स विश्वविद्यालयको तथ्यांक अनुसार १२ लाख ७२ हजार ११५ जनामा संक्रमण पुष्टि भइसकेको छ। यसैगरी हालसम्म २ लाख ६० हजार १२ जना निको भएका छन्। कुन देशमा कति (आँकडा) अमेरिका संक्रमित: ३,३७,०७२ मृत्यु: ९,६३३ निको: १७,४४८ स्पेन संक्रमित: १,३१,६४६ मृत्यु: १२,६४१ निको: ३८,०८० इटाली संक्रमित: १,२८,९४८ मृत्यु: १५,८८७ निको: २१,८१५ जर्मनी संक्रमित: १००,१२३ मृत्यु: १,५८४ निको: २८,७०० फ्रान्स संक्रमित: ९३,७७३ मृत्यु: ८,०९३ निको: १६,३५४ चीन संक्रमित: ८२,६०२ मृत्यु: ३,३३३ निको: ७७,२०७ इरान संक्रमित: ५८,२२६ मृत्यु: ३,६०३ निको: १९,७३६ बेलायत संक्रमित: ४८,४३६ मृत्यु: ४,९४३ निको: २२९ टर्की संक्रमित: २७,०६९ मृत्यु: ५७४ निको: १,०४२ स्वीजरल्यान्ड संक्रमित: २१,१०० मृत्यु: ७१५ निको: ६,४१५ बेल्जियम संक्रमित: १९,६९१ मृत्यु: १,४४७ निको: ३,७५१ नेदरल्याण्ड संक्रमित: १७,९५३ मृत्यु: १,७७१ निको: २५७ क्यानडा संक्रमित: १५,७५६ मृत्यु: २५९ निको: ३,०१२ अस्ट्रिया संक्रमित: १२,०५१ मृत्यु: २०४ निको: २,९९८ पोर्चुगल संक्रमित: ११,२७८ मृत्यु: २९५ निको: ७५ दक्षिण कोरिया संक्रमित: १०,२३७ मृत्यु: १८३ निको: ६,४६३ भारत संक्रमित: ३,५८८ मृत्यु: ९९ निको: ३२८ नेपाल संक्रमित: ९ मृत्यु: ० निको: १ (स्रोत: जोन्स हप्किन्स विश्वविद्यालय)"
भारतमा सांसद र मन्त्रीको ३० प्रतिशत तलब कटौती,"नयाँदिल्ली : कोविड १९ ले महामारीको रूप लिन लागेको भन्दै भारतको मन्त्रिपरिषद्ले प्रधानमन्त्री मोदीसहित सबै मन्त्री र राज्यमन्त्रीको तलब ३० प्रतिशतले कटौती गर्ने भएको छ। यसका साथै राष्ट्रपति, उपराष्ट्रपति र राज्यपालले पनि एक वर्षसम्मको तलब ३० प्रतिशत कम लिने भएका छन्। राष्ट्रपति, उपराष्ट्रपति र राज्यपालले भने यो निर्णय स्वैच्छिक गरेका हुन्। यो रकम केन्द्र सरकारले कोविडविरुद्धको युद्धमा खर्च गर्नेछ। यो अभियानमा केन्द्र सरकारले सांसदहरूको तलब पनि ३० प्रतिशतले घटाउने निर्णय गरेको छ। त्यसैगरी आगामी २ वर्षका लागि संसदीय क्षेत्र विकास कार्यक्रमअन्तर्गत उपलब्ध हुने रकम पनि कटौती भएको छ। मन्त्रिपरिषद्को उक्त निर्णयको जानकारी दिँदै केन्द्रीय मन्त्री प्रकाश जावडेकरले भने, एक वर्षसम्म सबै सांसदको तलबमा ३० प्रतिशत कटौती गर्ने निर्णय भएको छ। सांसदको तलबको प्रयोग कोविडविरुद्ध लड्न प्रयोग गरिनेछ। यो कार्यान्वयनमा ल्याउन केन्द्र सरकारले एउटा अध्यादेश जारी गरेको छ। राष्ट्रपति, उपराष्ट्रपति र राज्यपालले स्वैच्छिक ३० प्रतिशत कम तलब लिने भएपछि त्यसलाई पनि कानुनी रूप दिइएको छ। मन्त्री जावडेकरका अनुसार मन्त्रिपरिषद्मा सांसदहरूको स्थानीय क्षेत्र विकास कोषलाई २ वर्षका लागि रोक्ने सहमति भएको छ। भारतमा लोकसभा र राज्यसभाका सांसदले आफ्नो क्षेत्रको विकासका लागि वार्षिक ५ करोड भारतीय रुपैयाँ सरकाबाट पाउँछन्। यो कोष स्थगित गरिँदा सरकारले ७९ अर्ब रुपैयाँ पाउनेछ। भारतको स्वास्थ्य तथा परिवार कल्याण मन्त्रालयले पछिल्लो १२ घण्टामा कम्तीमा पनि ४९० जनामा संक्रमण देखिएको जनाएको छ। साढे चार हजारभन्दा बढी संक्रमित भारतमा पछिल्ला केही दिनमा कोविड संक्रमितको संख्या बढ्न थालेको छ। यससँगै भारतमा सोमवारसम्म संक्रमितको संख्या ४ हजार ५५३ जना पुगेका छन्। सोमवार रातिसम्म यसबाट ज्यान गुमाउनेको संख्या ११८ पुगेको छ। संक्रमितहरूमध्ये उपचारका क्रममा ३२८ जना उपचार गरी घर फर्किएका छन्। अरू ४ हजार १०७ जना भने उपचाररत रहेका छन्। उनीहरू केही अस्पताल त केही आफ्नो घरमै निगरानीमा रही उपचार गराइरहेका छन्। भारतमा विस्तारै यसको प्रकोप बढ्न थालेको महसुस गरिएको छ। भारतका अरू राज्यको तुलनामा महाराष्ट्रमा संक्रमित बढेका छन्। महाराष्ट्रमा मात्र ६९० जना संक्रमित भेटिएका छन्। त्यसैगरी त्यसपछि सबैभन्दा धेरै विरामी तमिलनाडुमा छन्। त्यहाँ ५७१ जना विरामी छन् भने नयाँदिल्लीमा ५०३ जना विरामी रहेका छन्। भारतमा दुई सातादेखि देशैभर लकडाउन घोषणा गरिएको छ। जसका कारण त्यहाँको जनजीवन निकै प्रभावित भएको छ। दैनिक नयाँ संक्रमित थपिँदै जान थालेपछि भने यो लकडाउनको अवधि पनि थप लम्बिने सम्भावना देखिएको छ। एजेन्सी"
स्वास्थ्य सामग्री खरिदमा किन घिच्याउने सेना ?,"कोरोना भाइरस (कोभिड१९) संक्रमणग्रस्त विश्वमा सबैभन्दा बढी अभाव भाइरस रोकथाम तथा संक्रमितको उपचारका निमित्ता आवश्यक स्वस्थ्य उपकरण, सामग्री तथा औषधीको छ। विश्वमा उक्त सामग्रीको जोहोभण्डारण थिएन। प्रत्येक दिन अकासिँदै गएको मागको अनुपातमा यी सामग्री उत्पादन हुन सकेको छैन। जुन राष्ट्रहरू यी सामग्री उत्पादन गरेर विश्व बजारमा निर्यात गर्थे, (अमेरिका, जर्मनी, फ्रान्स, इटाली, जापान, स्विजरल्याण्ड, चीन, सिंगापुर तथा दक्षिण कोरिया आदि) उनीहरू स्वयं संक्रमण रोक्न (चीन, सिंगापुर र दक्षिण कोरियाबाहेक) सफल हुन सकेका छैनन् आजका दिनसम्म। अर्कोतर्फ महामारीका रूपमा फैलिएको संक्रमण अनियन्त्रित हुँदैछ। जसले गर्दा स्थापित औषधि उत्पादक राष्ट्रहरूमा पनि कोभिड१९ को महामारीको कारणले उत्पादन बन्द अवस्थामा छन्। दैनिकीमा प्रयोग हुने औषधि आपूर्तिसमेत प्रभावित हुने अवस्थाको सामना गर्दैछ विश्व। विद्यमान परिस्थितिमा कुनै पनि एक राष्ट्रले संक्रमण दोस्रो चरण प्रवेश गरेको हाम्रो आवश्यकताअनुरूप भाइरसको रोकथाम तथा संक्रमितलाई आवश्यक पर्ने उपकरण, औषधि तथा अन्य सामग्री आपूर्ति गर्न सक्ने अवस्था छैन। आधा विश्व घरभित्र नै बस्न वाध्य छन् भने उनीहरू यो महामारी कहिले सकिने होला भन्दै आफ्नो दैनिक गुजारा गरिरहेका छन्। संक्रमण फैलने सम्भाव्यताका विभिन्न अवस्थाअनुरूप हामीलाई पर्नसक्ने आवश्यकताको जटिल गृहकार्य स्वस्थ्य मन्त्रालयले गरिसकेको छ भन्ने अनुमान गर्न सकिन्छ। त्यस्ता अध्ययनका आधारमा सोही मन्त्रालयले तत्कालीन तथा मध्यावधिका निमित्ता हाम्रो आवश्यकता तथा आपूर्तिका सम्भावित स्रोत मुलुकहरूको पहिचानसमेत गरिसकेको अनुमान गर्न कठिन हँुदैन। आन्तरिक उत्पादनका निमित्ता कच्चा पदार्थको व्यवस्था त मुलुकमा विकसित अवस्थामा रहेका फर्मासुटिकल उद्योगहरू आफैंले गर्न सक्लान् अथवा तिनलाई न्यूनतम सरकारी सहयोगको आवश्यकता पर्न सक्छ। कोभिड१९ सम्बन्धी आवश्यक उपकरण, औषधि तथा अन्य सामग्रीलाई सम्भाव्य उत्पादक मुलुकहरूमध्ये कतिले हामीलाई सहयोगार्थ दिन सक्लान्, कैयन्सँग खरिद गर्नुपर्ने हुन सक्छ। त्यसको निर्क्यौल पनि स्वस्थ, परराष्ट्र, अर्थलगायत मन्त्रालय नेतृत्वको सहभागितामा बनेको उच्चस्तरीय समितिले पनि गरिसकेको हुनुपर्छ। सरकारले निर्धारण गरेको आवश्यकता स्वस्थ्य मन्त्रालयले तय गरेअनुरूपको उपकरण, सामग्री तथा औषधिको मेनु लाई परराष्ट्र मन्त्रालयले सहयोगी राष्ट्र तथा उत्पादक राष्ट्रका सरकारसमक्ष प्रस्तुत गरेर तिनको आपूर्ति कुनकुन मुलुकहरूबाट सम्भव छ भन्ने लागत पनि तयार पारिसकेको हुनुपर्छ। कति सहयोगस्वरूप पाइने हो तथा कति खरिद गरिनु आवश्यक छ, त्यसको निर्धारण पनि भइसकेको हुनुपर्ने हो। यस्ता कार्य अधुरा छन् भने विभिन्न राष्ट्रहरूमा स्थापना गरिएका नेपाली दूतावास तथा तिनमा तैनाथ भएका राजदूतवाणिज्य दूतहरूले कुन मुलुकबाट आवश्यक परेका सामग्रीमध्ये कति आपूर्ति गर्न सकिन्छ त्यसको निर्धारण गर्न कठिन हुन नपर्ने हो। संकटको बेलामा त्यहाँ रहेका नेपाली कूटनीतिक व्यक्तिहरूलाई आपत्कालीन सूचना जारी गरेर संकलन गर्न कठिन ह्दैँन। यस्ता गहन कार्यमा उनीहरूलाई सरकारले उपयोगमा ल्याउन सक्नुपर्छ। स्वस्थ्य सामग्री खरिदमा अनुभवहीन ओम्नी इन्टरनेसनल कम्पनीसँग गरेको आपत्कालीन खरिद प्रक्रियागत र त्रुटिपूर्ण मात्र होइन अत्यधिक मूल्यवान, तल्लो गुणस्तरको र कुनै अन्य मुलुकमा काम नलाग्ने प्रमाणित भएका सामग्रीसमेत ल्याएका कारण सरकार विवादमा पर्यो। त्यतिमात्र नभएर निर्धारित परिणामभन्दा धेरै कम आयात भएको पुष्टि भएपछि स्वस्थ्य सेवा विभाग आपूर्तिकर्तासँग गरेको सम्झौता खारेज गर्न वाध्य भयो। ओम्नी इन्टरनेसनल कम्पनीको जमानत जफत गर्दै कालोसूचीमा राखेर समाचार प्रसारण गरियो। खरिद प्रक्रियामा धेरै अरिंगालहरूले डसेका र सरकारको स्वच्छ आलोचकहरूबाट नै विरोध भएपछि प्रधानमन्त्रीले उपप्रधान एवं रक्षामन्त्रीको संयोजकत्वमा रहेको उच्चस्तरीय समितिलाई निर्देशन दिएर खरिद प्रक्रिया रद्द गर्न लगाएको समाचार छ। उक्त खोटी खरिद प्रक्रिया रद्दसँगै उक्त सामग्री खरिद प्रक्रियाको जिम्मेवारी सेनालाई दिने आदेशले अर्को विवाद सिर्जना गरेको छ। यसरी सेनालाई खटाउँदा सरकारले सेना स्वस्थ्यसँग सम्बन्धित औषधि, उपकरण तथा अन्य सामग्री खरिद विशेषज्ञ संस्था होइन भन्ने वास्तविकता आत्मसात् गर्न चाहेनसकेन। निश्चय पनि सेनाको आफ्ना जवानलाई स्वस्थ्य सेवा उपलब्ध गर्ने तथा स्वस्थ्य तालिम सेवा प्रदान गर्ने सीमित अनुभव भए पनि ठूलो परिणाममा स्वस्थ्य उपकरण, सामग्री तथा औषधि आदिको गुणस्तर निर्धारण गर्ने प्रमाणित क्षमता छैन। यस संस्थासँग विश्व बजारहरूमा गएर गुणस्तर र खरिद मूल्य दाँज्ने अनुभव, क्षमता, दक्षताको तथा सञ्जालहरूको चरम अभाव छ भन्ने अनुमान गर्न कठिन पर्दैन। कोभिड१९ रोकथामका निमित्ता आवश्यक उपकरण, औषधि तथा अन्य सामग्री खरिद विषयलाई एकै छिन पर राख्ने हो भने कुन परिस्थितिमा सेनालाई यो जिम्मेवारी सुम्पियो भन्नेतर्फ जानु आवश्यक हुन्छ। उक्त निर्णय हुनुअघि प्रधानमन्त्री र उनकै दलका अर्का अध्यक्षबीच खरिद प्रकरणमा केन्द्रित ४५ मिनेट लामो भेटवार्ता भएको थियो। त्यसैगरी विपक्षी दलका नेतासँग पनि प्रधानमन्त्रीको यसै विषय सम्बन्धित कुराकानी भएको समाचार प्रसारण भए। त्यसकारण उक्त निर्णयका निमित्ता सहअध्यक्ष र प्रतिपक्ष दलका नेताको भूमिकालाई नजरअन्दाज गर्न सकिँदैन। अर्थात प्रधानमन्त्रीले सम्बन्धित शीर्षस्थ नेताहरूसँग छलफल गरेर सेनालाई यो जिम्मेवारी सुम्पने निर्णय गरेको आशंका गर्न सकिन्छ। सेनालाई उसको दक्षताबाहिरको जिम्मेवारी सुम्पनेभन्दा भएको नागरिक प्रशासनलाई नै सक्रिय तुल्याएर सरकारले प्रस्तावित सरकार तथा सरकारबीच (जीटुजी) हुने सहयोग तथा खरिद प्रक्रिया अगाडि बढाएर सेनालाई त्यस्ता सामग्रीको भण्डारण तथा वितरणको जिम्मेवारी सुम्पिँदा उचित हुन्छ। अब हाम्रो इतिहासतर्फ केन्द्रित हौं। विगतमा नेपाली सेनाको परिचालन (संक्षिप्त इतिहास) दुई प्रमुख कार्यका निमित्ता गरिएका थिए। ती हुन् प्रथम सत्ताा प्राप्तिका निमित्ता (जंगबहादुर, धीरशमशेरका १८ भाइ छोरा, चन्द्रशमशेर तथा राजा महेन्द्रले सत्ताा हत्याएको केही उदाहरण प्रस्तुत गर्न सकिन्छ) दोस्रो, सत्ताामा हाबी हुननिम्ति (भीमसेन थापा, जंगबहादुर तथा तिनका सन्तती, राजा त्रिभुवन, महेन्द्र, वीरेन्द्र हुँदै ज्ञानेन्द्रसम्म सबैले सत्ताामा टिकिरहनका निमित्ता सेनाको सहयोग लिएका थिए।) अर्को ऐतिहासिक वास्तविकताको पाटो भनेको जुन दिन सेनाले त्यसरी सत्ताा प्राप्त गर्ने तथा सत्ताामा हाबी हुनेहरूका विद्रोहीलाई सहयोग गर्यो उनीहरूको सत्तााबाहिर गमन भयो। यसको ज्वलन्त उदहारण ज्ञानेन्द्र हुन्। सत्ताामा टिकिरहनेहरूले सेनालाई राज्य सञ्चालनको छुट्टै दर्जाको महत्तवपूर्ण अंगको रूपमा स्थापित गरे। राणाकालीन नेपालमा सेनाका उच्च ओहोदाका कर्मचारीलाई केन्द्र तथा जिल्लाहरूमा खटिएर शान्ति सुुरक्षाका अलावा सार्वजनिक प्रशासन तथा न्यायालय सञ्चालन गर्ने अधिकार दिइएको थियो। राजा त्रिभुवनदेखि ज्ञानेन्द्रसम्मले सेनाले प्रस्ताव गरेको बजेट नघटाई स्वीकार गर्न आफ्ना अर्थमन्त्रीहरूलाई आदेश दिए भने सेनाले गर्ने खर्चको निरीक्षण गर्ने अधिकार नागरिक निकायलाई दिएनन्। २०११ साल पूर्वसम्म सेनालाई दरबारलगायत सार्वजनिक पूर्वाधार निर्माण कार्यहरूमा खटाउने प्रचलन थियो। राजा महेन्द्रले सेनालाई भारतीय सेनाले त्रिभुवन राजपथ निर्माण गरेजस्तै गरेर टीका भैरवहेटांैडा सडक निर्माण कार्यमा संलग्न गरेका थिए। चीन र इजरायलमा सेनाले पूर्वाधार निर्माण कार्यमा खेलेको भूमिकाबाट प्रभावित प्रथम नागरिकबाट चुनिएका प्रधानमन्त्री बीपी कोइरालाले नेपाली सेनालाई सडक, बिजुली उत्पादन केन्द्र तथा सिँचाइ आयोजना निर्माण कार्यमा संलग्न गराउने घोषणा गरेका थिए। त्यसपछि सेनाले आफ्नो रक्षामन्त्री सेनाविरोधी भएकाले तिनले सेनालाई डाउनसाइज गर्दै गैरफौजी कार्यहरूमा संलग्न गर्न खोजेको हल्लाको प्रचारप्रसार गरिएको थियो। २०१७ पछि राजा महेन्द्रले सेनाका कमाण्डरहरूलाई सेवाबाट निवृत्ता भएपछि उनीहरूलाई कि सेनामै उच्च तह जस्तै फिल्डमार्सल पदमा नियुक्ति गर्ने अथवा उनीहरूलाई प्रशासकीय (सचिव, अञ्चलाधीश एवं वैदेशिक सेवा खासगरी राजदूतमा नियुक्ति गर्ने) कार्यहरूमा संलग्न तुल्याइयो। राजा वीरेन्द्र तथा ज्ञानेन्द्रले पनि उक्त कार्यलाई निरन्तरता दिए। राजा वीरेन्द्रले सडक निर्माण कार्यमा सेनालाई परिचालन गर्न शिवपुरीमा सडक निर्माण गरेर सुरु गरेका थिए। माओवादी द्वन्द्व बढ्न थालेपछि माओवादीविरुद्ध सेना परिचालन गर्न नमान्ने राजाले नेपाली सेनालाई निर्माणसम्भार कार्यमा खटाए। सेनाले वा सेनाको व्यस्थापनमा केही असजिला स्थानमा सडक निर्माण भएका छन्। काठमाडौंतराई द्रुत राजमार्ग निर्माण अहिलेसम्मको सबैभन्दा ठूलो कार्य हो। सेनालाई कोभिड१९ संक्रमण रोकथाम तथा संक्रमितको उपचारका निमित्ता आवश्यक स्वस्थ्यसम्बन्धी उपकरण, पोसाक, माक्स तथा अन्य सामग्री खरिद गर्ने आकस्मिक जिम्मेवारी सुम्पिँदा सरकारले केही महत्तवपूर्ण विषयलाई नजरअन्दाज गरेको छ। १ सुरुमा उल्लेख गरिएजस्तै सेना औषधि उपचार रोकथाम सरसामग्री तथा उपकरण खरिद गर्ने विशेषज्ञ संस्था होइन। यस संगठनसँग त्यस्तो खरिद गरेको पूर्व अनुभव तथा आवश्यक सञ्जाल पनि छैन। २ राष्ट्रिय सुरक्षा जिम्मेवारी वहन गर्दै आएको यस संस्थालाई अरबौं अरबको स्वस्थ्य सामग्री खरिद गर्ने जिम्मेवारी सुम्पिँदा सो कार्य बोकाको मुखमा कुभिन्डो प्रमाणित हुने प्रवल सम्भावना हुन सक्छ। ३ सेनालाई खरिद प्रक्रियामा सामेल गर्दा उसले यस कार्यमा सफलता हासिल गर्न सकेन अथवा यदि अनियमितता भयो भने सेनाको हालसम्म कायम गरेको गरिमा गिर्ने निश्चित छ। ४ सेनाको वर्तमान नेतृत्वले क्रमिक रूपमा सञ्चालन गरेको आन्तरिक अनियमितता तथा चारित्रिक सुधार कार्यलाई खरिद प्रक्रियाले ओझेलमा पार्न सक्छ। ५ यस कार्यले नागरिक प्रशासनप्रति मात्र होइन सरकारको क्षमतामाथि नै ठूलो प्रश्न चिन्ह् खडा गर्ने निश्चित छ। सेनाले सरकारको आज्ञा पालना गर्ने संगठन भएकाले सेनाले राज्य सञ्चालकहरूले दिने कार्य चाहे त्यो उसले सम्पादन गर्न नसक्ने नै भएको खण्डमा पनि पछि हट्दैन। सेनाले आफ्नो सामथ्र्य छैन भनेर स्वीकारेको समाचार हालसम्म सुनिएको पनि छैन। उदाहरणकै निमित्ता काठमाडौं तराईद्रद्रुतमार्ग सेनालाई सुम्पिँदा सेनाको बुताबाहिरको कार्य गर्न ऊ राजी भएको भनेर आलोचना उसले खेप्दैछ। आपत्कालीन अवस्थामा स्वस्थ्य उपकरण, औषधिलगायत अन्य सामग्री खरिदको जिम्मेवारी सेनालाई सुम्पने विवेकमाथि धेरैले प्रश्न गर्ने गरेका छन्। त्यसकारण नागरिक नेतृत्वले सेनालाई उसको दक्षताबाहिरको जिम्मेवारी सुम्पनेभन्दा भएको नागरिक प्रशासनलाई नै सक्रिय तुल्याएर सरकारले प्रस्तावित सरकार तथा सरकारबीच (जीटुजी) हुने सहयोग तथा खरिद प्रक्रिया अगाडि बढाएर सेनाको दक्षता अर्थात त्यस्ता सामग्रीको भण्डारण, हिफाजत तथा वितरणको जिम्मेवारी सुम्पिँदा आपत्कालीन अवस्थाको निकास हुनेछ। सरकारलाई सेनाको सुझाव : तत्काल लकडाउन गरौं कोरोना महामारी रोकथामक र नियन्त्रणका लागि प्रधानसेनापतिका १० निर्देशन प्रधानसेनापति थापाको १० बुँदे निर्देशन : बहादुरी होइन, बुद्धि र विवेक प्रयोग गर्नुस् कोरोनाबारे सूचना दिन सेनाले बनायो मोबाइल एप सेनालाई स्वास्थ्य सामाग्री ल्याउने जिम्मा सेनालाई खरिद जिम्माको निर्णय विवादमा सेनालाई अघि सार्ने डिजाइन !"
"भयभीत होइन, संयमित बनौ","काठमाडौं : बढ्दो संक्रमणसँगै सर्वसाधारण कोरोना भाइरस (कोभिड१९)बाट त्रस्त छन्। तर, वरिष्ठ चिकित्सक एवं विज्ञहरू भन्छन्, यो भाइरसको संक्रमण हुँदैमा ज्यान जाँदैन। आत्तिनुभन्दा सावधानी अपनाउनुपर्छ। संक्रमित व्यक्तिले पनि उच्च मनोबल राख्नुपर्छ। नेपालमा संक्रमितको संख्या ९ पुगेको छ। तीमध्ये १ जनाले स्वास्थ्यलाभ गरेका छन्। बाँकीको अवस्था सामान्य र सुधारोन्मुख छ। बाहिरबाट आएका संक्रमित व्यक्तिबाट कोरोना सरेको पछिल्लो घटनासँगै मुलुक संक्रमणको दोस्रो चरणमा प्रवेश गरेको छ। यो अवस्थालाई ध्यान दिएर विज्ञले खेलाँची नगर्न सुझाएका छन्। श्वास फेर्न गाह्रो भएको छैन वा शिथिल अनुभव भएको छैन भने आश्वस्त हुन सकिने परिस्थिति हो, अन्नपूर्ण मिडिया नेटवर्कद्वारा आइतबार आयोजित भिडियो अन्तत्र्रियामा वरिष्ठ फिजिसियन प्रा डा अर्जुन कार्कीले भने, रुघाखोकी मात्र लागेको छ र दैनिक जीवनमा अप्ठेरो महसुस भएको छैन भने आत्तिनुपर्दैन। पाटन स्वास्थ्य विज्ञान प्रतिष्ठानका पूर्वउपकुलपतिसमेत रहेका प्रा डा कार्कीले संक्रमित व्यक्तिको सम्पर्क रहेको अवस्थामा भने उच्च सतर्कता र सजगता अपनाई जँचाउन जान सल्लाह दिए। विश्वव्यापी महामारीको रूप लिएको कोभिड१९ बाट संक्रमितमध्ये करिब साढे ५ प्रतिशतको ज्यान गएको छ। प्रतिरोधात्मक क्षमता कम भएका, ज्येष्ठ नागरिक र अन्य रोगले थला परेका व्यक्तिले भने उच्च सावधानी अपनाउनुपर्ने चिकित्सकको सुझाव छ। संक्रमण हुनेबित्तिकै मरिहालिने होइन। अधिकांश व्यक्ति त अस्पतालमै जानुपर्दैन, उनले भने, अस्पतालमै बसेर उपचार गर्नुपर्नेमध्ये पनि अधिकांशलाई चिकित्सकीय प्रयत्नले बचाउन सकिन्छ। त्रिवि चिकित्साशास्त्र अध्ययन संस्थान (आईओएम)का डिन प्रा डा जगदीश अग्रवालले लकडाउनलाई प्रभावकारी रूपमा लागू गर्नुपर्ने र परीक्षणको दायरा बढाउनुपर्ने बताए। विदेशबाट आएका नेपाली सबैलाई परीक्षण गर्नुपर्छ, उनले भने, परीक्षणको दायरा पनि विस्तार गर्नुपर्छ। संक्रमितहरू भेटिएका कैलाली, कञ्चनपुर, बागलुङका साथै तराईका क्वारेन्टाइनमा बसेका व्यक्तिको पनि परीक्षण गर्नुपर्ने उनको भनाइ थियो। खुला सीमा छ। सीमावर्ती क्षेत्रका क्वारेन्टाइनमा सयौं नेपाली बसेका छन्, उनले भने, तिनलाई पनि परीक्षणको दायरामा ल्याउनुपर्छ। कोरोना संक्रमणले विचलित हुनुपर्ने अवस्था नरहेको नेपाल हेल्थ रिसर्च काउन्सिल, इथिकल रिभ्यु बोर्डका अध्यक्ष प्रा डा प्रकाश घिमिरेले बताए। त्रिवि माइक्रोलोजी विभागका पूर्वप्रमुख घिमिरेले भने, संक्रमित व्यक्तिको खोकी, हाच्छ्युँबाट वा एउटै भान्सामा सँगै बस्दा विभिन्न तरिकाबाट भाइरस बाहिर निस्किएर सर्न सक्छ। दूरी कायम राखेर बस्नु र मास्क लगाउनुपर्छ। सचेत रहे आत्तिनुपर्दैन। उनका अनुसार कोरोनाले सबै उमेर समूहका व्यक्तिलाई संक्रमण गरे पनि प्रतिरोधात्मक क्षमता न्यून भएका र दीर्घ रोगीलाई मात्र जोखिम हुन्छ। कोरोना भाइरस संक्रमणपछि ८० प्रतिशत व्यक्ति अस्पताल जानुपर्दैन, उनले भने, अस्पताल पुग्नुपर्ने अवस्थाका २० प्रतिशत हुन्छन्। तीमध्ये पनि ५ देखि ७ प्रतिशत मात्र गम्भीर भई आईसीयूमा भर्ना हुन जरुरी देखिन्छ। वरिष्ठ मनोचिकित्सक डा कपिलदेव उपाध्यायले कोरोना संक्रमण आफू वा परिवारलाई हुन्छ कि भन्ने फोबिया सर्वत्र रहेको उल्लेख गरे। कोरोना भाइरसले चिन्ता र डर बढाएको छ, उनले भने, स्वास्थ्यको ख्याल गर्नुपपर्छ। तर, चिन्ता लिएर बस्नुहुँदैन। डर र चिन्ताबाट माथि उठेर स्वास्थ्य सुरक्षा एवं सावधानी अपनाउनु नै कोरोनालाई जित्नु हो। उनले संक्रमणको तनाव न्यूनीकरण गर्न सकारात्मक सोच जरुरी भएको बताए। मलाई संक्रमण हुँदैन, स्वस्थ छु, रोग प्रतिरोधात्मक शक्ति राम्रो छ, संक्रमण भइहाले पनि निको हुन्छु भन्ने सोच राख्नु नै सकारात्मक सोच हो, उनले भने। उनको सल्लाह छ एक्लोपनाले चिन्ता बढाउँछ। छलफलमा सहभागी हुने, पुस्तक पढ्ने, युट्युब हेर्ने गर्नुपर्छ। मन पर्ने काममा व्यस्त रहन सकिन्छ। ध्यान, योग पनि लाभदायक हुन्छन्। ग्रान्डी इन्टरनेसनल अस्पतालका मेडिकल डाइरेक्टर डा चक्रराज पाण्डेले संक्रमण विस्तार भइरहेका बेला सरकारी वा अन्य निकायलाई दोष दिनुभन्दा पनि समन्वय र सहकार्य गर्नुपर्ने बताए। एकअर्कालाई दोष दिनेभन्दा पनि भावी पुस्ताका लागि गृहकार्य गर्ने बेला पनि हो यो, उनले भने, नकारात्मक धारणा नराखौं। समन्वय गरौं। तत्कालीन र दीर्घकालीन कार्ययोजना बनाएर अघि बढौं। उनले नेपाली पुस्ताले व्यहोर्नु नपरेको चुनौती अहिले देखापरेको बताए। अमेरिकालगायत विकसित मुलुकलाई पनि अत्यावश्यक वस्तुको आपूर्ति र व्यवस्थापनमा समस्या भइरहेको छ भने नेपालमा चुनौती देखिनु स्वाभाविक हो, उनले भने। निजी स्वास्थ्य संस्था पनि सरकारअन्तर्गत परिचालन हुने उल्लेख गर्दै उनले स्वास्थ्यकर्मीको मनोबल उच्च राख्नुपर्ने आवश्यकता औंल्याए। उनले यो विपत्तिलाई अवसरका रूपमा लिएर भविष्यका लागि दर्बिलो बन्न सक्नुपर्ने धारणा राखे। अर्कातिर दिग्भ्रमित पार्ने अनधिकृत सूचना सामग्रीका कारण सर्वसाधारण त्रस्त छन्। सामाजिक सञ्जालले कोरोनाबाट थप त्रास फिँजाइरहेका छन्, महानगरीय प्रहरी कार्यालय रानीपोखरीका प्रमुख डीआईजी विश्वराज पोखरेलले भने, प्रहरीले त्यस्ता व्यक्तिका फेसबुक अकाउन्ट र युट्युबरहरूको खोजी गरिरहेको छ। केहीलाई कानुनी दायरामा ल्याइसकेको पनि छ। डीआईजी पोखरेलका अनुसार उपत्यकामा ३ हजार ५ सय ३० महिला र १५ हजार ८ सय १६ पुरुषलाई लकडाउन उल्लंघन गरेको आरोपमा केही समय नियन्त्रणमा लिएर सम्झाईबुझाई छाडिएको छ।"
कोरोनाको दोस्रो चरण,"नेपालमा कोरोना भाइरस (कोभिड१९) संक्रमणको दोस्रो चरण सुरु भएको छ। विदेशबाट आएका व्यक्तिमा मात्र सीमित संक्रमण पहिलो चरण हो। ती व्यक्तिले आफ्नो परिवारमा संक्रमण गराएपछि दोस्रो चरण सुरु हुन्छ। अनि समुदायबाट समुदायमा संक्रमण तेस्रो चरण हो भने महामारीको अवस्था चौथो चरण। स्वास्थ्य तथा जनसंख्या मन्त्रालयले दोस्रो चरण सुरु भएको जनाउ दिएको छ। यो खतराको संकेत हो। अभै पनि सचेतना नअपआउने र लकडाउनलाई कडिकडाउ नतुल्याउने हो भने तेस्रो चरण (समुदायदेखि समुदायसम्म) को संक्रमण सुरु हुनेछ। तीन महिनाअघि नै विश्व कोरोनाको चपेटामा परेको हो। तर नेपालले सबै देशका पर्यटकलाई आउन दिइरह्यो। पहिलोपटक एक व्यक्तिमा संक्रमण भएको सार्वजनिक भएपछि सरकारले बल्ल लकडाउन (चैत ११ गते) गर्यो। त्यसबाहेक कोरोनाको कहरबाट जोगिने पर्याप्त समय हुँदाहुँदै पनि सरकारले अनेक वहानाबाजी गरेर व्यक्तिगत सुरक्षाका लागि आवश्यक चिकित्सकीय उपकरणको बन्दोबस्ती गरेन। ढिलाइ हुनुको पछाडि कमिसनको चक्कर रहेछ भन्ने स्पष्ट भयो। बिनाप्रतिस्पर्धा बजार मूल्यभन्दा ४७ गुणासम्म महँगोमा सामान खरिद गरिएपछि त्यसको पुष्टि भयो। सार्वजनिक रूपमा सरकारको तिखो आलोचना भएपछि खरिद सम्झौता रद्द गरियो। फेरि नेपाली सेनालाई खरिदको जिम्मा लगाइँदैछ। सेनाले खरिद गर्ने भएपछि अनियमितताको ढाकछोप हुन्छ भन्ने उनीहरूको बुझाइ छ। किनकि सेनाको कामकारबाही अख्तियार दुरुपयोग अनुसन्धान आयोगले सिधै हेर्न नपाउने व्यवस्था छ। मुलुक दोस्रो चरणमा प्रवेश गर्नुअघि नै परीक्षणलाई व्यापक बनाइनुपथ्यो। अहिले १५ सय परीक्षण पनि भएको छैन। दिनको १६ वटा परीक्षण गरेर कहिले सकिने हो ? सरकारको कार्यशैली हेर्दा नागरिकको जीउज्यान पूर्णरूपमा असुरक्षित देखिन्छ। चिकित्सकलाई आवश्यक उपकरण पहिलो सर्त हो। पीपीई, मास्क, पञ्जा, किट ल्याउन ढिलाइ भइसकेको छ। यी उपकरणबिना कोरोनाको पहिचान हुन सक्दैन। अमेरिकाले एक महिनामा परीक्षा गर्न नसकेको दक्षिण कोरियाले दस दिनमै गर्यो। दक्षिण कोरियामा कोरोना विस्तीर्ण हुन पाएको छैन। विश्व स्वास्थ्य संगठन (डब्लूएचओ) ले परीक्षणलाई जोड दिँदै आएको छ। तर, नेपाल सरकार भने कमिसनमोहमा मात्र सीमित छ। स्वास्थ्य उपकरणजस्तो अति संवेदनशील विषयमा सरकारको यो लापर्बाही असंवेदनशीलताको पराकाष्ठा हो। यतिबेला लकडाउनको विकल्प छैन तर जनजीवनलाई असर पर्न नदिनु राज्यको दायित्व हो। अत्यावश्यक आपूर्ति र सेवाप्रवाह ठप्प छ। लकडाउनसँगै आवश्यक आपूर्ति सहज र सुगम पनि हुनुपर्छ। लकडाउनले सामान्य जनजीवनलाई तहसनहस पारेको छ। उदाहरणका लागि उपत्यकामा पाँच लाख गाई पालिएका छन्, विभिन्न फर्महरूमा। अहिले ती गाईको दाना, पीठो, ढुटो, पराल आदि आपूर्ति ठप्प छ। गाई मर्ने अवस्थामा पुगेका छन्। तर सरकारले यसतर्प कुनै चासो राखेकै छैन। कुन क्षेत्रमा कस्तोखाले सेवा प्रवाह आवश्यक पर्छ र केकस्ता आपूर्ति जरुरी छ भन्ने अनुमानसमेत लगाउन सकेको छैन। एकातिर कोरोनाको संक्रमण दिनप्रतिदिन फैलँदो छ भने अर्कातिर अत्यावश्यक आपूर्ति अवरुद्ध हुँदा नागरिकको जीवनयापन कठिन बन्दै गइरहेको छ। सक्षम र जनउत्तारदायी सरकारको परिचय यस्तै संकट र आपत्का बेला खुल्छ। तसर्थ यो विपत्को घडीमा सरकारले अभिभावकसरह आफ्ना धर्म निर्वाह गर्न जरुरी छ। त्यो भनेको स्वास्थ्य उपकरणको सक्दो छिटो आपूर्ति गरी देशभर उपलब्ध गराउनु हो। सोमबारसम्म नौजनामा मात्र संक्रमण फेला परेको छ। यो संख्या दिनप्रतिदिन बढ्दो छ। यद्यपि यो संख्या थोरै देखिनुको प्रमुख कारण थोरै परीक्षण गरेर हो। दोस्रो हो, नागरिकको अमनचैयन कायम राख्न अत्यावश्यक वस्तुको आपूर्तिमा सुगमता र सहजता। तेस्रो लकडाउनलाई अभै कडाइ। यसका पूर्वसर्त हुन्असल नियत र कुशल व्यवस्थापन। नेपाल कोरोना संक्रमणको दोस्रो चरणमा सुदूरपश्चिम कोरोना संक्रमणको उच्च जोखिममा"
घरमै पुगेर स्वास्थ्य परीक्षण,"मकवानपुर : मकवानपुरका ग्रामीण बस्तीमा स्वास्थ्यकर्मी घर घरमै पुगेर स्वास्थ्य परीक्षण गरिरहेका छन्। सहरका ठूला अस्पतालले पनि बिरामी जाँच्न नमानिरहेको समाचार आइरहँदा विकट क्षेत्रमा काम गर्ने स्वाथ्यकर्मी भने घरघरमा पुगेर स्वास्थ्य परीक्षणमा जुटेका हुन्। पूर्वी मकवानपुरको बकैया गाउँपालिकाले प्रत्येक घरमा पुगेर स्वास्थ्य चेकजाँच गर्ने अभियान सञ्चालन गरेको छ। गाउँपालिकाभित्र विदेशबाट फर्किएका १३ जनाको स्वास्थ्य परीक्षण गरी होम क्वारेन्टाइनमा राखिएको स्वास्थ्य शाखा प्रमुख फटिकरमण प्याकुरेलले बताए। गाउँपालिकाभित्रका ८ स्वास्थ्य संस्थामा रहेका सबै स्वास्थ्यकर्मीलाई कोरोना संक्रमणविरुद्ध सचेतना कार्यक्रम र चेकजाँचमा खटाइएको उनले जानकारी दिए। भीमफेदी गाउँपालिकाले पनि विदेशबाट गाउँ फर्किएका १९ जनाको घरैमा पुगेर स्वास्थ्य चेकजाँच गरेको छ। सबैको स्वास्थ्य अवस्था सामान्य छ, होम क्वारेन्टाइनमा बस्नुभएको छ, स्वास्थ्य संयोजक ध्रुवप्रसाद लामिछानेले भने, तर पीपीई र एन ९५ मास्क अभावमा स्वस्थ्यकर्मी साथीहरूलाई ढुक्क भएर परिचालन भने गर्न सकिएको छैन। ८ वटा स्वास्थ्य संस्थाका २ डाक्टरसहित ५४ जना स्वास्थ्यकर्मीलाई २४ सै घण्टा स्वास्थ्य संस्था सञ्चालनसँग कोरोनाविरुद्धको सचेतना अभियान सञ्चालनमा खटाइएको उनले बताए। राक्सिराङ गाउँपालिकाका स्वास्थ्यकर्मी विदेशबाट गाउँमा आएकाहरूको घरमै पुगेर स्वास्थ्य परीक्षण गरिरहेका छन्। विदेशबाट आएका र अन्यत्र काम गर्न गएर फर्केकाहरूलाई स्वास्थ्य परीक्षण गरेर निगरानीमा राखेका छौं, राक्सिराङ गाउँपालिका स्वास्थ्य शाखा प्रमुख विजय कपारीले भने, अभाव र असुरक्षाबीच पनि हामीले सकेको काम गरेका छौँ। चेपाङ बाहुल्य रहेको राक्सिराङ६ स्थित सिलिंगे हेल्थ एन्ड बर्थिङ सेन्टरको अस्थायी जाँच केन्द्रले लकडाउन भएयता मात्र १ सय ९९ जनाको स्वास्थ्य परीक्षण गरेको छ। लिसा हिमालया इभीको आर्थिक सहयोगमा दिगो विकासका लागि एकता नेपालले सञ्चालन गरेको उक्त क्लिनिकले तीमध्ये ज्वरोका ९१ जना बिरामी भेटिएको जनाएको छ। मौसमी रुघाखोकी र ज्वरोको समस्या बढी देखिएको छ, उनीहरूलाई हामीले निःशुल्क औषधि र कोरोना संक्रमण हुन नदिने अपनाउनुपर्ने स्वास्थ्य सतर्कताबारे जानकारी दिने गरेका छौं, परियोजनाका सहायक परियोजना व्यवस्थापक गोविन्द न्यौपानेले भने। मनहरी गाउँपालिकाले आवासीय सुविधा दिएर २४ घण्टा स्वास्थ्यकर्मी परिचालित गरेको छ। उनीहरूले विदेशबाट फर्केका व्यक्तिहरूको घरघरमा पुगेर ज्वरो जाँच गर्ने कार्य गरिरहेको छ। कोरोना भाइरसको संक्रमण रोक्न गाउँपालिकाले ९ वटै वडामा विदेशबाट फर्किएका व्यक्तिको नामावली संकलन गरी सम्बन्धित स्वास्थ्य संस्थामा ज्वरो जाँचका लागि यसअघि अनुरोध गरेको थियो। तर, लकडाउनका कारण सवारी सुविधा नभएपछि घरघरमा पुगेर ज्वरो जाँच तथा परामर्श दिन थालिएको गाउँपालिका अध्यक्ष एकराज उप्रेतीले बताए। गाउँपालिकामा १ सय ५० भन्दा बढी व्यक्ति पछिल्लो एक महिनायता विदेशबाट फर्केको गाउँपालिकाको तथ्यांक छ। मकवानपुरमा विदेशबाट करिब ४ जना फर्किएकाहरू सेल्फ क्वारेन्टाइनमा रहेको जिल्जा समन्वय समिति मकवानपुरले जनाएको छ। गाउँमा नयाँ मान्छे प्रवेश निषेध स्थानीय तहले नयाँ मान्छे गाउँमा प्रवेश निषेध गरेको छ। गाउँमा आफन्त भेट्न आउनसमेत रोक लगाइएको छ। राक्सिराङ गाउँपालिकाले आइतबार मात्र गाउँपालिका प्रवेश गर्न खोज्ने ५ जनालाई फिर्ता पठाएको छ। अब हामी कोही गाउँमा नयाँ मान्छे प्रवेश गर्न दिँदैनौँ, सबै नाका कडाइ गरिएको छ, गाउँपालिका अध्यक्ष राजकुमार मल्लले भने, आफन्त भेट्न भनेर नयाँ मान्छे आइरहेको छ, त्यो पनि हामीले रोकेका छौं। भीमफेदी गाउँपालिकाले भने लकडाउनसँगै गाउँपालिकाभित्र नयाँ मान्छे प्रवेश निषेध गरेको छ। गाउँपालिका छिर्ने मुख्य नाकामा प्रहरी र स्थानीय युवा परिचालन गरिएको छ, हामीले कोही नयाँ मान्छे प्रवेश गर्न दिएका छैनांै, गाउँपालिका अध्यक्ष हिदम लामाले भने, संघीय सरकारको निर्णयसँगै यसलाई थप कडाइ गरेका छौं। मकवानपुरमा रहेका अन्य ८ स्थानीय तहले पनि बाहिरी मान्छे प्रवेशमा कडाइ गरिएको जनाएको छ।"
कोरानाको त्रासमा दादुराको महामारी,"धादिङ : कोरोना संक्रमणको त्रास बढिरहेका बेला धादिङको बेनिघाट रोराङ गाउँपालिका ६ मा भने दादुराको महामारी फैलिएको छ। दादुरा रुवेलाको खोप अभियान सुरु भएकै बेला बुमराङ, रोतेश, सोलडाँडा, सार्लिङलगायत चेपाङ बस्तीमा दादुरा फैलिएपछि दुई बालबालिकाको ज्यान गएको छ। ५० भन्दा बढी बिरामी परेका छन्। सन्तबहादुर चेपाङ र सोल्टीमायाकी २९ महिनाकी छोरी अनुशाको चैत ११ गते र मम्राङकी आशाकुमारी चेपाङको ८ महिने छोरो शसान्तको १५ गते मृत्यु भएको गाउँपालिकाले जनाएको छ। फागुन ४ गते उपचारका लागि चरौंदी आधारभूत स्वास्थ्य चौकी आएका बेला चेपाङ बस्तीका चार जना बालबालिकालाई दादुरा हुन सक्ने आशंका गरिएको थियो। गाउँपालिकाका स्वास्थ्य संयोजक शंकरबाबु दुवाडीले भने, दादुराका शंकास्पद बिरामी देखिएपछि गाउँपालिकाले गम्भीर बिरामीलाई कान्ति अस्पताल पठाएको थियो, उपचार गराउन ढिलो हुँदा २ जनाको ज्यान गएको छ। त्यसयता चेपाङ बस्तीका ६ महिनादेखि १५ बर्ष उमेर समूहका ५० भन्दा बढीलाई दादुराको प्रकोप देखिएको छ। फागुन १८ गते स्वास्थ्य सेवा विभाग परिवार कल्याण महाशाखा र स्वास्थ्य कार्यालय धादिङको टोलीले स्थलगत अध्ययन गरी दादुराको महामारी (आउटब्रेक) भएको निश्चित गरेको थियो। दादुराका बिरामी बढेपछि गाउँमै पुगेका स्वास्थ्यकर्मी बालबालिकालाई चेकजाँच गर्दै । फागुन २३ र २६ गते गाउँमै खोप केन्द्र स्थापना गरी खोप लगाइएको र घरघरमा पुगेर खोप लगाउन आग्रह गरिएको वडाध्यक्ष देवकृष्ण आलेले बताए। उनले भने, दादुरा फैलिएपछि मात्रै करिब २ सय जनालाई खोप दिइएको छ, लकडाउनको समाप्तिसँगै घुम्ती शिविर सञ्चालन गरेर बचेखुचेका ५ वर्षमुनिकालाई दादुरालगायत आधारभूत खोप सेवा दिने योजना बनाएका छौं। चेपाङ बस्तीका ६ महिनादेखि १५ वर्ष उमेर समूहका ५० भन्दा बढीलाई दादुराको प्रकोप देखिएको छ। दादुराको महामारी फैलिएपछि गाउँपालिकाले महामारी नियन्त्रणमा सहयोग गर्न आग्रह गर्दै स्वास्थ्य कार्यालय धादिङलाई गत १८ गते पत्राचार गरेको स्वास्थ्य संयोजक दुवाडीले बताए। जिल्लामा दादुरा नियन्त्रण अभियान सञ्चालन गर्न स्रोतसाधन नभएकाले बागमती प्रदेशको स्वास्थ्य निर्देशनालयमार्फत प्रक्रिया अगाडि बढाइएकोमा कोरोना भाइरसले काम प्रभावित भएको स्वास्थ्य कार्यालय धादिङका प्रमुख डा भुवन पौडेलले बताए। उनले भने, हामीले स्थलगत अनुगमन गरी परीक्षणका लागि नमुना संकलन गरेका थियौँ, गाउँपालिकाले पनि महामारी नियन्त्रणमा ल्याउन सहयोग मागेको थियो तर लकडाउनपछि अभियान प्रभावित भएको हो। धादिङलाई तत्कालीन स्वास्थ्यमन्त्री दीपक बोहराले ०७४ पुस १६ गते आधारभूत खोप सुनिश्चित जिल्ला घोषणा गरेका थिए। तर, दक्षिण भेकका विकट चेपाङ बस्तीमा ५ वर्षमुनिका बालबालिकालाई अनिवार्य लगाउनुपर्ने खोपसमेत नियमित हुँदैन। स्थानीय शिक्षक तिलक चेपाङ भन्छन्, हरेक वर्ष धेरै चेपाङ बालबालिको मृत्यु भइराखेको हुन्छ तर के कारणले मर्छन्, किन मर्छन् कसैलाई चासो हुन्न। अभिभावकले नै चासो नदेखाएपछि अरूलाई झन् के चासो।"
"कोरोना त्रासदी, मानवजाति र जिजीविषा","सम्पूर्ण मानव क्षमता, मस्तिष्क र सामर्थ्य यस प्रलयकारी भाइरल सँगको लडाईंमा छ, जित पक्कै मानवकै हुन्छ, तर यसले वनाएको घाउ निको हुन समय लाग्नेछ विश्व अहिले कोरोना महामारीको त्रासदीमा छ। समस्त मानव जातिमै फैलिएको यो सन्त्रास सायद यस शताब्दीकै डरलाग्दो हो। पहिलो विश्वयुद्घको हाराहारीमै आएको एसियन फ्लुले जनको ठूलो क्षति भए पनि युद्घको वातावरण, चिकित्सा विज्ञानको विकासको अवस्था र सञ्चार क्षेत्रमा चामत्कारिक प्रवर्तन भइनसकेकाले अहिलेको जस्तो आतंक नदेखिएको होला। दोस्रो विश्वयुद्घको बेला समेत यसको प्रभावमा नपर्ने थुप्रै समाज थिएसामाजिक पिछडापनले होस् वा भौगोलिक अवस्थितिले वा युद्घमा असंलग्नताको कारणले। यसपछिका हङकङ फ्लुजस्ता भाइरलले लाखौं मानिसको ज्यान लिए पनि अहिलेको जस्तो मनोवैज्ञानिक भयसञ्चार भएको थिएन। विश्वभरका समस्त मानव जाति नै यस महामारीबाट काँपेका छन् र आफ्नो जीवनचर्यालाई कोठाभित्र सीमित गरेका छन् त्यो पनि महिनौंसम्म। सायद यही हो मृत्युको डर र मानिसको जिजीविषा। समाचार सुन्दा मानव सभ्यता नै विघटनको संघारमा पुगेको आभास दिन्छ। सम्पूर्ण मानव क्षमता, मस्तिष्क र सामर्थ्य यस प्रलयकारी भाइरल सँगको लडाईंमा लागेको छ। जित पक्कै मानवहरूकै हुन्छ, तर यसले वनाएको घाउ निको हुन युगौं लाग्ने निश्चित छ। मानव जातिले आफ्नो इतिहास गौरवपूर्ण बनाएको छ। आफ्ना हरेक कालखण्डमा अकल्पनीय प्रगति गरेको छ। हाम्रा वैज्ञानिकहरू, अन्वेषक र प्रवर्तकहरूले शाश्वत मानिएका प्रकृतिका नियममाथि नै विजय हासिल गरेका छन्। त्यसैले त मानिस सर्वोत्कृष्ट प्राणीमा जनिएको छ। तर, बेलाबेलामा प्रकृतिले मानव जातिलाई नयाँ चुनौती दिएर आफ्ना सीमा सम्झाइदिन्छ। अहिलेको यो अजीव वस्तुको सृष्टि मानव जातिलाई अर्को यस्तै चुनौती हो जस्तो लाग्छ। नत्र असाध्य मानिएका रोग, व्याधीलाई ठीक गर्न नवीन आविष्कार गर्ने हाम्रा वैज्ञानिक, सुक्ष्मतम् जीव र वस्तुलाई विनष्ट गर्ने सूत्रको आविष्कारक र अन्तरिक्षमा आफ्नो प्रभुत्व जमाउन प्रयासरत भौतिकशास्त्री अहिलेको यो प्याण्डेमिक सँग किन सातो गएको जस्ता देखिएका छन् ? कोरोना भाइरस न जीव हो न निर्जीव नै। सृष्टिमा पाइने समस्त जीव र निर्जीव वस्तु, चर र अचर केही नभई अनौठो तत्व हो। यो चीनबाट विश्वभर विस्तार भइसकेकोले चर हो, तर जीव होइन। यो अर्धजीव हो जसले अरू जीवबाट जीवमा उत्परिवर्तन गर्दछ। यसैले यस्ता भाइरस वैज्ञानिकका लागि पनि चुनौती खडा गर्दछन्। मार्नलाई यो जीव होइन, प्रहार गर्न शरीर छैन र निन्दा गर्न यसको आत्मा नै हुँदैन। त्यसैले प्रकृतिको यो विकृत सिर्जनादेखि अति शक्तिशाली ठान्नेहरूसमेत गलिसकेका छन्। वैज्ञानिक आफ्ना मस्तिष्क यसलाई पराजित गर्ने उपायको खोजीमा दिनरात खटिएका देखिन्छन्। यस्तो अचुक अस्त्र जसले पूर्णरूपमा यसलाई पराजित गर्न सकोस्। अहिलेसम्म कोरोना भाइरस महाकालको रूपमा कोलाहल मच्चाउँदै विश्वभर फैलिरहेको छ। कतिलाई यसले निलिसक्यो र कतिलाई निल्नेछ। मानव जाति भने सानो कोठाभित्र लुकेर यसलाई मैदान खाली गर्दैछन्। विगतका महामारी विगतमा पनि भयंकर विश्वव्यापी महामारीबाट ज्यादै ठूलो मानिसको क्षति भएको देखिन्छ। त्यसमा सन् १३४६ देखि १३५२ सम्मको बुवोनिक प्लेग अहिलेसम्मकै सबभन्दा खतरनाक थियो। ब्ल्याक डेथ भनिने यस महामारीले झन्डै २० करोड मानिसको मृत्यु भएको थियो। यसबाट युरोपको तत्कालीन जनसंख्याको एकतिहाइको नै मृत्यु भएकाले त्यहाँको सामन्ती कृषि प्रणाली र अन्य उत्पादन प्रणालीमा नै आमूल परिवर्तन हुन गएको इतिहास छ। अर्को ठूलो महामारी सन् १९१८ देखि १९२० सम्म रह्यो। एसियन फ्लु भनिने यसले पाँच करोडको मृत्यु भएको भनिन्छ। भारतमा मात्रै झन्डै दुई करोडको मुत्यु भएको भनिन्छ। नेपालमा विसं १९७७ सालको महामारी यसैको कारण भएको मानिन्छ। सञ्चार र सम्पर्कको तत्कालीन स्थितिले गर्दा त्यसबेला नेपालमा कति मरे कुनै लेखाजोखा नै भएको देखिँदैन। पंक्तिकारलाई हजुरबुवाले सुनाएअनुसार गाउँभर लास यति धेरै हुन्थ्यो कि युवा लासको अन्त्येष्टि सिध्याएर आउँदा अर्को लास तयार भइसकेको हुन्थ्यो। यस्तो महामारीको कारण त्यसबेला न नेपालीलाई थाहा थियो न त उपचार विधिको ज्ञान थियो। सन् २००५ मा कंगोबाट पहिचान भएको एचआईभी एड्सले पनि झन्डै तीन करोडभन्दा बढीको ज्यान लिएको थियो भने सन् १९६८ को हङकङ फ्लुले १० लाखको मृत्यु भएको थियो। कोरोना महामारीले सामाजिक परिवर्तन भने सकारात्मक नै गर्ने संकेत देखिएका छन्। राजनीतिले गरेको विभाजन, धर्मले खडा गरिदिएको पर्खाल, संस्कृतिले ल्याएको सामाजिक पृथकता यसले एक हदसम्म भत्काइदिएको छ। यसलाई सुखद् लक्षण मान्नुपर्छ। अहिले कोरोना भाइरसबाट लेख तयार गर्दासम्म १२ लाख बढीमा संक्रमण भएसकेको र झन्डै उनन्सत्तरी हजारको ज्यान गइसकेको छ। मानिसको मृत्युको संख्या हेर्दा अन्य पहिलेका महामारी जस्तो नदेखिए पनि यसको तीव्र विस्तार अति डरलाग्दो देखिँदैछ। अर्को कुरा, चिकित्सा विज्ञानको क्षेत्रमा भएको विकासले पनि यसको असरबारे सतर्क गराएको कारण मानिस सामाजिक दूरी राख्न आआफ्नै घरमा रहन वाध्य भएका छन्। यसको रोकथामका लागि वैज्ञानिक जगत अहोरात्र खटिरहेकाले चाँडै यसबाट मुक्ति पाउने आशा गर्न सकिन्छ। तर, मानिसको मस्तिष्कमा सञ्चार भएको मनोवैज्ञानिक भयको उपचार कसरी गर्ने हो चुनौती थपिएको छ। विश्वभर सात अरब मानिस घरभित्र सीमित रहेको अहिलेको जस्तो स्थिति भने मानव सभ्यताकै इतिहासमा अभूतपूर्व हो। सलाम वास्तविक हिरो हरूलाई यस डरलाग्दो महामारीमा मृत्यु हुनेहरूको मलामी समेत नहुने, आफन्त र परिवारविना नै अन्त्येष्टि गर्नु परेको कारुणिक समाचार सुनिने गर्दछ। यसको संक्रमणको डरले यस्तो दुःखद् स्थिति आएको हो। मानिसमा सबभन्दा ठूलो डर नै मृत्युको हो। नेपालमा पनि घाटमा कोरोनाबाट मृत्यु हुनेहरूको लास जलाउने घाटेहरूलाई पीपीई को व्यवस्था गरेबाट पनि कति भयावह अवस्था छ बुझ्न सकिन्छ। यस्तो त्रासदीमा पनि विश्वभरका चिकित्साकर्मी कोरोनासँग लड्दै यसबाट संक्रमित बिरामीको उपचारमा अहोरात्र खटिरहेका छन्। कोरोनाको उपचार गर्दा उनीहरू नै यसको सिकार भएको समाचार दैनिकजसो सुनिन थालेको छ। अहिलेसम्म सयौं डाक्टर, नर्सहरूको यसको संक्रमणबाट मृत्यु भइसकेको छ। चीनमा त हालै कोरोनाबाट मृत्यु हुने दुई दर्जनभन्दा बढी डाक्टरहरूलाई सहिद घोषणा गरिएको छ। स्पेन र इटालीका डाक्टर र स्वास्थ्यकर्मीको हृदयविदारक कथा सामाजिक सञ्जालहरूमा आइरहेका छन्। नेपालमा पनि हाम्रा डाक्टर, नर्स र अन्य स्वास्थ्यकर्मी मृत्युसँग खेलेर कोरोना संक्रमितको उपचारमा खटिरहेका छन्। परिवारसँग अलग्गिनु पर्नाको पीडा, काखे बालक छाड्नुको व्यथा एकातिर छँदैछ डेरा गर्नेहरूलाई घरधनीले डेरा छाड्न गरेको अमानवीय व्यवहार असह्य हुँदा पनि यी स्वास्थ्यकर्मी उपचारमा तल्लिन छन्। यही हो पेसागत धर्म, बिरामीको सेवा गर्ने व्यावसायिक नैतिक मूल्य र सबभन्दा ठूलो चिकित्साकर्मीको गौरवपूर्ण परम्परा। धन्य छन् यी डाक्टरहरू जो भगवानको रूपमा आएका छन्, पूजनीय छन् नर्स र अन्य स्वास्थ्यकर्मी जो देवी र देवगणको रूपमा उपचार गर्दैछन्। यिनै वास्तविक नायक हुन् र उनीहरूप्रति नतमस्तक भई कृतज्ञ हुनुपर्छ। कोरोना महामारीमा सरकारी र निजी क्षेत्र राज्य र सरकार नागरिकहरूको सुरक्षाका लागि आविष्कार भएका मानिन्छन्। नागरिक सुरक्षाका विविध आयाममध्ये प्रमुख हो स्वास्थ्यसम्बन्धी सुरक्षा। सुरक्षापछि मात्र अन्य जिम्मेवारी पर्छन्। त्यसैले अमेरिकी संविधान निर्माणको क्रममा जेफर्सनले लेखेका थिएमानवीय जीवन र खुसीको हेरविचार गर्नु असल सरकारको पहिलो र वैधानिक काम हो। यस जिम्मेवारी निर्वाह गरेर आफू जनउत्तारदायी सरकारसिद्घ गर्न नेपाल सरकार समर्पित भएर लागेको देखिन्छ। यसका लागि सबै नेपाली नागरिकले स्वागत गर्नुपर्छ, सहयोग गर्नुपर्छ। कर्मचारीतन्त्र सरकारको डेलिभरी विङ भएकाले यस संकटको घडीमा आफ्नो भूमिका निर्वाह गरिरहेकै छ। नेपालको कर्मचारीतन्त्रबारे नकारात्मक टिप्पणी हुने गरे पनि बेलाबेलामा आएका राष्ट्रिय संकट निवारणमा प्रशंसनीय भूमिका निर्वाह गरेको गौरवपूर्ण अतीत छ। सात सालदेखि त्रिसठ्ठी सालसम्मको राजनीतिक संकटको सफल अवतरणमा सघाएको देखिन्छ। अझ समाजका अन्य संस्थाहरूले काम गर्न छाडेको बेला यसले राज्यको उपस्थिति देखाएको छ। विगतको सशस्त्र द्वन्द्वकाल यसको उदाहरण हो। यस महामारीमा पनि कर्मचारीतन्त्रले आफ्नो भूमिका राम्ररी निर्वाह गरिरहेको छ। निजी क्षेत्रको आर्थिक शक्ति यस संकटमा काममा आउनुपर्छ। यहाँ चिनियाँ दार्शनिक कन्फ्युसियसका यी भनाइ मननयोग्य लाग्छन्, देश व्यवस्थित हुँदा गरिब हुनु लाजको विषय हुन्छ, जब देशमा गडबड हुन्छ त्यस बेला धनी हुनु शरमलाग्दो हुन्छ। त्यसैले विश्व महामारीको यो बेला विश्वका धनी ठूलो आर्थिक सहयोग गर्दैछन्। अलिबाबाका संस्थापक ज्याक मां, माइक्रोसफ्टका बिल गेट्स, भारतका चलचित्रका नायक अक्षयकुमारदेखि अन्य सेलिब्रेटी उदारमनले कोरोनाविरुद्घको युद्घमा सघाइरहेका छन्। नेपालमा पनि केही व्यापारिक घरानाले सहयोगको हात बढाए पनि यस क्षेत्रबाट अझ बढी सहयोगको अपेक्षा गर्न सकिन्छ। कोरोनाको परिणाम कोरोनाको महामारीले विश्व अर्थतन्त्रमा पर्ने प्रभावबारे भविष्यवाणी गर्ने क्रम सुरु भइसकेको छ। यसले आर्थिक मन्दी ल्याउने, आर्थिक वृद्घिदरमा निकै कमी आउने, बेरोजगारी दरमा व्यापक वृद्घि आउने जस्ता विश्लेषण अर्थशास्त्रीको छ। एसियाली विकास बैंकले त एसियाको अर्थतन्त्र चौपट हुने, यस क्षेत्रको आर्थिक वृद्घिदर सन् २०२१ मा २ प्रतिशतको हाराहारीमा रहने प्रक्षेपण गरेको छ। नेपालको आर्थिक वृद्घि ५ ३ प्रतिशतमा झर्ने, लकडाउनको कारणले उद्योगधन्दा र व्यवसाय प्रभावित बनेको,रेमिटेन्स घट्ने भएकाले आर्थिक वृद्घिमा कमी आउने एसियाली विकास बैंकको प्रक्षेपण रहेको उसको २०२० को प्रतिवेदनमा उल्लेख छ। यो महामारी अझ लम्बिएमा यो प्रक्षेपणभन्दा पनि अत्यासलाग्दो अवस्था नेपालको हुनेमा शंका छैन। अन्य क्षेत्रमा जेजस्तो परिणाम आए पनि कोरोना महामारीले सामाजिक परिवर्तन भने सकारात्मक नै गर्ने संकेत देखिएका छन्। राजनीतिले गरेको विभाजन, धर्मले खडा गरिदिएको पर्खाल, संस्कृतिले ल्याएको सामाजिक पृथकता यसले एक हदसम्म भत्काइदिएको छ। यस संकटले विश्वभरका मानव जाति मानव सभ्यता जोगाउन, मानव सुरक्षाका लागि राष्ट्रियताको संकुचित घेरा तोडेर एक भएका छन्। वशुधैव कुटुम्बकम् को आदर्शमा एक भएका छन्। अँध्यारोमा सबै रंग एक हुन्छन्विचारक ब्याकनका यी भनाइ अहिले चरितार्थ भएको छ। यो नै महामारीले दिएको शिक्षा हो। अन्त्यमा चिनियाँ ताओवादका प्रवर्तक लाओत्सेका यी दार्शनिक भनाइ मनन गर्नुपर्छ, प्रकोप समृद्घिको मार्ग हो भने समृद्घि प्रकोप छोप्ने पर्दा हो। ठूला प्रकोपपछि पक्कै सुख समृद्घि आउँछ जसरी ब्ल्याक डेथ पछि युरोप प्रगतिपथमा गएको थियो। हामी पनि आशावादी हुनुपर्छ।"
महामारीविरुद्ध हातेमालो : चिनियाँ राजदूत,"काठमाडौं : चिनियाँ राजदूत होउ यान्छीले कोरोना भाइरस (कोभिड१९)विरुद्धको लडाइँमा नेपाल मात्र होइन, विश्वको साथमा चीन सँगै रहने बताएकी छन्। चीनको हुपई प्रान्तको वुहानबाट सुरु भएको कोरोना संक्रमणविरुद्ध ऊ सफलता हासिल गरिरहेको छ। राष्ट्रपति सी चिनफिङको नेतृत्वमा महामारीलाई विस्तारै समाधान गर्दै सकारात्मक पाटोमा ल्याउने काम भइरहेको छ। ७६ हजार संक्रमित ठीक भइसकेका छन्, चिनियाँ दूतावासले राजदूत होउसँगको संयुक्त अन्तर्वार्ता भन्दै पठाएको एक विज्ञप्तिमा लेखिएको छ, अहिले यो महामारी विश्वभर फैलिएको छ। यसविरुद्धको लडाइँमा चीन सबैसँग हातेमालो गर्छ। चीनमा बाहिरबाट आएका कोरोना संक्रमित भेटिएकाले यसलाई आयातीत संक्रमण भनिएको छ। त्यसको संख्या ९ सयभन्दा बढी रहेको जानकारी उनले दिएकी छन्। चीन महामारीविरुद्ध लडिरहँदा नेपालले सहयोग उपलब्ध गराएर चीनलाई पीडामा साथ दिएको पनि विज्ञप्तिमा उल्लेख छ। उनले नेपालले गरेको सहयोगको प्रशंसा गर्दै नेपाललाई पनि चीनले सक्दो सहयोग गर्ने बताएकी छन्। सम्बन्ध र सहयोग दोहोरो हुन्छ। हामी पनि यहाँको अहिलेको अवस्थामा सहयोग गरिरहेका छौं, उनले भनेकी छन्, हामीले नेपाल मात्र होइन, १ सय २० मुलुकमा कोरोनाविरुद्धको लडाइँमा सहयोग उपलब्ध गराइरहेका छौं। उनले विश्वको आगामी सुन्दर भविष्यका लागि सबै सहयोगी हुन आवश्यक रहेको उल्लेख गरेकी छन्। चीनले कहिले पनि चीन पहिलो भन्ने नीति लिएको छैन र लिने पनि छैन, उनले भनेकी छन्, हामी सबैसँग हातेमालो गरेर अघि बढ्नेछौं। नेपालजस्तो छिमेकसँग झनै निकट रहेर सहकार्य गरिरहनेछौं। हामीले हाम्रो अनुभव र सुझाव मात्र होइन आवश्यक सामग्री पनि नेपाल सरकारलाई एक लट उपलब्ध गराइसकेका छौं। नेपालमा झैं लकडाउनको बाटो अपनाएर चीनले समस्या समाधान गरेको विज्ञप्तिमा उल्लेख छ। परीक्षणका लागि आवश्यक सामग्रीहरु सक्दो उपलब्ध गराउने उनले जनाएकी छन्। उपप्रधानमन्त्री ईश्वर पोखरेलको नेतृत्वमा उच्चस्तरीय समन्वय समितिसँग कूटनीतिक च्यानलमार्फत भेटघाट गरी आवश्यक सामग्री ल्याउने विषयमा छलफल गरिरहेको उनले उल्लेख गरेकी छन्। चीनले उत्पादन गरेको सामग्रीको गुणस्तरमा प्रश्न आएको विषयमा भने उनले मापदण्ड तोकेको कम्पनीबाट खरिद गर्दा राम्रो हुने बताएकी छन्। चीनले पनि त्यस्ता सामग्री गुणस्तर परीक्षण गरेर पठाउने उनको भनाइ छ।सामान कमसल रहेको वा त्यो प्रमाणित छैन भने भन्सारमा रोकिने गर्छ, विज्ञप्तिमा भनिएको छ, त्यो परीक्षण हुन्छ। सार्क राष्ट्रमा ७ हजारभन्दा बढी संक्रमण देखिएको उल्लेख गर्दै उनले सबै सार्क सदस्य चीनको छिमेक र छिमेक जस्तै निकट रहेकाले सहयोग रहने रहने जनाएकी छन्। सार्कले भिडियो कन्फरेन्स गरेर सहकार्यमा जोड दिँदा सार्कको पर्यवेक्षकको तवरबाट चीनले पनि साथ दिएको पनि उनले स्पष्ट पारेकी छन्।"
खाना पकाउने क्रममा आगलागी,"खाँदबारी : संखुवासभाको चिचिला गाउँपालिका५, देविटारमा एक घरमा आगालागि भएको छ । आइतबार साँझको आलगालीबाट रामबहादुर राईरको घर जलेर पूर्णरुपमा क्षति भएको स्थानीय शिक्षक नैनसिं राईले जानकारी दिए । शिक्षक राईका अनुसार घरमा बालबच्चा मात्र रहेको र उनीहरुले खाना पकाउने क्रममा आगालागी भएको थियो ।खाना पकाउने क्रममा अगेनामाथि राखिएको सारङ्मा आगो सल्किएपछि आगलागी भएको थियो। आगो बढ्साथ खाना पकाउँदै गरेका बालबालिका भने भागेकाले बचेका छन्। परालको छानो भएको घरको आगो नियन्त्रणमा नआउँदा खाद्यन्य, लत्ताकडा, भाडाँकुडा सबै जलेर नष्ट भएको शिक्षक राईले बताए । घरमा राखिएको ५० ठूलो परिमाणको काठ सेमत जलेको छ। पानी अभावका कारण स्थानीय आगो नियन्त्रण लिन नसकेका हुन्।"
सेनालाई अघि सार्ने डिजाइन !,"चीनबाट अत्यधिक महँगो मूल्यमा मेडिकल सामग्री खरिद डिल नागरिक दबाबमा रद्द भएपछि सरकारले त्यो कामको जिम्मा सेनालाई दिएको छ। सरकारको यो कदमबारे अहिले भिन्नभिन्न कोणबाट बहस भइरहेका छन्। सेनाको प्राथमिक दायित्व भनेको राष्ट्रिय सुरक्षा हो। आपत्विपत्मा नागरिक र सरकारलाई सघाउनु उसको कर्तव्य हो। प्रकृति तथा पर्यावरण संरक्षण, महत्वपूर्ण विकास परियोजना, खेलकुद र अन्य सामाजिक क्षेत्रमा सेनाको योगदान महत्वपूर्ण छ। सेना पछिल्लो समय आफ्नो मूलभूत दायित्वभन्दा व्यापार, परियोजना र ठेक्कापट्टातिर बढी अलमलिएको आम आरोप छ। यो केही हदसम्म सत्य पनि हो। यही पृष्ठभूमिमा सरकारले मेडिकल सामग्री खरिदको जिम्मा दिएपछि उसको भूमिका र चरित्रबारे नागरिकस्तरबाटै प्रश्न उठेको छ। सेना सरकारकै अंग हो। संकटका बेला उसको साथ लिनु र उसले पनि सरकारलाई सक्दो सहयोग गर्नु स्वाभाविक हो। सरकारले अह्राएको काम गर्नु सेनाको कर्तव्य पनि हो। तर, यति खेर जुन कामको डिल गर्न सेनालाई जिम्मा दिइएको छ, यसको पृष्ठभूमि र यसका पछाडि लुकेको नियतबारे सेना सुसूचित र सचेत हुनुपर्छ। मेडिकल सामग्री खरिदमा घोटालाको योजना खुलासा भएपछि सबैतिरबाट छानबिनको माग भइरहेको छ। संकटको मौका छोप्दै राजनीतिक तहको इसारामा रचिएको कमिसनको डिजाइन असफल भएपछि पानीमाथिको ओभानो बन्ने प्रयासस्वरूप यो 'डिल'को जिम्मा सेनालाई दिइएको छ। पहिलो प्रश्न, यो काम सरकारअन्तर्गतका नागरिक निकाय (स्वास्थ्य सेवा विभाग, औषधि व्यवस्था विभागलगायत)ले किन गर्न सक्दैनन् ? सेनाले त्यही काम गर्न सक्ने अनि सरकारी निकायले नसक्ने भन्ने प्रश्न हुँदैन। जब कि स्वास्थ्य सेवा विभागले यो काम गर्न सक्दिनँ भनेर हात उठाएको अवस्था होइन। औषधि आपूर्ति र व्यवस्थापनको जिम्मा लिएको त्यो निकायमा अनुभवप्राप्त विज्ञ जनशक्ति छ। संकटका बेला त्यो जनशक्तिलाई उपयोग गर्नुको सट्टा किन उपेक्षा गरिँदै छ ? आफूमातहतका निकायको क्षमता र विश्वसनीयतामाथि सरकारलाई किन शंका लाग्यो ? नागरिकस्तरबाट यस्ता थुप्रै प्रश्न सोधिएका छन्। नागरिक निकायको मनोबल गिराएर तथा सार्वजनिक प्रशासनलाई होच्याएर सेनालाई अनावश्यक रूपमा उक्साउने जुन प्रयास भएको छ त्यसको नकारात्मक प्रभाव र प्रतिक्रिया राजनीतिक नेतृत्वले पछिसम्म सामना गर्नुपर्नेछ। संकटको मौका छोप्दै राजनीतिक तहको इसारामा रचिएको कमिसनको डिजाइन असफल भएपछि पानीमाथिको ओभानो बन्ने प्रयासस्वरूप यो 'डिल'को जिम्मा सेनालाई दिइएको छ। नागरिक निकाय र प्रशासनले गर्न सक्ने काम पनि जबरजस्ती सेनालाई जिम्मा लगाउने प्रवृत्तिले निम्त्याउन सक्ने प्रभाव र परिणामलाई तीनवटा पक्षमा विश्लेषण गर्न सकिन्छ। पहिलो नागरिक सरकार तथा नागरिक प्रशासन कमजोर हुँदै गएको गलत सन्देश जान सक्छ। यस्तो प्रयासले नागरिक निकायको मनोबल गिराउने खतरा पनि हुन्छ। दोस्रो सेनाको महत्वाकांक्षा बढाउन यस्ता घटनाक्रमले पनि मद्दत गर्छ। त्यसै पनि सेनामाथि व्यापारिक मनोवृत्ति बढेको अनि प्रोजेक्ट र ठेक्कापट्टामा अल्झिएको आरोप लाग्दै आएको छ। तेस्रो यस्तो प्रकरणले सेनाको स्वतन्त्र व्यावसायिक छविमा धक्का लाग्न सक्छ। सेनाप्रतिको जुन आमआस्था र भरोसा छ त्यसमा ठेस लाग्नेछ। मेडिकल सामग्री खरिद प्रकरणमा सार्वजनिक भएका घटनाक्रमलाई विश्लेषण गर्ने हो भने विवादित भइसकेको यो डिलको जिम्मा सेनालाई लगाउनु पछाडिको नियत राम्रो देखिँदैन। कमिसनको डरलाग्दो चक्करमा सेनालाई पनि फसाउने खेल यो कदमसँग जोडिएको छ। कमिसनको बाटो सहज बनाउने, नागरिक निगरानीबाट उन्मुक्ति खोज्ने र अख्तियारबाट जोगिने नियतका साथ आर्थिक डिलमा सेनालाई अघि सार्ने जुन डिजाइन भएको छ त्यसको मतियार सेना बन्नु हुँदैन। यसमा सैनिक नेतृत्व कति सचेत छ,त्यसको सुक्ष्म निगरानी यतिबेला नागरिकस्तरबाट भइरहेको छ। नागरिक दबाब र आलोचनाबाट बच्न सेनालाई अघि सार्ने यो गलत प्रवृत्तिले नागरिक शासनमा बिस्तारै खिया लाग्न सक्छ। अन्ततः लोकतन्त्र धरापमा पर्ने जोखिम छ। राष्ट्रिय सुरक्षा कमजोर हुने मात्र होइन, हाम्रो अखण्डतामा आँच आउने खतरा हुन्छ। नागरिक निकाय र नागरिक प्रशासनले गर्न सक्ने गैरसैन्य कामको जिम्मा पनि सेनालाई सुम्पिँदै जाने प्रवृत्तिले भोलि नागरिक शासनको औचित्यमाथि नै प्रश्न उठ्न सक्छ। अनि, मुलुकमा सैन्य मनोविज्ञान हावी हुन सक्छ। व्यावसायिक चरित्र नगुमाएको, राजनीतिमा नमुछिएको र चेन अफ कमान्डका हिसाबले इनट्याक्ट रहेको एउटै मात्र राज्यको निकाय सेनालाई विवादमा तान्ने र उचाल्ने प्रयास बेलाबखत हुँदै आएको छ। संक्रमणका बेला पनि धेरै कसरत भए। त्यसमा सेनाले आफूलाई सतर्क राख्दै आएको छ। २०६३ को राजनीतिक परिवर्तनपछि सेनाले आफूलाई सक्दो रूपान्तरण गर्ने कोसिस गरेको छ। सेनाको थप व्यवसायीकरण तथा आन्तरिक सुधारका केही पक्ष बाँकी छन्। यसमा सेनाको स्वअग्रसरताभन्दा राजनीतिक नेतृत्वको सुझबुझ र भूमिका अझ महत्वपूर्ण हुन्छ। सेनालाई अझ व्यावसायिक बनाएर थप प्रभावकारी नागरिक नियन्त्रणमा राख्नेतिर भन्दा पछिल्लो समय दलहरू पनि सेनालाई खुसी पार्ने प्रतिस्पर्धामा सामेल भएको देखिन्छ। सत्तामा छँदा सेनाले मागेको स्रोधसाधन र अख्तियार निर्बाध रूपमा उपलब्ध गराएका छन् दलहरूले। सरकारले पछिल्लो समय फास्ट ट्र्याकलगायत थुप्रै प्रोजेक्ट सेनालाई जिम्मा लगाएको छ। सेना विकासका प्रोजेक्ट, कल्याणकारी कोषको कारोबार, व्यवसायतिर अल्झिएको आरोप पनि छ। यसले गर्दा अप्रेसनल रेडिनेस एवं आधारभूत ल्याकतमा खिया लाग्दै गएको चिन्ता पनि व्यक्त भएको छ। यो अवस्था सिर्जना गर्न राजनीतिक नेतृत्व पनि जिम्मेवार देखिन्छ। नागरिक निकायबाट प्रभावकारी नियमन, नियन्त्रण तथा निगरानी भइदिए सेना आफ्नै घेरामा रमाउँछ। सेनालाई विकास प्रोजेक्ट जिम्मा लगाएर कमिसन सुरक्षित गर्ने र नागरिक जवाफदेहिताबाट उन्मुक्ति खोज्ने गलत राजनीतिक मनोवृत्तिका कारण पनि आर्थिक मामिलामा सेनाको सक्रियता बढेको हो। राष्ट्रसंघीय शान्ति मिसनमा सहभागी हुने सैनिकको भत्ता कटौती गरेर स्थापना गरिएको सैनिक कल्याणकारी कोष मुलुककै सबैभन्दा ठूलो आकारको फन्ड बनेको छ। झन्डै चालीस अर्बको यो कोषका कारण पनि सेनाको लगानी र व्यापारिक मोह बढेको देखिन्छ। अधिकांश बैंक तथा वित्तीय संस्थाले सेनाको पैसा चलाएका छन्। यो कोषको प्रभावकारी नियमन भएन भने कुनै बेला यसले मुलुककै अर्थतन्त्रमा चलखेल गर्न सक्ने खतरा पनि छ। पेट्रोल पम्पबाट सुरु भएको सेनाको व्यावसायिक सहभागिता मेडिकल कलेज, स्कुल कलेज, जलविद्युत् आयोजना, विमान सेवादेखि सडकको ठेक्कापट्टा र घरजग्गा कारोबारसम्म फैलिएको छ। सेनाले सैनिक परिवारका लागि सञ्चालित कल्याणकारी कार्यलाई दिगो बनाउन सीपमूलक तथा उत्पादनमूलक योजना सञ्चालन गर्नु, कृषि तथा पशुपालनलगायत सामाजिक क्षेत्रमा लगानी बढाउनु नराम्रो होइन। तर, सेना आफैं उद्योगी, व्यापारी, लगानीकर्ता र ठेकेदार बन्नु गलत हो। यो छुट नागरिक शासनमा हुँदैन। पछिल्ला दिनमा सेनाले सामना गर्दै आएको मुख्य प्रश्न यो पनि हो। सेनाको व्यापारिक मोहबारे नागरिकस्तरबाट पहिलेदेखि प्रश्न उठ्दै आएको छ। पछिल्लो समय जंगीअड्डामा हुने उच्चस्तरीय बैठक सामरिक विषयभन्दा ठेक्कापट्टा अनि व्यापारिक मामिलामा बढी अल्झिने गरेको आरोप पनि लागेको छ। राष्ट्रिय सुरक्षाको जिम्मेवारी बोकेको सेनाको नेतृत्व तहमा रहेका जर्नेलहरू कमिसनको चक्कर र आर्थिक चलखेलमा बढी सक्रिय भएको आरोप लाग्नु राम्रो संकेत होइन। यसले सेनाको फौजी चरित्र र चेन अफ कमान्डमै नकारात्मक असर परेको अनुभव गरिँदै छ। यस्ता घटनाक्रमको निरन्तरताले कसैले नसोचेको दुर्घटना निम्त्याउन पनि सक्छ।"
कोरोना संक्रमितसँगै आएका प्यूठानका तीनको पहिचान,"प्यूठान : नोबेल कोरोना भाइरस कोभिड१९ को संक्रमण पुष्टि भएका धनगढी कैलालीका युवासँग आएका प्यूठानका तीन युवाहरुको पहिचान भएको छ । मल्लरानी गाउँपालिका वडा नम्वर १, ऐरावती गाउँपालिका र माण्डवी गाउँपालिकाका एकएक जना युवाहरु रहेको पहिचान भएको जिल्ला प्रहरी कार्यालय प्यूठानका प्रहरी नायब उपरीक्षक नरेन्द्र बहादुर कार्कीले जानकारी दिए । उनीहरुलाई सम्बन्धित स्थानीय तहको पहलमा निगरानीमा सुरक्षित तरिकाले राखिएको प्रहरी नायब उपरीक्षक कार्कीले बताए। उनका अनुसार तीनै जनालाई हालसम्म कोरोनाको कुनै लक्षण देखिएको छैन । माण्डवी गाउँपालिका४ का उदयपुरकोटका युवालाई देविस्थानमा रहेका क्वारेन्टाइनमा राखिएको गाउँपालिका स्वास्थ्य संयोजक धुर्वकुमार पोखरेलले जानकारी दिए । नमुना संकलन (स्वाब) पठाउने वा सम्बन्धित व्यक्तिलाई नै बुटवलमा रहेको आइसोलेसनमा पठाउने भन्ने विषयमा छलफल भइरहेको उनले बताए । मल्लरानी गाउँपालिका१ चुँधरी खोलाका यूवा घरमै सुरक्षित रुपमा बसेको वडासदस्य कमल पौडेलले जानकारी दिए । सोमबार उनको स्वाब परीक्षणका लागि बुटवल जाने तयारी भइरहेको समेत उनले बताए । रोजगारीका लागि भारतको नयाँ दिल्ली पुगेका उनी कोरोनाको त्रास बढेपछि घर आएका थिए । ऐरावतीका युवालाई महेन्द्र मावि सरङबेसीको क्वारेन्टाइनमा राखिएको गाउँपालिका अध्यक्ष नविलविक्रम शाहले बताए। उनको पनि स्वाब परीक्षणका लागि बुटवल पठाउने तयारी छ । भागेर आएका ती युवाको बारेमा सिमानामा रहेका प्रहरी प्रशासनले तत्कालै खबर नगर्दा आफूहरुलाई खोजतलास गर्न समस्या भएको समेत उनलेसुनाए । भारतसँगका सबै नाका बन्द भएपछि चैत्र १० गते साँझ सयौं नेपाली गौरीफन्टा आइपुगेका थिए । तीव्र दबाबपछि गृह मन्त्रालयको आदेशमा स्थानीय प्रशासनले एक हजार ४३ जनालाई प्रवेश गर्न दिएको थियो । भारतको बम्बईबाट आएका कैलालीका युवामा कोरोना भएको पुष्टी भएपछि त्यही भीडमा रहेकाले उनीहरुलाई पनि कोरोनाको संक्रमण हुनसक्ने भन्दै प्रहरीले खोजी गरेको थियो ।"
कोरोना संक्रमणको १० दिनपछि बेलायती प्रधानमन्त्री अस्पताल भर्ना,लण्डन : कोभिड१९ कोरोना भाइरसको संक्रमण भएका बेलायतका प्रधानमन्त्री बोरिस जोनसन अस्पताल भर्ना भएका छन्। भाइरस संक्रमण भएको १० दिनसम्म पनि स्वास्थ्यमा सुधार नभएपछि आइतबार साँझ जोनसन लण्डन अस्पतालमा भर्ना भएको बीबीसीले जनाएको छ। उनमा देखिएका बिरामीका लक्षणहरु उस्तै देखिएको र ज्वरो पनि कम नभएकाले चिकित्सकको सल्लाहमा अस्पताल भर्ना भएका हुन्। अस्पताल भर्ना भएपनि सरकारको जिम्मेवारी प्रधानमन्त्री जोनसन नै सम्हालिरहेका छन् तर सोमबार बिहान हुने कोरोना भाइरस सम्बन्धी बैठकको अध्यक्षता भने विदेशमन्त्रीले गर्ने योजना रहेको खबरमा भनिएको छ। उनी संक्रमण देखिएपनि १० दिनसम्म चिकित्सकको निगरानीमा निवासमै बसेर सरकारका काम कारबाही सञ्चालन गरिरहेका थिए। बेलायतमा हालसम्म ४८ हजारभन्दा बढी कोरोना संक्रमित देखिएका छन् भन् करिब ४ हजार ९ सयले ज्यान गुमाएका छन्।
सिन्धुली अस्पतालको आइसोलेसनमा भर्ना भएकामा कोरोना देखिएन,"सिन्धुली : सिन्धुली अस्पतालको आइसोलेसन भर्ना भएका पुरुषमा कोरोना भाइरस (कोभिड१९) नभएको पुष्टि भएको छ। कमलामाई नगरपालिका ५ घर भएका २६ वर्षीय एक पुरुषको स्वाब परीक्षणमा कोरोना भाइरस (कोभिड१९) नेगेटिभ देखिएको सिन्धुली अस्पताका प्रवक्ता डाक्टर प्रसन्न राजभण्डारीले जानकारी दिए। भारतको उत्तराखण्डबाट मजदुरी गरेर फर्किएका उनलाई ज्वरो आएपछि शनिबार सिन्धुली अस्पतालको आइसोलेसनमा भर्ना गरिएको थियो । त्यसलगत्तै कोरोना भाइरसको आंशकामा उनको स्वाबको नमुना संकलन गरी काठमाण्डौं पठाइएको थियो आइतबार राति अबेर आएको रिपोर्टमा कोरोना नभएको पाइएको हो, राजभण्डारीले भने। दुई साताअघि मात्र मजदुरी गरेर घर फर्केका उनलाई एकाएक ज्वरो आई, स्वास प्रस्वासमा समस्या भएपछि सिन्धुली अस्पतालको आइसोलेसनमा भर्ना गररी उपचार थालिएको र अहिले उनको अवस्थासामान्य रहेको अस्पतालका प्रवक्ता डाक्टर राजभण्डारीले बताए। ती पुरुष आइसोलेसनमा भर्ना भएपछि उनको परिवारका सदस्यलाई पनि क्वारेन्टाइनमा राखेर निगरानी थालिएको थियो।"
"कोरोनाबाट मृत्यु भनिएका शेर्पा उपचारमै, परिवारले नै दियो गलत सूचना","अमेरिका : कोभिड१९ भाइरसको संक्रमणबाट अमेरिका न्युयोर्क निवासी निमा टेम्बा शेर्पाको अस्पतालमा मृत्यु भएको जानकारी दिएका उनका परिवारले पछि उनी जीवीतै रहेको जानकारी दिएका छन् । उनका दाजु ल्हाक्पायुला शेर्पाले निमाकोे मुटु चलिरहेको खबर आएको बताए । भाइको मुटु चलेको भन्ने खबर अस्पतालबाट आएको यसअघि आफूहरुबाट गलत सूचना दिएर गल्ती भएको स्वीकार गरेका छन् । सामाजिक सञ्जाल फेसबुकमार्फत भाइको मृत्युको खबर साथीभाइ, आफन्त तथा शुभचिन्तकलाई आफैंले दिएका हौं निमाका दाजु ल्हाक्पाले भनेहामीले मृत आत्माको चीर शान्तिको कामना गर्दै पुजापाठ समेत सुरु गरेका थियौं। अमेरिकामा एकै दिन चार नेपालीको मृत्यु ल्हाक्पा शेर्पाले अस्पतालल ेनिमालाई बचाउन नसकिएको खबर आफूहरुले पाए अनुसारनै हामीले उनको चीर शान्तिका लागि सबैलाई खबर गरेका थियौँ, उनले भनेका छन्हामीले दिएको जानकारी अनुसार नै शुभचिन्तकहरुले श्रद्धाञ्जली समेत लेखेका हुन्, हाम्रै गल्तीले यसो भएकाले यसलाई हामी अन्यथा लिँदैनौं । आफूहरु पनि अस्पतालकै सूचनाको भर पर्नुपर्ने भएकाले यसबाट हुन गएको दुबिधाप्रति क्षमायाचना गरेका छन् । उनले भनेका छन्,हामी सबैले उहाँको स्वास्थ्य लाभका लागि प्रार्थना गरौं । अन्नपूर्ण पोस्ट्लाई मृत्यु बारे जानकारी दिने स्थानीय समाजसेवी तथा निमाका साथी जाङबु शेर्पाले आफूले मृत्युको जानकारी पाएपछि दिनुपूर्व निमाकी श्रीमतीसँग कुराकानी गरेर मात्रै यसबारे बाहिर सूचना दिएको जनाएका छन्। जाङबुले अन्नपूर्णलाई भनेमैले तपाईलाई उमेर, अमेरिका बसाई र परिवारका सदस्यका बारेमा श्रीमतीसंगै सोधेरै सूचना दिएको हुँ । उनले भने मैले यदी भिडियो रेकर्ड दिनुपर्छ भने पनि तयार छु, यो हाम्रै गल्ती हो। यता नेपाल सरकारको बाणिज्य दूतावास न्यूयोर्कका कार्यबाहक महाबाणिज्यदूत पुष्पराज भट्टराईले आफूले समेत निमाका दाजु र अन्य आफन्तसँग कुराकानी गरेर पक्का भएपछि मात्रै सामाजिक सञ्जालमा पोष्ट् गरेको र त्यही आधारमा पत्रकारलाई सूचना दिएको जनाएका छन् । मृत्युबारे गलत सूचना दिएको भन्दै स्थानीय व्यक्तिहरुले सामाजिक सञ्जालमा पत्रकारलाई गाली गरेका छन्। उनीहरुले समाचार दिन हतार गरिएको र परिवारले समेत हतारमा गलत सूचना प्रवाह गरेको टिप्पणी गरेका छन् ।"
