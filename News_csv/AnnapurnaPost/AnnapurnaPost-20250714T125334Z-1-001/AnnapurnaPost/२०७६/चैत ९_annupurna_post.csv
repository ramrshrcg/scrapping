शीर्षक,विवरण
सरकारी अस्पतालमा तयारी शून्य : बिरामीको सम्पर्कमै आउँदैनन् डक्टर,"पोखरा : प्रदेशकै सबैभन्दा ठूलो अस्पताल पश्चिमाञ्चल क्षेत्रीय अस्पतालमा एउटा बोर्ड छअस्पताल प्रवेश गर्ने सम्पूर्ण व्यक्तिले अनिवार्य रुपमा ज्वरो जाँचेरमात्रै प्रवेश गर्न अनुरोध गरिन्छ। तर आइतबार यो अस्पताल प्रवेश गर्नेहरुलाई ज्वरो जाँचिरहेको दृश्य देखिएन। अरु बेला झै जो कोही सिधासिधै अस्पताल प्रवेश गरिरहेका थिए। अरु त अरु बेलायतबाट फर्किएका अभिभावकले बच्चामाथि शंका लागेर जचाँउन जाँदा पनि चिकित्सक सम्पर्कमै आउन नचाहेको नाम खुलाउन नमान्ने ती अभिभावक बताउँछन्। आइसोलेसनमा राखिएका ती बच्चाको रगत नमुना लिएर परीक्षणका लागि भने काठमाडौं पठाइएको छ। केहीबेरमा पीपीई पोसाक ल्याएर ल्याबका स्वास्थ्यकर्मीले बच्चाको रगत लिएका थिए। कोरोनाको शंका लागेका बिरामी जाँच्ने डक्टरका लागि लगाउने सुरक्षित पोसाक नै नभएको पश्चिमाञ्चल क्षेत्रीय अस्पतालका निर्देशक डा अर्जुन आचार्यले बताए। पीपीई जम्मा एउटा छ, डा आचार्यले अन्नपूर्णसित भने, प्रदेश सरकारसँग मागिराखेका छौं, केही दिनमै हुन्छ होला। अस्पताल आइरहेका सबैको ज्वरो नजाँचिएको विषयमा डा आचार्यले सबैको जाँच्न आवश्यक नभएको बताए। सबैलाई जाँच्न जरुरी छैन, उनले भने, ज्वरो आएकालाई जाँच्ने हो। पश्चिमाञ्चल क्षेत्रीय अस्पतालमा दैनिक १ हजार बिरामी पुग्छन्। निर्देशक आचार्यले पीपीई, रगत जाँच्ने किट र एम्बुलेन्स पनि अस्पतालसँग नभएको जानकारी दिए। उनले भने, ज्वरो आएका बिरामी घरै पठाउनुपरे वा अरुलाई एम्बुलेन्समा घर पठाउनुपर्छ, तर हामीसँग एम्बुलेन्स नै छैन। प्रदेश स्वास्थ्य निर्देशक डा विनोदविन्दु शर्माले २ हजारभन्दा बेसी पीपीई आवश्यक पर्ने जानकारी यसअघि गराएका थिए। देशकै उक्त उपकरणको अभाव रहँदा गण्डकीमा पनि नपाइएको उनको भनाइ थियो। कोरोनाका शंकास्पद बिरामी राख्ने र उपचार गर्ने भनेर पश्चिमाञ्चल क्षेत्रीय अस्पतालमा केही बेडमात्रै छुट्याइएको छ। गण्डकी प्रदेश मन्त्रिपरिषदले पोखराका निजी तथा सरकारी ५० शैयाभन्दा माथिका सबै अस्पतालमा थोरैमा पनि ५ बेड आइसोलेसन वार्ड स्थापना गर्ने निर्णय गरेको छ। क्वारेन्टाइनका लागि कृषि र सशस्त्र प्रहरी बलका तालिम केन्द्र तोकिएको छ। भारतीय लगानीको मणिपाल शिक्षण अस्पतालले भने तयारी राम्रै गरेको छ। डाक्टरको सुरक्षाका लागि लगाउनुपर्ने पीपीई पोसाक उसले आफैंले बनाएर उपलब्ध गराएको छ। स्यानिटाइजरसमेत आफै उत्पादन गरेको छ। अस्पताल छिर्ने सबै व्यक्तिलाई ज्वरो जाँचेरमात्रै प्रवेश अनुमति दिएको छ।"
महजोडीदेखि दीपादिपकसम्मले गाए कोरोनाविरुद्ध सन्देशमुलक गीत (भिडियो),"काठमाडौं : कोरोना भाइरस (कोभिड१९)बाट बच्ने उपायबारे चेतनामुलक गीत सार्वजनिक भएको छ। गीतको भिडियोमा मदनकृष्ण श्रेष्ठ, हरिवंश आचार्य, दिपकराज गिरी, दिपाश्री निरौला, शम्भुजित बाँस्कोटा, जिवेश सिंह गुरुङ, दिपीका थापालगायत ९ जना कलाकारले कोरोना भाइरसबाट सचेत रहन अपील गरेका छन्। सरोज ओलीको शब्द, दिपक शर्माको संगीत रहेको गीतमा डेभिड शंकर र बेनिशा पौडेलको स्वर छ। शंकर धितालको निर्देशनमा बनेको भिडियो निश्चल पौडेलले खिचेका हुन् भने शुभ मिडिया होमले स्वास्थ्य तथा जनसंख्या मन्त्रालयको लागि निर्माण गरेको हो।"
तनहुँ बस दुर्घटना : तीन जनाको घटनास्थलमै मृत्यु,"दमौली : एक यात्रुवाहक बस तनहुँको आँबुखैरेनी नजिक दुर्घटनाग्रस्त हुँदा तीन जनाको घटनास्थलमै ज्यान गएको हो। आँबुखैरेनी ३ ऐना पहरास्थित सडकबाट तल खसेको बसमा सवार तीन पुरुषको मृत्यु भएको हो। मृत्यु हुनेमा सल्यान १ का २२ वर्षका सन्दीप ओली र सोही जिल्लाका ४० वर्षका चूडामणि रेग्मी छन्। अन्य एकको परिचय भने खुलिसकेको छैन। मृतकमध्ये एकको शव बसले च्यापेको अवस्थामा झिकिएको प्रहरी उपरीक्षक विनोद सिलवालले जानकारी दिए। पोखराबाट दाङ जाँदै गरेको सो बस क्षतविक्षत अवस्थामा रहेकाले राति अवेरसम्म शव झिक्ने काम गरिएको ट्राफिक प्रमुख पूर्ण अधिकारीले बताए। बस सडकबाट करिब डेढसय मिटर तल मस्र्याङ्दी किनारमा खसेको उनले बताए। घटनामा २१ यात्रु घाइते छन्। प्रहरीका अनुसार घाइतेमध्ये दुईको पोखरा, सातको चितवन मेडिकल कलेजमा भरतपुरमा उपचार भइरहेको छ। बाँकीको भने आँबुखरेनीमा रहेको छिम्केश्वरी पोलिक्लिनिकमा उपचार भइरहेको प्रहरीले जनाएको छ। घाइते मध्ये पाँचको अवस्था गम्भीर रहेको प्रहरी उपरीक्षक सिलवालले बताए। घाइते मध्ये केही तनहुँ र अधिकांश सल्यान, दैलेख, सुर्खेत लगायत पश्चिम जिल्लाका छन्।"
पशुपतिमा एक पटकमा १० जनाले मात्र दर्शन गर्न पाउने,"काठमाडौं : पशुपतिनाथ मन्दिरमा सोमबारदेखि एकपटकमा दस जनाले मात्र दर्शन गर्न पाउने भएका छन्। विश्व परिवेशमा कोरोना भाइरसका कारण उत्पन्न परिस्थिति मध्यनजर गर्दै सावधानीपूर्वक सार्वजनिक स्थलहरूमा सजगता अपनाउन पर्ने भएकाले पशुपति क्षेत्र विकास कोषले एकपटकमा दसजना भक्तजनले दर्शन गर्ने व्यवस्था गरेको हो। पशुपतिनाथ आउने स्वदेशी तथा विदेशी भक्तजनलाई दक्षिणतर्फको २ नं ढोका मात्र प्रयोग गर्ने कोषले निर्णय गरेको हो। सोमबारदेखि अन्य १ र ३ नं ढोका बन्द गरिनेछ। कोषको कार्यवाहक प्रमुखको जिम्मेवारी पाएका कोषाध्यक्ष डा मिलनकुमार थापाको अध्यक्षतामा आइतबार बसेको बैठकले एक पटकमा १० जना मात्र दर्शनार्थीलाई प्रवेश गर्न दिने निर्णय गरेको हो। १० जना दर्शनार्थी दर्शन गरेर सोही ढोकाबाट बाहिर निस्केपछि अर्को १० जनाको टोली प्रवेश गराउने व्यवस्था मिलाइएको हो। पशुपतिनाथको मन्दिरमा बिहान जल अभिषेकको समय र साँझको आरतीमा भक्तजनलाई रोक लगाइएको छ, कोषाध्यक्ष थापाले अन्नपूर्णसँग भने, अर्को सूचना जारी नभएसम्मका लागि यी दुवै काममा कसैले पनि उपस्थित हुन नपाउने गरी निषेध गर्ने निर्णय भएको हो। मन्दिर प्रवेश गर्नेका लागि अब एक ठाउँमा मात्र व्यवस्था गरिएको छ। वरुण धारासँगै रहेको जुत्ताचप्पल कक्ष मात्र खुला राख्ने तर लकर सेवा बन्द गरिने भएको छ। यसैगरी, कैलाश नजिक रहेको (उत्तरतर्फको) जुत्ताचप्पल कक्ष बन्द हुने भएको छ। कोषले पशुपतिनाथ मन्दिरमा गरिने विशेष पूजा र आरतीलाई अर्को सूचना नभएसम्मका दुई दिनअघि नै स्थगित गरिसकेको छ। बागमती नदी पारीपट्टि सञ्चालन भइआएको आरती पनि कोषले बन्द गरेको छ। यसैगरी, विद्युतीय शवदाह गृहमा शव जलाउन मेसिनसम्म प्रवेश गर्न मृतकका नजिकका आफन्तमध्ये एक पटकमा सातजना मात्र प्रवेश पाउने भएका छन्। हुल हुज्जत हुन नदिन शवदाह गृहमा कम मान्छेको उपस्थितिका लागि कोषले यस्तो निर्णय गरेको हो। क्रियापुत्री भवन र सेवा केन्द्रमा भीड कम गर्न अत्यावश्क बाहेक अन्य व्यक्तिलाई प्रवेश नगरिदिन पनि कोषले सरोकारवालालाई आग्रह गर्दै सूचना प्रवाह गरेको छ। बैठकले कोषमा कार्यरत असक्त, अपांग तथा बिरामी कर्मचारीलाई हाललाई विदा दिने व्यवस्था मिलाएको कोषका कार्यकारी निर्देशक डा घनश्याम खतिवडाले जानकारी दिए। मन्दिर, पार्क, बगैंचा, ब्यूटीफुल, मृगस्थली, कैलाश चौर, भण्डारखाल बगैंचा, वनकाली, क्रियापुत्री, विद्युत् शवदाह गृह, हंशमण्डप जस्ता क्षेत्रमा भीडभाड हुन नदिन सुरक्षाकर्मी परिचालन गर्ने निर्णय गरेका छौं, उनले भने, पशुपतिनाथमा जस्तै गुह्येश्वरी मन्दिर र सो को प्रांगणमा समेत एक पटकमा १० जना भन्दाबढी व्यक्तिलाई सोमबारदेखि प्रवेश निषेध गरिएको छ। कोषले आर्यघाट, क्रियापुत्री भवन, विद्युतीय शवदाह गृह, जुत्ताचप्पल कक्ष बाहिरपट्टि ट्यांकी राखी साबुनपानीले हात धुने व्यवस्था मिलाएको छ। विद्युतीय शवदाह गृहमा भीड नियन्त्रणका लागि एक पटकमा कोषका दुई जनाका दरले सुरक्षाकर्मी परिचालन गर्ने भएको छ।"
क्वारेन्टाइनका लागि निःशुल्क होस्टेल दिन तयार,विराटनगर : समाजवादी पार्टीका विद्यार्थी नेता रोशन यादवले कोरोना भाइरस (कोभिड (१९) को सम्भावित परिस्थितिलाई नियन्त्रण गर्न क्वारेन्टाइनका लागि होस्टेल दिने घोषणा गरेका छन्। लामो समयदेखि सामाजिक अभियन्ताका सक्रिय रहेका यादवले कोरोना भाइरस (कोभिड१९) को सम्भावित परिस्थितिलाई नियन्त्रण गर्न क्वारेन्टाइनका लागि सञ्चालन गर्दे आएको होस्टेल दिने घोषणा यादवले गरेका हुन्। विराटनगरमा उनले लामो समयदेखि होस्टेल सञ्चालन गर्दे आएका छन् । आइतबार प्रदेश १ का सामाजिक विकासमन्त्री जीवन घिमिरेलाई लिखित रुपमा पत्र बुझाउँदै आफ्नो होस्टेल निशुल्क उपलब्ध गराउने प्रतिवद्धता जनाएका हुन्। कोरोनासँग लड्न भौतिक पूर्वाधार आवश्यक भएमा १६ वटा कोठा भएको हाम्रो नेपाल होस्टेल निःशुल्क उपलब्ध गराउने उनले प्रतिवद्धता गरेका हुन्। कोरोना भाइरसविरुद्ध लड्नका लागि आवश्यक परेको खण्डमा प्रदेश नम्बर १ सरकार सामाजिक बिकास मन्त्रालयले प्रयोग गर्न सक्ने गरी लिखित प्रतिवद्धता मन्त्री घिमिरेलाई बुझाएका हुन। चीनको वुहानबाट फैलिएको कोरोना भाइरसको संक्रमणबाट विश्वनै त्रसित रहेको बेला हाम्रो देश पनि उच्च जोखिमको सूचीमा रहेकाले प्रदेश सरकारलाई सम्भावित जोखिम वाट जोगाउन निशुल्क होस्टेल उपलब्ध गराएको यादवले बताए। प्रदेश सरकारको महामारी विरुद्ध को महाअभियानमा जनस्तरवाट सहयोग गर्न प्रदेशको बासिन्दाको नाताले सहयोग गर्न तयार भएको उनले बताए ।
"आँबुखैरेनीमा बस दुर्घटना, तीनको मृत्यु (अपडेट)",गोरखा : पृथ्वीराजमार्गको आँबुखैरेनीको ऐनापहराबाट मस्र्याङ्दीमा बस खस्दा तीन जनाको मृत्य भएको छ। पोखराबाट नेपालगञ्ज जाँदै गरेको ना ५ ख ४२९४नम्बरको बस आइतबार साँझ ६ : ३० बजे सडकबाट करिब एकसय मिटर तल खसेको ट्राफिक प्रहरी चौकी आँबुखैरेनीका प्रमुख रामकृष्ण गौलीले जानकारी दिए। उनका अनुसार तीन जनाको शव भेटिएको छ। मृतकको सनाखत भने भएको छैन। उद्धार कार्य जारी रहेको र घाइते १२ जनाको उद्धार भएको उनले बताए। बसमा सवार धेरै यात्रु घाइते भएका छन्। थप विवरण आउन बाँकी
४५ मिनेटमै कोरोना भाइरस पत्ता लगाउने प्रविधिको विकास,"वासिङ्टन : एक घण्टा भन्दा छोटो समयभित्रै कोरोना भाइरस संक्रमण भएको वा नभएको पहिचान हुने परीक्षण विधि अमेरिकामा पत्ता लागेको छ । क्यालिफोर्नियास्थित सेफिड कम्पनीले कोभिड१९ ४५ मिनेटभित्रै पत्ता लगाउने नयाँ परीक्षण प्रविधि सार्वजनिक गरेको हो । जसलाई औषधि तथा खाद्य प्रशासन (एफडीए) ले स्वीकृति दिएको हो । कोराना परीक्षणमा भइरहेको ढिलाई, गलत परीक्षण र नयाँ परीक्षणका लागि आवश्यक केमिकलको अभाव भइरहेका बेला सेफिडको परीक्षणले नयाँ प्रविधि निकालेको हो । अब यसमार्फत आगामी साताबाट विभिन्न अस्पतालले टेस्ट सुरु गर्नेछन् । अमेरिकाको क्यालिफोर्निया अति प्रभावित सहरमध्ये एक हो ।"
ग्यास वितरण डिपोमा जे देखियो (फोटो फिचर),काठमाडौं : आइतबार नेपाल आयल निमगले खाना पकाउने ग्यास वितरण गरेको छ। ग्यास अभावलाई कम गर्न सरकारले आइतबार विभिन्न डिपोबाट ग्यास वितरण सुरु गरेको हो। एलपी ग्यास उद्योगसँगको सहकार्यमा निगमले निम्न तथा मध्यम वर्गका उपभोक्तालाई राहत दिन भन्दै अतिरिक्त डिपो सञ्चालन गर्दै वितरण गरेको हो। उच्च तथा उच्च मध्यम वर्गका उपभोक्ताले कोरोना (कोभिड१९) भाइरसको जोखिम बढेको भन्दै ठूलो संख्यामा ग्यास सञ्चित गर्दा बजारमा अभाव सिर्जना भएको निगमले जनाएको छ। आइतबार २२ वटा ग्यास उद्योगले बिहान १० देखि ५ बजेसम्म ग्यास वितरण गरेका हुन्। ग्यास वितरण डिपोमा पुगेर अन्नपूर्णका लागि अन्नपूर्णका फोटो पत्रकार उमा विष्ट र सुनिता डंगोलले कैद गरेका तस्बिर :
वीरगन्जमा एकजना कोरोना संक्रमित भएको भन्दै सांसदले फेसबुकमा लेखेपछि,"वीरगन्ज : वीरगन्जका एक औद्योगिक घरानाका व्यक्तिलाई कोरोना (कोभिड१९) भाइरसको संक्रमण भएको कुरा सार्वजनिक भएको छ। रुङगटा ग्रुपका सदस्य वीरगन्ज १० आदर्शनगर निवासी ६७ वर्षीय शिवकुमार रुङगटा कोरोना भाइरसबाट संक्रमित भएको पर्सा क्षेत्र नम्बर १ का सांसद प्रदीप यादवले आइतबार साँझ आफ्नो आधिकारीक फेसबुक पेजमा पोष्ट गरेका हुन्। कोरोना संक्रमित भनिएका रुङगटालाई भारत बिहार पटनाको पीएमसीएच अस्पतालकै आइसोलेसन वार्डमा राखिएको पनि यादवले पोष्टमा लेखेका छन्। १२ दिन पहिले आफन्तको वैवाहिक समारोहमा कोलकत्ता गएका रुङगटा, त्यहाबाट दिल्ली गएका थिए, उनको अन्नपूर्णसँगकाे कुराकानीमा भने , दिल्लीबाट साता दिन पहिले वीरगन्जस्थित घर फर्किएका रुङगटा अचानक बिरामी परेपछि उपचारका लागि ४ दिन पहिले बिहारको पटना गएका थिए। पटनाको अस्पतालले कोरोनाको आंशका लागेर भर्ना गर्न नमानेपछि आफूले नै फोनमार्फत भारतीय जनता पार्टीका नेतालाई भनसुन गरेपछि रुङगटालाई पटनाको पिएमसीएच अस्पतालले भर्ना गरेको यादवले बताएका छन्। पिएमसिएच अस्पतालमा उपचारका क्रममा रुङगटालाई कोभिड१९ कोरोना भाइरस लागेको पुष्टि आइतबार भएको जानकारी रुङगटाका भाइ सुरेश रुङगटाले आफूलाई गराएको यादवले अन्नपूर्ण पोष्टसँगको कुराकानीमा बताए। चिकित्सकले भने यसलाई पुष्टि गरिसकेका छैनन्। रुंगटा परिवारसँग मेरो एकदमै निकटको सम्बन्ध छ, यादवले भने, भाइ सुरेशले जानकारी गराएपछि मात्रै फेसबुक पोष्टमा मैले सार्वजनिक गरेको हुँ। कोरोना लागेको चिकित्सकले पुष्टि गरेपछि रुङगटालाई पिएमसिएच अस्पतालकै आइसोलेसन वार्डमा राखिएको छ, यादवले भने, परिवारका अन्य सदस्य पनि वीरगन्जस्थित आफ्नै घरको आइसोलेसनमा छन्। यस विषयमा रुङगटाका भाइ सुरेशले पर्साका प्रमुख जिल्ला अधिकारी विष्णु कार्कीलाई पनि औपचारिक जानकारी गराइसकेको यादवले जानकारी दिए। ग्रिनी सिटी सामुदायिक सेवा केन्द्र आदर्शनगरका अध्यक्ष प्रकाश खेतानले पनि रुङगटालाई कोरोना लागेको खबर सत्य रहेको बताए। यो खबर सत्य हो, वीरगन्जस्थित घरका सबै सदस्यलाई साँझदेखि घरभित्रै बस्न भनिसकेका छौँ, उनले भने, घरमा उनका श्रीमतीसहित परिवार ८१० जना सदस्य छन्। उनीहरु सबै आफ्नै घरभित्र आइसोलेसनमा बसेका छन्। कांग्रेस नेता अनिल रुङगटाले पनि भारतको दिल्लीबाट वीरगन्ज फर्किएपछि बिरामी परेका शिवकुमार रुङगटा वीरगन्ज हुँदा नै उनमा कोरोनाको लक्षण देखिएपछि उपचारका लागि ४ दिन पहिले पटना गएको बताए। पछिल्लो खबर अनुसार उनको स्वास्थ्यमा सुधार भइरहेको छ, अनिल रुङगटाले भने ,अरु थप जानकारी लिने प्रयास गरिरहेको छु। यसअघि वीरगन्ज नाकामा आइतबार दिउँसो भारतबाट नेपाल प्रवेश गरिरहेका ३ जना नेपालीको चेकजाँच गर्दा शरीरको तापक्रम असमान्य भेटिएपछि उनीहरुलाई स्वास्थ्यकर्मी र सुरक्षकर्मीले केही समय नाकाकै हेल्थ डेस्कमा राखेका थिए। हेल्थ डेस्कमा केही समय राखेर पुन तापक्रम चेकजाँच गर्दा सामान्य देखिएपछि उनीहरुलाई घर पठाइएको वीरगन्ज महानगरका नगरप्रमुख विजय सरावगीले बताए। नेपाली सेनाको चण्डीप्रसाद गणका प्रमुख सेनानी मदनजंग राणाले पनि नाकाको हेल्थ डेस्कमा आइतबार चेकजाँचका क्रममा ३ जनाको शरीरको तापक्रम बढी देखिएपछि केही समय टेण्टमा राखेर तापक्रम घटेपछि घर पठाएको जानकारी दिए।"
मास्क र सेनिटाइज कालोबाजारी गर्ने चारजना पक्राउ,"जनकपुरधाम : कालोबजारीको आरोपमा जनकपुरबाट चार जना पक्राउ परेका छन्। विश्वभरी महामारीको रुपमा फैलिएको कोरोना भाइरसको संक्रमणबाट बच्न प्रयोग गरिने मास्क र सेनेटाइजर लुकाएर चर्को मूल्यमा बिक्री वितरण गरेको आरोपमा पक्राउ परेका हुन्। जिल्ला प्रशासन कार्यालय धनुषा र जिल्ला प्रहरी कार्यालयबाट खटेको अनुगमन टोलीले मास्क र सेनिटाइजरको कालोबाजारी गर्ने चार जनालाई पक्राउ गरेको हो। जनकपुरधाम उपमहानगरपालिका ४ स्थित सुस्मिता मेडिकलका सञ्चालक सर्लाही जिल्ला बरहथवा नगरपालिका ८ का संजय साह, सम्पूर्ण मेडिकलबाट जनकपुरधाम उपमहानगरपालिका ४ का ३२ वर्षीय संजय साहलाई मास्कको कालोबजारी गरिरहेको अवस्थामा पक्राउ हो। त्यस्तै जनकपुरधाम ८ भमरपुरा चौकस्थित अटल फार्मेसीबाट लक्ष्मीनिया गाउँपालिका ३ का २६ वर्षीय अनिल यादव र महोत्तरी जिल्लाको जलेश्वर नगरपालिका ६ का ३० वर्षीय प्रभन्स चौधरीलाई सेनिटाइजरको कालोबाजारी गरेको आरोपमा पक्राउ गरेको धनुषाका प्रहरी उपरीक्षक रमेशकुमार बस्नेतले जानकारी दिए।"
कोरोना सम्बन्धी जनचेतनामुलक गीत (भिडियो),काठमाडौं : कोरोना (कोभिड १९) भाइरस सम्बन्धी जनचेतनामुलक गीत सार्वजनिक भएको छ। लामो समयदेखि अमेरिकामा बस्दै आएकी गीतकार अम्बिका गुरुङले कोरोना सम्बन्धी सचेतनामुलक गीत ल्याएकी हुन्। गीतकार अम्बिकाले पछिल्लो समय विश्वभरको जनजीवन प्रभावित बनाइरहेको कोरोनाको सचेतनाको विषयलाई लिएर बनाएको गीतको भिडियो सार्वजनिक गरेकी हुन्। अम्बिकाका शब्द सिर्जनामा चर्चित गीतकार तथा संगीतकार दीपक शर्माको संगीत रहेको गीतमा ध्रुब बिस्कोको स्वर रहेको छ । कोरोना भाइरस सम्बन्धी जनचेतनामुलक गीत 'लौन आयो के आयो'को भिडियोसमेत सार्वजनिक भएको छ। गीतमा नरेन्द्र बियोगीको एरेन्ज रहेको छ। राज खड्काको निर्देशनमा तयार भएको भिडियोमा निर्देशक राज र सुरज अधिकारीको अभिनय रहेको गीतमा विष्णु खड्काको सम्पादन तथा बिजय लामाको छायांकन रहेको छ।
"विश्वभर आज : कोरोना भाइरस अमेरिकी षड्यन्त्र भएको इरानको आरोप, रुसले इटालीमा सेना पठायो","इटालीमा रसियन सैन्य टोली मस्को : इटालीमा कोरोना भाइरसको महामारी डरलाग्दो रुपमा फैलिरहँदा मेडिकल सहयोगका लागि रुसले आफ्ना सेना पठाउने भएको छ । यही आइतबार रुसले सैन्य मेडिकल टोली इटाली पठाउने तयारी गरेको हो । भ्लादिमिर पुटिनले यसअघि नै सहायता पठाउने बारे इटालीका प्रधानमन्त्री गिसेप्पे कोन्टेसँग कुराकानी गरिसकेका छन् । इटालीका अधिकारीहरुका अनुसार रुसले आफैँ सहयोगको प्रस्ताव गरेर मोबाइल सेवा तथा विज्ञ टोली पठाउन लागेको हो । इटालीमा शनिबारसम्म ८ सय जनाको मृत्यु भइसकेको छ । संसारमै सबैभन्दा नराम्रोसँग प्रभावित हुने मुलुक इटाली बनेको छ । रुसमा भने ३ सय ६ जना संक्रमित छन् । उनीहरुमध्ये अधिकांश मस्कोमै छन् । साथै एकजनाको मृत्यु भएको छ । सेल्फ क्वारेन्टाइनमा बस्न अभिनेत्री लिलीको अस्वीकार दुबइ : अभिनेत्री एभान्जेलिन लिलीले सेल्फ क्वारेन्टाइमा बस्न अस्वीकार गर्दै अनलाइन मार्फत् आक्रोश व्यक्त गरेकी छन् । सरकारले आफ्नो स्वतन्त्रता खोसेको भन्दै उनले इन्स्टाग्राम मार्फत आक्रोश पोखेकी हुन् । ४० वर्षीया अभिनेत्रीले आफ्ना सन्तानलाई जिम्न्यास्टिक क्याम्पमा भर्ना गराएको पनि जनाएकी छन् । साथै उनीहरुले नियमित हात धुने र कोरोनाबाट जोगिने उपाय पालना गरेको बताइन् । यस्तो अवस्थामा नेताहरुलाई आफ्नो स्वतन्त्रता खोस्ने अधिकार नदिन पनि आग्रह गरेकी छन् । यसरी स्वतन्त्रता खोसेर नेताहरुले शक्तिको दुरुपयोग गरेको पनि उनको आरोप छ । तर अधिकांश सामाजिक सञ्जाल प्रयोगकर्ताले उनलाई मुर्ख भन्दै टिप्पणी गरेका छन् । साथै सेल्फ क्वारेन्टाइनमा बस्न आग्रह गरेका छन् । इरानको आरोप : कोरोना अमेरिकाको षड्यन्त्र हो ! तेहरान : कोरोना भाइरसविरुद्ध लड्न इरानलाई अमेरिकाले दिने भनेको सहयोग इरानका सर्वोच्च नेता अयातोल्लाह अली खमेनीले अस्वीकार गरेका छन् । कोरोना भाइरसको महामारीलाई षड्यन्त्रको सिद्धान्त भन्दै उनले अमेरिकी सहयोग अस्वीकार गरेका हुन् । अमेरिकाले इरानलाई तेल वितरणमा लगाएको प्रतिबन्धलगत्तै इरानी नेताले सहयोग अस्वीकार गरेका हुन् । इरानी अधिकारीहरुले पनि उक्त प्रतिबन्धलाई लिएर अमेरिकाको आलोचना गर्दैआएका छन् । खमेनीले चिनियाँ अधिकारीहरुलाई पनि कोरोना भाइरसबारे षड्यन्त्रको सिद्धान्त लागु गरेको आरोप लगाएका छन् । सम्भवतः तिम्रो औषधि भाइरसलाई फैलाउने एउटा उपाय हो । अथवा यदी तिमी थेरापिस्ट र डाक्टरलाई पठायौ भने सायद उसले विषको असर देख्न चाहन्छ, खमेनीले भनेका छन् । खमेनीको यस्तो टिप्पणीमा हालसम्म वैज्ञानिक आधार भेटिएको छैन । तर चिनियाँ सरकारका प्रवक्ता लिजिआन झाओले ट्वीट गर्दै अमेरिकी सेनालाई भाइरस फैलाएको आरोप लगाएका थिए । यसवाहेक अमेरिकी एक सिनेटरले समेत कोरोना भाइरसलाई चिनियाँ मानव निर्मित जैवीक हतियारको रुपमा व्याख्या गरेका थिए । इरानमा नेता खमेनीले आइतबार लाइभ टेलिभिजन कार्यक्रमका बेला अमेरिकामाथि आरोप लगाएका हुन् । इरानमै भने कोरोना भाइरसका कारण २० हजार ६ सय संक्रमित भेटिएका छन् । साथै १ हजार ५ सय ५६ को मृत्यु भइसकेको छ । इरान पनि कोरोनाबाट सबैभन्दा बढी प्रभावित मुलुकमध्ये एक हो । ट्रम्पको गुनासो : चीनले कोरोना भाइरसबारे पहिले नै हामीलाई भन्नुपथ्र्यो वासिङ्टन : अमेरिकी राष्ट्रपति डोनल्ड ट्रम्पले चीनले कोरोना भाइरसबारे आफूलाई पहिले नै भन्नुपर्ने बताएका छन् । म चाहन्छु, उनीहरुले कोरोना भाइरसबारे हामीलाई पहिले नै भन्नसक्थे । के भइरहेको छ भन्ने जानकारी दिन सक्थे, ट्रम्पले भनेका छन् । कोरोना भाइरसबारे सार्वजनिक रुपमा नआएसम्म आफूहरुलाई जानकारी नभएको ट्रम्पको भनाइ छ । ट्रम्पले अघि थपेका छन्, यो पब्लिक रुपमा नआएसम्म हामीलाई थाह नै थिएन । चीन अति गोप्य रहेको र जुन दुर्भाग्यपूर्ण रहेको पनि उनको तर्क थियो । जनवरी २४ मा ट्रम्पले चीन र राष्ट्रपति सि जिनफिङलाई कोरोना भाइरसको संक्रमणबारे पारदर्शिता नदेखाएको आरोप लगाएका थिए । साथै एक साताअघि मात्रै कोरोना भाइरसलाई चाइनीज भाइरस भनेपछि ट्रम्प आलोचित बनेका थिए । पछिल्लो पटक चीनले आफू समस्यामा परेको पहिले नै थाहा पाए पनि आफूहरुलाई जानकारी नदिएकोमा ट्रम्पले गुनासो गरेका हुन् । भारतमा एक हजार भन्दा धेरै रेल बन्द नयाँदिल्ली : भारतमा कोरोना भाइरस महामारी फैलिरहँदा रेल तथा बस सेवा बन्द गरिएको छ । कोरोना भाइरस थप फैलन नदिन भारत सरकारले जनता कर्फ्यू लागु गरेसँगै रेल सेवा बन्द गराएको हो । भारतमा हालसम्म ३ सय ५० संक्रमित भेटिएका छन् । साथै ६ जनाको मृत्यु भइसकेको छ । यससँगै भारतमा एक हजार भन्दा धेरै रेल बन्द गरिएको छ । सरकारी अधिकारीहरुका अनुसार रेल सेवा मार्च ३१ सम्मका लागि रोकिएको हो । साथै बस र मेट्रो सेवा पनि मार्च ३१ सम्मका लागि रोकिएको हो । पन्जाब र राजस्थान राज्यले भने पूर्ण रुपमा लकडाउन घोषणा गरेका छन् । ४५ मिनेटमै कोरोना भाइरस पत्ता लगाउने प्रविधिको विकास वासिङ्टन : एक घण्टा भन्दा छोटो समयभित्रै कोरोना भाइरस संक्रमण भएको वा नभएको पहिचान हुने परीक्षण विधि अमेरिकामा पत्ता लागेको छ । क्यालिफोर्नियास्थित सेफिड कम्पनीले कोभिड१९ ४५ मिनेटभित्रै पत्ता लगाउने नयाँ परीक्षण प्रविधि सार्वजनिक गरेको हो । जसलाई औषधि तथा खाद्य प्रशासन (एफडीए) ले स्वीकृति दिएको हो । कोराना परीक्षणमा भइरहेको ढिलाई, गलत परीक्षण र नयाँ परीक्षणका लागि आवश्यक केमिकलको अभाव भइरहेका बेला सेफिडको परीक्षणले नयाँ प्रविधि निकालेको हो । अब यसमार्फत आगामी साताबाट विभिन्न अस्पतालले टेस्ट सुरु गर्नेछन् । अमेरिकाको क्यालिफोर्निया अति प्रभावित सहरमध्ये एक हो । आर्थिक क्षति कम गर्न अष्ट्रेलियन सरकारद्वारा ३८ अर्ब डलर राहत अष्ट्रेलियामा कोरोनाभाइरसको महामारीबाट भएको आर्थिक क्षतिलाई न्यूनीकरण गर्न ३८ अर्ब अमेरिकी डलरको राहत योजना सार्वजनिक गरेको छ । सरकारले भाइरस फैलिन नदिन आमनागरिकलाई देशभित्रैको यात्रा र घुमफिरलाई पनि रोक्न आग्रह गरेका छन् । अष्ट्रेलियाका अर्थमन्त्री जस फ्राइडेनबर्गले आइतबार घोषणा गरेअनुसार ६६ अर्ब समेत कूल १ अर्ब ८९ अर्ब अष्ट्रेलियन डलर मुलुकको अर्थव्यवस्था सुधारका लागि खर्च गर्ने बताए । यो रकम कूल उत्पादनको करिब १० प्रतिशत हो । अर्थमन्त्री फ्राइडेनबर्गले यो विशिष्ट परिस्थितिलाई सम्बोधन गर्न यस्तै विशिष्ट कदम चाल्नुको विकल्प नरहेको समेत बताएका छन् । उनले पछिल्लो राहत घोषणाले अष्ट्रेलियाका लाखौं नागरिकमा आशाको सञ्चार गराउने विश्वास व्यक्त गरेका छन् । सरकारको योजनाअनुसार साना व्यवसाय र गैर नाफामूलक संस्थाहरुले एक लाख डलरसम्म अनुदान प्राप्त गर्नेछन् भने बेरोजगारको भत्तालाई दोब्बर बनाइने तथा निवृत्तीभरण प्राप्त गर्नेहरुलाई थप ७५० अष्ट्रेलियन डलर दिइनेछ । अर्थमन्त्री फ्राइडेनबर्गले आर्थिक क्षति १० दिनअघि सोचिए भन्दा निकै व्यापक रहेको बताए । कोरोनाभाइरसका कारण मुलुकको अर्थव्यवस्था विगत २९ वर्षदेखिको लगातार प्रगतिपश्चात पहिलो पटक मन्दीको अवस्थामा पुग्ने खतरा रहेको छ । अष्ट्रेलियामा कोरोनाभाइरसबाट संक्रमित व्यक्तिको संख्या १ हजार ३ सय पुगेको छ भने ७ जनाको मृत्यु भएको छ । अष्ट्रेलियाका प्रधानमन्त्री स्कट मरिसनले भाइरस प्रसार हुन नदिन अन्तराष्ट्रिय हवाई उडानमा प्रतिबन्ध लगाएका छन् । कोरोना अपडेट : भारतमा मृत्यु हुनेको संख्या ६, संक्रमित ३ सय ३२ नयाँदिल्ली : कोरोना भाइरसको संक्रमण रोक्ने उद्देश्यले जनता कर्फ्यु लगाइएको भारतमा संक्रमितको संख्या बढेर ३ सय ३२ पुगेको भारतको मेडिकल रिसर्च एशोसियसनले जनाएको छ । यस्तै भारतमा मात्र मृत्यु हुनेको संख्या ६ पुगेको बीबीसीमा उल्लेख छ । आइतबार मुम्बईमा ६ जना र पुणेमा ४ जना गरी महाराष्ट्र राज्यमा थप १० जना नयाँ संक्रमित फेला परेका हुन् । महाराष्ट्रको स्वास्थ्य विभागकाअनुसार ७४ जनामा संक्रमण भेटिएको छ भने १ को मृत्यु भएको छ । आधिकारिक तथ्यांकअनुसार भारतमा अहिलेसम्म ६ को मृत्यु भएको छ । नेपालको सिमाना जोडिएको बिहार राज्यमा २ नयाँ संक्रमित फेला परेको र १ को मृत्यु भएको जनाइएको छ । राजधानी पटनाको एम्स अस्पतालको उक्त व्यक्तिको मृत्यु भएको हो । हालै कतारबाट फर्किएका ती व्यक्तिको शनिबार मृत्यु भएको पुष्टि भएको छ । आइतबार अघि बिहारमा कुनै भाइरस संक्रमित भेटिएको थिएन । यस्तै इटालीको रोमबाट २ सय ६३ जना भारतीय विद्यार्थीलाई भारत पुर्याइएको छ । एयर इन्डियाको एउटा विशेष विमानबाट आइतबार बिहान स्थानीय समयअनुसार करिब सवा नौ बजे दिल्ली पुर्याइएको हो। अहिले उनीहरु सबैलाई क्वारेन्टाइनमा राखिएको छ ।"
भारत र चीनका नाका बन्द गर्ने मन्त्रिपरिषद्को निर्णय,"काठमाडौं : कोरोना भाइरस (कोभिड१९) को सम्भावित संक्रमणबाट जोगिन भन्दै सरकारले सोमबारदेखि भारत र चीनसँगका सबै नाका पूर्णरूपमा बन्द गर्ने निर्णय गरेको छ। पछिल्ला दिनमा भारतबाट हुलका हुल नेपाली घर फर्कन थालेपछि जोखिम बढेको भन्दै सरकारले एक साताका लागि दुवै छिमेकीसँग जोडिएका नाका बन्द गर्ने निर्णय गरेको हो। प्रधानमन्त्री निवास बालुवाटारमा आइतबार बसेको मन्त्रिपरिषद् बैठकले एक साताका लागि भारत र चीनसँगका सबै नाका पूर्णरूपमा बन्द गर्ने निर्णय गरेको सरकारका प्रवक्ता अर्थमन्त्री डायुवराज खतिवडाले जानकारी दिए। यस्तै सरकारले कोरोनाको सम्भावित संक्रमणबाट बच्न र आवश्यक सामग्री खरिद गर्न प्रधानमन्त्री कार्यालयले व्यवस्थापन गर्ने गरी केन्द्रिय कोष खडा गर्ने निर्णय गरेको छ। उक्त कोषमा सरकारले ५० करोड राख्ने र मन्त्रीहरूले एक महिनाको तलब दिने निर्णय गरिएको एक मन्त्रीले अन्नपूर्णलाई जानकारी दिए। कोषमा देश विदेशबाट सहयोगका लागि सरकारले आह्वान गर्ने निर्णय भएको छ। आम नागरिक र देश विदेशबाट कोषमा स्वेच्छिक सहयोग गर्न सरकारले आह्वान गर्ने निर्णय गरेको छ, एक मन्त्रीले भने। कोषले कोरोना नियन्त्रणका लागि आवश्यक औषधि, उपकरण खरिददेखि क्वारेटाइन व्यवस्थापनका लागि काम गर्नेछ। यस्तै सरकारले अन्तर्राष्ट्रिय हवाई यात्री सेवामा पनि पूर्ण रोक लगाउने निर्णय गरेको छ। यसअघि कोरोना संक्रमित मुुलुकमा हवाई सेवा बन्द गरिएको थियो। कार्गोलगायत अत्यावश्यक बस्तु आयात निर्यातका लागि मात्र अन्तर्राष्ट्रिय हवाई सेवा जारी राख्ने र यात्री सेवामा पूर्ण रोक लगाइएको हो। हवाई सेवालाई अत्यावश्यक सेवामा राखिएकाले आन्तरिक हवाइसेवा भने नरोकिने निर्णय भएको मन्त्रिपरिषद् स्रोतले बतायो। सरकारले लामो दुरीका सार्वजनिक यातायात सेवामा सोमबारबाट रोक लगाउने निर्णय गरेको छ। उपत्यकाभित्र भने सार्वजनिक यातायात यथावत सञ्चालन गर्न दिने र निजी यातायातका साधनमा रोक नलगाउने निर्णय गरेको छ। निजी यातायातले बदमासी गरी उपत्यका बाहिरबाट यात्री ओसारेको पाइए कानुनी कारवाही गरिने छ। निजी सवारी साधनले सार्वजनिक यातायातको काम गरे कारवाही गरिने छ, एक मन्त्रीले भने, त्यस्ता सवारी साधनलाई कोरोना नियन्त्रणलगायतका काममा प्रयोग गर्न सरकार बाध्य हुनेछ।"
"कोरोना अपडेटः कहाँ कति संक्रमित, कतिको मृत्यु ?","महामारीको रुप लिएको कोरोना भाइरसको संक्रमणबाट आइतबार अपरान्हसम्म विश्वभर १३ हजार ४ सय ७ जनाको मृत्यु भएको छ । जोन हप्किन्स जि स्याण्ड डाटाले सार्वजनिक गरेको पछिल्लो विवरणअनुसार विश्वभर तीन लाख ११ हजार ९ सय ८८ व्यक्ति कोरोना भाइरस संक्रमित भएका छन् । संक्रमित व्यक्तिमध्ये ९३ हजार ७ सय ९० जना उपचारपछि घर फर्किएका छन् । चीनको हुबे प्रान्तको वुहान सहरबाट सुरु भएको कोभिड१९ लाई विश्व स्वास्थ्य संगठनले विश्वव्यापी महामारीको संज्ञा दिएको छ । हाल कोरोनाभाइरसका कारण अत्यन्त भयावह अवस्थाको सामना गरिरहेको इटालीमा चार हजार ८२५ जनाको मृत्यु भइसकेको छ । बुढ्यौली जनसंख्या बढी रहेको इटालीमा दैनिक मृत्युदर निकै कहालीलाग्दो अवस्थामा रहेको छ । इटालीमा ६ हजार ७२ व्यक्ति उपचारपछि घर फर्किएका छन् । इटालीका प्रधानमन्त्री जिसेप कोन्टेले अत्यावश्यक बाहेकका सबै कार्यालय र कलकारखाना बन्द गर्न आदेश दिएका छन् । करिब ६ करोड जनसंख्या रहेको इटालीमा कोरोनाभाइरसका कारण अहिले युरोपमै सबैभन्दा बढी व्यक्तिको मृत्यु भएको छ । कोरोनाभाइरस संक्रमणबाट चीनमा ३ हजार १४४ जनाको मृत्यु भएको छ भने ८१ हजार ३९४ जना संक्रमित छन् । तर चीनमा ५९ हजार ४३३ जना निको भएका छन् । चीनले अपनाएको उच्चतम सतर्कता, हुबे प्रान्तको राजधानी वुहानसहित प्रान्तभर आवतजावतमा गरिएको प्रतिबन्ध, तत्काल उपचारसमेतका आपतकालीन व्यवस्थाले संक्रमित व्यक्तिको मृत्युदर कम रहेको मानिएको छ । मध्यपूर्वका राष्ट्रमध्ये इरानमा कोरोनाभाइरसको संक्रमण सबैभन्दा डरलाग्दो अवस्थामा छ । कोरोनाको कारण १ हजार ५५६ व्यक्तिको मृत्यु भइसकेको छ भने २० हजार ६१० जना संक्रमित रहेका छन् । ७ हजार ६३५ जना उपचारपछि घर फर्किएका बताइएको छ । स्पेनमा कोरोनाभाइरसको संक्रमणका कारण १ हजार ७२० जनाको मृत्यु भएको छ । हाल २८ हजार ५७२ जना संक्रमित रहेका छन् । जर्मनीमा ९३ जनाको मृत्यु भएको छ भने २३ हजार १२९ संक्रमित रहेका छन् । हाल अमेरिकामा कोरोनाबाट ३ सय बढीको मृत्यु र २६ हजार ७४७ भाइरस संक्रमित रहेका छन् । फ्रान्समा ५६२ जनाको मृत्यु भएको छ । हाल १४ हजार ४८५ व्यक्ति संक्रमित छन् । यस्तै दक्षिण कोरियामा १०४ जनाको मृत्यु भइसकेको छ भने ८ हजार ८९७ संक्रमित भएका छन् । कोरोनाभाइरस संक्रमणका कारण स्वीजरल्याण्डमा ८० जना, बेलायतमा २३३ जना, नेदरल्याण्ड्समा १३६ जना, बेल्जियममा ६७ जना र जापानमा ३६ जनाको मृत्यु भएको छ । भारतमा हालसम्म कम्तीमा ३३२ जनामा कोरोनाभाइरसको संक्रमण देखिएको छ । छ जनाको मृत्यु भइसकेको भारतमा मोदी सरकारले आइतबार एक दिन जनता कर्फ्यु लागू गर्न र घरबाहिर ननिस्कन आह्वान गरेको छ । विश्वका ३५ देशमा महामारी रोकथामका लागि भन्दै लकडाउन घोषणा गरिएको छ । उद्योग, व्यापार व्यवसाय र यात्राका कार्यक्रमहरु रोकिएका छन् भने धेरै मुलुकले आफ्ना सीमा बन्द गरेका छन् । इटालीमा कोरोना भाइरसको महामारी डरलाग्दो रुपमा फैलिरहँदा मेडिकल सहयोगका लागि रुसले आफ्ना सेना पठाउने भएको छ। यही आइतबार रुसले सैन्य मेडिकल टोली इटाली पठाउने तयारी गरेको हो । भ्लादिमिर पुटिनले यसअघि नै सहायता पठाउने बारे इटालीका प्रधानमन्त्री गिसेप्पे कोन्टेसँग कुराकानी गरिसकेका छन् ।कोरानाभाइरसको त्रासका कारण अर्थव्यवस्थामा परेको असर कम गर्न सरकारहरुले अर्बौं डलरका आर्थिक राहतका कार्यक्रम घोषणा गरेका छन् ।"
रोहिणी नाकाबाट भारतीय आवागमन बन्द,भैरहवा : रुपन्देहीको रोहिणी गाउँपालिकाले सोमबारदेखि भारतीय नागरिक आवगमन बन्द गर्ने भएको छ। रोहिणी भारतीय सीमासँग जोडिएको गाउँपालिका हो। भारतीय नागरिकको अवागमनले गाउँपालिकाको नागरिक उच्च जोखिममा रहेको कारण आवगमन बन्द गर्ने निर्णय भएको गाउँपालिका अध्यक्ष सनोजकुमार यादवले जानकारी दिए। गाउँपालिको यो निर्णयसँगै रोहिणी मात्र नभई जोडिएको ओमसतिया गाउँपालिका र देवदह नगरपालिकाको नागरिक पनि प्रभावित हुनेछन्। यी तिनवटै गाउँपालिकाका अधिकांश सर्वसाधरण बजार गर्नका लागि सीमावर्ती भारतीय बजार भगवानपुरमा जाने गर्छन्। भगवानपुर नाकाबाट सर्वसाधरणहरु बढी आवतजावत हुन्छ। विगत १५ दिन देखी सीमा नाकामा हेल्थ डेस्क राखेर नेपाल प्रवेश गर्नेको स्वास्थ्य जाँच गर्दै आएको गाउँपालिकाले सोमबारखि उक्त क्याम्प गाउँपालिकाकै सदरमुकाम धकधईमा सार्ने अध्यक्ष यादवले बताए। यादवले अबको दिनमा गाउँपालिकामा पनि उच्च सर्तकता अपनाउने जनाएका छन्। उनले गाउँपालिकामा आउने सेवाग्रही मात्र नभई गाउँपालिकावासीलाई पनि विभिन्न सचेतनामूलक काम गरिने बताए। गाउँपालिकाका प्रवक्ता तथा वडा नम्बर २ का वडा अध्यक्ष सरोज कुमार पाण्डेले गाउँपालिकाले सचेतना मूलक कार्यको साथै स्थानीयलाई मास्क वितरण गरिरहेको बताए। उनले प्रत्येक पालिकावासीलाई पुग्ने गरी मास्क वितरण भइरहेको बताए। गाउँपालिकाका ५ वटा वडाहरु भारतीय सीमासगँ जोडिएको छ।
कोरोना प्रभाव : फेवातालमा डुंगा बन्द,"पोखरा : कोरोना भाइरसका कारण पोखराको प्रसिद्ध फेवातालमा आइतवारदेखि डुंगा चल्न छाडेका छन् । फेवा डुंगा ब्यवसायी समितिको आइतबार बिहान बसेको बैठकले कोरोना भाइरसको जोखिमलाई हेरेर फेवातालमा डुंगा चलाउन रोक्ने निर्णय गरेको हो । कोरोना भाइरसको सक्रमण हुन सक्ने अवस्थालाई मध्यनजर गर्दै सरकारले २५ जना भन्दा धेरै भेला नहुन र सतकर्ता अपनाउन अनुरोध गरिरहेको अवस्थामा समितिको बैठकले आइतवारदेखि डुंगा सञ्चालन नगर्ने निर्णय गरेको फेवा डुंगा व्यवसायी समितिका अध्यक्ष बुद्धिबहादुर नेपालीले जानकारी दिए । कोरोनाको प्रभाव र अवस्था हेरेर पछि डुंगा सञ्चालन गर्ने गरी अनिश्चिकालका लागि डुंगा सञ्चालनमा रोक लगाइएको उनले बताए । फेवातालको ८ डुंगा घाटमा कुल ७ सय डुंगा रहेको समितिका सहसचिव रुद्ध भुजेलले जानकारी दिए । सबैभन्दा धेरै फेवातालको बिचमा रहेको तालबाराही मन्दिर जाने बाराही घाटमा ३ सय ५६ डुंगा छन् । शनिबार भारतीय र आन्तरिक पर्यटक डुंगा सयर गर्न धेरै आएकोले पनि कोरोना जोखिम हुन सक्ने भएकोले यो निर्णयमा पुगेएको भुजेलले सुनाए । ब्यवसाय नै ठुलो कुरो होइन । ज्यान रहे ब्यवसाय त हुँदै गर्ने भएकोले विश्वभर फैलिएको कोरोनाबाट पहिले ज्यान जोगाउनु पर्ने अवस्था आएकोले यस्तो निर्णय गर्नु परेको समितिका अध्यक्ष नेपालीले बताए । यसरी फेवातालमा डुंगा नै चलाउन रोक्नु पर्ने अवस्था पहिलोपटक आएको पनि उनले बताए । फेवातालमा ६ सय जनाले दैनिक डुंगा चलाएर जीवन निवार्हा गर्ने गरेको अध्यक्ष नेपालीले बताए । सिजनमा बाराही घाटका सबै ३ सय ५६ डुंगाले पालो पाउने र अफसिजन असार साउनमा भने पर्यटक कम आउने भएकोले रोल ढिलो आउने पनि उनले जानकारी दिए । कोरोना भाइरसका कारण ब्यस्त रहने पोखराको लेकसाइड क्षेत्र, अन्नपूर्ण पदयात्रा क्षेत्र, प्याराग्लाइडिङ गर्ने पर्यटकले रंगीने पोखराको सराङ्कोटको आकाश सुनसान देखिएको छ । बिहानै उठ्ने बित्तिकै सूर्योदयको अवलोकन गर्न र सुनौलो हिमाल हेर्न पुग्ने सराङ्कोट पनि अहिले बिहान सुनसान हुन थालेको छ ।"
सावधानीसहित बैंकिङ कारोबार नियमित राख्न राष्ट्र बैंकको निर्देशन,"काठमाडौं : नेपालमा पनि कोरोना भाइरस महामारीको त्रास फैलिरहँदा सबै बैंक तथा वित्तीय संस्थाहरूलाई बैंकिङ सेवालाई सुचारू राख्न नेपाल राष्ट्र बैंकले निर्देशन दिएको छ। केन्द्रीय बैंकले आइतबार क, ख, ग र घ वर्गका बैंक तथा वित्तीय संस्थाको लागि सूचना प्रकाशन गरेर कोभिड१९ संक्रमणको जोखिम न्यूनिकरण गर्ने उपाय अपनाउँदै सजगता साथ बैंकिङ कार्य सूचारू गर्न निर्देशन दिएको हो । कर्मचारीहरूमा हुनसक्ने संक्रमण तथा संस्थाको व्यवसाय निरन्तरतालाई मध्यनगर गर्दै यथासम्भव न्यूनतम कर्मचारीबाट सेवा सुचारू राख्नु।,"" राष्ट्र बैंकले जारी गरेको विज्ञप्तिमा उल्लेख छ । साथै घरबाटै काम गर्ने वा सिफ्टमा काम लगाउने व्यवस्था पनि गर्नसक्ने राष्ट्र बैंकको सुझाव छ ।"
एनसेलले ल्यायो नाइट कल र एसएमएस प्याक,काठमाडौं: एनसेलका सबै प्रिपेड ग्राहकहरुले अब अझ सुलभ दरमा भ्वाइस तथा एसएमएस सेवाबाट फाइदा लिन सक्नेछन् । एनसेल प्राईभेट लिमिटेडले मात्र रु१० (कर सहित रु १२७७) मा भ्वाइस र एसएमएस सेवा बन्डलिङ गरिएको आकर्षक नाइट कल र एसएमएस प्याक योजना ल्याएको छ । यो प्याक सुचारु गर्ने ग्राकहले ४८० मिनेट टक टाइम र ४८० वटा एसएमएस पाउँछन् । बिहीबार (चैत्र ६) बाट ९० दिनका लागि संचालनमा आएको यो प्याक अन्तर्गत पाईने टक टाइम र एसएमएस एनसेल नेटवर्कमा राति १० देखि बिहान ६ बजे सम्म प्रयोग गर्न सकिन्छ र यसको समयावधि २४ घण्टाको हुन्छ । ग्राहकले एस्ट्रिक्स१७११८एस्ट्रिक्स३एस्ट्रिक्स२ह्यास डायल गरी वा एस्ट्रिक्स१७११८ह्यास डायल गरी तेस्रो विकल्प छानेर यो प्याक सुचारु गर्न सक्छन् । साथै अंग्रजीमा एनयु टाइपगरी १७११८ मा एसएमएस पठाई पनि यो प्याकलिन सकिन्छ । आफ्नो आवश्यकताअनुसार ग्राहकले यो प्याक जति पटक पनि खरिद गर्न सक्नेछन् । यस प्याक अन्तर्गत उपलब्ध हुने टक टाइम र एसएमएस खपत गरी सकेपछि विद्यमान दरमा यी सेवाहरु प्रयोग गर्न सक्नेछन् । सुलभ दरमा गुणस्तरीय सेवाप्रदान गर्ने प्रतिबद्घता अनुरुप भ्वाइस र एसएमएस बन्डलिङ सहितको यो आकर्षक प्याक ल्याउन पाएकोमा कम्पनी हर्षित रहेको एनसेलले जनाएको छ । एनसेलले गतपुष १६ देखि भ्वाइस प्याकको खरिदमा निःशुल्क नाइट एसएमएस पनि दिँदै आएको छ । यो योजना अन्तर्गत ग्राहकले भ्वाइस प्याकको टक टाइम भोलुम बराबरको अन नेट नाइट एसएमएस पाउँदै आएका छन् । यो योजना अन्तर्गत यदि ग्राहहले १२ मिनेट टक टाइम रहेको भ्वाइस प्याक सुचारु गरेको खण्डमा १२ वटा एसएमएस बोनस पाउँछन् । त्यसैगरी यदि ४२५ मिनेट टक टाइम रहेको मासिक भ्वाइस प्याकको खरिदमा ४२५ वटा एसएमएस बोनस एसएमएस पाउँछन् । यसको मतलब जति मिनेटको टक टाइम हो त्यतिनै वटा बोनस एसएमएस ग्राहकले पाउँछन् । ग्राहकको आवश्यकता अनुसारको सेवाप्रदान गर्न एनसेलले १२ मिनेट देखि ७२० मिनेट सम्म टक टाइम रहेको विभिन्न ११ भ्वाइस प्याकहरु प्रदान गर्दै आएको छ ।
सडक विस्तारका नाममा रुख नकाट्न माग,"ईश्वरकाजी खाइजू भक्तपुर : सडक विस्तारको नाममा भक्तपुरको सूर्यविनायकदेखि काभ्रेको सीमा साँगासम्मका रुख नकाट्न स्थानीयले माग गरेका छन्। उनीहरुले रुख विरुवा हुर्काउन वर्षौं लाग्ने भएकाले हुर्के बढेका रुखहरुश्ररु नकाट्न माग गरेका हुन्। सडक विभागले अरनिको राजमार्गअन्तर्गत भक्तपुरको जगातीदेखि काभ्रेको धुलिखेलसम्म सडक खण्डलाई ६ लेन बनाउन सडकका दायाँबायाँका रुखहरु काट्न डिभिजन वन कार्यालय भक्तपुरलाई पत्र काटिसकेको छ। सोही पत्रको आधारमा डिभिजन वन कार्यालय रुख कटान गर्न अहिले धमाधम त्यसको लगत लिन थालेको छ। वन कार्यालयले काटिने रुखको लगत लिएपछि स्थानीयले ती रुखहरु नकाट्न माग गरेका हुन्। भक्तपुरका स्थानीय राजकुमार सुवालले वायु प्रदूषण बढिरहेका बेला भएका रुखहरु काट्न नहुने माग गरे। ती रुखले वायु प्रदूषण न्यूनीकरण गर्नुका साथै सडकमा हिँड्ने बटुवालाई छहारीसमेत दिँदै आएकाले ती रुखहरुलाई यथावत राख्नुपर्ने उनको भनाइ थियो। सडक विस्तार गर्ने बेला सडकका दायाँबायाँ हरियाली प्रवद्र्धन गर्नैपर्छ, सुवालले भने, त्यसैले अहिले भएकै रुखहरुलाई हरियाली क्षेत्रमा पर्ने गरी सडक विस्तार गर्नु बुद्धिमानी हुन्छ। तर डिभिजन वन कार्यालय भक्तपुरले सडक विस्तार आयोजनाको लागि सरकारको वन ऐनअनुसार ती रुखहरु हटाउने प्रक्रिया अघि बढिसकेको जनाएको छ। कार्यालयका प्रमुख प्रेमप्रसाद खनालले ती रुखहरुको आयु पूरा भइसकेकाले प्राविधिक रुपले पनि काट्नैपर्ने स्पष्ट पारे। सडक विभागबाट ती रुखहरु हटाउन पत्र प्राप्त भएको जानकारी दिँदै उनले करिब डेढ महिनाभित्र वन कार्यालयले ती रुखहरु हटाउने प्रक्रिया अघि बढाइएको बताए। रुख हटाउनको लागि अहिले धमाधम लगत लिने काम भइरहेको छ, प्रमुख खनालले भने, ती रुख हटाइएपछि सरकारको नीतिअनुसार सडक विभागलाई एक रुख बराबर नयाँ दस वटा रुख रोप्ने सहमति गराइनेछ। उनका अनुसार रुखको कटान, मुछान र ढुवानी गर्न लागत व्यहोर्ने जिम्मेवारी सडकको हो। वन कार्यालयले कानुनी प्रक्रिया पूरा गरेर कटान भएपछि त्यसको लिलामी गर्ने कार्य गर्ने प्रमुख खनालले जानकारी दिए। लिलामी गरेर प्राप्त हुने रकम सरकारको खातामा राजस्वको रुपमा जम्मा हुने उनको भनाइ थियो। उनका अनुसार अहिले अरनिको राजमार्गको भक्तपुर खण्डको दायाँबायाँ कति रुख छन् भन्ने संख्या एकिन भएको छैन। पूरा लगत लिइसकेपछि मात्रै रुखको संख्या थाहा हुने उनको भनाइ थियो। प्रमुख खनालले मौजुदा रुखहरुमध्ये अधिकांश उमेरले बुढो भइसकेको सुनाए। त्यसैले हुरीबतास तथा उमेरका कारण ती रुखहरु कुनै पनि बेला ढल्न सक्ने सम्भावना रहेको उनको भनाइ थियो। भएका रुखहरुको प्रकृति हेर्दा त्यसको उमेर पार गरिसकेको छ, उनले भने, त्यसैले त्यसलाई हटाएर नयाँ विरुवा रोप्नु नै राम्रो हुन्छ। उनले रुख कटान र लिलाम गर्नुअघि डिभिजन वन कार्यालयले लिएको लगत वन विभागमा पठाइने बताए।"
ट्रम्पको गुनासो : चीनले कोरोनाबारे हामीलाई पहिले नै भन्नुपर्थ्यो,"वासिङ्टन : अमेरिकी राष्ट्रपति डोनल्ड ट्रम्पले चीनले कोरोना भाइरसबारे आफूलाई पहिले नै भन्नुपर्ने बताएका छन् । म चाहन्छु, उनीहरुले कोरोना भाइरसबारे हामीलाई पहिले नै भन्नसक्थे । के भइरहेको छ भन्ने जानकारी दिन सक्थे, ट्रम्पले भनेका छन् । कोरोना भाइरसबारे सार्वजनिक रुपमा नआएसम्म आफूहरुलाई जानकारी नभएको ट्रम्पको भनाइ छ । ट्रम्पले अघि थपेका छन्, यो पब्लिक रुपमा नआएसम्म हामीलाई थाह नै थिएन । चीन अति गोप्य रहेको र जुन दुर्भाग्यपूर्ण रहेको पनि उनको तर्क थियो । जनवरी २४ मा ट्रम्पले चीन र राष्ट्रपति सि जिनफिङलाई कोरोना भाइरसको संक्रमणबारे पारदर्शिता नदेखाएको आरोप लगाएका थिए । साथै एक साताअघि मात्रै कोरोना भाइरसलाई चाइनीज भाइरस भनेपछि ट्रम्प आलोचित बनेका थिए । पछिल्लो पटक चीनले आफू समस्यामा परेको पहिले नै थाहा पाए पनि आफूहरुलाई जानकारी नदिएकोमा ट्रम्पले गुनासो गरेका हुन् ।"
इरानको आरोप : कोरोना भाइरस अमेरिकाले फैलाएको षड्यन्त्र हो !,"तेहरान : कोरोना भाइरसविरुद्ध लड्न इरानलाई अमेरिकाले दिने भनेको सहयोग इरानका सर्वोच्च नेता अयातोल्लाह अली खमेनीले अस्वीकार गरेका छन् । कोरोना भाइरसको महामारीलाई षड्यन्त्रको सिद्धान्त भन्दै उनले अमेरिकी सहयोग अस्वीकार गरेका हुन् । अमेरिकाले इरानलाई तेल वितरणमा लगाएको प्रतिबन्धलगत्तै इरानी नेताले सहयोग अस्वीकार गरेका हुन् । इरानी अधिकारीहरुले पनि उक्त प्रतिबन्धलाई लिएर अमेरिकाको आलोचना गर्दैआएका छन् । खमेनीले चिनियाँ अधिकारीहरुलाई पनि कोरोना भाइरसबारे षड्यन्त्रको सिद्धान्त लागु गरेको आरोप लगाएका छन् । सम्भवतः तिम्रो औषधि भाइरसलाई फैलाउने एउटा उपाय हो । अथवा यदी तिमी थेरापिस्ट र डाक्टरलाई पठायौ भने सायद उसले विषको असर देख्न चाहन्छ, खमेनीले भनेका छन् । खमेनीको यस्तो टिप्पणीमा हालसम्म वैज्ञानिक आधार भेटिएको छैन । तर चिनियाँ सरकारका प्रवक्ता लिजिआन झाओले ट्वीट गर्दै अमेरिकी सेनालाई भाइरस फैलाएको आरोप लगाएका थिए । यसवाहेक अमेरिकी एक सिनेटरले समेत कोरोना भाइरसलाई चिनियाँ मानव निर्मित जैवीक हतियारको रुपमा व्याख्या गरेका थिए । इरानमा नेता खमेनीले आइतबार लाइभ टेलिभिजन कार्यक्रमका बेला अमेरिकामाथि आरोप लगाएका हुन् । इरानमै भने कोरोना भाइरसका कारण २० हजार ६ सय संक्रमित भेटिएका छन् । साथै १ हजार ५ सय ५६ को मृत्यु भइसकेको छ । इरान पनि कोरोनाबाट सबैभन्दा बढी प्रभावित मुलुकमध्ये एक हो ।"
फुटपाथका तरकारी पसले र रिक्सा चालकलाई निशुल्क मास्क र सेनिटाइजर,"वीरगन्ज : बजारमा व्यपारीले मास्क र सेनिटाइजरको कालोबजारी गर्न कृत्रिम अभाव सृजना गरेको गुनासो आएपछि प्रतिनिधिसभा सदस्य प्रदीप यादवले आइतबार वीरगन्जमा निशुल्क सर्जिकल मास्क र सेनिटाइजर वितरण गरेका छन् । पर्सा क्षेत्र नम्बर १ का सांसद यादवले सडकपेटी र तरकारी बजारका खुद्रा व्यपारी र रिक्सा चालकलाई २ हजार थान सर्जिकल मास्क र ५ सय बोतल सेनिटाइजर बाडेका हुन् । वीरगन्ज माइस्थानको गहवामाई मन्दिरदेखि मिनाबजारसम्मको सडकपेटीमा तरकारी फलफुल पसल थापेका खुद्रा व्यपारी र रिक्सा चालकलाई सांसद यादवले मास्क र सेनिटाइजर वितरण गरेका हुन् । 'अहिले बजारमा मास्क र सेनिटाइजर दुवैको चरम अभाव भएकाले सर्वसाधरण जनताले पाउन सकेका छैनन् , त्यसमा पनि सागसब्ज तरकारी बेचेर रोजीरोटी चलाउने गरिब र रिक्सा चलाउनेसँग त त्यति पैसा पनि हुँदैन', उनले भने, विपन्न र गरिबहरू पनि कोरोनाबाट बचुन् भनेर एकएक थान मास्क र सेनिटाइजर बाडेको हुँ।' माक्स र सेनिटाइजर वितरण गर्ने क्रममा सांसद यादवसँगै जिल्ला समन्वय समिति पर्साका संयोजक नेक महमद अंसारी, प्रदेश सांसद जन्नत अंसारी, समाजवादी पार्टीका जिल्ला सचिव तबरेज अहमद, नगर अध्यक्ष ईश्वर यादवको पनि सहभागिता थियो । यस्तै जिपी कोइरला फाउण्डेशनले पनि आइतबार वीरगन्जमा सर्वसाधरण र सवारी चालकलाई निशुल्क मास्क वितरण गरेको छ । वीरगन्जको आदर्शनगरदेखि घण्टाघर चोकसम्मको मुख्य सडकमा बिहान फाण्डेशनका पदाधिकारी र सदस्यले मास्क वितरण गर्नुका साथै पैदल यात्री र सवारी चालकलाई सेनिटाइजरले हात धुने तरिका पनि सिकाएका थिए ।"
कोरोना त्रास : नयाँ बसपार्कमा घर फर्कनेको घुइँचाे (फोटो फिचर),"काठमाडौं : कोरोना भाइरस (कोभिड१९)को त्रासले काठमाडौं उपत्यका छाडी गाउँ जानेको यात्रुहरुको गोंगबुस्थित नयाँ बसपार्कमा घुइँचाे छ। आइतबार बिहानैदेखि घर जान काठमाडौँको गाैशाला, कोटेश्वर, बसपार्क र कलंकी क्षेत्रमा भिड लागेको थियो। कोरोना संक्रमण, रोकथाम गर्न सरकाले सोमबारबाट लामो दूरीका सवारी साधन सञ्चालनमा रोक लगएसँगै घरजाने यात्रुको संख्या बढेको हो। सोमबारबाट लामो दूरीका सवारी नचल्ने भएकाले नयाँ बसपार्कमा बिहानैदेखि काठमाडौंबाट बाहिर जाने यात्रुको भिड लागेको हो।"
नेपाल प्रवेश गर्ने सबैलाई क्वारेन्टाइनमा राख्न गृहको निर्देशन,"काठमाडौं : गृह मन्त्रालयले विदेशबाट आउने सबैलाई स्वारेन्टाइनमा राख्ने प्रवद्ध गर्न निर्देशन दिएको छ। आइतबार गृहमन्त्रालयले विदेशबाट नेपाल प्रवेश गर्ने सबैलाई क्वारेन्टाइनमा राख्न निर्देशन दिएको मन्त्रालयका प्रवक्ता केदारनाथ शर्माले जानकारी दिए। होम क्वारेन्टाइन प्रभावकारी भएको नदेखिएकाले सीमा नाकाबाट नेपाल प्रवेश गर्ने नागरिकहरु प्रवेश गर्दाकै बखत कुन जिल्लाको कुन स्थानीय तहमा क्वारेन्टाइनमा बस्ने हो ? प्रवेश पूर्व नै सो को जानकारी लिई सीमा नाकामा कार्यरत स्थानीय निकायहरुले सम्बन्धित जिल्लालाई तुरुन्त जानकारी दिने व्यवस्था मिलाइएको छ, प्रवक्ता शर्माले भने। विदेशबाट नेपालमा आउने शंकास्पद नागरिकलाई सुरक्षित तवरले भक्तपुर जिल्लाको खरिपाटीमा रहेको नेपाल विद्युत प्राधिकरणको भवनलाई उपयोग गर्ने व्यवस्था मिलाइएको जानकारीसमेत गृह मन्त्रालयले गराएको छ।"
बालुवाटारमा मन्त्रिपरिषद्को बैठक,काठमाडौं : प्रधानमन्त्री केपी ओलीको मिर्गौला प्रत्यारोपणपछि पहिलो पटक मन्त्रिपरिषद्को बैठक बसेको छ। अहिले प्रधानमन्त्रीको सरकारी निवास बालुवाटारमा बैठक सुरु भएको हो। फागुन २१ गते प्रधानमन्त्री ओलीको त्रिवि शिक्षण अस्पतालमा दोस्रो पटक मिर्गौला प्रत्यारोपण भएपछि पहिलो पटक मन्त्रिपरिषद् बैठक बसेको हो। बैठकमा कोरोना (कोभिड १९) संक्रमणको जोखिम नियन्त्रणका लागि सरकारले गर्नुपर्ने कामका विषयमा छलफल हुँदैछ। सरकारले कोरोना नियन्त्रणका लागि विशेष निर्णय गर्ने तयारी गरेको छ। मन्त्रिपरिषद् बैठकमा सहभागी प्रधानमन्त्रीबाहेक सबै मन्त्रीले मास्क लगाएका छन्।
चिकित्सकसँग अब कोरोनाबारे टेलिफोनबाटै परामर्श लिन सकिने,काठमाडौं : नेपाल चिकित्सक संघले कोरोना भाइरस संक्रमणसँग सम्बन्धित परापर्श टेलिफोनबाटै दिने भएको छ। त्यसका लागि संघले १३ जना विशेषज्ञ चिकित्सकको टेलिफोन नम्बर सार्वजनिक गरेको हो । संघका अनुसार तोकिएको समयमा सर्वसाधारणले यी चिकित्सकसँग कोरोना भाइरस संक्रमणसम्बन्धित समस्याबारे परामर्श लिन सक्नेछन् । महासंघले नागरिकलाई आकस्मिक अवस्थामा बाहेक स्वास्थ्य संस्था तथा अन्य भीडभाड हुने स्थलमा नजान र घरमै सुरक्षित रुपमा रहन सर्वसाधारणलाई अपिल गरेको छ। विशेषज्ञ चिकित्सकको परामर्श सेवाको आवश्यकता परेमा नेपाल चिकित्सक संघ केन्द्रीय कार्यालयका निम्न विशेषज्ञ चिकित्सकलाई सम्पर्क गर्न सकिन्छ।
ट्याक्टर पल्टिएर १ जनाको मृत्यु,मलंगवा : सर्लाहीको चक्रघट्टा गाउँपालिका ८ औरहीमा ट्याक्टरले किचिएर एक युवकको मृत्यु भएको छ । सोही गाउँका परमेश्वर राउतका ३० वर्षीय छोरा शिवजी राउतको मृत्यु भएको जिल्ला प्रहरी कार्यालय सर्लाहीले जनाएको छ। ज१त १६९१ नम्बरको ट्याक्टर वडा नं ७ सगरदिनाबाट माटो झारेर औरहीतर्फ आउँदै थियो । बाटोमा ट्याक्टर पल्टिँदा ट्याक्टरमा सवार राउतको मृत्यु भएको हो । उनी ट्याक्टरमा माटो लोड गर्ने काम गर्थे । बागमती सिंचाइ आयोजनाको नहरको बाटोमा ट्याक्टर पल्टिँदा किचिएर घटना स्थलमै उनको मृत्यु भएको जिल्ला प्रहरी कार्यालय सर्लाहीका प्रहरी नायव उपरीक्षक मदन कुवँरले जानकारी दिए । ट्याक्टर राउत आफैँले चलाएका थिए कि चालक अर्कै थियो त्यो खुल्न नसकेको नायव उपरीक्षक कुवँरले बताए । घटनाबारे अनुसन्धान भइरहेको उनले जानकारी दिए ।
कोरोना संक्रमण रोक्न कार्ल्सबर्गले १४ मिलियन डलर सहयोग गर्दै,काठमाडौं : कार्ल्सबर्ग फाउन्डेसनले विश्वव्यापी महामारीको रुपमा फैलिएको कोरोना (कोभिड१९) भाइरसको संक्रमण रोक्न करिब १४ मिलियन डलर सहयोग गर्ने भएको छ । आइतबार विज्ञप्ति सार्वजनिक गर्दै फाउन्डेसनले १३८ मिलियन अमेरिकी डलर सहयोग गर्ने घोषणा गरेको हो । यो रकम तीनवटा अन्तर्राष्ट्रिय मान्यता प्राप्त कोरोना भाइरस सम्बन्धि अनुसन्धान गर्ने संस्था वा टोली रहेका छन् । फाउन्डेसनले सबै लाभांश आधारभूत विज्ञान र समाजमा उत्पन्न हुने विभिनन किमिमका समस्याको निवारणको लागि सहयोग प्रदान गर्ने बताएको छ । यो सहयोग रकम नेपाली रुपैयाँमा एक करोड ३० लाख ८० हजार हुन्छ ।
प्रधानमन्त्रीले बोलाए मन्त्रिपरिषद बैठक,"काठमाडौं : प्रधानमन्त्री केपी ओलीले आइतबार अपरान्ह मन्त्रिपरिषद्को बैठक बोलाएका छन्। मिर्गौला प्रत्यारोपणपछि प्रधानमन्त्रीले आइतबार पहिलोपटक मन्त्रिपरिषद्को बैठक बोलाएका हुन्। बैठक दिउँसो ४ बजे बस्ने जनाइएको छ। बैठकले गत शुक्रबार प्रधानमन्त्रीले राष्ट्रका नाममा गरेको घोषणालाई पनि अनुमोदन गर्ने छ। कोरोना भाइरस संक्रमणको जोखिम न्यूनीकरणका थप निर्णय गर्न प्रधानमन्त्रीले बैठक बोलाएको स्रोतले बतायो। बैठकले उपप्रधानमन्त्री ईश्वर पोखरेलको संयोजकत्वमा कोरोना संक्रमण नेपालमा आउन नदिने सबै तयारी गर्न उच्चस्तरीय समन्वय समिति गठन गरेको थियो। उक्त समितिले कोरोना संक्रमण हुन नदिन जोखिम व्यवस्थापनको तयारी तीव्र रूपमा अघि बढाएको छ। विश्व स्वास्थ्य संगठन (डब्लूएचओ) ले कोरोनालाई विश्वव्यापी महामारी घोषणा गरेपछि स्वास्थ्य तथा जनसंख्या मन्त्रालयले व्यवस्थापकीय तयारी गरेको छ। शुक्रबार राष्ट्रका नाममा सम्बोधन गर्दै प्रधानमन्त्री केपी ओलीले अत्यावश्यक सेवाबाहेक सबै कामकाज बन्द गर्न आह्वान गर्दै लक डाउन को अनौपचारिक घोषणा गरेका थिए। प्रधानमन्त्रीले सम्बोधनमा टेलिफोन, यातायात, प्रेस, सञ्चार, खानेपानी, पर्यटन, इन्धन, अस्पताल तथा स्वास्थ्य केन्द्र, एम्बुलेन्स, औषधि विक्री वितरण, फोहोरमैला व्यवस्थापन, बैंकिङ सेवा, बिमा सेवा, विद्युत सेवा, दैनिक उपभोग्य वस्तुलगायत राजपत्रमा उल्लेखित अत्यावश्यक सेवाबाहेक अन्य सबै गतिविधि नगर्न आह्वान गरेका हुन्। प्रधानमन्त्री ओलीले कोरोना संक्रमण रोक्न सर्वसधारणलाई विशेष आह्वान गरेका छन्। सम्बोधनको सुरुमै आफ्नो स्वास्थ्य नभएर जनस्वास्थ्यको बारेमा विमर्श गर्न उपस्थित भएको बताएका ओलीले नागरिकको स्वास्थ्य र सुरक्षालाई उच्च प्राथमिकतामा राखेको भन्दै सबैलाई सुरक्षित रहन आह्वान गरेका थिए। सम्बोधनका क्रममा आम सर्वसाधारणलाई प्रधानमन्त्रीले सेल्फ क्वारेन्टाइन अर्थात् सकेसम्म घरमै बस्ने, भीडभाडबाट टाढै रहने, अत्यावश्यक वस्तुको अधिक सञ्चय नगर्ने, चिकित्सकको सल्लाह पालना गर्न, सावधान हुन, आतंकित नहुन, धैर्यवान हुन, संयमता अपनाउन, हल्ला र अफवाहबाट भ्रमित र प्रभावित नहुन आग्रह गरेका थिए। प्रधानमन्त्री र राष्ट्रपतिको भेटवार्ता प्रधानमन्त्री केपी ओली राष्ट्रपति विद्यादेवी भण्डारीलाई भेट्न शितल निवास पुगेका छन्। मिर्गौला प्रत्यारोपणपछि आइतबार दिउँसो भण्डारीसँग भेट गर्न उनी शितल निवास गएका हुन्। साप्ताहिक रुपमा सरकारका कामको बारेमा जानकारी दिने कार्यसूची भएपनि मिर्गौला प्रत्यारोपण पछि ओली पहिलो पटक नियमित भेटघाटमा गएका हुन्।"
कोरोना संक्रमण प्रभाव : भिसा जारी प्रक्रिया स्थगित,"काठमाडौं : अध्यागमन विभागले आइबारबाट सबै प्रकारका प्रवेशाज्ञा (भिसा) जारी गर्ने प्रक्रिया स्थगित गरेको छ। विभागले कोरोना भाइरसको रोकथाम र नियन्त्रणका लागि सबै प्रकारका भिसा जारी र नविकरण गर्ने प्रक्रिया स्थगित गरेको हो। कोरोना भाइरसको संक्रमणको जोखिमलाई मध्यनजर गर्दै अध्यागमन विभागले विदेशी नागरिकका लागि जारी गर्दै आएको भिसा चैत्र २१ गते सम्मका लागि स्थगित गरेको छ। विभागले आइतबारबाट कुनै पनि प्रकारका भिसा जारी गरेन। भिसा नविकरण समेत नगर्ने जनाएको छ। विभागले आफ्नो कार्यालय प्रवेश गर्ने मुल गेटमा सूचना टाँस गरेर भिसा प्रदान गर्ने प्रक्रिया स्थगित गरेको जनाएको छ। उसले आफ्नो वेवसाइट मार्फत समेत भिसा जारी गर्ने प्रक्रिया स्थगन गरिएको जानकारी गराएको छ। नेपालस्थित अमेरिकी दूतावासले समेत भिसा जारी गर्ने प्रक्रिया स्थगित गरिसकेको छ। विश्वव्यापी महामारीका रुपमा फैलिएको कोरोना भाइरसको संभावित जोखिम र त्यसबाट उत्पन्न हुन सक्ने प्रभावलाई नियन्त्रण गर्न नेपाल सरकारले आइतबारदेखि चैत्र २१ गतेसम्म अत्यावश्यक बाहेक सबै सेवाहरु बन्द गर्ने निर्णय गरेको थियो। सरकारको सोही निर्णयलाई आधार मान्दै अध्यागमन विभागले आइतवारबाट सबै प्रकारका भिसा जारी गर्ने प्रक्रिया स्थगित गरेको हो। सेवा प्रवाह बन्द भएका बेला भिसाको अवधि समाप्त भएमा सेवा सुचारु भए पछि नियम अनुसार भिसा नियमित गरिने अध्यागमन विभागले जनाएको छ। आइतबार भिसा सम्बन्धी काम लिएर अध्यागमन विभाग पुगेका विदेशीहरु सेवा वन्द भएको सुचना पढेर फर्किएका छन। भिसा नविकरण गर्न दिनहुँ सयौं विदेशीहरु अध्यागमन विभाग पुग्ने गरेका थिए। अध्यागमन विभागले पर्यटक, ध्ययन, वैवाहिक, नातेदार, व्यापार लगायतका भिसा जारी गर्दै आएको छ। विभागले उपत्यका बाहिरका अध्यागमन नाकाहरुबाट भिसा जारी गर्ने प्रक्रिया यस अघि नै स्थगित गरेको थियो। सरकारले कोरोना भाइरसको रोकथाम र नियन्त्रणका लागि गत साता युरोपेली मुलुक, पश्चिम एसियाली मुलुकलगायत खाडी क्षेत्रका मुलुकहरु, इरान, टर्की, मलेसिया, दक्षिण कोरिया, जापानका नागरिक र ती मुलुकमा रहेका नेपालीलाई नेपाल प्रवेशमा प्रतिबन्ध लगाएको थियो। सरकारले विदेशमा रहेका नेपालीलाई जे जस्तो अवस्थामा रहेपनि त्यही अवस्थामा सुरक्षित रहन आग्रह गर्दै आएको छ। चीनको वुहानबाट सुरु भएको कोरोना भााइरसको संक्रमण अनियन्त्रित रुपमा विश्वव्यापी फैलिरहेको छ। विश्व स्वास्थ्य संगठनले चीनबाट सुरु भएको कोरोना भाइरसको संक्रमण दक्षिण एसियाली मुलुकमा फैलनसक्ने चेतावनी दिएपछि पूर्वसावधानी अपनाउँदै सरकारले अत्यावश्यक बाहेकका सवै सेवा वन्द गर्ने निर्णय गरेको हो।"
"सिल्क एयरमा आएका सबै क्वारेन्टाइनमा , विमान अपरान्ह स्वदेश फर्किदै","काठमाडौं : नेपाल छिर्न प्रतिबन्ध लगाइएका मुलुकबाट यात्रु ल्याएको भन्दै विवादमा फसेको सिल्क एयरको जहाज आइतबार अपरान्ह २:३० बजे स्वदेश फर्किने भएको छ । विमान करिब ११८ जना यात्रु लिएर फर्किने तयारी गरेको नेपाल उड्डयन प्राधिकरणले जनाएको छ। सरकारले कोभेड १९ को प्रकोप नियन्त्रणका लागि अस्थायी समयका लागि प्रतिबन्द लगाइएका मुलुकबाट यात्रुसहित शनिबार नेपाल आएको सिल्क एयरको जहाजलाई नेपाल छिर्न दिने कि नदिने विवादमा तानिएको थियो । अन्तर्राष्ट्रिय विमानस्थलमा अवतरण गरेको ३ घण्टापछि मात्र विमानमा सवार सबै ८५ यात्रुलाई ओरालेको थियो। जहाजमा प्रतिबन्धित मुलुकसहित अन्य मुलुकबाट आएका नेपाली रहेको विमानस्थल अनुगमन शाखा प्रमुख सागर आचार्यले जानकारी दिए । उक्त विमानमा ३ जना यात्रु कोरोना संक्रमण मुलुकबाट आएको र उनीहरुलाई खरिपाटीस्थित क्वारेन्टाइनमा राखिएको छ। सरकारले नेपाल छिर्न प्रतिबन्ध लगाइएका तर ती देशमा अस्थायी रुपमा बसोबास गर्ने नेपाली नै भएको आचार्यले बताए । ३ जना मध्ये १ जना नेदरल्यान्डबाट र २ जना जापानबाट आएका हुन् । अन्य ८२ जनालाई भने १४ दिनसम्म होम क्वारेन्टाइनमा बस्न निर्देशन दिएको छ। ८२ जनामा एकजना अष्ट्रेलियन नागरिक पनि रहेका छन् । ती बाहेक माल्दिभ्स, इन्डोनेसिया, फिलीपिन्स र अमेरिकामा रहेका नेपाली भएको बताइएको छ । सिंगापुरको सिल्क एयरले सरकारको निर्णयविपरित काम गरेकाले अन्य कारवाही नभए सचेत रहन आग्रह गरिने प्राधिकरणका प्रवक्ता राजकुमार क्षेत्रीले बताए।"
सरकारी कोटामा पढेकाले कोरोना संक्रमितको उपचारले गर्नुपर्ने,"काठमाडौं : सरकारी कोटामा पढेका चिकित्सकले कोरोना भाइरस संक्रमितको उपचारमा खटिनुपर्ने भएको छ।कोरोना भाइरस नियन्त्रणलाई थप प्रभावरी बनाउन स्वास्थ्यमन्त्री भानुभक्त ढकालले सरकारी छात्रवृत्तिमा पढेका चिकित्सकलाई संक्रमितको उपचारमा खटाउने निर्णय गरेका हुन्। सोबारे स्वास्थ्य तथा जनसंख्या मन्त्रालयले सातवटै प्रदेश सरकारलाई पत्रमार्फत जानकारी गराएको छ। स्वास्थ्य मन्त्रालयले मुख्यमन्त्रीलाई पत्र पठाउँदै सरकारी छात्रवृत्तिमा एमबीबीएस र एमडीएमएस अध्ययन गरेका चिकित्सकलाई आवश्यकताअनुसार परिचालन गर्न आग्रह गरेको छ। त्यस्तै, प्रदेशअन्तर्गत संचालनमा रहेका मेडिकल कलेजमा छात्रवृत्तिमा एमबीबीएस अध्ययनरत विद्यार्थीलाई पनि सम्बन्धित मेडिकल कलेजसँग आवश्यक समन्वय गरी कोरोना भाइरस रोकथाम तथा नियन्त्रण कार्यमा सहयोगीको रुपमा परिचालन गरिने पत्रमा उल्लेख छ।"
बन्दको हल्लाले नुन र चामल लिनेको भिड,मुगु : सरकारले आइतबारदेखि अति आवश्यकबाहेक लामो दूरीका सवारीसाधन बन्द गर्र्ने निर्णय गरेपछि मुगुमा नुन र चालम किन्नेको भिड लागेको छ। कोराना (कोभिड१९) भाइरस संक्रमण नफैलियोस भनेर सरकारले निर्णय गरेपछि नुन र चालमको जोहो गर्न खाद्य संस्थान र साल्ट ट्रेडिङमा सर्वसाधारणको भिड लागेको हो। सरकारले आइतबारदेखि चैत्र २१ गतेसम्म अति आवश्यकबाहेक सबै क्षेत्र बन्द गर्ने निर्णय गरेपछि सर्वसाधारणको भिड लागेको हो। गाउँगाउँबाट सर्वसाधारण सानासाना बालबालिका बोकेर खाद्यन्न जोहो गर्न सहर आइपुगेका छन्। छाँयानाथ रारा नगरपालिका५ कि करिष्मा भामले आइतबार एक घण्टा लाइन बसेर ३० केजी चामल लिएकी छन्। सोही नगरपालिका१३ का प्रेम रावतले समेत एक घण्टा लाइन बसेपछिमात्र खाद्यन्न पाएको बताए। बजारको मूल्य भन्दा १ सय ५० रुपैयाँ कम पर्ने भएकाले खाद्यमा सर्वसाधारणको भिड लागेको हो। खाद्यले ३० किलोको एक बोरा मात्र चामल दिएपछि ठूलो परिवार हुनेलाई समस्या भएको छाँयानाथ रारा नगरपालिका ११ का बिर्ख बुढाले गुनासो गरे। खाद्य संस्थान मुगु शाखाममा अहिले २६ क्विन्टल चामल मौज्जाद रहेको छ। सोरु गाँउपालिकाको सोरुकोट डिपोमा ३ सय क्विन्टलमा मौज्जाद रहेको छ।
तीन सय बालबालिका घर फर्काउँदै,"डोल्पा : डोल्पा जिल्लाको काईके गाँउपालिकाले तीन सय बालबालिका घर फर्काउन लागेको छ । गाँउपालिकाको करिब ३० लाख खर्चमा तीन सय बालबालिका घर परिवारसम्म ल्याउने भएको हो । काईके गाँउ कार्यपालिकाको चैत्र ९ गतेको आपतकालीन बैठकको निर्णयअनुसार काठमाण्डौ, पोखरा, नेपालगञ्ज, सुर्खेत लगायत देशका विभिन्न शहरमा रहेका तीन सय बालवालिकालाई गाँउपालिकाको खर्चबाट गाँउ फर्काउन लागेको गाँउपालिका अध्यक्ष अंगदकुमार रानाले जानकारी दिए । रानाका अनुसार कोरोना भाइरसले विश्व आक्रान्त भएको बेलामा स्थानीय आत्तिएपछि स्थानीय सरकारले आर्थिक सहयोग गरेर घरसम्म ल्याइदिन लागेको बताए । अध्ययन गर्न देशका विभिन्न शहरमा गएका बालबालिकाको उद्धारमा स्थानीय सरकारले जुनसुकै मुल्य चुकाउन तयार रहेको भन्दै विद्यालय बन्द भएपछि अलपत्र जस्तै परेका नागरिकलाई भाइरसबाट बचाउन स्थानीय सरकारको जिम्मेवारी रहेको गाँउपालिका अध्यक्ष रानाले ठोकुवा गरे । जहाजमा गाडीमा जसरी भए पनि गाँउपालिकासम्म ल्याउन यात्राका क्रममा पर्ने असहजतालाई सहज गराइदिन भन्दै गाँउ कार्यपालिकाले सबै निकायलाई पत्रचार गरेको प्रमुख प्रशासकीय अधिकृत सम्झना अधिकारीले जानकारी दिइन् । उनले भनिन्, 'धेरै बालबालिकाले यात्रा गर्नुपर्ने बाध्यता छ । यातायात ब्यवासायी प्रहरी प्रशासनसमेतले सहयोग गर्नुहुनेछ । बालबालिकालाई घरसम्म अभिभावकको जिम्मा लगाउन सबैको सहयोग हुने छ ।' अधिकारिका अनुसार गाँउपालिकामा तत्कालका लागि आवश्यक पर्ने औषधि डाक्टरसँग परामर्श गरी खरिद गर्न लागिएको र केही दिनमा गाँउगाँउमा पुगेर जनतलाई औषधिसहित माक्स, सेनिटाइजर र साबुन वितरण गरी कोरोनाबाट बच्न सचेत गराउने बताइन् । कोभिड१९ ले विश्व आक्रान्त भएको बेलामा नेपाल सरकारले गरेको सबै खाले निर्णयको स्वागत गर्दै स्थानीय सरकारको जिम्मेवारीसमेत पूरा गर्न जनताको स्वास्थ्यमा कुनै पनि कसुर बाँकी नराख्ने अध्यक्ष रानाले दाबी गरे । गाँउ कार्यपालिकाले स्वास्थ्य संस्थाका सबै कर्मचारी सेवा क्षेत्रमा तैनाथ रहन निर्देशन दिएको र कार्यालय बन्द नगरिने तर काम भने अत्यावश्यकबाहेक बन्द गरिएको प्रमुख प्रशासकीय अधिकृत सम्झना अधिकारीले जानकारी दिइन् । चिनसँग सीमा जोडिएको जिल्ला डोल्पा भएकोले निकै जोखिम भएको सचेतनाको लागि हरेक नागरिकले सहयोग गर्न गाँउपालिकाले नागरिकलाई आग्रह गरेको छ ।"
आर्थिक क्षति कम गर्न अष्ट्रेलियन सरकारद्वारा ३८ अर्ब डलर राहत,अष्ट्रेलियामा कोरोनाभाइरसको महामारीबाट भएको आर्थिक क्षतिलाई न्यूनीकरण गर्न ३८ अर्ब अमेरिकी डलरको राहत योजना सार्वजनिक गरेको छ । सरकारले भाइरस फैलिन नदिन आमनागरिकलाई देशभित्रैको यात्रा र घुमफिरलाई पनि रोक्न आग्रह गरेका छन् । अष्ट्रेलियाका अर्थमन्त्री जस फ्राइडेनबर्गले आइतबार घोषणा गरेअनुसार ६६ अर्ब समेत कूल १ अर्ब ८९ अर्ब अष्ट्रेलियन डलर मुलुकको अर्थव्यवस्था सुधारका लागि खर्च गर्ने बताए । यो रकम कूल उत्पादनको करिब १० प्रतिशत हो । अर्थमन्त्री फ्राइडेनबर्गले यो विशिष्ट परिस्थितिलाई सम्बोधन गर्न यस्तै विशिष्ट कदम चाल्नुको विकल्प नरहेको समेत बताएका छन् । उनले पछिल्लो राहत घोषणाले अष्ट्रेलियाका लाखौं नागरिकमा आशाको सञ्चार गराउने विश्वास व्यक्त गरेका छन् । सरकारको योजनाअनुसार साना व्यवसाय र गैर नाफामूलक संस्थाहरुले एक लाख डलरसम्म अनुदान प्राप्त गर्नेछन् भने बेरोजगारको भत्तालाई दोब्बर बनाइने तथा निवृत्तीभरण प्राप्त गर्नेहरुलाई थप ७५० अष्ट्रेलियन डलर दिइनेछ । अर्थमन्त्री फ्राइडेनबर्गले आर्थिक क्षति १० दिनअघि सोचिए भन्दा निकै व्यापक रहेको बताए । कोरोनाभाइरसका कारण मुलुकको अर्थव्यवस्था विगत २९ वर्षदेखिको लगातार प्रगतिपश्चात पहिलो पटक मन्दीको अवस्थामा पुग्ने खतरा रहेको छ । अष्ट्रेलियामा कोरोनाभाइरसबाट संक्रमित व्यक्तिको संख्या १ हजार ३ सय पुगेको छ भने ७ जनाको मृत्यु भएको छ । अष्ट्रेलियाका प्रधानमन्त्री स्कट मरिसनले भाइरस प्रसार हुन नदिन अन्तराष्ट्रिय हवाई उडानमा प्रतिबन्ध लगाएका छन् ।
माछाखोलामा लगानी सम्झौता,"काठमाडौं : विकास हाइड्रोपावर कम्पनीले प्रवद्र्धन गरेको माछाखोला (जेरबु खोला) मा अवस्थित माथिल्लो माछाखोला जलविद्युत् आयोजनाको वित्तीय व्यवस्थापन भएको छ। गोरखाको धार्चे गाउँपालिकामा अवस्थित यो जलविद्युत् आयोजना ४५५ मेगावाट क्षमताको छ। वित्तीय व्यवस्थापन सम्झौतामा प्रवद्र्धक विकास हाइड्रोपावर र राष्ट्रिय वाणिज्य बैंकबीच बिहीबार वित्तीय व्यवस्थापनको सहमति भएको हो। बैंकले यस आयोजनामा ४९ करोड रुपैयाँ ऋण लगानी गर्ने भएको छ। यो कुल लगानीको ६० प्रतिशत हो। आयोजनाको कुल लागत ८१ करोड ६५ लाख रुपैयाँ छ। बाँकी ४० प्रतिशत लगानी स्थानीय लगानीकर्ता र सञ्चालक समितिले गर्नेछन्। स्वदेशी तथा गैरआवासीय नेपालीको संयुक्त लगानीमा निर्माण भइरहेको आयोजनामा बैंकले ६० प्रतिशत लगानी गर्न इच्छुक भएको हो। सम्झौतामा कम्पनीका अध्यक्ष खगेन्द्र न्यौपाने र राष्ट्रिय वाणिज्य बैंकका प्रमुख कार्यकारी अधिकृत किरणकुमार श्रेष्ठले हस्ताक्षर गरे। आयोजनाबाट उत्पादित विद्युत् नेपाल विद्युत् प्राधिकरणले खरिद गर्ने गरी विद्युत् खरिद सम्झौता (पीपीए) भइसकेको छ। बैंकका प्रमुख कार्यकारी अधिकृत श्रेष्ठले माथिल्लो माछाखोला जलविद्युत् आयोजनामा जोखिम नदेखिएकाले बैंकले लगानी गरेको बताए। आयोजना समयमै निर्माण हुनेमा हामी आशावादी छौं, उनले भने। बैंकले जलविद्युत् आयोजनालाई प्राथमिकतामा दिएर लगानी गरिरहेको उनको भनाइ छ। कम्पनीका अध्यक्ष तथा गैरआवासीय नेपाली संघ (एनआरएनए) एसिया प्यासिफिक उपसंयोजकसमेत रहेका न्यौपानेले तोकिएको समयमै आयोजना निर्माण गरिसक्ने प्रतिबद्वता व्यक्त गरे। आयोजना अबको १८ महिनाभित्र सम्पन्न हुने भएको छ। स्थानीयको सहयोग र बैंकबाट ऋण प्राप्त भएपछि २०७८ भित्र नै काम सकेर नमुना प्रोजेक्ट बनाउनेछौं, उनले भने।"
ताप्लेजुङको साँघु बजारमा आगलागी,"ताप्लेजुङ : ताप्लेजुङको मैवाखोला गाउँपालिकाको केन्द्र साँघु बजारमा आगलागी भएको छ । आइतबार दिउँसो स्थानीय मानबहादुर प्रसाईंको घरबाट आगलागी सुरु भएको हो । प्रसाईंको घर पूर्ण रुपमा जलेको छ।नजिकै रहेको राम शेर्पाको घर पनि आशिंक जलेको स्थानीय चिरिञ्जिवी चोङवाङले बताए । आगलागी पूर्ण नियन्त्रणमा आइनसकेको छैन । प्रसाईंको घरको चौथो तलाबाट आगलागी सुरु भएको हो । उक्त तला गाउँपालिकाले भाडामा लिएको थियो । चोङवाङले भने, 'त्यहाँ गाउँपालिका उपाध्यक्ष कौसिला थत्लुङको क्वाटर थियो, कृषी शाखाका कर्मचारी, वडा नं ३ का सचिव र नारायणी माविका शिक्षक पनि त्यहिँ बस्थे । भूँइतलामा किराना, भाडा पसल, औषधि पसल र टेलर्स समेत थियो । ती सबै जलेर नस्ट भएका छन्।' स्थानीय, नेपाल प्रहरी, जनप्रतिनिधि र कर्मचारी मिलेर आगलागी नियन्त्रणको प्रयास भइरहेको अर्का स्थानीय कमल विष्टले बताए । क्षतिको विवरण आउन बाँकी छ ।"
"कैलालीमा विस्फोट, एकजनाको मृत्यु",धनगढी : कैलालीको गोदावरी नगरपालिका ४ मा विस्फोटक पदार्थ पड्किदा एकजनाको मृत्यु भएको छ । जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतका अनुसार गोदावरी नगरपालिका फुलबस्तीमा भएको विस्फोटमा स्थानीय नरबहादुर विकको मृत्यु भएको हो । विकले घर नजिकै भेटेको फलाम जस्तो वस्तुलाई चलाउन खोज्दा पड्किएर मृत्यु भएको हो । घटनाको थप अनुसन्धान भइरहेको प्रहरीले जनाएको छ।
आऊ माया गरौं भन्दै कोरोनाबारे सचेतना गीत लिएर आए विश्वप्रकाश,"आऊ माया गरौं, मान्छेले मान्छेलाई प्रकृतिलाई, संसारलाई माया गरौं आवाज मिलाऊँ, कदम कदम मिलाऊँ महामारीबाट संसार जोगाऊँ आऊ माया गरौं। कांग्रेस प्रवक्ता विश्वप्रकाश शर्मा राजनीतिज्ञकै रूपमा बढी चिनिन्छन्। बौद्धिक बहसमा खरो उत्रने शर्मा समसामयिक विषयमा सीधा जवाफ र चोटिला तर्क गर्न माहिर छन्। उनका सामाजिक, राजनीतिक विचार र टिप्पणी चर्चामा छाइरहन्छन्। नेपाली कांग्रेसको प्रवक्तासमेत रहेका शर्मा सरकारको एक्लो प्रतिपक्षजस्तै छन्। उनी वैचारिक रूपमा मात्रै हइोन गीतसंगीत र साधनामा पनि उत्तिकै सक्रिय छन्। शर्माको शब्द र संगीतमा रहेको आऊ माया, मान्छेले मान्छेलाई बोलको गीत साेमबार सार्वजनिक हुँदैछ । विश्वव्यापी रूपमा फैलिएको कोरोना भाइरस कोभिड १९ ले अहिले विश्वका सबैजसो देश खतरामा छन्। चीन, इटली, स्पेनलगायत दुई दर्जनभन्दा बढी देशका करिब १२ हजारभन्दा बढीले यही रोगका कारण ज्यान गुमाइसके। कोरोना भाइरसको डरले विश्व आक्रान्त भएको बेला नेता शर्माले मान्छेमान्छेमा सद्भाव बढाउने र प्रकृतिलाई माया गर्ने आशयको गीत कोरेका हुन्। हाइलाइट नेपालबाट बजारमा आएको यो गीत नेपाली र अंग्रेजी दुवै भाषामा छ। विश्वव्यापी रूपमा चलेको ब्रेक द चेन नारा अघि बढाइएको छ। शर्माका अनुसार संसार विज्ञान र प्रविधिले साँघुरो बनाइदिएको छ। विश्व ध्वस्त पार्न सक्ने आणविक बम र क्षेप्यास्त्रको निर्माण मानिसले नै गरिसकेको छ। यत्रो शक्तिशाली मानिसको अगाडि सानो भाइरसले भयावह स्थिति खडा गरेको छ। सबैलाई आतंकित बनाएको छ। मान्छेले आफूलाई सबैभन्दा शक्तिशाली ठान्दै गर्दा सानो भुसुना, भाइरस नियन्त्रणबाहिर गएको छ। यस्तो अवस्थामा हामीले एकले अर्कालाई माया गर्नुपर्छ। हातमा हात दिएर सहयोग गर्नुपर्छ। प्रकृतिलाई संरक्षण गनुपर्छ। यही विषयमा उनले गीत लेखेका हुन्। गीतमा कोरोना भाइरसबाट बचौं र बचाऔं भन्दै गर्दा उनले मानवता बढाउन आग्रह गरेका छन्। उनले महामारीसँग जुध्न अपिल गरेका छन्। स्कुल पढ्दादेखि नै गीत, गजल, कविता लेख्ने शर्मा कलेज पढ्ने बेलामा विद्यार्थी आन्दोलनतिर लागे। फुर्सद हुनासाथ उनी गीत लेख्थे, सँगसँगै धुन सिर्जना गर्थे। गीत डायरीमा सुरक्षित गर्थे त धुन मस्तिष्कको फाइलमा सेभ गर्थे। भन्छन्, राजनीतिक यात्रामा दौडदा धेरै गीत संरक्षण गर्न पाइनँ। पुराना केही गीत र धुन अझ पनि मभित्रै सुरक्षित छन्। उनको संगीत र रचनामा केही समयअघि स्वीकृति नामक गीति एल्बम बजारमा आएको थियो। जसमा नदी हुनु, अब अन्तिम चिठी, जल्दाजल्दै, अरबबाट आएको चिठी, ए बादललगायत १० वटा गीत समावेश छन्। उनले भूकम्प गएर देश रोएको बेलामा सबैलाई सहानुभूति र हौसला दिँदै गीत सार्वजनिक गरेका थिए। गीतमा उनले भनेका थिए, भूकम्पमा गुमेका आफन्तको कसम हामी जुट्छौ, फेरि उठ्छौं, हिरोसिमा पछिको जापान भएर कहिल्यै नहार्ने गोर्खाली मुटुको कसम फेरि जित्छौं, बदलिन्छौं बनाउँछौं नेपाल। जब जब देशलाई दुख्छ, आपत्विपत पर्छ, शून्यता र स्तब्ध महसुस हुन्छ उनीभित्रको कवि मन जगमगाउँछ। केही लेख्नुपर्छ, केही बोल्नुपर्छ भन्ने लाग्छ। उनलाई दुःखको बेलामा मल्हम लगाउन गीतसंगीतको धुन र शब्द पावरफुल लाग्छ। अनि जन्मन्छ ऐतिहासिक गीत। उनले चुनावको बेला पनि इतिहासको त्यो मोडबाट बोलको गीत सार्वजनिक गरेका थिए। त्यतिबेला जागरण फैलाउनुपर्छ भन्ने लागेर नै उक्त गीत तयार गरेका थिए। त्यो गीत १५, १६ भाषामा गीत गाइएको थियो। शर्मालाई सामान्य घटनाभन्दा पनि केही फरक परिवेश, समय र घटनाले अशान्त बनाउँछ। छट्पटी दिन्छ। गीत लेख्ने काम व्यक्तिको मनोविज्ञानसँग जोडिन्छ भन्ने शर्मा संगीतले मान्छेलाई आनन्द प्रदान गर्ने, ध्यान र योगको काम गर्नेमा विश्वास गर्छन्। उनी गीत लेख्न बस्दा रिलिफ महसुस गर्छन्, संसारको अन्य सबै पीर बिर्सन्छन्। जुनसुकै जाति धर्म, भाषा, स्तरको भए पनि संगीतले मानवता जगाउने र सबैलाई आनन्द प्रदान गर्ने विश्वास राख्छन्। उनका गीत यत्तिकै डायरीको पानामा थिए। विवाह गरेपछि उनकी श्रीमतीले गीतलाई संरक्षण गरिदिइन्। रेकर्ड गराउन हौसला प्रदान गरिन्। अनि जन्मिएको हो स्वीकृति एल्बम पनि। उनकी छोरीले पनि भर्खरै मात्रै गीत लेखेर रेकर्ड गराएकी छन्। उनको घरमा साहित्यिक, सांगीतिक र राजनीतिक माहोल भइरहन्छ।कोरोना भाइरसले वृद्धलाई बढी आक्रान्त पारेको र मृत्यु हुनेहरूमा वृद्धको संख्या उल्लेख्य भएको सुन्नासाथ अशान्त बनेको शर्मा गीतमा लेख्छन्, उनीहरू छन्, त्यसैले तिमी छौं तिमी छौ र त उनीहरूमा आशा छ। आशाको दियोले विश्वास जगाउँ साथ साथ रहौं, तर सचेत बनौं मान्छे मान्छे मिलेर मान्छेको बस्ती जोगाउँ। आऊ माया गरौं। बुवाआमा भएरै हामी जन्मिन पाएका हौं। यसैले उहाँहरूलाई संरक्षण गर्नु, बचाउनु हाम्रो दायित्व हो उनले गीत मार्फत नै सम्झाउन खोजेका छन्। भन्छन्, हाम्रो उत्पत्तिको मुहान नै रित्तिएपछि हामी कहाँ बाँचौंला र ? बुवाआमालाई हाम्रो आशा छ, हामीले उहाँहरूलाई जोगाउनुपर्छ। हामीले बुवाआमालाई जोगायौ भने हामीलाई हाम्रा सन्तानले जोगाउनेछन्। हामी सचेत बन्दै, एकअर्काको साथ दिनु आजको आवश्यकता हो। शर्माले एक रातमा गीत र धुन तयार गरेका हुन्। करिब ४८ घण्टामा गीतको सम्पूर्ण काम सकिएको थियो। कहिले प्रेमिकालाई देशको माया गर भन्दै आग्रह गर्ने त कहिले हिमालको हिउँजस्तै पवित्र सम्बन्धको अपेक्षा गर्दै गीत लेख्ने शर्मा यस पटक कोरोनाविरुद्ध संसारलाई माया गर्न सिकाउँदै छन्।"
कोरोना संक्रमणबाट रियल मड्रिडका पूर्वअध्यक्षको मृत्यु,"मड्रिड : कोरोना भाइरस (कोभिड१९) संक्रमणका कारण स्पेनिस क्लब रियल मड्रिडका पूर्वअध्यक्ष लोरेन्जो सान्जको मृत्यु भएको छ। अन्तर्राष्ट्रिय सञ्चार माध्यमका अनुसार मंगलबार अस्पताल भर्ना भएका उनको शनिबार राती मृत्यु भएको हो। मिर्गौला रोगी समेत रहेका सान्जको मृत्यु भएको पुष्टि उनका छोराले गरेका छन्। उनका छोरा लोरेन्जो सान्ज दुरानले ट्वीट गर्दै आफ्नो बाबुको मृत्यु भएको जानकारी गराएका हुन्। मेरा पिता भर्खर बित्नु भएको छ, राती ट्वीटरमा लेखेका छन्। सन् १९९५ देखि २००० सम्म रियलको नेतृत्व गरेका ७६ वर्षीय सान्जको पालामा रियलले दुई पटक स्पेनिस लिग जितेको थियो।"
मुक्तिनाथ र कागबेनी श्राद्धस्थलमा प्रवेश रोक,जोमसोम : विश्वभर माहामारीको रूपमा फैलिरहेको कोरोना भाइरस ( कोभिड१९ ) को सक्रमणलाई मध्यनजर गर्दै मुक्तिनाथ विकास समितिले सोमबारदेखि लागु हुने गरी मुस्ताङको मुक्तिनाथ मन्दिर र कागबेनी श्राद्ध स्थल प्रवेशमा रोक लगाएको छ । जिल्ला समन्वय समितिको कार्यालय जोमसोममा आईतबार बसेको मुक्तिनाथ विकास समितिको आकस्मिक बैठकले उक्त निर्णय गरेको हो । यसअघि कोरोना प्रकोपलाई मध्यनजर गर्दै उपप्रधानमन्त्री ईश्वर पोखरेलको संयोजकत्वमा गठित कोभिड१९ सक्रमण रोकथाम तथा नियन्त्रण उच्चस्तरीय समितिले गरेका निर्णयसमेतका आधारमा मुस्ताङको धार्मिक स्थलमा पर्यटक तथा तिर्थालु आवागमन नरोकिएकाले अर्को व्यवस्था सूचना जारी नभएसम्मका लागि मुक्तिनाथ दर्शन र कागबेनी श्राद्ध स्थल प्रवेशमा रोक लगाइएको मुक्तिनाथ विकास समितिले जनाएको छ । मुक्तिनाथ विकास समितिका अध्यक्ष एवं प्रजिअ वेदप्रकास अर्यालले कोरोना संक्रमण फैलिने सम्भावना बढेकाले आन्तरिक तथा बाह्य पर्यटक तथा तिर्थालुलाई धार्मिक केन्द्र प्रवेशमा रोक लगाएको बताए ।
इटालीमा रुसले पठायो सैन्य टोली,मस्को : इटालीमा कोरोना भाइरसको महामारी डरलाग्दो रुपमा फैलिरहँदा मेडिकल सहयोगका लागि रुसले आफ्ना सेना पठाउने भएको छ । यही आइतबार रुसले सैन्य मेडिकल टोली इटाली पठाउने तयारी गरेको हो । भ्लादिमिर पुटिनले यसअघि नै सहायता पठाउने बारे इटालीका प्रधानमन्त्री गिसेप्पे कोन्टेसँग कुराकानी गरिसकेका छन् । इटालीका अधिकारीहरुका अनुसार रुसले आफैँ सहयोगको प्रस्ताव गरेर मोबाइल सेवा तथा विज्ञ टोली पठाउन लागेको हो । इटालीमा शनिबारसम्म ८ सय जनाको मृत्यु भइसकेको छ । संसारमै सबैभन्दा नराम्रोसँग प्रभावित हुने मुलुक इटाली बनेको छ । रुसमा भने ३ सय ६ जना संक्रमित छन् । उनीहरुमध्ये अधिकांश मस्कोमै छन् । साथै एकजनाको मृत्यु भएको छ ।
"कोरोना अपडेट : भारतमा मृत्यु हुनेको संख्या ६, संक्रमित ३ सय ३२",नयाँदिल्ली : कोरोना भाइरसको संक्रमण रोक्ने उद्देश्यले जनता कर्फ्यु लगाइएको भारतमा संक्रमितको संख्या बढेर ३ सय ३२ पुगेको भारतको मेडिकल रिसर्च एशोसियसनले जनाएको छ । यस्तै भारतमा मात्र मृत्यु हुनेको संख्या ६ पुगेको बीबीसीमा उल्लेख छ । आइतबार मुम्बईमा ६ जना र पुणेमा ४ जना गरी महाराष्ट्र राज्यमा थप १० जना नयाँ संक्रमित फेला परेका हुन् । महाराष्ट्रको स्वास्थ्य विभागकाअनुसार ७४ जनामा संक्रमण भेटिएको छ भने १ को मृत्यु भएको छ । आधिकारिक तथ्यांकअनुसार भारतमा अहिलेसम्म ६ को मृत्यु भएको छ । नेपालको सिमाना जोडिएको बिहार राज्यमा २ नयाँ संक्रमित फेला परेको र १ को मृत्यु भएको जनाइएको छ । राजधानी पटनाको एम्स अस्पतालको उक्त व्यक्तिको मृत्यु भएको हो । हालै कतारबाट फर्किएका ती व्यक्तिको शनिबार मृत्यु भएको पुष्टि भएको छ । आइतबार अघि बिहारमा कुनै भाइरस संक्रमित भेटिएको थिएन । यस्तै इटालीको रोमबाट २ सय ६३ जना भारतीय विद्यार्थीलाई भारत पुर्याइएको छ । एयर इन्डियाको एउटा विशेष विमानबाट आइतबार बिहान स्थानीय समयअनुसार करिब सवा नौ बजे दिल्ली पुर्याइएको हो। अहिले उनीहरु सबैलाई क्वारेन्टाइनमा राखिएको छ ।
काठमाडौंका सपिङ मल बन्द,"काठमाडौं : राजधानीका अधिकांश ठूला व्यापारिक प्रतिष्ठान बन्द भएका छन् । सपिङ मलको नाममा सञ्चालनमा रहेका व्यापारिक प्रतिष्ठान आइतबारदेखि बन्द भएका हुन् । सरकारले अत्यावश्यक वस्तुबाहेक अन्य क्षेत्र बन्द गर्ने घोषणासँगै यस्ता व्यापारिक प्रतिष्ठान बन्द भएका हुन् । राजधानीको न्युरोडस्थित विशाल बजार, पिपुल्स प्लाजा, काठमाडौं मल, रञ्जना ट्रेड सेन्टर, सिभिल मललगायतका व्यापारिक प्रतिष्ठान बन्द भएका छन् । सिभिल मल व्यवसायी संघका अध्यक्ष रत्न घिमिरेकाअनुसार अधिकांश यस्ता व्यापारिक प्रतिष्ठानको कामदारसमेत त्रासका कारण बिदामा घर गइसकेका र यस्ता व्यापारिक प्रतिष्ठानबाट अत्यावश्यक बस्तु बिक्री नहुने भएपछि बन्द गरिएको हो। 'अत्यावश्यक वस्तुभन्दा लुगाफाटो, जुक्ता, ब्यागलगायतका वस्तु बिक्री हुने र अहिलेको समयमा यस्ता वस्तु खरिद गर्ने उपभोक्ता समेत नआउने भएकाले बन्द गर्ने निर्णय गरेका हौं,' घिमिरेले भने । नेपाल राष्ट्रिय व्यवसायी महासंघका अध्यक्ष नरेश कटुवालकाअनुसार महाबौद्ध, कोटेश्वर, भृकुटीमण्डप, रत्नपार्क, न्युरोड, असनलगायतका स्थानमा रहेका होलसेल पसलसमेत बन्द भएको छ । केही पसल सोमबारदेखि पूर्णरुपमा अवस्था समान्य नहुँदासम्म बन्द हुने बताइएको छ । बाणिज्य, आपूर्ति तथा उपभोक्ता संरक्षण विभागका अधिकृत दिपक पोखरेलकाअनुसार अत्यावश्यक पसल बन्द नगर्ने सरकारको नीति छ । अत्यावश्यकबाहेक अन्य बन्द हुँदा कुनै समस्या नहुने उनले बताए।"
सेल्फ क्वारेन्टाइनमा बस्न अभिनेत्री लिलीले अस्वीकार गरिन्,दुबइ : अभिनेत्री एभान्जेलिन लिलीले सेल्फ क्वारेन्टाइमा बस्न अस्वीकार गर्दै अनलाइन मार्फत् आक्रोश व्यक्त गरेकी छन् । सरकारले आफ्नो स्वतन्त्रता खोसेको भन्दै उनले इन्स्टाग्राम मार्फत आक्रोश पोखेकी हुन् । ४० वर्षीया अभिनेत्रीले आफ्ना सन्तानलाई जिम्न्यास्टिक क्याम्पमा भर्ना गराएको पनि जनाएकी छन् । साथै उनीहरुले नियमित हात धुने र कोरोनाबाट जोगिने उपाय पालना गरेको बताइन् । यस्तो अवस्थामा नेताहरुलाई आफ्नो स्वतन्त्रता खोस्ने अधिकार नदिन पनि आग्रह गरेकी छन् । यसरी स्वतन्त्रता खोसेर नेताहरुले शक्तिको दुरुपयोग गरेको पनि उनको आरोप छ । तर अधिकांश सामाजिक सञ्जाल प्रयोगकर्ताले उनलाई मुर्ख भन्दै टिप्पणी गरेका छन् । साथै सेल्फ क्वारेन्टाइनमा बस्न आग्रह गरेका छन् ।
सीमामा नाममात्रका हेल्थ डेस्क,"कपिलवस्तु : कपिलवस्तुका सीमा क्षेत्रमा राखिएका हेल्थ डेस्कमा उपकरणबिनै स्वास्थ्यकर्मी खटिँदा परीक्षण प्रभावकारी छैन भने स्वास्थ्यकर्मी पनि संक्रमणको अत्यधिक जोखिममा छन्। कृष्णनगर, मर्यादपुर र चाकरचौडा सीमानाकामा हेल्थ डेस्क राखिएको छ। यी डेस्कमा ज्वरो जाँच्ने थर्मल गन, ग्लोब्स, मास्क, सेनेटाइजरलगायत कुनै पनि सामग्री छैनन्। तौलिहवास्थित महेन्द्र आधारभूत विद्यालयको क्वारेन्टाइनमा कोरोनाको लक्षण देखिएका २ शंकास्पदलाई १४ दिनका लागि राखिएको कपिलवस्तु अस्पतालका प्रमुख डा किशोर बन्जाडेले बताए। कोरोना संक्रमण हुन नदिन जिल्ला प्रशासन कार्यालयको अगुवाइमा कपिलवस्तु अस्पतालमा ४ बेडसहितको आइसोलेसन कक्ष तयार पारिएको छ। आइतबारदेखि भारतीय सवारीसाधनलाई नजिकको बजारसम्म जान दिने सुविधा अर्को आदेश नहुन्जेल रोक लगाइएको प्रमुख भन्सार अधिकृत तीर्थराज पासवानले बताए। परीक्षणका आवश्यक स्वास्थ्य सामग्री नहुँदा आफूहरू नै उच्च जोखिममा परेको चाकरचौडाको हेल्थ डेस्कमा खटिएका मायादेवी गाउँपालिका, बलुहवा स्वास्थ्य चौकीका अहेब सागर थारुले बताए। कोरोनाको सबैभन्दा बढी जोखिम हेल्थ डेस्कमा खटिएका कर्मचारीमा रहेको मायादेवी गाउँपालिकाकी सिनियर अहेब माला झाले बताइन्। आवश्यक स्वास्थ्य सामग्री नदिने अनि हेल्थ डेस्कको नाममा कर्मचारीलाई जोखिममा राखिएको छ, उनले भनिन्, कोरोना भाइरस सर्छ कि भन्ने त्रासमा रहेर स्वास्थ्यकर्मीले कसरी काम गर्न सक्छन् ? दिनहुँ भारतका विभिन्न सहरबाट आउने सर्वसाधारणको सघन स्वास्थ्य परीक्षण हुन सकेको छैन। सीमामा राखिएका डेस्क साँझ ६ बजेपछि बन्द हुन्छन्। त्यसपछि भित्रने सर्वसाधारणको कुनै जाँच हुँदैन। यसबाट कोरोना संक्रमण फैलन सक्ने त्रास जिल्लावासीमा छ। नाकाबाट हुलका हुल हेटौंडामा सय आइसोलेटेड बेड बनेपा र धुलिखेलमा आइसोलेसन कक्ष पुर्खौली थलो फर्कने बढे नेपाल टेक्दा राहत महसुस बजारमा झन् बढ्यो चहलपहल कोरोना त्रास : रातारात भित्रिए नेपाली भाइरस परीक्षण मेसिन : पाँच वर्षदेखि प्रयोगविहीन लोमान्थाङमा छैनन् स्वास्थ्यकर्मी तिनपाटनका दुईस्थानमा हेल्पडेक्स"
बन्द अस्पतालमा आइसोलेसन वार्ड,"इलाम : इलाम नगरपालिका६ सिंगफ्रिङस्थित बन्द रहेको डा मेघबहादुर पराजुली सामुदायिक अस्पताललाई क्वारेन्टाइन तथा आइसोलेसन वार्डका रूपमा प्रयोग गर्ने इलाम नगरपालिकाले काम सुरु गरेको छ। वार्ड सञ्चालनका लागि आवश्यक कारबाही अगाडि बढाउन कोरोना भाइरसको रोकथाम र नियन्त्रणका लागि इलाम नगरपालिका, नगर कार्यपालिका कार्यालयअन्तर्गत गठित समितिलाई कार्यपालिकाले निर्देशन दिएको इलाम नगरपालिका प्रशासकीय अधिकृत रामकुमार शाहले जानकारी दिए। नगरपालिकाबाट आवश्यक सहयोग गर्नेसमेत निर्णय भएको इलाम नगरपालिका प्रशासकीय अधिकृत रामकुमार शाहले जानकारी दिए। अत्यावश्यक सेवाअन्तर्गत रहेका स्वास्थ्य संस्था पूर्णरूपमा सञ्चालन गर्नुका साथै दमकल, खानेपानी, सरसफाइ, जिन्सी र नगर प्रहरी सेवा पूर्णरूपमा सञ्चालन गर्ने, कार्यालयको सवारीसाधन तथा मेसिनरी उपकरण र चालकलाई जुनसुकै समयका लागि तयारी अवस्थामा राख्ने, कर्मचारीलाई किरिया बिदा, बिरामी बिदा र प्रसूति बिदाबाहेक अन्य बिदा नदिने निर्णय गरेको छ। खानेपानी सेवाका मिटर रिडरलाई चेतनामूलक तथा सन्देशमूलक पर्चासहित घरदैलो अभियानमा परिचालन गरिने भएको छ। यसैगरी, इलाम नगरपालिकाअन्तर्गतका वडा कार्यालयबाट प्रवाह हुने सेवा प्रवाह स्थगन गर्ने तर कर्मचारीलाई तयारी हालतमा राख्नेसमेत शाहले बताए। यसअघि इलाम अस्पतालमा २ शड्ढया आइसोलेसन कक्ष स्थापना गरिएको इलाम अस्पतालका व्यवस्थापक क्षीतिज खतिवडाले बताए। उनले एम्बुलेन्स तयारी हालतमा राखेको पनि जानकारी दिए। इलामको पशुपतिनगर नाकामा भारतबाट आउने मानिसको जाँच थप कडा बनाइएको इलाका प्रहरी कार्यालय पशुपतिनगरले जनाएको छ।"
भाइरस परीक्षण मेसिन : पाँच वर्षदेखि प्रयोगविहीन,"हेटौंडा : विज्ञ अभावमा कोरोनालगायत अन्य भाइरसको अध्ययन गर्न र स्वरूप परिवर्तनबारे जानकारी दिन मेसिन हेटौंडामा उपयोग हुन सकेको छैन। भाइरस व्याक्टेरिया, प्यारासाइटहरूको प्रजाति अध्ययन गर्न र भाइरसको स्वरूप परिवर्तनबारे बुझ्न हेटौंडामा पाँच वर्षअघि आधुनिक पोलिमेयर चेन रियाक्सन ल्याब (पीसीआर) स्थापना गरिएको थियो। किटजन्य रोग अनुसन्धान तथा तालिम केन्द्रमा रहेको उक्त मेसिन सञ्चालनको लागि माइक्रोबायोलोजिस्ट आवश्यक पर्छ। तर उक्त पदको दरबन्दी यस कार्यालयमा छैन। पीसीआर मेसिन सञ्चालनको लागि पारासाइकोलोजिस्टको दरबन्दी कायम गरिए पनि दरबन्दी खाली रहेको केन्द्रका इन्टोमोलोजिस्ट (किट विज्ञ) शिशिरकुमार पन्तले बताए। यो मेसिनको काम नै भाइरसहरूको प्रकार र स्वरूप परिवर्तनबारे अध्ययन गर्ने हो, तर हामीसँग यो मेसिन सञ्चालन गर्ने जनशक्ति छैन, उनले भने, माइक्रोबायोलोजिस्ट नभए पनि विषयको अध्ययन छ भने यो मेसिन पारासाइकोलोजिस्टले पनि सञ्चालन गर्नसक्छ। आवश्यक उपकरण हेटौंडामै भए पनि कोरोना भाइरसको आशंका भएमा परीक्षणका लागि नमुना काठमाडौं नै पठाउनुपर्ने बाध्यता रहेको केन्द्रका ल्याब टेक्निसियन निरीक्षक रामबाल यादवले बताए। केन्द्रमा रहेको ल्याब पनि पूर्ण रूपमा सञ्चालनमा छैन। जनशक्तिसँगै थप उपकरण र केमिकलको अभावमा ल्याब पूर्ण क्षमतामा सञ्चालन हुन नसकेको केन्द्रले जनाएको छ। २०७१ सालमा दाताको सहयोगमा स्थापना गरिएको यो ल्याबमा अहिले ल्याब टेक्निसियन निरीक्षक र ल्याब असिस्टेन्ट गरी दुई जना प्राविधिक कर्मचारी कार्यरत छन्। तीन जना माइक्रोबायोजिस्टको दरबन्दी थप गर्ने हो भने कोरोना भाइरसको अध्ययन र परीक्षण हेटौंडामै हुन सक्छ, ल्याव टेक्निशियन निरीक्षक यादवले भने। दाताकै सहयोगमा कार्यरत माइक्रोबायोलोजिस्ट डा विजय ब्रज्राचार्य इपिडिमियोलोजी तथा रोग नियन्त्रण महाशाखामा सरुवा भएर गएका छन्। संघीय सरकार मातहत रहेको यो ल्याबमा जनशक्ति अभाव हुँदा नियमित सञ्चालन हुन सकेको छैन। अधिकांश समय बन्द हुने यो ल्याबलाई नियमित सञ्चालन गर्ने हो भने बागमती प्रदेशको राजधानी हेटौंडामा भाइरस, ब्याक्टेरिया र प्यारासाइटहरूको अध्ययन गरी उपचारलाई सहज बनाउन सकिनेछ, हेटौंडा उपमहानगरपालिकाका स्वास्थ्य तथा वातावरण शाखा प्रमुख सुपेन्द्र कार्कीले भने। यो ल्याब सञ्चालन भए मानव शरीरमा न्यून घनत्वमा रहने भाइरसको परीक्षण र संक्रमण फैलिँदा फरक ठाउँमा भाइरसमा देखिने परिवर्तनको अध्ययन गरी रोग पहिचान गर्न सकिने चिकित्सकहरू बताउँछन्। कुल २१ जना दरबन्दी रहेको केन्द्रमा हाल प्राविधिकसहित हाल १६ जना कार्यरत छन्। कार्यालय प्रमुख डा यदुचन्द्र घिमीरे दुई साताअघि सरुवा भएर अन्यत्र गएपछि केन्द्र प्रमुखविहीन रहेको छ।"
"सुन चाँदीको मूल्य बढ्यो, यस्तो छ बजार",काठमाडौंः नेपाली बजारमा आज सुनको मूल्य प्रतितोला १ हजार रुपैँयाले बढेको छ । नेपाली सुन चाँदी व्यवसायी महासंघले जनाए अनुसार आज आइतबार सुन तोलाको ७६ हजार ५ सयमा कारोबार भइरहेको छ । यस अघि शुक्रबार बजारमा सुन तोलाको ७५ हजार ५ सयमा कारोबार भएको थियो । आज तेजावी सुन तोलाको ७६ हजार २ सयमा कारोबार भइरहेको छ । चाँदी प्रति तोला ७२० कायम गरिएको छ । चाँदी तोलाको २० रुपैंया बढेको हो ।
तिनपाटनका दुईस्थानमा हेल्पडेक्स,"सिन्धुली : सिन्धुलीको तिनपाटनमा दुईवटा हेल्प डेक्स स्थापना गरिएको छ । कोरोना भाइरसको संभावित संक्रमणबाट जोगिन हेल्प डेक्सको स्थापना गरिएको हो । लाम्पन्टार बहुमुखी क्याम्पसमा र चकमके बजारमा हेल्प डेस्क स्थापना गरेको हो ।गाउँपालिका भित्र कोरोनाको संक्रमण भित्रन नदिनका लागि गाउँपालिकामा प्रवेश गर्नेहरुको स्वास्थ्य परीक्षणका लागि दुईवटा हेल्प डेक्स स्थापना गरिएको उक्त गाउँपालिकाका अध्यक्ष कर्णबहादुर थापाले जानकारी दिए । 'गाउँपालिकाले हेल्प डेस्क स्थापना गरी सर्वसाधरणमा सचेत गाराउने काम गरेको छ । यहाँ आउने सबैको स्वास्थ्य परीक्षण तथा ज्वरो जाँच गर्ने व्यवस्था मिलाइएको छ,'थापाले भने । गाउँपलिकाअन्तर्गतका सबै स्वास्थ्य संस्थामा कार्यरत कर्मचारीलाई अत्यावश्यक बाहेक अवस्थाबाहेक बिदामा नबस्न पनि निर्देशन दिइएको उनले बताए। गाउँपालिकाले चकमके बजारमा शुक्रबार लाग्दै आएको हाटलाई पनि चैत्र मसान्तसम्मका लागि बन्द गर्ने निर्णय गरेको छ । उता बजारमा मास्कको अभाव हुन नदिन स्थानीय स्तरमै मास्क उत्पादन गर्ने चकमके उधोग बाणिज्य संघका अध्यक्ष मुकुन्द तिमल्सिनाले बताए।"
"भारतमा कोरोना संक्रमण वृद्धिदर बढ्यो, नियन्त्रण गर्न जनता कफ्यू लागू","नयाँ दिल्ली : भारतमा कोरोना भाइरस (कोभिड१९) संक्रमण वृद्धि हालसम्मकै उच्च भएको छ। शनिबार मध्यरातीसम्ममा ७९ नयाँ संक्रमित देखिएको भारतीय सञ्चार माध्यम एनडीटीभीले जनाएको छ। यससँगै भारतमा ३१५ जनामा संक्रमण पुष्टि भएको छ। जसमध्ये ४ जनाको ज्यान गएको छ भने २२ जना निको भएका छन्। चीनको वुहानबाट फैलिएको भाइरस संक्रमण विश्वभर ३ लाख बढीमा पुष्टि भइसकेको छ। जसमध्ये १३ हजार बढीले ज्यान गुमाइसकेका छन्। कोरोनासँग लड्न जनता कफ्यू कोरोना भाइरसको संक्रमण नियन्त्रण गर्न भारतले आइतबार जनता कफ्यू लागू गरेको छ। बिहान ७ बजेदेखि सुरु भएको कफ्यू १४ घण्टासम्म जारी रहने भारतीय सञ्चार माध्यम इन्डियन एक्स्प्रेसले जनाएको छ। कफ्र्यूका कारण भारतका ठुला सहरका सडक सुनसान देखिएका छन्। मुम्बई, केरला, कोलकत्ता लगायतका सहर सुनसान भएका हुन्। कफ्र्यूपछि खालि देखिएको मुम्बईको हाजी अली सडक खण्ड। तस्बिर : इन्डियन एक्स्प्रेस"
बजारमा झन् बढ्यो चहलपहल,"इटहरी : कोरोनाको त्रासका कारण सरकारले भीडभाड नगर्न अनुरोध गरेको छ। तर बजारमा भने भीड झन् बढेको छ। पूर्वी नेपालका बजारमा उपभोक्ताको चहलपहल बाक्लिएको हो। अत्यावश्यक सामग्री किन्न उपभोक्ताको भीड बढेको हो। विश्वका विभिन्न देशमा सहर नै लकडाउन हुने र बाहिर ननिस्कने क्रम बढेपछि त्यस्तै लकडाउन सुरु हुने डरले उपभोक्ताको भीड पसलमा लागेको हो। नाका पनि बन्द भन्दैछन्, बाहिर पनि ननिस्कनु भन्दैछन्, इटहरी ४ की मीना थापाले भनिन्, भोलिको दिन के हो के हो ? , त्यसैले सामान किनेर राख्न खोजेको। बजारमा खाद्यान्न र अत्यावश्यक वस्तुको किनबेच बढेको छ। पूर्वका डिपार्टमेन्ट स्टोर, सपिङ मलमा सामान किन्नेको भीड थियो। दैनिक उपभोग्य सामानमा मानिसको भीड जम्मा भएको हो। कोरोनाबाट जोगिन भीडभाडमा नजान र सावधानी अपनाउन सरकारले अनुरोध गरे पनि बजारमा मानिसको चहलपहल झन् बढेको हो। स्टक राख्ने गरी खरिद गर्दा उपभोक्ताको भीड मात्र बढेको छैन, उपभोग्य सामग्रीको अभाव पनि देखिएको छ। बजारमा नुन, ग्याँसको अभाव सुरु भएको छ, इटहरीका दिवस निरौलाले भाउसमेत महँगिएको बताउँदै भने, सामान नभएरभन्दा पनि धेरै स्टक राख्न थालेकाले नपाइएको जस्तो लाग्छ। अघिपछि बन्द र नाकाबन्दीमा हुने अभावभन्दा यो पटक फरक अनुभव भएको स्थानीयको भनाइ छ। बन्द र नाकाबन्दीमा क्षणभरका लागि भए पनि बजार खुल्दा उपभोक्ताको भीड लाग्थ्यो। यहाँ त भीडभाडमा पनि जान नसकिने अवस्था आउन सक्छ, विराटनगरबाट आएका शरद भट्टराईले भने, त्यसैले बेलैमा किनेर स्टक राख्नुपरेको हो। यता व्यवसायी भने खाद्यान्न आपूर्तिमा संघले नै ध्यान दिएको बताउँछन्। वस्तुगत व्यवसायी संघ इटहरीका अध्यक्ष कमल पौडेलका अनुसार आपूर्तिलाई सहज बनाउन आफूहरूले व्यवसायीलाई अनुरोध गरिएको छ। कालाबजारी नहोस् र सहज आपूर्तिका लागि हामीले विगत झैं यसपटक पनि ध्यान दिएका छौं, उनले भने। कोरोनाको त्रासका कारण शैक्षिक संस्था बन्द गरिएका छन् भने कार्यक्रम र जमघट भने ठप्प बनेको छ।"
"गल्ती अभिभावकको, सजाय भोग्दै शिशु",खाँदबारी : आमाबुबाले गरेको गल्तिको सजाय भोग्दै दुई महिने शिशु अहिले कारागार छन्। चिचिला गाउँपालिका५ घर भएकी सुस्मा विश्वकर्मा बहुविवाह मुद्दामा हिरासतमा रहेका बेला शिशुको जन्म भएको थियो। विशेष स्याहारसुसार गर्नुपर्ने समयमा आमा र बच्चा दुवै जिल्ला कारागार खाँदबारीमा छन्। ५३ दिने शिशुको विशेष स्याहार र सुत्केरी आमा पौष्टिक आहारबाट वञ्चित भएका छन्। अवोध शिशुको कुनै दोष नभए पनि बुबाआमाको कर्मको कारण बाहिर वातावरणसमेत केही बुझन नसक्ने अवस्थामा कारागारमा दिनचर्या बिताइरहेका छन्। हजार दिनका आमा पौष्टिक आहारको आवश्यक भए पनि शिशु अहिले कारागारमा कैदी जीवन बिताइरहेकी छन्। गत माघ १६ गते जिल्ला प्रहरी कार्यालयको हिरासतमा नै जन्मिएकी ति शिशुसहित उनको बुबा भक्तबहादुर र आमा सुष्मा विश्वकर्मालाई गएको फागुन १४ गते कारागार चलान भएको जिल्ला कारागारका जेलर विनोद अधिकारीले जानकारी दिए। उनले भनेअवोध शिशुको कुनै दोष नै छैन् तर पनि उनको बाबुआमा कारागार चलान भएपछि रेखदेख र हेरचाहको लागि भए पनि सँगै कारागारमा राखिएको छ। जेलमा बच्चा जन्मिएकाले बच्चाको नाम समेत जेलिशा नै राखेका छन्। नवजात शिशुलाई न्यानो सफा कपडाको आश्यक हुने भए पनि हिरासतमा जन्मिएकी शिशुलाई पर्याप्त कपडासमेत नभएको महिला अधिकारकर्मी बविता कटुवालले बताइन्। शिशु र आमाको अस्वस्था हेरेर शिशुलाई आवश्यक केही न्यानो कपडाहरू दिएको कटुवालले जानकारी दिइन्। सुत्केरी आमालाई अहिले पर्याप्त पौष्टिक आहारा आवश्यभ भए पनि कैदी हुँदा त्यो पूरा हुन नसकेको बविता बताउँछिन्। सुत्केरी आमा र बच्चाका लागि छुट्टै बासको व्यवस्था पनि छैन। अन्य कैदीसँगै आमा र बच्चालाई राख्दा दुवैको स्वास्थ्यमा असर पुग्न सक्ने कटुवालको भनाइ छ। सभापोखरी गाउँपालिका६ बस्ने भक्तबहादुर विश्वकर्माले चिचिला गाउँपालिका५ घर भएकी सुस्मा विश्वकर्मालाई दोस्रो विवाह गरेका थिए। दोस्रो विवाह गरेको थाहा पाउने बित्तिकै भक्तबहादुरकी जेठी पत्नी रुमिता विश्वकर्माले जिल्ला प्रहरी कार्यालय संखुवासभामा आफ्नो पतिविरुद्ध बहुविवाहको मु्द्दा दर्ता गरेकी थिइन्। मुद्दा दर्ता भएपछि प्रहरीले दुवै जनालाई पक्राउ गरेको थियो। माघ १५ मा पक्राउ परेका उनीहरूलाई जिल्ला अदालतको आदेशमा फागुन १४ गते कारागार चलान भएका हुन्। बहुविवाह मुद्दामा लागेका सुष्मालाई ७५ हजार र भक्तबहादुरलाई २ लाख ३५ हजार रुपैयाँ धरौटी रकम जिल्ला अदालत संखुवासभाले तोकेको थियो। धरौटीवापतको रकम तिर्न नसक्दा उनीहरूलाई कारागार चलान गरिएको जिल्ला अदालतका स्रेस्तेदार डिल्ली प्रसाइँले बताए। उनीहरूले अझै पनि धरौटीवापतको रकम बुझाए तारेखमा छुट्नसक्ने स्रेस्तेदार प्रसाइँ बताउँछन्।
पुर्खौली थलो फर्कने बढे,"सुर्खेत : कोरोना भाइरसको त्रासका कारण धमाधम गाउँ फर्किनेको संख्या बढ्दै गएको छ। कर्णाली प्रदेश राजधानी वीरेन्द्रनगर सुर्खेतमा विभिन्न कामको सिलसिलामा बस्दै आएका लाखौं मानिसहरु धमाधम गाउँ फर्किन थालेका हुन्। सहरमा कोरोना भाईरसको त्रास बढ्दै गएपछि गाउँमा सुरक्षित महशुस गर्दै दिन प्रतिदिन गाउँ फर्किनेको संख्या बढेको हो। विद्यालयसहित अत्याआवश्यक बाहेकका सबै सेवा बन्द हुनथालेपछि स्थानीय धमाधम गाउँ फर्किदै छन्। गाउँमा खासै नयाँ मान्छेको आउजाउ हुदैन। त्यहाँ कोरोनाको संक्रमणबाट सुरक्षित हुन सजिलो होला जस्तो लाग्छ सुर्खेतबाट जुम्ला फर्किएका रारालिही जुम्लाका प्रेमबहादुर बुढाले भने, सहरमा कालोबजारी बढ्दै छ। ग्याँस र खाद्यन्नको पनि कृतिम अभाव हुन थालेको छ। त्यसैले यस्तो संत्रासको बेला सुख ः दुखमा साथ दिने गाउँले र घरपरिवारसँग बस्न गाउँ फर्केको हुँ। स्थानीय गाउँ फर्किन थालेपछि वीरेन्द्रनगर सहर सुनसान हुन थालेको छ। कर्णाली टाईगर यातायात प्रालिका धनप्रसाद गौतमका अनुसार नेपालगंज, सुर्खेत हुदै कर्णालीका १० वटै जिल्लामा गाउँ फर्किने यात्रुको चाप ह्वातै बढेको छ। हिजोआज गाउँ फर्किने यात्रुहरुको भिँड दसैं, तिहारको जस्तो छ उनले भने कोरोनाको संत्रासका कारण गाउँ फर्किने यात्रुको चाप बढेपछि टिकट व्यवस्थापनमा पनि सकस छ। नेपालगंज र सुर्खेतबाट झण्डै ५० हजार नागरिक कर्णालीका गाउँ फर्किएको उनको अनुमान छ। सुर्खेतबाट मुगु जानका लागि बसपार्क पुगेका नन्द तिरुवाले यात्रुको चापकै कारण आफुले दुई दिनसम्म गाउँ फर्किन सवारी टिकट नपाएको बताए। लोकसेवा आयोगको तयारीका लागि सुर्खेत बस्दै आएको थिएँ उनले भने, आयोगले परिक्षा नै स्थगित गरेपछि सबै साथीहरु घर फर्किदा मलाई पनि परिवारले घर आउन दवाब दिएका हुन्। कोरोनाको त्रासका कारण उनी जस्तै अधिकांश अभिभावकले सहरमा रहेका आफ्ना आफन्तजनलाई गाउँ फर्किन सुझाब दिईरहेका छन्। तीन छोरोछोरी सहित गाउँ फर्किएकी कालिकोट रासकोटकी माया शाहीले भनिन्, विद्यालय बन्द हुदाँ छोराछोरी जथाभावी खेल्न थाले। कोरोनाको संक्रमण भएमा उपचार गर्ने पैसा र आफन्तको सहयोगको कमि हुने महसुश हुन थाल्यो। त्यसैले सुरक्षित महसुशका लागि गाउँ फर्कियौं। कोरोनाको त्रासले गाउँ फर्किनेको संख्या बढेपछि सामान र यात्रुले सवारी साधान खचाखच भरिन थालेका हुन्। एक्कासी गाउँ फर्किनेको संख्या बढेपछि सवारी दुर्घटनाको पनि जोखिम बढेको छ। सुर्खेत बसपार्कका टिकट काउण्टरमा निकै भिँडभाड हुन थालेको छ। भने प्रदेश सरकारले पनि कोरोना संक्रमण भए उपचारका लागि आईसोलेशन कक्षहरु ीनर्माण गर्न थालेको छ। फर्किए मुग्लानी कामको सिलसिलामा कालापहार (भारत) पुगेका मुग्लानी घर फर्किएका छन्। भारतमा कोरोनाको संक्रमण बढेपछि कामको सिलसिलामा भारतका विभिन्न सहरमा पुगेका मुग्लानी घर पर्किन थालेका हुन्। कामका लागि भारत गए पनि कोरोनाको त्रासका कारण काम पाउन छाडेपछि हजारौ मुग्लानी निराश हुदै घर फर्किएका छन्। दुई महिना अघि कामका लागि भारतको हिमाञ्चलमा पुगेका जुम्लाका गोर बोहोराले भने, सुरु सुरुमा काम खोज्दै हैरान भयो। पछि काम पाउन थालेका थियौँ। तर कोरोनाका कारण त्यहाँको व्यपार व्यवसार ठप्प भएपछि हामि पनि घर फर्किनुको विकल्प रहेन। कामका लागि भारत गएका अधिकांश मुल्लानीहरुले छोटो समयमा कमाई राम्रो नभएको भन्दै रित्तै हात घर फर्किनु परेको बताएका छन्। दैलेख ठाँटीकाँधका वीरेन्द्र थापाले भारतमा कोरोनाको संक्रमण बढेपछि घर फर्किन लागेको बताए। आफ्नै गाउँमा पर्दा, मर्दा सहयोग हुन्छ उनले भने, भारतमा हामि नेपालीलाई राम्रो कोठा पाईदैन। खानपान र जीवनशैली नै अस्वस्थ हुन्छ। त्यसैले मर्न परे पनि आफ्नै भुमीमा मर्नका लागि गाउँ फर्किने सोच बनाएको हुँ। हरेक वर्ष मंसिर महिना सुरु भएसँगै जाडोका कारण कर्णालीका जुम्ला, मुगु, कालिकोट, हुम्ला, डोल्पा र जाजरकोटमा काम नहुने भएकाले धन कमाउन लाखौंको संख्यामा भारत जाने गर्दछन्। जुम्ला र मुगुका कतिपय बस्ती नै रित्तो पारी युवाहरु धन कमाउन मुग्लान पुगेका थिए। गाउँमा कामको सिजन पनि सुरु भएको छ। र कोरोनाको त्रास पनि कम छ जुम्ला सिंजाका धनवीर बुढाले भने, भारतमा कोरोनाकै कारण काम पाईन छाडेपछि आफ्नै गाउँका काम गर्ने ध्येयले घर फर्किएँ।"
बनेपा र धुलिखेलमा आइसोलेसन कक्ष,काभ्रे : विश्वव्यापी रुपमा फैलिएको नोबेल कोरोना भाइरस कोभिड१९ को जोखिको तयारीका लागि काभ्रे जिल्लाका दुई अस्पतालमा आइसोलेसन कक्ष तयार गरिएको छ। काभ्रेको धुलिखेलस्थित धुलिखेल अस्पताल र बनेपामा रहेको शिरमेमोरियल अस्पतालमा आइसोलेसन कक्ष स्थापन गरिएका हो। भाइरसबाट प्रभावित भइ आकस्मिक रुपमा बिरामी आएमा तत्काल उपचार गराउनका लागि आइसोलेसन कक्ष तयार गरिएको अस्पतालले जनाएको छ। बनेपास्थित शिरमेमोरियल अस्पतालमा आइसोलेसन कक्षमा ५ वटा वेडसहित आवश्यक व्यवस्थापन गरिएको अस्पतालका आकास्मिक कक्ष प्राविधिक आनन्दप्रसाद दाहालले बताए। हामीले अस्पतालको अरु विभाग भन्दा अलगै आइसोलेसन कक्ष स्थापना गरी आउने बाटो समेत छुटै गरेका छौँ दाहालले भने उपचार गर्ने स्वास्थ्यकर्मीको लागि समेत तयारी अवस्थामा राखिएको छ आइतबारदेखि अस्ताल आउने हरुको बाहिरी प्रवेशद्धारमा नै ज्वरो नापेर मात्रै प्रवेश गर्ने व्यवस्था गर्दै आएको अस्पतालले जनाएको छ । सामान्य भन्दा बढी ज्वरो आएको पाइएमा छुट्टै निगरानी कक्षमा राखीसल्लाह सुझाव दिएर अवस्था अनुसार चेकजाँजका लागि पठाउने तयारी भएको धुलिखेल अस्पतालले जनाएको छ । घाँटी र र्याल जाँचका लागि अस्पतालमा उपकरण नभएकोले त्यस्तो लक्षण देखिएका बिरामीहरुलाई परीक्षण गर्न टेकुमा पठाउने गरेको अस्पतालले जानकारी दिएको छ। धुलिखेल अस्पतालको मुल गेटमा स्वास्थ्य चेक गर्दै स्वास्थ्यकर्मीहरु । तस्बिर : रोजन तमाङ शंका लागेर आफैँ जाँच्न आउनेहरुलाई के कस्तो लक्षणहरु छन् र कस्तो अवस्थामा छ भनी सोधपुछपछि घरैमा छुट्टै क्यारेनटाइनमा बस्न र त्यसरी बसेकालाई के कस्तो छ ? भनी अस्पतालको हटलाइनबाट नै फोन गरेर बुझ्ने काम भइरहेको अस्पतालले जानकारी दिएको छ। स्वास्थ्य कार्यालय काभ्रेका प्रमुख डाक्टर नरेन्द्र कुमार झाका अनुसार धुलिखेल अस्पतालमा ६ बेडको आइसोलेसन कक्ष तयारी अवस्थामा छ । त्यैसैगरी नमोबुद्ध नगरपालिकाको नौविसेमा रहेको मेथिनकोट अस्पतालमा र पाँचखाल नगरपालिकको दुलालथोकमा रहेको पाँचखाल प्राथमिक उपचार केन्द्रमा ५५ बेडको आइसोलेसन कक्ष स्थापना गर्ने तयारीमा रहेको बताए। आइसोलेसन कक्षका लागि चाहिने सामग्री जुटाउने काम भइरहेको डाक्टर झाले जानकारी दिए । सेनाले निर्माण गरे क्वारेन्टाइन स्थल काभ्रेको धुलिखेलमा रहेको विष्णु दल गणका नेपाली सेनाले कोरोना भाईरस संक्रमण रोकथाम तथा नियन्त्रणका लागि क्वारेन्टाइन निर्माण गरिको छ। गणका गणपति सुवास खड्काका अनुसार गणभित्र नै नमुनाका रुपमा सयवटा बेड तयार गरेको र जिल्ला विपत व्यवस्थापन समितिले उपलब्ध गराएको टेन्ट र अन्य सामग्री जुटाएर व्यवस्थापनमा जुटेको गणपति खड्काले जानकारी दिए। आपतकालिन अवस्था आइपरेको खण्डमा एक सय जनाको लागि व्यवस्थापन गर्न सकिने गरी तयारीमा रहेको विष्णु दल गणले जनाएको छ ।
लोमान्थाङमा छैनन् स्वास्थ्यकर्मी,"जोमसोम : उपल्लो मुस्ताङको लोमान्थाङ गाउँपालिकास्थित लोमान्थाङ, छोनुप र छोसेरका ३ हेल्थ पोस्ट विगत ४ महिना देखि स्वास्थ्यकर्मीबिहीन छ । गत मंसिरदेखि ताल्चा मारिएको लोमान्थाङका ३ हेल्थ पोस्ट भवन ४ महिना बितिसक्दा समेत भवन अझ खुल्न नसकेको हो । जिल्लामा ५ दर्जन स्वास्थ्यकर्मी कार्यरत रहेको जिल्ला स्वास्थ्य कार्यालय मुस्ताङले जनाएपनि लोमान्थाङ गाउँपालिकामा रहेका हेल्थ पोस्टमा स्वास्थ्यकर्मी पुग्न सकेका छैनन्।स्वास्थ्यकर्मी हेल्थ पोस्ट नगएपछि स्थानीयबासीले लगायतले पाउने स्वास्थ्य लाभको सुविधाबाट बञ्चित अन्योल बनेको हो। उपल्लो मुस्ताङमा यार्तुङ पर्व सकिए लगत्तै उपल्लो मुस्ताङीहरु जाडो छल्न धमाधम जिल्ला बाहिरिन्छन् । उपल्लो मुस्ताङमा जाडो बढेपछि स्थानीयका साथै त्यहा संञ्चालित स्थानीय तह ,कार्यालयहरु बन्द हुने गरेको छ । तर, अन्नपूर्ण संरक्षणक्षेत्र आयोजना एक्याप कार्यालय मात्र खुल्ला हुने गरेको स्थानीय बताउँछन् । लोमान्थाङका हेल्थ पोस्टहरु गत मंसिरदेखि बन्द भएको र गर्मीयामको चैत्र महिना लाग्दा समेत अझै हेल्थ पोस्टको स्वास्थ्य सुविधा नियमित हुन नसकेको लोमान्थाङका स्थानीय सोनाम ढुके गुरुङले जानकारी दिए । उपल्लो मुस्ताङबाट जाडो छल्न बेशी झरेका अधिकाश स्थानीयहरु यतिखेर घर फर्किसकेको अवस्था छ । जाडो छल्न झरेको लोमान्थाङ गाउपालिका पनि ४ महिनादेखि बन्द छ । स्थानीय तहका कर्मचारी तथा जनप्रतिनिधि समेत अझै पालिका नफर्किएको स्थानीय गुरुङले उल्लेख गरे । स्थानीयले गाउँ पुगेको १ महिना बितसक्दा समेत नजिकैको हेल्थ पोस्टमा एकजना स्वास्थ्यकर्मी पनि देख्न नपाउदा स्थानीय खिन्न छन्। जाडो यामभरी गाउ कुरेर बसेका स्थानीयले पनि स्वास्थ्य सुविधा पाउनबाट बञ्चित रहनु रहे । उत्तरी चीनसँग सीमाना जोडिएको लोमान्थाङ गाउँपालिका पनि कोरोनाको सम्भावित जोखिम छ । पालिकाका स्वास्थ्य संयोजक सम्बन्धित कार्यस्थलमा नफर्किएपछि स्वास्थ्य चेकजाचको समस्या थप जटिल बनेको हो । पछिल्लो समय नोभेल कोरोना भाइरस ( कोभिड१९ )ले विश्व समुदाय नै आतंकित बनाइरहेको अवस्थामा समेत लोमान्थाङका ३ हेल्थ पोस्ट कर्मचारीबिहीन बनेको हो । विश्व स्वास्थ्य संगठनले नेपाल पनि कोरोनाको उच्च जोखिममा रहेको बताएपनि उपल्लो मुस्ताङी अहिले सामान्य रुघाखोकी लाग्दा समेत उपचार पाउनबाट बञ्चित छन् । जिल्ला स्वास्थ्य कार्यालयका प्रमुख टिकाराम भण्डारीले उपल्लो मुस्ताङका स्वास्थ्यकर्मी जाडो बिदामा रहेको जानकारी दिए । उनले उपल्लो मुस्ताङमा स्थानीय फर्किसकेकाले अब छिट्टै स्वास्थ्यकर्मीलाई साविक स्थानमा खटाइने बताए । तर ,लोमान्थाङ हेल्थ पोस्टमा स्थानीय स्वास्थ्यकर्मी रहने गरेपनि उनी पनि बिदामा बसेको जनाइएको छ । पछिल्लो समय जिल्ला प्रशासन कार्यालयको पहलमा लोमान्थाङमा कोरोना हेल्थ डेस्क स्थापना गर्ने भनिए पनि स्थापना हुन सकेको छैन । प्रमुख जिल्ला अधिकारी वेदप्रकास अर्यालले कोरोना रोकथाम गर्न उपल्लो मुस्ताङको लोमान्थाङमा स्थानीय तह ,सेना ,प्रहरी र एक्याप लगायतको समन्वयमा हेल्थ डेस्क स्थापना राख्ने जनाए पनि त्यसले पूर्णता नपाएको स्थानीय बताउँछन् । तर जिल्लाको मुक्तिनाथ ,घासा र जोमसोम विमानस्थलमा भने कोरोना हेल्थ डेस्क स्थापना भइसेको छ ।"
कोरोना त्रास : रातारात भित्रिए नेपाली,"धनगढी : नेपाल भारत सीमा नाका बन्द हुने भनेपछि कैलालीको गौरीफन्टा नाकाबाट रातारात नेपालीहरु भित्रिएका छन् । कोरोना भाइरस फैलिन नदिन भारत सरकारले आइतबार बिहान ७ बजे देखि बेलुकी ९ बजेसम्म सीमानाका बन्द गरेको हो । शनिबार राति १२ बजेदेखि बिहान ७ बजेको तथ्यांक अनुसार गौरीफन्टा नाकाबाट २७ सय बढी व्यक्ति नेपाल भित्रिएका छन् । हेल्थ डेस्क इन्चार्ज दिनेश ठकुल्लाका अनुसार सीमा बन्द हुने डरले रातभर सीमा व्यस्त रह्यो । 'बाहिरबाट आउनेका चाप अत्याधिक भएपछि १२ बजे देखि बिहान ७ बजे व्यस्त भयो,' उनले भने,' अहिले भने कसैलाई पनि आवतजावत गर्न दिएको छैन ।' सीमा नाका बन्द भएपछि बाटोमा आइरहेका गाडी नाकामै थन्किएका छन् ।शनिबार हुलका हुल आएका नेपाली नाका बन्द भएपछि सुनसान भनेको छ । नजिकैको बजारमा सामान किन्नेलाई समेत जान दिएको छैन् । सीमामा सेना, प्रहरी, सशस्त्र प्रहरी र स्वास्थ्यकर्मी चेकजाँचमा खटिएका छन्। कोरोनाको संक्रमण फैलिन नदिने सीमामा नै हात धुने पानीको समेत व्यवस्था गरेको छ । सुदूरपश्चिमको महत्वपूर्ण विसु पर्व जनिक आइरहेका बेला रोजगारको सिलसिलामा भारत गएका यतिखेर फर्किने समय पनि भएकाले सीमानाकामा चाप बढेको हो । भारतबाट आउने व्यक्तिको संख्या धेरै भएपछि धनगढी बसपार्कमा पनि चाप बढेको छ । बसमा टिकट पनि सहजै पाउने अवस्था छैन । 'एक बजे राति धनगढी पुगेको हुँ,' भारतबाट आएका डोटी सिलगढी घर भएका मोहन विष्टले भने,'टिकट काउन्टरमा सोधपुछ गर्दा टिकट छैन भन्ने जवाफ आएपछि बाहिर बाट महँगोमा गाडी रिर्जभ गर्ने तयारी भएको छ ।' गाडी नभएपछि ५ सय लाग्ने टिकटको १४ सय रुपैयाँ तिर्न यात्रुहरु तयार भएका छन् । सरकारले चैत १० गते देखि लामो दूरीका यातायात बन्द हुने भनेपछि जनमानसमा झनै त्रास छ । 'काउन्टरमा टिकट छैन भनेपछि ५ सय लाग्ने डोटी सिलगढीको भाडा १४ सय तिर्नु पर्यो,' डोटी सिलगढीकै पूर्णबहादुर विष्टले भने, 'भोलिदेखि गाडी बन्द हुने भनेपछि महँगो भाडा तिरेर भए पनि घर पुग्नु छ ।' शनिबार नियमित रुटबाहेक थप गाडी पहाडमा पठाएपछि टिकटको समस्या भएको बस काउन्टरमा टिकट दिने मोती कान्त उपाध्यायाल बताए । सुदूरपश्चिम प्रदेशका पहाडी जिल्लामा जाने यात्रुहरुको चाप अत्याधिक भएपछि राजमार्ग जाम भएको प्रहरीले जानकारी दिएको छ । सीमा बन्द भएपछि सुनसान भनेको गोरीफण्टा नाका ।तस्बिर : कैलाश जोशी"
"बेड तयार, छैनन् उपकरण","बुटवल : कोरोना संक्रमितको उपचारका लागि प्रदेश ५ मा अस्थायी अस्पताल बनाउने होडबाजी छ। कुनै पनि निकायले ती अस्पतालमा खटिने स्वास्थ्यकर्मीले प्रयोग गर्ने व्यक्तिगत सुरक्षा उपकरण (पीपीई) तयार पारेका छैनन्। प्रदेशभरि ३ सय ७० आइसोलेसन बेड तयार गरिएको छ। ती बेड प्रयोगमा आउनासाथ करिब ५ सय पीपीई चाहिन्छ। प्रदेशसँग जम्मा २५ मात्र छन्। चिकित्सकका अनुसार तिनले एक साता पनि धान्न कठिन छ। कोरोना नदेखिएको भन्दै प्रदेशको सामाजिक विकास मन्त्रालय मातहतका निकायले पीपीईको व्यवस्था गरेका छैनन्। मास्क र पन्जासमेत सीमित संख्यामा छन्। उपकरण खोजीकै क्रममा छौं, स्वास्थ्य निर्देशनालयका प्रवक्ता रोशनलाल चौधरीले भने, संक्रमण देखिहाले तयारी गरिहाल्छौं। कोरोना संक्रमितको उपचारमा मात्र नभएर शंकास्पदको उपचार गर्ने चिकित्सकले समेत पीपीई लगाउनुपर्छ। लुम्बिनी प्रादेशिक अस्पतालमा केही चिकित्सकले आइसोलेसनमा रहेका बिरामीको उपचारमा पीपीई प्रयोग गरेका छन्। तर मन्त्रालयसँग नै सीमित संख्यामा भएकाले चिकित्सकले जोखिममै काम गर्नुपरेको छ। लुम्बिनी प्रादेशिक अस्पतालका मेडिकल सुपरिन्टेन्डेन्ट डा राजेन्द्र खनालले बिरामीको स्क्रिनिङ गर्दा मास्क र पन्जाबाट नै काम चलाइएको बताए। आशंकित बिरामीसँग नछोइकनै अलि टाढैबाट सोधपुछ गरिरहेका छौं, आइसोलेसनमा राखेका बिरामीको उपचार गर्ने चिकित्सकले भने पीपीई लगाउनुभएको छ, उनले भने। प्रारम्भिक अवस्थाका बिरामीसँग सजग भएर काम गर्न पनि सकिने उनले बताए। कतिपय अस्पतालले पीपीई नभएकै कारण उपचार नगरी शंकास्पद बिरामी फिर्ता पठाएका छन्। यसबाट बिरामी झन् त्रासमा छन्। सीमित पीपीई मौज्दात रहेको र मागका आधारमा वितरण गरिने मन्त्रालयले जनाएको छ। प्रदेश ५ मा लुम्बिनी र भेरी प्रादेशिक अस्पतालमा मात्रै शंकास्पद बिरामीको स्वाब निकाल्ने गरिएको छ। स्वाब काठमाडौं पठाउने भीटीएम उपकरणसमेत सीमित भएकाले कठिन भइरहेको चिकित्सकहरू बताउँछन्। प्रयोगशालाको काममा जनस्वाथ्य कार्यालयले समन्वय गरेका छन्। स्वाब संकलन गर्नेले पनि पीपीई लगाउनुपर्छ। प्रदेश सरकारसँग ज्वरो नाप्ने थर्मलगन समेत २५ वटा मात्र छन्। पन्जा हजार थान, एन ९५ मास्क ४० थान, भीटीएम उपकरण २ वटा मात्र छन्। अस्थायी अस्पताल निर्माण गरेका स्थानीय सरकार पनि उपकरण व्यवस्थापनमा बेखबर छन्। कतिपय स्थानीय तहमा थर्मल गनसमेत छैन। हेल्थ डेस्कसमेत असुरक्षित तवरबाट सञ्चालन भइरहेका छन्। सामान्य मास्क प्रयोग गरेर परीक्षण गरिरहेका छन्। सर्जिकल मास्क कालोबजारी भइरहँदा सरकारी निकायले भने उपलब्ध नभएको बताउँदै आएका छन्। उपचारमा खटिने स्वास्थ्यकर्मीले पीपीई नभए समस्या हुने बताए। अहिले संक्रमण छैन र काम चलिरहेको छ, संक्रमण देखिए अहिलेको तयारीले पुग्दैन, एक चिकित्सकले भने, स्वास्थ्यकर्मी चाहेर पनि उपचारमा जान नसक्ने हुनसक्छ। २४ घण्टामै सय बेड बुटवलको धागो कारखानामा सय बेडको आइसोलेसन कक्ष बनाइएको छ। बुटवल उपमहानगरपालिका र लुम्बिनी प्रादेशिक अस्पतालले धागो कारखानाको खाली भवनमा बेडसहितको अस्थायी अस्पताल बनाएका हुन्। २४ घण्टामै अस्पताल तयार पारिएको छ। अस्पतालमा बस्ने चिकित्सक र उपकरण पनि तम्तयार गरिएको छ। बुटवल उपमहानगरका स्वास्थ्य, जनसंख्या एवं शिक्षा एकाइ प्रमुख मित्रमणि खनालले चिकित्सक व्यवस्थापनको काम लुम्बिनी अस्पतालले गर्ने बताए।"
कोरोना संक्रमणबाट रियल मड्रिडका पूर्वअध्यक्षको मृत्यु,"मड्रिड : कोरोना भाइरस (कोभिड१९) संक्रमणका कारण स्पेनिस क्लब रियल मड्रिडका पूर्वअध्यक्ष लोरेन्जो सान्जको मृत्यु भएको छ। अन्तर्राष्ट्रिय सञ्चार माध्यमका अनुसार मंगलबार अस्पताल भर्ना भएका उनको शनिबार राती मृत्यु भएको हो। मिर्गौला रोगी समेत रहेका सान्जको मृत्यु भएको पुष्टि उनका छोराले गरेका छन्। उनका छोरा लोरेन्जो सान्ज दुरानले ट्वीट गर्दै आफ्नो बाबुको मृत्यु भएको जानकारी गराएका हुन्। मेरा पिता भर्खर बित्नु भएको छ, राती ट्वीटरमा लेखेका छन्। सन् १९९५ देखि २००० सम्म रियलको नेतृत्व गरेका ७६ वर्षीय सान्जको पालामा रियलले दुई पटक स्पेनिस लिग जितेको थियो।"
नेपाल टेक्दा राहत महसुस,"भैरहवा : भारतमा रहेका नेपाली स्वदेश धमाधम फर्किइरहेका छन्। घर फर्किनेमा विद्यार्थी संख्या बढी देखिन्छ। भारतीय सेनामा कार्यरत नेपाली पनि बिदा लिएर फर्किएको भेटिएको छ। भारत आउने नेपालीको संख्यामा कमी आए पनि भारतमा रहेका नेपाली फर्किने क्रम बढ्दो देखिएको उत्तर प्रदेश राज्य परिवाहनका कर्मचारी हरिनाथ चौधरीले बताए। बेलहिया नाकामा भेटिएका बुटवलका प्रीतम घिमिरेले कोरोना संक्रमण फैलिएपछि साथीहरूसहित घर फर्किएको बताए। उनी भारतको चेन्नईको भेलटेक इन्जिनियरिङ कलेजमा अध्ययन गर्छन्। उक्त कलेजमा १ सय ५० जना नेपाली विद्यार्थी रहेको उनले सुनाए। उनीहरू सबै जना घर फर्किंदै छन्। नवलपरासीका प्रज्वल ज्ञवाली पनि सोही कलेजमा अध्ययन गर्छन्। कलेज बन्द भएपछि होस्टलमा बस्ने वातावरण पनि नभएकाले फर्किएको उनले सुनाए। यहाँ आउँदा राहत महसुस भएको उनको भनाइ छ। चेन्नईमै अध्ययनरत रूपन्देही रामापुर कोलोनीका मनीष घिमिरेले भारतमा कोरोना सन्त्रासका कारण हतारमै घर फिर्ता आएको बताए। हरियाणामा होटलमा कुकको काम गर्ने प्युठानका कुलबहादुर थापाले भारतमा बस्न असुरक्षित भएकाले छुट्टी लिएर घर फर्किन लागेको बताए। दिल्लीमा संक्रमित बढेका बढ्यै छन्। दिल्लीसँगै जोडिएको हरियाणामा पनि संक्रमितहरू छन्, उनले भने, बजार जुनसुकै बेला बन्द हुने अवस्था छ। त्यसैले त्यहाँ बसे संक्रमित हुने सम्भावना बढी भएपछि घर फर्किएको हुँ।"
व्यापारव्यवसाय चैत २१ सम्म बन्द,"काठमाडौं : कोभिड : १९ को सङ्क्रमणलाई ध्यानमा राखेर नेपाल व्यापार संघले यही चैत २१ गतेसम्म व्यापार व्यवसाय बन्द गर्ने भएको छ । संघको आइतबार बिहान बसेको पदाधिकारी बैठकले कोरोना भाइरसको सङ्क्रमण नेपालमा फैलन सक्ने जनाउँदै सो दिनसम्म सम्पूर्ण बजार बन्द गर्ने निर्णय गरेको हो । संघका अध्यक्ष कुमार कार्कीले सरकारले अत्यावश्यकबाहेक सेवा बन्द गर्ने निर्णय गरेकाले संघले पनि बजार बन्द गर्ने निर्णय गरेको जानकारी दिए।'व्यापार संघमा आवद्ध व्यवसायीलाई अत्यावश्यक सामानबाहेक अरु सामग्री बिक्रीवितरण बन्द गर्ने निर्णय गरेका छौँ, उनले भने। अध्यक्ष कार्कीले अत्यावश्यक वस्तुको बिक्री वितरण पारदर्शी र प्रभावकारी बनाउनुपर्ने समेत बताए। बैठकले कोभिड१९ का कारण उद्योग, तथा व्यापार क्षेत्रसमेतमा ठूलो धक्का लागेकाले बैंक तथा वित्तीय क्षेत्रलाई व्याजदर र घरधनीलाई घरभाडामा विशेष सहुलियत दिन माग समेत गरेको छ । २०४७ मा स्थापित संघमा हाल झण्डै एक हजार व्यवसायी आबद्ध छन् । नागढुंगामा 'हेल्थ डेस्क' स्थापना कोभिड१९ को सङ्क्रमणलाई ध्यानमा राखेर काठमाडौं उपत्यका भित्रिने मुख्य प्रवेशद्वार नागढुङ्गामा सहायता कक्ष स्थापना गरिएको छ । चन्द्रागिरि नगरपालिकाको आयोजनामा स्थापना भएको उक्त स्वास्थ्य सहायता कक्ष आइतबार बिहान चन्द्रागिरि नगरपालिकाका प्रमुख घनश्याम गिरीले शुभारम्भ गरे। नागढुंगामा स्वास्थ्य सहायता कक्ष स्थापनासँगै काठमाडौं उपत्यका भित्रिने सवारी साधनका चालक, सहचालक तथा यात्रुको जाँचमा सहयोग पुग्ने भएको छ । नगरपालिकाका प्रमुख गिरीले कोरोना सङ्क्रमणको जोखिमलाई ध्यानमा राखेर उपत्यकाको प्रमुख नाका नागढुङ्गामा स्वास्थ्य सहायता कक्ष स्थापना गरिएको बताए।'सार्वजनिक बसमा एकैपटक धेरै यात्रु ओहोरदोहोर गर्ने भएकाले ज्वरोलगायतका विभिन्न रोग परीक्षणका लागि स्वास्थ्य सहायता कक्षमा सहयोग पुग्नेछ,' उनले भने। नगरपालिकाका प्रवक्ता हरिभक्त महर्जनले कक्ष स्थापनासँगै चार समूह बनाएर २४ सै घण्टा यात्रु, चालक र सहचालकको स्वास्थ्य परीक्षण गरिने बताए। नेपाल यातायात व्यवसायी राष्ट्रिय महासङ्घका महासचिव सरोज सिटौलाले कक्षको स्थापनासँगै काठमाडौँ भित्रिने तथा बाहिरिने यात्रुको स्वास्थ्य परीक्षणमा सहयोग पुग्ने बताए। चन्द्रागिरिले स्वास्थ्य सहायता कक्षमा बस्नका लागि १५ स्वास्थ्यकर्मीसमेत परिचालन गरिसकेको छ।"
हेटौंडामा सय आइसोलेटेड बेड,"बागमती प्रदेश ब्युरो : चीन र भारतसँग सीमा जोडिएका बागमती प्रदेशका विभिन्न जिल्लामा कोरोना भाइरस संक्रमण रोक्न उच्च सतर्कता अपनाउन थालिएको छ। जिल्ला र स्थानीय तहले विभिन्न निर्णय गर्दै पूर्वतयारीको कामलाई तीव्रता दिएका छन्। बागमती प्रदेशको राजधानी हेटौंडा अस्पतालमा सय शैय्याको आइसोलेटेड बेड बनाउन थालिएकोे अस्पताल विकास समितिका अध्यक्ष प्रकाश पौडेलले बताए। ठाउँ तयार भयो, उपचार कक्षका लागि आवश्यक सामग्री आउँदै छ, उनले भने। अस्पतालको निर्माणाधीन भवनमा आइसोलेटेड बेड निर्माण गरिने पौडेलले बताए। कोभिड१९को जोखिमलाई ध्यान दिँदै हेटौंडा अस्पतालले ज्वरो आएका बिरामी र ज्वरो नआएका बिरामीलाई आइतबारदेखि छुट्टाछुट्टै समयमा उपचार गर्ने व्यवस्था मिलाएको मेडिकल सुपरिन्टेन्डेन्ट प्रवीण श्रेष्ठले बताए। प्रदेश सरकारको निर्णयअनुसार हेटौंडामा पाँच सय शैय्याको क्वारेन्टाइन (निगरानीकक्ष) निर्माण स्थलको शनिबार सरसफाइ गरिएको छ। प्रदेशस्तरीय विपद् व्यवस्थापन निर्देशक समितिको बिहीबार बसेको बैठकले हेटौंडा अस्पतालसहित, हेटौंडा एकेडेमी, वन विज्ञान अध्ययन संस्थान, गौरीटार खेलकुद एकेडेमी र सशस्त्र प्रहरीको हेटौंडा क्याम्पमा निगरानी कक्ष निर्माण गर्ने निर्णय गरेको थियो। प्रदेश सरकारले आफ्नो क्षेत्रमा पर्ने सबै १३ जिल्ला माकोरोनाविरुद्ध लड्ने रणनीति तयार पारिसकेकोे बागमती प्रदेशका सामाजिक विकासमन्त्री युवराज दुलालले बताए। आइसोलेसनमा राखिएका बिरामीमा कोरोना देखिएन उच्च ज्वरो आएपछि तीन दिनअघि सिन्धुली अस्पतालको आइसोलेसनमा राखिएका बिरामीमा कोभिड१९ नरहेको पुष्टि भएको छ। १०४ डिग्री ज्वरो आई निमोनियासमेत भएका कमलामाई नगरपालिका७ का ८१ वर्षीय वृद्ध बिरामीमा कोभिड१९ नरहेको पुष्टि भएको सिन्धुली अस्पतालका प्रवक्ता डा प्रसन्न राजभण्डारीले बताए। उनको टेकु अस्पतालमा नमुना परीक्षण गराउँदा भाइरल इन्फ्लुएन्जा मात्र रहेको पाइएको छ, डा राजभण्डारीले भने। जिल्ला प्रशासन कार्यालय सिन्धुलीमा बसेको सरोकारवालाहरूको सर्वपक्षीय बैठकले यहाँको भूसंरक्षण कार्यालयको भवनलाई क्वारेन्टाइन स्थल तोकेको छ। सहायक प्रमुख जिल्ला अधिकारी विजया प्रसाईंले उक्त भवनमा २० देखि ३० जनासम्म राख्न सकिने गरी क्वारेन्टाइन निर्माण गर्ने बताए। प्रहरीद्वारा कार्यालयमै मास्क उत्पादन जिल्ला प्रहरी कार्यालय नुवाकोटले आफ्नै कार्यालयभित्र मास्क उत्पादन थालेको छ। कोभिड१९ कोरोना भाइरसबाट प्रहरी कर्मचारीलाई जोगाउनुका साथै सचेतना फैलाउन मास्क उत्पादन सुरु गरिएको प्रहरी कार्यालय नुवाकोटले जनाएको छ। बजारमा मास्क अभाव भएपछि आफैंले उत्पादन सुरु गरिएको जिल्ला प्रहरी प्रमुख तथा प्रहरी उपरीक्षक अविनारायण काफ्लेले जानकारी दिए। सचेत गराउँदै स्थानीय सरकार कोरोना संक्रमण आफ्नो क्षेत्रमा आउन नदिन जिल्लाका स्थानीय तहले सचेतना अभियानलाई तीव्र बनाएका छन्। कोरोना भाइरस कोभिड१९ बाट बच्न त्रसित नभई सचेत भएर लाग्न सर्वसाधारणलाई सचेत बनाउने अभियानमा स्थानीय सरकार लागेका हुन्। आफ्नो क्षेत्रमा उपलब्ध सञ्चारमाध्यम र अन्य माध्यमको प्रयोग गरी कोभिड १९ विरुद्ध जनचेतना फैलाउन थालेको इन्द्रावती गाउँपालिका अध्यक्ष बंशलाल तामाङले बताए। तामाङका अनुसार कोरोनाबाट बच्ने उपायको विषयमा पर्चा छापेर टोल टोलमा स्वयंसेवक परिचालन गरिएको छ। जिल्ला प्रहरी कार्यालय नुवाकोटमा मास्क उत्पादन गरिँदै। तस्बिर : देवचन्द्र भट्ट संक्रमण भित्रीहाले सहज उपचारका लागि चौतारा साँगाचोकगढी नगरपालिकाले आइसोलेसन वार्डको व्यवस्था गर्ने स्थान चयन गरेको छ। सकेसम्म भाइरस भित्रिन नदिन सचेतना अभियान सञ्चालन गरेको र केही गरी संक्रमण सुरु भइहाले सहज उपचारका लागि स्थान र स्वास्थ्यकर्मीलाई तयारी हालतमा राखिएको नगर प्रमुख अमानसिं तामाङले जानकारी दिए। हेलम्बु गाउँपालिकाले कोरोनाबाट बच्ने उपायको प्रचार प्रसारसँगै शंकास्पद व्यक्ति भेटिएमा सहज रूपमा राजधानी लैजाने तयारी गरेको गाउँपालिका अध्यक्ष निमाग्याल्जेन शेर्पाले बताए। जिल्लामा भएका सबै एम्बुलेन्सलाई उपचारका लागि तयारी हालतमा राखिएको एम्बुलेन्स सञ्चालन जिल्लास्तरीय समितिका संयोजक एवं प्रमुख जिल्ला अधिकारी उमेश ढकालले जानकारी दिए। भाइरस आतंकका कारण बजारमा कृत्रिम अभाव सिर्जना गर्न नदिन जिल्लाका प्रमुख बजारमा अनुगमन थालनी गरिएको उनले बताए। बनेपा र धुलिखेलमा आइसोलेसन र क्वारेन्टाइन काभ्रे जिल्लाको धुलिखेल अस्पताल र बनेपामा रहेको शिरमेमोरियल अस्पतालमा आइसोलेसन कक्ष स्थापन गरिएको छ। बनेपास्थित शिर मेमोरियल अस्पतालले ५ वटा बेडसहितको आइसोलेसन कक्ष निर्माण गरेको हो। काभ्रेको धुलिखेलमा रहेको विष्णु दल गणका सेनाले कोरोना भाइरस संक्रमण रोकथाम तथा नियन्त्रणका लागि क्वारेन्टाइन निर्माण गरेको छ। काभ्रेका ६ नगरपालिका र ७ गाउँपालिकाले कोरोना संक्रमण रोक्न पूर्व तयारीको काममा जुटेका छन्। जिल्लाको मुख्य बजार क्षेत्रमा रहेको बनेपा, धुलिखेल र पनौती नगरपालिकाले आइसोलेसन कक्ष स्थापनसँगै तयारीमा जुटेका हुन्। (मकवानपुरबाट शुभलक्ष्मी विश्वकर्मा, सिन्धुलीबाट राजन गाउँले, नुवाकोटबाट देवचन्द्र भट्ट, सिन्धुपाल्चोकबाट युवराज पुरी र काभ्रेबाट रोजन तामाङ)"
सतर्कता अभिवृद्धि गर्न प्रचण्डको अपील,"काठमाडौं : नेपाल कम्युनिष्ट पार्टीका अध्यक्ष पुष्पकमल दाहाल प्रचण्डले विश्वव्यापी महामारीका रुपमा देखापरेको कोरोना भाइरस (कोविड१९) को संक्रमणबाट बच्न सावधानी र चेतना अभिवृद्धि गर्न सिंगो पार्टी पंक्ति र आम जनसमुदायमा अपील गरेका छन्। उनले पार्टी र सरकारले लिएका नीतिगत र व्यवहारिक निर्णयलाई दृढतापूर्वक पालना गर्न सम्बन्धित सबैमा आग्रह पनि गरेका हुन्। दाहालले कोरोना भाइरसको संक्रमण रोक्ने तयारीका लागि आवश्यक औषधि, उपकरण र दैनिक उपभोग्य वस्तुहरुको आपूर्ति व्यवस्थालाई सहज तुल्याउन सरकारसँग आग्रह गरेका छन्। पूर्वप्रधानमन्त्री दाहालले राष्ट्रिय एकता र उच्च मनोबलका सामना गर्न सबैमा अनुरोध गरेका छन्।"
"मिनीट्रकले मोटरसाइकललाई ठक्कर दिँदा बाबुछोराको मृत्यु, श्रीमती घाइते","बनेपा : काभ्रेमा मिनीट्रकले मोटरसाइकललाई ठक्कर दिँदा मोटरसाइकलमा सवार बाबु,छोराको मृत्यु भएको छ। बनेपाबाट भक्क्तपुरतर्फ जाँदै गरेको बा५ख २३९० नम्बरको मिनीट्रकले काठमाडौंबाट धुलिखेल आउँदै गरेको बा५७प ७२८ नम्बरको मोटरसाइकललाई आइतबार बिहान ६ बजे बनेपा नगरपालिकाको भैसेपाटीमा ठक्कर दिएको हो। मोटरसाइकल चालक उदयपुर जिल्ला रौतमाई गाउँपालिका४ का ३५ वर्षीय मिनबहादुर श्रेष्ठ र उनका ५ बर्षीय छोरा सुविनको मृत्यु भएको इलाका प्रहरी कार्यलय बनेपाका प्रहरी निरीक्षक योगेन्द्र तिमिल्सिनाले जानकारी दिए । घाइते श्रेष्ठ बाबु, छोराको बनेपाको शिरमेमोरियल अस्पतालमा उपचारका क्रममा बिहान ८ बजे मृत्यु भएको प्रहरी निरीक्षक तिमिल्सिनाले बताए। मृतक मीनबहादुरकी श्रीमती सुनिता श्रेष्ठ घाइते छिन्। उनको धुलिखेल अस्पतालमा उपचार भइरहेको प्रहरीले जानकारी दिएको छ । ठक्कर दिने मिनीट्रक र चालक रामेछाप खाडादेवी गाउँपालिका ७ का लक्ष्मिनारायण श्रेष्ठलाई प्रहरीले नियन्त्रणमा लिई अनुसन्धान गरिरहेको प्रहरी निरीक्षक तिमिल्सिनाले बताए।"
"कोरोना भाइरस : चीनमा ४६ नयाँ संक्रमित, थप ६ को मृत्यु",बेइजिङ : पछिल्लो २४ घण्टाभित्र चीनमा विश्व महामारी कोरोना भाइरस (कोभिड१९) का ४६ नयाँ संक्रमित देखिएका छन्। जसमध्ये ४५ अन्य देशबाट आएका यात्रुमा संक्रमण पुष्टि भएको हो। शनिबार मध्यरातीसम्ममा भाइरसबाट थप ६ जनाको ज्यान गएको चिनियाँ सञ्चार माध्यम सीजीटीएनले उल्लेख गरेको छ। यससँगै चीनमा भाइरस संक्रमणबाट मर्नेको संख्या ३ हजार २६१ पुगेको छ। यसैगरी ८१ हजार ५४ मा संक्रमण पुष्टि भएको छ। जसमध्ये ७२ हजार २४४ को सफल उपचार भएको छ। शनिबार मात्रै ५०४ बिरामीलाई डिस्चार्ज गरिएको स्वास्थ्य अधिकारीले बताएका छन्। गत डिसेम्बरदेखि चीनको वुहानबाट फैलिएको भाइरस अहिलेसम्म १८४ देशमा फैलिसकेको विश्व स्वास्थ्य संगठन (डब्लूएचओ)ले जनाएको छ। साथै १३ हजार ४९ को ज्यान गइसकेको जोन्स हप्किन्स विश्वविद्यालयको तथ्यांक छ।
अत्यावश्यक वस्तुको मौज्दात पर्याप्त छ,"आपूर्ति व्यवस्थामा सम्भावित समस्याको आशंकामा बजारमा अत्यावश्यक वस्तुको माग वृद्धि भइरहेको छ। सरकारले भने अत्यावश्यक वस्तुको मौज्दात पर्याप्त रहेको र आपूर्ति सुदृढ भएकाले हल्लाका पछि लागेर सञ्चिती नबढाउन उपभोक्तालाई आग्रह गरिरहेको छ। उद्योग, वाणिज्य तथा आपूर्तिमन्त्री लेखराज भट्ट आफैं बजार अनुगमनमा खटिएका छन्। उनले बजारमा कालोबजारी गर्ने, गुणस्तरहीन र उचित परिमाणभन्दा कम बिक्री गर्ने, जम्माखोरी गर्ने व्यापारीलाई कानुनअनुसार कारबाही गर्ने प्रतिबद्धता जनाएका छन्। मन्त्री भट्टसँग अन्नपूर्ण पोस्ट्का लागि पुष्पराज आचार्य र तुलसी सुवेदीले गरेको कुराकानी : आपूर्तिमा समस्याको संकेत मिल्नेबित्तिकै उपभोक्तामाथि बजारले दोहन सुरु गर्छ। अहिले कोरोना प्रभाव कारण बजारमा उत्पन्न समस्या समाधानका लागि सरकारले के गर्दैछ ? कोरोना भाइरस विश्वव्यापीरूपमा फैलिएको छ। यसले हामीकहाँ पनि उपभोक्तामा सन्त्रास पैदा भएको छ। यसमा सबैभन्दा पहिलो काम भनेको उपभोक्ता सचेतना हो। बजारमा केही समस्या देखिएको भन्ने गुनासो आउनेबित्तिकै हामीले बजार अनुगमन सघन बनाएका छौं। उपभोक्ता र बिक्रेतालाई नअत्तालिन र त्रासमा नपर्न आग्रह गरेका छौं। हामीसँग रहेका वस्तुको मौज्दात, हाम्रो आन्तरिक उत्पादनको अवस्थाको अध्ययन गर्दै दैनिक उपभोग्य वस्तुको आपूर्तिमा सहजता ध्यान दिइरहेका छौं। हिजोको नाकाबन्दी, विभिन्न दैवी प्रकोपलगायतका कारण आम उपभोक्तामा एक खालको मनौवैज्ञानिक त्रास छ। एउटा सत्य के हो भने, नेपालमा उत्पादन गर्ने संस्कृति हराउँदै गएको छ, किनेर खाने परजीवी प्रवृत्ति बढेको अवस्था छ। त्यसले पनि उपभोक्ता बढी त्रसित देखिन्छन्। तर वास्तविकता त्यस्तो होइन। हाम्रो आयातमा कुनै असर परेको छैन। अत्यावश्यक वस्तुको मौज्दात पर्याप्त छ। विगतको नाकाबन्दी, भूकम्प या बाढीपहिरोको प्रकोपको समयभन्दा अहिलेको परिस्थिति धेरै फरक छ। अहिले मनौवैज्ञानिक त्रास अलिक बढी देखिन्छ। हामी उद्योग, व्यवसायीका संघहरूको नेतृत्वसँग पनि नियमित छलफल गरिरहेका छौं। उनीहरूलाई बजार सहज बनाउन र भ्रम सिर्जना हुन नदिन आह्वान गरेका छौं। व्यापारी, व्यवसायीको तर्फबाट कुनै दुर्नियत देखियो भने कारबाही गर्ने चेतावनी दिइसकेका छौं। यसले गर्दा कालोबजारी हुने सम्भावना छैन। हामीले प्रहरीको समेत सहयोग लिएर सघनरूपमा बजार अनुगमन गरिरहेका छौं। मौज्दात पर्याप्त छ भनेर सरकारले उपभोक्तालाई आश्वस्त पार्न नसकेको हो कि ? सरकारले बारम्बार भनिरहेको छ दैनिक आवश्यक पर्ने वस्तुको मौज्दात पर्याप्त छ। हामी मौज्दात बढाइरहेका पनि छौं। यो खालि हुने गुञ्जायास छैन नि ! उदाहरणका लागि भारत र नेपालले एकअर्को देशमा आवातजावत गर्ने ढुवानीकर्तालाई पालैपालो क्वारेन्टाइनमा राख्छौं। यो पालैपाले हुने कुरा हो। १४ दिन क्वारेन्टाइनमा हुँदा क्वारेन्टाइनमा बस्नु नपर्नेले ढुवानी गर्छ। सबै एकैपटक क्वारेन्टाइनमा बस्ने त होइन। त्यसकारण प्रत्येक दिन आयातीत वस्तु नेपालतर्फ ढुवानी भइरहेको छ। अहिलेको अवस्थामा हामी सचेत हुने, आफ्नो व्यवहारमा परिवर्तन गर्ने, अत्यावश्यक अवस्थामा बाहेक घरमै बस्ने भनेको आफूले नै सुरक्षित भएर विश्वव्यापी महामारीको संक्रमणबाट जोगिने भनिएको हो। हामी जति धेरै आफूलाई सुरक्षित राख्न सक्छौं, त्यति संक्रमण फैलने सम्भावना कम हुन्छ। नाकाहरूमा कडाइ गर्ने विषयलाई कतिपयले गलत ढंगले बुझेको पनि हुन सक्छ। यो भनेको सचेतना अपनाउने हो। नाकाबन्द भएको अवस्था होइन। आयात भारत होस् या तेस्रो मुलुकबाट सहजरूपमा आइरहन्छ। अब चीनतर्फबाट पनि स्थलमार्गबाट आपूर्ति सहज बनाउन हामी छलफल गरिरहेका छौं। नाकामा कडाइ मान्छे आउजाउ र भीडभाड हुन नदिनका लागि गरिएको हो। संक्रमण भइहालेमा पनि कम मान्छेमा भयो भने थोरैलाई छिटो उपचार गरेर उनीहरूलाई स्वस्थ तुल्याउन सकिन्छ तर भीडभाडका कारण एकैपटक धेरै मानिसमा फैलियो भने महामारीको अवस्था आउन सक्छ। त्यो अवस्था हाम्रो नियन्त्रणमा नहुन सक्छ भनेर सचेत भएर नाकामा पर्याप्त स्वास्थ्य जाँच गरेर मात्र आवतजावत हुने व्यवस्था मिलाएको हो। चीनतर्फको स्थल नाका भन्नाले रसुवागढी नाका खुलाउन लागिएको हो ? रसुवागढी खुलाउने विषयमा हामी छलफल गरिरहेका छौं। यो भनेको अत्यावश्यक स्वास्थ्य जाँचसहित दुवैतर्फका ढुवानीकर्तालाई आवतजावत गर्न दिने हो। एकअर्का देशबाट आउजाउ गरेपछि उनीहरू १४ दिन क्वारेन्टाइनमा रहनेदेखि अत्यावश्यक स्वास्थ्य जाँचका सबै मापदण्ड पूरा गर्छन्। चीनसँगको नाका खुलाउनुअघि केही प्राविधिक पक्षमा हामीले काम गर्नुपर्नेछ। यसका अतिरिक्त आन्तरिक उत्पादनको ढुवानी प्रणाली, आन्तरिक उत्पादन वृद्धिका लागि हामी लागिपरेका छौं। कालीमाटी तरकारी बजारमै हेर्ने हो भने भारतबाट आउने फलफूल, तरकारीका अतिरिक्त आन्तरिक उत्पादन पनि बजारमा आइरहेको देख्न सकिन्छ। हाम्रो मौसमी तरकारी बजारमा आउन सुरु भइसकेको छ। अब सिमी, बोडी, लौका बजारमा छिटै आउँछ। आपूर्ति कम भएर महँगी बढ्नेभन्दा पनि आपूर्ति बढी र माग कम हुँदा नेपाली किसानले मूल्य नपाउने हुन् कि भन्ने अवस्था आउन सक्छ। जथाभावी मूल्य कायम गर्न त सरकारले कुनै हालतमा दिँदैन। कालोबजारी गर्नेलाई हामीले पाँच वर्षसम्मको कैद सजाय गर्न सक्छौं। बजारमा तरकारी र फलफूलको मूल्य तुलना गरेर हेर्ने हो भने चिनियाँ स्याउ र चिनियाँ लसुनको भाउ सामान्य बढेको छ। अरू सबै तरकारी र फलफूलको मूल्य घटिरहेको छ। कालोबजारी, आपूर्तिमा अवरोध भन्ने बढीजसो सञ्चारमाध्यमले सिर्जना गरेका हल्ला र त्रास मात्र हो भन्ने अहिलेसम्मको बजार अनुगमनबाट मैले बनाएको धारणा हो। सञ्चारमाध्यमले पनि अवस्था हेरेर जिम्मेवारपूर्ण भूमिका निर्वाह गर्नुपर्छ। आम उपभोक्तामा सन्त्रास फैलाउनेभन्दा पनि सरकारलाई रचनात्मक सुझाव र जानकारी दिएर सहयोग गर्न सकिन्छ। सरकारका कमीकमजोरी लुकाउनुपर्छ भन्ने मेरो दलिल होइन, कमीकमजोरी छन् भने त्यो पनि सम्प्रेषण गर्नुपर्छ तर समाज र राज्यप्रतिको जिम्मेवारीलाई पनि मनन गर्नुपर्छ। ग्यासको आपूर्ति सहज बनाउन तपाईं आफैं खटिँदा पनि व्यवसायीबाट सहयोग पाइएन भन्दै सेना परिचालन गरेर ग्यास वितरण गर्ने भन्नुभयो। समस्या त यहाँले नै भोग्नुभएको रहेछ ? बजारले सरकारको आह्वानलाई साथ दिँदैन र समस्या चर्काउँछ भने त विकल्प हेर्नुपर्छ। मैले त्यही विकल्पको कुरा गरेको हुँ। जब देश संकटमा पर्छ भने त व्यक्तिका निजी घरलाई पनि निजी भन्न पाइँदैन। व्यक्तिका घरमै आइसोलेसन वार्ड बनाउनुपर्ने पनि हुन सक्छ। राज्यले संकटमा काम गर्नुपर्दा त राज्यका निकायकै साथ लिनुपर्छ। त्यस्तो बेलामा सेना, प्रहरी, सशस्त्र प्रहरी परिचालन गर्नुपर्ने हुन्छ। त्यसपछि सरकारी कर्मचारी, स्वास्थ्यकर्मीलगायतले सेवा दिन्छन्। अहिलेको हाम्रो समग्र ध्यान भनेकै नागरिकको सुरक्षा गर्नु र उनीहरूलाई अत्यावश्यक वस्तु र सेवाको आपूर्ति गर्नु हो। सरकारले संक्रमण व्याप्त भएका अन्य मुलुकबाट सिकेर भनिरहेको छ। धेरैमा फैलने वातावरण बन्न नदिनु नै बुद्धिमानी हो। विकसित देशसमेत जुध्न नसकेको महामारीमा पहिलो उपाय भनेको रक्षात्मक बन्ने, नागरिक जागरुक भएर आफ्नो सुरक्षा गर्ने हो। सरकारले सचेत बनाउने हो। दोस्रो चरणमा एकादुईमा संक्रमित भएमा तिनलाई आइसोलेसनमा राखेर उपचार गराउने हो। जति सानो समुदायभित्रै यसलाई हामी नियन्त्रणमा लिन सक्छौं, त्यो गर्नुपर्छ भनेर निजी क्षेत्रको सहयोग खोजेको हो। ग्यास आपूर्ति भइरहेको छ। बजारमा सुलभरूपमा पठाइदिए त मानिसले आफ्नो पायक पर्ने ठाउँबाट सहज रूपमा लिन्छ। उपभोक्तालाई पनि धेरै जम्मा नगरौं भन्ने छैन, पाएका बेला सञ्चय गरिहालौं भन्ने मनोवृत्ति छ। यसैले समस्या सिर्जना गर्ने हो। त्यसकारण मैले विकल्प अघि सारेको हुँ। कालोबजारी, जम्माखोरी पनि भइरहेको छ। केही दिनअघि मात्रै सतुंगलबाट साढे आठ हजार थान मास्क बरामद भएको थियो। बजारमा जे माग बढ्दा जस्तो हुन्छ, रातारात गायब बनाउने प्रवृत्ति छ। यसतर्फ राज्यको हस्तक्षेप नपुगेको हो कि ? त्यस्तो प्रवृत्ति छैन भन्न सकिँदैन। हरेक समाजभित्र नकारात्मक सोच भएका मानिस हुन्छन्। कालोबजारी, जम्माखोरी हुन नदिन बजार अनुगमन सघन बनाइएको हो। त्यो करिब नियन्त्रणमा आइसकेको छ। यस्ता गलत काम गर्नेलाई कारबाही गर्न हामीले प्रहरीको सहयोग लिइरहेका छौं। गलत गर्नेलाई कानुनी दायरामा ल्याउनुपर्छ। त्यस्तालाई कालोबजारी ऐनअनुसार मुद्दा चलाउनुपर्छ। व्यापारीलाई व्यावसायिक आचरणमा सम्झौता नगर्नुस् भनेर सचेत गराएका छौं। उपभोक्ता हित संरक्षण कानुनअनुसार गलत गर्ने त दण्डित हुनैपर्छ। तर अभाव नभएको बेला सञ्चारमाध्यमले अभाव छ भनेर हल्ला फैलाउनु भएन। बरु संक्रमणबाट जोगाउन नागरिकलाई प्रशिक्षित गर्न सञ्चारमाध्यमको भूमिका अपेक्षित छ। कालोबजारी, अभाव छ भने सरकारलाई सूचना दिनुहोस्। हामी आवश्यक कदम चाल्छौं। गल्ती गर्नेलाई जरिमानासमेत गरेका छौं। यस्तो सूचना दिन अहिले निःशुल्क टेलिफोन सेवा टोल फ्री नम्बर ११३७ को व्यवस्था गरेका छौं। आएका गुनासोको तत्काल सम्बोधन भइरहेको छ। प्रसंग बदलौं, नेपालले खुला र उदार व्यापार नीति अवलम्बन गरेपछि औद्योगिक क्षेत्र मासिँदै गएको छ। औद्योगिक क्षेत्रको विकासका लागि तपाईंको सोच के छ ? आर्थिक समृद्धि हासिल गर्न औद्योगिक विकास गर्र्नैपर्छ। हाम्रो उत्पादन र मुलुकभित्र रोजगार नभई हाम्रो अर्थतन्त्र सबल पनि हुँदैन। आफ्नो उत्पादन नहुने हो भने जतिसुकै कुरा गरे पनि अर्थतन्त्र र खोक्रो हुन्छ। हाम्रो पार्टी सरकारमा आइसकेपछि समृद्ध नेपाल, सुखी नेपाली राष्ट्रिय अभियान सञ्चालन गरेको छ। यो समाजवादउन्मुख विकासको अभियान हो। यसको आधार औद्योगीकरण नै हो। सात सय ५३ वटै स्थानीय तहमा औद्योगिक ग्राम स्थापना गर्ने कार्यक्रम सुरु भइसकेको छ। चालु आर्थिक वर्षमा ७० वटा औद्योगिक ग्राम स्थापना गर्ने लक्ष्य छ। ३७ स्थानीय सरकारसँग यसका लागि साझेदारी गरिसकेका छौं। मझौला र ठूला उद्योगमा पनि हाम्रो ध्यान केन्द्रित भएको छ। लगानी भित्र्याउन सहजीकरण गर्ने भनेर हामीले कानुनमा सहजता ल्याएका छौं। ६ अर्ब रुपैयाँसम्मको लगानी उद्योग विभागले स्वीकृति गर्न सक्छ भने त्योभन्दा बढी रकम लगानी बोर्डमार्फत स्वीकृति हुने व्यवस्था छ। एकलविन्दु सेवा सञ्चालनमा ल्याएका छौं। यसको सेवा प्रभावकारी ढंगले अघि बढिरहेको छ। नवलपरासीको धौवादी फलाम खानी कम्पनी स्थापना गरेर सम्भाव्यता अध्ययन गरिरहेका छौं। पेट्रोलियम खानीको अध्ययन सुरु भएको छ। सम्भाव्यता तथा उत्खनन प्रक्रियाका लागि पछिल्लो समयमा कोरोनाले प्रभाव पारेको छ। यो समस्या समाधान हुनेबित्तिकै हामी यसलाई तीव्र गतिमा अघि बढाउँछौं। झापा, चितवन र कैलालीमा औद्योगिक क्षेत्र बनाउने तयारी अघि बढेको छ। भएका औद्योगिक क्षेत्र व्यवस्थित गरिरहेका छौं। औद्योगिक क्षेत्रमा नयाँ क्रान्ति कसरी ल्याउने, आत्मनिर्भर कसरी भन्नेमा हामी सजग छौं। अहिलेको अवस्थामा औषधि उत्पादन व्यवस्थित र प्रभावकारी कसरी बनाउन सकिन्छ भन्ने योजनामा छौं। सरकारको प्रोत्साहनले हामी सिमेन्टमा आत्मनिर्भर भयौं। तपाईंले औषधिको कुरा गर्नुभयो, औषधि उद्योगलाई प्रोत्साहनको कुनै योजना ल्याउँदै हुनुहुन्छ कि ? हामी औषधि उत्पादनमा आत्मनिर्भर बन्नका लागि दृढ छौं। यसका अतिरिक्त जुत्ताचप्पल, चिनीलगायतमा आत्मनिर्भर हुन उत्पादन बढाउन क्रियाशील छौं। सरकारले सम्भावना भएका उद्योगहरूका लागि केकसरी सहजीकरण गर्न सक्छ, त्यसका लागि हामी तत्पर छौं। वीरगन्ज चिनी कारखाना, हेटांैडा धागो कारखाना, गोरखाली टायर उद्योग सञ्चालन गर्ने सरकारको तयारी छ। कुन विधिमा सञ्चालन गर्ने भन्ने विषयमा निष्कर्षमा पुगिसकेका छैनौं तर यसलाई सञ्चालनमा विभिन्न विधिमा हाम्रो गृहकार्य भइरहेको छ। सरकारले सञ्चालन गरिरहेका औद्योगिक क्षेत्र व्यवस्थित भएका छैनन्, धेरै समयदेखि नयाँ औद्योगिक क्षेत्रहरू घोषणा गर्न खोजिए पनि अझै पूर्णता पाएन नि ? नयाँ औद्योगिक क्षेत्र घोषणाका लागि जग्गा प्राप्ति भइसकेको छ। यसमा अघि बढ्नका लागि वातावरणीय प्रभाव मूल्यांकन गर्न समय लाग्यो। यसले केही समस्या पैदा गरेको हो। केही टुंगिएका छन्। भएका औद्योगिक क्षेत्र किन व्यवस्थित भएन भनेर समीक्षा गर्दै छौं। अब घोषणा हुने औद्योगिक क्षेत्रमा उद्योगी आकर्षित गर्न आकर्षक सुविधा दिन तयार छौं। बिजुली, पानी, करलगायतका विशेष सुविधा दिएर आकर्षण गर्छाैं। उद्योगी उत्साहित भए मात्रै लगानी आउने भएकाले हामी त्यसको तयारीमा छौं। उद्योग मन्त्रालयबाट कार्यान्वयन हुने ऐनबाट उद्योगलाई सुविधा घोषणा हुन्छ तर यसलाई सालबसाली रूपमा आउने आर्थिक ऐनबाट काटिने गरेको अनुभव छ। यसले उद्योगी, व्यवसायी नीतिको निरन्तरतामा शंका गर्छन्। यसलाई कसरी सुधार गर्नुहुन्छ ? हामी समन्वय गर्छौं। तोकिएको समयसम्म सुविधा दिन्छौं। एउटाले दिने र अर्काले काट्ने काम हुँदैन। त्यस्तो खालको आशंका गर्नुपर्ने कारण छैन। आगामी दिनमा औद्योगिक उत्पादन लागत कम गर्न बैंकको ब्याजदरको स्थायित्व, करमा सुविधा, जग्गा प्राप्तिमा सहजीकरण गर्ने विषयमा हामी अध्ययन गर्दै छौं। के गर्दा लगानीकर्ता आकर्षित हुन्छन्, प्रतिफल राम्रो हुन्छ र मुलुकमा उत्पादन र रोजगारी बढ्छ, त्यस्ता सुविधा दिन सरकार तयार छ। देशमा औद्योगिक विकासका लागि विशेष प्याकेज ल्याउने योजनामा छौं। यसअघि वाणिज्य तथा आपूर्तिमन्त्री हुँदा तपाईंले दोधराचाँदनीमा पनि सुक्खा बन्दरगाहको अध्ययन गराउनुभयो। सुदूरपश्चिम क्षेत्रको विकासमा समेत ठोस योगदान पुर्याउने अपेक्षा गरिएको उक्त बन्दरगाहको काम अघि बढ्न सकेन नि ? व्यापार लागत कम गर्न व्यापारिक पूर्वाधार चुस्त चाहिन्छ। चोभारमा सुक्खा बन्दरगाह निर्माण भइरहेको छ। यसले काठमाडौं र आसपासमा उद्यम, व्यवसाय विकासका लागि कच्चा वस्तु आयातलाई सहयोग गर्छ। रसुवागढी सुक्खा बन्दरगाह निर्माणाधीन छ। लार्चामा निर्माण सम्पन्न भइसक्यो। हामी उत्तरी, दक्षिणी दुवै नाकाका अतिरिक्त अत्यावश्यक ठाउँ हेरेर मुलुकभित्र पनि सुक्खा बन्दरगाह विकास गरिरहेका छौं। यसका अतिरिक्त एकीकृत जाँचचौकी निर्माणलाई तीव्रता दिइएको छ। हालै विराटनगरमा एकीकृत जाँचचौकी सञ्चालनमा आयो। वीरगन्जको एकीकृत जाँचचौकीले त हामीलाई व्यवसाय गर्ने वातावरणको वरियतामै माथि ल्यायो। त्यसकारण सुदूरपश्चिमको दोधराचाँदनीमा सुक्खा बन्दरगाह बन्नुपर्छ भनेर मैले यसअघि मन्त्री हुँदा पहल गरेको हुँ। हामीकहाँ दुर्भाग्य के हो भने राम्रा कामले पनि निरन्तरता पाउँदैन। यो आम नेपाली संस्कृति नै बनेको छ। राम्रो काम भए पनि अर्को आएपछि निरन्तरता दिन चाहँदैन। हामीले राम्रो कामको निरन्तरता दिने संस्कृति विकास गर्नुपर्छ। दोधराचाँदनी बन्दरगाह अब छिटै अघि बढ्छ। व्यापारको लागत न्यूनीकरणका लागि व्यापारिक पूर्वाधार विकास हाम्रो अर्को मुख्य प्राथमिकता हो। नेपाल र भारतबीच वाणिज्य, पारवहन सन्धि र रेलसेवा सम्झौता नवीकरणमा निर्यात बढाउने र व्यापार लागत घटाउने प्रशस्त प्रावधान समावेश छन्। हामी भारतका सीमावर्ती सहरसम्म पानीजहाजमै तेस्रो मुलुकबाट आउने कार्गो ढुवानी गर्न सक्छौं। दीर्घकालमा जलमार्ग विस्तार भएपछि नेपालसम्मै हामीले जलमार्गको प्रयोग गरेर वस्तु ढुवानी गर्न सक्छौं। नेपालले भारतीय बन्दरगाहसम्म आफ्नै रेलसमेत सञ्चालन गर्नसक्ने व्यवस्था छ। त्यसकारण रेलबाट हुने ढुवानी पनि छिटो हुन सक्छ। यसका अतिरिक्त भारतका धाम्रा, मुन्द्रा, जवहारलाल नेहरू पोर्ट ट्रस्ट (जेएनपीटी) लगायत बन्दरगाह उपयोग गर्न पहल गरिरहेका छौं। त्यस्तै चीनका पनि सामुद्रिक र सुक्खा बन्दरगाह प्रयोग गरी वस्तु आयातनिर्यात गर्न खुला भइसकेको छ। यसका लागि हामीले निजी क्षेत्रलाई आह्वान गरिसकेका छौं। यसलाई कसरी लागतप्रभावी (कस्ट इफेक्टिभ) बनाउन सकिन्छ हेर्नुस् भनेका छौं। चीनले स्वतन्त्र व्यापार क्षेत्रमा सम्झौताका लागि पहल गर्दै सम्झौताको मस्यौदासमेत पठाइसकेको छ। कतिपय उद्योगी, व्यवसायी तथा किसानले पनि चीनबाट सस्तो सामान आएर प्रतिस्पर्धा गर्न नसक्दा हाम्रो उत्पादन आधार नासिने हो कि भन्ने चिन्ता पनि गरिरहेका छन्। तपाईंका विचारमा यो सम्झौता गर्न हुन्छ या हुँदैन या गर्नुपर्दा कसरी यसलाई नेपालका पक्षमा बनाउन सकिन्छ ? सबैभन्दा पहिले त हामीले अरू देशबाट सस्तो सामान आउने चिन्ता गर्नुभन्दा हाम्रो उत्पादन लगत कसरी घटाउन सकिन्छ भन्नेमा ध्यान दिनुपर्छ। आयात हुने वस्तुसँग प्रतिस्पर्धा गर्नुपर्ने चुनौती छ तर हामीले प्रतिस्पर्धा गर्नैपर्छ। अहिलेको खुला बजारको समयमा हामीले प्रतिस्पर्धा गर्न सकिएन भनेर केही वस्तुलाई आयात हुनबाट रोक्ने अवस्था त रहँदैन। उत्तर, दक्षिण तथा तेस्रो मुलुक सबैतिर नाकाबन्दी गर्न पनि हामी सक्दैनौं। उनीहरूका वस्तु पनि आउँछन्। हामीले निर्यात बढाउन या आयात प्रतिस्थापन गर्न सक्षम हुनुपर्छ। त्यसका अतिरिक्त चीनसँग लगानी र पूर्वाधार विकासका प्रावधान प्नि सम्झौतामा राख्छौं। यसले हाम्रो मुलुकमा आएर चिनियाँ उद्योग तथा व्यवसायले वस्तु र सेवा उत्पादन गर्छन्। यहाँ रोजगार र उत्पादन बढ्छ। हाम्रो निर्यात बढ्छ। कनेक्टिभिटीलगायत पूर्वाधार विकास हुन्छ। त्यसकारण हामी यसमा विनविन मा जान्छौं।"
बन्द अस्पतालमा आइसोलेसन वार्ड,"इलाम : इलाम नगरपालिका६ सिंगफ्रिङस्थित बन्द रहेको डा मेघबहादुर पराजुली सामुदायिक अस्पताललाई क्वारेन्टाइन तथा आइसोलेसन वार्डका रूपमा प्रयोग गर्ने इलाम नगरपालिकाले काम सुरु गरेको छ। वार्ड सञ्चालनका लागि आवश्यक कारबाही अगाडि बढाउन कोरोना भाइरसको रोकथाम र नियन्त्रणका लागि इलाम नगरपालिका, नगर कार्यपालिका कार्यालयअन्तर्गत गठित समितिलाई कार्यपालिकाले निर्देशन दिएको इलाम नगरपालिका प्रशासकीय अधिकृत रामकुमार शाहले जानकारी दिए। नगरपालिकाबाट आवश्यक सहयोग गर्नेसमेत निर्णय भएको इलाम नगरपालिका प्रशासकीय अधिकृत रामकुमार शाहले जानकारी दिए। अत्यावश्यक सेवाअन्तर्गत रहेका स्वास्थ्य संस्था पूर्णरूपमा सञ्चालन गर्नुका साथै दमकल, खानेपानी, सरसफाइ, जिन्सी र नगर प्रहरी सेवा पूर्णरूपमा सञ्चालन गर्ने, कार्यालयको सवारीसाधन तथा मेसिनरी उपकरण र चालकलाई जुनसुकै समयका लागि तयारी अवस्थामा राख्ने, कर्मचारीलाई किरिया बिदा, बिरामी बिदा र प्रसूति बिदाबाहेक अन्य बिदा नदिने निर्णय गरेको छ। खानेपानी सेवाका मिटर रिडरलाई चेतनामूलक तथा सन्देशमूलक पर्चासहित घरदैलो अभियानमा परिचालन गरिने भएको छ। यसैगरी, इलाम नगरपालिकाअन्तर्गतका वडा कार्यालयबाट प्रवाह हुने सेवा प्रवाह स्थगन गर्ने तर कर्मचारीलाई तयारी हालतमा राख्नेसमेत शाहले बताए। यसअघि इलाम अस्पतालमा २ शड्ढया आइसोलेसन कक्ष स्थापना गरिएको इलाम अस्पतालका व्यवस्थापक क्षीतिज खतिवडाले बताए। उनले एम्बुलेन्स तयारी हालतमा राखेको पनि जानकारी दिए। इलामको पशुपतिनगर नाकामा भारतबाट आउने मानिसको जाँच थप कडा बनाइएको इलाका प्रहरी कार्यालय पशुपतिनगरले जनाएको छ।"
"कोभिड१९ अपडेट : इटालीमा मृत्युदर बढ्दो, कहाँको अवस्था कस्तो ?","रोम : नोबेल कोरोना भाइरस (कोभिड१९) बाट मर्नेको दर इटालीमा दिनदिनै बढिरहेको छ । शनिबारसम्म इटालीमा यस भाइरसबाट ज्यान गुमाउनेको संख्या ४८२५ पुगेको छ । पछिल्लो २४ घण्टामा इटालीमा मात्रै थप ७९३ जनाले ज्यान गुमाएको समाचार संस्था एपीएफले जनाएको छ । शनिबार मात्रै इटालीमा ६५५७ जना थप संक्रमित भेटिएको चिनियाँ समाचार संस्था सिन्ह्वाले खबर दिएको छ । सिन्ह्वाका अनुसार इटालीमा संक्रमितको संख्या ५३ हजार ५७८ पुगेको छ। सो मध्ये कबिर ६ हजार जना निको भएका छन् । इटालीपछि धेरै प्रभावित देशको आँकडा चीन मृत्यु : ३२६०, संक्रमित : ८१,३२१ निको : ७१,८६२ इरान मृत्यु : १५५६, संक्रमित : २०६१०, निको : ७६३५ स्पेन मृत्यु : १३७५, संक्रमित : २५,३७४, निको : २१२५ फ्रान्स मृत्यु : ५६२, संक्रमित : १४३०८, निको : १२ अमेरिका मृत्यु : ३०५, संक्रमित : २५,४९३, निको : १७१ छिमेकी मुलुक भारत मृत्यु : ४, संक्रमित : ३३० निको : २३ स्रोत अन्तराष्ट्रिय सञ्चार माध्यमहरु"
साँफेबगरका युवाले बाँडे ३ हजार मास्क,"अछाम : अछामको साँफेबगरमा यूवाहरुले सर्वसाधारणलाई निःशुल्क मास्क वितरण गरेका छन् । साँफेबगर युवा समूहले यस क्षेत्रका नागरिकलाई ३ हजार भन्दा बढी मास्क वितरण गरिएको हो। नोबेल कोरोना भाइरसको संक्रमणबाट बच्न मास्क वितरण गरिएको स्थानीय युवा उमेश कुवँरले बताए । उनले भने देश संकटमा छ, यति बेला सरकारको बिरोध गर्नु भन्दा युवाहरु सक्रिय सबैले सहयोग गर्नुपर्ने बेला आएको छ। अछाममा भारतबाट आउनेको संख्या बढीरहेकाले कोरोना भाइरसको संक्रमण हुनसक्ने सम्भावना छ । जिल्लाबाट बाहिरीने र भित्रिने यात्रुहरुलाई पनि मास्क वितरण गरिएको छ ।"
कोरोना त्रास : आर्थिक क्षेत्र ठप्प,"जनकपुरधाम : कोरोना भाइरसको त्रासले प्रदेश २ मा आर्थिक मन्दी छाएको छ। आयात, निर्यात र उद्योगको उत्पादन मात्रै बन्द भएको छैन, बजारमा वस्तु किन्ने ग्राहक भेटिन छाडेको छ। कारोना त्रासले आर्थिक कारोबार ठप्प छ। मुख्य व्यपारी केन्द्रमा कोरोनाको त्रासले चहलपहल घटेको छ। १० दिनयता होटल व्यवसाय ८० प्रतिशत खस्किएको नेपाल होटल तथा पर्यटन व्यवसायी महासंघ प्रदेश २ का अध्यक्ष हीरा गौतमले बताए। व्यवसाय खस्किँदै जान थालेपछि बैंकबाट लिएको कर्जा ब्याज र कर्मचारीलाई सेवासुविधा दिन समस्या थपिएको उनले बताए। विश्वव्यापी बनेको कोरोनाले आर्थिक क्षेत्र नराम्रो प्रभावित बनेपछि व्यवसायी चिन्ता व्यक्त गरेका छन्। उद्योग, कलकारखाना, होटल तथा पर्यटन व्यवसायी, कर असुली सबै प्रभावित बनेको हो। उद्योग वाणिज्य महासंघ प्रदेश २ का शिवशंकर साहका अनुसार बजारमा वस्तु भएको बिक्री छैन। उत्पादन ठप्प छ। आर्थिक गतिविधि शून्यमा झरेको छ। स्वास्थ्यभन्दा ठूलो केही छैन। बाराको जीतपुरका नवीन भगतकी बहिनीको बिहे सिराहाको मिर्चैयाका केटासँग वैशाख १४ गते हुने तय थियो। वैवाहिक समारोहका लागि नवीनले वीरगन्जको होटल कुमु प्यालेस २ लाख ७५ हजार रुपैयाँमा बुकिङ गरेका थिए। तर कोरोना त्रासले नवीनले बुधबार होटलमा फोन गरी बुकिङ रद्द गरे। कोरोनाको त्रास कहिलेसम्म चल्छ भन्ने ठेगान छैन, नवीनले भने, बिहे पनि अब वैशाख १४ गते नहुने निश्चितजस्तै छ। कोरोना संक्रमणको त्रासले वैवाहिक समारोहमा असर पारेको वीरगन्जका होटल र पार्टी प्यालेसका सञ्चालकले बताए। वीरगन्जका होटल र पार्टी प्यालेसमा चैत र वैशाख महिनामा गर्ने भनिएका अन्य समारोह, गोष्ठी, अन्तरक्रियाका लागि गरिएका बुकिङ पनि कोरोनाका त्रासले धमाधम क्यान्सिल भइरहेको व्यवसायीले बताएका छन्। होटल तथा पर्यटन व्यवसायी संघ पर्साका अध्यक्ष हरि पन्तका अनुसार, कोरोना संक्रमणले सबै भन्दाबढी असर होटल व्यवसायमा परेको छ। बाहिरका पाहुना आए मात्रै होटल लज चल्ने हो तर बाहिरबाट मान्छे आउनै छाडेकाले होटल र लज अहिले सुनसान छन्, अहिले त कर्मचारीलाई भात खुवाएर पाल्ने काम मात्र भइरहेको छ, उनले भने। कोरोनाको त्रासले वीरगन्जका साना ठूला सबै होटल, लज र पार्टी प्यालेस अहिले आर्थिक संकटमा परेको पन्तले बताए। संघमा ३३ वटा र वीरगन्ज होटल व्यवसायी संघमा १२ गरी वीरगन्जमा ५५ वटा आवासीय होटल, लज र पाटी प्यालेस छन्। ती बाहेक संघमा आवद्ध नभएका ५० भन्दाबढी साना होटल र लज पनि छन्। हवाई सेवा प्रभावित सिमरा, अमलेखगञ्ज, निजगढ र कलैयामा पर्यटकलाई लक्षित गरी सुविधासम्पन्न होटल खुलिरहेका समयमा कोरोनाको त्रासले होटल व्यवसाय नराम्ररी प्रभावित बनेको छ। उद्योगी व्यवसायीको आवत जावत हुने सिमरा विमानस्थलको हवाई उडानसमेत कोरोनाको कारण प्रभावित छ। सिमराकाठमाडौं उडान रहेको सिमरा विमानस्थलमा काठमाडौंबाट फर्कने यात्रुको चाप बढिरहेको छ। विमानस्थलका कर्मचारीका अनुसार काठमाडौं जाने यात्रुको संख्या कम हुँदै गएको र फर्कने यात्रुको संख्या बढ्दै गएको हो। भारतबाट पर्यटक भित्रिन बन्द छ। आन्तरिक पर्यटक र उद्योगी व्यापारीको चहलपहल कम हुँदै जान थालेको छ, होटल तथा पर्यटन व्यवसायी संघ बाराका अध्यक्ष मोहन शर्माले भने, ग्राहकको संख्या दिनप्रतिदिन घट्दो छ, अब यस्तो अवस्थामा कसरी व्यवसाय चल्छ ? भारतीय पर्यटक, औद्योगिक करिडोरमा रहेका उद्योगमा आउने विभिन्न देशका उद्योगी व्यापारी बारामा सञ्चालित ठूला होटलका मुख्य ग्राहक हुन्। अहिले अन्यदेशबाट नेपाल आउनेको संख्या ठप्प छ। देशभित्रै रहेका उद्योगी व्यवयासीसमेत सुरक्षित भएर बस्न थालेका छन्। कर असुली प्रभावित त्रास बढ्दै गएपछि असर सिराहामा भन्सार असुलीदेखि बजारव्यवसायसम्म परेको छ। पछिल्लो दिनमा राजश्व असुली कम भइरहेको छ। बजारमा मानिसको चहलपहल पातलिँदै छ। जिल्ला भन्सार कार्यालय माडर खैरटोकाका प्रमुख मानबहादुर पौडेलका अनुसार राजश्व असुली हुने सवारी साधनको पैठारी न्युन छ। चैत १ यताको राजश्व असुली लक्ष्यअनुसार हुन सकेको छैन। भाइरसको त्रासले पर्यटन व्यवसायी बढी मारमा परेको जिल्ला उद्योग वाणिज्य संघ सिरहाका अध्यक्ष अशोकलाल अमात्यले जानकारी गराए। होटलमा सभा, सम्मेलन, गोष्ठी गर्न रोकिएको छ। आवतजावतमा कम हुँदा बस व्यवसायी मारमा छन्, उनले भने, बजारमा सेनिटाइजर, मास्क अभाव छ। कर्मचारीलाई तलब कसरी खुवाउने र बैंकको किस्ता तिर्न व्यापारीलाई कठिनाइ भइरहेको उनले सुनाए। नाकामा हेल्थ डेस्क भारतीय बजारसँग जोडिएका सिराहाका नौ वटाका नाकामा हेल्थ डेस्क स्थापना गरिएको छ। त्यहाँ भारतबाट आउनेलाई तापक्रम नाप्ने र सोधपुछ गर्दैछ। जिल्ला अस्पताल सिराहाका निम्ति प्रमुख डा कृष्णदेव यादवका अनुसार माडर, औरही, बरियारपट्टि, नवराजपुर र ठाडीलगायत ९ स्थानमा हेल्थ डेस्क राखिएको छ। हालसम्म सिरहामा कुनै संक्रमित नभेटिएको डाक्टर यादवले बताए। कोही संक्रमित भेटिए प्रदेश सरकारले जानकी मेडिकल अस्पतालमा पठाउन भनिएको छ। त्यही पठाउँछौं, उनले भने, सिराहाका १७ वटै स्थानीय तहमा बाहिरबाट आएका व्यक्तिलाई क्वाइरेन्टाइन राख्न व्यवस्था मिलाउन पालिकाहरूलाई जानकारी गराइएको छ। बर्दिबास बजार बन्द हुँदै संक्रमणविरुद्ध सावधानी अपनाउन बर्दिबास बजार आइतबारदेखि बन्द गर्ने निर्णय गरिएको छ। संक्रमण फैलिन नदिन अतिआवश्यक सेवाबाहेक सबै उद्योग, कलकारखाना बन्द गर्ने निर्णय गरिएको बर्दिवास उद्योग वाणिज्य संघ बर्दिबासले जनाएको छ। चैत्र ९२१ गतेसम्म बजार बन्द हुनेछ। खाद्यान्न चामल, दाल, तेल, नुनजस्ता दैनिक उपभोग्य वस्तु प्रशासनको सहयोगमा उपभोक्तालाई उपलब्ध गराइने बर्दिबास उद्योग बाणिज्य संघ बर्दिबासका अध्यक्ष प्रह्लादकुमार क्षेत्रीले जनाए। राजकरण महतोमहोत्तरी, शम्भू यादवसिरहा, दिवाकर भण्डारीबारा र क्रान्ति शाहवीरगन्ज"
ओलम्पिक एक वर्षपछि सार्न प्रस्ताव,"न्युयोर्क : जापानको राजधानी टोकियोमा आगामी जुलाई २४ देखि अगस्ट ९ सम्म आयोजना हुन लागेको ओलम्पिक गेम्स सार्न अमेरिका र बेलायतले प्रस्ताव गरेका छन् । शनिबार अमेरिकाको राष्ट्रिय पौडी संघ र बेलायतको एथलेटिक्स संघले ओलम्पिक सन् २०२१ मा गरिनुपर्ने प्रस्ताव राखेका हुन् । यी दुवै संघले कोरोना भाइरसका कारण संसारका सबै खाले खेलकुद ठूला प्रतियोगिता रोकिएको अवस्थामा ओलम्पिक क्यालेन्डर पनि सारिनुपर्ने माग राखेका हुन् । अमेरिकी पौडी संघले अमेरिकाको ओलम्पिक कमिटी र पाराओलम्पिक कमिटीमार्फत ओलम्पिक सारिनुपर्ने प्रस्ताव गरेको छ । ओलम्पिकको मुखमा हामीले नसोचेको महामारी खेपेका छौं । यसले खेलाडीमाथि सन्त्रास फैलिएको छ । पहिलो प्राथमिकता स्वास्थ्य हुनु आवश्यक छ, अमेरिकी पौडी संघका प्रमुख हिन्चेले भनेका छन् । यसैगरी बेलायत एथलेटिक्स संघका अध्यक्ष निक कोवार्डले अहिले ओलम्पिक आयोजना गरेर केही फाइदा नहुने बताएका छन् । उनले ओलम्पिक स्थगित गरिनुपर्ने माग पनि राखेका छन् । सबै खेलाडीले ओलम्पिकका लागि आफ्नो जीवनभरि तयारी गरिरहेका हुन्छन् । अहिलेको अवस्थामा तयारी नै गर्न नपाउँदा खेलाडी फर्ममा पनि हुँदैन । त्यसैले पहिलो प्राथमिकता व्यक्तिको स्वास्थ्य र सुरक्षा हो, कोवार्डले भनेका छन् । कोरोना भाइरसका कारण अहिले विश्व खेलकुद नै प्रभावित बनेको छ । सबै खाले खेलकुद गतविधि ठप्प भएका छन् । विश्व खेलकुदको महाकुम्भ ओलम्पिक पनि सारिनुपर्ने माग यसअघि विभिन्न राष्ट्रका खेलाडी र अन्तर्राष्ट्रिय ओलम्पिक कमिटी (आईओसी)का केही सदस्यले पनि राख्दै आएका छन् । जापानले भने आफूहरू समयमै ओलम्पिक गर्न तयार रहेको बताएको छ ।०००००००"
कविता दिवसमा कोरोना,"विश्वभरि कोरोनाको कहर छ मरिन्छ कि भन्ने सबैलाई डर छ। यसको कुनै औषधि छैन भन्छनअब त आफ्नै भाग्यको भर छ। लमही नपा४, भैस्कोर्मा, दाङदेउखुरीका गोविन्द चौधरीको मुक्तक हो यो। शनिबार विश्व कविता दिवस थियो। तर औपचारिक रूपमा यस दिवसबारे कुनै कार्यक्रम गरिएन। कारण थियो, कोरोना कहर। सामाजिक सञ्जालमा कोरोनाबारे विभिन्न सूचना जारी गरिए पनि यसैलाई लक्षित गरी रचना सम्प्रेषण गरेको खास भेटिन्न। लाग्छ, कोरोनाको त्रासले साहित्यकारहरूको कलमको निब पनि सर्न मानेको छैन। तर केही स्रष्टाले भने आफ्ना अभिव्यक्ति कविता शैलीमा पस्किएका छन्। कवि एसपी कोइरालाले कोरोना कोरस शीर्षकको कवितामा आफ्ना अभिव्यक्ति यसरी पोखेका छन् भाइरस न हो आखिर मुखले केही भन्दैन तर मान्छेलाई मान्छे नै गन्दैन साँच्चि नै कोरोनाको त्रासले विश्वलाई गाँजेको छ। सबै त्राहिमाम छन्। कवि एसपी कोइरालाको कविताको थप लाइन यसरी मुखरित भएका छन् आज बाँचिएछ भने गाउनुपर्ला भोलि भाइरस भगवान्को भजन हे, कोरेनेश्वर अवतार हाम्रो कोटि कोटि नमस्कार। टिकटकमा पनि कोरोनाले स्थान नजमाउने कुरै भएन। धनगढी पहुरा दैनिकका संवाददाता दुर्जन चौधरीले कोरोना, कोरोना, इतना भी मत परेसान करो ना बोलको हिन्दी गीतको टुक्रा टिकटकमा राखेका छन्। उता कवि सुविद गुरागाईंले पनि आफ्नो अभिव्यक्ति हिन्दीमा दिएका छन् दुनियाँ में चाहे जो हो जाए लेकिन हम नहीं डरेंगे। कोरोना हो या इबोला कहर सावधानी से सामना करेंगे। अर्का कवि राकेश सिंहले आफ्नै मातृभाषा थारूमा बालकविता पस्केका छन् कोरोना छुट्टी कैर देलक विद्यालय सब बन्द भगेल छुट्टी के खुसी से बच्चा फुइल के दङ भगेल। यसैगरी अज्ञात कविले हातले लेखेर पोस्ट गरेको कविता पनि भाइरल भइरहेको छ। एसईई परीक्षा सारिएकोमा पनि चिन्ता छ। कविताको सार छ भो कोरोना, नगर आश हाम्रो यो ज्यानमा हुँदैन बास तिम्रो कोरोना कोरोना छिटो जाऊ हामीलाई छाडेर फसाउन नखोज कमजोर ठानेर भो भो कोरोना, नसराऊ एसईई तिमीले गर्दा भइसक्यो छटपटी कोरोना कोरोना छिटो जाऊ हामीलाई छाडेर फसाउन नखोज कमजोर ठानेर। गायक रेशम सापकोटा र मञ्जु गुरुङले कोरोना सन्देशबारे दोहोरी गीत नै बनाएका छन्। डाक्टर पात्र भएर पुरुष स्वरमा भनिएको छ सबलाई सुनाएँ सबलाई सुनाएँ भाइरसबाट बच्ने उपाय। उता बिरामी महिला पात्र भएर गायिका सोध्छिन् खान्छन् रक्सी भनेर भाइरसबाट बच्ने उपाय के के होला ए ? भाइरसबाट बच्ने उपाय उता अवसरको सधैं उपयोग गर्ने लोकगायक पशुपति शर्माले कोरोना सचेतनाबारे गीत बनाएका छन्। गीतमा उनी भन्छन्, साबुनपानीले राम्रोसँग हात धुनोस् है सबै कोरोना भाइरस लाइहाल्यो भने छैन भन्छन् दबै आउन सक्छ, कोरोना भाइरस सचेत हौं है मनमा पीर लाइराछ यसैगरी साहित्यकार अभय श्रेष्ठले कोरोनासँग जोडिएको फरक अभिव्यक्ति फेसबुकमा दिएका छन्। उनले भनेका छन् प्राज्ञ जगमान गुरुङले कोरोना भगाउने मन्त्र फेसबुकमा राखे। अहिले गुरुङ स्रष्टाहरूसमेत सहभागी भएर पोखरामा कोरोना रोकथामका लागि ढ्यांग्रो ठटाउँदै पूजापाठ गरेको दृश्य देखियो। यो हदसम्मको चरम अन्धविश्वास जुनसुकै समुदाय र संस्कृतिको भए पनि विरोध गरौं। स्मरण रहोस्, कोरोना रोकथामका लागि पशुपतिमा गरिने विशेष पूजा पनि स्थगित गरिएको छ। साहित्यिक कार्यक्रम स्थगित कोरोना भाइरसका कारण साहित्यिक कार्यक्रम पनि स्थगित भएका छन्। आगामी चैत २० देखि २१ सम्म थारू लेखक संघ नेपाल तथा हौली परिवारको आयोजनामा विराटनगरमा हुने पाँचौं थारू साहित्य सम्मेलन स्थगित गरिएको छ। आयोजकमध्ये एक हौली परिवारका अध्यक्ष श्रवण चौधरीले भने, विपत्को यस घडीमा सरकारले २५ जनाभन्दा बढी एक ठाउँमा भेला नहुन सूचना जारी गरेपछि कार्यक्रम गर्ने कुरै भएन। अध्यक्ष चौधरीका अनुसार यसै आर्थिक वर्षभित्र सम्पन्न गर्ने गरी सम्मेलनको अर्को सूचना पछि जारी गरिनेछ। नेपाल प्रज्ञाप्रतिष्ठान मातृभाषा विभाग प्रमुख लक्ष्मी मालीका अनुसार प्रज्ञाले मोफसलका कुनै पनि कार्यक्रममा सरिक नहुन आफ्ना प्राज्ञहरूलाई सकुर्लर जारी गरेको छ। गण्डकी वाङ्मय प्रतिष्ठान तनहुँले फागुनको अन्तिम साता तय गरेको राष्ट्रिय साहित्य सम्मेलन अनिश्चित समयका लागि स्थगन गरिसकेको छ। भाषा, साहित्य र संस्कृतिको उत्थान ः साहित्यिक जागरण हाम्रो अभियान भन्ने मूल नाराका साथ प्रतिष्ठानले आयोजना गर्न लागेको साहित्य सम्मेलनको तयारी अन्तिम चरणमा पुगे पनि कोरोना भाइरसका कारण हाललाई उक्त कार्यक्रम स्थगन गरिएको प्रतिष्ठानका अध्यक्ष अर्जुन अधिकारीले जानकारी दिए। साहित्य सम्मेलनका लागि स्वदेश र विदेशबाट गरी २३७ वटा कविता प्राप्त भइसकेको थियो। यसैगरी गायक दीपक वज्राचार्य र उनको रिदम ब्यान्डका सदस्यहरू गत बुधबारदेखि क्वारेन्टाइनमा बसेका छन्। अस्ट्रेलिया र न्युजिल्यान्डको दुई महिना लामो सांगीतिक भ्रमणका लागि गएको ब्यान्ड कोरोना भाइरसका कारण दुई हप्तामै नेपाल फर्केको थियो। दीपकसंँगै ब्यान्डका रिकी शाक्य, रोजन कायस्थ, विकी शाक्य, राजीव वज्राचार्य (लाखे) र लिजेन्द्र महर्जन (झाँक्री) ललितपुर, भैंसेपाटी नजिकैको मेरो घर नामक होमस्टेमा अरूबाट बेग्लै बसेका हुन्। उनीहरू विमानस्थलबाट सीधै सेल्फ क्वारेन्टाइनमा आएका थिए।"
बजेटको तयारी सुरु,"काठमाडौं : अर्थ मन्त्रालयले आगामी आर्थिक वर्षको बजेट तयारी सुरु गरेको छ। मन्त्रालयले बजेट तथा कार्यक्रम तर्जुमा गर्न सुझाव दिन सम्बन्धित निकायलाई आह्वान गरेको छ। वैशाख ५ गतेसम्म सुझाव पेस गर्न सम्बन्धित संघसंस्था निकायमा आह्वा गरिएको हो। आगामी आर्थिक वर्षको आर्थिक ऐन तथा बजेट तर्जुमा गर्न राजस्व परामर्श समिति सक्रिय भएको छ। समितिमा नौ वटा उपसमिति गठन भएका छन्। विषयगत उपसमितिले सुझाव संकलन गर्नेछ। सोही आधारमा समितिले प्रतिवेदन तयार पारी अर्थ मन्त्रालयलाई सिफारिस गर्नेछ। राजस्व नीति, भन्सार महसुल, मूल्य अभिवृद्धि कर, आयकर, अन्तशुल्क, गैरकर तथा राजस्व चुहावट नियन्त्रणका साथै समग्र राजस्व प्रशासन सुधारका सम्बन्धमा सुझाव संकलन गरिनेछ। वैशाख १५ गतेसम्म संकलन गर्छ। समितिले आन्तरिक राजस्व उपसमिति, उद्योग, वाणिज्य, लगानी तथा निर्यात प्रवद्र्धन उपसमिति भन्सार उपसमिति राजस्व चुहावट नियन्त्रण तथा सम्पत्ति शुद्धीकरण अनुसन्धान उपसमिति, कृषि, ऊर्जालगायत कार्यालयबाट सुझाव संकलन गर्नेछ। यसैगरी पर्यटन तथा अन्य आर्थिक क्षेत्र उपसमिति, राष्ट्रिय योजना आयोग, बैंक, वित्तीय संस्था, बिमा, सहकारी तथा पुँजी बजार उपसमिति, गैरकर उपसमिति, अन्तरसरकारी राजस्व व्यवस्थापन उपसमिति, राजस्व ऐन, नियम तथा प्रशासनिक सुधार उपसमिति तथा अर्थ मन्त्रालय अन्तर्गतका सम्बन्धित विभाग वा कार्यालयबाट सुझाव संकलन गरिनेछ।"
कोभिड १९ : नेपालले कसरी सिक्ने ?,"अब परिवेशलाई भयावह हुन नदिई संयमका साथ आपत्को सामना गर्न तत्पर हुनुको कुनै विकल्प छैन युवाले नोहा हरारीले होमो डियुस : ए व्रिफ हिस्ट्री अफ टुमारो मा गरेको संकेत अब पृथ्वीका कुनाकुनामा बस्नेले पनि अनुभूत गर्दैछन्। कोभिड १९ नाम दिइएको भाइरस अन्टार्टिकाबाहेक संसारका सबै भूभागमा पुगिसकेको छ। गएको वर्षको अन्त्यतिर चीनको वुहानमा देखिएको कोरोना भाइरसले संयुक्त राज्य अमेरिका, क्यानडा र युरोपका सबै देशमा उधुम मच्याउँदै छ। इटालीमा यसका कारण सबैभन्दा बढी मानिसको मृत्यु भएको छ। तर प्रकोपको यस्तो वीभत्स रूप विश्वका लागि नौलो होइन। सभ्यताको आजसम्मको इतिहासमा मानव जातिले यस्ता महामारीका अतिरिक्त केही दशकको अन्तरालमा नियमित रूपमा संक्रामक रोगहरूको केही ठूलो वा सानो प्रकोपको सामना गर्दै आएको छ। त्यसैले सकेसम्म कम क्षति व्यहोरेर कोरोना भाइरसलाई परास्त गर्ने संकल्प गर्नुको विकल्प छैन। हरारी चौधौं शताब्दीको मध्यअगावै पूर्वी र मध्य एसियाबाट उपियाँको टोकाइबाट सर्ने प्लेग मुसाको शरीरमा चढेर संसारभर पुगेको दृष्टान्त प्रस्तुत गर्छन्। उनी उपियाँको टोकाइबाट मानिसमा सुरु हुने एक प्रकारको ब्याक्टेरियाको संक्रमण समग्र एसियामा फैलिएर दुई दशकभन्दा कम समयमा युरोप र उत्तरी अफ्रिका हुँदै प्रशान्त महासागर तटीय क्षेत्र पुगेको स्मरण गराउँछन्। उनी आजका मानिसलाई स्मरण गराउँछन्, त्यही महामारीका कारण युरोप र एसियाका एकचौथाइ जनसंख्या अर्थात् साढे सातदेखि २० करोड मानिसको ज्यान गएको थियो। बेलायतमा प्लेगको संक्रमणबाट १० मध्ये चारजनाको मृत्यु भएको थियो। तर आधुनिककालको सुरुवातअघि मध्यकालमा, मानिस रोगव्याधका लागि खराब वायु, भूतपिशाच वा क्रोधित देवीदेवतालाई दोष दिन्थे। किनकि त्यसबेलासम्म ब्याक्टेरिया र भाइरसको अस्तित्वबारे यति धेरै जानकारी थिएन। त्यही अज्ञान अवस्थाकै कारण मानिस सूक्ष्म उपियाँ, लामखुट्टेको टोकाइ वा एक थोपा वा छिटा दूषित तरलमा संक्रमणका असंख्य फौजी कीटाणुको प्रसार हुन सक्छ भन्ने कुराबाट त्यसबेला अनभिज्ञ थिए। त्यसैले त्यो समयका शासकहरू महामारीको प्रकोपका अगाडि निरिह थिए। महामारीको फैलावटलाई रोक्न ठूलाठूला प्रार्थनासभा वा र्यालीबाहेक केही गर्न सकिन्छ भन्ने उनीहरूलाई थाहा थिएन। त्यसबेला हरेक व्यक्ति, एक्लैले आफू जोगिने उपाय गर्नुपथ्र्यो। आजको अवस्था नितान्त फरक छ। पहिलो कुरा आउने दिनमा यस्तो महामारी फैलन सक्छ भन्ने कुरा सम्बन्धित विषयका अनुसन्धानदाता, खोजकर्ता, विज्ञ र वैज्ञानिकको ज्ञानको क्षेत्रभित्रै रहँदै आएको छ। दोस्रोे कुरा, यस्ता विषयमा देशदेशका सरकारहरूका तहमा समेत छलफल हुँदे आएको छ, मानव जातिको जीवनरक्षाका उपायका विषयमा विमर्श हुँदै आएको छ। कुनै न कुनै किसिमका पहलसमेत हुँदै आएका छन्। त्यसैले कोरोना भाइरसको प्रसार र त्यसकै कारण उत्पन्न कोभिड १९ महामारीको विश्वव्यापी प्रभावले संसारका सबै देशका सामाजिक र शासकीय प्रणालीको साँचो अर्थमा परीक्षण भइरहेको छ वा हुनेछ। अब देशहरू दाता र प्रापकको परिचयमा मात्र सीमित हुने छैनन्। कोरोनाविरुद्ध जनतालाई सुरक्षा प्रदान गर्न सक्ने र नसक्ने देशको छुट्टाछुट्टै पहिचान स्थापित हुनेछ। आजका शासकहरू भाग्य वा देवीदेवताको क्रोधलाई दोषारोपण गर्न त सक्दैनन्। मानिसका आधारभूत अधिकारको दायरा निकै फराकिलो भएको अवस्थामा उनीहरू आफ्ना जिम्मेवारी र उत्तरदायित्वबाट समेत पन्छिन सक्दैनन्। आजको विश्वमा कुनै खास राजनीतिक मानचित्रभित्रको कोरोना भाइरसको संक्रमण कुनै देशको आन्तरिक मामिला मात्र होइन। त्यसैगरी विश्व राजनीतिमा समेत कोभिड १९ लाई मात खुवाउने शक्ति नै भविष्यको मुख्य शक्तिका रूपमा उदाउने आकलन गर्न थालिएको छ। धेरैको अनुमान छ कोरोनालाई परास्त गरिसकेपछिको विश्वको आर्थिक, सामाजिक र राजनीतिक आयाम अलग्गै हुनेछ। उत्तरी छिमेकीको लक डाउनको सफलता र दक्षिणी छिमेकीमा जनता कफ्र्युको सन्देशमार्फत देखाइएको सावधानीबाट नेपालका शासक र जनता दुवैले गम्भीर पाठ गहण गर्नैपर्छ। मार्क स्टेनले सन् २०११ मै आफ्टर अमेरिका नामक पुस्तकमा भविष्यवाणी गरेका थिए एक दिन वासिंटन बेइजिङका सामु स्वेजकै क्षणमा पुग्नेछ। उनले आफ्नो भनाइको अर्थ प्रस्ट्याउँदै भनेका थिए चीनले अमेरिकालाई एक दिन त्यसैगरी लज्जित तुल्याउने छ, जसरी अमेरिकाले सन् १९५६ को स्वेज संकटका बेला बेलायतलाई अपमानित गरेको थियो। सन् १९५६ को जुलाईमा इजिप्सियन राष्ट्रपति नासेरले त्यतिबेलासम्म फ्रान्सिसी र बेलायती स्वार्थको अधीनस्थ स्वेज क्यानल कम्पनीको स्वामित्वमा रहेको स्वेज नहरलाई राष्ट्रियकरण गरेपछि बेलायत मर्माहत भयो। तर त्यही घटनाबाट उत्पन्न विवादकै क्रममा कुनै बेलाको बेलायती साम्राज्यको शक्तिशाली हैसियतको अपमानजनक अन्त्य हुन गयो। त्यतिबेला बेलायतले सैन्यशक्तिका अगाडि होइन आर्थिक विवशताका सामु घुँडा टेकेको थियो। अमेरिकाले बेलायती पाउन्डलाई सहयोग गर्न अस्वीकार गरेपछि बेलायती सरकार मौद्रिक संकटमा परेको थियो। त्यहीकारण बेलायत फ्रान्स र इजरायललाई स्वेज नहर पुनः कब्जा गर्ने ध्येयबाट पछाडि फर्काउन बाध्य भएको थियो। आज फेरि कोरोनाले अन्तर्राष्ट्रिय ऋण बढ्दै जाँदा संयुक्त राज्य अमेरिका स्वेजकै क्षणमा पुग्न सक्ने आशंकालाई ब्युँताइदिएको छ। कतिपयलाई लागेको छ विश्वका दुई ठुला शक्ति राष्ट्र चीन र अमेरिकाको भाइरस नियन्त्रण गर्ने शैली र अनुभवमा खासै अन्तर देखिएन। तर चीनले कोरोना भाइरसलाई परास्त गरेर एपिसेन्टरका रूपमा प्रचारित वुहानमा समेत करिब दुई महिनाको तालाबन्दी र रोकपश्चात् जनजीवन सामान्य तुल्याउने सफलता हासिल गरेको छ। कोरोनो भाइरसविरुद्धको विश्वव्यापी युद्ध कठिन मोडबाट अघि बढिरहेको अवस्थामा चीनको अवि श्रान्त मेहनत सबैतिर अनुकरणीय पनि ठानिएको छ। बितेका साताहरूमा कोभिड १९ ले अब भयानक र विश्वव्यापी महामारीको रूप मात्र धारण गरेको छैन, विद्यार्थीशिक्षकलाई स्कुलकलेजबाट बाहिर पारेको छ। लाखौं मानिस सामाजिक दूरी र एकान्तवासको सिद्धान्त अंगीकार गर्न विवस भएका छन्। सबै पेसा र तहका मानिसलाई अति ठूलो संख्यामा काम धन्दाबाट विमुख गराएर कोरोनाले विश्व अर्थतन्त्रलाई तहसनहस पार्ने बाटो खोलेको छ। यति उथलपुथलकारी कोरोना भाइरसको दुनियाँभरको उत्पात देखेको नेपालले आज सम्भावित अनिष्टको सामना गर्ने तयारी गर्ने मौका पाएको छ। संसारभरबाट सिक्ने अवसर पाएको छ। उत्तरी छिमेकीको लक डाउनको सफलता र दक्षिणी छिमेकीमा जनता कफ्र्युको सन्देशमार्फत देखाइएको सावधानीबाट नेपालका शासक र जनता दुवैले गम्भीर पाठ गहण गर्नैपर्छ। कोरोनाविरुद्धको रणनीतिमा उल्लेखनीय सफलता हासिल गरेका देशबाट मात्र होइन, अव्यवस्था र लापरबाहीका कारण स्थितिलाई झन् भयावह बनाउने देशहरूबाट पनि नेपालले पाठ सिक्नुपर्छ। यस सन्दर्भमा भएका असल अभ्यासबाट विशेष लाभ लिने अवसर हामीले पाएका छौं। इटालीमा कोरोना भाइरसको फैलने शृंखलालाई तोड्न नसकेकै कारण भयावह अवस्था उत्पन्न हुन पुगेको थियो। सुरुमा त्यहाँ भाइरस फैलँदै गरेको थाहा नै हुन सकेन। त्यहीकारण केही दिनमै कोभिड १९ ले भयावह रूप धारण गर्न सक्यो। कोरोना भाइरसविरुद्धको प्रयासका मामलामा ताइवानले पनि उदाहरण प्रस्तुत गरेको छ। विश्व स्वास्थ्य संगठनले चीनकै अंंग मानेको भए पनि अहिलेसम्म बेग्लै राजनीतिक अस्तित्व कायम गर्दै आएको ताइवानमा गरिएको संक्रमण रोकथाम प्रयासको सराहना गरिएको छ। त्यहाँ अन्य कतिपय देशमा जस्तो परीक्षण नभएका कारण संक्रमितको संख्या प्रकाशमा नआएको अवस्था छैन। इन्टरनेटमा आधारित सूचना प्रविधि र नागरिक सहभागिताका कारण त्यहाँको सम्भावित संक्रमणबाट बच्ने वा बाहिरबाट संक्रमितको प्रवेशमा रोक्ने पहल प्रभावकारी र असल अभ्यास सावित भएको छ। नागरिककै तहबाट महत्वपूर्ण सूचना सरकारका तहमा प्रविधिको माध्यमले द्रूतगतिमा पुग्ने मात्र होइन, तत्कालै सूचना सम्बन्धित तहरूमा कार्यान्वयनका लागि सम्प्रेषित हुनेजस्ता व्यवस्थापनका कारण ताइवानको डिजिटल डेमोक्रेसीकोे प्रशंसा गरिएको छ। दुई करोड २३ लाख जनसंख्या भएको ताइवानमा प्रविधिको मद्दतले तयार भएको सुशासनको आधारकै कारण कोरोनाविरुद्धको लडाइँ प्रभावकारी भएको विश्लेषणसमेत गरिएको छ। सन् २००३ मा सार्सको महामारीको सामना गर्ने ताइवानमा यसपटक कोरोना भाइरसविरुद्धको प्रयासमा सरकार र नागरिकबीच निकै सहमतिपूर्ण, समन्वयकारी र पारदर्शिता सम्बन्ध कायम भएकोे चर्चा गरिएको छ। संसारभरका अनुभवबाट सिकेर नेपालमा जनस्तरबाटै पनि महामारीबाट बच्न आनीबानीमा परिवर्तन गर्ने प्रयत्न बढेको छ। सरकारले यातायात र कार्यालयहरू स्थगित गर्ने आह्वान गरेको छ। अन्यत्र प्रभावकारी सावित भएको आवतजावत र सामाजिक दूरी घटाउन सघाउ पुर्याउने सरकारका निर्णय सार्वजनिक भएका छन्। क्वारेन्टाइन स्थल र अस्पताल तयार गरिएका छन्। कोरोना संक्रमितका लागि आइसोलेसन वार्ड तयार गरिएका छन्। अब परिवेशलाई भयावह हुन नदिई संयमका साथ आपत्को सामना गर्न तत्पर हुनुको कुनै विकल्प छैन। हाम्राअगाडि विज्ञानका वरदान मात्र छैनन्। हरारेले उल्लेख गरेजस्तै गएको शताब्दीमा मानव जाति दुइटा कारणले महामारीको झन् नजिक पुगेको छ। बढ्दो जनसंख्या र उत्कृष्ट यातायात सुविधाका कारण महामारीको जोखिम झन् बढेको आकलन उनले पाँच वर्षअघि नै गरेका थिए। अहिलेको संसारमा कुनै एक ठाउँको भाइरस चौबीस घन्टा बित्दानबित्दै संसारको कुनाकन्दरा वा टाढाटाढाका बसोवाससम्म पुग्न सक्छन्। उनी त्यसैले भन्छन् हामीले महामारीको नर्कमा बस्न तत्पर हुनैपर्छ, जहाँ एकपछि अर्को प्रलयकारी संंक्रमण फैलिइरहन्छन्। आज संसार कोरोना भाइरसविरुद्ध यति सबै बुझेर, त्यसको विनाशकारी शक्तिको मापन गरेर त्यसलाई परास्त गर्न अग्रसर छ। हामी सबैले आआफ्नो ठाउँबाट कोभिड १९ को पराजित गर्ने विश्व रणनीतिलाई सघाउनुपर्छ। यो लडाइँमा हामी विश्वभरका मानव जाति एक ठाउँमा छौं।"
छाउगोठ ब्यँताउने दुष्प्रयास,"अछाम : कालकोठरी समानको छाउगोठबाट मुक्ति पाएर अछामेली किशोरी तथा महिलाले राम्रोसँग सन्तोष र खुसीको सास फेर्न नपाउँदै जिल्लामा छाउगोठ ब्युँताउने दुष्प्रयास हुन थालेको छ। त्यसो त अछामका केही किशोरी तथा महिला छाउगोठमा कहिल्यै बसेनन्। बसाइएनन्। साँफेबगर नगरपालिका४ मष्टामाडौंकी करिश्मा दास पहिलोपटक महिनावारी भएकै बेलादेखि घरमै बस्छिन्। उनीसँग छाउगोठमा बसेको अनुभव नै छैन। घरपरिवारले उनलाई कहिल्यै गोठमा जाउ भनेनन्। स्नातक तह प्रथम वर्षमा अध्ययनरत उनी महिनावारी भएका बेला पनि नियमित रूपमा विद्यालय गइन्। उनी निर्धक्क भन्छिन्, मसँग देवीदेउता रिसाएका छैनन्। यस्तै, साँफेबगरकै ममता विक छाउ भएका बेला ढुक्कसँग घरमै सुत्न थालेको एक वर्ष भयो। उनी भन्छिन्, अहिलेसम्म आग लाग्ने, बाघ लाग्ने केही भएको छैन। बाघ कराउनु र बाख्रा हराउनु छाउगोठ ब्युँताउन खोज्नेले देवीदेवता रिसाएको बहाना गर्छन्। छाउगोठ भत्काउने अभियानलाई अप्रिय घटनासँग जोड्दै हाउगुजी बनाएर तर्साउने गर्छन्। माघ २६ गते साँफेबगर नपा १३ बाब्लाका जोगी कुँवरकोे चारवटा बाख्रामा काम्ने तथा मुखबाट र्याल निस्कने लक्षण देखा पर्यो। ती बाख्रा तत्कालै मरे। छाउगोठ भत्काएको भोलिपल्टको घटना हुँदा देवीदेउता रिसाएकाले बाख्रा मरे भन्ने हल्ला गाउँमा फैलियो। उनी बाख्राको क्षतिपूर्ति माग्न नगरपालिका पुगे। परीक्षणपछि थाहा भयो, बाख्रा मर्नुको कारण त विषालु घाँसपात पो रहेछ, पशु सेवा शाखाका प्रमुख पदम थापा भन्छन्। क्षतिपूर्तिका लागि पालिकामा आए पनि बिमा नगरेकाले केही गर्न सकिँदैन। साँफेबगर नगरपालिका ७ रिडिकोटमा छाउगोठ भत्काउन थालेपछि जितेन्द्र नगार्जीका चारवटा बाख्रा मरे। जिमराडी देवताका लागि भाकल गरिएका बोका घरबाट हराए। विषालु घाँसपात खाएर बाख्रा मरेका थिए। गोठमा राम्रोसँग नबाँधिएकाले बाख्रा हराएको थिए। तर, दुवै घटनामा छाउगोठ भत्काएर त्यस्तो भएको भनी हल्ला चलाइयो। जिमराडी देवताका धामी तथा रिडिकोटका वडाध्यक्ष मिठु भाट भन्छन्, बाख्रा मर्ने वा गाउँमा हुने गरेका सबै कुरालाई छाउगोठ भत्काएकै कारण भएका भन्दै कतिपयले गाउँमा त्रास फैलाए। सम्झाई बुझाई पठाउने गरेका छौं। शारीरिक र मानसिक हिंसा महिनावारी भएका बेला घरका कुनै पनि सामान, गाईवस्तुलाई छुन नहुने र घरबाट अलग्गै बस्नुपर्ने कुप्रथा हो, छाउपडी। सुदूरपश्चिमका अछाम, बाजुरा, बझाङ, डोटी, दार्चुला, बैतडी तथा डडेल्धुराका ग्रामीण क्षेत्रमा किशोरी तथा महिला महिनावारी अर्थात् छाउ भएका बेला घरभन्दा टाढा साँघुरो, सानो तथा अँध्यारो छाउगोठ मा बस्ने चलन छ। विवाहिताभन्दा अविवाहिता किशोरीलाई कठोर रूपमा छाउ बार्न लगाइन्छ। विवाहिताले पाँच दिनसम्म र अविवाहिताले सात दिनसम्म साना, साँघुरा र सास पनि राम्ररी फेर्न नमिल्ने गोठमा रात बिताउनुपर्छ। राष्ट्रिय मानव अधिकार आयोगको छाउपडी प्रथाले महिलाको जीवनमा पारेको प्रभाव अध्ययन प्रतिवेदन २०७५ मा छाउ बार्न बाध्य पारिएका किशोरी तथा महिलालाई विभिन्न प्रकारका शारीरिक र मानसिक हिंसा हुने गरेको र वातावरणीय जोखिम मोल्न बाध्य भएको उल्लेख छ। जंगली जनावरहरूको आक्रमण, सर्पको डसाईका कारणबाट अकालमा ज्यान गुमाउने साथै यौनजन्य हिंसाको शिकारसमेत हुनुपरेको प्रतिवेदनले औंल्याइएको छ। छाउपडी कुप्रथाको बढी प्रभाव रहेको अछाममा हालसम्म कतिले छाउगोठमा ज्यान गुमाए भन्ने कुराको आधिकारिक तथ्यांक कसैसँग छैन। पछिल्लो एक दशकको अवधिमा मात्रै साँफेबगरकी पार्वती बुढा रावत, तुर्माखादकी पार्वती बुढा र गौरी बुढा, गाज्राकी रोशनी तिरुवालगायत १४ जनाभन्दा बढीले छाउगोठमा सुतेको बेला विभिन्न कारणले ज्यान गुमाए। यसमध्ये सर्पको डसाइबाट दुई जनाको, केहीको गोठमा बालेको आगोको धुँवाबाट निस्सासिएर र केहीको कठ्याङ्ग्रिएर ज्यान गएको छ। केहीको मृत्युको कारण खुलेको छैन। सर्वोच्च अदालतले २०६२ वैशाख १९ मा एक महिनाभित्र छाउपडी प्रथालाई कुरीति घोषणा गरी तीन महिनाभित्र निर्देशिका बनाई लागू गर्न सरकारलाई निर्देशनात्मक आदेश दिएको थियो। तत्कालीन सरकारले २०६३ वैशाख २६ गतेको निर्णयले छाउपडी प्रथालाई कुरीति घोषणा गर्यो। त्यसको झन्डै वर्ष दिनपछि महिला, बालबालिका तथा समाज कल्याण मन्त्रालयले छाउपडी प्रथा उन्मूलन निर्देशिका, २०६४ जारी गर्यो। २०७५ भदौ १ गतेदेखि लागू हुने गरी २०७४ असोजमा जारी भएको मुलुकी अपराध (संहिता) ऐन, २०७४ ले स्पष्ट रूपमा भनेको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमको भेदभाव, छुवाछुत वा अमानवीय व्यवहार गर्नु वा गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुनसक्ने र कसुर गर्ने व्यक्ति राष्ट्रसेवक भएमा थप तीन महिनासम्म कैद सजाय हुने कानुनी व्यवस्था छ। कानुनले नै निषेध गरेपछि अछामेली किशोरी तथा महिलाले सुख र सन्तोषको सास फेरेका हुन्। साँफेबगरकी सुनिता कुँवर भन्छिन्, कानुन कार्यान्वयनमा आइसकेपछि घरपरिवारले गोठमा जाउँ भनेका छैनन्। अहिले नियमित सुत्ने कोठामा नै सुत्ने गरेकी छु। पहिले महिनावारी हुने समय आयो कि तनाव हुन्थ्यो तर अहिले छैन। छाउपडी कुप्रथाविरुद्ध कानुनी व्यवस्था भएपछि पहिलोपटक अछामका गोठमा मंसिर १५ गते ज्यान गुमाएकी पार्वती बुढा रावतको जेठाजुलाई अछाम जिल्ला अदालतले माघ ७ गते ४५ दिनको कैद फैसला सुनायो। अभियानविरुद्ध प्रतिकार कानुनी व्यवस्था र छाउपडी कुप्रथाविरुद्ध बढ्दो दबाबकै कारण छाउगोठहरू भत्काउने काम अभियानकै रूपमा सञ्चालन हुन थालेका छन्। २०७३ सालमा महिला तथा बालबालिका कार्यालयले छाउगोठ अवस्था विश्लेषणसबन्धी घरधुरी सर्वेक्षण गरेको थियो। सर्वेक्षणबाट जिल्लामा ३२ हजार ६०६ गोठ रहेको थाहा भयो। जिल्ला प्रहरी कार्यालयका अनुसार प्रहरी, जनप्रतिनिधि र स्थानीयको सक्रियतामा २०७६ पुसदेखि फागुनको पहिलो सातासम्ममा चार हजार सात सय ८७ छाउगोठ भत्काइएका छन्। सबैभन्दा बढी चौरपाटी गाउँपालिकामा ८ सय ५३ छाउगोठ भत्काइएका छन्। अन्य गाउँपालिकामा ढकारीमा ६५४, तुर्माखादमा ४४९, मेल्लेखमा ४२७, बान्नीगढी जयगढमा ५७६ तथारामारोशनमा २७२ र नगरपालिकाहरूमा मंगलसेनमा ५०४, साँफेबगरमा ४६४, कमलबजारमा २२० तथा पञ्चदेवल विनायक ३३१ छाउगोठ भत्काइएका छन्। कानुन कार्यान्वयनका प्रयास भएका छन् तर जिल्लामा कुप्रथा निमिट्यान्न चाहिँ भएको छैन। भत्काइएका छाउगोठलाई ब्युँताउने दुष्प्रयास हुन थालेको छ। छाउगोठ भत्काउने अभियान चलिरहँदा गोठ जोगाउन स्थानीयले अनेक उपाय गर्न थालेका छन्। केही त प्रतिकारमा समेत उत्रेका छन्। छाउगोठ भत्काउन पुगेका जनप्रतिनिधि, प्रहरी र अगुवाले अपशब्द प्रयोग गरिएका गाली खानुपरेको तीतो अनुभव छ। बान्नीगढी जयगढ गाउँपालिकामा गोठ भत्काउन पुगेका प्रहरीलाई एक महिलाले भैंसी बाँध्ने किलाले प्रहार गरिन्। पातलकोटमा गोठ भत्काउन पुगेका साँफेबगर नगरपालिका प्रमुख कुलबहादुर कुँवरलाई प्रहरीकै अगाडि एक वृद्धाले अपशब्द प्रयोग गरी गाली गरिन्। हतियार देखाउनेहरू पनि छन्, साँफेबगर नगरपालिका ५ का वडाध्यक्ष उजिर साउद भन्छन्, गोठ भत्काउँदा हँसिया ल्याएर काट्न आए। डरले भाग्नुपरेको छ। घरमै बसेका महिलालाई केही हुने हो कि भन्ने डर उस्तै छ। प्रहरी र जनप्रतिनिधिका अगाडि गोठ भत्काउने तर पछि गोठलाई मर्मत गरी बस्ने गरेको पनि पाइएको छ। कतिपयले त गोरु बाँध्ने गोठको भित्रतिर नदेखिने ठाउँमा गोठ बनाउने गरेको साँफेबगर नपा९ का वडासदस्य नर कुँवर बताउँछन्। उनका अनुसार, गोठ बचाउन निकै बुद्धि प्रयोग गर्ने गरिएको छ। छाउ भएका बेला गोठ बनाउने र अरू बेला त्यसलाई भत्काएको जस्तो गर्ने गरिएको छ। घरभन्दा टाढा बनाइएका गोठहरू भत्काउन सजिलो छ। घरको मुनि, गोरुको गोठभित्र बनाइएको छाउगोठ भत्काउन गाह्रो। घर नै भत्किने डर छ। भत्काउन खोज्नेले कुटाइ खानुपर्ने अवस्था पनि छ। साँफेबगर नगरपालिका ९ बुढाकोटकी एक महिलाका श्रीमान् रोजगारीका लागि भारतमा छन्। केही समयअघि श्रीमान्को आँखामा समस्या देखापर्यो। छाउ भएका बेला घरमा बसेकै कारण आँखामा समस्या देखिएको भन्दै श्रीमान्ले उनलाई गाली गरे। द्विविधामा रहेकी महिला भन्छिन्, तर अझै पनि म घरमै बस्छु। गोठमा बसे जेल जानुपर्ने, नमाने श्रीमान्को डर छ। साँफेबगर नगरपालिका स्वास्थ्य शाखाका सिनियर अनमी जानकी शाह महिनावारी नितान्त जैविक प्रक्रिया रहेको र यस्तो बेला सरसफाइ, खानपान र आराममा विशेष ध्यान दिनुपर्ने बताउँछिन्। शाहका अनुसार, छाउ भएका बेला प्रयोग भएका प्याड अरूले देख्छन् भनी लाजले घाममा नसुकाउने चलन छ। त्यस्तो प्याडको पुनः प्रयोगले पाठेघरमा संक्रमण हुने सम्भावना हुन्छ। छाउ भएका बेला कम्तिमा पनि दिनको पाँचदेखि छ पटकसम्म योनीको सफाइ गर्नुपर्छ। साबुन, जेल वा एन्टिसेप्टिक र टाल्कम पाउडर प्रयोग गर्न हुँदैन। यसले योनीमा ब्याक्टेरिया र पीएच लेभलको सन्तुलन बिगार्न सक्छ। टाल्कम पाउडरले पाठेघरको क्यान्सर हुनसक्ने, तीनदेखि छ घण्टाको अन्तरालमा प्याड बदल्नुपर्ने, योनी सफा गर्दा सफा पानी र सफा हातको प्रयोग गर्नुपर्ने अनमी शाहको सुझाव छ। थप प्रयास आवश्यक व्यक्ति र परिवारको सोचमा परिवर्तन नआएसम्म छाउपडी कुप्रथा कुनै न कुनै रूपमा जीवितै रहिरहन्छ र किशोरी तथा महिलालाई सताइरहन्छ। तसर्थ सोच परिवर्तन नै छाउपडी कुप्रथाविरुद्धको सशक्त प्रहार हुनसक्छ। वडाध्यक्षद्वय मिठु भाट र उजिरसिंह साउदले महत्वपूर्ण पाटो औंल्याएका छन्। भाट छाउगोठ भत्काएपछि जनचेतना जगाउने कार्य निकै आवश्यक भएको बताउँछन् भने साउद गोठ भत्काउनुसँगै काउन्सिलिङको पनि आवश्यकता रहेको औंल्याउँछन्। विद्यमान ऐनकानुनको पालना, अन्तर्राष्ट्रिय सन्धि, महासन्धि, अनुबन्धहरूका प्रावधानको सम्मान पनि त्यतिकै आवश्यक छ। नेपालको संविधानको प्रस्तावनामै नागरिकका आधारभूत मानवअधिकारको सुरक्षा गर्ने उल्लेख छ। प्रत्येक व्यक्तिले सम्मानपूर्वक बाँच्न पाउने र वैयक्तिक स्वतन्त्रताको अपहरण नगरिने प्रत्याभूति गरेको छ। धर्म, प्रथा, परम्परा, संस्कार, प्रचलन वा अन्य कुनै आधारमा कुनै पनि व्यक्तिलाई कुनै पनि किसिमले शोषण गर्न नपाइने उल्लेख छ। महिला विरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै किसिमको हिंसाजन्य कार्य वा शोषण गरिने छैन भन्ने उल्लेख पनि संविधानमा गरिएको छ। छाउपडी कुप्रथाका सन्दर्भमा घरेलु हिंसा (सजाय र कसुर) ऐन पनि आकर्षित हुन्छ। मानवअधिकारको विश्वव्यापी घोषणापत्र, नागरिक तथा राजनीतिक अधिकारसम्बन्धी अन्तर्राष्ट्रिय अनुबन्ध, सामाजिक तथा सांस्कृतिक अधिकारसम्बन्धी अन्तर्राष्ट्रिय अनुबन्ध, महिला विरुद्धका सबै प्रकारका भेदभावको अन्त्य गर्ने महासन्धि आदि पनि छाउपडी कुप्रथाका सन्दर्भमा आकर्षित हुन्छन्। छाउपडी कुप्रथाविरुद्ध सार्वजनिक चेतना जगाउन स्थानीय तहहरूले निर्वाह गर्दै आएको भूमिकाको समीक्षा गर्नु र उनीहरूको भूमिकालाई सशक्त पार्नु पनि जरुरी छ। भत्काइ सकिएका छाउगोठलाई ब्युँताउने दुष्प्रयास आफैंमा एउटा संकेत हो, छाउपडी कुप्रथाविरुद्धको वर्तमान प्रयास अपर्याप्त र एकांगी छ। साँफेबगर नपा १२ खप्तडका किशोरी तथा महिला छाउ भएका बेला कहिले पनि गोठमा बसेनन्। खप्तडमा छाउगोठ नै छैनन्। नगरपालिकाको सबैभन्दा विकट मानिएको खप्तडमा छाउ भएका बेला गोठमा बस्दैनन्। छाउगोठमा नबसेकै कारण अहिलेसम्म आफ्नो परिवारमा केही नभएको अनुभव सुनाउने स्थानीय चन्द्रादेवी कडायत भन्छिन्, छाउगोठमा नबस्दैमा केही अप्रिय हुन्छ भन्नेका लागि खप्तड एउटा जवाफ हो। महिनावारी पाप हो भन्ने गलत सोचमाथि चौतर्फी प्रहार हुनुपर्छ। तर यो शक्ति प्रयोगबाट होइन, सोचमा परिवर्तनबाट हुनुपर्छ। होइन भने छाउगोठ भत्किइरहने र बनिरहने प्रक्रिया चलि नै रहने उनको भनाइ छ। अछामलाई फागुन महिनाभित्र छाउगोठ मुक्त जिल्ला घोषणा गर्ने जिल्लास्तरको निर्णय भए पनि त्यो हुन सकेन। दश स्थानीय तह रहेका अछाममा फागुनभित्र ४ पालिका छाउगोठमुक्त घोषणा भएका छन्। बान्नीगढी जयगढ गाउँपालिका, तुर्माखाद गाउँपालिका र कमलबजार नगरपालिका र मंगलसेन नगरपालिका छाउगोठमुक्त घोषणा भएका छन्।"
विदेश जान नपाएकालाई स्वदेशमै रोजगारी,"काठमाडौं : कोरोना भाइरस (कोभिड१९) का कारण वैदेशिक रोजगारीमा जान नपाएकालाई सरकारले स्वेदशमै रोजगारी दिने भएको छ। विदेश जान नपाएकालाई प्रधानमन्त्री रोजगार कार्यक्रममार्फत न्यूनतम् रोजगारी दिने सरकारको तयारी छ। कारोनाका कारण सरकारले वैदेशिक रोजगारीमा जान प्रतिबन्ध लगाएसँगै विदेश जान नपाएकालाई स्थानीय तहबाट रोजगारी दिने व्यवस्था गरेको हो। अर्थमन्त्री डायुवराज खतिवडाले विदेश जान नपाएकालाई प्रधानमन्त्री रोजगार कार्यक्रममा जोडिन आह्वान गरेका छन्। उनीहरू आफ्नो स्थानीय तहमा गएर बेरोजगार फारम भरी प्रधानमन्त्री रोजगार कार्यक्रममा आबद्ध हुन पाउनेछन्। सरकारले यस कार्यक्रममार्फत सय दिने रोजगारी दिने घोषणा गरेको छ। यस कार्यक्रममार्फत दैनिक ५ सय १७ रुपैयाँ पाउने व्यवस्था छ। बेरोजगारले सय दिनसम्म काम पाए ५१ हजार सात सय रुपैयाँ पाउँछन्। कुनै स्थानीय तहले कामको आधारमा त्योभन्दा पनि दिन सक्छन्। नेपाल वैदेशिक रोजगार व्यवसायी संघका अनुसार वैदेशिक रोजगारीमा जान तयारी अवस्थामा रहेका ४५ हजारभन्दा बढी कामदार विदेश जान नपाएर रोकिएका छन्। सरकारले ती कामदारलाई प्रधानमन्त्री रोजगार कार्यक्रममा आबद्व गराएर न्यूनतम् एक सय दिनको रोजगारी दिने तयारी गरेको हो। श्रम, रोजगार तथा सामाजिक सुरक्षा मन्त्रालयले प्रधानमन्त्री रोजगार कार्यक्रम कार्यान्वयन गर्न स्थानीय तहलाई दुई अर्ब अनुदान गत फागुन पहिलो सातामै पठाइसकेको छ। उक्त कार्यक्रमका लागि चालु आर्थिक वर्षमा ४ अर्ब ८२ करोड ३२ लाख बजेट विनियोजन गरिउको छ। सोमध्ये २ अर्ब ६२ करोड विश्व बैंकबाट ऋण सहयोग प्राप्त हुने र २ अर्ब २० करोड ३२ लाख आन्तरिक स्रोतबाट व्यहोर्ने गरी बजेट निकासा भएको छ। बजेट नपुगे सरकारले थप गरेर भएपनि लाखौं युवालाई रोजगारी दिने सरकारको तयारी छ। सरकारले कामका लागि पारि श्रमिकमा आधारित सामुदायिक आयोजना सञ्चालन कार्यविधि बनाएर गत वर्षदेखि प्रधानमन्त्री रोजगार कार्यक्रम सुरु गरेको हो। गत वर्ष झण्डै दुई लाख युवाले न्यूनतम् १३ दिन मात्रै रोजगारी पाएका थिए। गत वर्ष १७ लाखले बेरोजगार फारम भरेका थिए। गत आवमा वर्ष रोजगार ऐन, रोजगार नियमावली, प्रधानमन्त्री रोजगार कार्यक्रम निर्देशिका, रोजगार सेवा केन्द्र, रोजगार संयोजक चयनमा काम गर्नुपरेकाले अपेक्षाकृत रोजगारी सिर्जना हुन नसकेको मन्त्रालयले जनाएको छ। तर, चालु आर्थिक वर्षमा प्रधानमन्त्री रोजगार कार्यक्रम समयमै निकासा गरिएकाले प्रभावकारी कार्यान्वयन हुने मन्त्रालयका अधिकारी दाबी गर्छन्। मन्त्रालयका प्रवक्ता सुमन घिमिरेले जो जहाँ बसेको छ। त्यही स्थानीय तहमा रोजगारी दिने गरी गृहकार्य सुरु भएको बताए। प्रधानमन्त्री रोजगार कार्यक्रम सञ्चालन बेग्लै कार्यविधिबाट सञ्चालन हुने भएकाले कोरोनाका कारण परेको असर सम्बोधन गर्न बेग्लै प्रकारको सम्बोधन गर्नुपर्ने देखिन्छ, उनले भने। श्रम मन्त्रालयले विकासे आयोजनासँग छलफल गरी आन्तरिक रोजगारी सिर्जना गर्न सकिने विषयमा छलफल सुरु भएको बताए। श्रममन्त्रीले पूर्वाधारजन्य मन्त्रालयका सचिवलगायत सरोकारवाला निकायसँग छलफल गर्नुभएको छ, उनले भने, श्रममूलक परियोजनाको अध्ययन गरिरहेका छौं। स्थानीयस्तरमै सानो समूहमा रोजगारी सिर्जना गर्न सकिने भए पनि कोरोनाका कारण उक्त काम पनि प्रभावित भइरहेको छ। प्रधानमन्त्री रोजगार कार्यक्रम सञ्चालन गर्न बेरोजगार सूचीसमेतको आधारमा सरकारले न्यूनतम् १० लाख र अधिकतम् ७५ लाख रुपैयाँ स्थानीय तहलाई हस्तान्तरण गरेको छ। स्थानीय तहले बेरोजगार पहिचान गरेका सम्पूर्ण व्यक्तिको पूर्णविवरण अनलाइन सूचना प्रणाली (इमाइस)मा प्रविष्ट गरेर मात्रै आयोजना सञ्चालन गर्नुपर्छ। स्थानीय तहले आयोजनाको लागत अनुमान स्वीकृत गर्ने, बजेट खर्च गर्ने, लेखापरीक्षण गराउनुपर्ने प्रावधान छ। कोरोनाका कारण अनिश्चितकालीन रूपमा वैदेशिक रोजगारी बन्द भएसँगै रेमिट्यान्समा असर पर्ने देखिएको छ। राष्ट्र बैंकका अनुसार गत आर्थिक वर्षमा ८ खर्ब रकम रेमिट्यान्स भित्रिएको थियो। चालु आर्थिक वर्षका सुरुका महिनामा रेमिट्यान्स घटिरहेको अवस्थामा केही समयपछि रेमिट्यान्स घट्ने देखिएको छ। विभागका अनुसार ४३ लाखभन्दा बढी कामदार वैदेशिक रोजगारीमा छन्। नेपालमै रोजगारी सिर्जना गर्ने सरकारको प्रामथिमता भएको बताइए पनि दैनिक एक हजार तीन सयभन्दा बढी व्यक्ति वैदेशिक रोजगारीमा जान वाध्य छन्। वर्षेनी ५ लाखभन्दा बढी मानिस श्रम बजारमा आउँछन्। सरकारले ५ वर्षभित्र वाध्यात्मक वैदेशिक रोजगारीको अवस्था अन्त्य गर्ने घोषणा गरेको छ। तर स्वदेशमै रोजगारी सिर्जना कसरी गर्ने भन्नेमा अझै अन्योलमै छ। श्रमविज्ञ मधुविलास पण्डितले सरकारले कोरोनालाई अवसरका रूपमा लिएर स्वदेशमै रोजगारी सिर्जना गर्न सक्नुपर्ने बताए। सामान्य दालभात, तरकारीका लागि विदेश जानुपर्ने वाध्यता अन्त्य गर्र्नैपर्छ, उनले भने। श्रमबजारमा आएका मध्ये ५० हजारले पनि रोजगारी पाउन सकेका छैनन्। सरकारले आफै लगानी गरेर भए पनि ठूला उद्योग कलकारखाना सञ्चालन गर्नुपर्ने पण्डितले बताए। ठूल्ठूला उद्योग, कलकारखानामा स्वेदशी तथा विदेशी लगानी आकर्षित गरेर श्रमबजारमा आउने सबैका लागि रोजगारी गर्न सरकारले आवश्यक वातावरण बनाउन चुकेको पण्डितले बताए।"
तीनवटै तहलाई बजार अनुगमनको अधिकार,"काठमाडौं : उद्योग, वाणिज्य तथा आपूर्ति मन्त्रालयले तीनवटै तहले बजार अनुगमन गर्न पाउने व्यवस्था गरेको छ। यसअनुसार केन्द्र, प्रदेश र स्थानीय तहले आफ्नो अधिकारक्षेत्रभित्र रहेर बजार अनुगमन गर्न पाउनेछन्। तीनवटै तहले बजार अनुगमन गर्न पाउने भए पनि कसुरका आधारमा कारबाही गर्ने जिम्मेवारी भने केन्द्रीय अनुगमन समिति र वाणिज्य, आपूर्ति तथा उपभोक्ता संरक्षण विभागलाई मात्रै दिने व्यवस्था गरिएको छ। मन्त्रालयले उपभोक्ता संरक्षण नियमावली २०७६ मार्फत यस्तो व्यवस्था गरेको हो। वाणिज्य, आपूर्ति तथा उपभोक्ता संरक्षण विभागका महानिर्देशक नेत्रप्रसाद सुवेदीले सबै तहलाई एकैपटक कारबाही गर्ने जिम्मेवारी सुम्पिदा पारदर्शी र प्रभावकारी नहुने जानकारी दिए। प्रदेश र स्थानीय तहले बजार व्यवस्थित गर्ने सवालमा अनुगमन गर्न पाए। तर कारबाही गर्न पाएनन्, सुवेदीले भने,सबैले कारबाही गर्दा निष्पक्ष, पारदर्शी र प्रभावकारी नहुन सक्छ। दुरुपयोग हुने जोखिम बढ्ने खतरा हुन्छ। स्थानीय जिल्ला प्रशासन कार्यालय तथा स्थानीय तहबीच द्वन्द्व निम्तिने अवस्था आउन सक्ने भएकाले कारबाहीको जिम्मा केन्द्रीय अनुगमन समिति र विभागलाई दिइएको हो। उपभोक्ता संरक्षण ऐन आएको झण्डै डेढ वर्षपछि सरकारले ल्याएको उपभोक्ता संरक्षण नियमावलीमार्फत तीन तहको बजार अनुगमन र कारबाहीको जिम्मेवारीको बाँडफाँट गरिएको छ। य मन्त्रिपरिषद्बाट स्वीकृत प्राप्त गरेको यो नियमावली गत सोमबार राजपत्रमा प्रकाशित गरिएको छ। नियमावली नहुँदा ऐनले गरेको व्यवस्थाअनुसार संघीय सरकार, प्रदेश सरकार र स्थानीय सरकारबीच बजार अनुगमनका विषयमा मतभिन्नता उत्पन्न भएको थियो। अनुगमन क्षेत्राधिकारका विषयमा तीनवटै तहबीच मतभिन्नता उत्पन्न हुँदा प्रभावकारी अनुगमन गर्न सकिएको थिएन। उपभोक्ताको हकहित संरक्षणको सवालमा नियमावलीले केन्द्रीय बजार अनुगमन समिति, प्रदेश बजार अनुगमन समिति र स्थानीय बजार अनुगमन समिति भनेर तीनवटै तहको लागि छुट्टाछुट्टै समिति गठन गरी प्रभावकारी अनुगमन गर्न सकिने व्यवस्था गरेको छ। प्रदेश अनुगमन समितिको हकमा प्रदेश बजार अनुगमन समितिले बजार अनुगमन गर्दा केन्द्रीय बजार अनुगमन समिति र विभागसँग सहकार्य गर्नुपर्ने र स्थानीय तहले प्रदेश बजार अनुगमन समितिसँग सहकार्य गर्नुपर्ने जिम्मेवारी तोकिएको छ। स्थानीय तहका लागि बजार अनुगमन अनुगमन गर्न आवश्यक कार्यविधि सम्बन्धित स्थानीय तहले आफैले निर्धारण गर्नुपर्ने व्यवस्था छ। ऐनको दफा ३८ अनुसार कसुर हुने कार्य भएको पाइएमा कारबाहीका लागि विभाग र सम्बन्धित निरीक्षण अधिकृतलाई पत्राचार गर्नेपर्ने स्थानीय तहको हकमा व्यवस्था गरिएको छ। बजार अनुगमन गर्न आवश्यक दक्ष जनशक्तिका लागि अनुगमन गरिने वस्तु वा सेवासम्बन्धी विज्ञ, निरीक्षण अधिकृत, सुरक्षा निकायका प्रतिनिधि, अन्य निकाय वा संस्थाका प्रतिनिधिसहितको टोली गठन गर्न सकिने व्यवस्था गरिएको छ। यसबाहेक अनुगमनमा जाने निरीक्षणको नियुक्ति र योग्यता पनि तोकिएको छ। निरीक्षण हुन कुनै पनि विषयमा कम्तीमा स्नातक उत्तीर्ण गरेको र कुनै पनि सेवामा कम्तीमा राजपत्रांकित तृतीय श्रेणीको अधिकृत पदमा कार्यरत रहेको हुनुपर्ने व्यवस्था छ। तर कुनै विषयको विशेष ज्ञान आवश्यक पर्नेमा त्यस्तो विषयमा कम्तीमा स्नातक गरेको हुनुपर्ने भनिएको छ। वस्तु वा सेवाको गुणस्तर निर्धारण तथा परीक्षणसम्बन्धी विषय वा कानुन, न्याय वा अपराध अनुसन्धानसम्बन्धी विषयमा मान्यताप्राप्त संस्थाबाट कम्तीमा ३० दिनको तालिमसमेत लिएको व्यवस्था गरिएको छ। नेपाल न्याय सेवामा कार्यरत अधिकृत वा यो नियमावली लागू भएको अवस्थामा वाणिज्य, आपूर्ति तथा उपभोक्ता संरक्षण विभाग तथा यो अन्तर्गत कार्यालयमा वा प्रचलित कानुनअनुसार अपराधको अनुसन्धान तहकिकात काम गर्ने सरकारी निकायमा कम्तीमा ६ महिनाको अनुभव भएको अधिकृतलाई निरीक्षण अधिकृतका रूपमा जिम्मेवारी दिन सकिने नियमावलीमा उल्लेख छ। महानिर्देशक सुवेदीका अनुसार नियमावलीले गरेको व्यवस्थाअनुसार जिल्लामा निरीक्षण अधिकृत तोक्न गृह मन्त्रालयसँग सूची माग गरिएको छ।"
नेपाली मास्क भारतीय बजारमा,"लम्की : कैलालीको टीकापुरमा उत्पादन भएको मास्क भारतीय बजारमा बिक्री हुन थालेको छ । विश्वभर कोभिड१९ को संक्रमण फैलिरहेका बेला बजारमा मास्क अभाव भएपछि सीमावर्ती भारतीय बजारबाट समेत मास्क खरिद गर्न टीकापुर आउन थालेका हुन् । टीकापुरमा महालक्ष्मी गार्मेन्टले उत्पादन गरेका मास्क थोकमा १५ मा बिक्री गर्न थालेपछि भारतीय नागरिकसमेत मास्क खरिद गर्न नेपाल आउन थालेको उद्योगका सञ्चालक प्रकाश तिमिल्सिनाले बताए । दैनिक १० जनासम्म भारतीय नागरिक मास्क खरिद गर्न यहाँ आउन थालेका छन्, उनले भने, एक जनाले ५० वटासम्म लिएर जाने गरेका छन् । उद्योगमा कार्यरत महिलाले दैनिक दुई सयसम्म मास्क उत्पादन गरिरहेको बताएका छन् । उद्योगमा कार्यरत महिलाले रोजगारीसँगै आर्थिकरूपमा महिलालाई सशक्त बनाउन सघाएको बताएका छन् । उद्योगमा मुख्य प्रशिक्षकबाहेकका सबै कामदार महिला छन् । कैलालीमा सर्जिकल मास्क अभाव छ । भएका व्यापारीले पनि ४० रुपैयाँ प्रतिपिस बिक्री गर्ने गरेको उपभोक्ताको गुनासो छ ।"
सेल्फ आइसोलेसनबाट प्रियंकाको सन्देश,कोरोना भाइरसबाट जोगिन सेल्फ आइसोलेसन बसेकी बलिउड अभिनेत्री प्रियंका चोपडाले आइसोलेसनबाटै भिडिओ सार्वजनिक गर्दै सबैलाई हेलो भन्न चाहेको बताएकी छन्। उनले कोरोनाबाट बच्ने पूर्वसावधानी तरिकाबारे पनि बोलेकी छन्।
"धोवीखोला पुल बन्यो, वागमतीमा अनिश्चित","काठमाडौं : अरनिको राजमार्ग अन्तर्गतको माइतीघरतीनकुने सडक खण्ड ६ लेनको छ। सडक चौडा भए पनि यो सडक खण्डमा पर्ने दुई नदी वागमती र धोविखोलाका पुल साँघुरा थिए। चौडा सडक अनुरूप पुल निर्माण गर्ने योजना अनुरुप सडक विभाग काठमाडौं उपत्यका सडक विस्तार आयोजनाले दुई स्थानमा नयाँ प्रविधिको नेटवर्क आर्क ब्रिज निर्माण गर्ने योजना अघि बढायो। सोही योजनाअनुरूप आयोजनाले २०७१ साल पुसमा बिजुली बजारको धोवीखोला र तीनकुनेको वागमती पुलमा नेटवर्क आर्क ब्रिज निर्माण गर्न ठेक्का लगाएको थियो। यी पुल डिजाइन एन्ड बिल्ड मोडालिटी निर्माण व्यवसायीले नै डिजाइन र निर्माण गर्नेगरी ठेक्का लगाइएको हो। धोवीखोलामा पुल निर्माण गर्न जेई कन्स्ट्रक्सनले १२ करोड ८१ लाख ४८ हजार रुपैयाँ र वागमती खोलामा पुल निर्माण गर्न २१ करोड ३३ हजार रुपैयाँमा पप्पु कन्स्ट्रक्सले ठेक्का पाएको थियो। यी दुई पुलमध्ये धोवीखोला पुल करिब निर्माण सम्पन्न भइसकेको छ। यो पुलबाट सवारीसाधन गुड्न सुरु गरिसकेको छ। धोवीखोला पुल रङरोगन र बत्ती राख्न मात्र बाँकी छ। जेई कन्स्ट्रक्सनका संयोजक ललितधोज खड्काका अनुसार चैतसम्म रङ र बत्तीको काम सम्पन्न गरी सडक विभागलाई हस्तान्तरण गरिनेछ। यस विषयमा सडक विभागसँग विभिन्न चरणमा छलफल भइरहेको उनले बताए। यता वागमती पुल भने कहिले सम्पन्न हुने हो भन्ने अन्योल कायम रहेको आयोजनाका सूचना अधिकारी लक्ष्मण देवकोटा बताउँछन्। जेठमा पुल निर्माणका क्रममा भएको ढिलासुस्ती हुनुको कारण खोज्न संसद्को विकास तथा प्रविधि समितिका प्रतिनिधिले स्थलगत अनुगमन पनि गरेका थिए। समितिले पुल छिटो निर्माण गर्न आवश्यक प्रक्रिया अघि बढाउन सडक विभागलाई निर्देशन दिएको थियो। निर्माण कम्पनीले वागमतीमा ८६ मिटर लामो पुल निर्माण गर्नुपर्ने थियो। पुलमा १६ वटा २९५ मिटरको पायल्स निर्माण गरेर पुल बनाउनुपर्ने डिजाइनमा उल्लेख थियो। तर, एउटा पायल्स १४५ मिटरको मात्र र दुईवटा पायल्स चर्किएको भेटिएपछि आयोजनाले काम रोक्न निर्देशन दिएको थियो। तर, ठेकेदारले जबरजस्ती क्याब, सबस्ट्रक्चर र स्ट्रक्चरको काम अघि बढाएको थियो। ठेकेदारको हेपाहा प्रवृत्ति र डिजाइनअनुसार निर्माण अघि नबढाएको, काममा लापर्बाही गरेकाले वागमती पुलको ठेक्का मंसिरमा तोडिसकिएको छ। ठेकेदारले २५ प्रतिशत काम सम्पन्न गरेको दाबीसहित तीन करोड ८६ लाख १६ हजार रुपैयाँ भुक्तानी बुझिसकेको छ। आयोजनाले धरौटी रकम जफत गर्ने गरी ठेक्का तोड्ने प्रक्रिया अघि बढाएसँगै ठेकेदार अदालत गएको थियो। अदालतले ठेकेदारको उजुरीको सम्बन्धमा ठोस निर्णय गरेको छैन। अदालतको निर्णय सडक विभागको पक्षमा हुने अनुमानसहित पुलको पुन ठेक्का प्रक्रियाको तयारी सुरु गरिसकिएको छ। सार्वजनिक खरिद अनुगमन कार्यालयले २०७६ फागुन ५ गतेदेखि २०७९ फागुन ४ गतेसम्मका लागि कालोसूचीमा राखिसकेको छ। कार्यालयले वागमती पुलमा लापर्बाही र ढिला सुस्ती गरेको आरोपमा पप्पुलाई कालोसूचीमा राखेको हो। नेटवर्क आर्क नेटवर्क आर्क पुल नेपालका लागि नौलो प्रविधि हो। आर्कमा नै आधारित हुने भएकाले देख्दा पनि फरक हुन्छ। नेपालमा प्रयोगमा रहेका पुल पिलरमाथि निर्माण भएका छन्। नेटवर्क आर्कमा पिलर हुँदैन। पिलर नहुनाले पनि अब्युटमेन्टका आधारमा पुलको वारपार आर्क (धनुष) फिक्सिङ गरिन्छ। र, माथिल्लो भागमा बांगो आकारका आर्क राखिन्छ। आर्कलाई पनि क्रस ढलान गरेर जोडिन्छ। र, केबल प्रयोग गरेर लोड व्यवस्थापन गरिन्छ। आर्कलाई अब्युटमेन्टमा जोडिन्छ। आर्कमार्फत नै पुलको भारलाई बोक्ने संरचना फिक्स गरिन्छ। पुलमा गाडी गुड्दा त्यसको भार केवल नेटवर्कमार्फत आर्क हुँदै अब्युटमेन्टमा पर्छ। पुलको सम्पूर्ण भारलाई आर्कले थेग्छ।"
कोरोना महामारीमा नापोलीलाई प्रशिक्षणको हतार,मिलान : इटालियन सिरि ए क्लब नापोलीले आफ्नो तयारी बुधबारबाट सुरु गर्ने जनाएको छ । कोरोना भाइरसको महामारीले अहिले सबैभन्दा बढी प्रभाव इटालीमा पारेको छ । इटालीका खेलकुदलगायत सबै गतिविधि ठप्प भएको छ । सरकारले इटालीलाई सम्पूर्ण हिसाबले नाकाबन्दी गरे पनि नापोली प्रशिक्षणका लागि हतारमा देखिएको अन्तर्राष्ट्रिय सञ्चार माध्यमले जनाएका छन्। यद्यपि नापोलीले भने कोरोनाबाट जोगिएर तयारी र प्रशिक्षण सुरु गर्ने जनाएको छ । नापोलीले आफ्नै फुटबल टेक्निकल सेन्टरमा तयारी गर्न लागेको हो। नापोलीले जस्तै सोमबारबाट अर्को सिरि ए टोली काग्लियरीले पनि तयारी सुरु गर्ने बताइएको छ । अर्को टोली लाजियोले भने एक सातापछि तयारी सुरु गर्न लागेको छ । इटालीलाई कोरोना भाइरसले अहिले सबैभन्दा बढी पिरोलेको छ । सिरि एको शीर्ष स्थानमा रहेको युभेन्ट्सका दुई खेलाडीलाई त कोरोना संक्रमण भइसकेको छ । युभेन्ट्सका रक्षक ड्यानियल रुगानी र मिडफिल्डर ब्लेस माटुडी कोरोना भाइरसबाट संक्रमित भएका छन् । ड्यानियल र माटुडी दुवैको अहिले उपचार भइरहेको छ । इटालियन सिरि एमा अहिले २६औं चरणको खेल चलिरहेको छ । शीर्ष स्थानमा रहेको साविक विजेता युभेन्ट्सको २६ खेलबाट ६३ अंक छ । दोस्रो स्थानमा रहेको लाजियोको ६२ अंक छ । एक खेल कम खेलेको इन्टर मिलानको ५४ अंक छ । प्रशिक्षणका लागि आतुर देखिएको नापोली ३९ अंकसहित छैटौं स्थानमा छ । २५ खेलबाट ३२ अंक बनाएको काग्लियरी १२औं स्थानमा छ ।
स्वदेश फर्किए कालिन,काठमाडौं : विश्वभर महामारीका रूपमा फैलिएको कोरोना भाइरस (कोभिड१९)को त्रासका कारण नेपाली फुटबल गतिविधि ठप्प भएपछि नेपाली राष्ट्रिय टोलीका विदेशी प्रशिक्षक योहान कालिन शनिबार स्वदेश फर्किएका छन् । नेपाली राष्ट्रिय टोलीको विश्वकप छनोट खेल रोकिएपछि कालिन शनिबार आफ्नै देश स्विडेन फर्किएका हुन् । कोरोनाको सन्त्रास रोकिएपछि कालिन नेपाल फर्कने अखिल नेपाल फुटबल संघ (एन्फा)ले जनाएको छ । कोरोनाका कारण एन्फाले आफ्ना सम्पूर्ण गतिविधि रोकेको छ । एन्फाले काठमाडौंमा जारी सहिद स्मारक बी डिभिजन लिग रोक्नुका साथै एन्फा कार्यलयसमेत एक साताका लागि बन्द गरेको छ। कालिनले एक वर्षअघि चैत महिनादेखि नै नेपाली राष्ट्रिय टोलीको प्रशिक्षकको जिम्मेवारी सम्हालेका थिए । कालिनले सहिद स्मारक ए डिभिजन लिग सकिएलगत्तै कतारमा सन् २०२२ मा आयोजना हुने विश्वकप छनोट खेलका लागि तयारी सुरु गरेका थिए । नेपालले विश्वकप छनोटको एसियाली छनोटअन्तर्गत चाइनिज ताइपेई र अस्ट्रेलियासँगको खेलका लागि तयारीसमेत सुरु गरेको थियो। कालिनले लिगमा उत्कृष्ट प्रदर्शन गरेका खेलाडीलाई समेटेर ३३ सदस्यीय टोलीलाई अभ्यास गराउन सुरु गरेका थिए । कोरोनाको संक्रमणका कारण विश्व फुटबल महासंघ (फिफा) र एसियाली फुटबल महासंघ (एएफसी)ले विश्वकप छनोटलगायत सबै फुटबल गतिविधि स्थगित गरेका छन् । विश्वकप छनोटअन्तर्गत नेपाल एसियाली देशको छनोटमा समूह बीमा छ । नेपालले समूहमा खेलेका पाँच खेलमध्ये एउटामा मात्र जित हात पारेको छ । समूहमा तीन अंक बनाएको नेपाल तालिकाको चौथो स्थानमा छ।
भीडमा भन्दा सतर्कतामा गर्भवती,"उत्तरी छिमेकी चीनबाट सुरु भएको कोरोना भाइरस अर्थात् कोभिड १९ को संक्रमण दक्षिणी छिमेकी भारतमा आइपुग्दा नेपालमा त्रास बढ्नु स्वाभाविकै हो। यो भाइरसको संक्रमण विश्वका १ सय ८५ देशमा फैलिइसकेको र १० हजारभन्दा बढीको मृत्युसमेत भइसकेको छ। यस यस अवस्थामा हामी भयरहित कसरी बस्न सक्छौ। सरकारले पनि यसबाट जोगिन सर्तकताका उपाय अपनाएका छन् र जनताका हितका लागि कडाइ पनि गरिएको छ। कोरोनाको संक्रमणले हाम्रो देशमा भयावह स्वरूप लिएको छैन, तर लिन सक्दैन भन्नचाहिँ सकिँदैन। यसबाट सुरक्षित रहनु हरेक नागरिकको कर्तव्य हो। अहिलेको अवस्थामा सजग र सतर्क रहनु नै सबैभन्दा राम्रो उपाय हो। रुघाखोकी लागेको तथा श्वासप्रश्वासका बिरामीको नजिक नजाने तथा हातको सरसफाइ नियमित गरेमा संक्रमणको सम्भावना कम रहन्छ। नियमित रूपमा साबुनपानीले हात धुने, खोक्दा, हाच्छ्युँ गर्दा नाकमुख छोप्ने, संक्रमित व्यक्तिबाट टाढा बस्ने, मास्क लगाएर हिँडडुल गर्ने, पशुजन्य मासु तथा अन्डा राम्रोसँग पकाएर खाने, जंगली र घरपालुवा पशुपन्छीको असुरक्षित सम्पर्कबाट टाढा राख्ने आदि उपायले मात्र पुग्दैन। कोरोनाको संक्रमण हुनेबित्तिकै सबैलाई ज्वरो आउने, रुघा लाग्ने वा श्वास फेर्न गाह्रो हुँदैन। अर्थात् संक्रमण हुनेबित्तिकै सबै रोगी हुँदैनन् तर त्यस्ता संक्रमितले पनि भाइरसको संक्रमण सार्न सक्छ। त्यसैले भाइरसको संक्रमण रहेको क्षेत्रबाट आएको जोकोही पनि १४ दिन अनिवार्य क्यारेन्टाइनमा बस्नुपर्ने हुन्छ। भारतीय गायिका कनिका कपुर यसरी क्यारेन्टाइनमा नबसेका कारण संसद्लगायत धेरैमा कोभिड १९ को संक्रमण देखिएको छ। नेपालमा पनि रोग नदेखिएका तर यस्ता संक्रमितहरू कति छन् वा छैनन् भन्न सकिने अवस्था छैन। त्यसैले यस अवस्थामा आफैं सुरक्षित बस्नु महत्वपूर्ण हुन्छ र यसका लागि घरबाहिर ननिस्कनु, बाहिरबाट आएका मानिसलाई नभेट्नु तथा भीड नगर्नु उत्तम उपाय हुन सक्छ। घरभित्र बस्न भनेको अवस्थामा गर्भवती परीक्षण गर्ने कि नगर्ने ? गर्भवतीले नियमित परीक्षण गर्नुपर्ने हुन्छ र कतिले कुनकुन मितिमा चिकित्सकसँग भेट्ने भनेर कार्यतालिका पनि बनाइसकेका हुन्छन्। समयमा परीक्षण गराउन नजाँदा गर्भमा असर पर्ने त होइन भन्ने डर गर्भवतीमा हुनु स्वाभाविक हो। अस्पतालमा बिमारी आउने भएकाले कोभिड १९ का संक्रमित पनि आउने सम्भावना हुन्छ। त्यसैले अस्पताल जाँदा संक्रमणको खतरा बढि हुन्छ भने नजाँदा गर्भमा खतरा बढ्ने हो कि डर। वर्तमान अवस्थामा अस्पताल नियमित परीक्षणका लागि नै जानु उपयुक्त हँुदैन। तर गर्भावस्थामा पनि केही आकस्मिक र जटिलता हुन सक्छ, जुन अवस्थामा समयमा अस्पताल पुगिएन भने आमा र बच्चा दुवैलाई खतरा हुन सक्छ। सामान्यतयाः गर्भको बच्चाको चाल वा चलेको गर्भवतीले महसुस गर्नुपर्छ। गर्भको बच्चा राम्ररी चलिरहेको छ भने तत्कालै अस्पताल जानु पर्दैन। तर ६ महिनाभन्दा बढीको गर्भ भएको अवस्थामा र अझै गर्भको अन्तिम अवस्थामा गर्भको बच्चा चलेको महसुस नभएको अवस्थामा तुरुन्त अस्पताल जानुपर्छ। त्यस्तै व्यथा लागेमा, रगत वा पिसाबजस्तो पानी बगेमा, धेरै नै पेट दुखेमा अस्पताल जानैपर्छ। गर्भास्थामा अलिअलि पेट दुख्दैमा वा अलिअलि कम्मर दुख्दैमा अहिलेको अवस्थामा अस्पताल धाउनु उपयुक्त नहुन सक्छ। त्यस्तै यस अवस्थामा नियमित गर्भ परीक्षणका लागि अस्पताल नजानु नै उपयुक्त हुन्छ। यस अवस्थामा गर्भको भ्रूण र गर्भवतीको स्वास्थ्यका लागि सरसफाइमा ध्यान पुयाउनु सँगै पोषणयुक्त खाना खानुपर्छ। नियमित रूपमा खाने आइरन तथा क्याल्सियम खाइरहनुपर्छ। गर्भवतीले लिने खोप टीडी केही हप्ता ढिलाइ भएमा कुनै नराम्रो नहुने भएकाले यसका लागि पनि खोप केन्द्र वा अस्पताल जानु उपयुक्त नहोला। गर्भवतीलाई वातावरणीय तापक्रमको वृद्धिले पिसाब संक्रमण हुने सम्भावना बढ्ने हुन्छ। त्यसैले यसबाट बच्न प्रशस्त मात्रामा पानी तथा झोल खानेकुरा सेवन गर्नुपर्छ। यस बेला सामान्य रुघा वा ज्वरो आएमा पनि आत्तिनु हुँदैन। बरु सामान्य ज्वरोका लागि सिटामोल सेवन गर्ने, आराम गर्ने र घरमै बस्नु उपयुक्त हुन्छ। तर असामान्य रूपमा कुनै समस्या धेरै भएमा अस्पताल जानु ठीक हुन्छ। गर्भवती महिला अस्पताल जानैपरे पनि धेरै भीडभाडमा पर्खिने वा अनावश्यक रूपमा अस्पतालमा धेरै समय खर्चिनु हुँदैन। स्मरण रहोस्, कोभिड १९ भाइरसले हुने रोगका लागि कुनै खास उपचार छैन। यो भाइरसले निम्त्याएका लक्षणका आधारमा उपचार गरिन्छ र यस भाइरसको विरुद्ध हालसम्म कुनै खोप पनि बनेको छैन।"
कोरोना महामारीका कारण बन्द सिनेमाघर खुले,"बेइजिङ : चीनमा कोरोना भाइरस (कोभिड१९)को महामारीका कारण महिनौंदेखि बन्द सिनेमाघर पुनः सञ्चालनमा आएका छन्। चीनको फिल्म टिकट एप्सका अनुसार हाललाई करिब १७ वटा सिनेमाघर खुलाइएको छ। तर, देशभरिका सिनेमाघरबाट चलेका फिल्मले भने जम्मा एक हजार ७० डलर मात्र कलेक्सन गरेको छ। फिल्म क्षेत्र संकटमा परेको अवस्थामा संकट कम गर्न चाइना फिल्म ब्युरोले सिनेमाघरलाई पाँचवटा पुराना सुपरहिट फिल्म चलाउन अनुमति दिएका हुन्। तिनमा वुल्फ वारियर २ (२०१७), द वेदरिङ अर्थ (२०१९), उल्फ टोटेम (२०१५), अमेरिकन ड्रिम्स इन चाइना (२०१३) र केपरनाम (२०१८) दिने भएको छ। प्रदर्शन गरिएका ती फिल्मबाट कलेक्सन भएको सबै रकम सिनेमाघरले नै लिन पाउने छन्। त्यसैगरी सिनेमाघरमा दर्शकलाई लोभ्याउन विस्तारै स्थानीय फिल्मदेखि अस्कर अवार्ड जितेका फिल्म चलाउनुपर्ने आइम्याक्सका सीईओ रिचर्ड गेलफान्डले बताएका छन्।"
कवाडी संकलकलाई निषेध,"काठमाडौं : काठमाडौं महानगरपालिकाको वातावरण व्यवस्थापन विभागले ल्यान्डफिल साइटमा कवाडी सामान संकलन गर्न निषेध गरेको छ। कोरोना भाइरस संक्रमण, रोकथाम तथा नियन्त्रणका लागि शनिबारबाट कवाडी सामान बटुल्न महानगरले रोक लगाएको महानगरका वतावरण विभागका प्रमुख हरिकुमार श्रेष्ठले बताए। सुरक्षाका लागि हामीले कवाडी संकलकलाई रोक लगाएका हौं, उनले भने, अर्को सूचना नगरुन्जेलका लागि रोक लगाइएको छ। फोहोरमा काम गर्ने सफाइ कर्मचारीले मास्क, पञ्जा, टोपी र जुत्ता नलगाई सफाइमा आउन नपाउने व्यवस्था गरिएको छ। महानगरमा हाल ९५० जना सफाइमा काम गर्ने कर्मचारी छन्। विभागले सफाइ कर्मचारीका लागि साबुनपानीले हात धुने व्यवस्था गरिएको वातावरण व्यवस्थापन विभागका प्रमुख हरिकुमार श्रेष्ठले बताए। हामीले सफाइ कर्मचारीलाई छुट्टि दिने अवस्था त छैन, उनले भने, तर कर्मचारीलाई गोल्बस, मास्क लगायतका सामग्री उपलब्ध गराएका छौं। साबुनपानीले हात धुने व्यवस्था पनि मिलाएका छौं। महानगर कार्यालय प्रवेशद्वारमा पनि आइतबारबाट स्वास्थ्य सहायता कक्ष स्थापना गरिनेछ। कार्यालय प्रवेश गर्ने कर्मचारी र सेवाग्राहीको ज्वरो मापन गरेर मात्र प्रवेश व्यवस्था मिलाइनेछ। टेकुस्थित ट्रान्सफर स्टेसन, सिसडोलस्थित ल्यान्डफिल साइट र फोहोर ढुवानी हुने सडकमा किटनाशक औषधि छर्कने मात्रा बढाइने भएको छ। जोखिमपूर्ण सेवामा काम गर्ने कर्मचारीको बिमा प्रक्रिया विभागले अघि बढाएको उनले बताए। विभागले शनिबारबाट एक सूचना जारी गर्दै महानगरवासीलाई सडकमा फोहोर ननिकाल्न अनुरोध गरेको छ। सूचनामा आआफ्नो घर, पसल, उद्योग, कलकारखाना, व्यवसाय तथा कार्यालयबाट उत्सर्जन हुने फोहोर कुहिने र नकुहिने छुट्याएर फोहोरको गाडी आएको समयमा मात्र बाहिर निकाल्न आग्रह गरिएको छ।"
नाकाबाट हुलका हुल,"शिवराज भट्ट धनगढी, महादेव अवस्थीमहेन्द्रनगर,शंकरप्रसाद खनालनेपालगन्ज : भारतमा कोरोना भाइरस (कोभिड१९) संक्रमण फैलिएपछि विभिन्न कामले त्यहाँ रहेका नेपाली हुलका हुल स्वदेश फर्किन थालेका छन्। कञ्चनपुरको पश्चिमी नाका गड्डाचौकीबाट शनिबार १० हजारभन्दा बढी नेपाली फर्किएका छन्। बाँकेको जमुनाहा नाका हुँदै शनिबार २० हजारले आवतजावत गरेको नेपालगन्ज उपमहानगरपालिकाले जमुनाहामा सञ्चालन गरेको हेल्थ डेक्सका अहेव शालिकराम कश्यपले बताए। उनका अनुसार चार दिनमा ३३ हजार आठ सय २० जना भारतबाट आएका छन्। गड्डार्चाकीमा श्रीसिंह शार्दूल गुल्म भगतपुर ब्यारेकका गुल्मपति सेनानी प्रणयजंग मल्लको नेतृत्वमा सैनिक टोली खटिएको छ। बिहान एक्कासि घर फर्किनेको भीड लागेपछि स्वास्थ्य परीक्षण गर्नै गाह्रो भयो, सहायक रथी शंकर पण्डितले भने, तापनि हामीले त्यसको व्यवस्थापन गर्यौं। जमुनाहा नाकामा नेपाली र भारतीय स्वास्थ्यकर्मीले गरेको कोरोना परीक्षण रिपोर्टका आधारमा विगत चार दिनमा ६४ हजार ५४ जनाले सीमा वारपार गरेका छन्। शनिबार साँझ ६ बजेसम्म ९ हजार पाँच सय ८८ जना आएका छन्। राति १० बजेसम्म चार पाँच हजार थपिन सक्ने अनुमान छ। जमुनाहा हेल्थ डेक्सका अहेव कश्यपका अनुसार हरेक दिन भारतबाट नेपाल आउने बढेको बढ्यै छन्। जमुनाहबाट बुधबार सात हजार सात सय २३, बिहीबार आठ हजार ७ सय ५०, शुक्रबार सात हजार सात सय ५९ नेपाली स्वदेश फर्किएका छन्। सीमामा कोरोना परीक्षणका लागि शुक्रबारदेखि नेपाली सेना पनि खटिएको छ। नेपालगन्ज उपमहानगरपालिकाबाट पनि एक सिफ्टमा दुई जनाका दरले दैनिक आठ जना स्वास्थ्यकर्मी खटिएका छन्। बिहान ६ बजेदेखि राति १० बजेसम्म चार सिफ्टमा स्वास्थ्यकर्मीले कोरोना जाँचिरहेका छन््। रुपैडियामा कोरोना जाँच गरिरहेको बहराइच जिल्लाको सामुदायिक स्वास्थ्य केन्द्र चर्दाका इएमटी दीपक मि श्राका अनुसार चार दिनमा ३० हजार भारत प्रवेश गरेका छन्। भारत जाने पनि हरेक दिन बढिरहेका छन्। बुधबार साढे चार हजार, बिहीबार साढे पाँच हजार, शुक्रबार सात नौ हजार र शनिबार १३ हजारभन्दा बढी पुग्ने मि श्राले बताए भारतबाट हजारौं नेपाली घर फर्किन थालेपछि सुदूरपश्चिममा स्थानीय प्रशासनले संक्रमण हुन नदिन शनिबार विभिन्न निर्णय गरेको कञ्चनपुरका प्रमुख जिल्ला अधिकारी नूरहरि खतिवडाले बताए। उनका अनुसार कञ्चनपुरका गड्डाचौकीबाहेक अन्य नाकाबाट भारततर्फको आवागमन तत्कालका लागि बन्द गर्ने निर्णय भएको छ। भीमदत्त नगरपालिकामा रहेको सीएमए छात्रावास र जिल्ला प्रशासनको पुरानो भवनलाई तत्काल क्वारेन्टाइन स्थलका रूपमा प्रयोग गर्ने निर्णय गरिएको उनले बताए। प्रदेश सरकारले भारतबाट फर्किएका नेपालीलाई सेल्फ क्वारेन्टाइन बसिदिन आग्रह गरेको छ। मुख्यमन्त्री त्रिलोचन भट्टले सीमा क्षेत्रमा ज्वरो नदेखिएपछि ढुक्क भएकालाई घर गएर केही दिन सेल्फ क्वारेन्टाइन बस्न भनेका हुन्। वर्षौंदेखि भारतमा काम गरेर फर्केकाहरूले बुवाआमा, पत्नी, छोराछोरी र छिमेकीलाई जोगाउन पनि घरलाई क्वारेन्टाइन बनाउन आग्रह गर्दछु, मुख्यमन्त्री भट्टले भने, कोरोनाबाट जोगिन हरेक नेपालीको उत्तिकै जिम्मेवारी छ। उनले शनिबार बिहान कैलालीस्थित गौरीफन्टा नाका र कञ्चनपुरको गड्डाचौकी नाकाको स्थिति अवलोकन गरेका थिए। उनले घर जाने बाटोमा रहेका हरेक हेल्थ डेस्कमा झन्झट नमानी ज्वरो मापन गर्न आग्रह गरे। प्रदेश सरकारले गेटामा निर्माणाधीन मेडिकल कलेजलाई १ हजार शड्ढयाको आइसोलेसन बनाउने भएको छ। मुख्यमन्त्री भट्ट र सामाजिक विकासमन्त्री कृष्णराज सुवेदीले शनिबार निर्माणाधीन कलेज निरीक्षण गरेका थिए। गेटामै रहेको झन्डै ४ सय शड्ढयाको गेटा आँखा अस्पताललाई पनि आइसोलेसन वा क्वारेन्टाइनका रूपमा प्रयोग गर्न सकिने मन्त्री सुवेदीले बताए। उनले गड्डाचौकी हेल्थ डेस्कलाई दुई थान इन्फ्रारेड थर्मोमिटर उपलब्ध गराएका थिए। गड््डाचौकीमा सेनाको स्वास्थ्य टोली खटिएको छ। बजारमा भीड बाँकेको सीमावर्ती रुपैडिया नाकामा कफ्र्यु लाग्ने भन्दै ठूलो संख्यामा नेपाली शनिबार किनमेल गर्न पुगेका थिए। दैनिक उपभोग्य, वस्तु, खाद्यान्न, तरकारी, नुन, चिनी, तेल, पिठो बोकेर फर्केका थिए। साढे दुई किलो टमाटर किनेर हिँड्दै गरेका नेपालगन्जको जैसपुरका कुँवारे सोनीले बजार बन्द भए पनि टमाटरको चटनी (अचार) बनाएर भात खान सक्ने बताए। बैजनाथ गाउँपालिका ४ तिलकपुरमा किराना पसल गरिरहेका शिवप्रसाद थारू पसलका लागि केही सामान किनेर फर्कंदै गरेको अवस्थामा जमुनाहा भेटिएका थिए। दुई पैसा सस्तो पर्र्छ भनेर आएको हुँ। सीमा बन्द हुुन्छ भन्छन्। हामीले के खाएर बाँच्ने ? , उनले भने। नेपालगन्जमा बजार बन्द नेपालगन्ज उपमहानगरपालिकामा अत्यावश्यक सामानबाहेकको आइतबार बजार बन्द गर्ने निर्णय गरिएको छ। बाँकेका प्रमुख जिल्ला अधिकारी कुमारबहादुर खड्काको संयोजकत्वमा गठित जिल्लास्तरीय कोरोनाविरुद्धको टाक्स फोर्सको शनिबार बसेको बैठकले दैनिक उपभोग्य वस्तु, मेडिकलबाहेकका सम्पूर्ण व्यवसाय बन्द गर्ने, आइतबारदेखि लायन्स डेन्टल अस्पतालमा ४० बेडको आइसोलेसन स्थापना गर्ने र वडास्तरमा क्वारेन्टाइनका लागि स्थानीय तहलाई अनुरोध गर्ने, सेल्फ आइसोलेसनमा बस्न आमनागरिकमा आह्वान गर्ने निर्णय गरिएको छ। सीमावर्ती बहराइचमै कोरोना संक्रमित फेला परेकाले नेपालगन्ज नाका पूर्ण रुपमा बन्द गर्न टाक्स फोर्सले नेपाल सरकारसँग आग्रह गरेको छ। पश्चिमी सीमा नाका गड्डाचौकीमा शनिबार बिहान स्वास्थ्य परीक्षणका लागि लामबद्ध नेपाली। भारतमा कोरोना भाइरस संक्रमणपछि उनीहरू स्वदेश फर्किएका हुन्। हल्लाले सीमावासी हैरान सीमामा निगरानी कक्ष कोरोना संक्रमण : भारतीय सीमाबाट फैलिने जोखिम नाकामा मुख्यमन्त्रीको अनुगमन (तस्बिर) ४१ नाकामा सेनासहितको हेल्थ डेस्क वीरगन्जमा थप कडाइ"
वीरगन्जमा थप कडाइ,"वीरगन्ज : भारतबाट नेपाल प्रवेश गर्ने मुख्य नाकामा कोरोना संक्रमण परीक्षणमा कडाइ गरिएको छ। रक्सौलवीरगन्ज नाका हुँदै भारतबाट प्रवेश गर्नेको निगरानीमा लापरबाही गरिएको गुनासो आएपछि शनिबारदेखि कडाइ गरिएको हो। वीरगन्जको इनर्वा नाकामा महानगरपालिकाले माघदेखि नै हेल्थ डेस्क स्थापना गरी भारतबाट प्रवेश गर्नेको परीक्षणका लागि स्वास्थ्यकर्मी खटाएको थियो। तर नाकामा खटिएका सीमित स्वास्थ्यकर्मीले भारतबाट प्रवेश गर्ने सबैको परीक्षण गर्न नभ्याएका कारण अधिकांश भारतीय बिनापरीक्षण नेपाल प्रवेश गर्दै आएका थिए। वीरगन्ज नाकामा नेपाल प्रवेश गर्नेको स्वास्थ्य परीक्षणका लागि शनिबारदेखि नेपाली सेनाको चण्डीप्रसाद गण खटिएको छ। महानगरपालिकाका स्वास्थ्यकर्मीसँगै सेनाले पनि नेपाल प्रवेश गर्नेको तापक्रम स्क्रयानिङ गरिरहेका छन्। त्यसमा सशस्त्र प्रहरी र नेपाल प्रहरीले पनि सहयोग गरिरहेका छन्। स्वास्थ्य परीक्षणका लागि नाकामा सेना पनि खटाइएको गणका प्रमुख सेनानी मदनजंग राणाले जानकारी दिए। उनले भने, एकपटकमा २ वटा अल्ट्रा थर्मोमिटरसहित चार जनाको टोली खटाएका छौं। आवश्यक परे संख्या थप्न सकिन्छ। वीरगन्ज महानगरपालिकाका स्वास्थ्य महाशाखा प्रमुख अरुणकुमार महतोले नाकामा स्वास्थ्य परीक्षणमा कडाइ गरिएको बताए। महानगरपालिकाका तर्फबाट ७ जना स्वास्थ्यकर्मी खटाइएको छ। वीरगन्ज नाकामा चैत १ देखि ७ गतेसम्म ४३ हजार ९ सय १० जनाको तापक्रम स्क्र्यानिङ गरिएको छ। तीमध्ये कसैलाई पनि कोरोनाको संक्रमण फेला नपरेको उनले बताए। पर्साका प्रमुख जिल्ला अधिकारी विष्णुकुमार कार्कीले भने, शनिबारदेखि नाकामा सेनाले पनि सघाइरहेको छ। सीमामा निगरानी कक्ष कोरोना संक्रमण : भारतीय सीमाबाट फैलिने जोखिम सीमाका हेल्थ डेस्कमा सेना नाकामा मुख्यमन्त्रीको अनुगमन (तस्बिर) ४१ नाकामा सेनासहितको हेल्थ डेस्क नाकाबाट हुलका हुल"
आजदेखि ग्यास सहज,"काठमाडौं : राजधानीमा आइतबारदेखि ग्यासको अतिरिक्त बिक्री केन्द्र (आउटलेट) सञ्चालन हुँदै छ। नेपाल आयल निगमले एलपी ग्यास उद्योग संघको सहकार्यमा निम्न र मध्यम वर्गलाई राहत दिने उद्देश्यले अतिरिक्त बिक्री केन्द्र राख्न लागेको हो। २२ वटा ग्यास उद्योगले बिहान १० देखि ५ बजेसम्म ग्यास वितरण गर्नेछन्। निगमका कार्यकारी निर्देशक सुरेन्द्र पौडेलका अनुसार कोरोना भाइरसको हल्लासँगै उपत्यकामा बसोबास गर्ने उच्च मध्यम वर्ग र उच्च वर्गले अत्यधिक संख्यामा खाना पकाउने ग्यासको सञ्चित गरेका छन्। यसले गर्दा निम्न वर्ग, अति निम्न वर्ग र मध्यम वर्ग समयमा सिलिन्डर पाउन सास्ती व्यहोर्न बाध्य छन्। हामीले मागभन्दा दोब्बर परिमाण ग्यास आपूर्ति गरिरहेका छौं। त्यही परिमाणमा उद्योगबाट सिलिन्डर पनि बजारमा गइरहेका छन्। तर निम्न वर्गले सहज रूपमा सिलिन्डर पाउन सकेका छैनन्, पौडेलले भने, तिनलाई लक्षित गरी संघको सहकार्यमा अवस्था सामान्य नहुँदासम्म अतिरिक्त आउटलेट व्यवस्था गरेका छौं। साबिकका डिपो, डिलर र बिक्री केन्द्र पनि पूर्ववत् सञ्चालनमा रहनेछन्।यस्ता आउटलेटबाट उपभोक्ताले खाली सिलिन्डर साटेर भरिएका सिलिन्डर तत्कालै प्राप्त गर्न सक्नेछन्। तर एकजना उपभोक्ताले एक थान मात्रै सिलिन्डर पाउने व्यवस्था गरिएको छ। निगमले प्रतिसिलिन्डर एक हजार तीन सय ७५ रुपैयाँ मूल्य तोकेको छ। आउटलेटबाट एउटा उपभोक्ताले एक थानभन्दा बढी संख्यामा सिलिन्डर नपाउने व्यवस्था गरेका छौं, पौडेलले भने, साँच्चिकै पीडामा रहेका,सहज रूपमा ग्यास नपाएर चुलोचौका बाल्न नपाएका समूहका लागि विशेष व्यवस्था गरिएको हो। संघका अध्यक्ष गोकुल भण्डारीका अनुसार ग्यास रिफिलिङ गर्ने एउटा उद्योगले कम्तीमा राजधानीका तीन स्थानमा यस्तो आउटलेट सञ्चालनमा ल्याउने सहमति भएको छ। निगमका अनुसार शनिबार उपत्यका केन्द्रित ग्यास उद्योगका लागि ३८ बुलेट आयात भएको छ। सुनौली नाकामार्फत १९ वटा र रक्सौल नाकामार्फत १९ बुलेट भिœयाइएको छ।भैरहवा नाकामार्फत बाबाको एक, भानुको एक, एभरेस्टको तीन, गीताको एक, गौरीशंकरको एक, जानकीको दुई, साइबाबाको दुई, श्रीकृष्णको एक, नेपालको तीन, नेप गण्डकीको एक, श्रीको एक, श्रीरामको दुईवटा बुलेट भित्रिएका छन्। रक्सौल नाकामार्फत श्री साइबाबाका दुई, बाबाका सात, साइबाबाको एक, चण्डेश्वरीको एक, श्रीकृष्णका चार, एचपीको एक, त्रिवेणीको एक, गौरीशंकरको एक, राजधानीका दुई, नेपालको ६, राजधानीको चार, ओमको दुई, सिद्धार्थको एक र सूर्यको एक थान बुलेट भित्रिएको छ। निगमका कर्मचारी सरुवा निगमले इन्धनको बिक्रीवितरणमा प्रभावकारी भूमिका खेल्न नसकेको अरोपमा दुई उच्च कर्मचारीको सरुवा गरेको छ। निगमले वितरण विभागका प्रमुख तथा प्रवक्ता वीरेन्द्र गोइत तथा थानकोट डिपोका प्रमुख विनितमणि उपाध्यायलाई सरुवा गरेको हो। निगम स्रोतका अनुसार भारतबाट पर्याप्त परिमाणमा इन्धन आयात भए पनि गत सोमबार र मंगलबार पेट्रोल पम्पमा सर्वसाधारणको ठूलो लाइन लागेको विषयमा दुवै अधिकारीलाई सरुवा गरिएको हो।गोइतलाई जिम्मेवारीविहीन बनाएर प्रबन्ध निर्देशकको कार्यालयमा र उपाध्यायलाई थानकोट डिपोबाट केन्द्रीय कार्यालयमा सरुवा गरिएको छ। थानकोट डिपो प्रमुखमा अमलेखगन्जका क्षेत्रीय प्रमुख प्रदीप यादवलाई सरुवा गरिएको छ। कुन कम्पनीको ग्यास कहाँबाट वितरण ?"
कांग्रेस महाधिवेशन प्रभावित : क्रियाशील सदस्यता वितरण र नवीकरण स्थगन,"काठमाडौं : कोरोना भाइरसको जोखिमका कारण नेपाली कांग्रेसको १४ औं महाधिवेशन कार्यतालिका प्रभावित भएको छ। केन्द्रीय महाधिवेशन २०७७ फागुन ७, ८, ९ र १० गते गर्ने गरी कार्यतालिका सार्वजनिक गरिएको थियो। यसअघि नै पार्टीका ठूला सभासम्मेलन नगर्ने निर्णय गरिसकेको कांग्रेसले महाधिवेशनसम्बन्धी गतिविधि भने रोकेको थिएन। सरकारले कोरोना संक्रमणको जोखिमबाट बच्न अत्यावश्यकबाहेकका सबै सेवामा रोक लगाउने निर्णय गरेसँगै कांग्रेसले पनि क्रियाशील सदस्यता वितरण र नवीकरण कार्य स्थगित गरेको हो। क्रियाशील सदस्यता वितरण र पार्टीको समायोजन रोकिएसँगै महाधिवेशनको समग्र कार्यतालिका प्रभावित हुने देखिएको छ। महाधिवेशन कार्यतालिकाअनुसार फागुन १६ गतेदेखि चैत मसान्तसम्म क्रियाशील वितरण र नवीकरण कार्य सम्पन्न गर्ने उल्लेख छ। संघीय व्यवस्थाअनुसार पार्टीको आन्तरिक संगठन समायोजन पनि प्रभावित हुने भएको छ। पार्टी प्रवक्ता एवं सूचना, संचार एवं प्रचार विभाग प्रमुख विश्वप्रकाश शर्माले चैत मसान्तसम्म महाधिवेशन तयारीसम्बन्धी कार्य पनि स्थगन गरिएको जानकारी दिए। प्राणघातक कोरोना भाइरसको जोखिम दृष्टिगत गरेर ठूला भेला र सम्मेलन यसअघि नै स्थगित गरिए पनि १४ औं महाधिवेशन तयारीसँग सम्बन्धित (क्रियाशील सदस्यता नवीकरण र वितरण एवं बाँकी समायोजन) कार्य जारी थिए, प्रवक्ता शर्माले भने, तर पछिल्लो समयमा अझै बढेको जोखिमबाट थप सतर्कताका लागि चैत ९ देखि लागू हुने गरी ती कार्य चैत्र मसान्तसम्मका लागि स्थगित गरिएका छन्। यसअघि चैत मसान्तसम्म क्रियाशील सदस्यता वितरण र नवीकरण कार्य सम्पन्न गर्ने उल्लेख थियो। समायोजनको काम लम्बिएपछि कार्यतालिका संशोधन गरिएको थियो। फागुन १५ सम्म ३५ जिल्लाको मात्र पार्टीको संगठन समायोजन काम सकिएको थियो। अझै एक तिहाइ जिल्लामा समायोजनको काम बाँकी छ। कांग्रेसको १४ माघमा बसेको केन्द्रीय कार्यसमिति बैठकले महाधिवेशनको कार्यतालिका परिमार्जनसहित सार्वजनिक गरेको थियो। ११ पुसमा बसेको केन्द्रीय कार्यसमिति बैठकले बहुमतबाट सार्वजनिक गरेको कार्यतालिकाप्रति वरिष्ठ नेता रामचन्द्र पौडेल समूहले असहमति जनाएपछि संशोधन गरिएको थियो। संशोधित कार्यतालिकामा विधानले तोकेको कार्यविधिबमोजिम प्रतिनिधिसभा क्षेत्रीय कार्यसमितिले नयाँ क्रियाशील सदस्यता वितरण र जिल्ला कार्यसमितिले क्रियाशील सदस्यता नवीकरण फागुनदेखि चैत मसान्तसम्म गर्ने उल्लेख छ। त्यस्तै प्रतिनिधिसभा क्षेत्रीय कार्यसमितिले वितरण गरेको नयाँ क्रियाशील सदस्यता र जिल्ला कार्यसमितिले नवीकरण गरेको क्रियाशील सदस्यताको सूची अर्काे वर्ष वैशाख मसान्तभित्र केन्द्रमा पठाइसक्नुपर्नेछ। नयाँ क्रियाशील सदस्यता वितरण सम्बन्धमा जिल्लास्तरीय क्रियाशील सदस्यता प्रारम्भिक छानबिन समितिमा उजुरी र नवीकरणउपर क्रियाशील सदस्यता केन्द्रीय छानबिन समितिमा उजुरी दिने अन्तिम अवधि जेठ १५ गतेसम्मका लागि तोकिएको छ। यस्तै क्रियाशील सदस्यता केन्द्रीय छानबिन समितिले साउन १५ गतेभित्र निर्णय गरिसक्नुपर्नेछ। नयाँ क्रियाशील सदस्यता र नवीकरणको अन्तिम सूची तयार गरी छानबिन समितिले केन्द्रीय सभापतिलाई साउन २५ गतेभित्र बुझाइसक्नुपर्ने परिमार्जित कार्यतालिकामा उल्लेख छ। केन्द्रीय कार्यालयले केन्द्रीय सभापतिबाट प्रमाणित क्रियाशील सदस्यताको नामावलीको अन्तिम सूची केन्द्रीय निर्वाचन समितिलाई साउन मसान्तभित्र बुझाइसक्नुपर्नेछ। कार्यतालिकाअनुसार गाउँनगर वडा अधिवेशन अर्काे वर्ष कात्तिक १६ गते, गाउँनगर अधिवेशन कात्तिक १८, प्रदेशसभा क्षेत्रीय अधिवेशन कात्तिक २१ गते हुनेछ। एकमात्र प्रतिनिधिसभा निर्वाचन क्षेत्र भएको जिल्ला अधिवेशन कात्तिक २३ गते, एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन कात्तिक २५ गते र प्रदेश अधिवेशन मंसिर २९ गते सम्पन्न गर्ने गरी कार्यतालिका परिमार्जन भएको थियो। कांग्रेसले महाधिवेशन तयारीसम्बन्धी कार्यहरु स्थगन गरिए पनि कोरोना सम्बन्धी सचेतना फैलाउन पार्टी नेता कार्यकर्तालाई निर्देशन दिएको छ। सहरदेखि गाउँसम्म, गाउँको टोल हुँदै घरघरसम्म कोरोना सचेतना अभियानमा पार्टीपंक्तिको क्रियाशीलता भने सतर्कतापूर्वक विविध ढंगले जारी रहनेछ, प्रवक्ता शर्माद्वारा शनिबार जारी विज्ञप्तिमा भनिएको छ, जिल्ला, क्षेत्र, गाउँनगर हुँदै टोल तहसम्म जोखिम सामना गर्ने राष्ट्रिय दायित्व निर्वाहमा कांग्रेसको सम्बन्धित तहका साथीहरूले विभिन्न दल, समुदाय र स्वास्थ्यकर्मीसँग आवश्यक समन्वय, सहयोग र स्वयंसेवीको भूमिका निर्वाह गर्नुहुनेछ। पार्टीका सांगठनिक गतिविधि रोकिए पनि केन्द्रीय कार्यालय खुला रहने कांग्रेसले जनाएको छ।"
भ्रमका भाइरस,"नेपालमा कोरोना भाइरस (कोभिड १९) फैलिइसकेको भन्दै एउटा अडियो सार्वजनिक भयो, सामाजिक सञ्जाल फेसबुकमा। विश्वमा कोरोना भाइरसको संक्रमण फैलिएजत्तिकै रातारात सामाजिक सञ्जालमा उक्त (फेक) अडियो भाइरल भयो। चियापसलदेखि चुलाचौकासम्म आम सर्वसाधारण आतंकित बने। घरभित्र सुरक्षित बस्न भनिएका सर्वसाधारणको अमनचयन हराउने काम गरायो उक्त अडियोले। मुलुकले कोरोना संक्रमणको भयावह त्रासबाट जोगिने उपाय खोजिरहेका बेला समाजमा आतंक मच्चाउने, त्रास फैलाउने र सर्वसाधारणलाई असुरक्षित महसुस गराउने तत्वहरू सक्रिय देखिएका छन्। सरकारले सम्भावित ठूलो खतराबाट जोगाउन मिनी लक डाउन गरेसँगै विपत्तिलाई व्यापार बनाउनेहरू सक्रिय भए। यस्तो बेला त्रास फैलाएर आनन्द लिनेदेखि त्रासबीच फाइदा उठाउने तत्वहरू बेजोडले अग्रसर भए। त्यसकै प्रतिफल हुन् भ्रमात्मक सामग्री उत्पादन र प्रसार। नेपालमा भित्रभित्रै कोरोना संक्रमण फैलिसकेको र नियतवश सूचना लुकाइएको भन्दै केही बौद्धिक व्यक्तिहरूकै अभिव्यक्ति सामाजिक सञ्जालमा देख्न र सुन्न पाइन्छ। सम्भावित विपत्बाट जनतालाई जोगिने उपाय सिकाउनुपर्ने शिक्षित समुदाय नै आतंक मच्चाउने काममा लाग्नु शोभनीय होइन। सम्भावित जोखिमबाट त्रस्त सर्वसाधारण धैर्य टुट्न नदिने, त्यस्ता जोखिमबाट बच्ने उपाय सिकाउने र सरकारलाई उचित पहलका लागि घच्घच्याउने कालबेला हो यो। संसारै ठप्प बनाइरहेको कोरोना भाइरससँग मिलेर लड्ने उपाय खोज्ने समय हो यो। तर, यसलाई सामाजिक आतंकको विषय बनाउनु दुःखद छ। छिमेकी देशमा कोरोनाको संक्रमण फैलिएको समाचारलगत्तै देशमा खाद्यान्न, ग्यास, तेलदेखि मास्कको कृत्रिम अभाव सिर्जना गरेर रातारात धनी बन्न खोज्नेहरू सक्रिय भएकै छन्। देशै अप्ठ्यारोमा परेका बेला कृत्रिम अभाव सिर्जना गरेर कमाउन पल्केकाहरूमाथि सरकार कठोर बन्नैपर्छ। समाजमा अफवाह फैलाउनेप्रति पनि कडा कानुनी उपचार खोज्नैपर्छ। सरकारले यस्तो बेला सामाजिक सञ्जालदेखि सञ्चार जगत्मा ध्यान दिएर अफवाह फैलाउने तत्वमाथि सूक्ष्म निगरानी राख्नैपर्छ। नेपालीमा एउटा उखानै छ, बाघ आएको वर्ष बिरालो पनि बाघ हुन्छ। विश्वव्यापी रूपमा डरलाग्दो रूपमा फैलिइरहेको कोरोना संक्रमण र मानवीय क्षतिले आम जनतामा त्रास फैलिरहेका बेला सामाजिक सञ्जालमा हुने फेक प्रचारबाजी पनि सत्यजस्तै लाग्न थाल्छन् र जनतामा थप त्रास फैलिन सक्छ। मुलुकका लागि यतिबेलाको प्रमुख खाँचो हो धैर्य र सचेतना। सम्भावित जोखिम भित्रिन नदिन सर्वसाधारणलाई सचेत गराउने, सुरक्षाका उपाय अपनाउने र सामूहिक रूपमा महाविपत्तिको सामनाका लागि आम जनतालाई तयार गर्नुपर्छ। यसमा सरकारको एकल प्रयास मात्र पर्याप्त नहुन सक्छ। समाजका सबै वर्ग, क्षेत्र र समुदायले सामूहिक रूपमा मुलुकलाई सम्भावित महाविपत्तिबाट जोगाउन होस्टेमा हैंसे गर्नैपर्छ। त्यसो त, नेपाली समाजको विशिष्टकृत पहिचान छ विपत्तका बेला एकजुट भएर सामना गर्ने। महाभूकम्पदेखि विभिन्न समयमा हुने प्राकृतिक विपत्तका बेला एकले अर्कालाई सहयोग गर्ने, एकले अर्काको आँसु पुछ्न अघि बढ्ने र आफ्नोपराइ नभनी सहयोग गर्ने नेपालीको विशेषताकै कारण महाविपत्तिबाट जनताले सहजै मुक्ति पाएको अनुभूति गर्छन्। कोभिड १९ मानव जातिका लागि जति विषाक्त छ, अफवाह फैलाउनेहरू पनि समाजका लागि उत्तिकै विषाक्त छन्। मानसिक रूपमा जनतालाई त्रासमा डुबाउने र समाजलाई आतंकित बनाउने तत्वहरू विषाणु नै हुन्। सरकारी निकायले यस्ता विषाणुलाई समयमै चिन्ने र कारबाहीको दायरामा ल्याउनैपर्छ। अनावश्यक अफवाहकै कारण आम उपभोक्ता महँगीमा पिल्सिएका छन्। एयरपोर्ट र बसपार्कमा देखिएका भीडहरूमा कोरोना संक्रमणका जोखिम हुन सक्छन्। सरकारले आफ्ना नागरिकलाई आआफ्नो स्थानमा सुरक्षित भएर बस भनेर मात्र नपुग्न सक्छ। नागरिकले सुरक्षित भएको महसुस गर्ने गरी सरकारको पहल र कामकारबाही अघि बढ्नुपर्छ। भ्रम र भ्रमात्मक सामग्रीलाई परास्त गर्न सही सूचना आधिकारिक निकायबाट चाँडोचाँडो प्रवाहसमेत गरिनुपर्छ। कोरोनाबारे गलत सूचना दिनेमाथि प्रहरीको निगरानी : एक पक्राउ चीन, रुस र इरानले कोरोनाबारे अफवाह फैलाएको अमेरिकाको आरोप कोरोनाबारे फेसबुकमा अफवाह ! कसरी जोगिने ?"
