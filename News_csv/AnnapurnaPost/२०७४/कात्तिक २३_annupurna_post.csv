शीर्षक,विवरण
कर्मकाण्डी घोषणापत्र,"मंसिर १० र २१ मा हुने प्रतिनिधिसभा र प्रदेशसभा चुनावका लागि एमालेमाओवादी गठबन्धनले संयुक्त घोषणापत्र जारी गरेको छ । कांग्रेस, राप्रपालगायत अन्य पार्टीहरूले यसअघि नै घोषणापत्र जारी गरिसकेका छन् । पहिलो चरणको निर्वाचनका लागि २० दिन पनि नहुँदा र दोस्रो चरणको निर्वाचनका लागि उम्मेदवार तोकिसकिएपछि घोषणापत्र जारी हुनु आफैंमा विडम्बनापूर्ण छ । लोकतान्त्रिक पद्धतिमा राजनीति र निर्वाचन विषय र मुद्दा केन्द्रित हुनुपर्नेमा चुनाव विशुद्ध रूपमा व्यक्ति र जितहार केन्द्रित भएको यसले प्रस्ट्याउँछ । निर्वाचनका उम्मेदवारहरूले पार्टीको सिद्धान्तअनुरूप राजनीतिक, आर्थिक र सामाजिक नीति र कार्यक्रम जनतामा लैजाने र त्यसको जनमतद्वारा अनुमोदन खोज्नुपर्ने हो । साथसाथै यसले घोषणापत्र औपचारिकताका लागि जारी गरिएको पनि देखाउँछ । घोषणापत्रको सान्दर्भिकता र महत्व मात्रै नभई यसमा समेटिएका विषयवस्तुमा राजनीतिक दलका प्रतिबद्धतामा पनि प्रश्न गर्नुपर्ने भएको छ । दलका घोषणापत्रका समेटिएका आर्थिक वृद्धि र समृद्धिका लक्ष्य आदर्श र मनमोहक छन् । सबै दलले आकर्षक आर्थिक वृद्धिको मार्ग समात्ने, गाँस, वास, कपास, शिक्षा, स्वास्थ्यलगायत आधारभूत आवश्यकताका विषयलाई समाजवादी लोककल्याणकारी राज्यको अवधारणामा गएर समाधान गर्ने, लाखौंलाख युवाहरूलाई रोजगार सिर्जना गर्ने विषय समेटिएका छन् । यसका अलावा कृषि, खाद्यसुरक्षा, जलविद्युत्, पर्यटन, सामाजिक न्याय, समतामूलक विकास, सञ्चार सबै क्षेत्रको विकास गर्ने विषय सबै दलका घोषणापत्रमा समेटिन्छन् । गरिब र सीमान्तकृत जनताको आर्थिक स्तर उकास्ने विभिन्न उपाय र ती उपायबाट हासिल गरिने लक्ष्यका बारेमा मीठा सपना पनि घोषणापत्रमा लेखिएका हुन्छन् । समय नै तोकेर यस्ता विभिन्न लक्ष्य हासिल गर्ने बताइएको हुन्छ । दलहरूका घोषणापत्रमा आकाशको तारा झार्ने किसिमकै प्रतिबद्धता विगतमा पनि जनाइएका थिए र अहिलेका घोषणापत्र पनि यस मानेमा अपवाद बनेका छैनन् । आकर्षक प्रतिबद्धतासहितका घोषणापत्रहरू प्रत्येक निर्वाचनमा जारी हुँदै आएका छन् । २०४६ मा प्रजातन्त्रको पुनस्र्थापनापछि २०४८, २०५१ र २०५६ मा नेपालको संविधान २०४७ को आधारमा प्रतिनिधिसभाको निर्वाचन भयो । त्यसैगरी २०४९ र २०५४ मा त्यसैअन्तर्गत स्थानीय निकायका निर्वाचन भए । २०६२०६३ को दोस्रो जनआन्दोलन र २०६३ मा शान्तिप्रक्रियापछि २०६४ र २०७० मा पहिलो र दोेस्रो संविधानसभाका लागि निर्वाचन भए । २०७२ असोजमा संविधानसभामार्फत जारी नेपालको संविधानको कार्यान्वयनका लागि यसको परिकल्पनाअनुसार २०७४ मै तीन चरणमा स्थानीय तहको निर्वाचन सम्पन्न भइसकेका छन् । यी सबै निर्वाचनमा दलहरूले सामाजिक जीवनका विविध पक्षहरूमा समृद्धिका लक्ष्य र त्यसका लागि अवलम्बन गर्ने उपायबारेमा मतदातालाई जानकारी गराउन घोषणापत्रहरू जारी गरेका थिए । यसबीचमा विभिन्न दल र नेताका नेतृत्वमा एकल र गठबन्धन सरकारहरू बने, तर घोषणापत्रमा उल्लेख गरिएका लक्ष्यहरूप्रति इमानदार भएर तदनुरूपका नीति बनाउने काममा कुनै पनि दल इमानदार देखिएनन् । राजनीति स्रोतहरूको न्यायोचित वितरण गर्ने र सीमान्तकृत समुदायलाई आर्थिक, सामाजिक र मनोवैज्ञानिक रूपमा सबलीकरण गर्नभन्दा पनि शक्ति र प्रतिष्ठामा केन्द्रित भयो । अगाडिका निर्वाचनमा घोषणापत्रमा सार्वजनिक गरिएका प्रतिबद्धता केकति पूरा भए भनेर दलहरूले आत्ममूल्यांकन गरको देखिएन । बौद्धिक वर्ग, सञ्चारमाध्यम र सर्वसाधारण मतदाताले पनि दलहरूलाई यस्ता प्रश्न नगर्दा दलहरू बारम्बार उस्तै किसिमका प्रतिबद्धता गर्न उद्यत् भइरहेका छन् । विगतका घोषणापत्र पढ्ने हो भने पनि उनीहरूले बारम्बार उस्तै प्रकृतिका विषय घोषणापत्रमा दोहोर्याएका छन् । यसले उनीहरूले विगतमा जनतासमक्ष गरेका वाचा पूरा नभएको देखाउँछ । घोषणापत्र कर्मकाण्डी बन्नु हुँदैन । जनतासमक्ष पूरा गर्न नसकिने वाचा गर्दा यस्तो प्रतिबद्धता खोक्रो र अर्थहीन बन्न पुग्छ । घोषणापत्र यथार्थमा अडिएको हुनुपर्छ र यसमा गरिएका प्रतिबद्धता हासिल गर्न दलहरू गम्भीरतापूर्वक लाग्नुपर्छ तब मात्र घोषणापत्र जारी गर्नुको सान्दर्भिकता रहन्छ । यसो भयो भने मात्र जनतासँगको प्रतिबद्धता र संवाद अर्थपूर्ण र जीवन्त हुन्छ ।"
राजावादीलाई भोट नगर्न वाम गठबन्धनका कार्यकर्तालाई सिटौलाको आह्वान,दमक : कांग्रेसका पूर्वमहामन्त्री कृष्णप्रसाद सिटौलाले राप्रपाको चर्को आलोचना गरेका छन्। सिटौला भद्रपुरमा आयोजित अन्र्तक्रियामा राप्रपा प्रति आक्रमक रुपमा प्रस्तुत भएका हुन्। राप्रपालाई उनले संघीयता र लोकतन्त्रको विरोधी भएको आरोप लगाए। वाम गठबन्धनले संघीयता र लोकतन्त्र विरोधी राप्रपालाई झापा क्षेत्र नम्बर ३ मा उम्मेद्वार बनाएकोमा आफू आश्चर्यमा परेको सिटौलाको भनाइ छ। सिटौलाले २०४६ सालको जनआन्दोलमा नेपालकै पहिलो सहिदका रुपमा मण्डले पार्टी द्वारा मारिएका राम थापाको रगत आलै रहेको सम्झना गरे। उनले बहुदलीय प्रजातन्त्रका सिपाही सफायमा लागेका तथा २०६२०६३ को लोकतान्त्रिक गणतन्त्रको परिवर्तन रोक्न सुरज विश्वास र राजन गिरीलाई गोली हान्ने झापाली जनताका प्रतिनिधि कसरी हुन सक्छन् भन्दै प्रश्न गरे। झापा क्षेत्र नम्बर ३ नेपालको राजनीतिक परिवर्तनको बाहक भएको भन्दै सिटौलाले प्रगतिशील विचारधारामा रहेका जनता अग्रगमनका पक्षधर हुनु पर्ने प्रष्ट पारे। उनले गणतन्त्रलाई राजतन्त्रमा फर्काएर परिवर्तन रोक्न चाहने जनभावना विरोधीलाई मतदान नगर्न समेत आग्रह गरे। समयमै सोचेर मतदान गर्न क्षेत्र नम्बर ३ का जनतालाई उनको अपिल थियो। वाम गठबन्धनले उम्मेद्वार नदिएकाले विकल्पका रुपमा नेपाली कांग्रेसलाई मतदान गर्न सबै सित सिटौलाले अनुरोध गरेका छन्। झापा ३ का उम्मेद्वार सिटौलाले शान्ति र संविधानको जिम्मेवारी लिएर दोश्रो संविधान सभा निर्वाचनमा जनताको विश्वास जितेको चार वर्षे कार्यकालमा १ अर्ब बढीका विकास योजना ल्याउन सफल भएको बताए। सिटौलाले आफू परिवर्तनको लडाईंमा अबिचलित भएर निरन्तर लागेको स्पष्ट पार्दै अहिलेको निर्वाचनमा शान्ति र समृद्धिको सपना पुरा गर्न क्षेत्र ३ का जनताले मतदान गरेर पठाउनु पर्ने जिकिर गरे। उनको क्षेत्र बाट झापामा राप्रपाका राजेन्द्र लिङ्देन उठेका छन्। लिङदेनलाई वाम गठबन्धनको सहयोग रहेकोले चुनाव जित्नका लागि आफ्नो क्षेत्रमा सिटौलाको दौडधुप बढाएका छन्।
मकवानपुरमा कमल थापालाई वाम गठबन्धनको चुनौती,"हेटौंडा : प्रतिनिधिसभाका लागि मकवानपुरका दुई निर्वाचन क्षेत्रमा पुरानै अनुहार प्रतिस्पर्धामा छन्। एक दशक अघिका प्रतिस्पर्धी पुनः चुनावी मैदानमा हुँदा चुनाव रोचक बन्दै गएको छ। संक्रमणकालीन राजनीतिका चतुर खेलाडीका रुपमा चिनिएका राप्रपा नेपालका अध्यक्ष कमल थापा प्रतिनिधिसभा सदस्यको लागि मकवानपुर १ मा वाम गठबन्धनका उम्मेदवार कृष्ण दाहालसँग प्रतिस्पर्धा गर्दैछन्। मकवानपुर २ मा वाम गठबन्धनबाट एमालेका विरोध खतिवडा र लोकतान्त्रिक गठबन्धनबाट नेपाली कांग्रेसकी महालक्ष्मी उपाध्याय (डिना) चुनावी मैदानमा छन्। मकवानपुर क्षेत्र नम्बर १ मा थापा र दाहालबीचको प्रतिस्पर्धा भने यो चौथो पटक हो। २०४८, २०५१ र २०५६ सालका यी दुई प्रतिद्वन्द्वी १८ वर्षपछि पुनः आमनेसामने भएका हुन्। उपप्रधानमन्त्री समेत रहेका राप्रपा नेपालका अध्यक्ष थापालाई नेपाली कांग्रेसले समर्थन गरेको छ। एमालेका नेता दाहाललाई माओवादी केन्द्र साथ दिएको छ। २०५६ को निर्वाचनपछि दुबै नेता मकवानपुर १ बाट उम्मेदवार भएनन्। २०६४ मा कमल थापा क्षेत्र मकवानपुर क्षेत्र नम्बर ३ बाट उम्मेदवार भए। २०७० मा समानुपातिकमा बसे। एमाले नेता दाहाल २०६४ र ७० दुवै चुनावमा उम्मेदवार बनेनन्। २०४८ र २०५६ मा दाहाल विजयी भएका थिए। भने २०५१ को निर्वाचन थापा विजयी भएका थिए। कडा प्रतिस्पर्धाका कारण मकवानपुर १ का मतदाताले कसलाई रोज्छन् भने कुरा अनुमान लगाउन गाह्रो छ। तर, स्थानीय तह निर्वाचनको मत परिणाम अनुसार थापा खतराको घेरामा छन्। स्थानीय तहको निर्वाचनलाई नियाल्दा यस क्षेत्रमा वाम गठबन्धनको ४० हजार १ सय ३६ मत देखिन्छ भने लोकतान्त्रिक गठबन्धनको ३२ हजार ४ सय ९७ मत रहेको छ। उनीहरुसँगै तत्कालीन नेकपा माओवादीका सांसद प्रल्हाद लामिछाने पनि चुनावी मैदानमा छन्। लामिछानेले वाम गठबन्धनको कति काट्न सक्छ, त्यसले पनि थापालाई मद्दत पुग्ने विश्लेषकको भनाइ छ। राप्रपा नेपालका अध्यक्ष थापा १ नम्बर क्षेत्रका मतदाताले आफूलाई विजयी गराउनेमा ढुक्क रहेको बताउछन्। वाम गठबन्धनका उम्मेदवार दाहालले थापाले राष्ट्रिय राजनीतिमा छाएपनि मकवानपुरका लागि केही नगरेकाले अब मतदाताले विश्वास नगर्ने दाबी गर्छन्। मकवानपुर २ मा प्रतिनिधिसभा सदस्यको लागि चुनावी मैदानमा रहेका लोकतान्त्रिक गठबन्धनका उपाध्याय र वाम गठबन्धनका खतिवडा दुई पटक आमने सामने भइसकेका छन्। २०४८ र २०५१ को निर्वाचनमा आमने सामने भएकोमा जित भने दुबै पटक खतिवडाले हात पारेका थिए। संसदभित्र खरो प्रतिपक्षको भूमिका निर्वाह गरेका खतिवडा एमाले केन्द्रीय सदस्य हुन्। जलस्रोत राज्य मन्त्री समेत भएकी उपाध्याय कांग्रेस केन्द्रीय सदस्य हुन्। पार्टी सभापति तथा प्रधानमन्त्री शेरबहादुर देउवाकी विश्वासपात्र मानिएकी उपाध्याय यस अघि समानुपातिक सांसद पनि थिइन्। स्थानीय तह निर्वाचनको मत परिणाम अनुसार मकवानपुर २ मा लोकतान्त्रिक गठबन्धन भन्दा वाम गठबन्धन १८ हजार ९ सय ४७ मतले अघि छन्। वाम गठबन्धनले ४८ हजार ५ सय ४५ मत पाएका थिए भने लोकतान्त्रिक गठबन्धनले २९ हजार ५ सय ९८ मत प्राप्त गरेका थिए। वाम गठबन्धनका उम्मेवार खतिवडा सोचे भन्दा पनि राम्रो माहौल देखिएको बताउछन्। वाम गठबन्धन पार्टी एकतासम्म पुगोस् भन्ने धेरै मतदाताको चहाना छ, जितका लागि समस्या छैन, उनले भने। तर चुनावी प्रचारको क्रममा चित्लाङमा रहेकी लोकतान्त्रिक गठबन्धनी उम्मेवार उपाध्याय यस पटक आफूलाई नै जिताउने दाबी गर्छिन्। हल्ला गरिएजस्तो वाम गठबन्धन बलियो छैन, कांग्रेसको नेतृत्व यस क्षेत्रका जनताले चाहेका छन्, उनले भनिन्।"
कांग्रेसको फेर नसमात्न वाम गठबन्धन : प्रचण्ड,"चितवन : माओवादी केन्द्रका अध्यक्ष पुष्पकमल दाहाल प्रचण्डले कांग्रेसको फेर समातेर सरकारमा जानुपर्ने अवस्था अन्त्यका लागि वाम गठबन्धन गरेको बताएका छन् ।दुई पार्टीले आँट नगर्दा सरकार सञ्चालनको डाडुपन्यूँ कम्युनिस्टको हातमा नआउने भएकाले मिल्नुको विकल्प नभएको उनको भनाइ छ। अब पनि हामी दुई पार्टी नमिल्ने हो भने कांग्रेसको फेर समातेर सरकारमा जानुपर्ने अवस्था आउँछ, उनले भने, एकताबिना कम्युनिस्टको हातमा डाडुपन्यूँ आउँदैन । त्यसैले कार्यकर्ताले झकझकाउनुपर्छ । उनले ७० वर्षको समीक्षा गरेर नेतृत्वले पार्टी एकीकरण गर्न लागेको उल्लेख गर्दै त्यसमा शंका नगर्न कार्यकर्तालाई आग्रह गरे । लामो समयपछि पार्टी एकीकरणले मूर्तरूप लिन लागेको उनले बताए । मदन भण्डारी हुँदा एकीकरणको प्रयास भएको सुनाउँदै उनले अहिले सफल हुन लागेको बताए । भरतपुरमा आयोजित कार्यक्रममा उनले एमाले र माओवादी केन्द्रबीच धेरै वर्षपछिको एकता प्रयास सफल हुन लागेको सुनाएका हुन् । १० दिन मात्र निर्वाचन सारेको भए हामी पार्टी एकीकरण गरेर निर्वाचनमा जान्थ्यौं, उनले भने, धेरै वर्षपछि एकीकरण हुन लागेको छ सबै तात्नुपर्छ । ् उनले रोल्पाको लोसेवाङमा एमाले र माओवादीबीच सहमति गरेर संविधानसभामा जाने सहमति १२ बुँदेभन्दा अघि नै गरेको खुलाए । नेपाल र भारतमा धेरै पटक एमालेका नेतासँग वार्ता भएपछि मात्र १२ बँुदे सम्झौता भएको हो, उनले भने, त्यही बेलादेखिको प्रयास साकार हुँदै छ ।"
देवकोटाको कवितामा केपी ओलीको प्यारोडी : कुन पार्टीमा जान्छौँ साथी,"काठमाडौं : नेकपा एमाले अध्यक्ष केपी शर्मा ओलीले काँग्रेस सभापति एवम् प्रधानमन्त्री शेरबहादुर देउवाको चर्को आलोचना गर्दै लोकतन्त्र एमालेले बम्पर पुरस्कार नपाएको जवाफ दिएका छन् । प्रधानमन्त्री देउवाले काँग्रेसले आगामी प्रतिनिधिसभा र प्रदेशसभाको चुनावमा प्रतिपक्षी (एमाले) दललाई सिध्याउने घोषणा गरेकोप्रति कटाक्ष गर्दै ओलीले यस्तो जवाफ दिएका हुन् । राजधानीको चाबहिलमा आयोजित विभिन्न पार्टीका नेता तथा कार्यकर्ता एमालेमा प्रवेश कार्यक्रमलाई सम्बोधन गर्दै ओलीले देउवाको चर्को आलोचना गरे । प्रजातन्त्र पुर्नस्थापना, पञ्चायतको अन्त्य गर्दै राजतन्त्रको समाप्त गर्न एमालेले ठूलो संघर्ष गरेको तर, त्यो देउवाले नदेखेको भन्दै ओलीले भने, उहाँले बुझ्नुपर्छ लोकतन्त्र हाम्रालागि बम्पर पुरस्कार होइन, कठिन सघर्षबाट आर्जन गरेको व्यवस्था हो । ओलीले फेरि थपे, हामीले पञ्चायत फाल्दा उहाँ लण्डनमा पाउरोटीमा जाम राखेर खाँदै हुनुहुन्थ्यो । लोकतन्त्र हामीलाई कसैले किस्तीमा सजाएर दिएको होइन । लोकतन्त्र स्थापनाका लागि भएका संघर्ष ताजै भएको दाबी ओलीको छ । एमालेलाई कसैले लोकतन्त्रको पाठ सिकाउनु पर्दैन । लोकतन्त्रका लागि हामी भोकभोकै पेट मिचिमिची दौडिएका छौँ, ओलीले भने, हामीले बलिदान दियौँ । कष्टपूर्ण जिन्दगी बितायौँ । आन्दोलनलाई सघर्षबाट सफल बनायौँ । उहाँह?ले बुझ्नुपर्छ लोकतन्त्र भवितव्य होइन सर्घषको परिणाम हो । लोकतन्त्रका लागि जीवन त्याग गरेर आन्दोलनमा होमिएका पीडादायी यादह? ताजै छन् । एमालेको पक्षमा माहोल बनेको दाबी गर्दै ओलीले महाकवि लक्ष्मीप्रसाद देवकोटा भएको भए पनि एमालेकै पक्षमा कविता लेख्ने दाबी गरे । 'आज लक्ष्मीप्रसाद देवकोटा हुनु भएको भए, यस्तो कविता लेख्नुहुन्थ्यो होला : कुन पार्टीमा जान्छौँ साथी हो कुन पार्टीमा जाने हो । कुन भ्रममा पछौँ साथी हो कुन कुबाटो हिड्ने हौँ आऊआऊ एमाले बनाऔँ । देश बनाउने महायज्ञमा जे गर्न सक्छौँ सघाऊ ।  आऊ आऊ हे प्रजापरिषद्, एमालेलाई समाऊ अरु पनि पार्टी समाहित गरेर देश बनाऊ यस महायज्ञमा, आफूलाई चढाऊ । यस्तै कविता लेख्थे हुन् ।'"
मतदाता शिक्षा सुरु नहुँदा मतदाता अन्योलमा,"डडेल्धुरा : ६३ वर्षकी सावित्री मल्ललाई मतपत्र कस्तो छ र त्यहाँ कसरी भोट हाल्ने थाहा छैन। 'कोही सिकाउन पनि आएको छैन', उनी भन्छिन्। प्रतिनिधि सभा र प्रदेश सभा चुनाव नजिकिई सक्दा पनि मतदाता शिक्षा सुरु नभएपछि सावित्रीजस्ता कयौँ मतदाता अन्यौलमा छन्। मतदाता भागरथी पन्त, ३३, अधिकांश मतदाता निरक्षर भएकाले पनि मत बदर हुने सम्भावना देखाउँछन्। 'मतपत्रको नमूना समेत हामीले देखेका छैनौँ, कसरी भोट हाल्ने?', उनी प्रश्न गर्छन्, 'हामी पढेलेखेका समेत अन्यौलमा छौँ, मतपत्रको नमूना सहित चाँडो मतदाताको घरदैलो आउनुपर्यो।' स्थानीय तह निर्वाचनमा कूल ५४ हजार ३९४ मत खसेको यियो। करिब तीन महिनासम्म मतदाता शिक्षा अभियान चलाउँदा पनि चार हजार ३५६ मत बदर भएको थियो। यसपटक तीनवटा मतपत्र भएकाले मतदाता झन् अलमलिएर मत बदर हुने सम्भावना रहेको अधिवक्ता हरि भट्ट बताउँछन्। उनका अनुसार मतदाताहरू मत दिन उत्सुक भए पनि मतदाता शिक्षामा ढिलाई भएका कारण थप मतदाता स्वयं सेवक खटाउनुपर्छ। तयारी नपुगेका कारण मतदाता शिक्षा सुरु गर्न नसकिएको दावी जिल्ला निर्वाचन कार्यालयले गरेको छ। प्रतिनिधि सभा र प्रदेश सभाका लागि पहिले दुई वटा मतपत्र हुने जानकारी आए पनि पछि तीनवटा मतपत्र हुने जानकारी आएकाले मतदाता शिक्षामा ढिलाई भएको निर्वाचन कार्यालय डडेल्धुराका सूचना अधिकृत दिलिप तामाङले जानकारी दिए। मतपत्रको नमूना सबै मतदाताको घरदैलोमा पुर्याउन निर्वाचन कार्यालयले मात्र नसक्ने भएकोले मतदाता शिक्षाको काम राजनीतिक दलको दायित्वभित्र पनि पर्ने बताउँछन्, प्रदेश सभामा नेपाली कांग्रेसका उम्मेदवार कर्ण मल्ल। सबै दलले आफ्ना कार्यकर्तालाई मतदाता शिक्षामा खटाउन सके बदर मत घटाउन सकिने उनको बुझाई छ। प्रतिनिधिसभातर्फ एकमात्र निर्वाचन क्षेत्र रहेको डडेल्धुरामा प्रधानमन्त्री एवं कांग्रेस सभापति शेरबहादुर देउवा र वाम गठबन्धनका तर्फबाट माओवादी केन्द्रका नेता खगराज भट्ट मुख्य प्रतिस्पर्धी छन्। यी बाहेक राजमोका लालबहादुर जाग्री, नेपाल दलित पार्टीका रामेश टमाटा, राष्ट्रिय मुक्ति आन्दोलनका लक्ष्मीदत्त भट्ट र स्वतन्त्र उम्मेदवार कर्णसिंह रावर उम्मेदवार छन्। उता प्रदेश सभामा दुई क्षेत्रका लागि चारचार उम्मेदवार मैदानमा छन्। जिल्लामा ११७ मतदान केन्द्र छन्। एक मतदान केन्द्रमा एकजना पर्ने गरी मतदाता शिक्षा स्वयंसेवकहरू छनोट गरिएको जिल्ला निर्वाचन कार्यालयले जनाएको छ। कात्तिक २५ र २६ गते स्वयंसेवकहरूलाई मतदाता शिक्षा सम्बन्धी अभिमुखीकरण तालिम दिने कार्यालयका प्रमुख कृष्णसिंह नायकले जानकारी दिए।"
चुनावी मैदानमा पहिलो तेस्रोलिंगी महिला,"काठमाडौं : सन् २००८ मा नेपालमा पहिलोपटक समलिंगी पुरुष सुनिलबाबु पन्तलाई संविधानसभा सदस्य बनाइएको भए पनि अहिलेसम्म तेस्रोलिंगी महिलाका तर्फबाट भने त्यो तहको निर्वाचनमा कोही पनि होमिएका थिएनन् । तर, यसपटक नीलहीरा समाजकी अध्यक्ष पिंकी गुरुङ (सञ्जीव)ले नयाँ शक्ति नेपालको तर्फबाट उम्मेदवारी दिएकी छन् । पिंकीले भनिन्, म नै पहिलो तेस्रोलिंगी महिला हुँ जसले आगामी (प्रदेश तथा प्रतिनिधिसभा) निर्वाचनमा स्थान पाएँ ।' लमजुङ बिचौर घर भएकी पिंकी २९ वर्षकी भएपछि मात्र तेस्रोलिंगीका रूपमा खुलेकी थिइन् । नीलहीरा समाजमा आबद्ध भएर आफ्नो समुदायका लागि काम गर्दै आएकी उनी नयाँ शक्ति पार्टीको स्थापना कालदेखि सक्रिय थिइन् । नयाँ शक्तिले दिएको अवसरबाट आफू खुसी भएको जानकारी दिँदै उनले आफ्नो समुदायका मानिसलाई अझै परिचालित गर्ने र समुदायको हितका लागि काम गर्ने योजना बनाएको बताइन् । पिंकी भन्छिन्, नेपालमा नौ लाख तेस्रोलिंगी छन् । सम्पूर्ण जनसंख्याको ८१ प्रतिशत तेस्रोलिंगी छन् तर उनीहरू समाजबाट तिरस्कृत हुन बाध्य छन् । यस्तो भेदभाव हटाउनुपर्नेछ ।' नयाँ शक्तिकी नेत्री हिसिला यमीले भनिन्, पिंकी सक्षम उम्मेदवार हुन् । नयाँ शक्ति विविधतामा एकताको विश्वास गर्छ । विविधतामा समाजका कुनै पनि लिंग, जातजातिका मानिसको सहभागिता हुनुपर्छ । तेस्रोलिंगीलाई समाजले हेर्ने दृष्टिकोणमा परिवर्तन आउनुपर्छ । उनीहरू पनि हामीजस्तै मान्छे हुन्, त्यो कुरा समाजले बुझ्नुपर्छ । यो समाजले उनीहरूलाई स्वीकार्नुपर्छ भन्ने सन्देश दिन तेस्रोलिंगीलाई स्थान दिइएको हो ।' तेस्रोलिंगी महिला पिंकीलाई समानुपातिक तर्फबाट प्रतिनिधिसभा सदस्यका लागि नयाँ शक्तिले सिफारिस गरेको हो । आयोगले सार्वजनिक गरेको समानुपातिकको सूचीमा उनको नाम तीन हजार चार सय ७४ नम्बरमा छ भने नयाँ शक्तिले तीन सय २९ जनाको नाम समानुपातिकमा पठाएको छ । पार्टीले निर्वाचन आयोगमा पठाएको सूचीमा पिंकीको नाम ६ नम्बरमा परेको छ तर समुदायका तर्फबाट भने उनको नाम पहिलो नम्बरमा परेको छ । पार्टीले निर्वाचन आयोगमा पठाएको सूचीमा पिंकीको नाम ६ नम्बरमा परेको छ तर समुदायका तर्फबाट भने उनको नाम पहिलो नम्बरमा छ । पहिचान मिडियाका अनलाइन सम्पादक माधव दुलालले भने, पिंकीको उम्मेदवारीले तेस्रोलिंगी समुदायका लागि सहयोग मिल्नेछ ।' तेस्रोलिंगीले राजनीतिमा लागेर मात्रै ऐन, कानुन र अधिकार प्राप्त गर्न सम्भव हुने रहेछ भन्ने बुझिसकेको उनले बताए । भने, उनीहरू आफ्नो समान अधिकारका लागि आवाज उठाइरहेका छन् जसका लागि नयाँ शक्तिले स्थान दिएर गुन लगाएको छ ।' अहिलेसम्मको यात्रामा नयाँ शक्ति र कांग्रेसले मात्रै आफ्नो घोषणापत्रमा तेस्रोलिंगीलाई समावेश गरेका छन् । राप्रपा र एमालेमा तेस्रोलिंगी समुदायका मानिस संलग्न भए पनि उनीहरूले कुनै अवसर दिएका छैनन् । एमालेले धोका दियोः तेस्रोलिंगी नेतृ शिल्पा चौधरी २०७० सालमा माधवकुमार नेपालको अगुवाइमा एक हजार तेस्रोलिंगी एमाले पार्टी प्रवेश गरेका थिए । नेपालले एमाले तेस्रोलिंगीहरूको अभिभावक पार्टी भएको पनि बताएका थिए । तर, एमालेले धोका दिएको दाङकी तेस्रोलिंगी नेत्री शिल्पा चौधरीले बताइन् । पार्टीमा लागेर संघर्ष गरिरहेकी शिल्पाले उम्मेदवारको सूचीबाट आफ्नो नाम अन्त्यमा हटाइएको बताइन् । क्षेत्र नम्बर १ को प्रदेश नम्बर २ बाट शिल्पा चौधरीलाई एमालेले सिफारिस गरेको थियो । बलबहादुर चौधरीका रूपमा नागरिकता लिएकी शिल्पाको नाम प्राविधिक कारणले हटाइएको पार्टीले बताएको थियो । देशको ठूलो पार्टीले तेस्रोलिंगी समुदायलाई गरेको विभेदले आफू निकै दुःखी भएको शिल्पाले बताइन् । सिंगो समुदायबाट आफूहरूले हेपिएको महसुस गरेको शिल्पाले बताइन् । उनका अनुसार दाङमा मात्रै १२ सय तेस्रोलिंगी छन् । उनी अब बन्ने कुनै पनि आयोगमा कम्तीमा एकजना तेस्रोलिंगी समावेश हुनुपर्ने माग गर्छिन् । तेस्रोलिंगीलाई समेटेर बनाइएका कानुनमात्रै पूर्ण बन्छन्', उनले भनिन् । २०७० सालमा माधव कुमार नेपालको अगुवाइमा एकहजार तेस्रोलिंगीहरुले पार्टी प्रवेश गरेका थिए । नेपालले एमाले तेस्रोलिंगीहरुको अभिभावक पार्टी भएको बताएका थिए । तर एमालेले धोका दिएको दाङकी तेस्रोलिंगी नेतृ शिल्पा चौधरीले गुनासो गरिन् । पाटीमा लागेर निकै संघर्ष गरिरहेकी शिल्पाको नाम भने अन्त्यमा हटाइएकोमा आक्राशित छिन् । दाङ क्षेत्र नम्बर १ को प्रदेश नम्बर २ बाट शिल्पा चौधरीलाई एमालेले सिफारीस गरेको थियो । बलबहादुर चौधरीको रुपमा नागरिकता लिएको शिल्पालाई प्राविधिक कारणबस नाम हटाइएको पाटीले बताइएको थियो । देशको ठुलो पाटीले तेस्रोलिंगी समुदायलाई गरेको विभेदले आफू निकै दुखी भएको शिल्पाले बताइन् । सिंगो समुदायले नै हेपिएको महशुस गरेको शिल्पाको गुनासो छ । उनका उनुसार दाङ जिल्लामा १२ सय तेस्रोलिंगीहरु छन् । अब बन्ने कुनै पनि आयोगमा कम्तिमा एकजना तेस्रोलिंगी समावेस हुनुपर्ने उनको भनाई छ । तेस्रोलिंगीहरुलाई समेटेर बनाएको कानुन मात्रै पुर्ण बन्ने भएकाले हरेक आयोगमा तेस्रोलिंगीहरुलाइ समावेस गरिनुपर्ने उनको धारणा छ ।"
प्रदेश १ : सत्ताको स्वाद चाखेका नेता चुनावी मैदानमा,"विराटनगर : जनताको प्रत्यक्ष मत नलिई सगोलमा पार्टीले प्राप्त गरेको अभिमतको आधारमा संसद बनेर धेरै पटक सत्ताको स्वाद चाखेका नेताहरुसमेत यो पटक उमेद्वार बनेर चुनावी दौडमा लागेका छन्। सत्ताको स्वाद र त्यसको प्रभाव बुझेका प्रमुख दलका नेता प्रदेश नम्बर १ का विभिन्न क्षेत्रमा प्रत्यक्ष जनमत लिन चुनावी प्रतिस्पर्धामा उत्रिएका हुन्। नेपाली कांग्रेसका केन्द्रीय सदस्य डा मिनेन्द्र रिजाल विगत एक दशकयता सत्ताकै वरिपरि घुमिरहे। कांग्रेसको मन्त्रीमण्डलमा प्रायजसो अटाउने उनी पार्टीले पाएको मत को आधारमा पाइने समानुपाति संसद भएरै मन्त्री बनेका हुन्। रिजाल सुशील कोइराला र माधव नेपाल प्रधानमन्त्री भएको सरकारमा एक पटक संस्कृति र अर्को पटक सञ्चारमन्त्री थिए। दुबै संविधान सभा निर्वाचनमा समानुपाति सांसद हात पारेका रिजाल यो पटक मोरङको निर्वाचन क्षेत्र नम्बर २ मा प्रतिनिसभा सदस्यका लागि प्रत्यक्षतर्फ उमेद्वार बनेका छन्। विगतमा गिरिजाप्रसाद कोइरालाको आधार क्षेत्र मानिएको यो क्षेत्र सुजाता कोइरालाले छाडिदिएपछि रिजाल उठेका हुन। चुनावी प्रचार प्रसार कार्यक्रममा मतदातामाझ काँग्रेस नेता मिनेन्द्र रिजाल। पहिले कोइराला त्यसपछि आमोदप्रसाद उपाध्यायले जितेको मोरङ २ मा उमेद्वार बन्न पाउँदा आफूलाई गर्व लागेको बताउँछन्। आफू कसैको विरोधमा नउठेको दाबी गर्दै सबै अट्ने देश, सबैलाई जोड्ने काँग्रेस भन्ने मूल नाराका साथ चुनावमा होमिएको बताउँदै रिजालले भने, गिरिजाप्रसाद र त्यसपछि सुजाता कोइरालाले समेत माया गरेको ठाउँलाई विशेष क्षेत्रको रुपमा विकास गर्ने अभियान लिएर चुनावमा उठेको हुँ। पहिलो पटक प्रत्यक्ष उमेद्वार बनेका रिजाल एमालेका ऋषिकेश पोखरेलसँग चुनावी भीडन्तमा छन्। पोखरेल यसअघि सोही क्षेत्रका प्रत्यक्षतर्फका विजयी सांसद हुन्। भोजपुरमा पहिलो संविधान सभा सदस्य निर्वाचनमा प्रत्यक्षतर्फ पराजित बनेका नेपाली कांग्रेसका ज्ञानेन्द्रबहादुर कार्की बहालवाला अर्थमन्त्री हुन्। दोस्रो संविधान सभा सदस्य निर्वाचन २०७० मा पार्टीले पाएको मतको आधारमा समानुपातिक सांसद भएका कार्की पनि पछिल्लो डेढ दशकयता सत्ताको रसस्वादन गरिरहेका छन्। सुनसरीको निर्वाचन क्षेत्र नम्बर ४ मा प्रत्यक्षतर्फ प्रतिनिधिसभा सदस्य उमेद्वार बनेका कार्की यसअघि जलस्रोत मन्त्री थिए। भोजपुरबाट क्षेत्र परिवर्तन गरेर सुनसरी झरेका कार्की एमालेका रमेश श्रेष्ठसँग प्रतिस्पर्धा गर्दैछन्। विगतमा कमल थापाका सहमहामन्त्री रहेका श्रेष्ठ, थापाले इटहरीका रामकुमार सुब्बालाई च्यापेपछि राप्रपा छाडेर एमालेमा प्रवेश गरी चुनावमा उठेका हुन्। पार्टीले पाएको मतको आधारमा दुई पटक समानुपातिक सांसद बनेकी कांग्रेसकी सीता गुरुङ पहिलो पटक प्रतिनिधि सभामा प्रत्यक्षतर्फ तेह्रथुमबाट उमेद्वार बनेकी छिन्। गुरुङ बहालवाला भौतिक पूर्वाधार राज्यमन्त्री हुन्। जनताको प्रत्यक्ष मत लिन प्रतिनिधिसभा सदस्य पदमा उठेकी उनी बाम गठबन्धनका भवानीप्रसाद खापुङसँग भिड्दै छिन्। गुरुङ दुई पटकसम्म ऐतिहासिक संविधान सभाको सदस्य बन्न पाउनु आफ्ना लागि भाग्यको कुरा भएको बताउँदै समानुपातिकमा प्रत्यक्षको जस्तो व्यक्ति पिच्छे भोट माग्न पुग्नु पर्ने नभएपनि पार्टीको लागि मेहनत भने गरेको दाबी गर्छिन्। मैले प्रत्यक्षमा पुरुषसँग चुनावी भिडन्त भयो भनेर आफूलाई कमजोर ठानेकी छैन, गुरुङले भनिन्, महिलाले पनि आफ्नो क्षेत्रमा काम गर्न सक्छन् र प्रत्यक्षमा भिड्न कमजोर छैनन् भन्ने उदाहरण दिन चुनावी मैदानमा उत्रिएकी छु। तेह्रथुममा आफूले सामानुपातिक सांसद भएपछि अरुभन्दा धेरै विकास र जनपक्षीय काम गरेको दाबी गरिन्। झलनाथ खनालको मन्त्रिमण्डलमा वन तथा भूसंरक्षण राज्यमन्त्री बनेकी एमालेकी भगवती चौधरी यो पटक पनि कांग्रेसका विजय गच्छदारसँग सुनसरी ३ मा चुनावी मैदानमा छिन्। सांसद नै नभई मन्त्रिमण्डलमा अटाएकी चौधरी पनि एमाले सरकारमा छँदा सत्ताकै निकट र आसपास रहने गरेकी थिइन्। संविधान सभा सदस्य निर्वाचन २०७० मा चौधरीले दर्जनौ पटक उपप्रधानमन्त्रीदेखि मन्त्री पद लिएर राजनीतिक जीवनको धेरै अवधि कुर्सीमा बिताएका गच्छदारलाई आच्छुआच्छु पारेकी थिइन्। एमाओवादीका सुरेन्द्रकुमार कार्की पार्थ झापाको निर्वाचन क्षेत्र नम्बर १ मा प्रत्यक्षतर्फ प्रतिनिधि सभा सदस्यमा उठेका छन्। उनी माओवादी केन्द्रको समानुपाति सांसद भएकै बेला सञ्चारमन्त्री बनेका थिए। संविधान सभा सदस्य निर्वाचन २०६४ मा माओवादी पार्टीले देशभर अभुतपूर्व विजय प्राप्त गर्दा शीर्ष नेतातर्फ कार्कीमात्र पराजित भएका थिए। ताप्लेजुङबाट झापा झरेर कार्की कांग्रेसका युवानेता विश्वप्रकाश शर्मासँग चुनावी प्रतिस्पर्धामा छन्। कार्की भन्छन्,क्षेत्र परिवर्तन गरेर झापा झर्दा मलाई झन् धेरै फाइदा भएको छ। यो जिल्ला कम्युनिष्टको बेस भएको क्षेत्र भएकोले मलाई जित्न अझ सजिले हुनेछ। उनले आफ्नो क्षेत्रमा हन्डर खाएर आई बसेका र मेहनती मानिसहरुको प्रभाव रहेकोले जनमत आफ्नो पक्षमा भएको दाबी गरे। एमालेका योगेश भट्टराई बामदेव गौतम गृहमन्त्री हुँदा उनको सल्लाहकार भएर काम गरेका थिए। ताप्लेजुङबाट प्रतिनिधि सभा निर्वाचनमा प्रत्यक्षतर्फका उमेद्वार बनेका भट्टराई पनि सत्ताको नजिक बसेर राजनीति गरिरहेका छन्। पहिलो पटक प्रतिनिधि सभा निर्वाचनमा उठेका भट्टराई ताप्लेजुङमा कांग्रेसका केशवप्रसाद दाहालसँग भिड्दै छन्।"
पुरानो पार्टी प्रजापरिषद् एमालेमा विलय,"काठमाडौं : नेकपा एमाले र नेपाल प्रजापरिषद् पार्टीबीच एकीकरण भएको छ। बिहीबार चावहिलमा आयोजित कार्यक्रममा एमाले र परिषद्बीच पार्टी एकीकरण भएको हो। एमाले अध्यक्ष ओली र प्रजापरिषद्का कार्यवाहक अध्यक्ष गोविन्दप्रसाद दुलालले दुई बुँदे सहमतिपत्रमा हस्ताक्षर गर्दै पार्टी एकीकरण भएको घोषणा गरेका हुन्। शहीदको सपना पूरा गर्न र राष्ट्रियताको संरक्षण गरी लोकतन्त्रलाई बलियो बनाउन, स्वतन्त्रता र स्वाभिमानको अनुभूति गराई राष्ट्रको सर्वाङ्गीण विकास गर्नका लागि दुई पार्टीबीच एकीकरण गरिएको सहमतिपत्रमा उल्लेख छ। कार्यक्रममा अध्यक्ष ओलीले विकास र समृद्धिका लागि एमालेबाहेक अरु कुनै पार्टी नभएको दाबी गरे। उनले एमालेसँग मुलुक समृद्ध बनाउने योजना र संकल्प रहेकाले आगामी प्रतिनिधि सभा र प्रदेश सभाको निर्वाचनका बहुमतसहित विजयी गराउन आग्रह गरे। कार्यक्रममा परिषद्का कार्यवाहक अध्यक्ष दुलालले एमालेले राष्ट्रप्रति देखाएको अडानका कारण आफूहरू समाहित भएको बताए। प्रजापरिषद् विसं १९९३ मा स्थापना भएको पार्टी हो। दुई पार्टीबीच भएको सहमतिपत्र"
चिकित्सा ऐन प्रमाणीकरण रोक्न पाइँदैन: प्रधानमन्त्री,काठमाडौं: प्रधानमन्त्री शेरबहादुर देउवाले राष्ट्रपतिले अध्यादेशमार्फत जारी चिकित्सा शिक्षा ऐन प्रमाणीकरण रोक्नुपर्ने कारण नभएको बताएका छन्। प्रधानमन्त्री निवास बालुवाटारमा प्रा डा गोविन्द केसीसँगको भेटमा प्रधानमन्त्री देउवाले राष्ट्रपतिले मन्त्रिमण्डलले पारित गरेको ऐन विषयमा थप जानकारी लिइने बताए। प्रधानमन्त्री देउवाले ऐन कुनै हालतमा पनि नरोकिने र प्रमाणीकरण हुने नै छ भन्दै प्रा डा केसीलाई विश्वस्त हुन आग्रह गर्नुभएको प्रधानमन्त्रीका प्रेस संयोजक गोविन्द परियारले जानकारी दिए। प्रधानमन्त्रीसँगको भेटमा केसीले अध्यादेशमार्पत चिकित्सा ऐन ल्याएकामा धन्यवाद व्यक्त गर्दै छिटो प्रमाणीकरणका लागि राष्ट्रपतिसमक्ष पहल गर्न आग्रह गरे। केसीले शिक्षा मन्त्रालयले काठमाडौँ नेशनल मेडिकल कलेजलाई सम्बन्धन दिने विषयमा नेपाल मेडिकल काउन्सिललाई लेखेको पत्रको विषय र एमबिबिएस परीक्षामा भएको चिट काण्डको प्रतिवेदन शीघ्र सार्वजनिक गर्नसमेत अनुरोध गरिएको जानकारी दिए। प्रधानमन्त्रीले शिक्षामन्त्री गोपालमान श्रेष्ठलाई टेलिफोन गरी काउन्सिलबाट पत्र फिर्ता ल्याउन निर्देशनसमते दिएको भेटमा सहभागी डा अभिषेकराज सिंहले बताए।
गाडी कुदेको हेर्ने रहर छ',"ताप्लेजुङ : मिक्वाखोला४, साँवाका वृद्ध मनबहादुर लिम्बूले सातपटक भोट गरिसके । प्रतिनिधिसभा र प्रदेशसभा निर्वाचनममा उनी आठौं पटक भोट खसाल्दै छन् । अहिलेसम्म जित्ने नेताले चित्तबुझ्दो काम नगरेको उनको गुनासो छ । मलाई साँवा हुँदै पापुङसम्म गाडी कुदेको हेर्ने रहर छ', उनले भने, जसले गाउँको विकासमा पहल गर्न सक्छ उसलाई नै भोट दिन्छु ।' कृषिमा संलग्न साँवाकै युवा लोकेन्द्र थलङले फलफूल र तरकारी बजारसम्म पुर्याउन नसक्दा कुहिएरै नष्ट हुने गरेको सुनाए । गाउँसम्म सडक पुगे स्थानीय उत्पादन बजारमा बिक्री गरी घरखर्च टर्ने उनको आशा छ । सडक खन्न कस्सिएका स्थानीयवासीको सपना दुई वर्षअघि लिवाङमा गएको पहिरोले टुटाइदिएको थियो । त्यही भएर उनीहरू यसपटक विकास गर्ने नेतालाई जिताउन चाहन्छन् । हाम्रो गाउँको समस्यालाई बुझ्न र समाधानका लागि पहल गर्ने उम्मेदवारलाई मतदान गर्छौं', थलङले भने, पापुङसम्म सडक सञ्जाल जोडिए यो क्षेत्रमा विकासको मूल नै फुट्छ ।' याङ्वरक२, थेचम्बुका ७० वर्षीय प्रसादसिंह मेन्याङ्बो पनि जनताप्रेमी उम्मेदवारलाई जिताउन चाहन्छन् । चार भाइ छोरालाई कमाउन विदेश पठाएर बूढेशकालमा आफू मात्र घरमा एक्लै बस्नुपरेको पीडा सुनाउँदै उनले भने, गाउँमै केही काम पाए यही कमाउँथे, बूढेशकालको सहारा पनि हुन्थ्यो, अब यही काम गर्ने अवसर सिर्जना गर्नेलाई भोट दिन्छु ।' अर्का वृद्ध मचिन्द्र लिम्बूको विचार भने फरक छ । विगतमा पैसा खर्च गर्नेले जितेका कारण गाउँको विकास नभएको उनको भनाइ । पैसा खर्च गरेर जितेकाहरू घूस खानमै तल्लीन हुन्छन्', उनले भने, हामीलाई विकास चाहिएको छ, विकासमा लाग्ने नेताले जित्नुपर्छ ।' अधिकांश मतदाता जिल्लाको विकास गर्ने सक्षम उम्मेदवारलाई मत दिने बताउँछन् । मुख्य रूपमा प्रत्येक वडा सडक सञ्जालले जोडिए विकासले धेरै फड्को मार्ने स्थानीयको अपेक्षा छ । स्थानीय जनप्रतिनिधिलाई जितायौं, केही काम गर्न सुरु गरेका छन्', फुङलिङ८ का कृष्ण पौडेलले भने, अबको प्रदेशसभा र संघको निर्वाचनपछि विकासले अझै गति लेला ।' यहाँ मुख्य प्रतिस्पर्धा कांग्रेस र एमालेमाओवादी केन्द्र गठबन्धनबीच हुने देखिएको छ । एक निर्वाचन क्षेत्र रहेको ताप्लेजुङमा प्रतिनिधिसभा सदस्यतर्फ एमाले सचिव योगेश भट्टराई र कांग्रेस पूर्वजिल्ला सभापति केशवप्रसाद दाहालसहित आठ जना प्रतिस्पर्धामा छन् । प्रदेशमा भने १५ जना उम्मेदवार चुनावी मैदानमा छन् ।"
"अनुमतिबिनाका गाडीमा उम्मेदवार, तोडफोड भएपछि खुल्यो पोल","पोखरा : कास्की क्षेत्र नम्बर ३ बाट प्रतिनिधि सभाका एमाले उम्मेदवार जगत विश्वकर्माको गाडी बुधबार राति १० बजे तोडफोड भयो। त्यसको जानकारी एमाले नेताहरूले निर्वाचन अधिकृतलाई गराए। तर निर्वाचन अधिकृतको कार्यालयले भने नेताहरूले सोचेभन्दा फरक जवाफ दियो र भन्यो, त्यो गाडी उम्मेदवारको भनेर हामी चिन्न सक्दैनौँ। उम्मेदवारले चढ्ने भनेर गाडीको अनुमति लिइएको छैन। निर्वाचन अधिकृतको कार्यालयका सहायक निर्वाचन अधिकृत भोलाराज रेग्मीका अनुसार बिहीबारसम्म पनि कास्कीका कुनै पनि उम्मेदवारले आफू चढ्ने गाडी दर्ता गराएर अनुमति लिएका छैनन्। रेग्मीले भने, एकजना पनि गाडीको अनुमति लिन आउनुभएको छैन। उम्मेदवारी मनोनयन हुनुअघि नै निर्वाचन अधिकृतको कार्यालयले दलका प्रतिनिधि तथा नेताहरूलाई डाकेर आचार संहिताको पढाएको थियो। त्यसबेला नै उम्मेदवारले प्रयोग गर्ने गाडी, चालक लगायतको अनुमति लिनुपर्ने बताइएको थियो। भकाभक गाडीमा कुद्ने तर अहिलेसम्म अनुमति लिन नजाने गरेपछि बिहीबार निर्वाचन आचार संहिता अनुगमन समितिका संयोजक तथा मुख्य निर्वाचन अधिकृत दीपेन्द्र अधिकारीको अध्यक्षतामा बसेको बैठकले दलहरूलाई फेरि सूचित गर्ने निर्णय गरेको छ। बैठकले अनुमति नलिइकन कुदाइएका गाडी नियन्त्रणमा लिने निर्णय पनि गरेको छ। समितिमा प्रमुख जिल्ला अधिकारी, सुरक्षा निकायका प्रमुख, कोष तथा लेखा नियन्त्रण अधिकृत लगायत सदस्य हुन्छन्। निर्वाचन आचार संहितमा सवारी साधन प्रयोग गर्दा पालना गर्नुपर्ने आचरणसम्बन्धी शीर्षक नै छ। त्यसमा प्रतिनिधि सभा सदस्यको उम्मेदवारले हलुवा तथा चार पांग्रे गाडी ४ र मोटरसाइकल ४ वटा प्रयोग गर्न सक्ने व्यवस्था छ। प्रतिनिधि सभा सदस्यका उम्मेदवारले भने चार पांग्रे गाडी दुइटामात्रै र बाइक ४ वटा प्रयोग गर्न पाउँछन्। गाडीको अनुमति लिँदा चालकको लाइसेन्स, गाडीको ब्लुबुक लगायत कागजपत्र बुझाउनुपर्छ। कास्कीमा ९५ उम्मेदवार चुनावी मैदानमा छन्। तीमध्ये कसैले पनि पनि सवारी साधनसम्बन्धी आचार संहिता पालना गरेका छैनन्। नेकपा एमालेका कास्की अध्यक्ष तथा एक उम्मेदवार कृष्ण थापाले तुरुन्तै आफूले अनुमति लिने र अरुलाई पनि लिन लगाउने बताएका छन्। कास्की कांग्रेसका सदस्य कृष्ण तिमिल्सिनाले पनि छिट्टै पास बनाउने जनाए। अहिलेसम्म हामी सम्पर्क कार्यालयहरू स्थापनामै व्यस्त छौं, प्रचारको काम सुरु भएको पनि छैन, गाडी प्रयोगमा आएको छैन, अब लिन्छौं अनुमति, उनले भने। सहायक निर्वाचन अधिकृत भोलाराज रेग्मीले अहिलेसम्म उम्मेदवारहरूबाट भएको आचारसंहित उल्लंघन बारेमा कसैले पनि उजुरी नपरेको जानकारी पनि दिएका छन्।"
सडक माग्दै मतदाता,"बैतडी : च्वाँगढ पिछडिएको क्षेत्र हो । यसको विकासका लागि हरसम्भव प्रयास गर्छु । सडक मेरो प्राथमिकताको विषय हो ।' २०५६ सालको निर्वाचनमा पूर्वप्रधानमन्त्री लोकेन्द्रबहादुर चन्दले यसो भन्दै मत मागेको सिगास२ का जनकसिंह धामीले बिर्सिएका छैनन् । चन्द सांसद मात्र निर्वाचित भएनन् ०५९६० मा दुई सय ३७ दिन प्रधानमन्त्री बने । तर, गाउँमा सडक पुगेन । झन्डै दुई दशक अवधिमा कति सरकार फेरिए तर हरेक निर्वाचनमा च्वाँगढवासीको मुख्य माग सडक नै छ । सडक पुगेपछि मात्र अन्य विकास सम्भव छ भनेर हामीले सडकलाई मुख्य माग बनाएका हौं', सिगासको थालाकाँडाका पदम रोकायाले भने, पहिलो र दोस्रो संविधानसभा सदस्यका उम्मेदवारसँग हाम्रो मुख्य माग सडक नै थियो । अहिले पनि सडक नै हो । हाम्रो माग सम्बोधन हुने निर्वाचन कहिले आउँछ थाहा छैन ।' सशस्त्र द्वन्द्वका बेला च्वाँगढ क्षेत्रलाई माओवादीले आधारइलाका बनायो । माओवादीले विकासका आश्वासन मात्र बाँडेको स्थानीयको आरोप छ । शान्ति प्रक्रियापछि माओवादी पटकपटक सरकारमा गयो । तर, हाम्रा दिन अझै फेरिएनन्', सिगास२ की गीता धामीले भनिन्, यसपटकको चुनावमा जसले हामीलाई सडक दिने प्रतिबद्धता जनाउँछ उही पार्टीलाई भोट दिन्छु ।' सिगासका दुई वडालाई मात्र कच्ची सडकले छोएको छ । त्यो पनि वर्षात्को बेला बन्द हुन्छ । गाउँपालिकाको केन्द्र पुग्नै ६ घन्टा बढी हिँड्नुपर्छ । गाउँपालिकाको केन्द्रमा पुग्न पैदल हिँड्नुको विकल्प छैन', स्थानीय टेकसिंह धामीले गुनासो गरे । यो क्षेत्रमा सडकसँगै खानेपानी, सिँचाइ, विद्युत् र शिक्षाका समस्या उस्तै छन् । सिगासधुरा मन्दिरसम्म सडक पुगे च्वाँगढ क्षेत्रको मुहार फेरिने स्थानीयको आस छ । सिगासधुरामा दर्शन गर्न आउने हजारौं दर्शनार्थी सडक अभावकै कारण पुग्न सकेका छैनन् । त्यो क्षेत्रको बारेमा प्रचार नै हुन सकेको छैन', गायक मुरलीधर अवस्थीले भने, दलहरूले हाम्रो क्षेत्रलाई भोट बैंकका रुपमा मात्र प्रयोग गरे । यो क्षेत्रको समस्या समाधानका लागि खासै पहल गर्न सकेका छैनन् ।' सरकारले केही दिनअघि घोषणा गरेको पिछडिएको क्षेत्रमा पनि सिगास गाउँपालिका अटाएन । जुन ठाउँमा बाटोघाटोको असुविधा छ । खानेपानी, विद्युत्, स्वास्थ्य समस्या, भौगोलिक विकटता छ । त्यो ठाउँ पिछडिएको क्षेत्रमा परेन । पिछडिएको क्षेत्रको मापदण्ड कस्तो रहेछ ? हामी त अचम्ममा परेका छौं', सिगास बहुमुखी क्याम्पसका पूर्वप्रमुख योगेन्द्रराज अवस्थीले भने, दुर्गम क्षेत्रको विकास गर्ने विकासवादी नेता चयन गर्नुपर्ने बेला आएको छ ।' अघिल्ला चुनावमा जस्तै अहिले पनि उम्मेदवारहरु तिनै पूराना आश्वासन बोकेर मत माग्न घरदैलोमा पुग्न थालेका छन् । उम्मेदवारसँग पुरानै एजेन्डा छन् । तर, यसपटक हामी ठोस प्रतिबद्धता नआएसम्म कसैको विश्वास गर्दैनौं', शिवलिंगका देवकी अवस्थीले भनिन्, हाम्रो क्षेत्रलाई समृद्ध बनाउने योजना भएका उम्मेदवारलाई भोट दिन्छौं ।' साधनस्रोतको समुचित प्रयोग हुन नसकेका कारण विकास हुन नसकेको गाउँपालिका अध्यक्ष हरिसिंह धामीले पनि स्वीकारे । भने, पश्चिम सेती प्रोजेक्टको क्षेत्र पनि यही पर्छ । सिगासधुरा स्तो धार्मिक पर्यटनको सम्भावना बोकेको ठाउँ पनि यही पर्छ । यसको विकासका लागि अब सबैले ध्यान दिनु आवश्यक छ ।' प्रतिनिधिसभा सदस्यका लागि कांग्रेसबाट वाणिज्य राज्यमन्त्री नरबहादुर चन्द र वाम गठबन्धनबाट एमालेका दामोदर भण्डारी चुनावी मैदानमा छन् । अन्य उम्मेदवार मैदान भए पनि यी दुईबीच मुख्य प्रतिस्पर्धा हुने देखिन्छ ।"
आचारसंहिता पालनामा आयोग कठोर: प्रमुख आयुक्त,"काठमाडौँ: प्रमुख निर्वाचन आयुक्त डा अयोधीप्रसाद यादवले आगामी निर्वाचनलाई ऐतिहासिक रुपमा सफल तुल्याउन दृढता र प्रतिबद्धताका साथ अघि बढिरहेको बताएका छन्। प्रतिनिधिसभा र प्रदेशसभा सदस्य निर्वाचनको तयारी तथा निर्वाचन आचारसंहिताका बारेमा मुख्य सचिव र सचिवलाई जानकारी गराउने उद्देश्यले बिहीबार आयोजित छलफल कार्यक्रममा उनले जसरी पनि निर्वाचन जित्नुपर्छ भन्ने पक्षलाई निरुत्साहित र नियन्त्रण गर्न निर्वाचन आचारसंहिता पालनामा आयोगले जोड दिइरहेको उल्लेख गरे। निर्वाचनमा खटिने कर्मचारीमा स्वच्छ र स्वतन्त्र भूमिका एवम् व्यवहार प्रदर्शन, प्रभावकारी मतदाता शिक्षा, निर्वाचन सामग्री तथा मतदान केन्द्रको व्यवस्थापन र सुरक्षित रुपमा मतपेटिका संकलन गर्नु आयोगको अहिलेको चुनौती रहेको बताउँदै प्रमुख निर्वाचन आयुक्त यादवले आगामी निर्वाचनलाई सफल तुल्याउन आयोगले सबैको सहयोगको अपेक्षा गरेको व्यक्त गरे। मुख्य सचिव लोकदर्शन रेग्मीले मुलुकको प्राथमिकताको सूचीमा रहेको प्रतिनिधिसभा र प्रदेशसभा सदस्य निर्वाचनलाई सफल तुल्याउन आवश्यक शान्तिसुरक्षा, स्रोतसाधन र जनशक्ति उपलब्ध गराउन सरकार प्रतिबद्ध रहेको बताए।"
छोटो मतपत्र : झन्झटिलो मतदान प्रक्रिया,"काठमाडौं : आगामी प्रतिनिधिसभा निर्वाचनमा मनाङ्गका मतदातालाई जम्मा दुईवटा विकल्प छन, रुखमा मतदान गर्ने कि सूर्यमा ।' निर्वाचन आयोगले रुख र सुर्य' मात्र चुनाव चिन्ह राखेर मनाङ्गको प्रतिनिधिसभाको मतपत्र तयार पारेपछि मनाङ्गवासीका लागि यी दुई चुनाव चिन्हमध्ये एक रोज्नुको विकल्प छैन । निर्वाचन आयोगले जुन जुन दलको उम्मेदवारी परेको छ,त्यस क्षेत्रको मतपत्रमा ती ती दलको मात्र चुनाव चिन्ह समेटेर आगामी प्रतिनिधिसभाको मतपत्र बनाएको छ । आयोगको उक्त कार्यले प्रतिनिधिसभा तर्फको मतपत्र निकै नै छोटो र छरितो बनेको छ । यसपटकको निर्वाचनमा मतदातालाई मतदान गर्न निकै नै सहज हुने मतपत्र बनाएका छौं,' प्रमुख निर्वाचन आयुक्त अयोधिप्रसाद यादवले अन्नपूर्णसँग भने,जुन क्षेत्रमा जसको उम्मेदवारी परेको छ, त्यस्ता उम्मेदवारको मात्र चुनाव चिन्ह राखेर मतपत्र बनाएका छौं ।' मनाङ्ग र मुस्ताङ्गको प्रतिनिधिसभाका लागि कांग्रेस र एमालेका तर्फबाट मात्र उम्मेदवारी परेपछि ती क्षेत्रका मतपत्रमा कांग्रेस र एमालेका मात्र चुनाव चिन्ह राखिएको निर्वाचन आयोगले जनाएको छ । एमाले र माओवादी केन्द्रबीच चुनावी तालमेलका कारण सुर्य चिन्ह भएको स्थानको मतपत्रमा माओवादी केन्द्रको चुनाव चिन्ह गोलकारभित्र हंसिया हथौडा छैन भने हंसिया हथौडा भएको मतपत्रमा सूर्य चुनाव चिन्ह छैन । अघिल्ला निर्वाचनमा पट्यारलाग्दो लामो मतपत्रमा छाप लगाएका मतदाताका लागि अवको निर्वाचन मतपत्रका दृष्टिकोणले निकै नै सहज हुने निर्वाचन आयोगको भनाई छ । स्थानीय तहको निर्वाचनमा पनि धेरै नै चुनाव चिन्ह समेटिएको लामो र पट्यारलाग्दो मतपत्रको सर्वस्त्र आलोचना भएको थियो । छोटो र छरितो मतपत्रका कारण आगामी निर्वाचनको मतगणना पनि छिटो हुने तथा मतपत्र बदर कम हुने प्रमुख आयुक्त यादवले बताए । अघिल्ला चुनावको परिणाम आउनै धेरै दिन लाग्यो भने बदर मतको संख्या पनि उच्च देखियो,' यादवले भने,अबको चुनावमा त्यस्तो हुंदैन भन्ने आयोगको विश्वास छ ।' आयोगले सार्वजनिक गरेको पहिलो चरणको निर्वाचनको नमूना मतपत्रमा बाजुरा र मुगुको मतपत्र पनि निकै नै छोटो छ । यी दुई जिल्लाको प्रतिनिधिसभातर्फको मतपत्रमा जम्माजम्मी तीन वटा मात्र चुनाव चिन्ह छन, रुख,सूर्य र आँखा ।' आंखा नयाँ शक्तिको चुनाव चिन्ह हो । प्रनिनिधिसभा तर्फ सबैभन्दा ठूलो मतपत्र दोलखाको छ । दोलखाको मतपत्रमा १५ वटा चुनाव चिन्ह छन । माओवादी केन्द्रका नेता नारायणकाजी श्रेष्ठ र नयाँ शक्तिका संयोजक डाबाबुराम भट्टराईको निर्वाचन क्षेत्र गोरखा २ को मतपत्र मध्यम खालको छ । त्यस क्षेत्रको मतपत्रमा प्रतिनिधिसभा तर्फ ९ वटा चुनाव चिन्ह छन । संखुवासभामा ११, खोटाङ्ग,मा १०, रसुवामा ११, धादिङ्ग २ मा ११, सिन्धुपाल्चोक १ मा १३,रामेछापमा १२, लम्जुङ्गमा ११ चुनाव चिन्हको मतपत्र बनेको छ । खोटाङ्ग र सिन्धुपाल्चोक क्षेत्र नम्वर २ को मतपत्रमा पशुपतिशम्शेर राणा नेतृत्वको राष्ट्रिय प्रजातन्त्र पार्टी (प्रजातान्त्रिक) र डा प्रकाशचन्द्र लोहनी नेतृत्वको एकिकृत राष्ट्रिय प्रजातन्त्र पार्टी (राष्ट्रवादी)का मतदाता झुक्किने स्थिती छ । ती क्षेत्रको मतपत्रमा ठिक तलमाथि गोलाकारभित्र हलो र आयातकारभित्र हलो चुनाव चिन्ह छन । राणा नेतृत्वको राप्रपाको चुनाव चिन्ह गोलकारभित्र हलो र लोहनी नेतृत्वको राप्रपाको चुनाव चिन्ह आयातकारभित्र हलो भएकाले मतदातालाई आफ्नो चिन्ह छुट्याउन गाहे हुने देखिन्छ । प्रदेशसभाको प्रत्यक्षतर्फ पनि मनाङ्गका दुवै क्षेत्रको मतपत्र सबैभन्दा सानो छ । मनाङ्गको प्रदेशसभा १ र २ को मतपत्रमा दुईदुई वटा मात्र चुनाव चिन्ह छन । मनाङ्गको प्रदेशसभा २ को मतपत्रमा रुख र स्वतन्त्र उम्मेदवारको बालक चुनाव चिन्ह छन । मुस्ताङ्गको प्रदेशसभा १ मा दुई वटा मात्र चुनाव चिन्ह छन भने प्रदेशसभा २ को मतपत्रमा भने ४ वटा चुनाव चिन्ह छन । प्रदेशसभातर्फ बाजुराको दुवै प्रदेशसभामा ४४ वटा चुनाव चिन्ह छन । प्रतिनिधिसभातर्फ ७ वटा चुनाव चिन्हको मतपत्र बनेको म्याग्दी को प्रदेश १ को मतपत्र पनि निकै नै छोटो छ । उक्त क्षेत्रको मतपत्रमा माओवादी केन्द्रको गोलाकारभित्र हंसिया हथौडा र राप्रपाको गाई मात्र चुनाव चिन्ह छन । डोल्पाको प्रदेश १ र रुकुम पूर्वी जिल्लाको प्रदेश २, बैतडीको प्रदेश २ को मतपत्रमा पनि दुईवटा मात्र चुनाव चिन्ह छन । प्रदेशसभातर्फ धादिङ्गको प्रदेशसभा १ को मतपत्र सबैभन्दा ठूलो १७ चुनाव चिन्ह समेटिएका छन । प्रत्यक्षतर्फ सानो र छरितो मतपत्र भएपनि प्रतिनिधिसभा र प्रदेशसभाको समानूपातिकतर्फको मतपत्र भने ठूलो र पट्यारलाग्दो छ । समानूपातिकतर्फ प्रतिनिधिसभकाको माथिल्लो भाग र प्रदेशसभाको मतपत्र तल्लो भागमा छापिएकाले मतदाता झुक्किने अवस्था छ । प्रतिनिधिसभाको समानूपातिकमा आयोगमा दर्ता सबै ८८ दलको चुनाव चिन्ह राखिएको भएपनि प्रदेशसभाको समानूपातिकको मतपत्रमा भने सातवटै प्रदेशको फरक फरक छ । मतदान झण्झटिलो प्रत्यक्षतर्फको मतपत्र छोटो र छरितो भएपनि तीन वटा मतपत्रमा चारवटा छाप लगाउनुपर्ने भएकाले मतदान प्रक्रिया भने झण्झटिलो बन्ने देखिन्छ । मतदाताले पहिलो मतपत्र प्रतिनिधिसभाको प्रत्यक्ष उम्मेदवारलाई दिनुपर्छ । त्यो मतपत्र बाकसकमा खसाई सकेपछि अर्को मतपत्र लिई प्रदेशसभाको प्रत्यक्ष उम्मेदवारलाई दिनुपर्छ । त्यसपछि अर्को मतपत्र लिई प्रतिनिधिसभा र प्रदेशसभाका समानूपातिक उम्मेदवारलाई मतदान गर्नुपर्छ । समानुपातिकको मतपत्रको माथिल्लो भागमा प्रतिनिधिसभाका समानूपातिक र तल्लो भागमा प्रदेशसभाका समानूपातिकका लागि मत संकेत गर्नुपर्छ । संविधानसभाका दुवै निर्वाचनमा दुई वटा मतपत्रको प्रयोग गरेका मतदाताले यसपटक भने तीनवटा मतपत्रको प्रयोग गर्नुपर्नेछ । आयोगका तर्फबाट हामीले मतदाता शिक्षामा निकै नै जोड दिएका छौं,' प्रमुख आयुक्त यादवले भने,दलहरुले पनि मतदातालाई भोटिङ्ग सिस्टमबारे यथेष्ठ जानकारी गराउनुपर्छ ।'"
महंगिँदै निर्वाचन,"काठमाडौं : खर्च जुटाउन नसकेर दलका कार्यकर्ता निर्वाचन लड्न डराइरहेको अवस्थामा सरकारलाई समेत निर्वाचन गराउने काम महँगो हँुदै गएको छ । पछिल्ला १० वर्षमा प्रतिमतदाता निर्वाचन खर्च दोब्बर भएको छ । निर्वाचन आयोगले मतपत्र छपाइ, बुथ व्यवस्थापन, मतदाता शिक्षालगायत सरकारी कोषबाट अर्बौं रुपैयाँ खर्च गर्दै आएको छ । गत स्थानीय निर्वाचनमा ८ अर्ब ५ करोड खर्च भएको थियो । ०६४ को संविधानसभा निर्वाचनमा भने २ अर्ब ८० करोडमा सकिएको थियो । पहिलो संविधानसभा निर्वाचनमा आयोगले गरेको खर्च प्रतिमतदाता २ सय ७५ रुपैयाँ हो । आयोगले गरेको निर्वाचन तयारीदेखि मतगणानासम्मको खर्चलाई खसेको मतले भाग गरी प्रतिमतदाता खर्च निकाल्ने गरिन्छ । स्थानीय निर्वाचनमा प्रतिमतदाताबराबर खर्च बढेर ४ सय ९० रुपैयाँ पुगेको छ । पहिलो संविधानसभा निर्वाचनको तुलनामा स्थानीय तह निर्वाचनमा प्रतिमतदाता खर्च शतप्रतिशत बढेको आयोगका प्रवक्ता नवराज ढकाल बताउँछन् । उनी भन्छन्, निर्वाचनमा भएको सम्पूर्ण खर्च र मतदाता संख्यालाई गणना गर्दा स्थानीय निर्वाचनमा प्रतिमतदाता खर्च ४ सय ९० रुपैयाँ भएको हो । आगामी मंसिर १० र २१ गते हुने प्रदेश तथा प्रतिनिधिसभा निर्वाचनमा १० प्रतिशतसम्म खर्च बढ्ने अनुमान छ ।' दोस्रो संविधानसभा निर्वाचनमा प्रतिमतदाता खर्च ३ सय ८४ रुपैयाँ भएको थियो । मतदाता शिक्षा र अन्य प्रविधि, उपकरणलगायत निर्वाचन व्यवस्थापनमा गर्ने सम्पूर्ण खर्चको मूल्य बढ्दा प्रतिमतदाता खर्च बढेको हो । आयोगले आसन्न प्रदेश र प्रतिनिधिसभा निर्वाचनका लागि प्रतिमत यति खर्च हुन्छ भनेर भन्न नसके पनि निर्वाचनका लागि छुट्याएको खर्चलाई हिसाब गर्दा प्रतिमतदाता ६ सय ८२ रुपैयाँ खर्च हुने देखिन्छ । आयोगले मंसिर १० र २१ को प्रतिनिधिसभा र प्रदेशसभा निर्वाचनमा १० अर्ब ५३ करोड खर्च हुने अनुमान गरेको छ । यसबाहेक गृह मन्त्रालय सुरक्षा निकायको व्यवस्था मिलाउन सरकारले १० अर्ब रुपैयाँ विनियोजन गरेको छ । आयोगले पहिलो संविधानसभा निर्वाचनमा २ अर्ब ८० करोड ९५ लाख २१ हजार खर्च गरेको थियो भने ०७४ को स्थानीय तह निर्वाचनमा ८ अर्ब ५ करोड खर्च भएको थियो । दोस्रो संविधानसभा निर्वाचनमा भने ४ अर्ब ६६ करोड ६० लाख खर्च भएको थियो । पहिलो संविधानसभा निर्वाचनमा एक करोड ७६ लाख ११ हजार ८ सय ३२ मतदाता रहेकोमा एक करोड ८ लाख ६६ हजार एक सय ३१ मत खसेको थियो । दोस्रो संविधानसभा निर्वाचनमा एक करोड २१ लाख ४७ हजार ८ सय ६५ मतदाता थिए । तीमध्ये ९५ लाख १६ हजार ७ सय ३४ ले मतदान गरेका थिए । स्थानीय तह निर्वाचनपछि मुलुकभर १३ लाख ५५ हजार मतदाता थपिएर प्रतिनिधि र प्रदेशसभा निर्वाचनका लागि एक करोड ५४ लाख २७ हजार ९ सय ३५ पुगेका छन् । २०४८ सालमा प्रतिमतदाता खर्च १० रुपैयाँ थियो । सरकारले स्थानीय निर्वाचनमा एउटा मतदाता परिचयपत्र छाप्दा मात्रै साढे ११ रुपैयाँ खर्च गरेको छ । निर्वाचन खर्चको विश्लेषण गर्दा निर्वाचन आयोग, सुरक्षा निकाय, राजनीतिक दल, उम्मेदवार, मतदाता तथा पर्यवेक्षकलगायत खर्चको विश्लेषण गर्नुपर्ने हुन्छ । लोकतन्त्र र निर्वाचन पर्यवेक्षण (ईयूनेपाल)को संविधानसभा निर्वाचन २०७० को विस्तृत निर्वाचन पर्यवेक्षण प्रतिवेदन'अनुसार समग्रमा यो निर्वाचनमा ४० अर्ब रुपैयाँ खर्च भएको सार्वजनिक गरेको थियो । अर्थशास्त्री डाचन्द्रमणि अधिकारी निर्वाचन आयोगले कमिसनमा काम गराउने भएकाले निर्वाचन खर्च बढेको जिकिर गर्छन् । उनले भने फास्ट ट्र्याकबाट काम गराउने नाममा बढी कमिसन लिन सकिने ठाउँमा काम दिइन्छ यसले बजेटभन्दा बढी खर्च हुन्छ ।"
अकुत सम्पत्ति प्रकरण : बयानका लागि शर्माको दैलोमा म्याद,"काठमाडौं : व्यापारिक फर्मलाई कर छुट दिएर अनियमितता गरेको अभियोगमा मुद्दा चलाइएका आन्तरिक राजस्व विभागका तत्कालीन महानिर्देशक चूडामणि शर्माको अकुत सम्पत्तिमा छानबिनका लागि बयानमा उपस्थित गराउन अख्तियार दुरुपयोग अनुसन्धान आयोगले उनको घरको दैलोमा सातदिने म्याद टाँसेको छ। बूढानीलकण्ठ नगरपालिका वडा नम्बर, ३ का पदाधिकारीको रोहवरमा बुधबार दिउँसो अख्तियारले घरमै पुगेर म्याद टाँसेको हो। अकुत सम्पत्तिमा छानबिनका लागि सात दिनभित्र आयोगमा उपस्थित हुने व्यहोराको म्याद टाँसिएको छ। छानबिनमा बारम्बार बोलाउँदा हाजिर नभएपछि घरकै दैलोमा म्याद टाँस्नुपरेको हो', म्याद लिएर गएका अख्तियारका एक कर्मचारीले भने, शर्माको बूढानीलकण्ठ नगरपालिका, ३ स्थित रुद्रेश्वर मार्गको ठेगानामा म्याद जारी भएको छ। वडाका सदस्यले फोन गर्दा शर्माले आफू काठमाडौंबाहिर रहेको जानकारी दिए। घरमा काम गर्ने मान्छेले बुझ्न मानेनन्।' ती कर्मचारीका अनुसार अकुत सम्पत्ति छानबिनका लागि बयानमा उपस्थित हुन पटकपटक ताकेता गरिए पनि उपस्थित नभएपछि अख्तियारले कानुन अनुरुप प्रक्रिया अपनाउनुपरेको हो। म्याद टाँस भएको सात दिनभित्र आयोगमा उपस्थित नभए शर्मालाई पक्राउ गर्ने तयारी भइरहेको छ। अख्तियार स्रोतका अनुसार प्रारम्भिक अनुसन्धानका क्रममा शर्माले भरेको १३ पन्ने सम्पत्ति विवरण र वास्तविक सम्पत्तिमा झन्डै १५ करोड रुपैयाँ बराबरको भिन्नता भेटिएपछि छानबिन गर्नुपरेको हो। सम्पत्ति विवरणमा शर्माले बूढानीकण्ठस्थित रुद्रेश्वर मार्गको घर कित्ता रहेको अचल सम्पत्ति देखाएका छन्। उनले पैतृक सम्पत्ति, सरकारी सेवा, लोकसेवा आयोगको पाठ्यक्रममा आधारित पुस्तक लेखेर र विद्यार्थीलाई पढाएर सम्पत्ति आर्जन गरेको स्रोत अख्तियारमा देखाएका छन्। कर फस्र्योट आयोगबाट कर छुट दिँदा १० अर्ब दुई करोड रुपैयाँ राज्यलाई हानि भएको दाबीसहित अख्तियारले आयोगका तत्कालीन अध्यक्ष लुम्बध्वज खड्का, सदस्य रहेका शर्मा र उमेशप्रसाद ढकालविरुद्ध साउन १ गते भ्रष्टाचार मुद्दा दायर गरेको थियो। उक्त मुद्दामा अख्तियारले भ्रष्टाचार निवारण ऐन, २०५९ अनुरूप उनीहरूलाई बिगोको दोब्बर जरिवानासहित आठदेखि १० वर्षसम्म जेल सजाय र हानि नोक्सानीबापतको भन्दै तीनजनासँग झन्डै ३३ अर्ब रुपैयाँ बिगो दाबी गरेको छ। सरकारको निर्णयअनुसार ०७१ सालमा महतको अध्यक्षतामा ढकाल र शर्मा सदस्य रहेको आयोग गठन भएको थियो। उनीहरू तीनैजना अहिले अदालती तारिखमा छन्। कर छुट प्रकरण छानबिनमा अख्तियारले शर्मालाई पक्राउ गरी हिरासतमा लिए पनि सर्वोच्च अदालतको बन्दीप्रत्यक्षीकरण आदेशअनुरूप उनी थुनामुक्त भएका थिए।"
रोल्पामा रिङ रोड र केबलकारको सपना,"रोल्पा (लिबाङ) : वाम गठबन्धनका रोल्पाली उम्मेदवारहरूले बिहीबार सदरमुकाम लिबाङमा साझा प्रतिबद्धता पत्र सार्वजनिक गरेका छन्। प्रतिवद्धता पत्रमा रोल्पामा रिङ रोड बनाउने, केबलकार निर्माणको सम्भाव्यता अध्ययन गर्नेसम्मका महत्वकांक्षी योजना सार्वजनिक गरिएका छन्। प्रतिनिधि सभाका उम्मेदवार एवं माओवादीका नेता वर्षमान पुन अनन्त लगायत उम्मेदवारले प्रतिवद्धता पत्र सार्वजनिक गरेका हुन्। हाम्रो एक दशक जनयुद्धमा बित्यो। एक दशक जनयुद्ध लगायत विभिन्न कालखण्डका राजनीतिक क्रान्तिका उपलब्धि संस्थागत गर्नका लागि संविधान बनाउनमै बित्यो, साझा प्रतिबद्धता पत्र सार्वजनिक गर्दै पूर्व अर्थमन्त्री समेत रहेका अनन्तले भने, शान्ति प्रक्रियामा रोल्पामा अपेक्षित विकास भएका छैनन्। अबको दशकमा विकास निर्माणको क्रान्ति गर्छौँ। प्रदेशसभाका उम्मेदवार एवं माओवादी केन्द्रका पोलिटब्युरो सदस्यद्वय कुलप्रसाद केसी र दीपेन्द्र पुन, प्रतिनिधि सभाका समानुपातिक सदस्य एवं नेतृ जयपुरी घर्ती, समानुपातिक उम्मेदवार कर्मलाल परियार, सीता आचार्य, नेकपा एमालेका प्रदेश तर्फका समानुपातिक उम्मेदवार कुमार दशौदीले समृद्ध रोल्पा र सुखी रोल्पाली बनाउने अभियान हुने प्रतिबद्धता सार्वजनिक गरे। पाँच वर्षका लागि चुनिने भए पनि उनीहरूले एक दशकको योजना सार्वजनिक गरिएको छ। जिल्लाकै गौरवका लागि भन्दै बाह्य रिङरोडका रुपमा होलेरीदहवननिगालपानीकोइलाजिनाबाङपाखापानीदलसिंगेकालापोखरापाछाबाङस्यानीगाडराङकोटकुरेलीमिरुलथबाङ उवासेरमगामस्यूरीपाङसिर्पतेबाङअरेसखुंग्रीघोडागाउँउँघासुर्पालहोलेरी ट्रयाक खोल्ने प्रतिवद्धतामा उल्लेख छ। सुलीचौरउवाथबाङदुईखोलीघर्तीगाउँनुवागाउँहोलेरीसुर्पालघोडागाउँखुंग्री सुलीचौरलाई जेडिनेछ र कालोपत्रे गरिनेछ, नेता अनन्तले भने, रोल्पाका सबै गाउँपालिकाका केन्द्रसम्म कालोपत्रे सडक निर्माण गरिनेछ। प्रतिवद्धता पत्रमा करिव दुई दर्जन सडक निर्माण गर्ने उल्लेख छ। रोल्पा नगरपालिकामा भित्री रिङरोड बनाउने योजना अघि सारिएको छ। प्रत्येक गाउँपालिकामा २५ शैयाको अस्पताल निर्माण गर्ने, जिल्ला अस्पताललाई एक सय वेडको बनाई विशेषज्ञ डाक्टर सहितको सुविधायुक्त बनाउने उल्लेख छ। प्रत्येक गाउँपालिकामा सरकारी एम्बुलेन्सको व्यस्था गरिने, एक घर एक स्नातक, एक गाउँपालिका एक प्राविधिक शिक्षालय बनाउने र हरेक माविमा ईलाइब्रेरी बनाउने अवधारण अघि सारिएको छ। घरघरमा बिजुली पुर्याउने, खुङ्ग्रीमा विद्युत गृह स्थापना गरी २५२ मेगावाट र माडिचौरमा २४६ मेघावाट जलविद्युत उत्पादन गरिने योजना छन्। परम्परागत कृषि उत्पादन प्रणालीलाई आधुनिकीकरण गर्ने र युवाहरूलाई व्यवसायिक कृषिमा लाग्न र स्वरोजगारमा प्रोत्साहित गरिनेछ, घोषणापत्रमा उल्लेख छ। एक गाउँ एक बैंक, सामाजिक सुरक्षा भत्ता वृद्धि, युद्धका मृतक परिवार, घाइते अपांगका छोराछोरीलाई निःशुल्क शिक्षासम्मका योजना सार्वजनिक गरिएको छ। पर्यटन, कृषि, वन वातारण संरक्षण, साना उद्योग निर्माणका योजना समेटिएको प्रतिवद्धता पत्र अक्षरशः लागू गर्ने दावी उम्मेदवारहरूको छ। लिबाङदेखि धबाङजलजलाथबाङ केबलकारको सम्भाव्यता अध्ययन गर्ने भनिएको छ। यद्यपि, विगतका चुनावताका धार्मिक तथा पर्यटक स्थल जलजलासम्म माओवादीले केबलकार निर्माण गर्ने घोषणा पत्रमा उल्लेख गरेको थियो। काम भने हुन सकेको थिएन। १६ पृष्ठको प्रतिवद्धतामा भौतिक पूर्वाधार निर्माणलाई जोड दिइएको छ।"
चुनावपछि वाम गठबन्धन समाप्त हुन्छः बडू,"दार्चुलाः नेपाली कांग्रेसका केन्द्रीय सदस्य दिलेन्द्रप्रसाद बडूले आगामी मंसिर १० र २१ गते हुने प्रतिनिधि सभा र प्रदेश सभाको चुनावपछि वाम गठबन्धन समाप्त हुने बताएका छन्। कांग्रेस दार्चुलाद्वारा सदरमुकाम खलंगामा आयोजित चुनावी आमसभालाई सम्बोधन गर्दै केन्द्रीय सदस्य बडूले एमाले र माओवादी मिलेर बनेको वाम गठबन्धनको कुनै नाम नभएको भन्दै उनले चुनावपछि गठबन्धन बिलाएर जाने ठोकुवा गरे। वामपन्थीको षडयन्त्र देखेर नेपाली जनता सशंकित भएका छन्, उनले भने। देशलाई अस्थिरतातर्फ लग्ने षड्यन्त्र भइरहेकाले उनको भनाइ थियो। संविधानको पूर्ण रुपमा कार्यान्वयन र रक्षाका लागि कांग्रेसलाई मतदान गर्नुपर्ने नेता बडूले बताए। लोकतन्त्रको रक्षाका लागि कांग्रेसको जीत आवश्यक छ, उनले भने। कम्युनिष्ट अधिनायकवाद लाद्ने उद्देश्यका साथ एमाले र माओवादी केन्द्रबीच वाम गठबन्धन भएको उनले आरोप लगाए। संविधानसभाबाट जारी भएको संविधानलाई कुल्चने मनसायका साथ वाम गठबन्धन बनेको नेता बडूको भनाइ थियो। कांग्रेस हार्दा जिल्लाको विकासमा बाधा पुग्छ, त्यसैले अबको चुनावमा कांग्रेस जित्छ, उनले भने। आमसभालाई सम्बोधन गर्दै प्रतिनिधि सभा सदस्य प्रत्यक्ष तर्फका उम्मेदवार विक्रमसिंह धामीले जिल्लाको समग्र विकासका लागि आफूले उम्मेदवारी दिएको बताए। उनले महाकाली र चौलानी नदीलाई राष्ट्रिय तीर्थस्थल बनाइने बताए। प्रदेश सभा क का उम्मेदवार मदन गिरीले वाम गठबन्धनप्रति जनताको विश्वास गुमेकाले आफूलगायत कांग्रेसका सम्पूर्ण उम्मेदवारले जित्ने बताए।"
विप्लव समर्थकलाई समाऊ : गृह,"काठमाडौं : आसन्न प्रतिनिधि र प्रदेशसभा निर्वाचन बिथोल्ने उद्घोष गरेको विप्लव नेतृत्वको नेपाल कम्युनिस्ट पार्टीका कार्यकर्ताले मुलुकभरका स्थानीय तहका पदाधिकारी तथा उम्मेदवारलाई धम्की दिँदै चन्दा असुली थालेका छन् । पछिल्लो समय उनीहरूले मतदातालाई समेत निसानामा पार्ने रणनीति बनाएका छन् । विप्लव कार्यकर्ताले मतदातालाई मतदानमा अवरोध गर्ने, मतदानस्थल वरपर विष्फोटक पदार्थ राखेर आतंक मच्चाउने र व्यक्तिगत रूपमा मतदातालाई धम्क्याउने रणनीति बनाएको स्रोतले बताएको छ । उनीहरूले स्थानीय तहका पदाधिकारी र उम्मेदवारलाई निर्वाचन बहिष्कार गर्ने आफ्नो पार्टीको नीतिलाई सहयोग गर्न भन्दै पत्र लेखेका छन् । तर, पत्रमा चन्दा दिनुपर्ने भने उल्लेख छैन । स्रोतका अनुसार, सम्बन्धित व्यक्तिलाई पत्र थमाएपछि मौखिक रूपमा रकम माग्ने गरेका छन् । देखिने गरी कसैलाई केही नगरे र नभने पनि विप्लवका कार्यकर्ताले गुप्त रूपमा प्रदेश २ बाहेक मुलुकभरि नै निर्वाचनविरोधी गतिविधि र चन्दा आतंकलाई सक्रिय बनाएको सुरक्षा स्रोतले बताएको छ । विप्लव कार्यकर्ताले आफ्नो पार्टीले अख्तियार गरेको चुनाव खारेजीको नीतिलाई सहयोग पुर्याउन सम्बन्धित जिल्लाका सरकारी कार्यालय प्रमुख, व्यापारी र दलका उम्मेदवारलाई धम्कीपूर्ण भाषामा चन्दा माग्न थालेका छन् । उनीहरूले कुनै पनि हालतमा निर्वाचन बिथोल्ने भन्दै मतदान बहिष्कार गर्न मतदातालाई दबाबसमेत दिन थालेका छन् । विप्लवका कार्यकर्तामाथि निगरानी बढाउन र निर्वाचनविरोधी गतिविधिमा संलग्न भएको पाइए तत्काल कारवाही गर्न निर्देशन दिइएको छ । नारायणप्रसाद दुवाडी, प्रवक्ता गृह मन्त्रालय गृह मन्त्रालयले निर्वाचनविरोधी गतिविधि गर्ने जोकोहीलाई तत्काल पक्राउ गर्न जिल्ला सुरक्षा समितिलाई निर्देशन दिएको छ । गृह प्रवक्ता नारायणप्रसाद दुवाडीले विप्लवका कार्यकर्तामाथि निगरानी बढाउन र निर्वाचनविरोधी गतिविधिमा संलग्न भएको पाइए तत्काल कारबाही गर्न निर्देशन दिइएको बताए । निर्वाचन बिथोल्ने प्रयास गर्ने जोसुकै हुन, तत्काल पक्राउ गरी कारबाही गछौं', प्रवक्ता दुवाडीले अन्नपूर्णसँग भने । कात्तिक १७ मा भोजपुर २ का कांग्रेस प्रत्यक्षतर्फका उम्मेदवार गोविन्द कार्कीको घरमा घर कब्जा' को सूचना टाँस्ने विप्लव कार्यकता एकराज घिमिरेलाई भोजपुर प्रहरीले पक्राउ गरेको छ । नेकपा भोजपुरका सेक्रेटरी मादेनले मनोनयन फिर्ताका लागि गरेको आग्रह कार्कीले अटेर गरेकाले घर कब्जा' गरिएको सूचना टाँस्न लगाएका थिए । उनीहरूले उम्मेदवार कार्कीको घर पुरानो भएको भन्दै भाइको घरमा घर कब्जा' को सूचना टाँसेका थिए । त्यस्तै विप्लवका कार्यकर्ताले डोटी जिल्लाका दुर्गम स्थानमा सर्वसाधारणलाई मतदान गरे जनयुद्ध झैँ कारबाही गर्ने भन्दै धम्क्याउन थालेका छन् । विप्लव कार्यकर्ताले प्युठानमा प्रतिनिधिसभाका लागि कांग्रेसका उम्मेदवार गोविन्दराज पोखरेलसँग गोप्य छलफल गरेको स्रोतले दाबी गरेको छ । भेटमा विप्लव कार्यकर्ताले पोखरेलसँग चन्दा मागेका थिए । पोखरेलले विप्लवका कार्यकर्तासँग चुनावमा आफूलाई सहयोग गर्न आग्रह गरेको स्रोतले बताएको छ । कात्तिक २२ मा नेकपा प्युठानका सेक्रेटरी दधिराम सुवेदीले कथित संसद् र प्रदेश निर्वाचन बहिष्कार गर्न भन्दै विज्ञप्ति निकालेका थिए । स्रोतका अनुसार सिन्धुली जिल्लाका केही सरकारी कार्यालयका प्रमुखबाट विप्लव कार्यकर्ताले दुई दिनअघि मात्र चन्दा उठाएका छन् । तर सरकारी कर्मचारीले भने डरका कारण कतै उजुरी गरेका छैनन् । अघिल्लो बिहीबार जंगी अड्डामा बसेको निर्वाचनलक्षित पृतनापतिहरूको बैठकले समेत जनस्तरबाटै विप्लव र उनका कार्यकर्ता बहिष्कृत भइसकेकाले उनीहरू निर्वाचनमा सुरक्षा चुनौती नरहेको निष्कर्ष निकालेको थियो । त्यसअघि गृह मन्त्रालयमा तीनवटै सुरक्षा निकायका प्रमुख सम्मिलित बैठकले पनि विप्लवले आफ्नो उपस्थिति जनाउन उम्मेदवारलाई धम्क्याउने, चन्दा असुली गर्ने गतिविधि गरे पनि उनीहरूसँग निर्वाचन बिथोल्ने सामथ्र्य नभएको निष्कर्ष निकालेको थियो । विप्लवका गतिविधि  स्थानीय तह पदाधिकारी तथा उम्मेदवारसँग चन्दा माग  मतदातासमेत निसानामा  मतदातालाई अवरोध गर्ने  मतदानस्थल वरपर विष्फोटक पदार्थ राखी आतंक मच्चाउने  भोजपुरमा कांग्रेस उम्मेदवार गोविन्द कार्कीको घरमा घर कब्जा' को सूचना टाँस  डोटीमा सर्वसाधारणलाई मतदान गरे कारवाहीको धम्की"
प्रदेश २ को राजधानी : वीरगञ्ज कि जनकपुर?,"जनकपुरधाम : राज्य पुनःसंरचनापछि २ नम्बर प्रदेशको राजधानी जनकपुरलाई प्रस्ताव गरिएको छ । प्राचीन मिथिलाको राजधानी जनकपुर प्रादेशिक राजधानीका रूपमा पुनः तयार हुँदै छ । राजा जनकको मिथिला राज्यमा जनकपुर एक समृद्ध, सक्षम र विद्वान्हरूको कर्मभूमिका रूपमा रहेको धार्मिक इतिहास छ । सीताको माइती र नेपालकै प्रसिद्ध पर्यटकीय थलोका रूपमा विश्वसामु पहिचान स्थापित गरिसकेको जनकपुरलाई नै प्रदेश २ को राजधानीका रूपमा प्रस्ताव गरिनु राज्यको प्रशंसनीय कदम भएको यस क्षेत्रका विद्वान्हरूको मत छ । प्रादेशिक राजधानीका रूपमा अघि सारिए पनि जनकपुरको भौतिक विकास यसै प्रदेशका अन्य सहरजत्तिको पनि छैन । व्यवस्थापकीय कमजोरी र भ्रष्टाचारले गर्दा पनि यस क्षेत्रको अपेक्षाकृत विकास हुन नसकेको हो । जनकपुरलाई प्रादेशिक राजधानी बनाउन भौतिक रूपमा समेत तयार पार्ने कार्य थालिएको छ । साहित्यकार तथा पत्रकार रोशन जनकपुरीले नेपालकै पुरानो सहर भएको हुनाले यसको इतिहास पनि अन्य सहरभन्दा बढी समृद्ध रहेको बताए । उनले भने, जनकपुरलाई राजधानी बनाउने अनेक आधार छन् । यसको समृद्ध संस्कृति, विश्वमाझ स्थापित भइसकेको छ । धार्मिक सांस्कृतिक पर्यटकीय थलो, राजनीतिमा बलियो इतिहास छ ।' अर्थशास्त्री प्रासुरेन्द्र लाभ प्रदेश २ को मध्यभागमा पर्ने हुनाले अन्य प्रदेशसँगको समन्वय गरी प्रशासनिक केन्द्र बन्न जनकपुर सजिलो हुने बताए । भारतीय सीमासँग सम्पर्क छ तर पूरै सीमा टाँसिएको पनि छैन । यो सुरक्षाको दृष्टिले समेत उपयुक्त छ', उनले तर्क गरे । जनकपुर प्राचीन र आधुनिकताको संगमस्थल भएको हुँदा प्रदेश २ को राजधानी यही हुनुपर्ने उनको भनाइ छ । प्रदेश राजधानी बनाउने पहिलो तयारीका रूपमा जनकपुरमा उच्च अदालतको गठनलाई लिइएको छ । यस्तै, प्रदेशस्तरीय प्रहरी प्रमुख कार्यालयसमेत जनकपुरमै स्थापना गरिएको छ । यी प्रबन्धले राजधानीको सम्भावनालाई बढी प्रबल बनाएको छ । राजधानी बनाउन पूर्वाधारको आवश्यकतासमेत पर्ने हुनाले नेपाल सरकारको पूर्ण स्वामित्वमा स्थापित जनकपुर चुरोट कारखाना लिमिटेडको जग्गा, सम्पत्ति, भवन तथा भौतिक संरचना तथा उपकरण जिल्ला प्रशासन कार्यालय धनुषाको मातहतमा हस्तान्तरण प्रक्रियासमेत अन्तिम चरणमा पुगेको छ । प्रदेशको राजधानी जनकपुर हुने र विधानसभा, मुख्यमन्त्री निवास, कार्यालयलगायत विभिन्न पूर्वाधार तथा संरचनाको आवश्यकता पर्ने हुनाले चार वर्षदेखि पूर्णरूपमा बन्द जचुकालिको सम्पत्ति जिल्ला प्रशासनले लिने तयारी भइरहेको छ । कारखानाको नाममा रहेको जिल्लास्थित ३३ बिघा ३ कठ्ठा १२ धुर जग्गा र त्यसमा रहेको भौतिक संरचना र उपकरण प्रदेशको प्रयोजनका लागि संरक्षण गरी जिल्ला प्रशासन कार्यालय धनुषामातहत राख्न गृह मन्त्रालयले ०७४ जेठ २ गते उद्योग मन्त्रालयलाई अनुरोध गरेको थियो । केन्द्रका लागि आवश्यक पर्ने संरचना र पूर्वाधार निर्माणका लागि जग्गा संरक्षण गर्न धनुषाका प्रमुख जिल्ला अधिकारी दिलीपकुमार चापागाईंको अध्यक्षतामा जग्गा प्राप्तिका लागि ०७३ पुस ३ मा बैठक बसेको थियो । सोही बैठकले जचुकालिको जग्गा, भवन तथा उपकरणसमेत संरक्षणका लागि उद्योग मन्त्रालयमा अनुरोध गरेको थियो । ०७४ जेठ ८ मा गृह मन्त्रालय आन्तरिक व्यवस्था शाखाले जचुकालिको जग्गा तथा भौतिक संरचना संरक्षण सम्बन्धमा उद्योग मन्त्रालयबाट प्रस्ताव पेस भई मन्त्रिपरिषद्बाट ४ गते निर्णयको प्रति जिल्ला प्रशासन कार्यालयमा पठाएको थियो । तर, कारखानाको नाममा रहेका सम्पत्ति कुन प्रक्रियाबाट हस्तान्तरण गर्नेगराउने, सबै जग्गा र भवन बुझाएपछि कारखानाको कार्य सञ्चालन कसरी गर्नेजस्ता निर्देशन प्रशासन कार्यालयले उद्योग मन्त्रालयबाट माग गरेको थियो । ०७४ साउन २२ मा मन्त्रालयले जिल्ला प्रशासनलाई कारखाना अधीनस्थ जमिन र संरचना गृह मन्त्रालयअन्तर्गत ल्याउने सरकारको निर्णयअनुसार सबै सम्पत्ति सुरक्षा गर्नुपर्ने जिम्मेवारी गृह मन्त्रालयअन्तर्गत भएकाले सुरक्षाका लागि प्रहरीलाई जिम्मेवारी दिन पत्राचार गरिएको थियो । यता, ०७४ साउन २३ मा कारखानाका लेखा अधिकृत प्रेमप्रसाद निरौलाले जिल्ला प्रशासनलाई पत्र लेखी कारखाना तालुक निकाय उद्योग मन्त्रालयबाट प्राप्त निर्देशन र तोकिएको हस्तान्तरण विधि अवलम्बन गरी मागबमोजिम सम्पत्ति हस्तान्तरण गर्न कारखाना व्यवस्थापनलाई सहज हुने हुँदा उद्योेग मन्त्रालयको निर्देशन प्राप्त नभएसम्म पर्खन निर्देशानुसार अनुरोध छ भन्दै जवाफ लेखेपछि सम्पत्ति हस्तान्तरण भएको छैन । सबै अड्चन अन्त्य भइसकेको र शीघ्र जचुकालिको जग्गा तथा सम्पत्ति राजधानी प्रयोजनका लागि प्रशासन कार्यालयमातहत आउने प्रमुख जिल्ला अधिकारी चापागार्इंले विश्वास व्यक्त गरे । प्रदेश २ मा वीरगन्जको पनि दाबी वीरगन्ज मन्त्रिपरिषद् बैठकले ८ जेठमा वीरगन्जलाई महानगर बनाउने निर्णय गरेपछि वीरगन्जका दलसम्बद्ध युवाले प्रदेश २ को राजधानी बन्ने भन्दै मिठाई बाँडेर खुसीयाली मनाए। उनीहरूले घन्टाघर चोकमा मैनबत्ती बालेर दीपावलीसमेत गरेका थिए। तर, अहिले जनकपुरलाई प्रदेश २ को राजधानी प्रस्ताव गरिएपछि त्यसको विरोध हुन थालेको छ। सामाजिक सञ्जालमा प्रादेशिक राजधानी वीरगन्जलाई नै बनाउनुपर्ने आवाज उठ्न थालेको छ। आसन्न प्रदेश र प्रतिनिधिसभा निर्वाचनमा उम्मेदवार बनेका दलका केही नेताले सामाजिक सञ्जालमा गरेको चुनावी प्रचारप्रसारमा वीरगन्जलाई प्रादेशिक राजधानी बनाउन पहल गर्ने उल्लेख गरेका छन्। जनकपुरमा प्रदेश २ को उच्च अदालत र नेपाल प्रहरीको संघीय इकाइ पनि स्थापना भइसकेको छ। यस कार्यले वीरगन्जवासी सशंकित बनेका छन्। वीरगन्ज नै प्रादेशिक राजधानी बन्नुपर्ने स्थानीयको माग छ। वीरगन्ज महानगर बनेकाले प्रादेशिक राजधानीका लागि चाहिने भौतिक पूर्वाधार एवं संरचना जनकपुरको भन्दा पर्याप्त रहेका कारण पनि राजधानी वीरगन्ज नै बन्नुपर्ने स्थानीयको तर्क छ। वीरगन्ज प्रदेश २ का आठ जिल्लाको मुख्य व्यापारिक केन्द्र मात्र नभई समग्र मुलुकको आर्थिक एवं औद्योगिक राजधानीका रूपमा पनि परिचित छ। नेपालबाट भारत तथा तेस्रो मुलुकसँग हुने आयातनिर्यातको अधिकांश कारोबार वीरगन्जबाटै हँुदै आएको छ। मुलुकको कुल वैदेशिक व्यापारको झन्डै ६० प्रतिशत कारोबार र औद्योगिक लगानीको ७० प्रतिशत हिस्सा वीरगन्जले नै ओगटेको छ। यो नाकाले मुलुकको कुल राजस्वमा ५४ प्रतिशत योगदान दिँदै आएको छ। तेस्रो मुलुकबाट आयातीत मालसामान मुलुकका प्रमुख सहरमा यहीँबाटै आपूर्ति हुँदै आएको छ। सीमावर्ती भारतीय नाका रक्सोलबाट राजधानी पुग्ने सबैभन्दा छोटो दूरीको वीरगन्जमा मुलुककै एक मात्र रेल्वे सुविधासहितको सुक्खा बन्दरगाहा, मुलुकलाई सबैभन्दा बढी राजस्व दिने भन्सार कार्यालय, भारत सरकारको लगानीमा निर्माण भइरहेको एकीकृत भन्सार जाँच चौकी (आईसीपी), मुलुककै सबैभन्दा ठूलो औद्योगिक क्षेत्र वीरगन्जपथलैया औद्योगिक कोरिडोर छन्। दोस्रो अन्तर्राष्ट्रिय निजगढ विमानलस्थल र विशेष आर्थिक क्षेत्र (सेज) पनि यसै क्षेत्रमा बनिरहेको छ। राष्ट्रिय अर्थतन्त्रमा महत्वपूर्ण योगदान दिने राज्यका निकाय, निजी क्षेत्र र राष्ट्रिय महत्वका आयोजनका कारण पनि वीरगन्ज छुट्टै छवि स्थापना गर्न सफल छ। प्रदेश २ को राजधानीका लागि चाहिने मानवीय, सामाजिक, आर्थिक, भौतिकलगायत सूचक वीरगन्जमा उपलब्ध छन्, प्राध्यापक एवं अर्थविद् इन्दु शेखर मि श्र भन्छन्, पहिलो कुरा त वीरगन्ज प्रदेशको एक मात्र महानगर हो। यो मुलुकको आर्थिक राजधानी पनि हो। आधारभूत सबैजसो संरचना यहाँ उपलब्ध छन्। यहाँ प्रादेशिक अस्पताल बन्दै छ, सडक र अन्य पूर्वाधार पनि यहाँ पहिलेदेखि नै उपलब्ध छन्, नगर विस्तारका लागि आवश्यक सार्वजनिक जग्गा पनि यथेष्ट छन्। त्यसैले प्रादेशिक राजधानीका लागि वीरगन्ज उपयुक्त छ। प्रादेशिक राजधानीका लागि वीरगन्जको विकल्पमा कुनै सहर नरहेको वीरगन्ज उद्योग वाणिज्य संघका उपाध्यक्ष सुबोध गुप्ता बताउँछन्। भन्छन्, यो प्रदेशको एक मात्र महानगर र प्रदेशका अन्य तीनवटा उपमहानगरमध्ये दुई उपमहानगर (कलैया र जितपुर सिमरा) को छेउमा छ। यो आफैंमा आर्थिक रूपले मुलुकको सम्पन्न महानगरभित्र पर्छ, यस क्षेत्रमा निजगढ अन्तर्राष्ट्रिय विमानस्थल, तराईकाठमाडांै द्रुतमार्ग, सुक्खा बन्दरगाहा र आईसीपीलगायत सुविधाका कारण प्रादेशिक राजधान्ीका लागि वीरगन्जको विकल्प छैन। मुलुककै मुख्य प्रवेशद्वारका रूपमा रहेको वीरगन्ज भौतिक, आर्थिक, धार्मिक, भौगोलिकलगायत दृष्टिकोणबाट प्रादेशिक राजधानीका लागि जनकपुरभन्दा उपयुक्त रहेको नागरिक समाज पर्साका पूर्वअध्यक्ष एवं अधिवक्ता पन्नालाल गुप्ता बताउँछन्। प्रादेशिक राजधानीका लागि चाहिने सबै सूचकांकमा जनकपुरभन्दा वीरगन्ज अगाडि भए पनि यहाँको राजनीतिक नेतृत्वको उदासीनताका कारण प्रादेशिक राजधानी बनाउने सवालमा वीरगन्जलाई पछि पारिएको नागरिक समाजका अगुवा र बुद्धिजीवीहरूको गुनासो छ। प्रदेश २ मा कांग्रेस, एमाले, मधेसीलगायत सबै दलका मुख्य नेता छन्। वीरगन्जलाई प्रादेशिक राजधानी बनाउन निजी क्षेत्र, सर्वसाधारण र नागरिक समाजले बेलाबेलामा आवाज उठाउँदै आए पनि यहाँको राजनीतिक नेतृत्वबाट भने पहल नै नभएको वीरगन्ज उद्योग वाणिज्य संघका उपाध्यक्ष गुप्ताको आरोप छ। संघीय समाजवादी फोरम पर्साका अध्यक्ष प्रदीप यादव भने वीरगन्जलाई प्रादेशिक राजधानी बनाउने सवालमा मधेसी दल सकारात्मक रहेको बताउँछन्। उनी भन्छन्, मधेस आन्दोलनमा वीरगन्जवासीले लगाएको गुन मधेसी दलले बिर्सिएका छैनन्, त्यसैले प्रादेशिक राजधानी वीरगन्जलाई नै बनाउनुपर्छ।"
