शीर्षक,विवरण
मतपेटिकाको सुरक्षा,"दोस्रो चरणको चुनावपछि मात्रै पहिलो चरणको मतगणना प्रारम्भ हुने भएपछि ३२ जिल्लाका मतपेटिका सदरमुकाम ओसारिएका छन् र सुरक्षा निगरानीमा सरकारी कार्यालयहरूमै भण्डारण गरिएका छन् । सुरक्षा निकायको कडा निगरानी र दलका प्रतिनिधिको रोहबरमा भण्डारण र रेखदेख गरिने भए पनि मतपेटिका सुरक्षा आमरूपमा चासोको विषय भएको छ । यद्यपि सुरक्षाको विश्वासिला उपायहरू अवलम्बन गरिएको पाइन्छ । निर्वाचन आयोगले मतदान केन्द्रमा झैं मतपेटिकाको सुरक्षामा पनि तीन तहको सुरक्षा व्यवस्था गरिएको जनाएको छ । दलीय सहमति र रोहबरमा प्रत्येक मतपेटिकामा नम्बरसहितको सिल लगाइएको छ । एउटा मतपेटिकामा पाँचदेखि आठवटासम्म सिल छन् । सिल नम्बरसहितको मुचुल्का उठाएर मतपेटिका बन्द गरिएको आयोगले बताएको छ । मतपेटिका बदलेर वा सिल तोडेर मत नै बदलिने आशंकाहरू निरूपण गर्न मतपेटिका सुरक्षाका उल्लिखित उपाय उचित छन् । यद्यपि बाँकी नौ दिन मतपेटिका सुरक्षाको विषयलाई गम्भीरताका साथ लिइनुपर्छ । ३२ जिल्लामा मतदान सकिएको छ, तर मतगणना बाँकी नै छ । मतगणना गरेर विजयी उम्मेदवार तोकिसकेपछि मात्रै निर्वाचन पूर्णरूपमा सकिनेछ । दोस्रो चरणको चुनाव बाँकी रहेको र पहिलो चरणको मतगणना दोस्रो चरणको चुनाव सकिएसँगै गर्ने भएकाले आगामी केही दिन संवेदनशील र महत्वपूर्ण छन् । मतपेटिका सुरक्षा सम्बन्धमा २०७० को संविधानसभाको निर्वाचन सबैका लागि नजिर हुन सक्छ । सो चुनावमा मतदान केन्द्रबाट जिल्लासम्म मतपेटिका लैजाने क्रममा सेनाको सहयोग लिइएको थियो, तर पछि परिणाम आफ्नो पक्षमा नआएपछि खासगरी तत्कालीन एमाओवादीले मतपेटिका बाटोमै अथवा ब्यारेकभित्र लगेर साटेको र अदृश्य धाँधली गर्दै आफूहरूलाई हराएको आरोप लगाएको थियो । सोही विषयमा माओवादी नेता वर्षमान पुन संयोजक रहेको त्यस पार्टीको आन्तरिक तथ्य संकलन कार्यदल ले आयोग र नेपाली सेनाले अदृश्य धाँधली र षड्यन्त्र गरेर माओवादीलाई हराइएको आरोप लगाएको थियो । यस्ता खाले विवाद नआओस् भनेर अहिल्यै ध्यान पुर्याउन आवश्यक छ । चुनावी परिणाम सधैं प्रत्यासित हुन्छ भन्ने छैन र मतपरिणाम आउन थालेपछि धेरै खालका आशंका र उपशंकाले ठाउँ लिने वातावरणसमेत बन्न सक्छ । अहिले चुनावमा रहेका मुख्य शक्तिहरूबीच चुनावी प्रक्रियाका बारेमा मतभेद वा असन्तुष्टि छैन । एकाध ठाउँमा मतदान अधिकृतहरूले कुनै दलको चिह्नमा छाप लगाएका मतपत्र झोलामा हालेका दृष्टान्त छन् । त्यस्ता घटनाले चुनावमा अनेक खालका षड्यन्त्र हुन सक्ने संकेत गर्छ । यसर्थ यस्ता खालका शंकाउपशंका निवारण गरिनु जरुरी छ । मतपेटिका राखिएको ठाउँको सुरक्षा प्रबन्ध विश्वासिलो, बलियो र व्यवस्थित गर्नुपर्छ । आजको अत्याधुनिक प्रविधिको युगमा मतपेटिका राखिएको स्थानलाई सबैतिरबाट सीसीटीभी क्यामरा जडान गरेर सुरक्षित राख्न सके त्यसले धेरै शंका निवारण गर्नेछ । कतिपय जिल्लामा त्यस्तो व्यवस्था भइसकेको खबर छ । नभएका ठाउँमा पनि छिटो त्यस्तो प्रबन्ध हुनुपर्छ । त्यस्तै मतपेटिका सुरक्षामा आगो, पानी र अन्य रसायनको खतरा पनि उत्तिकै रहन्छ । त्यसबाट मतपेटिका सुरक्षित राख्न अहिल्यैबाट उचित प्रबन्धका लागि सरकार, आयोग र सुरक्षा निकाय सचेत रहनुपर्छ । छिटपुट सुरक्षा चुनौती, आचारसंहिता उल्लंघन, मतपत्रको आकार र मतदाता शिक्षा आदि केही विषयले चुनावमाथि प्रश्न उठे पनि यसको निष्पक्षतामाथि अहिलेसम्म कसैले प्रश्न उठाएको छैन । मतगणना हुँदासम्म विवाद नभई मतपरिणाम सार्वजनिक गर्न सक्दा चुनावको महत्व झनै बढ्छ । त्यसकारण पनि मतपेटिका सुरक्षाको संवेदनशीलतालाई नजरअन्दाज गरिनु हुँदैन । मतपरिणाम नहुन्जेल मत र मतपेटिकाको सुरक्षाका लागि आयोगले कुनै पनि कसर बाँकी नराखोस् ।"
निधि निर्वाचन क्षेत्र फर्किँदा शक्तिप्रदर्शन,"जनकपुरधाम : स्वास्थ्य उपचार गरी निर्वाचन क्षेत्र फर्किएका नेपाली कांग्रेसका नेता विमलेन्द्र निधिको स्वागतमा कांग्रेसले ठूलै शक्ति खर्चिएको थियो। ८ दिनपछि बुधबार आफ्नो क्षेत्रमा फर्किएका निधिको स्वागतमा करिब एक हजार जति मोटरसाइकल, सय भन्दा बढी गाडी र ६० वटा अटो रिक्सामा सवार भई कांग्रेस नेताकार्यकर्ता जनकपुर विमानस्थल पुगेका थिए। जहाज ल्यान्ड गर्नु दुईघण्टा पहिले नै कांग्रेस कार्यकर्ताको भीड विमानस्थलमा भरिएपछि सर्वसाधारण यात्रीलाई भित्र छिर्नै मुस्किल परेको थियो। मनोनयन दर्तापछि जनकपुर लगायत आफ्नो क्षेत्रमा प्रचारप्रसारमा सक्रिय रहेका निधि एक्कासी बिरामी परेपछि काठमाडौंको ओम अस्पताल भर्ना भएका थिए। स्वास्थयमा सुधार भएपछि उनी पुनः निर्वाचन क्षेत्रमा फर्केका हुन्। उनी क्षेत्रमा नहुँदा विपक्षी दलको प्रचारप्रसार तीव्र भएको थियो। उडान ढिलो भएका कारण निर्धारित समयभन्दा अबेर जनकपुर आइपुगेका निधि विमानस्थलबाट गाडीमा सवार भई हात हल्लाउँदै नगरक्षेत्रको परिक्रमा गरेका थिए। सडक छेउमा उभिएका सर्वसाधारणलाई नमस्कार गर्दै उनले फोट मागे। शक्ति प्रर्दशनका लागि महिलाहरूलाई विमानस्थल जम्मा गर्न प्रयोग गरिएका अटो चालकहरूलाई प्रति अटो १२ सय रुपैयाँका दरले उपलब्ध गराइएको कांग्रेसकै एक नेताले बताए। 'बिहानैदेखि आफ्नो काम छाडेर हाम्रा नेताको स्वागतमा आएका अटो चालकहरूलाई भाडा बापत रकम उपलब्ध गराइएको हो', उनले भने। त्यसैगरी मोटरसाइकल लिएर आएका युवाहरूलाई पेट्रोल र खाजा उपलब्ध गराइएको थियो।"
"म कांग्रेस पार्टीको अध्यक्ष होइन, आचारसंहिता उल्लंघन गरेर हिँड्न","भद्रपुर : एमालेका अध्यक्ष केपी शर्मा ओलीले आफू कुनै ठूला मिडियालाई विज्ञापन नदिएको बताएका छन्। झापाको भद्रपुर विमानस्थलमा बुधबार पत्रकारसँग कुरा गर्दै ओलीले आफूले नभइ आफ्ना शुभचिन्तकले ठूला अखबारमा शुभकामना दिएको हुनसक्ने बताए। उनले भने, मैले कुनै अखबारलाई विज्ञापन दिएको छैन। कसैले एमालेलाई सहानुभूति राखेर शुभकामना दिन्छ भने त्यो त राम्रै कुरा हो नि। फेरि अखबारले एमालेप्रति सहानुभूति राखेको पनि हुनसक्छ। तपाईं सञ्चारकर्मीले एमालेलाई सहयोग पुर्याउन सक्नुहुन्छ। त्यो नागरिक हकको कुरा हो। उनले अखबारमा भएको प्रचारको आफूलाई थाह पनि नभएको बताए। ओलीले आफू कानुनको पालन गर्ने मान्छे भएकाले कानुन विपरित कुनै काम नगरेको दाबी गरे। उनले कानुनको खिल्ली उडाउने कांग्रेस पार्टी जस्तो आफू नभएको प्रष्ट पारे। उनले भने, म कानुनको राज मान्ने हुँ। कानुन उल्लंघन मैले सोच्ने कुरै आउँदैन। म कांग्रेस पार्टीको अध्यक्ष होइन, आचारसंहिता उल्लंघन गरेर हिँड्ने। अखबार छापिएको विज्ञापनका बारेमा निर्वाचन आयोगले काटेको २४ घण्टे पुर्जी अनावश्यक भएको ओलीले बताए। उनले सन्तुलन मिलाउनका लागि आयोगले पुर्जी काटेको हुनसक्ने बताए। ओली दोस्रो चरणको निर्वाचनको केही दिन अघि गृह जिल्ला झापाका विभिन्न चुनावी कार्यक्रममा सहभागी हुन बुधबार झापा आएका हुन्। उनी केही दिन आफू उम्मेद्वार भएको झापा क्षेत्र नम्बर ५ का विभिन्न चुनावी कार्यक्रममा व्यस्त हुने एमाले झापाले जनाएको छ। भद्रपुर विमानस्थलमा ओलीले देश बनाउन, देशमा विकास गर्न तथा सुशासनका लागि जनताले एमाले वा एमालेसँग गठबन्ध गरेको दल माओवादी केन्द्रलाई विजयी गराउने दाबी गरे। उनले भने, देश बनाउने हो भने अब वाम गठबन्धनका उम्मेदवारलाई भोट नहाली सुखै छैन। ओलीले असमानतालाई हटाउन र लोकतान्त्रिक अभ्यासलाई मजबुद बनाउन अब वाम गठबन्धनको विकल्प नभएको बताए। कांग्रेसले अहिले एउटै रटान लोकतन्त्र खतरामा छ भनेर भन्नु उसको अरु कुनै बोल्ने बाटो नभएको ओलीको भनाइ छ। उनले भने, साँचो लोकतन्त्र हामी दिन्छौँ। कांग्रेसले दिन सक्दैन। पहिलो चरणको निर्वाचन सकिएपछि पहिलो पटक गृह जिल्ला झापाका आएका ओलीले पहिलो चरणको निर्वाचन शान्तिपूर्ण रहेको प्रतिक्रिया दिए। उनले पहिलो चरणको मतदानबाट अधिकांश स्थानमा वाम गठबन्धनका उम्मेदवारले विजय प्राप्त गर्ने दाबी गरे। मंगलबार काठमाडौंको बानेश्वरमा भएको वाम गठबन्धनको आमसभामा सडक अवरुद्ध नभएको दाबी समेत उनले गरे। ओलीले नेपालमा धेरै सडक बन्द भए तर एक दिन एकतिरबाट सवारी साधन चलिरहेको अवस्थामा पनि एमालेमाथि सडक बन्द गरेको आरोप लगाइएको विषय विरोध गर्ने स्थान नभेटेर कोकोहोलो मच्चाएको बताए।"
काभ्रेमा कांग्रेस उम्मेदवारलाई लक्षित गरी बम विस्फोट,बनेपा : काभ्रेका नेपाली कांग्रेस उम्मेदारलाई लक्षित गरी अज्ञात समूहले बम प्रहार गरेको छ । काभ्रे क्षेत्र नम्बर १ प्रदेशसभा (ख) का नेपाली कांग्रेस उम्मेदार चन्द्र लामा (सिबी)लाई दक्षित गरी बम प्रहार भएको हो। बुधबार चुनावी प्रचारप्रसार गर्ने क्रममा रोशी गाउँपालिका १० स्थित बाल्टिङ्गमा बम विस्फोट भएको जिल्ला प्रहरी कार्यालय काभ्रेले जनाएको छ । घटनास्थलबाट पे्रसर कुकरका टुक्रा भेटिएका छन् । बाल्टिङ्गको कार्याक्रम सकेर मंगलटारको सभामा जाने क्रममा जंगलमा उम्मेदार लामाको गाडिमाथि बम प्रहार भएको सँगै रहेका पत्रकार कपिल कोइरालाले जानकारी दिए । बाटोमै बम विस्फोट भएपछि उम्मेदवार लामा कार्यक्रम स्थगीत गरेर बनेपा फर्किएका छन् । काभ्रेमा चुनावी गतिविधिमा अवरोध पुग्ने गरी भएको विस्फोट यो पहिलो हो ।
३० घण्टा पैदल हिँडेर मतपेटिका सदरमुकाम,"जाजरकोट : ३० घण्टा पैदल हिँडेर मतपेटिका सदरमुकाम ल्याइएको छ। आइतबार बेलुका ५ बजे मतदान सकिएलगत्तै मतदानस्थलबाट मतपेटिका बोकेर सदरमुकाम हिँडेका कर्मचारी ३० घण्टा लगाएर मंगलबार बेलुका सदरमुकाम आइपुगे। तीन दिन लगाएर मतपेटिका ल्याएका मतदान अधिकृत, सहायक मतदान अधिकृत, सहयोगी कर्मचारी र सुरक्षाकर्मी थाकेर लखतरान देखिन्थे। बारेकोट गाउँपालिका ९ सिलिङ्चौर ख मतदान केन्द्रका मतदान अधिकृत ऋषभदेव खनाल आफूलाई धेरै पटक चुनाव गराएको अनुभव भएपनि यस पटकजस्तो सास्ती कहिल्यै नपाएको बताउँछन्। करिब ३० घण्टा पैदल हिँडेर सदरमुकाम पुग्यौँ। गाडी चल्ने सडकमा समेत हिँड्नु पर्यो, उनले भने, गाडी चल्ने ३० किलोमिटर र सडक यातायातको पहुँच नपुगेको करिब ४० किलोमिटर गरी ७० किलोमिटर बाटो हिँड्न बाध्य भयौँ। मतपेटिकाको सुरक्षालाई ध्यानमा राखेर सुरक्षाकर्मीले पैदलै हिँड्न निर्देशन गरेपछि बारेकोट गाँउपालिका, त्रिवेणीनलगाड नगरपालिका, जुनीचाँदे गाँउपालिका र कुशे गाँउपालिकामा मतदानका लागि खटिएका कर्मचारीले सास्ती पाएका हुन्। हेलिकप्टरको पर्खाईमा बारेकोट र त्रिवेणीनलगाडका मतपेटिका केही बेर दल्लीमा कुरे पनि नआएपछि उनीहरू पैदलै हिँड्न बाध्य भए। कच्ची बाटोमा विप्लव नेतृत्वको नेकपाका कार्यकर्ताले विद्युतीय धराप थाप्न सक्ने शंकाले सुरक्षाकर्मीले पैदलै मतपेटिका ढुवानी गरेको हो। मतपेटिका निकै कमजोर भएकोले कच्ची बाटोमा फुट्न सक्ने भन्दै गाडीको प्रयोग नगरिएको मुख्य निर्वाचन अधिकृतको कार्यालयले जनाएको छ। भौगोलिक विकटता धेरै भएको जाजरकोटका दुर्गमका मतपेटिका हेलिकप्टरबाट ल्याइएको थियो। यसपटक जाजरकोट भन्दा हिमपात हुने जिल्लातिर हेलिकोप्टर केन्द्रित भएपछि पैदलै हिँडाउनु परेको प्रमुख जिल्ला अधिकारी पुष्पराज शाहीले बताए। जिल्लाका एक सय १६ स्थानका मतपेटिका कडा सुरक्षाका साथ सदरमुकामस्थित मुख्य निर्वाचनको अधिकृतको कार्यालयमा राखिएको छ। मतपेटिकालाई काँडेतारका सुरक्षा घेरामा नेपाल प्रहरी, सशस्त्र प्रहरी र नेपाली सेनाले सुरक्षा प्रदान गर्ने भएको छ। मुख्य निर्वाचन अधिकृतको कार्यालयले प्रत्यक्षतर्फको मतपेटिका कार्यालयकै एक कोठामा राखेको छ भने समानुपातिकतर्फको मतपेटिका कार्यालय परिसर नजिकै वृद्धाश्रम केन्द्रको हलमा राखेको छ। वाम गठबन्धन र लोकतान्त्रिक गठबन्धनले मुख्य निर्वाचन अधिकृतले लगाएको तालामा दलहरुले पनि लगाएर पहरा दिइरहेका छन्। जाजरकोटमा ८३ हजार ९ सय ३६ मत मध्ये ७२४५ प्रतिशत मत खसेको छ। प्रतिनिधिसभामा एक र प्रदेश सभामा दुई निर्वाचन क्षेत्र रहको यस जिल्लामा प्रतिनिधिसभामा ५ र प्रदेशसभामा ९ उम्मेदवार छन्। निर्वाचनमा वाम गठबन्धन र लोकतान्त्रिक गठबन्धनबीच प्रतिस्पर्धा हुने देखिएको छ।"
एमालेले भन्यो: आचारसहिंता भित्र नै प्रचारप्रसार,"काठमाडौं: नेकपा (एमाले)ले निर्वाचन आयोगले तोकेको आचारसहिंताभित्रै रही आफूले निर्वाचन प्रचारप्रसार गरिरहेको जनाएको छ। एमाले निर्वाचन परिचालन कमिटीका प्रवक्ता विष्णु रिमालले बुधबार विज्ञप्ति निकाल्दै आयोगले तोकेका आचारसहिंताभित्र नै रही निर्वाचन प्रचारका सबै कार्यक्रम सञ्चालन गरिएको जानकारी दिए। आयोग जस्तो गरिमामय संस्थाले तोकेको आचारसंहिता पालना गर्नुलाई हामीले बाध्यता होइन, दायित्वको रुपमा लिनुपर्ने हुन्छ, विज्ञप्तिमा उल्लेख छ। एमालेले चुनाव चिह्न वा शीर्ष नेताहरूको तस्बिरसहितको कुनै पनि प्रचार कार्य गर्दा आचारसंहिताको सीमाभित्र रही गर्न मतदाता र समर्थकलाई आग्रह गरेको छ। निर्वाचन आचारसहिंता विपरीत कार्य गरेको भन्दै आयोगले मंगलबार एमाले अध्यक्ष केपी शर्मा ओलीसँग स्पष्टीकरण माग गरेको थियो।"
प्युठानबाट विप्लवका नौ कार्यकर्ता पक्राउ,"प्यूठान : चुनाव विरोधी गतिविधिमा सक्रिय भएको भन्दै नेत्रविक्रम चन्द्र विप्लव नेतृत्वको नेपाल कम्युनिस्ट पार्टीका नौ जना कार्यकर्ता पक्राउ परेका छन्। जिल्ला प्रहरी कार्यालय प्युठानले जिल्लाका विभिन्न स्थानबाट यसअघि ६ जना र बुधबार तीन जना कार्यकर्ता पक्राउ गरेको हो। केही दिनदेखि निगरानीमा रहेका रेशम सुनार, मोहन विष्ट र जुद्द भण्डारीलाई प्रक्राउ गरिएको प्रहरी नायव उपरीक्षक राजेन्द्र पोख्रेलले जानकारी दिए। हालसम्म नौ जना नेकपाका कार्यकर्ता पक्राउ गरि सकिएको छ, उनले भने,चुनाव अवधिभर अनुसन्धानका लागि हिरासतमा राखिएको छ। प्रचलित कानुन बमोजिम कारबाही प्रक्रिया अघि बढाउँछौँ। झण्डै महिनादिन अघिदेखि प्रक्राउ परेका हरी बस्नेत, गिरुप्रसाद भुषाल, पदमप्रसाद पोख्रेल, जायश्वर आचार्य, पदम पुन र मनबहादुर विक हिरासतमा छन्। पोख्रेल र आचार्य नेपाल पत्रकार महासंघ जिल्ला शाखा प्यूठानका साधारण सदस्य समेत हुन्। विप्लव नेतृत्व पार्टीका अन्य नेता, कार्यकर्तासमेत प्रहरीको निगरानीमा रहेको प्रनाउ पोख्रेलले जानकारी दिए।"
उदयपुर विस्फोटका घाइतेको शिक्षण अस्पतालमा उपचार हुँदै,"काठमाडौं : एम्बुस विस्फोटमा घाइते भएका उदयपुरका उम्मेदवार नारायणबहादुर कार्की र नेविसंघ नेतृ मिरा कट्वाललाई उपचारका लागि त्रिवि शिक्षण अस्पताल महाराजगञ्ज भर्ना गरिएको छ। उनीहरू दुबैको आइसीयुमा उपचार भइरहेको छ। कार्कीको हात तथा आँखामा गहिरो चोट लागेको छ भने कट्वालको खुट्टा क्षतविक्षत छ। अज्ञात समूहको एम्बुसमा परी गम्भीर घाइते भएका कार्की उदयपुर २ बाट प्रतिनिधिसभा सदस्यका लागि कांग्रेसका उम्मेदवार हुन्। कट्वाल उदयश्री बहुमुखी क्याम्पस कटारीका नेविसंघ सभापति हुन्। अन्य घाइतेलाई पनि ल्याउने तयारी विस्फोटमा घाइते उदयपुरगढी गाउँपालिका ८ की धनमाया धौलाकोटी, चालक कटारी नगरपालिका ७ रिस्कुका ३६ वर्षीय राजन कार्की, प्रहरी जवान कालिदास श्रेष्ठको उदयपुरगढी गाउँपालिका ६ नेपालटारस्थित स्वास्थ्य क्लिनिकमा उपचार भइरहेको जिल्ला प्रहरी कार्यालयका डीएसपी मेघराज अधिकारीले जानकारी दिए। उनीहरूलाई पनि थप उपचारका लागि काठमाडौं ल्याउने तयारी हुँदैछ। उदयपुरगढी गाउँपालिका ६ नेपालटार बजारमा आयोजना गरिएको चुनावीसभालाई सम्बोधन गर्न जाँदै गरेका प्रतिनिधिसभा २ कांग्रेसका उम्मेदवार कार्कीलाई लक्षित गरी सोही वडाको दनुवारबेसीमा थापिएको एम्बुस विस्फोट भएको हो। कार्की २०७० सालमा क्षेत्र ३ बाट निर्वाचित सांसद हुन्। घटनास्थल सदरमुकाम गाईघाटदेखि ४५ किलोमिटर पश्चिम क्षेत्रमा पर्दछ। मंगलबार मात्र नेपाली कांग्रेस प्रतिनिधिसभा निर्वचन क्षेत्र १ का उमेदवार डा नारायण खड्का र सोही क्षेत्रको प्रदेससभा २ का कांग्रेसका उम्मेदवार हिमाल कार्कीलाई लक्षित गरी बम विस्फोटन गराइएको थियो। सम्बन्धित समाचारः एम्बुस विस्फोटमा उम्मेदवारसहित चार घाइते विस्फोटका घाइते उम्मेदवारलाई हेलिकोप्टरमा काठमाडौं लगियो"
बम विस्फोटका घाइते उम्मेदवारलाई हेलिकोप्टरमा काठमाडौं लगियो,"गाईघाट : अज्ञात समूहको एम्बुसमा परी गम्भीर घाइते भएका कांग्रेस उदयपुरका उमेदवार नारायणबहादुर कार्कीसहित दुई जनालाई थप उपचारका लागि हेलिकोप्टरबाट काठमाडौं लगिएको छ। बुधबार दिउँसो कटारी नगरपालिका ७ रिस्कुका कार्की र गम्भीर घाइते भएकी उदयश्री बहुमुखी क्याम्पस कटारी नेविसंघ सभापति कटारी ३ की २३ वर्षीया मिरा कटुवाललाई हेलिकोप्टरमार्फत् काठमाडौं लगिएको हो। विस्फोटमा परी घाइते उदयपुरगढी गाउँपालिका ८ की धनमाया धौलाकोटी, चालक कटारी नगरपालिका ७ रिस्कुका ३६ वर्षीय राजन कार्की, प्रहरी जवान कालिदास श्रेष्ठको नेपालटारस्थित स्वास्थ्य क्लिनिकमा उपचार भइरहेको जिल्ला प्रहरी कार्यालयका डीएसपी मेघराज अधिकारीले जानकारी दिए। उम्मेदवार कार्कीलाई लक्षित गरी अज्ञात समूहले बुधबार बिहान थापेको एम्बुस विस्फोटन हुँदा बा १ च ७८०६ नम्बरको बोलेरो पल्टिएको थियो। प्रमुख जिल्ला अधिकारी चन्द्रमान श्रेष्ठका अनुसार कार्कीको एउटा हात चलेको छैन् भने आँखाले समेत काम गरेको छैन्। शरीरका विभिन्न भागमा चोट लागेको स्थानीय बोधकुमार घिमिरेले बताए। उता घाइते कटुवालको एउटा खुट्टाको कुर्कुचा मुनीको भाग नै नरहेको जनाइएको छ। उदयपुरगढी गाउँपालिका ६ नेपालटार बजारमा आयोजना गरिएको चुनावीसभालाई सम्बोधन गर्न जाँदै गरेका प्रतिनिधिसभा २ कांग्रेसका उम्मेदवार कार्कीलाई लक्षित गरी सोही वडाको दनुवारबेसीमा थापिएको एम्बुस विस्फोट भएको हो। कार्की २०७० सालमा क्षेत्र ३ बाट निर्वाचित सांसद हुन्। घटनास्थल सदरमुकाम गाईघाटदेखि ४५ किलोमिटर पश्चिम क्षेत्रमा पर्दछ। मंगलबार मात्र नेपाली कांग्रेस प्रतिनिधिसभा निर्वचन क्षेत्र १ का उमेदवार डा नारायण खड्का र सोही क्षेत्रको प्रदेससभा २ का कांग्रेसका उम्मेदवार हिमाल कार्कीलाई लक्षित गरी बम विस्फोटन गराइएको थियो।"
एम्बुस विस्फोटमा उम्मेदवारसहित चार घाइते,"गाईघाट : नेपाली कांग्रेस उदयपुरका उम्मेदवार नारायण कार्कीलाई लक्षित गरी अज्ञात समूहले बुधबार बिहान थापेको एम्बुस पड्कँदा उम्मेदवारसहित ४ जना घाइते भएका छन्। उदयपुरगढी गाउँपालिका ६ नेपालटार बजारमा आयोजित चुनावीसभालाई सम्बोधन गर्न जाँदै गरेका प्रतिनिधिसभा २ का कांग्रेसका उमेदवार कार्कीलाई लक्षित गरी सोही वडाको दनुवारबेसीमा थापिएको एम्बुस विस्फोट भएको हो। विस्फोटनमा उम्मेदवार कार्की, उदयश्री बहुमुखी क्याम्पस कटारीका नेविसंघका सभापति मिरा कटुवाल, नाम नखुलेका चालक र अन्य एक कार्यकर्ता घाइते भएको प्रमुख जिल्ला अधिकारी चन्द्रमान श्रेष्ठले बताए। प्रजिअ श्रेष्ठका अनुसार घाइतको अवस्था गम्भीर रहेकाले उपचारका लागि हेलिकप्टर मगाइएको छ। कार्कीको एउटा हात चलेको छैन भने कटुवालको पैतलामा चोट लगोको जनाइएको छ। घटनास्थल सदरमुकाम गाईघाटदेखि ४५ किलोमिटर पश्चिम क्षेत्रमा रहेकाले घटनास्थलतर्फ भर्खरै प्रहरी पठाइएकाले विस्तृत विवरण आउन समय लाग्ने प्रहरीले जनाएको छ। मंगलबार मात्र नेपाली कांग्रेस प्रतिनिधिसभा निर्वचन क्षेत्र १ का उम्मेदवार डा नारायण खड्का र सोही क्षेत्रको प्रदेससभा २ का कांग्रेसका उम्मेदवार हिमाल कार्कीलाई लक्षित गरी बम विस्फोट गराइएको थियो।"
सिन्धुलीमा बम विस्फोट,"सिन्धुलीः सिन्धुलीको हरिहरपुरगढी गाउँपालिका ७ क्यानखोलामा गएराति चुनावी प्रचारको गाडीलाई लक्षित गर्दै बम विस्फोट गराइएको छ। हरिहरपुगढी गाउँपालिकाका अध्यक्ष काल्साङ थिङसहित चुनावी प्रचारको टोली चढेको बा १५ च २७४७ नम्बरको गाडीलाई लक्षित गर्दै प्रेसर कुकर विस्फोट गराइएको अध्यक्ष थिङले बताए। क्यानखोलाको बगरमा बालुवामा छोपी राखेको बम विस्पोट हुँदा मानवीय क्षति नभएपनि बालुवाले गाडी छोपिएको थिङले जनाए। मंगलबार राति करिव ७ बजेको समयमा बम विस्फोट भएको स्थानीयको भनाई छ। तर, उक्त विषयमा सिन्धुली प्रहरीले भने बम विस्फोट नभई कसैले प्रेसर कुकर राखेर तर्साएको हुन सक्ने प्रतिक्रिया दिएको छ। सिन्धुलीका प्रहरी नायव उपरीक्षक विनोदराज शर्माले बम नभएर थोत्रो प्रेसर कुकर बगरमा राखेर छोडेको बताए।"
धनुषा३ : दुई हेभिवेटका लागि टर्निङ पोइन्ट,"जनकपुरधाम : दुई हेभिवेट नेताकै राजनीतिक भविष्यको टर्निङ पोइन्ट हुन सक्छ, धनुषा ३ को यसपटकको प्रतिनिधिसभा चुनावको परिणाम। विमलेन्द्र निधिले १८ वर्षअघि पनि चुनाव हारेका थिए। तर ६२ वर्षको उमेरमा यसपालि हारे उनको राजनीतिक करिअर' मा ठूलो सेटव्याक' हुने अनुमान विश्लेषकहरु गर्छन्। अर्कोतिर राजेन्द्र महतोले पनि दोस्रो संविधानसभा चुनाव (२०७०) मा आफ्नै घर भएको क्षेत्रमा हारेका थिए। त्यसपछि २ वर्षअघिको मधेस आन्दोलनमा सक्रिय भएर उनले मधेसमा एकचोटि आफूलाई उचाइमा पुर्याएका थिए। चुनाव हारे राजपाको अध्यक्षमण्डलबाट अध्यक्ष हुने उनको दाबेदारीलाई कमजोर बनाउने अनुमान जानकारहरु गर्छन्। जित्दा कांग्रेसका हेभिवेटलाई उनकै गृहनगरमा बाहिरिया भएर जित्दा राजपाका साथै राष्ट्रिय राजनीतिमा उनी हेभिवेट' सावित हुनेछन्। केही दिनअघि जनकपुर ३ को मत बुझ्ने प्रयास गरेका पूर्वअर्थसचिव रामेश्वर खनालले यहाँको मत अनिर्णीत पाएका थिए। दुई घन्टा पैदल हिँडेर कुराकानी गर्दा मतदाताले कसलाई भोट हाल्ने निर्णय गरिनसकेको बताएका थिए। हुँदाहुँदा कांग्रेसकै कार्यक्रममा झन्डा बोकेका व्यक्तिले समेत भोट कसलाई हाल्ने निर्णय अघिल्लो दिन (२० गते ) गर्ने बताएका थिए। बुद्धिजीवी सुरेन्द्र लाभका अनुसार पनि जनमत अनिर्णीत छ, यसैले तस्बिर अस्पष्ट छ। चुनावको दुई दिनअघि स्पष्ट चित्र देखिएला', उनी भन्छन्। उनका अनुसार, अन्तिम समयमा जातीय समाजले पनि कसलाई भोट हाल्ने भनेर निर्णय गर्नेछन्। समाजले भन्दैमा शतप्रतिशत भोट पर्ने होइन तैपनि माहोल बनाउन त्यसले सघाउने छ', उनी भन्छन्धनुषा ३ मा मैथिल ब्राह्मण र स्थानीय भाषामा साहुजी भनिने सुडी, कलवार र तेली समाजले जसलाई चाह्यो उसले चुनाव जित्ने अवस्था छ।' देशमै १ लाखभन्दा बढी मधेसी ब्राह्मण रहेकोमा २४ हजारभन्दा बढी त यसै क्षेत्रमा छन्। उल्लेख्य संख्यामा रहेका साहुजी जनकपुरका वास्तविक साहुजी पनि हुन्। यहाँको व्यापारमा यिनकै वर्चस्व छ। पैसा, बुद्धिका साथै भोटको संख्या पनि उल्लेख्य भएकाले दुई जातले समर्थन गर्दा अरूले आसै गर्न नपर्ने अवस्था बनेको हो, लाभ टिप्पणी गर्छन्। यस्तै कारणले जनकपुर सहर पर्ने क्षेत्रबाट २०५६ सालमा चुनाव हारेपछि निधिले आफ्नो पुस्तैनी घर पर्ने क्षेत्र रोजेका थिए। २०५१ सालको मध्यावधि चुनावमा निधि सहरसमेत पर्ने क्षेत्रबाटै जितेका थिए, २०४८ सालमा उनका बुवा महेन्द्रनारायण निधिले जितेका थिए। यसपालि उनको पुस्तैनी घर नगराइन नगरपालिकासमेत सहर पर्ने क्षेत्रमा जोडिएपछि उनले सहरवासीसँग भोट माग्न आउनुपरेको छ। महतो यहाँ चुनाव लड्न आउने कारण पनि दुइटै जातको कारणले हो। ब्राह्मण निधिसँग असन्तुष्ट छन्। अर्को महतो आफैं साहुजी (सुडी) हुन्। आफ्नै घर भएको क्षेत्र (सर्लाही २) मा राजपा अध्यक्ष मण्डलकै अर्का नेता महेन्द्र यादवको पनि क्षेत्र हो। यादव र गैरयादव धु्रवीकरण हुने भएकाले उनले विकल्प खोज्नै पर्ने थियो। धनुषा ३ मा सम्भावना देखेकैले उनले रोजेका हुन्। यसैले महतो ढुक्क देखिन्छन्। चुनाव जित्ने कुरामा त शंकै छैन्', उनले अन्नपूर्णसँग भने, कति ठूलो मतान्तरले भन्नेमात्र हो। महतोलाई यस क्षेत्रका निलम्बित निर्वतमान सांसद संजय साहको पक्षले असहयोग गरेको अवस्था छ। साह दुईपटक संविधान सभाको निर्वाचनमा यस क्षेत्रबाट निर्वाचित भएका थिए। तर, उनी जनकपुर बमकाण्डमा आरोपी ठहरिएपछि हाल जेलमा छन्। साह मधेसवादी दलबाटै निर्वाचित भएपनि उनलाई बमकाण्डमा मुछिदा महतोले सहयोग नगरेको रिस छ। महतोले उनकी श्रीमति रंगिला देवी साहलाई स्थानीय तहमा वा यस चुनावमा टिकट दिँदै आएको कुरा उनका करिबीहरू बताउँछन्। तर, महतोले रंगिलालाई कहिं पनि स्थान नदिएपछि सञ्जय झनै रुष्ट भएका हुन्। अहिले सञ्जयले महतोविरुद्ध विभिन्न जातिवादी नारा दिएर उनलाई हराउन जेलबाटै लागि परेका छन्। सञ्जय दुईपटक साहुजी भोटका कारण पनि विजयी भएको हुनाले यो निर्वाचनमा निधिलाई सहयोग गर्ने भएपछि निधि पक्षधरले कम्तीमा पनि हजार भोट उनको सेन्टिमेन्टले तानिने आशा गरेका छन्। अस्वस्थ भएपछि उपचार गर्न राजधानी गएका निधि फर्किएका छैनन। उनका समर्थक सुनिल झाका अनुसार राजपाले हल्ला फैलाएझैं ब्राह्मण मतदाता रिसाएको कुरामा सत्यता छैन। जनकपुर सहरबाहिरका मतदातामा निधिप्रति गुनासो छैन। सहरका मतदाता पनि क्रमशः निधिको समर्थनमा जुट्दै गएका छन्। प्रजातन्त्र मासेर पञ्चायत लागू गर्ने राजा महेन्द्रमाथि जनकपुरमै बम प्रहार भएको थियो , २०१८ सालमै। सरोज कोइराला, बोध उपाध्यायले कांग्रेसलाई मजबुत बनाएको ठाउँ हो, जनकपुर। तैपनि पञ्चायतका दुवै प्रत्यक्ष चुनाव (२०३८२०४३) मा धनुषाबाट हेमबहादुर मल्ला विजयी भए। २०४३ मा त हेमबहादुर मल्लकी श्रीमती शारदा मल्ल पनि जितिन्। २०४६ सालको जनआन्दोलनमा सहर आन्दोलनको पक्षमा उभियो। २०४८ सालमा कांग्रेसलाई विश्वास गर्यो। तर, एक वर्षपछि भएको स्थानीय चुनावमा कांग्रेसका बागीलाई मेयर, उपमेयरको फूलमाला लगाईयो। मध्यावधी चुनाव (२०५१) मा पनि कांग्रेसनै जित्यो। २०५६ को स्थानीय चुनावमा फेरी बागी उम्मेदवारलाई जितायो। बुद्धिजीवि सुरेन्द्र लाभका अनुसार धर्म, सांस्कृतिक मूल्य मान्यतामा विश्वास गर्ने भएकाले जनकपुर आफैंमा यथास्थितिवादी चरित्रको सहर हो। तर, असन्तोष, कुण्ठा भएकाले सहरले विद्रोही चरित्र पनि देखाउँछ। मधेसीप्रति विभेदको गुनासो यहि सहरले सुरु गरेको थियो। मधेस आन्दोलनको केन्द्रमा रह्यो। तर, यहि सहरको भोटले २०५६ को आमचुनावमा विमलेन्द्र निधिलाई हराएर राप्रपाका कृष्णप्रताप मल्ललाई जिताएको थियो। त्यत्तिबेला निधिलाई देखाइदिने निष्कर्शमा पुगेको समूहले रामराजाप्रसाद सिंहलाई बोलाएर निधिविरुद्ध उभ्यायो। तर, रामराजा कमजोर देखिएपछि अन्तिम समयमा कृष्णप्रतापलाई भोट हालेर देखाइदियो, लाभ भन्छन्।"
एमाले महोत्तरी जिल्ला अध्यक्षको निधन,"बर्दिबास : नेकपा एमाले जिल्ला अध्यक्ष जामुन मण्डलको निधन भएको छ । चुनावी मैदानमा बिरामी परेका उनको उपचारको क्रममा मृत्यु भएको नेकपा एमालेका केन्द्रीय सदस्य रामदयाल मण्डलले बताए । चुनावी प्रचारप्रसारकै क्रममा करीब ४५ वर्षीय अध्यक्ष मण्डल दश दिन अघि महोत्तरीका भटौलियाको चुनावी सभामा बिरामी परेका थिए । पेट दुःखेपछि आफ्न्तजनहरुले जलेश्वरको अस्पतालमा उनलाई उपचार गराइएका थिए । थप उपचारको लागि जिल्ला अध्यक्ष मण्डललाई भारत लगिएको थियो । मझपरपुरमा उपचार गराइयो । त्यहाँ इलाज सम्भव भएन । पटना लगिएको थियो,'नेकपा एमालेका केन्द्रीय सदस्य मण्डलले भने,लिभरमा समस्या आएको थियो । उपचारकै क्रममा हाम्रो जिल्ला अध्यक्षको निधन भयो ।' अध्यक्ष मण्डलको शव भारतबाट आज बिहान ल्याइएको छ । सोमबार मात्रै महोत्तरीको बर्दिबास नगरपालिका ३ कालापानीका पुराना नेकपा एमालेका स्थानीय नेता इन्द्रबहादुर पुलामीको असामायिक निधन थियो । चुनावी सभामै हृदयघात भएर उनको निधन भएको थियो ।"
सञ्जयको समर्थन मलाई : निधि,"काठमाडौं : धनुषा ३ का कांग्रेस उम्मेदवार विमलेन्द्र निधिले यसअघि निर्वाचन जितेका सञ्जय साहको समर्थन आफूलाई भएको दाबी गरेका छन्। काठमाडौंमा मंगलबार पत्रकारसँग कुराकानी गर्दै निधिले भने, दुई चोटी जनकपुरबाट चुनाव जितेको सञ्जयको प्रभाव जनस्तरमा राम्रो छ।' जनकपुर बमकाण्ड, सञ्चारउद्यमी अरुण सिंघानिय जस्ता ठूला आपराधिक घटनामा मुछिएका साह हाल जेलमा छन्। पहिलो सविधान सभा निर्वाचनमा फोरमबाट र दोस्रोमा सदभावनाबाट जनकपुरबाट उनले चुनाव चितेका थिए। उक्त क्षेत्रबाट आफूले सजिलै जित्ने दावी निधिको छ। राजपाले आफूविरुद्ध उम्मेदवारी दिनुको कुनै तुक छैन निधिको तर्क थियो। उनले भने, मेरै कारण मधेसवादी दलहरुको आन्दोलनका सबै कुरा सरकारी तहमा स्थापित भएको छन्। तर दुर्भाग्य भनौं, मेरैविरुद्धमा राजपाका एकजना अध्यक्ष चुनावी मैदानमा छन्।' कांग्रेस र मधेसी गठवन्धनबीच चुनावी तालमेलका अथक प्रयास मेरै नेतृवमा भएपनि त्यो साकार हुन नसकेको समेत निधिले स्विकार गरे। उनले भने, अब त्यो सम्भावना छैन। कांग्रेसले राजपा अध्यक्ष महन्थ ठाकुर र फोरम नेपालका अध्यक्ष उपेन्द्र यादवविरुद्ध उम्मेदवारी फिर्ता लिएर लोकतान्त्रिक गठवन्धन प्रतिको धर्म निर्वाह गरेको छ।' वाम गठवन्धनका कारण मधेसमा स्थानीय तहको नतिजा भन्दा भिन्न परिणाम आउन सक्ने आंकलन भइरहँदा निधिले २ नम्बर प्रदेशको दुवै तहमा कांग्रेसले स्पष्ठ बहुमत ल्याउने जिकिर गरे। उनले भने, सविधान संशोधनदेखि आन्दोलनका सबै मुद्दाको समाधानमा कांग्रेसले नेतृत्व गरेको छ। त्यसैले मधेस कांग्रेसमय छ।' चुनाव प्रचारका क्रममा विरामी भएपछि काठमाडौं आइ अस्पताल भर्ना भएका निधि सोमवार डिस्चार्ज भएका हुन्। धनुषा जानुअघि काठमाडौंमा पत्रकारसँग कुराकानी गरेका निधिले प्रदेशिक संरचनाका लागि पहिलो पटक निर्वाचन भइरहेकाले यसको राजनीतिक महत्व वढी भएको उल्लेख गरे। उनले वाम गठवन्धन जतिसुकै उग्र कुरा गरे पनि परिणाम कांग्रेसको पक्षमा आउने दाबी गरे।"
शीर्षस्थलाई स्विङ भोटर' ले हैरानी,"इलाम : इलाममा कसले चुनाव जित्ला ? कुनै बेला छानाका झन्डा गने मोटामोटी अनुमान आउँथ्यो। प्रतिबद्ध वाम र लोकतान्त्रिक मतदाताको बाहुल्य रहेको यो जिल्लामा हाल उदाएका चलायमान नयाँ पुस्ता दलहरूका लागि साझा टाउको दुखाइ बन्न पुगेका छन्। २०४८ यता एकपल्ट झिनो अन्तरले बाहेक सधैं जित्दै आएका एमाले उम्मेदवार झलनाथ खनाल र २०५६ यता एकछत्र चलाउँदै आएका सुवास नेम्बाङका अघिल्तिर बदलिँदै गएका स्थानीयको मनोभाव चुनावी सफलताका चुनौती ठानिएको छ। संघ र प्रदेश चुनावका लागि मिश्रित चिह्नमा मतदान हुन सक्ने डर एमालेकांग्रेसलाई छ। अनि कतिपय युवाले भर्खरै खुलेका वैकल्पिक पार्टीलाई समानुपातिकतर्फ मतदान गर्ने भनी खुलेरै व्यक्त गर्ने विचारहरू उनीहरूको प्रचार अभियानमा असर पुर्याउन सफल देखिन्छन्। नयाँ पुस्ताका भाइबहिनीहरू नयाँनयाँ पार्टीतिर आकर्षित देखिन्छन्, प्रत्यक्षमा बलियो उम्मेदवार नभएकाले समानुपातिकमा भए पनि भोट हाल्ने तिनको विचार खुलस्त भन्छन्', शान्तिपुरका महेश लेप्चा भन्छन्, पुरानै अनुहार कत्ति हेरिरहने भन्ने तिनीहरूलाई परेको देखिन्छ।' केन्द्रमा प्रभावशाली, तर जिल्ला उपेक्षित' पूर्वप्रधानमन्त्री तथा एमाले पूर्वअध्यक्ष खनालसँग एमाले पार्टी निर्माण, जनआन्दोलन सफलताको लागि निर्णायक भूमिका, शान्ति प्रक्रियामा सहजीकरणको जस छ। एमाले संसदीय दलका उपनेता नेम्बाङलाई जनआन्दोलन २०६२ को केन्द्रीय परिचालन समितिमा रहेको, संविधानसभा अध्यक्षका रूपमा संविधान निर्माणको नेतृत्व गरेको ख्याति छ। यिनै विरासतका कारण आजपर्यन्त राष्ट्रिय राजनीतिमा प्रभावशाली यिनलाई स्थानीय क्षेत्रको विकासमा उल्लेख्य भूमिका खेल्न नसकेको आरोप बराबरी लाग्दै आएको छ। उनीहरूका प्रतिस्पर्धी उम्मेदवारले यही कमजोरी' लाई जोडतोडका साथ चुनाव प्रचारक्रममा उठाइरहेका छन्। खनालविरुद्ध कांग्रेसका उम्मेदवार भूपेन्द्र कट्टेल भन्छन्, प्रधानमन्त्री र पार्टी अध्यक्षजस्तो जिम्मेवार पदमा पुगेर पनि उहाँले जिल्लाको विकासलाई उपेक्षा गर्नुभयो, अब म संसद्मा गएर पूरा गर्छु।' खनाल भने विपक्षीको यो आरोप सरासर प्रतिवाद गर्छन्। यसबीच जनताका आकांक्षामा पर्याप्त बदलाव आएको स्विकारे पनि उनले जिल्लाको विकासलाई लिएर जनतामा कुनै असन्तुष्टि नरहेको दाबी गरे। इलाममा पूर्वाधार विकास, शिक्षा, स्वास्थलगायत क्षेत्रमा हामीले जे गरेका छौं जनता सन्तुष्ट छन्। मलाई चाहिएजस्तै जनता पाएको छु, जनताले उनीहरूलाई चाहिएजस्तो नेता पाएका छन्,' खनालले भने, त्यसैले जनताको माया पटकपटक मैलाई छ। यो रहिरहन्छ।' पूर्वप्रधानमन्त्री झलनाथ खनाल र संविधानसभा अध्यक्ष सुवास नेम्बाङलाई वाम गठबन्धनको पुट हुँदा हुँदै पनि विगतका निरन्तर जितका बीच जिल्लालाई उपेक्षा गरेको आरोप लागिरहेको छ। यता संविधान निर्माण आफ्नो नेतृत्वमा सफल भएको भन्दै संविधानसभा अध्यक्ष नेम्बाङ अब त्यसको सफल कार्यान्वयनमा फेरि सघाउन आग्रह गर्र्दैछन्। संविधानको सफल कार्यान्वयन र राजनीतिक स्थिरताका लागि वाम गठबन्धनको नेतृत्व चाहिएको छ,' पूर्वसभामुख नेम्बाङले मतदातासामु भने, राष्ट्रियता र विकास दुवैको ग्यारेन्टी वाम नेतृत्वबाट मात्रै सम्भव छ। त्यसकारण भोट हामीलाई।' उनले नयाँ पार्टी र अनुहार देखापरे पनि जनताको विगतदेखिको विश्वासलाई तिनले फरक नपर्ने, उल्टै वाम गठबन्धनका कारण दोहोरो अन्तरको जित सुनिश्चित हुने दाबी गरे। नेम्बाङले यसो भन्दै गर्दा उनका कांग्रेस प्रतिस्पर्धी केशव थापा आफूलाई विकासप्रेमी उम्मेदवारका रूपमा अघि सार्दैछन्। इलामे जनताले परिवर्तन चाहेको भन्दै उनले सधैं एउटै प्रयोग काम नलाग्ने तर्क दिए। पूर्वपश्चिम राजमार्गदेखि एक किमि उत्तर आउँदा दक्षिणी इलाम दुर्गम र अँध्यारो छ, त्यसैले जनताको सुख र विकासका लागि अब हामीलाई भोट,' उनले भने, जनताले नेम्बाङबाट सपना मात्र पाए विकास पाएनन्, नेम्बाङकै कारण सुकिलुम्बा विमानस्थल, कोल्डस्टोर, गैंडे महमाई सडक अलपत्र भएका हुन्।' उनले स्विङ भोटरहरूको संख्या बढ्दै गए पनि मुख्य प्रतिस्पर्धा एमालेसँगै हुने प्रस्ट्याए। विकास भएन, विकास भयो नेम्बाङले भने इलामको दुर्गम भेगमा आफ्नो एक्लो प्रयासबाट पूर्वाधार निर्माणमा छलाङ मारेको दाबी गरेका छन्। उनले २०५६ सालमा उम्मेदवार बन्दा क्षेत्रमा विद्युत्को एउटा बल्ब पनि नझुन्डिएको, एक किलोमिटर राम्रो बाटो नभएको, पक्की पुल नभएको र एक लाइन टेलिफोनसमेत नभएको भन्दै आफ्नो नेतृत्वपछिका परिवर्तन हेर्न चुनौती दिए। मैले चुनाव जित्नुअघि कांग्रेसकै नेतृत्व थियो, त्यसबेला केही भएन,' उनले भने, यो बीचमा भएका परिवर्तनका लागि हामीले उचित मूल्यांकन पाउनुपर्छ। बाँकी पहलहरू भइरहेका छन्, त्यसका लागि हाम्रो प्रयास जारी छ।' नेम्बाङले यसो भन्दाभन्दै पनि थापाले पक्की सडक, बिजुली, सञ्चार, शिक्षा, स्वास्थलगायत क्षेत्रमा नेम्बाङले केही नगरेको दाबी गर्दै आफूलाई एकपल्ट जिताएर हेर्न मतदातासामु बिन्ती गरे। पहिलो संविधानसभा चुनावमा थापा नेम्बाङसँग ३७ सय भोटले पराजित रहे। दोस्रो चुनावमा थापा क्षेत्र ३ जाँदै गर्दा अर्का उम्मेदवार भेषराज आचार्यले मतान्तर खुम्च्याएर १२ सयमा झारे। तीन क्षेत्रमध्ये नयाँ संरचनामा थपिएका गाउँपालिका र नगरपालिकाका कारण अब कांग्रेस पहिलेभन्दा सुविधाजनक ढंगले जित्नेमा ढुक्क छ। खनाललाई पनि यत्तिकै सुख कहाँ छ र ! सिमानाका समस्या बारेमा चासो नदिएको, पशुपतिनगरमा अध्यागमन बनाउने आश्वासन पूरा नगरेको, गाउँको सडक बनाउने आश्वासन पूरा नगरेकोजस्ता स्थानीयको आक्रोश खेप्दै हिँडेका छन्, उनी। सूर्योदय नगरपालिका ११ माघेका नरेन्द्र भट्टराईले भने, घरमै आएर बाटो बनाइदिन्छु, सुख सुविधा दिन्छु भन्नुभएको थियो, तर काम भएन।' पुरानो संरचनाको क्षेत्रका असन्तुष्टि झेल्दै हिँडेका यी शीर्षस्थ नेताहरूलाई स्थानीय तह पुनः संरचनापछि थपिएको माबु, प्याङ, नयाँबजारलगायत नयाँ गाउँले भने उत्साह थपिदिएका छन्। खनालका स्वकीय सचिव कृष्ण भट्टराईका अनुसार खनाल नयाँ क्षेत्रमा आएसँगै पार्टी प्रवेश तीव्र भएको छ। उनले भने, नयाँ क्षेत्रमा त बेग्लै खालको उत्साह देखिएको छ।' खनालसँग प्रतिप्रर्धामा रहेका कांग्रेसका भुपेन्द्र कट्टेललाई मतदाताले नचिनेको कारण पनि खनालले सहजै बाजी मार्ने कतिपयको अनुमान छ। तर पूर्वइलाममा लामो समयदेखि स्थानीय उम्मेदवारको माग रहेकाले कट्टेल त्यस क्षेत्रका दह्रो प्रतिस्पर्धी रहेको कांग्रेस नेता बेनुपराज प्रसाईंको विश्लेषण छ। प्रसार्इंले खनाललाई प्रतिनिधिसभा निर्वाचनमा पराजित गरेका थिए। उनले भने कट्टेललाई जिताउन क्षेत्र नं १ का सबै कांग्रेस र मतदाता लागेका छन्, त्यसैले उनी दह्रा प्रतिप्रर्धी हुन्।' स्थानीय चुनावको अनुभव स्थानीय तहको निर्वाचनपछि भने कांग्रेस निक्कै कमजोर देखिएको छ। पछिल्लो समयमा थपिएको सहित इलामको निर्वाचन क्षेत्र १ मा एक लाख एक हजार ६२ मतदाता छन्। स्थानीय तह निर्वाचनमा उक्त क्षेत्रबाट एमालेले ३२ हजार एक सय ९७ मत प्राप्त गरेको थियो भने कांग्रेसले २४ हजार सात सय ६५ मत प्राप्त गरेको थियो। कांग्रेसले एमालेसँग भिड्दा पनि अहिलेको अवस्थामा सात हजार चार सय ३२ मत क्षतिपूर्ति गराउनुपर्र्नेछ। वाम एकताको कारण थपिएको चार हजार दुई सय ९० को कारण इलामको निर्वाचन क्षेत्र १ मा खनाल अहिले पनि ११ हजार सात सय २२ मतले अघि देखिएका छन्। नेम्बाङ र थापा चुनावी मैदानमा रहेको क्षेत्र २ मा पनि स्थानीय तह निर्वाचनमा एमाले र कांग्रेसबीच ठूलै मतान्तर देखिएको छ। अहिले एक लाख दुई हजार नौ सय ८४ मतदाता रहेको सो क्षेत्रमा स्थानीय तह निर्वाचनमा एमालेले २९ हजार सात सय नौ र कांग्रेसले बागी उठेको उम्मेदवार सहितको मत जोड्दा २७ हजार आठ सय २४ मत प्राप्त गरेको थियो। यो क्षेत्रमा एमाले एक हजार आठ सय ८५ मतले अघि देखिन्छ। वाम गठबन्धनको मत एमालेमा आएमा अरू चार हजार चार सय ८० मत एमालेको पोल्टोमा पर्नेछ। स्थानीय तहको निर्वाचनलाई आधार मान्ने हो भने सानातिना पार्टी परिवर्तनले एमालको वर्चस्वलाई यसपटक कसैले चिर्न नसक्ने कतिपयको अनुमान छ। यद्यपि संघीय समाजवादी फोरमका जिल्ला अध्यक्ष देवेन्द्र राई र लिम्बूवानको जिल्ला नेतृत्व कांग्रेसमा प्रवेश गरेकाले जिल्लाभर कांग्रेसको प्रभाव कम नहुने फोरमका निवर्तमान सहसचिव राजकुमार राई बताउँछन्।"
रंग हराएको गुलाबी सहर,"राजविराज : सिंगो राष्ट्र यतिबेला प्रतिनिधि र प्रदेशसभाको ऐतिहासिक निर्वाचनमा होमिएको छ । हरेक राजनीतिक र सामाजिक आन्दोलनमा चर्चाको शिखरमा रहने सप्तरी जिल्ला पनि यो ऐतिहासिक अभियानबाट अछुतो छैन । संघीय संरचनामा प्रवेश गर्नु अघिसम्म मुलुककै सबैभन्दा बढी एक सय १४ वटा गाउँ विकास समिति रहेको सप्तरी जिल्लाले विगतमा पटकपटक राष्ट्रिय राजनीतिमा गतिलै पहुँच राख्ने नेता र शक्तिशाली मन्त्री पाए पनि विकासको गोरेटो पछ्याउने सवालमा भने यो जिल्ला सधैं पछि पर्दै आएको छ । करिब ६ लाख ४० हजार जनसंख्या रहेको सप्तरी जिल्लावासीका लागि अहिले पनि न्यूनतम मानवीय आवश्यकतासमेत आकाशको फलझैं बनेका छन् । भौगोलिक परिवेश र यातायातको दृष्टिकोणले सुगम हुँदाहुँदै पनि बहुसंख्यक जिल्लावासीका लागि गुणस्तरीय शिक्षा र स्वास्थ्य, पर्याप्त रोजगारीका अवसर, विभिन्नखाले सामाजिक विभेदका विषय प्रमुख चुनौतीका रूपमा रहँदै आएका छन् । विगतका निर्वाचनमा झैं यसपटक पनि विभिन्न राजनीतिक दलका उम्मेदवारहरू तिनै पुराना आश्वासन र सपना बोकेर जनताको घरदैलोमा धाइरहँदा अधिकांश मतदाता भने उनीहरूप्रति आश्वस्त हुन सकिरहेका छैनन् । जनता निरास छन्, आश्वासन धेरै भए, कार्यान्वयन छैन । विकास निर्माणको क्षेत्रमा जिल्ला झन्झन् पछि पर्दै गएको छ, देशकै सबैभन्दा पुरानो नगरपालिका राजविराजका स्थानीय समाजसेवी गोविन्द सिंह भन्छन्, अब जनताको विश्वास जित्न सजिलो छैन । उमेरको हिसाबले राजविराज यतिबेला उपमहानगरपालिका भइसक्नुपर्ने थियो । त्यसैले अहिले जनताले उम्मेदवार र तिनका दलबाट स्थानीय मुद्दामा स्पष्ट राजनीतिक प्रतिबद्धता चाहेका छन् । जिल्लाको प्रमुख आकर्षणको केन्द्र हो, राजविराज नगरपालिका । उमेरले विराटनगर महानगरपालिका भन्दा एक वर्षअघि २०१६ सालमै नगरपालिका घोषित भए पनि राजविराजले विकास निर्माणको दिशामा भने खासै गति लिन सकेको छैन । २००२ सालमा स्थापना गरिएको यो सहरको नक्सा तत्कालीन आर्किटेक्ट इन्जिनियर डिल्लीजंग थापाले तयार पारेका हुन् । भारत राजस्थानको जयपुर सहरको नक्साका आधारमा गुलाबी राजविराज सहर बसाइएको थियो । प्रत्येक चार घरपछि एउटा सहायक बाटो, नगरलाई हरियालीयुक्त बनाउन प्रत्येक घर अगाडि एउटा रूख, नगरभित्र बन्ने प्रत्येक घरमा गुलाबी रङको प्रयोगजस्ता अवधारणासहित बसाइएको थियो, राजविराज सहर । तर आफ्नो स्थापनाको सात दशक र नगरपालिका घोषित भएको ५८ वर्ष बितिसक्दा पनि यो नगरको नियतिमा भने खासै परिवर्तन आउन सकेको छैन । त्यसैले पनि बहुसंख्यक मतदाताको चाहनालाई पछ्याउँदै राजविराज नगरको विकासको विषयलाई यसपटक यसक्षेत्रका अधिकांश उम्मेदवारले आफ्नो प्रमुख मुद्दा बनाएका छन् । यतिबेला यो गुलाबी सहरको रङ हराएको छ । राजविराजभन्दा पछि नगरपालिका घोषित भएका सहरहरू विकास निर्माणको क्षेत्रमा निकै अगाडि बढिसकेका छन् । हाम्रो सहर भने सधैं नेताहरूको राजनीतिक भर्याङका रूपमा मात्र प्रयोग हुँदै आएको छ, स्थानीय जीवन श्रेष्ठ गुनासो गर्छन् । यसैगरी स्वास्थ्य क्षेत्रमा सिंगो सगरमाथा अञ्चल र सीमा क्षेत्रका भारतीय बासिन्दाको समेत आशाको केन्द्र हो, गजेन्द्रनारायण सिंह सगरमाथा अञ्चल अस्पताल । २०२८ साल जेठ ३० गते तत्कालीन शिक्षा, भूमिसुधार, कृषि तथा खाद्यमन्त्री ज्ञानेन्द्रबहादुर कार्कीबाट उद्घाटन भएदेखि नै यो अस्पतालले कहिल्यै आफ्नो दरबन्दी अनुसारको चिकित्सक पाउन सकेको छैन । अञ्चल अस्पताल स्थापनाको ४६ वर्ष बितिसक्दा पनि सामान्य रोगको पहिचान र उपचारका लागि समेत यस क्षेत्रका नागरिकले विराटनगर, धरान, काठमाडौं वा भारतका सुविधासम्पन्न अस्पतालमा धाउनुपर्ने बाध्यता छ । प्रत्येक निर्वाचनमा राजनीतिक दल र तिनका उम्मेदवारले गुणस्तरीय स्वास्थ्य सेवामा स्थानीय नागरिकको पहुँचको मुद्दा उठाउने गरे पनि जिल्लावासीको नियतिमा भने कुनै परिवर्तन आउन सकेको छैन । त्यसैले अञ्चल अस्पतालको स्तरोन्नति र गुणस्तरीय स्वास्थ्य सेवाको मुद्दालाई यसपटक मतदाताले प्राथमिकताका साथ अघि सारेका छन् । गुणस्तरीय स्वास्थ्य सेवा नागरिकको पहिलो प्राथमिकता हो । यसका लागि हामीले अब आउने जनप्रतिनिधिबाट ठोस प्रतिबद्धता चाहेका छौं । हरेक रोगको उपचार हामीले आफ्नै नगरमा सहज र सुलभ तरिकाले पाउनुपर्छ, औषधि व्यवसायी ललन झा भन्छन् । राजविराजलाई औद्योगिक सहरका रूपमा विकास गर्ने लक्ष्यअनुरूप नगर क्षेत्रभन्दा तीन किलोमिटर उत्तरतर्फ स्थापना गरिएको गजेन्द्रनारायण सिंह औद्योगिक क्षेत्र का उद्योग भवन ठूला उद्योगहरू नै सञ्चालन हुन नसकी जीर्ण बनेको छ । नेपालभारत सहयोगमा २०४४ सालमा निर्माण सुरु भई २०५१ साल साउनमा नेपाल सरकारलाई हस्तान्तरण गरिएको उक्त औद्योगिक क्षेत्रमा डेरी उद्योगबाहेक अन्य ठूला उद्योग छैनन् । दुई सय ९४ रोपनी क्षेत्रफलमा फैलिएको यो औद्योगिक क्षेत्र चार करोड ५० लाख रुपैयाँ खर्च गरी कम्तीमा १० वटा उद्योग सञ्चालन गर्न मिल्ने गरी बनाइएको थियो । औद्योगिक क्षेत्र स्थापनामा हामीले ठूलो प्रयास गरेका थियौं तर लामो समय बितिसक्दा पनि यो औद्योगिक क्षेत्रले गति लिन सकेको छैन, राजविराजका पूर्वप्रधानपञ्चसमेत रहेका सिंह भन्छन्, यो औद्योगिक क्षेत्रमा ठूला उद्योगहरू ल्याउन सकेको भए स्थानीय युवाले रोजगारी पाउने थिए । आफ्नो गाउँठाउँलाई सुनसान बनाएर युवाहरू खाडी राष्ट्रमा हिँड्नुपर्ने बाध्यता पनि केही हदसम्म कम हुने थियो । यसैगरी लामो समयदेखि कागजमा मात्र सीमित रहँदै आएको सुविधासम्पन्न बसपार्क निर्माणको योजना र राजविराज विमानस्थललाई सञ्चालन गर्ने योजना पनि जिल्लावासीका लागि दिवास्वप्न बनेको छ । सन् १९९४ मा दुई करोड २६ लाख ४८ हजार रुपैयाँको लागतमा जर्मन संस्था डीएफडब्लूको सहयोगमा नगर क्षेत्रभित्र सुविधासम्पन्न बसपार्कको स्टिमेट तयार पारिएको थियो । तर त्यो योजनाले हालसम्म मूर्त रूप नलिएपछि राजविराजका सडकले नै सवारीसाधन पार्किङको भार बोक्दै आएका छन्। यसैगरी एकताका समग्र पूर्वाञ्चल विकास क्षेत्रकै शैक्षिक केन्द्रको रूपमा रहेको राजविराज पछिल्लो समय शैक्षिक गतिविधिमा पनि पछि पर्दै गएको छ । आफूभन्दा निकै पछि नगरपालिका घोषित भएका सहरहरूमा विभिन्न विषयमा प्राविधिक विश्वविद्यालय स्थापना भएर अध्ययन अध्यापन भइरहँदा राजविराजमा पटकपटक उठ्दै आएको कृषि विश्वविद्यालयको योजनाले समेत हालसम्म पूर्णता पाउन सकेको छैन । यस्ता थुप्र्रै समस्याबीच मंसिर २१ गते हुन लागेको प्रतिनिधि र प्रदेशसभाको निर्वाचनमा सप्तरीवासीले आफ्ना उम्मेदवारसँग जिल्ला र राजविराज नगरको विकासका लागि ठोस प्रतिबद्धता खोजेका छन् । ठगिएको महसुस गर्छन नगरवासी गोविन्द सिंह, पूर्वप्रधानपञ्च राजविराज नगरपालिका घोषणा भएको ५८ वर्ष भयो । यो अवधिमा यहाँबाट मनोनित र निर्वाचित धेरै जना मन्त्री बने, तथापि यसको विकास हुन सकेन ।निर्वाचनका बेला सुन्दर, समृद्ध सहरको नारा दिएर भोट लिने गरे पनि सहर झनै पछाडि पर्दै गएकोमा नगरवासी ठगिएको महसुस गर्छन् । शिक्षा, स्वास्थ्य, उद्योग बजारको स्तर झनै गिरेको छ । थप विकासका लागि योगदान दिनुपर्ने नेताहरूले भएको विकासको पूर्वाधारलाई समेत निरन्तरता दिन सकेनन् । विमानस्थल भए पनि विमान नउडेको वर्षौं भयो, चिकित्सक नहुँदा अञ्चल अस्पतालले रेफर अस्पतालको उपमा पाएको छ, सरकारी क्याम्पसमा पढाइ हुँदैन, भर्खरै सञ्चालनमा आएको डेरी उद्योगबाहेक औद्योगिक क्षेत्र ओगटेर राख्ने काम मात्र भयो । इमानदार र प्रतिबद्ध मानिसको मूल्यांकन नहुँदा र विकासको पूर्वाधारले निरन्तरता नपाउँदा माइग्रेसन (बसाइँसराइ) को गति अस्वाभाविक रूपमा तीव्र बन्यो । माइग्रेसनको अस्वाभाविक गतिले रैथानेहरू एक्लो र भयभीत भए । २०३३ सालमा आदर्श ग्राम पञ्चायतमा रहेको चनौरा पडरियालाई नगरपालिकामा मिसाइएको थियो । चनौरा पडरियाको पाँच वटा टोललाई वडा नम्बर २ र चार वटा टोललाई वडा नम्बर १० बनाइए पनि त्यो ठाउँसम्म सडक बाटो नै पुगेन । नगरपालिका भएको चार दशक बित्दासमेत वडा नम्बर २ र १० का जनताले आफूलाई नगरवासी भएको कहिल्यै महसुस नै गर्न पाएनन् । अहिले गृहकार्य र दुरदृष्टिबिना नै वरिपरिको मलेठ, दिघवा, फर्सेठ, विषहरिया, कोमधेपुरा, देउरी भरुवा, बोरिया र हरिहरपुरको ६ नम्बर वडा मिसाएर राजविराज नगरपालिकालाई १७ वटा वडा बनाइएको छ । उनीहरूले नगरवासी भएको महसुस गर्न निकै वर्ष कुर्नु पर्नेछ । अवधिका हिसाबले अहिलेसम्म उपमहानगरपालिका बन्नुपर्ने हो तर राजविराज सधैं सुविधाविहीन छ । छाडा चौपाया र सुँगुरको बाटोमै बास रहन्छ । योजनाबद्ध बनाइएका सडक र गल्लीहरू फोहोरको डुंगुरले भरिएका छन् । जोसुकै भए पनि बलियो इच्छाशक्ति र भिजन भएको जनप्रतिनिधि भए मात्र विकास सम्भव छ । राजविराजलाई पुनर्जीवन दिन जरुरी छ उपेन्द्र यादव, मधेस गठबन्धनका उम्मेदवार राजविराज यतिबेला मृत सहर बनेको छ । राजविराजलाई पुनर्जीवन दिन जरुरी छ । हामीले यसलाई पहिलो प्राथमिकतामा पारेका छैाँ । पूर्वपश्चिम राजमार्गमा नजोडिएकाले र भारतसँग पनि खासै आवागमन नरहेकाले लामो समयदेखि राजविराजको विकास हुन सकेको छैन । भारतका बजारसँग जोडिन कम्तीमा राजविराजबाट सीमासम्म तीनचार लेनको सडक आवश्यक छ । बर्सेनि बाढीको समस्याले घरवारविहीन हुनुपर्ने समस्यालाई दीर्घकालीन रूपमा समाधान गर्न खाँडो नदी नियन्त्रण गर्नु आवश्यक छ । नदी नियन्त्रणसँगै त्यसलाई सिँचाइका रूपमा विकसित गर्नुपर्छ । जीविकोपार्जनका लागि मुख्य पेसाका रूपमा रहेको कृषि उत्पादनलाई बढाउने र बजारीकरण गर्ने योजना ल्याइने छ । राजविराज बजारलाई व्यवस्थित र विस्तार गर्न जरुरी छ । नाम मात्रको रूपमा रहेको राजविराज औद्योगिक क्षेत्रमा ठूला उद्योग स्थापना गर्ने पहल थालिनेछ । विकासका लागि आवागमन बढाउन विमानस्थल सुचारु गरिनेछ । आफ्नो उम्मेदवारीले जनतालाई उत्साहित पाएको छु । मृत सहरलाई पुनर्जीवन दिने ठोस र स्पष्ट योजनासहित हामी अगाडि बढेका छैाँ। मास्टर प्लानसहित अगाडि बढ्छौं उमेशकुमार यादव, वाम गठबन्धनका उम्मेदवार पहिलो टाउन प्लानिङ भएको राजविराजका लागि विगतका जनप्रतिनिधिले सशक्त रूपमा आवाज उठाउन नसक्दा नगर तिरस्कृत रह्यो । अघिल्लो पटक जननिर्वाचित भई सिँचाइमन्त्री हुँदा नगर र जिल्लाको विकासका लागि दर्जनांै योजना र बजेट निकासा गर्यैाँ । विगतमा क बाट ग श्रेणीमा झारिएको जिल्लालाई पुन: क श्रेणीमा ल्यायैाँ । राजविराजमा प्रतिवर्ष ५० करोड रुपैयाँ बराबरको अतिरिक्त विकास निर्माणको काम, १६ किलोमिटर सडक रिप्रोजेक्टअन्तर्गत निर्माण गर्ने र विमानस्थल सञ्चालन प्रक्रिया नजिक पुगेको छ । रुपनीदेखि भारतीय सीमाको कुनौलीसम्मको सडकलाई तत्काल दुई लेनको बनाउने ठेक्का प्रक्रिया अगाडि बढेको छ, बाढी नियन्त्रणका लागि भलुवाही र खाँडो नदी नियन्त्रण गर्ने करौडौंको आयोजना अगाडि बढेको छ । सुविधासम्पन्न बसपार्क निर्माणका लागि आवश्यक बजेटसहित ठेक्कामार्फत काम अगाडि बढेको छ । सप्तरीको सम्मान, समृद्धि र विकास निर्माण अभियान हाम्रो मुख्य एजेन्डा हो । राजविराजमा गाभिएका भूगोललाई मास्टर प्लानसहित अगाडि बढाई उपमहानगरपालिका बनाउने प्रयास थाल्नेछौं । अञ्चल अस्पताललाई शिक्षण अस्पतालका रूपमा स्तरोन्नति, मुख्य सडकमा वृक्षारोपण र त्यस्को संरक्षणको प्रक्रिया अगाडि बढाउने छैाँ । सप्तरीलाई धार्मिक पर्यटन केन्द्रको रूपमा अगाडि बढाउने, राजविराज भन्सार कार्यालयलाई अपग्रेडिङ्ग गर्ने, रेल्वे हेड डंगमारासम्म ल्याउने, राजमार्गदेखि बोर्डरसम्मका सडकलाई चार लेनका रूपमा विकास गरिने छ । रुपनीगाईघाट सडकको ट्र्याक खोल्ने काम भएकोमा अब पहाडी जिल्लासम्म सडक जोडने छांै । कृषि क्षेत्रमा स्वरोजगार खोज्ने र उत्पादनलाई व्यवसायीकरण गरेर जिल्लालाई आत्मनिर्भर बनाइने छ । समग्रमा स्मार्ट र ग्रिन सिटीका रूपमा विकसित गरिनेछ । एकवर्षभित्रै परिवर्तनको आभाष दिलाउनेछु जयप्रकाश ठाकुर स्वतन्त्र उम्मेदवार ठूल्ठूला सपना देखाएर प्रतिनिधि बन्नेहरूले ससाना काममा पनि ध्यान दिन सकेनन् । राजविराज सहर दुर्गम गाउँभन्दा पछाडि परेको छ । उद्योगधन्दा, कलकारखानाको विकास नभएकाले बेरोजगारी समस्या बढिरहेको छ । दलबाट जितेर जानेले पार्टीभन्दा माथि उठेर काम गर्न नसकेको मात्र होइन आफ्नो प्रतिबद्धतासमेत कायम राख्न सकेनन् । उनीहरूले जसरी पनि मन्त्री बन्ने, कार्यकर्ता पोस्ने, कमिसनतन्त्रमा चुर्लुम्म डुब्ने र आफ्नो विकासमा मात्र ध्यानकेन्द्रित गरे । पार्टीका शीर्षस्थ नेताबाट दबिएर बस्नुपर्नाले पार्टीबाट जितेर जाने प्रतिनिधिले पार्टी ह्विपका कारण जनताको आवाज उठाउन सक्दैनन् । मधेसी नेताहरू त झन पार्टीभित्र समेत आफ्नो कुरा राख्न सक्दैनन् । स्वतन्त्र जनप्रतिनिधिलाई जनआवाज उठाउन कतैबाट रोकावट हुँदैन । अहिले पनि विमानस्थल सञ्चालन, हुलाकी राजमार्ग, राजविराजकुनौली सडक, इन्जिनियरिङ र मेडिकल कलेज स्थापनाका लागि पहल गरिरहेको छु । मन र इच्छाशक्ति भएकाले आफू निर्वाचित भए एक वर्षभित्रै नगर र जिल्लामा परिवर्तनको आभास दिलाउनेछु ।"
"भत्किएला भक्तपुरमा नेमकिपाको पहाड ?, यस्तो छ अंकगणित","भक्तपुर : भक्तपुर निर्वाचन क्षेत्र नं १ मा वाम तथा लोकतान्त्रिक गठबन्धनलाई नेपाल मजदुर किसान पार्टी टाउको दुखाइ बन्दै आएको छ । नेमकिपाले यस क्षेत्रमा २०४८ सालदेखि जित दर्ता गर्दै आएको छ । क्षेत्र निर्धारण आयोगले नेमकिपालाई झन् सहज हुने गरी निर्वाचन क्षेत्र निर्धारण गरेपछि नेमकिपालाई पराजित गर्न वाम तथा लोकतान्त्रिक गठबन्धनलाई फलामको च्युरा चपाउनुसरह भएको छ । नेमकिपाको किल्ला भत्काउन वाम र लोकतान्त्रिक दुवै गठबन्धन जीउज्यानले लागिपरेका छन् । नेमकिपाले विकास गरेन क्षेत्र नं १ मा मात्रै होइन सिंगो भक्तपुरमै नेमकिपाले विकास निर्माण नगरेको आरोप लाग्ने गरेको छ । यो आरोप निर्वाचनताका अझ बढी चर्चामा आउँछ । निर्वाचनमा कांग्रेस, एमाले र माओवादी केन्द्रलगायत सबै दलको नेमकिपाविरुद्ध भक्तपुरको विकास नगरेको, संसद्मा जितेर भक्तपुरको विकासका ठूल्ठूला योजना नल्याएको आरोप लगाउने गरेका छन् । नेमकिपा आफू सरकारमा नजाने तर सरकारमा जाने दलको विरोध र आलोचना मात्र गर्ने आरोप पनि नेमकिपामाथि लाग्दै आएको छ। भक्तपुर निर्वाचन क्षेत्र १ मा लोकतान्त्रिक तथा वाम गठबन्धनका उम्मेदवारको मुख्य चुनावी नारा पनि नेमकिपाले विकास गरेन हामी गर्छौं भन्ने नै हो । भक्तपुर नगरलाई मात्र हेर्यो, साविकका गाविस र हालको चाँगुनारायण नगरपालिकाका बासिन्दाको जीवनस्तर उकास्न केही नगरेको आरोप नेमकिपामाथि अरू दलले लगाएका छन् । यस क्षेत्रको विकासमा यहाँबाट निरन्तर जित्दै आएका प्रतिनिधिले कुनै भूमिका निर्वाह गरेनन्, कांग्रेस उम्मेदवार बाबुराजा जोशीले भने, त्यसै कारण यसपटक कांग्रेसले चुनाव जित्दै छ । उनले यस क्षेत्रको समग्र विकास आफ्नो प्रतिबद्धता भएको सुनाए । पूरै क्षेत्र सडक सञ्जालले जोड्ने, विकास निर्माणमार्फत व्यवस्थित नगर र उपनगर बनाउने, भक्तपुरनगरकोटचाँगुनारायणको पर्यटक सर्किट निर्माण, सम्पदा संरक्षण, घरेलु उद्योगको विकास, प्राविधिक शिक्षा र व्यावसायिक तालिम दिएर युवालाई स्वरोजगार बन्न सुलभ ऋण उपलब्ध गराउने नीति निर्माण मेरो प्रतिबद्धता हो, जोशीले थपे, कृषि र भूमिसूधारमार्फत किसानको जीवनस्तर सुधार्न र पर्यटन एवं सांस्कृतिक क्षेत्रको विकास गर्न मैले उम्मेदवारी दिएको हुँ । वाम गठबन्धनका उम्मेदवार मिलन सुवालले पनि भक्तपुरलाई सिंहदरबारसँग सीधा सम्पर्क गराउने आफूहरूको प्रतिबद्धता रहेको सुनाए । भक्तपुर राजधानीसँगै रहेर पनि विकासमा कर्णाली बन्दै आएको छ । यसको जिम्मेवार यहाँ कब्जा जमाउँदै आएको नेमकिपा हो, उनले भने, अब भक्तपुरलाई सिंहदरबारसँग जोडेर विकास निर्माण तीव्र बनाउन गठबन्धनको जित आवश्यक छ । उनले आफ्नो क्षेत्रका लागि छुट्टै प्रतिबद्धतापत्र ननिकाले पनि यहाँको समग्र विकास नै आफ्नो प्रमुख चुनावी मुद्दा भएको बताए । उनले भक्तपुर र भक्तपुरवासी नेमकिपापीडित भएकाले त्यो उत्पीडनबाट यसपटक मुक्त हुने ठोकुवा गरे । नेमकिपाका उम्मेदवार प्रेम सुवालले क्षेत्र नं १ मा जित्दै आएका पार्टी अध्यक्ष बिजुक्छेको सांसद कोष तथा निर्वाचन क्षेत्र विकास कार्यक्रमको सम्पूर्ण बजेट चाँगुनारायण नगरपालिकाका जनताको माग र आवश्यकताअनुसार खर्च गरेको दाबी गर्दै नेमकिपाले विकास गरेन भन्नु झुट भएको बताए । भक्तपुरमा नेमकिपाले इमानदारीपूर्वक गरेको जति विकास निर्माण सरकारमा जाने कांग्रेस, एमाले र माओवादी केन्द्रले गरेको भए यतिन्जेल देशको धेरै ठाउँ विकसित भइसक्नुपर्ने उनको भनाइ थियो । देशमा प्रजातन्त्र आएपछि कांग्रेसले १०, एमालेले चार र माओवादी केन्द्रले तीन पटक देशको नेतृत्व गरिसके । खोइ त उनीहरूले कहाँ देश विकास गरे ? , उम्मेदवार सुवालले प्रश्न गरे । उनले सैद्धान्तिक र वर्ग संघर्ष हुने निर्वाचनमा विकासको नाउँमा जनतामा क्षेत्रीयता र जातीयताको विभाजन ल्याउनु अराजनीतिक काम भएको आरोप लगाए । यस्तो छ अंकगणित राजनीतिक विश्लेषकहरूका अनुसार वाम र लोकतान्त्रिक गठबन्धनलाई यहाँ नेमकिपाको किल्ला भत्काउन सहज छैन । गत स्थानीय तह निर्वाचनअन्तर्गत भक्तपुर नगरपालिकामा नेमकिपाका मेयरले २५ हजार मत पाउँदा दोस्रो भएको कांग्रेसले ६ हजार, तेस्रो भएको एमालेको चार हजार, चौथो भएको माओवादीले दुई हजारभन्दा बढी मत पाएका थिए । यस आधारमा वाम र लोकतान्त्रिक गठबन्धनको मत बराबर भए पनि नेमकिपा निकै अगाडि देखिन्छ । पूरै भक्तपुर नगरपालिका अहिले निर्वाचन क्षेत्र नं १ मा परेको छ । नेमकिपा पनि आफ्नो किल्ला नभत्किनेमा निश्चिन्त छ । क्षेत्र नं १ मै परेको सिंगो चाँगुनारायण नगरपालिकामा स्थानीय तह निर्वाचनमा नेमकिपा चौथोमा सीमित भएको थियो । पहिलो बनेको एमालेका मेयरले आठ हजार मत ल्याएका थिए । दोस्रो भएको कांग्रेसले ६ हजार र तेस्रो राप्रपाले पाँच हजार मत ल्याए । चौथो भएको नेमकिपाका मेयरका उम्मेदवारले चार हजार मात्रै मत पाए भने अहिले वाम गठबन्धनमा सामेल माओवादी केन्द्रले सात सय मतमै चित्त बुझाउनुपरेको थियो । यस आधारमा यहाँ लोकतान्त्रिक भन्दा वाम गठबन्धन कमजोर देखिन्छ । लोकतान्त्रिकको ११ हजार मत देखिन्छ भने वामको नौ हजार हाराहारी । यहाँ नेमकिपाबाहेक अन्य दलले पाएको कुल मत १९ हजार हुन आउँछ । चाँगुनारायण र भक्तपुर नगरपालिकाको मत जोड्दा वाम र लोकतान्त्रिक गठबन्धनको मत करिब ३१ हजार हुन आउँछ । नेमकिपाको भने २९ हजारमात्रै पुगे पनि वाम र लोकतान्त्रिक गठबन्धन छुट्टाछुट्टै भएकाले नेमकिपा सहज जित हासिल गर्नेमा ढुक्क देखिन्छ । नेमकिपाको पपुलर मतमा आँखा भक्तपुर क्षेत्र नं १ मा २०४८ देखि २०७० सम्म पाँच पटक नेमकिपा अध्यक्ष बिजुक्छेले जित्दै आएका थिए । तर यसपटक उनले उम्मेदवारी नदिएकाले नेमकिपालाई जाने गरेको पपुलर मत आफूतिर तान्ने दाउमा वाम र लोकतान्त्रिक गठबन्धन छन् । बिजुक्छेले उम्मेदवारी नदिएकाले हिजो नेमकिपाले पाएको मत अहिलेका उम्मेदवार सुवालले नपाउने लोकतान्त्रिक गठबन्धनका कांग्रेस उम्मेदवार जोशी दाबी गर्छन् । वाम गठबन्धनका माओवादी केन्द्रका उम्मेदवार सुवालको पनि त्यही विश्वास छ । नारायणमान बिजुक्छेले ल्याएबराबर मत प्रेमले ल्याउन सक्दैनन्, जोशी र सुवालको एउटै भनाइ थियो । हाम्रो यताउता हुँदैन : नेमकिपा तर नेमकिपाका उम्मेदवार प्रेम भने मत यताउता नहुने ठोकुवा गर्छन् । हाम्रो मत सैद्धान्तिक हो, यताउता हुँदैन । बरु बढ्छ, उनले भने, देश र जनताको पक्षमा हामीले गरेको निःस्वार्थ सेवाको मूल्यांकन जनताले मतबाट व्यक्त गर्ने निश्चित छ । ३० हजार मत ल्याएर जित्छौं : कांग्रेस गठबन्धन तर लोकतान्त्रिक गठबन्धनका उम्मेदवार जोशी एक्लैले ३० हजार मत ल्याएर यसपटक नेमकिपाको किल्ला भत्काउने दाबी गरेका छन् । उनले चाँगुनारायण नगरपालिकाको कुल मतको ७० देखि ७५ प्रतिशत अर्थात् २० हजार मत आफूले पाउने ठोकुवा गरे । हामीले चाँगुनारायणबाट मात्रै २० हजार मत ल्याउँछौं, उनले भने, भक्तपुर नपाबाट १० हजार मात्रै आए पुग्छ । तर हामी त्योभन्दा बढी ल्याउँछौं । हामी भत्काउँछौं : वाम वाम गठबन्धनका उम्मेदवार मिलनले पनि यसपटक नेमकिपालाई हराएरै छाड्ने दाबी गरे । मत यति नै ल्याउँछौं भन्ने छैन, उनले भने, यसपटक नेमकिपाको किल्ला भत्किन्छ । उनले नेमकिपाको उत्पीडन अब भक्तपुरमा धेरै नटिक्ने ठोकुवा गरे । २०६४ सालमा भक्तपुरमा पहिलोपटक चुनावमा उत्रेको माओवादी अप्रत्याशित रूपमा दोस्रो स्थानमा आएर टक्कर दिएको थियो । त्यही इतिहास दोहोर्याउने रणनीतिमा माओवादी केन्द्रसँगै एमाले लागेको छ । मतदाता ९४ हजार १ सय ६४ भक्तपुर क्षेत्र नं १ मा कुल ९४ हजार एक सय ६४ मतदाता छन् । यस क्षेत्रका दुई नगरपालिका भक्तपुर र चाँगुनारायणमा क्रमशः ५५ हजार एक सय ८८ र ३८ हजार नौ सय ७६ मतदाता छन् ।राजनीतिक विश्लेषक भने स्थानीय तहमा पाएको मतको आधारमा अहिले दलहरूको शक्ति र प्रभाव मूल्यांकन गर्न नसकिने बताउँछन् । स्थानीय निर्वाचनमा मतदाताले उम्मेदवार हेर्ने तर प्रदेश र प्रतिनिधिसभा निर्वाचनमा एजेन्डासँगै दलहरूको योगदान हेर्ने भएकाले मत तलमाथि हुने उनीहरूको तर्क छ ।"
काठमाडौंमा चुनावी सभाको लहर,"काठमाडौं : एक सातापछि हुने प्रतिनिधिसभा तथा प्रदेशसभा निर्वाचनका लागि प्रमुख दलले काठमाडौंमा चुनावी सभा सुरु गरेका छन्। पहिलो चरणको निर्वाचन सकिएसँगै प्रमुख दल कांग्रेस, एमाले र माओवादी केन्द्रले दोस्रो चरणका निर्वाचन हुने जिल्लामा चुनावी दौडधुप बढाएका छन्। त्यही क्रममा काठमाडौं उपत्यकाका तीन जिल्ला काठमाडौं, भक्तपुर र ललितपुरमा चुनावी चहलपहल बढेको छ। वाम गठबन्धनले निर्वाचन प्रचार आक्रामक' पार्दै ठूलाठूला चुनावी सभा गर्न थालेका छन्। मंगलबार पनि वाम गठबन्धनले काठमाडौंको नयाँ बानेश्वर र ललितपुरको लगनखेलमा चुनावी सभा गरेको छ। सभालाई एमाले अध्यक्ष केपी ओलीलगायत एमालेमाओवादी नेताहरूले सम्बोधन गरे। काठमाडौंलगायत ४५ जिल्लामा प्रतिनिधिसभाका एक सय २८ र प्रदेशसभाका दुई सय ५६ सिटका लागि मंसिर २१ मा दोस्रो चरणमा निर्वाचन हुँदै छ। वाम गठबन्धनले राजधानीमा ठूला चुनावी सभा गर्न थाले पनि कांग्रेस नेतृत्वको लोकतान्त्रिक गठबन्धनले भने ठूला चुनावी सभा गर्न थालेको छैन। उसले उपत्यकाभन्दा बाहिरी जिल्लाका चुनावी सभालाई बढी फोकस' गरिरहेको छ। अहिलेसम्म हामी भ्याली (उपत्यका) बाहिर नै केन्द्रित भइरहेका छौं, पार्टी सभापतिदेखि वरिष्ठ नेता, पार्टीका महामन्त्री सबै भ्याली बाहिरका चुनावी सभालाई सम्बोधन गर्न बाहिरै हुनुहुन्छ', कांग्रेस केन्द्रीय निर्वाचन परिचालन समिति संयोजक बालकृष्ण खाँणले अन्नपूर्णसँग भने, जिल्लाबाहिर नै सम्भव भएसम्म जिल्लामा चुनावी सभाका कार्यक्रम बनेका छन्, उपत्यकाभित्र भने अहिलेसम्म ठूला सभाको कार्यक्रम बनिसकेको छैन।' खाँणका अनुसार, कांग्रेसले पहिलो चरणमा निर्वाचन भएका निर्वाचन क्षेत्रका केन्द्रीय नेतालाई काठमाडौं उपत्यकाभित्रका निर्वाचन क्षेत्रमा परिचालन गर्ने योजना बनाएको छ। पहिलो चरणमा निर्वाचन भएका जिल्लाका केन्द्रीय नेतालाई काठमाडौं उपत्यकाभित्र परिचालन गर्ने योजना छ,' खाँणले भने, आवश्यकताअनुसार अब चुनावी सभा गर्ने योजना छ।' उपत्यकामै वाम गठबन्धनका ठूला चुनावी सभा, कांग्रेस काठमाडौंबाहिर केन्द्रित वाम गठबन्धनले भने एमालेमाओवादीका अध्यक्षलगायत शीर्ष नेताको समय हेरेर चुनावी सभा गर्ने गरी प्रचार आक्रामक बनाएको छ। पार्टी अध्यक्षको समय मिलेसम्म ठूला सभा गर्ने र घरदैलोलगायत कार्यक्रम पनि प्रभावकारी बनाउने गरी हामी अघि बढेका छौं,' माओवादी केन्द्रका काठमाडौं जिल्ला इन्चार्ज लेखनाथ न्यौपानेले बताए। वाम गठबन्धनको मंगलबारको नयाँ बानेश्वर तथा लगनखेलको चुनावी सभालाई एमाले अध्यक्ष केपी ओलीलगायत वरिष्ठ नेताले सम्बोधन गरेका थिए। बानेश्वर सभालाई एमाले अध्यक्ष तथा पूर्वप्रधानमन्त्री ओली, पूर्वप्रधानमन्त्री तथा वरिष्ठ नेता माधवकुमार नेपाल, माओवादी केन्द्रका सचिवालय सदस्य तथा बिनाविभागीय मन्त्री जर्नादन शर्मालगायत नेताले सम्बोधन गरेका थिए। कांग्रेसको कन्तबिजोग : ओली एमाले अध्यक्ष ओलीले वाम गठबन्धनको बानेश्वर चुनावी सभामा सम्बोधन गर्दै कांग्रेसको अहिले कन्तबिजोग भएको दाबी गरे। कांग्रेसको बोलाइ र गराइमा फरक रहेको भन्दै उनले विगतमा बीपी कोइराला, गणेशमान सिंहसम्म अटाएको पार्टी गतिलो नभएकै कारण गणेशमानहरूले छाडेर हिँड्नुपर्ने अवस्थामा पुगेको बताए। कांग्रेस गतिलो पार्टी नै होइन, गतिलो पार्टी भए आफैंले दुःख गरेर बनाएको पार्टी गतिलो भएन भन्दै कसैले छाडेर हिँड्थ्यो र ? गणेशमानहरूले कांग्रेस छाडेर हिँड्ने अवस्था त्यसै आएको होइन,' ओलीले भने, कांग्रेस विश्वसनीय छैन, इमानसग जम्काभेट नभएको नेतृत्व कांग्रेसमा छ। ' संविधानमा माघ ८ भित्रै निर्वाचन गर्ने डेटलाइन कांग्रेस निर्वाचनप्रति इमानदार भएको विश्वास नलागेर राखिएको तर्क गर्दै उनले भने, कांग्रेस पनि देशमा छ, ऊसँग हामीले व्यवहार गरिरहेका छौं भनेर नै संविधानमा ०७४ माघ ८ भित्रै चुनाव गर्ने भनेर लेखिएको हो। नत्र फेरि कांग्रेसलाई कसले कताबाट के भन्छ, उतैतिर लतारिएला भनेर संविधानमै चुनावको प्रतिबद्धता गरिएको हो।' उनले संविधान निर्माणसम्म पनि कांग्रेसलाई वामपन्थी पार्टीहरूले लतारेर ल्याएको जिकिर गरे। कांग्रेस संविधानको जनक हुँ भनेजसरी हामी नभएको ठाउँमा प्रचार गर्छ। उसलाई हामीले लतारेर यो ठाउँसम्म ल्याएका हौं,' उनले दाबी गरे। राजनीति नागपासा' खेलेजस्तो नभएको भन्दै उनले नेपालमा अहिलेसम्म कांग्रेसले जनतालाई अलमल्याएर राख्ने काम मात्र गरेको आरोप लगाए। उनले कांग्रेससँग सत्ता स्वार्थबाहेक देशको माया नै नभएको आरोप पनि लगाए। बहुराष्ट्र भन्नेहरूसँग कांग्रेसले चुनावी तालमेल गरेको छ, नेपाल एउटा राष्ट्र हो कि होइन ? देश एउटा हो कि होइन ? बहुराष्ट्र भनेको के हो ? यसमा कांग्रेस के भन्छ ? ' उनले कांग्रेस र यसको नेतृत्वमा रहेका देउवाले जवाफ दिनुपर्ने भन्दै प्रश्न गरे, कमसेकम कांग्रेसले पनि देशलाई माया गर्न सिकोस्, सानो सत्ता स्वार्थका लागि इमान नबेचोस्।' उनले बानेश्वर सभाबाटै विवेकशील साझा पार्टीका उम्मेदवार रविन्द्र मि श्रमाथि पनि तीखो प्रहार गरे। राजनीति रेडियोमा समाचार पढेजस्तो सजिलो नभएको भन्दै उनले राजनीतिमा अहिले खेलाडीहरूकै बीचमा प्रतिस्पर्धा भएकाले सिक्न आउनेहरूले किनारामा बसेर खेलाडीबाट सिक्न सक्ने बताए। अहिले खेलको म्याचमा गोल गर्नैपर्छ, सिक्ने होइन,' ओलीले भने, रेडियोमा समाचार लेखिएको हुन्छ, त्यसैलाई खररर् पढे मात्र पनि हुन्छ। तर राजनीतिमा नलेखिएका धेरै कुरा लेख्नुपर्ने हुन्छ, अहिले भाइबहिनीहरू जागिर छाडेर राजनीतिमा सिक्न आउनुभएको छ, खुसीको कुरा हो। किनारामा बसेरै सिक्नुहोस्।' एमाले अध्यक्षले काठमाडौं १ का वाम गठबन्धनका उम्मेदवार अनिल शर्मालाई कलिलो भन्नेहरूप्रति असन्तुष्टि जनाए। उनले भने, अनिल शर्मा कलिलो भयो भन्ने लाग्छ भने म छिप्पिएको अगाडि छु, उनको जिम्मा म लिन्छु। अनिलले लाने योजना, कार्यक्रममा रकम दिने जिम्मा मेरो भयो।' प्रकाशमान सिंह राजनीतिमा थाकिसकेको भन्दै उनले अब देशलाई एउटै ताल र सुरमा बनाउने इच्छा राखेका वाम गठबन्धनका उम्मेदवारलाई जिताउन आग्रह गरे। एमाले नेता माधव नेपालले वामपन्थी गठबन्धनका अगाडि अरू पार्टी केही क्षणका लागि बिजुली चम्केजस्तै भएको टिप्पणी गरे। कांग्रेसले आफ्नै नेताहरूको सम्मान गर्न नसकेकाले देशको हित र सम्मान कांग्रेसबाट हुन नसक्ने उनको भनाइ थियो। माओवादी नेता जनार्दन शर्माले ज्ञानेन्द्रलाई अधिकार देउवाले लगेर बुझाएको प्रसंग कोट्याउँदै वामपन्थीले बहुमत ल्याउँदा देश अधिनायकवादमा जान्छ भन्नेहरूले ज्ञानेन्द्रलाई सत्ता बुझाएको सम्झन आग्रह गरे। काठमाडौं १ का वाम उम्मेदवार अनिल शर्माले मदन भण्डारीको सपना आफूले पूरा गर्ने प्रतिबद्धता जनाए।"
