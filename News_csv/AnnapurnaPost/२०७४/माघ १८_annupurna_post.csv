शीर्षक,विवरण
विदेशको कमाइले गाउँमा निशुल्क स्वास्थ्य शिविर,"कालिकोट : जिल्लाको शान्नित्रिवेणी गाउँपालिका२ लुसाका दुई दाजुभाइले विदेशमा गरिएको कमाइबाट गाउँमा निशुल्क स्वास्थ्य शिविर संचालन गरेका छन्। लुसास्थित बुवा दलसुर कठायत र आमा अनिता कठायतका दुई छोरा दीलबहादुर कठायत र केशव कठायतले विदेशमा गएर कमाएको पैंसाबाट आफू जन्मिएको गाउँमा निशुल्क स्वास्थ्य शिविर संचालन गरेका हुन्। शान्नित्रिवेणी गाउँपालिका र कर्णाली स्वास्थ्य विज्ञान प्रतिष्ठानको प्राविधि सहयोगमा निशुल्क स्वास्थ्य शिविर संचालन गरेपछि १ हजार ३ सय ७७ जना स्थानीयवासीले सेवा लिएका छन्।शान्नित्रिवेणी गाउँपालिका स्वास्थ्य संयोजक मीनबहादुर विष्टका अनुसार बालरोग, स्त्रीरोग, दाँत, आँखा, हाडजोर्नी तथा सामान्य उपचारका लागि संचालन गरिएको शिविरमा ७ सय ८९ जना महिला र ५ सय ८८ जना पुरुषले सेवा लिएका छन्। कालिकोट जिल्लाका शान्नित्रिवेणी गाउँपालिका २ मा जन्मिएका हाल चीनमा व्यापार व्यवसाय गर्दै आएका समाजसेवी दीलबहादुर कठायतले आफूले बाल्यकालमा सामान्य बिरामी हुँदा पनि उपचार नपाएको स्मरण गर्दै आफ्नै कमाइबाट निशुल्क स्वास्थ्य शिविर संचालन गरेको बताए। शिविरमा दाँतकाे उपचार गराउँदै बिरामी। बिस्नप्रसाद न्यौपाने उनले जन्मभूमीको माया र सामान्य स्वास्थ्य उपचार समेत पाउन नसकेका आफ्नै गाउँलेको उपचारका लागि गाउँमा स्वास्थ्य शिविरको आयोजना गरेको बताए। स्थानीय वृद्ध नरु गिरीले आफूलाई हुने दम, खोकीलगायतका समस्याको उपचार गाउँमै पाएपछि निकै खुसी भएको बताए। उनले गाउँमा ठूलाठूला डाक्टहरु पनि आफूले पहिलो पटक देख्न पाएको बताए। यस्तै स्थानीय अम्मा कठायतले आफूलाई पेट दुख्ने समस्याले लामो समयदेखि सताइरहेको बताउँदै गाउँमै उपचार गर्न पाउँदा निकै राहत भएको बताइन्। उनले शिविरमा आएर चेकजाँचसँगै औषधिसमेत निशुल्क पाएपछि थप खुसी लागेको बताइन्। शान्नित्रिवेणी गाउँपालिका अध्यक्ष डम्बरबहादुर शाहीले दिलबहादुरका दाजुभाइले विदेशमा कमाएका् पैसाले गाउँमा निशुल्क स्वास्थ्य शिविर संचालन गरेर नमुना काम गरेको बताउँदै गाउँपालिकाले पनि यसमा सहयोग गरी भिडियो एक्सरेको सेवा समेत संचालन गरेको बताए। उनले विदेशमा गरिएको कमाई गाउँलेको स्वास्थ्यमा लगानी गरी दीलबहादुरले उदाहरणीय काम गरेको भन्दै प्रशंसा समेत गरे। शिविरमा उपचारका लागि ल्याइएका बिरामी। बिस्नप्रसाद न्यौपाने बिरामीलाई उपचारका लागि शिविरमा लगिदै। तस्बिर : बिस्नप्रसाद न्यौपाने"
दण्डहीनतालाई प्रश्रय,"मानवअधिकार उल्लंघनका गम्भीर अपराधमा दोषीलाई सजायका लागि राष्ट्रिय मानव अधिकार आयोगले गरेका सिफारिस कार्यान्वयनमा १७ वर्षसम्म सरकारले आलटाल गरिरहेको छ। आयोगले हत्या, बेपत्ता, अपहरण, यातना र बलात्कारजस्ता गम्भीर अपराधमा सजायका लागि किटानीसहित आयोग स्थापनाकाल २०५७ सालदेखि नै सिफारिस गर्दै आएको छ। तर राज्यका तर्फबाट अपराधी पीडितलाई न्यूनतम् क्षतिपूर्ति दिए पनि दोषीलाई फौजदारी कारबाहीको दायरामा ल्याउन हिच्किचाउनाले मानवअधिकार उल्लंघनकर्ताले उन्मुक्ति पाएका छन्। अपराध कर्म गरेबापत सजायको भागीदार हुनुपर्नेमा उल्टै मनोबल बढ्ने अवस्था आउनुले दण्डहीनता बढाएको छ, जो दुर्भाग्यपूर्ण हो। आयोगले डेढ दशकमा गरेको कानुनी कारबाहीका आठ सय ५६ र सुधारका लागि ७१ वटा सिफारिस भएका छन्। तर ती सिफारिस बेवारिसे भएका छन्। न कुनै दोषीलाई कारबाही भएको छ न त सुधारका कुनै प्रक्रिया प्रारम्भ नै भएका छन्। संविधान र आयोग ऐनअनुसार सरकारलाई आवश्यक सुझाव वा निर्देशन दिने, ध्यानाकर्षण गराउने, दोषीको नाम सार्वजनिक गर्ने, अभिलेख राख्ने र अन्तरिम राहतका लागि आदेश दिनेजस्ता अधिकार आयोगलाई सुम्पिएको छ। तर एउटा अधिकारसम्पन्न संवैधानिक आयोगका सिफारिस यसरी अलपत्र पारिनुले मानवअधिकार संरक्षण, प्रवद्र्धन र दण्डहीनता अन्त्यका लागि राज्यको उपस्थिति कहाँ छ ? सिफारिस कार्यान्वयनको अवस्था कति फितलो छ भने कारबाही विभागीय कारबाहीमा सीमित राखेर पन्छिने प्रवृत्ति बढेको छ। फौजदारी अपराधमा सजिलै जाहेरी नलिइनु, छानबिन र अभियोजन नहुनु, अपराधका घटनाको अनुसन्धानमा प्रभावकारिताको अभाव र दोषी पत्ता लगाउन नसक्नुले सारमा दण्डहीनताको संस्कृतिलाई बल दिन्छ। जसका कारण लोकतन्त्र स्थापनापछि पनि कानुनी राज र विधिको शासनको आम नागरिकले प्रत्याभूत गर्न नसक्ने अवस्था सिर्जना भएको छ। यति मात्र होइन, सिफारिसको चाङ सरकारी दराजमा पुगेर वर्षौं थान्को लाग्नुले एउटा स्वतन्त्र आयोगको संवैधानिक हैसियतमा समेत प्रश्न उठेको छ। दसबर्से द्वन्द्वको समाप्तिपछि पनि दण्डहीनताको चुनौती कायमै रहनु विडम्बना हो। आयोगका आँखामा मानव अधिकारको उल्लंघनमा दोषी देखिएका अनि अदालतबाट दोषी ठहर भएका व्यक्तिले उन्मुक्ति पाउने अवस्थाले पीडित झनै पीडित बन्नुपर्ने स्थिति छ। यसले गर्दा अन्तर्राष्ट्रिय मञ्चमा नेपालको छवि धुमिल हुने जोखिम छ। एकातिर मानवअधिकार आयोगकै सिफारिस अलपत्र छन् भने द्वन्द्वकालीन मानवअधिकार उल्लंघनका घटना छानबिन गर्न बनेका सत्य निरूपण तथा मेलमिलाप आयोग र बेपत्ता आयोगका प्रभावकारितामाथि पनि प्रश्न उठ्न थालिसकेको छ। आयोगको अभिलेखबाट १७ वर्षको अवधिमा क्षतिपूर्ति र राहतमा मात्र सरकार केन्द्रित देखिनुले आयोगका आँखामा अपराधी ठहर भएकालाई छानबिन र अभियोजनको सट्टा संरक्षण दिन खोजेको आभास हुन्छ। विशेषगरी राजनीतिक पहुँचका व्यक्तिलाई दण्डित गर्ने विषयमा आनाकानी भइरहेको छ। मानवअधिकारको संरक्षण, प्रवद्र्धन र उल्लंघनकर्तालाई कारबाही सिफारिस गर्ने आयोगको कर्तव्य हो। तर वर्षौंसम्म कार्यान्वयन नहुनले कतै अपराधीसँगै साँठगाँठ त छैन भन्ने प्रश्न स्वतः उठ्छ। आयोगका सिफारिस कार्यान्वयन हुन नसक्दा मानव अधिकार उल्लंघनका विषयले बर्सेनि संयुक्त राष्ट्रसंघीय मानव अधिकार समितिमा उजुरीका रूपमा प्रवेश पाउने गरेका छन्। पीडित पक्ष राष्ट्रसंघमा उजुरी लिएर पुग्ने गरेका छन्। यता उल्लंघनकर्ता भने आलोपालो गरेर राज्यको जिम्मेवार पदमा पदासीन भई झन् पुरस्कृत हुने लज्जास्पद अवस्था छ। न्यायबाट वञ्चित पीडित र अन्तर्राष्ट्रिय समुदायलाई विश्वासमा लिने वातावरण सिर्जना गर्न सरकारले यथाशीघ्र आयोगका सिफारिस र न्यायालयका फैसला कार्यान्वयन गर्न जरुरी छ।"
"बालुवा तस्करको दादागिरी, दुई दिनदेखि ढुवानी बन्द","गोरखा: नदीजन्य सामग्रीमा भइरहेको अवैध कारोबार नियमन गर्न स्थानीय प्रशासनले प्रयास गरेपछि ढुवानी व्यपसायीहरुले ढुवानीका साधन बन्द गरेका छन् । बुधबार र बिहीबार दुईदिने बन्द आव्हान गरेका ढुवानी व्यबसायी समितिका अध्यक्ष भाइचन्द्र श्रेष्ठले जानकारी दिए । हिजो ट्रिपर मात्र बन्द गर्यौं, आज ट्रिपर र ट्रक सबै बन्द गरेका छौं , उनले भने । स्थानीय प्रशासनको कदमविरुद्ध व्यवसायीले दैनिक हुने लाखौं करोडौंको आफ्नो कारोबारमा समेत आघात पुग्ने गरी बन्द हड्ताल गरेका हुन् । उनीहरुको बन्द हड्तालका कारण व्यवसायीहरुले आफ्नै खुट्टामा बञ्चरो हान्ने काम भएको विश्लेषण गरिएको छ । जिल्ला अनुगमन समितिले केही दिनअघि ढुंगा, गिट्टी, बालुवामा अवैध कारोबार गर्नेहरुलाई ४० हजार रुपियाँसम्म जरिबाना गर्ने निर्णय गरेको थियो । सो निर्णयप्रति असहमति जनाउँदै तथा प्रहरीले भेदभावपूर्ण ब्यबहार गरेको भन्दै व्यबसायीले जिल्लामा करिब तीनसयको संख्यामा चल्ने ट्रिपर, ट्याक्टर बन्द गरेका हुन् । व्यवसायीको यो कदमले बालुवा तस्कर गरेर कमाउन पल्केकाहरुलाई बल पुगेको छ, पत्रकार महासंघ गोरखाका अध्यक्ष किशोरजंग थापाले टिप्पणी गरे । बन्दबाट व्यवसायीहरुले दैनिक १० लाख भन्दा धेरै नोक्शानी व्यहोरेका छन् । समितिले सेवा व्यबस्थित गरेर राज्यको नीति नियमलाई टेवा पुर्याउनु पर्नेमा बन्द गरेर अन्यौलता सिर्जना गरेको छ, जिल्ला अनुगमन समितिका सदस्य समेत रहेका थापाको विश्लेषण छ धमिलो पानीमा माछामार्नेलाई सहज वातावरण बनाउँछ । बन्द गर्दा चोरी, तस्करी गर्नेलाई बल पुग्छ । राज्यले अवलम्बन गरेको नीति नियमको पालना गर्नुको विकल्प नभएको उनी तर्क गर्छन् । बन्दले समस्याको समाधान निकाल्ने नभै थप समस्या सिर्जना गराउने अनुगमन समितिका संयोजक तथा प्रमुख जिल्ला अधिकारी जीतेन्द्र बस्नेत बताउँछन् । बन्दको कुनै तुक नभएको उनको टिप्पणी छ । राज्य नीति, नियमले चल्छ । बन्द, हड्तालले समाधान निकाल्दैन, थप समस्या सिर्जना गर्छ प्रजिअ बस्नेत भन्छन् त्यसैले यो बन्दको कुनै तुक देख्दिन । छलफल गरेर समाधान निकाल्नुपर्छ । अनुगमन समितिले गरेको निर्णय कार्यान्वयन गर्ने निकाय जिल्ला समन्वय समिति भएकाले उसले अगुवाइ लिनु पर्ने उनले बताए । ढुवानी व्यबसायी समितिका अध्यक्ष भाइचन्द्र श्रेष्ठ भने जिल्ला अनुगमन समिति, जिल्ला समन्वय समिति र जिल्ला प्रहरी कार्यालयले व्यबसायीलाई अलमलमा पारेको बताउँछन् । प्रहरीले पक्षपातपूर्ण ढंगले ट्रिपर समाउँछ । प्रहरीमा न्याय माग्न जाँदा एलडियोतिर देखाउँछ । एलडियोतिर गयौं भने अनुगमन समितितिर देखाउँछन् । न्याय दिने कसले हो, हामी अलमलमा छौं श्रेष्ठ भन्छन् हामी नीति नियम पालन गर्न तयार छौं, तर नीति, नियम स्पष्ट नपारी अन्यौलमा पारेर कारबाही गरिएकोमा हामी असहमत भएका हौं । समितिले बुधबार तीनवुँदे माग जिल्ला प्रशासन कार्यालय, जिल्ला प्रहरी कार्यालय र जिल्ला समन्वय समितिमा पेश गरेको उनले बताए ।"
चुनावी परिणाम राम्रो ल्याएकोमा राजपालाई स्वराजको बधाई,काठमाडौँ: भारतीय विदेश मन्त्री सुष्मा स्वराजले बिहीवार राति राष्ट्रिय जनता पार्टी (राजपा) नेपालका नेताहरुसँग भेटवार्ता गरेकी छन् । नेकपा एमालेका अध्यक्ष केपी शर्मा ओली र एमालेका नेताहरुसँग वार्ता गरेपछि स्वराजले राजपाका अध्यक्ष महन्थ ठाकुरसहित मधेसवादी नेताहरुसँग सम्वाद गरेकी हुन् । संवादका क्रममा स्वराजले राजपासहितका मधेसवादी दलले मंसिरहको प्रदेश र प्रतिनिधि सभा निर्वाचनमा ल्याएको नतिजाप्रति खुसी हुँदै बधार्इ दिएको भारतीय विदेश मन्त्रालयका प्रवक्ता रभीस कुमारले ट्वीटमार्फत जानकारी दिएका छन् । भेटमा मधेसवादी दलहरुसँगको मित्रता र सहयोग लेनदेनलार्इ आमनागरिकको हितमा प्रयोग गर्नेबारे पनि छलफल भएको बताइएको छ । स्वराजले शुक्रबार संघीय समाजवादी फोरम नेपालका अध्यक्ष उपेन्द्र यादवलार्इ भेट्ने कार्यक्रम छ ।
तीन नम्बर प्रदेश सभा: यस्ता छन् पहिलो बैठकका निर्णय,"हेटौँडा, मकवानपुर : प्रदेश नं ३ प्रदेशसभाको प्रथम अधिवेशनको पहिलो ऐतिहासिक बैठकमा विभिन्न राजनीतिक दलका सांसदहरुले जनादेश बमोजिम स्थायित्व र सुशासनका लागि सबै एकजुट हुन आह्वान गरेका छन् । सात प्रदेशमध्ये धेरै सांसद (११० सदस्य) भएको प्रदेश नं ३ को प्रदेशसभाको पहिलो बैठकको अध्यक्षता गर्नुभएका ज्येष्ठ सदस्य डोरमणि पौडेलले आज यहाँ बैठक प्रारम्भ गर्दै प्रदेश प्रमुख अनुराधा कोइरालाबाट प्राप्त पहिलो अधिवेशन आह्वानसम्बन्धी पत्रको व्यहोरा पढेर सुनाएपछि दलका सांसदहरुले दलीय प्रतिनिधित्वका आधारमा मन्तव्य राखे । छलफलमा भाग लिँदै नेकपा एमालेका अष्टलक्ष्मी शाक्यले जनताले राजनीतिक स्थिरता, समृद्धि, सुशासन र न्यायका लागि जनादेश दिएकाले इमान्दारिता र जवाफदेहिताका साथ अघि बढ्न आग्रह गरिन् । उनले प्रदेश नं ३ लाई नमूना बनाउन सबै एकजुट भएर लाग्नुपर्नेमा जोड दिइन् भने जनआकांक्षालाई पूरा गर्न यो सभा सक्षम हुने विश्वास पनि व्यक्त गरिन् । नेकपा माओवादी केन्द्रका शालिकराम जम्मरकट्टेलले मुलुकको परिवर्तनका लागि पटक पटक भएका आन्दोलन र प्राप्त उपलब्धिको रक्षा गर्दै आर्थिक विकासका लागि सबै लाग्नुपर्ने बताए। नेपाली कांग्रेसका इन्द्र बानियाँले वीरगञ्ज भन्सारसँग जोडिएको र काठमाडौँ हेटौँडा द्रुत मार्ग पनि बन्दै गरेकाले प्रदेशको राजधानी मकवानपुर नै वैज्ञानिक हुने बताए । उनले सहमति, सहकार्य र एकतासहित लोकतान्त्रिक मूल्य मान्यताका साथ अघि बढ्न आग्रह पनि गरे । विवेकशील साझा पार्टीका रमेश पौडेलले राजनीतिक परिवर्तनको खोजीमा मुलुकले लामो समय व्यतित गरे पनि नयाँ संविधान प्राप्त भइसकेकाले अबको समय सहभागितामूलक लोकतन्त्रलाई व्यवहारमा उतार्न जोड दिइनुपर्ने बताए । नेपाल मजदुर किसान पार्टीका सुरेन्दराज गोसाईंले प्रदेशहरुबीचको आपसी सम्बन्ध विस्तार गर्दै क्षेत्रीय र जातीय नारा भन्दा सन्तुलित विकास अबको गन्तव्य हुनुपर्ने बताए । राष्ट्रिय प्रजातन्त्र पार्टी (प्रजातान्त्रिक) का रीना गुरुङले एकात्मकबाट संघात्मक प्रणालीमा रुपान्तरित भए पनि संघीयतालाई मुलुकले थेग्न नसक्ने हो कि भन्ने शंका उपशंका मेट्ने गरी काम गर्न सक्नुपर्ने बताए । राष्ट्रिय प्रजातन्त्र पार्टी नेपालका रीता माझी र स्वतन्त्र (नयाँ शक्ति नेपाल) सांसद प्रेमबहादुर तामाङले प्रदेश सरकार छिटो चयन भई जनताका आशा अपेक्षा पूरा गर्ने तदारुकता देखाइनुपर्नेमा जोड दिए । बैठकले प्रदेशसभा सञ्चालन नियमावली नबनेसम्मका लागि दलीय सहमतिका आधारमा तयार गरिएको प्रदेशसभा कार्यसञ्चालन अन्तरिम कार्यविधि, २०७४ लाई सर्वसम्मतिले पारित गर्यो । सभामुखको निर्वाचन २७ गते बैठकले प्रदेशसभाको अन्तरिम सभामुखको निर्वाचनका लागि यही माघ २७ गते निर्धारण गरेको छ । सो निर्वाचनका लागि आवश्यक कार्यतालिका सार्वजनिक गर्न सचिवालयलाई जिम्मेवारी दिइएको छ । बैठकमा ज्येष्ठ सदस्यको अनुपस्थितिमा बैठकको अध्यक्षताका लागि रामेश्वर फुयाँल, धनश्याम दाहाल, गीता शाक्य र शोभा वाग्लेलाई मनोनयन गरिएको छ । प्रदेशसभाको अर्को बैठक यही माघ २७ गते सोमबार दिउँसो ३ बजे बस्नेछ ।"
प्रदेशसभा ३ : आज पहिलो बैठक,"हेटौंडा : देश संघीय संरचनामा रूपान्तरण भएपछि प्रदेशसभा बैठक पहिलो पटक हेटौंडामा बिहीबार बस्दै छ। प्रदेश ३ को प्रदेशसभाको पहिलो बैठकको कार्यसूचीमा प्रदेशसभाको अन्तरिम कार्यविधि पास गर्ने र सभामुख चयनको प्रस्ताव राखिएको छ। पहिलो बैठकको सभामुखको भूमिका ज्येष्ठ सदस्य डोरमणि पौडेलले गर्नेछन्। यसअघि दुई पटक हेटौंडा नगरपालिकाको मेयर भइसकेका ७१ वर्षीय पौडेल यसपटक प्रदेशसभा सदस्य निर्वाचित भएका हुन्। बैठकको सुरुमा सभामुखको आसनबाट पौडेलले प्रदेश प्रमुख अनुराधा कोइरालाले प्रथम प्रदेशसभा बैठक आह्वान गर्न जारी गरेको सूचना पढेर सुनाउनेछन्। ३ नम्बर प्रदेशसभामा प्रतिनिधित्व गर्ने सात राजनीतिक दलका नेताको बुधबार साँझ बैठक बसी उक्त कार्यसूची तय गरिएको हो। बिहीबारको पहिलो बैठकबाट प्रदेशसभाको अन्तरिम कार्यविधि पारित भएपछि प्रदेशसभाको नियमित काम अघि बढाउन सहज हुनेछ। अन्तरिम कार्यविधिभित्र बैठक सञ्चालन, सभामुखको काम, कर्तव्य र अधिकार, संसद् बैठकलाई व्यवस्थित रूपमा सञ्चालनका लागि कार्य व्यवस्था परामर्श समिति गठन गर्ने, प्रदेशसभा सदस्यको आचारसंहितालगायत विषय रहेको प्रदेशसभा सचिवालयका सचिव रोजनाथ पाण्डेले जानकारी दिए। पहिलो प्रदेशसभा बैठक भएकाले प्रदेशसभामा प्रतिनिधित्व गर्ने ७ राजनीतिक दलका एकएक जना नेतालाई बोल्न दिनेसमेत कार्यसूची रहेको उनले जानकारी दिए। पाण्डेले दिएको जानकारीअनुसार बिहीबारको बैठकमा सभामुख चयनको प्रस्ताव पेस गरेपछि ज्येष्ठ सदस्य पौडेलले माघ २९ गते सभामुख चयन गर्ने तिथि बैठकबाट तोक्नेछन्। रातारात सभाहल तयारी माघ ११ देखि प्रथम प्रदेशसभा बैठकको तयारी सुरु भए पनि अन्योलताका कारण कर्मचारीले तयारीलाई तीव्रता दिन सकेका थिएनन्। माघ १५ देखि संसद् सचिवालयका कर्मचारीले काम सुरु गरेपछि तयारीले तीव्रता पाएको हो। प्रथम प्रदेशसभा बैठकका लागि प्रदेशसभा सचिवालय रहेको क्षेत्रीय शिक्षा निर्देशनालयको भवन सिँगारिएको छ। बुधबार साँझ अबेरसम्म पनि सभाहल व्यवस्थित गर्न र भवनमा रंगरोगन गर्न कर्मचारी र कामदार व्यस्त देखिन्थे। प्रदेशसभा सांसदका लागि १ सय १० वटा रातो रंगको कुर्सी व्यवस्था गरिएको छ। सभामुखको ड्याससँगै विशिष्ट व्यक्ति र पत्रकारलाई बस्ने छुट्टै स्थानको पनि व्यवस्था गरिएको छ। पहिलो प्रदेशसभा बैठक भएकाले अरू प्रदेशका लागि पनि उदाहरण बन्ने गरी हामीले तयारी गरेका छौं, प्रदेश ३ का प्रमुख सचिव रेश्मीराज पाण्डेले भने, प्रथम प्रदेशसभा बैठकको सम्पूर्ण तयारी पूरा भएको छ। प्रदेशसभा हलमा ३ तहको सुरक्षा व्यवस्था मिलाइएको छ। पहिलो घेरामा ३० जना मर्यादापालक, त्यसपछि बम डिस्पोजल टोली र तेस्रो घेरामा सशस्त्र प्रहरी रहने उनले बताए। बैठकको टेलिभिजन र प्रोजेक्टरमार्फत प्रत्यक्ष प्रसारणको समेत तयारी गरिएको छ। प्रदेशसभा सचिवालयमा सभामुखको कार्यकक्ष र स्वास्थ्य डेस्क पनि स्थापना भएको छ। बुधबार साँझ पहिलो प्रदेशसभा बैठकको रिहर्सल पनि गरिएको थियो। सांसदहरू उत्साहित पहिलो प्रदेशसभा बैठकमा पहिलो पटक सांसद भएर सहभागी हुन लागेकी सिन्धुलीकी रीता माझी निकै उत्साहित छिन्। पहिलो पटक प्रदेशसभा बैठकमा सहभागी हुँदै गर्दा निकै उत्साहित छु, उनले भनिन्, जनताबीच धेरै प्रतिबद्धता गरेका छौं, ती काम गर्न मार्गनिर्देश प्राप्त हुन्छ भन्ने विश्वास छ। माझीजस्तै भक्तपुरकी सिर्जना सेन्चुरी पनि पहिलो प्रदेशसभा बैठकमा सहभागी हुन उत्सुक छन्। यसअघि शपथग्रहण कार्यक्रममा अरू कुनै कार्यक्रम भएन, यसपटक एजेन्डामा पनि प्रवेश हुने भएकाले मेरा लागि यो निकै महत्वपूर्ण क्षण हो, उनले भनिन्, नयाँ अनुभव सँगाल्न म उत्साहित छु। २८ वर्षीय सेन्चुरी नेपाल मजदुर किसान पार्टीबाट प्रदेशसभाका समानुपातिक सांसद हुन्। संसदीय दलको नेता र सचेतक नहुँदा अप्ठ्यारो प्रदेशसभामा प्रतिनिधित्व गर्ने राजनीतिक दलले प्रमुख सचेतक र संसदीय दलका नेता चयन गरिनसकेकाले सभामुखलाई बैठक तयारीको समन्वय गर्न केही समस्या भएको छ। राजनीतिक दलहरुले संसदीय दलका नेता र सचेतक चयन गरिनसकेकाले तयारीलगायत विषयमा कुरा गर्नुपर्दा कोसँग गर्ने भन्ने केही समस्या भयो, प्रदेशसभाका ज्येष्ठ सदस्य तथा सभामुख डोरमणि पौडेलले भने। प्रदेशसभा सचिवालयले प्रदेशसभामा प्रतिनिधित्व गर्ने ७ राजनीतिक दलका एकएक जना प्रदेशसभा सदस्यलाई अग्रभागमा राख्नेगरी बस्ने व्यवस्था मिलाएको छ। को अघिल्लो पंक्तिमा बस्ने भन्ने दलहरुले टुंगो लगाउँछ, हामीले सबै दलका एकएक जनालाई अघिल्लो पंक्तिमा बस्ने व्यवस्था मिलाएका छौं, पौडेलले भने। १ सय १० प्रदेश सांसदमध्ये ६६ जना प्रत्यक्ष निर्वाचित रहेका छन्। तीमध्ये ४२ जना नेकपा एमाले, १५ जना नेकपा माओवादी केन्द्र, ७ जना नेपाली कांग्रेस, १ जना नयाँ शक्ति पार्टी नेपाल र १ जना नेपाल मजदुर किसान पार्टीबाट निर्वाचित सांसद हुन्। समानुपातिकतर्फ एमालेका १६, कांग्रेसका १४, माओवादी केन्द्रका ८, विवेकशील साझा पार्टीका ३, राप्रपाका १, नेपाल मजदुर किसान पार्टीका १ र राप्रपा प्रजातान्त्रिकका १ जना सांसद छन्। होटलमा सांसदलाई ४० प्रतिशत छुट प्रदेशसभा बैठकमा सहभागी हुन १३ जिल्लाका अधिकांश सांसद बुधबार साँझसम्म हेटौंडा आइपुगेका छन्। हेटौंडाका होटलमा बस्ने सांसदलाई होटल एसोसिएसन मकवानपुरले ४० प्रतिशत छुट दिएको छ। माननीयहरूलाई होटलमा खान, बस्नका लागि हामीले ४० प्रतिशत छुट दिएका छौं, होटल एसोसिएसन मकवानपुरका अध्यक्ष भागिरथ शर्माले भने, माननीयहरुको हेटौंडा बसाइ सुखद बनाउन हामी लागिपरेका छौं। यसअघि शपथग्रहणका लागि हेटौंडा आएका सांसदलाई होटल एसोसिएसनले निःशुल्क खाने, बस्ने व्यवस्था गरेको थियो। माघ ७ गते प्रदेशसभा सदस्यहरुको पद तथा गोपनीयताको शपथग्रहण भएको थियो। माघ ११ गते ३ नम्बर प्रदेश प्रमुख अनुराधा कोइरालाले माघ १८ गते दिउँसो १ बजेका लागि प्रथम प्रदेशसभा बैठक आह्वान गरेकी थिइन्। संविधानको धारा १८२ (१) मा प्रदेशसभाको पहिलो बैठक प्रारम्भ भएको १५ दिनभित्र प्रदेशसभाका सदस्यहरुमध्येबाट सभामुख र उपसभामुखको निर्वाचन गर्ने व्यवस्था छ। साथै, प्रदेश प्रमुखले प्रदेशसभाको अन्तिम परिणाम सार्वजनिक भएको मितिले २० दिनभित्र प्रदेशसभाको अधिवेशन बोलाउनुपर्ने हुन्छ। जसअनुसार सभामुख र उपसभामुखको छनोटपछि प्रदेश अधिवेशन हुनेछ। संवैधानिक व्यवस्थाअनुसार माघ अन्तिमसम्म सभामुख चयन भई फागुन ३ गतेभित्र प्रदेश सरकार निर्माण भइसक्नुपर्नेछ।"
अख्तियारको नजर अब स्थानीय सरकारको भ्रष्टाचारमा,बुटवल : अख्तियार अनुसन्धान दुरुपयोग आयोगका प्रमुख आयुक्त दीप बस्न्यातले स्थानीय तहमा हुने विकास निर्माण र जनप्रतिनिधिका काममा निगरानी राख्न मातहतका कर्मचारीलाई निर्देशन दिएका छन्। प्रदेश सरकार गठन भइरहँदा स्थानीय स्तरमा हुने विकास आयोजनामा अनियमितता हुनसक्ने भन्दै उनले कर्मचारीलाई चनाखो बन्न समेत निर्देशन दिए।अख्तियार अनुसन्धान दुरुपयोग आयोग बुटवल कार्यालयको नवनिर्मित भवनको बिहीबार उद्घाटन गर्दै प्रमुख आयुक्त बस्न्यातले स्थानीय र प्रदेश सरकारका गतिविधिको निगरानी गर्न मातहतका कर्मचारीलाई निर्देशन दिएका हुन्। प्रशासन चलाउने प्रक्रिया सिक्दै गरेका जनप्रतिनिधिबाट हुनेसक्ने गल्तीहरुमा निजामति कर्मचारीसँगै विशेषगरी आयोगका कर्मचारीहरु बढी सचेत हुनुपर्ने उनले बताए। उनले आजैदेखि योजना बनाएर काम गर्न समेत कर्मचारीलाई निर्देशन दिएका छन्। प्रमुख बस्न्यातले भष्ट्राचार नियन्त्रण गर्नमा अख्तियारको एक्लो भूमिकाले सम्भव नहुने भन्दै निजामति कर्मचारी र पत्रकारहरुको महत्वपूर्ण भूमिका हुनुपर्ने बताए। अख्तियारले संघीय संरचना अनुरुप प्रादेशिक कार्यालयहरु पनि स्थापना गर्ने तयारी भइरहेको उनले जानकारी दिए। आयोगको काम संघीय संरचनामा झनै बढ्ने भन्दै उनले त्यसको हरेक प्रकारबाट तयारी भइरहेको जानकारी गराए। भवन उद्घाटन कार्यक्रममा बोल्दै अख्तियारका सचिव राजन खनालले देशको धेरै बजेट खर्च हुने स्थानीय सरकारको विकास निर्माणमा अख्तियारका कर्मचारीको ध्यान जानुपर्ने बताए। त्यस्तै प्रदेश ५ का प्रमुख सचिवशंकर पाठकले प्रदेश ५ लाई भ्रष्टारमुक्त बनाउन आफ्नो महत्वपूर्ण काम हुने बताए। अख्तियार पोखरा कार्यालयका प्रमुख यदुप्रसाद पन्थीका अनुसार नवनिर्मित भवन ५ करोड ८८ लाख लागतमा निर्माण भएको हो।अख्यियारले सातै प्रदेशमा नयाँ भवन निर्माण गरिरहेको उनले जानकारी दिए। प्रमुख आयुक्त आयोगको नवनिर्मित भवन उद्घाटन गर्दै। तस्बिर: लक्ष्मण पोखरेल
कसको निम्तोमा नेपाल आइन् सुष्मा स्वराज ?,"काठमाडौँः शेरबहादुर देउवा नेतृत्वको सरकार काम चलाउन भइसकेको र वाम गठबन्धनको सरकार बनिनसकेको संक्रमणकालिन अवस्थामा भारतीय विदेशमन्त्री सुष्मा स्वराज बिहीबार काठमाडौँ आइपुगिन् । उनलाई स्वागत गर्न त्रिभुवन विमानस्थलमा अर्थराज्यमन्त्री उदय शमशेर राणा र परराष्ट्र सचिव शंकर वैरागीसहितको सरकारी टोली पुगेको थियो । नेपाल सरकारले कुनै औपचारिक निम्तो नदिई आएकी उनले त्रिभुवन विमानस्थलमा ओर्लिएपछि सञ्चारकर्मीसँग बोल्दै भनिन्, मेरो भ्रमणको कुनै एजेन्डा छैन । म त दुई देशबीचको सम्बन्ध अझ बलियो बनाउने सांस्कृतिक भ्रमणमा आएकी हुँ । पढ्नुस्: प्रधानमन्त्री बन्न लागेकोमा ओलीलाई मोदीको बधाई गत माघ ७ गते भारतीय प्रम मोदीले एमाले अध्यक्ष केपी शर्मा ओलीलाई टेलिाफोन गरेर प्रधानमन्त्री बन्न लागेकोमा बधाई दिएका थिए । त्यो बेला उनले प्रधामन्त्री भएपछि भारत भ्रमणको निम्तो दिन समेत भ्याए । उनले फोनमा आफू विगतलाई भुलेर ओलीसँग नयाँ ढंगबाट सहकार्य गर्न तयार रहेको जनााउ दिएका थिए । त्यसअघि गत पुस २६ गते साँझ पनि ओली, माओवादी अध्यक्ष प्रचण्ड र कांग्रेस सभापति तथा प्रधानमन्त्री शेरबहादुर देउवालाई मोदीले फोन गरेका थिए । त्यो बेला तीन दलका शीर्ष नेतासँग टेलिफोन गरेर मोदीले नेपालमा मंसिरमा भएको निर्वाचनपछि वाम गठबन्धनले बहुमत पाएको अवस्थामा फोन गरेका थिए । पढ्नुस्: ओली, देउवा र दाहाललाई फोन गरेर मोदीले के भने ? उनले फोनका क्रममा निर्वाचन गराएकोमा देउवालाई बधाई दिएका थिए भने चुनाव जितेकोमा ओलाई पनि बधाई दिएका थिए । नेपालले आफैँ संविधान जारी गरेको रिसमा मोदी नेतृत्वको सरकारले ६ महिनासम्म गरेको नाकाबन्दीलाई बिर्सँदै पुनः नेपाललाई फकाउन थालेको कुटनीतिक संकेत दिइसकेको छ । एमाले र ओलीलाई प्रो चिनियाँको आरोप लगाएको भारतले एमाले र माओवादीको वाम गठबन्धनले नेपालमा बहुमत ल्याएसँगै पुनः विगत भुलेर अघि बढ्न प्रस्ताव गरेको हो । भारतको यही प्रस्तावसहित आवश्यक कुटनीतिक मर्यादा समेत ख्याल नगरी स्वराज नेपाल आएकी छन् । बोलाएरै आएकी हुन् सुष्मा स्वराजको भ्रमण विशुद्ध भारतीय चहानामा भएको या नेपाल पक्षले नै उनलाई बोलाएको हो ? यसबारेमा बिहीबारै बसेको वाम गठबन्धनको बैठकमा समेत छलफल भएको तथ्य बाहिरिएको छ । पढ्नुस्: ओलीस्वराज एक घण्टा वान टु वान वार्ता एमाले अध्यक्ष ओलीको बालकोटस्थित निवासमा बसेको वाम एकता संयोजन समितिको बैठकमा स्वराजको नेपाल भ्रमणबारे चर्चा भएको कुरा बैठकमा सहभागी नेताहरुले नै बाहिर ल्याएका छन् । मोदीको फोनपछि स्वराज नेपालमा वाम एकता संयोजन समितिको बैठकमा एमाले अध्यक्ष केपी शर्मा ओलीले आफू, प्रचण्ड र देउवाकै आग्रहमा स्वराज नेपाल आएको उल्लेख गरेका छन् । स्रोतका अनुसार निर्वाचनपछि फेरिएको नेपालको परिस्थितिलाई नजिकबाट हेर्दै मोदीले नेपालका शीर्ष नेताहरुलाई पटक पटक फोन गर्दै आएका छन् । मोदीले केही दिनअघि ओली, दाहाल र देउवा एकै ठाउँ रहेका बेला फोन गरेको स्रोतले जनाएको छ । त्यो फोनवार्ता अब दुई देशको सहकार्यलाई नयाँ ढंगबाट अघि बढाउनुपर्ने प्रस्ताव मोदीले गरेका थिए । पढ्नुस्: काठमाडौँ आइपुगेपछि सुस्मा स्वराजले यसो भनिन् त्यसका लागि आफूहरु संवादमा बस्न तयार रहेको जनाउ पनि मोदीले दिएका थिए । मोदीको यो कुरा पनि नेपालका शीर्ष नेताहरुले संवाद नै गर्ने भए नेपालमै दूत पठाउन भनेको स्रोतले जनाएको छ । मोदीले प्रचण्ड, शेरबहादुर र म सँग फोन गरे । हामीसँगको कुराकानीबाट यो भ्रमण तय भएको हो । मोदीसँगको कुराकानीका क्रममा हामी तीनजना सँगै पनि थियौं, वाम एकता संयोजन समितिको बैठकमा सहभागी एक नेताले ओलीको भनाइ उधृत गर्दै भने । त्यही बैठकमा सहभागी भएका एमालेका नेता सुरेन्द्र पाण्डेले पनि सुष्माको भ्रमणबारे नेताहरुबीच चर्चा भएको कुरा जानकारी दिए । चुनावमा वाम गठवन्धनले जितेपछि मोदीले बधाई दिँदै फोन गर्नुभयो । मोदीले फोनमै अलिक कुरा गर्न खोजेका थिए । तपाईँहरुको कोही नेता नै यता आए हुने नि ! फोनमा के कुरा गर्ने भनेर मैले भने । त्यसपछि म विरामी भएँ । उनीहरुले कसलाई पठाउने भन्दा सुष्मालाई पठाए । अब आएपछि छलफल गर्ने, हामीलाई को भयो र ? सकारात्मक कुराकानी गर्ने, ओलीको भनाइ उधृत गर्दै पाण्डेले भने । पढ्नुस्: विदेशमन्त्री स्वराजको पहिलो भेट ओलीसँग, दोस्रो भेट ठाकुरसँग सुष्माको यो सातौँ नेपाल भ्रमण हो । उनले यो पटक बिहीबार साँझ एमाले अध्यक्ष ओलीसँग एक घण्टासम्म वान टु वान वार्ता गरिन् । त्यसपछि एमालेको टोलीसँग पनि सामूहिक वार्ता भयो । आजै राति ९ बजेदेखि उनले मधेसवादी दलका नेतासँग संवाद गरिन् । स्वराजले भोलि माओवादी अध्यक्ष दाहाल, राष्ट्रपति विद्यादेवी भण्डारी र प्रधानमन्त्री शेरबहादुर देउवालाई भेट्ने कार्यक्रम छ । दुई दिने नेपाल भ्रमणमा आएकी स्वराजले भोलि बिहान नै पशुपतिनाथको दर्शन गर्ने कार्यक्रम पनि तय गरिएको छ । पढ्नुस्: भारतीय दूतावासको भोजमा किन गएनन् ओली ?"
चटारोमा कामचलाउ सरकार : दुई महिनामा ३ सय निर्णय,"काठमाडौं : शेरबहादुर देउवा नेतृत्वको कामचलाउ सरकारले चुनाव सम्पन्न भएपछिको दुई महिना अवधिमा मात्रै ३ सयभन्दा बढी निर्णय गरेको छ। सरकारले २१ मंसिरदेखि १७ माघसम्मको अवधिमा मात्रै झन्डै ३ सय निर्णय गरेको हो। सामान्यतय निर्वाचनलगत्तै सरकार कामचलाउ हुने तथा यस्तो सरकारले अत्यावश्यक र नियमित प्रशासनिक काम मात्रै गर्नुपर्ने मान्यतालाई बेवास्ता गर्दै देउवा नेतृत्वको सरकारले पछिल्लो दुईमहिने अवधिमा मात्रै ३ सय निर्णय गरेको छ। यो अवधिमा सरकरले वृद्धभत्ता उमेर अवधि ७० बाट ६५ मा झार्ने, भूकम्पपीडितलाई १ लाख रुपैयाँ थप गर्ने, किड्नी, क्यान्सर र पक्षघातका बिरामीलाई मासिक ५ हजार भत्ता दिने निर्णय गरेको छ। देउवा नेतृत्वको सरकारले निर्वाचन अघिको ६ महिनामा ५ सय ५९ वटा निर्णय गरेको थियो। सरकारले हचुवाको भरमा निर्णय गरे पनि त्यसलाई कार्यान्वयनमा ल्याउन सकस भएपछि झन्डै दर्जन निर्णय अलपत्रजस्तै भएको प्रधानमन्त्री कार्यालय स्रोतले जानकारी दिएको छ। २३ जेठमा प्रधानमन्त्री नियुक्त भएका देउवाले २४ जेठमा पदभार ग्रहण गरेका थिए। देउवाले आठ महिनाको अवधिमा सात पटकसम्म मन्त्रिपरिषद् गठन र विघटन गर्दै इतिहासकै जम्बो ६५ सदस्यीय मन्त्रिपरिषद् बनाए। उनकै कार्यकालमा स्थानीय तह, संघ र प्रदेशसभा निर्वाचन भने सफलतापूर्वक सम्पन्न भएको छ। चुनावपछि लोकतान्त्रिक पद्धतिअनुसार व्यवहार देखाउन नसकेको र धमाधम दर्जनौं निर्णय गराएर मुलुकलाई आर्थिक व्ययभार पार्ने र नकारात्मक असर पर्ने दूरगामी निर्णय गरेको भन्दै देउवाको आलोचना हुँदै आएको छ। देउवाले अहिले पनि विभिन्न निकायमा नियुक्ति दिने क्रमलाई निरन्तरता दिँदै आएका छन्। प्रधानमन्त्री कार्यालयका अनुसार माघ महिनाको तीन साताको अवधिमा मात्रै देउवा नेतृत्वको सरकारले झन्डै १ सय ५० वटा निर्णय गरेको छ। अझै दर्जनौं प्रस्ताव मन्त्रिपरिषद्मा दर्ता भइसकेका छन्। कतिपय राजनीतिक नियुक्तिमा मन्त्रीहरूले आर्थिक चलखेल गरेको दाबी उच्च प्रशासकको छ। प्रधानमन्त्री कार्यालयका अनुसार पुसमा मात्रै झन्डै १ सय १० वटा निर्णय भएका थिए भने मंसिरमा ३२ वटा निर्णय भएका छन्। पछिल्लो समयमा मन्त्रीहरूको ठाडो प्रस्तावमा निर्णय हुने क्रम ह्वात्तै बढेको छ। सरकारका प्रवक्ता एवं सञ्चारमन्त्री मोहनबहादुर बस्नेतले संघीय संसद् र प्रदेश निर्वाचन सफलतापूर्वक गराएको सरकारले अर्को सरकार नआउँदासम्म सबै निर्णय गर्न सक्ने जिकिर गरे। सफलतापूर्वक निर्वाचन गराएको सरकारले बिदा नलिँदासम्म आवश्यकताअनुसार निर्णय गरिरहेको छ, मन्त्री बस्नेतले भने। महिला बालबालिका तथा समाजकल्याणमन्त्री विक्रमबहादुर थापा पनि सरकारले नियमित प्रक्रियाअनुसार नै निर्णय गरिरहेको तर्क गर्छन्। पछिल्लो समय सरकारले निर्णय गर्ने क्रम बढे पनि ती निर्णय सरकारले आवश्यकताका आधारमा गरिरहेको छ, मन्त्री थापाले भने। यद्यपि, सरकारले यो अवधिमा संविधानअनुसार गर्नुपर्ने अत्यावश्यक निर्णय पनि गरेको छ। सातै प्रदेशमा प्रदेश प्रमुखको नियुक्ति, प्रदेशको अस्थायी मुकाम निर्धारण यो सरकारका महत्वपूर्ण निर्णय हुन्।"
हेटौँडामा सुरु भयो तीन नम्बर प्रदेश सभा बैठक,"हेटौंडा : देश संघीय संरचनामा रूपान्तरण भएपछि प्रदेशसभा बैठक पहिलो पटक हेटौंडामा बिहीबार बसेको छ। प्रदेश ३ को प्रदेशसभाको पहिलो बैठकको कार्यसूचीमा प्रदेशसभाको अन्तरिम कार्यविधि पास गर्ने र सभामुख चयनको प्रस्ताव राखिएको छ। पहिलो बैठकको सभामुखको भूमिका ज्येष्ठ सदस्य डोरमणि पौडेलले गरेका छन् । यसअघि दुई पटक हेटौंडा नगरपालिकाको मेयर भइसकेका ७१ वर्षीय पौडेल यसपटक प्रदेशसभा सदस्य निर्वाचित भएका हुन्। बैठकको सुरुमा सभामुखको आसनबाट पौडेलले प्रदेश प्रमुख अनुराधा कोइरालाले प्रथम प्रदेशसभा बैठक आह्वान गर्न जारी गरेको सूचना पढेर सुनाएका थिए । ३ नम्बर प्रदेशसभामा प्रतिनिधित्व गर्ने सात राजनीतिक दलका नेताको बुधबार साँझ बैठक बसी उक्त कार्यसूची तय गरेका थिए । पहिलो बैठकबाट प्रदेशसभाको अन्तरिम कार्यविधि पारित गरिँदैछ । त्यसपछि प्रदेशसभाको नियमित काम अघि बढ्नेछ । पढ्नुस्: प्रदेशसभा ३ : आज पहिलो बैठक अन्तरिम कार्यविधिभित्र बैठक सञ्चालन, सभामुखको काम, कर्तव्य र अधिकार, संसद् बैठकलाई व्यवस्थित रूपमा सञ्चालनका लागि कार्य व्यवस्था परामर्श समिति गठन गर्ने, प्रदेशसभा सदस्यको आचारसंहितालगायत विषय रहेको प्रदेशसभा सचिवालयका सचिव रोजनाथ पाण्डेले जानकारी दिए। पहिलो प्रदेशसभा बैठक भएकाले प्रदेशसभामा प्रतिनिधित्व गर्ने ७ राजनीतिक दलका एकएक जना नेतालाई बोल्न दिनेसमेत कार्यसूची छ । कार्यसूची अनुसार मुख्यमन्त्रीकी दाबेदार अष्टलक्ष्मी शाक्यले आफ्नो धारणा सुरुमा राखेकी छन् । पाण्डेका अनुसार यो बैठकमा सभामुख चयनको प्रस्ताव पेस गरेपछि ज्येष्ठ सदस्य पौडेलले माघ २९ गते सभामुख चयन गर्ने तिथि बैठकबाट तोक्नेछन्।"
टुंगो लागेन् प्रदेश प्रमुखको कार्यालय,"विराटनगर : प्रदेश एकको पहिलो संसद बैठक माघ २२ गते १ बजे बस्ने मिति तय भएपनि प्रदेश प्रमुख डा गोविन्द तुम्बाको कार्यालय र आवासको टुंगो लाग्न सकेको छैन् । प्रदेश प्रमुखको आवास सुनसरी मोरङ आयोजना अन्तर्गत कोशी प्रोजेक्टको अतिथि गृहलाइ बनाइएको छ । तर, त्यो अझै व्यवस्थित भइसकेको छैन । यसअघि क्षेत्रीय पशु कार्यालयलाई प्रदेश प्रमुखका लागि कार्यालय बनाउने बताइएपनि सुरक्षाको दृष्टिले उचित नदेखिएको सचिवालयले जानकारी दिएको छ । सडकसँग जोडिएको र भवनका कमसल काँच भएको कारण अझै सुरक्षित स्थानको खोजी भइरहेको सचिवालयले जनाएको । सुरक्षित कार्यालयको खोजीमा क्षेत्रीय बन कार्यालयसम्म पुगेपनि त्यहाँसमेत उचित नदेखिएको बताइएको छ । बैठक बस्ने मिति नजिकिए पनि प्रमुखको टुंगो लाग्न नसक्दा अप्ठ्यारो भइरहेको प्रदेश प्रमुखका स्वकीय सचिव डातुलसीप्रसाद गौतमले जानकारी दिए । उनले भने,सरकारले तोकेका प्रदेश सचिव आउँदै गरेको जानकारी भएका कारण अब चाँडै प्रदेश प्रमुखको कार्यालय पनि टुंगो लगाइने तयारी छ ।उनले कार्यालयको टुंगो नलाग्दा प्रमुख भेट्न आउने अतिथिलाइ क्वाटरमै बोलाउने गरिएको बताए । अन्य मन्त्रालय बस्ने हकमा पनि प्रदेश एकमा रहेको सचिवालयले तयारी थालेको जानकारी दिए । हाल सरकारले मुख्य मन्त्रीसहित ७ मन्त्रालयको तयारीका लागि विराटनगरमा रहेका क्षेत्रीस्तरका कार्यालयभवनलाइ मन्त्रालयको ढाँचाको रुपमा अघि बढाएको छ । मुख्यमन्त्रीको भवनका लागि क्षेत्रीय कृषि निर्देशनालयको भवनलाइ तयारी गरिएको सचिवालयका सदस्य श्याम किशोर सिंहले जानकारी दिए । उनका अनुसार माघ २२ गते बस्ने पहिलो प्रदेश सभा अधिवेशन लागि आवश्यक पर्ने फर्निसिङ, कार्पेटिङलगायत सम्पूर्ण तयारी अन्तिम चरणमा पुगेको छ । मोरङका प्रमुख जिल्ला अधिकारी रामप्रसाद आचार्यले प्रदेश प्रमुकको कार्यालय, सचिवाल र निवासको व्यवस्थापनका लागि छलफल भई रहेको बताउँदै भने,सम्भावित कार्यालयको रुपमा क्षेत्रीय वन कार्यालयलाई लिएका छौं । छलफल जारी छ । फायल सुरक्षाको चिन्ता क्षेत्रीयस्तरका कार्यालयलाइ मन्त्रालयमा रुपान्तरण गर्ने भएपछि उक्त कार्यालयका महत्वपूर्ण कागजातको सुरक्षा मुुख्य चुनौती बनेको छ । क्षेत्रीयस्तरका सरकारी कार्यालय मन्त्रालयमा रुपमान्तरण हुने भएपछि अत्यन्त गोप्य रहने विभिन्न कागजको सुरक्षा चुनौतीपूर्ण बनेको क्षेत्रीय कृषि निर्देशनालयका प्रमुख हस्तबहादुर विष्टले बताए । उनले भने,मुुख्यमन्त्रीको कार्याकक्ष बस्ने भए पछि भवनको पहिलो तला खाली गरेका छौं । तर, व्यवसायिक कृषि परियोजना (प्याक्ट) सहितका कृषकसँग सरोकार राख्ने महत्वपूर्ण दस्तावेजको सुरक्षा जोखिम बढेको छ । भवनको तला खाली गर्नु भन्ने आदेश आएकलो सोही अनुरुप गरिएको र ६० वर्ष देखिका महत्वपूर्ण कागजातको सुरक्षा जोखिम बढेको उनले बताए । व्यक्तिगत घरमा राख्न पनि नमिल्ने र अति गोप्य हुनुपर्ने केहि कागजहरु हराए कानुनी झमेला बेहोर्नुपर्ने विष्टको तर्क छ । त्यस्तै क्षेत्रीय वन कार्यालयमा समेत वर्षै देखि सुरक्षित रहेको कागजको सुरक्षाकै चिन्ता छ । मन्त्रालयको भवन रंगरोगन गर्ने जिम्मा सम्हालेका सडक डिभिजन कार्यालय विराटनगरका प्रमुख श्यामकिशोर सिंहले वन कार्यालयको अभिलेख सुरक्षाप्रति चिन्ता बढेको बताए । हामीलाई भवन खाली गराई मन्त्रालयको तयारी गर्न भनिएको छ, उनले भने,तर वनको अति महत्वपूर्ण फायललाई कसरी सुरक्षित राख्ने भन्ने चिन्ताले छोपेको छ । संघीय संरचना अनुसार क्षेत्रीयस्तरका सरकारी भवन भोलि सम्बन्धित मन्त्रालयमा मिलन हुने भए पनि तत्काललाई मन्त्रालय संचालन भई नसक्दा खाली गरिएका कार्यालयको फाइलको सुरक्षा नै चासोको विषय बनेको छ । जनताका महत्वपूर्ण फायल हराए कानुनी सजायको भागीदार बन्नुपर्ने भएपछि अहिले मन्त्रालय राख्ने सरकारी कार्यालयका प्रमुखहरु कसरी फाइल सुरक्षित राख्ने भन्ने ध्याउन्नमा छन् ।"
बालकृष्णलाई जेलमा भेटेपछि बाबुरामले भने: मलाई आत्मग्लानी भो,"काठमाडौँ: नयाँ शक्ति नेपालका संयोजक डा बाबुराम भट्टराईले सशस्त्र द्वन्द्वको समयमा व्यक्ति हत्या मुद्दामा जेल परेका माओवादी नेता बालकृष्ण ढुंगेललाई बिहीबार भेटेका छन् । नेता भट्टराईले डिल्ली बजारस्थित सदर खोरमा पुगेर ओखलढुंगाका उज्जनकुमार श्रेष्ठको हत्यामा दोषी ठहर ढुंगेललाई भेटेपछि आफूलाई आत्मग्लानी भएको प्रतिक्रिया दिएका छन् । ढुंगेललाई जनयुद्धका सहयोगद्धाको संज्ञा दिँदै भट्टराईले दु:ख व्यक्त गरेका हुन् । 'जनयुद्धका सहयोद्धा तथा पूर्व सभासद बालकृष्ण ढुंगेललाई डिल्लीबजार सदर कारागारमा भेट्दा निकै आत्मग्लानिको अनुभूति भयो', बाबुरामले भनेका छन्, 'क्रान्तिलाई 'अपराध' मान्न मन कत्ति तयार भएन।' उनले बालकृष्णसहितले जनयुद्धको क्रान्तिमार्फत देशमा अहिलेको परिवर्तन ल्याएको जिकिर गर्दै उनलाई जेल हालेर बेठीक गरिएको तर्क गरिएका हुन् । 'जनयुद्धरूपी क्रान्तिकारी रूखको फल गणतन्त्र, संघीयता, धर्मनिरपेक्षता, समावेसीसमानुपातिक लोकतन्त्रको फल मिठो मानेर थपीथपी खाने तर त्यो फलाउने रूखका बालकृष्ण ढुंगेलहरू जस्ता हाँगाहरूलाई बालेर आगो ताप्न कसरी सकिन्छ र ?', बाबुरामले प्रश्न गरेका छन् ।"
एमालेमाओवादी बैठकः दुई अध्यक्षबीच अझै छलफल गर्ने निर्णय,"काठमाडौँः नेकपा एमाले र नेकपा माओवादी केन्द्रको पार्टी एकता संयोजन समिति बैठक बालकोटमा केही बेरअघि सकिएको छ । यो बैठकमा एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डले दुईजनाबीच भएको छलफलको प्रगतिबारे ब्रिफिङ गरेका थिए । त्यसैगरी बैठकले राष्ट्रिय सभा सदस्य, प्रदेश सभाका मुख्यमन्त्री र मन्त्रीहरु छनोटबारे कार्यदलले दिएको प्रतिवेदनलाई पनि अनुमोदन गरेको ओलीका प्रेस संयोजक चेतन अधिकारीले बताए । बैठकमा एकताबारे नजिक पुगिसकेको निचोड निकाल्दै यसलाई निष्कर्शमा पुयाउन दुई अध्यक्षबीच अझै केही चरण संवाद अघि बढाउने सहमति पनि जुटेको छ । एकताबारेमा अब अझै एक दुई चरण दुई अध्यक्षबीच छलफल गरेर सहमतिमा पुग्ने निर्णय भएको छ, उनले भने, त्यसपछि दुई अध्यक्षको निर्णयलाई संयोजन समितिमा अनुमोदन गराउने निर्णय पनि भएको छ ।"
सभामुख र उपसभामुखमा आकांक्षी नै देखिएनन्,"काठमाडौं : एमालेमा प्रदेशसभा सभामुखका लागि कसैले पनि रुचि देखाएका छैनन्। प्रदेश मुख्यमन्त्रीको नियुक्तिअघि सभामुख चयन गरिसक्नुपर्ने संवैधानिक व्यवस्था छ। सबै प्रदेशसभा बैठक माघको तेस्रो साता बोलाइएको छ। जेष्ठ सदस्यको अध्यक्षतामा प्रदेशसभा संसदीय दलको बैठक बस्ने एमाले स्थायी समितिले निर्णय गरिसकेको छ। मर्यादाक्रममा प्रदेश मुख्यमन्त्री ९ औं र प्रदेशसभा सभामुख १५ औं स्थानमा छन्। पदीय हिसाबले मुख्यमन्त्री माथि भए पनि प्रदेशसभा सभामुख भूमिका कमजोर छैन। बैठक सञ्चालन कार्यसूची पेस गर्नेदेखि बैठकको नेतृŒव गर्नेसम्म सबै काम सभामुखले गर्छन्। प्रदेशसभा सभामुखको भूमिका संघीय संसद्को सभामुखसरह समान छ। संविधानको धारा १८२ मा प्रदेशसभाका सभामुख र उपसभामुख सम्बन्धमा प्रदेशसभाको पहिलो बैठक प्रारम्भ भएको मितिले १५ दिनभित्र प्रदेशसभा सदस्यमध्येबाट सभामुख र उपसभामुखको निर्वाचन गर्ने उल्लेख छ। उपधारा (१) मा निर्वाचन गर्दा प्रदेश सभामुख वा प्रदेश उपसभामुखमध्ये एक जना महिला हुनुपर्नेछ र प्रदेश सभामुख वा प्रदेश उपसभामुख फरकफरक दलको प्रतिनिधि हुनुपर्ने स्पष्ट व्यवस्था गरिएको छ। वाम गठबन्धनको भागबन्डाअनुसार प्रदेश १, ३, ६ र ७ मा एमालेले सभामुख पाएको छ। प्रदेश ४ र ५ मा भने एमालेले उपसभामुख पाएको छ। प्रदेश १ मा सभामुखका आकांक्षी नदेखिएको एमाले सचिव भीम आचार्यले बताए। मुख्यमन्त्रीको टुंगो मतदानबाट लगाउने भए पनि सभामुख भने पार्टीले नै निर्णय गर्ने अवस्था छ, उनले भने। आकांक्षी नभएकाले पनि प्रदेश सभामुखको विषय पार्टीले निर्णय गर्न सक्ने उपाध्यक्ष अष्टलक्ष्मी शाक्यले बताइन्। प्रदेश ३ को प्रदेशसभा बैठक बिहीबार जेष्ठ सदस्यले सञ्चालन गर्दै छन्। उनका अनुसार राष्ट्रियसभाको निर्वाचनपछि मात्र सभामुख र उपसभामुखबारे निर्णय हुनेछ। प्रदेश ४ मा सभामुख माओवादीको भागमा परे पनि उपसभामुख एमालेले पाएको छ। उपसभामुखको टुंगो सम्भवतः निर्वाचनबाटै लाग्ने एमाले सचिव पृथ्वी सुब्बा गुरुङले बताए। प्रदेशसभामा विजयी नेताहरू मुख्यमन्त्रीमा केन्द्रित हुँदा सभामुखका आकांक्षी नदेखिएका हुन्। पार्टीले मुख्यमन्त्री नहुने नेतामध्ये सभामुख छान्ने स्थिति देखिएको छ। पार्टीभित्र लबिङ गरिरहे पनि बाहिर आकांक्षी खुलेका छैनन्। भागबन्डाअनुसार प्रदेश ६ मा सभामुख पाए पनि त्यसमाथि पुनर्विचार गर्नुपर्ने नेता यमलाल कँडेलले बताए। प्रदेश ६ मा मुख्यमन्त्री नै पाउनु पर्ने अडान त्यहाँका एमाले नेताले राखेका छन्। प्रदेश ७ पनि सभामुखका आकांक्षी अहिले नदेखिएको नेता कर्ण थापाले बताए। सभामुखमा प्रदेशसभाबाट वा पार्टीको निर्णयबाट जसरी आए पनि हुने उनको धारणा छ। माओवादी केन्द्रले प्रदेश ४ र ५ मा सभामुख पाएको छ। माओवादीमा भने केही व्यक्ति प्रदेश सभामुखमा आकांक्षी देखिएका छन्। प्रदेश ५ मा पूर्ण घर्तीले सभामुखमा दाबी गरेका छन्। सो प्रदेशमा दामा शर्माले पनि सभामुखमा दाबी गरिरहेका छन्। प्रदेश ४ मा पर्वतका जिल्ला इन्चार्ज नेत्र अधिकारी र तनहुँका इन्चार्ज हरि चुमानले सभामुखमा प्रतिस्पर्धा गर्ने देखिएको छ। सभामुख र उपसभामुख छनोट गर्ने समय भइनसकेकाले पनि आकांक्षीहरू नदेखिएका पूर्वसभामुख ओनसरी घर्तीमगरले बताइन्। समय आएपछि प्रतिस्पर्धाबाटै सभामुख र उपसभामुख आउने छन्, उनले भनिन्।"
ओलीस्वराज एक घण्टा वान टु वान वार्ता,काठमाडौँः नेपाल भ्रमणमा रहेकी भारतीय विदेशमन्त्री सुस्मा स्वराज र एमाले अध्यक्ष केपी शर्मा ओलीबीच होटल सोलटीमा एक घण्टा लामो वान टु वान वार्ता भएको छ । काठमाडौँ ओर्लेपछि सीधै होटल सोल्टी पुगेकी स्वराज र वाम गठबन्धनको बैठकपछि पुगेका ओलीबीच वान टु वान वार्ता भएको हो । ओलीसँगको वान टु वान वार्तामा विदेशमन्त्री स्वराजले नेपालको भावी प्रधानमन्त्रीकारुपमा भारतीय प्रम मोदीको बधाई सन्देश सुनाउने कार्यक्रम थियो । सुस्माले भावी प्रधानमन्त्रीकारुपमा बधाई तथा शुभकामना दिएर विगतमा बिग्रेको सम्बन्धलाई कोर्ष करेक्सन का लागि पहल गरेको बताइएको छ । यसअघि भारतीय प्रधानमन्त्री मोदीले टेलिफोन गरेर ओलीलाई नेपालका भावी प्रधानमन्त्री भन्दै सहकार्यका लागि आफू तत्पर रहेको प्रतिक्रिया दिएका थिए । ओलीले पनि त्यो बेला मोदीलाई नेपाल भ्रमणको निम्तो दिँदै मुक्तिनाथ र जनकपुर घुम्न प्रस्ताव गरेका थिए । यो भेटका क्रममा मोदीको तर्फबाट स्वराजले निर्वाचनमा विजयी भएको शुभकामना दिँदै चाँडै बन्ने नयाँ सरकार लागि शुभकामना दिने कार्यक्रम पनि थियो । ओलीस्वराज वान टु वान भेटवार्तापछि एमालेको प्रतिनिधिमण्डल र भारतीय प्रतिनिधिमण्डलबीच वार्ता भइरहेको छ । यो वार्तामा ओली र स्वराज दुवै सहभागी छन् ।
भारतीय विदेशमन्त्री स्वराजसँगको वार्तामा ओलीले के भने ?,"काठमाडौँ: नेकपा एमालेका अध्यक्ष केपी शर्मा ओलीले नेपालको शान्ति र समृद्धिका लागि छिमेकीसँग मिलेर काम गर्न आफू इच्छुक रहेको बताएका छन् । भारतका विदेश मामिलामन्त्री सुष्मा स्वराजसँग बिहीबार साँझ होटल सोल्टीमा भेटमा अध्यक्ष ओलीले आपसी हितका लागि प्राकृतिक स्रोतसाधनको उपयोग, सम्पर्क विस्तार, व्यापार र सूचना प्रविधिलगायत क्षेत्रमा भारतसँग सहकार्य गर्न तयार रहेको बताए । भेटमा उनले भारतसँग घनिष्ठतापूर्वक काम गर्ने प्रतिबद्धता पनि व्यक्त गरेका एमाले सचिव प्रदीप ज्ञवालीले जानकारी दिएका छन् । अध्यक्ष ओलीले नेपालको लोकतान्त्रिकीकरणमा भारतले गरेको सहयोगप्रति आभार प्रकट गर्दै अब बन्ने नयाँ सरकार शान्ति र समृद्धिका निम्ति क्रियाशील रहने बताए । त्यस अवसरमा भारतीय विदेशमन्त्री स्वराजले नेपालमा भएको निर्वाचनका लागि नेपाली जनतालाई र निर्वाचनमा वाम गठबन्धनले प्राप्त गरेको सफलताका लागि बधाई दिएको सचिव ज्ञवालीले जानकारी दिए । निर्वाचनबाट प्राप्त स्पष्ट जनादेशले नेपालमा शान्ति र स्थिरता कायम हुने बताउँदै विदेशमन्त्री स्वराजले भारतका प्रधानमन्त्री नरेन्द्र मोदीले पनि निर्वाचनपछि नेपाल विकास र समृद्धिको दिशामा अघि बढ्ने विश्वास व्यक्त गरेको बताइन् । अध्यक्ष ओली र विदेशमन्त्री स्वराजबीच शुरुमा एक्लाएक्लै करिब ४५ मिनेट भेटवार्ता भएको थियो भने त्यसपछि दुवै पक्षका प्रतिनिधिमण्डलबीच द्विपक्षीय भेटवार्ता भएको थियो । दुईदिने नेपाल भ्रमणका लागि आज यहाँ आएकी भारतीय विदेशमन्त्री स्वराजसँग आजै राष्ट्रिय जनता पार्टी नेपालका नेताहरुले पनि भेटवार्ता गरेकी छन । विदेशमन्त्री स्वराज भोलि राष्ट्रपति विद्यादेवी भण्डारी, प्रधानमन्त्री शेरबहादुर देउवा, नेकपा माओवादी केन्द्रका अध्यक्ष पुष्पकमल दाहालसँग भेटवार्ता गरी स्वदेश फर्कने कार्यक्रम छ ।"
बालकोटमा ओलीप्रचण्डसहित एकता संयोजन समिति बैठक,"काठमाडौँः नेकपा एमाले र नेकपा माओवादी केन्द्रबीच एकताका लागि बनाइएको एकता संयोजन समितिको बैठक अहिले एमाले अध्यक्ष केपी शर्मा ओलीको निवास बालकोटमा बसिरहेको छ । एमाले अध्यक्ष ओली र माओवादी केन्द्रका अध्यक्ष पुष्पकमल दाहाल प्रचण्डसहित केही बेरअघिबाट बैठक बसेको हो । यो बैठकमा सरकार निर्माण र एकता प्रक्रियाबारे छलफल हुने ओलीका प्रेस सल्लाहकार चेतन अधिकारीले जानकारी दिए । पार्टी एकतामा अध्यक्ष पदमात्रै मिलाउन बाँकी रहेको चर्चा भइरहेका बेला शीर्ष नेतासहित संयोजन समिति बसेको हो । केही दिनयता दुवै दलका नेताहरुबीच सरकार निर्माणपछि मात्रै एकता टुंग्याउनेबारे सहमति जुटेको बताइएको छ । सुस्मालाई भेट्नुअघि बैठक यसैबीच ओलीले भारतीय विदेश मन्त्री सुस्मा स्वराजलाई भेट्नु केही घण्टाअघि बसेको बैठकलाई अर्थपूर्णरुपमा लिइएको छ । यो बैठकमा नेताहरु सुवास नेम्वाङ,सदस्यहरु सुरेन्द्र पाण्डे, वामदेव गौतम, रामबहादुर थापा बादल र नारायणकाजी श्रेष्ठसहित सहभागी छन् । एमालेका दुई नेताहरु माधवकुमार नेपाल र झलनाथ खनाल भने उपत्यका बाहिर भएकाले बैठकमा सहभागी छैनन् । समसामयिक राजनीति र अन्य विषयममा समेत दुई दलका नेताबीच समान धारणा सार्वजनिक भइरहेका सन्दर्भमा ओली निवासमा भएको बैठकमा भारतसँगको छलफलका एजेन्डाबारे पनि ओलीले परामर्श गर्ने बुझिएको छ । विदेशमन्त्री स्वराजले आजै साँझ साढे ६ बजे ओलीसँग पहिलो भेट गर्ने कार्यक्रम छ । त्यसपछि ओलीले स्वराजको सम्मानमा रात्रिभोजको कार्यक्रम पनि राखेका छन् ।"
वाम एकता सरकार गठनपछि मात्रै,"काठमाडौं : केन्द्रमा नयाँ सरकार गठनपछि मात्रै एमालेमाओवादी केन्द्र एकता टुंगिने भएको छ। माओवादीले पार्टी एकता पहिले टुंग्याएर सरकार गठन गर्नुपर्ने प्रस्ताव अघि सारे पनि एकीकृत पार्टीको नेतृत्व, कार्यदिशालगायत विषय निष्कर्षमा नपुग्दा एकता प्रक्रिया पछि धकेलिएको हो। नयाँ सरकार निर्माण, राष्ट्रपति, सभामुखलगायत चुनाव सकेर मात्रै यो विषयमा निर्णायक छलफल हुने माओवादी वरिष्ठ नेता तथा पार्टी एकता संयोजन समिति सदस्य रामबहादुर थापा (बादल) ले बताएका छन्। हाम्रो चाहना नयाँ सरकार गठनअघि नै पार्टी एकता गर्ने गरी जानुपर्छ भन्ने थियो तर अहिले सरकार गठनअघि एकता प्रक्रिया निष्कर्षमा पुग्ने देखिएन, नेता थापाले माओवादीका प्रदेश ३ का सांसदलाई बुधबार पेरिसडाँडामा प्रशिक्षण दिँदै भने, अब सरकार गठन प्रक्रियाले पूर्णता पाएपछि मात्रै पार्टी एकताको विषय निष्कर्षमा पुग्छ। पार्टी एकता धकेलिने भएपछि राष्ट्रपति, सभामुखदेखि सबैमा दुई पार्टीले सिट संख्याका आधारमा दलीय भागबन्डा लगाउने भएका छन्। माओवादी नेता थापाले सबै पद दुई पार्टीबीच सहमतिका आधारमा टुंग्याउने र लगत्तै पार्टी एकताको निर्णायक वार्ता हुने बताएको माओवादी केन्द्रका नेता कुमार पौडेलले जानकारी दिए। सरकारको कामले पार्टी एकताको छलफल पछि धकेलियो, अब यो सरकार गठनपछि नै निर्णायक मोडमा जान्छ, थापालाई उद्धृत गर्दै पौडेलले अन्नपूर्णसँग भने, राष्ट्रपति, सभामुखलगायत सबै विषयमा अब सहमति गरेर भागबन्डा हुन्छ। एकतिहाइका हिसाबले सरकारमा माओवादीले एमालेसँग गठबन्धन सरकारमा सहभागिता जनाउँछ। वाम गठबन्धन बनाएर एमालेमाओवादीले प्रतिनिधिसभादेखि प्रदेशसभासम्मको चुनाव संयुक्त घोषणापत्र बोकेर लडेका थिए। घोषणापत्रमा उल्लेख एजेन्डामा टेकेर वाम गठबन्धनकै सरकार निर्माण हुने बताएका थापाले एकता प्रक्रियामा भाँजो हाल्न खोज्नेहरूको सक्रियताका कारण सरकार गठनअगाडि एकता निष्कर्षमा पुग्न नसकेको बताए। पार्टी एकता हुनुपर्छ तर एकतामा भाँजो हाल्ने प्रयास अहिले हुन थालेको छ। पार्टी नेतृत्व नदिने र माओवादीलाई साइजमा ल्याउने प्रयासमा एमालेभित्रका केही साथी लाग्न खोजिरहनुभएको छ, यसले पनि समस्या ल्याइरहेको छ, थापाको भनाइ थियो। पार्टी नेतृत्वका सवालमा विभिन्न विकल्पमा छलफल भए पनि छलफल निष्कर्ष उन्मुख हुने संकेत नदेखिएको थापाले प्रस्ट्याएका थिए। पटकपटक एमाले मूल नेतृत्वसँग छलफल भएका छन् तर ठोस निष्कर्षमा पुग्न सकिएको छैन, थापाले भने। पार्टी मूल नेतृत्वको विषयमा दुई वटा विकल्पमा छलफल भएको उनको भनाइ थियो। पार्टी एकतापछि अध्यक्षमण्डल बनाएर पार्टी एकता गर्ने वा संसदीय दलका नेता र प्रधानमन्त्री एक जना, एकीकृत पार्टी अध्यक्ष एक जना हुने गरी जाने भन्ने विकल्पमा छलफल छ, थापाले भने, तर टुंगो लाग्न गाह्रो भइरहेको छ। प्रदेशसभा बोर्ड गठन तीन नम्बर प्रदेशले आयोजना गरेको उक्त कार्यक्रममा प्रदेश सांसदहरूलाई माओवादीले संसदीय नियम, पार्टीले खेल्ने भूमिकादेखि राष्ट्रियसभा चुनावमा मतदान गर्ने तरिकामा केन्द्रित रहेर प्रशिक्षण पनि दिएको थियो। प्रदेश नियमावली, संविधानले व्यवस्था गरेको प्रादेशिक संरचनामा रामनारायण बिडारी र मुक्ति प्रधान तथा राष्ट्रियसभा चुनावको मतदान प्रक्रियाका विषयमा डोरप्रसाद उपाध्यायले प्रशिक्षण दिएका थिए। बैठकले शालिकराम जम्मकट्टेलको संयोजकत्वमा प्रदेश संसद्लाई संयोजन गर्ने गरी प्रदेशसभा बोर्ड बनाएको छ। बोर्डमा मकवानपुरकी प्रदेश सांसद कुमारी मोक्तान र सिन्धुलीका प्रदेश सांसद वसन्त माझी सदस्य छन्। बोर्डले प्रदेश सभामुख, नियमावली, कार्यविधिलगायत संसदीय संरचना निर्माणमा दलको तर्फबाट भूमिका खेल्नेछ।"
काठमाडौँ आइपुगेपछि सुस्मा स्वराजले यसो भनिन्,"काठमाडौँः भारतीय विदेश मन्त्री सुस्मा स्वराजले आफ्नो नेपाल भ्रमणमा कुनै नयाँ एजेन्डा नरहेको बताएकी छन् । दुई दिने नेपाल भ्रमणमा आएकी स्वराजले त्रिभुवन विमानस्थलमा सञ्चारकर्मीहरुसँग संक्षिप्त प्रतिक्रिया दिँदै आफ्नो भ्रमणलाई नियमित र सद्भाव बढाउनका लागि भएको बताएकी हुन् । म कुनै नयाँ एजेन्डा लिएर नेपाल आएकी होइन, उनले भनिन्, म यसअघि पनि निरन्तर आइरहेकी थिएँ, यो पटक पनि नियमित भ्रमणका लागि आएकी हुँ । उनले यो भ्रमण दुई देशबीच निरन्तरको संवादका लागि मात्रै भएको उनले बताएकी छन् । मेरो भ्रमण पहिलाकै निरन्तरता हो, उनले भनिन्, यसबाट दुई देशबीचको मित्रता अझ प्रगाढ हुने विश्वास लिएकी छु ।"
"विदेशमन्त्री स्वराजको पहिलो भेट ओलीसँग, दोस्रो भेट ठाकुरसँग",काठमाडौँः भारतीय विदेशमन्त्री सुस्मा स्वराजले आजै साँझ एमाले अध्यक्ष केपी शर्मा ओलीसँग भेटवार्ता गर्ने भएकी छन् । उनको दोस्रो प्राथमिकतामा राष्ट्रिय जनता पार्टी नेपालका अध्यक्ष महन्थ ठाकुर परेका छन् । भावी प्रधानमन्त्रीकारुपमा हेरिएका एमाले अध्यक्ष ओलीलाई यसअघि नै भारतीय प्रधानमन्त्री नरेन्द्र मोदीले फोन गरेर बधाई दिइसकेका छन् । मोदीको सन्देश लिएर आएकी स्वारजको यो भ्रमणलाई नेपालमा अस्वभाविकरुपमा लिइएका बेला उनले भने एमालेसँगको सम्बन्धमा कोर्ष करेक्सन गर्न चाहेको स्रोतको दाबी छ । भेटमा अध्यक्ष ओलीसँगै एमालेका अन्य नेताहरु पनि सहभागी हुने कार्यक्रम छ । नेपालमा एमालेमाओवादीको वाम गठबन्धनले बहमुत ल्याएपछि नेपालको संविधानको स्वागत समेत नगरेको भारतले फोनै गरेर ओलीलाई भावी प्रधामन्त्रीका रुपमा बधाई दिएको थियो । आजै एमाले अध्यक्ष ओलीले दिने रात्रिभोजपछि स्वराजले राजपाका अध्यक्ष ठाकुरसहित नेताहरुलाई भेट्ने भएकी छन् । यो भेट होटल सोल्टीमै राति आठ बजे हुनेछ । त्यसपछि अन्य भेट भने भोलि हुने कार्यक्रम छ ।
प्रदेशसभा पहिलो बैठकको कार्यसूची बन्दै,"पोखरा : प्रदेश ४ को प्रदेशसभा बैठकको तयारीमा संसद् सचिवालय कर्मचारी जुटेका छन्। प्रादेशिक संसदीय व्यवस्थामा सहजीकरण गर्न आएको ४ सदस्यीय संसदीय टोली पहिलो बैठकका मुख्य एजेन्डा, सभामुखको निर्वाचन, बैठक प्रक्रियाबारे सहजीकरण गर्ने गरी तयारीमा जुटेको हो। माघ २२ गते सोमबार बिहान ११ बजे प्रदेश ४ को पहिलो बैठक बस्दै छ। पोखरा नदीपुरस्थित प्रदेशसभास्थलमा बुधबार चार संसद सचिवालयका कर्मचारी बैठक सञ्चालनका विषयमा केन्द्रित भई छलफलमा जुटेका थिए। पहिलो बैठकको मुख्य एजेन्डा सर्वप्रथम ज्येष्ठ सदस्यले प्रदेश प्रमुखको कार्यालयबाट प्राप्त भएको पत्र पढेर सुनाउने सहसचिव जीवराज बुढाथोकीले बताए। त्यसपछिको एजेन्डा दलका प्रतिनिधिले वक्तव्य दिनेछन्। यसैगरी, प्रदेशसभाको अन्तरिम कार्यविधिबारे छलफल भएर पारित हुने पनि उनले बताए। पहिलो बैठकमै अध्यक्ष मण्डलको मनोनयन हुनेछ। अन्तिममा सभामुख र उपसभामुखको निर्वाचनबारे छलफल हुने उपसचिव गोपाल सिग्देलले सुनाए। प्रदेशसभा नियमावली नबनेसम्म प्रदेशसभा कसरी सञ्चालन गर्ने, कसरी व्यवस्थित गर्ने भन्ने सन्दर्भमा अन्तरिम कालका लागि सभाको बैठक नियमित गर्न दिग्दर्शनजस्तो कार्यविधि तयार हुने उनले बताए। यो कार्यविधि पहिलो बैठकले नै पारित गर्नेछ। संसदीय टोलीले सभामुख कहाँ बस्ने, सत्तापक्ष र प्रतिपक्षका सांसद कहाँ बस्ने, मर्यादापालक, कर्मचारी, पत्रकारलगायतलाई बस्ने ठाउँको व्यवस्थापन पनि गर्नेछ। प्रादेशिक राजधानी अस्थायी रूपमा तोकिएको पोखरामा संसद् भवन र सचिवालयलगायत पूर्वाधार अझै तयारी भइसकेको छैन। संसद् भवनभित्र कुर्सी, टेबल र माइक राख्नुपर्ने भए पनि यसको तयारी भइरहेको छ। २१ गतेभित्र प्रदेश संसद् भवन, सचिवालयलगायत पूर्वाधार तयार गर्ने गरी काम भइरहेको सहरी विकास तथा भवन डिभिजन कार्यालय पोखराका प्रमुख किशोरलाल महाजुले बताए। प्रदेश प्रमुखको सचिवालय, मुख्यमन्त्रीको कार्यालय, निवास, विभिन्न मन्त्रालयको तयारीमा पनि सहरी विकास तथा भवन डिभिजन कार्यालय जुटेको उनले बताए। सरकारले प्रादेशिक संसदीय व्यवस्था सहजीकरण गर्न चार सदस्य संसदीय टोली काठमाडौंदेखि पठाए पनि २७ जना कर्मचारी चाहिने भए पनि अहिलेसम्म एक जना नासुस्तरका कर्मचारी मात्र खटाएको छ। प्रदेशसभाको सचिवसमेत सरकारले नतोक्दा सहजीकरण गर्न आएको संसदीय कर्मचारी टोली अन्योलमा छन्। संसदीय सचिवालयले सहसचिव जीवराज बुढाथोकीलाई १५ दिन र अरूलाई एक महिनालाई काजमा खटाए पनि प्रदेशसभामा अरू कर्मचारी पुगिनसकेकाले समस्या भएको हो। प्रदेशसभालाई प्राविधिक सहयोग र सहजीकरण गर्ने मुख्य काम लिएर आएको संसदीय कर्मचारी टोलीले प्रदेशसभामा खटिने कर्मचारीलाई आवश्यक तालिमसहित संसदीय अभ्याससमेत गराउनुपर्ने भए पनि कर्मचारी नै नभएकाले १५ दिनपछि कसलाई हस्तान्तरण गरेर जाने भन्ने नै अन्योलमा परेको सहसचिव बुढाथोकीले सुनाए। प्रदेशसभाको पहिलो बैठक बस्न भने समस्या नपर्ने उनले सुनाए।"
एमाले अध्यक्ष ओली र विदेशमन्त्री स्वारजबीच भेटवार्ता,काठमाडौँ: नेकपा एमालेका अध्यक्ष केपी शर्मा ओली र नेपाल भ्रमणमा रहेकी भारतीय विदेशमन्त्री सुस्मा स्वराजबीच होटल सोल्टीमा भेटवार्ता सुरु भएको छ । भारतीय प्रधानमन्त्री नरेन्द्र मोदीको विशेष दूतका रुपमा बिहीबार काठमाडौँ आइपुगेकी स्वराजले नेपालका उच्चअधिकारीहरुसँगको भेटवार्ता भावी प्रधानमन्त्रीका रुपमा लिइएका अध्यक्ष ओलीबाट सुरु गरेकी हुन् । भेटका क्रममा विदेशमन्त्री स्वराजले नेपालको भावी प्रधानमन्त्रीकारुपमा मोदीको तर्फबाट बधाई सन्देश सुनाउने कार्यक्रम छ । यसअघि मोदीले ओलीलाई फोन गरेर भावी प्रमका रुपमा बधाई तथा भारत भ्रमणको निम्तो दिएका थिए । दुई वर्षअघि ओली नै प्रधानमन्त्री भएका बेला ६ महिनासम्म भारतले नाकाबन्दी गरेपछि विग्रिएको सम्बन्ध सुधारको प्रयासका रुपमा यो भेटवार्तालाई लिइएको छ । मोदीकै इच्छामा बिना पूर्वतयारी भएको यो भ्रमणमा आफ्ना कुनै एजेन्डा नभएको स्वराजले काठमाडौँ झर्नेवित्तिकै बताएकी थिइन् । उनले यसलाई सांस्कृतिक भ्रमणको संज्ञा दिँदै दुई देशबीचको सम्बन्धलाई अझ उचाईमा पुर्याउन आफू नेपाल आएको बताएकी थिइन् । सुस्मा एयरपोर्टमा सञ्चारकर्मीलाई छोटो प्रतिक्रिया दिएर होटल सोल्टी पुगेकी हुन् । ओली बालकोटस्थित निवासमा वाम गठबन्धनको बैठक राखेर सोल्टी पुगेका हुन् । सुस्मालाई भेट्नुअघि प्रचण्डसहितको दुई पार्टीको बैठकमा भारतीय पक्षसँग गरिने छलफलका एजेन्डाबारे पनि कुराकानी भएको स्रोतको भनाई छ । यो भेटका क्रममा सुस्माले भावी प्रधानमन्त्रीकारुपमा बधाई तथा शुभकामना दिएर विगतमा बिग्रेको सम्बन्धलाई कोर्ष करेक्सन का लागि पहल गर्ने बताइएको छ ।
"कांग्रेसका शीर्ष नेताको बैठक, तीन महत्वपूर्ण निर्णय","काठमाडौं : नेपाली कांग्रेसको शीर्ष नेताको बैठकले तीन वटा महत्वपूर्ण निर्णय गरेको छ । बिहीबार बसेको बैठकले विधान मस्यौता समिति गठन, प्रदेशमा संसदीय दलको नेता चयन र कार्यसमिति गठनको लागि सातै प्रदेशमा केन्द्रीय प्रतिनिधि तोक्ने निर्णय गरेको छ । बैठकले मिनेन्द्र रिजालको संयोजकत्वमा तीन सदस्यीय विधान मस्यौदा समितिको गठन भएको छ ।विधान मस्यौदा समितिमा कांग्रेसका मुख्य सचिव कृष्णप्रसाद पौडेल र सचिव केशव रिजाल सदस्य रहेका छन् । प्रदेशको संसदीय दलको नेता चयन र कार्यसमिति गठनको लागि सातवटै प्रदेशमा ११ गरी ७ केन्द्रीय प्रतिनिधि तय गरेको पार्टी प्रवक्ता विश्वप्रकाश शर्माले जानकारी दिए । प्रवक्ता शर्माका अनुसार प्रदेश १ का मिनेन्द्र रिजाल, प्रदेश २ मा विमलेन्द्र निधि, प्रदेश ३ मा डिना उपाध्यय , प्रदेश ४ मा गोविन्द भट्टराई प्रदेश ५ मा बालकृष्ण खाँड , प्रदेश ६ मा हृदयराम थानी र प्रदेश ७ मा एनपी साउदलाई केन्द्रीय प्रतिनिधि तोकिएको छ । प्रदेशमा प्रभावकारी भुमिका निभाउन सदस्यहरुका लागि अभिमुखीकरण कार्यक्रम तत्कालै सञ्चालन गर्ने निर्णय समेत बैठकले गरेको उनले बताए । बैठकमा पार्टी सभापति एवं प्रधानमन्त्री शेरबहादुर देउवा, वरिष्ठ नेता रामचन्द्र पौडेल लगायतका नेताको सहभागिता रहेको थियो ।"
"भारतीय विदेशमन्त्री स्वराज काठमाडौँमा, पहिलो भेट ओलीसँग",काठमाडौँः भारतकी विदेश मन्त्री सुस्मा स्वराज त्यहाँ प्रधानमन्त्री नरेन्द्र मोदीको दूतकारुपमा केही बेरअघि काठमाडौँ आइपुगेकी छन् । त्रिभुवन विमानस्थलमा अपरान्ह सवा चार बजे अवतरण गरेकी स्वराजलाई अर्थराज्यमन्त्री उदय शमशेर राणा र परराष्ट्र सचिव शंकर वैरागीले विमानस्थलको विशिष्ठ कक्षमा स्वागत गरे । स्वराजलाई स्वागत गर्न नेपालका लागि भारतका लागि राजदूत मञ्जिवसिंह पुरी पनि विमानस्थलमा पुगेका थिए । उनी विमानस्थलबाट सीधै कालिमाटीस्थित होटल सोल्टीतर्फ लागेकी छन् । सञ्चारमाध्यमसँग कुनै प्रतिक्रिया नदिई स्वराज सोल्टीतर्फ लागेका हुन् । पहिलो भेट ओलीसँग विदेशमन्त्री स्वराजले आजैबाट उच्चस्तरीय राजनीतिक भेटघाट थाल्ने भएकी छन् । आजै साँझ साढे ६ बजे स्वराजले नेपालका भावी प्रधानमन्त्री केपी शर्मा ओलीसँग भेटवार्ता गर्ने कार्यक्रम छ ।
सुष्मा स्वराज आज आउँदै : विश्वास ब्युँताउने अवसर,"काठमाडौं : न कुनै पूर्वजानकारी। न कुनै पूर्वतयारी। न खास एजेन्डा नै ! कूटनीतिज्ञहरू यस्तो प्रकृतिको घुमफिरलाई गुडविल भिजिट को संज्ञा दिने गर्छन्। भारतीय प्रधानमन्त्री नरेन्द्र मोदीकी विशेष दूतका रूपमा बिहीबार काठमाडौं ओर्लन लागेकी विदेशमन्त्री सुष्मा स्वराजसामु यही छेकमा नेपालभारत सम्बन्धलाई ठीकठाक पुनर्जागृत गर्ने अवसर उपलब्ध छ। भारतीय विदेशमन्त्री स्वराजको साथमा नवनियुक्त विदेशसचिव विजय गोखले, विदेश मन्त्रालयका प्रवक्ता रविश कुमारलगायत उच्चस्तरीय टोली हुनेछ। टोलीमा समावेश हुने कूटनीतिज्ञ र सरकारी प्रतिनिधिको सूची हेर्दा भारतले यो भ्रमणलाई निकै महत्व दिएको बुझ्न सकिन्छ। सरकारी स्रोतका अनुसार स्वराजको टिमले राष्ट्रपति विद्या भण्डारी, प्रधानमन्त्री शेरबहादुर देउवा, आसन्न सत्ता नेतृत्वकर्ता एमाले अध्यक्ष केपी ओली अनि माओवादी केन्द्र अध्यक्ष पुष्पकमल दाहाललगायतसँग भेट्नेछ। परराष्ट्र मन्त्रालयले बुधबार वक्तव्य जारी गर्दै राष्ट्रपति र प्रधानमन्त्रीसँग स्वराजको भेट हुने कुरा पुष्टि गरे पनि अन्य केही खुलाएको छैन। भारतीय उच्च टोलीको दुईदिवसीय भ्रमणबारे मन्त्रालयले यत्ति खुलाएको छ, दुईपक्षीय परस्पर स्वार्थका विषयमा संवाद हुनेछन्। भारतीय दूतावासको वक्तव्यअनुसार पुराना दुई देशबीचको सम्बन्ध, परस्पर स्वार्थ आदि विषयमा भ्रमण केन्द्रित हुनेछ। भ्रमण कार्यसूचीमा राखे या नराखे पनि भारतीय टोलीले पशुपतिनाथको दर्शन अक्सर छुटाउँदैन। प्रधानमन्त्री शेरबहादुर देउवानिकट स्रोतका अनुसार भर्खरैको चुनावपछि नेपालमा विकसित नयाँ परिस्थितिमा भारत कम्फर्टेबल हुन खोजिरहेको छ। भित्री एजेन्डा केही भए सुष्माजी यहाँ आइपुगेपछि नै थाहा होला, नत्र यस्तो गुडविल भिजिट अक्सर सम्बन्ध सुधारकै लागि हुने गर्छ, देउवानिकट स्रोतले भन्यो, विश्वास पुनर्जागृत गर्ने अवसर हो यो। पछिल्ला अढाई वर्ष, खासगरी ०७२ जेठमा ठूला चार दलको १६ बुँदे समझदारीसँगै अघि बढेको संविधान निर्माण प्रक्रियासँग भारतीय असन्तुष्टि सोही वर्ष असोजमाघको साढे चार महिने नाकाबन्दीसँगै उत्कर्षमा पुगेको थियो। त्यस क्रममा नेपालमा भारतविरोधी भावना मात्रै उछालिएन, उत्तरी छिमेकी चीनसँग निकटता पनि बढ्न गयो। विज्ञहरूका अनुसार यही जनमतलाई भर्खरै चुनावी मतपेटिकामा रूपान्तर गर्न सफल वाम गठबन्धनलाई विश्वासमा लिने प्रयत्न नै स्वराज भ्रमणको प्राथमिकतामा हुनेछ। प्रधानमन्त्री देउवाका विदेश मामिला सल्लाहकार दिनेश भट्टराईले स्वराजमार्फत आउने मोदीको सन्देशबाट बाँकी कुरा प्रस्टिने बताए। उनले स्वराजको भ्रमण पहिलेदेखि योजना बनाएर तय नभएको खुलाए। चुनाव सफलता र संविधान कार्यान्वयनपछिको नयाँ परिस्थितिमा सुष्माजीको भ्रमण हुन गइरहेको छ, भट्टराईले भने, विगतको विश्वास फेरि ब्युँताऊँ, र नयाँ फ्रेस स्टार्ट गरौं भन्ने सन्देश पनि पक्कै होला। योजनाबद्ध भ्रमण नभएकाले उहाँ आएपछि नै खास कुुरा बुझिनेछ। पाँच दिनअघि ६९ औं भारतीय गणतन्त्र दिवसको अवसरमा एमाले अध्यक्ष ओलीले मोदीलाई चिठी पठाउँदै सँगै मिलेर काम गर्न इच्छुक रहेको सन्देश दिएका थिए। कतिपयको बुझाइमा ओलीको त्यो सन्देश र त्यसअघि ओलीमोदी फोनसंवाद नै सुष्मा भ्रमणका कुञ्जी हुन्। स्वराजले बिहीबार एमाले अध्यक्ष ओलीलाई भेट्ने र नेताहरूसँग सामूहिक डिनर गर्ने कार्यक्रम तय भएको बुझिए पनि एमालेले त्यसलाई पुष्टि गरेन। भारतका लागि पूर्वराजदूत लोकराज बरालले विदेशमन्त्री स्वराजको आसन्न भ्रमणलाई गुडविल भिजिट कै रूपमा आफूले बुझेको बताए। नरेन्द्र मोदीकै भ्रमण हुने गाइँगुईँ पनि सुनिन्छ, भित्री उद्देश्य अरू भए बेग्लै कुरा, बरालले भने, नत्र यस्तो गुडविल भिजिट चलिरहन्छ। कुनै समय या योजना हुन्न। लन्च खाएर फर्कन पनि सकिन्छ। जे भए पनि अब विकसित नयाँ परिस्थितिमा भारतले पुरानो सोच कायम राखेर अघि बढ्न नहुने, नयाँ आधारमा अगाडि जानुपर्ने उनले टिप्पणी गरे।"
