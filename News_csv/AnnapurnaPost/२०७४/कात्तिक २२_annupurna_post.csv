शीर्षक,विवरण
बागमती सफाइको चुरो,"सरकारले २०५२ सालमा थालेको बागमती सरसफाइ अभियानले दुई दशक पूरा गर्दासमेत अपेक्षित प्रगति नहुनु सुखद् कुरा होइन । बागमतीमा सरकारी सरसफाइको काम जारी रहँदा ०७० सालदेखि साप्ताहिक रूपमा प्रहरी, सेना, महानगरपालिकाको साथ र समर्थनमा आम नागरिक र विभिन्न संस्थाले स्व:स्फूर्त रूपमा सञ्चालन गरेको 'बागमती सफाइ महाअभियान' पनि जारी छ । यसका सञ्चालक र यसमा संलग्नकर्तालाई जति धन्यवाद दिए पनि कम हुन्छ । तर सरकारी तहबाटै पाँच अर्ब बढी खर्च भइसक्दा पनि अपेक्षित परिणाम नआउनुका कारणबारे सरकार र अधिकारसम्पन्न बागमती सभ्यता एकीकृत समिति (असबासएस) र बागमती सुधार आयोजना (बासुआ)ले जनतासमक्ष प्रस्ट पार्नुपर्छ र बागमती सुधारका लागि व्यवस्थित योजना ल्याउनुपर्छ । छानो चुहिँदा कोठामा रुमाल लिएर भुइँ पुछ्न थाल्नुभन्दा छानो टाल्ने जमर्को आवश्यक भएझैं बागमती सफाइको विषयमा निजी, गैरसरकारी अथवा सरकारी निकायले यसको मूल विषयलाई पहिल्याउन जरुरी देखिन्छ । नदीमा भेटिएका 'सतही' फोहर संकलन गर्दैगर्दा त्यसको मूल कारकमा पुगेर निदान गर्नेतर्फ लाग्नुपर्छ । आगामी ६ वर्षमा अठार अर्ब पचास लाख बजेटको लागतमा सुधार र व्यवस्थापन गर्न खटिएका बागमती सभ्यता एकीकृत समिति र बागमती सुधार आयोजनाले बजेटको उचित स्थानमा प्रयोग हुनेगरी कार्यक्रम तर्जुमा गर्नुपर्छ । त्यससँगै बागमती सुधारका लागि सरकार, सर्वसाधारण र अभियन्ताहरूले अन्य केही कुरामा ध्यान दिनुपर्छ। पहिलो, बागमती नदीमात्र होइन, यससँग जोडिएका विष्णुमती, मनोहरा, हनुमन्ते, रुद्रमती, इन्द्रमती, नक्खु, कोट्खु र ती नदीमा मिसिने अन्य सहायक नदीलाई समेत यो अभियानमा जोड्नुपर्छ । ती सबै नदी बग्ने स्थानका जनप्रतिनिधिलाई समेटेर उपत्यकाका सम्पूर्ण नदीको सफाइलाई एकै ठाउँमा जोड्नु उपयुक्त हुन्छ । देशको राजधानी र प्रमुख शहर रहेको उपत्यकाका सबै नदी र त्यसमा मिसिने मानव मलमुत्रसहितको ढलको एकीकृत व्यवस्थापन जरुरी छ । दोस्रो, अहिले नदीका केही स्थानमा ढल बिछ्याउन थालिएको छ र ०८० सालसम्म गोकर्णदेखि बल्खुसम्म दोहोरो ढल हाल्ने योजना छ । ड्याम बनाएर बाह्रै महिना बागमतीमा पानी बगाउने योजना पनि छ । तर, यस योजनालाई द्रुत गतिमा कार्यान्वयन गर्नु आवश्यक छ किनभने आम मान्छेले सोचेभन्दा द्रुत गतिमा काठमाडौं उपत्यकाभित्र जनघनत्व बढ्दै छ । नदीहरूमा मानव मलमुत्र सिधै नदीमा खसाल्ने क्रम जारी रहँदा छिटो ढल व्यववस्थापन गर्न नसकिए उपत्यकाका सबै नदी केही वर्षमै फोहोरकै कारण 'जाम' नहोला भन्न सकिन्न । त्यसमाथि पनि फोहोरबाट संक्रमणजन्य रोग निम्तने खतरा पनि छँदैछ । यस्तोमा, आफ्नो घरको मलमुत्र स्वयं व्यवस्थापन गर्नेहरूलाई राज्यले सहुलियत दिने खालका प्रोत्साहन कार्यक्रम सञ्चालन गर्न सके त्यसबाट पनि नदी सफाइमा सहयोग पुग्छ तेस्रो, नदी सफाइमा भएका अन्तर्राष्ट्रिय अनुभवलाई पनि हामीले उतार्न सक्नुपर्छ । छिमेकी मुलुक चीन र भारतले ठूलो जनघनत्व भएका सहरबीच बग्ने नदीको उचित व्यवस्थापन मात्रै होइन, नदीलाई नै पर्यटनको आधार बनाएबाट पनि हामीले सिक्नुपर्ने देखिन्छ । चौथो, उपत्यकाभित्र चलेका जनस्तरको सरसफाइ अभियानले आमूल परिवर्तन गर्न नसके पनि मलमुत्रसहितको नदीमा धेरै मान्छेलाई 'छिराउन' सफल भएको छ र नदीमाथिको सर्वसाधारणको अपनत्व स्थापित गरेको छ । यस्तोमा आम नागरिकलाई सरसफाइका अभियान र सरकारी कार्यक्रम दुवैमा बृहत् रूपमा समेट्नका निम्ति सरकार, राजनीतिक दल र आम सर्वसाधारण लाग्नुपर्छ ।"
चितवनमा प्रचण्ड र विक्रम पाण्डेको रोचक भिडन्त,"भरतपुर : पुष्पकमल दाहाल प्रचण्ड प्रधानमन्त्री हुँदा विक्रम पाण्डे भूमिसुधार तथा व्यवस्थामन्त्री थिए। एउटै मन्त्रिमण्डलमा रहेर काम गरेका प्रचण्ड र पाण्डे अहिलेको निर्वाचनमा आमनेसामने छन्। प्रतिनिधिसभा सदस्यका लागि दाहाल र पाण्डेबीचको प्रतिस्पर्धा चर्चामा छ। संविधानसभा निर्वाचनमा रोल्पा, काठमाडौं, सिरहाबाट उठेका दाहाल यसटक गृहजिल्ला चितवनको क्षेत्र नम्बर ३ मा वाम गठबन्धनका उम्मेदवार हुन्। निर्वाचन परिणाम आफ्नो पक्षमा पार्न उनले प्रचार अभियान तीव्र पारेका छन्। उम्मेदवारी दर्ताका लागि आउँदा उनी चार दिन चितवन बसे। प्रचण्डले पहिलो चरणमा शिवनगर, जगतपुर, देवनगर र माडीको कार्यक्रममा पुगे। चुनावी प्रचारका क्रममा उनले जिल्ला नेतासँग चुनावी माहोल नजिकबाट बुझेका छन्। दाहाललाई वन तथा भूसंरक्षणमन्त्री पाण्डेले चुनावी मैदानमा चुनौती दिएका छन्। राप्रपा (प्रजातान्त्रिक) का उपाध्यक्ष पाण्डे लोकतान्त्रिक गठबन्धनका उम्मेदवार हुन्। उनले पनि मतदातालाई आफ्नो पक्षमा पार्ने प्रयत्न थालिसकेका छन्। प्रचण्डलाई जिताउन एमाले र पाण्डेलाई जिताउन कांग्रेस कार्यकर्ता लागिपरेका छन्। निर्वाचन प्रचारका लागि सामाजिक सञ्जालको प्रयोग बढी देखिएको छ। दाहालका लागि सबैभन्दा बढी चुनौती कांग्रेस कार्यकर्ता देखिएका छन्। यसअघि कांग्रेससँग गठबन्धनको मत पाएर दाहालपुत्री रेणु दाहाल भरतपुर महानगरपालिकाको मेयरमा निर्वाचित भएकी थिइन्। मेयरमा जितेपछि वाम गठबन्धन गरेको भन्दै कांग्रेस कार्यकर्ता माओवादीसँग रुष्ट छन्। सोही क्षेत्रअन्तर्गत पर्ने माडीको बाँदरमुढे घटनाका कारण पनि माओवादीले आलोचनाको सामना गर्नुपरेको छ। सशस्त्र द्वन्द्वकालमा माओवादीले सार्वजनिक बसमा बम प्रहार गर्दा ३९ जनाको ज्यान गएको थियो। उनले माडी पुगेर द्वन्द्वकालको सबैभन्दा ठूलो गल्ती भन्दै माफीसमेत मागे। आफूले निर्वाचन जिते विकासको लहर ल्याउने प्रतिबद्धता उनको थियो। माडीमा सुरुङ मार्ग र आकाशे पुलमध्ये एउटा बनाएर चितवन राष्ट्रिय निकुञ्जमा आवतजावत गर्न सहज बनाउने आश्वासन पनि बाँडे। जित्न सकिने जिल्लाबाट निर्वाचन लड्न अनुरोध आएको थियो, उनले भने, यहाँका जनताको समस्या सम्बोधनका लागि नेतृत्व लिन चितवन आएको हुँ। पाण्डेले पनि चुनावी कार्यक्रमलाई तीव्र पारेका छन्। आफूले धोका नदिने भन्दै उनी कांग्रेस कार्यकर्ता लिएर चुनावी मैदानमा छन्। म यो भूमि र यहाँका जनतासँग भिजेको छु, उनले भने, मलाई सबैले चिनेका छन्, विकास र जनताको माया नै मेरो जितको आधार हो। क्षेत्र नम्बर ३ मा एक लाख २५ हजार आठ सय २३ मतदाता छन्। दाहाल र पाण्डेसहित १४ जना उम्मेदवार छन्। यीमध्ये ६ जना स्वतन्त्र उम्मेदवार हुन्।"
रोल्पामा कसले मार्ला बाजी ?,"रोल्पा (लिबाङ) : केन्द्रीय राजनीतिमा प्रभावशाली रहेका वर्षमान पुन 'अनन्त' शान्ति प्रक्रियापछि पहिलो पटक गृह जिल्ला रोल्पाबाट प्रतिनिधि सभाका लागि उम्मेदवार बनेका छन्। पूर्व अर्थमन्त्री समेत रहेका नेकपा माओवादी केन्द्रका नेता पुनसँग चुनावी प्रतिस्पर्धामा छन्, नेपाली कांग्रेसका जिल्ला सभापति अमरसिंह पुन। यसअघि समानुपातिक निर्वाचन प्रणालीबाट सांसद बनेका पुन वर्तमान सरकारमा सिंचाई राज्यमन्त्री छन्। पहिलो पटक चुनावी मैदानमा उत्रिएका चुनावी प्रचार तीव्र बनाएका छन्। वाम गठबन्धनका तर्फबाट उम्मेदवार बनेका वर्षमान पनि चुनावी प्रचारमा छन् । सबैतिर जिज्ञासा छ माओवादीको गढ मानिने रोल्पामा कसले बाजी मार्ला? शान्ति प्रक्रियापछिका चुनावमा माओवादी केन्द्र एक्लो हुँदा पनि जितेको हो। वाम गठबन्धन भएपछि त जित पक्का भइसक्यो, माओवादी केन्द्रका उम्मेदवार वर्षमान भन्छन, मंसिर १० गते चुनाव भएर घोषणा हुन मात्र बाँकी हो। हाम्रो चिन्ता मतान्तर बढाउने मात्र हो। कांग्रेस उम्मेदवार पुन पनि आफूले जित्नेमा ढुक्क रहेको दावी गर्छन्। वाम गठबन्धनबाट माओवादी र एमाले कार्यकर्तामात्र होइन, मतदाता पनि असन्तुष्ट रहेको दावी गर्दै उनी भन्छन् 'अधिनायकवाद लाद्ने खतरा भएकाले हामीलाई मतदान गर्ने स्थिति बन्छ। २०६४ को निर्वाचनमा जिल्लाका दुवै निर्वाचन क्षेत्रबाट माओवादी उम्मेदवार विजयी भएका थिए। क्षेत्र नम्बर २ बाट माओवादी केन्द्रका अध्यक्ष पुष्पकमल दाहाल 'प्रचण्ड' ३४ हजार २२० मत ल्याएर विजयी भएका थिए भने क्षेत्र नम्बर १ बाट जयपुरी घर्तीले २६ हजार ५०५ मत ल्याई विजयी भएकी थिइन्। कांग्रेसका उम्मेदवारले पाएको मत करिब आधा कम थियो। २०७० को निर्वाचनमा पनि दुवै क्षेत्र माओवादी केन्द्रकै पोल्टामा परेको थियो। क्षेत्र नम्बर १ बाट माओवादी केन्द्रका नेता कृष्णबहादुर महरा विजयी भएका थिए भने क्षेत्र नम्बर २ मा निर्तमान सभामुख ओनसरी घर्ती विजयी भएकी थिइन्। दोस्रो संविधान सभाको निर्वाचन र स्थानीय तहको निर्वाचनसम्म माओवादी केन्द्र र कांग्रेसको मतान्तर साँघुरिदै गएको छ। एमाले र कांग्रेसको मत बढ्दो क्रममा देखिन्छ भने माओवादीको घट्दो क्रममा। छिमेकी जिल्ला रुकुममा माओवादीले स्थानीय तहमा क्लिन स्विप गरेपनि यहाँका १० स्थानीय तहमध्ये माओवादी केन्द्रले ७ स्थानीय तहमा जित हासिल गरेको छ। रोल्पा नगरपालिका सहित ६ गाउँपालिकामा माओवादी केन्द्र, एमाले २ र कांग्रेस १ गाउँपालिकामा विजयी भएका छन्। एक्लाएक्लै चुनावमा भाग लिदा यहाँ माओवादी पहिलो, कांग्रेस दोस्रो र एमाले तेस्रो दल बनेका थिए। एमाले र माओवादीबीच गठबन्ध भएकोले कांग्रेस ठूलो मतान्तरले पछि पर्ने दावी गर्छन्, नेकपा एमालेका पोलिटब्युरो सदस्य एवं चुनाव प्रचार संयोजक गोकुल घर्ती। एमाले र माओवादी केन्द्रको स्थानीय तहको चुनावमा प्राप्त मत जोड्दा कांग्रेसको उम्मेदवार दोब्बर मतले हार्छन् घर्तीको आकलन छ। प्रदेशसभामा के होला? प्रदेश सभाका लागि वाम गठबन्धनबाट माओवादी केन्द्रका पोलिटब्युरो सदस्यद्वय कुलप्रसाद केसी र दीपेन्द्र कुमार पुन उम्मेदवार छन्। यता कांग्रेसबाट पार्टी सचिव शेरबहादुर महरा र खगेन्द्रप्रकाश हमाल उम्मेदवार छन्। निर्वाचन क्षेत्र क मा केसी र महराको प्रतिस्पर्धा हुँदैछ भने ख मा पुन र हमालको। प्रतिनिधिसभामा वर्षमान र अमरसिंहसहित ८ जना उम्मेदवार छन् भने प्रदेशसभामा केसी र महरासहित ९ तथा पुन र हमालसहित ८ जना उम्मेदवार छन्। यस्तो छ अंकगणित ७२ वडा रहेको रोल्पामा स्थानीय तहको चुनावमा माओवादी केन्द्रले ४८, कांग्रेसले ११, एमालेले ११ र स्वतन्त्रले २ वडा जितेका छन्। माओवादीले जितेको नगर र गाउँपालिकाका मत र प्रत्यसी बनेकाको मत संख्या ३३ हजार ६७४ छ। कांग्रेसले जितेको लुंग्री गाउँपालिकाको प्रमुखको मत र प्रत्यसी बनेका स्थानीय तहको मत जोड्दा २३ हजार २४७ हुन आउँछ । एमालेले १५ हजार ६४६ मत ल्याएको थियो। स्थानीय तहको चुनावमा माओवादी केन्द्र र एमालेले प्राप्त गरेको मत जोड्दा ४९ हजार ३२० हुन आउँछ। कांग्रेसलाई राप्रपासँगको तालमेलले राहत दिए पनि जितका लागि त्यो पर्याप्त छैन। राप्रपाको जिल्लाभरको मत १ हजार ५९० मात्र हो । राप्रपाबाट विभाजित दुई समूह अलग्गै मैदानमा छन्। वाम गठबन्धन र कांग्रेसको दोब्बर मतान्तरले मात्रै जितहारको निर्क्यौल गर्न गाह्रो छ किनभने स्थानीय चुनावयता करिब १० हजार मतदाता थपिएका छन्। जिल्लामा एक लाख २७ हजार ६२९ मतदाता छन्। यी मतदाताले आफ्ना प्रतिनिधि चयनका लागि मंसिर १० मा मतदान गर्नेछन्।"
रकम बाँडेको शंकामा उम्मेदवारसँग २४ घण्टे स्पष्टीकरण,काठमाडौं : प्रतिनिधिसभा निर्वाचनमा डोटी जिल्लाका उम्मेदवार प्रेमबहादुर आलेमगरलाई २४ घण्टाभित्र स्पष्टीकरण पेश गर्न निर्वाचन आयोगले निर्देशन दिएको छ। एमालेका तर्फबाट उम्मेदवार रहेका निर्वतमान सांसद आलेमगरले निर्वाचन आचारसंहिता विपरीत मतदातालाई रकम बाँडेको सूचना प्राप्त भएको भन्दै आयोगले उम्मेदवारी किन रद्द नगर्ने भन्दै स्पष्टीकरण सोधेको हो। आयोगको विज्ञप्तिः
कम्युनिष्टको गड भत्काउने दाउमा दोलखा काँग्रेस,"चरीकोट : पटक पटक हार बेहोर्दै आएको नेपाली काँग्रेस दोलखा यो पटक भने कम्युनिष्टको गड भत्काउने दाउमा रहेको छ । २०५१ सालमा क्षेत्र नम्वर १ मा नेपाली काँग्रेसका स्वर्गीय नेता भीमबहादुर तामाङले जिते पछि हालसम्म कुनै पनि क्षेत्रमा जित्न सकेको छैन् । लामो समय कम्युनिष्टले जिते पनि दोलखाको विकासमा भने सुन्य भएको काँग्रेसीहरुको आरोप । पटक पटकको निर्वाचनमा काँग्रेस भित्रकै नेताहरुको घात र प्रतिघातको कारण हार बेहोरेको काँग्रेस दोलखाले निश्कर्ष निकाल्दै यो पटक सयुक्त रुपमा नेताहरु चुनावी प्रचारमा लागेका छन् । काँग्रेसका पुराना नेता एवंम पूर्व पार्टी सभापति उद्धबराज काफ्लेले यो पटक काँग्रेस दोलखाले कम्युनिष्टहरुको गड भत्काउने बताए । नेताहरुको आपसी समझदारीमै यो पटक उम्मेद्धवार छनौट गरेकोले सबै नेता तथा कार्यकर्ताहरु खुसी रहेको समेत जानकारी दिए । पटक पटक कम्युनिष्टलाई दोलखाली जनताले जिताए पनि स्थानीयहरुको आर्थिक अवस्थामा सुधार नआएको, विकासको क्रमले तीव्रता नपाएकोले यो पटक लोकतान्त्रीक गठबन्दनको जित सुनिश्चित रहेको बताए । दोलखाको जति पनि विकास भएको छ, काँग्रेसको नेतृत्वमा भएको छ,अबको विकासको लागि पनि काँग्रेसको जित आवश्यक छ, जिल्ला विकास समिति दोलखाका पूर्व सभापति एवंम प्रतिनिधि सभाका उम्मेद्धवार रुद्र बहादुर खड्काले भने । २०४९ सालमा जिल्ला विकास समिति दोलखाको सभापति बने पछि दोलखाको विकासमा ठुलो फड्को मारेको बताए । उनले आफू सभापति रहेकै बेला चारवटा ठुला सडकको निर्माण सुरु गरेको जानकारी दिए । मुडेमेलुङ, दोलखा सिँगटी, सिद्धाको थानजुँगु झ्याकु र खावा छौडे सडक रहेको उनले सुरु गरेको जानकारी दिए । हाल सो सडकहरुमा बाह्रै महिना यातायातको साधनहरु सञ्चालन हुने गरेको छ । यस्तै जिल्ला भर ६३ वटा झोलुगेपुल निर्माण गरी स्थानीयहरुलाई आवतजावतमा सहज गराएको, जिल्लाकै पहिलो उच्च मावि जिरी उच्च मावि स्थापनाको लागि जिल्ला विकास समितिबाट ३ लाख रुपैया धरौटी राखेर सञ्चालनमा ल्याएर शिक्षा क्षेत्रमा विकास गराएको बताए । यस्तै ०५१ सालमा ११ वटा उच्च माविको स्वीकृती दिएको, सबै तत्कालीन ५१ वटै गाविसमा स्वास्थ्य उपचौकी स्थापना गरीएको, एकसय वटा प्राथथिक विद्यालय स्थापना गरेको बताए। यस्तै पर्यटन क्षेत्रको विकासको लागि शैलुङ क्षेत्रमा राष्ट्रियस्तरबाट सरकारी बजेटको सुरुवात गरेको, प्रमुख धार्मिक स्थल कालिञ्चोक, विगुँगुम्बा, लप्चीलगायतको क्षेत्रको विकासको लागि सहयोग गरेको उल्लेख गरे । यस्तै जिल्ला विकास समितिको आफ्नै कार्यालय निर्माण गरेको, टुडिखेल निर्माण गरी खेल क्षेत्रमा विकास गरेको, सिचाई, खानेपानी लगायत विद्युतीकरणसमेत काँग्रेसकै नेतृत्वमा भएको बताए । यस्तै राष्ट्रिय गौरबको आयोजनाको रुपमा रहेको माथिल्लो तामाकोशी जलविद्यतु आयोजना निर्माण पनि काँग्रेसकै पहलमा भएको बताए । तत्कालीन प्रधानमन्त्री एवंम पार्टी सभापति स्वर्गीय गिरिजाप्रसाद कोइराला, स्वकाँग्रेस नेता भीमबहादुर तामाङ, तत्कालीन अर्थमन्त्री डारामशरण महत, तत्कालीन उर्जामन्त्री ज्ञानेन्द्र बहादुर कार्कीको विषेश पहलमा तामाकोशी आयोजना निर्माण भएको जानकारी दिदै तामाकोशी ३ को काम पनि एमाले र माओवादीकै कारण काम सुरु हुन नसकेको आरोप लगाउदै काँग्रेसको नेतृत्वमा सरकार बनेपछि अवरुद्ध जलविद्युत आयोजनाहरुको निर्माण कार्य अघि बढ्ने समेत बताए । काँग्रेसको नेतृत्वमा जिल्लाको विकास धेरै भए पनि प्रचार प्रसारमा कमी भएकोले जनताले नबुझेको बताउदै यो पटक जनताले विवेक पुर्याउनेमा आफू विश्वस्त रहेको नेपाली काँग्रेस दोलखाका नेता एवंम नेविसघका महामन्त्री कुन्दनराज काफ्लेको भनाई छ । उनले अहिले पनि तामाकोशी ३ को लाइसेन्सन विनाप्रतिस्पर्धा माओवादी नेता, तत्कालिन उर्जामन्त्री एवंम विना विभागीय मन्त्री महेन्द्र बहादुर शाहीले बेचेको आरोप लगाउदै कम्युनिष्टहरु विकास विरोधी रहेको प्रतिक्रिया दिदै यो पटक कम्युनिष्टको गड भत्कने बताए । नेपाली काँग्रेस दोलखाले प्रतिनिधि सभाको लागि पार्टी सभापति रुद्र बहादुर खड्का, प्रदेश सभाका लागि क्षेत्र नम्बर १ मा बर्मा लामा र क्षेत्र नम्वर २ मा केशवराज चौलागाईलाई उम्मेद्धवगार बनाएको छ । यी सबै मतदाताहरुको लागि नयाँ अनुहार हो ।"
विप्लवको पार्टीका जिल्ला इन्चार्ज र सेक्रेटरीसहित चार पक्राउ,"रोल्पा : नेत्रविक्रम चन्द विप्लव नेतृत्वको नेपाल कम्युनिस्ट पार्टी रोल्पाका जिल्ला इन्चार्ज र सेक्रेटरीसहित चार जनालाई प्रहरीले बुधबार पक्राउ गरेको छ । इन्चार्ज दलबहादुर खत्री जागृति , सेक्रेटरी सन्तोष सुवेदी प्रयास, कार्यकर्ता रामसिंह घर्ती र श्यामबहादुर घर्ती पक्राउ परेका हुन् । प्रतिनिधिसभा र प्रदेशसभाको निर्वाचन खारेजीको अभियानमा जुटेका विप्लवका नेता र कार्यकर्तालाई प्रहरीले पक्राउ गरेको हो । लिबाङमा शून्य मतदान गराउनका लागि उनीहरुले भित्ते लेखन समेत गर्दै आएका थिए । पक्राउ परेका सबैलाई जिल्ला प्रहरी कार्यालयमा ल्याइएको छ । चुनाव विरोधी गतिविधिमा संलग्न भएको र सेक्रेटरी प्रयासका नाममा सार्वजनिक मुद्दा समेत रहेको सुरक्षा स्रोतले जनाएको छ । चुनाव खारेज गर्ने अभियानमा जुटेका नेकपाका नेता कार्यकर्ता अर्धभूमिगत अवस्थामा रहेको प्रहरीको दाबी छ । स्थानीय तहको चुनावमा थबाङका स्थानीय नेता कार्यकर्ताले स्वतन्त्रबाट चुनाव उपयोग गरेका थिए । विप्लवका कार्यकर्ताले स्थानीय तहको चुनाव विथोल्न धबाङ, जिनाबाङलगायत मतदान स्थलका मतपेटिकामा एसिड खन्याएका थिए । प्रहरीले विप्लवका कार्यकर्ताको पछिल्लो गतिविधिले मंसिर १० गते हुने प्रतिनिधिसभा र प्रदेशसभाको चुनावी तयारीमा चुनौती थपिएको भन्दै उनीहरुका गतिविधिलाई निगरानी गरिराखेको छ ।"
गगन थापाको संयोजकत्वमा प्रचारप्रसार समिति,"ललितपुर: नेपाली कांग्रेसले आसन्न प्रतिनिधिसभा र प्रदेशसभा निर्वाचनमा पार्टीले अवलम्बन गरेका नीति, कार्यक्रम र उम्मेदवारहरुले आआफ्ना निर्वाचन क्षेत्रमा उठाएका राष्ट्रिय तथा स्थानीय सरोकारका विषयहरुलाई मतदातासमक्ष पुयाउन निर्वाचन प्रचार प्रसार समन्वय उपसमिति गठन गरेको छ। केन्द्रीय कार्यसमितिका सदस्य बालकृष्ण खाणको संयोजकत्वमा गठित कांग्रेस केन्द्रीय निर्वाचन परिचालन समितिले केन्द्रीय निर्वाचन प्रचार प्रसार समन्वय उपसमितिलाई पूर्णता दिइएको कांग्रेसका मुख्य सचिव कृष्णप्रसाद पौडेलले जानकारी दिए। केन्द्रीय प्रचार प्रसार समन्वय उपसमिति क्रसं नाम पद १ गगनकुमार थापा, केन्द्रीय सदस्य, नेकां संयोजक २ बद्री पाण्डे, केन्द्रीय सदस्य, नेकां सहसंयोजक ३ बद्री सिग्देल उपसंयोजक ४ होमनाथ दाहाल सदस्य ५ पुरुषोत्तम बस्नेत सदस्य ६ शोभाकर पराजुली सदस्य ७ हरिहर विरही सदस्य ८ किशोर नेपाल सदस्य ९ तारानाथ दाहाल सदस्य १० डा सुुरेश आचार्य सदस्य ११ धर्मेन्द्र झा सदस्य १२  तुलसीप्रसाद भट्टराई सदस्य १३ पुरुषोत्तम दाहाल सदस्य १४ तेजप्रकाश पण्डित सदस्य १५ श्रीआचार्य सदस्य १६ हरिविनोद अधिकारी सदस्य १७ देवप्रकाश त्रिपाठी सदस्य १८ कविर राणा सदस्य १९ तीर्थ थापा सदस्य २० श्रवण मुकारुङ सदस्य २१ हरि अधिकारी सदस्य २२ रमेश तुफान सदस्य २३ कुलचन्द्र वाग्ले सदस्य २४ मुरारीकुमार शर्मा सदस्य २५ मोहन ज्ञवाली सदस्य २६ समिरजंग शाह सदस्य २७ कृष्ण केसी सदस्य २८ परसु घिमिरे सदस्य २९ डा सुधांशु दाहाल सदस्य ३० गोपाल झा सदस्य ३१ अजयवावु शिवाकोटी सदस्य ३२ विनकुमार विश्वकर्मा सदस्य ३३ डा लोक भट्टराई सदस्य ३४ वसन्त प्रकाश उपाध्याय सदस्य ३५ सहजमान श्रेष्ठ सदस्य ३६ रमेश विष्ट सदस्य ३७ प्रकाश थापा सदस्य ३८ प्रकाश रिमाल सदस्य ३९ दामोदर दवाडी सदस्य ४० गोविन्द परियार सदस्य ४१ महेन्द्र अर्याल सदस्य ४२ चन्द्र ढकाल सदस्य ४३ ठाकुर सिम्खडा सदस्य"
कांग्रेसद्वारा बागी उम्मेदवारको सदस्यता खारेज,"लुम्बिनीः नेपाली कांग्रेस रुपन्देहीले आसन्न प्रतिनिधि तथा प्रदेश सभा निर्वाचनमा पार्टीका उम्मेदवार विपरीत बागी उम्मेदवारी दिएका नेताको पार्टी सदस्यता खारेज गरेको जनाएको छ। कांग्रेसले पार्टीका उम्मेदवारविरुद्ध बागी उम्मेदवारी दिएको भन्दै एकजना प्रतिनिधि सभा सदस्यका उम्मेदवार तथा पाँचजना प्रदेश सभा सदस्यका उम्मेदवारसहित उनीहरुका प्रस्तावक र समर्थक गरी १८ जनाको पार्टी सदस्यता खारेज गरेको हो। पार्टीको विधानअनुसार रुपन्देही क्षेत्र नं १ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनिधि कृष्णप्रसाद पौडेल तथा उनका प्रस्तावक खुमलाल गौतम र समर्थक नीमबहादुर थापाको पार्टी सदस्यता खारेज गरेको नेपाली कांग्रेस रुपन्देहीका सभापति अब्दुल रज्जाकले जानकारी दिए। त्यस्तै क्षेत्र नं ३ को १ बाट प्रदेश सभा सदस्यमा स्वतन्त्र उम्मेदवारी दिनुभएका जिल्ला सदस्य ओमकुमार श्रेष्ठ, उनका प्रस्तावक नारायणबहादुर कार्की र समर्थक राजेश जिसी, क्षेत्र नं ३ को २ बाट प्रदेश सभा सदस्यमा नेपाली कांग्रेस बिपी पार्टीबाट उम्मेदवारी दिएका डोलराज भुसाल तथा उनका प्रस्तावक सन्तकुमार यादव र समर्थक रामनारायण अहिरलाई पार्टीको साधारण सदस्यता नरहने गरी कारबाही गरेको सभापति रज्जाकले जानकारी दिए। त्यस्तैगरी रुपन्देही क्षेत्र नं ३ बाट प्रतिनिधि सभा सदस्यमा उम्मेदवारी दिनुभएका अमृतलाल भट्टराई र उनका प्रस्तावक शालिकराम पाण्डे तथा समर्थक दिनेशप्रसाद पाण्डे, क्षेत्र नं ४ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनीधि वीरेन्द्र कलवार उनका प्रस्तावक सीताराम पाल तथा समर्थक मनोजकुमार कलवार, क्षेत्र नं ५ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनिधि अमेरिका कोहार तथा उनका प्रस्तावक कलामुद्धिन मुसलमान र समर्थक दिनेशचन्द्र बर्मालाई पार्टीको साधारण सदस्यसमेत नरहनेगरी कारबाही गरेको हो।"
भक्तपुरमा सबै दलको बल क्षेत्र नं २ मा,"भक्तपुर : दुइटा निर्वाचन क्षेत्र रहेको भक्तपुरमा सबै राजनीतिक दलहरुले क्षेत्र नं २ मा जीतको लागि बल गरिरहेका छन् । क्षेत्र नं १ मा नेपाल मजदुर किसान पार्टीको जीत निश्चित प्रायः भइसकेकाले उससँगै अन्य दलहरु क्षेत्र नं २ आफ्नो पोल्टामा पार्ने दौडमा लागिपरेका हुन् । जीत हात पार्न सबै दलहरुले क्षेत्र नं २ मा आफ्नो सम्पूर्ण चुनावी गतिविधि केन्द्रित गर्दै आएका छन् । यस क्षेत्रमा काँग्रेसले पूर्वसभामुख दमननाथ ढुंगानालाई टिकट लिएको छ । जुन यस क्षेत्रका अन्य उम्मेदवारको तुलनामा हेभिवेट मानिन्छ । त्यस्तै एमाले र माओवादी केन्द्रको गठबन्धनले यस क्षेत्रमा एमालेका महेश बस्नेतलाई उठाएको छ । बस्नेतको दोस्रो पटकको उम्मेदवारी हो । उक्त क्षेत्रमा २०७० सालको संविधानसभा निर्वाचनमा काँग्रेसका रामेश्वरप्रसाद ढुंगेलले जीत हात पार्दा उनी तेस्रो स्थानमा आएका थिए । भक्तपुरमा एमाले र माओवादीको गठबन्धन टुटेको घोषणा गरिसकिएको छ । जसले गर्दा बस्नेतलाई जीत हात पार्न असहज हुने अड्कल गर्न थालिएको छ । क्षेत्र नं २ मा माओवादी क्षेत्र नं १ मा भन्दा बलियो छ । त्यस्तै २०६४ सालको पहिलो संविधानसभा निर्वाचन र २०५१ को मध्यावधि निर्वाचनमा जीत हात पारेको नेमकिपा पनि क्षेत्र नं २ को इतिहास दोहोराउने कसरतमा लागेको छ । तर २०७० सालसम्मको निर्वाचन क्षेत्रको सीमांकन हेरफेर गरिँदा नेमकिपालाई उक्त इतिहास दोहोराउन त्यति सहज भने छैन । दोस्रो संविधानसभा निर्वाचनसम्म भक्तपुर र मध्यपुर थिमि नगरपालिकाको आधा आधा मतदाताले यस निर्वाचन क्षेत्रमा मतदान गर्थे । जसले गर्दा नेमकिपालाई भक्तपुर नगरको आधा मतले जीतको नजिक पुराउँथ्यो । तर अहिले मध्यपुर थिमि र सूर्यविनायक नपा सिंगो रुपमा यस क्षेत्रमा पारिएका छन् । यी दुवै नपामा नेमकिपा तुलनात्मक रुपमा कमजोर छ । तर पनि देश र जनताको पक्षमा नेमकिपाले गर्दै आएको योगदानको आधारमा जनताले नेमकिपालाई नै जिताउने दावी गरेको छ । उक्त दावी अनुसार नेमकिपा पनि क्षेत्र नं २ का मतदाताहरुमाझ ज्यानतोड लागिपरेका छन् । स्थानीय तहको मतमा एमाले अगाडि सबै दलले आफू जित्ने दावी गरे पनि स्थानीय तह निर्वाचनको मतले भक्तपुर क्षेत्र नं २ मा एमाले बलियो देखिन्छ । यस क्षेत्रका दुई नगरमा एमालेले मेयर जितेको थियो । सूर्यविनायकमा एमाले एक्लै लडेको थियो भने मध्यपुर थिमि नपामा नेमकिपासँग तालमेल गरेको थियो । उक्त तालमेलमा एमालेका मेयर जिते पनि नेमकिपाका उपमेयर भने पराजित भए । उक्त निर्वाचनमा एमालेले घात गरेको नेमकिपाको बुझाई रहँदै आएको छ । उक्त निर्वाचन क्षेत्रमा एमालेका दुई मेयर उम्मेदवारहरुले पाएको मतको योगफल २६ हजार एक सय ३५ रहेको छ । काँग्रेसका दुई मेयरले पाएको मत भने २१ हजार एघारमात्रै रहेको छ । जुन एमालेको भन्दा पाँच हजार एकसय २४ मत कम हो । नेमकिपाले मध्यपुरमा उपमेयरले पाएको र सूर्यविनायकमा मेयरले पाएको मत जोड्दा १० हजार चार सय ३७ मतमात्रै हुन आउँछ । जुन एमाले र काँग्रेसले पाएको मतभन्दा आधामात्रै हो । तर नेमकिपाले कांग्रेस उम्मेदवार दमननाथ ढुंगानालाई प्याक' गर्ने हल्ला पनि व्यापक बन्दै आएको छ । यहाँ नेकपा माले, राष्ट्रिय जनमोर्चा, नयाँशक्ति पार्टी, एकीकृत राप्रपासँगै विवेकशील साझा पार्टीले समेत आफ्ना उम्मेदवारी दिएका छन् । निर्णायक माओवादी, राप्रपा र राप्रपा प्रजातान्त्रिक माओवादी केन्द्रका दुई मेयरले भने दुई हजार ६ सय १६ मत ल्याएका थिए । यदि वाम गठबन्धन टुटेकै हो भने यस क्षेत्रमा माओवादी केन्द्रको मत निर्णायक हुने देखिएको छ । त्यस्तै यस क्षेत्रमा राप्रपा प्रजातान्त्रिक र राप्रपा पनि बलिया छन् । जसले लोकतान्त्रिक गठबन्धनअनुसार काँग्रेसलाई समर्थन गर्ने भएका छन् । जसअनुसार यस क्षेत्रमा यी दुवै दलले उम्मेदवारी दिएका छैनन् । गएको स्थानीय तहको निर्वाचनमा राप्रपाका मेयर उम्मेदवारले यहाँका दुई नपाबाट दुई हजार सात सय दुई मत ल्याएका थिए । स्थानीय तह निर्वाचनसम्म राप्रपा फुटिसकेको थिएन । अहिले लोकतान्त्रिक गठबन्धनमा पुनः दुवै राप्रपा सहभागी भएकाले कांग्रेसलाई फाइदा नै पुगेको छ । त्यसैले भक्तपुर क्षेत्र नं २ मा एमाले र काँग्रेसमध्ये कसले बाजी मार्ने भन्ने निर्णय माओवादी केन्द्र, राप्रपा र राप्रपा प्रजातान्त्रिकको मतमा निर्भर हुने प्रस्ट देखिएको छ ।"
जग्गा नदिए भोट नदिने चेतावनी,"मकवानपुर : पर्यटकीय क्षेत्र सिमभञ्ज्याङनजिक गोलमोडमा भूकम्पपीडितले अस्थायी टहरा बनाएर बस्न थालेको साढे दुई वर्ष बित्यो । चिसो बढेसँगै त्रिभुवन राजपथनजिकै करिब २४ सय फिट उचाइमा रहेको गोलमोड जंगलबीच ५१ परिवारको कष्टकर दैनिकी पुनः सुरु भएको छ । ७० वर्षीय मीनबहादुर रुम्बाका दुवै खुट्टा चिसोका कारण सुन्निएका छन् । चिसो महिनामा जस्ताको छानोबाट शीत चुहिएर सुत्न सकिँदैन, चिसोको त कुरै नगरौं', उनी भन्छन्, अन्यत्र जग्गा नहुँदा अनुदान सम्झौता गरेर घर बनाउन पनि पाएका छैनौं ।' स्थानीय निर्वाचनका बेला सबै दलका नेता तथा कार्यकर्ता गोलमोड पुगेका थिए । कसैले दुईकोठे त कसैले चारकोठे पक्की घरसमेत निर्माण गरिदिने आश्वासन दिए', स्थानीय सञ्चमाया लामा भन्छिन्, तर, त्यसयता कोही पनि फर्केर हेर्न आएका छैनन् ।' दलहरूको आश्वासनअनुसार काम नभए प्रतिनिधिसभा र प्रदेशसभा निर्वाचनमा भोट नहाल्ने उनीहरूको चेतावनी छ । घर बनाउने जग्गाको व्यवस्था नगरिदिए हामी भोट हाल्दैनौं', उनी भन्छिन्, यसअघि भोट हाले पनि आश्वास मात्र पायौं ।' कात्तिक मसान्तसम्म अन्तिमपटक अनुदान सम्झौताका लागि सरकारले आह्वान गरे पनि जमिन चिराचिरा परेका कारण पुरानै ठाउँमा फर्कन उनीहरूलाई समस्या छ । चार परिवारले अनुदान सम्झौतासमेत गरेका थिए । तर, घर बनाउने जमिन नहुँदा अन्योलमा छन् । सम्झौता गरेर ५० हजार रुपैयाँ लिएको एक वर्ष बितिसक्यो, पुरानो ठाउँमा जमिन भत्किएर सुरुङ बनेको छ', मञ्जुमाया भोम्जन भन्छिन्, नयाँ ठाउँमा बस्ती सारिदिने नेताहरूको आश्वासन मात्र भयो, कहाँ गएर घर बनाउने भनेर हामी अन्योलमा छौं ।' अन्यत्र जग्गा नहुँदा अनुदान सम्झौता गरेर घर बनाउन पनि पाएका छैनौं ।' मीनबहादुर रुम्बा, मकवानपुर धाएर खेती गरी जीवन निर्वाह गरिरहेका भूकम्पपीडितमध्ये सुत्केरी, गर्भवती महिला, बालबालिका र वृद्धवृद्धालाई जाडो महिनामा थप समस्या हुने गरेको छ । सात महिनाकी गर्भवती विमला रुम्बा भन्छिन्, टहरामा तुसारोले बस्नै गाह्रो छ, चिसोले हातखुट्टा सुन्निने बिरामी भइरहने हुन्छ ।' गोलमोडमा भीमफेदी९ स्थित झिरघारी, दुम्सीडाँडा, बतासे, कटुसघारी र बसीफाँट डुम्बा टोलका भूकम्पपीडित बस्दै आएका छन् । भूगर्भविद्को टोलीले उक्त गाउँ भूकम्पले चिराचिरा पारेका कारण बस्न अयोग्य रहेको प्रतिवेदन जिल्ला दैवी प्रकोप उद्धार समितिलाई बुझाएको थियो । सरकारले लालपुर्जा नभएका भूकम्पपीडितलाई तीन लाख रुपैयाँ अनुदान दिने र सरकारी जग्गामा बसोबास गर्दै आएकाहरूलाई तत्काल नापनक्सा गरी लालपुर्जा वितरण गर्ने भनेको थियो । यहाँका पीडितले पुरानै थातथलोको हावापानी सुहाउने स्थानमा जग्गा उपलब्ध गराउन वा हाल बसिरहेको जग्गाको लालपुर्जा दिन माग गरेका छन् । हामीले छाडेको जमिन सरकारलाई दिन्छौं, सरकारले नयाँ जमिन उपलब्ध गराओस्', भूकम्पपीडित तथा विस्थापित व्यवस्थापन समितिका अध्यक्ष सीताराम मोक्तान भन्छन्, सरकारले पनि वास्ता नगर्ने, दलदहरूले पनि आश्वास मात्र दिने हो भने हामीले आउँदो निर्वाचनमा दलहरूलाई भोट नदिने सोच बनाएका छौं।' पुनर्निर्माण प्राधिकरण जिल्ला आयोजना कार्यान्वयन इकाइ प्रमुख सोमराज तिमल्सिना बस्ती नै स्थानान्तरण गर्न समस्या रहेको बताउँछन् । त्यस्ता समस्यामा रहेका पीडितलाई सरकारले जग्गा किन्न दुई लाख रुपैयाँ दिने व्यवस्था गरेको छ', उनी भन्छन्, अन्य कुरा हामीले जिल्लाबाट गर्न सक्ने अवस्थामा छैनौं ।'"
विपक्षीको प्रभाव क्षेत्र तोड्ने कसरत,"फिदिम : कांग्रेसबाट प्रतिनिधिसभा सदस्य उम्मेदवार भीष्मराज आङ्देम्बे र प्रदेशसभा सदस्य उम्मेदवार नरेन्द्रकुमार केरुङ एक सातादेखि चुनावी दौडमा सँगै छन् । स्थानीय तह निर्वाचनमा एमालेले जितेका क्षेत्रमा आङ्देम्बे र केरुङको ध्यान केन्द्रित छ । एमालेबाट प्रदेशसभा सदस्य उम्मेदवार गणेश काम्बाङको जन्मस्थानसमेत रहेको याङ्वरक गाउँपालिकामा कांग्रेस उम्मेदवार भोट मागिरहेका हुन् । केरुङ र आङ्देम्बेले स्थानीय निर्वाचनमा एमालेले पकड जमाएको हिलिहाङ र याङ्वरक गाउँपालिकाका मतदाताको ढोका ढकढक्याइरहेका छन् । एमालेबाट प्रतिनिधिसभा सदस्य उम्मेदवार बसन्त नेम्बाङ र प्रदेशसभा सदस्य उम्मेदवार काम्बाङले पनि फिदिम नगरपालिका र फालेलुङ गाउँपालिकाका मतदाताको घरआँगन चहारेको एक साता पुगिसकेको छ । स्थानीय निर्वाचनमा यो क्षेत्रबाट कांग्रेस उम्मेदवारले जितेका थिए । कांग्रेस उम्मेदवार केरुङको जन्मस्थान फालेलुङ गाउँपालिका नै भएकाले विपक्षी उम्मेदवार उनको प्रभाव तोड्न लागेका हुन् । दुवै गठबन्धनका उम्मेदवारले विपक्षीको प्रभाव क्षेत्रका मतदातालाई फकाएर सहानुभूतिको मत लिने कसरत गरेका हुन् । आफ्नो पकड क्षेत्र त छँदै छ', केरुङले भने, जस्तोसुकै अवस्थामा पनि पकड क्षेत्रका जनताले भोट दिन्छन् । तर, जितलाई सहज बनाउन विपक्षीको पकड क्षेत्र तोड्न जरुरी छ ।' आङ्देबेले संविधानसभा निर्वाचनमा आफूले जितेको क्षेत्र छाडेर एमालेले जितेको क्षेत्रलाई बढी ध्यान दिएका छन् । सबै क्षेत्रका मतदाताको घरमा पुग्ने योजना छ', उनले भने, यसपटक समय छोटो र ठूलो क्षेत्र भएकाले नयाँ क्षेत्रलाई बढी ध्यान दिएका हौं ।' निर्वाचन जित्न पार्टी कमजोर रहेका क्षेत्रको मत चाहिएको नेम्बाङको भनाइ छ । भने, विपक्षीको मत तानेरै चुनाव जित्ने हो ।'"
पुरानै उम्मेदवारबीच प्रतिष्पर्धी,"तानसेन : प्रतिनिधिसभाको निर्वाचनमा नेपाली कांग्रेस र नेकपा एमालेका पुरानै नेताबीच प्रतिष्पर्धा हुने भएको छ । पाल्पा क्षेत्र नं १ मा वामगठवन्धनबाट उम्मेदवारी दिएका एमालेका दलबहादुर राना २०७० को संविधानसभा निर्वाचनवाहेक २०४८ सालदेखि ५ पटक उम्मेदवार बनिसकेका छन। सोही क्षेत्रबाट कांग्रेसबाट उम्मेदवार बनेका विजय घिमिरे पनि नयाँ अनुहार होइनन् । उनी पहिलो संविधानसभामा र अहिले चुनावी प्रतिष्पर्धामा छन् । कांग्रेसबाट क्षेत्र नं २ मा उम्मेदवारी दिएका हरिप्रसाद नेपाल पनि २०४८ सालदेखि ५ पटक उम्मेदवार बनिसकेका छन् । सोही क्षेत्रका बामगठवन्धनबाट उम्मेदवारी दिएका नेकपा एमाले सोमप्रसाद पाण्डे पनि जिल्लामा धेरै पटक टिकट पाउने नेतामा पर्छन । पाण्डेले २०५१ सालदेखि चार पटक उम्मेदवार बनेका थिए । दुवै पार्टीमा पुरानैलाई टिकट दिएकोमा असन्तुष्टि देखिन्छ । प्रदेशसभामा टिकट पाएका उम्मेदवार भने अधिकाशं नयाँ अनुहार छन । वामगठवन्धनबाट एमालेका युवराज खनाल, नारायण आर्चाय र डा पुरनमान बज्राचार्य र माओवादी केन्द्रका तुलाराम घर्तीमगर नयाँ उम्मेदवार हुन । त्यसैगरी कांग्रेसका प्रदेशसभा सदस्यका उम्मेदवारहरु देवराज ढकाल, दानबहादुर पछाई, माधव नेपाल र रामबहादुर कार्की पनि नयाँ नै हुन् । जिल्लामा १० दलले उम्मेदवारी दिए पनि वामगठवन्धन र कांग्रेसबीच नै मुख्य प्रतिष्पर्धा रहेको छ ।"
कांग्रेसका बागी उम्मेदवारलाई कारवाही,"लुम्बिनी : नेपाली काँग्रेस रुपन्देहीले आसन्न प्रतिनिधि तथा प्रदेश सभा निर्वाचनमा पार्टीका उम्मेदवार विपरीत बागी उम्मेदवारी दिएका नेताको पार्टी सदस्यता खारेज गरेको जनाएको छ । नेपाली काँग्रेसले पार्टीका उम्मेदवारविरुद्ध बागी उम्मेदवारी दिएको भन्दै एकजना प्रतिनिधि सभा सदस्यका उम्मेदवार तथा पाँचजना प्रदेश सभा सदस्यका उम्मेदवारसहित उनीहरुका प्रस्तावक र समर्थक गरी १८ जनाको पार्टी सदस्यता खारेज गरेको हो । पार्टीको विधानअनुसार रुपन्देही क्षेत्र नं १ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनिधि कृष्णप्रसाद पौडेल तथा उनका प्रस्तावक खुमलाल गौतम र समर्थक नीमबहादुर थापाको पार्टी सदस्यता खारेज गरेको नेपाली काँग्रेस रुपन्देहीका सभापति अब्दुल रज्जाकले जानकारी दिए । त्यस्तै क्षेत्र नं ३ को १ बाट प्रदेश सभा सदस्यमा स्वतन्त्र उम्मेदवारी दिएका जिल्ला सदस्य ओमकुमार श्रेष्ठ, उनका प्रस्तावक नारायणबहादुर कार्की र समर्थक राजेश जिसी, क्षेत्र नं ३ को २ बाट प्रदेश सभा सदस्यमा नेपाली काँग्रेस बिपी पार्टीबाट उम्मेदवारी दिएका डोलराज भुसाल तथा उनका प्रस्तावक सन्तकुमार यादव र समर्थक रामनारायण अहिरलाई पार्टीको साधारण सदस्यता नरहने गरी कारबाही गरेको सभापति रज्जाकले जानकारी दिए । त्यस्तैगरी रुपन्देही क्षेत्र नं ३ बाट प्रतिनिधि सभा सदस्यमा उम्मेदवारी दिएका अमृतलाल भट्टराई र उनका प्रस्तावक शालिकराम पाण्डे तथा समर्थक दिनेशप्रसाद पाण्डे, क्षेत्र नं ४ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनीधि वीरेन्द्र कलवार उनका प्रस्तावक सीताराम पाल तथा समर्थक मनोजकुमार कलवार, क्षेत्र नं ५ को २ बाट प्रदेश सभा सदस्यमा स्वतन्त्र उम्मेदवारी दिएका महाधिवेशन प्रतिनिधि अमेरिका कोहार तथा उनका प्रस्तावक कलामुद्धिन मुसलमान र समर्थक दिनेशचन्द्र बर्मालाई पार्टीको साधारण सदस्यसमेत नरहनेगरी कारबाही गरेको हो । सभापति रज्जाकले पार्टीको नीति तथा हितविपरितका गतिविधि गर्नेलाई तत्काल कारबाही गरिने पनि बताए । रासस"
सहज छैन देउवालाई चुनाव जित्न,"डडेलधुरा : डडेलधुराबाट लगातार पाँचपटक निर्वाचन जितेका प्रधानमन्त्री शेरबहादुर देउवा छैटौं पटक उम्मेदवार बनेका छन्। कांग्रेस सभापतिसमेत रहेका देउवासँग प्रतिनिधिसभा सदस्यका लागि तेस्रो पटक माओवादी केन्द्रका पोलिटब्युरो सदस्य खगराज भट्टसहित पाँच जनाले प्रतिस्पर्धा गर्दै छन्। भट्ट यसपटक एमालेसँगको गठबन्धनका तर्फबाट प्रधानमन्त्री देउवाविरुद्ध चुनावी मैदानमा उत्रिएका हुन्। स्वतन्त्रबाट लगातार चुनाव लड्दै आएका कर्णसिंह रावल चौथो पटक चुनावी मैदानमा छन्। ६ उम्मेदवारमध्ये रावल मात्र स्वतन्त्र हुन्। गृहजिल्लामा देउवाको कामप्रति असन्तुष्टि जनाउँदै चुनावमा उठ्दै आएको उनको भनाइ छ। उनले हरेक निर्वाचनमा ५०६० भन्दा बढी मत ल्याउन सकेका छैनन्। तर, देउवालाई हराइछाड्ने धोको रहेको उनले बताए। देउवासँग पटकपटक हार बेहोर्दै आएका जनमोर्चाका लालबहादुर जाग्री पनि यसपटक प्रतिस्पर्धामा छन्। नेपाल दलित पार्टीबाट रमेश टमटा, राष्ट्रिय मुक्ति आन्दोलन नेपालबाट लक्ष्मीदत्त भट्ट पनि उम्मेदवार छन्। डडेलधुरामा प्रतिनिधिसभा सदस्यमा ६ जना उम्मेदवार रहे पनि कांग्रेस र वाम गठबन्धनबीच प्रतिस्पर्धा हुने देखिन्छ। वाम गठबन्धनका कारण आफ्नो जित निश्चित रहेको भट्टको दाबी छ। यसअघि उनी दुवै सविधानसभा निर्वाचनमा देउवासँग पराजित भएका थिए। पहिलो निर्वाचनमा उनी करिब १५ सय र दोस्रोमा १२ हजारभन्दा बढी मतको फरकमा पराजित भए। आसन्न निर्वाचनमा भने १० हजारभन्दा बढी मतको फरकमा आफूले जित्ने उनको दाबी छ।"
नेपाली सेना पूर्वी रुकुम पुग्यो,"रोल्पा : कान्छो जिल्ला पूर्वी रुकुममा मंगलबार नेपाली सेना पुगेको छ । पाँच नम्बर प्रदेश अन्तरगत पर्ने पूर्वी रुकुममा खड्क दलको गुल्म पुगेको हो । नेपाली सेनाका सहायकरथी एवं प्रवक्ता नयनराज दाहालका अनुसार छिमेकी जिल्ला रोल्पाको लिबाङमा रहेको खड्क दल गणबाट सेना त्यहाँ पुगेको हो । केही साताअघि उद्घाटन गरिएको पूर्वी रुकुमको सदरमुकाम रुकुमकोटमा सेना हेलिकोप्टरबाट पुगिसकेको छ । चुनावी सुरक्षा प्रयोजनका लागि सेना पठाइएको हो ।' नेपाली सेनाका सहायकरथी दाहालले अन्नपुर्णसँग भने, अस्थायी रुपमा व्यारेक वनाएर वस्छ ।' पश्चिम रुकुम ६ नम्बर प्रदेशमा रहेको छ । साविक रुकुमको सदरमुकाम खलंगामा सेनाको गण भएपनि पुर्वी रुकुम ५ नम्बर प्रदेश अन्तरगत पर्ने भएकाले लिबाङबाट सेना पठाइ एको नेपाली सेनाले जनाएको छ । नयाँ जिल्ला स्थापना भएपछि नेपाली सेनाको ४ नम्बर वाहिनी नेपालगञ्जले हेर्ने निश्चित भइसकेको छ । कुन गण वा गुल्म स्थायी रुपमा पूर्वी रुकुममा पठाउने भन्ने बारे बाहिनीले टुंगो लगाएको छ । प्रतिनिधि सभा र प्रदेश सभाको निर्वाचन नजिकिदै गएकाले सुरक्षा व्यवस्थाका लागि खड्क दलबाट सेना पुगेको हो । मंगलबार दिनभर पटकपटक हेलीकोप्टरबाट सेना त्यहाँ पुर्याएको थियो । पाँच नम्बर प्रदेश अन्तरग पूर्वी रुकुम र रोल्पामा मंसिर १० गते चुनाव हुँदैछ । माओवादी गढ मानिदै आएका यी दुई जिल्लामा सुरक्षाको राम्रो प्रबन्ध गरिएको सुरक्षा स्रोतले जनाएको छ । पूर्वी रुकुममा चुनबाङ पनि पर्दछ । कमल दहका नजिकै रहेको कान्छो जिल्लाको सदरमुकाममा सेना पुगेपछि स्थानीय खुशी भएका छन् । स्थानीय तहको निर्वाचनमा पूर्वी रुकुमका तीनवटै स्थानीय तह माओवादी केन्द्र विजयी बनेका थियो। रोल्पाका थबाङसँग सिमान जोडिएको पूर्वी रुकुम सदरमुकाममा सरकारी निकाय खडा गरिएपनि भवन अभावले सेवा प्रभावमा कठिनाई भइरहेको छ ।"
कम्यूनिष्ट गठबन्धन अनिष्टको संकेत: श्रेष्ठ,"काठमाडौै: उपप्रधानमन्त्री गोपालमान श्रेष्ठले चुनावको मुखमा दुर्इ ठुला कम्युनिष्ट पार्टीबीच भएको गठबन्धन देशका लागि अनिष्टको संकेत भएको टिप्पणी गरेका छन्। बुधबार काठमाडौंमा आयोजित चुनावी सभामा कांग्रेसका नेता श्रेष्ठले देशलार्इ समृद्धिको बाटोमा लैजाने बेला कम्यूनिष्ट पार्टीबीचको चुनावी गठबन्धनले लोकतन्त्रवादीहरुलार्इ त्रसित बनाएको बताए। उनले भने, 'चुनावी तालमेलका नाममा देशलार्इ फेरी अधिनायकवादतर्फ लैजाने षड्यन्त्र भएको छ, यसले लोकतन्त्रको भविष्य के हुने हो भन्ने चिन्ता उत्पन्न गराएको छ।' स्याञ्जाबाट प्रतिनिधि सभाका उम्मेदवारसमेत रहेका श्रेष्ठले लोकतन्त्र र समृद्धिका लागि कांग्रेसको विजय अपरीहार्य रहेको दावी गरे। उनले बुथ कब्जा गरेर चुनावी परिणामलार्इ प्रभाव पार्ने खेल हुन सक्नेतर्फ कार्यकर्तालार्इ सचेत गराए।"
हतियार बुझाउन प्रशासनको उर्दी,"बर्दिया: आगामी मंसिर २१ गते हुने दोश्रो चरणको प्रतिनिधि तथा प्रदेशसभा सदस्यको निर्वाचन शान्तिपूर्ण रुपमा सम्पन्न गर्न जिल्लामा अनुमति लिएर राखिएका वैध हतियारहरु बुझाउन जिल्ला प्रशासन कार्यालय बर्दियाले उर्दी जारी गरेको छ। निर्वाचनलाई स्वच्छ, स्वतन्त्र, निष्पक्ष, विश्वसनीय, भयरहित एवम् सौहार्दपूर्ण वातावरणमा सम्पन्न गर्न व्यक्तिहरुसँग रहेको सम्पूर्ण वैध हतियारहरु नजिकको प्रहरी चौकीहरुमा बुझाउन सूचना जारी गरिएको छ। निर्वाचन सम्पन्न नभएसम्मको लागि घरघरमा भएका हतियार सुरक्षितसाथ सुरक्षा निकायमा राख्नुपर्ने भएकाले हामीले वैध हतियारहरु मागेका हौं, प्रमुख जिल्ला अधिकारी नारायण प्रसाद भट्टराईले भने, निर्वाचन सम्पन्न भएपश्चात हतियार फिर्ता हुन्छ। निर्वाचन सुरक्षाका दृष्टिकोणले बर्दियामा ५७ वटा अतिसंवेदनशील, ४२ वटा संवेदनशील र ५४ वटा सामान्य मतदानस्थल सुरक्षा समितिले बर्गिकरण गरेको प्रजिअ भट्टराईले बताए। भारतसँगको खुला सिमाना, मतदान स्थलको दुरी लगायत विविध गतिविधिको आधारमा सुरक्षा वर्गिकरण गरिएको जनाइएको छ।"
नेता अरु पार्टीमा हिँडेपछि मधेसकेन्द्रित दल संकटमा,"तौलिहवा (कपिलवस्तु) : दोस्रो संविधानसभा निर्वाचनमा बर्चश्व कायम गरेका तराई मधेसकेन्द्रित दल कपिलवस्तुमा क्रमशः खुम्चिदै गएका छन्। प्रभावशाली नेताहरू अन्य दलमा प्रवेश गरेकाले मंसिर २१ गते हुने प्रतिनिधि र प्रदेशसभा निर्वाचनमा राष्ट्रिय जनता पार्टी र संघीय समाजवादी फोरमले कस्तो नतिजा ल्याउलान् भन्ने चासो यहाँ छ। केन्द्रीय स्तरमा पहुँच राख्ने तथा जिल्ला स्तरका धेरै नेता वाम गठबन्धन र कांग्रेसबाट चुनावी मैदानमा होमिएका छन्। प्रदेश नम्बर २ मा राजपा र संघीय समाजवादी फोरमबीच चुनावी तालमेल भए पनि यहाँ यी दुई दलबीचको तालमेल जमेन। पञ्चायतकालदेखि सांसद विजयी हुँदै आएका वृजेशकुमार गुप्ता अहिले वाम गठबन्धनबाट प्रतिनिधिसभा २ को उम्मेदवार बनेका छन्। राजपामा केन्द्रीय सहमहामन्त्री रहेका गुप्ता एमालेबाट चुनाव लडेपछि राजपाका कयौँ जिल्ला स्तरका नेता उनको समर्थनमा छन्। संघीय समाजवादी फोरमका केन्द्रीय उपमहासचिव अभिषेकप्रताप शाह पनि पार्टी परित्याग गरी कांग्रेसबाट उम्मेदवार बनेका छन्। प्रतिनिधिसभा ३ बाट उनी चुनावी मैदानमा उत्रिएका छन्। पहिलो र दोस्रो संविधानसभा निर्वाचनमा विजयी भएका शाह दलबलका साथ घरदैलो कार्यक्रममा छन्। गुप्ता र शाह जस्तै प्रभावशाली नेता ईश्वर दयाल मिश्रले पनि दल त्यागेका छन्। उनी हृदयेश त्रिपाठी नेतृत्वको स्वतन्त्र समूहबाट सूर्य चुनाव चिह्नमा प्रतिनिधिसभा ३ का लागि चुनावी मैदानमा छन्। यस्तै तराई मधेसमा स्थापित नाम हो दानबहादुर चौधरी। फोरम लोकतान्त्रिकमा केन्द्रीय उपाध्यक्ष रहेका चौधरी अहिले निर्वाचन क्षेत्र नम्बर १ बाट चुनाव लड्दैछन्। एक वर्षअघि नै लोकतान्त्रिक फोरम परित्याग गरेका उनी नयाँ शक्तिको आँखा चिह्न लिएर मत मागिरहेका छन्। राजेन्द्र महतो नेतृत्वको सद्भावना पार्टीको केन्द्रीय सचिव हुँदै राजपा केन्द्रीय सहमहामन्त्री भएका मिर्जा अरसद बेग पनि राजपा परित्याग गरी एमाले प्रवेश गरेका छन्। यसैगरी मधेसकेन्द्रित दलका जिल्ला स्तरका प्रभावशाली नेता इस्रार अहमद मुसलमान, धर्मबहादुर लाल श्रीवास्तव, जगन्नाथ चौधरी, फैजल खाँ, नवीन चौधरी, दीपक पाण्डे लगायतले पनि मधेसकेन्द्रित दल त्यागेका छन्। नेताहरूले धमाधम पार्टी परित्याग गर्दै ठूला पार्टीमा प्रवेश गरेर चुनावी टिकट लिएपछि संकटमा परेका राजपा र फोरम नेपालले उम्मेदवारी भने दिएका छन्। राजपाले जिल्लाका तीन प्रतिनिधिसभा मध्ये २ र ३ मा मात्र उम्मेदवारी दिएको छ भने ६ प्रदेशसभा मध्ये ५ मा मात्र उम्मेदवारी दिएको छ। संघीय समाजवादी फोरमले तीन वटै प्रतिनिधिसभा र ६ ओटै प्रदेशसभामा उम्मेदवारी दिएको छ । नेताहरू अन्य दलबाट उम्मेदवार बन्दाको संकट त छँदैछ, चुनावी तालमेल हुन नसक्नुको मूल्य चुकाउनुपर्ने डर पनि यी दलहरूमा छ। प्रदेश २ मा राजपा नेपाल र फोरम नेपालबीच चुनावी तालमेल भए पनि प्रदेश ५ मा नेताहरुको आपसी द्वन्द्वले तालमेल हुन नसकेको फोरम नेता अब्दुल रसिद खाँ बताउँछन्। राजपा नेपाल परित्याग गरेका ईश्वर दयाल मिश्र प्रदेश २ लाई मात्र मधेस ठानेको कारण प्रदेश ५ मा चुनावी गठबन्धन नभएको बताउँछन । प्रदेश २ मा मिलेर चुनाव लड्दा यहाँ किन नलड्ने?', उनले प्रश्न गरे, नेताले हामीलाई हेर्ने नजर कस्तो छ, यसले पनि थाहा हुन्छ।"
"राजेन्द्र महतोले भने, 'निधिलाई चुनाव हराएर देखाइदिन्छु'","जनकपुरः राष्ट्रिय जनता पार्टी नेपालका अध्यक्ष मण्डलका सदस्य राजेन्द्र महतोले धनुषा क्षेत्र नं ३ बाट आफूले चुनाव जित्ने दावी गरेका छन्। नेपाली कांग्रेसका तर्फबाट उनका प्रतिस्पर्धी रहेका बिमलेन्द्र निधिलाई फराकिलो अन्तरले चुनावमा पराजित गर्ने महतोले दावी गरे। सञ्चारकर्मीसंग उनले भने, यस पटक निधिलाई हराएर मधेशका जनताले सबक सिकाउने छन्। उनले चुनावलाई आन्दोलनकै रुपमा लिएको बताए।"
मतदातालाई थाहा छैन भोट कसरी हाल्ने,"दमौली : म्याग्दे गाउँपालिका बाख्रेकी सीतामाया विकलाई चुनाव हुन्छ भन्ने थाहा छ तर कति जनालाई मत दिने थाहा छैन। पैलेजस्तै होला नि, तनहुँ क्षेत्र नम्बर २ की मतदाता विकले भनिन्,पैले त ठूलो कागज थियो, अैले पनि त्यस्तै होला। उनले स्थानीय तहको चुनावमा गाउँपालिका अध्यक्ष, उपाध्यक्ष, वडाध्यक्ष र वडा सदस्यहरूलाई मत दिएको सम्झिइन्। यसपटक दुई जना नेता छान्ने भन्ने सुने पनि मतपत्र कस्तो हुन्छ भनेर नमूना कसैलाई उनलाई देखाएका छैनन्। पैले त सिकाउन आएका थिए, उनले भनिन्,अहिले त रेडियोमा पनि फुकेको छैन। सिकाउन पनि कोही आएका छैनन्। सोही ठाउँका सेते विकले पनि मतदान कसरी गर्ने भन्ने प्रष्ट बुझेका छैनन्। चुनाव हुन्छ भन्ने सुनेको छु, उनले भने,भोट माग्न आउलान्, अनि सिकाउलान् नि। कति सांसद कसरी चुनिन्छन् आफूलाई थाहा नभएको उनले बताए। विगतका संविधानसभा चुनावमा दुई ठाउँमा मत दिएका सेतेलाई मत हाल्न कसैले सिकाएका पनि छैनन्। यी दुई प्रतिनिधि घटनामात्र हुन्। मतदाता अधिकार मञ्च तनहुँका अध्यक्ष प्रकाश पन्थले चुनावका लागि दल प्रचारमा हिँडिसक्दा पनि मतदाताले आधारभूत जानकारी पाउन नसक्नु बिडम्बना भएको बताए। समयमै मतदातालाई पर्याप्त जानकारी दिन जरुरी छ, उनले भने, सदरमुकाम र आसपासमा मात्र होइन, ग्रामीण क्षेत्रमा पनि पहुँच पुर्याउनुपर्यो।' जिल्ला निर्वाचन कार्यालय पनि मतदाता शिक्षा कार्यक्रम सञ्चालन गर्न नसकिएको स्वीकार्छ। कार्यालयका प्रमुख बाबुराम घिमिरे पर्याप्त निर्वाचन सामग्री नआएका कारण मतदाता शिक्षा स्वयंसेवकलाई तालिम दिन पनि नसकिएको बताउँछन्। समयमै निर्वाचन सामग्री नआउँदा कार्यक्रम प्रभावित भएको छ, उनले भने,अब केही दिनमा सामग्री आए पछि तालिम चलाउँछौं। घिमिरेले शनिबारदेखि मतदाता शिक्षा स्वयंसेवकलाई तालिम दिइने बताए। २० दिन जनशक्ति परिचालन गर्ने योजना छ, उनले भने, 'यहाँमात्र हैन देशैभर ढिलाइ भएको हो। तनहुँमा दुई ६५ मतदान केन्द्रका लागि जनशक्ति खटाउने योजना रहेको उनले बताए। सीतामाया र सेते विकको बसोबार रहेको क्षेत्र नम्बर २ मा प्रतिनिधिसभामा नेपाली कांग्रेसका शंकर भण्डारी र वाम गठबन्धनबाट एमालेका केदार सिग्देलसहित आठजना उम्मेदवार प्रतिस्पर्धामा छन्। तनहुँको क्षेत्र नम्बर १ मा भने कांग्रेसका वरिष्ठ नेता रामचन्द्र पौडेल र वाम गठबन्धनकातर्फबाट एमालेका कृष्णकुमार श्रेष्ठसहित ११ उम्मेदवार चुनावी प्रतिस्पर्धामा छन्।"
मत खरिदबिक्री नहोस् : यादव,"बनेपा : प्रमुख निर्वाचन आयुक्त डा अयोधीप्रसाद यादवले दलहरूले जनताको मत खरिदबिक्री गर्ने सम्भावना रहेको भन्दै निर्वाचन अधिकृतहरूलाई सतर्क रहन निर्देशन दिएका छन् । धुलिखेलमा मंगलबार प्रशिक्षण कार्यक्रममा प्रमुख आयुक्त यादवले जनमत विनिमय (सट्टापट्टा)को वस्तुझैं हुन सक्ने भएकाले चनाखो भएर काम गर्न निर्देशन दिएका हुन् । आसन्न निर्वाचनमा खटिने कर्मचारी पनि कुनै ट्रेड युनियनसँग आबद्ध भएकाले छनोटमा चनाखो हुन पनि उनले निर्देशन दिए । राजनीतिमा प्रत्यक्ष देखिएका कर्मचारीलाई निर्वाचनमा नखटाउन प्रमुख जिल्ला अधिकारी र जिल्ला निर्वाचन अधिकृतहरूलाई निर्देशनसमेत दिए । निर्वाचन अधिकृत र कमचारी नियुक्तिदेखि खटनपटनमा नातावाद, कृपावाद भेटिए कारबाही गर्छौं', उनले भने । उनले मतदान अधिकृत र निर्वाचनमा खटिएका कर्मचारीले केही गलत गरे माफी नमिल्ने स्पष्ट पारे । कर्मचारीले पनि भोट हाल्ने व्यवस्था मिलाउन लागेको जानकारी दिँदै उनले सर्वोच्च अदालतको आदेशपछि सम्भाव्यता अध्ययन गरिरहेको सुनाए । सम्मानित अदालतले त्यसबारे सोच्न आदेश दिएको र सोहीअनरूप अदालतको पनि सम्मान हुने गरी व्यवस्था गर्न लागेका छौं', उनले भने, सकेसम्म कर्मचारीलाई मताधिकार दिन प्रयास गर्छौं ।' १२ दिनमै यसबारे टुंगो लाग्ने उनको भनाइ थियो । आयोगका प्रवक्ता नवराज ढकालले तीनवटा मतपत्र छाप्नुपर्ने भए पनि कार्यतालिका पुनरवलोकन भइसकेकाले निर्धारित समयमै निर्वाचन गर्न कुनै समस्या नरहेको बताए । प्रशिक्षणमा काभ्रे, दोलखा, सिन्धुपाल्चोक, काठमाडौं, भक्तपुर, ललितपुर, रसुवा, धादिङ, नुवाकोट, रौतहट, पर्सा, चितवन, सोलुखुम्बु, खोटाङ, ओखलढुंगा, रामेछाप र सिन्धुलीका ८१ जना मतदान तथा मतगणना अधिकृत सहभागी छन् । तीन दिन निर्वाचन आचारसंहिता, मतदान व्यवस्थापन र मतदाता शिक्षा प्रशिक्षण दिइने निर्वाचन कार्यालयले जनाएको छ ।"
लोकतान्त्रिक गठबन्धन टुट्दैन : थापा,"नेपालगन्ज : राप्रपा अध्यक्ष कमल थापाले निर्वाचनपछि पनि पनि लोकतान्त्रिक गठबन्धन नटुट्टे बताएका छन्। वामपन्थी मिलेर देशलाई नै कम्युनिस्ट बनाउने संशय देखिएकाले कांग्रेससँग मिलेर लोकतान्त्रिक गठबन्धन बनाएको उनको भनाइ छ। वाम गठबन्धन हुनु अनौठो थिएन तर त्यसपछिका क्रियाकलाप र उनीहरूका अभिव्यक्तिबाट देशमा लोकतन्त्र साँच्चीकै धरापमा पर्छ कि भन्ने आशंका जन्मिएको छ, नेपालगन्जमा बुधबार उनले भने, त्यसकारण नै लोकतान्त्रिक गठबन्धन बनाउनुपरेको हो। उनले लोकतान्त्रिक गठबन्धन कसैका विरुद्धमा नभई लोकतन्त्र संस्थागत गर्न र उदार अर्थतन्त्रको विकासका लागि भएको जिकिर गरे। एक्काइसौं शताब्दीमा लोकतन्त्रको विकल्प नै छैन, उनले भने, त्यसकै लागि भए पनि यो गठबन्धन निर्वाचनपछि पनि कायमै रहनुपर्छ। उनले झापाबाहेक अन्य ठाउँमा गठबन्धनप्रति संशय नभएको बताए। झापामा कांग्रेस नेता कृष्णप्रसाद सिटौला र राप्रपाकै राजेन्द्र लिङदेनको उम्मेदवारी अनि राप्रपालाई वाम गठबन्धनको समर्थन एउटा विशिष्ट अपवाद भएको उनको भनाइ थियो। त्यहाँ कांग्रेससँगै राप्रपालाई नै उम्मेदवारी दिने लिखित सहमति भएको थियो, उनले भने, तर, त्यहाँ कांग्रेसको आन्तरिक कारणले गर्दा त्यस्तो स्थिति आएको हो, यो अपवादलाई नियमित अभ्यासका रूपमा हामीले लिनुहुँदैन।"
राप्रपा (प्रजातान्त्रिक) को घोषणापत्र: हिन्दु राज्य चुनावी एजेण्डा,"काठमाडौँ: राष्ट्रिय प्रजातन्त्र पार्टी (प्रजातान्त्रिक)ले मुलुकको सनातन धर्मसंस्कृति, मूल्यमान्यता तथा परम्परागत संस्थालाई समेट्ने भएको छ। आगामी मंसिरमा हुने प्रतिनिधिसभा र प्रदेशसभा निर्वाचनका लागि बुधबार सार्वजनिक गरिएको घोषणापत्रमा परम्परागत संस्थाको अर्थलाई प्रष्ट नपारिएको भए पनि सबै धर्मकाबीचमा समानता र पूर्ण धार्मिक स्वतन्त्रतासहितको हिन्दू राष्ट्रलाई नेपाली पहिचानका रुपमा लिइएको छ। सवल राष्ट्रियता, सुदृढ प्रजातन्त्र र नेपाली जनताको सम्मान, परम्परागत शक्तिको सम्मानसहितको बहुलवादी लोकतन्त्र, गरिबी र भ्रष्टाचारमुक्त, समृद्धिशाली र सुशासनयुक्त लोककल्याणकारी पहिचानलाई प्राथमिकतामा राखिएको छ। घोषणापत्रमा राष्ट्रनिर्माता पृथ्वीनारायण शाहलाई राष्ट्रिय विभूतिका रुपमा मान्यता दिँदै उनको जन्मदिन पुस २७ गते प्रत्येक वर्ष नेपालको राष्ट्रिय एकता दिवस मनाउने विषय पनि उल्लेख गरिएको छ। सार्वभौमिकता र राष्ट्रिय सुरक्षालाई सर्वोच्च प्राथमिकतामा राखिने र प्रदेशका सांस्कृतिक सम्पदाको संरक्षण एवं विकासका लागि प्रत्येक प्रदेशमा संस्कृति प्रवर्द्धन प्रतिष्ठान खोलिने उल्लेख छ। मानव संशाधनको विकासमा विशेष जोड दिई कूल गार्हस्थ्य उत्पादनको पाँच प्रतिशत यस क्षेत्रमा खर्च गरिनेछ। वित्तीय, बीमा, धितोपत्र र सहकारी क्षेत्रको विकास गर्ने कार्यलाई प्राथमिकता दिइनेछ। शिक्षा क्षेत्रको विकासका लागि राष्ट्रिय शिक्षा सुधार उच्चस्तरीय आयोग गठन गरिने र नेपाली अंग्रेजीबाहेक तेस्रो एक भाषा कक्षा १ देखि १० सम्म अनिवार्यरुपमा पठन पाठनको व्यवस्था गरिनेछ। स्वास्थ्य क्षेत्रको विकास गर्न प्रत्येक गाउँपालिकामा २५ श्ययासम्मका र नगरपालिकामा ५० श्ययासम्मका अस्पताल स्थापना गरिनेछ। कृषि, औद्योगिक र सेवामूलक व्यवसायमा आगामी पाँच वर्षमा कम्तीमा १५ लाख रोजगारी सिर्जना गरिनेछ। प्रदेश सरकार र केन्द्र सरकार सरकारअन्तर्गत निजामती सेवा, प्रहरी सेनाका साथै शिक्षण र अध्यापनका क्षेत्रमा थप पाँच लाख रोजगारीका अवसर सिर्जना गरिने घोषणापत्रमा उल्लेख छ। महिला सशक्तीकरण, अल्पसंख्यकको सुरक्षाको व्यवस्थालाई समेत प्राथमिकतामा राखिएको छ। यहाँ आज आयोजित कार्यक्रममा पार्टीका अध्यक्ष पशुपति शम्शेर राणाले मुलुकमा आसन्न चुनावका माध्यमबाट प्रतिनिधिसभा र प्रदेशसभाको गुणात्मक अभिवृद्धिले संघीय लोकतन्त्र सुदृढ हुने बताउँदै हिन्दू राष्ट्र र परम्परागत शक्तिलाई स्थापित गर्नका लागि आफ्नो दललाई मतदान गर्न जनतालाई आग्रह गरे। उनले पार्टीले लिएका आदर्शलाई स्थापित नगर्दासम्म अहिलेको संविधानमा आलोचनात्मक समर्थन रहने प्रष्ट पारे।"
सुरक्षास्थिति प्रभावकारी बनाउन प्रधानमन्त्रीको निर्देशन,"जनकपुरधाम: प्रधानमन्त्री शेर बहादुर देउवाले भयमुक्त भएर मतदान गर्ने वातावरण निर्माण गर्न सुरक्षा निकायलाई निर्देशन दिएका छन्। आसन्न प्रतिनिधि तथा प्रदेशसभाको निर्वाचनको सुरक्षा तयारीका सम्बन्धमा गृह मन्त्रालयले बुधबार जनकपुरमा आयोजना गरेको प्रदेश नम्वर २ का आठ जिल्लाको सुरक्षा गोष्ठीमा प्रधानमन्त्री देउवाले सुरक्षास्थितिलाई मजबुत बनाउन निर्देशन दिएका हुन्। प्रधानमन्त्री देउवाले भने, मतदाताहरुले आफ्नो ईच्छा अनुसारको पार्टी, व्यक्तिलाई भोट हाल्न पाउनु पर्ने उनीहरुको अधिकार हो। यसमा कुनै डरत्रास हुनु हुँदैन। कुनै प्रकारको दवाव, प्रभावबाट मुक्त भई भोट हाल्न पाउने वातावरणको सृजना गर्नु सुरक्षा निकायको प्रमुख जिम्मेवारी हो। निर्वाचन आयोगका प्रवक्ता सुधिरकुमार साहले प्रदेश नम्वर दुईमा स्थानीय तहको निर्वाचन शान्तिपूर्ण रुपमा सम्पन्न भएको उल्लेख गर्दै भने, आसन्न प्रदेश र संघीय निर्वाचन पनि शान्तिपूर्ण रुपमा सम्पन्न गर्न सुरक्षा निकाय चनाखो हुनु जरुरी छ। उनले आचारसंहिता कार्यान्वयनमा निर्वाचन आयोग कडाईका साथ प्रस्तुत हुने समेत स्पष्ट पारे। प्रदेश र प्रतिनिधि सभा निर्वाचनको लागि २ लाख ७२ हजार सुरक्षाकर्मी परिचालन गरिएको जनाइएको छ। गोष्ठीमा गृहसचिव, पूर्वाञ्चल क्षेत्रका क्षेत्रीय प्रशासक, मध्यमाञ्चल विकास क्षेत्रका क्षेत्रीय प्रशासक, प्रहरी महानिरीक्षक, सशस्त्र प्रहरी बल महानिरीक्षक, राष्ट्रिय अनुसन्धान विभागका मुख्य अनुसन्धान निर्देशक लगायतको सहभागिता रहेको छ।"
आचारसंहिता पालना गराउन दलीय संयन्त्र गठन,"भक्तपुर : मंसिर २१ गते हुने प्रतिनिधिसभा तथा प्रदेशसभा निर्वाचनको क्रममा आचारसंहिता पालना गर्न सहयोग, समन्वय र सहकार्य गर्न राजनीतिक दलसहितको संयन्त्र गठन गरिएको छ। भक्तपुरका प्रमुख जिल्ला अधिकारी द्रोण पोखरेलको संयोजकत्वमा जिल्लामा क्रियाशील राजनीतिक दलका जिल्ला प्रमुखहरू संयन्त्रमा रहेका छन्। प्रमुख निर्वाचन अधिकृतको कार्यालय एवं जिल्ला प्रशासन कार्यालयको अगुवाइमा सोमबार भएको सर्वदलीय बैठकले उक्त संयन्त्र गठन गरेको हो। संयन्त्रमा कांग्रेस भक्तपुर जिल्ला सभापति दुर्लभ थापा, एमाले जिल्ला अध्यक्ष राजेन्द्र राजथला र नेमकिपा जिल्ला अध्यक्ष न्हुछेभक्त फोजू सदस्य छन्। त्यस्तै, राष्ट्रिय जनमोर्चाका जिल्ला अध्यक्ष शिवहरि खनाल, नेकपा मालेका कुमार थापा, राप्रपा प्रजातान्त्रिकका जिल्ला अध्यक्ष रामशरण लामिछाने, नयाँ शक्तिका राष्ट्रशमशेर थापा, विवेकशील साझाका शशिविक्रम कार्कीलगायत पनि सदस्य छन्। माओवादी केन्द्रले भने संयन्त्रमा बस्ने नेताको नाम उपलब्ध गराइनसकेको प्रमुख जिल्ला अधिकारी पोखरेलले जानकारी दिए। उक्त बैठकमा उपस्थित माओवादी केन्द्रका सचिवालय सदस्य सुनील गोठेले उक्त संयन्त्रमा बस्ने प्रतिनिधिको नाम पछि उपलब्ध गराउने बताएका थिए। बैठकमा उपस्थित सम्पूर्ण दलका नेता तथा उम्मेदवारले निर्वाचन आचारसंहिता पालना गर्ने प्रतिबद्धता जनाएका छन्। संयन्त्रका संयोजक पोखरेलले दलहरूको प्रतिबद्धताकै आधारमा निर्वाचन आचारसंहिता पालना गर्न सहयोग, समन्वय र सहकार्य गर्न संयन्त्र निर्माण गरिएको बताए। मंसिर २१ गते हुने निर्वाचन स्वतन्त्र, निष्पक्ष, भयरहित एवं विश्वसनीय रूपमा सम्पन्न गर्न सम्पूर्ण दलका जिल्ला नेतृत्व र उम्मेदवारहरूले प्रतिबद्धता जनाएका छन्', प्रजिअ पोखरेलले भने, सोही प्रतिबद्धताअनुसार निर्वाचन आचारसंहिता पालना गर्नगराउन सहयोग, समन्वय र सहकार्य गर्न संयन्त्र गठन गरेका हौं।' बैठकमा मतदातालाई प्रभावित पार्न पैसा बाँड्नु निर्वाचन आचारसंहिता उल्लंघन हो कि होइन भनी प्रश्न गरिएको थियो। यदि, मतदातालाई प्रभावित गर्ने गरी पैसा बाँड्नु निर्वाचन आचारसंहिता उल्लंघन भए उक्त कार्य गर्ने उम्मेदवारमाथि कारबाही गर्न माग गरिएको थियो। बैठकमा विवेकशील साझाका नेता एवं भक्तपुर निर्वाचन क्षेत्र २ का उम्मेदवार शशिविक्रम कार्कीले मध्यपुर थिमीमा एमालेका प्रदेशसभा उम्मेदवार राजेन्द्रमान श्रेष्ठले स्थानीय भजनमण्डललाई पैसा बाँडेको भिडियोसहित प्रमाण पेस गरेका थिए। उनले उक्त पैसा बाँड्ने कार्यमा मध्यपुर थिमी नगर प्रमुख मदनसुन्दर श्रेष्ठले समेत अगुवाइ गरेकाले उक्त निर्वाचन आचारसंहिता उल्लंघन गर्ने उम्मेदवारलाई कारबाही गर्न प्रमुख निर्वाचन अधिकृत भोजराज शर्मा एवं प्रजिअ पोखरेलसमक्ष माग गरेका थिए। त्यस्तै, नयाँ शक्तिका नेता राष्ट्रशमशेर थापाले पैसा बाँडेर मतदाता किन्ने दल र त्यसका उम्मेदवारमाथि कारबाही नगर्ने भए निर्वाचन आचारसंहिता लागू गर्नुको औचित्य नभएको बताएका थिए। एमालेका उम्मेदवारले पैसा बाँडेको कुराले बैठक तातेपछि एमाले जिल्ला अध्यक्ष राजेन्द्र राजथलाले अमुक संस्थाले सहयोग बाँड्दा पुगेका आफ्ना उम्मेदवारलाई पैसा बाँडेको आरोप नलगाउन आग्रह गरेका थिए। बैठकमा निर्वाचन आचारसंहिता उल्लंघनबारे प्रमाणसहित आउँदा पनि मुख्य निर्वाचन अधिकृत एवं प्रजिअले आचारसंहिता उल्लंघन भएको भन्न सकेनन्। बैठकमा मुख्य निर्वाचन अधिकृतको कार्यालय र प्रहरी प्रशासनले एमाले उम्मेदवारले पैसा बाँडेको बारे आफूहरूलाई जानकारी नै नभएको प्रतिक्रिया दिएका थिए। जसले गर्दा निर्वाचन आचारसंहिता पालना हुने ग्यारेन्टी नभएको बैठकमा सहभागी अन्य दलका प्रतिनिधिले बताएका छन्। प्रमाणसहित निर्वाचन आचारसंहिताविपरीत पैसा बाँड्दा पनि मुख्य निर्वाचन अधिकृत एवं प्रजिअले त्यसलाई आचारसंहिता उल्लंघन हो भन्न सकेनन्', बैठकमा सहभागी राजमोका जिल्ला अध्यक्ष शिवहरि खनालले भने, त्यसैले पछि पनि निर्वाचन आचारसंहिता पालना हुने विश्वास छैन।' मुख्य निर्वाचन अधिकृतको कार्यालय र प्रहरी प्रशासनले दलबाट प्रतिबद्धता खोजेका थिए, सोहीअनुसार दलका प्रतिनिधिले प्रतिबद्धता जनाएको उनको भनाइ थियो।"
के छ कांग्रेस र वाम गठबन्धनको घोषणापत्रमा अन्तर?,"काठमाडौं : बेघरवारलाई घरघडेरी, बेरोजगारलाई काम, जोताहालाई खेतबारी, हेपिएकालाई मान ! अहिलेका मुख्य राजनीतिक दलले ०४८ सालमै पाँच वर्षभित्र जनताको जीवनस्तर उकास्न यस्तै आकर्षक चुनावी नारा अगाडि सारेका थिए । २६ वर्षअघि सारिएका कतिपय यस्ता नारा राजनीतिक दलको चुनावी घोषणामा सीमित बने । अहिले पनि दलहरूले त्यही नाराको आधारभूत अन्तरवस्तुलाई नै फरक शब्दजालमा पस्किएर चुनावी नारा बनाइरहेका छन् । निर्वाचनको सम्मुखमा घोषणा गरिने दलहरूको चुनावी घोषणापत्रमा त्यस्तै नारा समेटिएका छन् । मुख्यगरी कांग्रेस नेतृत्वको लोकतान्त्रिक गठबन्धन र एमालेमाओवादीको नेतृत्वको वाम गठबन्धनका चुनावी घोषणापत्रमा धेरैजसो विषय पुरानै योजना समेटिएका छन् । पछिल्लो १० वर्षमा १० वटा सरकार बने । सरकारमा कांग्रेस, एमाले र माओवादी मुख्य दलका नेताले नै नेतृत्व गर्ने र सरकारमा सहभागी हुने अवसर पनि पाए । तैपनि, आधारभूत अधिकारमा गुणात्मक फड्को जनताले महसुस गर्न पाइरहेका छैनन्। अस्थिर राजनीतिका कारण कुनै पनि सरकारले लगातार दुई वर्षसम्म काम गर्न नपाएको कारण योजना कार्यान्वयन गराउन नसकेको नेताले बताउने गरेका छन् । यसले गर्दा पनि विगतका आफ्नै योजना दलहरूले सम्झेको देखिँदैन ।निर्वाचनको मुखमा अहिले पनि दलहरूले महत्र्वाकांक्षी योजना अगाडि सारेका छन् । नारा निकै आकर्षक र सजिसजावटयुक्त छन् । तीमध्ये प्रमुख यस्ता छन् । तीन वर्षमा विद्युतीय साधन ! आसन्न प्रदेश तथा प्रतिनिधिसभा निर्वाचनका लागि दलहरूले सार्वजनिक गरेको घोषणापत्रमा यो विषयमा प्रमुखतासाथ उठाएका छन् ।वाम गठबन्धनले आगामी ३ वर्षभित्र काठमाडौं उपत्यकाभित्र विद्युतीय सवारीसाधन मात्र उपयोग गर्ने गरी कार्ययोजना अगाडि सारेको छ । कांग्रेसले पनि यो योजनालाई घोषणापत्रमा छुटाएको छैन । उसले पनि पर्यटकीय सहरमा शतप्रतिशत र अन्यमा बहुसंख्यक सवारीसाधन १० वर्षभित्र सञ्चालन गर्ने कार्यक्रम अगाडि सारेको छ । कृषि नीति, सामन्ती भूस्वामित्वको अन्त्य, पूर्वाधार विकास, कृषि, सिँचाइ, उद्योगजस्ता विषयमा दलले निकै महत्र्वाकांक्षी योजना अगाडि सारेका छन्। कुन दलका कस्ता योजना ? राजनीतिक पार्टी र प्रवृत्ति वाम गठबन्धन राष्ट्रिय राजनीति दुई प्रवृत्तिमा ध्रुवीकृत । एउटा प्रवृत्तिको नेतृत्व माओवादी केन्द्रसहित एमालेले र अर्को प्रवृत्तिको कांग्रेसले नेतृत्व । कांग्रेस नेतृत्वको धार सामन्ती निरंकुशतन्त्र र वैदेशिक एकाधिकार पुँजीवादसँग सम्झौतापरस्त र आत्मसमर्पणवादी, मूल चरित्र कम्युनिस्टविरोधी, श्रमजीवी जनताविरोधी र लोकतन्त्रलाई निहित स्वार्थअनुरूप परिभाषित गर्ने खालको छ । कांग्रेस एमाले राष्ट्रिय एकता र समृद्धिको बाधक पार्टी । प्रतिस्पर्धी पार्टीप्रति निरन्तर असहिष्णु र आक्रामक । माओवादी केन्द्र अस्थिर राजनीतिको लाभ खोज्ने अवसरवादी प्रवृत्तिको पार्टी । आधारभूत लोकतान्त्रिक मूल्यमान्यता र शासन प्रणालीलाई संशोधन गर्दै प्रत्यक्ष राष्ट्रपतीय प्रणालीका माध्यमबाट सत्ता नियन्त्रण गर्ने र नेपालमा साम्यवाद स्थापना गर्ने उद्देश्य बोकेको गठबन्धन । यसले संघीय समावेशी लोकतन्त्रको आधारभूत संरचना र अधिकार भत्काउने र अपहृत गर्ने नियत बोकेको। अन्तर्राष्ट्रिय सम्बन्ध वाम गठबन्धन राष्ट्रिय हित, स्वाधीनता र सार्वभौमसत्ताको रक्षा गर्दै छिमेकी एवं सबै मित्रराष्ट्रसँग संयुक्त राष्ट्रसंघको बडापत्र, पञ्चशील र असंलग्नताका सिद्धान्तअनुरूप सुमधुर सम्बन्ध कायम गर्ने, स्वतन्त्र परराष्ट्र नीति अवलम्बन गर्दै आन्तरिक मामिलामा बाह्य हस्तक्षेपलाई अस्वीकार गरिने, हीनताबोध र आत्मसमर्पणवादी मान्यतालाई निरुत्साहित गर्ने । सन् १९५० को सन्धिलगायत सबै असमान सन्धिसम्झौताको पुनरवलोकन गरी राष्ट्रिय हित र आवश्यकताअनुरूप प्रतिस्थापन गरिने । कांग्रेस छिमेकी मुलुकसँग राष्ट्रिय पुनर्जागरण र नयाँ अन्तर्राष्ट्रिय पहिचानका लागि भरपर्दाे मित्र र सहयोगी । दुवै मुलुकसँग मैत्रीपूर्ण र सम्मानजनक सम्बन्ध, लगानी र व्यापारमा विस्तार, ऊर्जा, पर्यटन, यातायात र सञ्चारको बाधारहित सञ्जालका माध्यमबाट नेपालको समृद्धि र पुनर्जागरणको युग प्रारम्भ गराउने संकल्प । आर्थिक वृद्धि वाम गठबन्धन ५ वर्षभित्र नेपाललाई विकासशील राष्ट्रको पंक्तिमा पुर्याउने र १० वर्षभित्र प्रतिव्यक्ति आय कम्तीमा ५ हजार अमेरिकी डलर पुग्ने गरी आर्थिक वृद्धिलाई १० प्रतिशतभन्दा माथि पुर्याउने । कांग्रेस ५ वर्षभित्र नेपाली अर्थतन्त्रको आकार प्रचलित मूल्यमा ५० खर्ब र प्रतिव्यक्ति औसत वार्षिक आय १ लाख ५० हजार रुपैयाँभन्दा बढी हुने गरी अर्थतन्त्रलाई गतिशील बनाउने । कल्याणकारी राज्य र सामाजिक सुरक्षा वाम गठबन्धन सामाजिक सुरक्षाभत्ता मासिक ५ हजार रुपैयाँ पुर्याउने, ६५ वर्ष उमेर पुगेका ज्येष्ठ नागरिकलाई सबै किसिमका यातायात भाडामा २५ प्रतिशत र ७५ वर्ष उमेर पुगेका ज्येष्ठ नागरिकलाई ५० प्रतिशत छुटको व्यवस्था गरिने, ज्येष्ठ नागरिकलाई निःशुल्क वि श्राम, अध्ययन, खेलकुद र मनोरञ्जनको सुविधा उपलब्ध गराउने, सरकारी अस्पतालमा सुत्केरी हुने आमा र जन्मिने शिशुको पोषण र न्यानो कपडाका लागि एकमुष्ट ५ हजार भत्ता र रोजगारमा संलग्न महिलालाई १४ साताको सुत्केरी बिदा दिइने, गाउँसहरमा सहकारी घरघरमा रोजगारी सिर्जना गरिने, देशभित्रै उच्च रोजगारी सिर्जना गरी गरिबी र पछौटेपना हटाउने । कांग्रेस आगामी १० वर्षमा पर्यटन क्षेत्रमा देशभित्रै लाखौं रोजगारीको अवसर सिर्जना गर्ने, गरिबका लागि सय दिनको रोजगारीको ग्यारेन्टी गर्ने, युवा जनशक्तिलाई उपयोग गर्दै राष्ट्रिय पुनर्जागरणको नयाँ युग सुरु गर्ने, एक परिवारएक रोजगार, युवाको लक्ष्यसीप र दक्ष जस्ता नीति र कार्यक्रमलाई अभियानका रूपमा स्थानीय सरकारका माध्यमबाट अगाडि बढाउने, १० वर्षभित्र गरिबीलाई ३ प्रतिशतमा झारिने, युवा स्वयंसेवा र बेरोजगार भत्ताको व्यवस्था गरिने । आधुनिक राजधानी वाम गठबन्धन काठमाडौं, ललितपुर र भक्तपुर जिल्लालाई एकीकृत सहरका रूपमा विकास गर्ने र सांस्कृतिक मौलिकता र आधुनिकताको संयोजनको नमुना बनाइने, टिस्टुङ, कुलेखानी, बैरेनी र नौबिसे, त्रिशूली उपत्यका, मेलम्ची, इन्द्रावती उपत्यका र दोलालघाट, पाँचखाल, भकुन्डेबेंसी, बनेपा, धुलिखेल र पनौतीसहित समावेश गरी बृहत्तर राजधानी उपसहर क्षेत्रमा विकास गर्ने । कांग्रेस काठमाडैाँ उपत्यकालाई स्वच्छ, सुरक्षित, सुव्यवस्थित, सुन्दर र समृद्ध राष्ट्रिय राजधानी बनाउन सडक विस्तारका लागि कम्तीमा ३ अर्ब प्रतिवर्ष लगानी गरिने, प्रत्येक घरमा निरन्तर खानेपानीको आपूर्ति सुनिश्चित गर्ने, नुवाकोटको विदुर, धादिङको गजुरी, काभ्रेको बनेपाधुलिखेलपनौती र मकवानपुरको हेटैाँडालाई काठमाडौं उपत्यकासँग द्रुतमार्गले जोडी काठमाडौंको स्याटेलाइट सहरका रूपमा विकास गरिने । सक्षम प्रदेश : अधिकारसम्पन्न स्थानीय सरकार वाम गठबन्धन आगामी पाँच वर्षसम्म प्रदेश र स्थानीय तहमा पूर्वाधार विकासका लागि राष्ट्रिय राजस्वको ५० प्रतिशत हिस्सा उपलब्ध गराइने, प्रत्येक प्रदेशमा न्यूनतम एक विश्वविद्यालय र प्राविधिक तथा व्यावसायिक महाविद्यालय सञ्चालन गरिने कांग्रेस प्रादेशिक राजधानी तय हुने स्थानमा योजनाबद्ध सहरी पूर्वाधार विकास गरी आधुनिक सहर निर्माण गरी निश्चित विशेषतायुक्त आर्थिक इकाइका रूपमा विकास गरिने, स्थानीय तहका भाषा, साहित्य, कला, संस्कृति, दर्शन, इतिहास, गीत, संगीत आदिको उत्थान एवं प्रवद्र्धन गर्न प्रत्येक प्रदेशमा प्रज्ञाप्रतिष्ठान गठन गरिने । आगामी १० वर्षभित्र मुख्य १० काम वाम गठबन्धन कृषि उत्पादकत्व दोब्बर  प्रतिव्यक्ति आय कम्तीमा ५ हजार अमेरिकी डलर  नेपाललाई रसायन र विषादीमुक्त (अर्गानिक) मुलुक घोषणा  १५ हजार मेगावाट विद्युत् उत्पादन  ठूला जलविद्युत् परियोजना कार्यान्वयन  भूपरिवेष्ठित मुलुकको अधिकार प्रयोग गरी नेपाली ध्वजावाहक पानीजहाज सञ्चालन  अहिलेसम्म निर्माण भएका सबै सडक निर्माण सम्पन्न  ५० लाख पर्यटक पुर्याउन प्रचारप्रसार, बजार प्रवद्र्धन, पूर्वाधार निर्माण  १० लाखलाई रोजगारी दिन उद्योग स्थापना  विसं २०९९) सम्ममा नेपाललाई समुन्नत राष्ट्रको स्तरमा पुर्याउने कांग्रेस  फराकिलो आर्थिक वृद्धि हासिल गरी अर्थतन्त्रको आकार १०० खर्ब हाराहारीमा पुर्याउने  लाखौंलाई रोजगारी  वार्षिक १ खर्बदेखि ५ खर्ब बराबरको विदेशी प्रत्यक्ष लगानी भित्र्याउने  कुपोषण र भोकमरी निर्मूल  अनौपचारिक क्षेत्रका श्रमिकलाई निवृत्तिभरणको व्यवस्था  १५ हजार मेगावाटभन्दा बढी ऊर्जाको उत्पादन  स्वच्छ ऊर्जामा आधारित वातावरणमैत्री अर्थतन्त्र  काठमाडौंमधेस एक्सप्रेसवेलगायत ४ देखि ६ लेनका १०० किमिभन्दा बढी दु्रतमार्ग  ५०० किमिभन्दा बढी रेल्वे लाइन  ५० हजारभन्दा बढी किमि कालोपत्रे सडक सञ्जाल  ५ वटा अन्तर्राष्ट्रिय विमानस्थल निर्माण  प्रत्येक वर्ष ३२ लाखभन्दा बढी पर्यटक नेपाल भित्र्याउने  ५० लाख नेपालीलाई पर्यटन उद्योगमा रोजगारी  १८ लाख हेक्टरभन्दा बढी खेतीयोग्य जमिनमा बाह्रै महिना सिँचाइ  प्रमुख तरकारी र खाद्यान्नमा नेपाल आत्मनिर्भर  ७५ प्रतिशत जनतालाई आधुनिक सहरमा बसोवास  लोकतन्त्रको जगमा समावेशी, न्यायपूर्ण, भ्रष्टाचाररहित शासन व्यवस्था"
काठमाडौं४ मा गगन र राजनको अग्निपरीक्षा,"काठमाडौं : पहेँलपुर माला, खादा र अबिर हेर्दा लाग्छ जितहारै छिनोफानो भइसक्यो, तर कांग्रेस नेता गगन थापाको अनुहारमा झल्किने मानसिक दबाबले त्यसो भन्दैन । वाम गठबन्धनबाट अघि सारिएका रैथाने एमाले नेता राजन भट्टराई उनीसँग भिड्न तयार छन् । आआफ्ना दलभित्र भविष्य ठानिएका दुई युवाको भिडन्तले काठमाडौं४ को चुनावी माहोल खास बन्दै छ । गगनको क्षेत्रमा राजन भिड्दै, केही साताअघि एउटा अनलाइनको समाचार लिंक फेसबुकमा सेयर गरेर भट्टराई आफैंले ब्यालेट वार सुरु भएको घोषणा गरेका थिए । सायद यही बुझेर हुनुपर्छ, कार्यकर्ताको चुस्त व्यवस्थापनमा माहिर मानिने थापाले अघिल्लो चुनावभन्दा यसपल्ट प्रचार रणनीति अझै आक्रामक बनाएका छन् । मंगलबार सिफल चउरका मतदातासामु हात जोड्दै गर्दा उनले त्यसको प्रस्टै छनक दिए । चुनावमा अरू पनि छन्, तर हामी (कांग्रेस र एमाले) यहाँ करिब दुईवटा पार्टीजस्तै देखिएका छौं, थापाले भने, तर मेरो जित निश्चित छ, पहिले पनि कांग्रेसभन्दा बाहिरका मतदाताको स्नेहले मैले जितेको हुँ । त्यसलाई कायमै राख्ने मेरो कोसिस हुनेछ । थापाले एक चरण सभा र घरदैलो भ्याइसक्दा भट्टराई अझै वाम गठबन्धनका आन्तरिक भेट र भेलामै सीमित छन् । माओवादीलगायत वामपन्थीको गठजोडले उनमा आत्मविश्वास बढेको देखिएको छ । थापाले भट्टराईको व्यक्तित्वभन्दा एमालेको राजनीतिक प्रभाव बढ्ता हाबी हुन सक्ने आकलनसहित त्यसको खण्डन गर्दै थिए । पञ्चायतको चुनाव भएको भए पो व्यक्तिका प्रभावलाई प्राथमिक मान्न सकिन्थ्यो, बहुदलीय व्यवस्थामा जनताले पार्टी निर्णयको प्रभावकारिता र प्रस्टता हेर्छन्, भट्टराईले भने, यतिउति भोट भन्दिनँ तर सुविधाजनक अन्तरले जित्छु । उनले राजनीतिक अस्थिरताले प्रजातन्त्रका ३० वर्ष खेर गएको भन्दै अब वामपन्थी गठबन्धनका उम्मेदवारलाई जिताउनुपर्ने अपिल गरे । विद्यार्थी राजनीतिको जगमा उदाएका थापा र भट्टराई दुवैलाई राष्ट्रिय चर्चामा ल्याउने संयोग एउटै थियो २०५९ मा राजा ज्ञानेन्द्रको शाही प्रतिगमन । थापा नेविसंघ महामन्त्री थिए, भट्टराई अनेरास्ववियु विदेश विभाग प्रमुख । त्यसबीच थापा मूलधारको कांग्रेस राजनीतिमा छिटोछिटो उक्लिए । गणतन्त्रको स्वर मुखर गर्दा राजद्रोह र पार्टी कारबाही भोगेका थापाले त्यसैकारण राष्ट्रिय चर्चा पाए । पछिल्लो कांग्रेस महाधिवेशनमा बीपी कोइरालापुत्र शशांकविरुद्ध महामन्त्रीमा उल्लेख्य भोट पाउनुले उनीप्रतिको कार्यकर्ता लगाव पुष्टि हुन्छ । १८ औं कांग्रेस महाधिवेशनमा सर्वाधिक भोट पाउने थापाले दोस्रो संविधानसभा चुनावमा एमाले उम्मेदवार निर्मल कुइँकेललाई १३ हजार र हालका उपराष्ट्रपति नन्दकिशोर पुनलाई १६ हजार मतान्तरले हराएको खबर चर्चामा रह्यो । थापाजति आमचर्चा नबटुले पनि भट्टराईको ट्र्याक रेकर्ड कमजोर छैन । जवाहरलाल नेहरु विश्वविद्यालय, नयाँदिल्लीबाट अन्तर्राष्ट्रिय सम्बन्धमा पीएचडी उनी एमालेका महत्वपूर्ण नीति निर्माणमा पछिल्ला दिनहरूमा नछुटाइने नाम हुन् । माधव नेपाल सरकारमा प्रधानमन्त्रीका विदेश मामिला सल्लाहकार उनी हाल सन् १९५० को नेपालभारत सन्धि पुनरवलोकन गर्न गठित उच्चस्तरीय विज्ञ टोलीका सदस्य पनि छन् । थापासँग यसअघि लड्ने एमाले र माओवादी प्रतिस्पर्धीका तुलनामा उनी बलियो सार्वजनिक छवि बनाएका प्रतिस्पर्धी हुन् । पछिल्ला वर्षहरूमा उठेका राष्ट्रिय मुद्दामा एमाले नेतृत्वले लिएको अडान, अनि भर्खरैको काठमाडौं महानगर चुनावमा एमालेका पक्षमा देखिएको जनमत भट्टराईका लागि सहज बन्न पुगेको छ । ०७० को चुनावलाई आधार मान्ने हो भने एमाले र माओवादी दुवैको मत जोड्दा पनि थापाजति पुग्दैन तर वैशाखको स्थानीय चुनाव नतिजा हेर्दा काठमाडौं४ मा पर्ने अधिकांश वडामा कांग्रेसभन्दा एमाले उम्मेदवारले जितेका छन् । काठमाडौं महानगरका चार तथा बूढानीलकण्ठ नगरपालिकाअन्तर्गतका आठ वडा काठमाडौं ४ मा पर्छन् । संविधान निर्माणयता राष्ट्रिय राजनीतिमा निरन्तर एमाले पकड चिर्न थापालाई सहज हुने छैन। उनी आफैं सकार्छन्, राष्ट्रिय राजनीतिक मुद्दामा मेरो पार्टीले लिएका कतिपय नीतिनिर्णयबारे जनतामा असन्तुष्टि छ भन्ने म स्विकार्छु, मलाई आजैको घरदैलोमा पनि यो कुरा दर्जनौंले भनिसक्नुभयो । यसर्थ थापासँग दलभन्दा व्यक्तित्वको ओज चुनावी जितको मुख्य अस्त्र बन्न जाने पक्का छ । भट्टराईले पनि थापाको यही कमजोरीलाई समाएर प्रचारमा जाने रणनीति बनाएका छन् । त्यसलाई चिर्न थापाले आफू पुष्पकमल दाहाल मन्त्रिपरिषद्मा स्वास्थ्यमन्त्री छँदा लिएका विपन्न र गरिबलाई छुने सार्वजनिक स्वास्थ्य नीतिलाई चुनावी प्रचारमा लगिरहेका छन् । उनले सार्वजनिक शिक्षा र स्वास्थ्यको पक्षमा आफ्नो प्रतिबद्धता नछुटाई भन्ने गरेका छन् । राजधानी सहरमा जबर्जस्त छाप छाड्दै गरेको विवेकशील साझा पार्टीलाई दुवै उम्मेदवारले कम आँकेका छैनन् । अन्य दलका पनि उम्मेदवार मैदानमा उभिएका छन् । थापा र भट्टराई दुवैलाई आफ्नो प्रधान शत्रु भने राम्रैसँग थाहा छ । भट्टराईका शब्दमा थापा चुनौतीपूर्ण प्रतिस्पर्धी हुन् । तैपनि, उनी जनताबीच गएर सोध्ने पक्षमा छन्, ८ वर्ष सांसद भएर थापाजीले यो क्षेत्रका लागि के गर्नुभयो ? थापा पनि के कम । अस्तिदेखि घरदैलोमा सोध्न थालिसके, अस्ति पनि सांसद हुनुहुँदोरहेछ, भट्टराईजी । यो क्षेत्रका जनतालाई किन थाहा भएन, उहाँ पनि यो क्षेत्रकै सांसद हुनुहुन्छ भनेर ? दोस्रो संविधानसभामा विज्ञहरूका लागि छुट्याइएको २६ सिटमध्ये एकमा लगिएका भट्टराई प्रत्यक्ष निर्वाचित थापाले विकास योजनामा सल्लाह, परामर्श नगरी एकलौटी गरेको आरोप लगाउँछन् । उनी भन्छन्, ३ करोड रुपैयाँको सांसद विकास कोषमा आफू अनुकूलका योजना लैजानुभयो, जनताले आफ्नो जीवनसँग जोडिनेगरी परिवर्तनको अनुभूति १० वर्षयता गर्न पाएका छैनन् । थापा भने निर्वाचन क्षेत्रको बजेटबारे कुनै विवाद नभएको क्षेत्र आफ्नो मात्रै भएको दाबी गर्छन् । राजनजी विद्वान् नेता हुनुहुन्छ, उहाँसँग शिक्षा, स्वास्थ्यजस्ता राष्ट्रिय मुद्दामा बहस गर्न पाए हुन्थ्यो तर उहाँले मलाई वडाध्यक्षको तहमा ल्याइदिनुभयो, गगन आरोप लगाउँछन्, राजनजी एमालेभित्रको राम्रै युवा नेता हो तर आफू चार वर्ष सांसद भइसकेको यथार्थलाई बिर्सेर नयाँ मानिस मैदानमा आएझैं गरेर प्रस्तुत गर्नुभयो । थापाका पुराना टाउको दुखाइ सकिएका छन्, नयाँ सुरु भएका छन् । दोस्रो संविधानसभा चुनावमा यसै क्षेत्रबाट लड्दै गर्दा उनलाई सुप्रभा घिमिरे बागी उठेकी थिइन् भने आफ्नै उपल्लो तहका नेताहरूले असहयोगी व्यवहार देखाएका थिए । त्यो झन्झटबाट उनी मुक्त भए पनि यसबीचमा विवेकशील साझा पार्टी जोडतोडसाथ सतहमा आएको छ । वैशाखको स्थानीय चुनावमा काठमाडौं महानगरमा एमालेले ६४ हजार, कांग्रेसले ४५ हजार मत पाउँदा विवेकशीलले पाएको २३ हजार र साझा पार्टीले पाएको १८ हजार मत उल्लेख्य थियो । हाल ती दुई पार्टीको एकता भइसकेको छ । थापा आफैं स्विकार्छन्, विवेकशील साझाले अपिल गर्ने वर्ग र मैले अपिल गर्ने वर्ग एउटै हो, त्यसैले उहाँहरूले पाउन सक्ने मतलाई कम आँक्दिनँ । बरु उनी वाम गठबन्धनको बाहिर हल्ला भएजति प्रभाव नहुने, बरु उल्टै माओवादी तप्काले आफूलाई भोट हाल्ने दाबी गर्छन् । थापा थप्छन्, किनकि विगतमा मैले उठाएका गणतन्त्र, संघीयता, समानुपातिक प्रतिनिधित्वजस्ता मुद्दा उहाँहरूको आन्दोलनसँग जोडिन्छन् ।"
