शीर्षक,विवरण
क्रिकेटमा सफलतासँगै चुनौती,"आन्तरिक विवादका कारण लामो समयदेखि नेपाली क्रिकेट अन्तर्राष्ट्रिय क्रिकेट काउन्सिल (आईसीसी) को निलम्बनमा रहे पनि त्यसले हाम्रा खेलाडीको आत्मविश्वास भने डग्मगाएको छैन। हाल नामिबियामा जारी आईसीसी विश्व क्रिकेट लिग डिभिजन २ प्रतियोगितामा खेलाडीले गरेको अविश्वासिलो प्रदर्शन त्यसैको पछिल्लो उदाहरण हो। आईसीसीबाट घरेलु क्रिकेटको नेतृत्वदायी निकाय नेपाल क्रिकेट संघ (क्यान) निलम्बनमा रहँदा त्यसको प्रत्यक्षपरोक्ष प्रभाव खेलाडीमा पर्नु स्वाभाविक हो। डिभिजन २ जस्तो महत्वपूर्ण प्रतियोगिताको तयारीमा समेत त्यसको असर देखिएको यथार्थ कसैबाट लुकेको छैन। यसअघि नै एकदिवसीय विश्वकपको समेत अनुभव बटुलिसकेको क्यानडा, केन्या, संयुक्त अरब इमिरेट्सजस्ता प्रभावशाली राष्ट्र लामो समयदेखि डिभिजन २ को तयारीमा व्यस्त रहँदा क्यान निलम्बनको मारमा परेका हाम्रा खेलाडी भने घरभित्रै पनि उपयुक्त तयारीको अवसरबाट वञ्चित हुनुपर्ने बाध्यता अर्को कटु यथार्थ हो। यी विषम परिस्थिति हुँदाहुँदै पनि हाम्रा खेलाडीले नेपाली क्रिकेटको भविष्यसँग जोडिएको डिभिजन २ प्रतियोगितामा क्यान निलम्बनका कारण सृजित अप्ठ्यारो परिस्थितिको छायालार्ई आफ्नो प्रदर्शनमा हावी हुन दिएनन्। त्यसैको प्रतिफल हो, नेपाली क्रिकेट आज सफलताको यस्तो बिन्दुमा उक्लिएको छ, जहाँ उभिएर हामी उज्ज्वल भविष्यको सपना देख्न सक्ने अवस्थामा छौं। डिभिजन १ बाट डिभिजन २ मा झरेको दुई महिनापछि नै हामी पुनः आफ्नै पौरखले डिभिजन १ मै फर्कन सफल भएका छौं। त्योभन्दा ठूलो कुरा, बुधबारको खेलमा क्यानडाजस्तो बलियो प्रतिद्वन्द्वीलाई जिल्याउँदै हामी सन् २०१९ मा इङ्ल्यान्ड र वेल्सले संयुक्त रूपमा आयोजना गर्ने एकदिवसीय विश्वकप क्रिकेटको अन्तिम चरणको छनोट प्रतियोगितामा स्थान बनाउन सफल भएका छौं। छनोट चरण पार गर्दै नेपाली क्रिकेटले एकदिवसीय क्रिकेटमा हात पारेको यो हालसम्मकै सबैभन्दा ठूलो सफलता हो। सिंगो राष्ट्रले गौरव गर्नलायक यो सफलताका लागि हाम्रा खेलाडी बधाइका पात्र भएका छन्। तर अगाडिको यात्रा अझ चुनौतीपूर्ण छ। खेलाडीको अथक परि श्रमपछि यतिबेला नेपाली क्रिकेट जुन उचाइमा पुगेको छ, त्योभन्दा अगाडि बढ्न खेलाडीको एक्लो प्रयास मात्र पर्याप्त हुँदैन। त्यसका लागि ठोस सरकारी प्रतिबद्घता त चाहिन्छ नै, सँगसँगै लामो समयदेखि आपसी स्वार्थ र आन्तरिक विवादमा अल्झिएको घरेलु क्रिकेटको नेतृत्वदायी निकाय क्यानले समेत स्पष्ट र दीर्घकालीन योजनासहित बढ्ने वातावरण बनाउन सक्नुपर्छ। त्यसका लागि आईसीसीबाट क्यानमाथि लगाइएको निलम्बन फुकुवा गराउन सबै पक्ष हातेमालो गरेर बढ्नु सबैभन्दा पहिलो सर्त हो। खेलाडीले हासिल गर्ने सफलतामा गौरव गर्न सम्बद्घ निकायले त्यस्तो वातावरण बनाउन सक्नुपर्छ। सबैभन्दा पहिले यो दायित्वबोध सरकार, राष्ट्रिय खेलकुद परिषद् र क्यानलाई नै हुनुपर्छ, अन्यथा नेपाली क्रिकेटको यात्रा भविष्यमा पनि डिभिजन १ देखि २ र पुनः २ देखि डिभिजन १ को ओहोरदोहोरमै सीमित रहने पक्का छ। एक महिनापछि हामीले सन् २०१९ को विश्वकपका लागि अन्तिम चरणको छनोट खेल्नेछौं। पक्कै पनि आगामी मार्चमा जिम्बाब्बेमा हुने अन्तिम चरणको छनोटमा हामीले आफूभन्दा निकै शक्तिशाली प्रतिद्वन्द्वीहरूसँग सामना गर्नुपर्ने हुन्छ। अन्तिम चरणको छनोट प्रतियोगिता हाम्रा अगाडि विश्वकपको उपाधिसमेत जितिसकेको टेस्ट मान्यताप्राप्त वेस्ट इन्डिजसँगै जिम्बाब्बे, आयरल्यान्ड, अफगानिस्तान, नेदरल्यान्ड्स, स्कटल्यान्ड, पपुवान्युगिनी, हङकङ र यूएई तगारोका रूपमा उभिनेछन्। विश्वकप छनोट प्रतियोगितामा स्कटल्यान्ड, पपुवान्युगिनी, हङकङ र यूएईमध्ये शीर्ष तीनभित्र अटाउन सके नेपालले आईसीसीबाट चार वर्षका लागि पहिलोपटक एकदिवसीय टोलीको मान्यता प्राप्त गर्नेछ। हामीलाई अहिलेको प्रतिबद्घता, लगानी, परि श्रम र वातावरण पर्याप्त छैन। यसका लागि सबैभन्दा पहिले खेल पदाधिकारीको आपसी द्वन्द्वबाट सृजित परिस्थितिले दिने मानसिक तनावबाट खेलाडीलाई मुक्त बनाउनु आवश्यक छ। सँगसँगै खेलाडीलाई पर्याप्त सुविधा उपलब्ध गराएर निरन्तर रूपमा आन्तरिक र वैदेशिक प्रशिक्षणमा व्यस्त बनाउन सक्नुपर्छ।"
ऊर्जामन्त्री हुँदा कोट र पाइन्टमा शपथ लिएका शाही मुख्यमन्त्री हुँदा दौरा सुरुवालमा सजिए,"सुर्खेत : माओवादीका अधिकांश नेताले औपचारिक पोसाकमा कोट र पाइन्ट नै रोज्दै आएका छन्। विगतमा माओवादी मन्त्रीहरूले दौरा र सुरुवालमा शपथ नलिँदा चर्चाको विषय नै बन्यो। तर, प्रदेश ६ को मुख्यमन्त्री बनेपछि माओवादी नेता महेन्द्रबहादुर शाहीले भने पहिलो पटक दौरा र सुरुवालमा सजिएर पद तथा गोपनीयताको शपथ लिएका छन्। यसअघि ऊर्जामन्त्री हुँदा उनले कोट र पाइन्टमै शपथ लिएका थिए। औपचारिक पोसाकमा कोट र पाइन्ट नै रोज्दै आएका शाही शुक्रबार भने एकाएक दौरा र सुरुवालमा देखिए। वीरेन्द्रनगरस्थित प्रदेश प्रमुखको कार्यालयमा आयोजित शपथ ग्रहण समारोहमा मुख्यमन्त्री शाहीलाई दौरा, सुरुवाल, कोट र ढाकाटोपीमा सजिएको देखेपछि माओवादी कार्यकर्ताहरू आश्चर्यमा परे। माओवादी कार्यकर्ताहरू मात्र होइन, उपस्थित सबैको ध्यान मुख्यमन्त्री शाहीको पोसाकमै केन्द्रित भयो। एकाएक दौरा र सुरुवालमा सजिएर मुख्यमन्त्री शाहीले आफ्नो पद तथा गोपनीयताको शपथ लिएका हुन्। नवनियुक्त मुख्यमन्त्री शाहीलाई प्रदेश प्रमुख दुर्गाकेशर खनालले शपथ दिलाएका थिए। बिहीबार मात्र मुख्यमन्त्री नियुक्त भएका शाहीले शपथ ग्रहणसँगै आफ्नो पदभारसमेत सम्हालेका छन्। शपथलगत्तै मुख्यमन्त्री तथा मन्त्रिपरिषद् कार्यालयमा पुगेका उनले यो प्रदेश स्थापनाको क्रममा सुर्खेत र जुम्लामा मारिएका चार सहिदहरूप्रति श्रद्धाञ्जलि व्यक्त गर्दै तस्बिरमा माल्यार्पण गरेका थिए। आफ्नो पदभार ग्रहणपछि मुख्यमन्त्री शाहीले प्रदेश ६ को समृद्धिका लागि विशेष गुरुयोजना निर्माण गर्ने बताए। सबैभन्दा पछाडि स्थापना भएको प्रदेश ६ को समृद्धिका लागि प्रदेश सरकारले योजनाबद्ध रूपमा काम गर्ने उनले बताए। शुक्रबारै वाम गठबन्धनले मन्त्रिपरिषद् विस्तार गर्ने भने पनि त्यसो हुन नसकेपछि मुख्यमन्त्री शाहीले मात्र शपथ लिएका हुन्। आजै(शुक्रबार) सबै मन्त्रीसहित शपथ लिने योजना थियो, तर त्यो सम्भव भएन, मुख्यमन्त्री शाहीले भने, आइतबार मन्त्रिपरिषद् विस्तार हुनेछ, त्यसपछि पहिलो बैठक बसेर सरकारका प्राथमिकता सार्वजनिक गर्नेछौं। आन्दोलनबाट स्थापना भएको प्रदेश ६ को विकास र समृद्धिका लागि धेरै चुनौती रहेको उनको भनाइ छ। तर प्रदेश समृद्धिका लागि सबैसँग हातेमालो गरेर सम्भावनाहरूको खोजी गर्ने पनि उनले बताए। विकास र समृद्धिको सम्भाव्यता अध्ययन गरेर यो प्रदेशलाई अभाव र गरिबीबाट मुक्त गर्ने उनले दाबीसाथ बताए। उनले अब प्रदेश अनुदान र दाताको भरमा मात्र सञ्चालन हुन नसक्ने भन्दै आत्मनिर्भरताका लागि सरकारले काम गर्ने जनाए। रुकुमबाट निर्वाचित सांसद विमला केसी शुक्रबार प्रदेशसभा भवनमा साथीहरूसँग व्यस्त थिइन्। सोही क्रममा एक्कासि उनको मोबाइलमा घण्टी बज्यो। फोनमा सन्देश आयो, तत्काल नयाँ पोसाक लगाएर प्रदेश प्रमुखको कार्यालयमा आउनुहोला। उक्त सन्देशपछि सांसद केसी केहीबेर अलमलमा परिन्। माओवादी नेता शक्तिबहादुर बस्नेतले मन्त्रीको शपथका लागि तयार हुन भनेपछि उनी हतारमा नयाँ पोसाकमा सजिएर प्रदेश प्रमुख कार्यालय पुगिन्। तर, उनले शुक्रबार मन्त्रीको शपथ लिन पाइनन्। प्रदेश प्रमुखको कार्यालयको गेटभित्र पस्दा उनको अनुहारमा खुसी थिएन। मन्त्रीको शपथ लिन नपाएपछि उनी निराश भएर फिर्ता भइन्। जुम्लाबाट निर्वाचित माओवादी सांसद नरेश भण्डारी पनि कोट र पाइन्टमा सजिएर मन्त्रीको शपथ लिन पुगेका थिए। तर, उनले पनि शपथ लिन पाएनन्। माओवादीले आफ्नो भागमा परेका दुई जना मन्त्रीको शपथ खुवाउने तयारी गरेको थियो। तर, वाम गठबन्धनको दल एमालेले अन्तिम समयमा आएर मन्त्रीहरूको शपथ गराउन नमानेपछि माओवादीका मन्त्रीहरूको पनि शुक्रबार शपथ हुन सकेन। प्रदेश प्रमुखको कार्यालयले मुख्यमन्त्रीसहित सातै जना मन्त्रीलाई शपथ खुवाउने तयारी गरेको थियो। प्रदेश प्रमुखको कार्यालयका एक कर्मचारीले भने, हामीले सबैलाई शपथ खुवाउने तयारी गरेका थियौं, माओवादीका दुई मन्त्रीका लागि त शपथपत्र प्रिन्ट नै भएको थियो। तर, अन्तिममा आएर शपथ रोकियो। स्रोतका अनुसार माओवादीले मन्त्रीको शपथ गराउने तयारी गरेको भए पनि एमालेले मन्त्री छान्न नसकेपछि शपथ कार्यक्रम रोकिएको हो। प्रदेश ६ मा जम्मा सातवटा मन्त्रालय रहनेछन्। जसअन्तर्गत एमालेले ४ र माओवादी केन्द्रले मुख्यमन्त्रीसहित ३ ओटा मन्त्रालय सम्हाल्ने सहमति भएको छ।"
प्रदेश ४ मा मुख्यमन्त्री गुरुङसहित सभामुख र मन्त्रीले लिए शपथ,पोखरा : प्रदेश ४ का मुख्यमन्त्री पृथ्वीसुब्बा गुरुङले पद तथा गोपनीयताको शपथ लिएका छन्।मुख्यमन्त्री गुरुङसँगै सभामुख नेत्रनाथ अधिकारीले र एक मन्त्रीले सो समारोहमा शपथ लिएका हुन्। शुक्रबार बिहान आयोजित एक समारोहका बीच उनलाई प्रदेश प्रमुख बाबुराम कुँबरले शपथ गराएका हुन्। मुख्य मन्त्री सुब्बाले एमाले सांसद् रामशरण बस्नेतलाई उद्योग तथा वन मन्त्री बनाएर दुई सदस्यीय मन्त्रीपरिषद गठन गरेका छन्।बस्नेत गोरखा क्षेत्र नम्बर १(ख)का प्रदेशसभा सदस्य हुन्।
एमाले पछि हटेपछि शाही मुख्यमन्त्री,"सुर्खेत : प्रदेश ६ को मुख्यमन्त्रीमा माओवादी नेता महेन्द्रबहादुर शाही नियुक्त भएका छन्। गठबन्धनको दल एमालेसँग लामो रस्साकस्सीपछि माओवादी संसदीय दलका नेता शाही मुख्यमन्त्री बन्न सफल भएका हुन्। प्रदेश प्रमुख दुर्गाकेशर खनालले बिहीबार शाहीलाई मुख्यमन्त्रीमा नियुक्त गरे। माओवादी र एमालेले आफ्ना सांसदको हस्ताक्षरसहित शाहीलाई मुख्यमन्त्रीमा नियुक्तिका लागि बिहीवार नै प्रदेश प्रमुखसमक्ष दाबी पेस गरेका थिए। कालिकोट प्रदेशसभा खबाट प्रदेशसभामा विजयी शाहीलाई वाम गठबन्धनले मुख्यमन्त्रीमा नियुक्तिका लागि प्रदेश प्रमुखको कार्यालयमा दाबी पेस गरेको थियो। एमाले र माओवादीका ३२ जना सांसदले हस्ताक्षरसहित दाबी पेस गरेपछि प्रदेश प्रमुख खनालले शाहीलाई बिहीबार साँझ मुख्यमन्त्रीमा नियुक्त गरेका हुन्। यसअघि एमाले र माओवादीका आआफ्नै अडानका कारण मुख्यमन्त्रीका लागि दाबी पेस हुन सकेको थिएन। माओवादीले बुधबार नै मुख्यमन्त्रीमा दाबी पेस गर्ने तयारी थियो। तर गठबन्धनको दल एमालेले मुख्यमन्त्रीमा आलोपालो हुनुपर्ने र मन्त्रालय भागबन्डाबारे प्याकेजमै सहमति हुनुपर्ने प्रस्ताव गरेपछि दुई दलबीचको सम्बन्ध चिसिएको थियो। तर माओवादीसँगको पार्टी एकतामौ असर पर्ने भन्दै बिहीबार एमाले अडानबाट पछाडि हटेको हो। एमाले पछाडि हटेपछि मुख्यमन्त्री चयनमा सहमति जुटेको हो। सहमतिपछि एमालेका १९ र माओवादीका १३ जना सांसदले शाहीलाई मुख्यमन्त्री नियुक्त गर्न माग गर्दै प्रदेश प्रमुखसमक्ष दाबी पत्र पेस गरेका हुन्। एमाले र माओवादीका आआफ्नै अडानका कारण मुख्यमन्त्रीका लागि दाबी पेस हुन सकेको थिएन। प्रदेश प्रमुखको कार्यालयले बिहीबार नै मुख्यमन्त्रीलाई शपथ दिलाउने तयारी गरेको थियो। तर वाम गठबन्धनले शुक्रबार केही मन्त्रीसहित शपथ गराउने भनेपछि उक्त कार्यक्रम शुक्रशार हुने भएको हो। गठबन्धनका नेताले शुक्रबार नै मन्त्रिपरिषद्ले आकार पाउने बताएका छन्। मुख्यमन्त्रीमा चयन भएपछि शाहीले प्रदेश ६ को समृद्धिका लागि प्रदेश सरकारले विशेष नीति तथा कार्यक्रम ल्याउने बताएका छन्। प्रदेश ६ लाई अभावमुक्त बनाएर आत्मनिर्भर बनाउने उनको भनाइ छ। एमाले संसदीय दलका नेता यामलाल कँडेलले पनि शुक्रबार केही मन्त्रीसहित सरकारले आकार लिने जानकारी दिए। प्रदेशको समृद्धिका लागि आफूहरू एकताबद्ध भएर अगाडि बढ्ने उनको भनाइ छ। प्रदेशमा एमाले बहुमतमा रहेको र एक्लै सरकार बनाउन सक्ने हैसियतमा भए पनि माओवादीसँगको पार्टी एकतामा अवरोध नहोस् भनेर आफूहरू पछाडि हटेको उनले बताए। सरकारको नेतृत्वमा समयावधिबारे हामीले प्रस्ताव राखेकै हौं, यसबारेमा दुई पार्टी रहँदासम्म छलफल जारी नै रहन्छ। पार्टी एकता संयोजन समितिको निर्देशनअनुसार आफूहरू अगाडि बढिरहेको उनको भनाइ छ। उनले सरकारको नेतृत्वमा आलोपालोको कुनै सहमति नभएकोसमेत दाबी गरे।"
प्रदेशमा मन्त्री छान्न सकस,"पोखरा : प्रदेश ४ का मुख्यमन्त्री पृथ्वीसुब्बा गुरुङले शुक्रबार शपथ लिँदैछन्। बिहीबार सभामुख निर्वाचित नेत्रनाथ अधिकारीको शपथ पनि शुक्रबार नै हुँदैछ। दुवैले बिहान साढे ९ बजे प्रदेशप्रमुख बाबुराम कुँवरसँग उनकै निवासमा सपथ लिने कार्यक्रम छ। प्रदेशसभाको बिहीबार बसेको दोस्रो बैठकमा सभामुखका हैसियतले ज्येष्ठ सदस्य जनकलाल श्रेष्ठले एमाले संसदीय दलका नेता पृथ्वीसुब्बा गुरुङ मुख्यमन्त्री नियुक्त भएको प्रदेशप्रमुखको पत्र पढेर सुनाएका थिए। बैठकले माओवादी सांसद अधिकारीलाई सभामुख निर्वाचित गरेको हो। माओवादी संसदीय दलका नेता हरिबहादुर चुमानले अधिकारीलाई सभामुख चयन गरियोस् भन्ने प्रस्ताव बैठकमा राखेका थिए। एमाले सांसद किरण गुरुङले उक्त प्रस्तावमाथि समर्थन जनाए। त्यसअघि बुधबार सभामुख चयनका लागि अधिकारीको मात्र उम्मेदवारी परेको थियो। एकजनाको मात्रै उम्मेदवारी दर्ता भएको र प्रस्ताव तथा समर्थन पनि उनै उम्मेदवारका लागि मात्रै आएको भन्दै ज्येष्ठ सदस्य श्रेष्ठले अधिकारी सभामुख निर्वाचित भएको घोषणा गरे। उपसभामुखको चयन ६ गते गर्ने निर्णयसमेत गरी बिहीबारको प्रदेशसभा बैठक १२ मिनेटमै सकियो। मुख्यमन्त्रीको शपथसहित शुक्रबार प्रदेश मन्त्रिपरिषद् गठन हुनेछ। मुख्यमन्त्रीसहित अरु मन्त्रीहरूको समेत शुक्रबार शपथ गराउने गृहकार्य सत्ता गठबन्धनका दुई दल एमाले र माओवादी केन्द्रले गरेका छन्। दुवै दलले कति मन्त्री लिने ठोस निर्णय गरिसकेका छैनन्। माओवादीले २ र एमालेले ५ मन्त्री लिने मोटामोटी समझदारी बनेको दुवै पार्टीका नेताहरू बताएका छन्। दुवै पार्टीभित्र मन्त्री बन्न नेताहरूको रस्साकस्सीका कारण बिहीबार अबेरसम्म पनि ठोस निर्णय भएको थिएन। एमालेमा कृष्ण थापादेखि युवा संघ अध्यक्ष राजीव पहारी, सिर्जना शर्मा, विकास लम्साल, रामशरण बस्नेत, रोशन गाहामगर, नरदेवी पुन मन्त्रीका आकांक्षी छन्। माओवादी संसदीय दलका नेता चुमान, उपनेता रामजी बराल जीवन हुँदै दीपक कोइराला, आशा खनाल, गायत्री गुरुङसमेतको मन्त्रीमा आकांक्षा रहेको पार्टीस्रोत बताउँछ। चुमानले एमालेसँग भागबन्डाको छिनोफानो नलागिसकेकाले मन्त्रीको नाम टुंगो लाग्न नसकेको बताए। मुख्यमन्त्री पृथ्वीसुब्बाले मन्त्रिपरिषद् गठनबारे सल्लाह दिन पार्टी अध्यक्ष केपी ओलीलाई काठमाडौंमा भेटेर फर्किएका छन्। एमालेस्रोतले केन्द्रको निर्देशानुसार नै मन्त्री चयन हुने बताएको छ। यहाँ नेताहरू मन्त्री छान्न सास्ती भएकाले मुख्यमन्त्रीको शपथको अघिल्लो दिनसम्म पनि मन्त्रीबारे कुनै संकेत नमिलेको सुनाउँछन्।"
ओलीलाई पहिलो गाँसमै ढुंगा,"काठमाडौं : माओवादी केन्द्रले एमालेसँग पार्टी एकता नटुंगिएसम्म सरकारमा सहभागी नहुने संकेत गरेको छ।तत्कालका लागि एमाले अध्यक्ष केपी ओली नेतृत्वको सरकारलाई समर्थन गर्ने तर पार्टी एकतासहित समग्र प्याकेजमा सहमति नजुट्दासम्म सरकारबाहिरै रहने नीति अँगाल्ने संकेत माओवादीले गरेको छ। जनताको बहुदलीय जनवाद (जबज) मा एमालेको अडानका कारण पार्टी एकता संयोजन समितिको बुधबारको छलफल नटुंगिएको अध्यक्ष पुष्पकमल दाहालले बिहीबार बिहान पार्टी नेतालाई ब्रिफिङ गर्दै बताएका थिए। दाहालले एकतासहितको समग्र प्याकेज नटुंगिएसम्म गठबन्धन सरकारलाई समर्थन जनाउने तर सरकारमा सहभागितालाई प्राथमिकता नदिने बताएका कारण सरकारमा उसको सहभागिता अन्योलमा परेको छ। त्यही कारण माओवादीले ओलीलाई प्रधानमन्त्रीको दाबी प्रस्तुत गराउँदा समर्थन दिए पनि सरकारमा भने सहभागिता जनाएन। ओलीले पहिलो चरणमा मन्त्रिपरिषद् गठन गर्दा माओवादीका दुई जना नेता सिफारिस गर्न दाहाललाई आग्रह गरेका थिए। ओलीले पहिलो चरणमा एमालेका तर्फबाट आफूसहित तीन र माओवादीका दुई गरी पाँच सदस्यीय मन्त्रिपरिषद् बनाउने योजना बनाएका थिए। तर, माओवादीले तत्काललाई सरकारबाहिरैबाट समर्थन गर्ने सूचना पठाएपछि ओलीले एमालेका दुई नेतालाई मात्रै मन्त्री बनाए। पार्टी एकता नभएसम्म सरकारमा सहभागी हुने विषयमा छलफल बाँकी छ, हामीले पहिल्यैदेखि सरकारभन्दा पहिले पार्टी एकतामा जोड दिँदै आएका थियौं, अहिले पनि अडान त्यही नै छ, माओवादी नेता देव गुरुङले अन्नपूर्णसँग भने, एकताको छलफल जारी रहेकाले सरकारमा अहिल्यै सहभागिता जनाएनौं। हामीले सबै कुरा पार्टी एकतामा केन्द्रित गर्यौं। कसलाई पठाउने भन्ने पनि टुंगो लागेको छैन, त्यसका लागि छलफलको समय पनि भएन। नारायणकाजी श्रेष्ठ, नेता, माओवादी पार्टी एकताको सैद्धान्तिक सहमतिसहित वाम गठबन्धन नै बनाएर प्रदेशसभा, प्रतिनिधिसभादेखि राष्ट्रियसभा चुनावसम्म तालमेल गरेर गएका एमालेमाओवादीबीच अन्तिम समयमा अविश्वास देखिँदा ओलीका लागि भने पहिलो गाँसमै ढुंगा लागेको छ। माओवादी प्रवक्ता पम्फा भुसालले दुई पार्टीबीच छलफल टुंगिनसकेका कारण माओवादी तत्काल सरकारमा सहभागी नभएको बताइन्। तर, नेता नारायणकाजी श्रेष्ठले भने सरकार गठन अगाडिका सबै जिम्मेवारीमा छलफल गरी टुंगो लाग्नै बाँकी रहेकाले सरकारमा सहभागी हुन नसकेको जानकारी दिए। सबै जिम्मेवारी टुंगिएको छैन, राष्ट्रपति, उपराष्ट्रपति, सभामुख, राष्ट्रियसभा अध्यक्ष, मन्त्रालय बाँडफाँटलगायत विषय टुंगिनै बाँकी छ, उनले भने, हामीले सबै कुरा पार्टी एकतामा केन्द्रित गर्यौं। कसलाई पठाउने भन्ने पनि टुंगो लागेको छैन, त्यसका लागि छलफलको समय पनि भएन। नेताहरूका अनुसार बुधबार अबेरसम्मको पार्टी एकता संयोजन समिति बैठकमा एकता घोषणा हुने गरी पदीय व्यवस्थापनलगायत सबै विषय टुंगो लागेको थियो। दुवै पार्टीका अध्यक्ष एकीकृत पार्टीको अध्यक्ष बन्ने, एउटाले सरकार र अर्काेले पार्टीको कमान्ड सम्हाल्ने, आलोपालो प्रधानमन्त्री बन्ने, सानो आकारको केन्द्रीय समिति बनाउने, ११ देखि १३ सदस्यीयसम्मको स्थायी समिति बनाउने, राष्ट्रपति, प्रधानमन्त्री र उपसभामुख एमाले तथा उपराष्ट्रपति र सभामुख माओवादीले लिने गरी संयोजन समितिमा आन्तरिक सहमति बनेको थियो। तर, अन्तिम समयमा उब्जेको वैचारिकराजनीतिक मतभेदले बिहीबार ओलीको सत्तारोहणमा माओवादीले सरकारबाहिरैबाट मात्र समर्थन गर्ने अवस्था उब्जिएको माओवादीको भनाइ छ। दाहालले बिहीबार पार्टी नेताहरूँग वाम गठबन्धन टिकाउने, सरकारलाई समर्थन गर्ने तर सरकारमा तत्काल सहभागी नभई एमालेलाई प्रेसर दिनुपर्ने बताएका थिए। दाहालसँगको छलफलमा नेताहरू रामबहादुर थापा, नारायणकाजी श्रेष्ठ, कृष्णबहादुर महरा, गिरिराजमणि पोखरेल, टोपबहादुर रायमाझी, पम्फा भुसाल, मात्रिका यादवलगायत सहभागी थिए। छलफल सकारात्मक ढंगले नै भइरहेको थियो, विगतकै सहमति कार्यान्वयन गर्ने गरी कुराकानी पनि भएको हो। तर, अन्तिम समयमा आएर माधव नेपाल र ओलीजी आफैंले जबजलाई छोड्नै नसक्ने गरी विषय उचाल्न थाल्नुभयो, दाहालले नेताहरूसँगको ब्रिफिङमा भनेका थिए, यसले एकतामै धब्बा लगायो। दाहालले जबज र एक्काइसौं शताब्दीको जनवादको विषय स्थगित गरी महाधिवशेनबाट टुंगो लगाउन आफूले मध्यमार्गी प्रस्ताव राखे पनि एमाले तयार नहुँदा एकता प्रक्रियामा अप्ठेरो परेको बताएका थिए। वैचारिक राजनीतिक विषयमा यी दुवै विषयलाई महाधिवशेनसम्म छलफलमा लगेर टुंगो लगाउने पहिले सहमति बनेको थियो तर फेरि उहाँहरूले छाड्नै नसक्ने गरी अडान लिनुभयो, दाहालको भनाइ उद्धृत गर्दै नेता गुरुङले भने, मतभेदका विषयमा अन्तरपार्टी छलफल गर्ने, सहमति भएका विषयलाई कार्यान्वयन गर्दै जाने गरी गठबन्धनलाई समर्थन गर्दै एकताको प्रयास जारी राख्ने छ।"
त्रिलोचन भट्ट भए मुख्यमन्त्री,धनगढी : प्रदेश ७ प्रमुख मोहनराज मल्लले डोटीबाट प्रदेश सभा खमा निर्वाचित त्रिलोचन भट्टलाई मुख्यमन्त्रीमा नियुक्त गरेका छन् । धनगढीको उत्तरबेहडीस्थित प्रदेश प्रमुखको कार्यालय पुगेका भट्टलाई प्रदेश प्रमुख मल्लले नियक्तिपत्र एवं खादा ओढाएर बधाईसमेत पनि दिए । प्रदेश प्रमुखको सचिवालयले फागुन ५ गते दिउँसो ३ बजे मुख्यमन्त्रीको शपथ ग्रहण कार्यक्रम हुने जानकारी दिएको छ । प्रदेश प्रमुखको कार्यालयमै मुख्यमन्त्रीको शपथ ग्रहणको तयारी सुरु गरिएको प्रदेश प्रमुखको सचिवालयका उपसचिव हीरालाल चौधरीले बताए । बुधबार एमालेका २१ र माओवादी केन्द्रका १४ गरी ३५ जना प्रदेश सदस्यले भट्टलाई आफूहरूको समर्थन रहेको जनाएपछि उनले मुख्यमन्त्रीमा दाबी पेस गरेका थिए । एमालेबाट अनुपस्थित दार्चुलाका प्रदेशसभा सदस्य गेल्बु बोहरा र अछामका हर्कबहादुर कुँवरले बिहीबार भट्टको समर्थनमा प्रदेश प्रमुखको कार्यालय पुगेरै समर्थन जनाएका छन् । ५३ सदस्यीय प्रदेशसभामा भट्टको पक्षमा ३७ जना अथवा दुईतिहाई बहुमत पुगेको छ । ५३ सदस्यीय प्रदेशसभामा भट्टको पक्षमा ३७ जना अथवा दुईतिहाई बहुमत पुगेको छ । एमालेबाट सभामुख अर्जुनबहादुर थापाले हस्ताक्षर गर्न नपाउने भएपछि भट्टको पक्षमा गठबन्धनका ३७ जनाले समर्थन जनाएका हुन् । बढ्दै छन् मन्त्रालय बिहीबार प्रदेश ७ मा आर्थिक मामिला तथा योजना मन्त्रालय स्थापना गरिएको छ । प्रदेश ७ का प्रमुख सचिव लक्ष्मीराम पौडेलले साविकको क्षेत्रीय सिँचाइ निर्देशनालयको पहिलो तलामा आर्थिक मामिला तथा योजना मन्त्रालय स्थापना गरेका छन् । आर्थिक मामिला तथा योजना मन्त्रालयका सचिव शंकरकृष्ण श्रेष्ठले पनि बिहीबार नै पदस्थापन गरेका छन् । आर्थिक एवं वित्तीय नीति हेर्ने मन्त्रालयले प्रदेशको समृद्धिको खाका कोर्ने उनले बताए । क्षेत्रीय सिँचाइ निर्देशनालयको भुइँतलामा भौतिक पूर्वाधार विकास मन्त्रालयको पनि तयारी भइरहेको छ । कार्यालयमा रङरोगन र मर्मतसम्भार सुरु गरिएको छ । भौतिक पूर्वाधार विकास मन्त्रालयमा भने अहिलेसम्म सचिवसहितका कर्मचारी तोकिएका छैनन् ।
"ओली कति नम्बरका प्रधानमन्त्री ? ३३, ३८, ५७, कि ६२ !","काठमाडौं : जब नयाँ प्रधानमन्त्री नियुक्त हुन्छन् तब कति औं प्रधानमन्त्री भन्ने विवाद सुरु हुन्छ। बिहीबार (२०७४ फागुन ३) एमाले अध्यक्ष केपी शर्मा ओलीले प्रधानमन्त्रीको पदभार ग्रहण गरेपछि यो विवादले बहसको रुप लिएको छ। कसलाई प्रधानमन्त्री मान्ने र कसलाई नमान्ने लिपिवद्ध इतिहास नहुँदा यो विवाद पटकपटक बल्झिने गरेको छ। प्रधानमन्त्री तथा मन्त्रिपरिषद्को कार्यालयले पाँचजना मुख्तियार (भीमसेन थापा, पण्डित रंगनाथ पौड्याल, पुष्कर शाह, रणजंग पाण्डे र फत्यजंग शाह) लाई प्रधानमन्त्री मानेपछि यो विवाद अझ बढेको छ। मुख्तियार पनि प्रधानमन्त्री ? दुई सय ११ वर्षको इतिहास हेर्दा नेपालमा ३८ जना व्यक्ति ६२ औँ प्रधानमन्त्री बनेका छन्। भीमसेन थापा यताका मुख्तियारलाई प्रधानमन्त्री मान्ने र दोहोरिएकालाई पनि गन्ने हो भने केपी ओली ६२ औं प्रधानमन्त्री हुन्। यदि, पाँच मुख्तियारलाई नमान्ने र दोहोरिएकालाई पटकपटक गणना गर्दा ओली ५७ औं प्रधानमन्त्री हुन्छन् । दोहोरिएकालाई गणना नगर्ने र भीमसेन थापापछिका मुख्तियारलाई पनि प्रधानमन्त्री नमान्ने हो भने ओली ३८ औं प्रधानमन्त्री हुन्। होइन, पाँच मुख्तियारलाई प्रधानमन्त्री नमान्ने र दोहोरिएकालाई पनि नसमेट्ने हो भने ओली ३१ औं प्रधानमन्त्री हुन्। प्रधानमन्त्रीको संख्याबारे सामाजिक सञ्जालमा बोल्न सजिलो भए पनि इतिहासको सही अभिलेख नहुँदा प्रधानमन्त्रीको संख्या लेख्नु विवाद सिर्जना गर्नु जस्तै भएको छ। माथवरबाट गणना साहित्यकार एवम् इतिहासविद दिनेशराज पन्त भीमसेन थापादेखि फत्यजंग शाहसम्म मुख्तियारलाई प्रधानमन्त्रीमा राख्नु नै गलत भएको बताउछन्। भीमसेन थापालाई पहिलो प्रधानमन्त्री भन्नु नै गलत छ, इतिहासविद् पन्त भन्छन्, माथवर सिंह थापादेखि मात्र प्रधानमन्त्री भनिएकाले त्यहीँबाट प्रधानमन्त्रीको संख्या गणना गर्नु पर्छ। प्रधानमन्त्रीको संख्याको विवादका विषयमा पत्रकार राजकुमार रेग्मीसमेत इतिहासविद् पन्तसँग सहमत देखिन्छन्। जसरी नेपालको राष्ट्रिय खेल डण्डीबीयो या कबड्डी होइन, त्यसैगरी भीमसेन थापा पहिलो प्रधानमन्त्री होइनन्। खेलको चर्चा किन गरिएको भने सामान्य ज्ञानका कतिपय किताबमा डण्डीबीयो या कबड्डी राष्ट्रिय खेल हो लेखिएको पाइन्छ, फरक उदाहरण दिँदै रेग्मी भन्छन्, केही त्यस्ता किताबमा हचुवाका भरमा भीमसेन थापालाई पहिलो प्रधानमन्त्री लेखियो, त्यसैले गलत तथ्य प्रसारण भइरहेको छ। खिलराज पनि प्रधानमन्त्री ? यतिमात्र होइन सरकारले मन्त्रिपरिषद्का अध्यक्ष सुवर्ण शमशेर जबरा, डा तुलसी गिरी र खिलराज रेग्मीलाई पनि प्रधानमन्त्री मानेको छ। यद्यपि सरकारको आधिकारीक वेबसाइटमा मन्त्रिपरिषद्को अध्यक्ष बनेका पूर्वराजा ज्ञानेन्द्रलाई भने प्रधानमन्त्रीको रुपमा उल्लेख गरेको छैन। यसरी हेर्दा सरकारले राखेको विवरण नै कुनै अनुसन्धान र सोचबिना राखेको देखिन्छ। यसलाई सच्याउनुपर्ने महसुस सरकारले नगरेसम्म गलत इतिहास नसच्चिने इतिहासविद् पन्तको भनाइ छ। यस्तो ऐतिहासिक तथ्यलाई सच्याउन सरकारी तहमै पहल हुनुपर्छ, पन्त भन्छन्, इतिहासको महत्त्वपूर्ण विषयलाई सदैव विवादमा राख्नु हुँदैन। सरकारले सुधार्नुपर्छ इतिहास पन्तका अनुसार यस्तो गलत तथ्य सच्याउने जिम्मा सरकारले संस्कृति मन्त्रालय, पुरातत्व विभाग र प्रज्ञा प्रतिष्ठानजस्ता सरकारका आधिकारिक निकायलाई जिम्मा दिएर समाधान गर्न सक्छ। नेपाल सरकार, प्रधानमन्त्री तथा मन्त्रिपरिषद् कार्यालयको वेबसाइटमा एल्लेख भएको विवरण अनुसार दोहोरिएका व्यक्तिलाई नगन्दा केपी शर्मा ओली नेपालका ३८ औं प्रधानमन्त्री हुन्। ओली कतिऔँ प्रधानमन्त्री ? सिंहदरबारमा तस्बिर झुण्ड्याएकै आधारमा प्रधानमन्त्रीको संख्या लेख्ने हो भने पाँच पटक प्रधानमन्त्री बनेका गिरिजाप्रसाद कोइराला, सूर्यबहादुर थापा, चार पटक प्रधानमन्त्री बनेका शेरबहादुर देउवा, लोकेन्द्र बहादुर चन्द, तीन पटक प्रधानमन्त्री बनेका कीर्तिनिधि विष्ट, दुई पटक प्रधानमन्त्री बनेका केपी ओली, पुष्पकमल दाहाल प्रचण्ड, तुलसी गिरी, मातृका कोइराला, जंगबहादुर राणा र फत्येजंग शाको सबै संख्या गन्दा ओली ६० औं प्रधानमन्त्री हुन्छन् ! तर, दोहोरिएका व्यक्तिलाई प्रधानमन्त्री नभन्ने र सरकारको आधिकारिक वेबसाइटलाई मान्ने हो भने ओली ३८ औं प्रधानमन्त्री हुन्। तर, यसलाई इतिहासले स्वीकारेको छैन। सबैभन्दा पहिला १९०० सालमा माधवरसिंह थापालाई प्राइम मिनिस्टर भनेर औपचारिक रुपमा सम्बोधन गरिएको थियो। उनलाई पहिलोपटक प्राइम मिनिस्टर भनिएकाले पहिलो प्रधानमन्त्रीका रुपमा उनकै नाम उल्लेख गर्दा अहिले प्रधानमन्त्री बनेका ओली नेपालका ३४ औं प्रधानमन्त्री हुन्छन्। इतिहासले स्वीकारेका प्रधानमन्त्री १ माथवरसिंह थापा, २ जंगबहादुर राणा, ३ बमबहादुर राणा, ४ रणोदीप सिंह ५वीर शमशेर ६ देव शमशेर ७ चन्द्र शमशेर ८ भीम शमशेर ९ जुद्ध शमशेर १० पद्म शमशेर ११ मोहन शमशेर १२ मातृकाप्रसाद कोइराला १३ टंकप्रसाद आचार्य १४ डा केआई सिंह १५ सुवर्ण शमशेर १६ बीपी कोइराला १७ डा तुलसी गिरी १८ सूर्यबहादुर थापा १९ कीर्तिनिधि विष्ट २० नगेन्द्रप्रसाद रिजाल २१ लोकेन्द्रबहादुर चन्द २२ मरिचमान सिंह श्रेष्ठ २३ कृष्णप्रसाद भट्टराई २४ गिरिजाप्रसाद कोइराला २५ मनमोहन अधिकारी २६ शेरबहादुर देउवा २७ पुष्पकमल दाहाल प्रचण्ड २८ माधवकुमार नेपाल २९ झलनाथ खनाल ३० डा बाबुराम भट्टराई ३१ खिलराज रेग्मी ३२ सुशील कोइराला ३३ केपी ओली सरकारी तथ्यांक उल्लेख ३८ प्रधानमन्त्री ३८ केपी शर्मा ओली २०७४ साल फागुन ३ गते ३७ सुशील कोइराला २०७० साल माघ २८ गतेदेखि २०७२ असोज २४ ३६ खिलराज रेग्मी २०६९ चैत १ देखि २०७० माघ २८ ३५ बाबुराम भट्टराई २०६८ साल भदौ १२ देखि २०६९ साल फागुन ३० ३४ झलनाथ खनाल २०६७ साल माघ २३ देखि २०६८ भदौ ११ ३३ माधवकुमार नेपाल २०६६ साल जेठ ११ गतेदेखि २०६७ साल माघ २२ ३२ पुष्पकमल दाहाल प्रचण्ड २०६५२०६६, २०७३ साल साउन १९ गतेदेखि ०७४ जेठ २३ गते ३१ शेरबहादुर देउवा पहिलो पटकः २०५२२०५३, २०५८२०५९, २०६१२०६१, २०७४ साल जेठ २४ देखि २०७४ फागुन ३ ३० मोनमोहन अधिकारी २०५१२०५२ २९ गिरिजाप्रसाद कोइराला २०४८२०५१, २०५४२०५५, २०५५२०५६, २०५६२०५८, २०६३२०६५ २८ कृष्णप्रसाद भट्टराई २०४७०४८, ०५६०५६ २७ मरिचमान सिंह श्रेष्ठ विसं २०४३  २०४६ २६ लोकेन्द्रबहादुर चन्द विस२०४०  २०४२, विसं २०४६  २०४७, विसं २०५३  २०५४, विसं २०५९  २०६० २५ नगेन्द्रप्रसाद रिजाल विसं२०३०  २०३२, विसं  २०४२ २४ कीर्तिनीधि विष्ट विसं२०२५  २०२६, विसं २०२८  २०३०, विसं २०३४  २०३६ २३ सुर्यबहादुर थापा अध्यक्ष मन्त्रिपरिषद् विसं २०२१  २०२३, प्रधानमन्त्री (विसं २०२३  २०२५, विसं २०३६  २०४०, विसं २०५४  २०५४, विसं २०६०  २०६१ २२ डा तुलसी गिरी अध्यक्ष मन्त्रिपरिषद् विसं २०१९  २०२१ ( प्रधानमन्त्री) विसं २०३२  २०३४ २१ विश्वेश्वरप्रसाद कोइराला विसं २०१६  २०१७ २० सुवर्ण शमशेर जवरा विसं २०१५  २०१६ १९ डा केआईसिंह विसं२०१४  २०१४ १८ टंकप्रसाद आचार्य विसं२०१२  २०१४ १७ मातृका प्रसाद कोइराला विसं२००८  २००९, विसं२०१०  २०११ १६ मोहन शमशेर जवरा विसं २००५  २००८ १५ पद्म शमशेर जवरा विसं२००२  २००५ १४ भीम शमशेर जवरा बिसं१९८६  १९८९ १३ जुद्ध शमशेर जवरा विसं१९८९  २००२ १२ चन्द्र शमशेर जवरा बिसं१९५८  १९८६ ११ देव शमशेर जवरा बिसं१९५७  १९५८ १० वीर शमशेर जवरा बिसं१९४२  १९५७ ९ रणोदिप सिंह राणा १९३३  १९४२ ८ बमबहादुर राणा १९१३  १९१४ ७ जंगबहादुर राणा बिसं१९०३  १९१३, बिसं१९१४  १९३३ ६ माथवर सिंह थापा, मुख्तियार बिसं१९००  १९०२ ५ फत्यजङ्ग शाह, मुख्तियार १८९७  १९०० , १९०२  १९०३ ४ रणजङ्ग पाण्डे, मुख्तियार १८९६  १८९७ ३ पुष्कर शाह, मुख्तियार १८९५  १८९६ २ पंरङ्गनाथ पौड्याल, मुख्तियार, १८९४  १८९५ १ भिमसेन थापा, मुख्तियार १८६३  १८९४"
सिहदरवारमा दोस्रो इनिङ गर्दै अाेलीले भने : राष्ट्रनिर्माणमा जुट्नुस्,"काठमाडौ : नव नियुक्त प्रधानमन्त्री केपी ओलीले सरकारले राजनीतिक रुपमा कसैलाई कुनै प्रकारको प्रतिशोधपुर्ण र पुर्वाग्रह पुर्ण व्यवहार नगर्ने प्रतिवद्धता जनाउदै निश्चिन्त भएर राष्ट्रिय निर्माणको महान कार्यमा अगाडि वढ्न आग्रह गरेका छन्। सिहदरवारमा प्रधानमन्त्रीको रुपमा दोस्रो इनिङ गरेका प्रधानमन्त्री ओलीले पदभार ग्रहण गर्दै सो कुरा वताएका हुन्। सितलनिवासमा राष्ट्रपति विद्यादेवी भण्डारी वाट प्रधानमन्त्रीको शपथ लिए लगत्तै प्रधानमन्त्री अोली साझ ७ः५५मा सिहदरवार स्थित प्रधानमन्त्री तथा मन्त्रिपरिषद् कार्यालयमा पुगेर पदभार ग्रहण गरेका थिए। पदभार ग्रहण गर्दै प्रधानमन्त्री ओलीले सवै नेपालीको चाहना र उद्धेश्य अनुरुप विना भेदभाव काम गर्ने वताए। सरकारले कुनै प्रकारको भेदभाव र पक्षपात गर्ने छैन् , त्यसैले सवै नेपालीलाई विश्वस्त भएर उत्साहवद्र्धक रुपमा राष्ट्र निर्माणको कार्यमा अघि वढ्न आग्रह गर्छु। प्रधानमन्त्रीको कुर्सीवाटै उनले सवैलाई आग्रह गर्दै भने। प्रधानमन्त्री ओलीले मुलुकमा कानुनी राज्य स्थापना गर्ने, पारदर्शीता र स्वच्छता कायम गर्ने र भ्रष्टचार निइनत्रण गर्ने विषयमा कसै सग कुनै प्रकारको संझौता नगर्ने वताए। भ्रष्टचारजन्य कार्य गम्भीर अपराध भएको वताउदै प्रधानमन्त्री ओलीले भ्रष्टचार लगायत सवै प्रकारका अपराध विरुद्ध कठोर कदम चालिने प्रतिवद्धता व्यक्त गरे। प्रधानमन्त्री ओलीले मुुलुकको भौगेोलिक अखण्डतामा कुनै किसिमको आच आउन नदिने दृढता व्यक्त गर्दै नेपाल र नेपालीलाई सदा सदा स्वभिमानपुर्वक वाच्न सक्ने वातावरण सिर्जन ागर्न आफु सदा समर्पित हुने वताए। उनले अनेकतामा एकता कायम गर्दै र सामाजिक सद्भाव कायम गर्दै सामाजिक न्याय , समानता र उत्पादनमा जोड दिइने जनाए।, प्रधानमन्त्री ओलीले मुलुक स्थायित्वमा प्रवेश गरेको जनाउदै अव सरकार र आम जनताको लक्ष्य आर्थिक विकास र समृद्धि भएको वताए। उनले अव आन्तरिक पुजीको शसक्त परिचालन गरिने र वाह्य पुजीलाई आमन्त्रण गर्ने खालका वातावरण सिर्जना गरिने प्रतिवद्धता व्यक्त गरे। उनले आफुले मुलुकमा परिचालन हुन नसकेको पुजीलाई परिचालन गर्नुपर्छ भन्दा गलत अर्थ लगाइएको वताउदै कालो पुजीको पक्षमा आफु कहिल्यै पनि नरहेको स्पष्ट पारे। प्रधानमन्त्री ओलीले युवाहरुलाई स्वदेशमा नै रोजगारीको प्रशस्त अवसर सिर्जना गरि विदेश जानु पर्ने वाध्यात्मक अवस्थाको अन्त गर्ने तर्फ आफु प्रयासरत हुने वताए ,। प्रधानमन्त्री ओलीले पदभार ग्रहण गर्दै गर्दा २०७२ सालमा पहिलो पटक प्रधानमन्त्री हुदा आफुले देशभरवाट तुइन मुक्त गराउने अभियान थालेको स्मरण गर्दै विकट र दुर्गम नेपाली जनताहरुले पाइरहेको दुख कष्ट वाट मुक्ति दिलाउन आफुले सो निर्णय गरेको जानकारी दिए। उनले त्यतिखेर आफु ९ महिनामा नै वर्हिगमन हुन परेकाले सो कार्य पुरा हुन नसकेको र अव त्यसलाई छिटै पुरा गर्ने प्रतिवद्धता जनाए। प्रधानमन्त्रीले पदवहाली गरे लगत्तै गरेका निर्णयहरु उनले सञ्चारकर्मीलाई विहीवार पदभार ग्रहण पश्चात निम्न निर्णय गरिएको जानकारी दिए । १ समृद्ध नेपाल र सुखी नेपालीको राष्ट्रिय लक्ष्य प्राप्त गर्नका लागि नेपालको संविधान कार्यान्वयन गर्ने र संघ, प्रदेश र स्थानीय तहका तिन वटै सरकालाइ जनमुखी सवल ,र प्रभावकारी वनाउदै अघि वढ्ने २ आर्थिक समृद्धिका लागि कृषिको आधुनिकीकरण र व्यवसायीकरण , उद्योगहरुको संरक्षण स्थापना र विकास गर्ने ३ यातायात, सञ्चार, विद्युत लगायतका पुवार्धार को तीव्र विकास गराउने ४,शिक्षा स्वास्थ्य खानेपानी जस्ता आम सरोकारका विषय र विकासका शर्तहरुको प्रत्याभुति गराउने ५पर्यटन को विकास गर्ने र वृहत्तर रुपमा आन्तरिक तथा वाह्य लगानी अभिवृद्धि गर्ने ६उत्पादन तथा उत्पादकत्व वृद्धि गर्ने ७ स्तरिय पुर्वाधार विकासमा जोड दिने ८उद्योग व्यवसाय आर्थिक क्रियाकलापको विस्तारका लागि लगानी मैत्री वातावरण सिर्जना गर्ने ९अर्थतन्त्रका सवै क्षेत्रलाई गतिशील वनाई राष्ट्रिय पुजी निर्माणलाई प्राथमिकता दिइने ,आत्मनिर्भरता वढाइने , उत्पादनमूलक रोजागरी को सिर्जना गर्ने खालका उद्योगमा लगानी र अर्थिक त्रियाकलाप तर्फ जोड दिने १० आम रुपमा रोजगारीको अवसर सिर्जना गर्ने ११सामाजिक न्याय र समानतामा जोड दिने र व्यवहारिक रुपमा कार्यान्वयन १२ शासकीय सुधार र भ्रष्टचार नियन्त्रण गर्ने।यसका लागि भ्रष्टचार प्रति शून्य सहनशीलता अपनाइने। १३दुई वर्ष भित्र प्रत्येक गाउपालिका र नगरपालिकामा सिटिइभिटीवाट मान्यता प्राप्त प्राविधिक शिक्षालयको स्थापना गर्ने १४आगामी दुई वर्ष भित्रमा संघीय संसदको भवन वनाइने शुक्रवार देखि नै काम थालिने"
शपथकै दिन मुख्यमन्त्रीका योजनाको चाङ,"बुटवल : प्रदेश नम्बर ५ का मुख्यमन्त्री शंकर पोखरेलले पर्यटनलाई मुख्य आधार बनाएर प्रदेशको विकास गर्ने योजना सार्वजनिक गरेका छन्। बिहिबार शपथ ग्रहण लगत्तै बसेको मन्त्रीपरिषद्को बैठक पछि पत्रकार सम्मेलन गर्दै पोखरेलले प्रदेश विकास योजनाको खाका नै सार्वजनिक गरे। पर्यटन, उद्योग, कृषिबाट प्रदेशको विकास गर्न सकिने प्रसस्त सम्भावना रहेको भन्दै उनले कार्यकालभर त्यसको कार्यान्वयन गर्ने प्रतिवद्धता जनाए। बुद्धजन्मस्थल लुम्बिनीको विकासदेखि जनयुद्धको मुख्यभूमि रोल्पालाई पर्यटनको गन्तव्य बनाउने रणनीति प्रदेश सरकारको छ। एसियाकै ठूलो उपत्यका दाङको विकासदेखि नौमुरे जलविद्युत आयोजनाको विकाससम्मका योजना उनका छन्। बुद्ध सर्किटको विकास, स्वर्गद्वारीदेखि गुल्मीको रेसुंगासम्मलाई पर्यटन मार्गमा जोडिने उनले बताए। पहाडमा पर्यटन होमस्टे र तराईको भूमिमा आधुनिक कृषिको विकास गर्ने योजना छ। नीति तथा कार्यक्रमकै शैलीमा योजनाको फेहरिस्त सुनाएका उनले सात वटा बुदामा चुनौति छन्। प्रदेश भित्रको अशिक्षा, गरिवी, बेरोजगारी, साविकको अञ्चल मनोविज्ञान र एकात्मक राज्यको मनोविज्ञान परिवर्तन, साधन र स्रोतको सिमितता र अस्थायी मुकाममा पूर्वाधारको अभाव प्रदेश सरकारका मुख्य चुनौति भएको बताए। प्रदेशको स्थायी राजधानीको छनौटमा बैज्ञानिकता अपनाईने भन्दै उनले भनेराजधानी हुने क्षेत्रलाई पछिल्लो पूस्ताले गर्व गर्ने लायकको शहर बनाउने छौं। राजधानी नभए पछि परिन्छ भन्ने सोँचलाई हटाउन बुटवलभैरहवा, घोराहीतुल्सीपुर र कोहलपुरनेपालगञ्जलाई महानगरका रुपमा विकास गर्ने योजना उनले बताए। पर्यटन विकास नै प्रदेश समृद्धिको मुख्य आधारलुम्बिनीमा मोनोरेलदेखि पहाडमा होमस्टे सञ्चालनप्रदेश राजधानीको रहर मेट्ने महानगर बन्ने प्रादेशिक योजना आयोगको गठन, कानुन निर्माणमा पहिलो प्राथमिकता दिदै आयोग गठन, प्रदेशको वर्तमान अवस्थाको स्वेतपत्र जारी र पारदर्शी बजेट निर्माणमा जोड दिने उनले बताए। केन्द्र सरकारको कार्यक्रम नभए पनि हामी प्रादेशिक योजनाको आयोग गठन गरेर प्रदेशको गुरुयोजना बनाउछौं, उनले भने। प्रदेशको आफ्नै बैंक, स्वदेशी र विदेशी लगानीकर्ता आकर्षण, बचत संकलनमा प्रोत्साहन, सवै नागरिकको बैंक खाता तथा उत्पादकत्व र राजश्व बृद्धिमा जोड दिने योजना सुनाए। दुई नवनियुक्त मन्त्रीलाई छेउमा राखेर पत्रकारमाझ प्रस्तुत भएका मुख्यमन्त्री पोखरेलले इगभर्नेन्सको विकास र सुरक्षानिकायको सुदृढिकरण गर्ने बताए। बृहत्तर लुम्बिनी विकासको गुरुयोजना निर्माण, राष्ट्रिय गौरवका सिचाई आयोजनाहरुको तत्काल विकासमा उनले जोड दिए। पाल्पादेखि रोल्पासम्म प्रादेशिक राजमार्ग, बुद्ध सर्किटमा मोनेरेल, पहाडमा केबलकार निर्माण गर्ने योजना छन्। भूउपयोग नीति अघि बढाउदै सार्वजनिक जग्गाको विकासमा जोड दिने उनले बताए। आफ्नै विश्वविद्यालय सञ्चालनमा ल्याउदै प्राबिधिक शिक्षामा जोड, विद्यालय शिक्षादेखि नै कम्युटर पढाई र प्रदेशको आफ्नै डाटा सेन्टर बनाउने महत्वाकांक्षी योजना उनले ल्याएका छन्। भैरहवा, कृष्णनगर, नेपालगञ्ज र कोइलाबास नाकालाई आधार बनाएर औद्योगिक कोरिडोर बनाउने योजना उनको छ। प्रदेश ५ को नक्सा नै नेपालको जस्तो भएको भन्दै नमुना डिजिटल प्रदेशको रुपमा विकास गर्ने उनले बताए। नवलपरासीदेखि रुकुमसम्मको भूगोल नै सम्भावनायुक्त भएको भन्दै उनले यसको उच्चतम प्रयोग गरिने बताए। उनले प्रदेश सरकारका योजना कार्यान्वयनमा भूमिका खेल्न कर्मचारीलाई समेत निर्देशन दिए। पहिलो बैैठकका आठ निर्णय त्यसअघि बसेको प्रदेश नम्बर ५ मा पहिलो मन्त्रीपरिषद्को बैठकले आठ वटा निर्णय गरेको छ। प्रदेश सभाको निर्वाचन शान्तिपूर्ण बनाएकोमा सबैलाई धन्यावाद दिएको छ। केही सार्वजनिक लिखित सार्वजनिक प्रमाणिकरण सम्बन्धी नियमावली र प्रदेश सरकार कार्यविभाजन नियमावली, कार्यसम्पादन नियमावली, प्रदेश कानुन मस्यौदा तथा सुझाव आयोगको सम्बन्धमा व्यवस्था गर्ने बनेको आदेश जारी गर्ने निर्णय गररेको छ। बैठकले सरकारको प्रवक्तामा भौतिक पूर्वाधार निर्माण मन्त्री बैजनाथ चौधरीलाई तोकेको छ। पहिलो बैठकले मुख्यमन्त्री र मन्त्री शपथको समर्थन गरेको छ भने प्रदेश सरकारका निर्णय कार्यन्वयन गर्नका लागि निजामति कर्मचारीको प्रतिज्ञा पत्रको ढाचा निर्माण गरेको छ। मुख्यमन्त्री पोखरेलले पद्भार ग्रहण गर्दै राष्ट्रिय गौरवका आयोजनाको प्रगति विवरण लिई तत्काल निर्माणमा तिब्रता दिन निर्देशन सहितको निर्णयमा हस्ताक्षर गरेका थिए। तीन जनाको सपथ प्रदेश प्रमुख उमाकान्त झाले बिहिबार दिउसो मुख्यमन्त्री सहित दुई मन्त्रीलाई शपथ गराएका थिए। निकै तामझामका साथ प्रदेश नम्बर ५ का मुख्यमन्त्री शंकर पोखरेलले शपथ ग्रहण गरेका हुन। मुख्यमन्त्री सहित दुई मन्त्रीले पनि शपथ लिएका छन्। ५ नम्बर प्रदेशमा मा ३ सदस्यीय मन्त्रीमण्डल गठन भएको छ। संबिधानको धारा १३८ को उपधारा ९ बमोजिम गठन भएको ३ सदस्यीय मन्त्रीमण्डलमा एक एमाले र एक माओवादी केन्द्रका मन्त्री छन्। मुख्यमन्त्रीको सपथ लगत्तै प्रदेश प्रमुख झाले माओवादी संसदीय दलका नेता कुल प्रसाद केसी र एमालेका बैजनाथ चौधरीलाई शपथ खुवाएका थिए। दुई मन्त्रीले क्रमश : आन्तरिक मामिला तथा कानुन मन्त्रालय र भौतिक पुर्वाधार बिकास मन्त्रालयको जिम्मेवारी पाएका छन्। नेकपा एमाले र नेकपा माओवादी केन्द्र को समर्थनमा मुख्यमन्त्री बनेका पोखरेलले मुख्यमन्त्रीको जिम्मेवारी संगै आर्थिक मामिला तथा योजना मन्त्रालय, उद्योग पर्यटन बन तथा वातावरण मन्त्रालय, भुमि ब्यवस्थापन कृषि तथा सहकारी मन्त्रालय र समाजिक बिकास मन्त्रालयको जिम्मेवारी समेत सम्हालेका छन्। मुख्यमन्त्री पोखरेल शपथ लगत्तै शहिदहरुलाई माल्यापर्ण गर्न मणिमुकुन्द सेन पार्कस्थित शहिद बाटिका पुगेका थिए।"
शिक्षालाई प्रविधिसँग जोडौं : राष्ट्रपति,"गुल्मी : राष्ट्रपति विद्यादेवी भण्डारीले अबको शिक्षालाई प्रविधिसँग जोड्नुपर्ने बताएकी छन् । सरकारले गरेको शिक्षा क्षेत्रको लगानीको प्रतिफल सोचेअनुसार हासिल गर्न नसकिएको बताउँदै उनले अब प्रविधिमैत्री बन्नुपर्ने धारणा राखिन् । मुसिकोट नगरपालिका६ कुर्घा गुल्मीस्थित त्रिभुवन माध्यमिक विद्यालयको स्वर्ण महोत्सवको उद्घाटन गर्दै भण्डारीले शिक्षा क्षेत्रको विकासबिना मुलुक समृद्धितर्फ अघि बढ्न नसक्ने उल्लेख गरिन् । विश्वका विकसित देशहरुले फड्को मार्नुको मुल कारण भनेकै शिक्षा नीति नै हो, भण्डारीले भनिन्, आर्थिक अभाव, चेतना र विपन्नताका कारणले गर्दा अझैसम्म पनि हरेक नेपालीको शिक्षामा पहुँच पुग्न सकेको छैन । उनले शिक्षामा भइरहेको कमी कमजोरीलाई औल्याउँदै गुणस्तरीय शिक्षा प्रदान गर्नतर्फ अघि बढ्नुपर्ने बताइन् । शिक्षा क्षेत्रको गुणस्तर बढाउन सरकारकै मात्र मुख ताक्नु राम्रो होइन, राष्ट्रपति भण्डारीले भनिन्,स्थानीय क्षेत्रले पनि यसतपर्फ चासो दिनुपर्छ । गाउँगाउँमा स्थानीय सरकार आइसकेकाले स्थानीय तहले नै अबको शिक्षालाई गुणस्तरीयता र प्रविधिमैत्री बनाउनुपर्ने उनको जोड थियो । दक्ष जनशक्ति उत्पादनका लागि प्रविधिसँग अबका पुस्तालाई जोड्नुपर्ने उनको भनाइ छ । जिल्लाको त्रिभुवन माविलाई प्राविधिक शिक्षाको शैक्षिक केन्द्रको रुपमा स्थापित गर्न सबै लाग्नुपर्ने समेत उनले बताइन् । शुक्रवार नै राष्ट्रपति भण्डारीले गुल्मीको रुरु क्षेत्रको दर्शनसँगै कालीगण्डकी नदीमा स्नान गरेकी छिन्। जिल्लाको रिडिस्थित रुरु संस्कृति तथा साधारण माविको सतवार्षिकीको उद्घाटन समारोहमा पुगेको अवसरमा उनले स्नान गरेकी हुन् ।"
जस लिँदै बाहिरिए देउवा,"काठमाडौं : २३ जेठमा प्रधानमन्त्री बनेका कांग्रेस सभापति शेरबहादुर देउवा ८ महिनापछि बिहीबार सत्ताबाट बाहिरिएका छन्। बिहीबार बिहान देशवासीका नाउँमा सम्बोधन गरी उनले राजीनामा दिएका हुन्। सम्बोधनलगत्तै राष्ट्रपति कार्यालय शीतलनिवास पुगेर देउवाले राष्ट्रपति विद्यादेवी भण्डारीसमक्ष राजीनामापत्र सुम्पेका थिए। राजिनामा दिनुअघि देउवाले मन्त्रिपरिषद् बैठक गरेर सरकार सञ्चालनमा सहयोग गर्ने सबैलाई धन्यवाद दिएका छन्। मन्त्रिपरिषद्को अन्तिम बैठकलगत्तै प्रधानमन्त्रीको सरकारी निवास बालुवाटारबाट देशवासीका नाममा सम्बोधन गर्दै देउवाले आफ्नो नेतृत्वको सरकारले तीनै तहको निर्वाचन सम्पन्न गराएर लामो राजनीतिक संक्रमण अन्त्य गरी सही मार्गदिशामा डोर्याएको दाबी गरे। बुधबार राजीनामा दिने तयारी गरेका देउवाले अन्तिम समयसम्म राष्ट्रियसभाका लागि सरकारले सिफारिस गरेको ३ जनाको नाम अनुमोदन गराउन प्रयास गरेका थिए। यसका लागि उनले बुधबार राति अर्थमन्त्री ज्ञानेन्द्रबहादुर कार्कीलाई शीतलनिवास पठाएर राष्ट्रपतिसँग परामर्श गर्न लगाएका थिए। तर, राष्ट्रपतिबाट सकारात्मक सन्देश नपाएपछि देउवाले बिहीबार राजीनामा दिएर सरकारबाट बाहिरिने निर्णय लिएका हुन्। सम्बोधनका क्रममा देउवाले आफ्नो नेतृत्वको सरकार सफल भएको दाबी गरे। उनले भने, मैलै सरकारको नेतृत्व गर्दा देशको एउटा भागमा निर्वाचन हुन्छ कि हुँदैन भन्ने आशंका व्याप्त थियो, तर आफूले सरकारको नेतत्व लिएपछि तीनै तहको निर्वाचन सफलतापूर्वक सम्पन्न भएको छ। देउवाले सरकारको नेतृत्व लिँदा पुष्पकमल दाहाल नेतृत्वको सरकारले एक चरणको स्थानीय तहको निर्वाचन गराएको थियो। स्थानीय तह निर्वाचन बहिष्कार गरी आन्दोलन घोषणा गरेका राष्ट्रिय जनता पार्टी नेपालसँग संवाद गरी देउवाले प्रदेश २ मा असोज ३ मा स्थानीय तहको निर्वाचन गराउने निर्णय लिएका थिए। राजपाको सहभागितासँगै निर्वाचनको माहोल देशैभर बन्यो। लगत्तै उनी नेतृत्वको सरकारले १० र २१ मंसिरमा दुई चरणमा प्रतिनिधि र प्रदेशसभा निर्वाचन गरायो। संविधान कार्यान्वयनको जिम्मेवारी आफूले निभाएको भन्दै देउवाले गर्व महसुस भएको बताए। उनले भने, बीपी कोइरालाको प्रेरणाबाट २०२२ सालमा नेपालको प्रजातान्त्रिक आन्दोलनमा होमिँदा त्यसबेलाको युवकलाई संविधानसभाबाट संविधान निर्माण गरी समृद्ध नेपाल निर्माण गर्ने बीपीको सपना पूरा गर्ने अभियानको नेतृत्व आफैंले गरौंला भन्ने लागेको थिएन। नेपालको सबैभन्दा पुरानो पार्टी कांग्रेस सभापतिको हैसियतमा समावेशी राजनीति र संघीय लोकतान्त्रिक गणतन्त्रलाई थप सुदृढ बनाउँदै समृद्ध नेपाल निर्माणका लागि मेरो बाँकी जीवन समर्पित रहनेछ, देउवाले भने। आफ्नो नेतृत्वको सरकार गठन भएसँगै निर्वाचन आचारसंहिता लागु भइसकेकाले आफूले विकास निर्माणमा सोचेजस्तो काम गर्न नसकेको देउवाको मूल्यांकन छ। उनले भने, यद्यपि बूढीगण्डकी स्वेशी लगानीमै निर्माण गर्ने, द्रुतमार्ग निर्माणको जिम्मा सेनालाई दिनुलगायत कैयन् महŒवपूर्ण काम पनि भएका छन्। देउवाले नवनियुक्त प्रधानमन्त्री तथा एमाले अध्यक्ष केपी शर्मा ओलीका राजनीतिक अडानलाई गलत भएको घुमाउरो पाराले संकेत गरे। उनले भने, लोकतन्त्रलाई साधनका रूपमा मात्र बुझ्ने, राष्ट्रिय एकताबारे संकुचित र हलुका टिप्पणी गर्ने, कुनै भेगका जनताले अधिकारको कुरा गर्दा तिनलाई राष्ट्रविरोधी देख्ने, समृद्धिको गहनतालाई अविश्वसनीय नारामा कैद गर्ने राजनीतिक अवसरवादको जमाना अब सकिनुपर्छ।"
ओली निवासमा बधाई दिनेको भीड,"भक्तपुर : नवनियुक्त प्रधानमन्त्री केपी शर्मा ओलीलाई बधाई तथा शुभकामना दिन भक्तपुरको बालकोटस्थित उहाँको निजी निवासमा आउनेको भीड लागेको छ। प्रधानमन्त्री ओली निवासमा नवनियुक्त मन्त्रीद्वय, प्रदेश मन्त्री, प्रदेशसभाका सभामुख, एमालेका केन्द्रीय नेता, सञ्चारकर्मी, कलाकार, व्यापारी, सुरक्षा निकायका उच्च ओहोदाका व्यक्तिलगायत प्रधानमन्त्रीलाई बधाई तथा शुभकामना दिन आएका थिए। बिहान ७ बजेदेखि नै ओली निवासमा शुभेच्छुकको भीड लागेको थियो। बधाई दिन आउनेले घण्टौं कुरेर लामबद्ध भएर प्रधानमन्त्रीलाई बधाई तथा शुभकामना दिएका थिए। प्रधानमन्त्री निवासमा जनसंख्या तथा वातावरण मन्त्री लालबाबु पण्डित, महिला बालबालिका तथा समाजकल्याण मन्त्री थममाया थापा पनि पुग्नुभएको थियो। ओलीलाई बधाई तथा शुभकामना दिन प्रदेश नं ३ का मुख्यमन्त्री डोरमणि पौडेल, सभामुख सानु श्रेष्ठ, आन्तरिक मामिला तथा कानून मन्त्री शालिकराम जमरकट्टेललगायत पनि पुगेका थिए। त्यसैगरी प्रधानसेनापति राजेन्द्र क्षत्री, प्रहरी महानिरीक्षक प्रकाश अर्याल, प्रहरीका उच्चपदस्थ अधिकारी, कलाकार शिव श्रेष्ठलगायत, पत्रकार, लेखक विभिन्न संघसंगठनका पदाधिकारी एवं सर्वसाधारणको भीड लागेको छ।रासस"
केपी शर्मा ओली : झापा विद्रोहदेखि दोस्रोपटक प्रधानमन्त्रीसम्मको यात्रा,"काठमाडौं : एमाले अध्यक्ष केपी शर्मा ओलीले बिहीबार मुलुकको ४१ औं प्रधानमन्त्रीका रुपमा शपथ लिएका छन्। प्रधानमन्त्री ओलीले आफ्नै नेतृत्वमा तीन सदस्यीय मन्त्रिमण्डल पनि गठन गरेका छन्। एमाले अध्यक्ष ओलीलाई प्रधानमन्त्री नियुक्त गर्न वाम गठबन्धनका तर्फबाट १ सय ७४ जना सांसदको समर्थन रहेको प्रस्ताव लिएर माओवादी केन्द्रका अध्यक्ष पुष्पकमल दाहाल र नारायणकाजी श्रेष्ठ, एमालेका माधवकुमार नेपाल, सुवास नेम्बाङ, विष्णु पौडेलसहितका नेता बिहीबार साढे ११ बजे राष्ट्रपति कार्यालय पुगेका थिए। दुवै अध्यक्षको हस्तक्षार रहेको समर्थनपत्र प्राप्त गरेपछि राष्ट्रपति विद्यादेवी भण्डारीले मध्याह्न ओलीलाई प्रधानमन्त्री नियुक्त गरेकी हुन्। नेपालको संविधानको धारा ७६ को उपधारा २ बमोजिम प्रतिनिधिसभामा दुई दलको समर्थनमा बहुमतप्राप्त गरेका ओलीलाई राष्ट्रपतिले प्रधानमन्त्री नियुक्त गरेकी हुन्। २ सय ७५ सदस्यीय संसद्मा वाम गठबन्धनको १ सय ७४ सांसद छन्। सरकार गठनका लागि १ सय ३८ सिट आवश्यक पर्छ। संविधानको धारा ७६ मा प्रतिनिधिसभामा बहुमतप्राप्त संसदीय दलको नेता, त्यो नभए दुई वा दुई दलको समर्थनमा बहुमत प्राप्त गर्न सक्ने प्रतिनिधिसभा सदस्यलाई राष्ट्रपतिले प्रधानमन्त्रीमा नियुक्त गर्ने व्यवस्था छ। ओली संसद्बाट नभई संविधानअनुरूप राष्ट्रपतिबाट प्रधानमन्त्रीमा नियुक्त भएका हुन्। यसअघि बिहीबार दिउँसो बसेको संसदीय दलको बैठकले ओलीलाई सर्वसम्मत संसदीय दलको नेता चयन गरेको थियो। २४ असोज ०७२ मा संसद्बाट पहिलो पटक प्रधानमन्त्रीमा निर्वाचित ओली २ सय ८७ दिन सिंहदरबार बसेका थिए। कांग्रेस र माओवादी केन्द्रले संसद्मा आफूविरुद्ध अविश्वासको प्रस्ताव दर्ता गरेपछि ९ साउन ०७३ मा प्रधानमन्त्रीबाट राजीनामा दिएका थिए। मानभवनस्थित एक व्यापारीको घरमा बुधबार बसेको एमाले स्थायी समिति बैठकमा वरिष्ठ नेता माधव नेपालले ओलीलाई प्रधानमन्त्री बनाउन प्रस्ताव गरेका थिए। बिहीबार नै संसदीय दलको नेता चयन इमान्दार र अनुशासित भूमिका निर्वाह गर्न सांसदलाई निर्देशन माओवादी केन्द्रबाट भने ओली नेतृत्वको सरकारमा कोही पनि सदस्य मन्त्रीका रूपमा भित्रिएका छैनन्। एकता प्रक्रियामै रहेको माओवादीले मन्त्री नपठाएपछि ओलीले एमालेकै दुई जनालाई मन्त्रीमा नियुक्त गरेका हुन्। मध्याह्न प्रधानमन्त्री नियुक्त भएका ओलीले साँझ ५ बजे शपथ लिएका थिए। ओलीको शपथलगत्तै एमालेकै लालबाबु पण्डित र थममाया थापाले मन्त्री पदको शपथ लिएका छन्। पण्डितलाई जनसंख्या तथा वातावरण एवं थापालाई महिला, बालबालिका तथा समाजकल्याण मन्त्रालयको जिम्मेवारी दिइएको छ। स्वच्छ छविका पण्डित यसअघि ओली नेतृत्वकै सरकारमा सामान्य प्रशासनमन्त्री हुँदा साहसिक निर्णय गरी चर्चामा थिए। प्रधानमन्त्रीको शपथलगत्तै ओलीले लैनचौरस्थित सहिद स्मारक पुगेर सहिदको तस्बिरमा माल्यार्पण गरे। त्यसपछि कीर्तिपुर पुगेर पुष्पलालको सालिकमा र बल्खुमा मदन भण्डारीको सालिकमा पनि माल्यार्पण गरेका थिए। ओलीले साँझ सिंहदरबार पुगेर पदबहली गरेका थिए। संसद्लाई प्रभावकारी भूमिका निर्वाह गर्न निर्देशन एमाले अध्यक्ष एंव नवनियुक्त प्रधानमन्त्री ओलीले पार्टी सांसदहरूलाई प्रभावकारी र मर्यादित भूमिका निर्वाह गर्न निर्देशन दिएका छन्। प्रधानमन्त्री नियुक्त भएपछि पार्टी कार्यालयमा बसेको एमाले संसदीय दलको बैठकमा ओलीले सांसदहरूलाई आचरण र पहिचानको विषयमा ख्याल गर्न निर्देशन दिए। आफ्ना सांसदलाई संसदीय आचरण सिक्न आग्रह गर्दै ओलीले भने, पहिरनदेखि आफ्नो विषयमा अध्ययन गर्नुपर्छ। माननीयहरूले संसद्मा आउने हाजिर गर्ने जाने मात्र नभई विषयमा तयारी पनि गर्नुहोस्। ओलीले शपथ ग्रहणमा आउँदा पुरुष सांसदहरूले दौरा सुरुवाल र महिला सांसदलाई सकभर साडी चोलोमा आउन सुझाव दिए। अनुशासनमा बस्न र इमानदारिताको साथ भूमिका निर्वाह गर्न प्रधानमन्त्रीले निर्देशन दिनुभएको छ, नेता विष्णु पौडेलले भने। ओलीले सांसदलाई विदेश र जिल्ला भ्रमणमा जाँदासमेत संसदीय दललाई जानकारी दिन पनि आग्रह गरेका छन्। यस्ताे छ अाेलीकाे राजनीतिक पृष्ठभूमि तेह्रथुमको इवा२ मा २००८ साल फागुन ११ मा जन्म रणामति६, झापामा बसाइँ सरेपछि सक्रिय राजनीतिमा संलग्न हाल अनन्तलिंगेश्वर२, बालकोट भक्तपुरमा स्याथी बसोबास २०७२ असोज २४ मा पहिलो पटक प्रधानमन्त्री २०७३ साउन २० मा राजीनामा पहिलो कार्यकालमा साढे चार महिना लामो भारतीय नाकाबन्दी चीन भ्रमण गरी यातायातपारवहनमा द्विपक्षीय सम्झौता मनमहोन अधिकारी नेतृत्वको सरकारमा गृहमन्त्रालयको जिम्मेवारी गिरिजाप्रसाद कोइराला नेतृत्वको सरकारमा उपप्रधान तथा परराष्ट्रमन्त्री २०७१ असारमा एमालेको नवौं महाधिवेशनबाट पार्टी अध्यक्ष २०७० माघ २१ मा पार्टी संसदीय दल नेता दोस्रो निर्वाचनमा झापा ७ बाट निर्वाचित २०४८ र २०५१ मा झापा ६ बाट प्रतिनिधिसभामा निर्वाचित २०५६ मा झापा २ र ६ बाट निर्वाचित २०७४ मा झापा ५ बाट प्रतिनिधिसभामा निर्वाचित २०२७ को झापा विद्रोहमा सहभागी जनताको बहुदलीय जनवाद निर्माणमा महŒवपूर्ण भूमिका निर्वाह २०२५ मा विद्यार्थी फाँटको फ्र्याक्सन कमिटीको नेतृत्व २०२६ मा संगठित सदस्यता लिँदै माक्र्सवादी अध्ययन दलमा संगठित २०२६ मा कम्युनिस्ट पार्टीकोे उपसचिवको जिम्मेवारी २०२७ वैशाखमा नेपाल कम्युनिस्ट पार्टी र पूर्वकोसी प्रान्तीय कमिटीको एकीकरणको नेतृत्व २०४४ पुस २ मा नेकपा (माले) को केन्द्रीय कमिटी सदस्य २०४६ मा नेकपा (माले) लुम्बिनी अञ्चल प्रमुख २०४७ जेठ १ मा प्रजातान्त्रिक राष्ट्रिय युवा संघको संस्थापक अध्यक्ष २०४९ देखि २०७१ असारसम्म एमाले स्थायी कमिटी सदस्य २०२९ सालमा नेपाल कम्युनिस्ट पार्टी झापा आन्दोलन कमिटी प्रमुख पञ्चायतविरोधी र प्रजातान्त्रिक आन्दोलनमा पटक पटक कारागार २०२७ फागुन १६ मा झापाबाट गिरफ्तारी २०३० असोज २३ देखि लामो कारागार जीवन २०३० मंसिर ८ मा भद्रगोल जेल चलान २०३६ जेठमा केन्द्रीय कारागार नख्खुबाट मुक्त २०३७ मा गिरफ्तार भई २०४४ असार ११ मा भद्रगोल कारागारबाट रिहा तत्कालीन राजा ज्ञानेन्द्रको २०६१ माघ १९ को कदमपछि नजरबन्दमा"
प्रदेश २ को उपसभामुखमा उपमाकुमारी निर्विरोध,जनकपुरधाम : प्रदेश नम्बर २ को उपसभामुखमा संघीय समाजवादी फोरमकी प्रदेशसभा सदस्य उपमाकुमारी देव निर्विरोध निर्वाचित भएकी छिन्।शुक्रबार बसेको प्रदेशसभाको बैठकले उपसभामुखमा देव निर्विरोध निर्वाचित भएको घोषणा गरेको हो। सभामुख सरोज यादवले बैठकमा सर्वप्रथम प्रदेश प्रमुखबाट प्राप्त मुख्यमन्त्री नियुक्तिसम्बन्धी पत्र पढेर सुनाएका थिए।त्यसपछि सभामुखले मुख्यमन्त्री तथा मन्त्रिपरिषद्को कार्यालयको मन्त्रिपरिषद गठनसम्बन्धी पत्र पढेर सदनमा सुनाउँदै बैठक अघि बढाएका थिए। देवलाई उपसभामुखमा निर्वाचित गर्न फोरमका सांसद ज्ञानेन्द्रकुमार यादवले प्रस्ताव गरेका थिए भने राजपाकी सांसद सुरिता साहले समर्थन गरेपछि उनी निर्वाचित भएको घोषणा गरिएको हो उपसभामुख देव सप्तरी जिल्लाबाट समानुपातिकमा सांसद हुन्।बिहीबार उपसभामुखका लागि संसद सचिवालयले प्रकाशन गरेको सूचनाको समयावधिभित्र देवको मात्रै उम्मेदवारी परेकाले उनी निर्विरोध निर्वाचित भएकी हुन्। प्रदेशसभाको सभामुखमा राजपाका सरोजकुमार यादव यसअघि निर्वाचित भएका हुन्।सभामुखमा पुरुष भएको हुनाले संवैधानिक व्यवस्था अनुसार फरक दलबाट महिला उपसभामुखमा रहने प्रावधान छ। राजपाले सभामुख र फोरमले उपसभामुख पद बाँडफाँड गरेको हो।
सत्तारोहणको गृहकार्य अधुरो,"काठमाडौं : वाम गठबन्धनका तर्फबाट बिहीबार प्रधानमन्त्री बनेका एमाले अध्यक्ष केपी ओलीले आफ्नै पार्टीका सांसदलाई मात्रै समेटेर मन्त्रिमण्डल गठन गरेपछि अनेक आशंका उब्जिएको छ। एमालेमाओवादी एकता र सरकारमा माओवादीको सहभागिताका विषयलाई लिएर विभिन्न टिकाटिप्पणी सुरु भएको छ। नेकपा (क्रान्तिकारी) माओवादीका महासचिव मोहन वैद्यले पाँचमहिने पार्टी एकता र तीनमहिने सरकार निर्माणसम्बन्धी प्रक्रियाको गृहकार्य अधुरो र अपुरो हुँदा आशंका उत्पन्न भएको बताए। उनले अन्नपूर्णसँगको कुराकानीमा भने, मुलुकको प्रधानमन्त्री र सबैभन्दा ठूलो पार्टीको अध्यक्षको हैसियतमा ओली स्वयंको विशेष पहलमा दुई पार्टीलाई एक गराउँदै अब आर्थिक प्रगतिमा लाग्नुपर्छ। राष्ट्रियता र राष्ट्रिय स्वाभीमानको रक्षार्थसमेत एमालेमाओवादीले पाएको जनमतको उद्देश्यप्राप्तिका लागि ओलीको राष्ट्रवादलाई कार्यान्वयन गर्ने बेला भएको उनले बताए। नाकाबन्दीको विपक्षमा ओलीको संलग्नता र वामपन्थी पार्टी एकीकरणका लागि पाएको जनमतको सदुपयोग गर्दै मुलुकको समग्र उन्नतिमा जुट्नुपर्ने तर्क उनले गरे। मैले चिनेको ओलीबाट सकारात्मक कार्य हुनेछ तर प्रारम्भमा भएका त्रुटिलाई तत्कालै सच्याउनु जरुरी छ, उनले भने, अन्यथा उनको राष्ट्रियताको अडान कार्यान्वयनको भूमरीमा पर्छ। कांग्रेस वरिष्ठ नेता रामचन्द्र पौडेलले पर्खौं, बुझौं र भनौं भन्ने नीतिमा आफू रहेको बताए। कम्युनिस्टहरूको कुरा बुझ्न सकिँदैन। परिस्थिति कता जान्छ भन्न सकिँदैन, उनले भने, केही वर्षयता राजनीतिको अवगुणका रूपमा रहेको मोलतोल ले पनि काम गरेको हुनुपर्छ। त्यसैले चुनावी एकता पार्टी एकतामा रुपान्तरण हुन कठिन भएको होला। नाकाबन्दीको विपक्षमा ओलीको संलग्नता र वामपन्थी पार्टी एकीकरणका लागि पाएको जनमतको सदुपयोग गर्दै मुलुकको समग्र उन्नतिमा जुट्नुपर्ने। नेमकिपा अध्यक्ष नारायणमान बिजुक्छेले पाँचमहिने गृहकार्यको परिणाम प्रधानमन्त्रीको शपथसम्म आइपुग्दा निराशाजनक हुनु राम्रो नभएको बताए। आज देखिएको परिणाम निराशाजनक छ, उनले भने, ओली सरकार यस्तै गतिमा अघि बढ्दा मुलुकको उन्नति, समुन्नति र प्रगतिमा ठेस लाग्छ। कांग्रेस नेता डा शेखर कोइरालाले स्थीर सरकारको नाराका साथ सँगै चुनावमा होमिएका दुई पार्टी सरकारमा सँगै नजाँदा आशंका पैदा भएको बताए। प्रजातान्त्रिक अभ्यासका लागि पनि यी दुई पार्टीले आपसी विवाद अन्त्य गरी छिटोभन्दा छिटो सरकारमा जानुपर्छ। ओली सरकारले चाँडै पूर्णता पाउनुपर्छ, उनले भने।"
कर्मचारी नहुँदा फर्किए मन्त्री,"हेटौंडा : मन्त्रालय भवन र निवासको प्रबन्ध मिलाएलगत्तै प्रदेश ३ का कर्मचारीलाई गाडी खोज्ने चटारो परेको छ। तत्काल ५८ वटा सवारी आवश्यक भए पनि हालसम्म आधा दर्जन थोत्रा सवारीसाधन मात्र जम्मा भएको मुख्यमन्त्री कार्यालयका सचिव रमेश शिवाकोटीले बताए। मन्त्रालय स्थापना भएकाले अब नियुक्त हुने मन्त्री चढ्न उपयुक्त सवारीको व्यवस्था गर्न नसकिएको उनको भनाइ छ। हामीसँग पुराना र मर्मत गर्नुपर्ने केही सवारी जम्मा भएका छन्, तर त्यो प्रयोग गर्न मिल्ने खालको छैन, शिवाकोटीले भने, मन्त्रालय र जिल्लास्थित कार्यालयमा ताकेता गरे पनि राम्रो गाडी आएको छैन। मुख्यमन्त्री डोरमणि पौडेललाई क्षेत्रीय स्वास्थ्य कार्यालयको स्कोर्पिओे उपलब्ध गराइएको छ। प्रदेश ३ मा प्रतिनिधित्व गर्ने प्रदेशसभा सदस्यको १० प्रतिशत मात्र मन्त्री बनाउने वाम गठबन्धनको निर्णय छ। एक सय १० प्रदेश सदस्य रहेको यहाँ ११ मन्त्रालय स्थापना हुनेछन्। त्यसमध्ये सात मन्त्रालय स्थापना भइसकेका छन्। प्रदेशसभा सदस्यको २० प्रतिशत संख्यासम्म मन्त्री नियुक्त गर्न सक्ने संवैधानिक व्यवस्था छ। २० प्रतिशत मन्त्री नियुक्त भए प्रदेश ३ मा २२ जना मन्त्री हुनेछन्। उक्त संख्याका मन्त्री र विभिन्न समितिका सभापतिलाई मात्र ६९ वटा सवारी आवश्यक पर्ने मुख्यमन्त्री कार्यालयको तथ्यांक छ। गत माघ २२ गते बसेको मन्त्रिपरिषद् बैठकको निर्णयअनुसार दुई दिनभित्र प्रदेश मन्त्रिपरिषद् कार्यालयमा गाडी पठाउन सचिव खगराज बरालले मन्त्रालयहरूलाई चिठी काटेका थिए। तर अहिलेसम्म कुनै पनि मन्त्रालयबाट गाडी आइपुगेको छैन, सचिव शिवाकोटीले भने। मन्त्रिपरिषद् कार्यालयले प्रदेश ३ मा कृषि मन्त्रालयलाई एउटा कार, तीन जिप, तीन पिकअप र एउटा बोलेरो गरी आठ वटा साना सवारी पठाउन पत्र काटेको थियो। महिला तथा बालबालिका मन्त्रालयलाई एउटा टाटासुमो, वन तथा भूसंरक्षण मन्त्रालयलाई दुई कार, भौतिक पूर्वाधार मन्त्रालयलाई एउटा पिकअप र शिक्षा मन्त्रालयलाई एउटा जिप तत्काल पठाउन निर्देशन दिइएको थियो। प्रदेश ३ मा प्रतिनिधित्व गर्ने प्रदेशसभा सदस्यको १० प्रतिशत मात्र मन्त्री बनाउने वाम गठबन्धनको निर्णय छ। मध्यमाञ्चल क्षेत्रीय प्रशासन कार्यालयले १३ वटै जिल्ला प्रशासन कार्यालयलाई भएका राम्रा गाडी पठाउन पत्र काटेको हप्ता दिन नाघेको छ। तर काम लाग्ने सवारी हालसम्म प्राप्त नभएको सहक्षेत्रीय प्रशासक मनोहर खनालले बताए। १३ जिल्लामध्ये काठमाडौं, भक्तपुर र ललितपुरलाई दुई जिप, एउटा पिकअप एवं अन्य जिल्लालाई एउटा जिप र एउटा पिकअप माग गरिएको छ। त्यसमध्ये दोलखाले एउटा जिप पठाएको छ। तर ३४ वर्ष पुरानो उक्त जिप सञ्चालन गर्न सक्ने अवस्थामा नरहेको क्षेत्रीय प्रशासन कार्यालयले जानकारी दिएको छ। अरू पनि केही गाडी आएका छन्, तर चलाउन मिल्ने अवस्थाका छैनन्, सहक्षेत्रीय प्रशासक खनालले भने। सचिवको गाडी सभामुखलाई काठमाडौंमा रहेका सचिवलाई सम्बन्धित मन्त्रालयले एकएक सवारी उपलब्ध गराउँछ। सरुवा भएसँगै सरकारी जिप लिएर हेटौंडा आएका भूमि व्यवस्था, कृषि तथा सहकारी मन्त्रालका सचिव वंशी शर्माले मुख्यमन्त्री कार्यालयलाई जिप हस्तान्तरण गर्नुपयो। उनी चढेर आएको नीलो रङको जिप मुख्यमन्त्री कार्यालयले सभामुख सानुकुमार श्रेष्ठलाई उपलब्ध गराएको छ। कर्मचारी नहुँदा काठमाडौं फर्किए मन्त्री सवारीसाधनसँगै प्रदेश ३ मा कर्मचारी अभावले आन्तरिक काम प्रभावित भएका छन्। भौतिक पूर्वाधारमन्त्री केशव स्थापित कर्मचारी नभएपछि मन्त्रिपरिषद् कार्यालयमा पदबहाली गरी गत सोमबार काठमाडौं फर्किएका छन्। सचिवसहित २४ जनाको दरबन्दी रहेको उक्त मन्त्रालयमा बुधबार साँझसम्म एकजना कर्मचारी पनि आइनपुगेको मुख्यमन्त्री कार्यालयले जानकारी दिएको छ। कर्मचारी नै नभएपछि मन्त्रीले मात्र के गर्ने ? , मन्त्री स्थापितले भने, कर्मचारी ल्याउन पहल गरिरहेको छु। भौतिक पूर्वाधार मन्त्रालय हेटौंडा१ स्थित श्रम कार्यालयको नयाँ भवनमा स्थापना गरिएको छ। सामाजिक विकास मन्त्रालयमा पनि कर्मचारी छैनन्। उक्त मन्त्रालयमा सचिवसहित ३० जना कर्मचारीको दरबन्दी छ। मन्त्रिपरिषद्को माघ १० गतेको निर्णयअनुसार प्रदेश मुख्यमन्त्री कार्यालयमा २१, आन्तरिक मामिला मन्त्रालयमा २१, आर्थिक मामिला मन्त्रालयमा १८, भूमि व्यवस्था मन्त्रालयमा ३८ र उद्योग मन्त्रालयमा ३८ जना कर्मचारी रहनेछन्। तर अहिलेसम्म मुख्यमन्त्री कार्यालयमा आठ, आन्तरिक मामिलामा चार, आर्थिक मन्त्रालयमा तीन, भूमि व्यवस्था मन्त्रालयमा पाँच र उद्योग मन्त्रालयमा छजना मात्र कर्मचारी आइपुगेको मुख्यमन्त्री कार्यालयले जानकारी दिएको छ। मुख्यमन्त्री कार्यालयमा कार्यालय सहयोगी आइनपुग्दा सरसफाइ र चिया खुवाउनसमेत समस्या परेको उपसचिव शालिकराम ढकालले बताए। कानुनी व्यवस्थाअनुसार कर्मचारी सरुवा भएको २१ दिन बुझबुझारथ गर्ने म्याद हुन्छ। सरुवा भएको ९० दिनभित्र कार्यालयमा हाजिर भइसक्नुपर्छ। तर ताकेता गरे पनि मन्त्रालयमा हाजिर नभएका कर्मचारीलाई कारबाही गर्न समस्या भएको मुख्यमन्त्री कार्यालयका सचिव शिवाकोटीको भनाइ छ। अर्थ मन्त्रालयमा मुख्यमन्त्रीको निवास आर्थिक मामिला तथा योजना मन्त्रालय स्थापना गरिएको डिभिजन सहकारी मन्त्रालयमा मुख्यमन्त्रीको सरकारी निवास रहने भएको छ। मन्त्रिपरिषद् कार्यालयबाट करिब ५० मिटर दूरीमा रहेको उक्त भवनलाई मुख्यमन्त्रीको निवास बनाइएको हो। मुख्यमन्त्री डोरमणि पौडेलले बुधबार उक्त भवनको निरीक्षण गरी आफ्ना सामान सार्न थालेका छन्। उक्त भवनमा रहेको आर्थिक मामिला मन्त्रालय उद्योग, पर्यटन तथा वन मन्त्रालय रहेको क्षेत्रीय वन कार्यालयको भवनमा सरेको छ। उक्त मन्त्रालय भने वन कार्यालय परिसरमा रहेको क्षेत्रीय अख्तियार दुरुपयोग अनुसन्धान आयोगको पुरानो भवनमा सरेको छ।"
ओलीदेउवा दिनभर लुकामारी,"काठमाडौं : एमाले अध्यक्ष केपी ओली बिहीबार बिहान ९ बजे राष्ट्रपति कार्यालय पुग्दा निवर्तमान प्रधानमन्त्री शेरबहादुर देउवाको देशवासीका नामका गरेको सम्बोधन सकिएको थिएन। ओलीले माओवादी केन्द्रको समर्थनमा आफूलाई प्रधानमन्त्रीमा नियुक्त गर्न राष्ट्रपति विद्यादेवी भण्डारीसमक्ष दाबी प्रस्ताव गर्दै गर्दा प्रधानमन्त्री देउवाले फोन गरे। म राजीनामा गर्छु, मैले राजीनामा गरेपछि मात्र त्यता प्रक्रिया अघि बढाउनुहोला, टेलिफोनमा देउवाले ओलीलाई भने। त्यसपछि एमाले अध्यक्ष ओलीसहित पूर्वसभामुख सुवास नेम्बाङ देउवालाई कुरेर बसे। केहीबेरमा देउवा आए, राष्ट्रपतिलाई राजीनामा बुझाए र एमाले नेताहरूसँग भेट नहुँदै राष्ट्रपति कार्यालयबाट बाहिरिए। देउवा पुग्नुभन्दा पहिल्यै हामीले प्रधानमन्त्रीका लागि दाबीपत्र पेस गरिसकेका थियौं, एमाले नेता नेम्बाङले अन्नपूर्णसँग भने, त्यहाँ देउवाजीसँग हाम्रो भेट भएन। देउवा बाहिरिएलगत्तै अर्को कोठामा पुगेर राष्ट्रपति भण्डारीले ओली प्रधानमन्त्रीमा नियुक्त भएको पत्र दिइन्। राष्ट्रपति कार्यालयमा ४ बजे शपथ गर्ने तयसँगै ओलीसहितका एमाले नेताहरू राष्ट्रपति कार्यालयबाट बाहिरिए र पार्टी कार्यालयतर्फ लागे। देउवाले राजीनामा नदिए पनि सरकार गठनमा अप्ठ्यारो नपर्ने भन्दै एमाले अध्यक्ष ओली प्रधानमन्त्रीमा दाबी गर्न राष्ट्रपति कार्यालय पुगेका थिए। राष्ट्रपति कार्यालयले प्रधानमन्त्रीमा ओली नियुक्त भएको पत्र त थमायो, तर मिति गलत लेखेर। एक वर्षअघिको मिति राखेर राष्ट्रपति कार्यालयले प्रधानमन्त्री नियुक्तिको पत्र थमाएपछि सामाजिक सञ्जालमा निकै आलोचना भयो। राष्ट्रपति कार्यालयबाट बाहिरिएका ओली एमाले पार्टी कार्यालयमा पुगेपछि संसदीय दलको नेता चयन प्रक्रिया अघि बढाइयो। संसदीय दलको नेता चयन भएपछि प्रधानमन्त्रीमा दाबी गर्नुपर्नेमा उल्टो भएको एकथरी एमाले नेताहरूको भनाइ छ। तर, दुई दलको समर्थनमा प्रधानमन्त्री हुन संविधानले दलको नेता नतोकाले संसदीय दलको नेता अघि वा पछि भन्ने कुराको अर्थ नहुने पूर्वसभामुख नेम्बाङले बताए। संसदीय दलको बैठकमा ओलीले सांसदहरूलाई पोसाकमा ध्यान दिन र इमान मा रहन निर्देशन पनि दिए। ओलीले पुरुष सांसदलाई दौरा सुरुवाल र महिला सांसदलाई सारी चोलो लगाउन निर्देशन दिए। विगतमा ओली संसदीय दलको नेता भएपछि एमालेका सांसदहरूलाई यस्तो निर्देशन दिइएको थियो। ओलीले सांसदहरूलाई राष्ट्रिय झन्डा भएको लोगो लगाउन पनि निर्देशन दिएका थिए। एमाले दलको बैठकपछि ओली शपथका लागि राष्ट्रपति कार्यालय पुगेका थिए। दिउँसो ४ बजे शपथको समय निर्धारण गरिए पनि उपराष्ट्रपति नन्दबहादुर पुन आउन ढिला भएपछि शपथ समारोह एक घण्टा ढिलो भएको थियो। शपथ समारोहमा निवर्तमान प्रधानमन्त्री देउवाले कुर्सी हस्तान्तरण गर्न बिर्सेका थिए। शपथपछि प्रधानमन्त्रीको कुर्सी नयाँ आउने प्रधानमन्त्रीलाई छाडनुपर्नेमा देउवाले कुर्सी नछाडेर प्रधानमन्त्रीकै कुर्सीमा बसेका थिए। केहीबेर अलमलजस्तो देखिएपछि राष्ट्रपति कार्यालयका मर्यादापालकले देउवालाई नयाँ प्रधानमन्त्रीका लागि कुर्सी छाडन र अर्को कुर्सीमा बस्न आग्रह गरे। त्यसपछि देउवा उठे र ओलीलाई कुर्सी हस्तान्तरण गरे। त्यसअघि ओलीले कसलाई मन्त्री बनाउँछन् भन्ने अनेक अड्कल काटिएका थिए। कसैले महासचिव ईश्वर पोखरेल र सचिव प्रदीप ज्ञवाली मन्त्री बन्ने चर्चा गरेका थिए। तर, ओलीले मन्त्री नियुक्तिमा सरप्राइज नै दिए। विगतमा मन्त्रीको राम्रो छवि बनाएका लालबाबु पण्डित र थममाया थापालाई मन्त्रीका लागि बोलाइँदा एमालेका अधिकांश नेता अचम्ममा परेका थिए। दुई मन्त्रीको नियुक्तिले एकातिर जातिय, क्षेत्रीय र भौगोलिक सन्तुलन मिलेको भन्दै शीतलनिवासमा चर्चा भयो भने अर्कोतर्फ ओलीले गुटमा पनि सन्तुलन मिलाएको चर्चा चल्यो। थममाया ओलीनिकट भए पनि पण्डित वरिष्ठ नेता माधव नेपालनिकट हुन्। दोस्रो पटक प्रधानमन्त्रीको शपथ गर्दै गर्दा ओलीको मुहार भने केही मलिनो देखिन्थ्यो। ओलीनिकट नेताहरूका अनुसार माओवादी केन्द्रले अन्तिम समयमा आफ्नो दलबाट मन्त्री नपठाउने खबर गरेपछि ओली भित्रैबाट खुसी हुन नसकेका हुन्। अन्नपूर्णसँग कुरा गर्दै ओलीनिकट एक नेताले भने, जसरी ओलीले आज दुई जना मन्त्री नियुक्तिमा सरप्राइज दिनुभयो, त्यसैगरी माओवादीसँग सहमति गरेर पार्टी एकता र सरकार गठन गर्न सके अर्को सरप्राइज हुनेछ।"
प्रधानमन्त्री ओलीलाई मोदीले राति साढे १० बजे दिए टेलिफोनमा बधाई,"काठमाडौं : प्रधानमन्त्री केपी शर्मा ओलीलाई भारतका प्रधानमन्त्री नरेन्द्र मोदीले बधाई तथा शुभकामना दिएका छन् । मोदीले फागुन ३ गते राति साढे १० बजे टेलिफोन गरेर प्रधानमन्त्री ओलीलाई सफल कार्यकालको शुभकामना दिएका हुन् । टेलिफोन संवादमा महामहिम मोदीले आफू प्रधानमन्त्री ओलीलाई भारतमा स्वागत गर्न प्रतिक्षारत रहेको बताएका छन् । यसैगरी नेपालको विकासका लागि भारतले सक्दो सहयोग गर्ने प्रतिवद्धता मोदीले व्यक्त गरेको ओलीको सचिवालयले जानकारी दिएको छ । टेलिफोन संवादमा प्रधामन्त्री ओलीले मोदीलाई आफूलाई बधाई तथा शुभकामना व्यक्त गरेकोमा मोदीलाई धन्यवाद दिएका छन् । यसैगरी प्रधानमन्त्री ओलीले आफ्नो ध्यान नेपालको विकास र समृद्धिमा केन्द्रित रहेको र भारतसंगको मित्रता अझ सुदृढ बनाउन प्रयासरत रहने कुरा पनि मोदीलाई प्रष्ट पारेका छन् । बिहीबार साँझ नै मोदीले भारतीय राजदुत मञ्जित सिंह पुरी मार्फत प्रधानमन्त्री ओलीलाई एक शुभकामना पत्र पठाउँदै प्रधानमन्त्री ओलीको नेतृत्वमा देशले स्थायीत्व पाउने आशा व्यक्त गरेका छन् । उक्त पत्रमा ओली नेतृत्वमा आर्थिक विकास र समृद्धि पनि हासिल हुने विश्वास व्यक्त गरिएको छ । शुभकामना पत्रमा मोदीले नेपाल र भारतको प्रगाढ विश्वास,सद्धभाव र पारस्परिक विस्वासमा आधारित युगौं पुरानो सम्बन्धलाई विकाश गर्न आफूहरुले उच्च महत्व दिने र त्यसका लागि नेपाली जनता र नेपाल सरकारको साथमा रहेर विकासका लागि सहयोग गर्न तयार रहेको उल्लेख गरेका छन् ।"
यी हुन् ११ जोडी पति पत्नी सांसद्,"काठमाडौं : यो पटकको निर्वाचनबाट करिब एक दर्जन दम्पति सांसद बनेका छन् । अधिकांश पति प्रत्यक्षबाट निर्वाचित हुँदा पत्नीहरु समानुपातिकबाट सांसद् बनेका छन् । एमाले र माओवादी केन्द्रबाट संसदमा बन्ने दम्पति धेरै छन् । मधेसी दलबाट पनि दम्पति सांसद बनेका छन् । निर्वाचन आयोगले निर्वाचनको नतिजा सार्वजनिक गरेपछि यस निर्वाचनमा १० भाग्यमानी जोडीले सांसद हुने अवसर पाएका हुन् । जसमध्ये नेकपा माओवादी केन्द्रबाट पाँच, नेकपा एमालेबाट चार र राष्ट्रिय जनता पार्टी नेपालबाट एक जोडी सांसद बनेका छन् । यीमध्ये सबैभन्दा भाग्यमानी एमालेका पुराना नेता कृष्णगोपाल श्रेष्ठ भएका छन् । श्रेष्ठ काठमाडौ क्षेत्र नं ९ बाट प्रतिनिधि सभामा निर्वाचित भएका हुन् । श्रेष्ठकी पत्नी महिला नेतृ बीना श्रेष्ठ समानुपातिकतर्फ प्रतिनिधि सभाका लागि निर्वाचित भएकी छन् । माओवादी नेता देव गुरुङ र यशोदा सुवेदी दुवै सांसद बनेका छन् । गुरुङ र सुवेदी श्रीमान श्रीमती हुन् । गुरुङले लमजुङबाट प्रतिनिधि सभाको चुनाव जितेका हुन् भने सुवेदी समानुपातिकतर्फ जनजाति कोटाबाट सांसद् बनेकी छन् । एमाले स्थायी समिति सदस्य शंकर पोखरेल र उनी श्रीमती सुजिता शाक्य पनि सांसदमा निर्वाचित भएका छन् । पोखरेल दाङ क्षेत्र २कबाट निर्वाचित भएका छन् भने शाक्य एमालेको प्रतिनिधि सभाको समानुपातिकबाट सांसद बनेकी छन् । पोखरेल प्रदेश ५ का मुख्यमन्त्री भएका छन् । एमाले केन्द्रीय सदस्य विरोध खतिवडा मकवानपुर क्षेत्र नं २ वाट प्रतिनिधि सभा सदस्यमा विजयी भएका छन् । उनकी श्रीमती तथा नेकपा एमाले मकवानपुरकी अध्यक्ष मुनु सिग्देल समानुपातिकबाट प्रदेश सभा सदस्यमा निर्वाचित भएको नेकपा एमालेले जनाएको छ । माओवादी केन्द्रका महेश्वर गहतराज बाँके क्षेत्र नम्बर १ बाट प्रतिनिधि सभामा निर्वाचित भएका छन् भने उनकी श्रीमती उषा पुन (गहतराज) प्रदेश ५ बाट प्रदेश सभामा समानुपातिक सांसद भएकी छन् । एमालेबाट शेरबहादुर तामाङ र उषाकला राई दुवै सांसद बनेका छन् । तामाङ सिन्धुपालचोक क्षेत्र नम्बर २ बाट प्रतिनिधि सभामा निर्वाचित भएका छन् । राई प्रदेश नम्बर १ बाट समानुपातिकतर्फ प्रदेश सभा सदस्यमा चुनिएकी छन् । माओवादी नेता वर्षमान पुन रोल्पाबाट प्रतिनिधि सभामा निर्वाचित भएका छन् भने उनी श्रीमती ओनसरी घर्तीमगर प्रतिनिधि सभाको समानुपातिकबाट सांसद चुनिएकी छन् । ओनसरी दोस्रो संविधान सभाको सभाध्यक्ष पनि हुन् । एमाले नेता रघुवीर महासेठ र उनी श्रीमती जुलीकुमारी महतो दुवै सांसद बनेका छन् । महासेठले घनुषा क्षेत्र नम्बर ४ बाट निर्वाचित भएका छन् । महतो प्रतिनिधि सभाको समानुपातिकतर्फ महिला मधेशी कोटाबाट सांसद बनेकी छन् । राष्ट्रिय जनता पार्टी(राजपा) का अध्यक्ष मण्डलका सदस्य अनिलकुमार झा र उनी श्रीमती डिम्पलकुमारी झा दुवै जना सांसद बनेका छन् । अनिल रौतहटको क्षेत्र नम्बर १ बाट प्रतिनिधि सभामा निर्वाचित भएका छन् । डिम्पल झा समानुपातिक तर्फ प्रदेश २ बाट प्रदेश सभा सदस्यमा चयन भएकी छन् । माओवादी केन्द्रका नेता कृष्णध्वज खड्का प्युठानबाट प्रदेश सभामा निर्वाचित भएका छन् भने उनकी श्रीमती रेखा शर्मा समानुपातिकबाट प्रतिनिधि सभामा सदस्य भएकी छन् । खड्का प्युठानको क्षेत्र नम्बर १ खबाट निर्वाचित भएका छन् । माओवादी नेता शक्तिबहादुर बस्नेत जाजरकोटबाट प्रतिनिधि सभामा निर्वाचित भएका छन् भने श्रीमती सत्या पहाडी समानुपातिकतर्फबाट प्रतिनिधि सभा सदस्य भएकी छन् । यद्यपि नेताहरुले भने पार्टीले नेता पत्नीका रुपमा नभई पार्टीमा महत्वपुर्ण भुमिका खेलेका कारण समानुपातिक सांसद बनाइएको बताएका छन् । नेताहरुको नेता पत्नीका रुपमा नभई महिला नेतृहरुले पार्टी र जनसंगठनमा पुर्याएको योगदानको कदर गर्दै सांसद बनाएर थप जिम्मेवारी दिइएको बताएका छन् । अर्कातिर बर्दियाट पराजित भए पनि एमालेका उपाध्यक्ष तथा पुर्व गृहमन्त्री वामदेव गौतमकी धर्मपत्नि तुल्सी थापागौतम समानुपातिकतर्फ प्रतिनिधि सभा सदस्य भएकी छन् । समानुपातिकतर्फबाट सांसद बनेका नेपाली कांग्रेसका नेता बालकृष्ण खाँण पत्नी मञ्जु खाँणलाई पार्टीले समानुपातिक सूचीमा राखे पनि अन्तिममा नाम काटियो । दम्पति सांसद देव गुरुङ र यशोदा सुवेदी शंकर पोखरेल र सुजिता शाक्य महेश्वर गहतराज र उषा पुन (प्रदेश सभा) शेरबहादुर तामाङ र उषाकला राई(प्रदेश सभा) बर्षमान पुन र ओनसरी घर्तिमगर रघुवीर महासेठ र जुलीकुमारी महतो अनिलकुमार झा र डिम्पलकुमारी झा कृष्णध्वज खड्का र रेखा शर्मा शक्तिबहादुर बस्नेत र सत्या पहाडी विरोध खतिवडा र मुनु सिग्देल कृष्ण गोपाल श्रेष्ठ र बीना श्रेष्ठ"
पार्टी र सरकार दुवैमा आलोपालो नेतृत्व : दाहाल,"सिन्धुली : माओवादी केन्द्रका अध्यक्ष पुष्पकमल दाहालले वाम गठबन्धनको सरकार र एमाले माओवार्दी पार्टी एकीकरणपछिको पार्टी दुवैमा आलोपालो नेतृत्व हुने बताएका छन्। बिहीबार सिन्धुलीको मरिण गाउँपालिका७ स्थित कृषि तथा वन विज्ञान विश्वविद्यालय कृषि संकाय मरिण प्राकृतिक स्रोत व्यवस्थापन कलेजको भवन शिलान्यास तथा कक्षा उद्घाटनका अवसरमा दाहालले यस्तो बताएका हुन्। मेरो आफ्नै प्रस्तावमा एमाले अध्यक्ष केपी शर्मा ओली प्रधानमन्त्रीमा नियुक्त हुनुभएको छ। केही दिनभित्रै दुवै पार्टीको एकीकरण पनि हुन्छ। सरकार र पार्टीको नेतृत्व हामी दुवैले पालैपालो गर्नेछौं, उनले भने। कार्यक्रममा अध्यक्ष दाहालले कृषिक्षेत्रको विकासबिना आर्थिक क्रान्ति सम्भव नभएको भन्दै वाम गठबन्धनको सरकारले देशका सातै प्रदेशमा कृषि अनुसन्धान विश्वविद्यालय स्थापना गरी सञ्चालनमा ल्याउने प्रतिबद्धता व्यक्त गरे। कृषिक्षेत्रमा अध्ययन गर्ने विद्यार्थी दक्ष भए नेपालमै आवश्यकताअनुसारको कृषि उत्पादनलाई व्यवसायीकरण गर्दै आत्मनिर्भर बन्न सहयोग पुग्ने उनको भनाइ छ। यसका लागि प्रधानमन्त्री ओलीसँग कृषिक्षेत्रको विकासका लागि मुख्य योजना बनाएर अघि बढ्न आग्रह गर्ने उनले उल्लेख गरे। कार्यक्रममा कृषि तथा वन विज्ञान विश्वविद्यालयका उपकुलपति ईश्वरीप्रसाद ढकालले नेपालमा वार्षिक ३६ अर्ब रुपैयाँको खाद्यान्न, १५ अर्ब रुपैयाँको तरकारी र १० अर्ब रुपैयाँको फलफूल आयात गर्नुपर्ने बाध्यता रहेको जानकारी दिए। त्यसैले कृषिक्षेत्रमा दक्ष जनशक्ति उत्पादन गर्न सके वार्षिक ६० अर्ब रुपैयाँभन्दा बढी रकम स्वदेशमै लगाउन सकिने उनको भनाइ छ। यसका लागि कृषि विषय लिएर अध्ययन गर्ने विद्यार्थीलाई दक्ष बनाउन अनुसन्धान, खोजमूलक र व्यावहारिक शिक्षा दिनुपर्नेमा उनको जोड छ। व्यावसायिक एवं प्राविधिक शिक्षाले मात्रै नेपालमा कृषिक्षेत्रको माध्यमबाट समृद्धि ल्याउन सकिने शिक्षाविद् डा सुरेशराज शर्माले बताए। सरकारले विश्वविद्यालय खोल्ने मात्र नभई दक्ष जनशक्ति, आर्थिक व्यवस्थापन र भौतिक पूर्वाधार निर्माणर्ला प्राथमिकता दिनुपर्ने उनको भनाइ छ। नेपालकै दोस्रो कृषि तथा वन विज्ञान विश्वविद्यालय सिन्धुलीमा पहिलो पटक बिहीबारबाट ५० जना विद्यार्थीले अध्ययन थालेका छन्।"
राष्ट्रपति चुनाव फागुन २१ गते,"काठमाडौं : निर्वाचन आयोग राष्ट्रपति र उपराष्ट्रपतिको निर्वाचन तयारीमा जुटेको छ। संघीय संसद् गठन भएपछि राष्ट्रपति र उपराष्ट्रपति निर्वाचन गर्नुपर्ने संवैधानिक व्यवस्थाअनुसार आयोगले निर्वाचन तयारी थालेको हो। राष्ट्रपतिसमक्ष बुधबार प्रतिनिधिसभाको अन्तिम परिणाम बुझाएको आयोगले बिहीबार दलहरूसँग राष्ट्रपति र उपराष्ट्रपति निर्वाचनबारे छलफल गरेको छ। आयोगले दलहरूसँगको छलफलमा फागुन २१ गते राष्ट्रपति र चैत १ गते उपराष्ट्रपतिको निर्वाचन गर्ने गरी कार्यतालिका प्रस्ताव गरेको छ। आयोगले विहीबार संघीय संसद्मा प्रतिनिधित्व गर्ने सबै दलसँग छलफल गरेको आयोगले जनाएको छ। आयोगले प्रस्ताव गरेको राष्ट्रपति र उपराष्ट्रपतिको निर्वाचनको मितिमा दलहरूले समर्थन जनाएको आयोग प्रवक्ता नवराज ढकालले जानकारी दिए। उनले भने, आयोगले फागुन तेस्रो साता राष्ट्रपति र चैत पहिलो साता उपराष्ट्रपति निर्वाचन गर्ने गरी मिति प्रस्ताव गरेकोमा दलहरूले समर्थन जनाउनुभएको छ। उनका अनुसार आयोगले नेताहरूसँग निर्वाचन मिति घोषणाका साथै तयारी, राजनीतिक संवाद संयन्त्र गठनलगायत विषयमा पनि छलफल गरेको छ। आयोगले बोलाएको छलफलमा एमालेका तर्फबाट राजेन्द्र पाण्डे र अग्नि खरेल, कांग्रेसबाट विमलेन्द्र निधि र डा मीनेन्द्र रिजाल, माओवादीबाट नारायणकाजी श्रेष्ठ र प्रल्हाद बुढाथोकी सहभागी थिए। यस्तै राजपाबाट राजेन्द्र महतो र केशव झा तथा संघीय फोरमबाट राजेन्द्र श्रेष्ठ, डा शिवजी यादव बैठकमा सहभागी थिए। राजपा नेता केशव झाले आयोगले प्रस्ताव गरेको मितिमै निर्वाचन हुने विश्वास व्यक्त गरे। उनले भने, सबै दलले त्यसमा सहमति जनाएका छन्। निर्वाचन आयोगले नेताहरूसँग निर्वाचन मिति घोषणाका साथै तयारी, राजनीतिक संवाद संयन्त्र गठनलगायत विषयमा छलफल गरेको छ। आयोगले दलहरूसँग निर्वाचन कार्यतालिकाबारे प्रारम्भिक छलफल गरे पनि सरकारसँग परामर्शपछि मात्र चुनावको मितिको अन्तिम टुंगो लगाउनेछ। आयोग प्रवक्ता ढकालका अनुसार दलहरूसँग छलफलपछि निर्वाचन मितिबारे आयोगले संसद् सचिवालयको पनि राय लिनेछ। राष्ट्रपति र उपराष्ट्रपति निर्वाचनमा संघीय संसद् र प्रदेशसभाका सदस्यले मतदान गर्ने संवैधानिक व्यवस्था छ। यसैगरी आयोगले राष्ट्रियसभा सदस्य निर्वाचनमा उम्मेदवारलाई निर्वाचन खर्च समयमै बुझाउन पनि आग्रह गरेको छ। निर्वाचन सम्पन्न भएको एक महिनाभित्र खर्च विवरण बुझाउनुपर्ने प्रावधान अनुसार आयोगले दलका नेताहरुलाई विवरण बुझाउन आग्रह गरेको हो।"
