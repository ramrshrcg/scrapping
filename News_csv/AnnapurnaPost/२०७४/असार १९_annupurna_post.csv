शीर्षक,विवरण
सकारात्मक सन्देश,"निर्वाचन प्रजातान्त्रिक पद्धतिको सर्वाधिक महत्वपूर्ण प्रक्रिया हो । त्यसमा पनि स्थानीय तहको निर्वाचनमा दुई दशकपछि होमिने अवसर पाउनु आफैंमा एउटा ठूलो अवसर हो, प्रजातन्त्र बलियो बनाउन र सहभागिता तथा निर्वाचनमार्फत जनता स्वयं सशक्त बन्न दोस्रो चरणको ३३४ स्थानीय निकायहरूको निर्वाचनको पूर्ण नतिजा आउन बाँकी नै छ । तैपनि पहिलो चरणमा जस्तै यसपटक पनि संख्याको हिसाबले एमालेले सबभन्दा बढी स्थानीय तहमा नियन्त्रण कायम गरेको छ । नेपाली कांग्रेस एमालेसँग निकट प्रतिस्पर्धामा छ भने माओवादी केन्द्र तेस्रो नम्बरमा स्थापित भएको छ । तर यो निर्वाचन नतिजाले अरू सकारात्मक पक्षलाई स्थापित गरेको छ र त्यसबाट मुलुकले शान्ति, स्थायित्व र नेपाली राष्ट्रियता तथा एकताको संवद्र्धन हुने आशा राख्न सक्छ । यो निर्वाचनमा साँघुरो क्षेत्रीयतावाद र जातीयतावादमा आधारित राजनीति नराम्रोसँग पराजित भएको छ । क्षेत्रीयतावाद र जातीयता आधारित विगत १० वर्षको राजनीति पक्कै पनि केही सामाजिक, आर्थिक र क्षेत्रीय पछौटेपनको कारण प्रोत्साहित भएका हुन् र त्यहाँका वासिन्दालाई नेपाली नागरिकको रूपमा रूपान्तरण गर्नु मुख्य चुनौती हो । तर त्यो पछौटेपनलाई नेपाली राजनीतिको स्थायी तत्वको रूपमा स्थापित गरी केही क्षेत्रीय र जातीय नेताहरूलाई उक्साउने काम छिमेकका र टाढाका विदेशी शक्तिहरूसँगै दाताहरूले गर्दै आएका छन् । यसबाट उत्पन्न परिणामले नेपालको सामाजिक सद्भावसँगै राजनीतिक स्थायित्वको सम्भावनालाई धेरै टाढा धकेलेको थियो । यसपटकको स्थानीय तह निर्वाचनमा पक्कै पनि जातजातिको मतदानमा प्रभाव समूल नष्ट भयो भन्न मिल्दैन । तर मतदान र प्रारम्भिक परिणामले जातीयता र क्षेत्रीयवादलाई नै राजनीतिको मुख्य मुद्दा बनाएका शक्तिहरू पराजित भएका छन् । धर्तीसँग प्रत्यक्षरूपमा जोडिएको आधारभूत प्रजातान्त्रिक अभ्यासमा त्यस्ता सामुदायिक, क्षेत्रीयवाद र विखण्डनका पक्षधर शक्तिहरू पराजित हुनुलाई असाध्य सकारात्मक रूपमा लिइनुपर्छ । यो नेपालको आन्तरिक राजनीतिलाई अनधिकृत रूपमा दूषित बनाई फुटाऊ र राज गरको सिद्धान्त अगाडि बढाउन ठूलो रकम बगाएका बाह्य शक्तिहरूको लागि र तिनीहरूको आडमा सञ्चालित हुने सानो राजनीतिक तथा बौद्धिक 'नेतृत्व' को लागि पनि एउटा चुनौती हो । तर त्योसँगै नेपाली राजनीतिको 'ककपिट' मा बसेका नेतृत्वहरूले अति पिछडिएका क्षेत्र, जात र वर्गका मागलाई तत्काल सम्बोधन गर्न तयार नभएमा अहिलेका पराजित शक्तिहरू फेरि एक ठाउँमा आउने खतरा बढ्नेछ । यससँगै अहिले जनताको प्रत्यक्ष संलग्नतामा विजयी स्थानीय तहका जनप्रतिनिधिहरूले राष्ट्रियता र प्रजातन्त्रको संवद्र्धनमा अझ महत्वपूर्ण र सक्रिय भूमिका खेल्नु आवश्यक छ । नेपालको संविधान २०६२ लाई नअपनाएका र त्यसलाई स्वीकार नगरेका शक्तिहरूसँगै विगत ११ वर्षको राजनीतिमा उत्ताउलो किसिमले विदेशी शक्तिहरूलाई विभिन्न किसिमले शान्ति प्रक्रिया तथा राजनीतिका महत्वपूर्ण विषयमा निर्णय गर्ने अधिकार बुझाइएको छ, नेपाली जनतालाई बेवास्ता गरेर । अहिलेका निर्वाचित स्थानीय निकायका प्रतिनिधिहरूले त्यसमा समीक्षा र सुधारका लागिसमेत बाध्यवादी र निर्णायक दबाब दिन सक्नेछन् ।"
पानी र झरीले रोकेन कांग्रेको विजय जुलुसलाई,"फिदिम : फिदिम गरपालिकामा मेयर र उपमेयरसहित अधिकांश वाडा विजयी भएको खुसियालीमा नेपाली काँग्रेसले फिदिम बजारमा विजय जुलुस गरेको छ। मुसलधारे वर्षाको प्रवाह नगरी कांग्रेसको विजय जुलुसले फिदिम नगरको परिक्रमा गर्यो। फिदम नगरपालिकाका १४ मध्ये नौ वडामा कांग्रेस विजयी भएको छ। फिदिम नगरका कांग्रेस समर्थ पार्टी कार्यालयमा भेला भएर विजय जुलुसमा सहभागी भए। कार्यकर्ता र समर्थक मुसलधारे पानीमा छाता ओढेर जनप्रतिनिधिका साथमा कांग्रेसको विजय जुलुसमा उत्साहका साथ सहभागी भए। फिदिम नगरपालिकाको जित सँगै जिल्लामा कांग्रेसले प्रतिष्ठा जोएिकाले पनि प्रतिकुल मौसमको बाबजुद विजय जुलुस निकोलेको पाँचथर कांग्रेसका सभापति नरेन्द्रकुमार केरुङको भनाइ छ। फिदिम नगरपालिका मात्र नभएर जिल्लाको सदरमुकाम पनि हो, केरुले भन्नुभयो, नेपालका १० नमुना शहर मध्ये फिदिम पनि एक भएकाले सबै दलको नजर फिदिम नगरमा थियो। कांग्रेसको जितपछि कार्यकर्तामा उत्साह बढेको छ। हाम्रो खुशीलाई मौसमले छेक्ने कुरै भएन। विजय जुलुसमा फिदिम नगरका १४ वडाका कांग्रेस समर्थक सहभागी थिए। विजय जुलुसपछिको कोण सभालाई नवनिर्वाचित मेयर ओनाहाङ नेम्बाङ, उपमेयर उर्मिला श्रेष्ठ (प्रधान) र नेपाली कांग्रेस पाँचथरका सभापति नरेन्द्रकुमार केरुङले सम्बोधन गर्नु भएको छ।"
झापामा एमालेको विजयी सुरुवात : दुई तहमा राप्रपा निर्वाचित,"दमक : एमालेका अध्यक्ष केपी ओलीको गृह जिल्ला झापामा स्थानीय तहको अन्तिम परिणाम सार्वजनिक हुन थालेको छ। सोमबार साँझ सम्ममा तीन स्थानीय तहको अन्तिम मत परिणाम सार्वजनिक भइसकेको छ। जसमा राप्रपाले दुई स्थानीय तहमा बाजी मारेको छ भने एमालेले एक स्थानमा जित निकाल्दै विजयी सुरुवात गरेको छ। झापाको हल्दिबारी र कचनवल गाउँपालिकामा राप्रपाले जित हासिल गरेको हो। त्यस्तै एमालेले कनकाई नगरपालिकामा जित निकालेको छ। प्रमुख र उपप्रमुखसहित ९ वटा वडा रहेको कन्काइका अधिकांश वडामा एमालेले जित निकालेको हो। प्रमुखमा एमालेका राजेन्द्र पोखरेल विजयी हुनु भएको छ । उहाँले ८ हजार ४ सय १६ मत प्राप्त गर्नुभयो भने उहाँका निकटतम प्रतिद्वन्द्वी नेपाली कांग्रेसका एकराज उप्रेतीले ६ हजार १ सय ९७ मत ल्याउनु भएको छ। नगरको उपप्रमुखमा एमाले कै मञ्जु प्रसाई ८ हजार ५ सय ७६ मत प्राप्त गर्दै निर्वाचित हुनुभएको छ। उहाका निकटतम प्रतिद्वन्द्वी नेपाली कांग्रेसकी कविता बस्नेतले ६ हजार ५ सय ७९ मत प्राप्त गर्नुभयो । एमालेले वडा नम्बर १, २, ४, ५, ७ र ८ मा अध्यक्षमा जित हात पारेको हो। यस्तै कांग्रेस ३, ६ र ९ मा वडा अध्यक्षमा विजयी भयो। वडा नम्बर १ मा एमालेका रोशन पोखरेलको प्यानल नै विजयी भएको छ। २ नम्बर वडामा पर्शु गिरीको प्यानलनै विजयी भयो भने ३ नम्बर वडामा नेपाली कांग्रेसका रुद्र चिमरीया विजयी हनु भएको छ। यस्तै वडा नम्बर ४ मा एमालेका गोविन्द पौडेलको प्यानल नै विजयी भएको छ। यस्तै वडा नम्बर ५ को वडाअध्यक्षमा एमालेका कृष्ण राईको प्यानल नै विजयी भएको छ भने वडा नम्बर ६ मा कांग्रेसका लक्ष्मीप्रसाद ओलीको प्यानल नै विजयी भयो। यस्तै वडा ७ मा एमालेका लिला कन्दङ्वा र वडा नम्बर ८ मा एमालेको प्रेमप्रसाद कटुवालको प्यानल नै विजय भएको छ। वडा नम्बर ९ मा नेपाली कांग्रेसका प्रेम राजवंशी विजयी हुनभयो। झापाको हल्दिबारी गाउँपालिकाको अध्यक्षमा राप्रपाका रबिन्द्र लिङ्देन विजयी हुनु भएको छ। उपाध्यक्षमा भने एमालेले बाजी मारेको छ। एमालेका डम्बर गिरी निर्वाचित हुनु भएको हो। राप्रपाका लिङ्देनले ३ हजार ९ सय ४३ मत प्राप्त गर्नुभयो। उहाँका निकटतम प्रतिद्वन्दी एमालेकी मञ्जु सापकोटाले ३ हजार ५ सय ४३ मत प्राप्त गर्नुभयो। उपाध्यक्ष पदमामा निर्वाचित गिरीले ४ हजार ३ सय ८६ मत प्राप्त गर्नुभयो भने उहाँका निटकतम प्रतिद्वन्दी नेपाली कांग्रेसकी चन्द्रकला राईले २ हजार ७ सय ४७ मत प्राप्त गर्नुभएको छ। ५ वटा वडा रहेको यस गाउँपालिकाको वडा नम्बर १ को अध्यक्षमा एमालेका त्रिलोचन सापकोटाको प्यानल नै विजयी भएको छ। २ नम्बर वडामा माओवादी केन्द्रका राजेन्द्र योङ्हाङको प्यानल नै विजयी भएको छ। यस्तै वडा नम्बर ३ मा एमालेकी रोशनी सिवाकोटीको प्यानलनै विजयी भएको छ। यस्तै वडा नम्बर ४ को वडा अध्यक्षमा नेपाली कांग्रेसका होम चुडाल विजयी हुनु भयो भने सदस्यमा भने चारनै जना एमालेका विजयी भएका छन्। वडा नम्बर ५ मा भने राप्रपाका शेरबहादुर थापाको प्यानल नै विजयी भएको निर्वाचन अधिकृत पदमबहादुर कार्कीले जानकारी दिनुभयो। यसअघि कचनकवल गाउँपालिकामा जित हासिल गर्दै राप्रपाले झापामै पहिलो खाता खोलेको थियो। कचनकवल गाउँपालिकामा राप्रपाले अध्यक्ष र उपाध्यक्षसहित ३ वडाको वडाध्यक्ष पदमा जित हासिल गरेको हो। गाउँपालिकाको अध्यक्षमा राप्रपाका अन्जरा आलम ५ हजार ८१६ मतका साथ निर्वाचित हुनु भएको हो। उहाँका निकटतम प्रतिद्वन्द्वस् कांग्रेसका कालेन्द्रप्रसाद सिंह राजवंशीले ५ हजार ३ सय ५३ मत प्राप्त गर्नुभयो। त्यस्तै उपाध्यक्षमा राप्रपाकै निनसरी राजवंशी ५ हजार ७ सय ७४ मतका साथ निर्वाचित हुनु भएको छ। उहाको निकटतम प्रतिद्वन्द्वी कांग्रेसकी गीता ओडारी खरेलले ५ हजार ७२ मत प्राप्त गर्नुभयो। वडा नम्बर १ बाट राप्रपाका लक्ष्मीनारायण यादव , वडा नम्बर २ बाट एमालेका मेखबहादुर भट्टराई, वडा नम्बर ३ बाट राप्रपाका विजयकुमार राजवंशी, वडा नम्बर ४ बाट नेपाली कांग्रेसका परमानन्द सिंह राजवंशी, वडा नम्बर ५ बाट राप्रपाका महेशलाल गणेश, वडा नम्बर ६ बाट एमालेका कुलबहादुर कार्की र वडा नम्बर ७ बाट नेपाली कांग्रेसका भरत राजवंशी निर्वाचित हुनु भएको छ। ७ वटा वटा रहेको यस गाउँपालिकामा तीन वटा वडामा राप्रपा, २ वटा वडामा एमाले र कांग्रेसले बाजी मारेका छन्। कुल १९ हजार ५ सय १ मत खसेकोमा १८ हजार ५ सय १० मत सदर भएको र ९९१ मत बदर भएको निर्वाचन आयोगको कार्यालयले जनाएको छ।"
जनप्रतिनिधिले काम सुरु गरेपछि सुदूरपश्चिमको विकास हुन्छ : देउवा,"धनगढी : प्रधानमन्त्री शेरबहादुर देउवाले स्थानीय तहको निर्वाचनपछि सुदूरपश्चिमको विकास हुने बताउनुभयो। सोमबारदेखि प्रदेश नम्बर ७ अथवा सुदूरपश्चिमको भौतिक, आर्थिक र सामाजिक विकासका लागि खाका तयार पार्न धनगढीमा सुरु भएको दुई दिने वृहत् कार्यशालाको उद्घाटन गर्दै प्रधानमन्त्री देउवाले यस्तो बताउनु भएको हो। देउवाले स्थानीय तहको निर्वाचन सम्पन्न भएपछि जनप्रतिनिधिले विकासमा ध्यान दिने भएकाले सुदूरपश्चिमको विकास हुने बताउनुभयो। सुदूरपश्चिम विकास आयोग, सुदूरपश्चिम सरोकार मञ्च र नेपाल व्यवस्थापन संघ सुदूरपश्चिम च्याप्टरको आयोजनामा गोष्ठीको आयोजना गरिएको हो। अहिलेसम्म प्राथमिकताका आधारमा विकास नभएको भन्दै सुदूरपश्चिम अर्थात् प्रदेश नम्बर सातको समयानुकुल विकासका लागि खाका तयार पार्न विज्ञसहितको दुई दिने वृहत कार्यासाला गोष्ठीको आयोजना गरिएको हो। गोष्ठीको उद्घाटन समारोहमा बोल्ने वक्ताहरुले यस क्षेत्रमा रहेका संभावनाको उजागर गर्नुपर्नेमा जोड दिएका छन्। बझाङ भएर मानसरोवर जाने मार्ग मात्रै खोल्न सके प्रदेश नम्बर सातको आर्थिक गतिविधिमासुधार हुने प्राध्यापक डाक्टर हेमराज पन्तले बताउनुभयो। सुदूरपश्चिम सरोकार मञ्चका अध्यक्ष विष्णुप्रसाद खत्रीले प्रदेश नम्बर सातको जलश्रोतको उपयोगका लागि बर्षाैदेखी चर्चामा रहेका आयोजना, पञ्चेश्वर पश्चिम सेती र कर्णालीलाई मुर्त रुप दिनपर्ने सुझाव दिनुभयो। उहाँले, मलखाद सिमेन्ट जस्ता कारखाना खोलेर सुदूरपश्चिमका युवा पलायनको अवस्था रोक्न सुझाव दिनुभयो। कार्यक्रममा सुदूरपश्चिमका पर्यटकीय गन्तव्यको बारेमा जानकारी दिने मोवाइल एप्सको पनि प्रधानमन्त्री देउवा मार्फत सुभारम्भ गरिएको छ। यस क्षेत्रबाट चौथो पटक प्रधानमन्त्री बन्नुभएका शेरबहादुर देउवा प्रमुख अतिथिका रुपमा सहभागी कार्यक्रममा बोलेका विज्ञहरुले यस क्षेत्रबाट राजनीतिमा उदाएका नेताले पनि आफ्नो भूमिलाई विकासमा पाखा लगाएर न्याय दिन नसकेको गुनासो पनि गरेका थिए। त्यो कुरा स्वीकार गर्दै पूर्वमन्त्री लेखराज भट्टले अब सबै मिलेर नयाँ खाका बमोजिम प्रदेशको विकासका लागि लाग्नुपर्ने बताउनुभयो। गोष्ठीमा सुदूरपश्चिम जन्मेर देशको विभिन्न भागमा रहेका झण्डै १ सय ५० विषेशज्ञको सहभागिता छ। उक्त गोष्ठीमा सहभागी विषेशज्ञले, विकासको प्राथमिकिकरण गरी योजना प्रस्तुत गरिरहेका छन्। कार्यक्रममा सुदूरपश्चिमका पर्यटकीय गन्तव्यहरुको बारेमा जानकारी दिने मोवाइल एप्सको पनी प्रधानमन्त्री देउवा मार्फत सुभारम्भ गरिएको थियो। यस क्षेत्रबाट चौथो पटक प्रधानमन्त्री बन्नुभएका शेरबहादुर देउवा प्रमुख अतिथिका रुपमा सहभागी कार्यक्रममा बोलेका विज्ञले यस क्षेत्रबाट राजनीतिमा उदाएका नेताहरुले पनि आफ्नो भुमीलाई विकासमा पाखा लगाएर न्याय दिन नसकेको गुनासो गरे।"
परराष्ट्रमन्त्री महरा र विदेशमन्त्री स्वराज वीच दिल्लीमा भेट,उपप्रधान तथा परराष्ट्रमन्त्री कृष्णबहादुर महराले भारतीय विदेशमन्त्री सुषमा स्वराजसँग भेटवार्ता गर्नु भएको छ । नयाँ दिल्लीस्थित जनपथको जवाहरलाल नेहरु भवनमा भेटवार्ता गर्नु भएको हो । भेटवार्तापछि विदेशमन्त्री स्वराजले परराष्ट्रमन्त्री महराको सम्मानमा सोही स्थानमा रात्रीभोजको आयोजना गर्नुभएको छ । उहाँहरु वीच आपसी हितका बिषयमा छलफल भएको बताइएको छ ।
घोराही उपमहानगरमा एमाले विजयी,दाङ : घोराही उपमहानगरमा एमाले विजयी भएको छ । एमालेका मेयर उम्मेदवार नरुलाल चौधरी २२ हजार तीस मत ल्याएर विजयी हुनु भएको हो । उहाँका निकटतम प्रतिद्वन्द्वी कांग्रेसका मेयर उम्मेदवार भूपबहादुर डाँडीले १७ हजार ४८४ मत ल्याउनु भएको छ। उपमेयरमा एमालेकै सीता न्यौपालेले कांग्रेसका पुष्पा श्रेष्ठलाई पछि पर्दै विजय हासिल गर्नुभएको हो । घोराही उपमहानगरपालिकामा एमाले बहुमत वडाहित जित हासिल गरेको छ । एमालेले घोराहीमा ११ वडा जितेको छ भने काग्रेस ६ र माओवादी २ वटा वडा जितेको छ । अन्तिममा गणना भएको घोराही१२ को वडा अध्यक्षमा नेकपा माओवादीका उम्मेदवार राजेन्द्र बुढा विजयी हुनुभएको छ ।
"अध्यागमनबाट आतंककारी छिर्न सक्छन, गम्भीर बन्नुहोस","काठमाडौ:गृहमन्त्री जनार्दन शर्माले अध्यागमन कमजोर भए आतंकवादी र आपराधिक पृष्ठभुमि भएका व्यक्तिहरु छिर्न सक्ने भन्दै त्यस प्रति गम्भीर बन्न अध्यागमनका कर्मचारीहरुलाई निर्देशन दिनु भएको छ । अध्यागमन विभागमा सोमबार नेपाल इमिग्रेसन नामक मोवाइल एप्सको सार्वजनिक गर्दै गृहमन्त्री शर्माले अध्यागमन राष्ट्रिय सुरक्षासँग जोडिएको स्थान भएकाले त्यहाबाट आतंककारी र आपराधिक पृष्ठभुमिका व्यक्तिहरु नेपाल छिर्न सक्ने भन्दै सजग र इमान्दार बन्न कर्मचारीलाई निर्देशन दिनुभएको हो । म राष्ट्रिय सुरक्षासँग कुनै कम्प्रमाइज गर्न सक्दिन, सजग भएर काम गर्नुहोस, मन्त्री शर्माले भन्नुभयो । गृह मन्त्री शर्माले भन्नुभयो, अध्यागमन आतंककारीलाई नियन्त्रण गर्ने स्थान हो । राष्ट्रको सुरक्षासग जोडिएको विषयमा लापरवाही नगर्नुहोस । तपाइहरुको सानो हेलचेक्राइले ठुलो घटना हुन सक्छ । गृहमन्त्री शर्माले त्रिभुवन विमानस्थलस्थित अध्यागमन कार्यालय सहितका अन्य नाकाहरुमा चरम विकृति र विसंगति रहेकाले कर्मचारीले आफ्नो आचरण नसुधारे कारवाही भोग्न तयार हुन चेतावती दिनुभयो । उहाँले राष्ट्रिय सुरक्षाप्रति संवेदनशिल भएर काम गर्न अध्यागनका कर्मचारीलाई निर्देशन दिनुभयो । तपाइहरुले के के गलत काम गर्नु भएको छ त्यसको सवै सुचना म सँग छ, गृहमन्त्री शर्माले भन्नुभयो, खराव आचरण भएका कर्मचारीहरु सजाय भोग्न तयारी अवस्थामा बस्नुहोस । मन्त्री शर्माले अपारदर्शी र नैतिकहिन काम गरेर अध्यागमनका कर्मचारीले राष्ट्रको बेइज्त गरेको वताउनु भयो । दैनिक जसो अध्यागमनमा गतल र अनैतिक काम भइरहेको छ ,गृहमन्त्री शर्माले भन्नभुयो, अध्यागमन विभाग नेतृत्वले किन मलाइ कर्मचारीले गरेका गलत कामको रिपोटिङ गर्दैन । म पर्खिरहेको छु गृहमन्त्री शर्माले अध्यागमनका कर्मचारी माथि उठाएको नैतिक प्रश्नले अध्यामगन विभागका महानिर्देशक गंगाराम गेलाल गम्भीर र नर्भस बन्नु भएको थियो । विमानस्थलस्थित अध्यागमन कार्यालयमा पछिल्लो पटक सेटिङमा मानव तस्करी भइरहेको छ । पर्यटक भिसामा खाडी मुलुक जान कडाइ गरे पनि एयरलाइन्स, प्रहरी र अध्यागमनका कर्मचारीको सेटिङमा दैनिक जसो कामदारहरु खाडी मुलुक गइरहेका छन । मन्त्री शर्माले विमानस्थलबाट हुने मानवतस्करी प्रति संकेद गर्दै भन्नुभयो, हिजो गृहमन्त्री नहुदा पनि मलाई थाहा थियो । आज गृहमन्त्री भएको छु विमानस्थल र अध्यामगन कार्यालयबाट हुने सवै खालका विकृति मलाइ थाहा छ । यस्ता विकृती तत्काल बन्द गर्नुहोस । मन्त्री शर्माले कुनै पनि विदेशी नेपाल प्रवेश गर्दा पहिलो पटक अध्यागमनका कर्मचारीसग भेट हुने र कर्मचारीको कार्यशैलीबाट ती विदेशी पाहुनाले समग्र नेपालीको मुल्याङकन गर्न सक्ने वताउनु भयो । उहाँले नाकामा बस्ने अध्यामगनका कर्मचारीको व्यवहार र कार्यशैलीबाट पर्यटकले नेपालको बारेमा पहिलो धारणा बनाउने भएकाले इमान्दार बन्न कर्मचारीलाई निर्देशन दिनुभयो । गृहमन्त्री शर्माले सार्वजनिक गरेको मोवाइल एप्समा अध्यागमनका ऐन, नियमावली लगायत समेटिएको छ । एप्सको माध्यमबाट अध्यागमनको बारेमा सुचना र आवश्यक जानकारी लिन सक्नेछन । पर्यटकले अव उप्रान्त एप्सको माध्यमबाट डिर्पाचर र अराइभल फारम समेत डिजिटल रुपमा भर्न सक्ने छन । विभागले अध्यामगन सुधार रणनीतिक योजना अन्र्तगत मोवाइल एप्स सार्वजनिक गरिएको हो । गृहमन्त्री शर्माले कार्यक्रमपछि अध्यागमन विभागका हिरासत कक्ष सहित विभिन्न विभागको निरिक्षण गर्नुभएको थियो ।"
नवनिर्वाचित जनप्रतिनिधिद्वारा सपथ ग्रहण,"बैतडी : बैतडीका १० मध्ये नौ ओटा स्थानीय तहमा निर्वाचित जनप्रतिनिधिले सपथ लिएका छन्। जिल्लाका चार नगरपालिका र पाँचा गाउँपालिकाका नवनिर्वाचित पदाधिकारीले सपथ ग्रहण गरेर कार्यभार सम्लाहेका छन्। दशरथचन्द नगरपालिका, पाटन नगरपालिका, मेलौली नगरपालिका, पुरचौडी नगरपालिकाका नवनिर्वाचित पदाधिकारीले शपथ लिएको मुख्य निर्वाचन अधिकृत धु्रव कुमार शाहले जानकारी दिनुभयो। यस्तै सिगास गाउँपालिका, शिवनाथ गाउँपालिका, पञ्चेश्वर गाउँपालिकाका नवनिर्वाचित पदाधिकारीहरुले शपथ लिएको उहाँले बताउनुभयो। सूर्नया गाउँपालिका र डिलाशैनी गाउँपालिकाका नवनिर्वाचित पदाधिकारीहरुले शनिबार नै शपथ ग्रहण गरेर कार्यभार सम्हालेका थिए। दशरथचन्द नगरपालिकाका नवनिर्वाचित पदाधिकारीलाई जिल्ला न्यायधीश एवं मुख्य निर्वाचन अधिकृत धुव्र कुमार शाहले शपथ ग्रहण गराउनुभएको थियो। यसैगरी जिल्लाका अन्य स्थानीय तहका निर्वाचित जनप्रतिनिधिलाई निर्वाचन अधिकृतले सपथ ग्रहण गराउनुभएको थियो। यस्तै सूर्नया गाउँपालिकाको वडा नं ४ का नवनिर्वाचित सदस्यलाई वडा कार्यालयमा शपथ ग्रहण गराइएको छ। वडासदस्यलाई वडा अध्यक्ष दिनेशप्रसाद भट्टले शपथ ग्रहण गराउनुभएको थियो। शपथग्रहण गरेलगत्तै दशरथचन्द नगरपालिकाको मेयर पदको कार्यभार सम्हालेका नरेन्द्रसिंह थापाले दशरथचन्द नगरपालिका स्वच्छ, समुन्नत, गतिशील नगरपालिका बनाउने उद्घोष गर्नुभयो। उहाँले भन्नुभयो, यो जीत सबै नागरिकको हो। सबैको सहयोगमा नगरपालिकालाई अघि बढाउनेछु। शपथग्रहण गरेपछि कार्यभार सम्हाल्दै जनप्रतिनिधिले जनताको हितमा काम गर्ने बताएका छन्। जनताको मतको सम्मान गर्न कुनै कसर बाँकी राखिने छैन्। जनताको हितविपरीत कुनै कार्य गरिने छैन्। सूर्नया गाउँपालिकाका अध्यक्ष बीरबहादुर बिष्टले भन्नुभयो, जनप्रतिनिधि नहुँदा नागरिकले भोग्नु परेका समस्या अब भोग्नुपर्ने छैन्। यसैबीच पाटन नगरपालिका नगरबोर्डको पहिलो बैठकले नगरबासीलाई निःशुल्क रुपमा एम्बुलेन्स सेवा उपलब्ध गराउने निर्णय गरेको छ। बैतडीमा उपचार हुन नसकेका र डाक्टरले अन्यत्र रेफर गरेकाहरुका लागि निशुल्क रुपमा एम्बुलेन्स सेवा उपलब्ध गराउने निर्णय भएको नवनिर्वाचित मेयर केशवबहादुर चन्दले बताउनुभयो। उहाँले भन्नुभयो हामी जनतालाई महसुस हुने गरेर आगामी दिनमा सेवा दिनेछौं। त्यसका लागि नागरिकबाट सहयोगको अपेक्षा गरेको छु। नमूना नगर बनाउने अभियानमा लाग्नेछु।"
प्रधानपञ्चदेखि गाउँपालिका अध्यक्षसम्म,"दाङ : शान्तिनगर गाउँपालिकाको अध्यक्षमा निर्वाचित कमानसिंह डाँगी प्रधानपञ्च देखि गाउँपालिका अध्यक्षसम्म बन्नु भएको छ । २०२७ सालदेखि कांग्रेसको सक्रिय राजनीतिमा रहेका डाँगी नेपाली काग्रेसको तर्फबाट शान्तिनगर गाउँपालिकाको अध्यक्षमा निर्वाचित हुनु भएको हो । उहाँले प्रधानपञ्चदेखि अहिलेसम्म जित्दै आउनु भएको छ । उहाँको विरोधमा कांग्रेसबाटै बागी उम्मेदवारी समेत परेको थियो । डाँगी २०४४ सालको प्रधानपञ्चको निर्वाचनमा जिल्लामै बुहदलवादीको तर्फबाट चुनावमा गएका डाँगी बाघमारे गाउँ पञ्चायतबाट प्रधानपञ्चमा निर्वाचित हुनु भएको थियो । २ वर्ष प्रधानपञ्च भएर गाउँ चलाएका डाँगी २०४६ सालको बहुदल स्थापनार्थ भएको जन आन्दोलनमा सक्रिय हुदैँ प्रधानपञ्च छा्डनु भएको थियो । त्यस पछि २०४९ सालको स्थानीय निर्वाचनमा नेपाली कांग्रेसको तर्फबाट बाघमारे गाविस अध्यक्ष निर्वाचित हुनु भएको थियो । त्यसै गरी २०५४ सालको निर्वाचनमा गाविस अध्यक्ष अर्कोलाई जिम्मा दिएर जिल्ला विकास समितिमा सदस्यको रुपमा निर्वाचित हुनु भएको थियो । २०५९सम्म जनप्रतिनिधि भएका डाँगी २० वर्षपछि भएको स्थानीय तहको निर्वाचनमा साविकका बाघमारे, धनौरी र शान्तिनगर गरी तीन गाविस मिलेर बनेको शान्तिनगर गाउँपालिकाको पुनःअध्यक्षमा निर्वाचित हुनु भएको हो । निकटतम प्रतिद्वन्द्वीभन्दा झण्डै एक हजार मत बढस् ल्याएर डाँगी तेस्रो पटक अध्यक्ष बन्नु भएको हो । दुई कार्यकाल गाविस अध्यक्ष निर्वाचित डाँगी तेस्रो पटक गाउँपालिकाको अध्यक्षमा चुनिनु भएको छ । स्थानीय स्तरमा लोकप्रिय मानिने डाँगी यस पटक आफ्नो इच्छा नहुँदा नहँुदै पनि जनताको आग्रहले चुनाव लडेको बताउनु भयो । २०१० सालमा जन्मिएका डाँगी राजनीतिमा पुराना नेताका रुपमा स्थापित हुनुहुन्छ । विभिन्न समयमा जेल नेल सामना गरेका डाँगी केहि समय शिक्षण पेशा समेत गर्नुभएको थियो । शिक्षक छोडेर उहाँ प्रधानपञ्च बन्नु भएको थियो । अध्यक्ष डाँगी दाङमा काग्रेसका प्रभावशाली नेता खुमबहादुर खडका, बलदेव शर्मा मजगैँया लगायतका नेताका सहकर्मी हुनुहुन्छ । डाँगी गाउँको राजनीतिमा क्रियाशील हुनु भयो भने खड्का केन्द्रीय राजनीतिमा सक्रिय हुनु भयो । गाउँपालिका अध्यक्ष निर्वाचित डाँगी भन्नु हुन्छ,मलाई गाउँका जनताले बाहिर जान दिएनन्, मेरा सहकमी प्रभावशाली नेतादेखि मन्त्रीसम्म भइसक्नु भएको छ । म त गाउँकै सेवामा तल्लिन छु ।' अध्यक्षमा निर्वाचित भएका डाँगीले गाउँपालिकालाई नमूना गाउँको रुपमा विकास गर्ने योजना अघि सारेको बताउनु भयो । उहाँले विगतमा गर्न नसकेका काम पूरा गर्ने र जनताको सुझावमा काम गर्ने बताउनु भयो । कांग्रेस सभापतिकै वडामा हार नेपाली काँग्रेस दाङका जिल्ला सभापति कीर्तीबहादुर खड्काको वडामा नेपाली काँग्रेसले लजास्पद हार बेहोरेकको छ । तुलसीपुर उपमहा नगरपालिका वडा नं ४ काग्रेस सभापति खड्काको वडा हो । जसलाई काग्रेसको प्रभाव क्षेत्र मानिदै आएको थियो । आइतबार आएको वडाको मतपरिणाम अनुसार काग्रेसका उम्मेदवारले लजास्पद हार बेहोरेका हुन् कांग्रेस सभापतिको वडामा एमालेले दोब्बरको हाराहारीको मत ल्याएर वडा प्यानल जितेका छ । कांग्रेसबाट वडा अध्यक्षको लागि महिला संघका क्षेत्रीय सभापति चित्रा गिरी प्रतिस्पर्धामा रहनु भएको थियो । उहाँलाई एमालेका उम्मेदवार बालकृष्ण रानाले ५ सय मतले पछि पार्दै आफ्नो जित हात पार्नु भएको हो। दुई पत्रकार विजयी तुलसीपुर उपमहानगरपालिकाका दुई वडामा वडा सदस्यको रुपमा दुई जना पत्रकार निर्वाचित भएका छन् । उपमहानगरको वाड नं ५ बाट पत्रकार सुरेश कुमार श्रेष्ठ र वडा नं६ बाट दुजमान भण्डारी (बर्षाद) वडा सदस्यमा निर्वाचित हुनुभएको हो ।"
२० जिल्लाका स्थानीय तहको मतगणना पूरा,"काठमाडौँ : सेामबार दिउँसो २ः३० बजेसम्म २४६ स्थानीय तहको मतगणना कार्य सम्पन्न भएको छ । दोश्रो चरणअन्तर्गत यही असार १४ गते प्रदेश नं १, ५ र ७ का ३५ जिल्लाका ३३४ स्थानीय तहको निर्वाचन सम्पन्न भएको थियो । यो सँगै २० जिल्लाका सबै स्थानीय तहको मतगणना कार्य पूरा भएको छ । निर्वाचन आयोगमा रहेको संयुक्त निर्वाचन परिचालन केन्द्र (जेइओसी) का अनुसार प्रदेश नं १ का ९३, प्रदेश नं ५ का ८० र प्रदेश नं ७ का ७३ स्थानीय तहको अन्तिम मत परिणाम घोषणा भइसकेको छ । मतगणना सकिएका जिल्लाहरुमा खोटाङ, तेह्रथुम, धनकुटा, पाँचथर, ताप्लेजुङ, सङ्खुवासभा, सोलुखुम्बु, भोजपुर, रोल्पा, रुकुम, पाल्पा, गुल्मी, दार्चुला, बैतडी, डडेल्धुरा, बझाङ, बाजुरा, अछाम, अर्घाखाँची र डोटी छन् । पछिल्लो मतगणनाअनुसार, नेकपा (एमाले) १०४, नेपाली काँग्रेस ९५, नेकपा (माओवादी केन्द्र) ३२, सङ्घीय समाजवादी फोरम छ, मधेसी जनअधिकार फोरम नेपाल चार, राप्रपा दुई र स्वतन्त्र उम्मेदवारले एक स्थानीय तहको प्रमुखअध्यक्ष पदमा निर्वाचित भएको आयोगले जनाएको छ । उपप्रमुख एवम् उपाध्यक्षमा एमाले १२३, काँग्रेस ७९, माओवादी केन्द्र ३२, सङ्घीय समाजवादी फोरम नेपाल पाँच, जनअघिकार फोरम लोकतान्त्रिक तीन, राष्ट्रिय जनमोर्चा दुई, राप्रपाका दुईजना उम्मेदवार भएको जानकारी आयोगका प्रवक्ता सूर्यप्रसाद शर्माले बताउनुभयो । दोस्रो चरणको स्थानीय तहको ३३४ स्थानीय तहबाट १५ हजार ३८ जनप्रतिनिधि चयन हुनेछन् । यस निर्वाचनमा ४७ लाख ४० हजार ५२२ मत खसेको थियो । रासस"
गणतन्त्र जोगाउन तोकिएकै समयमा चुनाव : प्रधानमन्त्री,"सुर्खेत : प्रधानमन्त्री शेरबहादुर देउवाले तोकिएकै मितिमा प्रदेश नम्बर २ मा स्थानीय तहको चुनाव सम्पन्न हुने बताउनु भएको छ । गणतन्त्र जोगाउनका लागि चुनाव अपरिहार्य भएको भन्दै उहाँले असोज २ गते प्रदेश नम्बर २ मा स्थानीय तहको र माघ अगाडि नै प्रदेश तथा केन्द्रीय संसदको चुनाव सम्पन्न हुने उल्लेख गर्नुभयो । गणतन्त्रलाई संस्थागत गर्नुछ, लोकतन्त्रलाई बलियो बनाउनु पर्नेछ वीरेन्द्रनगरमा सोमबार सम्पन्न मध्यपश्चिमाञ्चल विश्वविद्यालयको प्रथम दीक्षान्त समारोहमा प्रधानमन्त्री देउवाले भन्नुभयो, सरकारको मुख्य ध्यान नै चुनावमा छ, असोज २ गते नै प्रदेश नम्बर २ मा स्थानीय चुनाव सम्पन्न हुन्छ । तोकिएको मितिमा नै प्रदेश र संसदको पनि चुनाव सम्पन्न गर्नेछौं, यसका लागि वर्तमान सरकार प्रतिबद्ध छ । जनताको लामो संघर्षबाट प्राप्त गणतन्त्रलाई संस्थागत गर्न चुनाव एक मात्र विकल्प भएको प्रधानमन्त्रीले बताउनुभयो । चुनाव सफल बनाउनुपर्ने वर्तमान सरकारको दायित्व भएको भन्दै उहाँले सबै तहका चुनावमा उत्साहका साथ सहभागि हुन सबैलाई आग्रह गर्नुभयो । चुनावले नै जनताको भावना र आन्दोलनबाट प्राप्त उपलब्धीहरु संस्थागत गर्ने उहाँको दाबी थियो । आन्दोलनबाट प्राप्त उपलब्धीहरु गुम्न नदिनका लागि पनि सरकार तोकिएकै समयमा सबै तहको चुनाव सम्पन्न गर्न प्रतिबद्ध रहेको उहाँको भनाइ छ । विश्वविद्यालयका कुलपतिसमेत रहनुभएका प्रधानमन्त्री देउवाले सोही अवसरमा विश्वविद्यालयका विद्यार्थीहरुलाई दीक्षित गर्नुभयो । स्थापनाको सात वर्षपछि सम्पन्न प्रथम दीक्षान्त समारोहमा विभिन्न संकायका चार सय ५१ जना विद्यार्थीहरु दीक्षित भएका छन् । मध्यपश्चिम विश्वविद्यालयले विस्तारै गति लिन लागेको र यसको भौतिक तथा प्रशासनिक सुधारका लागि सरकारले सक्दो सहयोग गर्ने प्रधानमन्त्रीले आश्वासन दिनुभयो । यस्तै उपप्रधान तथा शिक्षामन्त्री गोपालमान श्रेष्ठले यस क्षेत्रको प्राकृतिक स्रोतको अनुसन्धान गर्नेगरी पाठ्यक्रम निर्माण गर्न विश्वविद्यालयलाई सुझाव दिनुभयो । दीक्षित विद्यार्थीहरुलाई आफ्नो ज्ञान र सीप राष्ट्र निर्माणमा लगानी गर्न उहाँले आग्रह गर्नुभयो । विश्वविद्यालयको सातौ सिनेट पनि सोमवार नै सम्पन्न भएको छ ।"
धरान उपमहानगरपालिकाको मेयरमा १२ सय मतले एमाले अगाडि,धरान : धरान उपमहानगरपालिकामा एमालेले अग्रता कायमै राखेको छ । पछिल्लो मत परिणाम अनुसार मेयरमा एमालेका उम्मेदवार तारा सुब्बा १२ सय २३ मतले अगाडि हुनुहुन्छ । पछिल्लो मत परिणाम अनुसार एमालेका मेयर उम्मेदवार सुब्बाले ७ हजार २ सय ९६ मत ल्याउनु भएको छ भने उपमेयर पदकी उम्मेदवार मञ्जु भण्डारी सुवेदीले ७ हजार ४ सय ८६ मत ल्याउनु भएको छ । कांग्रेसका मेयर उम्मेदवार तिलक राईले ६ हजार ७३ मत ल्याउनु भएको छ भने उपमेयर उम्मेदवार श्यामा रेग्मीले ५ हजार ९ सय ७१ मत ल्याउनु भएको छ ।
बर्दियामा साना दलको अस्तित्व संकटमाः राप्रपा जोगियो,"बर्दिया : बर्दियामा ठूला दलबीच प्रतिस्पर्धा हुँदा साना दल संकटमा परेका छन् । कांग्रेस, एमालेलगायत माओवादी केन्द्रले बर्दियाका स्थानीय तहमा विजय हासिल गरेसँगै साना दलहरु स्थानीय तहमा आफ्नो पहिचान जोगाउनै चुकेका छन्। बर्दियाको गुलरिया नगरपालिकाको मेयरमा नेपाली कांग्रेसका मुक्तिनाथ यादव उपमेयरमा सुशीला गिरी विजय हुनु भएको छ । गेरुवा गाउँपालिकाको अध्यक्ष पदमा नेपाली कांग्रेसकै जमान सिंह केसी र उपाध्यक्षमा हिमकुमारी चौधरी विजय हुनु भएको छ । माओवादी केन्द्रबाट मधुवन नगरपालिकाको मेयर पदमा गणेश बहादुर क्षेत्री उपमेयरमा शुभरानी थारु, बाह्रबर्दिया नगरपालिकाको मेयर पदमा दुर्गा बहादुर थारु उपमेयरमा अञ्जु दहित र ठाकुरबाबा नगरपालिकाको उपमेयरमा कृष्णकुस्म थारु विजयी हुनु भएको छ । एमालेबाट ठाकुरबाबा नगरपालिकाको मेयर पदमा घननारायण श्रेष्ठ विजयी हुनु भएको छ । बढैयाताल गाउँपालिकाको अध्यक्ष पदमा लालबहादुर श्रेष्ठ र उपाध्यक्षमा दीपा कुमारी गौतम विजयी हुनु भएको छ। चौथो ठूलो दल राष्ट्रिय प्रजातन्त्र पार्टीले प्रमुख पदमा विजय हासिल नगरे पनि गुलरिया नगरपालिका वार्ड नम्बर ७ को वडा अध्यक्ष पदमा विजयी भएको छ । राप्रपाबाट वडा अध्यक्ष पदमा गीता वस्नेतले ४ सय ५७ मत प्राप्त गरी विजय हासिल गरेसँगै बर्दियामा राप्रपाको अस्तित्व जोगिएको छ । गुलरिया नगरपालिकाको मेयर पदमा ९ जनाको उम्मेद्वारी परेको थियो । कांग्रेस, एमाले, माओवादी बाहेकका दलहरुमा मधेसी जनअधिकार फोरम नेपाल (लोकतान्त्रिक) बाट नजमुद्दिन शेषले २ हजार ४ सय ७६ मत, राप्रपाबाट मनोज कुमार वर्मा (कुर्मी) ले १ हजार ९७० मत, संघीय समाजवादी फोरम नेपालबाट अनुप यादवले १ हजार २८८ मत र स्वतन्त्र उम्मेदवार अयोध्या प्रसाद श्रीवास्तवले १ सय ७१ मत प्राप्त गर्नु भएको छ । बर्दियामा विशेष गरी ठूला दलको तुलनामा साना दलहरुको सक्रियता कम भएकाले पनि चुनावी नतिजा राम्रो आउन नसकेको देखिन्छ।"
राष्ट्रसंघका लागि समर्थन खोज्दै नेपाल,"नयाँदिल्ली : तीनदिने भारत भ्रमणमा रहेका उपप्रधान तथा परराष्ट्रमन्त्री कृष्णबहादुर महराले आइतबार साँझ दिल्लीमा रहेका नेपाल हेर्ने गैरआवासीय राजदूतहरूसँग अन्तरक्रिया गर्नुभएको छ । राजदूतहरूलाई सम्बोधन गर्दै मन्त्री महराले नेपालको पछिल्लो राजनीतिक अवस्था, नयाँ संविधान कार्यान्वयन प्रक्रिया, सरकारका प्राथमिकता, स्थानीय निर्वाचन, विदेशी नीति सञ्चालनलगायतबारे बताउनुभएको थियो । सातवटा मध्ये ६ प्रदेशमा दुई चरणमा स्थानीय निर्वाचन भइसकेको र एक प्रदेशमा असोज २ गते निर्वाचन हुन लागेको बताउँदै महराले भन्नुभयो, यो निर्वाचनले स्थानीय तहलाई सशक्त पार्ने काम गरेको छ । सरकारले पर्याप्त बजेट पनि स्थानीय निकायलाई उपलब्ध गराइसकेको छ ।' जनवरी २०१८ भित्र प्रान्तीय र संसदीय निर्वाचन सम्पन्न गर्ने दिशामा नेपाल अघि बढेको उहाँले उल्लेख गर्नुभयो । दोस्रो, राष्ट्रसंघीय मानवअधिकार परिषद्को अस्थायी सदस्यमा नेपालको उम्मेदवारीबारे जानकारी गराउँदै महराले नेपाललाई समर्थन गर्न आग्रह गर्नुभएको दिल्लीस्थित नेपाली दूतावासले प्रेस विज्ञप्तिमा जनाएको छ । नेपालले सन् २०१८ देखि २०२० का लागि संयुक्त राष्ट्रसंघीय मानवअधिकार परिषद्को अस्थायी सदस्यमा उम्मेदवारी दिएको छ । भारतीय विदेशमन्त्री सुष्मा स्वराजको निमन्त्रणामा यहाँ आउनुभएका परराष्ट्रमन्त्री महराले दिल्लीस्थित नेपाल हेर्ने गैरआवासीय राजदूतहरूसँग अन्तरक्रिया गरी राष्ट्रसंघीय मानवअधिकार परिषद् सदस्यमा नेपाललाई जिताउन समर्थन खोज्नुभएको हो । नेपालको ऐतिहासिक रूपान्तरण प्रक्रियालाई नजिक र टाढा रहेका मित्रले चासोसाथ नियालिरहेको आफूले पाएको उहाँले बताउनुभयो । सन् २०१५ सेप्टेम्बरमा जननिर्वाचित संविधानसभाबाट जारी भएको नयाँ संविधानले नेपालमा शान्ति र लोकतन्त्रको मार्गमा नयाँ युग सुरु भएको उहाँले बताउनुभयो । संविधान प्रगतिशील र अग्रगामी छ । यसले नेपालका सबै तह र तप्काको भावना र चाहनाको रक्षा गरेको छ', उहाँले भन्नुभयो । नेपालको शान्तिप्रक्रिया अन्तिम चरणको रहेको बताउँदै सामाजिक राजनीतिक रूपान्तरणको सफलतम उदाहरण पेस गर्न अग्रसर भएको बताउनुभयो । दिल्लीस्थित दूतावासमा आयोजित कार्यक्रममा राजदूतहरूले नेपालले शान्ति र लोकतन्त्रका लागि हासिल गरेको उपलब्धिका लागि बधाई दिँदै नेपालसँग सम्बन्ध बढाउन इच्छुक रहेको बताउनुभएको थियो । कार्यक्रममा परराष्ट्र मन्त्रालयको संयुक्त राष्ट्रसंघ महाशाखा प्रमुख सहसचिव भरतराज पौड्यालले नेपालमा मानवअधिकारको अवस्थाबारे प्रतिवेदन पेस गर्नुभएको थियो । कार्यक्रममा कतिपय दूतावास प्रमुखहरूले भने खुलेरै नेपालको समर्थन गर्ने आश्वासन दिएको भेटमा सहभागी अधिकारीले बताए । दिल्लीस्थित नेपाल हेर्ने कूटनीतिक नियोगका प्रमुखसँग सोमबार दिउँसो दोस्रो चरणमा अन्तरक्रिया हुँदै छ । दिल्लीबाट हाल ८९ मुलुकले नेपाल मामिला हेर्ने गर्छन् । तीनदिने बसाइका क्रममा परराष्ट्रमन्त्री महराले सोमबार साँझ समकक्षी भारतीय विदेशमन्त्री सुष्मा स्वराजलाई भेट गर्ने कार्यक्रम छ । द्विपक्षीय हितका साथै प्रधानमन्त्री शेरबहादुर देउवाको जुलाई अन्तिम साता हुने भारत भ्रमणको विषयमा छलफल हुने नेपाली दूतावासले जानकारी दिएको छ । आइतबार दिल्ली आएका महरालाई भारतका लागि नेपाली राजदूत दीपकुमार उपाध्याय, दूतावास उपप्रमुख भरत रेग्मी तथा भारतीय विदेश मन्त्रालयका पदाधिकारीलगायतले दिल्लीस्थित इन्दिरा गान्धी अन्तर्राष्ट्रिय विमानस्थलमा स्वागत गर्नुभएको थियो । मन्त्री महरासहितको टोली होटलमा नबसी दूतावासभित्रै बसेको छ । महरा नेतृत्वको टोलीमा परराष्ट्र मन्त्रालयको प्रमुख स्वकीय सचिव युवराज चौलागाईं तथा संयुक्त राष्ट्रसंघ महाशाखा प्रमुख सहसचिव भरतराज पौड्याल तथा भारत महाशाखा प्रमुख सहसचिव भृगु ढुंगाना सहभागी हुनुहुन्छ । मन्त्री महरा मंगलबार स्वदेश फर्कने कार्यक्रम छ ।"
स्थगित धरान उपमहानगरको मतगणना पुनः सुरु,"धरान : धरान ट केहीबेरअघि रोकिएको धरान उपमहानगरपालिकाको मतगणना १ घण्टापछि सुरु भएको छ । मतगणना अव्यस्थित भएको भन्दै नेपाली कांग्रेसले आपत्ति जनाएपछि मतगणना रोकिएको थियो । राजनीतिक सहमतीका आधारमा रोकिएको मतगणना पुनः सुचारु भएको हो । धरानको मतगणना नरोक्न निर्वाचन आयोगलेसमेत निर्देशन दिएको थियो । वडा नम्बर ८ को मतगणना सकिएलगत्तै मतगणना अव्यवस्थित भएको भन्दै कांग्रेसका प्रतिनिधिले गणना स्थल छाडेपछि मतगणना रोकिएको थियो । कांग्रेसका प्रतिनिधिले मतगणनामा भाग नलिएपछि गणना स्थल धरान सभागृहमा सर्वदलीय बैठक बसी सहमती गरेको हो । राजनीतिक सहमती पश्चात पुनः मतगणना सुरु भएको सहायक निर्वाचिन अधिकृत गणेशप्रसाद खतिवडाले बताउनुभयो । धरानको १ देखि ८ वडाको परिणाम आइसकेको छ । प्राप्त परिणाम अनुसार १, २, ५ कांग्रेसमा कांग्रेसले जितेको छ भने ३, ४, ६,७ र ८ नेकपा एमालेले जितेको छ ।"
पथरीमा झडपपछि मतगणना रोकियो,विराटनगर : मत परिणामको विषयलाई लिएर मोरङको पथरीमा झडप भएको छ। कांग्रेस र माओवादीका समर्थकले मत गणनाको परिणाम नमान्ने भन्दै सोमबार गणनास्थलमा धर्ना बसेपछि प्रहरीसँग झडप भएको हो। पथरी बहुमुखी क्याम्पसको गणनास्थलमा आइतबार ११ बजे राति बाटै विवाद सुरु भएको थियो। वडानम्बर ९ को वडा अध्यक्षमा भानु राईले ७ सय ७४ मतप्राप्त गरी विजयी भएको घोषणा गरिएको थियो। कांग्रेसका वीरबहादुर राईले ७ सय ६७ मत प्राप्त गरी पराजित हुनु भएको थियो। कांग्रेस र माओवादीका समर्थकले निर्वाचन अधिकृतले धाँधली गरेको भन्दै प्रदर्शन गरेपछि तनाव भएको हो। प्रहरीले प्रदर्शनकारीलाई गेटबाट पर हटाएको छ। पथरीको विवाद सुल्झाउन अहिले सर्वदलीय बैठक बसिरहेको छ। यता धनपालथान गाउँपालिकामा शनिबार रातिदेखि स्थगन भएको मतगणना सूचारु हुन सकेको छैन। कांग्रेसका उम्मेदवारले प्राप्त गरेको १ सय १ मत एमाले उम्मेदवारको खातामा जोडिएपछि विवाद भएको थियो। निर्वाचन अधिकृत टोलाराज उपाध्यायले विवाद मिलाएर पुनःगणना सुरु गर्ने प्रयास भई रहेको जानकारी दिनुभयो। धनपालथान २ मा २ हजार ९ सय मत खसेको थियो।
धनगढीको मतगणना २ बजेपछि हुने : यस्तो छ सहमती,"कैलाली : सर्वदलीय बैठकमा सहमति जुटेपछि कैलालीको धनगढी उपमहानगरपालिकामा मतगणना सोमबार २ बजेदेखि सुरु हुने भएको छ। सर्वदलीय बैठकमा सहमति भएपछि मतगणना हुने भएको हो। सहमतिपत्रमा मुख्य निर्वाचन अधिकृति धनसिंह महरा, प्रमुख जिल्ला अधिकारी गोविन्द्रप्रसाद रिजाल, प्रमुख सेनानी टेकबहादुर चन्द, सशस्त्र प्रहरीका उपरीक्षक गणेश संग्रौला, प्रहरी उपरीक्षक अर्जुन चन्दसँगै प्रमुख दल नेपाली कांग्रेसका पूर्ण कुँवर, एमालेका दुर्गाप्रसाद जोशी, माओवादी केन्द्रका रमेशसिंह धामीलगायत विभिन्न दलका प्रनिनिधिले हस्ताक्षर गरेर ६ बुँदे सहमति गरेका छन्। क्षेत्रीय निर्वाचन कार्यालयबाट मतदान अधिकृतहरुलाई उपलब्ध गराइएका सिलका नम्बरहरु तथा मतदान केन्द्रमा मतपेटिकामा सिल लगाउदा उम्मेदवार र उम्मेदवारका मतदान प्रतिनिधिलाई उपलब्ध गराइएका सिल नम्बरहरु मिलाई मिलेमा मात्र उम्मेदवार वा जिनको प्रतिनिधिको रोहवरमा मतपेटिका खोली मतगणना गर्ने। सहमति भएको पहिलो बुँदामा उल्लेख छ। यस्तो छ सर्वदलीय बैठकको निर्णय"
किन रोकियो अर्जुनधारा नगरपालिकाको मत गणना ?,"विर्तामोड : आइतबार बिहानदेखि रोकिएको अर्जुनधारा नगरपालिकाको मत गणना अहिलेसम्म सुरु हुन सकेको छैन। आइतबार विबहान वडा नं २ को मत गणनाको परिणाम घोषणा गर्ने बेलामा नेपाली कांग्रेस लगायत केही साना दलको विरोधका कारण उक्त परिणामा घोषणाका साथै मत गणना प्रक्रिया नै स्थगीत भएको हो। उक्त नगरपालिकाको १ को मत गणनाको परिणाम घोषणा भइसकेको छ। २ नम्बर वडाको एउटा केन्द्रको मतदान अधिकृतसंग मत पेटिका बुझ्दा ७ सय ८९ मतपत्र भएको जानकारी पाइएको तर मतपेटिका खोल्दा ७ सय ८८ मात्र पाइएको थियो। अर्जुनधारा नगरपालिकाका निर्वाचन अधिकृत राधाकृष्ण खतिवडाका अनुसार उक्त मतपेटिकाको तथ्यांक फारममा पुरुष मतदाताको संख्यामा केरमेट गरिएको पाइएको थियो। पुरुषको संख्या ४ सय २३ लेखिएको भए पनि त्यहाँ केरमेट गरिएको थियो। मत गणना सुरु गर्दा राजनीतिक सहमति गरेर सुरु गरिए पनि जब वडा नं २ को परिणाम घोषणा गर्ने बेला आयो, त्यही बेला नेपाली कांग्रेसले अगाडिको एउटा मतपत्रको कुरा निकालेर मत गणना फारममा सही गर्न मानेनन्। त्यसपछि यही अवस्थामा मत गणना गर्न नसक्ने भन्दै निर्वाचन अधिकृत खतिवडाले निर्वाचन आयोगमा आवश्यक निर्देशनको माग गर्दै पत्र लेख्नुभएको छ। उहाँले भन्नुभयो, विवादित अवस्थामा मत गन्न सक्ने अवस्था नरहेपछि आयोगमा पत्र लेखेको हुँ। विवादित मत पेटिकाको बन्द मुचुल्कामा सबै दलका प्रतिनिधिको सही छाप छ। मतपेटिका खोल्दा पनि सबै दलका प्रतिनिधि राखेर मुचुल्का खोलेर मत गणना सुरु गरिएको निर्वाचन अधिकृत खतिवडाको भनाइ छ। तर एमाले कार्यकर्ताले कांग्रेसले जित्ने अपेक्षा गरेको उक्त वडामा नेकपा एमालेले जित्ने पक्का भएपछि कांग्रेसका कार्यकर्ताले विरोध गरेको बताएका छन्। गत बिहीबार अपरान्ह पनि कांग्रेस झापाका सभापति उद्धव थापालाई मत गणनास्थलमा पस्न नदिएको भन्दै कांग्रेसका जिल्ला तहका नेता तथा केही अन्य दलका नेता तथा कार्यकर्ताले निर्वाचन अधिकृत राधाकृष्ण खतिवडालाई अपशब्द प्रयोग गर्दै गाली गलौज गरेका थिए।"
घोराही उपमहानगर : दुई हजार मत गणना हुन बाँकी हुदाँ चौधरीलाई चार हजारको अग्रता,दाङ : घोराही उपमहानगरपालिकाको दुई हजार मत गणना हुन बाँकी हुँदा चौधरीले चार हजार दुई सय ३४ मत बढी ल्याउनुभएको छ । अब दुई हजार मत गन्न बाँकी रहेको अवस्थामा चौधरीले १९ हजार ७ सय ८२ मत पाउनुभएको छ भने निकटत्म प्रतिष्पर्धी कांग्रेसका भूमबहादुर डाँगीले १५ हजार ५ सय ४३ मत मात्रै प्राप्त गर्नुभएको हो । ५१ हजार ७ सय ३४ मत गणना हुँदा नेकपा एमालेका मेयर पदका उम्मेदवार नरुलाल चौधरीले ४ हजार २ सय ३४ मतअन्तरले अघि हुनुहुन्थ्यो । घोराही उपमहानगरमा ५८ हजार ५ सय ३९ मत खसेको थियो । यसैबीच नेकपा माओवादीका उम्मेदवार जीवन गौतमले सामाजिक सञ्जालमार्फत हार स्वीकार गर्दै निरन्तर जनसेवामा लाग्ने प्रतिवद्वता व्यक्त गर्नुभएको थियो ।
एमाले किल्ला भत्काउदै मोरङका दुई नगरपालिकामा कांग्रेस विजयी,"विराटनगर : एमाले किल्ला भत्काउँदै मोरङका दुई नगरपालिकाको प्रमुखमा नेपाली कांग्रेसले विजयको झण्डा फहराएको छ । उपप्रमुखमा भने एमालेले आफ्नो स्थान सुरक्षित गरेको छ । मोरङको रतुवामाई र लेटाङ नगरपालिकामा नेपाली कांग्रेसका मेयर उम्मेदवार विजयी हुनु भएको हो । दुबै नगरपालिका एमालेको किल्ला र एमालेका लागि अनुकुल मानिन्थे । रतुवामाई नगरपालिकामा कांग्रेसका मेयर उम्मेदवार रविन राई फराकिलो मतअन्तरले विजयी हुनु भएको छ । राईले नौ हजार आठ सय ९५ मत प्राप्त गर्दा उहाँका निकटतम प्रतिद्वन्द्वी एमालेका टिकेन्द्रबहादुर पोमुले आठ हजार एक सय मत मात्रै ल्याउनु भयो । उपमेयरमा एमालेकी दमयन्ता चूँडाल विजयी हुनु भएको छ । चूँडालले आठ हजार तीन सय ७२ मत प्राप्त गर्नु भयो । उहाँकी निकटतम प्रतिद्धन्द्धी कांग्रेसकी फूलवतीदेवी गोडीले आठ हजार तीन सय १३ मत प्राप्त गर्नु भयो। निर्वाचन क्षेत्र नम्बर १ मा पर्ने रतुवामाई नगरपालिका मोरङका इटहरा, सिजुवा, झुर्किया, महादेवा गाविस एवं बरडंगाको आधा र गोविन्दपुर गाविसको आधा भाग समेटेर बनाइएको हो । कांग्रेस नेता स्वर्गीय गिरिजाप्रसाद कोइरालाको निर्वाचन क्षेत्र भएकाले पनि यसलाई पहिल्यैदेखि कांग्रसको गढका रुपमा चिनिन्थ्यो । प्रायः संसदीय निर्वाचनमा कांग्रेसले जित्दै आए पनि स्थानीय निर्वाचनमा भने एमाले विजयी हुँदै आएको थियो। २०७० सालको दोस्रो संविधानसभा निर्वाचनमा कांग्रेसको गढ भत्काउँदै एमालेका ऋषिकेश पोखरेल यही क्षेत्रबाट सभासद्मा निर्वाचित हुनु भएको थियो । कांग्रेसले यो क्षेत्रबाट २०७० सालमा भोगेको पराजयको पिडालाई अहिलेको स्थानीय निर्वाचन जितेर पूर्ति गरेको छ । कांग्रेस वर्षौदेखिको आफ्नो गुमेको साख फर्काउन सफल भयो भने एमालेले यस अघिको विजयलाई कायम गर्न सकेन । पहिले कांग्रेसका लागि आधार क्षेत्र मानिने रतुवामाई अहिले आएर एमालेका लागि अनुकुल बनेको थियो,' यही क्षेत्रका सांसद एवं एमाले मोरङका सचिव ऋषिकेश पोख्रेलले भन्नु भयो, स्थानीय निर्वाचनमा पार्टी नेतृत्वको ध्यान जान नसक्नु र पार्टी भित्रैबाट व्यापक अन्तर्घात हुनु पराजयको मुख्य कारण बन्न पुग्यो ।' उहाँका अनुसार प्राय जसो चुनावमा रतुवामाई नगरपालिका कांग्रेस र एमालेको तिव्र प्रतिष्प्रधा हुने ठाउँ हो । रतुवामाईमा कांग्रेसले सोमबार विजय र्याली समेत निकालेको छ । र्यालीपछि आयोजित सभालाई सम्बोधन गर्दै मेयरमा विजयी बन्नु भएका राईले संधै आफू जनताको सेवामै समर्पित हुने प्रतिवद्धता जनाउनु भयो । त्यस्तै एमालेको आधार क्षेत्र भनेर चिनिने मोरङको लेटाङ नगरपालिकामा कांग्रेस उम्मेदवार शंकर राई मेयरमा निर्वाचित हुनु भएको छ । लेटाङ कांग्रेसका तर्फबाट सांसदमा विजयी हुनु भएका डिकबहादुर लिम्बूको गृहनगर पनि हो । मेयरमा विजयी बन्नु भएका राईले छ हजार नौ सय ६१ मत प्राप्त गर्दा उहाँका निकटतम प्रतिद्वन्द्वी एमालेका भूपेन्द्रकुमार लावतीले छ हजार छ सय ५६ मत मात्रै ल्याउन सक्नु भयो । उपमेयरमा एमालेकी कृष्णकुमारी निरौला छ हजार आठ सय नौ मत ल्याएर विजयी हुनु भएको छ । उहाँकी निकटतम प्रतिद्धन्द्धी काँग्रेसकी सुभद्रादेवी भट्राईले पाँच हजार सात सय ४० मत ल्याउनु भयो । निर्वाचन क्षेत्र नम्बर ९ मा पर्ने लेटाङलाई मोरङका लेटाङ, वारङ्गी, भोगटेनी गाविस र जाँते गाविसका १, २, ८ र ९ नम्बर वडा मिसाएर नगरपालिका बनाइएको हो । लेटाङ पहिल्यैदेखि एमाले किल्लाका रुपमा चिनिन्थ्यो । स्थानीय एमाले नेतृ शान्ति पाख्रीनका अनुसार लेटाङमा २०६४ सालको पहिलो र २०७० सालको दोस्रो संविधानसभा निर्वाचन बाहेकका चुनावमा एमालेले जित्दै आएको थियो । २०६४ मा माओवादीका नगेन्द्र धिमालले जित्नु भएको थियो । २०७० सालको दोस्रो संविधानसभा निर्वाचनमा भने कांग्रेस मोरङका सभापति डिकबहादुर लिम्बू विजयी बन्नु भएको थियो । तत्कालीन लेटाङ गाविसमा २०५४ सालको स्थानीय निर्वाचनमा एमालेका घनश्याम खतिवडासंगको हारको बद्ला लिंदै लिम्बूले २०७० सालको संविधानसभा निर्वाचनमा भने खतिवडालाई नै हराउनु भएको थियो । पाख्रीनले पटक पटक जित्दै आएको क्षेत्र गुमाउनुमा पार्टी र केही नेताकै कमजोरी रहेको बताउनु भयो । २०७० सालमा कांग्रेसले जित्दा एमालेलाई धक्का लागे पनि अहिले अवस्था निक्कै सुधार भएर एमालेका लागि अनुकुल बनेको थियो,' पाख्रीनले भन्नु भयो, स्थानीय स्तरमा रुचाइएका उम्मेदवारलाई टिकट नदिनु र निर्वाचनलाई लिएर पार्टी नेतृत्वले ध्यान दिन नसक्नुले जित निश्चित भएको नगरपालिका गुमाउनु पर्यो ।' एमाले पार्टी भित्र मौलाउँदै गएको गुटको असर पनि निर्वाचनमा परेको उहाँको भनाइ छ । कांग्रेसका तर्फबाट मेयरमा विजयी बन्नु भएका राई पूर्वाञ्चल खेलकुद विकास समितिका पूर्व उपाध्यक्ष हुनु हुन्छ । मेयरको टिकट पाएपछि भने उहाँले खेलकुद विकास समितिबाट राजिनामा दिनु भएको हो । उहाँ मोरङ फुटबल संघका बरिष्ठ उपाध्यक्ष र पूर्व फुटबल खेलाडी पनि हो । जितपछि काँग्रेसले लेटाङमा विजय र्याली निकालेको छ । र्यालीपछि आयोजित सभालाई सम्बोधन गर्दै राईले स्थानीय स्तरको समृद्धि र विकासका लागि आफू सक्रिय रहने र जनताको मत खेर जान नदिने प्रतिबद्धता जनाउनु भयो ।"
यस्तो छ इटहरीको पछिल्लो मतपरिणाम,"इटहरी : सुनसरीको इटहरीमा मतगणना जारी छ। इटहरीमा नेपाली कांग्रेस र एमाले नै प्रतिस्पर्धा गरिरहेका छन्। सुरुवातको तीन दिन कांग्रेसले अग्रता लिएपनि पछिल्लो समय भने एमालेले अग्रता लिन थालेको छ। इटहरीमा एमाले र कांग्रेस प्रतिस्पर्र्धी मत ल्याइरहँदा माओवादी केन्द्र भने निकै पछि छाडिएको छ। दुवै पार्टीले ल्याएको मत जोड्दा गणना गरिएको मतको १० प्रतिशत पनि छैन। सोमबार बिहान झण्डै १५ हजार मत गनिसक्दा एमालेले ७ हजार ५ सय ४० मत ल्याएको छ भने कांग्रेसले ६ हजार ८ सय ३० मत ल्याएको छ। दुवै दललाई इटहरीवासीले त्यती भोट दिएनन्। एमालेको राम्रो जनपरिचालन तथा कांग्रेसको राम्रो चुनावी तयारीमा अन्य दलहरु ओझेल परे, जसमा एक समयको नं १ पार्टी माओवादी र समानुपातिकमा राम्रो मत ल्याएको राप्रपासमेत परे। यी दुवै दलले ल्याएको मतको एउटा समानता के पनि हो भने, दुवैले मेयरमा भन्दा उपमेयरमा बढी मत पाएका छन्। यो मतले यो चुनावमा मतदाताले व्यक्ति पनि हेरे भनेर अनुमान लगाउन सकिन्छ। माओवादी केन्द्रले मेयरमा १ हजार ४४ मत ल्याएको छ भने उपमेयरमा १३ सय ७ मत ल्याएको छ। माओवादी केन्द्रकी मेयर उम्मेदवार हरीमाया जिमीभन्दा उपमेयर उम्मेदवार भीम सुवेदी बढी चर्चित छन्। नगर संयन्त्रमा बसेर समेत काम गरिसकेकाले उनी इटहरीमा बढी भिजेका छन्। त्यसैले मेयरलाई भन्दा व्यक्तिगत रुपमा पनि उपमेयरलाई बढी मत आएको देखिन्छ। यस्तै राप्रपाले मेयरमा ६ सय ३५ र उपमेयरमा ८ सय ९ मत ल्याएको छ। राप्रपाबाट मेयरका उम्मेदवार रोहित कार्की हुन्। इटहरीको खनार क्षेत्रमा उनको राम्रो पकड छ। तर उनी इटहरीभरीका अन्य पार्टीका कार्यकर्ता तथा समर्थकमा चिनिएका नेता भने होइन्। उता उपमेयरकी उम्मेदवार माया रायमाझीलाई धेरैले सहानुभूती मत राखेको अनुमान गरिएको छ। उनी इटहरीका शाहीकालिन मेयर गीतानिधी रायमाझीकी पत्नी हुन्। गीतानिधीलाई उनी मेयर भएकै अवस्थामा हत्या गरिएको थियो। उनको हत्या द्वन्द्वरत तात्कालिन माओवादीले गरेको हल्ला चलेको थियो। राजनीतिमा खासै सक्रिय नरहेकी मायालाई शहिद पत्नीको रुपमा सहानुभूती भोट इटहरीवासीले दिएका छन्। इटहरीको १, ३ र २० कांग्रेसले वडा अध्यक्ष जितेको छ भने १८ मा एमालेले जित हात पारेको छ। वडा नं १९ मा एमालेले झिनो मत अन्तरले कांग्रेसलाई जितेको भएपनि पछि कांग्रेसले विवाद झिकेपछि अहिले पुनःगणना गर्ने तयारी थालिएको छ।"
धवलको दोस्रो इनिङ,"नेपालगन्ज : बिहानको खाना खाइवरी होटल बाटिकाको बगैंचामा उहाँ फलामे झुला' मा बसेर झुलिरहनुभएको थियो । एउटा फोन राख्न नपाउँदै अर्काे वेट'मा हुन्थ्यो । त्यसैले उहाँ धेरैबेर त्यहाँ बस्नुभएन । गाडी चढी मतगणना भइरहेको भेरी प्राविधिक शिक्षालय पुग्नुभयो । नेपालगन्ज सहरको यो पुरानो र चल्तीको होटल उहाँकै हो, अहिले अरूले नै ठेक्कामा चलाएका छन् । गेटको भीडले उहाँलाई अग्रिम' बधाई दिँदै थियो । ओंठमा अटुट मुस्कानसहित उहाँ भीडलाई नमस्कार गर्दै भित्र छिर्नुभयो । भित्र मतगणना भइरहेको एउटा वडाका वडाध्यक्षका उम्मेदवार आएर भन्दै थिए, डासाब हजुर त धेरै अगाडि पुगिसक्नुभयो ।' उहाँले जवाफ फर्काउनुभयो, मेरो कुरा छाड तिमीले जित्छौ कि जित्दैनौ त्यो भन् ।' वडाध्यक्षका उम्मेदवारको जवाफ आयो, म सय मतले मात्रै अगाडि छु ।' लगत्तै उहाँले भन्नुभयो, चिन्ता नगर हामी सबै जित्छौँ ।' केहीबेरदेखि उहाँलाई पछ्याइरहेको संवाददातालाई उहाँले पर्खिन आग्रह गर्दै भन्नुभयो, हेर्नुस् न आफ्नो त छँदै छ, सबै साथीहरूको पनि चिन्ता लाग्छ के गर्नु चुनाव भनेको यस्तै हो।' यही गतिमा मतगणना अघि बढिरह्यो भने केही घन्टापछि नेपालगन्जवासीले धवलशमशेर राणालाई नगरको मेयर' पाउनेछन् । २० वर्षपछि यो नगरमा धवलको दोस्रो इनिङ' सुरुवात हुनेछ । अहिलेसम्मको मत परिणाममा लगभग ३५ सय मतान्तरमा राणाले अग्रता लिइरहनुभएको छ । खसेको मतको प्रकृति हेर्दा सबै भोट क्रस' भएर उहाँकै चिह्नमा छाप लागेको छ । हलभरि गाई' बाहेक अरूको नाम सुस्त गुन्जिन्छ । २० वर्षअघिको नगर यात्रापछि अब उपमहानगरपालिका' मा दोस्रो इनिङ' का लागि ५२ वर्षीय राणा मात्रै होइन, मतदाताको व्यग्रता उत्तिकै छ । बूढापाका मतदातामाझ ब्रान्डेड' नाम भइसकेको धवलशमशेर' विकासकै कारण कमाएको पपुलारिटीले २० वर्षपछि मतदानका लागि तयार भएको नयाँ पुस्ताको जमातले पनि मन परायो । मतगणना अघि बढ्दै गर्दा राणाको अनुहारको चमक पनि बढ्दै गएको छ । असार १४ गते साँझ मतपेटिकामा सिलबन्दी भएदेखि उहाँलाई भोक, सुर्ता सबै हराएको छ । असार १५ गते बिहान मतगणनाको विषयमा छलफल गर्न सर्वदलीय बैठक बस्यो । बैठकमा उहाँले भन्नुभयो, हाम्रा प्रतिनिधिलाई विश्वास गर्नुस्, तपाईंको सुरक्षा व्यवस्था मिलाउनुस्, केही धाँधली हुन्न, केही बबाल हुन्न ।' मध्याह्नदेखि मतगणना सुरु भयो । मतपत्र भुइँमा खन्याइयो । गणक मतपत्र पट्याइरहेका थिए । उता, राणालाई पट्यार लागिरहेको थियो, कतिबेला गन्न सुरु हुने हो ? ' केही घन्टामा पतपत्र खोलिए, गाई' हरू सुरुमै जुर्मुराउन थाले । धेरै चुनाव भोगेँ तर यस्तो हुटहुटी र छटपटी र आतुरता पहिलोपटक फिल गर्दै छु', अघिल्ला दिनहरूको तुलनामा आइतबार उहाँको अनुहारमा अझ बढी चमक थियो । अब केही घन्टामा टेन्सन खत्तम हुनेवाला छ', काँधमा झुन्डिइरहेको गम्छा' ले पसिना पुछ्दै उहाँले भन्नुभयो, अब त जित्छु भन्नेमा ढुक्क छु ।' ०४९ सालदेखि प्रत्यक्ष राजनीतिमा जोडिनुभएका धवल पहिला कुनै पनि पार्टीमा खुलेर आउनुभएको थिएन । विद्यार्थीकालदेखि नै राजनीतिमा चासो त थियो तर खुल्नुभएको थिएन । ०४९ सालमा उहाँ राष्ट्रिय प्रजातन्त्र पार्टीको युवक संघको जिल्ला सचिव भएर औपचारिक रूपमा राजनीतिक यात्रा थाल्नुभयो । दुई वर्षपछि फेरि माहोल अलि फरक भइसकेको थियो, उहाँ ०५१ सालको चुनावमा नेपालगन्जबाट स्वतन्त्र' बनेर संसद्का लागि चुनाव लड्नुभयो । तर, जित धेरै पर थियो । समाउनै सकिएन । ०५२ सालमा उहाँ एमालेमा प्रवेश गर्नुभयो । राप्रपाको जल्दोबल्दो युवक' स्वतन्त्र भएर चुनाव लडिसकेको । नेपालगन्जमा एमालेका लागि धवल' एक सम्भावना बोकेको नेता भइदियो । ०५४ सालमा एमालेले उहाँलाई नेपालगन्ज नगरपालिकाका लागि मेयरको टिकट दियो । ०५४ सालमा देशभरि एमालेको लहर थियो । त्यही लहरले उहाँलाई पनि पछ्याइदियो । ०५१ सालमा संसद्को चुनाव लडेको युवा ०५४ सालमा नेपालगन्ज नगरपालिकाको मेयर भइसकेको थियो । काम गरेर देखाउने र जनताको मन जित्ने प्लेटफर्म' थियो त्यो । पैसा त मलाई चाहिएको पनि थिएन, त्यसैले मैले तलब नलिने घोषणा गरेँ त्यो बेलै आएको तलबले ठाउँठाउँमा प्रतीक्षालय बनाएँ', उहाँले भन्नुभयो । गर्मीयाममा ४३ डिग्रीको पारो चढ्ने नेपालगन्जको गर्मीमा सुस्ताउने ठाउँहरू अहिले तिनै प्रतीक्षालय बनेका छन् । त्यही बेला बन्यो नेपालगन्जमा वाटरपार्क', रानी तलाउ' अनि महेन्द्र पार्क' । नेपालगन्जलाई चिनाउने यी तीनवटा आइकन' सँग जोडिएर आउने धवलशमशेरको नाम धेरै नेपालगन्जवासीको मनमा अमीट' बनिसकेको छ । कार्यकाल सकियो । ०५४ पछि देशमा स्थानीय निकायको चुनाव हुन सकेन । तर, राणाको मनभित्र चुनाव लड्ने हुटहुटी कायमै थियो । ०६४ सालको संविधानसभा निर्वाचनमा उहाँ यही नेपालगन्जबाटै चुनाव लड्नुभयो । तर, जित भएन । त्यो बेला मधेसभरि फोरमको लहर थियो, कांग्रेसका तत्कालीन पार्टी सभापति स्वसुशील कोइरालालाई हराउँदै उपेन्द्र यादव नेतृत्वको फोरमबाट चुनाव लड्नुभएका सर्वदेव ओझाले जित्नुभयो । राणा पनि पराजित हुनुभयो । अझै चुनावी भोक मेटिएन । ०७० सालको दोस्रो संविधानसभा निर्वाचनमा पनि लड्नुभयो । फेरि सुशील कोइराला आफैं मैदानमा आउनुभयो । वृद्ध कोइरालालाई राणाले आत्थुआत्थु पारिदिनुभयो र झिनो मतान्तरले कोइरालाको साख जोगियो । दुवै चुनाव कोइरालासँग लडे पनि जित्न सकिएन', उहाँ सम्झिनुहुन्छ, तर, धेरै दुःखी थिइनँ किनभने देशको नेताले चुनाव जित्नुभएको थियो ।' ०५४ सालमा नेपालगन्जमा धेरै विकास भयो । ०४८ सालमा कांग्रेसबाट जितेर मेयर हुनुभएका विजयकुमार गुप्ताले नेपालगन्जको नक्सा कोरिसक्नुभएको थियो । तर, त्यो पूरा गर्न नपाउँदै उहाँको कार्यकाल सकियो । ०५४ सालमा राणा निर्वाचित भएपछि त्यो नक्साले मूर्तरूप पायो । खुज्जमुज्ज भएर साँघुरिएको नेपालगन्ज बजारका घर भत्किन थाले । त्यही साँघुरो सहरको बीचमा चार लेनको फराकिलो बाटो बन्यो । अहिले नेपालगन्ज सहरको त्यही बजार न्युरोड' भएर स्थापित छ । त्यत्ति मात्रै होइन, राणाका पालामा नेपालगन्जमा धेरै विकास भएका छन् । सडक, बजार, सरसफाइजस्ता जनतासँग सिधै जोडिएका विषयमा राणाको चासो थियो । मलाई त काम गर्ने हुटहुटी थियो, एकछिन घरमा बस्न सक्दिनथेँ, बिदा त कहिल्यै लिइनँ, तलब पनि लिइनँ म मेरो परिवारसँग भन्दा नेपालगन्जका गल्लीगल्लीका बस्तीमा धेरै हुन्छु', उहाँ भन्नुहुन्छ त्यही गुण यसपालि पनि जनताले लगाएका हुन् कि जस्तो लागेको छ ।' त्यो बेला मेयर हुँदा नेपालगन्जमा के काम गर्न बिर्सनुभयो ? फेरि मेयर हुने रहर जाग्यो ? भनी सोध्दा उहाँले भन्नुभयो, त्यो बेला मैले धेरै गरेँ तर मनमा लागिरहेको एउटा काम गर्न सकिनँ त्यो के भने, मुस्लिम विश्वविद्यालय खोल्ने ।' उहाँ भन्नुहुन्छ, म विश्वस्त छु, मेयर भएँ भने आफ्नो कार्यकालभित्रै नेपालगन्जमा मुस्लिम विश्वविद्यालय खोल्छु ।' पर्दा' र बुर्का' का नाममा अझैँ पनि मुस्लिम अनि मधेसी समुदायमा छोरीचेलीलाई उच्च शिक्षासम्म पढ्न नदिने प्रचलन छ । त्यही कुरा खट्किरहेको थियो मलाई, जितियो भने आफ्नो कार्यकालमा त्यो पूरा गर्छु', उहाँले भन्नुभयो, विकास त नियमित प्रक्रिया हो, त्यो भइरहन्छ ।' देश बनाउने बाटोमा हिँडेको मान्छे, सांसदका लागि धेरै चुनाव लडिसकेको मान्छे फेरि नगरमै किन त ? राणासँग सटीक जवाफ छ, यो मेरो नगर हो, मेरो घर हो, घर लथालिंग पारेर देश बनाउन कसरी सक्छु र पहिलो आफ्नो घर, नगर बनाउँछु अनि मात्रै देश बनाउनतिर जान्छु ।' म मेयर भएँ भने आफ्नो कार्यकालभित्रै नेपालगन्जलमा मुस्लिम विश्वविद्यालय खोल्छु । डा धबलमशशेर राणा यसपालि पनि उहाँले आफूले मेयरबापतको पारि श्रमिक नलिने घोषणा गर्नुभएको छ । यो बीचमा उहाँले स्थानीय विकासमा पिएचडीसमेत गरिसक्नुभएको छ । नेपालगन्जकै खानदानी राणा परिवारका उहाँ नेताभन्दा पहिला शिक्षक हुनुहुन्थ्यो । आफ्नै लगानीमा नेपालगन्जमा मोर्डन पब्लिक स्कुल स्थापना गरी त्यहाँबाट उहाँले धेरै जनशक्ति जन्माइसक्नुभएको छ । आफू संस्थापक भए पनि उहाँले नौ र दश कक्षाका विद्यार्थीलाई अंग्रेजी पढाउनुहुन्थ्यो । उहाँकी श्रीमती प्रतिमाले पनि लामो समयसम्म त्यही स्कुलमा प्रिन्सिपल भएर अंग्रेजी विषय पढाउनुभयो । उहाँको एक सन्तान छोरी सिवांगिनी राणा हुनुहुन्छ । स्विजरल्यान्डबाट होटल म्यानेजमेन्ट पढ्नुभएकी उहाँ अहिले होटल सोल्टीको म्यानेजर हुनुहुन्छ । नेपालगन्जवासीले उहाँलाई राप्रपा' वा गाई' वा उहाँको पार्टीले उठाएको हिन्दू राज्य अनि राजतन्त्र'को नारालाई समर्थन गर्दै भोट दिएका होइनन् । जनताले विकास रोजे, समाजका लागि काम गर्ने मान्छे खोजे अनि धवल नै चाहे । नेपालगन्जले धवल पाउनु विकासको एउटा शिखर चढ्नु हो', उहाँलाई नजिकैबाट स्कुले जीवनदेखि नियाल्दै आउनुभएका नेपालगन्जवासी योगेश स्वाँर भन्नुहुन्छ, सबैले गाईलाई वा राप्रपालाई मान्छन् भन्ने छैन तर यहाँका जनता विकास चाहन्छन्, उहाँ कसैका लागि राप्रपाको नेता होला तर नेपालगन्जवासीका लागि नेता पनि हो, बाउआमा, अंकल, दाइ, भाइ सबै हो ।' राणा आफैंलाई पनि लाग्छ यो पार्टीले जित्ने चुनाव होइन । पार्टी भनेर मलाई भोट गरेका होइनन्, जनताले मैले केही गर्न सक्छु भन्ने विश्वास अझै छ', उहाँ भन्नुहुन्छ, यो विकासको चाहना हो, पार्टीको सिद्धान्त आफ्नो ठाउँमा होला म मेयर हुँदैमा मेरा पार्टीका सिद्धान्त स्थापित हुने होइनन्, त्यहाँ काम गर्ने हो सिद्धान्त पढाउने होइन ।' नेपालगन्ज उपमहानगरपालिकाका २३ वडामध्ये आधाभन्दा बढीको मतगणना भइसकेको छ । आजै रातिसम्म मतगणना सक्ने प्रमुख निर्वाचन अधिकृत तेजनारायण पौडेलले जानकारी दिनुभयो ।"
इटहरीमा मतअन्तर बढाउदै एमाले,"इटहरी : सुनसरीको इटहरीमा एमालेले कांग्रेस सँगको मतअन्तर बढाउदै अग्रता कायम गरेको छ। सोमबार बिहानको मतगणना अनुसार मेयरमा एमालले ७५ सय ४० मत ल्याएको छ भने कांग्रेसले ६८ सय ३० मत ल्याएको छ। उपमेयरमा पनि एमालेको अग्रता छ। उपमेयरमा एमालेले ७३ सय ७५ मत ल्याएको छ भने कांग्रेसले ६५ सय ७० मत ल्याएको छ। यस्तै माओवादीले मेयरमा हजार ४४ मत ल्याएको छ भने उपमेयरमा १३ सय सात मत ल्याएको छ। यस्तै राप्रपाले मेयरमा ६ सय ३५ र उपमेयरमा ८ सय ९ मत ल्याएको छ। इटहरीका १, ३ र २० वडामा नेपाली कांग्रेसले वडा अध्यक्ष जितेको छ भने १८ मा एमालेले जित हात पारेको छ। वडा १९ मा एमालेले झिनो मत अन्तरले कांग्रेसलाई जितेको भए पनि पछि कांग्रेसले विवाद झिकेपछि अहिले पुनःगणना गर्ने तयारी थालिएको छ।"
अन्तरघातको आरोपपछि कांग्रेस सभापतिको राजीनामा,नवलपरासी : पार्टीका उम्मेदवारले हारेको भन्दै नेपाली कांग्रेस बर्दघाट नगरपालिका ९ का वडा सभापतिले राजीनामा दिनु भएको छ। विगतदेखि पकड क्षेत्रको रुपमा रहेको उक्त वडामा वडा सभापति र नगर सभापतिले अन्तरघात गरेको आरोप लगाउदै कार्यकर्ताले विरोध जनाएका थिए। अन्तरघातका कारण उम्मेदवारले हारेको र त्यसको जिम्मेवार वडा र नगर सभापतिले लिनुपर्ने भन्दै कार्यकर्ताले भूताहामा नाराबाजी गरेर राजीनामा दिनुपर्ने दबाब दिएका थिए। कार्यकर्ताको चर्को दबाब आएपछि वडा सभापति पूर्णमान श्रेष्ठले राजीनामा दिनु भएको हो। उक्त वडामा दुई सदस्य कांग्रेस बाहेक एमालेले जितेको छ। आधिकारिक उम्मेदवारले हारेपछि वडा सभापति श्रेष्ठले राजीनामा दिएको नगर सभापति शम्भु श्रेष्ठले बताउनुभयो। उहाँले हारको कारण खोज्न समीक्षा गर्नुपर्ने भन्दै राजनीनामा दिएको बताउनुभयो। आक्रोशमा केही कार्यकर्ताले लगाएको अन्तरघात निराधार रहेको र त्यसबारे समीक्षा हुने नगरसभापति श्रेष्ठको भनाइ छ।
स्थानीयले सहयोग नगर्दा विराटनगरको मतगणना गर्न काठमाडौका कर्मचारी !,"विराटनगर : विराटनगर महानगरको मत गणना सुस्त भएको चौतर्फी गुनासो आइरहेको बेलामा गणनामा सघाउनुको साटो मोरङका सरकारी कर्मचारीले असहयोग गरेका छन् ।मोरङका कर्मचारीले असहयोग गरेपछि काठमाडौंबाट कर्मचारी खटाएर मतगणना गर्ने तयारी भएको छ । त्यहाँबाट कर्मचारी विराटनगरका लागि हिँडेका छन् । निर्वाचन आयोगले गणनाको गति बढाउन विशेषज्ञ कर्मचारीलाई पठाएको हो । जिल्लामा कर्मचारीको व्यवस्थापन मिलाउने जिम्मा जिल्ला प्रशासन कार्यालयको हुन्छ । तर, प्रशासनले समेत आयोगको काममा असहयोग गरेको गुनासो बढेको छ । मत गणना आरम्भ भएको विराटनगर महानगरमा पाँच दिन बित्न लाग्दासमेत एउटा वडाको पनि मत परिणाम सर्वाजनिक हुन सकेको छैन । क्षेत्रीय निर्वाचन कार्यालय विराटनगरले गणनामा सघाउन सार्वजनिक सूचना गरेर सरकारी कर्मचारीलाई सहयोगको आह्वान गरेपनि कर्मचारीले मत गणनामा सघाउन पुग्ने काम गर्न चासो दिएका छैनन । आयोगका क्षेत्रीय प्रमुख प्रेम सञ्जेलले सूचना जारी गरी राष्ट्रलाई सघाउन किन अघि नबढ्ने भन्दै फेसबुकमासमेत आयोगको सूचना पोस्ट गर्नु भएको छ । तर, सूचना गरेको १२ घण्टा बित्दासमेत कुनैपनि सरकारी कर्मचारी आयोग र मुख्य निर्वाचन आयुक्तको कार्यालयको सम्पर्कमा आएका छैनन् । सञ्जेलका अनुसार गणनामा खटिने अधिकृतले सरकारको नियम अनुसार एक हजार ६ र थप ७ सय गरी २ हजार ३ सय भत्ता पाउँछन् । तर, गणनामा खटिने टिमले आठ घण्टामा ५ सय मत गणना गर्नुपर्छ । दश किमी टाढा जानु परे यातायात खर्चको पनि व्यवस्था गरिएको हुन्छ । मोरङका मुख्य निर्वाचन आयुक्त विनोद कुमार पोखरेलले भन्नुभयो,आयोगले सूचना प्रकाशित गरेपनि कोही कर्मचारी पनि सम्पर्कमा आउनु भएको छैन ।' पोखरेलले निर्वाचन आयोगबाटै विशेषज्ञसहितको १० जनाको टोली विराटनगर ल्याउने तयारी भएको र उनीहरु विराटनगरको लागि हिँडिसकेको जानकारी दिनुभयो । क्षेत्रीय निर्वाचन कार्यालयका प्रमुख प्रेम सञ्जेलले गणना गर्ने खाल नथपिने तर अहिले गन्दै गरेको स्थानमा गति बढाउन आयोगले ध्यान दिएको जानकारी दिदैं भन्नुभयो,विराटनगरको मत गणनाको गति कसरी बढाउने भन्नेमा हामी पनि चिन्तित छौं।' क्षेत्रीय निर्वाचन कार्यालयबाट खटिएका आयोगका कर्मचारीले ग्रामथान, धनपालथान र विराटनगर महानगरमा गणनाको काममा सहयोग गरिरहेको सञ्जेलले बताउनु भयो । विराटनगरमा गत विहीबारबाट मत गणना सुरु भएको हो । अहिले वडा नम्बर १,२,३,४,१६,१७ र १८ नम्बर वडाको गणना भइरहेको छ । पहिलो दिनबाट गणना गरिएको वडा नम्बर १ को अन्तिम परिणासमेत सार्वजनिक हुन नसक्दा आयोगको आलोचना भइरहेको छ । वडा नम्बर १ मा ४ हजार ५ सय मत खसेको थियो ।"
