शीर्षक,विवरण
गोपाल पराजुलीविरुद्ध अवहेलना मुद्दा कामु प्रधानन्यायाधीश जोशीको इजलासमा,काठमाडौं : निवर्तमान प्रधानन्यायाधीश गोपाल पराजुलीविरुद्ध दायर अदातको अवहेलना मुद्दाको पेशी कायममुकायम प्रधान न्यायाधीश दीपकराज जोशीको इजलासमा तोकिएको छ। फागुन २५ मा मनोजकुमार अधिकारीले पराजुलीविरुद्ध मुद्दा दायर गरेका थिए। डा गोविन्द केसीको मुद्दा लडिरहेका अधिवक्ता डा सुरेन्द्र भण्डारीलाई मुद्दा मिलाउन दवाब दिएको लगायतका दावी गर्दै अधिकारीले पराजुलीको कार्य सम्पादनले अदालतको अवहेलना भएको दावी गरेका छन्।
सरकारका अभिभारा,"प्रधानमन्त्रीले शुक्रबार एघारजना मन्त्री थप गरेसँगै २२ जनासम्म विस्तारित भएको मन्त्रिपरिषद् अब पूर्णतातर्फ केन्द्रित भएको छ। संविधानले तोकेको बढीमा २५ सदस्यीयको सीमासम्म पुयाउने स्वतन्त्रता पनि प्रधानमन्त्रीसँग छ भने अर्कोतर्फ शक्ति सन्तुलन कायम गर्न, विश्वासको दायरा बढाउन र सम्बन्ध सुदृढ बनाउन तीन सदस्य थप्ने छुट पनि उनीसँग छ। दुईतिहाइभन्दा बढीको विश्वासप्राप्त प्रधानमन्त्रीले अब सरकार बलियो बनाइरहने उद्देश्यकै कारण मन्त्रिपरिषद्को संख्या बढाउने अन्य उपायको खोजी गर्ने छैनन्। एउटै घोषणा पत्र लिएर निर्वाचन लडेका प्रमुख दुई पार्टीको गठबन्धनमा बनेको यो सरकारलाई २०१६ सालमा बीपी कोइरालाको नेतृत्वमा बनेको सरकारजस्तै बलियो मानिएको छ। स्थिर सरकारको आशामा वाम गठबन्धनले बहुमत प्राप्त गरेकोमा सन्देह छैन। लामो संक्रमणकाल, सत्ताको झिनाझिप्टी, अल्पकालीन सरकारहरूको सिलसिलाको बेचैनीपूर्ण निकट इतिहास भोगेका नेपाली जनताको लागि यो सरकार आशापूर्ण चाँदीको घेरा बन्नु स्वाभाविकै हो। समयले भने यो सरकारको काँधमा विगत र आगतको निकै गह्रुंगो भारी बोकाइदिएको छ। अस्थिरताको पर्याय बनेको विद्रुप संसदीय अभ्यासको अनुभव र त्यही खेलका अधिकांश खेलाडी सम्मिलित संसद् छ। पुरानो अभ्यासको धङधङी र अहंको होडबाजी यो सरकारले सामना गर्नुपर्ने चुनौतीमध्ये एक हुनेछ। बहुदलीय प्रजातन्त्रको अभ्यासक्रममा भएका ती त्रुटि नसच्याउँदासम्म जनताको मनमा बलेको आशाको दियो जोगाइरहन मुस्किल हुनेछ। लामो युद्ध, संक्रमणकाल र रेमिट्यान्समा निर्भरताका कारण जर्जर बनेको अर्थतन्त्र छ। उपभोग्य सामग्री र अनुत्पादक क्षेत्रमा परेको उच्च लगानीका कारण अर्थतन्त्र विस्फोट पर्खेर बसेको अर्थशास्त्रीको चिन्ता छ। अर्थतन्त्र निर्माण, विस्तार र परिचालनमा भएका कमजोरी नसच्याउँदासम्म जनतामा जागेको विश्वास पनि टिकाइरहन सहज छैन। यी कहालीलाग्दा तस्बिरसँगै नेपाली जनमानसमा स्वाधीनता सपना पेचिलो प्रश्न बनेको छ। सात सालपछि नै कहिले खुला र कहिले लुप्तरूपमा र विशेषतः ०६२०६३ पछि सार्वभौमिकतामाथी ठाडो हस्तक्षेप भएको देखिएकै हो। विदेश सम्बन्ध निर्माण र परिचालनमा भएका कमजोरी सच्याई विदेशनीतिको नयाँ गोरेटो नकोर्दासम्म सार्वभौमिकता दखलका कारण लत्रेको शीर उचालिने छैन। इतिहासले सिर्जेको यस्तो जटिल मोडमा उभिएको मन्त्रिपरिषद्सँग मूलतः तीन जिम्मेवारी छन्। एक, लोकतान्त्रिक गणतन्त्रको संस्थागत अभ्यास। गणतान्त्रिक मूल्यमान्यता र लोकतान्त्रिक संस्कारको पद्धतिबद्ध स्थापना यो सरकारको पहिलो कर्तव्य हो। लोकतान्त्रिक संस्कारको सार हो, वैयक्तिक स्वतन्त्रताको पूर्ण प्रत्याभूति, राज्यका सबै तह र तप्काका जनसंख्याको अपनत्व निर्माण, सबैखाले मतको सम्मान, हरेकप्रकारका अतिवादको न्यूनीकरण र अधिकारसम्पन्न निकायको नियमन र पुनर्परीक्षण। दोस्रो अभिभारा, समृद्धि र विकासको सुरुवात। समृद्धि शून्यबाट जग हालिने विषय होइन। यद्यपि समृद्धिको नाराकै भरमा हासिल जनमत जनताको समृद्धि प्राप्ति चाहनाको अभिव्यक्ति हो। उदार अर्थनीतिको अभ्यासमा गइसकेको अर्थव्यवस्थामा फरकखाले नारा दिएर चुनाव जितेको गठबन्धनले कस्तो खाले अर्थनीति अंगीकार गर्छ भन्ने प्रश्न सरोकारवालाको चिन्ताको विषय बन्नु अस्वाभाविक होइन। विकासको कुन आयामलाई समेटेर अगाडि बढ्ने हो भन्ने अर्को बहसकै विषय हो। फराकिलो फलकको बहससँगै आर्थिक समृद्धिको गोरेटोसम्म भए पनि कोर्नु यो सरकारको चुनौती हो। तेस्रो अभिभारा, विदेशनीति र विदेश सम्बन्ध अभ्यासमा सार्वभौमिकताको सुरक्षा। सार्वभौम देशले सार्वभौम तरिकाले स्वाभिमानी विदेशनीतिको तर्जुमा र अभ्यास गर्छ। आफ्नो सार्वभौमिकता रक्षासँगै सहकार्य र सहअस्तित्वको अभ्यास गर्नु समकालीन परराष्ट्र सम्बन्धको मूलभूत विशेषता हो। एक ध्रुवीयबाट बहुध्रुवीय बनिरहेको र नयाँ शक्ति राष्ट्रहरूको उदय भइरहेको विश्व राजनीतिक परिवेशमा सार्वभौमिकता सुरक्षासँगै सम्बन्धहरू गतिशील बनाउने अभिभारा सरकारको काँधमा छ। मन्त्रिपरिषद्का हरेक सदस्यले खेल्ने जिम्मेवार भूमिकाले आशाको ज्योतिलाई कायम राखिरहोस्। समृद्ध, विकसित र सार्वभौम राष्ट्रका स्वाभिमानी नागरिक बन्ने नेपाली जनताको सपना साकार गर्नेतर्फ यो मन्त्रिपरिषद्को उदाहरणीय भूमिका रहोस्। शुभकामना !"
चिनियाँ सहायक विदेशमन्त्री आज आउँदै,"काठमाडौं : चिनियाँ सहायक विदेशमन्त्री कोङ सोन्यु सोमबार नेपाल भ्रमणमा आउँदै हुनुहुन्छ । देउवा नेतृत्वमा सरकार गठन भएयता नेपाल आउने उहाँ नै पहिलो चिनियाँ सरकारी अधिकारी हुनुहुन्छ । नेपालचीनबीच मंगलबार काठमाडौंमा हुने परराष्ट्र सचिवस्तरीय कूटनीतिक परामर्श संयन्त्रको ११ औं बैठकमा कोङले चिनियाँ पक्षको नेतृत्व गर्नुहुनेछ । चिनियाँ सहायक विदेशमन्त्रीले प्रधानमन्त्री शेरबहादुर देउवा र परराष्ट्रमन्त्री कृष्णबहादुर महरासँग बुधबार छुट्टाछुट्टै भेटवार्ता गर्नुहुनेछ । परराष्ट्र मन्त्रालयका अधिकारीका अनुसार दुई देशबीच विगतमा भएका सहमति र सम्झौताको व्यावहारिक कार्यान्वयनमा देखिएका समस्या र तिनका समाधानका उपायबारे बैठकमा छलफल हुनेछ । चिनियाँ अवधारणा बेल्ट एन्ड रोड (ओबिओआर)' अन्तर्गत रही द्विपक्षीय सहयोग अभिवृद्धि गर्ने विषयमा बैठकमा छलफल हुने सरकारी अधिकारीले बताए । बेल्ट एन्ड रोड अवधारणालाई व्यावहारिक कार्यान्वयनमा लैजाने विषयमा छलफल हुनेछ', परराष्ट्रका अधिकारीले भने । नेपालले ओबिओआर अवधारणामा आफ्नो सहभागिता सुनिश्चित गर्दै एक महिनाअघि चीनसँग समझदारीपत्रमा हस्ताक्षर गरेको थियो । बैठकमा नेपालका तर्फबाट परराष्ट्रसचिव शंकरदास बैरागी नेतृत्वको टोली सहभागी हुनेछ । कूटनीतिक परामर्श संयन्त्रको बैठकमा पारवहन सम्झौताअन्तर्गतका प्रोटोकलमा हस्ताक्षर हुन नसकेको विषयमा छलफल हुने सरकारी अधिकारीले बताए । देउवा नेतृत्वमा नयाँ सरकार गठन भएयता नेपाल र चीनबीच पहिलोपटक द्विपक्षीय संयन्त्रको बैठक हुन लागेको हो । यसअघि उक्त संयन्त्रको बैठक गत साउनमा बेइजिङमा भएको थियो ।"
"संसारका १८० देशमा अमेरिकी सेना, कति देशमा युद्ध गर्दैछ ?","एजेन्सी: अघिल्लो साल अक्टोबर महिनामा नाइजरमा एम्बुस लगाएर गरिएको हमलामा चार अमेरिकी सैनिक मारिए । अमेरिकी सैनिक मालीको सीमामार एक अपरेशनलाई अन्तिम रुप दिँदै थियो । अमेरिकाका लागि यो कुनै झट्का भन्दा कम थिएन । पश्चिम अफ्रिकाको यो यस्तो इलाका हो जहाँ सायद कसैलाई पनि अमेरिकी सैनिकको अभियान चलिरहेको छ भन्ने थाहा थियो । ब्रह्माण्डको सबैभन्दा शक्तिशाली अमेरिकाका दुई लाख भन्दा धेरै सैनिक अहिले पनि विश्वभरका १८० देशमा फैलिएका छन् । तर पनि यीमध्ये ७ वटा देशमा भने अमेरिकी सैनिक सक्रिय रूपमा सैन्य अभियानमा सामेल छन् । जापान र दक्षिण कोरियादेखि गहिरो मित्रता रहेका देशदेखि युद्ध भइरहेका अफ्रिकन मुलुकमा पनि अमेरिकन सेना फैलिएका छन् । यो कुराको जानकारी अमेरिकी सरकारकै एक गोप्य दस्तावेजबाट चुहिएको हो । ट्रम्प सरकारले अमेरिकी कांग्रेसलाई पठाएको त्यस दस्तावेजको समाचार न्यूयोर्क टाइम्समा छापिएको छ । अमेरिकी सेना सक्रियरुपमा अभियानमा सक्रिय ती देशबारे तपाईँलाई कति थाहा छ ? आउनुस् चर्चा गरौँ । अफगानिस्तान अफगानिस्तानमा अहिले पनि १३ हजार ३ सय २९ सैनिक सक्रिय छन् । ११ सेप्टेम्बर २००१ मा वासिङ्गटन र न्यूयोर्कमा तालिबान र अलकायदाको हमलापछि अमेरिकी सैनिकलाई यहाँ पठाइएको थियो । अमेरिकालाई अफगानिस्तानमा तालिबानसँग लामो लडाइँ लडिरहनुपरेको छ । तर पनि अहिलेसम्म त्यहाँको युद्ध नसकिएकाले अमेरिकी सेना अफगानिस्तानबाट निस्कन सकेको छैन । विश्वकै सबैभन्दा शक्तिशाली देश अमेरिकाका लागि अफगानिस्तानको लडाईँ अहिले पनि सबैभन्दा ठुलो चुनौती बनेको छ । अमेरिकाले यहाँ अलकायदा, तालिबान, इस्लामिक स्टेट र हक्कानी नेटवर्कबाट कडा चुनौती पाइरहेको छ। इराक सद्दाम हुसेनको अन्त्यपछि अमेरिकी सेना अहिले इस्लामिक स्टेटको लडाकुसँग भिडिरहेको छ । सद्दाम हुसेनको हत्या गरिएपछि इराक नराम्ररी अशान्त छ । इस्लामिक स्टेटका कारण देशभर हिंसा जारी छ । यहाँको हिंसा नथामिएपछि अझै पनि यहाँ अमेरिकी सैनिक फसेका छन् । अहिले इस्लामिक स्टेटका लडाकुसँग अमेरिकी सैनिक लडिरहेको छ । सिरिया सिरियामा अमेरिकाका नेतृत्वको अन्तराष्ट्रिय बलले सन् २०१७ मा लाखौँ मानिसलाई यहाँबाट चरपन्थीको कब्जा रहेको क्षेत्रबाट मुक्त गराएको छ । इराक र सिरियामा चरमपन्थी समूहका ९८ प्रतिशत कब्जा समाप्त गरिदिएको छ । सिरियामा कम्तिमा पनि डेढ हजार सैनिक रहेका छन् । यी सैनिक आफ्नो अभियानलाई अन्तिम रुप दिइरहेका छन् । सिरियामा अहिले पनि स्थिति सामान्य छैन । सिरियामा अमेरिकी र रुसी सैनिक अहिले पनि एकअर्काको पक्षमा युद्ध लडिरहेका छन् । यमन अमेरिकी सैनिकको उपस्थिति यमनमा पनि रहेको छ। यहाँ अमेरिकी सैनिक अल कायदासँग लडिरहेका छन् । ट्रम्प सरकारले अमेरिकी कांग्रेसलाई पठाएको रिपोर्टमा यमनमा अमेरिकी सेना आंशिक रूपमा हूती विद्रोहीविरुद्ध साउदी अरबको नेतृत्व गर्ने बललाई सघाइरहेको छ । यो सहयोग केबल सैन्यस्तर मात्र नभई जासुसी सूचना आदानप्रदानको तहमा पनि छ । सोमालिया सोमालियामा अमेरिकाका ३०० सेना छन् । उनीहरु सोमालियास्थित चरमपन्थी संगठन अलशबाबविरुद्ध अपरेशनलाई टुंगोमा पुर्याउन सक्रिय छन् । सन् १९९३ मा सोमालियामा अमेरिकी बलले नमिठो क्षति भोग्नु परेको थियो । अमेरिकी सैनिकले मोहम्मद फराह अईदिदलाई पक्रने अभियान चलाइरहेका बेला कम्तिमा पनि १८ सैनिक मारिएका थिए । यो अपरेशन यति घातक सावित भयो कि सोमालियामा सैन्य अभियानका क्रममा १८ सैनिकले ज्यान गुमाउनुपर्यो । लिबिया लिबियामा अमेरिकी सैनिकको उपस्थिति एकदमै थोरै छ । अमेरिकी कांग्रेसलाई पठाइएको रिपोर्टमा ट्रम्प प्रशासनले लिबियामा पनि अमेरिकी सैनिक इस्लामिक स्टेटविरुद्ध युद्ध लडिरहेको जनाएको छ। लिबियामा गद्दाफीको शासन समाप्त भएपछि अशान्तिको माहोल कायमै छ । नाइजर नाइजरमा अमेरिकाका करिब ५०० सैनिक सक्रिय छन् । अक्टोबर २०१७ मा चार अमेरिकी सैनिकको ज्यान लिएपछि यहाँ इस्लामिक स्टेटविरुद्ध अभियान जारी छ । अमेरिकामा यी सैनिकको मृत्युबारेमा तीब्र बहस पनि भइरहेको छ । पश्चिमी अफ्रिकी देश नाइजरमा आफ्ना सैनिकको उपस्थितिको समाचार आम अमेरिकीकी लागि एकदमै नयाँ कुरा थियो ।"
भारतीय राष्ट्रपति मुखर्जीलाई जनकपुरमा भव्य स्वागतको तयारी,"धनुषा: भारतीय राष्ट्रपति प्रणव मुखर्जीको आसन्न जनकपुर भ्रमणको क्रममा भव्य स्वागतको तयारी हुँदैछ। भारतीय राष्ट्रपति प्रणव मुखर्जीको यही १९ गते हुने जनकपुर भ्रमणको तयारी र स्वागतको विषयमा सर्वदलीय बैठकको आयोजना गरिएको छ। जिल्ला प्रशासन कार्यालय धनुषाले आयोजना गरेको सर्वदलीय बैठकमा राष्ट्रपतिको जनकपुर भ्रमणको दिनमा सर्वसाधारणलाई आफ्नो घरबाट बाहिर निस्केर स्वागत तथा नेपाल भारतको संयुक्तरुपमा झन्डा फहराएर स्वागत गर्ने निर्णय गरिएको छ। जनकपुर उपमहानगरपालिकाले जानकी मन्दिरमा नागरिक अभिनन्दन गर्ने समेत निर्णय भएको छ। यसका लागि आआफ्नो स्तरबाट तयारी थाल्न समेत निर्णय भएको छ। बैठकमा धनुषाका प्रमुख जिल्ला अधिकारी दिलीपकुमार चापागाईं, राजनीतिक दलका अतिरिक्त बृहत्तर जनकपुर क्षेत्र विकास परिषद्, जनकपुर उपमहानगरपालिका, जिल्ला विकास समिति धनुषाका प्रतिनिधिसहितको उपस्थिति रहेको थियो। भारतीय राष्ट्रपति प्रणव मुखर्जी नेपालको भ्रमणको समयमा जनकपुरसहित अन्य धार्मिक र पर्यटकीय ठाउँ जाने छन्। राष्ट्रपति विद्यादेवी भण्डारीको निमन्त्रणामा तीन दिने नेपाल भ्रमणमा आउन लागेका मुखर्जीको जनकपुर, लुम्बिनी र पोखरा भ्रमणको तयारी छ। जनकपुर जाने पक्का भएको र अन्य दुई ठाउँको भने तयारी भइरहेको जानकारी दिइएको छ। मुखर्जीलाई काठमाडौँबाट जनकपुर, जनकपुरबाट फेरि काठमाडौँ, काठमाडौँबाट पोखरा, पोखराबाट लुम्बिनी र लुम्बिनीबाट काठमाडौँ ल्याइने गरी रुट मिलाइएको बताइएको छ। यसअघि २०७१ मा नेपालमा भएको सार्क सम्मेलनमा भारतीय प्रधानमन्त्री नरेन्द्र मोदी पनि उक्त ठाउँमा जान चाहनुभएको तर सुरक्षाको कारण देखाउँदै उनको भ्रमण रद्द गरिएको थियो। राष्ट्रपति मुखर्जी आगामी कात्तिक १७ देखि १९ सम्म नेपाल भ्रमणमा आउने भएका छन्। यसअघि नेपालका राष्ट्रपति भण्डारीले भारत भ्रमण गर्ने र त्यसपछि भारतीय राष्ट्रपति मुखर्जीले भ्रमण गर्ने तय भए पनि भण्डारीको भ्रमण एक्कासि स्थगित भएपछि मुखर्जीको भ्रमण पनि अनिश्चित बनेको थियो । यसैबीच, सत्ता परिवर्तन भएर बनेका नयाँ प्रधानमन्त्री पुष्पकमल दाहालले भारत भ्रमण गरेपछि भारतीय राष्ट्रपति मुखर्जीको भ्रमणको वातावरण बनेको हो । मुखर्जी जनकपुर आउने विषयमा केही साता पूर्व नै भारतीय अधिकारीले जनकपुर आएर विभिन्न स्थलको अवलोकन गरिसकेका थिए। सुरक्षा लगायतको विषयमा जानकी मन्दिरमा पुगेर स्थलगत अनुगमन समेत गरिसकिएको छ। राष्ट्रपति मुखर्जीले केही योजनाको शिलान्यास समेत गर्ने कार्यक्रम रहेको छ। उनी आएपछि जानकी मन्दिरमा पूजापाठ गर्ने कार्यक्रम रहेको छ। जानकी मन्दिरमा पूजापाठ पछि उनी नागरिक अभिनन्दन कार्यक्रममा सहभागी हुने बताइएको छ । नागरिक अभिनन्दनपछि उनले हुलाकी सडकको शिलान्यास गर्ने कार्यक्रम रहेको बताइएको छ।"
संविधान संशोधनको विरुद्धमा नेमकिपा,"काठमाडौंः नेपाल मजदूर किसान पार्टीका अध्यक्ष नारायणमान विजुक्छें ९रोहित०ले प्रस्तावित संविधान संशोधनको विरुद्धमा उभिने बताएका छन् । चर्चामा आएजस्तो संविधान संशोधन भएमा देश सिक्किमिकरण तर्फ जाने भएकाले आफूहरुले विरोध गर्ने बताए । संविधान संशोधन केका लागि रु उनले प्रश्न गरे, बेलायतको लिखित संविधान जस्तो बनाउन खोजेको हो कि ? नेपाल क्रान्तिकारी विद्यार्थी संघले अक्टोबर क्रान्ति दिवसको अवसरमा आयोजना गरेको विचार गोष्ठीको प्रमुख वक्ताको रुपमा रहेका विजुक्छेंले भारतीय राष्ट्रपति प्रणव मुखर्जीले नेपाल भ्रमणका क्रममा व्यक्त गरेका विचारहरुप्रति असन्तुष्टि समेत जनाए । उनले संविधान संशोधनको पक्षमा एक हुन मुखर्जीले गरेको आह्वान नेपालको आन्तरिक मामिलामा हस्तक्षेप भएको उल्लेख गरे । सबै दल मिलेर जानु भन्ने मुखर्जीको भाषाले शिक्षकले विद्यार्थीलाई अह्राएको झल्को दिन्छ बिजुक्छेंले भने, यो हस्तक्षेप हो । उनले मुखर्जीको सुरक्षाकानाममा भारतीय सुरक्षा दल आएकोमा पनि असन्तोष प्रकट गरे । कार्यक्रमपश्चात् अन्नपूर्ण पोस्ट्सँगै कुराकानी गर्दै विजुक्छेंले लोकमानसिंहलाई लगाइएको महाभियोग संविधान संशोधनमा तीन दललाई एक गराउने बहाना भएको जिकिर गरे । महाभियोग पारित गर्ने हो भने पहिले संविधान संशोधन गर्नुपर्छ भनेर नेपाली कांग्रेसले अड्डी लिने विजुक्छेको ठम्याइ थियो । एमाले र माओवादी सबैलाई तान्ने खेल हो, नभए महाभियोग फेस गर्नुपर्छ, उनले भने । कार्यक्रममा नेमकिपाका सांसद प्रेम सुवाल, अनुराधा थापा मगर, विद्यार्थी नेता निरज लवजु, प्राध्यापक संघका सरोजराज गोसाई लगायतले आफ्ना मन्तव्य राखेका थिए ।"
रामचन्द्रको आरोप: दुलाभित्र दुई तिहाइ बहुमतको रहस्यमय सौदाबाजी,"चितवन: नेपाली कांग्रेसका वरिष्ठ नेता रामचन्द्र पौडेलले सरकार स्वेच्छाचारी र सर्वसत्तावादतर्फ जान खोजेको भन्दै अहिले खोजिएको दुई तिहाईभित्र रहस्य लुकेको बताएका छन् । नेपाल निजामती कर्मचारी युनियन (संघ)को सातौँ महाधिवेशनलार्इ रत्ननगरमा सम्बोधन गर्दै पौडेलले यस्तो बताएका हुन् । 'स्पष्ट बहुमत हुँदा हुँदै दुई तिहाइको सौदावाजी चलिरहेको छ', उनले भने, 'यसअघि संविधान संशोधन गर्नै हुन्न भन्ने कम्युनिष्ट किन अहिले जे गरेर पनि दुईतिहाई खोजिरहेका छन् ?' विपी कोइराला, गणेशमान सिंह, सूवर्ण शमशेरलगायत नेताले गर्न नसकेको काम पछिल्लो समय कांग्रेसले गरेर देखाएको नेता पौडेलको भनाइ थियो । 'पञ्च र राजा फालेर संविधान निर्माण गरी कार्यान्वयनको चरणसम्म ल्याउने काम कांग्रेसका पछिल्लो समयका नेताले गरेका हुन्,' उनले भने । कांग्रेस महामन्त्री डा शशांक कोइरालाले प्रधानन्यायाधीशको बर्खास्तगी नियम विपरीत भएको भन्दै सरकारको आलोचना गरे । उनले सरकारका काम हेरेर समर्थन र विरोध गर्ने भन्दै प्रतिपक्षमा बसेर महत्वपूर्ण भूमिका पार्टीले निर्वाह गर्ने बताए । कांग्रेस कोषाध्यक्ष सीतादेवी यादवले वाम सरकारसँग नडराउन आग्रह गर्दै आफ्नो काम र कर्तव्यमा दृढ भएर लाग्न कर्मचारीलाई आग्रह गरिन् । कांग्रेस संसदीय दलका उपनेता विजयकुमार गच्छदारले सरकारकाभन्दा बलियो संविधान भएकाले ९४ प्रतिशत जनताले बनाएको संविधान दुई तिहाई बहुमतबाट तलमाथि गर्ने अधिकार सरकारलाई नभएको बताए । कांग्रेसका पूर्वमहामन्त्री विमलेन्द्र निधि र कृष्ण सिटौलाले सरकारको मनोमानी काँग्रेसलाई मान्य नहुने भन्दै संगठन सुदृढ गर्नेतर्फ सबै लाग्नुपर्ने बताए । उक्त अवसरमा कांग्रेस प्रवक्ता विश्वप्रकाश शर्मा, नेता एनपी साउद, गगन थापा, नेपाल ट्रेड युनियन काँग्रेसका अध्यक्ष खिलनाथ दाहाल, नेविसंघका अध्यक्ष नैनसिंह महरलगायतले कार्यक्रमलाई सम्बोधन गरेका थिए । तीन दिनसम्म सञ्चालन हुने उक्त महाधिवेशनमा ५७० प्रतिनिधि र २०० पर्यवेक्षक सहभागी छन् । संघको ७७ जिल्ला समिति र मन्त्रालय तथा विभाग गरी ४६ विभागीय कार्यसमिति रहेका छन् भने २८ हजार पाँच सय सदस्य छन् । महाधिवेशनले संघीय संरचनाअनुसारको विधान अनुमोदन गर्दै ८५ सदस्यीय नयाँ कार्यसमिति चयन गर्ने संघका अध्यक्ष सुबोधकुमार देवकोटाले बताए ।"
संविधान कार्यान्वयन नभए मुलुक ठूलो संकटमा फस्छ,"रातमाटेः सहरी विकास मन्त्री अर्जुननरसिंह केसीले संविधान कार्यान्वयन नभए देश ठूलो संकटमा फस्ने बताएका छन्। उनले संविधान कार्यान्वयन गर्न सरकारको भन्दा पनि दलहरुको भूमिका महत्वपूर्ण रहेको बताए। नुवाकोटको रातमाटे१ महादेवफाँटस्थित महादेव बहुमुखी क्याम्पसमा सोमवार आयोजित कार्यक्रममा कांग्रेस केन्द्रीय सदस्यसमेत रहेका मन्त्री केसीले देश चुनौती र जटिलताको मोडमा रहेको कारण तीन मुख्य दलहरु कांग्रेस, एमाले र माओवादी एकजुट भएर समस्या समाधान गर्नुको विकल्प नरहेको बताए। उनले मधेसवादी दलहरुले समेत मेरो गोरुको बाह्रै टक्का नभनेर वर्तमान सरकार र दलहरुलाई संविधान कार्यान्वयनको मार्गतर्फ लक्षित हुन आग्रह गरे। मन्त्री केसीले ६५ वर्षपछि नेपाली जनताले पाएको उत्कृष्ट संविधानमा केही असन्तुष्टि आएपनि त्यसका लागि सबै मिलेर एउटा सहज बाटो खोज्नुपर्ने बताए। उनले संविधान विर्सजन हुने अवस्था आए देशमा गम्भीर संकट उत्पन्न हुने भएका कारण सरकार र प्रतिपक्षको भूमिका समन्वयकारी हुनुपर्ने बताए। मधेसवादी दलहरुले समेत गिभ एण्ड टेकको धारणामार्फत एउटा सम्झौता गरी समस्या समाधान गरिनुपर्ने मन्त्री केसीको भनाइ छ। दलहरुको राजनीतिक वादविवाद एकातिर रहेपनि राष्ट्रिय समस्या समाधानको मुद्दालाई एउटै ठानेर अगाडि बढ्नुपर्ने मन्त्री केसीको भनाइ छ। उनले स्थानीय निकाय पुर्नसंरचनाको विषयमा सरकारले नौ सय २७ इलाकालाई आधार बनाएर स्थानीय निकायको संरचना बनाउन निर्णय गरेको बताए।"
संसद्मा प्रश्न : लोकमान कहाँ छन् ?,"काठमाडौं : अख्तियार दुरुपयोग अनुसन्धान आयोगका प्रमुख लोकमानसिंह कार्कीको महिना लामो विदेश यात्रा र सर्वोच्च अदालतले म्याद तामेल गर्न नसकेको अवस्थाबारे संसद्मा प्रश्न उठेको छ। सांसदहरुले कार्कीको महिनादिन लामो विदेश यात्रा र सर्वोच्च अदालतले कार्कीको उपस्थितिका लागि म्याद तामेल गर्न नसकिरहेको अवस्थाबारे सरकारले संसद्लाई जानकारी दिनुपर्ने माग गरेका छन्। कार्कीले न्यायलयलाई पनि अवज्ञा गर्न खोजेको र म्याद तामेल गर्न अदालतले पनि आलटाल गरेको भनाइ सांसदहरुको छ। वरिष्ठ अधिवक्तासमेत रहेका कांग्रेसका सांसद राधेश्याम अधिकारीले कार्की एक महिनादेखि विदेशमा किन बसेका छन्, यसबारे संसदमा जानकारी गराउन सरकारसँग माग गरेका छन्।मंगलबारको संसद बैठकमा विशेष समय लिएर बोल्दै सांसद अधिकारीले भने, 'संवैधानिक निकायका प्रमुख व्यक्ति किन विदेश गएका हुन् र कहिले आउने हुन भन्नेबारे सरकारले संसदलाई जानकारी दिनुपर्छ।' उनले भने,अख्तियार प्रमुख कार्की यतिबेला नेपालमा हुनुहुन्न।उहाँको विदा स्वीकृत गर्ने निकाय पक्कै पनि मन्त्रिपरिषद नै हो। त्यसो हो भने संसदलाई अख्तियार प्रमुखको विषमा जानकारी दिइयोस्। उहाँ केका लागि विदेश जानु भएको हो?विदा कति अवधिका लागि स्वीकृत गराउनु भएको हो? उनले अख्तियार प्रमुख लोकमानसिंह कार्कीको घरमा म्याद टाँस गर्न नदिनु सर्वोच्च अदालतको आदेशको अपहेलना भएको बताए। उनले एक व्यक्तिका अगाडि मुलुक नतमस्तक बन्न नहुने बताए। उनले भने,एउटा व्यक्तिले मुलुकको कानुन मान्दिन भनेर बस्न सक्छ। तर राज्य नै नतमस्तक भएर बस्नु हुँदैन। यसलाई गम्भीररुपले लिनुपर्दछ।उनले संविधानको व्यवस्थाअनुसार महाअभियोग समिति बन्न किन ढिलाइ भएको हो भन्नेबारे संसदमा प्रश्न समेत गरेका थिए। अख्तियार दुरुपयोग अनुसन्धान आयोगका प्रमुख लोकमानसिंह कार्कीको निवासमा म्याद टाँस्ने सर्वोच्च अदालतको प्रयास फेरि पनि असफल भएको थियो। म्याद टाँस्न लोकमानको निवासमा सोमबार बिहान पुगेका सर्वोच्चका कर्मचारीलाई केही युवाको समूहले म्याद टाँस्न रोक लगाएका थिए। आफूहरुलाई सामसुङ कम्पनीका कर्मचारी बताउने युवाहरुको समूहले अख्तियार प्रमुख कार्कीको घरमा म्याद टाँस्न रोकेको थियो। उनीहरुले त्यो घर सामसुङ कम्पनीले भाडामा लिएको बताएका थिए। प्रमुख कार्की मुलुक बाहिर रहेकोले उनलाई हाजिर हुनका लागि पुरानो बानेश्वरस्थित उनको घरमा म्याद टाँस्न सर्वोच्चले सोमबार दोस्रोपटक तामेलदारलाई खटाएको हो। यसअघि पनि सर्वोच्चले म्याद टाँस्नका लागि उनको घरमा तामेलदार खटाएको थियो। पहिले पठाइएका तामेलदार म्याद नटाँसी सम्पर्कबाहिर बसेपछि अदालतले सोमबार अर्का दुई तामेलदारलाई म्याद टाँस्न पठाएको बताइएको छ। सर्वोच्चका तामेलदारहरु कार्की निवासमा म्याद टाँस्न पुग्दा युवाहरुको समूह गेटमा तैनाथ थिए। म्याद टाँस्नका लागि उनीहरु सहयोग लिन वडा कार्यालय पुगेका थिए। तर उनीहरुको प्रयास सफल हुन सकेन। दुई हप्ता लामो सद्भावना भ्रमणका लागि एक महिना अघि क्यानाडा गएका कार्की अहिलेसम्म फर्केका छैनन्। प्रमुख आयुक्त कार्की क्यानाडा स्थित भ्रष्टाचार विरुद्ध कार्यरत निकाय तथा अन्य सम्बन्धित निकायका प्रमुखहरुको निमन्त्रणमा सद्भावना भ्रमणका लागि असोज ३ गते त्यसतर्फ गएका थिए। अख्तियारले असोज ३ गते जारी गरेको विज्ञप्तीमा करिब दुई साता लामो भ्रमण हुने उल्लेख छ। तर दुई हप्तापछि पनि उनी फर्केका छैनन् र विदा लिएर त्यही बसेका छन्। अख्तियार दुरुपयोग अनुसन्धान आयोगको प्रमुखमा नियुक्त हुन कार्कीको वैधानिकता नपुगेको भन्दै अदालतमा दर्ता भएको रिटको पुनरावलोकन गर्ने सर्वोच्चले निर्णय गरेपछि कार्कीलाई अदालतमा उपस्थित अदालतले आदेश दिइसकेको छ। त्यही आदेशअनुसार म्याद टाँस्न लागिएको हो। अधिवक्ता ओममप्रकाश अर्यालले दायर गरेको कार्कीविरुद्ध दायार गरेको रिट पहिले सर्वोच्च अदालतले खारेज गरेको थियो। तर एक महिनाअघि प्रधानन्यायाधीश सुशिला कार्कीसहितको इजलासले भदौं ३१ गते उक्त मुद्दामा पुनरावलोकन गर्ने निर्णय गरेको थियो।"
देउवा भन्छन्: कर्मचारीमा हस्तक्षेप गरेर अधिनायकवाद ल्याउँदै ओली,"चितवन: नेपाली कांग्रेसका सभापति शेरबहादुर देउवाले कुनै पनि बहानामा कर्मचारीमाथिको हस्तक्षेप काँग्रेसलाई सह्य नहुने बताएका छन् । नेपाल निजामती कर्मचारी युनियन (संघ)को सातौँ महाधिवेशनको रत्ननगरमा उद्घाटन गर्दै सभापति देउवाले सेना, प्रहरी, निजामती कर्मचारी र न्यायपालिका स्वतन्त्र हुनुपर्ने बताए । अहिलेको सरकारले ती निकायमाथि हस्तक्षेप गर्न थालेको उनको आरोप थियो । 'कुनै पनि निकायका विरुद्धमा गरिने हस्तक्षेप र अधिनायकवाद कांग्रेसलाई स्वीकार्य छैन,' उनले भने । त्यस्ता निकाय हस्तक्षेपमुक्त हुनुपर्ने भन्दै सभापति देउवाले थपे, 'तपाईंहरु ढुक्कसँग स्वतन्त्र रुपमा काम गर्नुहोस्, कसैले तपाईंहरुमाथि हस्तक्षेप गर्न सक्दैन, त्यसका लागि हामी छौँ ।' कांग्रेस स्वतन्त्र न्यायपालिका, प्रहरी, सेना र कर्मचारीको पक्षमा रहेको देउवाले जिकिर गरे । 'कांग्रेसले सरकारमा रहँदा पनि हस्तक्षेप गरेन, अरु कसैले पनि हस्तक्षेप गर्न पाउँदैन', उनले भने । स्वतन्त्र न्यायपालिका, मौलिक अधिकारका पक्षमा कांग्रेस सधैँ रहने उनले बताए । नेपाली जनताले ठूलो संघर्षबाट संविधान प्राप्त गरेको भन्दै उनले यसको खिलापमा कोही कसैलाई नलाग्न चेतावनी दिए । मुलुकमा महत्वपूर्ण परिवर्तन कांग्रेसले नै गरेको भन्दै उनले संविधानको कार्यान्वयनमा सहयोग गर्न आफ्नो पार्टी सदैव तयार रहेको बताए । संविधान कार्यान्वयन भएमा मात्रै मुलुकले निकास पाउने भन्दै उनले यसका लागि दत्तचित्त भएर लाग्न कर्मचारीलाई आग्रह गरे ।"
हिन्दु राज्यबारे जनमतसंग्रह नै हुनुपर्छ : कांग्रेस महामन्त्री,"काठमाडौं : कांग्रेसका महामन्त्री डा शंशाक कोइरालाले हिन्दु राज्यका बारेमा जनमतसंग्रह गर्नुपर्ने बताएका छन् । शनिबार नेपाल प्रेस युनियन चितवन शाखाले आयोजना गरेको पत्रकार सम्मेलनमा बोल्दै महामन्त्री डा कोइरालाले हिन्दु राष्ट्रका विषयमा जनमत संग्रहबाट जानु नै उपयुक्त बाटो भएको बताएका हुन् । उनको भनाइ छधर्म भनेको निरपेक्ष, सापेक्ष वा शुन्य हुँदैन, यो त स्वतन्त्र हुन्छ, यसकारण जनमत संग्रहबाट जानु नै उपयुक्त हुनेछ । उनले हिन्दुराष्ट्रका सम्बन्धमा आफुलाई विवाद हुने कुरा नबोल्न पार्टीका नेताहरुले दबाव दिएको समेत खुलासा गरे । तर, उनले आफु हिन्दुहरु नै धेरै भएको कपिलवस्तुको क्षेत्रबाट अत्याधिक मतले चुनाव जितेको समेत बताए । कोइरालाले संविधान कार्यान्वयन नै अहिले प्रमुख विषय भएको बताउँदै धर्मको विषय चुनावपछि टुङ्गो लाग्ने समेत स्पष्ट पारे। तीनवटा चुनाव भएमात्रै संविधान कार्यान्वयनका लागि सम्भव हुने भन्दै संविधान संशोधन गर्न कांग्रेस प्रतिवद्ध रहेको कोइरालाले बताए ।"
'मजदुरका समस्या समाधान गर्छु',"काठमाडौँ प्रधानमन्त्री पुष्पकमल दाहालले मजदुर वर्गको समस्या समाधानका लागि आफू र आफ्नो सरकार गम्भीर रहेको बताउनुभएको छ । प्रधानमन्त्री निवास बालुवाटरमा आज पुगेको अखिल नेपाल ट्रेड युनियन महासङ्घको प्रतिनिधि मण्डलसँग भएको भेटमा उहाँले आफू मजदुर किसान वर्गको मुक्तिका लागि अनवरत सङ्घर्षमा रहेको भन्दै अहिले सरकारमा रहेर मजदुरका समस्या समाधान गर्न कुनै कसर बाँकी नराख्ने दृढता व्यक्त गरे । वर्तमान सरकारले सक्ने जति समस्या समाधान गर्न आफ्नो ध्यान गएको स्पष्ट गर्दै प्रधानमन्त्री दाहालले त्यसका लागि सबै क्षेत्रबाट सहयोग आवश्यकपर्ने बताउनुभएको उहाँका सल्लाहकार गोविन्द आचार्यले जानकारी दिए । भेटमा महासङ्घका अध्यक्ष शालिकराम जम्मकट्टेलले केही समयअघि पारित भएको औद्योगिक व्यवसाय ऐन मजदुरको पक्षमा नभएको भन्दै यसलाई संशोधन गर्न तथा संसद्मा पुगेको श्रम ऐनको संशोधन विद्येयक र सामाजिक सुरक्षा ऐनलाई मजदुरमैत्री बनाउन आग्रह गरेका थिए । उनले संविधानमा राष्ट्रिय मजदुर आयोगको व्यवस्था, मजदुरको समानुपातिक समावेशी सहभागिता सुनिश्चित गर्न, यातायात क्षेत्रका मजदुरका समस्या सम्बोधन गर्न, इ रिक्सालाई व्यवस्थित गर्न नियमावली तयार गर्न तथा सरकारी ज्यालादारी र करारमा नियुक्त कर्मचरी, कामदारलाई अन्य सरकारी कर्मचारीसरह सेवा सुविधा दिन आग्रह गरे । रासस"
विद्युतभार कटौती गर्ने ऊर्जामन्त्रीको प्रतिबद्धता,"दाङः ऊर्जा मन्त्री जनार्दन शर्माले आफनो मन्त्रालयको पहिलो काम विद्युत्भार कटौती गराउने रहेको प्रतिबद्धता जनाएका छन् । राप्ती शान्ति उद्यानको अवलोकनपछि बोल्दै उनले मन्त्रालयले विद्युत्भार कटौती घटाउँदै लगेको जानकारी दिए । मन्त्री शर्माले सो उद्यानमा विद्युत् विस्तारका लागि आफूले पहल गर्ने आश्वासन दिए । मन्त्री शर्मालाई राप्ती शान्ति उद्यान समितिका अध्यक्ष टोपबहादुर केसीले उद्यानभित्र विद्युत् विस्तार, ट्रान्सफर्मरको व्यवस्थालगायत माग राखी ज्ञापनपत्र बुझाएका थिए । रासस"
भूकम्प पीडितलाई थप एक लाख रुपैयाँ अनुदान दिइने,"काठमाडौंः भूकम्प पीडितलाई घर पुनर्निर्माणका लागि पाउने अनुदान रकम दुई लाखबाट बढाएर तीन लाख रुपैयाँ पुर्याइने भएको छ। राष्ट्रिय पुनर्निर्माण प्राधिकरणको निर्देशक समितिको सोमबार बसेको बैठकले पहिलो किस्तामा ५० हजार र बाँकी दुई किस्तामा दुई लाख पचास हजार रुपैयाँ गरी तीन लाख रुपैयाँ दिने निर्णय गरेको राष्ट्रिय पुनर्निर्माण प्राधिकरणका प्रवक्ता रामप्रसाद थपलियाले जानकारी दिए। तेस्रो किस्ताको रकम मध्येबाट २५ हजार रुपैयाँ शौचालय, बायोग्याँस र सोलरका लागि प्रयोग गर्ने गरी उपलब्ध गराउने निर्णय भएको छ। बैठकले प्राधिकरणको आर्थिक वर्ष २०७३०७४ को बजेट तथा कार्यक्रमलाई स्वीकृत गरेको थपलियाले बताए। त्यस्तै प्राधिकरणको संगठनात्मक संरचना र कार्य प्रणालीको पुनरावलोकन र जनशक्ति व्यवस्थापनका सम्बन्धमा थप छलफल गर्ने निर्णय गरेको छ। बैठकमा प्राधिकरणका निर्देशक समितिका अध्यक्ष रहेका प्रधानमन्त्री पुष्पकमल दाहाल प्रचण्डले क्षेत्रीय स्तरमा रहेका उपक्षेत्रीय कार्यालयहरुलाई जिल्ला समन्वय समितिको सचिवालयमा परिणत गरी पुनर्निर्माणको अनुगमन लगायतका समग्र काममा जिल्ला समन्वय समितिलाई थप प्रभावकारी बनाउन, उपत्यकामा तत्काल अनुदान सम्झौता अघि बढाउन र बाँकी जिल्लामा लाभग्राही सर्भेक्षण गर्न कार्ययोजना अनुसार काम गर्न निर्देशन दिए। उनले बैठकमा उठाइएका विषयका सम्बन्धमा थप गृहकार्य गरी आगामी दश दिनभित्र प्राधिकरणको परामर्श परिषद्को बैठक र एक महिनाभित्र निर्देशक समितिको बैठक राख्न निर्देशन दिए। प्रधानमन्त्री दाहालले पुनर्निर्माणका कामहरुलाई सबै मिलेर अघि बढाउनका लागि नै परामर्श परिषद् र निर्देशक समितिमा विपक्षी दलका नेता राख्ने व्यवस्था गरिएको जानकारी दिए। असोज २१ गतेसम्ममा प्राविधिक समस्या नभएका र अनुदान सम्झौता सम्पन्न भइसकेका घरधनीहरुलाई प्राथमिकतामा साथ अनुदान रकम उपलब्ध गराउन पनि उनले सम्बन्धित सबैलाई निर्देशन दिएका थिए।"
'एमालेको सहमतिबिना संविधान संशोधन हुन्न',"कावासोती: वन तथा भूसंरक्षणमन्त्री शङ्कर भण्डारीले सरकारले नेकपा (एमाले) को सहमतिबिना संविधान संशोधन गर्न नसक्ने बताएका छन्। नेपाल प्रेस युनियन नवलपरासीले गरेको पत्रकार भेटघाट कार्यक्रममा उनले कांग्रेस र माओवादीबीच समान धारणा बनाएपछि मधेसवादी दलसँग छलफल गर्ने तयारी सरकारले गरेको समेत बताए। सरकार र मधेसी दलबीच संविधान संशोधनको सहमति भएपछि त्यसको जानकारी एमालेलाई गराउने र सोही आधारमा संशोधन हुने वनमन्त्री भण्डारीले जानकारी दिए। एमालेले खोजेको औचित्य जुटाउन गृहकार्यमा सरकार रहेको पनि उनले बताए। संविधान कार्यान्वयन भनेको सरकारले स्थानीय, प्रदेश र राष्ट्रिय सभासहित केन्द्रको चुनाव गराउने हो हामी त्यो दायित्व पूरा गर्न लागिपरेका छौँ, मन्त्री भण्डारीले भने,'स्थानीय निर्वाचन यही संरचनाभित्र भएपनि गर्नुपर्छ।' स्थानीय तहको पुनःसंरचनाका विषयमा संवैधानिक आयोग र सरकारबीचको केही कुरा मिल्न बाँकी छ कुरा मिलेन भने पनि चुनाव गर्नुपर्ने उनको जिकिर छ। रासस"
'सरकार परिवर्तनपछि मुलुकमा संक्रमणकाल बढ्यो',"ठमाडौं: नेकपा एमालेका अध्यक्ष केपी शर्मा ओलीले सरकार परिवर्तनका कारण राजनीतिक सङ्क्रमणकाल बढेको बताएका छन्। एमाले प्रदेश नम्बर ३ को प्रथम बैठकको सोमबार ललितपुरमा उद्घाटन गर्दै उनले सङ्क्रमणकाल बढेकाले राजनीतिक परिवर्तन सरल तरिकाले टुङगोमा पुर्याउन जटिल भएको बताए। 'संविधान जारी गरेपछि हामी राजनीतिक सङ्क्रमणकालको अन्तिममा थियौं,'पूर्वप्रधानमन्त्री ओलीले भने,'तर संविधान पूर्ण रुपमा कार्यान्वयन नभएकाले राजनीतिक परिवर्तन जटिल मोडमा पुगेको छ। सङ्क्रमणकाल सहज ढङ्गले जाने स्थिति छैन।' उहाँले कार्यकारी पदमा नभए पनि अहिलेको सङ्क्रमणकाललाई टुङ्ग्याउने जिम्मा एमालेको छ भन्दै आगामी २०७४ माघ ७ भित्र स्थानीय, प्रदेश र केन्द्रको निर्वाचन सक्नुपर्ने बताए। छिमेकीसँगको नीतिमा केही समस्या आए पनि अन्तर्राष्ट्रिय नीतिमा केही फरक नपरेको उनले जिकिर गरे। उनले देश गम्भीर अवस्थामा पुगेपनि नेपाली काँग्रेसले चुप लागेर सत्ताको मुख ताकेको आरोप लगाए। 'देशमा अशान्ति छ। तर काँग्रेस एकाग्रह बनेको छ। केही बोल्दैन,'उनले भने,'काँग्रेसको अर्जुनदृष्टि सत्तामा पुगेको छ। देशका बारेमा गम्भीर छैन।' नेता ओलीले आफूहरु हिमाल, पहाड र तराईका समस्या समाधान गर्न लडेको तर पनि आदिवासी जनजाति र मधेसी विरोधीको आरोप लगाएकामा आक्रोश व्यक्त गर्दै त्यसलाई खण्डन गर्नुपर्नेमा जोड दिए। कार्यक्रममा एमालेका वरिष्ठ नेता झलनाथ खनालले लोकतान्त्रिक मूल्य मान्यताका हिसाबले विश्वको अग्रगामी संविधानभित्र नेपालको संविधान पर्ने बताउँदै सबै जातजाति र भाषाभाषीको अधिकार स्थापित गर्ने समाजवाद उन्मुख संविधान भएको जिकिर गरे। रासस"
दसैँको अवसरमा एक सय चार कैदीलाई माफी,"काठमाडौँ: राष्ट्रपति विद्यादेवी भण्डारीले मन्त्रिपरिषद्को सिफारिसमा बडादसैँ, २०७३ का उपलक्ष्यमा असल चालचलन भई कैदको सजाय छोट्याउन योग्य देखिएका एक सय चार कैदीलाई माफी दिएकी छिन् । कारागार नियमावली, २०२० एवम् सजाय माफी, मुल्तबी, परिवर्तन वा कम गर्नेसम्बन्धी कार्यावधि, २०७१ बमोजिम असल चालचलन भई कैदको सजाय छोट्याउन योग्य देखिएका कैदीले माफी पाएका हुन् । राष्ट्रपतिले भुक्तान हुन बाँकी कैदीको सजाय नेपालको संविधानको धारा दुई सय ७६ बमोजिम माफी दिइएको राष्ट्रपतिको कार्यालयले जानकारी दिएको छ ।"
दैनिक उपभोग्य वस्तु सर्वसुलभ बनाउन सांसदहरुको माग,"काठमाडौंः सांसदहरुले चाडबाडका बेलामा दैनिक उपभोग्य वस्तु सर्वसुलभ बनाउन माग गरेका छन्। व्यवस्थापिकासंसद्को आइतबार बसेको बैठकको शून्य समयमा सांसदहरुले चाडबाडको समय सुरु भएकाले दैनिक उपभोग्य वस्तु सर्वसुलभ हुनुपर्ने माग गरेका हुन्। उनीहरुले विद्युत् महसुल घटाउनुपर्ने, खानेपानी समस्या समाधान गर्नुपर्ने, बन्द सडक सञ्चालनको व्यवस्था अविलम्ब गर्नुपर्ने माग पनि सरकारसँग गरेका छन्। यस्तै बैठकमा बोल्ने सांसदहरुले भ्रष्टाचारीलाई कडा कारबाही गर्नुपर्ने, चाडबाडको समय सुरु भएकाले दैनिक उपभोग्य वस्तु सर्वसुलभ हुनुपर्ने र द्वन्द्वकालमा विस्थापन भएका बैंक तथा वित्तीय संस्था पुनःस्थापना हुनुपर्नेमा जोड दिएका थिए। सांसदहरु राज्यलक्ष्मी श्रेष्ठ, राधाकृष्ण कँडेल, रामअवतार पासवान, रामकृष्ण घिमिरे, रामहरि सुवेदी, ललिताकुमारी रेग्मी, रामहरि खतिवडा, विकास लम्साल, वैजनाथ चौधरीले पनि शून्य समयमा सदन र सरकारको ध्यानाकर्षण गराएका थिए।"
महाभियोगमाथि भोलि छलफल,"काठमाडौं: सभामुख ओनसरी घर्तीमगरले अख्तियार प्रमुख लोकमानसिंह कार्कीविरुद्धको महाभियोग प्रस्तावमाथि मंगलबारबाट संसद्मा छलफल हुने समय तोकेकी छन् । महाभियोग प्रस्ताव दर्ता भएको सात दिनभित्र छलफलको समय तोक्नुपर्ने संविधान र संसद् नियमावलीको व्यवस्थाअनुसार सभामुख घर्तीले कात्तिक ९ गते ३ बजे बस्ने संसद् बैठकमा छलफल हुने समय तोकेकी हुन् । संसद्को आइतबारको बैठकमा सभामुखले यसको जानकारी गराएकी थिइन् । सत्ताको नेतृत्व गरिरहेको माओवादी केन्द्र र एमालेका सांसदले अख्तियार प्रमुख कार्कीविरुद्ध कात्तिक ३ गते संसद्मा महाभियोग प्रस्ताव दर्ता गरेका थिए । कांग्रेस र प्रधानमन्त्री पुष्पकमल दाहालको आग्रहका कारण दुई दिनपछिमात्र उक्त प्रस्तावमाथि छलफलको समय निर्धारण गरिएको सभामुख घर्तीले बताइन् । 'सात दिनभित्र छलफल गर्नुपर्ने व्यवस्थाअनुसार मंगलबारबाट छलफल अघि बढाउने मिति निर्धारण गरिएको हो', घर्तीले भनिन्, 'महाभियोग प्रस्ताव अब अघि बढ्यो, रोकिँदैन ।' दलहरूबीच समान धारणा बने आफूलाई पनि छलफल अघि बढाउन सहयोग पुग्ने उल्लेख गर्दै उनले भनिन्, 'हामी साझा धारणा बनाउँछौं, मिल्नेसम्मको समय चाहियो भनेर प्रधानमन्त्री र कांग्रेसका तर्फबाट अनुरोध भयो । त्यसैअनुसार मिल्नेसम्मको समय दिइएको हो ।' एमाले र माओवादी केन्द्रले महाभियोग प्रस्तावका पक्षमा उभिने निर्णय गरे पनि कांग्रेस केन्द्रीय समितिमा त्यसबारे छलफल चलिरहेको छ । कांग्रेसले मंगलबारसम्म पार्टी निर्णय गराउने जानकारी सभामुखलाई दिएको स्रोतले बतायो । संसद् सचिवालयका अनुसार मंगलबारको बैठकमा महाभियोग प्रस्तावक माओवादी केन्द्रका सांसद महेन्द्रबहादुर शाहीले प्रस्ताव टेबुल गर्ने र सोही दिनबाट छलफल अघि बढाउने तयारी भइरहेको छ । सांसदबीच छलफलपछि उक्त प्रस्ताव महाभियोग प्रस्ताव समितिमा जानेछ । उक्त समितिले एक महिनाभित्र प्रतिवेदन संसद्मा पेस गरेपछि त्यसमाथि मतदान हुनेछ । यसैबीच महाभियोग प्रस्तावका प्रस्तावक माओवादी केन्द्रका सांसद शाहीले कसैको धम्की र दबाबमा प्रस्ताव नरोकिने बताएका छन् । संसद् सचिवालयमा आइतबार पत्रकारसँग कुराकानी गर्दै शाहीले भने, 'परिवर्तनका पक्षमा उभिएका नेतालाई केन्द्रित गरेर गतिविधि गर्ने सूचना पाएपछि हल्ला नगरी प्रस्ताव पेस गरेका हौं । यसलाई कसैले पनि रोक्न सक्दैन ।' अख्तियार प्रमुख कार्कीका तर्फबाट आफूलाई मार्नेसम्मको धम्की आएको उल्लेख गर्दै शाहीले भने, 'मार्ने धम्की पनि आएका छन् तर म नमरे मंगलबार यो प्रस्ताव अघि बढ्छ ।' परिवर्तनका पक्षमा उभिएका शीर्ष नेता र अन्य नेताविरुद्ध कदम चाल्ने तयारी देखेपछि सर्वोच्चको निर्णय नपर्खेको उनले बताए । 'पार्टीको संस्थागत निर्णय गराउनेतिर लागेको भए यो प्रस्ताव गेटमै रोकिन्थ्यो', उनले भने, 'कांग्रेसका साथीले केही दिन पर्खिन भनेपछि एमाले र हामी मिलेर यो प्रस्ताव दर्ता गरेका हौं ।' अदालतको मुद्दा र महाभियोग फरक विषय पूर्वसभामुख एवं एमाले संसदीय दलका उपनेता सुवास नेम्बाङले अख्तियार प्रमुख कार्कीविरुद्ध सर्वोच्चमा विचाराधीन मुद्दा र संसद्मा दर्ता भएको महाभियोग प्रस्तावको विषय फरकफरक भएको दाबी गरेका छन् । पत्रकारसँग आइतबार संसद् सचिवालयमा कुराकानी गर्दै नेम्बाङले भने, 'अदालतले नियुक्तिको मुद्दा हेरिरहेको छ । संसद्ले पदीय आचरणअनुसार काम नगरेको भनेर महाभियोग प्रस्ताव दर्ता गरेको हो । यी दुवै विषय फरकफरक हुन् ।' कांग्रेसका केही नेताले सर्वोच्चमा विचाराधीन मुद्दामा संसद् प्रवेश गर्न नहुने धारणा सार्वजनिक गरिरहेका बेला नेम्बाङले यस्तो दाबी गरेका हुन् । 'केही साथीले त शक्ति पृथकीकरणको कुरा पनि उठाएछन् । योभन्दा मूर्खतापूर्ण तर्क के होला ? ' उनले भने । संसद्ले कार्कीविरुद्ध महाभियोग प्रस्ताव पारित गरेर पदमुक्त गरे पनि सर्वोच्चले आफ्नो मुद्दालाई निरन्तरता दिने उनले बताए । 'संसद्ले महाभियोग पारित गरे पनि नियुक्ति प्रक्रिया र त्यसको आधार ठीक थियो कि थिएन भन्ने विषयमा अदालतले फैसला गर्न मिल्छ', उनले भने । महाभियोग पारित गराउन विद्यार्थीको दबाब अख्तियार प्रमुख लोकमानसिंह कार्कीविरुद्धको महाभियोग प्रस्ताव पारित गर्न मुख्य दललाई दबाब दिँदै विद्यार्थीले राजधानीमा प्रदर्शन गरेका छन् । एमाले निकट अनेरास्ववियु, कांग्रेस निकट नेपाल विद्यार्थी संघ तथा माओवादी निकट अखिल (क्रान्तिकारी) सहितको संलग्नतामा गठन गरिएको संयुक्त विद्यार्थी गठबन्धनले प्रदर्शन गरेका हुन् । उनीहरूले महाअभियोग प्रस्तावका पक्षमा उभिन अनुरोध गर्दै आइतबार नै कांग्रेसका सभापति शेरबहादुर देउवालाई भेटेर ज्ञापनपत्रसमेत बुझाएका छन् । भेटमा देउवाले आफूले जनमतको कदर गर्ने बताएका थिए । 'तपाईंहरू जनमत सिर्जना गर्नेतर्फ लाग्नुस्, म पार्टीभित्र छलफल गरेर निर्णय गराउँछु', देउवाले भने । विद्यार्थीले शनिबार महाभियोगका पक्षमा उभिन एमाले अध्यक्ष केपी शर्मा ओलीलाई पनि अनुरोध गरेका थिए । कार्कीलाई महाभियोग लगाउने विषयमा दलहरूबीच सहमति जुट्न नसकेको तथा केही दलका नेताले महाभियोग लगाउन नहुने भन्दै दिएको अभिव्यक्तिप्रति पनि विद्यार्थीले आपत्ति प्रकट गरे । प्रदर्शनमा अनेरास्ववियुकी अध्यक्ष नवीना लामाले भनिन्, 'विधि र प्रक्रियाभन्दा माथि गएर काम गर्ने अख्तियार प्रमुखलाई कुनै पनि हालतमा कुर्सीमा बस्न दिनु हुन्न । लोकतन्त्रमा विधिबाट शासन गर्ने व्यवस्था स्थापित गर्नुपर्छ । हामीकहाँ एउटा व्यक्तिले नियमकानुन सबै उल्लंघन गरी शासन सञ्चालन गर्ने चेष्टा गरेको छ । यस्तो प्रवृत्तिको अन्त्य गर्नैपर्छ', लामाले भनिन्, 'अहिले विधि र प्रक्रिया स्थापना गराउन पनि लोकमानलाई हटाउनैपर्छ ।' कार्यक्रममा नेविसंघ महामन्त्री कुन्दनराज काफ्ले, अखिल (क्रान्तिकारी) का नरेन्द्र न्यौपानेलगायतले पनि कार्कीलाई महाभियोग लगाएर हटाउन माग गर्दै नहटाएसम्म आन्दोलनलाई निरन्तरता दिने बताएका थिए ।"
उपचार गर्न केपी ओली थाइल्याण्ड जाँदै,काठमाडौं: नेकपा एमाले अध्यक्ष केपी शर्मा ओली उपचारका लागि बिहीबार थाइल्याण्ड जाँदैछन् । ओली स्वस्वास्थ्य परीक्षणका लागि थाइल्याण्डको राजधानी बैंकक जान लागेका हुन् । पूर्वप्रधानमन्त्री समेत रहेका ओली स्वास्थ्यको चेकजाँच गराउनेक्रममा दुई साता थाइल्याण्ड बस्नेछन् । मृगौला प्रत्यारोपण गरेका ओलीलाई दुई वर्षअघि स्वास्थ्यमा गम्भीर समस्या देखा परेपछि भारत र थाइल्याण्डमा उपचार गरिएको थियो । प्रधानमन्त्री बनेपछि 'फलोअप चेकअप' गर्न नगएका ओली अहिले भने जान लागेका हुन् । ओली दिउँसो एक बजे त्यसतर्फ प्रस्थान गर्ने कार्यक्रम रहेको छ ।
स्थायी शान्तिका लागि संविधान संशोधनः मन्त्री केसी,"तारुकाः सहरी विकास मन्त्री अर्जुननरसिंह केसीले देशमा स्थायी शान्तिका लागि संविधान संशोधन जरुरी रहेको वताएका छन्। नुवाकोटको दक्षिणी भेगमा रहेको तारुका१ चौतारागाउँस्थित गौरापार्वती सामुदायिक अस्पतालको आइतवार उद्घाटन गर्दै कांग्रेस केन्द्रीय सदस्य समेत रहेका मन्त्री केसीले वर्तमान संविधानको सफल कार्यान्वयन नै सवै दलको सफलता भएकाले मधेशी दललाई साथमा लिएर सहमतिवाटै संविधान संशोधन गरिने वताएका हुन्। केसीले देश चुनौती र जटिलताको मोडमा रहेको कारण तीन मुख्य दलहरु कांग्रेस, एमाले र माओवादी केन्द्र एकजुट भएर समस्याको समाधानका गर्नुको विकल्प नरहेको बताए। उनले मधेसवादी दलहरुले समेत मेरो गोरुको बाह्रै टक्का नभनेर वर्तमान सरकार तथा दलहरुलाई संविधान कार्यान्वयनमा लक्षित हुन आग्रह गरे। उनले सरकार तथा दलहरु मिलेर संविधान संशोधन, कार्यान्वयन गरेर मात्रै देशमा स्थायी शान्ति हुने वताए। संविधानको सफल कार्यान्यन नभए देश ठूलो संकटमा जाने ठहर गर्दै मन्त्री केसीले नयाँ ऐतिहासिक चरणमा पुग्नका लागि एकता, सद्भाव, मेलमिलापवाटै देशको समस्या समाधान हुने वताए। मन्त्री केसीले संविधान कार्यान्वयन गर्न सरकारको भन्दा पनि दलहरुको भूमिका महत्वपूर्ण रहेको बताए। मन्त्री केसीले ६५ वर्षपछि नेपाली जनताले पाएको उत्कृष्ट संविधानमा केही असन्तुष्टि आएपनि त्यसका लागि सबै मिलेर एउटा सहज बाटो खोज्नुपर्ने बताए।"
राष्ट्रपति भण्डारी स्वीजरल्याण्ड उडिन्,"काठमाडौं: राष्ट्रपति विद्यादेवी भण्डारी मंगलबार अपरान्ह स्वीजरल्याण्ड भ्रमणमा प्रस्थान गर्नुभएको छ। राष्ट्रपति भण्डारीलाई प्रधानमन्त्री शेरबहादुर देउवा, मन्त्रीगण लगायत उच्च सरकारी अधिकारीले त्रिभुवन विमानस्थलमा बिदाई गर्नुभयो। संयुक्त अरब इमिरेट्स हुँदै राष्ट्रपति बुधबार जेनेभा पुग्नुहुने भएको छ। अन्र्तराष्ट्रिय श्रम संगठन (आइएलओ) ले स्वीजरल्याण्डको जेनेभामा आयोजना गर्न लागेको वल्र्ड अफ वर्क समिट मा भाग लिन राष्ट्रपति त्यसतर्फ जानुभएको हो। राष्ट्रपति बिहीबार समिटलाई संबोधन गर्ने कार्यक्रम छ। त्यस अवसरमा नेपालको नयाँ संविधानमार्फत् महिला तथा कामदारका हक हित र अधिकार सुनिश्चित गरिएको लगायत बिषयमा राष्ट्रपति भण्डारीले अन्र्तराष्ट्रिय समुदायलाई अवगत गराउनुहुने भएको छ। गत साता सुरु भएको अन्र्तराष्ट्रिय श्रम सम्मेलनको १०६ औं सत्रकै दौरानमा वल्र्ड अफ वर्क समिट हुन लागेको हो। नेपालका अलावा मौरिसस र माल्टाका राष्ट्रपति पनि सम्मेलनमा सहभागि हुने कार्यक्रम छ। राष्ट्रपति भ्रमण सकेर आइतबार स्वदेश फर्किने कार्यक्रम छ। स्वीजरल्याण्डमा रहँदा राष्ट्रपति भण्डारीसंग आइएलओका महानिर्देशक गाई राइडरले भेट्ने परराष्ट्रमन्त्रालयले जनाएको छ। राष्ट्रपतिको भ्रमण दलमा परराष्ट्र सचिव शंकर बैरागी, राष्ट्रपतिकी निजी सचिव विमला राई, शिष्टाचार महापाल दिपक अधिकारी, परराष्ट्र सहसचिव भरत राज पौड्याल लगायत ११ जना रहनुहुने भएको छ। नेपाल आइएलओको सदस्य बनेको ५० बर्ष पुगेको छ। नेपाल सन् १९६६ मा आइएलओको सदस्य बनेको थियो्। नेपाल सोमबार आइएलओको गभर्निङ् बोर्डमा उपसदस्य बनेको थियो। राष्ट्रपतिको तेश्रो विदेश यात्रा हुन लागेको हो। यसअघि भण्डारी पहिलो बिदेश यात्रामा छिमेकी भारत जानु भएको थियो। राष्ट्रपतिको दोश्रो भ्रमण श्रीलंका भयो। गत महिना राष्ट्रसंघीय भेसाक दिवसमा सहभागि हुन उहाँ थाइल्याण्ड हुंदै श्रीलंका जानुभएको थियो।"
दैलेखको डुंगेश्वर गाउँपालिकामा कांग्रेसका नरेन्द्र मल्ल विजयी,दैलेखः दैलेखको डुंगेश्वर गाउँपालिकाको प्रमुख र उपप्रमुखमा नेपाली कांग्रेस विजयी भएको छ। कांग्रेसका उम्मेदवार नगेन्द्रबहादुर मल्ल २ हजार ७ सय ८७ मतका साथ डुंगेश्वर गाउँपालिकाको प्रमुखमा विजयी हुनु भएको हो। मल्लका निकटतम प्रतिद्वन्द्वी नेकपा एमालेका मानबहादुर विष्टले २ हजार ६ सय ६९ मत प्राप्त गर्नु भयो। यसैगरी उपप्रमुखमा कांग्रेसकै सीता ज्ञवाली विजयी हुनु भएको छ। उहाँले २ हजार ६ सय २८ मत ल्याउनु भएको छ। ज्ञवालीकी निकटतम प्रतिद्वन्द्वी एमालेकी कलावती न्यौपाने २ हजार ६ सय १८ मत प्राप्त प्राप्त गर्नु भयो। दैलेखको डुंगेश्वर गाउँपालिकाको प्रमुख र उपप्रमुखमा नेपाली कांग्रेस विजयी भएको छ। कांग्रेसका उम्मेदवार नगेन्द्रबहादुर मल्ल २ हजार ७ सय ८७ मतका साथ डुंगेश्वर गाउँपालिकाको प्रमुखमा विजयी हुनु भएको हो। मल्लका निकटतम प्रतिद्वन्द्वी नेकपा एमालेका मानबहादुर विष्टले २ हजार ६ सय ६९ मत प्राप्त गर्नु भयो।
प्रचण्ड र चीनियाँ राजदूत यु होङबीच भेट,काठमाडौं : पूर्व प्रधानमन्त्री तथा नेकपा माओवादी केन्दका अध्यक्ष पुष्पकमल दाहाल प्रचण्ड' र नेपालका लागि चीनियाँ राजदूत यु होङबीच भेटबार्ता भएको छ। आइतबार बिहान अध्यक्ष निवास लाजिम्पाटमा भएको भेटमा अध्यक्ष प्रचण्ड र होङबीच समसामयिक परिस्थिति र नेपालचीन सम्बन्धका विषयमा कुराकानी भएको थियो । भेटमा राजदूत होङ अध्यक्ष प्रचण्डको प्रधानमन्त्री कालमा नेपाल र चीनबीचको सम्बन्ध थप बलियो बनेकोमा खुसी व्यक्त गर्नुभयो । सो अवसरमा होङले प्रचण्डको १० महिने प्रधानमन्त्री कार्यकाल अत्यन्तै सफल र वैदेशिक मामिलामा सन्तुलित भएको विचार व्यक्त गर्दै १० महिनाको छोटो अवधिमा वैदेशिक सम्बन्ध र आर्थिक विकासका क्षेत्रमा नेपालले हासिल गरेको सफलताप्रति खुसी व्यक्त गर्नुभयो । भेटका क्रममा अध्यक्ष प्रचण्डले आफू प्रधानमन्त्रीमा निर्वाचित भएदेखि नै दुई छिमेकी बीचको सम्बन्धलाई हार्दिक र सन्तुलित बनाउन लागिपरेको र राजीनामा दिने बेलासम्म आफ्नो योजना सफल भएको बताउनु भयो । प्रधानमन्त्रीमा निर्वाचित भएलगत्तै चीन र भारतमा विशेष दूत पठाएर सम्बन्धमा थप सुदृढीकरण गरिएको बताउँदै अध्यक्ष प्रचण्डले आफ्नो १० महिने प्रधानमन्त्री कार्यकाल नेपाली राजनीतिमा स्मरणयोग्य रहने विश्वास व्यक्त गर्नुभयो ।
सहरी विकास मन्त्रीमा प्रभु साह,काठमाडौ : विनाविभागीय मन्त्रीमा सपथ ग्रहण गर्नु भएका नेकपा माओवादी केन्द्रका नेता प्रभु साहले आइतवारदेखि सहरी विकास मन्त्रालयको जिम्मेवारी सम्हाल्नु हुने भएको छ । काँग्रेस र माओवादी केन्द्र वीच मन्त्रालयको भागवण्डा नमिल्दा जेठ २४ गते साहले राष्ट्रपति बिद्यादेवी भण्डारी समक्ष विना विभागीय मन्त्रीमा सपथ लिनु भएको थियो । प्रधानमन्त्री शेरबहादुर देउवा र माओवादी केन्द्रका अध्यक्ष पुष्पकमल दाहाल प्रचण्ड वीच भएको समझदारी अनुसार साहले आइतवार सहरी विकास मन्त्रीमा पदबहाली गर्न लाग्नु भएको हो । साहको नीजि सचिवालयका अनुसार उहाँले केहि महत्वपूर्ण बिषयमा निर्णय गरेर पदबहाली गर्ने गृहकार्य गर्नु भएको छ । यसअघि माओवादी अध्यक्ष प्रचण्ड नेतृत्वको सरकारमा सहरी विकास मन्त्रालय काँग्रेस नेता अर्जुननरसिंह केसीले सम्हाल्नु भएको थियो ।
मुस्ताङमा मतगणना सकियो,"बेनी : पाँच स्थानीय तह रहेको हिमाली जिल्ला मुस्ताङमा मंगलबार मतगणना सकिएको छ । जिल्ला निर्वाचन कार्यालयले दिएको जानकारी अनुसार, पाँच गाउँपालिका मध्ये तीनमा काँग्रेस र अन्य दुई गाउँपालिकामा एमाले र स्वतन्त्र उम्मेदवार विजयी भएका छन् । थासाङ, बाह्रगाउँमुक्ति क्षेत्र र लोमान्थाङ गाउँपालिकामा काँग्रेस, घरपझोङमा एमाले र दालामे गाउँपालिकामा स्वतन्त्र उम्मेदवार राजु विष्ट (लोप्छाङ ह्याङसी गुरुङ) विजयी भएका हुन् । काँग्रेसका लोकप्रिय नेता मानिने विष्टले टिकट नपाएपछि स्वतन्त्र उम्मेदवार बन्नु भएको हो । उहाँले ७५५ मत ल्याएर काँग्रेसकै तेञ्जिङ गुरुङलाई पराजित गर्नु भएको थियो । थासाङ गाउँपालिकामा काँग्रेसका बुद्धिप्रसाद शेरचनले ७२८ मत ल्याएर विजयी भएको जिल्ला निर्वाचन अधिकारी सीताराम शर्मा लामिछाने जानकारी दिनुभयो । शेरचनले एमालेका नविन भट्टचनलाई पराजित गराउनु भएको थियो । भट्टचनले ६२९ मत पाउनु भएको थियो । उपप्रमुखमा काँग्रेसकै बालकुमारी शेरचनले स्वतन्त्र उम्मेदवार कोनिसा विकलाई पराजित गर्नु भएको छ । १३८६ मत खसेको बाह्रगाउँ मुक्तिक्षेत्र गाउँपालिकामा काँग्रेसका फेन्छोप छेतेन गुरुङले एमालेका रमेश गुरुङलाई पराजित गर्दै गाउँपालिका प्रमुखमा विजयी हुनु भएको छ । फेन्छोपले ६५४ मत पाउँदा रमेशले ६३८ मत ल्याउनु भएको थियो । उपप्रमुखमा एमालेकी धिकी गुरुले काँग्रेसका डोका गुरुङलाई पराजित गराउनुभयो । त्यस्तै, लोमान्थाङ गाउँपालिकामा पनि काँग्रेसकै सुर्वणकुमार विष्टले स्वतन्त्र उम्मेदवार इन्द्रधारा विष्टलाई पराजित गर्दै गाउँपालिका प्रमुखमा चुनिनुभयो । सुर्वणले ६०३ र स्वतन्त्र उम्मेदवार इन्द्रधाराले ४९५ मत प्राप्त गरेको निर्वाचन कार्यालयले जनाएको छ । लोमान्थाङमा १७०० मतदाता रहेका थिए भने लोमान्थाङमा १२ सय ६३ मत खसेको थियो । उपप्रमुखमा नेपाली काँग्रेसकै कोशी पासाङ विजयी हुनु भएको छ । जिल्ला सदरमुकाम जोमसोम सहित समावेश रहेको घरपझोङ गाउँपालिकामा नेकपा एमालेका आश बहादुर थकालीले ४५४ मत ल्याएर काँग्रेसका विजय हिराचनलाई पराजित गर्नु भएको हो । हिराचनले ४१७ मत पाउनु भएको थियो । घरपझोङमा १५६८ मतदाता मध्ये १२५९ मत खसेकोे थियो । उपप्रमुखमा एमालेकै शर्मिला गुरुङ ७०७ मत ल्याएर विजयी हुनु भएको निर्वाचन कार्यालयले जनाएको छ । २५ वडा रहेको पाँच गाउँपालिकामा १७ वडाअध्यक्षमा काँग्रेसका उम्मेदवार विजयी हुँदा एमाले ७ र स्वतन्त्र १ वडाको वडाअध्यक्षमा विजयी भएको निर्वाचन अधिकारी शर्माले जानकारी दिनुभयो ।"
दैनिक १८ घन्टा खटेर राजनीतिक संस्कार बसाले:प्रचण्ड,"सोलुखुम्बु : पूर्व प्रधानमन्त्री एवम् नेकपा (माओवादी केन्द्र)का अध्यक्ष पुष्पकमल दाहाल प्रचण्डले आफूले पार्टीको हारजितलाई बेवास्ता गरेर भए पनि देशमा राजनीतिक संस्कार बसालेको बताउनुभएको छ । नेकपा (माओवादी केन्द्र)ले आज जिल्लाको सोताङ गाउँपालिकामा आयोजना गरेको चुनावी सभालाई सम्बोधन गर्दै प्रचण्डले आफ्नो कार्यकालमा दैनिक १८ घन्टा खटेर राजनीतिक संस्कार बसाल्न सफल भएको भन्दै संस्कार बसाल्दा निर्वाचनमा आफूहरु कमजोर हुन पुगेको उल्लेख गर्नुभयो । उहाँले एमाले, काँग्रेस नयाँ संरचनामा निर्वाचन गराउन आनाकानी गरिरहेको आरोप लगाउँदै उनीहरुलाई पनि साथमा लिएर निर्वाचन गरेको र अब दोस्रो चरणको निर्वाचनमा भने पार्टीलाई बलियो बनाउन आफू मैदानमा उत्रिने बताउनुभयो । चुनावमा केही कम सिट जितेको भए पनि मुद्दामा आफूहरुकै जित भएको भन्दै प्रचण्डले यो निर्वाचनमा माओवादी नै विजयी भएको गौरव स्वीकारेर उच्च मनोबलका साथ जनताको सेवामा खट्न कार्यकर्तालाई निर्देशन दिनुभयो । उहाँले सिंहदरबारको अधिकार गाउँमा ल्याउन सफल भएको बताउनुभयो । रासस"
आईजीपी मुद्दा : सुनुवाइको इजलासप्रति आपत्ति,"काठमाडौं : नेपाल प्रहरीको महानिरीक्षक (आईजीपी) नियुक्ति प्रकरणमा सुनुवाइका लागि गठन भएको 'बृहत् पूर्ण' इजलासको निष्पक्षतामाथि प्रश्न उठाउँदै सरकारको प्रतिरक्षा गर्न सर्वोच्च अदालत पुगेका कानुन व्यवसायीले बहसमा सहभागी हुन अस्वीकार गरेका छन् । प्रधानन्यायाधीशलगायत न्यायाधीशहरूले यसअघिको सुनुवाइका विभिन्न चरणमा यस मामिलामा आफ्नो झुकाव स्पष्ट पारिसकेकाले तिनै न्यायाधीशहरू पूर्ण इजलासमा बस्न नहुने भन्दै महान्यायाधिवक्ता रमनकुमार श्रेष्ठलगायत प्रतिवादी सरकारका तर्फबाट सहभागी वकिलहरूले गरेको जिकिरलाई प्रधानन्यायाधीश सुशीला कार्कीले अस्वीकार गरेकी थिइन् । यसपछि महान्यायाधिवक्तासहित सरकारी वकिलहरूले सुनुवाइ बहिष्कार गरेका हुन् । मन्त्रिपरिषद्ले आईजीपीका लागि डीआईजी जयबहादुर चन्दलाई नियुक्त गरेपछि त्यसलाई रोक्न दायर रिटमा सुनुवाइका लागि आइतबार प्रधानन्यायाधीश कार्की, न्यायाधीशहरू हरिकृष्ण कार्की, ईश्वरप्रसाद खतिवडा, डा आनन्दमोहन भट्टराई र अनिलकुमार सिन्हा संलग्न बृहत् इजलास गठन भएको थियो । सरकार र चन्दको बचाउका लागि बहसमा पुगेका महान्यायाधिवक्ता रमनकुमार श्रेष्ठ, पूर्वमहान्यायाधिवक्ता सुशील पन्तलगायत कानुनविद्ले इजलासमा संलग्न प्रधानन्यायाधीश कार्की र न्यायाधीश हरिकृष्ण कार्कीले मन्त्रिपरिषद्को निर्णय रोक्न दिएको अन्तरिम आदेशमा मुद्दाको तथ्यभित्र प्रवेश गरेर एक खालको निर्णय दिइसकेको स्थितिमा अन्तिम निर्णयमा संलग्न हुँदा निष्पक्षतामा प्रश्न उठ्ने भन्दै सुनुवाइ रोक्न माग गरेका थिए । चन्दलाई आईजीपीमा रोक्न माग राखेर सरकारको निर्णयपूर्व अधिवक्ता कपिलदेव ढकालले दायर गरेको रिटमा गत फागुन १ मा प्रधानन्यायाधीश कार्कीको एकल इजलासबाट निर्णय रोक्न अन्तरिम आदेश भएको थियो । त्यस्तै डीआईजी नवराज सिलवालले दायर गरेको अर्को रिटमा कार्कीकै इजलासबाट अर्को अन्तरिम आदेश भएको थियो । अन्तरिम आदेश दिने नै फाइनल निर्णयमा सहभागी हुँदा स्वतन्त्र र निष्पक्षतामा प्रश्न उठ्ने कुरा राख्यौं । तर प्रधानन्यायाधीशले सुनुवाइ रोक्न मिल्दैन भनेपछि हामी हिँड्यौं । : रमनकुमार श्रेष्ठ, महान्यायाधिवक्ता फागुन १८ मा न्यायाधीश हरिकृष्ण कार्की र तेजबहादुर केसीको संयुक्त इजलासबाट अघिल्लो अन्तरिम आदेशलाई निरन्तरता दिने आदेश भएको थियो । चैत ३ मा अन्तिम सुनुवाइका लागि प्रधानन्यायाधीशबाट न्यायाधीश खतिवडा र केसीको इजलास तोकिएकोमा महान्यायाधिवक्ता श्रेष्ठ र विपक्षीका कानुन व्यवसायीको आपत्तिपछि चन्द र सिलवालको कार्यसम्पादन मूल्यांकन २४ घन्टाभित्र झिकाएर सुनुवाइका लागि पूर्ण इजलास तोक्न आदेश भएको थियो। 'अन्तरिम आदेश हुँदा मेरिट (तथ्य) भित्र प्रवेश गरी निर्णय आइसकेको अवस्थामा फाइनल निर्णयमा पनि फेरि आफैं सहभागी हुँदा स्वतन्त्र र निष्पक्षतामा प्रश्न उठ्छ भनेर कुरा राख्यौं । तर प्रधानन्यायाधीशज्यूले नै सुनुवाइ गर्न हुन्छ, हेर्छु, रोक्न मिल्दैन भनेपछि हामी हिँड्यौं', सरकारको प्रतिरक्षामा बहस गर्न पुगेका महान्यायाधिवक्ता रमनकुमार श्रेष्ठले इजलासबाट बाहिरिएपछि अन्नपूर्णसँग भने, 'न्याय सम्पादन निष्पक्ष होस् भन्ने हाम्रो भनाइ रह्यो ।' सुनुवाइ नरोकिने भएपछि सरकारका तर्फबाट बहस गर्न पुगेका महान्यायाधिवक्ता श्रेष्ठसँगै नायव महान्यायाधिवक्ता दुर्गाबन्धु पोखरेल र खगराज पौडेल पनि रिट निवेदकको बहस नसुनी बाहिरिएका थिए ।सोमबार हुने बहसमा महान्यायाधिवक्ता कार्यालयका तर्फबाट सहन्यायाधिवक्ता डा रेवती त्रिपाठी र उपन्यायाधिवक्ता टिकेन्द्र दाहालले मात्र बहस गर्ने भएका छन् । प्रधानन्यायाधीश कार्कीले सुनुवाइ नरोक्ने अडान लिएपछि चन्दपक्षीय कानुन व्यवसायी वरिष्ठ अधिवक्ता पन्त, महादेव यादव, वसन्तराम भण्डारी, सतीषकृष्ण खरेल, हरि उप्रेती, पूर्णमान शाक्य, प्रेमबहादुर खड्का, अधिवक्ता सुनिल पोखरेल, दीनमणि पोखरेल, माधव बस्नेतलगायतले बहसमा सहभागिता नजनाउने भएका छन् । 'कोर्टले नै न्याय गर्छ किन समय लिने भनेर मात्रै बसेका हौं', वरिष्ठ अधिवक्ता भण्डारीले भने । विपक्षीका कानुन व्यवसायीले बहस अस्वीकार गरे पनि ज्येष्ठताका आधारमा आफूले आईजीपी पाउनुपर्ने माग राखेर डीआईजी सिलवालले दायर गरेको रिटका पक्षमा वरिष्ठ अधिवक्ता बद्रीबहादुर कार्की, शम्भु थापा, बाबुराम कुँवर, तुलसी भट्ट, बालकृष्ण न्यौपाने, अधिवक्ता हरि फुँयाल, ओमप्रकाश अर्याललगायतले भने बहस गरे । बहसका क्रममा थापालगायत कानुन व्यवसायीले ज्येष्ठता मात्र नभएर प्रहरी नियमावलीले तोकेका अरू मापदण्डमा पनि अरूभन्दा सिलवाल नै अघि रहेको जिकिर लिए । यसैबीच मूल्यांकनमा आफू सबैभन्दा अघि रहेकाले रिटको सरोकारवालामा समावेश गरिपाउन माग गर्दै अर्का डीआईजी प्रकाश अर्यालले आइतबारै सर्वोच्चमा रिट निवेदन पेस गरेका छन् । तर समयमै पेस भएको उक्त निवेदन दर्ता भने भएको छैन । प्रहरी नियमावलीको नियम ३० अनुरूप हबल्दारदेखि एआईजीसम्म 'कार्यक्षमता' का लागि कार्यसम्पादन मूल्यांकनबापत ४० नम्बर, ज्येष्ठता २०, भौगोलिक क्षेत्र ८, शैक्षिक योग्यता १०, तालिम ७५, चुनौतीपूर्ण विशेष जिल्ला ५, विभूषण २ र बढुवा समितिले दिने ७५ गरी सय पूर्णांक तय गरेको छ । विपक्षी वकिलहरूले कार्यसम्पादन मूल्यांकनको विषय केबल ४० पूर्णांकको रहेको दाबी गर्दै आएका छन् ।"
"कैलाली र कञ्चनपुर टुक्रा परौँ: ओली ! होइन, झापा र सुनसरी छुट्याऊः देउवा","काठमाडौं: प्रधानमन्त्री पुष्पकमल दाहालले पाँच नम्बर प्रदेशबाट पहाडी जिल्ला छुट्याउन प्रस्ताव गरेपछि एमाले अध्यक्ष केपी ओलीले कटाक्ष गर्दै भने, कैलाली र कञ्चनपुर पनि पहाडी क्षेत्रबाट छुट्याउने टुक्रा पारौँ कि ? तीन दलको बैठकमा सत्तासीन कांग्रेसका सभापति शेरबहादुर देउवालाई जिस्क्याउंदै ओलीले ७ नम्बर प्रदेशका कैलाली र कञ्चनपुर जिल्लाको सन्दर्भ जोडेका थिए। बैठकमा सहभागी एमालेका एक नेताका अनुसार लगत्तै देउवा पनि आक्रोशमा आए । कैलाली, कञ्चनपुर किन छुट्याउने? बरु एक नम्बर प्रदेशबाट झापा र सुनसरी छुट्याउन न त, देउवाले जवाफ फर्काए । संविधान संशोधनबारे सहमति जुटाउन प्रधानमन्त्री दाहालले बोलाएको बैठकमा नेताहरुले आ आफ्ना प्रदेश अखण्ड हुनुपर्ने भन्दै बरु अर्काको प्रदेशमा तलमाथि गर्नुपर्ने प्रस्ताव गरेका थिए । प्रधानमन्त्री दाहालले पाँच नम्बर प्रदेशबाट पहाडी जिल्लाहरु हटाएर संविधान संशोधन गर्नुपर्ने अडान लिएपछि एमाले नेताहरु र प्रधानमन्त्रीबीच चर्काचर्की परेको थियो । नवलपरासीको बर्दघाट पश्चिमदेखि बर्दियासम्मको पाँच नम्बर प्रदेशमा पहाडी जिल्लाहरु पाल्पा, अर्घाखांची, गुल्मी, रुकुमको पूर्वी भाग, रोल्पा र प्युठान छन् । प्रधानमन्त्री दाहालले पाँच नम्बर प्रदेशबाट पहाडी जिल्ला हटाएर मधेस केन्द्रित दल र थारुका माग सम्बोधन गर्नुपर्ने प्रस्ताव गरेका थिए । लगत्तै एमाले अध्यक्ष ओलीले पाँच नम्बर प्रदेशमा रहेका पहाडी जिल्ला मात्र किन हटाउने भनी प्रश्न गरेका थिए । उनले ५ नम्बरबाट पहाडी जिल्ला हटाउने भए सात नम्बर प्रदेशबाट कैलाली र कञ्चनपुर पनि हटाउने कि भनी कांग्रेस सभापति देउवासँग प्रश्न गरेका थिए । स्रोतका अनुसार देउवाले सात नम्बर प्रदेश अखण्ड रहने भन्दै बरु एक नम्बर प्रदेशबाट तराईका झापा र सुनसरी हटाउनुपर्ने भनी ओलीलाई जवाफ दिएका थिए । नेताहरु एक अर्काको प्रदेशको सीमांकनबारे प्रश्न उठाउन थालेपछि प्रधानमन्त्री दाहालले पाँच नम्बर प्रदेशका विषयमा आफूले राखेको प्रस्ताव सिरियस भनी बैठकमा प्रस्तुत भएका थिए । विगतमा एमाले र कांग्रेस मिलेर बनाएको खाकामा पनि पाँच नम्बर प्रदेशमा पहाडी जिल्ला नराखिएको तर्क प्रधानमन्त्रीले गरेको बालुवाटार स्रोतले बतायो। एमाले अध्यक्ष ओलीले विगतमा जे भएपनि अहिले पाँच नम्बरमा मिलेर बसेका जनताबीच फेरि द्धन्द्ध बढाउने गरी पाँच नम्बर प्रदेशमा तलमाथि गर्न खोजिएको भन्दै प्रधानमन्त्री दाहालको प्रस्ताव राष्ट्रघाती भएको आरोप लगाए । ९० प्रतिशत सभासदले बनाएको संविधानलाई ११ जना मधेसी मोर्चाका सांसदको चित्त बुझाउन संशोधन गर्न मिल्दैन, ओलीको भनाइ उदघृत गर्दै स्रोतले भन्यो,हाम्रो पार्टी संशोधनको पक्षमा छैन । लगत्तै प्रधानमन्त्री दाहालले एमालेले नमाने पनि संशोधन दर्ता गराउने बताएपछि बैठकमा चर्काचर्की परेको थियो । ११ जनालाई सम्बोधन गर्न प्रमुख प्रतिपक्षलाई बाहिर राख्ने कुराले संविधानको सर्वस्वीकार्यता बढ्छ कि घटछ ? भनी एमाले संसदीय दलका उपनेता सुवास नेम्वाङ्गले बैठकमा प्रधानमन्त्रीसँग प्रश्न गरेका थिए । नेताबीच चर्काचर्की पछि प्रधानमन्त्री दाहालले एमालेलाई थम्थम्याउन कोशिस गर्दै भनेका थिए,जबर्जस्ती गर्न खोजिएको होइन, सरकारले संसदमा संशोधन दर्ता गरेपछि पनि सल्लाह गर्न सकिन्छ, एमालेको अहंकार भयो । प्रधानमन्त्रीले अहंकार भयो भनी धारणा राखेपछि एमालेका नेताहरु थप आक्रोशित बनेका थिए । बैठकमा कांग्रेसका रामचन्द्र पौडेल र कृष्णप्रसाद सिटौला पक्षधर कोही पनि नेता उपस्थित थिएनन् । प्रधानमन्त्री दाहालले मधेस केन्द्रित दलले उठाएका अंगिकृत नागरिकता, भाषा र राष्ट्रिय सभामा जनसंख्याका आधारमा प्रतिनिधित्व गर्ने कुरा मिलाउन सकिने भन्दै मुख्य विवाद प्रदेशको सीमांकन हो भनी बैठकमा एजेण्डा प्रस्तुत गरेका थिए ।"
सुरक्षा संयन्त्र बलियो,काठमाडौं : प्रधानमन्त्री पुष्पकमल दाहालप्रचण्डले निर्वाचनमा कुनै घटना हुन नदिन सुरक्षा सक्रियता बढाएको बताउनुभएको छ । निर्वाचन आयोगले बुधबार आयोजना गरेको कार्यक्रममा प्रधानमन्त्री प्रचण्डले घटना घट्नु अगाडी नै सुरक्षा निकायले नियन्त्रणमा लिएर तदारुकता देखाएकाले घटना कम भएको दाबी गर्नुभयो कतिपय राजनीतिक दलले तोडफोड गर्ने घोषणा गरेको अवस्थामा पनि सुरक्षानिकायको सक्रियताले त्यस्ता गतिविधि कम भएको उहाँको भनाई छ । प्रधानमन्त्री दाहालले निर्वाचन आयोगको सक्रियताका कारण चुनावको उत्साहपूर्ण वातावरण बनेको भन्दै आयोगको प्रशंसासमेत गर्नुभयो । निर्वाचन आयोगले निरन्तर मेहनेत नगरेको भए यो संभव थिएनउहाँले भन्नुभयो । प्रधानमन्त्री दाहालले यति हुँदाहुँदै पनि कतिपय घटना घटेको भन्दै निर्वाचनको क्रममा घटेका घटना गम्भीररुपमा हेर्ने प्रतिवद्वता व्यक्त गर्नुभएको छ । घटना जति भएका छन् सरकारले गम्भिर रुपमा लिएको छ उहाँले भन्नुभयो यी सबै विषय गम्भिर रुपले हेर्ने विश्वास दिलाउन चाहन्छु । कार्यक्रममा विभिन्न राजनैतिक दलका तर्फबाट गरिएको ध्यानाकर्षणप्रति सरकार गम्भिर रहेको उहाँको भनाई थियो । दाहालले दोलखामा भएको घटना दुःखद भएको भन्दै सत्यतत्य छानविन गर्ने विश्वास व्यक्त गर्नुभयो।
संखुवासभामा उम्मेदवारको हत्या,काठमाडौ : संखुवासभाको भोटखोला गाउका वडा अध्यक्षका उम्मेदवार छिनाङ भोटेको हत्या भएको नेकपा माओवादी केन्द्रले बताएको छ । उम्मेदवारी दर्ता गर्न जाने प्रक्रियामा भोटलाई कुटपिट गरी हत्या गरिएको सो पार्टीकी प्रवक्ता पम्फा भुसालले जानकारी दिनुभयो । भोटेका हत्याराको अविलम्ब खोजी गरी कडा कार्वाहीगर्न सो पार्टीले माग गरेको छ । माओवादी केन्द्रले परिवारजन तथा सहकर्मी प्रति समवेदना व्यक्त गर्दै निर्वाचनको प्रक्रियामा उम्मेदवार तथा मतदाताहरुको पूर्ण सुरक्षाको वातावरण सुनिश्चित गर्न उहाँले सरकारसँग जोडदार माग गर्नु भएको छ । प्रवक्ता भुसालले सो घटनाको घोर निन्दा र भत्र्सना गर्नु भएको छ ।
एमाले उम्मेदवारको घरमा बम,"विराटनगर : मोरङको कानेपोखरी गाउँपालिका अध्यक्षका उम्मेदवार ताराबहादुर काफ्लेको घरमा शनिबार बम फेला परेको छ । एमालेका तर्फबाट उम्मेदवार बन्नु भएका काफ्लेको घरमा विहान ७ बजे सुतली बम फेला परेको हो । कानेपोखरी ६ स्थित रमाईलो बजारमा रहेको घरको पेटीमा बम देखेपछि स्थानीय बासिन्दाले जानकारी गराएको इलाका प्रहरी कार्यालय पथरीका प्रहरी निरीक्षक राजन कार्कीले बताउनु भयो । तत्काल घटनास्थलमा पुगेको प्रहरीले स्थानीय बासिन्दालाई बम रहेको वरपरको स्थानबाट हटाएको थियो । बमलाई नेपाली सेनाको टोलीले निस्कृय पारेका कारण विष्फोट भएर क्षति हुन भने नपाएको उहाँको भनाइ छ । प्रहरीले विप्लव नेतृत्वको नेपाल कम्युनिष्ट पार्टीका कार्यकर्ताले बम राखेको हुन सक्ने आशंका गरेको छ । निर्वाचन विथोल्न खोज्ने समूहले बम राखेको प्रहरीको बुझाई छ, कार्कीले भन्नु भयो, त्यसका बारेमा प्रहरीले अनुसन्धान सुरु गरिसकेको छ ।"
जुम्लामा विप्लवका कार्यकर्ता पक्राउ,"जुम्लाः जुम्लाको पूर्वी क्षेत्र पातारासीमा नेत्रविक्रम चन्द विप्लव नेतृत्वकाे नेपाल कम्युनिष्ट पार्टीका कार्यकर्ता पक्राउ परेका छन् । विप्लव समूहका युवा दस्ताका इन्चार्ज वीरबहादुर कठायतलाई शुक्रबार बिहान पक्राउ गरिएको जिल्ला प्रहरी कार्यालय जुम्लाले जनाएको छ । पातारासी गाउँपालिका७ पटमारामा कठायतले निर्वाचन विरोधी गतिविधि गरिरहेको अवस्थामा पक्राउ गरीएकोले पक्राउ गरिएको प्रहरी नायब उपरीक्षक गुरुविष्णु काफ्लेले बताउनभयो। स्थानीय तहको निर्वाचनका लागि बिहीबार रातिबाट नै निर्वाचन सम्बन्धी कुनैपनि गतिविधि गर्न रोक लगाइएको छ। कठायतले गाउँमा निर्वाचन विरोधी गतिविधि गरिरहेको अवस्थामा भेट्यौं, डीएसपी काफ्लेले भन्नुभयो, हामीले नियन्त्रणमा लिएर जिल्लामा ल्याएका छौं । गाउँमा सुरक्षा व्यवस्था कडा पारिएको छ। पक्राउ परेका कठायतको स्थायी ठेगाना कनकासुन्दरी गाउँपालिका९ रिया रहेको प्रहरीले बताएको छ । यसअघि जिल्लामा मनोनयन दर्ता गर्नु एक दिनअघि नै विप्लव समूहका भेरीकर्णाली इन्चार्ज चन्द्रवीर तिरुवालाई पक्राउ गरी सार्वजनिक मुद्दा चलाइएको थियो। जिल्लामा प्रहरीले निर्वाचन विरोधी गतिविधि हुनसक्ने क्षेत्रमा सुरक्षा व्यवस्था कडा पारेको जनाएको छ। निर्वाचनको मिति घोषणा भएदेखि नै विप्लव नेतृत्वका कार्यकर्ताले निर्वाचन विरोधी पोष्टरहरु टाँस्ने, भित्ते लेखन तथा प्रचार गर्दै आएका थिए।"
'संशोधनको पक्षमा एमालेले पनि भोट हाल्छ ',"वीरगन्ज : नेपाली कांग्रेसका सभापति शेरबहादुर देउवाले संविधान संशोधनको प्रस्ताव पास गर्ने अन्तिम समयमा नेकपा एमालेले पनि समर्थन गर्ने बताएका छन् । नेपाल प्रेस युनियन पर्साले वीरगन्जमा आइतवार बिहान आयोजना गरेको पत्रकार सम्मेलनमा सभापति देउवाले भने , मलाइ विश्वास छ , 'संविधान संशोधन प्रस्तावमा अन्तिम समयमा एमालेले पनि भोट हाल्छ ।' काँग्रेस सभापति देउवाले संविधान संशोधनका लागि सरकारले तयार पारेको प्रस्ताव प्रति मधेस केन्द्रीत दलहरुको पनि सर्मथन रहेको दाबी गरे ।मधेसी दलको माग अनुसार कञ्नपुर, कैलाली तथा झापा, मोरङ, सुनसरी प्रदेश नम्बर २ र ५ मा गाभ्न काँग्रेस तयार भएकै हो त ? भन्ने पत्रकारको प्रश्नमा जवाफ दिँदै सभापति देउवाले भने कञ्चनपुर, कैलाली, झापा, मोरङ, सुनसरी मधेसी दलले मागेकै छैनन् । झापा, मोरङ, सुनसरी, कैलाली र कञ्चनपुर पाँच जिल्ला मधेसको माग नै नभएको बताउँदै देउवाले बाहिर आएको जस्तो पाँच जिल्लामा समस्या नरहेको स्पष्ट पारे ।काँग्रेस सभापति देउवाले नागरिकताको सवालमा मधेसी दल भित्रै एकमत नरहेको बताए । नागरिकताको सवालमा काँग्रेस लचिलो भएको हो ? भन्ने पत्रकारहरुको जिज्ञासामा उनले भने , नागरिकताको सवालमा मधेसी दलहरुकै १० थरिका मत छन्। एमाले संविधान संसोधनको विपक्षमा जाने बताईरहेको छ कसरी संविधान संसोधन विधेयक पारित हुन्छ त ? भन्ने पत्रकारहरुको प्रश्नको उत्तर दिँदै देउवाले भने , काठमाण्डौ गएर ओली जिसँग कुरा गर्छु, एमाले पनि सहमतिमा आउँछ भन्ने मलाइ विश्वास छ । मधेसी मोर्चाको चित्त बुझ्ने गरि नै संविधान संसोधन विधेयक तयार पारिएको दावी उनले गरे ।काँग्रेस सभापति देउवाले एक महिना भित्र काँग्रेस पर्साको अधिवेशन सम्पन्न गर्ने दावी पनि गरे । नेपाल प्रेस युनियन पर्साका सभापति रामनारायण कुर्मीको अध्यक्षतामा भएको पत्रकार सम्मेलनमा नेपाली काँग्रेसका केन्द्रिय सदस्य रमेश रिजाल , साँसदहरु अनिल रुंगटा , राधेचन्द्र यादव, पुर्व सभासद अजय द्धिवेदी लगायतको पनि उपस्थिती रहेको थियो । क्याप्सन : नेपाल प्रेस युनियन पर्साले आइतवार बिहान वीरगन्जमा आयोजना गरेको पत्रकार सम्मेलनमा काँग्रेस सभापति शेर बहादुर देउवा । तस्बिर : क्रान्ति शाह , वीरगन्ज"
प्रचार क्रममा दलबीच झडप,"मुसिकोट : एमाले र माओवादी केन्द्रका कार्यकर्ताबीच बुधबार झडप भएको छ । मुसिकोट नगरपालिका७, साँखको माथिगाउँमा झडप हुँदा एक जनपद, एक म्यादी प्रहरी र एक जना एमाले कार्यकर्ता घाइते भएका छन् । झडपका क्रममा प्रहरी सहायक निरीक्षक सोमबहादुर बसेल, म्यादी प्रहरी गोपाल बटाला र एमाले कार्यकर्ता सरवीर परियार घाइते भएका हुन् । प्रसनि बसेल र म्यादी बटालाको खुट्टामा तथा परियारको टाउकोमा चोट लागेको छ । परियारको रुकुमेली सामुदायिक अस्पतालमा उपचार भइरहेको छ । झडपले उग्ररूप लिन थालेपछि प्रहरीले तीन राउन्ड हवाईफायर गरेको थियो । जिल्ला प्रहरी कार्यालयका प्रहरी निरीक्षक थम्मनबहादुर रजालीले झडप बढ्न नदिन ३ राउन्ड हवाईफायर गरेको जानकारी दिनुभयो । झडपको अवस्था निम्तनुमा दुवै पार्टीले एकअर्कालाई दोष लगाएका छन् । एमालेले माओवादी कार्यकर्ताले बाटो रोक्न खोजेपछि झडपको स्थिति आएको बताएको छ भने माओवादीले पनि एमाले कार्यकर्ताले ढुंगा प्रहार गरेपछि झडप भएको दाबी गरेको छ । एमालेको तर्फबाट मुसिकोट ७ नम्बर वडाध्यक्षका उम्मेदवार थलबहादुर ओलीले पार्टीका नगर प्रमुखका उम्मेदवारलाई सदरमुकाम पुर्याएर फर्कंदै गरेको गाडीमा माओवादीले अवरोध गरेको बताउनुभयो । माओवादी केन्द्रको तर्फबाट सोही वडाका अध्यक्ष उम्मेदवार हिमबहादुर पाण्डेले एमालेको चुनावी कार्यक्रम सकिएपछि नजिकै रहेका आफ्ना कार्यकर्तामाथि ढुंगा हानेकाले त्यसको प्रतिकार गरिएको दाबी गर्नुभयो । झडपमा तीन घाइते गोरखाः गोरखाका घ्याल्चोक र भीमसेन गाउँपालिकामा कांग्रेस, एमाले र माओवादीबीच झडप भएको छ । गण्डकी गाउँपालिका८, माझटारमा कांग्रेस र माओवादी केन्द्रका कार्यकर्ताबीच झडप भएको प्रहरी नायब उपरीक्षक वीरेन्द्र थापाले जानकारी दिनुभयो । साँझ ६ बजेतिर भएको झडप नियन्त्रण गर्न दुई राउन्ड हवाईफायर गरेको उहाँले बताउनुभयो । नाराजुलुससहितको दुवैतर्फको प्रचार टोली जम्काभेटपछि झडप भएको माओवादीका वडाध्यक्ष उम्मेदवार तुलसी रेग्मीले जानकारी दिनुभयो । हाम्रो कोणसभा भइरहेको थियो, उताबाट कांग्रेसको टोली उत्तेजित नाराजुलुस गर्दै आएपछि भनाभन र धकेलाधकेल भएको थियो', रेग्मीले भन्नुभयो, प्रहरीले हवाईफायर गर्यो । अनि दुवैतिरको भीड तितरवितर भयो ।' अहिले अवस्था सामान्य भइसकेको उहाँले जानकारी दिनुभयो । त्यस्तै, बगुवाको आमसभा सकेर फर्केका कांग्रेस कार्यकर्ता र नाराजुलुससहित प्रचारमा हिँडेका एमाले कार्यकर्ताबीच बुधबार साँझ ७ बजे भीमसेन गाउँपालिका ३ तान्द्राङमा झडप भएको छ । झडपमा कांग्रेसका तीनजना कार्यकर्ता घाइते भएको प्रहरी निरीक्षक हेमबहादुर केसीले जानकारी दिनुभयो । यदु लामिछाने, उत्तम ढकाल र रामप्रसाद पुडासैनीको आरुघाटमा उपचार गरिएको उहाँले बताउनुभयो ।"
नयाँ शक्तिको नयाँ माग: सर्वदलीय सरकार गठन गरी तीनैवटा चुनाव एक्कैपल्ट,"काठमाडौं: नयाँ शक्ति पार्टीका संयोजक डा बाबुराम भट्टराईले केन्द्र, प्रदेश र स्थानीय तहको तीनवटै निर्वाचन एकैपटक गर्नु उपयुक्त हुने धारणा व्यक्त गरेका छन् । नयाँ शक्ति पार्टीले 'देशको समसामयिक राजनीतिक जटिलता र समाधानका पूर्वशर्तहरु' विषयमा मङ्गलबार राजधानीमा गरेको अन्तक्रिया कार्यक्रममा बोल्दै भट्टराईले यस्तो बताएका हुन् । अन्तक्रिया कार्यक्रममा विभिन्न राजनीतिक दल, नागरिक समाज तथा बुद्धिजीवीहरुसँगको उपस्थिति रहेको नयाँ शक्ति पार्टीको निजी सचिवालयले जानकारी दिएको छ । भट्टराईले देशमा विद्यमान राजनीतिक जटिलता फुकाउँदै प्रस्तावित निर्वाचन सम्पन्न गर्नकालागि सरकारसमक्ष केही बुँदागत पूर्वशतहरु प्रस्तुत गर्दै निर्वाचन खर्च र समय सीमालाई विचार गरेर एकैपटक तीनवटै निर्वाचन गर्ने विकल्प अघि सारेका छन् ।सबैलाई थाहा छ एउटा निर्वाचन गर्दा प्रत्यक्ष, अप्रत्यक्ष २० अर्ब रुपियाँ भन्दा धेरै खर्च हुन्छ,' उनले भने 'यो खर्च कम गर्न र आगामी २०७४ माघ ७ गतेसम्ममा सबै निर्वाचन गरिसक्नुपर्ने संवैधानिक प्रावधानलाई विचार गरेर हामीले तीनवटै निर्वाचन एकैसाथ गर्नु उपयुक्त र व्यवहारिक ठानेका हौं ।' भट्टराईले देशको राजनीति जटिल अवस्थामा पुगेकोले त्यसको समाधानकालागि सरकारलाई गम्भीर भएर इमान्दारीतापूर्वक निर्वाचनको वातावरण बनाउन आह्वान गरेका छन् । उनले आफूहरुको चाहना देशव्यापी रुपमा तोकिएकै समयसीमाभित्र सबै निर्वाचन सम्पन्न होस् भन्ने रहेको बताए । देशमा निर्वाचन हुन सकोस्, निर्वाचनले राष्ट्रिय एकतालाई अझ बलियो बनाओस्, संविधानका अपूर्णता र असन्तुष्टिहरुको समाधान होस्, निर्वाचनले हाम्रा सबैखाले राजनीतिक असमझदारीको अन्त्य गरोस् र हामी शान्तिपूर्वक समृद्धिको यात्रामा लाग्न पाउँ भन्ने जनताको अपेक्षा छ र त्यही अपेक्षा नै नयाँ शक्ति पार्टीको पनि अपेक्षा हो' अन्तरक्रियामा कार्यपत्र प्रस्तुत गर्दै उनले भने । भट्टराईले अहिलेको विद्यमान राजनीतिक जटिलताको अन्त्य गरी चुनाव सम्पन्न गर्नकालागि छ बुँदे पूर्वशर्तहरु राखे । जसमा संविधान संशोधनको बिषयलाई टुंग्याउनु पर्ने, संविधानमा व्यवस्था भएको अल्पसंख्यक समुदायको निम्ति स्वायत्त क्षेत्र, संरक्षित क्षेत्र र विशेष क्षेत्रको सीमांकनसहित स्थानीय तह, स्वायत्त क्षेत्र, संरक्षित क्षेत्र र विशेष क्षेत्रको टुंगो लगायतका शर्त छन् । त्यस्तै अन्य शर्तहरुमा निष्पक्ष र धाँधलिरहित चुनावका लागि सर्वदलीयसर्वपक्षीय सरकार गठन गर्नुपर्ने, राजनीतिक स्थायित्वका लागि संसदीय व्यवस्थाको विकल्पमा प्रत्यक्ष निर्वाचित कार्यकारी प्रमुख र पूर्ण समानुपातिक समावेशी व्यवस्थापिका बनाउनुपर्ने लगायत रहेका छन् । सरकारले निर्वाचनको मिति मात्रै घोषणा गरेको तर निर्वाचनको तयारी नगरेको भट्टराईले आरोप लगाए । अन्तरक्रिया कार्यक्रममा संविधानविद् दमननाथ ढुंगानाले चुनाव द्वन्द्वको अर्को कारण बन्नु नहुने बताउँदै सबैलाई समेटेर चुनाव गर्नुपर्ने बताए । राजनीतिक विश्लेषक पुरुषोत्तम दाहालले यो संविधान समस्या विधान जस्तो भएकोले सबैभन्दा पहिले संविधानलाई साँच्चिकै संविधान जस्तो बनाउनुपर्ने आवश्यकता औँल्याए । यसकालागि नयाँ शक्ति पार्टीलाई मध्यस्थताको भूमिका निर्वाह गर्न दहालले आग्रह गरे । कार्यक्रममा नेपाली कांग्रेसका नेता डा मिनेन्द्र रिजाल, विधायक सुरेन्द्र चौधरी, अधिकारकर्मी स्टेला तामाङ, विश्लेषक तुलानारायण शाह, नागरिक अगुवा मल्ल के सुन्दर र लिम्बुवान मोर्चाका नेता कुमार लिङ्देनले धारणा राखे । त्यसैगरी नेपाली कांग्रेसका नेता एनपी साउद, नागरिक अगुवा डा सुन्दरमणी दिक्षीत, कलाकार जितु नेपाल, संघीय समाजवादी फोरमका नेता राजेन्द्र श्रेष्ठ, एमाले नेत डा विजय पौडेललगायतले पनि कार्याक्रमलाई संवोधन गरे ।"
सहकार्य गर्ने राप्रपाको प्रस्तावमा एमाले सकारात्मक,काठमाडौ : राष्ट्रिय प्रजातन्त्र पार्टीका अध्यक्ष कमल थापाले स्थानीय तहको निर्वाचनमा काठमाडौ र ललितपुरमा गठबन्धन बनाउन प्रमुख प्रतिपक्षी दल एमालेसँग प्रस्ताव राख्नु भएको छ । एमाले संसदीय दलको कार्यालय सिंहदरवारमा अध्यक्ष थापाले एमालेका शिर्ष नेताहरु समक्ष चुनावमा सहकार्यको प्रस्ताव राख्नु भएको हो । एक नेताका अनुसार एमाले नेताहरुले अध्यक्ष थापाको प्रस्तावलाई सकारात्मक रुपमा लिएर छलफल गरिरहनु भएको छ । तर अध्यक्ष थापा भने त्यहाँबाट निस्किनु भएको छ । तपाईको प्रस्तावमा हामी छलफल गर्छौ एमाले नेताहरुले अध्यक्ष थापालाई जवाफ दिनु भएको थियो । अध्यक्ष थापाले काठमाडौ र ललितपुरमा सहकार्य गर्न प्रस्ताव राख्नु भएको थियो । काठमाडौ महानगरपालिकामा कसलाई उम्मेदवार बनाउने भन्ने वारेमा एमालेका नेताहरु वीच रस्साकस्सी चलिरहेको छ ।
चीनबाट भित्रिए २० हजार थान मतपेटिका,"त्रिशूली, नुवाकोट : स्थानीय तहको निर्वाचनका लागि चीनसँग खरिद गरिएका मतपेटिका मध्ये २० हजार थान मतपेटिका रसुवागढी नाकाबाट नेपाल भित्रिएका छन् । वांकी मतपेटिका पांच थान कन्टेनरमा नेपाल ल्याउने तयारी भइरहेको छ । चीनसँग खरिद गरिएका २६ हजार मध्ये २० हजार थान मतपेटिका सोमवारसम्म रसुवागढी हुंदै नेपाल भित्रिसकेको सिमा प्रहरी चौकी टिमुरेका प्रहरी निरीक्षक रञ्जन दाहालले जानकारी दिनुभयो । पहिलो चरणमा नौ, दोश्रो चरणमा पांच र तेश्रो चरणमा तीन गरि १७ थान कन्टेनरमा ती मतपेटिका चीनको केरुङ हुदै नेपाल भित्रिएका छन् । अव ६ हजार थान मतपेटिका नेपाल भित्राउन वांकी छ, तीन दिनभित्रमा सवै मतपेटिका काठमाडौ पुगिसक्ने मतपेटिका सप्लायर्सका प्रतिनिधि सुरज कार्कीले जानकारी दिनुभयो । उहांका अनुसार मटपेटिकासंगै त्यसलाई वांध्ने आठ लाख थान सिल पनि संगै आइरहेका छन् । यहि वैशाख १० गतेभित्र मतपेटिका र सिल निर्वाचन आयोगलाई वुझाउने सप्लायर्स कम्पनीले जनाएको छ । पहिरोका कारण अवरुद्ध नाका सुचारुका लागि नेपाली र चिनिया अधिकारीवीच छलफल भएसंगै सोमवारसम्म रसुवागढीवाट मतपेटिका वोकेका १७ थान कन्टेनर नेपाल प्रवेश गरेको सिमा प्रहरी चौकी टिमुरेका प्रहरी निरीक्षक रञ्जन दाहालले जानकारी दिनुभयो । चीनको केरुङवाट मतपेटिका वोकेर काठमाडौ पुयाउंदा सप्लायर्सवाट एक कन्टेनरले एकलाख रुपैया भाडा पाएको छ । भन्सार विभागले मतपेटिकामा भन्सार छुट दिने निर्णय अनुसार रसुवागढी भन्सार कार्यालयले एक प्रतिशत भन्सार शुल्क लिएर मतपेटिका जांचपास गरेको जनाइएको छ । कन्टेनरमा चीनको केरुङवाट लोड गरिएका वांकी मतपेटिका अवको चार दिनमा काठमाडौ पुगिसक्ने रसुवाका प्रमुख जिल्ला अधिकारी चोमेन्द्र न्यौपानेले जानकारी दिनुभयो । चीनले २७ किलोमिटर दुरीको रसुवागढीकेरुङ सडकमार्गको वीचमा रहेको ठोङ्सालगायतका स्थानमा पहिरो पञ्छाउन लागेका कारण पटकपटक रसुवागढी नाका वन्द हुंदै आएको छ । मतपेटिकाहरु दर्जनौ ट्रकमा चीनको ग्वाङझाओवाट सिगात्से, चीनको केरुङ, रसुवागढी हुंदै नेपाल आइपुगेका हुन् । स्थानीय चुनावका लागि चीनबाट खरिद गरिएका मतपेटिका दुई साता अगाडि नै चीनको केरुङ आइपुगेका थिए । सडक अवरुद्ध भएका कारण सरासर नेपाल भित्रिन पाएको थिएन् । निर्वाचन आयोगले सप्लायर्समार्फत चीनबाट खरिद गरी ल्याएको मटपेटिका १० करोड रुपैयां बराबरका छन् । एउटा मतपेटिकाको मूल्य ३ हजार ३ सय रुपैयाँको पर्ने आयोगले जनाएको छ । रसुवागढी नाकादेखि चिनको केरुङ २७ किलोमिटर दुरीको उत्तरपश्चिममा रहेको छ । मितेरी पुलपारी रहेको चीनको भन्सार कार्यालय रहेको रेसुओपोर्टदेखि १२ किलोमिटर पश्चिको स्थानमा जोखिम र डरलाग्दो पहिरोग्रस्त क्षेत्र रहेको सिमा प्रहरी चौकी टिमुरेका प्रहरी निरीक्षक रन्जन दाहालले जानकारी दिनुभयो । सिन्धुपाल्चोकको तातोपानी नाका बन्द भएपछि हाल नेपालको उत्तरतर्फ एकमात्रै रसुवागढी नाका सन्चालनमा रहेको नाका हो । यो नाका लिच्छविकाल र मल्लकालमा समेत निकै चलेको नाका हो ।"
चुनावमा ७२ घन्टा नाका बन्द हुने,"बर्दिबास : असार १४ गते हुने दोस्रो चरण स्थानीय तहको चुनावमा महोत्तरी, सर्लाही र रौतहट तीन जिल्लाको भारतसँगको सीमा र नाका ७२ घन्टा बन्द हुनेछ । महोत्तरीसहित नेपालका तीन जिल्ला र भारतको सीतामढी जिल्लाका सुरक्षा अधिकारीले सीमा क्षेत्रमा आपराधिक गतिविधि नियन्त्रण र निरुत्साहित गर्ने प्रतिबद्धता जनाएका छन् । असार १४ गते हुन लागेको स्थानीय तहको दोस्रो चरण निर्वाचनमा सीमा क्षेत्रमा आपराधिक गतिविधि हुन नदिन पूर्वसजगता दुवै तर्फबाट अपनाउने निर्णय भएको महोत्तरीका प्रमुख जिल्ला अधिकारी वीरेन्द्रकुमार यादवले जानकारी दिनुभयो । महोत्तरी, सर्लाही र रौतहटसहित तीन जिल्लाका प्रमुख जिल्ला अधिकारी, सुरक्षा निकायका प्रमुख र ती जिल्लाको सीमा जोडिएको भारतको सीतामढी जिल्लाका जिल्ला मजिस्ट्रेट (डीएम) र सुरक्षा निकायका प्रमुखको महोत्तरीको बर्दिबासस्थित छिन्नमस्ता सशस्त्र प्रहरी गणमा सम्पन्न सीमा सुरक्षा समितिको संयुक्त बैठकपछि यस्तो प्रतिबद्धता व्यक्त गरेका हुन् । बैठकपछि आयोजित पत्रकार सम्मेलनमा भारतको सीतामढीका जिल्ला अधिकारी राजिवरोसनले नेपालमा हुन लागेको दोस्रो चरण स्थानीय तहको निर्वाचनमा सुरक्षा संवेदनशीलता ध्यानमा राखी बैठकले सीमा नाका ७२ घन्टा बन्द गर्ने निर्णय गरेको बताउनुभयो । असार ११ गते साँझ ५ बजेदेखि १४ गते साँझसम्म दोहोरो आवागमन पूर्ण रुपले बन्द गर्ने निर्णय भएको छ', उहाँले जानकारी दिनुभयो । लागुपदार्थ ओसारपसार, सीमाक्षेत्र आधार मानि हुने गरेका आपराधिक गतिविधि पूर्ण निस्तेज र नियन्त्रण गर्न दुबै तर्फबाट संयुक्त पाइला चाल्ने निर्णय भयो', जिल्ला प्रहरी कार्यालय महोत्तरीका एसपी राजकुमार लम्सालले बताउनुभयो । सीमास्तम्भ व्यवस्थापन, मर्मतसम्भार, सीमा क्षेत्र निरीक्षण र समस्या देखिएका केही ठाउँमा नापीका लागि दुबै तर्फबाट केन्द्रमा अनुरोध गर्ने बैठकले निर्णय गरेको छ । भारतको सीतामढी जिल्लासँग महोत्तरी, सर्लाही र रौतहटको १ सय ४ किलोमिटर जोडिएको छ । यसमध्ये महोत्तरीको ३६, सर्लाहीको ५२ र रौतहटको १६ किलोमिटर सीमा जोडिएको छ । महोत्तरीका प्रजिअ यादवको अध्यक्षतामा भएको बैठकमा सर्लाही र रौतहटका प्रजिअ क्रमशः प्रदीपराज कँडेल र उद्धव थापासहित सुरक्षा अधिकारी उपस्थित हुनुहुन्थ्यो । यसअघि गत शनिबार महोत्तरीको पूर्वीभूभाग जोडिएको मधुबनी जिल्लाका अधिकारीसँग नेपालका महोत्तरी, धनुषा, सिरहा र सप्तरीका अधिकारीले संयुक्त बैठक गरिसकेका छन् । सो बैठकले पनि स्थानीय तहको निर्वाचनलाई ध्यानमा राख्दै दोहोरो आवागमन तीन दिन बन्द गर्ने निर्णय गरेको थियो । बर्दिबासस्थित छिन्नमस्ता सशस्त्र प्रहरी गण माईस्थानमा मंगलबार तीन घन्टा चलेको बैठकमा भारतीय सुरक्षा अधिकारीले निर्वाचन शान्तिपूर्ण रूपमा सम्पन्न गराउन सहयोग गर्ने प्रतिबद्धता जाहेर गरेको स्रोतले जनाएको छ ।"
धनुषामा मन्त्रीकै जमानत जफत,"जनकपुरधाम : हालै सम्पन्न प्रतिनिधिसभा र प्रदेशसभा निर्वाचनमा धनुषाबाट उम्मेदवारी दिएका विना विभागीय राज्य मन्त्री रामसिंह यादव सहित १ सय ८४ जनाको जमानत जफत भएको छ । जिल्ला निर्वाचन कार्यालय धनुषाको तथ्यांक अनुसार प्रतिनिधिसभा तर्फ ७२ र प्रदेशसभा तर्फ १ सय १२ जनाको जमानत जफत भएको हो । धनुषामा प्रतिनिधिसभा अन्तर्गत चारवटा निर्वाचन क्षेत्र मध्ये एकमा १५ जना, दुई मा १२ जना, तीन मा २६ जना र चारमा २२ जनाको जमानत जफत भएको हो । त्यस्तै प्रदेश सभा अन्तर्गत १ क मा १३, ख मा १३, क्षेत्र नम्बर २ क मा ११, ख मा १८, क्षेत्र नम्बर ३ क मा १२ र ख मा १८ जनाको जमानत जफत भएको जनाईएको छ । त्यस्तै ४ क मा १५ र ख मा १२ जनाको जमानत जफत भएको आयोगको तथ्यांकमा उल्लेख छ । यसरी जमानत जफत हुनेमा बहालवाला राज्यमन्त्रीदेखि स्वतन्त्र उम्मेदवारसम्म छन् । विना विभागीय राज्य मन्त्री रामसिंह यादवको पनि जमानत जफत भएको छ । देशभर वाम गठबन्धनको लहर भएपनि धनुषा ३ बाट प्रतिनिधि सभामा वाम गठबन्धनका उम्मेदवार यादवले २ हजार ३ सय ९२ मत मात्रै पाएका हुन् । ९७ हजार ५ सय मतदाता रहेको निर्वाचन क्षेत्रमा ६५ हजार २ सय ६९ मत खसेको थियो । यस क्षेत्रबाट राजपाका उम्मेदवार राजेन्द्र महतोले नेपाली कांग्रेसका उम्मेदवार विमलेन्द्र निधिलाई २ हजार ९ सय ३ मतले पराजित गरेका हुन् । जमानत जफत हुने उम्मेदवारमा ईडा कृष्णचन्द्र साह पनि छन् । धनुषा ४ बाट प्रतिनिधि सभामा स्वतन्त्र उम्मेदवारी दिएका साहलाई ९८ मत मात्र प्राप्त भएको थियो । सो क्षेत्रमा कुल मत ६७ हजार ४ सय १५ खसेको थियो ।"
रामेछापमा २३ उम्मेदवारले जमानत जोगाएनन्,"रामेछाप : रामेछापमा १ स्वतन्त्र सहित २३ जना उम्मेदवारको जमानत जफत भएको छ । हालै सम्पन्न प्रतिनिधिसभा तथा प्रदेशसभा निर्वाचनमा खसेको कूल सदर मतको १० प्रतिशत भन्दा कम मत प्राप्त गरेका उम्मेदवारको जमानत जफत भएको जिल्ला निर्वाचन अधिकारी कपिलप्रसाद उपाध्यायले जानकारी दिए । रामेछापमा एक प्रतिनिधिसभा सदस्यका लागि १२ र प्रदेशसभा क मा ८ र ख मा एक स्वतन्त्र सहित ९ जना गरी २९ जनाको उम्मेदवारी परेको थियो । जसमा नेकपा एमाले, नेकपा माओवादी केन्द्र र नेपाली कांग्रेस बाहेक सवै दलका उम्मेदवारको जमानत जफत भएको जिल्ला निर्वाचन कार्यालय रामेछापले जनाएको छ । जमानत जोगाउन नसक्नेमा प्रतिनिधिसभा तर्फ संघिय समाजवादी फोरम नेपालका अमृत बहादुर सुनुवार, नयाँशक्ति पार्टी नेपालका कोमलबहादुर मगर, देशभक्त जनगणतान्त्रिक मोर्चाका गणेशबहादुर खड्गी, नेवा राष्ट्रिय समाजवदी पार्टी नेपालका दिलकुमार थापा मगर रहेका छन् । त्यसैगरी नेपाल कम्युनिष्ट पार्टी (माले) का मोहन कार्की, राष्ट्रिय जनता पार्टीका रितामाया कार्की, लिवरल डेमोक्रेटिक पार्टिका विजयकुमार गोले, एकिकृत राष्ट्रिय प्रजातन्त्र पार्टी राष्ट्रवादीका समशेरबहादुर बस्नेत, नेपाल दलित पार्टीका शम्भु नेपाली, मंगोल नेपाल अग्रनाइजेशनका शान्तकुमार मगरको जमानत जफत भएको छ । रामेछाप प्रदेशसभा क का उम्मेदवार मंगोल नेपाल अग्रनाइजेशनका कमल दर्लामी मगर, जनसमाजवादी पार्टी नेपालका प्रताप तामाङ, संघिय समाजवादी फोरम नेपालका प्रेमबहादुर तामाङ, नयाँशक्ति पार्टी नेपालका मनप्रसाद सुनुवारले जमानत जोगाउन नसकेको निर्वाचन कार्यालयले जानकारी दिएको छ । त्यसै गरी ताम्सालिङ लोकतान्त्रिक पार्टीका राजकुमार तामाङ, देशभक्त जनगणतान्त्रिक मोर्चा नेपालका लांघाली मगरको जमानत जफत भएको छ । त्यस्तै प्रदेशसभा ख का स्वतन्त्र उम्मेदवार जितबहादुर दाहाल, नयाँशक्ति पार्टी नेपालका धनमान थोकर, देशभक्त जनगणतान्त्रिक मोर्चा नेपालका पदमबहादुर थापा मगर, मंगोल नेपाल अर्गनाइजेशनका भक्तबहादुर थापा मगर, जनसमाजवादी पार्टी नेपालका राजु योञ्जन, संघिय समाजवादी फोरम नेपालका रामबहादुर तामाङ र नेमकिपाका रामकृष्ण श्रेष्ठले पनि जमानत जोगाउन नसकेको जिल्ला निर्वाचन कार्यालय रामेछापले जनाएको छ ।"
सरकारको नेतृत्व ओली र प्रचण्डले आलोपालो गर्ने एमाले उपाध्यक्ष रावलको संकेत,"काठमाडौं : एमाले उपाध्यक्ष भीम रावलले अब बन्ने सरकारको नेतृत्व एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहाल प्रचण्डले आलोपालो गर्ने सहमति भएको बताए । काठमाडौंमा भएको एक साक्षात्कारमा बोल्दै उपाध्यक्ष रावलले ओलीप्रचण्ड बीचको वानटुवान भेटवार्तामा आलोपालो नेतृत्वमा सरकार चलाउन सकिनेबारे समझदारी कायम भएको संकेत गरेका हुन् । उनले भने,असोज १७ गते वाम गठबन्धन घोषणा गरेकै दिन हामीले ७ बुँदे सहमति बाहिर ल्याएका थियौं, त्यो सहमतिमा पनि नेतृत्व आलोपालो चलाउने अन्तरनिहित आसय थियो।उनले ओली र प्रचण्ड बीचको निर्णायक वार्तामा निर्वाचन आयोगले सम्पूर्ण मत परिणाम सार्वजनिक गरेपछि वाम गठबन्धनकै संयुक्त रुपमा सरकार बनाउनेबारे सहमति भएको सुनाए । नेता रावलले संयुक्त सरकार सञ्चालनकै अवस्थामा पार्टी एकता प्रक्रियालाई पनि निरन्तरता दिनेबारे आजको भेटवार्तामा छलफल भएको विश्वास दिलाए । उनले एक हप्ताभित्रै एमाले अध्यक्ष ओलीको नेतृत्वमा नयाँ सरकार गठन हुने स्पष्ट पारे । रावलले भने,अबको प्रधानमन्त्री ओली नै बन्नुहुन्छ, यो पनि भन्ने विषय हो र ? जनताले त्यही भन्छन्, जनमतले त्यही भनेको छ, पत्रपत्रिकाले त्यही भनेको छ, देश र जनताले भनिसक्यो त ? उनले एकताका पाँच चरणका प्रक्रिया पूरा भैसकेको बताए । उनले भने,अहिलेसम्म हामीले एकताबारे पाँच चरणमा छलफल गरिसकेका छौं, अब नेतृत्व र नीतिमा गहन ढंगले छलफल चलिरहेको छ। रावलले राष्ट्रपति, उपराष्ट्रपति लगायत महत्वपूर्ण पदमा सहमतिकै आधारमा जिम्मेवारी दिने जानकारी दिए । उनले थपे,यो भागबण्डा गर्ने कुरा होइन, नेताहरुलाई जिम्मेवारी दिने कुरा हो। उनले प्रधानमन्त्री शेरबहादुर देउवा नेतृत्वको काम चलाउ सरकारले गरेका निर्णय पुनरावलोकन गर्ने बताए । उनले प्रदेश सभाका प्रमुखबारे पनि त्यसको औचित्यका आधारमा पूनरावलोकन गरिने स्पष्ट पारे । उनले प्रदेशको राजधानी त प्रदेश सभाले तोक्ने हो, हामीले भन्ने कुरा हुँदैन्। रावलले सरकारले भुकम्प पीडितको लागि एक लाख थप्ने निर्णय पनि गलत ढंगले गरेको आरोप लगाए । उनले वाम गठबन्धनको मुख्य उद्देश्य भनेको मुलुक र जनताको समृद्धि भएको बताए ।"
प्रदेश ३ को मन्त्रिपरिषद : केशव स्थापित भौतिक पूर्वाधार मन्त्री,काठमाडौं : प्रदेश ३ मा तीन सदस्यीय मन्त्रिपरिषद् गठन भएको छ । मुख्यमन्त्री डोरमणी पौडेलले सोमबार एमाले नेता केशव स्थापित र माओवादी केन्द्रका नेता शालिकराम जम्मरकट्टेललाई मन्त्री बनाएका छन् । विकासवादी नेताका रुपमा परिचित एवं काठमाार्डौका पूर्व मेयर समेत रहेका स्थापितलाई भौतिक पूर्वाधार मन्त्रालयको जिम्मेदवारी दिइएको छ भने माओवादी नेता जम्मरकट्टेल आन्तरिक मामिला तथा कानुन मन्त्री भएका छन् । दुर्वै मन्त्रीलाई प्रदेश प्रमुख अनुराधा कोइरालाले पद तथा गोपनियताको सपथ गराएकी छन् ।
भुलसुधार,'राष्ट्रिय प्रजातन्त्र पार्टीले काठमाडौं२ मा वाम गठबन्धनलाई सहयोग गर्ने' भनी प्रकाशित समाचार भुलसुधारसहित हटाइएको छ। राप्रपाका सहप्रवक्ता मोहन श्रेष्ठका अनुसार त्यस्तो सहमति भएको छैन। दैवमेहेर श्रेष्ठले प्रतिनिधिसभाका लागि वाम गठबन्धनका उम्मेदवार माधवकुमार नेपाललाई मतदान गर्ने सहमति भएको बताए पनि उनी राप्रपामा कुनै पनि भूमिकामा छैनन्। समाचार सच्याइएको छ। अपडेटः २०७४ मंसिर १० गते दिउसो ४:०० बजे।
"पर्सामा ६५ प्रतिशत मतदान, शुक्रबारदेखि मतगणना","वीरगन्ज: बिहीबार भएको प्रतिनिधि र प्रदेशसभा सदस्य निर्वाचन अन्तर्गत पर्सा जिल्लामा ६५ प्रतिशत भन्दा बढि मत खसेको छ। पर्सामा दुई लाख ९९ हजार ५४ मतदाता रहेकामा ६५ देखि ७० प्रतिशतको बीचमा मत खसेको पर्साका मुख्य निर्वाचन अधिकृत नागेन्द्रलाल कर्णले जानकारी दिए। सबै मतदान अधिकृतहरुसँग सम्पर्क हुन सकिरहेको छैन', बिहीबार बेलुका अन्नपूर्ण पोष्टसँग कुरा गर्दै कर्णले भने, अहिलेसम्म प्राप्त जानकारी अनुसार ६५ देखि ७० प्रतिशतकोबीचमा मत खसेको प्रारम्भिक अनुमान छ, यकिन तथ्याङ्क आउन बाँकी छ।' पर्सामा रहेका सबै एक सय ६७ मतदान स्थलमा शान्तिपूर्ण रुपमा मतदान सम्पन्न भएको उनले बताए। मतपेटिकाहरु सदरमुकाम वीरगन्जमा रहेको मतगणनास्थल नेपाल राष्ट्रिय श्रीपुर विद्यापिठ माविमा ल्याउनका लागि ५० वटा भन्दा बढि सवारी साधनहरु परिचालन गरिएको छ। मतगणना भने शुक्रबारदेखि मात्रै सुरु हुने भएको छ ।"
शंकर पोखरेलको आरोप: जनमत गुमाएको सरकारले विवेक पनि गुमायो,"काठमाडौँ: नेकपा एमालेका नेता शंकर पोखरेलले शेरबहादुर देउवा नेतृत्वको सरकारले विवेक गुमाएको आरोप लगाएका छन् । पाँच नम्बर प्रदेशको मूख्य मन्त्रीका बलिया दावेदार नेता पोखरेलले सरकारले प्रादेशिक राजधानीको अस्थायी मुकाम तोक्ने निर्णय गरेपछि यस्तो आक्रोश पोखेका हुन् । दाङलाई पाँच नम्बर प्रदेशको राजधानी तोक्ने चर्चा चलिरहेका बेला बुधबार बसेको मन्त्रिपरिषद्को बैठकले रुपन्देहीको पक्षमा निर्णय लिएपछि दाङका बासिन्दा पोखरेलको यस्तो आक्रोश आएको हो । 'आफैँले बनाएको कार्यदलको सिफारिस विपरितका ठाउँ प्रदेशको अस्थायी राजधानी तोक्ने सरकारको निर्णय दुर्भाग्यपूर्ण छ', उनले सामाजिक सञ्जालमा लेखेका छन्, 'जनमत गुमाएको सरकारले विवेक पनि गुमाएछ ।' यद्यपि पोखरेलले प्रदेशको स्थायी राजधानीको निर्णय गर्ने अधिकार प्रदेश सभालाई रहेकाले जनप्रतिनिधिले विवेक प्रयोग गर्ने विश्वास व्यक्त गरेका छन् । 'स्थायी राजधानीबारेमा निर्णय गर्ने अधिकार प्रदेशसभालाई प्राप्त छ', उनले भनेका छन्, 'जननिर्वाचित प्रतिनिधिहरुले अवश्य नै विवेक प्रयोग गर्नेछन् ।'"
यादव र सोनल प्रदेश २ को मन्त्रीमा नियुक्त,जनकपुर : प्रदेश २ का मुख्यमन्त्री लालबाबु राउतले तीन सदस्यीय मन्त्रिपरिषद् गठनको गरेका छन्।उनले संघीय समाजवादी फोरम नेपाल र राष्ट्रिय जनता पार्टी(राजपा)बाट एकएक जना मन्त्रीलाई समेटेर तीन सदस्यीय मन्त्रिपरिषद्को गठन गरेका हुन्। फोरमका विजयकुमार यादव आर्थिक मामिला तथा योजना मन्त्रीमा नियुक्त भएका छन् भने राजपाका संसदीय दलका नेता जितेन्द्र सोनल भौतिक पूर्वाधारमन्त्री भएका छन्।
राजपाले रेणु शर्मालाई हटाएर नरमाया ढकालको नाम पठायो,"काठमाडौँ : राष्ट्रिय जनता पार्टी (राजपा)ले समानुपातिकको खस आर्य सूचीमा रेणु शर्माको नाम हटाएर नरमाया ढकालको नाम निर्वाचन आयोग पठाएको छ। आयोगले नाम सच्याएर पठाउन पत्र पठाएपछि राजपाले शर्माको हटाएर नरमायाको नाम पठाइएको राजपाका महासचिव मनिषकुमार सुमनले जानकारी दिए। राजपाले सोमबार रानी मण्डल, अमृता अग्रहरी, निर्जला राउत, रेणु शर्मा, चन्दा चौधरी र दुलारीदेवी खङ्गको नाम आयोगमा पठाएको थियो। आयोगले सोमबार प्रतिनिधिसभा सदस्य निर्वाचन ऐन, २०७४ अनुसार समावेशी समूहको प्राथमिकता क्रमलगायत आधारमा उम्मेदवार छनोट नभएकाले फागुन २ गते साँझ ५ बजेभित्र नामावली सच्याएर पेश गर्न पत्राचार गर्ने निर्णय गरेको थियो।"
"एकताको खाका तयार, ओलीप्रचण्ड सहध्यक्ष: शर्मा","विर्तामोड : एमाले र माओवादी केन्द्र बीच एमालेको खाका तयार भएको छ । सोमबार भएको एमाले अध्यक्ष केपी शर्मा ओली र माओवादी अध्यक्ष पुष्पकमल दाहालको वान टु वान वार्तामा एकताको खाका तयार भएको माओवादीका एक नेताले खुलासा गरेका छन् । माओवादी केन्द्रका नेता जर्नादन शर्माले झापाको बिर्तामोडमा सोमबार आयोजित पत्रकार सम्मेलनमा ओली र दाहाल दुवै नयाँ पार्टीको सहअध्यक्ष हुने खुलासा गरेका हुन् ।शर्माले ओली र दाहाल भएको वान टु वान वार्ता दुवैजना सहध्यक्ष भएर एकता गर्ने निष्कर्षमा दुवै पार्टी पुगेको बताए । दुई पार्टी बिचको एकता हुँदा अन्तराष्ट्रिय जगतमा पनि पहिले दुबै शिर्ष नेताको भुमिका एकै रहने गरी सह अध्यक्षको प्राक्टिस छ, आज भएको शिर्ष छलफलले पनि सोही निर्णय गरेको छ, महाधिबेसन अघि अध्यक्ष भन्ने हुँदैन सह अध्यक्ष भएर जाने हो । नेता शर्माले भने । उनले एमाले र माओवादी केन्द्रबीच औपचारिकता बाहेक पार्टी एकता भइसकेको दाबी गरे अब एकता घोषणा हुन मात्र बाँकी छ, दुवै पार्टीका नेताहरुको कार्य विभाजन भएपछि एकताको मितिनै घोषणा हुनेछ । उनले भने । उनले सरकार गठन प्रक्रियाका कारण पार्टीमा ढिलाई भएको बताए । सरकार गठनको प्रक्रिया लम्बिएको हो , दुवै दल र नेता बीच कुनै बिवाद नै छैन, उनले उनले । उनले सामाजिक संजालमा आएका एकता विरोधी कुरा अफवाह मात्र भएको बताए ।"
नयाँ सरकारसँग काम गर्न इच्छुक : अमेरिका,"काठमाडौं : अमेरिकाले नेपाल सरकारलाई चुनावको सफल आयोजनाका लागि बधाई दिएको छ । संघ र प्रदेश दुवैका चुनाव सफल र शान्तिपूर्ण रूपमा सम्पन्न भएको भन्दै उसले नेपाली जनता र सरकारको प्रशंसा गरेको हो । शान्तिपूर्ण, व्यवस्थित प्रतिनिधिसभा र प्रदेश चुनाव आयोजना भएको, र मतपरिणामसम्मका चुनौतीपूर्ण प्रक्रिया सफलतापूर्वक पार गरेको अवसरमा हामी बधाई दिन चाहन्छौं,' वक्तव्यमा भनिएको छ, यो चुनाव नेपालको लोकतान्त्रिक यात्राका लागि कोसेढुंगा हुन पुगेको छ । हामी यसपछि बन्ने निर्वाचित नयाँ सरकारसँग सहकार्य गर्नका लागि इच्छुक छौं ।' अमेरिकाले यो चुनावमार्फत संघीयता र सरकारी संस्थाहरूको सबलीकरण हुने, राजनीतिक स्थायित्व र आर्थिक समृद्धिको बाटोमा जाने विश्वास लिएको छ ।"
समाजवादको सन्देश प्रवाह गर्न अध्यक्ष दाहालको आग्रह,काठमाडौँ : नेकपा (माओवादी केन्द्र) का अध्यक्ष पुष्पकमल दाहाल प्रचण्डले मुलुकमा समाजवादको सन्देश प्रवाह गर्न युवा विद्यार्थीलाई आव्हान गरेका छन्। केन्द्र र नेकपा (एमाले) निकट विद्यार्थी संगठनको संयुक्त देउसी भैलो टोलीलाई आज आफ्नो निवास लाजिम्पाटमा शुभकामना दिँदै उनले आशन्न निर्वाचनका लागि भएको वाम तालमेल र त्यसपछि हुने पार्टी एकताले वैज्ञानिक समाजवादको गन्तव्यमा मुलुकलाई डोर्याउने भएकाले त्यस सन्देशलाई प्रवाह गर्नु आग्रह गरे । एमाले र माओवार्दीबीच असोज १७ मा तालमेल र एकताको घोषणा भएको थियो। रासस
दुवै सदनको नियमावली तयारी,"काठमाडौं : संघीय संसद सचिवालयले प्रतिनिधिसभा र राष्ट्रियसभा अधिवेशनको टुंगो नलाग्दै दुवै सदनका नियमावली तयार पारेको छ। विगतमा सांसद सम्मिलित समितिले बनाउने नियमावलीको ड्राफ्ट बनाएर दुवै बैठक सञ्चालन सहज बनाउन पहल गरिएको सचिवालयले जनाएको छ। नियमावलीहरूलाई अन्तिम रूप दिन माननीयज्यूहरूकै समिति बन्छ', संघीय संसद सचिवालयका प्रवक्ता भरतराज गौतमले भने, यसबीच सचिवालयले ड्राफ्ट तयार पारेकाले नियमावलीमा धेरै समय अल्मलिनु पर्दैन।' पहिलो संविधानसभा र दोस्रो संविधानसभामा नियमावली बनाउनै ६६ महिना लागेको थियो। अब त्यस्तो हुँदैन', प्रवक्ता गौतमले भने, सचिवालयले तयार पारेका नियमावलीमा सामान्य सुधार र परिमार्जन गरे पुग्छ।' सचिवालयले प्रतिनिधिसभामा ७ र राष्ट्रियसभामा ३ वटा विषयगत समिति प्र्रस्ताव गरेको छ। मन्त्रालय र सांसद संख्या घट्ने भएकाले समितिको संख्या पनि घटाउन प्रस्ताव गरिएको प्रवक्ता गौतमले जनाए। संविधानसभाबाट रूपान्तरित संसदमा १२ वटा विषयगत र दुई वटा विशेष समिति थिए। सचिवालयले प्रतिनिधिसभामा अर्थ तथा उद्योग, अन्तर्राष्ट्रिय सम्बन्ध तथा मानवअधिकार, कृषि तथा प्राकृतिक स्रोत, राज्य व्यवस्था, विकास तथा प्रविधि, सामाजिक न्याय र सार्वजनिक लेखा समितिको प्रस्ताव गरेको छ। सचिवालयले तयार पारेको नियमावलीको ड्राफ्टमा राष्ट्रियसभातर्फ दिगो विकास तथा वातावरण, विधायन र सुशासन तथा अनुगमन समितिको प्रस्ताव गरिएको छ। प्रतिनिधिसभाका विषयगत समितिमा बढीमा ३५ सदस्य रहनेछन् भने राष्ट्रियसभाको विधायन समितिमा २९ र अन्यमा १५ जनासम्म सदस्य रहनेछन्। संविधानको धारा २ सय ९२ अनुसार संसदीय सुनुवाइ विशेष समिति भने दुवै सदनको संयुक्त बन्नेछ। १५ सदस्यीय समितिले प्रधानन्यायाधीश, सर्वोच्च अदालतका न्यायाधीश, न्याय परिषद्का सदस्य, संवैधानिक निकायका प्रमुख वा पदाधिकारी र राजदूतको संसदीय सुनुवाइ गर्नेछ। प्रतिनिधिसभामा संविधान कार्यान्वयन, अनुगमन तथा निर्देशन विशेष समिति पनि गठन हुनेछ। ड्राफ्टअनुसार उक्त विशेष समितिले राज्यका निर्देशक सिद्धान्त, नीति र दायित्वको कार्यान्वयन भएनभएको अनुगमन र मूल्यांकन गर्ने, संघीयता कार्यान्वयन सम्बन्धमा अनुगमन र मूल्यांकन गरी आवश्यक निर्देशन दिनेछ। विशेष समिति गठनमा समानुपातिक समावेशी पद्धतिअनुसार सदस्य राख्नुपर्ने सचिवालयको प्रस्ताव छ। समितिका ५ वटा बैठकमा लगातार अनुपस्थित हुने सदस्यलाई सभापतिले सदस्यबाट हटाउन पाउने प्रस्ताव गरिएको छ। प्रतिनिधिसभाको बैठक तोकिएको समयभन्दा दुई घन्टापछि पनि चल्न सकेन भने त्यस्तो बैठक स्थगित हुने र सभामुखले अर्को बैठकको सूचना प्रकाशित गर्नुपर्ने प्रस्ताव छ। विगतमा बिहान ११ बजे बोलाइएका बैठक राति ११ बजे पनि बस्ने गरेका कारण त्यस्तो अवस्था आउन नदिन सचिवालयले यस्तो प्रस्ताव गरेको जनाएको छ। प्रतिनिधिसभामा १५ जना सदस्य रहने कार्यव्यवस्था परामर्श समितिको प्रस्ताव गरिएको छ भने राष्ट्रियसभामा ७ सदस्यीय समितिको प्रस्ताव छ।"
५६ उम्मेदवारको धरौटी जफत,"हेटौंडा : प्रतिनिधिसभा र प्रदेशसभा निर्वाचनमा प्रतिस्पर्धा गरेका मकवानपुरका ५६ जना उम्मेदवारको धरौटी जफत भएको छ। वाम र लोकतान्त्रिक गठबन्धनका उम्मेदवारबाहेक अन्य सबैको धरौटी जफत भएको मुख्य निर्वाचन अधिकृतको कार्यालयले जनाएको छ। प्रतिनिधिसभा मकवानपुर १ मा विजयी सांसद वाम गठबन्धनका कृष्ण दाहालका निकटतम प्रतिस्पर्धी लोकतान्त्रिक गठबन्धनका कमल थापा बाहेक अरु प्रतिस्पर्धीले धरौटी जोगाउन सकेनन्। अन्य १४ उम्मेदवारको धरौटी फिर्ता नहुने सहायक मुख्य निर्वाचन अधिकृत अनन्त मरासिनीले बताए। यस क्षेत्रमा सबैभन्दा थोरै मत स्वतन्त्र उम्मेदवार देवआनन्द रेग्मीले १२ मत पाएको छन्। प्रतिनिधिसभा मकवानपुर २ मा ९ जना उम्मेदवारले धरौटी जोगाउन सकेनन्। विजेता वाम गठबन्धनका विरोध खतिवडा र निकटतम प्रतिस्पर्धी लोकतान्त्रिक गठबन्धनकी महालक्ष्मी (डीना) उपाध्यायको जमानत मात्र जोगिएको छ। खतिवडाले ४६ हजार ४ सय ८१ मत प्राप्त गरी विजयी हुँदा उनका प्रतिस्पर्धीमध्ये सबैभन्दा थोरै स्वतन्त्र उम्मेदवार विकास नेपालले २२ मत पाए। मकवानपुरमा प्रदेशसभाका ४ सिटमा उम्मेदवारमध्ये ८ जनाबाहेक अन्यको धरौटी जफत भएको छ। मकवानपुरको ४ प्रदेशसभामा ४१ जनाले उम्मेदवारी दिएका थिए। तीमध्ये ३३ जनाको धरौटी जफत भएको सहायक मुख्य निर्वाचन अधिकृत मरासिनीले जानकारी दिए। प्रदेशसभा मकवानपुर १ (क) मा १२ मध्ये १० जनाको, १ (ख) मा ११ मध्ये ९ जनाको, मकवानपुर २ (क) मा १० मध्ये ८ जनाको र २ (ख) मा ८ मध्ये ६ जना उम्मेदवारको धरौटी जफत भएको उनले बताए। स्थानीय तह निर्वाचनमा भने मकवानपुरका ८ वटा गाउँपालिका, एउटा नगरपालिका र उपमहानगरपालिकाका विभिन्न पदमा उठेका ७ सय ६ उम्मेदारको धरौटी जफत भएको थियो। ५ प्रतिशत मत बदर मुख्य निर्वाचन अधिकृतको कार्यालयका अनुसार जिल्लामा प्रतिनिधि र प्रदेशसभामा खसेको मतमध्ये ४ दशमलव ९ प्रतिशत बदर भएको छ। मकवानपुरमा २ लाख ५५ हजार ६ सय ३ मतदातामध्ये १ लाख ७० हजार ८ सय ५५ मत प्रतिनिधिसभामा खसेको थियो। प्रतिनिधिसभातर्फ मकवानपुर १ मा १ लाख २४ हजार ७ सय ९९ मतदाता थिए। त्यसमध्ये ८४ हजार ६९ मत खसेको थियो। ४ हजार ३ सय ४३ मत बदर भएको छ। प्रतिनिधिसभा २ मा १ लाख ३० हजार ८ सय ४ मतदाता थिए। तीमध्ये ८६ हजार ७ सय ८६ मत खसेको थियो भने ४ हजार ४१ मत बदर भएको थियो। प्रदेशसभाका ४ सिटका लागि खसेको १ लाख ७० हजार ६ सय २५ मतमध्ये ६ हजार ४ सय २७ मत बदर भएको छ।"
मालेका २१ केन्द्रीय सदस्य एमालेमा प्रवेश,"काठमाडौँ : नेकपा (माले) केन्द्रीय कमिटीका २१ सदस्यसहित करिव एक सय नेता कार्यकर्ता बिहीबार नेकपा (एमाले) प्रवेश गरेका छन् ।नेकपा (एमाले) को केन्द्रीय कायाएलय धूम्रबाराहीमा बिहीबार आयोजित कार्यक्रममा मालेका पोलिटब्युरो सदस्य एवं निवर्तमान सांसद्हरु अइन्द्रसुन्दर नेम्वाङ र गंगा चौधरी, पोलिटब्युरो सदस्यहरु पुण्य गौतम विश्वास, वीरेन्द्र थपलिया, रूपकबहादुर देउवा, नीलमणि बराल, हिक्मत देउवा तथा केन्द्रीय सदस्यहरु तथा नेताहरु रोहित केसी, इन्द्रकुमार झा र प्रेम दाहाललगायत एमालेमा प्रवेश गरेका हुन् । यस्तै मालेका ३५ जिल्लाका पार्टी सचिव र जनसंगठनका नेता पनि प्रवेश गरेका छन् ।उनीहरूलाई एमाले अध्यक्ष केपी शर्मा ओली, स्थायी समितिका सदस्य सुवासचन्द्र नेम्वाङ र पोलिटब्युरो सदस्य विष्णु रिमाल लगायतले स्वागत गरे । अध्यक्ष ओलीले मालेका अध्यक्ष सिपी मैनालीसहित अन्य वामपन्थी दललाई समेत बाम गठबन्धनमा आबद्ध हुन आग्रह गरे । कार्यक्रममा ओलीले भने, अब फरक फरक र सानातिना पसल थाप्नु आवश्यक छै, एउटै र ठूलो पसल भए पुग्छ, पुरानो इञ्जिन बोकेर पनि कम्युनिष्ट आन्दोलन चल्दैन । एमाले र नेकपा (माओवादी केन्द्र) ले चुनावी गठनबन्धन र एकताको पहलको घोषणा गरेपछि मालेका यति धेरै संख्याका नेता पहिलो पटक एमालेमा प्रवेश गरेका हुन् । नवप्रवेशी नेता विश्वासका अनुसार मालेबाट कूल २७ जना केन्द्रीय सदस्यले एमालेमा आउने तयारीमा रहेकामा आज छुटेका छजनासहित अन्य नेता कार्यकर्ता चाँडै एमालेमा आउनेछन् । हाल मालेमा ५७ केन्द्रीय सदस्य छन् । विश्वासले मालेका महासचिव मैनालीलाई राष्ट्रवादी नेताका रुपमा सम्मान गर्दै वाम ध्रुवीकरणमा लाग्न पुनः आग्रह गरिने बताए ।रासस"
निर्वाचनलाई दलकै चुनौती,"पोखरा : प्रप्रतिनिधि र प्रदेशसभा निर्वाचनमा राजनीतिक दलका गतिविधिले चुनौती थपिएको निर्वाचन आयोगले बताएको छ । निर्वाचलाई शान्तिपूर्ण र भयरहित सम्पन्न गर्न उनले सुरक्षा निकायसँग अनुरोध गरेका छन् । आयोगका आयुक्त ईश्वरीप्रसाद पौडेलले दलहरुका गतिविधिसँग सचेत रहन सुरक्षा निकायसँग अनुरोध गरे । उनले सबैभन्दा बढी सुरक्षा चुनौती राजनीतिक दलका गतिविधिसँग रहेको बताए । शुक्रबार पोखरामा भएको प्रदेश ४ र ५ को सुरक्षा भेलामा बोल्दै आयुक्त पौडेलले राजनीतिक दलले अस्वस्थ प्रतिस्पर्धा गर्न सक्ने भएकाले सचेत रहनुपर्ने बताए । दलको मनि, मसल र मुठभेडलाई आयोगले चुनौतीको रुपमा लिएको उनले बताए । उनले सुरक्षा अवस्था बलियो छ भनेर ढुक्क नहुन पनि सुरक्षा निकायलाई निर्देशन दिए । निर्वाचनसँग सरोकार राख्ने सबै निकायको सुरक्षा हुनुपर्ने उनले बताए । गृह मन्त्रालयका सचिव मोहनकृष्ण सापकोटाले निर्वाचनमा सुरक्षाको खतरा कम भएको बताए । उनले निर्वाचन विरोधी गतिविधि सुरुमै निस्तेज पार्न मातहतका सुरक्षा निकायलाई निर्देशन पनि दिए । प्रदेशस्तरीय भेलामा नेपाल प्रहरी, सशस्त्रसहित सेनाका उच्च पदाधिकारीको सहभागीता थियो ।"
राजीनामा दिएको १० दिनमै फर्किए राजपा नेता,"वीरगन्ज : पार्टी छाडेको १० दिन नबित्दै राष्ट्रिय जनता पार्टी (राजपा) नेपालका केन्द्रीय सदस्य सीताराम गुप्ता राजपामै फर्किएका छन्। आसन्न प्रतिनिधी र प्रदेशसभा निर्वाचनको टिकट वितरणमा असन्तुष्टि जनाउँदै मनोनयन दर्ताको भोलिपल्ट कात्तिक १७ गते गुप्ताले वीरगन्जमा पत्रकार सम्मेलनमा गरी पार्टी परित्याग गरेको घोषणा गरेका थिए। राजपाका महामन्त्री जितेन्द्र सोनरले प्रदेशसभा सदस्यका लागि उम्मेदवारी दिएको क्षेत्र नम्बर ४ का क्षेत्रीय अध्यक्ष समेत रहेका गुप्ताले आइतबार वीरगन्जमै पत्रकार सम्मेलन गरेर आफूले राजीनामा फिर्ता लिएको बताए। 'टिकट वितरणका क्रममा मेरो केही असन्तुष्टि थियो, त्यसैले मैले पार्टीबाट राजीनमा दिएँ' , आइतबार वीरगन्जमा आयोजित पत्रकार सम्मेलनमा गुप्ताले भने, तर अहिले लोकतन्त्रलाई जोगाउन र मधेस आन्दोलनलाई संस्थागत गर्ने बेला आएकाले नेताहरूको आग्रहमा राजीनामा फिर्ता लिएको हुँ।' राजीनामा फिर्ता लिँदै पुनः आफू पार्टीको जिम्मेवारी र चुनावी गतिविधिमा सक्रिय रुपमा सामेल भएको पनि गुप्ताले बताए। गुप्ताको राजनीनामाले बारा ४ (ख) बाट उम्मेदवार राजपा महामन्त्री सोनर अप्ठयारोमा परेका थिए।"
माओवादीबीच एकताका लागि छलफल जारी : महासचिव वैद्य,"काठमाडौँ : नेकपा (क्रान्तिकारी माओवादी)का महासचिव मोहन वैद्यले क्रान्तिकारी कम्युनिष्ट बीचको एकता आजको ऐतिहासिक आवश्यकता भएको बताए। क्रान्तिकारी माओवादी र नेपाल कम्युनिष्ट पार्टीले २३ औँ जनयुद्ध दिवसका आवसरमा संयुक्त रुपमा मंगलबार आयोजना गरेको कार्यक्रममा महासचिव वैद्यले एकताका लागि विभिन्न पार्टीसँग छलफल चलिरहेको र त्यो सकारात्मक दिशामा अघि बढिरहेको जानकारी दिए। उनले विप्लवजी, मोहनविक्रम सिंहजी र ऋषि कट्टेलजीसँग पार्टी एकतासँगै संयुक्त रुपमा आन्दोलनका कार्यक्रम लैजाने बारेमा छलफल चलिरहेको छ। उनले माओवादी केन्द्र एमालेसँग पार्टीलाई विलय गराउन लागेको आरोप लगाउँदै त्यहाँ रहेका सच्चा क्रान्तिकारीहरुले विद्रोह गर्ने बेला आएको बताए। उनले भने , संसद्वादविरुद्ध लडेको पार्टीले संसद्वादको पक्षमा रहेको एमालेसँग एकता गर्दैछ, अब त्यहाँ रहेका इमान्दार नेता, कार्यकर्ताले सोच्ने बेला आएको छ। कार्यक्रममा नेकपाका नेता हेमन्तप्रकाश ओलीले क्रान्तिकारी कम्युनिष्टबीचको एकताका लागि नेतृत्वदायी भूमिका खेल्न महासचिव वैद्यलाई आग्रह गरे। माओवादी केन्द्रका नेता गोपाल किराँतीले अहिलेसम्म आफूले पार्टी नछोडे पनि एमालेसँग पार्टी एकता भएमा आफूले पार्टी छोड्ने निष्कर्षमा पुगेको बताए। माओवादी केन्द्र परित्याग गरेका नेता लोकेन्द्र विष्ट मगरले अहिले क्रान्तिका लागि मैदान खाली रहेको भन्दै माओवादीधारमा रहेका पार्टीबीच एकता गरी त्यो मैदानमा होमिनुपर्ने धारणा राखे । वामपन्थी नेता तथा लेखक विश्वभक्त दुलालआहुतीले विज्ञान र प्रविधिको विकासलाई जोडेर सोहीअनुरुपको नयाँ क्रान्तिको तयारी अहिलेको आवश्यकता भएकामा जोड दिए।रासस"
प्रदेश कार्यालय खोज्न दाैडधूप,"हेटौंडा : सरकारले हेटौंडालाई प्रदेश ३ को अस्थायी राजधानी तोकेपछि प्रदेश कार्यालयहरूको खोजी गर्न कर्मचारीलाई चटारो परेको छ। बिहीबार दिनभर क्षेत्रीय र स्थानीय प्रशासक प्रदेश कार्यालय र निवास खोजीमा व्यस्त रहे। हेटौंडालाई सम्भावित राजधानीका रूपमा हेरिए पनि प्रदेश संरचनाबारे खासै तयारी नगरिएकोमा बुधबार मन्त्रिपरिषद् बैठकले हेटौंडालाई अस्थायी राजधानी तोकेपछि कर्मचारीको दौडधुप बढेको हो। हामीले सामान्य खाका यसअघि नै तयार पारिसकेका थियौं, तर निर्णय नै भएर आइसकेपछि गृहकार्य बढाएका छौं', प्रमुख जिल्ला अधिकारी चक्र बूढाले भने, बिहीबार दिनभर प्रदेशस्तरीय कार्यालय राख्ने भवन र निवास खोज्नमै व्यस्त भयौं।' मुख्यमन्त्री, प्रदेश प्रमुख, सभामुख, उपसभामुखको कार्यालय र निवास तथा प्रदेशसभा हलको खोजीमा प्रशासक जुटेका हुन्। यसअघि मध्यमाञ्चल क्षेत्रीय प्रशासन कार्यालयले सरकारसँग जिल्ला समन्वय समितिको कार्यालयमा मुख्यमन्त्रीको कार्यालय, क्षेत्रीय प्रशासन कार्यालयमा प्रदेश प्रमुखको कार्यालय र कीटजन्य रोग अनुसन्धान तथा तालिम केन्द्रमा सभामुख र उपसभामुखको कार्यालय राख्न सकिने प्रस्ताव गरेको थियो। हेटौंडालाई अस्थायी राजधानी तोकिएपछि बिहीबार साँझ एमाले, कांग्रेस र राप्रपा नेपालका कार्यकर्ताले छुट्टाछुट्टै स्थानमा मैनबत्ती बालेर खुसियाली साटे। तत्काललाई प्रदेशसभा बैठक हल क्षेत्रीय शिक्षा कार्यालयको सभाहल र भौतिक पूर्वाधार निर्माण सकिएपछि वासुदेव सभागृहमा राख्न प्रस्ताव गरेको थियो। हामीले यसअघि प्रस्ताव गरेका कार्यालयको अवस्था, तत्काल गर्नुपर्ने काम र थप खोजी गर्नुपर्ने कार्यालयको सूची बनाएर काम थालेका छौं', मध्यमाञ्चल क्षेत्रीय प्र्रशासक रेश्मीराज पाण्डेले भने, अरू तयारी भइरहेकाले थप बोल्ने बेला भएको छैन।' हेटौंडाका एक दर्जन क्षेत्रीय कार्यालय र स्थानीय तहमा जाने जिल्लास्थित एक दर्जन सरकारी कार्यालयका भवन तत्कालै प्रयोग गर्न सकिने अवस्थामा रहेको भवन प्रविधि अनुसन्धान तथा तालिम केन्द्रको भनाइ छ। कार्यालयका लागि तत्कालै नयाँ पूर्वाधार निर्माण गर्नुपर्ने अवस्था छैन, भएका संरचना प्रयोग गरी अघि बढ्न सकिन्छ', केन्द्र प्रमुख सुदीप आचार्यले भने, कुनकुन कार्यालय कहाँ रहने टुंगो लागेपछि आन्तरिक संरचना निर्माणका काम गर्छौं।' हेटौंडावासीले मनाए खुसियाली धमाधम क्षेत्रीय कार्यालय अन्यत्र सर्न थालेपछि निरास बनेका हेटौंडावासी प्रदेश ३ को अस्थायी राजधानी तोकिएपछि उत्साहित भएका छन्। राजधानीको आस मार्दै गएका उनीहरू मन्त्रिपरिषद् निर्णयबाट हेटौंडालाई प्रदेशको राजधानी बनाइएपछि उत्साहित भएका हुन्। हेटौंडालाई अस्थायी राजधानी तोकिएपछि बिहीबार साँझ एमाले, कांग्रेस र राप्रपा नेपालका कार्यकर्ताले छुट्टाछुट्टै स्थानमा मैनबत्ती बालेर खुसियाली साटे। हेटौंडा प्रदेश राजधानी तोकिएकोमा हामी निकै खुसी छौं', हेटौंडाका व्यवसायी कृष्णराज कोइरालाले भने, यसलाई अब स्थायी बनाउनेतर्फ हामी सबैले दबाब दिनुपर्छ।' आधा दर्जन सडक सञ्जालले छोएको हेटौंडा भौतिक संरचना र भौगोलिक हिसाबले पनि उपयुक्त रहेको प्रदेश राजधानी जनदबाब समूहका अध्यक्ष धु्रव चौलागाईंले बताए। क्षेत्रीय सदरमुकाम रहेको हेटौंडामा पर्याप्त भौतिक संरचना रहेकाले पनि तत्कालका लागि सरकारले अस्थायी राजधानी तोकेको हो। तर अस्थायी राजधानीलाई स्थायी बनाउन भने संविधानअनुसार प्रदेशसभाको दुईतिहाई बहुमत पुर्याउनुपर्छ। अहिलेको सरकारले गरेको निर्णयमा टेकेर स्थायी राजधानी बनाउन जनप्रतिनिधिले थप भूमिका खेल्नुपर्छ', उनले भने। जस लिने होडबाजी बुधबार बसेको मन्त्रिपरिषद् बैठकबाट हेटौंडालाई प्रदेशको अस्थायी राजधानी तोकिएपछि उक्त निर्णयको जस लिन राजनीतिक दलका नेता लागिपरेका छन्। सामाजिक सञ्जाल र सञ्चारमाध्यममा कसले पहिले जस लिने भन्ने होडबाजी चलेको छ। कांग्रेस, एमाले, राप्रपा, माओवादी केन्द्रका नेता तथा कार्यकर्ता उक्त निर्णय आफ्नो पार्टीको पहलमा भएको भन्दै खुसियाली मनाइरहेका छन्। तर राप्रपा अध्यक्षसमेत रहेका उपप्रधानमन्त्री कमल थापाको अडानका कारण भक्तपुरमा प्रस्ताव गरिएको प्रदेश अस्थायी राजधानी हेटौंडालाई कायम गर्न मन्त्रिपरिषद् सहमत भएको बताइएको छ। मकवानपुरे सांसदलाई नैतिक दबाब प्रदेश राजधानी हेटौंडा नहुने मनस्थिति बनाएका नवनिर्वाचित सांसदलाई अस्थायी राजधानी तोकिएपछि स्थायी बनाउन नैतिक दबाब परेको छ। उपप्रधानमन्त्री कमल थापाको पहलमा भएको अस्थायी राजधानीलाई स्थायीमा परिणत गर्न नसके जनमत कमजोर हुने आशंकाले सांसदमा दबाब बढेको हो। कमल थापाको पहलमा हेटौंडा अस्थायी राजधानी बनेको छ, यसलाई टिकाउने चुनौती हाम्रो काँधमा आएको छ', प्रदेश सांसद इन्द्र बानियाँले भने, हेटौंडालाई नै स्थायी राजधानी बनाउन हामी लागिपरेका छौं।'"
रसुवामा दुई व्यवसायीबीच टक्कर,"रसुवा : हिमाली जिल्ला रसुवामा तापक्रम घट्ने क्रममा छ, तर चुनावी राजनीतिको पारो भने एक्कासी चढेको छ। कारण, चुनावी प्रतिस्पर्धामा छन्, दुई व्यवसायी। ०७० को संविधानसभामा विजयी निर्माण व्यवसायी जनार्दन ढकाललाई एमालेले यसपटक पनि दोहोर्याएको छ। कांग्रेसबाट उम्मेदवार बनेका मोहन आचार्य पनि निर्माण व्यवसायी नै हुन्। वाम र लोकतान्त्रिक गठबन्धनका ढकाल र आचार्यको उम्मेदवारीले निर्वाचन रोचक बन्न पुगेको छ। ढकालले सांसद् हुँदा पूरा गर्न बाँकी योजनाको निरन्तरतालाई एजेण्डा बनाएका छन् भने आचार्यले समग्र रसुवाको समृद्धिको एजेण्डालाई नै चुनावी एजेण्डा बनाएका छन्। निर्माण व्यवसायीको पृष्ठभूमि रहेका दुबै उम्मेदवारले जिल्लाको विकास आफैले मात्र गर्न सक्ने भन्दै मतदाता रिझाउन खोजिरहेका छन्। व्यापारिक र पर्यटकीय सम्भावनाले भरिपूर्ण जिल्ला ०७२ को महाभूकम्पबाट नराम्रोसँग प्रभावित भयो। अझै पनि पाँच सय घरपरिवार अस्थायी टहरोमा कष्टकर जीवन गुजारिहेका छन्। भौगोलिक विकटता र राजनीतिक नेतृत्वको उपेक्षाका कारण विकासले गति नपाउँदा रसुवाको विकासको दृष्टिकोणबाट धेरै पछाडि परेको छ। एउटा मात्र निर्वाचन क्षेत्र रहेको रसुवा नगरपालिकाविहीन जिल्ला पनि हो। यहाँ पाँच वटा गाउँपालिका गरी जम्मा ३२ हजार तीन सउ २२ मतदाता छन्। प्रायः रसुवाले टुरिष्ट उम्मेदवार' पाउने गरेको छ। स्थानीय नेतृत्व नै नपाएको जिल्लाबाट ०४८ मा राप्रपाका रामकृष्ण आचार्य विजयी भए। ०५६ मा नुवाकोट निवासी डिबी लामाले जिते। ०६४ को संविधानसभामा माओवादीका प्रेम तामाङ जित हासिल गरे। स्थानीय ६० ब रामबहादुर तामाङ्ग भन्छन् अरु बेला जिल्लामा को को नेता छन् भन्ने रसुवावासीले पत्तै हुँदैन। निर्वाचनका बेला मात्रै हामीले नेता चिन्ने हो।' नेताले यो जिल्लाका निर्वाचनका बेला टिकट लिने र राजनीति गर्ने थलोका रुपमा उपयोग गरेको स्थानीयको आरोप छ। अन्तर्राष्ट्रिय नाका केरुङको व्यवस्थित विकास, भूकम्प पीडितको पुनःस्थापना, जलविद्युत र पर्यटकीय क्षेत्रको विकास गर्ने उम्मेदवारहरुले मतदातालाई आश्वासन बाँडिरहेका छन्। दुई वटा संविधानसभा र स्थानीय तहको निर्वाचनमा प्राप्त मतका आधारमा वाम गठबन्धन बलियो छ। जिल्लाका पाँच गाउँपालिकामध्ये एमाले र कांग्रेसले दुईदुई र एउटामा नयाँ शक्तिले जिते हासिल गरेको छ। नयाँ शक्तिका अधिकाँश कार्यकर्ताहरु एमालेमा प्रवेश गरेकाले र वाम गठबन्धन भएकाले जितको निरन्तता पाउने ढकाल दाबी गरिरहेका छन्। मनी र मसल नै निर्णायक उम्मेदवारले एजेण्डाले भन्दा पनि यहाँ मनी र मसलको प्रयोग गरी मतदातालाई आआफ्नो पक्षमा पार्ने प्रवृति छ। मतदाता र स्वयं उम्मेदवार पनि त्यो कुरा सहजै स्वीकार्छन्। एमाले उम्मेदवार ढकाल मनी र मसल' को प्रयोगले निर्वाचन पेचिलो बनेको टिप्पणी गर्छन्। कांग्रेस उम्मेदवार आचार्य त व्यवसायी पृष्ठभूमिका उम्मेदवार भएकाले मतदाताको त्यस्तो अपेक्षा धेरै नै गरेको बताउँछन्। स्थानीय बासिन्दा मोहन चौलागाई भन्छन्, एजेण्डाले भन्दा पनि कति मतदाता किन्न सकिन्छ त्यो आधारमा निर्वाचनको परिणाम उसको पक्षमा जान्छ।' स्थानीय तहको निर्वाचनपछि रसुवामा ४ हजार ५६६ मतदाता थपिए। युवा मतदातालाई आफ्नो पक्षमा पार्न दुवै उम्मेदवार कम्मर कसेरै लागेका छन्। तर, उम्मेदवारप्रति युवाहरु निराश छन्। युवाको मत तान्न उम्मेदवारहरुले रोजगारी लगायतका आश्वासन बाँडिरहेको युवा शान्तबहादुर तामाङ बताउँछन्।"
माओवादी तत्काल सरकारमा नजाने,"काठमाडौः केपी ओलीले नेतृत्व गरेको सरकारमा माओवादी केन्द्र सहभागी नहुने भएको छ। माओवादी केन्द्रले ओली सरकारलाई समर्थन गर्ने तर सरकारमा नजाने निर्णय गरेको छ। बिहीबार बिहान प्रचण्ड निवास खुमलटारमा बसेको बैठकले तत्काल सरकारमा नजाने निर्णय गरेको हो। बैठकमा नेता रामबहादुर थापा बादल, कृष्णबहादुर महरा, गिरीराजमणी पोखरेल, मातृका यादवलगायतका नेताहको सहभागी रहेको थियो। गएरातिको बैठकमा लिखित सहमति गर्ने बेलामा एमाले नेता माधवकुमार नेपालले जनताको बहुदलीय जनवाद(जबज) छोड्ने नसक्ने बताइरहदाँ ओलीले जबजलाई दृढतापूर्वक कार्यान्वयन गर्ने बताएपछि माओवादी भड्किएका थिए। माओवादीले भने जबज र २१ औ शताब्दीको जनवाद दुवैलाई थाती राखेर महाधिवेशनमा जानु पर्ने प्रस्ताव राखेका थिए। एमालेले जबज छोड्न नसकिने बताएपछि माओवादी तत्काललाई सरकारमा नजाने निर्णयमा पुगेको हो। प्रधानमन्त्री ओलीले माओवादीसँग पहिलो मन्त्रिपरिषदको गठनका लागि दुईजना मन्त्री मागेका थिए। माओवादीले सरकारमा तत्काल नजाने भन्दै मन्त्रीको नाम समेत पठाएन।"
प्रदेश ४ सरकारको निर्णय : सबै गाउँमा पानी र बिजुली,"पोखरा : प्रदेश ४ को मन्त्रिपरिषद्को पहिलो बैठकले २ वर्षभित्र प्रदेशका सबै गाउँबस्तीमा पिउने पानी र बिजुली पुयाउने निर्णय गरेको छ। मुख्यमन्त्री पृथ्वीसुब्बा गुरुङ र उद्योग, पर्यटन वन तथा वातावरण मन्त्री रामशरण बस्नेतको २ सदस्यीय मन्त्रिपरिषदले शुक्रबार उज्यालो प्रदेश अभियान घोषणा गर्दै सबै गाउँवस्तीमा खानेपानी पुयाउन स्थानीय तहसँग सहकार्य गर्ने निर्णय गरेको हो। प्रदेशमा अत्याधुनिक सुविधा सम्पन्न क्यान्सर, मुटुरोग तथा मृर्गाैला उपचार केन्द्र ५ वर्षभित्र निर्माण गरिसक्ने निर्णय पनि मन्त्रिपरिषदले गरेको सरकारको प्रवक्तासमेत तोकिएका मन्त्री बस्नेतले जानकारी दिए। ५ वर्षभित्र सुविधा सम्पन्न अन्तर्राष्ट्रिय सम्मेलन केन्द्र निर्माण गर्ने र सबै स्थानीय तहको केन्द्रलाई प्रदेश राजधानीसँग स्तरीय सडक सञ्जालले जोडिने निर्णय भएको छ, मन्त्री बस्नेतले भने, प्रदेशभित्र बोलिने सबै भाषा तथा संस्कृतिको संरक्षण तथा संवद्र्धन गरिने छ । विभिन्न जाति जनजातिको पहिचान झल्कने गरी बहुसांस्कृतिग्राम स्थापना गर्नेसमेत प्रदेश ४ सरकारको अर्काे निर्णय छ। शुक्रबारै मुख्यमन्त्री गुरुङले प्रदेश प्रमुख बाबुराम कुँवरको निवासमा शपथ लिएका थिए। सभामुख नेत्रनाथ अधिकारीले पनि शपथ लिएको सोही समारोहमा प्रदेश प्रमुख कुँवरले मन्त्री बस्नेतलाई समेत शपथ खुवाए। शपथलगत्तै मुख्यमन्त्री गुरुङ र मन्त्री बस्नेतले पदभार ग्रहण गरी मन्त्रिपरिषदको पहिलो बैठक बसेका थिए। बैठकअघि सञ्चारकर्मीसँग कुरा गर्दै प्रदेश ४ का मुख्यमन्त्री पृथ्वीसुब्बा गुरुङले स्थिर र दीगो विकासका लागि आफ्नो सरकारले गम्भीर भएर कामहरु अगाडि बढाउने बताए। एमाले र माओवादीको शुक्रबार बिहान बसेको बैठकमा एमालेले ५ र माओवादीले २ मन्त्री लिने सहमति बनेको छ। तर दुवै पार्टीबाट मन्त्रीका लागि पठाउने सांसद टुंगो लगाउन नसक्दा शुक्रबारै मन्त्रिपरिषदले पूर्णता पाउन नसकेको हो। माओवादीसँगको गठबन्धनमा मुख्यमन्त्री बनेका एमाले संसदीय दलका नेता गुरुङले मन्त्रिपरिषद छिट्टै विस्तार गरिने जानकारी दिएका छन्। सुशासनमा जोड दिने र पारदर्शी सेवा दिने गरी प्रदेश सरकारले तयार पारेको वेबसाइटको शुक्रबारै मुख्यमन्त्री गुरुङले सुरुआत गरे ।"
प्रदेश ७ का मुख्यमन्त्री त्रिलोचन भट्टलाई चिन्नुहोस्,"डोटी : प्रदेश ७ का मुख्यमन्त्री त्रिलोचन भट्ट संकल्प' डोटी जिल्ला क्षेत्र नम्बर ख' बाट नेपाली कांग्रेसको तर्फबाट प्रदेशसभा सदस्य उम्मेदवार योगेन्द्रबहादुर शाहीलाई पराजीत गर्दै नेकपा माओवादीको तर्फबाट प्रदेशसभा सदस्य बनेका हुन्। बुवा प्रसाद भट्ट र आमा शारदा भट्टको कोखबाट २०२६ जेष्ठ ७ गते साबिकको भूमिराजमाण्डौं गाविसको फलेडी हालको केआईसिंह गाउँपालिका ५ भूमिराजमाण्डौंमा जन्मेका हुन्। २०५२ साल मंसिरमा श्रीमती दुर्गादेवी भट्टसँग वैवाहिक सम्बन्ध जोडेका भट्टका एक छोरा र दुई छोरी छन्। आठ कक्षासम्मको औपचारीक शिक्षा लिएका भट्ट मजदुरीको लागि १४ वर्षको उमेरमै भारत गएका थिए। उनले भारतमा बसेर चौकीदारीको काम गरेका थिए। सादा जीवनशैली रहेका भट्टका छोराछोरी भूमिराजमाण्डौंमा रहेको सामुदायिक विद्यालय देवस्थल माध्यामिक विद्यालयमा पढ्दैछन्। परिवारका साथमा मुख्यमन्त्री त्रिलोचन भट्ट । तस्बिर :खगेन्द्रबहादुर सिंह देश शान्ति प्रक्रियामा आएसँगै भट्ट जिल्लामा बसेर राजनीति गर्नुका साथै व्यवसायीक कृषिलाई निरन्तरता दिएका हुन्। कृषि व्यवसायीलाई प्राथमिकता दिनुपर्छ भन्दै गाउँमा अभियान नै चलाएका उनको जिल्लामा कृषि फर्म पनि संचालनमा छ। भट्टको राजनीतिक यात्रा २०४७ सालमा भारतको मुम्बईमा अखिल भारत नेपाली एकता समाजबाट भट्टले राजनीति यात्रा सुरु गरेका हुन्।२०४७ देखि ०५१ सालसम्म एकता समाजको टोल, नगरहुँदै महाराष्ट्रको राज्य समितिको कोषाध्यक्षको जिम्मेवारीमा रहेका थिए। नेपालमा जनयुद्ध चर्किदै गएपछि एकता समाजमाथि भारतमा प्रतिबन्ध लागेपछि नेपाली जन अधिकार सुरक्षा समितिको संयोजक समेत रहेर काम गरे। ०५१ पछि जनयुद्धको तयारीस्वरुप भारतमा आर्थिक र प्राविधिकलगायतका तयारीमा जुटे। जनयुद्धकालमा माओवादीको उच्च राजनीतिक नेतृत्वसँग रहेर युद्धका प्राविधिक काममा लागेका थिए। भट्टले नेपाल आउने प्रस्ताव पार्टीभित्र राख्दा समेत उनलाई भारतको भूगोल र भाषाको राम्रो जानकार भएका कारण भारतमै बस्न पार्टीले निर्देशन दियो। तत्कालिन पार्टीका नेता गोपाल चन्द, शारदाप्रशाद घिमिरेको पे्ररणाबाट कम्युनिष्ट राजनीतिमा लागेका भट्ट २०६१ सालमा पार्टीको महत्वपूर्ण भूमिकासहित प्रवेश गरे अनि माओवादीको युद्धको आधार क्षेत्र मानिएको चुरे क्षेत्रमा जिम्मेवारी सम्हाले। २०६२ साल जेष्ठमा भएको जिल्ला कमिटिको विस्तारित बैठकले भट्टलाई डोटी जिल्लाको सेक्रेटरीको जिम्मेवारी दिएको थियो। ०६२ देखि हालसम्म सेक्रेटरी, संयोजक, अध्यक्ष र ईञ्चार्जलगायत विभिन्न पदमा रहेर पार्टीको नेतृत्व गरिरहेका छन्। हाल नेकपा माओवादी केन्द्रका डोटी जिल्ला इन्चार्ज तथा पार्टीको पोलिटव्युरो सदस्यको जिम्मेवारी समेत सम्हाल्दै आएका भट्ट ०६४ सालमा पहिलो संविधानसभामा डोटी क्षेत्र नम्बर १ र ०७० को दोस्रो संविधान सभाको निर्वाचनमा डोटी निर्वाचन क्षेत्र नम्बर २ बाट उम्मेदवार भएका उनी दुई वटै निर्वाचनमा पराजीत भएका थिए। मुख्यमन्त्री त्रिलोचन भट्ट। ०७४ सालमा भएको प्रदेश तथा प्रतिनिधीसभा सदस्य निर्वाचनमा डोटी प्रदेश सभा ख' बाट निर्वाचित सांसद भट्ट प्रदेश ७ को मुख्यमन्त्री बनेका हुन्। उनले ७ नम्बर प्रदेशको प्रमुख पर्यटकीय सम्भावना भएको खप्तड क्षेत्र पर्यटन विकास समितिको अध्यक्षको जिम्मेवारी समेत सम्हालेका हुन्। के भने त भट्टले ? डोटी क्षेत्र नम्बर ख' बाट प्रदेशसभा सदस्यमा निर्वाचित भएपछि भट्टले डोटीको विकासका लागि आफू अहोरात्र लागिपर्ने बताएका छन्। मेरो जीवनको उर्वर समय भारतमा चौकीदारी गरेर वित्यो, उनले भने, मजस्तै चौकीदारी गर्न भारत जाने युवाको संख्या बढ्दो छ, अब यसलाई रोक्नतिर लाग्नेछौं र उनीहरुलाई कृषिमार्फत आत्मनिर्भर बन्न समेत अनुरोध गर्दछु। उनले प्रदेश नम्बर ७ को मुख्यमन्त्रीमा नियुक्त भएपश्चात प्रदेशबाट मजदुरीको लागि भारत जानेको दर घटाउँदै लैजाने समेत बताएका छन्। भारत गई मजदुर गर्नेहरुको दुःखका विषयमा मलाई राम्रोसँंग थाहा छ, भट्टले भने, भारत पलयान हुने युवाहरुलाई प्रदेशमा रोजगारीका अवसरहरु सृजना गरी विदेश पलायनबाट रोक्छौं। उनले प्रदेशको विकासका लागि सबैले हातेमालो गर्दै अगाडि बढ्नुपर्ने र कृषि, पर्यटन, जलश्रोतलगायत क्षेत्रको विकास गरे मात्र हाम्रो क्षेत्र सम्पन्न हुने बताए।"
प्रदेश ५ को मन्त्रिपरिषद : केसी र चौधरी मन्त्रीमा नियुक्त,बुटवल : प्रदेश ५ मा तीन सदस्यीय मन्त्रिपरिषद् गठन भएको छ। मुख्यमन्त्री शंकर पोखरेलले एमाले र माओवादी केन्द्रका एकएक जनालाई मन्त्रीमा नियुक्त गरेका छन्। माओवादी केन्द्रका संसदीय दलका नेता कुलप्रसाद केसी आन्तरिक मामिला तथा कानुन मन्त्री नियुक्त भएका छन्। एमालेका नेता बैजनाथ चौधरी भौतिक पूर्वाधार विकास मन्त्री भएका छन्।
राष्ट्रिय सभा उपाध्यक्षमा शशीकला दाहाल विजयी,काठमाडौं : राष्ट्रिय सभाको उपाध्यक्षमा वाम गठबन्धनकी उम्मेदवार शशीकला दाहाल विजयी भएकी छन् । आइतबार संघीय संसद भवन नयाँ बानेश्वरमा बसेको राष्ट्रिय सभा बैठकले दाहाललाई बहुमतले विजयी घोषणा गरेको हो । मतदानमा कुल ५६ मत खसेकोमा ४५ मत प्राप्त गर्दै माओवादी केन्द्रकी सांसद दाहाल उपाध्यक्षमा विजयी भएकी हुन् । दाहाल प्रदेश२ को महिला कोटाबाट राष्ट्रिय सभामा निर्वाचित भएकी हुन्। दाहालको प्रतावक दीनानाथ शर्मा थिए भने दिलकुमारी रावल थापा (पार्वती)ले समर्थन गरेकी थिइन् । उनकी प्रतिस्पर्धी नेपाली कांग्रेसकी राष्ट्रियसभा सदस्य विन्दादेवी आले (राना)ले ११ मत मात्रै प्राप्त गरिन् । आलेको प्रस्तावक बद्रीप्रसाद पाण्डे थिए भने समर्थन सरिता प्रसाईंले गरिन् । राष्ट्रिय सभाको अर्को बैठक चैत १३ गते १ बजेका लागि बोलाइएको छ । राष्ट्रिय सभामा मान्यज्यूले आदरणीय जनसमुदाय भनेपछि
नेत्रनाथ अधिकारी प्रदेश ४ को सभामुखमा निर्वाचित,पोखरा : प्रदेश ४ को सभामुखमा नेत्रनाथ अधिकारी निर्वाचित भएका छन् । बिहीबारको संसदको बैठकमा माओवादी संसदीय दलका नेता हरिबहादुर चुमानको प्रस्ताव र एमाले सांसद किरण गुरुङको समर्थनमा अधिकारी सभामुखमा निर्वाचित भएका हुन् । ज्येष्ठ सदस्य जनकलाल श्रेष्ठले सभामुखमा अधिकारीको नाम घोषणा गरेका हुन् । संसद बैठक १२ मिनेट मात्रै बसेको थियो । फागुन ४ गते मुख्यमन्त्री पृथ्वीसुब्बा गुरुङसँगै सभामुख अधिकारीको सपथ ग्रहण गरिने छ । फाग्ुन ६ गते बस्ने तेस्रो बैठकले उपसभामुख चयन गर्नेछ ।
जनयुद्धदेखि दोस्रो पटक उपराष्ट्रपतिसम्म नन्दबहादुर पुन (फोटो फिचर),"काठमाडौं : उपराष्ट्रपति नन्दबहादुर पुन पासाङ दोस्रो कार्यकालका लागि पुनः निर्विरोध निर्वाचित भएका छन् । शुक्रबार उपराष्ट्रपति पदमा पुनको मात्र उम्मेदवारी परेका कारण निर्विरोध निर्वाचित भएका हुन् । उपराष्ट्रपति पुनलाई निर्वाचन आयोगले आइतबार औपचारिक रुपमा पुनः उपराष्ट्रपतिमा निर्विरोध निर्वाचित भएको पत्र दिएको छ । उनको उम्मेदवारीको प्रस्तावकमा रेखा शर्मा, सुवास नेम्वाङ, परशुराममेघी गुरुङ, पम्फा भुसाल र भानुभक्त ढकाल थिए भने जयपुरी घर्ती, राजेन्द्र गौतम, रामनारायण बिडारी, ओनसरी घर्ती र देव गुरुङले समर्थन गरेका थिए । १० वर्षे माओवादी जनयुद्धमा सैनिक कमाण्डरको महत्वपूर्ण भूमिका निर्वाह गरेका पासाङको जीवन एउटै चलचित्र जस्तै लाग्छ । उपराष्ट्रपति पुनको जन्म २०२२ कात्तिक ७ गते राङ्सी९, रोल्पामा आमा स्वर्गीय मनसरा पुन र बुबा रामसुर पुनको कोखबाट भएको हो । पुनका दुई छोरा जितेन्द्र पुन र दीपेश पुनसमेत बाल्यकालमा बुबासँगै जनयुद्धमा होमिएका थिए । तस्बिरमा हेर्नुहोस् पासाङको फिल्मी जीवनी : सबै तस्बिर उपराष्ट्रपतिको निजी सचिवालय"
संविधान संशोधनपछि मात्र फोरम सरकारमा,काठमाडौं : संघीय समाजवादी फोरमको पदाधिकारी बैठकले संविधान संशोधनका विषयमा जारी छलफल ठोस निष्कर्षमा पुगेपछि मात्र सरकारमा जाने निर्णय गरेको छ । आइतबार बसेको फोरमको पदाधिकारी बैठकले एमाले अध्यक्ष केपी शर्मा ओली नेतृत्वको सरकारमा सहभागिताका लागि संविधान संशोधनको विषयलाई शर्तको रुपमा अघि सारेको हो । प्रधानमन्त्री ओलीले औचित्यका आधारमा मात्र संविधान संशोधन हुने अडान दोहोर्याइरहेका बेला फोरमले यस्तो निर्णय गरेको हो । बैठकले संविधान संशोधनका सवालमा जारी वार्ता निष्कर्षमा पुगे लगत्तै पार्टीले मन्त्रीको नाम सरकारलाई पठाउने बताएको छ । यस विषयमा सरकारसँग आबद्ध दलसँग थप छलफल गर्ने निर्णय आइतबारको बैठकले गरेको छ । संविधान संशोधनमा कुरा नमिल्दा शुक्रबार विस्तार भएको मन्त्रिपरिषद्मा फोरम सहभागी भएन् ।
"अब सुखी नेपाली, समृद्ध नेपाल निर्माणतर्फ: प्रधानमन्त्री ओली","काठमाडौं : प्रधानमन्त्री केपी शर्मा ओलीले अब सुखी नेपाली र समृद्ध नेपाल निर्माणमा केन्द्रित हुनु पर्ने बताएका छन् । सोमबार दोस्रो निर्वाचन दिवसको अवसरमा प्रधानमन्त्री ओलीले मौलिक तथा आधारभूत राजनीतिक तथा सामाजिक अधिकार संविधानबाट नै सुनिश्चित भएको वर्तमान परिप्रेक्ष्यमा अबको बाटो सुखी नेपाली,समृद्ध नेपाल निर्माणतर्फ केन्द्रित हुनु रहेको बताएका हुन् । उनले आन्तरिक स्रोत र साधनको अत्याधिक सदुपयोग, कृषिको आधुनिकीकरण, पर्यटन विकास, वातावरण संरक्षण, वृहत्तर विकासका पूर्वाधार निर्माण, आधुनिक उद्योगधन्दाको स्थापना र रोजगारीको प्रवर्द्धन गर्दै अघि बढ्नु पनेृ बताए ।प्रधानमन्त्री ओलीले राष्ट्रमा पहिलो पटक २०१५ साल फागुन ७ गते निर्वाचन प्रारम्भ भएको दिनलाई विशेष सम्झना गरी निर्वाचन आयोगले गत वर्षदेखि शुरु गरेको निर्वाचन दिवसको दोस्रो वर्षको अवसरमा शुभकामना दिएका छन् । निर्वाचित जनप्रतिनिधि मार्फत् शासन गर्ने र लोकतान्त्रिक पद्दतिलाई संस्थागत गर्ने जिम्मेवारी तीनै तहको निर्वाचनमा उत्साहपूर्वक सहभागी भई नेपाली जनताले पूरा गरेको प्रधानमन्त्री ओलीले बताए । उनले ऐतिहासिक निर्वाचनले लामो समयको राजनीतिक द्वन्द्व र संक्रमणको विधिवत अन्त्य गरी नेपाली जनतालाई पूर्ण सार्वभौम बनाई लोकतन्त्रलाई सुदृढ गर्न देशको भाग्य र भविष्य आफै निर्धारण गर्न मार्ग प्रशस्त गरेको बताए । उनले संविधानले संघीय लोकतान्त्रिक गणतन्त्रको स्थापना गरी सामाजिक न्यायमा आधारित समतामूलक समाजको परिकल्पना गर्दै समाजवादउन्मुख अर्थतन्त्र निर्माण गर्ने लक्ष्य लिएको बताए ।उनले राजनीतिक स्थायित्व हासिल गर्न र जनताको जीवनस्तर माथि उठाउन अब सबैले देशको द्रुततर सामाजिक र समावेशी आर्थिक रूपान्तरणमा परिचालित हुनै पर्ने बताए । प्रधानमन्त्री ओलीले भने,तब मात्रै नेपाली जनताको ठूलो बलिदान र संघर्षबाटप्राप्त लोकतन्त्रको जगेर्ना हुन सक्छ र यसले सुनिश्चित गरेको लोकतान्त्रिक गणतन्त्रको जग सुदृढ बन्दै जान्छ। नेपाली जनताले निर्वाचनमा प्रदर्शन गरेको सहभागिताले ठोस योगदान पुर्या उनुका साथै लोकतान्त्रिक प्रक्रियालाई सफल र सुदृढ वनाउन सहयोग पुगेको प्रधानमन्त्री ओलीको भनाई छ ।"
प्रदेश १ मा पाँच सदस्यीय मन्त्रिपरिषद गठन,"विराटनगर : प्रदेश १ मा ५ सदस्यीय मन्त्रीमण्डल गठन भएको छ। बिहीबार प्रदेश प्रमुख गोबिन्दबहादुर तुम्बाहाङले मुख्यमन्त्री शेरधन राईको सिफारिसमा चारजना मन्त्रीलाई पनि सपथ गराएका छन्। वीरेन्द्र सभागृहमा एक भव्य समारोहबीच मुख्यमन्त्री राई र चार मन्त्रलायका मन्त्रीले सपथ लिएका छन्। आन्तरिक मामिला तथा कानुन मन्त्री हिक्मत कार्की(एमाले), आर्थिक मामिला तथा योजना मन्त्री इन्द्रबहादुर आङ्बो(माओवादी केन्द्र) उद्योग पर्यटन वन तथा वातावरण मन्त्री जगदिश कुशियत(एमाले) र सामाजिक विकास मन्त्री जीवन घिमिरे (एमाले) नियुक्त भएका हुन। बढीमा सात मन्त्रालय रहने भनिएपनि पहिलो चरणमा सानो आकारको मन्त्रीमण्डल गठन भएको हो। मुख्यमन्त्री राईले प्रदेश १ मा सानो छरितो र परिणाममुखी काम गर्न सक्ने मन्त्रीमण्डल बनाउने यसअघि नै बताएका थिए। प्रदेश १ मा एमाले र माओवादी केन्द्रबीच केन्द्रमा भएको सहमतिअनुसार नै मन्त्रीमण्डल बनाउने तयारी गरिएको हो। दुवै पार्टीको संसदीय दलको बैठकमा समेत यस विषयमा घनीभूत छलफल भएको छ। बुधबारको बैठकमा माओवादी केन्द्रले मुख्य मन्त्रालयमा दाबी गरेपनि सरकारको नेतृत्व गर्न पार्टीले पठाएको इन्द्रबहादुर आङ्बो मन्त्री बनेका हुन। सपथग्रहणपछि बिहीबार नै मुख्यमन्त्री राईले मुख्यमन्त्री तथा मन्त्री परिषद्को कार्यालयमा गई पदभार ग्रहण गरेका छन्। क्षेत्रीय कृषि निर्देशनालयमा स्थापना गरिएको मुख्यमन्त्री कार्यालय सबैभन्दा पहिले सञ्चालनमा आएको थियो। कार्यालय सञ्चालनमा आएपनि मुख्यमन्त्रीको निवासको भने टुंगो लाग्न सकेको छैन। उपसभामुख चयन प्रदेश नम्बर १ को उपसभामुख माओवादी केन्द्रकी सांसद सरस्वती पोखरेल (शारदा) चयन भएकी छन्। बिहीबार बसेको प्रदेशसभा बैठकले उपसभामुख चयन गरेको हो। उपसभामुखमा उनको मात्रै उम्मेदवारी परेको थियो। चयन लगत्तै उपसभामुख पोखरेलले सपथग्रहण गरेकी छन्। प्रदेश सभामुख प्रदीपकुमार भण्डारीले पोखरेललाई पद तथा गोपनियताको सपथग्रहण गराएका हुन्। अर्को बैठक फागुन १४ गते बस्नेछ।"
सभामुख महरा र उत्तर कोरियाका राजदूतबीच भेटवार्ता : के कुरा भयो ?,"काठमाडौं : सभामुख कृष्णबहादुर महरासँग उत्तर कोरियाका राजदूत चोय तेइ पोकले भेटवार्ता गरेका छन्। आइतबार दिउँसो राजदूत तेइ पोकले सभामुख महरासँग भेट गरेका हुन्। भेटमा महरालाई पोकले बधाई दिएको महराको निजी सचिवालयले जानकारी दिएको छ। राजदूतसँगको भेटमा महराले प्रजातान्त्रिक कोरिया र नेपालको सम्बन्ध थप सुदृढ होस् भन्ने चाहेको बताएका छन्। पछिल्लो समय वार्ताका माध्यामबाट दक्षिण कोरियासँगको सम्बन्ध सुध्रिदै गएकोमा खुसी व्यक्त गर्दै महराले शान्तिका लागि भइरहेको प्रयास सफल हुनेमा विश्वास व्यक्त गरे। भेटमा उत्तर कोरियाका राजदूत पोकले सभामुखमा महरालाई उत्तर कोरियाको सुप्रिम एसेम्बलीका अध्यक्षको बधाई सन्देश सुनाएका छन्। महरासँगको भेटमा पोकले शान्तिका लागि उत्तरकोरियाले स्वतन्त्रता र अधिकारको ग्यारेन्टीसहित बाह्य हस्तक्षेपबीच दुई कोरियाको एकीकरण चाहेको बताए। सँगै उनले महरालाई उत्तर कोरियाको भ्रमणको निम्तो समेत दिएका छन्। जवाफमा सभामुख महराले आफू ९ वर्षअघि सञ्चारमन्त्री हुँदा प्योङयाङ पुगेको स्मरण गर्दै फेरि पनि उत्तर कोरियाको भ्रमण गर्न इच्छुक रहेको र अनुकूलता हेरेर सभामुखको कार्यकालमै प्योङयाङ पुग्ने बताएका छन्। म उत्तरकोरियाको भ्रमण गर्न इच्छुक छु, अनुकूलता हेरेर सभामुखकै कार्यकालमा भ्रमण गर्नेछु, महराले भने, त्यहाँ पुगेर किम इल सुङको घर, जंगलभित्रको म्यूजियम र उत्तरकोरियाको विकास अवलोकन गर्ने चाहना छ। त्यसैगरी आइतबार नै सभामुख महरासँग कतारका राजदूत युसूफ बिन मोहम्मद अलले भेटवार्ता गरेका छन्। राजदूत मोहम्मद अल महरालाई भेट्न सभामुखको कार्यालय सिंहदरबार पुगेका थिए। सभामुखसँगको भेटमा कतारका राजदूत युसुफ बिन मोहम्मद अलले नेपाल र कतारको सम्बन्ध राम्रो रहेको भन्दै आगामी दिनमा अझै सम्बन्ध विस्तार गरेर लैजाने बताएका छन्। भेटमा सभामुख महराले दुई देशको सम्बन्धलाई अझ प्रगाढ बनाउन संसदबीच फ्रेन्डसीप ग्रुप स्थापना गर्नेतर्फ पहल बढाउनुपर्नेमा जोड दिएका छन्। महराले कतारमा अहिले चार लाख बढी नेपाली कामदार रहेको भन्दै उनीहरुको रोजगारीको सुनिश्चिता र सुरक्षाका बारेमा चासो व्यक्त गरेका छन्।"
वाम एकता विरोधीले एम्बुस थापेको प्रचण्डको खुलासा,"बर्दिबास : माओवादी केन्द्रका अध्यक्ष पुष्पकमल दाहाल 'प्रचण्ड'ले वाम एकता भत्काउन विरोधीहरुले एम्बुस थापिरहेको बताएका छन्। महोत्तरीको हात्तीलेटमा भएको जनसभालाई सम्बोधन गर्दै अध्यक्ष दाहालले भने हामीलाई सरकार गठनको चटारो छ। एमाले र माओवादीको एकता भत्काउन दक्षिणपन्थी र षड्यन्त्रकारीहरुले भत्काउन एम्बुस थापिरहेका छन्। यसबाट वामपन्थी नेताहरु सावधान हुनुहाेस्, उनले भने, हाम्रो एकतालाई बीच बाटैमा तुहान जालझेल रचिदैंछ। यसमा कोही पनि नअल्झिनुस् । वाम एकता भत्काउन अफर आइरहेको दाहालले खुलासा गरे। हामीलाई फुटाउन कहिले माओवादीका नेतालाई धम्कीसहितको प्रलोभन आउँछ त कहिले एमाले नेतालाई,उनले भने। उनले भारत र चीन जस्तो विशाल देशसँंग सम्बन्ध प्रगाढ बनाएर लाभ लिई नेपाललाई समृद्ध बनाउने दाबी गरे । उनले भने,हामी समाजवादको पक्षमा लड्न वामपन्थी एक भएका हौं। यो हाम्रो ऐतिहासिक मिसन हो। दुई तीन नेताको बलमा देश समृद्ध नबन्ने बताउदै दाहालले सबैलाई सहयोग गर्न अपिल गरे । पार्टी एकताले आफुहरुलाई समाजवादी यात्रामा ऊर्जा मिलेको उनले बताए। स्थायी शान्ति, विकास र समृद्धिको लागि पार्टी एकताको प्रस्ताव मैले नै केपी जीलाई गरेको थिए,उनले भने,नयाँ नेपालको जिम्मेवारी वामपन्थीको हातमा आएको छ। झन्डै दुई तिहाई बहुमत हामीलाई जनताले दिएका छन्। मलाई यसमा गर्व छ । मधेश र पहाडका जनतालाई सँंगसंँगै लिएर अगाडि बढे देशको छिट्टै विकास हुने उनले विश्वास व्यक्त गरे। तराई पहाडलाई मिलाएर अघि बढ्न चाहन्छौं,१२ मिनेट सभालाई सम्बोधन गर्दै पार्टी एकता र सरकारलाई पूर्ण दिने काम बाँकी रहेको बताए। उनले मन्त्रालयको जिम्मेवारी बाँड्फाँट पछि मात्र सरकारमा जाने बताए। राजपा नेपालका केन्द्रीय सदस्य अनिल बस्नेतको नेतृत्वमा ६ सय जना राजपा परित्याग गरी माओवादीमा प्रवेश गरेका छन्।"
ओलीलाई कमल थापाको सुझाव : शपथमा देश छुटाउनु राम्रो भएन,काठमाडौं : राष्ट्रिय प्रजातन्त्र पार्टीका अध्यक्ष कमल थापाले बिहीबार प्रधानमन्त्री भएपछि केपी शर्मा ओलीले लिएको शपथमा त्रुटि रहेको भन्दै आपत्ति जनाएका छन्। उनले शुक्रबार बिहान ट्वीट गर्दै शपथ ग्रहणमा ओलीले देश शब्द उच्चारण नगरेकोमा आपत्ति जनाएका हुन्। पूर्व उपप्रधानमन्त्री समेत रहेका थापाले अमेरिकी राष्ट्रपति ओवामाले शपथ लिँदा त्रुटि गरेका कारण भोलीपल्ट पुनः शपथ लिएको उदाहरण दिँदै ओलीलाई पनि पुनः शपथ लिन सुझाव दिएका छन्। थापाले ओलीले नियतवश यस्तो नगरेको भएपनि शपथमा देश शब्द छुटाउनु राम्रो नभएको बताएका छन्।
मन्त्री भएपछि लालबाबुले भने: पहिला जस्तै बोल्ड निर्णय गर्छु,"काठमाडौं : जनसंख्या तथा वातावरण मन्त्री लालबाबु पण्डितले माओवादी केन्द्र दुई दिन भित्रै सरकारमा सहभागी हुने बताएका छन्। उनले एकदुई दिनभित्रै मन्त्रिमण्डल विस्तार हुने उल्लेख गर्दै अब हुने विस्तारमा माओवादी सहभागी हुने बताए। काठमाडौंमा भएको एक साक्षात्कारमा बोल्दै मन्त्री पण्डितले दुई दिनभित्रै मन्त्रिमण्डल विस्तार हुने पनि जिकिर गरेका छन् । उनले भने,एक दुई दिनभित्रै मन्त्रिमण्डल विस्तार हुन्छ, माओवादी पनि सरकारमा सहभागी हुन्छ। एमाले र माओवादी बीचको एकता अन्तिम चरणमा पुगेको बताउदै एमाले नेता समेत रहेका पण्डितले पार्टी एकता पनि चाँडै घोषणा हुने दाबी गरे। उनले केपी शर्मा ओली नेतृत्वको सरकारको नीति तथा कार्यक्रम विकास र समृद्धिमा केन्द्रित हुने बताए । उनले भने,हाम्रो चाहना छ, सम्पूर्ण नेपालीहरु सुखी हुनुपर्छ, खुशी हुनुपर्छ, त्यसैको लागि हामी काम गर्छौं।उनले देउवा सरकारका गलत निर्णयहरु खारेज गर्ने बताए । मन्त्री पण्डितले वातावरणलाई स्वच्छ बनाउन आफूले गम्भिर पहल लिने बताए। उनले भने,म एक दिन पद्यम कन्या क्याम्पसको कार्यक्रममा सहभागी भएको थिएँ, त्यहाँ एकजना बहिनीले कविता बाचन गरेर एकले अर्कालाई देख्नै नपाउने गरी मास्क र हेल्मेट लगाएर हिँड्नु परेको सुनाउनुभयो ? उनले उक्त कविताको सान्दर्भिकता निकै रहेको बताए। उनले वातावरणलाई मानवमैत्री बनाउनको लागि जनसंख्यालाई सन्तुलित बनाउनुपर्ने बताए। उनले भने,जनसंख्या पनि भूगोल सुहाउँदो र नियन्त्रण गर्नुपर्छ, अहिले गाउँबाट सहर बसाई सराई गर्ने लहर चलेको छ। मन्त्री पण्डितले अघिल्लोपटक मन्त्रीको जिम्मेवार सम्हाल्दा गरेजस्तै अब पनि बोल्ड निर्णय गरेर अघि बढ्ने प्रतिबद्धता जनाए । उनले भने, अघिल्लोपटक मन्त्री हुदाँ जस्तै बोल्ड निर्णय गरेर अघि बढ्छु। उनले राष्ट्रिय सम्पदा तथा प्राकृतिक स्रोतलाई नेपालको हितमा प्रयोग गर्ने प्रतिबद्धता जनाएका छन् । उनले भने,वातावरणलाई सन्तुलित र स्वच्छ बनाउनको लागि दत्तचित्त भएर काम गर्छु।"
"विप्लवको कार्यक्रममा प्रहरी हस्तक्षेप, हेमन्तप्रकाशसहितका नेता पक्राउ",बिराटनगर : नेत्रविक्रम चन्द विप्लव नेतृत्वको नेपाल कम्युनिस्ट पार्टीको एक कार्यक्रममा प्रहरीले हस्तक्षेप गरी केही नेतालाई गिरफ्तार गरेको छ। बिराटनगरमा हुन लागेको नेपाल कम्युनिस्ट पार्टीको युवा सगठन राष्ट्रिय युवा जनस्वयमसेवकको राष्ट्रिय सम्मेलनमा प्रहरीले हस्तक्षेप गरी नेताहरुलाई गिरफ्तार गरेको हो । प्रहरीले विप्लव नेकपाका स्थायी समिती स्थायी समिति हेमन्त सद्स्य प्रकाश ओली शुदर्शनसहित सातजनालाई आइतवार गिरफ्तार गरेको हो । नेकपाका स्थायी समिति सदस्य शुदर्शन र पोलिट्ब्युरो सदस्य पदमबहादुर राई बिकास सहित सातजनालाई प्रहरीले गिरफ्तार गरेको नेकपाले जनाएको छ । अहिले दिउँसो उद्द्घाटन हुने युवाको सम्मेलनका प्रमुख अतिथि बनेर सम्बोधन गर्न जाँदै गर्दा ओली बाटैबाट गिरफ्तार भएका हुन् । त्यसैगरी बिराटनगरको गुद्री बजारस्थित सम्मेलनस्थलमा प्रहरीले हस्तक्षेप गरेर कार्यक्रम पनि बिथोलिदिएको छ ।
राष्ट्रिय सभामा मान्यज्यूले आदरणीय जनसमुदाय भनेपछि,"काठमाडौं : आइतबारको राष्ट्रिय सभा बैठकमा दुई कार्यसूची थिए। पहिलो नियमावली मस्यौदा समिति सदस्यमा हेरफेर र दोस्रो उपाध्यक्ष पदको निर्वाचन। राष्ट्रिय सभाको उपाध्यक्षका लागि कांग्रेसको तर्फबाट बिन्दादेवी आले (राना) र वाम गठबन्धनको तर्फबाट माओवादी सांसद शशिकला दाहाल उम्मेदवार थिए। बिन्दादेवीलाई बद्रीप्रसाद पाण्डेले प्रस्ताव गरे भने सरिता प्रसाईंले समर्थन गरिन्। शशिकलाको प्रस्तावक दीनानाथ शर्मा थिए भने दिलकुमारी रावल थापा समर्थक बनिन्। दुवै प्रस्ताव राष्ट्रिय सभामा निर्णायार्थ प्रस्तुत भएपछि अध्यक्ष गणेशप्रसाद तिमल्सिनाले बोल्न चाहने सदस्यलाई नाम टिपाउन आग्रह गरे। अनिता देवकोटा, बलराम बास्कोटा, रामजी पासवान, कोमल वलीलगायतले नाम टिपाए। राष्ट्रियसभाको आफ्नै शैली छ। जहाँ सम्बोधन गर्दा अध्यक्ष महोदय भनेर सम्बोधन गर्नुपर्छ। यद्यपी केही सदस्यले राष्ट्रिय सभाको गरिमा भन्दा फरक ढंगले सम्बोधन गर्दा हाँसोका पात्र भएका छन्। संघीय समाजवादी फोरमका रामप्रित पासवान उपाध्यक्ष पदको निर्वाचनका एक उम्मेदवारको पक्षमा सम्बोधन गर्न पोडियममा पुगे। तर, उनले पाएको समयभित्र अन्य भाषण गरेरै बिताए। उनले संविधन संशोधनको विषयलाई महत्वका साथ प्रस्तुत गरे। संविधानले जातीय, वर्गीय समस्या र मागलाई सम्बोधन गर्न नसक्नु नेपालका अहिलेसम्मका संविधानको कमजोरी भएको तर्क गरे। उनले नेपालको संविधान २०७२ ले सम्पूर्ण नेपालीलाई प्रतिनिधित्व गर्न नसक्नेसमेत बताए। संविधानको नाममाथि नै आपत्ति जनाए। २०१९ सालमा पनि नेपालको संविधान लेखिएको सम्झना गर्दै उनले संविधानको नाम संघीयता, लोकतन्त्र जस्ता शब्द समेटिनुपर्नेमा जोड दिँदै गर्दा राष्ट्रियसभामै आदरणीय जनसमुदाय भनेर सम्बोधन गरे। राष्ट्रिय सभाको आइतबारको बैठकमा सहभागी सदस्यहरु । तस्बिर : रत्न श्रेष्ठ, रासस संविधानको नाममा संघीय लोकतान्त्रिक नेपाल हुनुपर्थ्यो। अहिले पनि संघीयता देशमा स्थायित्व हुने कि नहुने भन्ने प्रश्न जनताले गरिरहेका छन्, पासवानले सम्बोधनका क्रममा भने, आदरणीय जनसमुदाय, हामी एउटा ऐतिहासिक मोडमा उभिएका छौँ। देशमा बृहत राष्ट्रिय एकता कायम गरेर विकासको गतिलाई अगाडि बढाउनुपर्ने समय आएको छ। उनले आदरणीय जनसमुदाय भन्दै सम्बोधन गर्दा केही राष्ट्रियसभा सदस्यले मुखामुख गरे। तर,पासवानले त्यो शब्द सच्याउन चाहेनन्, लगातार सम्बोधन गरिरहे। सभाध्यक्ष तिमल्सिनाले समय सकिएको रुलिङ गर्दासम्म उनी विषयमा प्रवेश गरेकै थिएनन्। सभाध्यक्षले मान्यज्यू समय सकियो भनेपछि मात्र उनी विषयमा प्रवेश गरे। सभाध्यक्षले लाइन काटेपनि पासवानले आफ्नो पार्टीको समर्थन दीनानाथ शर्माले प्रस्ताव गरेकी उपाध्यक्ष उम्मेदवार शशिकला दाहाललाई रहेको घोषणा गरे। गल्ती गर्नु मानवीय प्रवृत्ति नै मानिन्छ। तर, राष्ट्रिय सभा जस्तो उच्च सदनमा सम्बोधन गर्दा भएको शाब्दिक गल्तीलाई नसच्याउनुले मान्यज्यूको गरिमालाई कसरी मूल्यांकन गर्ने ? राष्ट्रिय सभा उपाध्यक्षमा शशीकला दाहाल विजयी"
उपसभामुखमा कांग्रेसको पनि उम्मेदवारी,"बुटवल : प्रदेश ५ को उपसभामुखमा दुई जनाको मनोनयन दर्ता भएको छ। कमैया महिलाको अधिकारका लागि करिब दुई दशकदेखि अगुवाइ गर्दै आएकी बर्दियाकी एमाले सांसद कृस्नी थारू र दलित आन्दोलनमा सक्रिय कपिलवस्तुकी कांग्रेस सांसद रिना नेपाल विश्वकर्माले उम्मेदवारी दर्ता गराएका हुन्। एमालेकी थारूलाई माओवादी केन्द्रको समर्थन छ भने विश्वकर्मा कांग्रेसका तर्फबाट उम्मेदवार बनेकी हुन्। यसअघि सभामुखमा उम्मेदवारी नदिएको कांग्रेसले उपसभामुखमा उम्मेदवारी दिएको हो। प्रदेश ५ मा एमाले र माओवादीको स्पष्ट बहुमत रहेकाले थारू उपसभामुख बन्ने करिब निश्चित छ। उपसभामुख चयनका लागि आइतबार दिउँसो १ बजे संसद् बैठक बस्दै छ। वाम गठबन्धनको भागबन्डामा सभामुख माओवादीले पाएपछि एमालेले उपसभामुख पाएको हो। थारूले शनिबार बिहान १० बजे नै संसद् सचिवालयमा उम्मेदवारी दर्ता गरेकी हुन्। एमाले प्रमुख सचेतक भूमीश्वर ढकालको प्रस्ताव र माओवादी केन्द्रका प्रमुख सचेतक दधिराम शर्मा न्यौपाने समर्थक राखेर थारूले उम्मेदवारी दिएकी हुन्। एमालेकी थारूलाई माओवादी केन्द्रको समर्थन छ भने विश्वकर्मा कांग्रेसका तर्फबाट उम्मेदवार बनेकी हुन्। कांग्रेसकी विश्वकर्माको प्रस्तावकमा सुरेन्द्र हमाल र समर्थकमा रमा अर्याल छन्। कांग्रेसको संसदीय दलको बैठकले शुक्रबार बिहान मात्रै उम्मेदवारी दिने निर्णय गरेको हो। कांग्रेसले दलको नेता छान्न निर्वाचन समिति निर्माण गरेको छ। एमालेद्वारा ह्विप जारी एमाले प्रदेशसभा५ को संसदीय दलको कार्यालयले गठबन्धनबाट निर्वाचित सांसदलाई आइतबार बस्ने प्रदेशसभा बैठकमा अनिवार्य उपस्थित हुन ह्विप जारी गरेको छ। संसदीय दलका प्रमुख सचेतक ढकालले शनिबार प्रेस विज्ञप्ति जारी गरी सांसदलाई अनिवार्य उपस्थित हुन ह्विप जारी गरेका हुन्। उपसभामुख चयनजस्तो महत्वपूर्ण कार्यसूची रहेको र मत विभाजनसमेत हुन सक्ने अवस्था भएकाले सांसदलाई तोकिएको समयमै अनिवार्य उपस्थितिका लागि सूचित गरिन्छ, विज्ञप्तिमा उल्लेख छ। ८७ सांसद रहेको संसदमा वाम गठबन्धनसँग ६१ र कांग्रेससँग १९ सांसद छन्। संविधानको धारा १८२ को उपधारा १ बमोजिम आइतबार उपसभामुख चयन हुन लागेको हो।"
एमाले प्रदेश २ को संसदीय दलको नेतामा मण्डल,जनकपुर : एमाले प्रदेश २ को संसदीय दलको नेतामा सत्यनारायण मण्डल निर्वाचित भएका छन्। बिहीबार संंसदीय दलको नेताका लागि भएको निर्वाचनमा मण्डलले चार मतको अन्तरले शत्रुधन महतोलाई पराजित गरेका छन्। सर्वसम्मतको प्रयास असफल भएपछि मण्डल र महतो निर्वाचनमा होमिएका थिए। एमाले स्थायी समिति सदस्य समेत रहेका मण्डलले १२ मत प्राप्त गरेका छन् भने वैकल्पिक पोलिटब्यूरो सदस्य महतोले ८ मत पाएका छन्। एक मत बदर भएको छ। मण्डल अध्यक्ष केपी शर्मा ओली पक्षधर हुन् भने महतो माधव नेपाल पक्षधर हुन्। मण्डल सप्तरी क्षेत्र नम्बर १ क र महतो घनुषा क्षेत्र नम््रबर ४ख बाट प्रदेश सभा सदस्यमा निर्वाचित भएका छन्। प्रदेश २ मा एमालेले प्रत्यक्षमा १४ र समानुपतिकमा ७ गरी २१ सिट जितेको छ।एमालेको संसदीय दलको नेता प्रदेश २ को विपक्षी दलको नेता समेत हुनेछन्।
राजेन्द्र महतोले नरमायालाई सांसद बनाएपछि राजपामा खैलाबैला,"काठमाडौं : राष्ट्रिय जनता पार्टी (राजपा) ले नरमाया ढकाललाई समानुपातिकबाट प्रतिनिधि सभा सदस्य बनाएपछि उनको चर्चाले सामाजिक सञ्जाल भरिएको छ । ढकाललाई सांसद बनाएपछि राजपामा पनि खैलाबैला मच्चिएको छ । खसआर्य सूचीबाट नरमाया सांसद बन्न सफल भएकी हुन् । राजपाको नेतृत्वले समेत उनलाई सांसद बनाउन चाहेको थिएन । पहिलो पटक खसआर्यको सूचीबाट रेणु शर्माको नाम राजपाले निर्वाचन आयोगमा पठाएको थियो । निर्वाचन आयोगले नाम सच्याएर पठाउन पत्र पठाएपछि नरमायाको नाम पठाउन राजपा बाध्य भएको हो । राजेन्द्र महतोले चिन्छन् ! नरमाया सांसद बनेपछि राजपाका नेताहरु नै उनलाई नचिनेको अभिव्यक्ति दिइरहेका छन् । सामान्य कार्यकर्ता मात्रै नभएर अध्यक्षमण्डलका सदस्यहरु नै नरमायालाई नचिनेको बताइरहेका छन् । राजपा अध्यक्षमण्डलका सदस्य राजेन्द्र महतोले मात्रै नरमायालाई चिन्ने गरेको राजपाका एक नेताले बताए । महतोको जोडबलमा नै उनलाई समानुपातिक सूचीमा राखिएको उनले बताए । खसआर्यको सूचीमा एक नम्बरमा नरमायाको नाम भएकाले उनी सांसद बनिन । नरमायाले सांसद बन्न २ करोड दिएका कुरा समेत सामाजिक सञ्जालमा आइरहेका छन् । मधेस आन्दोलनमा सहभागी नभएको व्यक्तिलाई पैसा बलमा आरोप लगाएका छ्न । राजपा जुनसुकै नेतालाई नरमाया ढकालबारेमा सोध्दा महतो वा अनिल महासेठलाई सोध्नु भन्ने प्रतिक्रिया दिने गरेका छन् । दोस्रो संविधान सभाको निर्वाचनदेखि सदभावना पार्टीमा आवद्धता रहँदै आएको उनलाई नजिकबाट चिन्नेहरु बताउँछन् । कहाँकी हुन् नरमाया ? गैरसरकारी संस्थामा आबद्ध नरमाया काठमाडौंमा बसेर सदभावनाको पार्टी राजनीतिमा सक्रिय रहेको उनीहरुको भनाई रहेको छ । ढकालले नागरिकता स्याङ्जाबाट लिएकी हुन् । उनको विवाह चितवनमा भएको छ । अहिले काठमाडौँको बत्तिसपुलतीमा उनको स्थायी बसोबास छ । नागरिकता स्याङ्जाको भएका कारण मधेसमा उनको आलोचना भएको हो । उनले विगतमा मधेस आन्दोलनमा कुनै योगदान नदिएका कारण पनि आलोचना भएको हो । सामाजिक सञ्जालमा राखेको फोटोमा उनी कुनै कलाकार वा मोडलिङ क्षेत्रकी कलाकार जस्ती देखिन्छिन् । नरमाया पक्षका एक नेताले ६ वटा दल मिलेर बनेको राजपाको ८१५ सदस्यीय केन्द्रीय कमिटीमा सबैको एक अर्काका चिनजान नरहेको बताए । '६ वटा दलका मिलेर राजपा बनेको छ , यहाँ ८१५ जना बीच कहाँ एक अर्कामा चिनजान छ ?उनले भने । उनले खसआर्यबाट नै सांसद बनाउनु पर्ने संवैधानिक व्यवस्थाका कारण नरमाया सांसद बनेको बताए । २ करोड हल्ला मात्रै नरमायाका आफन्तले उनले पार्टीलाई २ करोड दिन सक्ने हैसियत नभएको बताउँछन् । उहाँ सामान्य परिवारको व्यक्ति हो , उहाँको पैसा दिएर सांसद बन्ने हैसियत नै छैन, उनका एक आफन्तले भने । ती आफन्तका अनुसार मधेसमा एकले अर्कोको खुट्टा तान्ने प्रवृतिका कारण ढकालको आलोचना भएको हो । तत्कालीन सदभावना एवम् हालको राजपाका महामन्त्री मनिष सुमनले पनि आफुले नरमायालाई नचिनेको बताए । उनले छोटो प्रतिक्रिया दिँदै भने, म चिन्दिनँ, मैले तस्बिर समेत देखेको छैन।"
कांग्रेस प्रदेश १ को संसदीय दलको नेतामा कोइराला,विराटनगर : कांग्रेस प्रदेश १ को संसदीय दलको नेतामा राजीव कोइराला निर्वाचित भएका छन्। सुनसरी क्षेत्र नम्बर २ ख बाट प्रदेश सभामा निर्वाचित भएका कोइराला निर्विरोध निर्वाचित भएका हुन् । सांसद केदार कार्की र शेखरचन्द्र थापाले अन्तिममा फिर्ता लिएपछि कोइराला निर्विरोध भएका छन्। कांग्रेस संसदीय दलको नेता कोइराला विपक्षी दलको नेता समेत बनेका छन्। कोइराला कांग्रेस सुनसरीका सभापति समेत हुन् ।प्रदेश १ को कुल ९३ सिट मध्ये कांग्रेसले समानुपातिकबाट १३ र प्रत्यक्षबाट ८ जना गरी २१ सिट जितेको छ ।
एघार वर्षमा माओवादीकै ९५ मन्त्री,"काठमाडौं : ०६२६३ को जनआन्दोलनयता माओवादी केन्द्रका मात्रै ९५ जनाले मन्त्री बन्ने अवसर पाएका छन् । ०४६ सालयता सरकारमा हालिमुहाली गरेका कांग्रेसएमालेभन्दा ११ वर्षको अवधिमा बढी मन्त्री उत्पादन गर्ने पार्टी माओवादी बनेको छ । दोस्रो जनआन्दोलनपछि कांग्रेसका तत्कालीन सभापति गिरिजाप्रसाद कोइराला नेतृत्वको सरकारमा माओवादी पहिलोपटक सरकारमा सहभागी भएको हो । त्यसयताको ११ वर्षमा ११ वटै सरकार बनेको छ भने ८ वटामा माओवादी सहभागी छ । ०६६ मा बनेको माधवकुमार नेपालको सरकार, ०६९ मा बनेको खिलराज रेग्मीको चुनावी सरकार र ०७० मा दोस्रो संविधानसभापछि बनेको सुशील कोइराला नेतृत्वको सरकारबाहेक सबैमा माओवादी सहभागी छ । यसबीचमा तीनपटक माओवादी आफँैले सरकारको नेतृत्वसमेत गरेको छ । पार्टी अध्यक्ष पुष्पकमल दाहालले दुईपटक र डा बाबुराम भट्टराईले एकपटक सरकारको नेतृत्व नै गरेका थिए । यो अवधिमा कुनै नेता यस्ता भाग्यमानी पनि बनेका छन् कि एकै जनाले ५५ पटकसम्म मन्त्री बन्ने अवसर पाएका छन् । कृष्णबहादुर महरा र गिरिराजमणि पोखरेल सबैभन्दा बढी मन्त्री बन्ने माओवादी नेता हुन् । अन्य धेरैजसो नेताले पनि सरकारमा दोहोरिने, तेहोरिने अवसर पाएका छन् । रोल्पारुकुमका मात्रै ४३ जना ! राज्यसत्तामा उत्पीडित वर्ग, क्षेत्र र लिंगको पहुँच नभएको जिकिर गर्दै १० वर्षसम्म हिंसात्मक विद्रोहमा सामेल भएको माओवादीले ११ वर्षको बीचमा रोल्पारुकुम दुई जिल्लाका मात्रै ४३ जनालाई मन्त्री बनाएको छ । त्यसो त राज्यको महत्वपूर्ण पद उपराष्ट्रपति, प्रतिनिधिसभा सभामुखलगायतमा पनि ०७२ यता रोल्पाली माओवादी नेताले नै जिम्मेवारी सम्हाल्न पाएका छन् । अबको पाँच वर्ष उनीहरूले नै त्यो अवसर पाउँदै छन् । ०६३ यता माओवादीबाट ९५ जना मन्त्री बनेका छन् भने रोल्पारुकुम दुई जिल्लाका मात्रै ४३ जनाले अवसर पाएका छन् । अहिले एमालेमाओवादी वाम गठबन्धन सरकारमा समेत रोल्पाका तीन नेताले मन्त्री, सभामुखदेखि उपराष्ट्रपतिसम्मको अवसर पाएका छन् । शनिबार मात्रै उपराष्ट्रपतिमा रोल्पाकै नन्दबहादुर पुनले दोहोरिने अवसर पाएका छन् । उनी उपराष्ट्रपतिमा निर्विरोध भएका छन् । यद्यपि, उनको विजयलाई निर्वाचन आयोगले घोषणा मात्र गर्न बाँकी छ । सभामुखमा पनि रोल्पाकै कृष्णबहादुर महरा गत साता निर्विरोध निर्वाचित भएका छन् भने शुक्रबार मात्रै ऊर्जा तथा जलस्रोत र सिँचाइमन्त्रीका रूपमा वर्षमान पुनले जिम्मेवारी सम्हालेका छन् । माओवादीको हिंसात्मक विद्रोहकै अवधिदेखि रोल्पाले कुनै स्थानमा अवसर पाउँदा रुकुमले किन नपाउने भन्ने बहस माओवादीमा हुने गथ्र्यो, त्यो अहिले पनि चलिरहेकै छ । दुई जिल्लाको आन्तरिक प्रतिस्पर्धा चल्दा माओवादीले रोल्पारुकुम दुवै जिल्लालाई उत्तिकै प्राथमिकताका आधारमा सरकारदेखि पार्टी सत्तामै पनि स्थान दिँदै आएको थियो । यो ११ वर्षको अवधिमा रोल्पाले २५ र रुकुमले १८ पटक गरी दुई जिल्लाले मात्रै कुल ४३ पटक मन्त्री सम्हाल्ने अवसर पाएका छन् । रोल्पाबाट कृष्णबहादुर महरा, वर्षमान पुन, ओनसरी घर्ती, जयपुरी घर्तीलगायतले मन्त्रीको अवसर पाएका छन् । त्यस्तै, रुकुमबाट जनार्दन शर्मा, लोकेन्द्र विष्ट मगर, गणेशमान पुन, कमला रोकालगायतले अवसर पाएका थिए । पछिल्लो मन्त्रिमण्डलमा पनि रोल्पाले अवसर पाइरहँदा रुकुमले पनि अवसर पाउनुपर्ने आवाज चर्काे रुपमै उठेको थियो । ऊर्जा मन्त्रालयमा रोल्पारुकुमकै नेताहरू (पुन र शर्मा) ले दाबी गरेपछि अध्यक्ष दाहालले पुनलाई छानेका थिए । त्यसपछि भने शर्माले आफू परिणाममुखी काम गर्न सरकारमा जान खोजेको भन्दै सरकारमै सहभागी भएनन् । माओवादीमा रोल्पारुकुमको द्वन्द्व नयाँ भने होइन, यस्तो द्वन्द्व जनयुद्धकाल देखि नै देखिँदै आएको थियो । अहिले रोल्पाका नेतालाई मात्र अवसर दिइएको भन्दै रुकुमका नेताले असन्तुष्टि देखाइरहेका छन् । आठमा तीन मात्रै नयाँ ओली नेतृत्वको अहिलेको सरकारमा माओवादीका सात मन्त्री र एक राज्यमन्त्रीसहित आठ जनाले सहभागिता जनाएका छन् । त्यसमध्ये दुई मन्त्री र एक राज्यमन्त्रीले मात्र पहिलोपटक सरकारमा सहभागिता जनाएका हुन् । अन्य पाँच जना कोही दोहोरिने र कोहीले पटकपटक मन्त्रीको जिम्मेवारी सम्हालिसकेकाले नै अवसर पाएका छन् । शिक्षामन्त्री गिरिराजमणि पोखरेल पाँचौंपटक अहिले मन्त्रीका रूपमा सरकारमा पुगेका छन् । ऊर्जामन्त्री वर्षमान पुन र वनमन्त्री शक्ति बस्नेत तेस्रोपटक र गृहमन्त्री रामबहादुर थापा र उद्योग वाणिज्य तथा आपूर्तिमन्त्री मात्रिका यादव दोहोर्याएर सरकारमा पुगेका छन् । कृषिमन्त्री चक्रपाणि खनाल, खानेपानीमन्त्री बीना मगर र कृषि राज्यमन्त्री रामकुमारी चौधरी पहिलो पटक सरकारमा सहभागी भएका हुन् ।"
"आगलागीका घटना बढ्दै, दमकल किन्न चसो दिँदैन स्थानीय सरकार","परासी : पश्चिम नवलपरासीको रामग्राम नगरपालिकास्थित जमुवाडमा रहेको प्लाइउड उद्योगमा आगलागी भएपछि प्रमुख जिल्ला अधिकारी उदयबहादुर रानामगरले नियन्त्रण गर्न विभिन्न स्थानीय तहमा फोन गरी दमकलको खोजी गरे। रामग्राम नगरपालिकामा रहेको एउटा दमकलले नियन्त्रण गर्न नसकेपछि प्रजिअ रानाले जिल्लाका अन्य स्थानीय तहमा दमकलबारे सोधपुछ गरे पनि कहीं नभएको जवाफ पाए। जनशक्तिसहित आगो नियन्त्रणका लागि उनले मातहतका सबै सुरक्षा निकायलाई तत्काल परिचालन गरे। थप दमकल रूपन्देही जिल्लाबाट मगाए। सुरक्षाकर्मी र उद्योगका कर्मचारीसहित बुटवल उपमहानगरपालिकाबाट आएको दमकलले इभर ग्रिन बम्बु इन्डस्ट्रिजमा लागेको आगो नियन्त्रणमा लिएकाले ठूलो क्षति हुन पाएन। उद्योगमा दाउराबाट केमिकल तताइरहेका बेला नजिकै रहेको विद्युत् ट्रान्समिटरमा आगोले टिपेपछि विद्युत् सर्ट भई उद्योगमा आगलागी भएको थियो। आगलागीका घटना हिजोआज बढेको छ। तराईमा चैतवैशाखमा हावाहुरीसहित आगलागीका घटना बढी हुने गरेको हो। यस वर्ष पनि चैत लाग्नै लाग्दा आगलागीका घटना बढ्न थालेको छ तर दमकल नहुँदा नियन्त्रणमा समस्या छ। गत आइतबार पनि पाल्हीनन्दन गाउँपालिका १ सुनरी गाउँका दुई स्थानीयको घरमा आगलागी भएको थियो। किरा धपाउन राखेको आगो मध्यरातमा सल्किँदा आगलागी भएको थियो। तत्काल दमकल मगाउन सम्भव नभएपछि स्थानीयले आगो नियन्त्रणमा लिएका थिए। तीन नगरपालिका र चार गाउँपालिका रहेको पश्चिम जिल्लामा रामग्राम नगरपालिकाबाहेक कुनै पनि स्थानीय तहमा दमकल छैन। कर्मचारीको तलब र इन्धनमा बढी खर्च हुने भएकाले दमकल राख्न नसकिएको स्थानीय तहले जनाएका छन्। दमकल खरिद गर्न कम्तीमा ५० देखि ६० लाख बढी लाग्ने र सञ्चालन खर्च बढी हुने भएकाले धेरै स्थानीय तहले दमकल व्यवस्था गर्न नसकेको रामग्राम नगरपालिकाका प्रमुख नरेन्द्रकुमार गुप्ताले बताए। दुईवटा दमकल रहेको नगरपालिकामा अर्को दमकल छ। तर चार वर्षअघि बिग्रिएको अवस्थामा पुगेको दमकल जीर्ण अवस्थामा रहेकाले मर्मतको सम्भावना नरहेको गुप्ताले बताए। हात्ती पाल्नुभन्दा बढी गाह्रो दमकल राख्नु रहेछ। एउटा दमकलको समेत खर्च धान्न मुस्किल भएको अवस्थामा अर्को राख्नका लागि नगरपालिकाले सोच बनाएको छैन, उनले भने। सुनवल नगरपालिकाका प्रमुख भीमबहादुर थापाले दमकलको आवश्यकता महसुस गरिएकाले नगरपालिकाले त्यसतर्फ सोच बनाएको बताए। नगरपालिकामा तत्काल बजेट अभाव रहेकाले दमकलमा सहयोग गर्न केही दातृ निकायसँग अनुरोध गर्ने उनले बताए। सहयोगी दाताहरू नभए अर्को वर्षसम्म नगरपालिकाले दमकल सञ्चालनमा ल्याउने थापाको भनाइ छ। सेवाको भावनामा सञ्चालन हुने दमकललाई सञ्चालन गर्न खर्च बढी लाग्ने भएकाले पनि त्यसको व्यवस्था गर्न स्थानीय तह हिच्किचाउने प्रजिअ रानामगरले बताए। उनले तराई क्षेत्रमा हावाहुरीको समयमा आगलागीका घटना बढी हुने भएकाले स्थानीय तहले संयुक्तरूपमा दमकलको व्यवस्था गर्न सके आगलागीबाट हुने क्षतिमा धेरै कमी हुने बताए। दमकल खरिदका लागि भन्सार छुट रहेको उनले बताए। यस क्षेत्रमा आगलागी हुनुमा विद्युत् सर्ट, चुलो ननिभाउनु, मच्छर र किरा धपाउन तथा खाना बनाउन घर बाहिर आगो बाल्दा बढी आगलागी भएको पाइएको छ। दक्षिण क्षेत्रमा सबैभन्दा आगलागीका घटना हुने भएकाले गाउँपालिकाहरूले संयुक्त लगानीमा दमकल ल्याउने सोच बनाएको प्रतापपुर गाउँपालिकाका अध्यक्ष राजकुमार शर्माले बताए। आगलागी हुनेबित्तिकै परासी र रूपन्देहीबाट दमकल मगाउँदा समय लाग्ने भएकाले सरावल र आफ्नो गाउँपालिकाले दमकल खरिद गर्न छलफल गरिरहेको शर्माले बताए। जिल्ला प्रहरी कार्यालयको तथ्यांकअनुसार गत वर्ष करिब ६० भन्दा बढी आगलागीका घटना भएका छन्, जसमा कच्ची घर र गोठमा बढी र केही गहुँबालीमा छन्।"
वामे सर्दै स्थानीय तह,"विराटनगर ब्युरो : आवश्यक नियम तथा कानुन बनाउन नसकेर स्थानीय तह अझै अन्योलमा छन्। स्थानीय सरकारको हैसियत पाएको स्थानीय तहका जनप्रतिनिधिले जनताको अपेक्षाअनुरूप काम गर्न सकिरहेका छैनन्। यस अवधिमा प्रधानमन्त्री केपी ओलीको गृहनगर दमक नगरपालिका स्थानीय राजपत्र प्रकाशन गर्नेमा पहिलो भने बनेको छ। दमकका मेयर रोमनाथ ओलीले अझै आवश्यक कानुन र नियम बनाउन बाँकी नै रहेको बताए। संविधानले स्थानीय तहलाई दिएको अधिकार प्रयोग गरी हामीले राजपत्र जारी गरेका हौं, मेयर ओलीले भने, हाम्रो कामको सर्वत्र प्रशंसा भएको छ। स्थानीय चुनावपछि आठ महिना अवधिमा जनताले प्रत्यक्ष महसुस हुने खालका काम अघि बढाइएको उनको दाबी छ। संविधानको अनुसूची ८ र ९ मा उल्लेख भएबमोजिमका विषयमा स्थानीय तहबाट निर्माण हुने कानुन, नियम, निर्देशिका, कार्यविधिलगायत राजपत्रबाट प्रकाशन गर्नुपर्ने व्यवस्थाअनुसार दमकले स्थानीय राजपत्र प्रकाशन गरेको हो। नगर कार्यपालिकाको पुस २८ को बैठकले स्थानीय राजपत्र प्रकाशन कार्यविधि २०७४ पारित गरेको थियो। नगरपालिकाबाट पारित ६ वटा कार्यविधि, नियमावली तथा निर्देशिका पनि जारी गरिएको छ। राजपत्रमा स्थानीय राजपत्र प्रकाशन कार्यविधि २०७४, नगरसभा सञ्चालन कार्यविधि २०७४, भूमि व्यवस्थापन नियमावली २०७४, दमक विपद व्यवस्थापन कोष निर्देशिका २०७४, नगर कार्यपालिका (कार्यसम्पादन) नियमावली २०७४ र नगर कार्यपालिका (कार्यविभाजन) नियमावली २०७४ प्रकाशित छन्। संविधानको अनुसूची ८ मार्फत स्थानीय तहलाई २२ वटा अधिकार प्रदान गरिएको छ। संविधानअनुसार स्थानीय तहले नगर प्रहरी, घरजग्गा धनीपुर्जा वितरण, जलाधार, वन्यजन्तु, खानी तथा खनिज पदार्थको संरक्षण, भाषा, संस्कृति र ललितकलाको संरक्षण र विकास, सहकारी संस्था, एफएम सञ्चालन, आधारभूत र माध्यमिक शिक्षा, स्थानीय सडक, ग्रामीण सडक, कृषि सडक, सिँचाइलगायत काम गर्न पाउने उल्लेख छ। सबैभन्दा मुख्य कुरा स्थानीय तह चलाउन नीतिनियम आवश्यक पर्छ। त्यो हामीले लगभग सबै पूरा गरेका छौं, उनले भने, यसले गर्दा काम गर्न सहज भएको छ। राजपत्रमा जारी भएका नियम तथा कानुन पछि स्वतः लागू हुने उल्लेख गर्दै उनले अब सबै काम प्रभावकारी ढंगले अघि बढ्ने दाबी गरे। स्थानीय सरकार सञ्चालनका लागि आवश्यक ५०६० वटा ऐनको मस्यौदा अन्तिम चरणमा पुगेको उनले सुनाए। दमकले विकास पूर्वाधार निर्माणलाई पनि द्रूत गतिमा अघि बढाएको छ। दमक औद्योगिक पार्क, बुद्धमूर्ति निर्माण, सभाहल, भ्युटावर तथा सडक सञ्जाल विस्तारको कामसमेत अघि बढाइएको छ। घरनक्सा नम्बरिङ गर्ने, स्थानीय तहले दिने सेवासुविधालाई डिजिटल प्रविधिमा लैजाने, भूमि व्यवस्थापन पनि सुरु भएको छ। न्यायिक समितिले न्यायसम्पादनलाई तीव्रता दिएको उपमेयर गीता अधिकारीले बताइन्। भनिन्, न्यायसम्पादनमा स्थानीय तहले प्राप्त अधिकारलाई अधिकतम सदुपयोग गर्दै धेरै मुद्दा तथा विवाद मिलाउने काम भएको छ। विषयगत कार्यालय समायोजन हुन बाँकी रहेका कारण भने कार्यसम्पादनमा असर पुगेको जनाइएको छ। मालपोत, नापी, विद्युत् तथा वन कार्यालय स्थानीय तहमातहत आएका छैनन्। मेयर ओलीले भने, यो काम पूरा गर्न पनि हामी युद्धस्तरमा लागिपरेका छौं। झापाकै बिर्तामोड नगरपालिकामा जनप्रतिनिधि आएसँगै व्यवस्थित घर निर्माण, बाटो, ढल, खानेपानी र बजार विस्तारलाई मुख्य योजना बनाएर काम अघि बढाइएको छ। अव्यवस्थित पूर्वाधारको अध्ययन गर्ने र आधारभूत योजनालाई गति दिने पद्धतिको आवश्यकता भएको बिर्तामोडका मेयर धु्रवकुमार शिवाकोटीले बताए। उनका अनुसार कृषि थोक बजारभित्र मोटरसाइकल, गाडी पार्किङस्थल निर्माण गरी व्यवस्थित बनाएको छ। कृषि बजार परिसरमै व्यवस्थित शौचालय बनाउन लागिएको छ। उनका अनुसार बाढी र डुबान बढेकाले यसको नियन्त्रणका लागि सबै वडामा बजेट छुट्याएर धमाधम काम भइरहेको छ। इलाममा बढी सन्तान जन्माउन प्रोत्साहनदेखि मेची राजमार्ग विस्तार योजनालाई प्राथमिकतासाथ अघि बढाइएको छ। इलाम नगरपालिकाले जति बढी सन्तान जन्मायो उति नै बढी सुविधा दिने योजना अघि सारेको छ। २० वर्षभित्र नगरपालिकाबाट स्तरोन्नतिका लागि जनसंख्या आवश्यक पर्ने भन्दै नगरवासीलाई बढी सन्तान जन्माउन आह्वान गरिएको छ। राष्ट्रिय जनसंख्या नीति २०७१ ले दुई वा सोभन्दा कम सन्तान जन्माउन प्रोत्साहन गर्ने रणनीति लिएकोमा इलामले ठीक विपरीत निर्णय गरेको हो। सुत्केरीलाई दिने पोषण सुविधा परिवर्तन गर्दै सुत्केरी सेवामा वृद्धि गरिएको नगरपालिकाले जनाएको छ। दुई जनासम्म बच्चा जन्माउनेलाई २ हजार, तीनलाई ३ हजार, पाँच र सोभन्दा बढी बच्चा हुनेलाई ५ हजार रुपैयाँ भत्ता दिने निर्णय भएको छ। इलामलाई उपमहानगरपालिका बनाउन दुई लाख जनसंख्या चाहिने भएकाले जनसंख्या बढाउने रणनीति बनाएका हौं, मेयर महेश बस्नेतले भने। नगरपालिकाकोे जनसंख्यादर घट्दै गएकाले जन्मदर बढाउने तयारी गरिएको उनको भनाइ छ। यहाँ ४८ हजार ५३६ जनसंख्या छ। जनसंख्या वृद्धिका लागि केन्द्र सरकारले नयाँ तरिकाले काम गर्नुपर्ने सन्देश दिन र पैरवीका लागि प्रोत्साहन नीति ल्याएको उनको भनाइ छ। स्थानीय गोपाल पौड्यालले महानगरकै लागि जन्मदर बढाउने कुरा गलत भएको बताए। स्थानीय शिक्षक कृष्णकुमार खत्रीले पूर्वाधार नबनाई जनसंख्या वृद्धि गरेर महानगर बनाउने नीति गलत हुने बताए। भने, जनसंख्या वृद्धि नगरी कामै नचल्ने अवस्था भए ठिकै हो, नभए गलत नीति हो। अर्का स्थानीय विमल वैद्यले श्रम र व्यापारिक गतिविधि बढाउनेतर्फ ध्यान दिनुपर्ने र समृद्धिको मुख्य आधार जनसंख्या मात्र हुने सोच्नु गलत हुने बताए। सरकारले २०९० सालसम्ममा प्रतिमहिला कुल प्रजनन्दर २१ मा झार्ने लक्ष्य लिएको छ। सूर्योदय नगरपालिकाले आफ्नो क्षेत्रमा पर्ने मेची राजमार्ग पाँच वर्षभित्र दायाँबायाँ १५ मिटर विस्तार गर्ने योजना बनाएको छ। मेयर रणबहादुर राईले भने, यही वर्षदेखि कन्याम क्षेत्रमा सडक विस्तार गर्ने योजना छ। माई नगरपालिकाले सडक र खानेपानीलाई प्राथमिकतामा राखेर काम गरिरहेको प्रशासकीय अधिकृत कालीदास ढकालले बताए। भने, अरूभन्दा भिन्न भन्नलायक केही योजना छैन। रोङ गाउँपालिकाले पनि सडकलाई नै प्राथमिकतामा राखेको छ। गाउँपालिकाले पाथीभरा मन्दिरको दिगो विकासका लागि गुरुयोजना बनाउन थालेको प्रशासकीय प्रमुख डिकप्रसाद दहालले जानकारी दिए। मौरीको स्रोतकेन्द्र स्थापनालगायत योजना अघि सारिएको अध्यक्ष शमशेर राईले जानकारी दिए। देउमाई नगरपालिका, फाकफोक, चुलाचुली, सन्दकपुर, जोगमाई र माङसेबुङ गाउँपालिकाले पनि सडकलाई प्राथमिकतामा राखेर काम गरिरहेको जनाएका छन्। अहिलेसम्म पर्याप्त ऐन बनाउन नसकेको जनाइएको छ। सबैतहले आठवटा हाराहारी मात्र ऐन बनाएका छन्। स्थानीय तहमा जनप्रतिनिधि चुनिएको करिब आठ महिना भइसकेको छ। तर, स्थानीय तह समस्यै समस्याबाट गुज्रिएका छन्। २० वर्षपछि जनप्रतिनिधि आए पनि कर्मचारी अभावले स्थानीय तहमा योजना कार्यान्वयन प्रभावित बनेको छ। जनताले अपेक्षाअनुरूप सेवासुविधा स्थानीय तहबाट पाउन सकिरहेका छैनन्। गाउँगाउँमा सिंहदरबारको अधिकार भनिए पनि जनताले त्यसको महसुस गर्न पाइरहेका छैनन्। अहिले कर्मचारी र प्राविधिकको अभाव देखिएको छ। कतिपय स्थानीय तहका वडा एकै ठाउँ सञ्चालनमा छन्। सहिदभूमि गाउँपालिकाका वडा नम्बर १, २ र ३ को कार्यालय संयुक्त रूपमा सञ्चालनमा छन्। वडा नम्बर ४ र ५ को पनि संयुक्त कार्यालय छ। ६ र ७ लाई केही महिनाअघि मात्रै सम्बन्धित वडामा सञ्चालन गरिएको सहिदभूमि गाउँपालिकाका अध्यक्ष मनोज राईले बताए। एक जना प्राविधिकका भरमा चलिरहेको गाउँपालिकामा केही दिनअघि मात्रै एक कर्मचारी नियुक्त गरिएको छ। भौगोलिक विकटताका कारण धेरै योजना सञ्चालन गर्न कठिनाइ भएको अध्यक्ष राईले बताए। कर्मचारी व्यवस्थापनको हिसाबले जटिल परिस्थिति रहेको महालक्ष्मी नगरपालिकाका मेयर पर्शुराम नेपालले बताए। खासगरी पुराना नगरपालिकालाई अलिक सहज छ। त्यहाँ पर्याप्त कर्मचारी छन् र अरू पूर्वाधार पनि छ, मेयर नेपालले भने, तर, नयाँ गाउँपालिका र नगरपालिकामा कर्मचारी छैन। पूर्वाधार पनि छैन। जनप्रतिनिधि मात्र बसेर काम गरिरहेको अवस्था छ। समस्या रहे पनि पुँजीगत खर्च लक्ष्यअनुसार भइरहेको उनले बताए। स्थानीय तहबाट प्रवाह गर्नुपर्ने सेवा धेरै छन् तर सीमित कर्मचारी हुँदा समस्या भएको साँगुरीगढी गाउँपालिकाका प्रमुख प्रशासकीय अधिकृत गुणराज भट्टराईले बताए। जनप्रतिनिधि आएपछि चौतर्फी विकास हुने अपेक्षा राखेका हिमाली जिल्ला ताप्लेजुङका स्थानीयले आठ महिना बितिसक्दा पनि त्यसको महसुस गर्न पाएका छैनन्। झन् हैरानी खेप्नुपरेको छ, सिरिजंगा गाउँपालिका३ का दिलबहादुर लिम्बूले भने, पहिले गाविसमा सचिव हुन्थे, उनले नै सबै काम गरिदिन्थे। तर, अहिले सचिव पनि छैनन्, वडाध्यक्ष भेट्न जिल्ला सदरमुकाम पुग्नुपर्छ। वडाले दिने सिफारिस लिन सचिव र अध्यक्ष खोज्दै तीन दिनसम्म हिँड्नुपेको उनले सुनाए। ससाना काम लिएर सदरमुकामसम्म पुग्नुपर्ने अवस्था अझै नहटेको मिक्वाखोला गाउँपालिका४ का लोकेन्द्र थलङको दुखेसो छ। कर्मचारी अभावमा सोचेअनुरूप सेवा प्रवाह गर्न नसकिएको जनप्रतिनिधि स्वीकार गर्छन्। वडामा सचिव नहुँदा पञ्जीकरण, सिफारिसजस्ता नियमित काम नै प्रभावित भयो, सिदिङवा गाउँपालिकाका अध्यक्ष नरबहादुर कडरियाले भने, दिनहुँ जनताको गाली खानुपर्ने अवस्था छ। सात वडा वडा रहेको सिदिङवामा एक जना मात्र सचिव छन्। स्थानीय सरकार सञ्चालन ऐनविपरीत कर्मचारीको काज सरुवा गरिदिएर स्थानीय विकास मन्त्रालयले दुर्गमका तहलाई हेपेको कडरियाले बताए। स्थानीय सरकार सञ्चालन ऐनको दफा ८९ मा स्थानीय तहको मागका आधारमा नेपाल सरकारले उपयुक्त ठाने बढीमा दुई वर्षका लागि केन्द्रका कर्मचारीलाई स्थानीय तहबाटै तलबभत्ता खाने गरी काजमा खटाउन सक्ने व्यवस्था छ, उनले भने, तर, मन्त्रालयले उक्त व्यवस्थालाई बंग्याएर दुर्गमका कर्मचारीलाई सुगममा सरुवा गरेको गयै छ। पाथिभरा याङवरक गाउँपालिकाका अध्यक्ष केशर मेन्याङ्बोले कर्मचारी नहुँदा समस्या झेलिरहेको बताए। वडाका काम त प्रभावित छ नै, इन्जिनियर नहुँदा विकासकै काम प्रभावित भयो, उनले भने। इन्जिनियर पदका लागि आवेदन नपरेको उनले बताए। गाउँपालिकाले शिक्षा नियमावली र सहकारी ऐन पारित गरेको उनले बताए। स्थानीय र प्रदेशको साझा अधिकारको विषयमा भने प्रदेशले कानुन नबनाउँदा अन्योल रहेको उनको भनाइ छ। जसले गर्दा कर उठाउने कानुन बनाउन सकेका छैनौं, उनले भने। ढिलै भए पनि प्राविधिक नियुक्त गरेर विकासको काम ३० प्रतिशत सकेको मैवाखोला गाउँपालिकाका अध्यक्ष राजन थत्लुङको भनाइ छ। गाउँपालिका र वडाका योजनाको उपभोक्ता समिति गठन गरेर सम्झौता भई काम धमाधम भइरहेको सिरिजंगा गाउँपालिकाका अध्यक्ष टीकाराम गुरुङले बताए। प्रशासन फाँटका कर्मचारी नहुँदा समस्या परिरहेको थत्लुङ र गुरुङको भनाइ छ। ६१ वडा रहेको ताप्लेजुङमा ३० जना मात्र वडासचिव छन्। कतै एक जनालाई तीन वडाको जिम्मेवारी दिएर, कुनैमा कार्यालय सहायक, विषयगत कार्यालयका प्राविधिक र कतै सामाजिक परिचालकलाई वडाको जिम्मेवारी दिएर काम चलाइरहेको जिल्ला समन्वय अधिकारी नरहरि भण्डारीले बताए। फुङलिङ नगरपालिकाले शुक्रबार मात्र दोस्रो नगरसभाबाट न्यायिक समितिलाई पूर्णता दिएको छ। नगरको कामलाई सहज रूपमा जनतामाझ पुयाउन फुङलिङ नगरपालिका मोबाइल एप्स पनि सुरुआत गरिएको प्रमुख प्रशासकीय अधिकृत श्रवणकुमार पोख्रेलले बताए। विराटनगर महानगरपालिकाले विकाससँग सम्बन्धित ६३ वटा सूची बनाएर काम अघि बढाएको छ। दीर्घकालीन र अल्पकालीन रूपमा विकासका काम अघि बढाएका छौं, विराटनगरका मेयर भीम पराजुलीले भने। विराटनगरमा मझौला सहरी विकास परियोजनाकै निरन्तरतास्वरूप दुई अर्ब ६१ करोड लागतमा ७५ किलोमिटर सडकको काम अघि बढेको छ। तीन महिनाअघि सुरु भएको कामअन्तर्गत १५ किलोमिटर सडक कालोपत्रे भएको महानगरका इन्जिनियर भरत न्यौपानेले जानकारी दिए। सघन सहरी विकास परियोजनाअन्तर्गत ९४ करोड बजेटको सडकसम्बन्धी काम अघि बढेको उनले बताए। महानगरले पार्क संरक्षण तथा निर्माण, प्रदेशस्तरीय बसपार्क, क्षेत्रीय रंगशाला निर्माणलगायत योजना अघि बढाएको छ। महानगरले ऐन तथा कानुन निर्माणको काम भने अघि बढाएको छैन। मेयर पराजुलीले भने,नीति निर्माणको काम पनि अब अघि बढाइनेछ। (कुमार लुइँटेलविराटनगर, तोयानाथ भट्टराईइलाम, हरिबहादुर लम्जेलधनकुटा, रविन भट्टराईबिर्तामोड, लोकनाथ रिजालदमक र सीताराम गुरागाईंताप्लेजुङ)"
जेलमै बसेर नेता भए तर जेल सुध्रिएन,"काठमाडौं : जेलमा बसेर सबै ठूला नेता भए। तर, आज आफैँ बसेको जेलतर्फ फर्केर हेरेनन्। जेलको अवस्था देखेर चिन्तित जगन्नाथ देवलस्थित केन्द्रीय कारागार प्रमुख गणेशप्रसाद भट्टराईका भनाइ हुन् यी।जेलमै बसेर ठूला नेता भए पनि दयनीय अवस्थाका विषयमा चासो नदिएको गुनासो उनको छ। हेरौं अब त केही हुन्छ कि ! दिक्दारी भाषामा भट्टराई भन्छन्। ०२८ सालको झापा काण्डदेखि तत्कालीन मालेका नेता राधाकृष्ण मैनालीले निरन्तर १५ वर्ष जेलमै जीवन बिताए। उनी पटकपटक मन्त्री पनि बने तर आफैं जेल सुधार गर्न नसकेको स्विकार्छन्। सुधारका लागि एकपल्ट जेल नै खाली गर्ने प्रस्ताव राखेको समेत उनले सुनाए। जेलमा रहँदा पेट भर्न र आङ ढाक्नै संकट हुने गरेको सम्झना उनको छ। जेल बस्दाको अन्तस्करणको कुरा बिर्सनु मार्मिक विषय हो। म पनि ९१० महिना गरी दुई पटक मन्त्री भएँ। बन्दीगृह र बन्दीबारे खासै निर्णय गर्न र गराउन भने सकिनँ, उनले अन्नपूर्णसँग भने, राजनीतिक परिवर्तन भए पनि मुलुकको आर्थिक विकास नभएकाले जेल मात्र होइन, बन्दीको जीवन पनि जीर्ण बन्दै गएको छ। गणतन्त्र घोषणा भएपछि स्थितिमा सुधार ल्याउन एकपल्ट जेल नै खाली गरौं भनेर पनि प्रस्ताव गरेँ तर केही प्रगति भएन। म पनि दुई पटक गरी ९१० महिना मन्त्री भएँ। बन्दीगृह र बन्दीबारे खासै निर्णय गर्न र गराउन भने सकिनँ।  राधाकृष्ण मैनाली मैनालीका अनुसार त्यसबेला शान्तिप्रक्रिया पूर्णरूपमा टुंग्याउने र सत्यनिरुपण तथा मेलमिलाप आयोग र बेपत्ता आयोगको काम सम्पन्न भएपछि जेलको पुनःसंंरचनामा अघि बढ्ने भनेर पन्छिने काम भयो। आफ्नै खेतमा पानी पटाउनेबारे नसोच्ने नेताहरूले जेलबारे सोच्ने कुरै भएन, उनले भने। उनले स्वास्थ्योपचार नपाएर जेलमै बितेका छविलाल राजवंशीलाई पनि सम्झिए। आफ्नै आँखासामुबाट लग्दै भीमनारायण श्रेष्ठ र क्याप्टेन यज्ञबहादुर थापालाई फाँसी दिइएको घटनाले मैनाली भावुक बने। जेल जीवनका ती दुर्दान्त घटना आँखावरिपरि घुम्दा पीडा अनुभूत हुन्छ, उनले भने। जेलमा बस्दा खुला बन्दीगृहसम्मको योजना बनाएका उनीहरूले विधि र व्यवहारमा उपलब्धि देखाउन नसकेको नेताहरू बताउँछन्। वर्षौंसम्म जेलका कालकोठरीमा बन्दी जीवन बिताउने नेताहरूले बहुदल हुँदै गणतन्त्रसम्म आइपुग्दा पनि जेल सुधारमा आँखा चिम्लिएका कारण स्थिति जर्जर बनेको हो। नुवाकोटको विदुर र बाँकेको नौबस्तामा अत्याधुनिक सुधारगृहका लागि पहल गरेँ, अन्य योजना पनि बनेको छ।  वामदेव गौतम, एमाले उपाध्यक्ष पटकपटक गृहमन्त्री बनेका एमाले नेता वामदेव गौतम पनि पञ्चायतकालमा जेलनेल खेपेका आस्थाका बन्दी हुन्। उनी जेलको अवस्था जर्जर रहेको तथ्य स्विकार्छन्। गौतमले दुई वर्ष निरन्तर बन्दी जीवन र त्यसपछि भैरहवा, दमौली, पोखरा र सेन्ट्रल जेलमा संघर्षपूर्ण दिन बिताएको स्मरण पनि गराए। जेलमा पुनःसंरचनाका लागि गृहमन्त्री भएका बखत नुवाकोटको विदुर र बाँकेको नौबस्तामा ठूलो सुधार गृह निर्माण योजना ल्याएको उनले बताए। अहिले राजनीति गर्ने हुन् वा विविध अपराधमा संलग्नलाई चरम यातना नहोस्, नागरिक हक अधिकारको उपयोग गर्न पाउन् भनेर मैले काम गरेको थिएँ, उनको दाबी छ। आफू गृहमन्त्री हुँदा कारागारको भौतिक र व्यवस्थापकीय पक्ष सुधार कार्यदल २०६८, कारागार सुधार उच्चस्तरीय सुझाव समिति २०६४, कारागार सुधार समिति २०६३, बद्रीराम भण्डारीको अध्यक्षतामा गणित कारागार भौतिक व्यवस्थापन अध्ययन कार्यदल, २०५३ ले दिएका सुझाव कार्यान्वयनका लागि भूमिका खेलेको दाबीसमेत गरे। बाँकेको नौबस्ता र बिदुर बन्दीगृह निर्माणपछि अब राजधानीका सेन्ट्रल, भद्रगोल, डिल्लीबजार सदरखोर, नख्खुलगायत बन्दीगृह स्वतः हट्नेछन्, गौतम भन्छन्, मेरो महŒवपूर्ण जीवन नै बन्दी र भूमिगत रूपमा बितेकाले नुवाकोटको बिदुर र बाँकेको नौबस्तामा अत्याधुनिक सुधारगृहका लागि पहल गरेको हुँ, योजना पनि बनेको छ, उनले भने। प्रजातान्त्रिक आन्दोलनमा लाग्ने कम्युनिस्ट र कांग्रेसझैँ अरूले चरम यातना नपाउन् भनेर जेलमा आमूल सुधारको विकल्प नरहेको गौतमले बताए। ०१७ सालयता पटकपटक गरी सात वर्ष जेलजीवन बिताएका कांग्रेस नेता अर्जुननरसिंह केसीले पनि जेलमा चर्पी र खुला नुहाउने ठाउँ ह्वांगै रहेको अवस्था सम्झिए। जेलभित्र एकले दिसापिसाब गरेको अर्कोले हेर्न बाध्य हुन्थ्यौं, केसीले दुःखका दिन सुनाए र भने, यस्तो दृश्य देख्न लाज हुन्थ्यो तर हामी विवश थियौं। जेलभित्र यसरी दुःखका दिन काटेका थियौं। एकै ठाउँमा कोचिएका कारण विभिन्न आपराधिक क्रियाकलापबाट बन्दी भएकाको द्वन्द्व, झगडा सामुन्नेमा देख्थ्यौं। कहिलेकाहीँ त जिउज्यानै जोगाउन हम्मे पथ्र्यो। जेल र बन्दीको जीवन पुरानै अवस्थामा रहेको यथार्थ हो। सुधार समिति गठन गरेर काम पनि थाल्यौं तर ठोस उपलब्धि हात लाग्न सकेन।  अर्जुननरसिंह केसी मैनालीझैं पटकपटक मन्त्री बनेका केसीले पनि कांग्रेस सरकारमा हुँदा जेल सुधार समिति गठन गरेर काम थालनी गरे पनि ठोस उपलब्धि हात नलागेको स्विकारे। तर जेल र बन्दीको जीवन पुरानै अवस्थामा रहेको यथार्थ हो, केसी भन्छन्। गणतन्त्रपछिका प्रमुख तीन दल कांग्रेस, एमाले र माओवादीका पुराना नेता झन्डै ७५ प्रतिशतभन्दा बढी जेलजीवनबाट भुक्तभोगी रहेको प्रसंग पनि उनले सुनाए। माओवादी विद्रोहका बेला तीन वर्ष जेलजीवन बिताएका पूर्वमन्त्री धनीराम पौडेल पनि बन्दीगृह यातनागृहका रूपमा परिणत भएको बताउँछन्। जेल अपराध कबुल गराउने बन्दीगृह बनेका छन्, माओवादी केन्द्रबाट पछिल्लोपटक शिक्षामन्त्री बनेका पौडेलले भने। उनी बसेको गौर जेल बन्दीगृह नभएर पौराणिककालको यमपुरीको दण्डशालाजस्तो पाएको विगत पनि उनले स्मरण गराए। पुष्पकमल दाहाल दोस्रोपटक प्रधानमन्त्री हुँदा बन्दीगृहलाई खुला जेलका रूपमा लग्ने सोचसाथ गृहकार्य भएको दाबी पौडेलको छ। तर सुधार हुन सकेन। बन्दीगृह र बन्दीमा सुधार गर्न सत्ताको सोच, नीति र कार्यक्रममै परिवर्तन आवश्यक छ, उनले भने। मुलुकभरका जीर्ण जेल सुधारगृहको सट्टा यातनागृहमा परिणत हुँदै छन्। पुराना जीर्ण र थोत्रा जेलका कारण मानवीय क्षतिको समेत खतरा छ। ०७२ सालको महाभूकम्पमा परी जगन्नाथ देवलस्थित जीर्ण केन्द्रीय कारागारको भित्तो खसेर १७ जना कैदी एकैचिहान बने। भौतिक संरचनाको मात्र हालत खराब होइन, खानेपानी, औषधि, सुत्ने ठाउँ र शौचालयको सुविधाबाट समेत बन्दी वञ्चित छन्। कैदीहरू रातभर राम्ररी निदाउनसमेत पाउँदैनन्। विस्तारा लगाउने ठाउँ नपुगेर रातमा आलोपालो सुत्नुपर्ने अवस्था छ। बन्दीगृह र बन्दीमा सुधार गर्न सत्ताको सोच, नीति र कार्यक्रममै परिवर्तन आवश्यक छ। बन्दीगृहलाई खुला जेलका रूपमा परिणत गर्नुपर्छ।  धनीराम पौडेल महान्यायाधिवक्ता कार्यालय, सर्वोच्च अदालतलगायत विभिन्न अनुगमन प्रतिवेदनले यस्तो हालत देखाएको छ। एउटै कारागारमा अहिले तेब्बर बढी कैदीबन्दी छन्। बन्दीका लागि घाम, हावा र प्रकाश पर्याप्त मात्रामा छैन। अत्यधिक चाप भएका जेलमा राति आलोपालो गरेर सुत्नुपर्ने अवस्था छ। अहिले पनि चर्पी र नुहाउने कक्ष एकै ठाउँमा छ। लामखुट्टेबाट बच्न झुलको समस्या छ। कारागारभित्र दुई छाक पेट भरिने गरी खान र आवश्यक परेका बेला शौचालय जान पाइँदैन। पुराना कारागार भूकम्पले जीर्ण र कच्ची छन्। धेरै जनालाई एकैसाथ हत्कडी लगाएर अदालत पुयाउन कठिन छ। महान्यायाधिवक्ताको कार्यालय र सर्वोच्च अदालतकै प्रतिवेदनले यस्तो दर्दनाक अवस्था देखाएको हो। कारागार व्यवस्थापन विभागका निमित्त महानिर्देशक कृष्ण आचार्य जेल सुधार तत्काल सम्भव नरहेको बताउँछन्। हामीले भनेर तत्काल सुधार हुने अवस्था छैन। समय लाग्छ, उनी भन्छन्। महान्यायाधिवक्ता रहेका बखत अनुगमन प्रतिवेदन तयार पारेका वरिष्ठ अधिवक्ता युवराज संग्रौलाले जेलका बन्दी मान्छे नै होइनन् भन्ने मनोविज्ञानले जेलको हालत खराब बनेको बताउँछन्। यो गृह मन्त्रालयको जिम्मेवारी हो। त्यहाँ कारागार बुझ्ने विशेषज्ञ कर्मचारी नै छैनन्। पहिले ती पनि मान्छे हुन् भन्ने अनुभूति हुनुपयो, संग्रौलाले भने, जेल लथालिंग मात्र होइन बिजोगभन्दा बिजोगको अवस्थामा छ। कर्मचारी अन्तबाट सरुवा भएर हाकिम भएर आउनेजाने मात्र भयो, जेल सरोकारको विषय नै भएन। सुशील कोइराला प्रधानमन्त्री हुँदा आफूले जेल सुधारका लागि दुई हप्ता लगाएर ३३ पेजको डकुमेन्ट समेत बुझाएको जानकारी पनि उनले दिए। तर कर्मचारी तहबाटै कारबाहीमा तगारो हालेर कार्यान्वयन हुनै दिइएन, संग्रौलाले दुःख व्यक्त गरे।"
प्रदेश ५ : पर्यटन विकासले नै समृद्ध बन्छ,"नेपालको मध्यभागमा पर्ने प्रदेश५ लाई समृद्ध बनाउने प्रशस्त आधार छन्। पहाड र तराईका ६६ गरी १२ जिल्ला समावेश यो प्रदेशको नेतृत्व गरिरहेका मुख्यमन्त्री शंकर पोखरेलले समृद्ध प्रदेश निर्माणका विभिन्न आधार बताउँदै आएका छन्। दुईतिहाइ बहुमतसहितको सरकारले प्रदेशलाई समृद्ध बनाउने एजेन्डालाई प्राथमिकतामा राखेको छ। अन्नपूर्ण मिडिया नेटवर्कले समृद्ध प्रदेश निर्माणका सम्भावना, समस्या र चुनौतीका विषयमा शनिबार बुटवलमा छलफल गरेको छ। अन्नपूर्ण पोस्ट् दैनिकका सम्पादक राजाराम गौतम, एपीवान टेलिभिजनका समाचारप्रमुख टीकाराम यात्री, अन्नपूर्ण रेडियोका स्टेसन म्यानेजर ठाकुर बेल्बासे, अन्नपूर्ण पोस्ट्का संघीय ब्यूरो प्रमुख माधव ढुंगेललगायतको उपस्थितिमा समृद्ध प्रदेश५ का विषयमा छलफल भयो। सोही छलफलको प्रस्तुतिः पर्यटन र कृषि समृद्धिका मूल आधार शंकर पोखरेल, मुख्यमन्त्री हामीले शून्यबाट प्रादेशिक सरकारको काम सुरु गरेका छौं। हाम्रो पहिलो प्राथमिकतामा पूर्वाधार विकास र कानुन निर्माण छ। पूर्वाधार विकासका कारण जनअपेक्षाअनुसार काम देखिएको छैन। हामी प्रदेश सरकार सञ्चालनको प्रारम्भिक चरणमै छौं। सुरुको चरणमा कठिनाइ देखिएको छ। कानुनको मस्यौदा र निर्माण आफैं गर्नुपर्ने जिम्मेवारी छ। राजनीतिक नेतृत्व आइसक्दा पनि प्रशासनिक प्रबन्ध आफैं गनुपर्ने बाध्यता छ। सानो आकारका मन्त्रिमण्डल बनाएर काम सुरु गरिसकेका छौं। थप मन्त्रालय गठन प्रक्रियामा छ। हालसम्म दुइटा विधेयक संसद्मा टेवुल भइसकेका छन्। अरू मस्यौदाकै प्रक्रियामा छन्। सात मन्त्रालय स्थापना भएका छन्। तर मन्त्रालयकै भौतिक पूर्वाधार राम्रो नभएकाले सरकार सञ्चालन कठिन छ। केन्द्रबाट कर्मचारी समायोजन नियमावली समयमा पारित नहुँदा अझ समस्या देखिएको छ। यसले कर्मचारी व्यवस्थापन अझै केही ढिला हुने देखिएको छ। मुख्यमन्त्रीसहित सात मन्त्रालय प्रदेशमा छन्। ती मन्त्रालयको गठन हतारमा भएकाले मिलेको छैन। अब प्रदेशलाई आवश्यक मन्त्रालय थप्ने तथा छुट्याउने काम हुन सक्छ। कानुन र आन्तरिक मामिला मन्त्रालय छुट्याउनुपर्ने देखिएको छ। प्रदेश५ को विकासका लागि पर्यटन र सहरी विकास मन्त्रालय आवश्यक छ। प्रदेश विकासको आधार पर्यटन भएकाले त्यसका लागि छुट्टै मन्त्रालय आवश्यक छ। प्रदेश५ को समृद्धिको आरम्भ कृषिबाट गरे पनि पछि पर्यटन नै हो। केन्द्रले हाल तोकेको मन्त्रालय पछि फेरबदल गर्नुपर्ने देखिन्छ। अहिले मन्त्रालयको संख्या संविधानले तोकेको नै हो। संविधानले २० प्रतिशत मन्त्रालय राख्न पाउने अधिकार दिएको छ। जसअनुसार यो प्रदेशमा बढीमा १८ मन्त्रालय राख्न मिल्छ। हामी त्यसको आधा मात्रै संख्याको मन्त्रालय विस्तारको तयारीमा छौं। व्यक्तिको व्यवस्थापनका लागि मन्त्रालय थपघट गर्दैछन् भन्ने कुरा भ्रमपूर्ण हो। अहिले हामी जुन अवस्थामा छौं अपूर्ण छैनौं। मन्त्रिपरिषद् अपूर्ण छैन। प्रभावकारी व्यवस्थापनमा मात्र ढिलाइ भएको छ। अर्को कुरा एकात्मक शासन प्रणालीबाट राज्यको इच्छा, आकांक्षा पूरा गर्न सकिँदो रहेनछ भनेर नै मुलुक संघीय संरचनामा गएको हो। पहिला प्रशासनिक संरचना अनि निर्वाचन हुनुपर्थ्यो तर अहिले उल्टो भयो। राजनीतिक नेतृत्व आइसकेपछि मात्र प्रशासनिक प्रबन्ध गरिँदैछ। जसले गर्दा समस्या भएको छ। यस विषयमा प्रधानमन्त्रीसँग पनि छलफल भइरहेको छ। अन्य प्रदेशको तुलनामा कानुनको क्षेत्रमा हामी अघि नै रहने अठोट गर्दछु। जनताले गर्व गर्नेखालको परिवर्तन गर्ने छौं। प्रदेशमुकामको विषय सहमतिका आधारमा टुंग्याउनेछौं। त्यो उचित समयमै हुन्छ। प्रदेश सरकारलाई सहजरूपमा अघि बढाउने गरी सञ्चारमाध्यमले सघाउनु आवश्यक छ। सयौं वर्षदेखि हामी केन्द्रीय प्रशासनकै अभ्यासमा रह्यौं। अहिले पनि प्रत्येक कर्मचारीले आफूलाई केन्द्रकै ठानिरहेका छन्। उनीहरूले आफूलाई स्थानीय, प्रदेश तहको ठानिरहेका छैनन्। यसलाई पनि सहीरूपमा सञ्चालन गर्नका लागि कानुन निर्माणको तत्काल आवश्यकता देखिन्छ। मुख्यमन्त्रीको सपथ ग्रहणलगत्तै केही योजना अघि सारेका छौं। पहाडका ६ र तराईका ६ जिल्ला मिलेर प्रदेश बनेको छ। अल्पकालीन, मध्यकालीन र दीर्घकालीनरूपमा प्रादेशिक विकास योजना अघि सार्नेछौँ। जनशक्ति निर्माण र व्यवस्थापनबाट नै समृद्धिको आकांक्षा पूरा हुनेमा हामी दृढ छौं। प्रदेशको समृद्धिको जग पूर्वाधार निर्माण र विकास हो, यसमा हाम्रो जोड छ। आम जनताको जीवनसँग गासिएको विषय कृषि हो। यसलाई आधुनिकरण, व्यवसायीकरण गरी गुणात्मक परिवर्तन गर्ने खालको सोच बनाएका छौं। किसानलाई सहज सिँचाइको सुविधाका लागि सरकारले योजना बनाएको छ। सामुदायिक वनक्षेत्रमा रहेका सिमसार क्षेत्रलाई जलायशययुक्त बनाउने सोच बनाएका छौं। पहाड क्षेत्रमा अर्गानिक पकेट क्षेत्रको उत्पादन गर्ने योजना छ। प्रदेश५ नेपालको मध्यविन्दुमा छ। यो औद्योगिक हब बन्ने सम्भावना छ। रूपन्देही, दाङ र बाँकेमा औद्योगिक क्षेत्र विकास पनि महत्वपूर्ण योजना छ। भन्सारनाकालाई औद्योगिक नाकाको रूपमा विकास गरिने छ। सम्भवतः एक वर्षभित्रै गौतम बुद्ध अन्तर्राष्ट्रिय विमानस्थल पूरा हुने योजनाका साथ अघि बढिरहेको छ। यसले समृद्धिको पाइला अघि बढ्नेछ। पूर्वपश्चिम राजमार्गको आसपासमा पर्ने गरेर एजुकेसनल पार्क निर्माण गरिने छ। केन्द्र, प्रदेश र स्थानीय सरकारले लिने करका विषयमा व्यवसायी त्रसित हुनु पर्दैन। व्यवसायीलाई मर्का नपर्ने गरी करका दायरा निर्धारण गर्छौं। वित्तीय आयोगले यसलाई सम्बोधन गर्नेछ। दोहोरो करको मारमा व्यवसायीलाई पर्न दिँदैनौं। प्रदेश सरकारले लगानीमैत्री वातावरण बनाउने छ। राजनीति परिवर्तनसँगै जनताका थुप्रै आकांक्षा छन्। जनताले परिवर्तनको अनूभुति गर्नेगरी नै विकास निर्माणका काम गर्नेमा हामी दृढ छौं। आउँदो असारदेखि पूर्णरूपमा सरकारको कामको थालनी हुनेछ। एक वर्षभित्र विकासको अनुभूतिको सन्देश दिएरै छाड्छौं। द्रुत गतिमा कानुन बनाइँदै पूर्णबहादुर घर्ती, सभामुख, प्रदेशसभा इतिहासमा पहिलो प्रादेशिक संसद्को अभ्यास गरिरहेका छौं। प्राविधिक कठिनाइ छन्। अहिले भौतिक संरचना पर्याप्त छैनन्। सभा सञ्चालन गर्न पनि समस्या भइरहेको छ। अहिले विधेयकको विषयमा गहनरूपमा छलफल भएको छैन। सांसद्हरूको पनि सहभागिता उत्साहजनक नै छ। विधेयकहरू छलफल सुरु भएपछि मात्रै संसद्को खास अभ्यास हुन्छ। संसदीय समितिका बैठकस्थल र दलका कार्यालयहरू राख्नका लागि पर्याप्त संरचना बनिसकेका छैनन्। हामी हाल भइरहेका संरचनाबाटै व्यवस्थापनको काम थालेका छौं। सरकारले संसद्लाई बिजनेस दिन सक्नुपर्छ वीरबहादुर राना, सांसद, नेपाली कांग्रेस अहिलेसम्म नागरिकहरूले धेरै सरकारको अनभुव बटुले। सरकार भनेको आम नागरिकले परिवर्तनको महसुस गर्ने खालको हुनुपर्छ। सुरुवाती चरणमा सरकार चलाउन अप्ठेरा छन्। चुनौतीका बीचमा पनि थुप्रै सम्भावना छन्। मन्त्रिमण्डलले अझैसम्म पूर्णता पाउन सकेको छैन। व्यवस्थापनलाई चुस्तदुरुस्त पार्दै नागरिकको अपेक्षाअनुसार सरकारले काम गर्नुपर्छ। सरकारलाई स्पष्ट बहुमत छ। तर पनि सरकार दुईतिहाइको कसरतमा छ। व्यक्तिलाई व्यवस्थापन गर्नका लागि मन्त्रालय थप्नु राम्रो होइन। यस्तो प्रवृतिले जनतामा निराशा पैदा गर्छ। अहिले संसद्ले विजनेश पाएको छैन। यो विडम्बना हो। संसद्लाई सरकारले विजनेश दिने हो। त्यो काम तत्काल गर्नका लागि प्रदेश सरकारलाई आग्रह गर्छु। अर्कोतर्फ प्रदेश५ मा थुप्रै सम्भावना छन्। सम्भावनालाई पहिचान गरेर विकास गर्नु जरुरी छ। सानातिना समस्यालाई देखाएर सरकार अल्झिनु हुँदैन। चुनौतीभित्र थुप्रै अवसर लुकेका छन्। त्यसतर्फ सरकारले जनताले देखिने गरी काम गरेर देखाउनुपर्छ। आवश्यकताअनुसारका मन्त्रालय सहसराम यादव, नेता, संसदीय दल, संघीय समाजवादी फोरम प्रदेशको निर्वाचन हुँदै गर्दा हतारहतारमा मन्त्रालय गाभियो। ती मन्त्रालय प्रदेश विकासका लागि उपयुक्त छैनन्। अर्कोतर्फ प्रदेशमा पूर्वाधार र कर्मचारी व्यवस्थापनसमेत जटिल भएका छन्। केन्द्रीय सरकारले पहिले नै प्रदेश सरकारको व्यवस्थापन गरेको भए यस्तो समस्या हुने थिएन्। स्थानीय तहदेखि नै कर्मचारी व्यवस्थापनमा ठूलो चुनौती देखिन्छ। धेरै समस्याका कारण संघीयता कार्यान्वयनमा समेत चुनौती देखिन्छ। अब त्यो चुनौतीलाई सामना गर्दै सरकार जनताको अपेक्षाअनुसार काम गर्नतर्फ लाग्नुपर्छ। कर्मचारीका कारण खासै अप्ठेरो परेको छैन शंकर पाठक, प्रमुख सचिव मन्त्रिपरिषद् गठन भएको एक महिना भयो। स्थानको अभावले कार्यसम्पादनमा केही समस्या देखिएको छ। कर्मचारी ५० प्रतिशत जति आइसकेका छन्। कर्मचारी अभावकै कारण काम रोकिएको भने होइन। विनियोजन विधेयक छिट्टै पेस गर्छौं। कर्मचारी समायोजन ऐन असोजमा आए पनि नियमावली भर्खरै आएको छ। सर्वेक्षण समितिले कर्मचारी बाँडफाँट गर्ने हो। नियमावलीले खटाएको कर्मचारी आफ्नो कार्यस्थल नगएमा कारबाही हुन्छ भन्ने नियम छ। यसले कर्मचारी व्यवस्थापनमा सहज होला। अहिले प्रदेशमा कर्मचारी खटाइएको होइन, हामीलाई काजमा मात्र पठाइएको हो। ऐन नियम पारित भएपछि स्थायीरूपमा कर्मचारी खटाइन्छन्। त्यसपछि कर्मचारी सम्बन्धित क्षेत्रमै जानैपर्छ। प्रदेश५ मा कर्मचारी र राजनीतिक नेतृत्वबीच कुनै मनमुटाव छैन। अनुभवी मुख्यमन्त्री पाएका छौं। यो हाम्रा लागि पनि महत्वपूर्ण अवसर हो। तर कर्मचारी र राजनीतिक नेतृत्वको कार्यशैलीमा केही फरकपन अवश्य छ। राजनीतिक नेतृत्वले छिट्टै परिवर्तनको आशा गरेका हुन्छन्। यद्यपि कानुनको परिपालना गर्नुपर्ने भएकाले केही ढिलाइ अवश्य हुन्छ। कर्मचारीले नियम पुयाएरै काम गर्नुपर्ने जटिलता छन्। ती कुरा पनि अब बन्ने नियमबाट परिवर्तन गर्न सक्ने अधिकार प्रदेश तथा स्थानीय तहलाई छ। लुम्बिनी विश्वविद्यालयमा विद्यार्थी आकर्षणमा जोड तिलक आचार्य, रजिष्ट्रार, लुम्बिनी बौद्ध विश्वविद्यालय कार्यालय, कर्मचारी, कानुनले गर्दा प्रदेश सरकार सञ्चालन गर्न कठिनाइ भएको देखिन्छ। कानुनी झन्झटले गर्दा विकास निर्माणको प्रक्रिया तीव्ररूपमा अघि बढ्न सकिरहेको देखिँदैन। मुलुकमा कृषि र पर्यटन कुन क्षेत्र प्राथमिकताको क्षेत्र हो पहिचान गरेर काम गर्नुपर्छ। प्रदेश ५ मा तत्कालै लाभ लिन सकिने क्षेत्र पर्यटन नै देखिन्छ। यस प्रदेशमा पनि थुप्रै पर्यटकीय सम्भावना छन्। मुलुकभरका १० वटा विश्वविद्यालयमध्ये दुइटा यसै प्रदेशमा छन्। शैक्षिक पर्यटनको विकासमा पनि सरकारले लगानी गर्नुपर्छ। अन्तर्राष्ट्रिय स्तरको लुम्बिनी बौद्ध विश्वविद्यालय सञ्चालन भएको १२ वर्ष बितिसक्दा पनि सहीरूपमा काम भइरहेको छैन। केन्द्रीय विश्वविद्यालयको रूपमा मान्यता दिई राज्यका सेवासुविधा प्राप्त गर्नुपर्छ। लुम्बिनी बौद्ध विश्वविद्यालयमा विदेशी विद्यार्थी पढ्न आउने वातावरण सरकारले बनाउनुपर्छ। किनभने लुम्बिनीमा आउने अन्य पर्यटक र विद्यार्थीमा निकै फरक छ। अन्य पर्यटक जम्मा ४० मिनेट जति लुम्बिनी घुम्ने गरेर आउँछन्। एउटा पढ्न आउने विद्यार्थी चार वर्ष लुम्बिनीमा बस्छ। प्रदेश५ मा भएका मेडिकल कलेजले पनि महत्वपूर्ण योगदान सक्छन्। उसबाट प्रचार र प्रवर्द्धनमा ठूलो सहयोग पुग्छ। लुम्बिनी, तिलौराकोट, रामग्राम र देवदहको विकासले पर्यटक भित्र्याउन सकिन्छ। सरकारले यसतर्फ ध्यान दिन आवश्यक छ। केन्द्र र प्रदेश सरकारसँग समन्वय गर्छौं गुमादेवी आचार्य, उपमेयर, बुटवल उपमहानगरपालिका स्थानीय सरकार सञ्चालनऐनले तोकेको अधिकारअनुसार हामी अघि बढिरहेका छौं। सुरुवाती चरणमा कानुन बनिनसकेकाले केही समस्या छ। अहिले बुटवल उपमहानगरपालिका २३ वटा कानुन सार्वजनिक गरी राजपत्रमा प्रकाशित गर्ने चरणमा छ। लामो समयपछि भएको निर्वाचनपछि जनप्रतिनिधि स्थानीय तहमा उत्साहित भएर काम गरिरहेका छौं। स्थानीय सरकार सञ्चालनऐनसँग सम्बन्धित रहेर कर्मचारी समायोजन प्रभावकारी रूपमा नहुँदा दैनिक कार्यसम्पादनमा समस्या भइरहेको छ। जनताको सेवाप्रवाहका लागि हाल कार्यरत रहेका कर्मचारीलाई १९ वटै वडामा खटाइएको छ। कानुन निर्माणकै लागि दोस्रो नगरसभा सम्पन्न गरिसक्यौं। स्थानीय नागरिकको खास समस्यालाई पहिचान गरी योजना बनाएर काम भइरहेको छ। ठूला भौतिक पूर्वाधार निर्माणका लागि प्रदेश र केन्द्रीय सरकारसँग समन्वय गरेर अघि बढ्ने योजना छ। पर्यटन, कृषि, उद्योग र व्यापार यस क्षेत्रका समृद्धिका आधार हुन् भन्ने योजनासहित काम गरिरहेका छौं। व्यक्तिको समृद्धिलाई समेत ख्याल गरेर कार्यक्रम बनाइएको छ। पाँचौं पटकसम्म बुटवल उपमहानगरपालिका मुलुककै उत्कृष्ट भइसकेको छ। यसलाई आगामी दिनमा पनि कायम गराउने अठोट गरेका छौं। पर्यटन नै समृद्धिको प्रमुख आधार दील साहनी,प्राध्यापक लेखकको तर्फबाट संघीयताको म सुरुदेखि नै समर्थक हो। तर पछिल्लो समय संघीयता झगडाको कारक बन्दै गएको देखिन्छ। संघीयता निक्कै महँगो हुन्छ कि भन्ने पनि त्रास छ। देशमा धेरै परिवर्तन भइसक्यो तर हामी अझै परिवर्तन हुन सकेका छैनौं। संघीयता आइसक्दा पनि अझै जनताले अनुभूति गर्न सकिरहेका छैनन्। प्रदेश५ को समृद्धिको प्रमुख आधार पर्यटन नै हो। रूपन्देही, कपिलवस्तु र नवलपरासी जमिनमुनि म्युजियम छन्। त्यसको उत्खनन् आवश्यक छ। संघीयता शून्यबाट सुरुवात भएको छ। सम्भावनालाई सहीरूपमा परिचालन गर्न सकियो भने सबैभन्दा धनी प्रदेश बन्नसक्छ। यस क्षेत्रमा आर्थिकउपार्जनका लागि धेरै संरचना छन्। अंग्रेजलाई हराएको एक मात्रै किल्ला जितगढीको विकास र प्रवर्द्धन आवश्यक छ। तर अहिले त्यहाँ भारतीय सैनिक क्याप बन्दैछ। त्यस्तो संवेदनशील क्षेत्रमा त्यो संरचना बनाउनका लागि प्रदेश सरकारले रोक्नुपर्छ। व्यवसाय मैत्री बनोस् प्रदेश नवराज श्रेष्ठ,पूर्व केन्द्रीय सदस्य, नेपाल उद्योग वाणिज्य महासंघ मुलुकमा संक्रमणकाल सकिएको छ। अहिले बनेका तीनवटा सरकारले स्थानीय स्तरमा भएका स्रोत र साधनलाई परिचालन गर्नेतर्फ जोड दिनुपर्छ। संघीयता सही रूपमा कार्यान्वयन भएमा समृद्धिको सपना पूरा गर्न सकिन्छ। एउटै विषयमा तीन तहका सरकारले कर उठाउनु हुँदैन। स्थानीय, प्रदेश र संघीय सरकारले लिने करको दायरा समयमा निर्धारण गर्नुपर्छ। साना तथा घरेलु उद्योग स्थानीय मातहतमा, साना तथा मझौला उद्योगव्यवसाय प्रदेश सरकारको मातहतमा र ठूला उद्योग संघीय सरकारको मातहतमा रहने गरी सरकारले प्रवर्द्धनका काम गर्नुपर्छ। आर्थिक विकासका लागि साना तथा मझौला उद्योगको प्रवर्द्धन गर्नतर्फ जोड दिनुपर्छ। अहिले व्यवसायीलाई उत्पादित वस्तुको ओसारपसार गर्न समस्या देखिन्छ। एउटा प्रदेशबाट अर्को प्रदेशमा ढुवानी गर्दा लगाइएको कर व्यवसायीमैत्री छैन। व्यवसायीलाई लगानीमैत्री वातावरणको सिर्जना प्रदेश सरकारले बनाउनुपर्छ। हरेक प्रदेशमा औद्योगिक क्षेत्र निर्धारण गर्नुपर्छ। गाउँगाउँमा कृषिक्षेत्रमा प्रचुर सम्भावना छन्। तर यसले अपेक्षाकृत फड्को मार्न सकेको छैन। प्रदेश५ मा औद्योगिक क्षेत्र निर्माण र कृषिको विकासमा बढी प्राथमिकता दिनुपर्छ। बुटवलमा पर्यटन विकास र कृषिउपजको बजारीकरणका लागि दोभान क्षेत्रको सडक फराकिलो बनाउनुपर्ने देखिन्छ। त्यहाँबाट निस्किएको चट्टान बिक्री गरेर ठूला आयोजना निर्माण गर्न सकिन्छ। प्रदेश सरकारले त्यसतर्फ ध्यान दिन आवश्यक छ। राजनीतिक नियुक्ति योग्यताको आधारमा मीना पाण्डे, अधिवक्ता कानुन निर्माणको हिसाबले अन्य प्रदेशको तुलनामा प्रदेश५ अघि नै देखिएको छ। सबै स्थानीय तहले आफ्नो कानुन आफैं बनाउने अधिकार छ। प्रदेश सरकारसँग नबाझिने गरी स्थानीयले कानुन बनाउनेछन्। तीनवटै तहबीच एक आपसमा समन्वय गरेर कानुन बनाएमा कार्यान्वयन गर्न सहज हुनेछ। कानुन निर्माण गर्दा मस्यौदामा विस्तृत छलफल गरेर गर्नुपर्छ। मस्यौदामै राम्रोसँग छलफल गरेर कानुन बनाएमा पछि समस्या हुने छैन। एउटा स्थानीय तह र अर्को स्थानीय तहको कानुनमा समानता भयो भने कार्यान्वयन हुन सक्छ। सरकारले कानुन निर्माणका विषयमा बहस पैरवीमा कन्जुस्याईं गर्नु हुँदैन। कानुन सहज र सजिलोका लागि बनाउनुपर्छ। अर्कोतर्फ सरकारले गर्ने विभिन्न नियुक्तिहरूमा सक्षम व्यक्ति ल्याउनुपर्छ। राजनीतिक आस्था, नातावाद र कृपावादका आधारमा नियुक्ति दिने परिपाटी हट्नुपर्छ। प्रस्तुति : लक्ष्मण पोखरेलकेशर रोका"
मन्त्रिमण्डलको सन्तुलन नमिलेको भन्दै असन्तुष्टि,"काठमाडौं : प्रधानमन्त्री केपी शर्मा ओलीको मन्त्रिपरिषद् समावेशिता तथा भौगोलिक सन्तुलन नमिलेको भन्दै पार्टीका नेताहरूले असन्तुष्टि व्यक्त गरेका छन् । प्रधानमन्त्री ओलीले शुक्रबार एमालेबाट ६, माओवादीबाट ११ जना मन्त्री र एमालेबाट तीन राज्यमन्त्री एवं माओवादीबाट एक राज्यमन्त्री नियुक्त गरेका छन् । ओलीले समावेशी एवं भौगिक सन्तुलन मिलानमा ध्यान नपुर्याएको गुनासो पार्टीभित्रैबाट आएको छ । आफ्ना गुटकालाई मात्र साथमा लिएर मन्त्रिमण्डल विस्तार गरेकाले सन्तुलन नभएको एमाले नेताहरूकै भनाइ छ । प्रदेश १ बाटै एमालेमा प्रधानमन्त्री केपी ओलीबाहेक कोही परेनन् । यहाँबाट योगेश भट्टराईको नाम चर्चामा थियो । स्थायी समितिका २४ जनामध्ये २३ जना मन्त्रिमण्डलमा सहभागी हुँदा पनि पार्टीका सचिवसमेत रहेका भट्टराईको नाम परेन । ओलीले चुनावी प्रचारका क्रममा भट्टराईलाई मन्त्री बनाउने प्रतिबद्धता व्यक्त गरेका थिए । मन्त्रीमा भानुभक्त ढकालको पनि चर्चा थियो । तर उनी पनि समेटिएका छैनन् । ओलीको मन्त्रिमण्डलमा कुनै प्रदेशको प्रतिनिधित्व छैन भने कुनैबाट दुईदुई जना परेका छन् । प्रदेश २ बाट रघुवीर महासेठ र ३ बाट शेरबहादुर तामाङ एवं गोकुल बास्कोटा मन्त्री बनेका छन् । प्रदेश ४ बाट रवीन्द्र अधिकारी र जगत विश्वकर्मा मन्त्री बनेका हुन् । प्रदेश ५ बाट पनि प्रदीप ज्ञवाली र गोकर्ण विष्ट मन्त्री बनेका छन् । प्रदेश ६ बाट राज्यमन्त्रीमा धनबहादुर बूढा छन् भने ७ बाट कसैको प्रतिनिधित्व छैन । प्रदेश ७ बाट नारदमुनि राना र प्रेमबहादुर आले मगरले मन्त्रीमा दाबी पेस गरेका थिए । प्रदेश ७ बाट कोही पनि मन्त्री नबन्दा त्यस क्षेत्रका एमाले नेताहरू नेतृत्वप्रति असन्तुष्ट बनेका छन् । ओलीले काम गर्न सजिलो हुने गरी मन्त्रिपरिषद् विस्तार गरेको मन्त्रीमा दाबेदारी पेस गरेका आलेको तर्क छ । भौगोलिक सन्तुलन मिलाउन पनि प्रदेश ७ बाट एक जना मन्त्री छनोट भएको भए राम्रो हुन्थ्यो, उनले भने । एमालेमा मात्रै होइन, माओवादीमा पनि प्रदेश र समावेशी सन्तुलन मिलेको छैन । प्रदेश १ बाट कृषि राज्यमन्त्रीमा रामकुमारी चौधरी, २ बाट मातृका यादव, ३ बाट रामबहादुर थापाको सहभागिता रहे पनि ४ बाट कोही पनि प्रतिनिधित्व भएन । प्रदेश ५ बाट वर्षमान पुन, चक्रपाणि खनाल र ६ बाट शक्ति बस्नेत एवं ७ बाट विना मगर मन्त्री बनेका छन् । संवैधानिक व्यवस्थाअनुसार २५ जना मन्त्री राख्न सकिन्छ । अहिलेको मन्त्रिमण्डलमा राज्यमन्त्रीसहित २२ जना सहभागी भइसकेका छन् । ३३ प्रतिशत महिलाको प्रतिनिधित्व हुनुपर्नेमा पनि ओलीले कार्यान्वयन नगरेको भन्दै महिला सांसद्हरूले असन्तुष्टि व्यक्त गरेका छन् । ओलीले समावेशितालाई बेवास्ता गरेकोप्रति एमाले नेत्री श्रीमाया थकाली गुनासो गरिन् । राज्यका हरेक निकायमा ३३ प्रतिशत महिलाको प्रतिनिधित्व हुनुपर्ने हो । तर नेतृत्वले कन्जुस्याइँ गर्दा महिला राजनीतिक नेतृत्वमा सधैं पछि पर्ने स्थिति देखियो, उनले भनिन्, यो चिन्ताको विषय हो । अब नेतृत्वप्रति समावेशिता कार्यान्वयनका लागि महिला भ्रातृ संगठनले आवाज बुलन्द पार्न ढिला भइसक्यो ।"
