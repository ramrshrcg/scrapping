शीर्षक,विवरण
फेरि हचुवा ताल,"स्थानीय तहको पहिलो चरणको निर्वाचनपछि त्यसको नतिजाबारे आआफ्नो हिसाबले विश्लेषण भएका छन् । राजनीतिक दलहरूका लागि त्यो अस्वाभाविक विषय होइन । तर यता आएर सत्ता गठबन्धनसँगै अधिकांश दल दोस्रो चरणको निर्वाचनमा बहिष्कारवादी राष्ट्रिय जनता पार्टीलगायतका मधेसकेन्द्रित शक्तिलाई कसरी सहभागी बनाउने भन्नेमा केन्द्रित देखिन्छन् । राजनीति र निर्वाचन तथा महत्र्वपूर्ण निर्णय प्रक्रियामा कुनै पनि पक्ष या शक्तिलाई निषेध गर्दा त्यसले प्रजातन्त्रको मौलिक मान्यता र चरित्रमा आँच पुर्याउँछ र नेपालको २०६३ यताको राजनीतिमा त्यो खोटले संस्थागत स्वरूप लिँदै आएको छ । विद्यमान राजनीति, संविधान र सहभागिताका सिद्धान्त तथा व्यवहारप्रति फरक मत राख्दै विरोधसँगै आफ्ना मागहरूको सुनवाइको अपेक्षा राख्ने हक सबै राजनीतिक दल र शक्तिहरूसँग सुरक्षित छ, हुन्छ र हुनुपर्छ । राज्यले समानता र समान अवसरसँगै विशेष अवसरका सिद्धान्तअनुरूप त्यस्ता शक्तिहरूको मागको वस्तुनिष्ठ विश्लेषणपछि उचित निर्णय लिने अपेक्षा गरिन्छ र प्रक्रियागत ढंगबाट त्यस्ता माग या गुनासोहरूलाई सम्बोधन गरिन्छ। दोस्रो चरणको निर्वाचनमा तीन साता बाँकी रहँदा सत्ता गठबन्धनले मधेसका १२ जिल्लामा २२ स्थानीय निकायहरू थप्ने, २४ गाउँपालिकालाई नगरपालिकामा रूपोन्नत गर्ने र विराटनगर तथा वीरगन्जलाई महानगरपालिकाको हैसियत प्रदान गर्ने निर्णय गरेको छ । उपप्रधानमन्त्री तथा फोरम लोकतान्त्रिकका अध्यक्ष विजयकुमार गच्छदार नेतृत्वको कार्यदलको सिफारिसमा सरकारले यस्तो निर्णय गरेको हो । यो निर्णयलाई राष्ट्रिय जनता पार्टी (राजपा) समर्थन गर्दै दोस्रो चरणको निर्वाचनमा सहभागी होला ? यो एउटा पक्ष हो । तर सरकारको यो निर्णयको शैली, प्रक्रियाविहीनता र नियतले आगामी दिनहरूमा खतरनाक पूर्वदृष्टान्त जन्माउनेछ । पहिलो प्रश्नसँग जोडिएको अर्को पक्ष पनि छ । के सरकार या कार्यदलले राजपासँग अनुमोदन लिएको छ, यी निर्णयका पक्षमा ? नत्र पहिलाजस्तै निर्णय लिँदै त्यसलाई अस्वीकार गर्ने एकलौटी अधिकार हिजोको संयुक्त मधेसी लोकतान्त्रिक मोर्चा र आजको राजपालाई किन दिइँदैछ ? संविधान जारी गरिएलगत्तै मोर्चाका माग सम्बोधन गर्ने बहानामा पहिलो संविधान संशोधन गरिएको हैन र अनि प्रमुख प्रतिपक्षी नेकपा एमालेले सरकारको निर्णयलाई स्विकार गरेन भने त्यसको परिणति के होला ? हचुवा शैलीमा आधा दर्जन नेताहरूको निर्णय मुलुकमाथि लाद्ने परम्पराले खासगरी ०६३ यता निरन्तरता पाउँदै आएको छ र त्यो बन्द हुनुपर्छ ।निर्वाचन आयोगमा सत्ताकै दलहरूको नियन्त्रण भएकाले मन्त्रिपरिषद्को यो हचुवा निर्णयलाई उसले स्विकार्नेछ भन्ने मान्यता छ, तर निर्वाचन आयोगमा स्वविवेक र सीमित स्वायत्तता पनि रहेन भने उसको संवैधानिक हैसियतका कारण प्राप्त विश्वसनीयता र अपेक्षित निष्पक्षता दुवै गुम्नेछ । बालानन्द पौडेलको स्थानीय निकाय पुनर्संरचनासम्बन्धी आयोगको प्रतिवेदनमाथि संसद् र विभिन्न दलहरूमा कुनै छलफल भएन । मन्त्रिपरिषद्ले त्यसलाई केही परिवर्तनका साथ स्विकार्यो र त्यसैका आधारमा पहिलो चरणको निर्वाचन सम्पन्न गरियो । तर यता आएर आयोगले सुझाएको या निर्धारण गरेका मापदण्डविपरीत वीरगन्ज र विराटनगरलाई महानगरपालिकाको दर्जा प्रदान गरियो । पौडेलले यो परिवर्तनको विरोध गरेका छन् । अर्को निर्वाचनको बीचमा र निर्वाचन आयोगलाई विश्वासमा नलिई यति महत्र्वपूर्ण परिवर्तन गर्नु, त्यो पनि व्यापक सहमतिबिना राजनीतिमा स्वेच्छाचरिताको पराकाष्ठा मानिनेछ । यी कुसंस्कारले नेपाली राजनीतिमा जवाफदेहीविहीन जमिनदारी प्रवृत्तिलाई संस्थागत गर्न मद्दत पुर्याउनेछ ।"
निजामती कर्मचारी युनियनद्वारा तलब वृद्धि गर्न माग,"काठमाडौँ: नेपाल निजामती कर्मचारी युनियन (सङ्घ)ले कर्मचारीको मनोबल उच्च बनाउन र भ्रष्टाचार नियन्त्रण गरी सुशासन कायम राख्न समयसापेक्ष रुपमा कर्मचारीका तलब वृद्धि हुनुपर्ने माग गरेको छ। सङ्घको केन्द्रीय पदाधिकारी टोलीले आज उपप्रधानमन्त्री एवम् अर्थमन्त्री कृष्णबहादुर महरालाई उहाँकै कार्यकक्षमा भेटी कर्मचारीको तलब, उपदान, निवृत्तिभरण, जीवन बिमालगायत सेवासुविधा वृद्धि गर्न गर्न माग गरेको हो। सङ्घले पछिल्लो तथ्याङ्कअनुसारको पारिवारिक खर्च धान्ने तलबको व्यवस्था गर्नुपर्ने, साविक जीवन बिमालाई रु पाँच लाख पुयाउनुपर्ने, दुर्गम भत्ता वृद्धि गर्नुपर्ने, पारवहन भत्ताबापत मासिक रु दुई हजारको व्यवस्था गर्नुपर्ने लगायतका १९ बुँदे ज्ञापनपत्र बुझाएको सङ्घका केन्द्रीय तथा आधिकारिक टेड युनियनका केन्द्रीय सदस्य विश्वबन्धु रेग्मीले जानकारी दिनुभयो। सो अवसरमा अर्थमन्त्री महरा तथा अर्थ सचिवद्वय शान्तराज सुवेदी र राजन खनालले सङ्घका नीतिगत मागको सोहीअनुसार पूरा गरिने र अन्य मागका सम्बन्धमा मन्त्रालय सकारात्मक रहेको बताउनुभएको थियो। रासस"
कार्यालय नभएपछि मेयरसहित सबै जनप्रतिनिधिले पार्टी प्यालेसमा सपथ लिए,"भक्तपुर : सूर्यविनायक नगरपालिकाको आफ्नै कार्यालय भवन नहुँदा निर्वाचित मेयरसहित सबै जनप्रतिनिधिले पार्टी प्यालेसमा सपथ लिएका छन्। सूर्यविनायक नपा ८ सिपाडोलस्थित एक निजी घरमा कार्यालय सञ्चालन हुँदै आएको छ। साथै भाडाको कार्यालयमा खुला ठाउँसँगै हल नहुँदा बुधबार नवनिर्वाचित जनप्रतिनिधिहरुको सपथग्रहण सूर्यविनायकस्थित एक पार्टी प्यालेसमा भएको हो। कार्यक्रममा उपस्थित नगरवासीले पार्टी प्यालेसको सट्टा निर्वाचन कार्यालय रहेको कोष तथा लेखा नियन्त्रण कार्यालय कटुञ्जेमै सपथ गरेको भए राम्रो हुने प्रतिक्रिया दिएका छन्। कोष तथा लेखा नियन्त्रण कार्यालयलाई भवन बनाउन सूर्यविनायक नगरपालिकाले नै जग्गा उपलब्ध गराएको थियो। त्यस्तै सूर्यविनायक नपा भएको साविक कटुञ्जे गाविसले डिभिजन सडक कार्यालय, जिल्ला जनस्वास्थ्य कार्यालय र डिभिजन खानेपानी तथा सरसफाइ कार्यालयलाई भवन बनाउन जग्गा प्रदान गरेको थियो। स्थानीय तह निर्वाचनअन्तर्गत भक्तपुरको सूर्यविनायक नगरपालिकामा निर्वाचित जनप्रतिनिधिहरुले बुधबार पार्टी प्यालेसमा पद तथा गोपनीयताको सपथ लिएका हुन्। सूर्यविनायक नपाका नवनिर्वाचित मेयर वासुदेव थापा र उपमेयर जूना बस्नेतसँगै १० वटा वडाका अध्यक्षहरुलाई निर्वाचन अधिकृत दुर्गादेवी गुरुङले पद तथा गोपनीयताको सपथ ग्रहण गराउनुभएको हो। त्यस्तै नवनिर्वाचित मेयर थापाले नगरपालिकाको वडा सदस्य, महिला सदस्य र दलित महिला सदस्यलाई पद तथा गोपनीयताको सपथ खुवाउनुभएको थियो। सपथलगत्तै मेयर थापा र उपमेयर बस्नेतले नगरपालिकामा पद बहाली गर्दै कार्यभार सम्हाल्नुभएको छ। त्यस्तै वडा अध्यक्षहरुले आआफ्नो वडा कार्यालयमा गएर पद सम्हाल्नुभएको थियो। तर सूर्यविनायक नपा ३ र ६ मा वडा कार्यालयको व्यवस्था हुन सकेको छैन। जसले गर्दा ३ वडाका अध्यक्षले २ र ६ वडाका अध्यक्षले ५ वडामा संयुक्त पदभार सम्हालेका छन्। सूर्यविनायकको मेयरमा निर्वाचित थापाले १२ हजार एकसय ३५ मत ल्याउनुभएको थियो। उहाँका निकटतम प्रतिद्वन्द्वी नेपाली कांग्रेसका विष्णुराज कार्कीले भने दस हजार एकसय ६४ मत पाउनुभयो। त्यस्तै उपमेयरमा निर्वाचित एमालेकै जूना बस्नेतले १२ हजार आठसय ३२ मत ल्याउनुभएको थियो। उहाँका निकटतम प्रतिद्वन्द्वी नेपाली कांग्रेसका कल्पना राजथलाले आठ हजार नौसय सात मत ल्याउनुभयो। १० वटा रहेको सूर्यविनायक नपामा एमालेले वडा नं १, ४, ५, ७, ८, ९ र १० वडामा वडाअध्यक्षसमेत जितेर स्पष्ट बहुमत पाएको छ। सूर्यविनायक नपाको वडा नम्बर १ मा सानुकाजी कायस्थ, ४ मा उत्तम थापा, ५ वडामा राजकुमार जोशी, ७ वडामा रवीन्द्र सापकोटा, ८ वडामा किरण थापा, ९ वडामा उपेन्द्र केसी र १० वडामा शिवराम राउत वडा अध्यक्षमा निर्वाचित हुनुभएको हो। कांग्रेसको तर्फबाट भने वडा नं २ मा कमलनाथ आचार्य र ३ वडामा शिवरण खत्री वडा अध्यक्षमा निर्वाचित हुनुभएको थियो।"
वीरगन्ज महानगर भएको खुशीयालीमा दीप प्रज्वलन गरेर मिठाई बाँडियो,"वीरगन्ज : उपमहानगरपालिकाबाट महानगरपालिका घोषणा भएपछि वीरगन्जलाई अब प्रदेश नम्बर २को प्रादेशिक राजधानी बन्नका लागि ढोका खुलेको छ। सोमबार राति बसेको मन्त्रिपरिषदको बैठकले विराटनगरसहित वीरगन्ज उपमहानगरपालिकालाई महानगरपालिका बनाउने निर्णय गरेको थियो। लामो समयदेखिको प्रतिक्षापछि सरकारले वीरगन्जलाई महानगरपालिका घोषणा गरेपछि यहाका नगरवासी हर्षित छन्। त्यो संगसैगै अब प्रादेशिक राजधानीका लागि वीरगन्ज प्रबल दाबेदार भएको यहाँका राजनीतिक दल र राजनीतिक विश्लेषकको भनाइ छ। महानगर बनेको खुशीयालीमा वीरगन्जमा बुधबार साँझ राजनीतिक दल र युवाले मिठाइ बाँडेर र दीप प्रज्वलन गरी खुशीयाली मनाएका छन्। वीरगन्जलाइ महानगर घोषणा गर्न केही समेयदेखि अभियान नै चलाएका राजनीतिक दल र युवाहरुले माइस्थान चोकमा बुधबार साँझ खुशीमा मिठाइ बाँडनुका साथै दीप प्रज्वलन गरेका हुन्। उक्त कार्यक्रममा राजनीतिक दल सम्बद्ध नेता कार्यकर्ता, सर्वसाधरण, युवा, विद्यार्थी, अधिकारकर्मी पनि सहभागी थिए। वीरगंजलाई महानगर बनाएपछि नगरबासीको बर्षौदेखिको चाहना पुरा भएको भन्दै दीप प्रज्वलन गरेको राष्ट्रिय जनता पार्टीका युवा नेता ओम प्रकाश सर्राफले बताउनु भयो। वीरगन्जलाई महानगरपालिका बनाउने सरकारको कदम एकदमै सराहनीय भएको वीरगन्जका उद्योगी एवम् समाजसेवी विजय सरावगीले बताउनु भयो। वीरगन्जलाई महानगर बनाउन याहाका उद्योगी व्यपारी, दलका नेता, नागरिक समाज सबैले धेरै समयदेखि सरकारलाई दबाब दिँदै आएका थिए, उहाँले भन्नु भयो ,लामो समयको प्रतिक्षापछि वीरगन्ज नगरवासीको चाहना बल्ल पुरा भएको छ, अब मधेस प्रदेशको राजधानी बन्ने प्रबल सम्भावना देखिएको छ वीरगन्जलाइ महानगर घोषणा गर्ने सरकारको कदम स्वागतयोग्य रहेको भन्दै वीरगन्ज उद्योग वाणिज्य संघका अध्यक्ष ओमप्रकाश शर्माले सरकारको पछिल्लो निर्णयले महानगर बन्न सफल भएको वीरगन्ज नै प्रदेश नम्बर २ को राजधानी बन्ने प्रशस्त आधार सिर्जना भएको बताउनुभयो।"
दोस्रो चरणको निर्वाचन पुरानै संरचना अनुसार हुनुपर्छ: ओली,"भक्तपुर: नेकपा (एमाले) ले आगामी जेठ ३१ गतेको दोस्रो चरणको निर्वाचन पुरानै संरचनाअनुसार हुनुपर्नेमा जोड दिएको छ। एमाले अध्यक्ष केपी शर्मा ओली निवास बालकोटमा आज बसेको स्थायी कमिटी बैठकले बजेट तथा नीति कार्यक्रमबारे छलफल गर्नुपर्ने बेलामा स्थानीय तह थप्ने र सीमाङ्कन हेरफेर गर्ने सरकारको निर्णयले दोस्रो चरणको निर्वाचन नै ओझेलमा परेको ठहर गरेको छ। बैठकपछि सञ्चारकर्मीलाई प्रतिक्रिया दिँदै एमाले प्रचार विभाग प्रमुख एवम् पार्टी सचिव योगेश भट्टराईले निर्वाचनको सङ्घारमा प्रधानमन्त्रीको राजीनामाले झन् अन्योल थपेको बताउनुभयो। सरकारले हालै गरेको सीमाङ्कन हेरफेर असंवैधानिक र नियम कानुनको मर्म विपरीत रहेको बैठकले ठहर गरेको बताउँदै उहाँले दोस्रो चरणको निर्वाचन पुरानै संरचना अनुसार हुनुपर्नेमा जोड दिनुभयो। अहिलेलाई ७४४ सङ्ख्यामै स्थानीय तहको निर्वाचन हुनपर्ने र स्थानीय तह हेरफेर गर्नु पर्ने नै भए पाँच वर्षपछि गर्नुपर्ने एमालेको धारणा रहेको उहाँको भनाइ थियो । नयाँ संरचनाअनुसार निर्वाचन हुन नसक्ने र निर्वाचन आयोगले पनि निर्वाचन गर्न नसक्ने बताउँदै उहाँले सरकारले हालै गरेको सीमाङ्कन हेरफेर एमालेलाई अमान्य रहेको भट्टराईले बताउनुभयो। बैठकमा प्रधानमन्त्रीको राजीनामा र विकसित पछिल्लो राजनीतिक परिस्थितिबारे छलफल भएको बताउँदै सचिव भट्टराईले प्रधानमन्त्रीको राजीनामा उहाँको व्यक्तिगत, पार्टीगत र सत्ता गठबन्धन पार्टीभित्रको निर्णय भएकाले कुनै टिप्पणी नरहेको उल्लेख गर्नुभयो। अब एमाले प्रधानमन्त्रीको दौडमा छ कि छैन भन्ने सञ्चारकर्मीको जिज्ञासामा सचिव भट्टराईले संसदीय अभ्यास गर्दै आएको पार्टी कुनै पनि संसदीय अभ्यासबाट पछि नहट्ने परि आए एमाले संसदीय प्रक्रियाअनुसार जान तयार रहेको बताउनुभयो। बैठकमा अध्यक्ष ओली, वरिष्ठ नेता झलनाथ खनाल, माधवकुमार नेपाल, उपाध्यक्ष बामदेव गौतम, महासचिव इश्वर पोखरेल, सचिव प्रदीप ज्ञवालीलगायत अधिकांश स्थायी कमिटी सदस्य सहभागी हुनुहुन्थ्यो। रासस"
१० महिना प्रधानमन्त्री हुँदा प्रचण्डले गरेका २० उपलब्धि,"काठमाडौं : प्रधानमन्त्री पुष्पकमल दाहाल प्रचण्डले प्रधानमन्त्री पदबाट राजीनामा दिनुभएको छ । उहाँले नेपाली राजनीतिमा देखिएको नैतिकताको खडेरीलाई अन्त्य गर्दै पूर्वसहमति अनुसार नै पदबाट राजीनामा दिनु भएको हो । प्रधानमन्त्री बन्नुअघि कांग्रेससँग स्थानीय तहको निर्वाचन लगत्तै राजीनामा दिएर कांग्रेस नेतृत्वको सरकार गठनमा सहयोग गर्ने सहमति भएको थियो । नेकपा (माओवादी केन्द्र)का अध्यक्ष प्रचण्ड २०७३ साल साउन १९ गते प्रधानमन्त्री पदमा व्यवस्थापिका संसदबाट अत्याधिक बहुमत ल्याएर निर्वाचत हुनु भएको थियो। प्रचण्डको पक्षमा ३ सय ६३ मत परेको थियो भने विपक्षमा २ सय १० मात्र मत परेको थियो । प्रधानमन्त्री भएको १० महिनामा प्रचण्डले राजीनामा दिनु भएको हो । प्रधानमन्त्री प्रचण्डले राजीनामा सम्बोधनमा आफूले १० महिनामा गरेका कामलाई २० बुँदामा सविस्तार प्रस्तुत गर्नुभएको छ । प्रचण्डको सम्बोधनका २० बुँदा उहाँकै सम्बोधनबाट : १ यो विशेष सम्बोधन म हिजो नै संसदमार्फत् गर्न चाहन्थे । तर, संसदमा रहेको अवरोधपछि आज सिधै जनतासामू उपस्थित भएको छु । आदरणीय जनसमुदायलाई राम्ररी थाहा छ, प्रधानमन्त्रीका रुपमा मैले अत्यन्त प्रतिकूल परिस्थिति बिरासतमा पाएको थिए । त्यतिखेर संविधान कार्यान्वयनको गति अत्यन्त सुस्त र राजनीतिक वातावरण पनि अन्यन्त तनावपूर्ण थियो । एकथरी निराशावादीले अब नेपाल राजनीतिक र संवैधानिक शून्यतामा जाने भविष्यवाणी गरिरहेका थिए र अर्काथरीले राष्ट्रिय अखण्डतामै आशंका गरिरहेका थिए ।सबै आर्थिक सूचकांकहरु निराशाजनक थिए । २० घण्टासम्मको लोडसेडिङ सामान्य मानिन्थ्यो । विकासका चर्का भाषण त थिए, तर आर्थिक वृद्धिदर एक प्रतिशत पनि थिएन । देश यति विभाजित थियो कि निर्वाचनमा सबैको सहभागिता हुन सक्छ र अझ निर्वाचन हुन सक्छ भन्नेमै धेरैलाई अविश्वास थियो । भूकम्पपीडितहरुको बिचल्ली थियो । छिमेकीहरुसगको सम्बन्ध सहज थिएन । यसरी चौतर्फी राजनीतिक, सामाजिक, आर्थिक र कूटनीतिक समस्याका बीच सम्मानित संसदबाट मैले प्रधानमन्त्री पदको जिम्मेवारी लिएको थिए । २आज म जनताका सामूउभिएर विश्वासका साथ भन्न सक्छु, कि करिब दश महिनाको छोटै अवधिमा सरकार त्यो परिस्थिति बदल्न सफल भएको छ । संविधान र संघीयता कार्यान्वयनका दिशामा हामी धेरै अघि बढेका छौं । सिंगो देश एकजुट भएर अत्यन्त शान्तिपूर्ण, निष्पक्ष र उल्लासपूर्ण ढंगले स्थानीय तहको पहिलो चरणको निर्वाचन सम्पन्न भएको छ भने बाकी चार प्रदेशमा दोस्रो चरणको निर्वाचनका लागि पनि लगभग सबै तयारी पूरा भइसकेको छ । संविधानले अंगीकार गरेको तीन तहको संघीय प्रणालीको मेरुदण्ड नै स्थानीय तह हो । दोस्रो चरणको निर्वाचनमा पनि सिंगो देश सहभागी हुनेछ र पहिलोजस्तै लोकतन्त्रको महोत्सवका रुपमा शान्तिपूर्ण, विवेकपूर्ण र उत्साहजनक रुपमा सम्पन्न हुनेछ भन्नेमा म पूर्णतः विश्वस्त छु। ३ निश्चय नै यो निर्वाचनबारे आशंकाहरु थिए र त्यसका कारण पनि थिए । किनकि, स्थानीय तह प्रतिनिधिविहीन भएको झण्डै बीस वर्ष भइसकेको थियो । र, कसैसग यो रिक्तता मेट्ने दह्रो प्रतिवद्धता देखिएको थिएन । यो निर्वाचन रोक्न सके सिंगो संविधान र सगसगै लोकतान्त्रिक गणतन्त्र, संघीयता र धर्मनिरपेक्षताजस्ता जनताका ऐतिहासिक उपलब्धिलाई पनि असफल बनाउन सकिन्छ कि भन्ने षड्यन्त्रहरु पनि कतैकतैबाट भइरहेको थियो । दृढ इच्छाशक्ति र संकल्प नभएको भए सबै आशंका र अविश्वासलाई चिर्दैयो निर्वाचन सम्पन्न गर्न सजिलो पनि थिएन । तर, योस्थानीय तहको निर्वाचनसगै लोकतन्त्र अब संविधानका अक्षरहरुबाट हरेक गाउ र नगरका वडामा पुगेको छ । यसमा कसले जित्यो र कसले हायो भन्नेप्रश्न मेरा लागि सुरुदेखि नै गौण रह्यो । तात्कालिक र क्षणिक जीतहारका स्वार्थमा अल्झेको भए निर्वाचन नै हुने थिएन । मलाई यत्ति थाहा छ, यो निर्वाचनमा संघीय लोकतान्त्रिक गणतन्त्रले जित्यो र समग्रमा राष्ट्रले जित्यो । अब गणतन्त्र, सामाजिक न्यायसहितको लोकतन्त्र, धर्मनिरपेक्षता र समानुपातिक समावेशी शासन प्रणाली थप संस्थागत भएको छ । नेपालको सार्वभौमसत्ता, स्वतन्त्रता, भौगोलिक अखण्डता र स्वाभिमान थप सुनिश्चित भएको छ । यस अवसरमा म निर्वाचनमा सहभागिताका लागि सबै राजनीतिक दल, निर्वाचन आयोग, राष्ट्रसेवक कर्मचारी,सुरक्षाकर्मी र आम जनसमुदायलाई हार्दिक धन्यवाद ज्ञापन गर्दछु । ४यसपटक जनताले स्थानीय तहमा सिंहदरबारका लागि मध्यस्थ छानेको छैन, सिधै आफ्नो सिंहदरबार चुनेको छ । यसरी अब सही अर्थमा जनता आफैं आफ्नो शासक भएको छ ।हजारौं दलित र महिला नेतृत्व स्थापित गरेर यो निर्वाचनले महिला सशक्तीकरण र नेतृत्व निर्माणका दिशामा पनि ऐतिहासिक योगदान दिएको छ ।आजसम्म सीमान्तकृत रहेको समुदाय अब याचनाकर्ता होइन, न्यायदाताको नया भूमिकामा पुगेको छ ।संघीय लोकतान्त्रिक गणतन्त्रका लागि निरन्तर संघर्षरत् मैले यो युगान्तकारी परिवर्तनको सहजकर्ता बन्न पाउदा गौरवको महशुस गरेको छु । ५ संविधान कार्यान्वयनमा मात्र होइन, सरकारले राष्ट्रिय अर्थतन्त्रमा समेत ऐतिहासिक सफलता प्राप्त गरेको छ । यो सरकार बन्नुअघि सपनाहरुको त वर्षा भइरहेको थियो । तर, आर्थिक वृद्धिदर केवल ०८ प्रतिशत थियो । सबैजसो आर्थिक सूचकांकहरु ऋणात्मक थिए । राष्ट्रिय गौरवका ठूला आयोजनाहरुको निरन्तर अनुगमन र यो वर्ष ऐतिहासिक रुपमा पुनर्निर्माणले पाएको गति, ठूला विकास आयोजनाहरुको कार्यान्वयनमा प्रधानमन्त्री स्वयंको निरन्तर अनुगमन र हस्तक्षेप, अर्थतन्त्रलाई चलायमान बनाउने योजनावद्ध प्रयास र लोडसेडिङको अन्त्यका कारण मुलूकका आर्थिक परिसूचकहरु निकै सकारात्मक भएका छन् । राजस्व लक्ष्यभन्दा २४ प्रतिशत बढी उठेको छ । हामी एकातिर चौबीस वर्ष यताकै उच्च ७५ प्रतिशत आर्थिक वृद्धि हासिल गर्ने दिशामा छौं भने अर्र्कातिर विगत बाह्र वर्ष यताकै सबैभन्दा कम मूल्यवृद्धि कायम गरिएको छ । आर्थिक वृद्धिदरमा हामी विश्वशक्ति बन्न अग्रसर हाम्रा दुई छिमेकीकै हाराहारीमा पुगेका छौं भन्ने जानकारी गराउन पाउदा महर्षित् छु । भविष्यमा बन्ने सरकारहरुका लागि यो वृद्धिदर अब एउटा मानक बन्ने छ । देशको विकास अब जनताले भाषणहरुमा होइन, तथ्याङ्कहरुमा र परिणामहरुमा खोज्नेछन् भन्नेमा म विश्वस्त छु। ६ मैले पहिल्यै भने, यो सरकार गठन हुदै गर्दा अठारबीस घण्टासम्मको लोडसेडिङ सामान्य मानिन्थ्यो । लोडसेडिङका कारण औद्योगिक क्षेत्र अस्तव्यस्त थियो भने जनजीवन अत्यन्त कष्टकर थियो । प्रधानमन्त्री भएलगत्तै मैले लोडसेडिङ अन्त्य गर्ने ठोस संकल्प लिएर एक हिसाबले अत्यन्तै महत्वाकांक्षी उज्यालो नेपाल अभियान सुरु गरे । विद्युत प्राधिकरणको टिम परिवर्तन गरियो, ठूला आयोजनाहरुको स्थलगत अनुगमन सक्रियतापूर्वक सुरु भयो । विद्युत आयतलाई व्यवस्थित गरियो । वर्षौंदेखि रोकिएको नेपालको पहिलो २२० केभिएको खिम्ती ढल्केबर प्रशारण आयोजना फास्ट ट्रयाकमा काम सम्पन्न गरी सञ्चालनमा ल्याइयो । ३ सिफ्टमा २४ सै घण्टा काम गर्ने व्यवस्था मिलाएर केवल २ महिनामै ढल्केबर सबस्टेशन सञ्चालनमा ल्याइयो । यो सरकारले उर्जा क्षेत्रमा गरेका विभिन्न नीतिगत सुधार र आयोजना कार्यान्वयनमा लिएको अग्रसरताबाट लोडसेडिङ समाप्त मात्र भएको छैन, आगामी १ वर्षभित्रै २०० मेगावाट, २ वर्षभित्र ६०० मेगावाट र ३ वर्षभित्र १२०० मेगावाट विद्युत् थप हुदै छ र हामी विद्युत् निर्याततिर अग्रसर हुदैछौं भन्ने सुखद् जानकारी देशबासीलाई गराउन पाउदा म खुसी छु । लोडसेडिङ अब लगभग इतिहास भएको छ र मैले यसलाई उज्यालो युगको प्रारम्भ ठानेको छु । लोडसेडिङ समाप्तिको आर्थिक मूल्य धेरै ठूलो छ । तर, त्योभन्दा ठूलो उपलब्धि मैले अब जनतामा जागेको विश्वासलाई मानेको छु । यो देश लामो समयदेखि केही हुदैन भन्ने हीनभावनामा बाचेको थियो । अब देशका जनताको आफैंमाथि भरोसा र गर्व बढेको छ । लोडसेडिङ अन्त्यले केवल बाहिरी अध्यारो हटाएको छैन, हामीभित्रको लाचारी र हीनभावनाको अन्धकार पनि मेटाउदै छ । ७ शान्तिप्रक्रिया र संक्रमणकाल व्यवस्थापनका हकमा पनि सरकारबाट उल्लेखनीय काम भएका छन् । शान्ति प्रक्रियालाई तार्किक निष्कर्षमा पुयाउन सत्य निरुपण तथा मेलमिलाप आयोग र बेपत्ता छानविन आयोगको म्याद थप गरिएको छ । उपरोक्त आयोगसग सम्वन्धित ऐनहरुको संशोधन मस्यौदा तयार भएको छ । द्वन्द्वमा परी मृत्यु भएका, बेपत्ता भएका नागरिकहरुका परिवारलाई थप पाच लाख राहत वितरण कार्य प्रारम्भ गरिएको छ । कञ्चनपुरको सीमा क्षेत्रमा शहादत प्राप्त गरेका गोविन्द गौतम र ६ वर्षअघि मोरङको सीमामा मृत्युवरण गरेका बासुदेव शाहलाई शहीद घोषणा गरी परिवारलाई क्षतिपूर्ति र राहत दिने निर्णय गरिएको छ । तराई मधेश आन्दोलनमा मृत्युवरण गरेका ११ जना सुरक्षाकर्मी समेत ५२ जनालाई सहिद घोषणा गरी तराई मधेश र थरुहट आन्दोलनको क्रममा घाइते भएका व्यक्तिहरुलाई औषधि उपचार गराउन आवश्यक रकम निकासा गरिएको छ भने मधेश आन्दोलनका क्रममा भएको सम्पत्ति क्षतिको क्षतिपूर्ति उपलब्ध गराउने निर्णय भई उपलब्ध गराउने कार्य शुरु भएको छ । महिला आयोग, राष्ट्रिय दलित आयोग, आदिबासी जनजाति आयोग, मुस्लिम आयोग, मधेसी आयोग र थारु आयोग सम्बन्धी विद्येयकहरु व्यवस्थापिका संसदमा पेश भएका छन् । स्थानीय तह सञ्चालन सम्बन्धी विद्येयक पनि संसदमा विचाराधीन छ । प्रशासनिक पुनःसंरचनाका लागि सामान्य प्रशासन मन्त्रीको अध्यक्षतामा उच्चस्तरीय र अधिकारसम्पन्न समिति गठन भई काम अघि बढेको छ । प्रत्येक प्रदेशहरूमा उच्च अदालत र उच्च सरकारी वकिल कार्यालय स्थापना गरी काम प्रारम्भ भएको छ । भाषा आयोग गठन गरिएको छ । ८ भूकम्पपीडितहरुको पूनर्बास र जीविका अनि पूनर्निर्माण सरकारको मुख्य प्राथमिकतामा थियो र छ । पूनर्निर्माण प्राधिकरणको गति सुस्त र लगभग परिणामहीन देखेपछि सरकारले नेतृत्व नै परिवर्तन गरेर राहत र पुनर्निर्माणमा तीव्रता दिने जमर्को गरेको छ । सर्वेक्षण सम्पन्न भइसकेका ११ जिल्लामा निजी आवास अनुदानको पहिलो किस्ता वापतको रकम सबैजसो सेवाग्राहीका खातामा पठाई सकिएको छ । निजी आवास निर्माणमा पीडितहरुले पाउने अनुदान रकममा रु एक लाख र सहुलियत ऋणमा ३ लाख थप गरिएको छ र समग्रमा आठ लाखसम्मको प्याकेजको व्यवस्था गरिएको छ । यसै गरी बाढी पहिरो, डुबान र आगलागीबाट पीडितहरुलाई पनि भूकम्पपीडित सरह राहत दिने व्यवस्था गरिएको छ । ९ कृषि क्षेत्रको व्यवसायीकरण र औद्योगिकीकरण पनि सरकारको उच्च प्राथमिकतामा रह्यो । कृषि क्षेत्रको उत्पादन र उत्पादकत्व वृद्धि गर्न प्रधानमन्त्री कृषि आधुनिकीकरण परियोजनाअन्तर्गत् सातवटै प्रदेशमा एकएक वटा सुपरजोन स्थापना गर्ने कार्यक्रम अन्तर्गत् कैलाली जिल्लामा गहु, झापा जिल्लामा धानको सुपरजोन स्थापना गरी काम अगाडि बढिसकेको छ । अन्य प्रदेशमा सुपरजोन स्थापनाको काम अन्तिम चरणमा पुगेको छ । कृषकहरुको हक, हित र अधिकार स्थापित गर्न इतिहासमै पहिलोपटक अधिकारसम्पन्न किसान आयोग गठन गरिएको छ । कृषि बीमा र किसान पेन्सन योजनाका लागि पनि सरकारले आधार तयार गरेको छ । १० जब म प्रधानमन्त्रीको उम्मेदवार थिए, एकथरी साथीहरुले संसदमा मलाई उत्तेजनापूर्वक सोध्नुभएको थियो, फास्ट ट्रयाक के हुन्छ ? ओबीओर के हुन्छ ? हुलाकी मार्ग के हुन्छ ? ती प्रश्न गलत थिएनन् । तर, सोध्नेहरुको नियत सही थिएन । त्यो प्रश्नमा अविश्वास थियो, चुनौती थियो । आफैंमाथि विश्वास नभएपछि मान्छेलाई अरुमाथि पनि विश्वास नहुदो रहेछ । फास्ट ट्रयाकलाई लिएर त सरकारमाथि नियोजित दुष्प्रचारको अभियान नै चलाइयो । आज म यो सम्बोधनबाट जवाफ दिदै छु, अहिलेसम्म केवल राजनीतिक दाउपेचको विषय भएको र कसैको खास प्राथमिकतामा नपरेको फास्ट ट्रयाक अब बन्ने ग्यारेन्टी भयो । राजधानी र तराईबीचको दू्रत मार्ग अब सुनिश्चित भयो । केही दिनमै म त्यसको शिलान्यास गर्दैछु र नेपाली सेनाले बनाउदै छ । मधेशतराईको समग्र अर्थतन्त्र र जनजीवन नै बदल्ने दुरगामीमहत्वको हुलाकी मार्ग पनि अहिले सबैभन्दा तीव्र गतिमा बनिरहेको छ । यो विषय मैलेभारतका प्रधानमन्त्रीसग प्रत्यक्ष रुपमै अत्यन्त प्राथमिकताका साथ उठाएपछि नै हुलाकी मार्ग निर्माणले तीव्रता पाएको हो । अब तराईमधेशको आर्थिक र सामाजिक जीवनमा कायापलट हुदै छ । खानेपानी, सडक र अन्य पूर्वाधारका क्षेत्रमा पनि सरकारका उपलब्धि उल्लेखनीय छन् । काकाकूल राजधानीले वर्षौंदेखि देखेको मेलम्चीको पानीको सपना अब दशैंअघि नै पूरा हुने भएको छ । निर्णय पटकपटक भएको तर कार्यान्वयनमा नआएको नागढुङ्गा नौबीसे खण्डको सुरुङ मार्ग बन्ने सुनिश्चित भएको छ । काठमाडौं सेटलाइट मेगासिटीको तयारी गरी व्यवस्थित शहरीकरणको मोडेल अघि सारिएको छ । मुलूकका १७ शहरमा एक शहर एक पहिचान कार्यक्रम, रुकुमकोट, लिवाङ्गमा स्मार्ट शहर, निजगढ, पालुङ्गटार, लुम्बिनी, दुल्लु, वालिङ्ग, अमरगढी, पोखरा, धरान, बिराटनगर र काठमाडौं लगायत १३ वटा स्थानमा मेगासिटीको कार्य प्रारम्भ गरिएको छ । विगतमा सधैं केन्द्रमा बस्ने र निर्देशनमात्र दिने तर आयोजनाको वास्तविक अवस्था कहिल्यै नबुझ्ने नराम्रो परम्परा बस्यो । तर, मैले विकास निमाणलाई उच्च प्राथमिकता दिई राष्ट्रिय गौरवका आयोजनाहरुको कार्यान्वयनलाई तीब्रता दिन र आइपरेका समस्याहरुको तत्कालै समाधान गर्न आफैले आयोजनाहरु अनुगमन, निरीक्षण र निर्र्देशन गरे । समयअगाबै गुणस्तरीय काम सम्पन्न गर्ने आयोजना र कर्मचारीहरुलाई पुरस्कृत गर्ने घोषणापछि पहिले धेरै नै सुस्त रहेका कैयौं आयोजनाहरु छिटै सम्पन्न हुने दिशामा छन् । ११ यो सरकारले ऐतिहासिक रुपमा लगानी सम्मेलन सम्पन्न गरेको छ । यस सम्मेलनमा इतिहासमै सबैभन्दा धेरै १३ अर्ब ५१ करोड अमेरिकी डलर अर्थात् झण्डै चौध खर्ब नेपाली रुपैया बराबरको लगानी प्रतिवद्धता प्राप्त भएको छ । अब मुलूकमा लगानी अभिवृद्धि भई औद्यौगिक विकासले गति लिने निश्चित छ । लगानीको वातावरण बनाउन औद्योगिक व्यवसाय ऐन, विशेष आर्थिक क्षेत्र सम्बन्धी कानून तर्जुमा गरिएको छ, वित्तीय क्षेत्रको सुदृढीकरण गर्न बाफिया सम्बन्धी ऐन पारित भई कार्यान्वयनमा लगिएको छ । चितवन जिल्लाको शक्तिखोरमा अत्याधुनिक सुविधासहितको औद्योगिक क्षेत्र स्थापना कार्यान्वयनको चरणमा छ । १२ शिक्षा क्षेत्रमा पनि सरकारले नया सुरुवात गरेको छ । ०७२ सालको एसएलसी परीक्षामा ए प्लस ल्याई हाल सामुदायिक माविमा नै अध्ययनरत छात्राहरुलाई प्रोत्साहन छात्रवृत्ति उपलव्ध गराइएको छ । साथै सीमान्तकृत र पिछडिएका वर्गलाई लक्षित गरी आवासीय विद्यालय निर्माण कार्य सुरु भएको छ । सात वटै प्रदेशमा ११ वटा कृषि क्याम्पस स्थापना गर्ने कार्य अघि बढेको छ । विगत लामो समयदेखि त्रिभूवन विश्वविद्यालय र कृषि तथा वन विज्ञान विश्वविद्यालयबीच विभिन्न समस्या देखिए र दुवै विश्वविद्यालय संकटग्रस्त देखिए । ती समस्या समाधान गर्न गठित उच्चस्तरीय समितिले पेश गरेको प्रतिवेदन कार्यान्वयनमा लगिएको छ र समस्याको समाधान गरिएको छ । १३ जनस्वास्थ्यका क्षेत्रमा पनि यो सरकारले थुप्रै नीतिगत र कार्यक्रमिक सुधार गरेको छ । सबै प्राथमिक स्वास्थ्य केन्द्रसम्म कम्तिमा २ चिकित्सक, स्थानीय स्वास्थ्य संस्थासम्म निशुल्क औषधि र उपकरणको व्यवस्था गरिएको छ । अस्पतालमा ओपिडी सेवाको समय बढाइएको छ । सरकारी अस्पतालमा आफ्नै फार्मेसी अनिवार्य गरिएको छ । डायलेसिस सेवासगै बाथ, मुटुरोग, मृगौला प्रत्यारोपण निशुल्क गरिएको छ । महिलाहरूको पाठेघरको मुखको क्यान्सर परीक्षण, नसर्ने रोगको परीक्षणलाई स्थानीय तहसम्म बिस्तार गरिएको छ । नेपालगञ्ज र जनकपुरमा मुटुरोग र नेपालगञ्जमा क्यान्सर उपचार बिस्तार गरिएको छ । सबै नेपालीलाई स्वास्थ्य बीमामा आवद्ध गराउन स्वास्थ्य बीमा विद्येयक र समग्र स्वास्थ्य क्षेत्रलाई समेटेर बनेको राष्ट्रिय स्वास्थ्य विद्येयक मन्त्रीपरिषदवाट स्वीकृत भई संसदमा पेश हुने चरणमा छ भने प्रजनन स्वास्थ्य विद्येयक अन्तिम चरणमा छ । स्वास्थ्य जनशक्ति, पूर्वाधार र उपकरणलाई एकीकृत रुपमा विकास गर्न एकीकृत स्वास्थ्य पूर्वाधार विकास परियोजना अगाडि बढाइएको छ । सेवाका आधारमा अस्पतालको बर्गीकरण गरी संघीय संरचनाअनुरुप प्रत्येक स्थानीय तहमा एक प्राथमिक अस्पताल हुने गरी प्रादेशिक र संघीय तहमा स्वास्थ्य सेवा र संरचनासहितको मापदण्ड स्वीकृत गरिएको छ । यस वर्षलाई मेरो वर्ष, म स्वस्थ, मेरो देश स्वस्थ अभियानको रुपमा मनाइदै छ । मुटु, मृगौला, क्यान्सर, पार्केन्सन, अल्जाइमर, हेड इन्जुरी, स्पाइनल कर्ड इन्जुरी, सिकलसेल एनिमिया, मस्तिस्कघात, कलेजो, फोक्सो र थाल्सेमियर गरी १२ वटा प्राणघातक रोगहरुको उपचारको लागि एक लाखसम्मको खर्च सरकारले व्यहोर्ने व्यवस्था गरिएको छ । साथै सामाजिक स्वास्थ्य सुरक्षा (स्वास्थ्य बीमा) कार्यक्रम कैलाली, बाग्लुङ्ग, इलाम, बैतडी, अछाम, पाल्पा, कास्की र म्याग्दीमा सञ्चालन भइरहेको छ र यो कार्यक्रमलाई क्रमशः देशभरी सञ्चालन गरिने व्यवस्था मिलाइएको छ । नेपाली सेना र नेपाल प्रहरीको अस्पतालमा सर्वसाधारणले उपचार गर्न सक्ने गरी अस्पताललाई सर्वसाधारणका लागि पनि खुल्ला गरिएको छ । १४ मैले प्रधानमन्त्री बने लगत्तैसंसदमा घोषणा गरेको थिए, विदेशी भूमिमा पसिना बगाएर देशको अर्थतन्त्र धानिरहेका युवाहरु सरकारको मुख्य प्राथमिकतामा हुनेछन् । सरकारले वैदेशिक रोजगारीमा जानेहरुको हकमा सुरुका दिनदेखि नै विभिन्न निर्णय गरेको छ । बीमा रकम तीन गुना बढाइएको छ । पासपोर्टका लागि विदेशमा लिने शूल्क झण्डै आधा घटाइएको छ । श्रम स्वीकृतिका लागि अनलाइनबाटै निवेदन दिन सकिने व्यवस्था गरी घण्टौं र कतिपय अवस्थामा रातभर लाइन बस्नुपर्ने अवस्था अन्त्य गरिएको छ । वैदेशिक रोजगार म्यादी जीवन बीमा सुरु भएको छ । बीमावापत् विगतमा ७ लाख मात्र पाउने व्यवस्थामा २० लाखसम्म थप गरी २७ लाखसम्म पाउने व्यवस्था गरिएको छ । वैदेशिक रोजगारीको क्रममा बिभिन्न अभियोगमा मृत्युदण्ड सुनाइएका, थुनामा रहेका, मुद्धा चलिरहेका, ब्लड मनि तथा जरिवाना तिर्न नसकेर मृत्युको प्रतीक्षा गरिरहेका नागरिकहरुका लागि कुटनीतिक, कानूनी र आर्थिक सहायता सम्बन्धि विशेष व्यवस्था गरिएको छ । १५ गरीबका लागि सरकार हाम्रो संकल्प थियो । मुलूकभरका भूमिहीन, सुकुम्बासी, हरुवा, चरुवा, हलिया, मुक्त कमैया लगायतका समुदायका समस्या समाधान गर्न बसोबास आयोग गठन गरिएको छ । गरीब घर परिवारका लागि परिचयपत्र बितरण गरी बिपन्न नागरिकलाई सेवा प्रवाहमा प्राथमिकता दिइदै छ । जग्गा धनी प्रमाणपूर्जा नभएका कारण आधारभूत आवश्यकताका रुपमा रहेको खानेपानीको धारा, बिजुली बत्तीबाट बञ्चित देशभरका भूमिहीन, सुकुम्बासी, किसान, मजदूर र श्रमिकहरुलाई निजहरुको नागरिकताको प्रमाणपत्र र बसोबासका आधारमा पानी र बत्तीको मिटर जोड्ने व्यवस्था गरिएको छ । जातीय भेदभाव र छुवाछुत अन्त्य तथा दलित अधिकार प्रवद्र्धन सम्बन्धि कार्यविधि, २०७३ तर्जुमा भई प्रधानमन्त्रीको अध्यक्षतामा जातीय भेदभाव र छुवाछुत अन्त्य तथा दलित अधिकार प्रवद्र्धनन उच्चस्तरीय समिति गठन समेत भई काम सुरु गरेको छ । यातायात क्षेत्रमा सर्वसाधारणले ब्यहोर्न परेको सास्तीलाई कम गर्न एकातिर अनलाइन सेवा सुरु गरिएको छ भने अर्कातिर शाखा कार्यालयहरु थप गरी सेवालाई प्रभावकारी बनाइएको छ । १६ पछिल्ला दशकहरुमा हामीले सरकारी उद्योगहरु या निजीकरण गयौं या बन्द गयौं । यसले अर्थतन्त्रमात्र प्रभावित भएन, दातादेखि जनतासम्म साह्रै नराम्रो सन्देश गयो । यो सरकार त्यो क्रम रोक्न र नया सुरुवात गर्न प्रतिवद्ध थियो । त्यही प्रतिवद्धताका कारण वर्षौदेखि बन्द रहेको नेपाल औषधी लिमिटेड सञ्चालनमा ल्याउन र औषधि उत्पादन सुरु गर्न सकिएको छ । अरु उद्योगका हकमा पनि नया सम्भावनाको खोजी गरिएको छ । मध्य तराईका ८ जिल्लाहरु बारा, पर्सा, रौतहट, धनुषा, महोत्तरी, सर्लाही, सप्तरी र सिराहामा सञ्चालित सीमा क्षेत्र विकास कार्यक्रम तराईका थप १२ जिल्लाहरुमा बिस्तार गरिएको छ । विज्ञान र प्रविधिको विकासका लागि हरेक प्रदेशमा विद्यमान प्राकृतिक सम्पदा र मानवीय संशाधनलाई उपयोग गरेर कम्तिमा एकएक अनुसन्धान केन्द्र स्थापना गर्ने दिशामा सरकार अघि बढेको छ । पेट्रोलियम क्षेत्रमा हाम्रा सम्भावना उजागर गर्न ग्लोबल टेन्डर गरिएको छ । प्रदुषण रोक्न २० वर्षभन्दा पुराना गाडी प्रतिबन्ध लगाइएको छ । राजधानी हर्न निषेधित भएको छ । युरो ३ युक्त गुणस्तरको इन्धनलाई युरो ४ मा स्तरोन्नति गरिएको छ । सात प्रदेशमा १५० वटा ऋष्िबतभ क्बचत ख्ष्ििबनभस्थापना कार्य अन्तिम चरणमा पुगेको छ । नेपालको आफ्नै भूउपग्रहका लागि ग्लोबल टेण्डरको प्रक्रिया पनि अघि बढेको छ । सञ्चारलाई गुणस्तरीय र प्रभावकारी बनाउन फोरजी सेवा सञ्चालनमा ल्याइएको छ । १७ म प्रधानमन्त्री हुनुअघि सरकारको विदेशनीति विवेकभन्दा आवेगले निर्देशित देखिएको थियो । छिमेकीहरुसगको सम्बन्ध सहज थिएन । सरकारले सुरुदेखि नै कूटनीतिक अग्रसरता लियो र दुई उपप्रधानमन्त्रीलाई एकैपटक दुई छिमेकी देशमा विशेष दुतका रुपमा पठाएर सम्बन्ध सामान्यीकरण र विश्वास अभिवृद्धिको पहलकदमी लियो । भारत र नेपालका सम्माननीय राष्ट्रपतिहरुको भ्रमण, मेरो भारत र चीनको भ्रमण अनि ब्रिक्स् सम्मेलनमा सहभागिताले आपसी विश्वाससगै आपसी सहयोगको बाटो खोलेको छ । यो सरकारले छिमेकीहरुसग आपसी सम्बन्धलाई राजनीतिक, कूटनैतिक र जनस्तरसम्म सहज र सन्तुलित बनाएको छ । यसबीचमा भारतसग खासगरी राजनीति, सुरक्षा तथा सीमाना, आर्थिक सहयोग, पूर्वाधार विकास, व्यापार तथा पारवहन, उर्जा तथा जलस्रोत, शिक्षा तथा संस्कृति जस्ता विषयमा सहमति भएको छ । भारत र चीन लगायतका छिमेकी र अन्य मित्र राष्ट्रसगको सम्बन्धलाई थप सन्तुलित र सुदृढ बनाइएको छ । चीन सरकारको महत्वकांक्षी योजना इलभ द्यभति इलभ च्यबम क्ष्लष्तष्बतष्खभकार्यक्रममा सहभागी हुने सम्झौतापत्रमा हस्ताक्षर गरी नेपाल चीन सम्बन्ध र नेपालको आर्थिक विकासका लागि महत्वपूर्ण पहल लिइएको छ । १२ सय मेगावाटको जलासययुक्त बुढीगण्डकी जलविद्य्त् आयोजना चिनिया कम्पनीलाई निर्माण गर्न दिने निर्णय भएको छ । जलविद्युतको विकास मात्र होइन, वैदेशिक लगानी र जनताको मनोवलका हकमा समेत यो निर्णय ऐतिहासिक छ । यसैगरी चिनिया सहयोगमा रसुवागढी स्याप्रूवेशी सडक स्तरोन्नति र भूकम्पबाट क्षतिग्रस्त संरचनाको पुननिर्माण सम्बन्धी सम्झौता, सगै नेपालचीन अन्तरसीमा आर्थिक क्षेत्रसम्बन्धि समझदारीपत्रमा हस्ताक्षर भएको छ । यसबाट नेपाल चीन सम्बन्ध र नेपालको आर्थिक विकासका लागि महत्वपूर्ण योगदान पुग्ने सरकारको विश्वास छ । सन्तुलित र राष्ट्रकेन्द्रित विदेशनीतिका पक्षमा सरकारको सक्रियतासग सिंगो देश जानकार नै छ । १८ संविधान कार्यान्वयनको यो जटिल चरणमा सबै राजनीतिक शक्तिहरु सरकारदेखि संसद र जनस्तरसम्म एक ठाउमा उभिनुपर्छ भन्ने मान्यतामा म अडिग रहदै आएको छु ।तराई मधेश, पहाड र हिमाल सबैलाई जोडेर अगाडि बढ्ने वातावरण बनाउन मैले सुरुदेखि नै सबैभन्दा बढी जोड र मेहेनत गरेको छु । उत्पीडितहरुको पहिचान र अधिकारको लडाईको नेतृत्व हुनुको नाताले सबैलाई जोडेर परिवर्तनतिर अगाडि बढाउने कुरालाई मैले आफ्नो ऐतिहासिक दायित्व ठानेको छु । वैचारिक मार्गचित्र फरक भए पनि हामी धेरैजसो राजनीतिकर्मीहरु कठिन, रक्तरञ्जित र बलिदानपूर्ण आन्दोलनबाट आएका हौं । हाम्रा थुप्रै सहयोद्धाले लक्ष्यप्राप्तिका लागि हाम्रै आखाअगाडि शहादत बरण गरे र त्यो शहादतले हामीलाई तर्साएन । बरु, अझ मजबुत बनायो । आन्दोलन र क्रान्तिका कठिन चरणमा हामी रुदारुदै हास्यौं र हास्दाहास्दै रोयौं । त्याग, तपस्या, जेलनेल, भूमिगत र निर्वासित जीवनका हाम्रा आआफ्नै इतिहास छन् र हामी धेरैजसो क्रान्तिका सन्तान हौं । आज देशले हामीसग हाम्रै क्रान्तिहरुको अर्थ र औचित्य खोजेको छ । राजनीतिक लोकतन्त्र स्थापित गर्ने दिशामा त हामी करिब सफल भयौं । तर, सामाजिक लोकतन्त्र, सम्वृद्ध र न्यायपूर्ण समाज निर्माणको काम अझै अधुरो छ । म आज सबै देशवासीलाई आव्हान गर्छु, आउनुहोस्, हामी सबै एक ठाउमा उभिएर राजनीतिलाई भावना र उत्तेजना होइन, आर्थिक वृद्धिमा केन्द्रित गरौं । सपनाहरुको क्रान्ति धेरै भयो, अब हामीलाई उपलब्धिहरुको क्रान्ति चाहिएको छ । राजनीतिक प्रतिवद्धता, व्यवस्थापकीय कुशलता र राष्ट्रप्रति इमान्दारिता भयो भने राष्ट्रको सम्वृद्धि र परिवर्तन हामीबाटै र अहिले नै सम्भव छ भन्ने तथ्य लोडसेडिङको समाप्ति र तीव्र आर्थिक वृद्धिले प्रमाणित गरी नै सकेको छ । आउनुहोस्, विभेद र बहिष्करणलाई अस्वीकार गर्दै राष्ट्रिय एकतालाई मजबुत पारौं । आर्थिक क्रान्तिका लागि साझा संकल्प गरौं, सम्वृद्ध र न्यायपूर्ण राष्ट्र निर्माण गरौं । १९ हामी सबैलाई थाहा छ, गठबन्धन सरकारका आफ्ना सीमा हुन्छन् । फरकफरक राजनीतिक दृष्टिकोणबीच सहकार्य स्वाभाविक रुपमा जटिल र पेचिलो हुन्छ । तर, अपवाद बाहेक सरकारमा त्यो जटिलताको छाया परेन । म सरकारमा सहभागी सबै दल र माननीय मन्त्रीहरुलाई सहयोग, सद्भाव र सहकार्यका लागि हार्दिक धन्यवाद ज्ञापन गर्दछु । २० हाम्रो राजनीतिको सबैभन्दा ठूलो समस्या राजनीतिक नेतृत्वमा इमानको कमी र उपयोगको संस्कृति हो । इमानदार भएर भन्नुपर्दा हामी सबै कुनै न कुनै रुपमा त्यो संस्कृतिका शिकार छौं । दलहरु र नेताहरुबीचमा पटकपटक भएका लिखित र अलिखित सहमतिहरु रातारात च्यातिएका थुप्रै उदाहरण छन् । सत्ता साझेदारीका हकमा त अहिलेसम्म कहिल्यै कुनै सहमति राम्रोसग पालना भएको छैन । कसैको कसैप्रति कुनै भरोसा नहुने र हरेकले हरेकलाई उपयोगमात्रै गर्ने आजसम्मको प्रवृत्तिले लोकतन्त्रलाई संस्थागत हुन दिनेछैन । वचनको भरोसा नभएको नेतृत्वले लोकतन्त्र र राष्ट्रलाई नेतृत्व दिन सक्दैन । दोस्रो चरणको निर्वाचन पनि यही सरकारले गराओेस् भन्ने सिंगो देश र प्रतिपक्षीसमेतको सदिक्षाप्रति म आभारी छु । तर, मैले नेपाली राजनीतिमा लामो समयदेखिको नैतिकताको खडेरी तोड्ने दृढ संकल्प गरेको छु । अतः नेपाली कांग्रेससग भएको समझदारी अनुसार नै अगाडि बढ्दैछु । सत्ता छाड्न पर्दा अहिलेसम्म देखिने गरेको पीडा, आक्रोश र छटपटीको परम्परा तोड्दै अबका दिनमा पनि एउटा राजनीतिज्ञका रुपमा, एउटा सांसदका रुपमा र एउटा नागरिकका रुपमा मुलूक र जनताको उत्थानमा निरन्तर क्रियाशील रहने प्रतिवद्धतासहित म आजै र अहिल्यै प्रधानमन्त्री पदबाट राजीनामाको घोषणा गर्दछु र म यहाबाट सिधै सम्माननीय राष्ट्रपतिकहा गएर आफ्नो राजीनामा पेश गर्दैछु । राष्ट्रिय एकता र सहमतिका निमित्त मेरो प्रयास निरन्तर जारी रहने छ । सफल प्रधानमन्त्रीका रुपमा दिदीबहिनी तथा दाजुभाइसग बिदा लिन पाउदा खुसीको अनुभूति गरेको छ, धन्यवाद।"
सबै पार्टीलाई समेटेर अघि बढ्छु: विद्यासुन्दर शाक्य (अन्तरवार्ता ),काठमाडौं: मुलुकको राजधानी रहेको काठमाडौं महानगरपालिकामा मेयर को बन्ला भन्नेमा अब लगभग द्धिविधा छैन । पछिल्लो मत परिणाम हेर्दा नेकपा एमालेका तर्फबाट मेयरमा उमेद्वार बनेका विद्यासुन्दर शाक्यले जित्ने अड्कल धेरैले गरेका छन्। बढीमा तीन दिनभित्र परिणाम सार्वजनिक हुन लागेको काठमाडौं महानगरपालिकामा यदि विद्यासुन्दरले जित्नुभयो भने के के गर्नुहोला ? हुनत यसअघि नै १०० दिनमा १०१ वटा काम गर्ने प्रतिवद्धता पत्र सार्वजनिक गरिसक्नुभएको छ उहाँले। अन्नपूर्णकर्मी गोपीकृष्ण ढुंगानाले बुधबार मतगणना स्थल राष्ट्रिय सभागृहमा भेटेर विद्यासुन्दर शाक्यसँग गरेको सेल्फी इन्टरभ्यू । हेरौं २० वर्षपछि जित्न लागेको मेयर पद पाएपछि उहाँले के के गर्नुहुनेछ:
जेठ ३१ को निर्वाचन सार्ने कुरा कल्पना पनि गर्न सक्दिनँ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले जेठ ३१ का लागि तोकिएको स्थानीय तहको दोस्रो चरणको निर्वाचन सार्ने कुरा कल्पना बाहिरको भएको बताउनु भएको छ। बुधबार प्रमुख निर्वाचन आयुक्त अयोधीप्रसाद यादवसँगको भेटमा प्रधानमन्त्री प्रचण्डले यस्तो बताउनु भएको हो। उहाँले केही सञ्चार माध्यमले आफूले जेठ ३१ को निर्वाचन सार्न खोजेको भन्दै सुनियोजित र गलत ढंगले समाचार प्रकाशन र प्रशारण गरेकोप्रति ध्यानाकर्षण भएको भन्दै यस्तो बताउनु भएको हो। प्रधानमन्त्रीका प्रेस सल्लाहकार गोविन्द आचार्यका अनुसार प्रधानमन्त्रीले जेठ ३१ गते हर हालतमा दोस्रो चरणको निर्वाचन सफल पार्ने गरी तयारीमा जुट्न निर्वाचन आयोगलाई आग्रह गर्नुभएको छ। हरहालतमा जेठ ३१ गते नै दोस्रो चरणको स्थानीय तहको निर्वाचन हुनेमा कसैले भ्रम पाल्नु जरुरी छैन, भेटपछि प्रेस सल्लाहकार आचार्यले सार्वजनिक गर्नु भएको विज्ञप्तिमा भनिएको छ, तसर्थ, गलत मनसायद्वारा प्रकाशित समाचारको भ्रममा नपरी दोस्रो चरणको निर्वाचनमा जुट्न सम्पूर्ण राजनीतिक दल र जनसमुदायमा हार्दिक अनुरोध गर्दछौं।"
राष्ट्रका नाममा प्रधानमन्त्री प्रचण्डको सम्बोधन सुरु,काठमाडौं : प्रधानमन्त्री पुष्पकमल दाहाल प्रचण्डले राष्ट्रका नाममा विशेष सम्बोधन सुरु गर्नु भएको छ । प्रधानमन्त्री प्रचण्डले व्यवस्थापिका संसदमा विशेष सम्बोधन गर्ने चाहना गर्नु भएको भए पनि प्रमुख प्रतिपक्षी दल एमालेको अवरोधका कारण प्रधानमन्त्री तथा मन्त्रिपरिषद्को कार्यालय सिंहदरबार मार्फत् राष्ट्रका नाममा सम्बोधन गर्नु भएको हो । प्रधानमन्त्रीको सम्बोधन बुधबार साँझ ठिक ४ बजे सुरु भएको छ ।
चुनावी मैदानमा होमिएका १८ शिक्षकमध्ये ६ जना मात्रै सफल,"सिन्धुली : पहिलो चरणको स्थानीय तहको निर्वाचनमा नगरपालिका मेयरउपमेयर तथा गाउँपालिका प्रमुख, उपप्रमुख र वडाध्यक्ष बन्न मैदानमा उत्रिएका १८ जना शिक्षकहरुमध्ये ६ जना शिक्षकहरुलेमात्र बिजयको माला पहिरन सफल भएका छन् । तीन जना महिलाहरु नगर तथा गाउँपालिका उपप्रमुखमा नै विजयी हुन सफल हुनुभयो भने अन्य ३ जना वडाध्यक्षमा विजयी हुनु भयो । तर, आफ्नो पक्षमा ठुलो जनलहर रहेको भन्दै पार्टीबाट दवावमा टिकट लिएर चुनावी मैदानमा लागेका १२ जना शिक्षकहरु भने राजनीतिमा असफल सावित भएका छन् । पहिलो चरणको निर्वाचनका लागि मनोनयन दर्ता गर्ने समयमा आएर कमलामाई नगरपालिका सिन्धुलीको उपमेयरका लागि शिक्षकबाट राजीनामा दिएर निर्वाचनमा हुमिनु भएका शिक्षक नेपाली कांग्रेसकी सुशीसला थिङलाई पछि पार्दै शिक्षक पेशा छाडेरै राजनीतिमा हुमिनु भएका मञ्जु देवकोटा एमाले पार्टीबाट उपमेयरमा विजयी हुनु भयो । थिङलाई देवकोटाले ३ सय ९८ मतले पछि पार्दै उपमेयरमा विजयी हुनु भएको हो । देवकोटाले ९ हजार ९ सय २१ मत ल्याउनु भएको थियो भने थिङले ९ हजार ५ सय २३ मत ल्याउनु भएको थियो । कमलामाई नगरपालिकाको उपमेयरमा माओवादी केन्द्रबाट सावित्रा श्रेष्ठ पनि शिक्षक पेशा छाडेर चुनावमा हुमिनु भएको थियो । श्रेष्ठले भने ४ हजार २ सय ९१ मात्र मत पाउनु भएको थियो । यस्तै हरिहरपुरगढी गाउँपालिकाको प्रमुखमा माओवादी केन्द्रबाट शिक्षक पद छाडेर चुनावमा हुमिनु भएका कार्साङ लामा विजयी हुनु भयो । उहाँले ३ हजार ९ सय ३४ मत ल्याउँदै निकट्तम प्रतिद्धन्द्धी नेकपा एमालेका गाउँपालिका प्रमुखमा दावेदार मान बहादुर लामालाई हराउनुभयो । मानबहादुरले २ हजार ९ सय ५४ मत पाउनुभएको थियो । उता घ्याङलेक गाउँपालिकाका उपाध्यक्षमा शिक्षक दुर्गादेवी सुनुवार विजयी हुनु भयो । नेपाली कांग्रेस पार्टीबाट उपाध्यक्षमा उमेदवारी दिनु भएका सुनुवारले २ हजार २ सय ८७ मत ल्याई विजयी हुनु भएको हो । उहाँले माओवादी केन्द्रकी कान्छीमायाँ भ्लोनलाई पछि पार्न सफल हुनु भएको हो । भ्लोनले १ हजार ८ सय ७९ मत पाउनु भएको थियो । अर्का शिक्षक बालकुमारी अधिकारी दनुवार पनि शिक्षक पेशा छाडेर राजनीतिमा हुमिएसंगै भाग्यमानी सावित हुनु भएको छ । उहाँ दुधौली नगरपालिाकाको उपमेयर जस्तो गरिमामय पदमा निर्वाचित हुनु भएको छ । नेकपा एमालेबाट राजनीतिमा आनुु भएकी दनुवारले ८ हजार ७ सय ४० मत ल्याएर विजयी हुनु भएको हो । उहाँले आफ्ना निकट्तम प्रतिद्धन्द्धी नेपाली कांग्रेसका चेतनारायण धामीलाई पछि पार्दै विजयी हुनु भएको हो । धामीले ८ हजार २ सय १४ मत प्राप्त गर्नु भएको थियो । शिक्षक टेकबहादुर रजन फिक्कल गाउँपालिका ३ बाट नेकपा एमालेबाट वडाअध्यक्षमा विजयी हुनु भएको छ । शिक्षक पदबाट राजीनामा दिए लगत्तै राजनीतिमा हुमिएका शिक्षक दिनेश रमौली पनि अब्बल सावित हुनु भएको छ । उहाँले तिपाटन गाउँपालिका ५ मा माओवादी केन्द्र्र पार्टीबाट वडा अध्यक्षमा विजयी हुनु भएको छ । यी बाहेक जिल्लाका अन्य १२ जना शिक्षकले राजनीतिमा हार व्यहोर्नु परेको छ । एमालेबाट गोलन्जोर गाउँपालिका प्रमुखमा टिकट पाएका शिक्षक टिकाबहादुर देवकोटाले नराम्रोसंग हार व्यहोर्नु पर्यो । अन्य उमेदवारभन्दा अब्बल ठानिएका देवकोटालाई नेपाली कांग्रेसका युवा नेता पुष्प कार्कीले पछि पार्नु भयो । कार्कीले ७८९ मत अन्तरले देवकोटालाई हराउनु भएको हो । देवकोटाले २५८४ मत प्राप्त गर्नु भएको थियो । उता मनोनयन दर्ता गर्नु अघिनै घर दैलो अभियानमा निश्कनु भएका शिक्षक ओमबहादुर कार्की कमलामाई नगरपालिका ३ बाट नेपाली कांग्रेस पार्टीबाट वडाध्यक्षमा उमेदवार दिनु भएको थियो । मत गणना अघि जित सुनिश्चित भनिएका कार्की पनि अन्तिम मत गणनामा हार व्यहोर्न बाध्य हुनु भयो । कार्कीलाई नेकपा एमालेका खड्ग चौलागाँइले पछि पार्नु भएको हो । यसै गरी शिक्षक शान्त कार्की शिक्षक पेशाबाट सिधै कांग्रेस पार्टीको राजनीतिबाट सुनकोसी गाउँपालिका उपप्रमुख पदमा चुनावी मैदानमा भिड्नु भएको थियो । तर, कार्कीलाई माओवादी केन्द्रका दिर्वसिं मोक्तानले पराजीत गराउँनु भयो । मोक्तानले शिक्षक कार्कीलाई १९० मत अन्तरले पराजीत गर्नु भएको थियो । मोक्तानले ३४५४ मत पाउनु भएको थियो भने कार्कीले ३२६४ मत पाउँनु भएको थियो । उक्त गाउँपलिकाको उपप्रमुखमा नेकपा एमालेबाट उपप्रमुखमा चुनावी मैदानमा हुमिनु भएकी शिक्षक मिथुला प्याकुरेलपनि पराजीत हुनु भयो । प्याकुरेलले २६२१ मत प्राप्त गर्नु भएको थियो । शिक्षक पेशाबाट राजनीतिमा लाग्दा असफल सावित हुने अन्य शिक्षकहरुमा यादव क्षेत्री, घनस्याम पहाडी, पुण्यप्रसाद फुयाँल, छिरिङमायाँ लामा, गिरेन्द्र ठकुरी, शिवकुमारी रायमाझी छन् । उहाँहरु विभिन्न नगर तथा गाउँपालिकाका वडामा वडाध्यक्ष पदका लागि प्रतिस्पर्धामा थिए । नोट ः कमलामाईनपा मा उपमेर विजेता मन्जु देवकोटा र हरिहरपुरगढी गापा अध्यक्ष विजेता कार्साङ लामाको तस्विर ः सिन्धुली"
एउटै उम्मेदवारको ३७०० मत बदर,"बागलुङ : तीव्र प्रतिस्पर्धा, आपसी तालमेल साँच्चिकै मेल खान्छ कि खाँदैन भन्ने पिरलो । त्यसमाथि आफूलाई आएको ३ हजार ७ सयभन्दा बढी मत बदर । बागलुङ नगरपालिकाको स्थानीय तह निर्वाचनको मतगणनामा देखिएको यो दृश्यले बागलुङ नगरपालिकाका उपमेयर पदका उम्मेदवार सुरेन्द्र खड्कालाई तनावग्रस्त बनायो नै । यसले निर्वाचन आयोगले सञ्चालन गरेको मतदाता शिक्षा, मतदाताको चेतनास्तरलाई समेत कटाक्ष गरेको छ। जिल्ला निर्वाचन कार्यालय बागलुङका अनुसार बागलुङ नगरपालिकामा उपमेयरका उम्मेदवार खड्कालाई प्राप्त ३ हजार ७ सय ४४ मत बदर भएको छ । मेयर पदमा १ हजार ९ सय २५ मत बदर भएको पाइएको छ । वडा सदस्यमा पनि ठूलो संख्यामा मत बदर भएको जिल्ला निर्वाचन कार्यालय बागलुङका सूचना अधिकारी श्यामकुमार थापाले बताउनुभयो । अहिलेको निर्वाचनमा सबैभन्दा बढी उपमेयरका उम्मेदवार खड्काले प्राप्त मतमध्ये ३ हजार ७ सय ४४ अर्थात् १५ दशमलव २९ प्रतिशत मत बदर भएको सूचना अधिकारी थापाले जानकारी दिनुभयो । यद्यपि खड्का भारी मत बदर हुँदाहुँदै पनि विजयी हुनुभएको छ । उहाँ आफ्नी प्रत्याशी कांग्रेसकी शकुन्तला शर्मालाई १ हजार ७ सय ५६ मतान्तरले पराजित गर्दै विजयी हुनुभएको हो । विजयी खड्काले ११ हजार १ सय ८७ मत प्राप्त गर्नुभएको थियो भने प्रत्यासी शर्माले ९ हजार ४ सय ३१ मत प्राप्त गर्नुभयो । बागलुङ नगरपालिकामा नेकपा एमालेराप्रपा र राष्ट्रिय जनमोर्चाबीच गठबन्धन थियो । चुनावी समीकरण गरिएकाले गठबन्धनबाट एमालेका जनक पौडेल मेयरमा सूर्य चिह्न, उपमेयरमा खड्का गाई चिह्न, अन्य वडाध्यक्ष र सदस्य भने सूर्य चिह्नमै चुनाव लडेका थिए । सबैकौ एउटै चिह्न बनाउने तयारी गरिए पनि प्रमुख पदमा दुवै पुरुष भएकाले एउटै चिह्नमा लड्न नपाउने भएपछि अन्तत: गाई चिह्न लिएर खड्का मैदान उत्रिनुभएको थियो । 'गठबन्धनका तर्फबाट 'पहिलो सूर्य, दोस्रो गाई, अरू सबै सूर्यलाई' भनेर नारा लगाउँदै भोट मागियो, धेरैले पहिलो भोट मेयरमा सूर्यलाई दिएर त्यहीमुनि स्वस्तिक छाप लगाइदिएका छन्', मतगणनास्थलमा प्रत्यक्षदर्शी राजु खड्काले भन्नुभयो, 'कसैलाई सदस्यको दुईवटा गाई भएको चिह्नमा हालेका छन्, कसैले गाईलाई एउटा दिने जहाँ दिए पनि हुन्छ भन्ने हिसाबले मत जाहेर गरेका छन् ।' निर्वाचन कार्यालयले सञ्चालन गरेको मतदाता शिक्षा र दलले आफ्ना प्यानललाई भोट हाल्नेबारे सञ्चालन गरेको कार्यकर्ता शिक्षा दुवै प्रभावकारी बनाउन नसकेको बदर मतको प्रवृत्ति ज्वलन्त उदाहरण हो । उपमेयर खड्काले पनि मतदाता शिक्षाबारे तल्लो तहसम्म सहज हिसाबले बुझाउन नसक्दा समस्या देखिएको स्वीकार गर्नुभयो । 'कैयन ठाउँमा एकदुई मतले हारजित भएको छ', उहाँले भन्नुभयो, 'कसो म सहज जित हासिल गर्न सफल भएर धेरै पश्चात्तापमा परिनँ तर अहिलेको बदर मतको संख्या धेरै ठूलो हो, यसमा निर्वाचन आयोग, दल र हामी पनि आगामी दिनमा थप गम्भीरतापूर्वक लाग्नुपर्ने देखिएको छ ।' जिल्ला निर्वाचन अधिकारी विकासचन्द्र पौडेलले पनि मतदाता शिक्षा प्रभावकारी बनाउन नसक्दाको समस्या र दलबीचको चुनावी समीकरणले बदर मतको संख्या अनपेक्षित देखिएको बताउनुभयो । 'एक त हामीलाई छोटो समयमा धेरै तयारी गर्नुपर्ने भयो, त्यसैले मतदाता शिक्षालाई अपेक्षाकृत रूपमा अघि बढाउन सकेनौं', उहाँले भन्नुभयो, 'अर्कोतर्फ दलहरूबीचको तालमेलले मतदातालाई बुझाउन धेरै कठिन भयो । आगामी दिनमा पर्याप्त समय राखेर मतदाता शिक्षा सञ्चालन, सरल मतपत्र, सम्भावित चुनावी समीकरण, दलहरूको आन्तरिक कार्यकर्ता तथा मतदाता शिक्षालाई पनि जोड दिने गरी अघि बढ्ने सन्देश अहिलेको निर्वाचनले दिएको छ ।'"
काठमाडौं महानगरमा यसरी बलियो बन्दै विद्यासुन्दर,"काठमाडौं : काठमाडौं महानगरपालिकामा विद्यासुन्दर शाक्य बलियो बन्दै जानुभएको छ । आफ्ना प्रतिष्पर्धीलाई निकै पछाडि पार्दै भारी मतले अग्रता लिइरहनुभएकाले उहाँ बलियो उम्मेदवार बन्दै जानुभएको हो । नेकपा एमालेका तर्फबाट मेयर उम्मेदवार बन्नुभएका शाक्यले निकतम् प्रतिष्पर्धीलाई १३ हजार ३ सय ५१ मतले पछि पार्दै अग्रता लिनुभएको छ । १ लाख ३२ हजार ८ सय ८६ मत गणना हुँदा शाक्यले ४४ हजार ३ सय २१ मत ल्याउनुभएको छ भने उहाँका निकतम् प्रतिष्पर्धी नेपाली कांग्रेसका उम्मेदवार राजुराज जोशीले ३० हजार ९ सय ७० मत ल्याउनुभएको छ । काठमाडौं महानगरपालिकामा २ लाख ७४ हजार ४ सय ३८ मतदाता रहेपनि गत वैशाख ३१ गते भएको स्थानीय तहको निर्वाचनमा काठमाडौं महानगरका १ लाख ७२ हजारले मात्र मदादान गरेका थिए । अब ३९ हजार १ सय १४ मत गणना गर्न बाँकी छ । अहिलेकै अनुपातान मत परिणाम आए विद्या सुन्दर शाक्यले नै जित्ने संभावना बलियो छ । तर जोशीले शाक्यलाई भेट्टाउन करिब १५ हजार भन्दा बढी एक छापे मत ल्याउनुपर्ने आवश्यकता हुन्छ । तर त्यस्तो संभावना छैन् । त्यसभन्दा बढी मत आएमा अग्रताको कुरो आउँछ । काठमाडौं महानगरमा तेस्रो स्थानमा विवेकशील पार्टी रहेको छ । विवेशीलकी रञ्जु दर्शनाले १६ हजार ६२ मत ल्याउनुभएको छ । त्यस्तै साझा पार्टीका उम्मेदवार किशोर थापाले १२ हजार ५७, नेकपा माओावदी केन्द्रका उम्मेदवार सर्वोत्तम डंगोलले ४ हजार ९ सय ७४ मत ल्याउनुभएको छ । नयाँ शक्ति पार्टीमधेशी जनअधिकार फोरम नेपालका साझा उम्मेदवार पवित्र बर्जाचार्यले ४ हजार ९ सय ७४ मत ल्याउनुभएको छ । नेकपा माओवादी केन्द्रका उम्मेदवार सर्वोतम डंगोलले केही दिनअघि नै विज्ञप्ति निकाली हार स्वीकार गरीसक्नुभएको छ । उपमेयरमा भने नेपाली कांग्रेसको विजय सुनिश्चितजस्तै देखिएको छ । कांग्रेसका उम्मेदवार हरिप्रभा खड्गी श्रेष्ठले ४० हजार १ सय ५ मत ल्याउनुभएको छ । उहाँका निकतम प्रतिष्पर्धी साझा पार्टीकी एमालेराप्रपाका उम्मेदवार राजाराम श्रेष्ठले २४ हजार १ सय ३ मत ल्याउनुभएको छ । साझा पार्टीकी निरुपमा यादवले ७ हजार ७ सय ९० मत ल्याउनुभएको छ । माओवादीका सुशीला पौडेलले ६ हजार ५ सय ५८ र मसालकी सविना अर्यालले १ हजार ९ सय ६१ मत ल्याउनुभएको छ ।"
काठमाडौं महानगरको ताजा मतपरिणाम,"काठमाडौं : काठमाडौं महानगरपालिकाको बुधबार विहानसम्मको ताजा मतगणना अनुसार नेकपा एमालेका मेयर उम्मेदवार विद्या सुन्दर शाक्यले अग्रता कायम गरिरहनु भएको छ । नेपाली कांग्रेसका राजु राज जोशीले उहाँलाई पछ्याइरहनु भएको छ । मततान्तर भने निकै फरक रहेको छ । यस्तो छ मतगणनाको ताजा परिणाम अहिलेसम्म गनिएका मत १,३२,८८६ मेयर रुख (राजुराज जोशी) ३०,९७० सूर्य (विद्यासुन्दर शाक्य) ४४,३२१ हँसिया हथौडा (सर्वोत्तमदास डंगोल) ४,९७४ क्यामरा (किशोर थापा) १२,०५७ इस्टकोट (रञ्जु दर्शना) १६,०६२ मसाल (पवित्र बज्राचार्य) ३,७०९ उपमेयर रुख (हरिप्रभा खड्गी श्रेष्ठ) ४०,१०५ गाई (राजाराम श्रेष्ठ) २४,१०३ हँसिया हथौडा (शुशिला पौडेल) ६,५५८ सेलरोटी (निरुपमा यादव) ७,७९० मसाल (सविना अर्याल) १,९६१"
प्रबुद्ध समूह बैठक अर्को साता,"काठमाडौं : नेपालभारत सम्बन्धको बृहत् समीक्षा गर्न गठित प्रबुद्ध व्यक्ति समूह (ईपीजी) को आसन्न चौथो बैठक सन् १९५० को सन्धिलाई विस्थापित गरी नयाँ सन्धि गर्ने विषयमा केन्द्रित रहने भएको छ । ईपीजी बैठक यही जेठ १५ र १६ मा भारतको देहरादुनमा बस्दैछ । ईपीजीका सदस्य आइतबार त्यसतर्फ जाने कार्यक्रम छ । ईपीजीका नेपालतर्फका एक सदस्यका अनुसार बैठकमा विशेषगरी नेपालभारत शान्ति तथा मैत्री सन्धि (सन् १९५०) लाई विस्थापित गरी नयाँ सन्धि गर्ने विषयमा छलफल हुनेछ । तर शान्ति तथा मैत्री सन्धि विस्थापित गर्ने विषयमा भारतले ठोस धारणा दिइसकेको छैन', उहाँले भन्नुभयो, सायद आउँदो बैठकमा भारतले केही बताउला ।' एक्काईसौं शताब्दीअनुकूल उक्त सन्धिलाई दुवै देशको हित हुने गरी परिमार्जन गरिने उहाँले बताउनुभयो । भारतका तर्फबाट ईपीजी संयोजक भगतसिंह कोसियारीले गत चैतमा भएको तेस्रो ईपीजी बैठकलगत्तै सन् १९५० को सन्धि हुँदा त्यसबेला सुझबुझका साथ गरिएको' भन्ने भनाइ सार्वजनिक गरेपछि सन्धिप्रति भारतीय पक्षको धारणा कस्तो आउला भन्नेमा नेपाली ईपीजी पक्ष उत्सुक देखिएको छ । पक्कै पनि सन् १९५० को दशकमा शान्ति मैत्री सन्धि हुँदा सुझबुझसाथ गरिएको थियो होला तर ६७ वर्ष बितिसकेका छन् । खोलामा पानी धेरै बगिसकेको छ । नेपालभारत सम्बन्ध र विश्वको परिस्थितिमा पनि धेरै परिवर्तन आइसकेको छ । हामी पुरानै सन्धिका प्रावधानमा जस्ताको तस्तै अडिएर रहने भन्ने कुरै आउँदैन', ईपीजीका एक सदस्यले भने । ईपीजीको अघिल्लो बैठकमा नेपालले सन् १९५० को सन्धिलाई नै छलफलको मुख्य केन्द्रबिन्दु बनाउन आग्रह गरेको भए पनि भारतीय पक्षले व्यापार, ऊर्जा र कनेक्टिभिटीसँग जोडिएर आउने अन्य द्विपक्षीय सन्धिसम्झौतालाई छलफलको प्राथमिकतामा राखेकाले समस्या उत्पन्न भएको उहाँले बताउनुभयो । नेपालका लागि असमान रहेको १९५० को सन्धिबारे विगतमा भारतसँग द्विपक्षीय बैठकहरुमा छलफल भए पनि सहमति हुन सकेको थिएन । ईपीजीका नेपाल संयोजक डा भेषबहादुर थापाले बैठकको तयारी जारी रहेको जानकारी दिनुभयो । सन् १९५० को सन्धि परिमार्जनका विषयमा नै बैठक केन्द्रित रहने उहाँको भनाइ छ । नेपालले उक्त सन्धिको धारा ५, ६ र ७ मा संशोधन गर्न चाहेको उहाँले बताउनुभयो । सन्धिको धारा ५ अनुसार नेपालले भारतबाट वा भारतीय बाटो हुँदै हतियार, युद्ध सामग्री या गोलाबारुद आफ्नो सुरक्षाका लागि खरिद गर्न पाउँछ तर त्यसरी खरिद गर्दा नेपालले भारतसँग परामर्श गर्नुपर्छ । सन्धिमा हस्ताक्षर भएकै बेलादेखि सन्धिका प्रावधानले नेपालको सार्वभौमसत्ता र स्वतन्त्रतामाथि अकुंश लगाएको भन्दै नेपालमा विरोध हुँदै आएको छ। सन्धिको धारा ६ मा नेपाल तथा भारतका नागरिकले एकअर्को देशमा औद्योगिक तथा आर्थिक विकासका लागि प्रत्यक्ष सहभागी हुने तथा ठेक्कापट्टामा विशेष प्राथमिकता दिनुपर्ने व्यवस्था छ । यसरी नेपालले भारतीय नागरिकलाई नेपाली नागरिकसरह व्यवहार गर्नुपर्ने हुन्छ जुन नेपालको हितमा छैन । नेपालले यो धाराको पनि विरोध गर्दै आएको छ । ईपीजी बैठक यही जेठ १५ र १६ मा भारतको देहरादुनमा बस्दैछ । सन्धिको धारा ७ ले नेपाल र भारत सरकारले एकअर्को देशका नागरिकलाई आफ्नो देशमा बसोबासको अधिकार, घरजग्गा खरिद गर्नसक्ने, व्यापारिक गतिविधिमा समान सहभागी हुन र एकअर्काको भूमिमा सहज आवतजावत गर्न पाउनेछन् । नेपालको कानुनविपरीत हुन आउने उक्त धारा खासै कार्यान्वयनमा नआएकाले हटाइनुपर्ने धारणा नेपालको छ । सन्धिअन्तर्गतकै लेटर अफ एक्सचेन्ज' नेपालका लागि झन् घातक मानिन्छ । नेपालका लागि असमान रहेको १९५० को सन्धिबारे विगतमा भारतसँग द्विपक्षीय बैठकहरूमा छलफल भए पनि सहमति हुन सकेको थिएन । ईपीजीको चौथो बैठकमा सन्धिका प्रावधानका विषयमा नेपाली र भारतीय पक्षले बैठकमा आआफ्ना धारणा राख्नेछन् । ईपीजीको तेस्रो बैठक चैतमा काठमाडौंमा बसेको थियो । बैठकमा भारतसँग सन् १९५० को सन्धिलाई परिमार्जन गर्ने सहमति बनेको थियो । बैठकमा सन् १९५० को सन्धिका अलावा दुई देशबीचको जलस्रोत क्षेत्रमा सहकार्यका लागि देखिएका समस्याबारे पनि छलफल हुनेछ । नेपालभारत शान्ति तथा मैत्री सन्धि (सन् १९५०) लगायत अन्य द्विपक्षीय सहमति र सन्धिबारे समूहले दुवै सरकारलाई दुई वर्षभित्र प्रतिवेदन दिनेछ । समूहमा नेपालका तर्फबाट पूर्वराजदूत डा भेषबहादुर थापा, एमाले सांसद राजन भट्टराई, कानुनविद् सूर्यनाथ उपाध्याय र पूर्वमन्त्री नीलाम्बर आचार्य सदस्य हुनुहुन्छ । त्यसैगरी भारतका तर्फबाट नेपालका लागि पूर्वराजदूत जयन्त प्रसाद, प्राध्यापकद्वय महेन्द्र पी लामा, भुवनचन्द्र उप्रेती तथा भारतीय जनता पार्टीका नेता भगतसिंह कोसियारी सदस्य हुनुहुन्छ ।"
राजपा स्थानीय निर्वाचनमा सहभागी नहुने,"राजविराज : आसन्न स्थानीय तहको दोस्रो चरणको निर्वाचनमा राजपा सप्तरी सहभागी नहुने भएको छ । राजविराजमा बुधबार सम्पन्न राजपा सप्तरीको बैठकले आगामी जेठ ३१ गते हुन लागेको स्थानीय तहको निर्वाचनमा सहभागी नहुने निर्णय गरेको हो । मधेसको माग सम्बोधन गर्न संविधान संशोधनको आवश्यकता औल्याउँदै राजपा सप्तरीले बुधबार एक विज्ञप्ति प्रकाशित गरी संशोधन विना मधेसमा चुनाव हुन नसक्ने जनाएको छ । अधिकारका लागि संघर्षरत मधेसी समुदायले उठाउँदै आएको जनसंख्याको आधारमा निर्वाचन क्षेत्र, स्थानीय तहको निर्धारण, प्रदेश सीमांकन र नामांकन, नागरिकता, समावेशी समानुपातिक सहितका कुनै पनि माग सम्बोधन हुन नसकेकाले निर्वाचनमा सहभागी नहुने अध्यक्ष मण्डलका संयोजक सुनिलकुमार झाले बताउनु भयो ।"
एमाले एक जिल्लामा शून्य भए पनि प्रदेश ६ काे पहिलो शक्ति,"सुर्खेत : स्थानीय तहको निर्वाचन अन्तर्गत प्रदेश नम्बर ६ मा एमाले पहिलो शक्ति बनेको छ। यो प्रदेशको अन्तिम मत परिणाम अनुसार एमालेले सबैभन्दा बढी स्थानीय तहमा जित हात पारेको हो। त्यस्तै नेपाली कांग्रेस र माओवादी केन्द्रले बराबर स्थानमा विजय हासिल गरेका छन्। प्रदेश अन्तर्गतका १० जिल्लामा गरी ७९ वटा स्थानीय तह रहेका छन्। जसमध्ये एमालेले सबैभन्दा बढी २७ वटा तहमा विजय हासिल गरेको छ। जनयुद्धको उद्गमस्थल भएकाले पनि माओवादी केन्द्रले यो प्रदेशलाई आफ्नो आधार क्षेत्रका रुपमा लिएको थियो। यद्यपी चुनावी मत परिणामले माओवादी र कांग्रेसलाई दोस्रो शक्ति बनाएको छ। कांग्रेस र माओवादीले समान २५२५ तहमा जीत हात पारेका छन्। प्रदेशका दुई वटा तहमा भने स्वतन्त्रले जितेका छन्। पहिलो शक्ति बनेको एमालेले प्रदेशका २५ वटा नगरपालिका मध्ये ९ वटा नगरको नेतृत्व हात पारेको छ। यस्तै एमालेले यो प्रदेशका १८ वटा गाउँपालिकामा जितेको छ। कांग्रेसले प्रदेशका ८ नगरपालिका र १७ वटा गाउँपालिकामा विजय हासिल गरेको छ। सँगै माओवादी केन्द्रले भने प्रदेश अन्तर्गतका ६ नगरपालिका र १९ वटा गाउँपलिकामा विजय हासिल गरेको हो। डोल्पाका दुई वटा तहमा भने एमालेका विद्रोही उम्मेदवारले जितेका छन्। यो प्रदेशमा अन्य दलका उम्मेदवारले भने प्रमुख पदमा नेतृत्व हात पार्न सकेनन्। दलहरुले प्रतिष्ठाको रुपमा लिएको वीरेन्द्रनगरमा भने कांग्रेसले जीत हात पारेको छ। एमालेले सुर्खेतमा तीन, दैलेखमा सात, जाजरकोटमा तीन, सल्यानमा चार, कालिकोटमा तीन, जुम्लामा एक, डोल्पामा चार, हुम्लामा एक र मुगुमा एक तहमा जितेको हो। यस्तै कांग्रेस सुर्खेतमा ६, दैलेखमा चार, जाजरकोटमा दुई, सल्यानमा तीन, कालिकोटमा एक, जुम्लामा चार, हुम्लामा दुई र मुगुमा तीन तहमा विजयी भएको छ। आफ्नो आधार क्षेत्र मान्दै आएको यो प्रदेशमा माओवादीले जाजरकोटमा दुई, रुकुममा ६, सल्यानमा तीन, कालिकोटमा पाँच, जुम्लामा तीन, डोल्पामा दुई र हुम्लामा चार वटा तहमा जितेको हो। यस्तै प्रदेशका केही जिल्लामा प्रमुख दलहरु नै शुन्य हुन पुगेका छन्। प्रदेशमा पहिलो शक्ति बनेको एमाले रुकुममा भने शुन्य भएको छ। एमालेले रुकुमका कुनै तहमा पनि प्रमुख पदमा विजय हासिल गर्न सकेन। त्यस्तै कांग्रेस प्रदेशका दुई जिल्लामा शुन्य हुन पुगेको छ। कांग्रेसले रुकुम र डोल्पामा एउटा तहमा पनि जित्न सकेन। यस्तै माओवादी केन्द्र भने प्रदेशका तीन वटा जिल्लामा शुन्य हुन पुगेको छ। माओवादीले सुर्खेत, दैलेख र मुगुका कुनै पनि तहमा जीत हात पार्न सकेन। प्रमुख दलहरुले यी जिल्लामा वडा तहमा जिते पनि स्थानीय तहको प्रमुख पदमा भने नेतृत्व हात पार्न सकेनन्। चुनावको अन्तिम मत परिणामपछि यहाँका दलहरु अहिले आन्तरिक समिक्षामा व्यस्त छन्। निर्वाचन अघि दलहरुले यो प्रदेशमा आफ्नो पार्टी नै पहिलो शक्ति हुने दाबी गरेका थिए। कुन जिल्लामा कसले कति तह जिते ? सुर्खेत : कांग्रेस ६, एमाले ३ रुकुम :माओवादी ६ जाजरकोट : एमाले ३, कांग्रेस २, माओवादी २ सल्यान : एमाले ४, कांग्रेस ३, माओवादी ३ डोल्पा :एमाले ४, माओवादी २, स्वतन्त्र २ जुम्ला : कांग्रेस ४, एमाले १, माओवादी ३ दैलेख : एमाले ७, कांग्रेस ४ कालिकोट : एमाले ३, माओवादी ५, कांग्रेस १ मुगु : कांग्रेस ३, एमाले १ हुम्ला : माओवादी ४, कांग्रेस २, एमाले १"
"दाजुभाइ एउटै पदका उम्मेदवार, आमालार्इ पिरलो","बर्दिया : दोस्रो चरणको निर्वाचनमा बर्दियाको गुलरिया नगरपालिका २ स्थित पण्डितपुरबाट एकै घरका सहोदर दाजुभाइ अलगअलग पार्टीबाट एउटै पदमा उम्मेदवार बनेपछि आमालाई कसलाई भोट दिने भन्ने धर्मसंकट परेको छ ।गुलरिया निवासी ८७ वर्षीया सन्तु अधिकारीका जेठा छोरा कृष्ण अधिकारीले कांग्रेस र कान्छा छोरा टंक अधिकारीले एमालेबाट वडाध्यक्षमा उम्मेदवारी पाएपछि आमालाई धर्मसंकट परेको हो । 'निर्वाचनले मुटु दुखेको छ बाबु । दुई भाइ अलगअलग पार्टीबाट लड्दा साह्रै गाह्रो हुँदो रहेछ', आमा सन्तु अधिकारीले भन्नुभयो, 'निर्वाचनका दिन मलाई ज्वरो आएर भोट दिन जान नपरे नि हुन्थ्यो । दुवैलाई भोट दिन मिल्दैन । मुटुका टुक्रा कसलाई मत दिऊँ ? ' छुट्टाछुट्टै पद भइदिएको भए आफूलाई सजिलो हुने उहाँले बताउनुभयो । आफूलाई मात्र नभई परिवारैलाई नै नमज्जा लागेको उहाँको भनाइ छ । 'छोरा त केही भन्दैनन् तर मलाई मन पोलेर आउँछ', उहाँले भन्नुभयो ।आमाले स्वेच्छाले जसलाई मत दिए पनि त्यसमा आफ्नो नाइनास्ती नरहेन कांग्रेसबाट अध्यक्ष पदका उम्मेदवार कृष्ण अधिकारीले बताउनुभयो । 'यो विषय आमाको स्वेच्छाको हो', उहाँले भन्नुभयो, 'त्यसमा हामीले केही भन्दैनांै । आमासँग मत माग्ने कर्तव्य मेरो हो, मत मलाई दिने या नदिने आमाको कुरा हो ।' एमालेबाट उठ्नुभएका अध्यक्षका उम्मेदवार टंक अधिकारी पनि मतका लागि आमालाई कुनै दबाब नदिने बताउनुहुन्छ । 'हामी आमाका छोरा दुवै दाजुभाइ हौं', उहाँले भन्नुभयो, 'आमाले जसलाई मतदान गरे पनि हामी दु:ख मान्दैनैाँ ।' यतिखेर अधिकारी परिवारमा ठूलो चर्चाको विषय नै मतदान भएको छ । बुहारी र नातिनातिना पनि मतदानको विषयलाई लिएर असमन्जसमा देखिन्छन् । भाउजूको मत देवरमा जाने कि नजाने र बुहारीले जेठाजुलाई भोट हाल्ने कि नहाल्ने भन्ने समस्या अधिकारी परिवारमा छ । निर्वाचनले मुटु दुखेको छ । दुई भाइ छुट्टाछुट्टै पार्टीबाट लड्दा गाह्रो हुुँदो रहेछ । निर्वाचनका दिन मलाई ज्वरो आएर भोट दिन जान नपरे नि हुन्थ्यो । कृष्णकी पत्नी रामरूपा र टंककी पत्नी मनरूपा यतिखेर दुई धार हुनुभएको छ । अहिले उहाँहरूलाई चुनावको प्रचारप्रसारले तताएको छ । एकै घरका देउरानीजेठानी भएपछि छुट्टाछुट्टै प्रचारमा हिँड्दा खल्लो लागेको उहाँ दुवैले बताउनुभयो ।"
साझा पार्टीका उम्मेदवारले दिए ललितपुर महानगरका मतदातालाई धन्यवाद,ललितपुर : साझा पार्टीको समर्थनमा ललितपुर महानगरमा उम्मेदवार बनेका मेश महर्जन र शोभा शाक्यले आफ्ना मतदातालाई धन्यवाद दिएका छन् ।मेयर पदका उम्मेदवार रमेश महर्जन र उपमेयर उम्मेदवार शोभा शाक्यले विज्ञप्ति निकाली आफूहरुलाई विश्वास गर्ने मतदातालाई धन्यवाद दिनुभएको हो । विज्ञप्तिमा पार्टी निर्माणको प्रक्रिया सुरु गरेको दुई महिना पनि नबित्दै र कहीँ कतै सङ्गठन निर्माण नभई उमेदवारी दिँदा पनि साझा पार्टीलाई एउटा भरपर्दो राजनीतिक विकल्पका रूपमा लिएको तथ्यको उत्साहजनक सङ्केत भएको बताइएको छ । विज्ञप्तिमा भनिएको छ जसरी हामीलाई मतदाताले पत्याएका छन् त्यो हाम्रो लागि ठुलो उपलब्धि हो। यसबाट हाम्रै जीवनकालमा नेपाल बनाउने हाम्रो अठोट अझ दृढ भएको छ। साथै उनीहरुले ललितपुर महानगरमा निर्वाचित हुने नेपाली काँग्रेसका चिरीबाबु महर्जन तथा गीता सत्याललाई बधाई तथा शुभकामना दिएका छन् । विज्ञप्तिमा भनिएको छतपाईहरूको नेतृत्वमा ललितपुरबासीको सपना पुरा होस् भन्ने हाम्रो कामना छ। यस अभियानमा तपाईँहरूलाई हाम्रो तर्फबाट हुनसक्ने सबै प्रकारका सहयोग गर्न हामी तयार छौँ।
कांग्रेसले पाँचथरको उम्मेदवार टुंगो लगायो,"फिदिमः जेठ ३१ गते हुने दोस्रो चरणको स्थानीय तहको निर्वाचनका लागि नेपाली काँग्रेस पाँचथरले उम्मेद्धारको टुंगो लगाएको छ। जिल्लाको एक नगरपालीका सहित आठ स्थानीय तह मध्ये सात गाँउपालीकामा काँग्रेसले उम्मेद्धारको टुंगो लगाएको बुधकार पत्रकार सम्मेलन गरि जानकारी दिईएको हो। जिल्लाको एकमात्र फिदिम नगरपालिकामा जिल्ला समितिले मेयर र उपमेयका उम्मेद्धारको टुंगो लगाउन नसकेपछि केन्द्रिय समितिमा पठाएको सभापती नरेन्द्रकुमार केरुङले जानकारी दिनुभयो। मेयरका लागि मित्रप्रसाद काफ्ले र ओनाहाङ नेम्बाङ र उपमेयरका लागि उर्मिला श्रेष्ठ र मधु जवेगुले दावी नछाडेपछि उम्मेद्धारको टुंगो लगाउन केन्द्र पठाईको केरुङको भनाई छ। फिदिम नगरपालीकाको मेयरका लागि १२ जनाले दावी गरेपनि जिल्ला समितिले दुई जनाको नाम केन्द्रमा पठाएको हो। सात ओटा गाँउपालिकाको प्रमुख, उपप्रमुख, वडाअध्यक्ष र सदस्यहरुमा सर्वसहमतबाट उम्मेद्धारको टुंगो लगाएको हो।फालेलुङको प्रमुखमा सञ्चकुमार केरुङ र उपप्रमुखमा हिमा अधिकारी, कुम्मायकको प्रमुखमा बमप्रसाद लावती र उपप्रमुखमा सूर्य कुमारी नेम्बाङ (चेम्जोङ),मिक्लाजुङको प्रमुखमा खड्गसुन्दर लावती र उपप्रमुखमा सुनमाया राई, हिलिहाङको प्रमुखमा समरबहादुर अधिकारी र उपप्रमुखमा ताराकुमारी योङहाङ, तुबेवामाको प्रमुखमा होमनाथ थापा र उपप्रमुखमा टेककुमारी कुरुङबाङ, फाल्गुनन्दको प्रमुखमा अमर नेम्बाङ र उपप्रमुखमा देवित्राकुमारी आङ्देम्बे र याङवरकको प्रमुखमा शेरबहादुर नुगोलाई उम्मेद्धार बनाएको हो। काँग्रेसले याङवरकको उपप्रमुख र अन्य गाँउपालीकाका केही वडासदस्यहरुको ठाँउ खाली राखेको छ।अन्य दलसँग तालमेल गर्नका लागि केही ठाँउ खाली राखिएको काँग्रेसका जिल्ला सचिव बृजहाङ आङ्देम्बेले जानकारी दिनुभयो।"
सरकारका हरेक निर्णय आयोगले नमान्न सक्छ',"नेपालगन्ज : निर्वाचन आयुक्त इला शर्माले निर्वाचनको मिति घोषणा भइसकेपछि स्थानीय तहको संख्या थप गर्नु विधिसम्मत नभएको बताउनुभएको छ । आयुक्त शर्माले सरकारको निर्णय मान्न आयोग बाध्य नहुने पनि बताउनुभयो । मंगलबार नेपालगन्जमा आयोजित पत्रकार सम्मेलनमा आयुक्त शर्माले भन्नुभयो, सैद्धान्तिक हिसाबले पनि निर्वाचनको मिति घोषणा भइसकेपछि स्थानीय तहको संख्या थप्नु उपयुक्त हुँदैन । संख्या थप्ने सरकारको निर्णय आयोगले अस्वीकार गर्न पनि सक्छ ।' तर उहाँले सम्भव भएसम्म आयोग दोस्रो चरणको चुनाव समयमै सम्पन्न गर्न तत्पर रहने बताउनुभयो । राजनीतिक दलहरूले पनि देशको आवश्यकताअनुसार नै सहमतिमा निर्णय गरेका होलान्', आयुक्त शर्माको भनाइ थियो, तर, यो निर्णयसँगै निर्वाचनमा एउटा ठूलो चुनौती थपिएको छ । यो असाधारण अवस्थामा आयोगले असाधारण क्षमता प्रदर्शन गर्नुपर्ने आवश्यकता छ ।' आयुक्त शर्माले बुधबार आयोगका पदाधिकारीको पूर्ण बैठकपछि निर्वाचन गर्न सक्ने वा नसक्ने टुंगोमा पुग्ने पनि बताउनुभयो । सरकारका अगाडि निर्वाचन आयोग कमजोर देखिएको हो ? भन्ने जिज्ञासामा शर्माले भन्नुभयो, आयोगलाई निर्वाचन गर्ने अधिकार दिइयो तर शक्तिशाली बनाउन ऐन बनाउने काम हुन सकेन । त्यसैले यस्तो अवस्था आएको हो ।' पत्रकार सम्मेलनमा आयोगका सहसचिव नवराज ढकालले दोस्रो चरणमा चार प्रदेशका ४ सय ६६ स्थानीय तहमा निर्वाचन हुने र यहाँ करिब १२ हजार मतदाता शिक्षा कार्यकर्ता परिचालन गरिएको जानकारी दिनुभयो । उहाँले प्रत्येक स्थानीय तहका लागि जेठ १५ गतेदेखि निर्वाचन अधिकृतको कार्यालय सञ्चालनमा आउने बताउँदै जेठ २८, २९ र ३० गते मतदान केन्द्रबाट मतदाता परिचयपत्र वितरण थालिने पनि जानकारी दिनुभयो । उहाँले मत बदरको संख्या कम गर्न मतदाता परिचयपत्र वितरण गर्दा मतदाता शिक्षा पनि दिइनेसमेत बताउनुभयो । निर्वाचन अधिकृतलाई प्रशिक्षण दोस्रो चरणमा स्थानीय तहको चुनाव हुने भनिएका ५ नम्बर र ७ नम्बर प्रदेशका निर्वाचन अधिकृतलाई मंगलबार प्रशिक्षण दिइएको छ । यी दुई प्रदेशका निर्वाचन अधिकृतलाई नेपालगन्जमा भेला गरेर निर्वाचन व्यवस्थापन तथा सञ्चालन प्रशिक्षण दिइएको हो । प्रशिक्षण कार्यक्रमको उद्घाटन सत्रमा बाँकेका मुख्य निर्वाचन अधिकृत तेजनारायण पौडेलले परिवर्तित अवस्थामा (स्थानीय तहको संख्या थपिएपछि) तोकिएकै मितिमा निर्वाचन गराउन कठिन भए पनि असम्भव नभएको बताउनुभयो । उहाँले आफूहरू यो चुनौतीलाई अवसरमा परिणत गर्न प्रतिबद्ध रहेको पनि बताउनुभयो । बाँकेका प्रमुख जिल्ला अधिकारी रविलाल पन्थले गृहमन्त्रालयको एकीकृत सुरक्षा योजनाअनुसार जिल्लाको वस्तुस्थितिअनुसार प्रत्येक जिल्लामा सुरक्षा व्यवस्था चुस्त पारिएको भन्दै निर्धक्क काम गर्न निर्वाचन अधिकृतसमक्ष आग्रह गर्नुभयो । त्यस्तै निर्वाचन आयुक्त इला शर्माले निर्वाचन अधिकृतलाई सफलतापूर्वक निर्वाचन सम्पन्न गर्ने सवालमा कटिबद्ध हुन निर्वाचन अधिकृतलाई निर्देशन दिनुभयो । निर्वाचनमा निष्पक्षताको अभ्यास र आभाष दुवै हुनुपर्छ । त्यसका लागि तपाईँहरू राजनीतिक दल, मतदातालगायत सरोकारवालालाई विश्वासमा लिएर काम गर्नुहोस्,' निर्वाचन अधिकृतलाई निर्देशन दिँदै आयुक्त शर्माले भन्नुभयो ।"
रेणु दाहाल भन्दा देवी ज्ञवाली १९ सय मतले अगाडि (अपडेट),चितवन : भरतपुर महानगरपालिकाको पछिल्लो मत गणना अनुसार एमालेका मेयर उम्मेदवार देवी ज्ञवालीको अग्रता कायमै छ। एमालेका मेयर उम्मेदवार ज्ञवाली कांग्रेसमाओवादी गठबन्धनकी मेयर उम्मेदवार प्रधानमन्त्री पुष्पकमल दाहाल प्रचण्ड पुत्री रेणु दाहाल १९ सय सय १६ मतले पछाडि हुनुहुन्छ। पछिल्लो मत परिणाम अनुसार एमालेका मेयर उम्मेदवार देवी ज्ञवालीले २९ हजार ३ सय ६८ मत ल्याउनु भएको छ भने रेणु दाहालले २७ हजार ४ सय ७ मत प्राप्त गर्नु भएको छ। मतगणनाको पछिल्लो परिणाम मेयर देवी ज्ञवाली (एमाले) २९३६८ रेणु दहाल (कांग्रेसमाओवादी गठबन्धन) २७४०७ राप्रपा (बद्री तिमल्सिना) ३७६३ उपमेयर पावर्ती शाह (कांग्रेस) ३०७९२ दिव्या आचार्य (एमाले) २६५८७
एक मतले हारेपछि अदालतमा मुद्दा,"पोखरा : तनहुँ देवघाट गाउँपालिकाको उपाध्यक्षमा १ मतले पराजित सावित्री न्यौपाने दवाडीले पुनमतगणनाको माग गर्दै उच्च अदालत पोखरामा मुद्दा दायर गर्नुभएको छ । नेकपा एमालेकी उम्मेदवार दवाडीले पुनः मतगणनाका लागि निर्वाचन अधिकृतलाई गुहार्दा सुनुवाइ नभएपछि अदालतमा आउनुपरेको सोमबार दायर मुद्दामा उल्लेख गर्नुभएको छ । दवाडीलाई १ मतले पराजित गर्दै कांग्रेसकी विमला थापा उपाध्यक्ष निर्वाचित हुनुभएको थियो । दवाडीले २ हजार ८ सय ५९ र थापाले २ हजार ८ सय ६० मत पाएको नतिजा सार्वजनिक गरिएको थियो । देवघाट गाउँपालिकाको अध्यक्ष भने एमालेकै उम्मेदवार दुर्गाबहादुर थापा निर्वाचित हुनुभएको छ । थापाले २ हजार ८ सय ७९ मत प्राप्त गर्नुभएको थियो भने उहाँका निकटतम् प्रतिस्पर्धी कांग्रेसका कर्णबहादुर गुरुङले २ हजार ८ सय १४ मत ल्याउनुभएको थियो । उहाँहरुबीच ६५ मतको अन्तर परेको थियो । निर्वाचन अधिकृतलाई पुनः मतगणनाका लागि निवेदन दिँदा सिधैं अदालत जान भनेकाले मुद्दा हालेको न्यौपानेले अन्नपूर्णलाई बताउनुभयो । म निवेदन बुझ्दिन, अदालत जानोस् भनेकाले अदालत गएकी हुँ', उहाँले भन्नुभयो । दवाडीको मुद्दामा उच्च अदालत पोखराले मंगलबार विपक्षीका नाममा ७ दिने म्याद जारी गरेको छ । अदालतका रजिस्ट्रार रामेश्वर रेग्मीका अनुसार अब उक्त मुद्दाका विपक्षी निर्वाचन अधिकृत गैरे र उपाध्यक्ष विजयी घोषित थापा ७ दिनभित्र अदालत उपस्थित हुनुपर्नेछ । न्यायाधीश सत्यराज गुरुङको इजलासले उक्त मुद्दामा म्याद जारी गर्नेसहित अन्य गर्नुपर्ने काम कारबाही रजिस्ट्रारकोमा पठाउने आदेश गरेको थियो । संक्षिप्त कार्यविधि ऐन २०२८ बमोजिम प्रतिवादीको नाममा रितपूर्वक म्याद जारी गरी इजलाशलाई जानकारी गराउनु' भन्ने न्यायाधीश गुरुङको इजलासले आदेश दिएको थियो । आदेशलगत्तै रजिस्ट्रार रेग्मीले विपक्षीका नाममा म्याद जारी गर्नुभएको हो । न्यायाधीश गुरुङले निर्वाचन कसुर तथा सजाय ऐन २०७३ अनुसार यस्तो मुद्दा जाँची दर्ता वा दरपीठ गर्ने र प्रतिवादीको नाममा म्याद जारी गर्ने अधिकार रजिस्ट्रारमा रहेको ठहर समेत गर्नुभएको हो । सोही अनुसार रजिस्ट्रार रेग्मीले विपक्षीका नाममा मंगलबारै म्याद जारी गर्नुभएको हो । बुधबार उहाँहरुलाई चिठी पठाइन्छ र उहाँहरुले लिखित जवाफ पेस गर्नुपर्ने हुन्छ', रेग्मीले अन्नपूर्णसँग भन्नुभयो । लमजुङको बेसीसहर नगरपालिका ११ को वडाध्यक्षमा पराजित सुरेशबाबु पाण्डेले पनि पुन मतगणनाको माग गदै उच्च अदालतमा मंगलबार निवेदन दिनुभएको छ । कांग्रेस उम्मेदवार पाण्डे एमालेका अच्युतबाबु बगालेसँग २ मतले पराजित हुनुभएको थियो । बगालेले १ हजार १ सय ६० मत ल्याउँदा पाण्डेले १ हजार १ सय ६२ मत पाउनुभएको छ ।"
हेटौँडा उपमहानगरमा एमाले विजयी,"हेटौँडा नेपाली काँग्रेस र नेकपा माओवादी केन्द्रको गठबन्धन तोड्दै हेटाैँडा उपमहानगरपालिकाको मेयरमा नेकपा एमालेका हरिबहादुर महत विजयी हुनुभएको छ । उहाँ नेपाली काँग्रेसका आनन्दराम पराजुलीलाई छ सय १५ मतले पछि पार्दै हेटाैँडाको मेयरमा निर्वाचित हुनुभएको हो । महतले २३ हजार एकसय २४ र पराजुलीले २२ हजार पाँचसय नौं मत प्राप्त गर्नुभएको थियो । उपमेयरमा नेकपा एमालेकी मिना लामा नेकपा माओवादी केन्द्रका बलराम बललाई छ हजार तीसय ३४ मतले पछि पार्दै विजयी हुनुभएको छ । लामाले २३ हजार चारसय ३४ र बलले १७ हजार एकसय मत प्राप्त गर्नुभएको थियो । गठबन्धनको चुनौती सामना गर्दै नेकपा एमालेले हेटौँडामा पुनः आफुलाई पहिलो शक्तिका रुपमा स्थापित गरेको छ । ८ नम्बर वडाबाट गठबन्धलाई पछि पार्दै अगाडि बढेको एमाले ११ नम्बर वडाको मत गणना सकिँदा मत अन्तर फराकिलो पार्दै विजयी भएको हो । मेयरमा निर्वाचित ५८ वर्षीय महत राजनीतिसँगै सामाजिक र खेलकुद क्षेत्रका अग्रणी ब्यक्तित्व हुनुहुन्छ । उहाँ २०४९ र २०५४ सालमा हेटाैँडा नगरपालिकाको उपमेयर निर्वाचित हुनुभएको थियो । २०४३ सालमा हेटौँडा ५ नम्बर वडा अध्यक्ष निर्वाचित हुनुभएका महत २०४७ सालमा नेकपा मालेबाट नेकपा एमालेमा प्रवेश गर्नुभएको थियो । हाल नेकपा एमाले मकवानपुरका तीन नम्बर इन्चार्ज तथा जिल्ला सचिवालय सदस्य हुनुहुन्छ । दुई पटक लोकप्रिय मत ल्याएर हेटौँडाको उपमेयर बन्नुभएका महतलाई मेयर बन्न भने काँग्रेस, माओवादी केन्द्र गठबन्धनको कडा चुनौती सामना गर्नुपयो । उहाँले उपमेयर निर्वाचित हुँदाजस्तो लोकप्रिय मत ल्याउनसक्नुभएन । मेयरमा निर्वाचित भएपछि प्रतिक्रिया दिँदै उहाँले समृद्ध हेटौँडा निर्माणमा आफुले सबै शक्ति लगाउने बताउनुभयो । चुनावी एजेण्डाहरु कार्यान्वयन गरिनेछ, उहाँले भन्नुभयो, हेटाैँडाको समग्र विकासको लागि योजना बनाएर काम गर्नेछु । नवनिर्वाचित उपमेयर लामा नेकपा एमालेकी जिल्ला उपसचिव हुनुहुन्छ । ४१ वर्षीय लामा २०४६ सालदेखि राजनीतिमा लाग्नुभएको थियो । पार्टीभित्र रहेका एक दर्जन आकांक्षीहरूलाई पछि पार्दै टिकट लिन सफल उहाँ लोकप्रिय मत ल्याएर उपमेयर निर्वाचन हुनुभएको छ । हेटाैँडाबासीको विश्वास र मायाले आफुलाई यो ठाउँमा पुयाएको लामा बतउनुहुन्छ । जनताको विश्वास घात गर्ने काम मबाट हुँदैन, उहाँले भन्नुभयो, म पार्टी भन्दा पनि जताको मान्छे भएर काम गर्नेछुु । आफू महिला र जनजाति पनि भएकाले सबै क्षेत्रको भवना समेटेर काम गर्ने लामाले बताउनुभयो । स्नातकोत्तर अध्ययनरत लामा आदिवासी जनजाति जिल्ला समन्वय समितिको उपाध्यक्ष भइसक्नुभभएको छ । मेयर र उपमेयरसँगै नेकपा एमालेले हेटौँडाको १९ मध्ये १२ वडामा अध्यक्ष जितेको छ । नेपाली काँग्रेसले पाँच र नेकपा माओवादी केन्द्रले दुई वडामा अध्यक्ष जितेको छ । हेटौँडामा ८६ हजार पाँचसय ९७ मतदाता रहेकोमा ६२ हजार दुईसय पाँच मत खसेको थियो । गठबन्धनलाई बदर मतको झड्का नेकपा एमाले बिरुद्ध गठबन्ध गरेको नेपाली काँग्रेस र नेकपा माओवादीले मकवानपुरमा एमालेको किल्ला तोड्न सकेनन् । तीन स्थानीय तहमा गठबन्धन गरेकोमा थाहा नगरपालिका बाहेक हेटाँैडा उपमहानगरपालिका र भिमफेदी गाउँपालिकामा काँग्रेस र माओवादी केन्द्रले हार ब्यहोर्नुपरेको छ । मतदातालाई मतदान गर्न सिकाउन नसक्दा अत्याधिक मत बदर भएकाले हारको सामना गर्नुपरेको काँग्रेस,माओवादी नेताहरुको भनाई छ । हेटौँडा उपमहानगरपालिकामा सबैभन्दा बढी उपमेयरमा ११ हजार नौ सय ९५ मत बदर भएको छ । मेयरमा सात हजार पाँचसय दुई मत बदर भएको प्रमुख निर्वाचन अधिकृतको कार्यालयले जनाएको छ । बदर भएका मध्ये धेरै मत गठबन्धका उम्मेदवारहरुको रहेका सहायक निर्वाचन अधिकृत अनन्त मरासिनीले बताउनुभयो । जनताले मत दिएपनि मतदाता शिक्षाको कमिका कारण आफुहरुले हार ब्यहोर्नुपरेको नेपाली काँग्रेसका मेयर उम्मेदवार आनन्द पराजुलीले बताउनुभयो । बदर भएकामध्ये ९० प्रतिशत मत हाम्रो हो, उहाँले भन्नुभयो, चुनाव जितेर पनि हारियो । राप्रपाले खोल्न सकेन खाता केन्द्रीय अध्यक्ष कमल थापको गृह जिल्लामा समेत राप्रपाले खाता खोल्न सकेन । आठ गाउँपालिका, एक उपमहानगर र एक नगरको एकसय दुई वडामध्ये एउटामा पनि राप्रपाले अध्यक्ष जित्न सकेन । राप्रपाका जिल्ला नेताहरुको गढ मानिएको हेटौँडा ६ मा महिला सदस्य सुभद्रा तिमल्सिना निर्वाचित हुनुभयो । केन्द्रीय अध्यक्ष कमल थापाले मतदान गरेको पाँच नम्बर वडा सहित प्राय सबै वडामा राप्रपा प्रतिस्पर्धी शक्तिको रुपमा समेत रहेन । २०७० सालको संविधानसभामा हेटाँैडामा दोस्रो शक्तिको रुपमा रहेको राप्रपाले ब्यहोरेको हारको समिक्षा हुने जिल्ला अध्यक्ष रामहरि न्यौपानेले बताउनुभयो । हामीले पनि यस्तो परिणामको अपेक्षा गरेका थिएनौं, उहाँले भन्नुभयो, हामी किन कमजारे भयौं समिक्षा गरेर अघि बढ्छौं । राप्रपाका मेयर उम्मेदवार मधु अधिकारीले छ हजार आठसय ५७ मत र उपमेयर उम्मेदवार इन्दिरा न्यौपानेले सात हजार सातसय दुई मत प्राप्त गर्नुभएको थियो ।"
"संसद बैठक भोलि चार बजेसम्म स्थगित, चार बजे प्रधानमन्त्रीले सिंहदरबारबाट सम्बोधन गर्ने","काठमाडौं :व्यवस्थापिका संसदको बैठक भोलि चार बजेसम्म लागि सूचना टाँस गरी स्थगित भएको छ। संसद बैठक सञ्चालन भए प्रधानमन्त्री पुष्पकमल दाहाल प्रचण्डले विशेष सम्बोधन गर्ने र राजीनामा दिने भनिएपनि प्रतिपक्ष नेकपा एमालेको चेतावनीका कारण बैठक बस्न नसकेको हाे। संसद बैठक बस्न नसकेपछि प्रधानमन्त्री पुष्पकमल दाहालले अाज दिउँसाे चार बजे सिंहदरबारबाट सम्बाेधन गर्ने हुनु भएकाे छ । उहाँले अाज जनताका नाममा सम्बाेधन गरी राजनीनामा दिने बताइएकाे छ । दाहालका प्रेस सल्लाहकार गोविन्द आचार्यका अनुसार आज दिउँसो ४ बजे प्रधानमन्त्री तथा मन्त्रीपरिषदको कार्यालय सिंहदरबारबाट प्रधानमन्त्री पुष्पकमल दाहाल प्रचण्ड देशबासीका नाममा विशेष सम्बोधन गर्ने कार्यक्रम रहेको छ। तर राजीनामाबारे अाफूहरुलार्इ जानकारी नभएकाे र चार बजेसम्म धैर्य गर्न अाग्रह गर्नुभयाे । स्थानीय तहको पछिल्लो पटक थपिएको संख्याको विरोध गर्दै प्रमुख प्रतिपक्षी दल नेकपा एमालले संसद अवरुद्ध गर्ने चेतावनी दिएपछि बैठक भोलिसम्मको लागि स्थगित भएको हो । छलफलका लागि प्रधानम्नीले बुधबार तीन दलको बैठक बोलाए पनि नेकपा एमालेका अध्यक्ष केपी शर्मा ओली नगएपछि तीन दलको बैठक बस्न सकेन । मंगलबार प्रधानमन्त्री पुष्पकमल दाहाल प्रचण्डले व्यवस्थापिका संसदमा विशेष सम्बोधनपछि राजीनामा दिने तयारी गरे पनि चुनावअघि सरकार परिवर्तन हुदाँ चुनाव प्रभावित हुने भन्दै एमालेले विरोध गर्दै आएको छ । बुधबार प्रधानमन्त्री पुष्पकमल दाहाल प्रचण्डले बोलाएको तीन दलको बैठकमा नेकपा एमालेका अध्यक्ष केपी शर्मा ओली नगएपछि बुधबार तीन दलको छलफल हनु नसकेको हो । शीर्ष तीन दलबीच दोस्रो चरणको चुनाव, बजेटबारे कुरा मिलेको छैन् । यसैबीच प्रधानमन्त्री दाहालले संसद चल्न नपाएपछि सिंहदरबारबाटै राजीनामा दिन सक्ने बताइएको छ ।"
"हेटौडाको परिणाम आज आउँदै, एमाले जित नजिक",हेटौडा : हेटौँडा उपमहानगरपालिकाको मतगणना अन्तिम चरणमा पुग्दा नेकपा एमालेले पाँच सय ६७ मतले अग्रता लिएको छ । ११ नम्बर वडाको आठसय मत गणना हुँदासम्म नेकपा एमालेका मेयर उम्मेदवार हरिबहादुर महत नेपाली काँग्रेसका आनन्द पराजुली भन्दा पाँचसय ६७ मतले अगाडी हुनुहुन्छ । अब ११ नम्बर वडाको २८ सय मत गणना हुन बाँकी रहेको छ । १९ वडामध्ये १८ वडाको मतगणना सम्पन्न भइसकेको छ । हालसम्म नेकपा एमालेका महतले २१ हजार नौसय ५९ र काँग्रेसका पराजुलीले २१ हजार तीनसय ९२ मत प्राप्त गर्नुभएको छ । पराजुली काँग्रेसमाओवादी गठबन्धनका उम्मेदवार हुनुहुन्छ । उपमेयरमा नेकपा एमालेकी मिना लामा जित नजिक पुग्नुभएको छ । उहाँ नेकपा माओवादी केन्द्रका बलराम बल भन्दा छ हजार ४८ मतले अगाडी हुनुहुन्छ । लामाले २२ हजार एकसय ८१ मत प्राप्त गर्दा बलले जम्मा १६ हजार एकसय ३३ मत प्राप्त गर्नुभयो । राप्रपाका मेयर उम्मेदवार मधु अधिकारीले छ हजार छसय ६० र उपमेयरकी उम्मेदवार मिना लामाले सात हजार चारसय ९८ मत प्राप्त गर्नुभएको छ । आज दिउँसोसम्म अन्तिम मतपरिणाम सार्वजनिक गरिने प्रमुख निर्वाचन अधिकृतको कार्यालयले जनाएको छ । मत गणना अन्तिम चरणमा पुगेकाले विभिन्न पार्टीका कार्यकर्ता तथा शुभेच्छुकहरुको मतगणनास्थल जिल्ला समन्वय समितिको कम्पाउण्ड बाहिर बाक्लो उपस्थिती रहेको छ ।
पुष्पकमल दाहाल प्रचण्डद्वारा प्रधानमन्त्री पदबाट राजीनामा (सम्बोधनको पूर्णपाठ),"काठमाडौं : प्रधानमन्त्री पुष्पकमल दाहाल प्रचण्डले प्रधानमन्त्री पदबाट राजीनामा दिनुभएको छ । बुधबार साँझ प्रधानमन्त्री तथा मन्त्रिपरिषद्को कार्यालय सिंहदबारबाट राष्ट्रको नाममा विशेष सम्बोधन गर्दै उहाँले प्रधानमन्त्री पदबाट राजीनामा दिनुभएको हो। आफ्नो नेतृत्वको सरकारले छोटो समयमै जनताको मन जित्ने काम गरेको दाबी गर्नु भएको छ । राजीनामा अघि राष्ट्रका नाममा सम्बोधन गर्दै प्रधानमन्त्री प्रचण्डले गठबन्धनका कारण आफ्नो सरकार सीमामा भएको भन्दै राजीनामा दिनुभएको हो । उहाँले राजनीतिक दललमा इमान घट्दै गएको र आफूले नैतिकताको खडेरीलाई अन्त्य गर्न राजीनामा दिएको बताउनु भएको छ । मान्य मन्त्रीलाई सद्भाव र सहयोगका लागि धन्यवाद दिन्छु, प्रधानमन्त्री प्रचण्डले भन्नुभयो, इमानको कमी र उपयोग बढी देखिन्छ, त्यसलाई तोड्न नै मैले सरकार छोड्ने निर्णय लिएको हुँ । प्रधानमन्त्रीको सम्बोधनको पूर्णपाठ स्वदेश तथा विदेशमा रहनुभएका आदरणीय आमाबुवा, दिदीबहिनी तथा दाजुभाइहरु, १सर्वप्रथम म नयाँ नेपाल निर्माणका लागि बलिदान दिने वीर शहीदहरु, बेपत्ता र घाइते योद्धाहरुप्रति हार्दिक श्रद्धा एवं सम्मान तथा विभिन्न लोकतान्त्रिक र न्यायपूर्ण आन्दोलनका सबै सहभागीप्रति आभार प्रकट गर्दछु । २ यो विशेष सम्बोधन म हिजो नै संसदमार्फत् गर्न चाहन्थेँ । तर, संसदमा रहेको अवरोधपछि आज सिधै जनतासामू उपस्थित भएको छु । आदरणीय जनसमुदायलाई राम्ररी थाहा छ, प्रधानमन्त्रीका रुपमा मैले अत्यन्त प्रतिकूल परिस्थिति बिरासतमा पाएको थिए । त्यतिखेर संविधान कार्यान्वयनको गति अत्यन्त सुस्त र राजनीतिक वातावरण पनि अन्यन्त तनावपूर्ण थियो । एकथरी निराशावादीले अब नेपाल राजनीतिक र संवैधानिक शून्यतामा जाने भविष्यवाणी गरिरहेका थिए र अर्काथरीले राष्ट्रिय अखण्डतामै आशंका गरिरहेका थिए ।सबै आर्थिक सूचकांकहरु निराशाजनक थिए । २० घण्टासम्मको लोडसेडिङ सामान्य मानिन्थ्यो । विकासका चर्का भाषण त थिए, तर आर्थिक वृद्धिदर एक प्रतिशत पनि थिएन । देश यति विभाजित थियो कि निर्वाचनमा सबैको सहभागिता हुन सक्छ र अझ निर्वाचन हुन सक्छ भन्नेमै धेरैलाई अविश्वास थियो । भूकम्पपीडितहरुको बिचल्ली थियो । छिमेकीहरुसगको सम्बन्ध सहज थिएन । यसरी चौतर्फी राजनीतिक, सामाजिक, आर्थिक र कूटनीतिक समस्याका बीच सम्मानित संसदबाट मैले प्रधानमन्त्री पदको जिम्मेवारी लिएको थिएँ । ३आज म जनताका सामूउभिएर विश्वासका साथ भन्न सक्छु, कि करिब दश महिनाको छोटै अवधिमा सरकार त्यो परिस्थिति बदल्न सफल भएको छ । संविधान र संघीयता कार्यान्वयनका दिशामा हामी धेरै अघि बढेका छौं । सिंगो देश एकजुट भएर अत्यन्त शान्तिपूर्ण, निष्पक्ष र उल्लासपूर्ण ढंगले स्थानीय तहको पहिलो चरणको निर्वाचन सम्पन्न भएको छ भने बाकी चार प्रदेशमा दोस्रो चरणको निर्वाचनका लागि पनि लगभग सबै तयारी पूरा भइसकेको छ । संविधानले अंगीकार गरेको तीन तहको संघीय प्रणालीको मेरुदण्ड नै स्थानीय तह हो । दोस्रो चरणको निर्वाचनमा पनि सिंगो देश सहभागी हुनेछ र पहिलोजस्तै लोकतन्त्रको महोत्सवका रुपमा शान्तिपूर्ण, विवेकपूर्ण र उत्साहजनक रुपमा सम्पन्न हुनेछ भन्नेमा म पूर्णतः विश्वस्त छु । ४ निश्चय नै यो निर्वाचनबारे आशंकाहरु थिए र त्यसका कारण पनि थिए । किनकि, स्थानीय तह प्रतिनिधिविहीन भएको झण्डै बीस वर्ष भइसकेको थियो। र, कसैसग यो रिक्तता मेट्ने दह्रो प्रतिवद्धता देखिएको थिएन । यो निर्वाचन रोक्न सके सिंगो संविधान र सगसगै लोकतान्त्रिक गणतन्त्र, संघीयता र धर्मनिरपेक्षताजस्ता जनताका ऐतिहासिक उपलब्धिलाई पनि असफल बनाउन सकिन्छ कि भन्ने षड्यन्त्रहरु पनि कतैकतैबाट भइरहेको थियो । दृढ इच्छाशक्ति र संकल्प नभएको भए सबै आशंका र अविश्वासलाई चिर्दैयो निर्वाचन सम्पन्न गर्न सजिलो पनि थिएन । तर, योस्थानीय तहको निर्वाचनसगै लोकतन्त्र अब संविधानका अक्षरहरुबाट हरेक गाउ र नगरका वडामा पुगेको छ । यसमा कसले जित्यो र कसले हायो भन्नेप्रश्न मेरा लागि सुरुदेखि नै गौण रह्यो । तात्कालिक र क्षणिक जीतहारका स्वार्थमा अल्झेको भए निर्वाचन नै हुने थिएन । मलाई यत्ति थाहा छ, यो निर्वाचनमा संघीय लोकतान्त्रिक गणतन्त्रले जित्यो र समग्रमा राष्ट्रले जित्यो । अब गणतन्त्र, सामाजिक न्यायसहितको लोकतन्त्र, धर्मनिरपेक्षता र समानुपातिक समावेशी शासन प्रणाली थप संस्थागत भएको छ । नेपालको सार्वभौमसत्ता, स्वतन्त्रता, भौगोलिक अखण्डता र स्वाभिमान थप सुनिश्चित भएको छ । यस अवसरमा म निर्वाचनमा सहभागिताका लागि सबै राजनीतिक दल, निर्वाचन आयोग, राष्ट्रसेवक कर्मचारी,सुरक्षाकर्मी र आम जनसमुदायलाई हार्दिक धन्यवाद ज्ञापन गर्दछु । आदरणीय देशबासीहरु, ५यसपटक जनताले स्थानीय तहमा सिंहदरबारका लागि मध्यस्थ छानेको छैन, सिधै आफ्नो सिंहदरबार चुनेको छ । यसरी अब सही अर्थमा जनता आफैं आफ्नो शासक भएको छ ।हजारौं दलित र महिला नेतृत्व स्थापित गरेर यो निर्वाचनले महिला सशक्तीकरण र नेतृत्व निर्माणका दिशामा पनि ऐतिहासिक योगदान दिएको छ ।आजसम्म सीमान्तकृत रहेको समुदाय अब याचनाकर्ता होइन, न्यायदाताको नया भूमिकामा पुगेको छ ।संघीय लोकतान्त्रिक गणतन्त्रका लागि निरन्तर संघर्षरत् मैले यो युगान्तकारी परिवर्तनको सहजकर्ता बन्न पाउदा गौरवको महशुस गरेको छु । ६ संविधान कार्यान्वयनमा मात्र होइन, सरकारले राष्ट्रिय अर्थतन्त्रमा समेत ऐतिहासिक सफलता प्राप्त गरेको छ । यो सरकार बन्नुअघि सपनाहरुको त वर्षा भइरहेको थियो । तर, आर्थिक वृद्धिदर केवल ०८ प्रतिशत थियो । सबैजसो आर्थिक सूचकांकहरु ऋणात्मक थिए । राष्ट्रिय गौरवका ठूला आयोजनाहरुको निरन्तर अनुगमन र यो वर्ष ऐतिहासिक रुपमा पुनर्निर्माणले पाएको गति, ठूला विकास आयोजनाहरुको कार्यान्वयनमा प्रधानमन्त्री स्वयंको निरन्तर अनुगमन र हस्तक्षेप, अर्थतन्त्रलाई चलायमान बनाउने योजनावद्ध प्रयास र लोडसेडिङको अन्त्यका कारण मुलूकका आर्थिक परिसूचकहरु निकै सकारात्मक भएका छन् । राजस्व लक्ष्यभन्दा २४ प्रतिशत बढी उठेको छ । हामी एकातिर चौबीस वर्ष यताकै उच्च ७५ प्रतिशत आर्थिक वृद्धि हासिल गर्ने दिशामा छौं भने अर्र्कातिर विगत बाह्र वर्ष यताकै सबैभन्दा कम मूल्यवृद्धि कायम गरिएको छ । आर्थिक वृद्धिदरमा हामी विश्वशक्ति बन्न अग्रसर हाम्रा दुई छिमेकीकै हाराहारीमा पुगेका छौं भन्ने जानकारी गराउन पाउदा महर्षित् छु । भविष्यमा बन्ने सरकारहरुका लागि यो वृद्धिदर अब एउटा मानक बन्ने छ । देशको विकास अब जनताले भाषणहरुमा होइन, तथ्याङ्कहरुमा र परिणामहरुमा खोज्नेछन् भन्नेमा म विश्वस्त छु । ७ मैले पहिल्यै भने, यो सरकार गठन हुदै गर्दा अठारबीस घण्टासम्मको लोडसेडिङ सामान्य मानिन्थ्यो । लोडसेडिङका कारण औद्योगिक क्षेत्र अस्तव्यस्त थियो भने जनजीवन अत्यन्त कष्टकर थियो । प्रधानमन्त्री भएलगत्तै मैले लोडसेडिङ अन्त्य गर्ने ठोस संकल्प लिएर एक हिसाबले अत्यन्तै महत्वाकांक्षी उज्यालो नेपाल अभियान सुरु गरे । विद्युत प्राधिकरणको टिम परिवर्तन गरियो, ठूला आयोजनाहरुको स्थलगत अनुगमन सक्रियतापूर्वक सुरु भयो । विद्युत आयतलाई व्यवस्थित गरियो । वर्षौंदेखि रोकिएको नेपालको पहिलो २२० केभिएको खिम्ती ढल्केबर प्रशारण आयोजना फास्ट ट्रयाकमा काम सम्पन्न गरी सञ्चालनमा ल्याइयो । ३ सिफ्टमा २४ सै घण्टा काम गर्ने व्यवस्था मिलाएर केवल २ महिनामै ढल्केबर सबस्टेशन सञ्चालनमा ल्याइयो । यो सरकारले उर्जा क्षेत्रमा गरेका विभिन्न नीतिगत सुधार र आयोजना कार्यान्वयनमा लिएको अग्रसरताबाट लोडसेडिङ समाप्त मात्र भएको छैन, आगामी १ वर्षभित्रै २०० मेगावाट, २ वर्षभित्र ६०० मेगावाट र ३ वर्षभित्र १२०० मेगावाट विद्युत् थप हुदै छ र हामी विद्युत् निर्याततिर अग्रसर हुदैछौं भन्ने सुखद् जानकारी देशबासीलाई गराउन पाउदा म खुसी छु । लोडसेडिङ अब लगभग इतिहास भएको छ र मैले यसलाई उज्यालो युगको प्रारम्भ ठानेको छु । लोडसेडिङ समाप्तिको आर्थिक मूल्य धेरै ठूलो छ । तर, त्योभन्दा ठूलो उपलब्धि मैले अब जनतामा जागेको विश्वासलाई मानेको छु । यो देश लामो समयदेखि केही हुदैन भन्ने हीनभावनामा बाचेको थियो । अब देशका जनताको आफैंमाथि भरोसा र गर्व बढेको छ । लोडसेडिङ अन्त्यले केवल बाहिरी अध्यारो हटाएको छैन, हामीभित्रको लाचारी र हीनभावनाको अन्धकार पनि मेटाउँदै छ । आदरणीय जनसमुदाय, ८शान्तिप्रक्रिया र संक्रमणकाल व्यवस्थापनका हकमा पनि सरकारबाट उल्लेखनीय काम भएका छन् । शान्ति प्रक्रियालाई तार्किक निष्कर्षमा पुयाउन सत्य निरुपण तथा मेलमिलाप आयोग र बेपत्ता छानविन आयोगको म्याद थप गरिएको छ । उपरोक्त आयोगसँग सम्वन्धित ऐनहरुको संशोधन मस्यौदा तयार भएको छ । द्वन्द्वमा परी मृत्यु भएका, बेपत्ता भएका नागरिकहरुका परिवारलाई थप पाच लाख राहत वितरण कार्य प्रारम्भ गरिएको छ । कञ्चनपुरको सीमा क्षेत्रमा शहादत प्राप्त गरेका गोविन्द गौतम र ६ वर्षअघि मोरङको सीमामा मृत्युवरण गरेका बासुदेव शाहलाई शहीद घोषणा गरी परिवारलाई क्षतिपूर्ति र राहत दिने निर्णय गरिएको छ । तराई मधेश आन्दोलनमा मृत्युवरण गरेका ११ जना सुरक्षाकर्मी समेत ५२ जनालाई सहिद घोषणा गरी तराई मधेश र थरुहट आन्दोलनको क्रममा घाइते भएका व्यक्तिहरुलाई औषधि उपचार गराउन आवश्यक रकम निकासा गरिएको छ भने मधेश आन्दोलनका क्रममा भएको सम्पत्ति क्षतिको क्षतिपूर्ति उपलब्ध गराउने निर्णय भई उपलब्ध गराउने कार्य शुरु भएको छ । महिला आयोग, राष्ट्रिय दलित आयोग, आदिबासी जनजाति आयोग, मुस्लिम आयोग, मधेसी आयोग र थारु आयोग सम्बन्धी विद्येयकहरु व्यवस्थापिका संसदमा पेश भएका छन् । स्थानीय तह सञ्चालन सम्बन्धी विद्येयक पनि संसदमा विचाराधीन छ । प्रशासनिक पुनःसंरचनाका लागि सामान्य प्रशासन मन्त्रीको अध्यक्षतामा उच्चस्तरीय र अधिकारसम्पन्न समिति गठन भई काम अघि बढेको छ । प्रत्येक प्रदेशहरूमा उच्च अदालत र उच्च सरकारी वकिल कार्यालय स्थापना गरी काम प्रारम्भ भएको छ । भाषा आयोग गठन गरिएको छ । ९ भूकम्पपीडितहरुको पूनर्बास र जीविका अनि पूनर्निर्माण सरकारको मुख्य प्राथमिकतामा थियो र छ । पूनर्निर्माण प्राधिकरणको गति सुस्त र लगभग परिणामहीन देखेपछि सरकारले नेतृत्व नै परिवर्तन गरेर राहत र पुनर्निर्माणमा तीव्रता दिने जमर्को गरेको छ । सर्वेक्षण सम्पन्न भइसकेका ११ जिल्लामा निजी आवास अनुदानको पहिलो किस्ता वापतको रकम सबैजसो सेवाग्राहीका खातामा पठाई सकिएको छ । निजी आवास निर्माणमा पीडितहरुले पाउने अनुदान रकममा रु एक लाख र सहुलियत ऋणमा ३ लाख थप गरिएको छ र समग्रमा आठ लाखसम्मको प्याकेजको व्यवस्था गरिएको छ । यसै गरी बाढी पहिरो, डुबान र आगलागीबाट पीडितहरुलाई पनि भूकम्पपीडित सरह राहत दिने व्यवस्था गरिएको छ । १० कृषि क्षेत्रको व्यवसायीकरण र औद्योगिकीकरण पनि सरकारको उच्च प्राथमिकतामा रह्यो । कृषि क्षेत्रको उत्पादन र उत्पादकत्व वृद्धि गर्न प्रधानमन्त्री कृषि आधुनिकीकरण परियोजनाअन्तर्गत् सातवटै प्रदेशमा एकएक वटा सुपरजोन स्थापना गर्ने कार्यक्रम अन्तर्गत् कैलाली जिल्लामा गहु, झापा जिल्लामा धानको सुपरजोन स्थापना गरी काम अगाडि बढिसकेको छ । अन्य प्रदेशमा सुपरजोन स्थापनाको काम अन्तिम चरणमा पुगेको छ । कृषकहरुको हक, हित र अधिकार स्थापित गर्न इतिहासमै पहिलोपटक अधिकारसम्पन्न किसान आयोग गठन गरिएको छ । कृषि बीमा र किसान पेन्सन योजनाका लागि पनि सरकारले आधार तयार गरेको छ । ११ जब म प्रधानमन्त्रीको उम्मेदवार थिएँ, एकथरी साथीहरुले संसदमा मलाई उत्तेजनापूर्वक सोध्नुभएको थियो, फास्ट ट्रयाक के हुन्छ ? ओबीओर के हुन्छ ? हुलाकी मार्ग के हुन्छ ? ती प्रश्न गलत थिएनन् । तर, सोध्नेहरुको नियत सही थिएन । त्यो प्रश्नमा अविश्वास थियो, चुनौती थियो । आफैंमाथि विश्वास नभएपछि मान्छेलाई अरुमाथि पनि विश्वास नहुँदो रहेछ । फास्ट ट्रयाकलाई लिएर त सरकारमाथि नियोजित दुष्प्रचारको अभियान नै चलाइयो । आज म यो सम्बोधनबाट जवाफ दिदै छु, अहिलेसम्म केवल राजनीतिक दाउपेचको विषय भएको र कसैको खास प्राथमिकतामा नपरेको फास्ट ट्रयाक अब बन्ने ग्यारेन्टी भयो । राजधानी र तराईबीचको दू्रत मार्ग अब सुनिश्चित भयो । केही दिनमै म त्यसको शिलान्यास गर्दैछु र नेपाली सेनाले बनाउदै छ । मधेशतराईको समग्र अर्थतन्त्र र जनजीवन नै बदल्ने दुरगामीमहत्वको हुलाकी मार्ग पनि अहिले सबैभन्दा तीव्र गतिमा बनिरहेको छ । यो विषय मैलेभारतका प्रधानमन्त्रीसग प्रत्यक्ष रुपमै अत्यन्त प्राथमिकताका साथ उठाएपछि नै हुलाकी मार्ग निर्माणले तीव्रता पाएको हो । अब तराईमधेशको आर्थिक र सामाजिक जीवनमा कायापलट हुदै छ । खानेपानी, सडक र अन्य पूर्वाधारका क्षेत्रमा पनि सरकारका उपलब्धि उल्लेखनीय छन् । काकाकूल राजधानीले वर्षौंदेखि देखेको मेलम्चीको पानीको सपना अब दशैंअघि नै पूरा हुने भएको छ । निर्णय पटकपटक भएको तर कार्यान्वयनमा नआएको नागढुङ्गा नौबीसे खण्डको सुरुङ मार्ग बन्ने सुनिश्चित भएको छ । काठमाडौं सेटलाइट मेगासिटीको तयारी गरी व्यवस्थित शहरीकरणको मोडेल अघि सारिएको छ । मुलूकका १७ शहरमा एक शहर एक पहिचान कार्यक्रम, रुकुमकोट, लिवाङ्गमा स्मार्ट शहर, निजगढ, पालुङ्गटार, लुम्बिनी, दुल्लु, वालिङ्ग, अमरगढी, पोखरा, धरान, बिराटनगर र काठमाडौं लगायत १३ वटा स्थानमा मेगासिटीको कार्य प्रारम्भ गरिएको छ । विगतमा सधैं केन्द्रमा बस्ने र निर्देशनमात्र दिने तर आयोजनाको वास्तविक अवस्था कहिल्यै नबुझ्ने नराम्रो परम्परा बस्यो । तर, मैले विकास निमाणलाई उच्च प्राथमिकता दिई राष्ट्रिय गौरवका आयोजनाहरुको कार्यान्वयनलाई तीब्रता दिन र आइपरेका समस्याहरुको तत्कालै समाधान गर्न आफैले आयोजनाहरु अनुगमन, निरीक्षण र निर्र्देशन गरे । समयअगाबै गुणस्तरीय काम सम्पन्न गर्ने आयोजना र कर्मचारीहरुलाई पुरस्कृत गर्ने घोषणापछि पहिले धेरै नै सुस्त रहेका कैयौं आयोजनाहरु छिटै सम्पन्न हुने दिशामा छन् । १२ यो सरकारले ऐतिहासिक रुपमा लगानी सम्मेलन सम्पन्न गरेको छ । यस सम्मेलनमा इतिहासमै सबैभन्दा धेरै १३ अर्ब ५१ करोड अमेरिकी डलर अर्थात् झण्डै चौध खर्ब नेपाली रुपैया बराबरको लगानी प्रतिवद्धता प्राप्त भएको छ । अब मुलूकमा लगानी अभिवृद्धि भई औद्यौगिक विकासले गति लिने निश्चित छ । लगानीको वातावरण बनाउन औद्योगिक व्यवसाय ऐन, विशेष आर्थिक क्षेत्र सम्बन्धी कानून तर्जुमा गरिएको छ, वित्तीय क्षेत्रको सुदृढीकरण गर्न बाफिया सम्बन्धी ऐन पारित भई कार्यान्वयनमा लगिएको छ । चितवन जिल्लाको शक्तिखोरमा अत्याधुनिक सुविधासहितको औद्योगिक क्षेत्र स्थापना कार्यान्वयनको चरणमा छ । १३ शिक्षा क्षेत्रमा पनि सरकारले नया सुरुवात गरेको छ । ०७२ सालको एसएलसी परीक्षामा ए प्लस ल्याई हाल सामुदायिक माविमा नै अध्ययनरत छात्राहरुलाई प्रोत्साहन छात्रवृत्ति उपलव्ध गराइएको छ । साथै सीमान्तकृत र पिछडिएका वर्गलाई लक्षित गरी आवासीय विद्यालय निर्माण कार्य सुरु भएको छ । सात वटै प्रदेशमा ११ वटा कृषि क्याम्पस स्थापना गर्ने कार्य अघि बढेको छ । विगत लामो समयदेखि त्रिभूवन विश्वविद्यालय र कृषि तथा वन विज्ञान विश्वविद्यालयबीच विभिन्न समस्या देखिए र दुवै विश्वविद्यालय संकटग्रस्त देखिए । ती समस्या समाधान गर्न गठित उच्चस्तरीय समितिले पेश गरेको प्रतिवेदन कार्यान्वयनमा लगिएको छ र समस्याको समाधान गरिएको छ । आदरणीय देशबासीहरु, १४ जनस्वास्थ्यका क्षेत्रमा पनि यो सरकारले थुप्रै नीतिगत र कार्यक्रमिक सुधार गरेको छ । सबै प्राथमिक स्वास्थ्य केन्द्रसम्म कम्तिमा २ चिकित्सक, स्थानीय स्वास्थ्य संस्थासम्म निशुल्क औषधि र उपकरणको व्यवस्था गरिएको छ । अस्पतालमा ओपिडी सेवाको समय बढाइएको छ । सरकारी अस्पतालमा आफ्नै फार्मेसी अनिवार्य गरिएको छ । डायलेसिस सेवासगै बाथ, मुटुरोग, मृगौला प्रत्यारोपण निशुल्क गरिएको छ । महिलाहरूको पाठेघरको मुखको क्यान्सर परीक्षण, नसर्ने रोगको परीक्षणलाई स्थानीय तहसम्म बिस्तार गरिएको छ । नेपालगञ्ज र जनकपुरमा मुटुरोग र नेपालगञ्जमा क्यान्सर उपचार बिस्तार गरिएको छ । सबै नेपालीलाई स्वास्थ्य बीमामा आवद्ध गराउन स्वास्थ्य बीमा विद्येयक र समग्र स्वास्थ्य क्षेत्रलाई समेटेर बनेको राष्ट्रिय स्वास्थ्य विद्येयक मन्त्रीपरिषदवाट स्वीकृत भई संसदमा पेश हुने चरणमा छ भने प्रजनन स्वास्थ्य विद्येयक अन्तिम चरणमा छ । स्वास्थ्य जनशक्ति, पूर्वाधार र उपकरणलाई एकीकृत रुपमा विकास गर्न एकीकृत स्वास्थ्य पूर्वाधार विकास परियोजना अगाडि बढाइएको छ । सेवाका आधारमा अस्पतालको बर्गीकरण गरी संघीय संरचनाअनुरुप प्रत्येक स्थानीय तहमा एक प्राथमिक अस्पताल हुने गरी प्रादेशिक र संघीय तहमा स्वास्थ्य सेवा र संरचनासहितको मापदण्ड स्वीकृत गरिएको छ । यस वर्षलाई मेरो वर्ष, म स्वस्थ, मेरो देश स्वस्थ अभियानको रुपमा मनाइदै छ । मुटु, मृगौला, क्यान्सर, पार्केन्सन, अल्जाइमर, हेड इन्जुरी, स्पाइनल कर्ड इन्जुरी, सिकलसेल एनिमिया, मस्तिस्कघात, कलेजो, फोक्सो र थाल्सेमियर गरी १२ वटा प्राणघातक रोगहरुको उपचारको लागि एक लाखसम्मको खर्च सरकारले व्यहोर्ने व्यवस्था गरिएको छ । साथै सामाजिक स्वास्थ्य सुरक्षा (स्वास्थ्य बीमा) कार्यक्रम कैलाली, बाग्लुङ्ग, इलाम, बैतडी, अछाम, पाल्पा, कास्की र म्याग्दीमा सञ्चालन भइरहेको छ र यो कार्यक्रमलाई क्रमशः देशभरी सञ्चालन गरिने व्यवस्था मिलाइएको छ । नेपाली सेना र नेपाल प्रहरीको अस्पतालमा सर्वसाधारणले उपचार गर्न सक्ने गरी अस्पताललाई सर्वसाधारणका लागि पनि खुल्ला गरिएको छ । १५ मैले प्रधानमन्त्री बने लगत्तैसंसदमा घोषणा गरेको थिए, विदेशी भूमिमा पसिना बगाएर देशको अर्थतन्त्र धानिरहेका युवाहरु सरकारको मुख्य प्राथमिकतामा हुनेछन् । सरकारले वैदेशिक रोजगारीमा जानेहरुको हकमा सुरुका दिनदेखि नै विभिन्न निर्णय गरेको छ । बीमा रकम तीन गुना बढाइएको छ । पासपोर्टका लागि विदेशमा लिने शूल्क झण्डै आधा घटाइएको छ । श्रम स्वीकृतिका लागि अनलाइनबाटै निवेदन दिन सकिने व्यवस्था गरी घण्टौं र कतिपय अवस्थामा रातभर लाइन बस्नुपर्ने अवस्था अन्त्य गरिएको छ । वैदेशिक रोजगार म्यादी जीवन बीमा सुरु भएको छ । बीमावापत् विगतमा ७ लाख मात्र पाउने व्यवस्थामा २० लाखसम्म थप गरी २७ लाखसम्म पाउने व्यवस्था गरिएको छ । वैदेशिक रोजगारीको क्रममा बिभिन्न अभियोगमा मृत्युदण्ड सुनाइएका, थुनामा रहेका, मुद्धा चलिरहेका, ब्लड मनि तथा जरिवाना तिर्न नसकेर मृत्युको प्रतीक्षा गरिरहेका नागरिकहरुका लागि कुटनीतिक, कानूनी र आर्थिक सहायता सम्बन्धि विशेष व्यवस्था गरिएको छ । १६ गरीबका लागि सरकार हाम्रो संकल्प थियो । मुुलूकभरका भूमिहीन, सुकुम्बासी, हरुवा, चरुवा, हलिया, मुक्त कमैया लगायतका समुदायका समस्या समाधान गर्न बसोबास आयोग गठन गरिएको छ । गरीब घर परिवारका लागि परिचयपत्र बितरण गरी बिपन्न नागरिकलाई सेवा प्रवाहमा प्राथमिकता दिइदै छ । जग्गा धनी प्रमाणपूर्जा नभएका कारण आधारभूत आवश्यकताका रुपमा रहेको खानेपानीको धारा, बिजुली बत्तीबाट बञ्चित देशभरका भूमिहीन, सुकुम्बासी, किसान, मजदूर र श्रमिकहरुलाई निजहरुको नागरिकताको प्रमाणपत्र र बसोबासका आधारमा पानी र बत्तीको मिटर जोड्ने व्यवस्था गरिएको छ । जातीय भेदभाव र छुवाछुत अन्त्य तथा दलित अधिकार प्रवद्र्धन सम्बन्धि कार्यविधि, २०७३ तर्जुमा भई प्रधानमन्त्रीको अध्यक्षतामा जातीय भेदभाव र छुवाछुत अन्त्य तथा दलित अधिकार प्रवद्र्धनन उच्चस्तरीय समिति गठन समेत भई काम सुरु गरेको छ । यातायात क्षेत्रमा सर्वसाधारणले ब्यहोर्न परेको सास्तीलाई कम गर्न एकातिर अनलाइन सेवा सुरु गरिएको छ भने अर्कातिर शाखा कार्यालयहरु थप गरी सेवालाई प्रभावकारी बनाइएको छ । १७पछिल्ला दशकहरुमा हामीले सरकारी उद्योगहरु या निजीकरण गयौं या बन्द गयौं । यसले अर्थतन्त्रमात्र प्रभावित भएन, दातादेखि जनतासम्म साह्रै नराम्रो सन्देश गयो । यो सरकार त्यो क्रम रोक्न र नया सुरुवात गर्न प्रतिवद्ध थियो । त्यही प्रतिवद्धताका कारण वर्षौदेखि बन्द रहेको नेपाल औषधी लिमिटेड सञ्चालनमा ल्याउन र औषधि उत्पादन सुरु गर्न सकिएको छ । अरु उद्योगका हकमा पनि नया सम्भावनाको खोजी गरिएको छ । मध्य तराईका ८ जिल्लाहरु बारा, पर्सा, रौतहट, धनुषा, महोत्तरी, सर्लाही, सप्तरी र सिराहामा सञ्चालित सीमा क्षेत्र विकास कार्यक्रम तराईका थप १२ जिल्लाहरुमा बिस्तार गरिएको छ । विज्ञान र प्रविधिको विकासका लागि हरेक प्रदेशमा विद्यमान प्राकृतिक सम्पदा र मानवीय संशाधनलाई उपयोग गरेर कम्तिमा एकएक अनुसन्धान केन्द्र स्थापना गर्ने दिशामा सरकार अघि बढेको छ । पेट्रोलियम क्षेत्रमा हाम्रा सम्भावना उजागर गर्न ग्लोबल टेन्डर गरिएको छ । प्रदुषण रोक्न २० वर्षभन्दा पुराना गाडी प्रतिबन्ध लगाइएको छ । राजधानी हर्न निषेधित भएको छ । युरो ३ युक्त गुणस्तरको इन्धनलाई युरो ४ मा स्तरोन्नति गरिएको छ । सात प्रदेशमा १५० वटा ऋष्िबतभ क्बचत ख्ष्ििबनभस्थापना कार्य अन्तिम चरणमा पुगेको छ । नेपालको आफ्नै भूउपग्रहका लागि ग्लोबल टेण्डरको प्रक्रिया पनि अघि बढेको छ । सञ्चारलाई गुणस्तरीय र प्रभावकारी बनाउन फोरजी सेवा सञ्चालनमा ल्याइएको छ । प्यारा दिदीबहिनी तथा दाजुभाइहरु, १८ म प्रधानमन्त्री हुनुअघि सरकारको विदेशनीति विवेकभन्दा आवेगले निर्देशित देखिएको थियो । छिमेकीहरुसँगको सम्बन्ध सहज थिएन । सरकारले सुरुदेखि नै कूटनीतिक अग्रसरता लियो र दुई उपप्रधानमन्त्रीलाई एकैपटक दुई छिमेकी देशमा विशेष दुतका रुपमा पठाएर सम्बन्ध सामान्यीकरण र विश्वास अभिवृद्धिको पहलकदमी लियो । भारत र नेपालका सम्माननीय राष्ट्रपतिहरुको भ्रमण, मेरो भारत र चीनको भ्रमण अनि ब्रिक्स् सम्मेलनमा सहभागिताले आपसी विश्वाससँगै आपसी सहयोगको बाटो खोलेको छ । यो सरकारले छिमेकीहरुसँग आपसी सम्बन्धलाई राजनीतिक, कूटनैतिक र जनस्तरसम्म सहज र सन्तुलित बनाएको छ । यसबीचमा भारतसग खासगरी राजनीति, सुरक्षा तथा सीमाना, आर्थिक सहयोग, पूर्वाधार विकास, व्यापार तथा पारवहन, उर्जा तथा जलस्रोत, शिक्षा तथा संस्कृति जस्ता विषयमा सहमति भएको छ । भारत र चीन लगायतका छिमेकी र अन्य मित्र राष्ट्रसगको सम्बन्धलाई थप सन्तुलित र सुदृढ बनाइएको छ । चीन सरकारको महत्वकांक्षी योजना इलभ द्यभति इलभ च्यबम क्ष्लष्तष्बतष्खभकार्यक्रममा सहभागी हुने सम्झौतापत्रमा हस्ताक्षर गरी नेपाल चीन सम्बन्ध र नेपालको आर्थिक विकासका लागि महत्वपूर्ण पहल लिइएको छ । १२ सय मेगावाटको जलासययुक्त बुढीगण्डकी जलविद्य्त् आयोजना चिनिया कम्पनीलाई निर्माण गर्न दिने निर्णय भएको छ । जलविद्युतको विकास मात्र होइन, वैदेशिक लगानी र जनताको मनोवलका हकमा समेत यो निर्णय ऐतिहासिक छ । यसैगरी चिनिया सहयोगमा रसुवागढी स्याप्रूवेशी सडक स्तरोन्नति र भूकम्पबाट क्षतिग्रस्त संरचनाको पुननिर्माण सम्बन्धी सम्झौता, सँगै नेपालचीन अन्तरसीमा आर्थिक क्षेत्रसम्बन्धि समझदारीपत्रमा हस्ताक्षर भएको छ । यसबाट नेपाल चीन सम्बन्ध र नेपालको आर्थिक विकासका लागि महत्वपूर्ण योगदान पुग्ने सरकारको विश्वास छ । सन्तुलित र राष्ट्रकेन्द्रित विदेशनीतिका पक्षमा सरकारको सक्रियतासग सिंगो देश जानकार नै छ । १९ संविधान कार्यान्वयनको यो जटिल चरणमा सबै राजनीतिक शक्तिहरु सरकारदेखि संसद र जनस्तरसम्म एक ठाउमा उभिनुपर्छ भन्ने मान्यतामा म अडिग रहदै आएको छु ।तराई मधेश, पहाड र हिमाल सबैलाई जोडेर अगाडि बढ्ने वातावरण बनाउन मैले सुरुदेखि नै सबैभन्दा बढी जोड र मेहेनत गरेको छु । उत्पीडितहरुको पहिचान र अधिकारको लडाईको नेतृत्व हुनुको नाताले सबैलाई जोडेर परिवर्तनतिर अगाडि बढाउने कुरालाई मैले आफ्नो ऐतिहासिक दायित्व ठानेको छु । वैचारिक मार्गचित्र फरक भए पनि हामी धेरैजसो राजनीतिकर्मीहरु कठिन, रक्तरञ्जित र बलिदानपूर्ण आन्दोलनबाट आएका हौं । हाम्रा थुप्रै सहयोद्धाले लक्ष्यप्राप्तिका लागि हाम्रै आखाअगाडि शहादत बरण गरे र त्यो शहादतले हामीलाई तर्साएन । बरु, अझ मजबुत बनायो । आन्दोलन र क्रान्तिका कठिन चरणमा हामी रुँदारुँदै हाँस्यौं र हाँस्दाहाँस्दै रोयौं । त्याग, तपस्या, जेलनेल, भूमिगत र निर्वासित जीवनका हाम्रा आआफ्नै इतिहास छन् र हामी धेरैजसो क्रान्तिका सन्तान हौं । आज देशले हामीसग हाम्रै क्रान्तिहरुको अर्थ र औचित्य खोजेको छ । राजनीतिक लोकतन्त्र स्थापित गर्ने दिशामा त हामी करिब सफल भयौं । तर, सामाजिक लोकतन्त्र, सम्वृद्ध र न्यायपूर्ण समाज निर्माणको काम अझै अधुरो छ । म आज सबै देशवासीलाई आव्हान गर्छु, आउनुहोस्, हामी सबै एक ठाउमा उभिएर राजनीतिलाई भावना र उत्तेजना होइन, आर्थिक वृद्धिमा केन्द्रित गरौं । सपनाहरुको क्रान्ति धेरै भयो, अब हामीलाई उपलब्धिहरुको क्रान्ति चाहिएको छ । राजनीतिक प्रतिवद्धता, व्यवस्थापकीय कुशलता र राष्ट्रप्रति इमान्दारिता भयो भने राष्ट्रको सम्वृद्धि र परिवर्तन हामीबाटै र अहिले नै सम्भव छ भन्ने तथ्य लोडसेडिङको समाप्ति र तीव्र आर्थिक वृद्धिले प्रमाणित गरी नै सकेको छ । आउनुहोस्, विभेद र बहिष्करणलाई अस्वीकार गर्दै राष्ट्रिय एकतालाई मजबुत पारौं । आर्थिक क्रान्तिका लागि साझा संकल्प गरौं, सम्वृद्ध र न्यायपूर्ण राष्ट्र निर्माण गरौं। २० हामी सबैलाई थाहा छ, गठबन्धन सरकारका आफ्ना सीमा हुन्छन् । फरकफरक राजनीतिक दृष्टिकोणबीच सहकार्य स्वाभाविक रुपमा जटिल र पेचिलो हुन्छ । तर, अपवाद बाहेक सरकारमा त्यो जटिलताको छाया परेन । म सरकारमा सहभागी सबै दल र माननीय मन्त्रीहरुलाई सहयोग, सद्भाव र सहकार्यका लागि हार्दिक धन्यवाद ज्ञापन गर्दछु । २१ हाम्रो राजनीतिको सबैभन्दा ठूलो समस्या राजनीतिक नेतृत्वमा इमानको कमी र उपयोगको संस्कृति हो । इमानदार भएर भन्नुपर्दा हामी सबै कुनै न कुनै रुपमा त्यो संस्कृतिका शिकार छौं । दलहरु र नेताहरुबीचमा पटकपटक भएका लिखित र अलिखित सहमतिहरु रातारात च्यातिएका थुप्रै उदाहरण छन् । सत्ता साझेदारीका हकमा त अहिलेसम्म कहिल्यै कुनै सहमति राम्रोसग पालना भएको छैन । कसैको कसैप्रति कुनै भरोसा नहुने र हरेकले हरेकलाई उपयोगमात्रै गर्ने आजसम्मको प्रवृत्तिले लोकतन्त्रलाई संस्थागत हुन दिनेछैन । वचनको भरोसा नभएको नेतृत्वले लोकतन्त्र र राष्ट्रलाई नेतृत्व दिन सक्दैन । दोस्रो चरणको निर्वाचन पनि यही सरकारले गराओेस् भन्ने सिंगो देश र प्रतिपक्षीसमेतको सदिक्षाप्रति म आभारी छु । तर, मैले नेपाली राजनीतिमा लामो समयदेखिको नैतिकताको खडेरी तोड्ने दृढ संकल्प गरेको छु । अतः नेपाली कांग्रेससग भएको समझदारी अनुसार नै अगाडि बढ्दैछु । सत्ता छाड्न पर्दा अहिलेसम्म देखिने गरेको पीडा, आक्रोश र छटपटीको परम्परा तोड्दै अबका दिनमा पनि एउटा राजनीतिज्ञका रुपमा, एउटा सांसदका रुपमा र एउटा नागरिकका रुपमा मुलूक र जनताको उत्थानमा निरन्तर क्रियाशील रहने प्रतिवद्धतासहित म आजै र अहिल्यै प्रधानमन्त्री पदबाट राजीनामाको घोषणा गर्दछु र म यहाबाट सिधै सम्माननीय राष्ट्रपतिकहा गएर आफ्नो राजीनामा पेश गर्दैछु । राष्ट्रिय एकता र सहमतिका निमित्त मेरो प्रयास निरन्तर जारी रहने छ । सफल प्रधानमन्त्रीका रुपमा दिदीबहिनी तथा दाजुभाइसग बिदा लिन पाउदा खुसीको अनुभूति गरेको छ, धन्यवाद। १० जेठ, २०७४"
कास्की कांग्रेस उपसभापति आचार्यको निधन,पोखरा : कास्की कांग्रेस उपसभापति हरि आचार्यको बुधबार बिहान निधन भएको छ । पोखरामहानगरपालिका११ निवासी आचार्यलाई आफ्नै निवासमा बिहान १० बजे हृदयघात भएपछि उपचारका लागि मणिपाल शिक्षण अस्पताल लगिएको थियो । अस्पताल पुर्याएलगत्तै चिकित्सकहले आचार्यलाई मृत घोषित गरेका थिए । स्वर्गीय आचार्यप्रति श्रद्धाञ्जली अर्पण गर्न अहिले उहाँको पार्थीव शरीर कास्की कांग्रेस कार्यालय चिप्लेढुंगा पोखरामा राखिएको छ । उहाँको आजै सेती नदीको घाटमा अन्तिम संस्कार गरिने कांग्रेसले जानकारी दिएको छ । आचार्य कास्की कांग्रेसको १३ औं अधिवेसनबाट जिल्ला उपसभापति निर्वाचित हुनुभएको थियो । यसअघिको जिल्ला कार्यसमितिमा उहाँ सदस्य हुनुहुन्थ्यो । तरुण दल कास्कीका पूर्व सहसचिव र हाल काहुँ बृहत खानेपानी आयोजनाको अध्यक्षसमेत रहनुभएको थियो ।
कालीकोटको नरहरिनाथमा एमालेका विष्ट विजयी,"कालीकोट : जिल्लाको नरहरिनाथ गाउँपालिकामा अध्यक्षका उम्मेदवार नेकपा ९एमाले०का धिरबहादुर विष्ट विजयी हुनुभएको छ । उहाँले दुई हजार ४६० मत ल्याई विजयी हुनुभएको छ भने उहाँका निकटतम प्रतिद्वन्द्वी नेपाली काँग्रेसका मीनबहादुर बोगटीले दुई हजार २३८ मत ल्याउनुभएको छ । त्यसैगरी, उपाध्यक्षमा नेकपा ९माओवादी केन्द्र० का उम्मेदवार मनशोभा बुढा विजयी हुनुभएको छ । उहाँले दुइ हजार २४९ मत ल्याई विजयी हुुनुभएको हो । उहाँको निकटतम प्रतिद्वन्द्वी नेकपा ९एमाले०का सुनिता बुढाले दुई हजार ३८ मत ल्याउनुभएको बताइएको छ । नरहरिनाथ गाउँपालिकामा चारवटा वडामा नेकपा (एमाले), तीनवटा वडामा नेकपा ९माओवादी केन्द्र० र दुईवटा वडामा नेपाली काँग्रेसले जित हासिल गरेको निर्वाचन अधिकृत प्रदीपराज अधिकारीले बताउनुभएको छ । कालीकोट जिल्लामा दुई नगरपालिका ९तिलागुफा र रास्कोट० सहित तीन गाउँपालिका ९पचालझरना, सान्नित्रिवेणी र पलांता०मा नेकपा ९माओवादी केन्द्र०ले जित हासिल गरेको छ भने खांडाचक्र नगरपालिकामा नेकपा ९एमाले०ले जित हासिल गरेको छ । महावै गाउँपालिकामा अध्यक्ष नेपाली काँग्रेस र उपाध्यक्षमा नेकपा (एमाले)ले विजय हात पारेको छ भने नरहरिनाथ गाउँपालिकामा अध्यक्ष नेकपा (एमाले) र उपाध्यक्षमा नेकपा माओवादी केन्द्रले जित हासिल गरेको छ । नरहरिनाथ गाउँपालिकाको नन्दादेवी मावि सेरापाटा मतदान केन्द्रमा पुनः भएको मतदानपछि नेकपा ९माओवादी केन्द्र०को प्यानलै विजयी भएको छ । रासस"
नेताहरूको भनाभनले संसद् स्थगित,"काठमाडौं : तराई मधेसका जिल्लामा स्थानीय तहको संख्या थप गर्ने सरकारको निर्णयलाई लिएर प्रमुख दलका शीर्ष नेताबीच भनाभन हुँदा संसद् बैठक स्थगन भएको छ ।संसद् नचलेपछि संसद्मा सम्बोधनमार्फत पदबाट राजीनामा दिने तयारी गर्नुभएका प्रधानमन्त्री पुष्पकमल दाहालले राजीनामाको घोषणा गर्न पाउनुभएन । संविधान र कानुनविपरीत सरकारसँग भएको सहमति भत्काएर सरकारले रातारात तराई मधेसका जिल्लामा २२ वटा स्थानीय तह थप गरेको भन्दै एमालेले संसद् अवरोधको चेतावनी दिएपछि विभिन्न चरणमा भएका छलफलमा मुख्य नेताहरू खासगरी कांग्रेस सभापति शेरबहादुर देउवा र एमाले अध्यक्ष केपी शर्मा ओलीबीच भनाभन भएको थियो । मंगलबार बिहान ११ बजे बोलाइएको संसद् बैठक दिउँसो १ बजे सारिएको थियो । सहमति नजुटेपछि ३ बजे, ५ बजे हुँदै साँझ ७ बजेलाई तोकिए पनि सहमति नजुटेकै कारण सभामुख ओनसरी घर्तीमगरले सूचना टाँसेर बुधबार ११ बजेसम्मका लागि बैठक स्थगन गर्नुभएको थियो । एमालेले असहमति जनाएपछि प्रधानमन्त्री दाहालले बिहान बालुवाटारमा तीन दलको बैठक बोलाउनुभएको थियो । उक्त बैठकमा कांग्रेस सभापति देउवा र एमाले अध्यक्ष ओलीबीच भनाभन भएको थियो । त्यसक्रममा ओलीले संविधान, ऐन र विगतको सहमतिविपरीत रातारात स्थानीय तह थप भएको भन्दै सरकारको निर्णय फिर्ता नभए संसद् चल्न नदिने चेतावनी दिनुभएको थियो । संसद् अवरोधको चेतावनीपछि देउवा जंगिनुभएको थियो । 'हामीले सल्लाह गर्यौं, तपाईंहरूलाई के मतलव ? 'देउवाले आक्रोश पोख्नुभएको थियो । बैठकमा सहभागी नेताहरूका अनुसार देउवा जंगिएपछि ओली थप आक्रोशित हुँदै 'हामीलाई के मतलव भन्ने, ल हेरौं त कसरी अघि बढ्नुहुँदो रहेछ' भन्दै बालुवाटारबाट निस्कनुभएको थियो । त्यसपछि मन्त्रिपरिषद् बैठक बोलाएर प्रधानमन्त्री दाहालले संसद्मार्फत राजीनामा दिने जानकारी गराउनुभएको थियो । तर, एमाले अडानबाट टसमस नभएपछि संसद् भवनमा तीन दलका शीर्ष नेताबीच फेरि बैठक बस्यो । उक्त बैठकमा प्रधानमन्त्री दाहालले संसद् चल्न नसक्दा आफूले राजीनामा दिन नपाएको गुनासो पोख्नुभएको थियो । जवाफमा एमाले अध्यक्ष ओलीले राजीनामा संसद्लाई नभई राष्ट्रपतिलाई दिनुपर्ने भएकाले संसद्लाई निहुँ नबनाउन दाहाललाई जवाफ फर्काउनुभएको थियो । कांग्रेस सभापति देउवाले 'म प्रधानमन्त्री बन्न लागेकोमा केको आपत्ति ? मन परेन भने तँ नहो भन्नुहोस् न' भन्दै प्रधानमन्त्री दाहाललाई संसद्मा बोल्न दिनुपर्ने धारणा राख्नुभएको थियो । ओलीले एमालेका कारण नभई सत्तापक्षका कारण राजीनामा दिने र नयाँ सरकार बन्ने बाटो अवरुद्ध भएको जवाफ फर्काउनुभएको थियो । 'संविधान, ऐन मिच्ने आफैँ अनि एमालेले सहयोग गर्नुपर्ने ? आफ्नो निर्णय फिर्ता लिनुहोस् न', ओलीको भनाइ उद्धृत गर्दैै स्रोतले भन्यो, 'संसद् चल्ने वातावरण बने त प्रधानमन्त्रीलाई बोल्न कसले रोक्छ र !' 'हामीले सल्लाह गर्यौं, तपाईंहरूलाई के मतलव ? म प्रधानमन्त्री बन्न लागेकोमा तपाईंलाई केको आपत्ति ? मन परेन भने तँ नहो भन्नुहोस् न !'  शेरबहादुर देउवा, कांग्रेस सभापति 'हामीलाई के मतलव भन्ने, ल हेरौं त कसरी अघि बढ्नुहुँदो रहेछ ? संविधान, ऐन मिच्ने आफैँ अनि एमालेले सहयोग गर्नुपर्ने ? आफ्नो निर्णय फिर्ता लिनुहोस् ।'  केपी ओली, एमाले अध्यक्ष एमालेले संसद् अवरोध गरे दोस्रो चरणको निर्वाचन तोकिएकै मितिमा गर्न अप्ठ्यारो पर्ने आरोप प्रधानमन्त्री दाहाल र देउवाले लगाउनुभएको थियो । 'एमालेका कारण होइन, तपाईंहरूले संख्या थप गरेका कारण निर्वाचन आयोगले निर्वाचन गर्न सक्दैन भनिसक्यो । मुखले निर्वाचन भन्ने तर भित्री चाहना निर्वाचन नगराउने तपाईंहरूको षड्यन्त्र हो,' ओलीको भनाइ उद्धृत गर्दै स्रोतले भन्यो । एमाले संसदीय दलका उपनेता सुवास नेम्वाङले संविधान, कानुन र निर्वाचनको मूल्यमान्यताविपरीत सरकारले संख्या थप गरेकाले एमालेले विरोध जनाएको जानकारी दिनुभयो । 'हामीसँग चुनावमा प्रतिस्पर्धा गर्ने पार्टीहरू मिलेर राति १२ बजे संख्या थप्ने, सिमाना हेरफेर गर्ने ? ' उहाँले भन्नुभयो, 'पहिलो चरण निर्वाचनलाई एउटा मापदण्ड, दोस्रो चरणलाई अर्को मापदण्ड ? यो हामी मान्न सक्दैनौं भनेर हाम्रो मान्यता स्पष्ट रूपमा बैठकमा राखेका छौं ।' बालुवाटारको रिस फेरे ओलीले गत आइतबार प्रधानमन्त्री दाहालले एमाले अध्यक्ष ओलीलाई दिएको 'धम्की' पछि नेताहरूबीच तिक्तता बढेको बैठकमा सहभागी नेता बताउँछन् । 'आइतबार बालुवाटारमा भएको वार्तामा प्रधानमन्त्रीले म स्थानीय तहको संख्या थप्छु, तपाईंले सकेको तपाईं गर्नुहोस् भनेर ओलीलाई धम्की दिनुभएको रहेछ,' तीन दलको बैठकमा सहभागी एक नेताले भन्नुभयो, 'त्यो कुराले ओलीजीलाई निकै रिस उठेको रहेछ । आजको बैठकमा यो कुरा बेस्सरी उठ्यो।' वैशाख १३ को कुराले सत्तापक्ष चुपचाप तीन दलको बैठकमा एमालेले स्थानीय तहको संख्या र सिमानाका विषयमा विपक्षी एमालेको सहमतिमा मात्र अघि बढ्ने भन्ने गत वैशाख १३ गते संसद् भवनमै भएको सहमति स्मरण गर्न सरकारको ध्यानाकर्षण गराएको थियो । त्यतिखेर सरकारले तराईका ११ जिल्लामा मात्र संख्या थप्नका लागि सिफारिस गर्न परिपत्र गरेपछि एमालेले संसद् अवरोध गरेको थियो । त्यतिखेर प्रधानमन्त्री दाहाल, तत्कालीन स्थानीय विकासमन्त्री कमल थापा र एमालेबीच सरकारको परिपत्र फिर्ता लिने र प्रमुख विपक्षीको सहमतिमा मात्र सरकार अघि बढ्ने सहमतिसाथ संसद्को अवरोध हटेको थियो । 'त्यतिखेर त्यस्तो सहमति गर्ने, अहिले एमालेविरुद्ध मोर्चाबन्दी गरेका दलहरू बसेर रातारात संख्या थप गर्ने ? ' एमाले संसदीय दलका उपनेता नेम्वाङले भन्नुभयो, 'हामीले यो कुरा बैठकमा उठाएपछि सत्तापक्षले कुनै जवाफ दिएन ।' मंगलबार संसद् नचलेका कारण बुधबार प्रिबजेट छलफल गर्ने संसद्को कार्यसूची पनि प्रभावित भएको छ । दलबीच विवाद बढ्दै जाँदा बजेट भाषण, दोस्रो चरणको निर्वाचन पनि प्रभावित हुने संसद्का अधिकारीहरू बताउँछन् ।"
ललितपुर महानगरको मेयरमा चिरीबाबु महर्जन विजयी (फोटो भिडियो ),"काठमाडौं: ललितपुर महानगरपालिकाको मेयरमा नेपाली कांग्रेसका चिरीबाबु महर्जन विजयी हुनु भएको छ। एमालेका मेयर उम्मेदवार हरिकृष्ण व्याञ्जनकारलाई ३२६ मत अन्तरले हराउर्दै महर्जन विजयी बन्नुभएको हो। मेयरमा विजयी महर्जनले २४ हजार ६ सय ४२ मत पाउनु भएको छ भने उहाँका प्रतिद्वन्द्वी एमालेका मेयर उम्मेदवार व्याञ्जनकारले २४ हजार ३ सय १६ मत प्राप्त गर्नु भएको छ। तेस्रो स्थानमा रहेका नेकपा (माओवादी केनद्र)का दिनेश महर्जनले भने १० हजार ६ सय ६१ मत मात्र प्राप्त गर्नु भएको छ। भिडियो: दीपा दाहाल एमाले र कांग्रेसको चर्को प्रतिस्पर्धाका बीच ललितपुर महानगरको मेयरमा महर्जनले बाजी मार्नु भएको हो। वैशाख ३१ मा सम्पन्न स्थानीय तहको निर्वाचन अन्तर्गत चार महानगर (काठमाडौं, ललितपुर, पोखरा र चितवन) मध्ये ललितपुरको नतिजा सबैभन्दा पहिले सार्वजनिक भएको हो। मेयर निर्वाचित भएपछि अन्नपूर्णसँग कुरा गर्दै महर्जनले आफूले निर्वाचन अघि गरेका प्रतिवद्धता अनुसार कार्यसम्पादन गर्ने बताउनु भएको छ। महानगरपालिकाको मेयरको हैसियताले मेरो प्रतिबद्धता अनुरुप कार्यसम्पादन गर्दछु, अन्नपूर्ण अनलाइनसँग कुरा गर्दै महर्जनले भन्नुभयो, यसका निम्ति सम्पूर्ण जनतालाई म प्रतिको विश्वासका लागि अन्तरआत्मादेखि साधुवाद व्यक्त गर्न चाहन्छु । ललितपुर महानगरको उपमेयरमा समेत कांग्रेसले बाजी मारेको छ। कांग्रेसकी उपमेयर उम्मेदवार सीता सत्यालले १९ हजार ८ सय १९ मत ल्याउदै साझा पार्टीकी मेयर उम्मेदवारलाई ५ हजार ५ सय ७९ मत अन्तरले पराजित गर्नु भएको छ। साझा पार्टीकी उपमेयर उम्मेदवार शोभा शाक्यले १४ हजार २ सय ४० मत ल्याउनु भएको छ। यता एमाले गठबन्धनमा उपमेयर उम्मेदवार बनेका राप्रपाका बाबुकाजी थापाले भने १० हजार ५ सय ४७ मत ल्याउनु भएको छ। तस्बिरहरु: सुनिता डंगोल"
सत्ताखेलले दोस्रो चरण अन्योलमा : ओली,"काठमाडौं : एमाले अध्यक्ष केपी शर्मा ओलीले कांग्रेसमाओवादी केन्द्रको सत्ताखेल र स्थानीय तहको संख्या थप्ने निर्णयले दोस्रो चरण निर्वाचन अन्योलमा परेको बताउनुभएको छ ।मन्त्रिपरिषद् बैठकले सोमबार तराईका १२ जिल्लामा २२ स्थानीय तह थप्ने, दुई उपमहानगरलाई महानगर बनाउने र २४ गाउँपालिकालाई नगरपालिकामा स्तरोन्नति गर्ने निर्णय गरेको थियो । यो निर्णयले दोस्रो चरण निर्वाचनलाई अन्योलमा धकेलेको उहाँले बताउनुभयो । राजधानीमा मंगलबार आयोजित पत्रकारसम्मेलनमा अध्यक्ष ओलीले भन्नुभयो, 'सरकारले गरेको संख्या थप्ने निर्णय स्थानीय तह पुनर्संरचनासम्बन्धी नेपालको संविधानको व्यवस्था र हालै व्यवस्थापिका संसद्बाट पारित कानुको समेत ठाडो उल्लंघन भएकाले उक्त निर्णय तत्काल फिर्ता हुनुपर्छ ।' आफूहरूले उम्मेदवार तोकिसकेका गाउँपालिकाहरू उम्मेदवारसहित रातारात गायब पारिएको भन्दै उहाँले ठट्यौलीसमेत गर्नुभयो ।स्थानीय तहको संख्या र सीमा निर्धारणको विषय जनताको सेवा, सुविधा तथा स्वशासनसँग जोडिएकाले संविधान र प्रचलित कानुबमोजिम नै निर्धारण हुनुपर्ने उहाँको जिकिर छ । सरकारले असल नियतले नै संख्या थप्ने निर्णय गरेको दाबी गरिरहे पनि यसले निर्वाचन आयोगलाई समेत अप्ठ्यारोमा पारिसकेकाले निर्वाचन हुनेनहुने आशंका पैदा भएको उहाँले बताउनुभयो । 'संख्या थप्ने निर्णयले निर्वाचन आयोगलाई अनावश्यक भारी बोकाएको छ । आयोगलाई यस्तो गह्रौं भारी बोक्न बाध्य बनाउनु उचित होइन', ओलीले भन्नुभयो । प्रधानमन्त्रीनिवासमा मंगलबार भएको सरकारसहित तीन दलको बैठकमा पनि अध्यक्ष ओलीले सरकारको निर्णयप्रति कडा विरोध जनाउनुभएको थियो । उक्त बैठकपछि उपप्रधानमन्त्री विजयकुमार गच्छदारले स्थानीय तहको दोस्रो चरणको निर्वाचनमा सबैलाई सहभागी गराउन संविधान र राजनीतिक सहमतिका आधारमा स्थानीय तहको संख्या थप गरिएको दाबी गर्नुभएको थियो । सरकारले पहिलो चरण निर्वाचन सम्पन्न गराएको र दोस्रो चरण निर्वाचनको उम्मेदवारी दिन ९ दिन बाँकी हुँदा सत्ता फेरबदलको कसरत भइरहेकाले त्यसले निर्वाचनको वातावरण बिग्रिने उहाँले बताउनुभयो । एउटा निर्वाचन दुईवटा सरकारले गराउनु लाजमर्दा विषय हुने उहाँको तर्क थियो । 'सहमति र सहकार्य गरेर यही सरकारले निर्वाचन गराउँदा राम्रो हुन्छ । निर्वाचनभन्दा पनि सत्तारूढ कांग्रेस र माओवादी केन्द्र सत्ताका लागि मात्रै केन्द्रित हुनु राजनीतिक गैरजिम्मेवारीपन हो ।' कांग्रेस सभापति देउवा राष्ट्रिय स्वार्थभन्दा सत्ताको लागि मरिमेटेर लागेको बताउँदै ओली उहाँमाथि ओली खनिनुभएकोे थियो । अहिले प्रधानमन्त्रीको दाबीभन्दा एमाले निर्वाचनमा केन्द्रित बनेको उल्लेख गर्दै सहमतिको वातावरण बनाएर राजनीतिलाई अगाडि बढाउनुपर्नेमा उहाँले जोड दिनुभयो । 'प्रधानमन्त्रीका लागि एमाले लड्नेवाला छैन । राजनीतिलाई सहमतिको बाटोमा लैजान भूमिका निर्वाह गर्छ', उहाँले भन्नुभयो ।जेठ १५ गते आउने बजेट कुनै पनि निर्वाचनलाई प्रभावित पार्ने गरी नल्याउन पनि सरकारलाई उहाँले आग्रह गर्नुभएको छ । बजेटमा नयाँ कार्यक्रम र योजना राख्दा निर्वाचन प्रभावित हुने भएकाले सरकारले त्यसमा विशेष ख्याल गर्नुपर्ने ओलीले बताउनुभयो । पत्रकारसम्मेलनपछि एमालेद्वारा जारी प्रेसविज्ञप्तिमा संसद्मा दर्ता गरिएको संविधान संशोधन विधेयक पारित नहुने भएकाले फिर्ता गर्नुपर्ने माग गरिएको छ । टीकापुर घटनाका दोषीलाई उन्मुक्ति दिने सरकारको निर्णयप्रति पनि एमालेले आपत्ति जनाएको छ । एमालेले प्रधानन्यायाधीशविरुद्ध महाभियोग प्रस्ताव फिर्ता लिनसमेत आग्रह गरेको छ ।"
जनप्रतिनिधिलाई अब तालिम !,"काठमाडौं : सरकारले निर्वाचित जनप्रतिनिधिलाई स्थानीय तह सञ्चालनसम्बन्धी प्रशिक्षण दिने भएको छ । देशभरका गाउँपालिका र नगरपालिकाको कार्यभार समाल्ने कार्यकारी अधिकृतदेखि अध्यक्ष, उपाध्यक्ष, नगरप्रमुख, नगरउपप्रमुख, वडाध्यक्ष र सदस्य नयाँ भएकाले प्रशिक्षण दिन लागिएको हो ।संविधान जारी भएपछि देश संघीयतामा प्रवेश गरेको र देशभर ७ वटा प्रदेशमा ७ सय ४४ स्थानीय तह भएकोमा सरकारले वैशाख ३१ गते पहिलो चरणमा ३ प्रदेशमा निर्वाचन गरेको छ । अधिकांश तहको मतगणना भए पनि केहीमा अझै बाँकी छ । फेरि जेठ ३१ गते दोस्रो चरण निर्वाचनको प्रक्रिया अघि बढिसकेको छ ।संघीय मामिला तथा स्थानीय विकास मन्त्रालयका प्रवक्ता केदारनाथ शर्माले निर्वाचनबाट चुनिएका जनप्रतिनिधिलाई मतगणना सकिनासाथ जेठ तेस्रो साताभित्रै प्रशिक्षण दिन लागिएको बताउनुभयो । 'जनप्रतिनिधि मात्र होइन, स्थानीय तहको जिम्मेवारी पाएका धेरै कार्यकारी अधिकृत पनि नयाँ छन्', उहाँले मंगलबार भन्नुभयो, '२० वर्षपछि निर्वाचन भएकाले नयाँ संरचनामा प्रवेश गरेको देश अब कसरी अघि बढाउने भन्ने ज्ञान सबैमा नहुन सक्छ ।' प्रदेश नं ३, ४ र ६ का लागि क्रमशः काठमाडौं, पोखरा र सुर्खेतमा तीनदिने प्रशिक्षण दिइनेछ । संविधानको धारा ५७ को उपधारा (४), धारा २१४ को उपधारा (२), धारा २२१ को उपधारा (२) र धारा २२६ को उपधारा (१) सँग सम्बन्धित अनुसूची ८ मा स्थानीय तहको अधिकारसम्बन्धी २२ वटा सूची उल्लेख छन् । यसबाहेक धारा २१४ को उपधारा (२), धारा २२१ को उपधारा (२) र धारा २२६ को उपधारा (१) सँग सम्बन्धित अनुसूची ९ मा संघ, प्रदेश र स्थानीय तहको अधिकारसम्बन्धी १५ वटा साझा सूची छन् । यसबाहेक ऐनले स्थानीय तहले सम्पादन गर्नुपर्ने व्यवस्थापिका, कार्यपालिका र न्यायपालिकासम्बन्धी काम र क्षेत्रबारे विस्तृत रूपमा समेटेको छ । अधिकांश नवनिर्वाचित जनप्रतिनिधिलाई स्थानीय निकायकै 'ह्याङओभर' हुनसक्ने र स्थानीय तहमा नेपालको संविधान २०७२ र स्थानीय शासन ऐन २०७३ ले गरेको व्यवस्थाबारे पूर्ण जानकारी नहुन सक्ने भएकाले पनि प्रशिक्षण आवश्यक भएको प्रवक्ता शर्माको भनाइ छ । पहिलो चरणमा निर्वाचन भएका प्रदेश नं ३, ४ र ६ का स्थानीय तहका जनप्रतिनिधि र कार्यकारी अधिकृतलाई पहिलो चरणमा प्रशिक्षण दिइने भएको हो । त्यसपछि जेठ ३१ मा हुने निर्वाचनको परिणाम आउनासाथ बाँकी चार प्रदेशका जनप्रतिनिधि र कार्यकारी अधिकृतलाई अभिमुखीकरण दिने तयारी मन्त्रालयको छ । स्थानीय विकास, पूर्वाधार निर्माणलगायत धेरै विषयमा जनप्रतिनिधिले ध्यान दिनुपर्ने भएकाले योजना निर्माणदेखि स्थानीय तहमा प्रदेश र संघसँगको समन्वय, जनशक्ति, स्रोत व्यवस्थापनजस्ता विषयमा जानकारी दिन लागिएको मन्त्रालयको योजना महाशाखाका प्रमुखसमेत रहेका शर्माको भनाइ छ । प्रदेश नं ३, ४ र ६ का लागि क्रमशः काठमाडौं, पोखरा र सुर्खेतमा तीनदिने प्रशिक्षण दिइनेछ । स्थानीय शासन, स्थानीय विकास, योजना निर्माण एवं कानुनका विशेषज्ञको १२ समूह बनाएर प्रशिक्षण दिने तयारी मन्त्रालयले गरेको छ । तीनवटा प्रदेशका ३४ जिल्लाका २ सय ८३ गाउँपालिका र नगरपालिकाका जनप्रतिनिधि र कार्यकारी अधिकृतलाई प्रशिक्षण दिन लागिएको हो ।"
