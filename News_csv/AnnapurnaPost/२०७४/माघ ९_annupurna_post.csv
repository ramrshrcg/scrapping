शीर्षक,विवरण
अतिरिक्त शुल्कमा छानबिन,"चिकित्सा अध्ययन संस्थान (आईओएम) अहिले नेतृत्वविहीन छ। डिनविहीन संस्थानको कार्यालयमा दिनहँजसो मेरिट (योग्यता) सूचीमा एमबीबीएसमा भर्ना हुन छनोट भएका विद्यार्थी र तिनका अभिभावक गुनासो लिएर पुग्छन्। आईओएमको परीक्षामा नाम निकालेर भर्नाका लागि छनोट भएका कतिपय विद्यार्थीलाई कतिपय निजी मेडिकल कलेजले नियमित शुल्कबाहेक अतिरिक्त शुल्कसमेत असुल्ने क्रम नरोकिएपछि गुनासो गर्नेहरू बढेका हुन्। मेरिटका आधारमा आईओएमको सूचीअनुसार भर्ना हुन चाहने दुई सयभन्दा बढी विद्यार्थीले थप शुल्क तिर्नुपर्ने बाध्यता भएपछि तिनका अभिभावक चिन्तामा छन्। सरकारले उपत्यकाभित्रका मेडिकल कलेजले प्रतिविद्यार्थी ३८ लाख ५० हजार शुल्क लिन पाउने व्यवस्था छ। त्यस्तै, उपत्यकाबाहिरका कलेजले प्रतिविद्यार्थी ४२ लाख ५० हजारसम्म शुल्क लिन सक्ने प्रावधान छ। तर, कैयौं पीडित विद्यार्थीले कलेजले ५० देखि ६० लाखसम्म शुल्क असुल्ने गरेको गुनासो (आईओएम) मा गर्ने गरेका छन्। तर, तिनको गुनासो सुनुवाइ भएको छैन। नेपालको मेडिकल शिक्षामा बढेको विकृति र विसंगतिमाथि थुप्रै बहस र विमर्श भइसकेको छ। मेडिकल शिक्षालाई पारदर्शी, गुणस्तरीय बनाउन भएका आन्दोलनले यस क्षेत्रमा नीतिगत सुधार पनि भएका छन्। मापदण्ड पूरा नहुँदै मेडिकल कलेज खोल्ने, मनपरी शुल्क असुल्ने, पूर्वाधार निर्माणमा ख्यालै नगरी मेडिकल कलेज खोल्न सम्बन्धन दिने प्रवृत्ति निरुत्साहित छन्। यद्यपि, अझै अपारदर्शी र गैरजिम्मेवार प्रवृत्तिको अन्त्य भएको छैन। जसको उदाहरण हो, यो अतिरिक्त शुल्क असुल्ने प्रवृत्ति। त्यसो त मेडिकल कलेजले भर्ना शुल्क वा अन्य नियमित शुल्कको भर्पाई सरकारले तोकेको व्यवस्थाबमोजिम नै दिने गर्छन्। तर, भर्ना गरिदिएबापत विद्यार्थी अभिभावकसँगको सेटिङमा अतिरिक्त रकम लिने गरेको पाइन्छ। अनलाइनबाट सरकारले तोकेबमोजिमको सुरुमा आधा शुल्क (५० प्रतिशत) बुझाउने विद्यार्थीबाट मेडिकल कलेजले शैक्षिक प्रमाणपत्र माग्दै अतिरिक्त ५ लाखदेखि १० लाख लिने गरेको पाइन्छ। अतिरिक्त शुल्क तिरेको कुनै लिखित भर्पाई दिने गरेका छैनन्। दिएकाले पनि बाहिर सार्वजनिक नगर्न दबाब दिने गरेको गुनासो विद्यार्थीले आईओएममा गर्ने गरेका छन्। विद्यार्थी यसरी पीडित हुनुमा एकातिर लालची कलेज प्रशासन जिम्मेवार छ भने केही अतिरिक्त रकम तिरेर आफ्ना सन्तान पढाउन चाहने कतिपय अभिभावक पनि उत्तिकै जिम्मेवार छन्। अतिरिक्त रकमको जोहो गर्न सक्ने एकथरी विद्यार्थीका कारण मेरिट सूचीमा अब्बल निस्किएका अरू कतिपय विद्यार्थी पढ्नबाट वञ्चित हँदै छन्। यो प्रवृत्ति रोक्न चनाखो र गम्भीर हुनुपर्ने आईओएमचाहिँ उदासीन देखिनु दुर्भाग्यपूर्ण कुरा हो। सुनुवाइ नभएपछि पीडित विद्यार्थीले सामाजिक सञ्जालमा समूह बनाउँदै एकीकृत रूपमा गुनासो पोख्न थालेका छन्। पीडा र गुनासोले आक्रोशको रूप नलिँदै सरकार र आईओएमले यसतर्फ गम्भीर हुनु जरुरी छ। मेडिकल कलेजहरूको जवाफदेहिता र पारदर्शितामाथि यसले पुनः प्रश्न खडा गरेको छ। आईओएमबाट निष्पक्ष रूपमा योग्य छनोट गरी भर्नाका लागि सम्बन्धित मेडिकल कलेजमा सिफारिस गरेपछि ती कलेजले अतिरिक्त शुल्क लिनु वा लिन खोज्नु अनियमितता हो। यो विषयमा आईओएमले नियमन र छानबिन गर्नु आवश्यक छ। आईओएमका पदाधिकारीसमक्ष कतिपय निजी मेडिकल कलेजको नामै किटेर विद्यार्थीले गुनासो र उजुरी गरेपछि त्यो सूचनाको आधारमा त्यसमाथि थप छानबिन र दोषीलाई कारबाही गर्नु जरुरी देखिन्छ। अन्यथा यो प्रवृत्ति अरू बढ्न सक्छ। लिखित गुनासो नआएको भनेर आईओएम पन्छिन मिल्दैन। यसतर्फ त्रिभुवन विश्वविद्यालयको पनि गम्भीर ध्यानाकर्षण हुनु जरुरी छ।"
कांग्रेसले टुंग्यायो चारवटा प्रदेशबाट राष्ट्रिय सभाका उम्मेदवार,"काठमाडौं । सत्तारुढ दल नेपाली कांग्रेसले ४ वटा प्रदेशबाट राष्ट्रिय सभा सदस्यका लागि उम्मेदवारको टुंगो गरेको छ । कांग्रेस पदाधिकारी र पूर्वपदाधिकारीको मंगलवार बसेको बैठकले प्रदेश ४, ५, ६ र ७ बाट उम्मेदवारको टुंगो गरेको हो । कांग्रेसको बैठकले प्रदेश ४ बाट सुरेन्द्र पाण्डे (खुला), बृन्दा आले (महिला),जीतबहादुर नेपाली (दलित) र प्रकाश पन्तलाई (अपांगअल्पसंख्यक) उम्मेदवार बनाउने निर्णय गरेको हो । त्यसैगरी प्रदेश नम्बर ५ बाट दुर्गाप्रसाद उपाध्याय (खुल्ला) अनिता देवकोटा (महिला), मैकुलाल बाल्मीकि (दलित) र लुटबहादुर खत्री (अपांग) उम्मेदवार रहेका छन् । त्यस्तै प्रदेश ६ बाट विष्णुबहादुर शाही (खुल्ला), सूर्यदेवी मल्ल (महिला), सिताराम विक (दलित) र गोपालप्रसाद शर्मा (अपांग) उम्मेदवार रहेका छन् । यसअघि सोमबारको बैठकले प्रदेश ७ बाट बद्री पाण्डे (खुल्ला), तारादेवी भट्ट (महिला), छत्रराज जोशी (अपाङ्ग) र शेरीराम पार्कीलाई (दलित) उम्मेदवार बनाउने निर्णय गरेको थियो । कांग्रेस नेता बालकृष्ण खाँणले प्रदेश १, २ र ३ को पनि मंगलबार साँझसम्म उम्मेदवार छानिसक्ने जनाएका छन् ।"
"सत्य एउटा मात्रै हुन्छ, झुठ टिक्दैन : नवराज सिलवाल","काठमाडौं : पूर्व डीआईडी एवम् ललितपुर क्षेत्र नम्बर १ का एमाले सांसद् नवराज सिलवालले आफू सधै सत्यको पक्षमा रहेको बताएका छन्। सर्वोच्च अदालतकम कीर्ते कागज पेस गरेको मुद्दामा प्रहरीको फरार सूचीमा रहेका सिलवालले मंगलबार साँझ सत्य दुई नभएर एउटा मात्रै हुने भन्दै झुठ नटिक्ने बताएका छन् । उनले आफू सत्यको पक्षमा रहेको र आफूलाई फसाउन कुप्रचार भएको खुलासा गरे। पछिल्ला दिनमा सामाजिक सञ्जाल ट्वीटरमा सक्रिय सिलवालले आफूलाई अफवाहपूर्ण कुप्रचारसहित फसाउने प्रपन्च भएको भन्दै त्यसप्रति आपत्ति जनाएका छन्। उनले सत्यतथ्यमा आधारित छानबिनले मात्र सबै प्रश्नको सही उत्तर दिनेसमेत उल्लेख गरेका छन्। जसरी निर्दोषलाई ज्ञान हुन्छ, सत्यतथ्यमा आधारित छानबिनले नै सबैप्रश्नको सहि उत्तर दिन्छ, त्यस्तै अपराधीले पनि निस्पक्ष छानविन हुँदा आफू फसिने बुझेको हुन्छ र त्यहीबाट सुरू हुन्छ अफवाहपूर्ण कुप्रचार सहितको कसैलाइ फसाउने प्रपन्च !, सिलवालले ट्विट गर्दै थप लेखेका छन्, सत्य दुईटा होइन एउटा मात्रै हुन्छ।झुठो टिक्दैन। सोमबारमात्र सिलवाललाई पक्राउ गर्न सरकार र प्रहरीले गरेको हर्कतबारे नेकपा एमालेले कडा प्रतिक्रिया दिएको थियो । पार्टी अध्यक्ष केपी शर्मा ओलीको बालकोटस्थित निवासमा बसेको स्थायी समिति बैठकले सिलवाल प्रकरणमा सरकार र प्रहरीले गरेको कार्यलाई गलत हर्कत भएको भन्दै भर्त्सना गरेको छ। समय आएपछि न्यायिक जवाफ दिन तयारी अवस्थामा सिलवाल रहेको बेलामा सरकारले यसलाई अन्तर्राष्ट्रियकरण गर्दै इन्टरपोलमा लाने विषय बनाएर बढाइचढाइ गरेको छ, बैठकको निर्णयबारे जानकारी दिँदै एमालेका प्रवक्ता तथा सचिव योगेश भट्टराईले भने,सरकार र प्रहरीको यो कदमको बैठकले भर्त्सना गरेको छ । ललितपुर क्षेत्र नं १ बाट नेकपा (एमाले) का तर्फबाट प्रतिनिधिसभा सदस्यका रुपमा निर्वाचित नवराज सिलवालविरुद्ध नेपाल प्रहरीको आग्रहमा इन्टरपोलले डिफ्युजन नोटिस जारी गरेको भनी प्रकाशित समाचारप्रति बैठकको गंभीर ध्यानाकर्षण भएको छ, एमाले सचिव प्रदीप ज्ञवालीले निकालेको विज्ञप्तिमा भनिएको छ, इन्टरपोललाई समेत अतिरञ्जित सूचना दिई भइरहेका यस्ता क्रियाकलापले जनताको अभिमतलाई अपमानित गरेको र नवनिर्वाचित जनप्रतिनिधि विरुद्ध भइरहेका यी गतिविधिहरु पूर्वाग्रह र प्रतिशोधबाट निर्देशित छन् भन्ने निष्कर्ष सहित बैठकले सरकारलाई यस्ता गतिविधि बन्द गर्न ध्यानाकर्षण गरेको छ । सिलवाल प्रकरणमा एमालेको कडा प्रतिक्रिया"
प्रदेश ३ का मन्त्रालय राख्ने भवनको मर्मत र सरसफाई सुरु,"हेटौंडा : प्रदेश नम्बर ३ का मन्त्रालय राख्ने भवनको मर्मत र सरसफाई थालिएको छ। प्रदेशसभा सांसदको पद तथा गोपनीयताको सपथसँगै प्रदेश सरकार निर्माणको बाटो खुलेपछि कर्मचारीले मन्त्रालय बस्ने भवन खोजीकार्य सुरु गरेका हुन्। प्रदेशस्तरीय मन्त्रालयको कार्यालय र मन्त्रीको निवास राख्ने भवन टुङ्गो लगाएर प्रदेश प्रमुखको कार्यालय तथा अन्य सरकारी कार्यालयका कर्मचारीले मंगलबार अनुगमनसमेत गरेका छन्। क्षेत्रीय वन कार्यालय, डिभिजन सहकारी कार्यालय, जिल्ला शिक्षा कार्यालय, क्षेत्रीय स्वास्थ्य निर्देशनालय, श्रम कार्यालयको नयाँ भवन, जिल्ला वन कार्यालय र हेटौंडा कपडा उद्योगको हलमा मन्त्रालय राख्न तयारी सुरु गरिएको प्रमुख जिल्ला अधिकारी चक्र बुढाले बताए। महिला विकास कार्यालयको भवन, जिल्ला जनस्वास्थ्य र कृषि विकास कार्यालयको भवनलाई पनि मन्त्रालय भवनको विकल्पको रुपमा राखिएको उनले जानकरी दिए। प्रदेशस्तरीय मन्त्रीको निवास हेटौंडा सिमेन्ट उद्योगको क्वाटरलाई तोकिएको छ। मुख्यमन्त्रीको आवास अहिले अख्तियार कार्यालय रहेको भवनमा हुने प्रमुख जिल्ला अधिकारी बुढाले बताए। सचिवको आवास क्षेत्रीय वनको आवासमा र अन्य सचिवको आवास सडक कम्प्लेक्समा राख्ने तयारी भइरहेको छ। हामीले सात वटा मन्त्रालय राख्न मिल्ने गरी भवनको निक्र्याैल गरी मर्मत र सरसफाइको काम थालेका छौं, सह क्षेत्रीय प्रशासक मनोहर खनालले भने, पछि मन्त्रालय थप भएमा अन्य भवनको पनि व्यवस्था गर्छौ। सरसफाई र मर्मतसँगै भवनमा रंग रोगनको पनि काम गरिने उनले बताए। मन्त्रालयको भवन खोजीमा क्षेत्रीय प्रशासक, मकवानपुरका प्रमुख जिल्ला अधिकारी, भवन प्रविधि अनुसन्धान तथा तालिम केन्द्रका प्रमुखलगायत खटेका छन्। मन्त्रालयका लागि भवन छनोट गरेपनि हाल रहेका कार्यालय व्यवस्थापनमा भने केही समस्या भएको छ। सहकारी र शिक्षा कार्यालय तत्कालको लागि हेटौंडा उपमहानगरपालिकामा सार्ने, जिल्ला समन्वय समितिको कार्यालय घरेलु तथा साना उद्योग कार्यालयको नयाँ भवनमा सार्ने तयारी गरिएको प्रमुख जिल्ला अधिकारी बुढाले बताए। स्थानीयत तहमा जानुपर्ने कार्यालय पनि जिल्लामा नै छन्, विभाग र मन्त्रालयले पनि यस विषयमा कडाई नगरेकाले केही समस्या भने भएको छ, उनले भने। जिल्ला समन्वय समितिको नयाँ भवनमा मुख्य मन्त्री र सहायक मुख्य मन्त्रीको कार्यालय राख्ने बारेमा यसअघि नै निक्र्यौल भइसकेको छ। क्षेत्रीय प्रशासन कार्यालयमा प्रदेश प्रमुखको कार्यालय र क्षेत्रीय शिक्षा निर्देशनालयको हलमा प्रदेशसभाको सचिवालय राखिइसकेको छ।"
राष्ट्रिय सभा: एमालेले टुंग्यायो प्रदेश १ देखि ४ का उम्मेदवार,"काठमाडौँ: नेकपा एमालेले राष्ट्रिय सभाका लागि सबै प्रदेशको उम्मेदवारको टुंगो लगाएको छ। मंगलबार पार्टी अध्यक्ष केपी शर्मा ओलीको निवास बालकोटमा बसेको बैठकले प्रदेश १ देखि ४ सम्मका उम्मेदवारको टुंगो लगाएको हो । एमालेले प्रदेश नम्बर २ मा भने सप्तरीका सुमनराज प्याकुरेललाई खुलातर्फबाट उठाउने निर्णय गरेको छ । एमालेले आफ्नो भागमा परेका २९ स्थानका लागि उम्मेदवार टुंग्याएको हो । प्रदेश नम्बर १ १ नैनकला ओझा (महिला), मोरङ २ खेम नेपाली ( दलित), मोरङ ३ हरिचरण सिवाकोटी (खुला), झापा ४ परशुमेघी गुरुङ (खुला), संखुवासभा ५ अगम बान्तवा (अल्पसंख्यक), इलाम प्रदेश नम्बर २ १ सुमन प्याकुरेल (खुला), सप्तरी प्रदेश नम्बर ३ १ पार्वती रावल (महिला), चितवन २ उदया शर्मा ( महिला), काठमाडौं ३ सिंहबहादुर बिक (दलित), सिन्धुपाल्चोक ४ वलराम बाँस्कोटा (खुला), काठमाडौं ५ बेदुराम भुसाल (खुला) ,काठमाडौं ६ रामचन्द्र राई दनुवार (अल्पसंख्यक), मकवानपुर प्रदेश नम्बर ४ १ रामबहादुर थापा (अपांगता), स्याङ्जा २ गणेश तिमिल्सिना (खुला), पर्वत ३ शान्ति अधिकारी (महिला), बाग्लुङ ४ दीपा गुरुङ (महिला), लमजुङ"
माओवादीको तेजावले दृष्टि गुमाएका गोपाल राष्ट्रिय सभा उम्मेदवार,"काठमाडौं : माओवादीले चलाएको सशस्त्र संघर्षका क्रममा जीवनभरका लागि चोट बोकेर बाँचेका धेरैमध्ये एक थिए गोपालप्रसाद शर्मा। तत्कालीन माओवादीले तेजाब खन्याइदिएपछि दुवै आँखाको दृष्टि गुमाएका रुकुमका गोपालप्रसाद शर्मा अहिले बाँकेको कोहलपुरमा बस्छन्। लामो समयदेखि गुमनाम जीवन बिताइरहेका उनै गोपालप्रसाद मंगलबारदेखि एकाएक चर्चामा छन्। माओवादीले दिएको चोट बोकेर बाँचिरहेका दृष्टिविहीन उनलाई नेपाली कांग्रेसले राष्ट्रिय सभाको उम्मेदवार बनाएसँगै राष्ट्रियस्तरमा उनको चर्चा भइरहेको छ। शर्मालाई प्रदेश नम्बर ६ बाट अपाङ्ग कोटामा कांग्रेसले उम्मेदवार बनाएको हो। गोपालप्रसादलाई उम्मेदवार बनाएपछि कांग्रेसका प्रवक्ता विश्वप्रकाश शर्माले उनको सम्मान भएको प्रतिक्रिया दिए। दुवै आँखामा तेजाब हालेर माओवादीले रुकुमका गोपाल शर्मालाई दृस्टीविहिन बनाएका थिए। कांग्रेसले आज उहाँलाई रास्ट्रिय सभाको उम्मेदवार बनाएको छ, शर्माले सामाजिक सञ्जाल फेसबुकमा लेखेका छन्, हार्दिक सम्मानपुर्वक उहाँलाई हार्दिक शुभकामना। यस्तो थियो घटना २०५५ साल साउन ११ गते रुकुमको साविकको खोलागाउँ गाविस४ हालको चौरजहारी नगरपालिका११ स्थित आफ्नै घरमा सुतिरहेको अवस्थामा तत्कालिन माओवादीका २०२२ कार्यकर्ता आएर शर्मालाई निर्घात कुटपिट गरेका थिए। कुटपिटपछि उनका हातखुट्टा बाँधेर भुइँमा सुताएर उनका दुवै आँखामा तेजाब खन्याएर दृष्टिविहीन बनाइएको थियो। माओवादीले त्यो बेला शर्मालाई मर्यो भनेर हिँडेका थिए। उनी बाँच्न त बाँचे तर दुवै आँखाको दृष्टि सदाका लागि गुमाए। राति सुतिरहेको अवस्थामा एक्कासी माओवादी आएर मलाई उठाएर घरकै अर्को कोठा थुने, कसैले लात्तीले हाने त कसैले लठ्ठीले, शर्माले घटनाविवरण सुनाए, त्यसपछि हात खुट्टा बाँधेर भुइँमा लडाएर दुवै आँखामा तेजाव खन्याइदिए, मर्यो भनेर छोडेका रहेछन, केही समय बेहोस भएँ, म त्यही कोठामा रातभर छटपटाएँ। विहान चौरजहारी अस्पताल लगियो, त्यसपछि काठमाडौंमा उपचार भयो र बाँचे। उपचारपछि रुकुम छाडे माओवादीले दृष्टिविहीन बनाएपछि उनी विस्थापित भएर बाँकेको कोहलपुर झर्न बाध्य भए। शर्मा अहिले पनि कोलहपुरमा विस्थापित जीवन बिताइरहेका छन्। शर्माको कांग्रेस वर्तमान महामन्त्री डा। शशांक कोइरालाले उपचार गरेका थिए। तर डा। कोइरालाले शर्माको ज्योति फकाउन सकेनन्। राजनीतिक जीवन शर्मा २०४९ सालको स्थानीय निर्वाचनमा खोलागाउँ गाविसको अध्यक्ष भएका थिए। २०५४ सालमा समेत अध्यक्षमा शर्मा पराजित भएका थिए। घटना हुँदा शर्मा नेपाली कांग्रेसका जिल्ला कार्यसमिति सदस्य थिए। ११ औँ महाधिवेशनदेखि शर्मा लगातार पार्टी महाधिवेशन प्रतिनिधि रहँदै आएका छन्। पार्टीले देख्यो खुशी छु अपाङ्ग कोटाबाट उम्मेदवार बनेका शर्माले पार्टी मूल्याङ्कन गरेकोमा आफू खुसी भएको बताए। पार्टीमा लागिरह्यो भने एक दिन मूल्याङ्कन हुँदो रहेछ, म अहिले एकदम खुसी छु, उनले अन्नपूर्ण अनलाइनसँग भने। जिउँदो शहिदका रुपमा रहेका शर्मालाई राष्ट्रिय सभा सदस्यको उम्मेदवार बनाएकोमा रुकुम कांग्रेस पनि खुसी भएको जिल्ला सभापति प्रेम वलीले जानकारी दिए। उहाँलाई ढिलै भए पनि पार्टीले सम्मान गरेको छ, त्यसमा हामी खुसी छौँ, वलीले भने, यो निर्णयले सिंगो पार्टी पार्टीका लागि अहोरात्र खटेका कार्यकर्ताको पनि सम्मान बढेको छ।"
यी हुन् जनमोर्चाका राष्ट्रिय सभा उम्मेदवार,काठमाडौं : राष्ट्रिय जनमोर्चाले माघ २४ हुने राष्ट्रिय सभा निर्वाचनको लागि उम्मेदवार छनोट गरेको छ। जनमोर्चाले प्रदेश नम्बर ४ बाट दुई जना र प्रदेश ५ बाट एक जना गरी तीन जनालाई उठाउने निर्णय गरेको छ। उसले प्रदेश ४ बाट खुलातर्फ कृष्ण अधिकारी र महिलाततर्फ मिना पुनलाई उम्मेदवार बनाउने निर्णय गरेको छ भने प्रदेश ५ बाट खुलातर्फ रश्मिराज नेपालीलाई उम्मेदवार बनाएको छ।
मिचिएको सीमा क्षेत्रमा पुगेर वाईसीएलले गाड्यो नेपाली राष्ट्रिय झण्डा,काठमाडौं : माओवादी केन्द्र निकट युवा संगठन युङ कम्युनिस्ट लिग (वाईसीएल) ले पर्सामा नेपाली भूमि मिचिएको क्षेत्रमा पुगेर राष्ट्रिय झण्डा गाडेको छ । पर्सा जिल्लाको वीरगञ्ज महानगरपालिका वडा नम्बर १ छपकैयास्थित विवादित नेपाल भारत सीमा क्षेत्रमा पुगेर वाईसीएलले राष्ट्रिय झण्डा गाडेका हुन् । वाईसीएलले आफ्नो भूमि रक्षाका लागि सीमानामा उभिन तयार रहेको समेत बताएको छ । भारतले सीमा मिचेको जग्गा धनी रवीन्द्र महतोलाई साथमा लिएर झण्डा गाड्न गएका वाईसीएलका केन्द्रीय अध्यक्ष रामप्रसाद सापकोटा दीपशिखाले जानकारी दिए । महतो सो क्षेत्रमा चार कठ्ठा जग्गा भारतले मिचेको छ । महतोको अनुसार त्यस वरीपरी भारतले करिब ५० बिघा जग्गा मिचेको बताए । दीपशिखाले मिचिएको नेपालको भूमी भारतले फिर्ता नगरे त्यस क्षेत्रमा क्याम्प नै खडा गरेर बस्ने उद्घोष गरेका छन् । त्यस्तै वाईसीएलले तराईका ६ जिल्ला न्यानो वितरण पनि गरेको छ । ६ जिल्लामा १६ सय कम्ललगायत लत्ताकपडा विरतण गरिएको वाईसीएलका महासचिव सुबोधराज श्रीपालीले जानकारी दिए ।
एमालेले सभासद् बनाएका यी धनाढ्य कहाँ गए ?,"काठमाडौं : नेकपा एमालेले सांसद बनाएका यी धनाढ्य आज कहाँ छन् ? पार्टीमा योगदान भएका पुराना, त्यागी र इमान्दार नेतालाई छोडेर एमालेले नेपालकै सबैभन्दा धनी विनोद चौधरी, ठुलो व्यवसायिक घराना गोल्छा परिवारकी बुहारी राज्यलक्ष्मी गोल्छा र विवादास्पद छविका धनाढ्य ल्हारक्याल लामा सांसद बनायो । तर आज उनीहरु सबै एमालेमा छैनन् । विनोद चौधरी कांग्रेसतिर खर्बपति चौधरी नेपाली कांग्रेसमा पुगेका छन् । २०६४ सालको पहिलो संविधान सभामा एमालेले समानुपातिकतर्फबाट चौधरीलाई सभासद बनाएको थियो । भारतनिकट मानिएका चौधरी एमालेको भारतप्रतिको पछिल्लो समयको अडान र नाकाबन्दीको समय एमालेको भुमिकादेखि रुष्ट भएर एमालेसँग अलग्गिएका हुन् । भारतनिकट मानिने चौधरी कांग्रेसबाट समानुपातिक सिटमा प्रतिनिधि सभा सदस्य हुने पक्का जस्तै छ । चौधरी विश्वप्रसिद्ध फोर्ब्स म्यागेजिनको अर्बपतिको सूचीमा पर्ने एक मात्र नेपाली हुन् । फोर्ब्स पत्रिकाका अनुसार अहिले उनको सम्पत्ति एक अर्ब ३० करोड अमेरिकी डलर रहेको छ । चौधरी समूहको विश्वका विभिन्न देशका होटेल र अन्य क्षेत्रमा ठुलो लगानी रहेको छ । लोकप्रिय चाउचाउको वाइवाइको ब्रान्डलाई समेत विश्वका विभिन्न देशमा चौधरी समूहले विस्तार गरिसकेको छ । राजावादी बनिन् राज्यलक्ष्मी नेपालकै धनाढ्य गोल्छा परिवारकी राज्यलक्ष्मी गोल्छाले सांसद भएकै समय एमालेलाई विवादमा तानिन् । २०७० सालको दोस्रो संविधान सभामा एमालेले राज्यलक्ष्मीलाई सभासद बनाएको थियो । एमालेका नेताहरुलाई ७ करोड बुझाएर सांसद भएको भन्दै उनले नेता र पार्टीको सार्वजनिकरुपमै उछितो काढिन् । एमाले मोरङको नेतृत्वदेखि केन्द्रसम्म राज्यलक्ष्मीको कारण विवादमा तानियो । एमालेकै सर्वत्र आलोचना भयो । गोल्छाले सांसद रहँदै मधेसी समुदायले उठाएको मागलाई एमालेले गम्भीरतापूर्वक नलिएको र समस्या समाधान गर्न नचाहेको आरोप समेत लगाउन भ्याइन् । तर, अहिले उनी कहाँ छिन् ? कुनै एमाले नेताले खोजीनीति गरेका छैनन् । एमालेवृत्तमा उनको कुनै चर्चा छैन, उनको स्थानमा अहिले कोमल वलीले लिएकी छिन् । अहिले उनी एमालेमै छैनन् । प्रकाशचन्द्र लोहनी नेतृत्वको एकीकृत राष्ट्रिय प्रजातन्त्र पार्टीबाट प्रतिनिसधिसभातर्फ समानुपातिकको बन्दसूचीमा गोल्छाको नाम छ । ल्याहारकाल माओवादीमा एमालेले विवादास्पद छवि भएका धनाढ्य ल्याहारकाल लामालाई २०६४ सालको पहिलो संविधान सभामा समानुपातिकबाट सभासद बनायो । सभासद मात्र होइन झलनाथ खनाल प्रधानमन्त्री हुँदा लामा अर्थराज्यमन्त्री सम्म भए । उनी अर्थराज्यमन्त्री हुँदा समेत विवाद तानिए । दोहोरो नागरिकताको प्रमाण फेला परेपछि उनले मन्त्रीबाट राजीनामा दिन बाध्य भए । पहिलो संविधानसभामा एमालेलाई उपयोग गरेका लामाले २०७० सालको दोस्रो संविधानसभामा नेकपा माओवादी केन्द्रलाई उपयोग गरेर सभासद् बन्न सफल भए । उनले पनि एमाले नेतालाई करोडौँ बुझाएर सभासद भएको चर्चा चल्यो । तर, केही समयपछि त्यो कुरा सेलायो । उनी पछिल्लो पटक अहिले लामा माओवादीमा छन् । सार्वजनिक पदमा रहँदा ९ करोड ४४ लाख रुपैंया गैरकानुनी रुपमा आर्जन गरेको आरोप पनि उनीमाथि लाग्यो । तर लामाले विशेष अदालतबाट सफाइ पाए। विशेष अदालतले उनलाई सफाई त दियो नै, साथै आम्दानीको तुलनामा खर्च कम भएको भन्दै उनको ७४ लाख रुपैंया बचत हुनुपर्ने फैसला समेत गर्यो । चौधरी, गोल्छा र लामा प्रतिनिधि पात्र मात्रै हुन्, पार्टीमा योगदान गरेका भन्दा धनाढ्य र सत्ता शक्तिका लागि अरु पार्टीबाट आएका स्थान दिएका धेरै उदाहण छन् । स्वार्थका लागि एमालेमा आएकाहरु अधिकांश पार्टीबाट बाहिरिसकेका छन् । अब पालो कोमल वलीको एमालेले ६ महिना अगाडि राष्ट्रिय प्रजातन्त्र पार्टी छोडेर आएकी कोमल वलीलाई राष्ट्रिय सभाका उम्मेदवार बनाएको छ । के एमाले लोकगायिका वलीको एमालेमा लामो समय रहलिन त ? वलीलाई उम्मेदवार बनाएकोमा पछि आलोचना स्वर सुनिन थालेका छन् । सामाजिक सञ्जालमा लोकगायिका समेत रहेकी दाङकी वलीलाई उम्मेदवार बनाउने निर्णयको आलोचना भइरहेको छ । कुनै बेला राप्रपाकी नेतृ रहेकी वलीलाई पार्टीमा प्रवेश गरेको केही महिनामै प्रदेश नम्बर ५ बाट राष्ट्रिय सभाको उम्मेदवार बनाएको हो । पार्टीमा योगदान गरेका, पुराना, इमान्दार नेताहरु छोडेर राष्ट्रिय सभा जस्तो गरिमामय स्थानमा वलीलाइ पुर्याउन लगिएको भन्दै एमालेकै नेताहरुले सामाजिक सञ्जाल रंग्याएका छन् ।"
शान्ति सुरक्षामा सशस्त्र प्रहरीको भूमिका उल्लेखनीय : प्रधानमन्त्री देउवा,"काठमाडौं : प्रधानमन्त्री शेरबहादुर देउवाले सशस्त्र प्रहरी बल नेपालले स्थापनाकालदेखि नै मुलुकमा शान्तिसुरक्षा कायम गर्ने कार्यमा उल्लेखनीय भूमिका निर्वाह गर्दै आएको बताएका छन्। मंगलबार आयोजित सत्रौँ सशस्त्र प्रहरी दिवस २०७४ समारोहमा उनले भने, सशस्त्र प्रहरीले सीमा सुरक्षा, विशिष्ट व्यक्ति तथा महत्वपूर्ण प्रतिष्ठानको सुरक्षा, विपद् व्यवस्थापनलगायत राष्ट्रिय तथा अन्तर्राष्ट्रिय क्षेत्रमा शान्ति सुरक्षार्थ महत्वपूर्ण योगदान पुर्याएको छ। प्रधानमन्त्री देउवाले हालै सम्पन्न विभिन्न चरणका निर्वाचनमा समेत सशस्त्र प्रहरीले महत्वपूर्ण योगदान पुयाएको चर्चा गर्दै भविष्यका सम्भावित सुरक्षा चुनौतीलाई सामना गर्न पनि सशस्त्र प्रहरी तम्तयार रहनुपर्ने आवश्यकता औंल्याए। सशस्त्र प्रहरीलाई आन्तरिक सुरक्षाको सशक्त अंगका रुपमा विस्तार गर्दै लगिने उल्लेख गर्दै उनले फौजी मूल्य, मान्यता र सेवा विशिष्टीकरणको अवधारणाबमोजिम अघि बढिरहेको सशस्त्र प्रहरीका कर्मचारीहरुले आगामी दिनमा देश र जनताको सुरक्षार्थ अझै उच्च मनोबलका साथ लाग्नुपर्ने बताए। प्रधानमन्त्री देउवाले उक्त समारोहमा यस वर्षको उत्कृष्ट गण रनिङ अवार्ड प्राप्त गर्ने सशस्त्र प्रहरीको दक्षिणकाली गणका गणपति सशस्त्र प्रहरी उपरीक्षक श्यामकाजी कुँवर र उत्कृष्ट सीमा सुरक्षा कार्यालय रनिङ अवार्ड प्राप्त गर्ने सीमा सुरक्षा कार्यालय सुनसरीका प्रमुख सशस्त्र प्रहरी उपरीक्षक ऋषिदेव कार्कीलाई अवार्ड प्रदान गरे। उनले सोही समारोहमा संगठनमा लामो समय सेवा गरी अनिवार्य अवकाश ग्रहण गरेका सशस्त्र प्रहरी अतिरिक्त महानिरीक्षक रविराज थापालाई लाइफ टाइम अचिभमेन्ट अवार्डबाट सम्मान गरे। समारोहमा सशस्त्र प्रहरी महानिरीक्षक सिंहबहादुर श्रेष्ठले स्थापनाको छोटो अवधिमै सशस्त्र प्रहरी देश र जनताप्रतिको सेवा र समपर्णका कारण जनमानसमा परिचित रहेको बताउँदै संगठनले यस अवधिमा स्थापनाको औचित्य पुष्टि गरिसकेको उल्लेख गरे। उनले संगठनलाई आजको अवस्थासम्म ल्याई पुयाउन महत्वपूर्ण योगदान पुयाउने सशस्त्र प्रहरी कर्मचारी तथा पूर्व नेतृत्व वर्ग एवं अग्रजको प्रशंसा गर्दै कर्तव्य निर्वाहका क्रममा वीरगति प्राप्त अमर सशस्त्र प्रहरीप्रति श्रद्धाञ्जली एवं घाइते र अशक्तको शीघ्र्र स्वास्थ्य लाभको कामनासमेत गरे। सशस्त्र प्रहरी दिवसका अवसरमा सशस्त्र प्रहरी बल नेपाल प्रधान कार्यालय परिसरमा आयोजित रक्तदान कार्यक्रममा बहालवाला तथा अवकाश प्राप्त सशस्त्र प्रहरी कर्मचारी एवं सशस्त्र प्रहरी परिवार महिला संघका पदाधिकारी गरी ६० जनाले रक्तदान गरेका छन्। सँगै कार्यक्रममा सशस्त्र प्रहरी महानिरीक्षक श्रेष्ठले वीरगति प्राप्त सशस्त्र प्रहरी कर्मचारीका १७ जना परिवारलाई कदरपत्र तथा सशस्त्र प्रहरी बल नेपालमा वर्षभरि उत्कृष्ट कार्य गर्ने ११ जना राष्ट्रसेवक सशस्त्र प्रहरी कर्मचारीलाई प्रशंसापत्र प्रदान गरे। अमर सशस्त्र प्रहरी कर्मचारीका ३२ जना सन्ततिलाई सोही अवसरमा जनही २४ हजारको दरले छात्रवृत्ति रकम पनि प्रदान गरिएको छ। सशस्त्र प्रहरी महानिरीक्षक श्रेष्ठले यस वर्ष वर्ष जवान २०७४ हुन सफल सशस्त्र प्रहरीको विपद् व्यवस्थापन तालिम केन्द्र कुरिनटारमा कार्यरत सशस्त्र प्रहरी जवान डिल्ली भट्टराईलाई वर्ष जवान ट्याग प्रदान गर्नाका साथै नगद रु १० हजारसहित पुरस्कृत गर्नुभयो। यसरी घोषित वर्ष जवानलाई युएन मिसनमा समावेश गर्नाका साथै निजको एक सन्ततिलाई वार्षिक १२ हजारका दरले १२ कक्षा अध्ययन गरुन्जेलसम्म छात्रवृत्ति प्रदान गरिनेछ। रासस"
पूर्वराजा ज्ञानेन्द्रको नेपालगन्ज बसाईको अन्तरकथा,"काठमाडौँ: पूर्वराजा ज्ञानेन्द्र शाहले यो हिउँदमा करिब एक महिना औद्योगिक सहर नेपालगन्जमा विताए । आफ्नो लगानीमा सञ्चालित होटल सोल्टीको उद्घाटन गर्न परिवारसहित पूर्वराजा नेपालगन्ज पुगेका थिए । उनले अंग्रेजी नयाँ वर्षमा चारतारे होटल सोल्टीको उद्घाटन गरे । होटल उद्घाटनको बहानामा पुगेका उनी करिब एक महिनासम्म नेपालगन्जमा बस्नुलाई भने धेरै अर्थपूर्णरुपमा लिएका छन् । नेपालगन्जसँग चिसो सम्बन्ध नेपालगन्ज र राजापरिवारको सम्बन्ध विगतमा कहिल्यै सकारात्मक छैन । मध्य तथा सुदुरपश्चिमको केन्द्र नेपालगन्जलाई बेवास्ता गरी तत्कालिन राजा वीरेन्द्रले क्षेत्रीय सदरमुकाम सुर्खेत राखेपछि नेपालगन्ज र राजापरिवारबीच चिसोपन बढेको हो । इतिहासका हरेक घटना क्रममा राजपरिवारबाट नेपालगन्जबासी ठगिँदै आएका छन् । पढ्नुस्: होटल उद्घाटन गर्न पूर्वराजा ज्ञानेन्द्र बाँकेमा त्यति मात्र होइन ज्ञानेन्द्रले समेत आफु राजा हुँदा नेपालगन्जप्रति पूर्वाग्रही भावना राखेका थिए । नेपालगन्जमा रहेका अधिकांश मध्यपश्चिमाञ्चल विकास क्षेत्रका कार्यालय उनले कार्यकारी अधिकार लिएका बेला बलजफ्ती सुर्खेत सारे । त्यसबेला उनको यो कदमको चर्को विरोध भयो । नेपालगन्जबासी शाही शासनकालमा समेत राजाको कदमविरुद्ध सडकमा उत्रिएका थिए । त्यो बेला उनले नेपालगन्जबासीबाट कडा आलोचना खेप्नुपर्यो । नागरिक अभिनन्दन कोहलपुरमा तत्कालिन राजा ज्ञानेन्द्रले शाही शासनका कालमा सहानुभूति बटुल्न देशभर नागरिक अभिनन्दन गर्न लगाए । त्यही क्रममा नेपालगन्जमा समेत नागरिक अभिनन्दन कार्यक्रम राखियो । नागरिकबाटै राजाको विरोध भइरहेकाबेला नागरिक अभिनन्दन कार्यक्रम नै १६ किलोमिटर टाढा कोहलपुरमा सारियो । उनले यो बेला 'सनकको भरमा' नेपालगन्जका क्षेत्रीय कार्यालय सुर्खेत सार्न दिएको निर्देशनको चौतर्फी विरोध भएको थियो । पढ्नुस्: पूर्वराजा र कमल थापाबीच के कुरा भयो ? त्यहीकारण सुरक्षा सयन्त्रले नेपालगन्जमा नागरिक अभिनन्दन गर्दा सुरक्षामा समस्या हुने सुझाव दिएपछि कोहलपुरमा गरिएको थियो । नेपालगन्जका सबै क्षेत्रीय कार्यालय सुर्खेत सार्ने कदमको विरोध भइरहेका कारण नागरिक अभिनन्दन थाप्न ज्ञानेन्द्र हच्किएका थिए । त्यस समयमा ज्ञानेन्द्रले नेपालगन्जमा रहेको पवित्र धार्मिकस्थल बागेश्वरी मन्दिरको समेत हेलिकप्टरबाटै दर्शन गरेका थिए । आफु राजा हुँदा उनले नेपालगन्जमा पाइला समेत राखेनन् । अहिले किन नेपालगन्ज मोह ? पूर्वराजा ज्ञानेन्द्रले यस पटक तीनसाता भन्दा बढी समय नेपालगन्जमा बिताए । के उनी आफ्नो व्यापार व्यवसाय बढाउन मात्रै नेपालगन्ज बसेका हुन् त ? या अन्य पनि कारण छन् ? राजनीतिमा असफल राजा ज्ञानेन्द्र व्यापार व्यवसायमा भने सफल मानिँदै आएका छन् । उनी नेपालका धनाढ्य व्यापारीमध्ये एकमा पर्छन् । आफू राजा हुँदा पाइलासमेत हाल्न तयार नभएका ज्ञानेन्द्र अहिले किन त्यति लामो समय नेपालगन्जमा बसे ? नेपालगन्जप्रति सधैँ नकारात्मक दृष्टिकोण राख्ने राजपरिवारको नेपालगन्ज मोह अहिले किन बढ्यो त ? पूर्वराजाको नेपालगन्ज बसाई पूर्वराजा ज्ञानेन्द्र पुसको दोस्रो साता आफ्नो लगानी रहेको होटल सोल्टीको उद्घाटन गर्न नेपालगन्ज गएका हुन् । अंग्रेजी नयाँ वर्षको दिन सोल्टी होटलको उनले उद्घाटन गरे । त्यसपछि नेपालगन्जका राजनीतिक दलका नेता, व्यवसायी र जनप्रतिनिधि लगायतसँग भेटघाट र परामर्श गरे । आफु राजा हुँदा हेलिकोप्टरबाट दर्शन गरेको बागेश्वरी मन्दिरको उनले पैदल नै गएर दर्शन गरे । बर्दिया, दाङ, सुर्खेत र कैलाली लगायतका जिल्लामा पनि पुगे । त्यहाँ समेत मठमन्दिरको दर्शन गर्नुका साथै स्थानीय नेता र व्यवसायीसँग भेटघाट तथा परामर्श गरे । यतिमात्र होइन, भारतकै ठूलो उत्तर प्रदेशका मूख्यमन्त्री योगी आदित्यनाथसँग पनि भेटघाट गर्न पुगे । उनी तीन दिनअघि मात्रै काठमाडौं फिर्ता भएका छन् । आदित्यनाथलाई किन भेटे ? उत्तर प्रदेशका मूख्यमन्त्री योगी आदित्यनाथ अन्तराष्ट्रिय हिन्दु महासंघका उपाध्यक्ष हुन् । उनी नेपालमा राजासंस्थाको पुनर्वाहाली र हिन्दुराष्ट्रको वकालत गर्दै आएका भारतीय हिन्दुवादी नेता हुन् । आदित्यनाथसँगको भेटले पूर्वराजाको नेपालगन्ज बसाई नितान्त व्यवसायिक मात्र नभई राजनीति समेत रहेको पुष्टि गरेको छ । पढ्नुस्: पूर्वराजा ज्ञानेन्द्र भन्छन् : 'भन्नुपर्ने केही छैन' उनले नेपालमा पुनः हिन्दुराष्ट्र फर्काउन पहल गरिदिन आदित्यनाथसँग आग्रह गरेको कुरा समेत सार्वजनिक भइसकेको छ। राजसंस्था पुनर्वाहालीबारे समेत योगी आदित्यनाथसँग कुराकानी भएको चर्चा भारतीय सञ्चारमाध्यमले गरेका छन् । राजनीतिक शास्त्रका प्राडा जर्नादन आचार्य भारतले राजकीय सम्मानका साथ पठाउनुलाई महत्वरुपमा हेरिएको बताउँछन् । घुम्न भनेर गएका पूर्व राजालाई भारतले राजकीय सम्मानका साथ पठाएर जुन सहानुभुति र सदभाव देखायो, त्यसभित्र धेरै अर्थ लुकेको हुनु पर्छ, उनले बताए । ज्ञानेन्द्रदेखि शेरबहादुरबाट अन्याय पछिल्लो समय हरेक हिसाबले नेपालगन्ज ठगिँदै आएको छ । साविकका मध्य तथा सुदूरपश्चिमका २४ जिल्लाको केन्द्रबिन्दु नेपालगन्ज अहिले साँघुरिदै गएको छ । पूर्वराजा ज्ञानेन्द्रले क्षेत्रीय कार्यालय सुर्खेत सारेदेखि नेपालगन्जको ओरालो यात्रा सुरु भयो। नेपालगन्जमा स्थापना हुने भनिएको मध्यपश्चिम विश्वविद्यालय सुर्खेतमा स्थापना भयो । भारत सरकारको सहयोगमा स्थापना गर्न तयार पारिएको प्राविधिक शिक्षालय प्रधानमन्त्री शेरबहादुर देउवाले सुदुरपश्चिमतिर लगे । अचानक किन मोह पलायो ? प्रदेश नम्बर ५ को पल्लो छेउमा रहेको नेपालगन्जप्रति पूर्वराजा ज्ञानेन्द्रको मोह किन पलायो ? नेपालगन्जबासीसमेत चकित छन् । कसैले नितान्त व्यक्तिगत बसाई भनेका छन् भने धेरैले राजनीति उद्देश्य रहेको बताउँछन् । पढ्नुस्: पूर्व राजा र योगी आदित्यनाथबीच भेटवार्ता गणतन्त्र आएपछि धेरै 'ठुटे राजा' देखिएका कारण एउटै राजा ठीक भन्नेको जनमत समेत देखिन थालेका बेला उनले राजनीतिमा सक्रिय हुन नेपालगन्जलाई केन्द्र बनाएका त होइनन् ? प्राडा आचार्य परिवर्तित अवस्थामा पूर्वराजाको नेपालगन्ज बसाईमा मिश्रित प्रतिक्रिया रहेको बताउँछन् । प्राडा आचार्यले राजाका समर्थकहरु राजनीतिमा सक्रिय हुने माहोल बनाउन पश्चिम क्षेत्रमा डुलेको भन्दै खुसी भएको बताए । उनले भने, राजा आऊ, देख बचाऊ' भन्ने उनका समर्थक खुसी भए, यो बसाईलाई अन्यले नितान्त व्यक्तिगत र व्यापारिक पनि भनेका छन् ।' डा आचार्यका अनुसार पुर्वराजाले भेटघाटमा कसैसँग पनि राजनीतिक कुराकानी गरेनन् । मात्र सन्चो विसन्चो सोधेका थिए । राप्रपा बाँकेका पूर्व अध्यक्ष ऋषिराज देवकोटाले पूर्वराजाको बसाईले नेपालगन्जको महत्व बढाएको बताउँछन् । नेपालगन्जको इतिहास नेपालगन्ज नयाँ मुलुक अर्थात् तत्कालिन श्री ३ जंगबहादुर राणाले भारतमा अंग्रेजलाई सघाए वापत फिर्ता पाएको नेपाली भूमि हो । बाँके, बर्दिया, कैलाली र कञ्चनपुरलाई नयाँ मुलुकको रुपमा चिनिने गरिएको छ। भारतको लखनउ मोडलमा जंगबहादुरले बसाएको शहरका रुपमा समेत नेपालगन्जलाई लिने गरिएको छ । नेपालगन्जको एकलैनी र सदरलाइन बजार लखनउ मोडलमा बिस्तार गरिएको छ । राजावादी र हिन्दुवादीको पकड पुराना राजघराना शाह, राणा र ठकुरीको बाक्लो बसोबास रहेको नेपालगन्ज राजावादी र हिन्दूवादीको शहरको रुपमा चिनिन्छ । २०५१ सालको मध्यवधि निर्वाचनमा यहाँका ३ वटै निर्वाचन क्षेत्र राष्ट्रिय प्रजातन्त्र पार्टी जितेको थियो । २०७४ सालको भएको स्थानीय तहको निर्वाचनमा देशभर राप्रपाको लज्जापद पराजय हुँदा नेपालगन्ज उपमहानगरपालिकामा राप्रपाले सहानदार जित दर्ता गर्यो । राप्रपाको बलियो उपस्थिति रहेको नेपालगन्ज उपमहानगरपालिकाको मेयरमा राप्रपाका महामन्त्री डाधबल शम्शेर राणा विजयी भए। नेपालगन्जमा पहिलेबाटै राजावादी र हिन्दुवादीको पकड रहँदै आएको छ । राजावादी र हिन्दुवादीको पडक क्षेत्र रहँदा रहँदै पनि राजपरिवारको निगाहमा भने नेपालगन्ज कहिल्यै परेन । तत्कालिन राजा वीरेन्द्रले पनि नेपालगन्जलाई मन पराएनन्, त्यसपछि राजा बनेका ज्ञानेन्द्रले पनि त्यही व्यवहार देखाए । ज्ञानेन्द्रले नेपालगन्जबाट नेपाली सेनाको पश्चिम पृतना लगायतका सबै क्षेत्रीय कार्यालय सुर्खेत लगे । राप्रपाले स्थानीय निकायमा जितेका कारण राजनीति गतिविधि गर्न सजिलो हुन्छ भनेर पूर्वराजा नेपालगन्ज यति लामो बसेका भन्नेहरुको पनि कमी छैन ।"
"राष्ट्रियसभा निर्वाचन : कांग्रेस, राजपा र संघीय फोरमको तालमेल टुंगो आज","काठमाडौं : राष्ट्रियसभा निर्वाचनमा तालमेल र सिट संख्या टुंगो लगाउन कांग्रेस, राजपा र संघीय फोरमले मंगलबार निर्णायक छलफल गर्ने भएका छन्। प्रदेश २ मा राजपाफोरमले कांग्रेससँग पाँच सिट मागेको छ भने कांग्रेसले चार सिट दिन सकिने अडान राख्दै आएका छन्। शनिबार बसेको बैठकमा उनीहरूले कांग्रेससँग पाँच सिट मागेका थिए। कांग्रेससँग तालमेल गर्ने गरी छलफल अगाडि बढाइएको जानकारी दिँदै राजपा महासचिव केशव झाले सिट संख्याबारे भने मंगलबारको बैठकले टुंग्याउने बताए। अध्यक्षमण्डलको जारी बैठकमा कांग्रेस र संघीय फोरमसँग तालमेल गरेर जाने भन्नेमा एकखालको सहमति भइसकेको छ', उनले भने, हामीले काग्रेससँग पाँच सिट माग्ने पुरानै प्रस्ताव अगाडि सारेका छौं।' प्रदेश २ मा राष्ट्रियसभाका लागि आठ सदस्यमध्ये दुईमा वाम गठबन्धनको सिट आउने निश्चित देखिन्छ। बाँकी ६ सिटमा कांग्रेस, राजपा र संघीय समाजवादीबीच बाँडफाँट हुनेछ। अहिलेको मतपरिणामअनुसार कांग्रेसले दुई र राजपाफोरमले चार सिट ल्याउने देखिन्छ। वाम गठबन्धनले भने आफूले जित्ने दुईबाहेक बाँकी ६ सिट नै राजपाफोरमलाई छाड्ने गरी अनौपचारिक रूपमा छलफल गरिरहेको बताइन्छ। राजपाले प्रदेश २ मा आफ्नो प्रस्ताव स्वीकार गरे कांग्रेसलाई अन्य प्रदेशमा निःसर्त सहयोग गर्ने जनाएको छ। राजपा महासचिव झाले कांग्रेससँग सहमति जुटाएर मंगलबारै उम्मेदवार टुंगो लगाइने बताए।"
प्रदेश ६ मा एमालेले मुख्यमन्त्री नछाड्ने,"सुर्खेत : प्रदेश ६ मा एमालेले आफ्नै नेतृत्वमा सरकार गठनको कसरत थालेको छ। गठबन्धनको भागबन्डामा प्रदेश नेतृत्व माओवादी केन्द्रले पाउने चर्चा चले पनि एमाले संसदीय दलको बैठकले प्रदेश सरकारको नेतृत्व नछाड्ने निर्णय गरेको हो। संसदीय दलले प्रदेशसभामा एमालेको एक्लै ५० प्रतिशत अर्थात २० जना सांसद रहेको र एकल सरकार गठन गर्नसक्ने स्थिति रहेको निष्कर्ष निकालेको छ। सोमबार वीरेन्द्रनगरमा बसेको प्रदेशसभा संसदीय दलको पहिलो बैठकले पार्टीकै नेतृत्वमा सरकार गठन गर्ने निर्णय गरेको हो। प्रदेशसभाका सांसद यामलाल कँडेलको अध्यक्षतामा बसेको संसदीय दलको बैठकले एमालेकै नेतृत्वमा सरकार गठन गर्न केन्द्रको ध्यानाकर्षण गराउने निर्णय गरेको छ। प्रदेशमा आफ्नो सहभागिताबिना सरकार गठन हुन नसक्ने भएपछि एमाले संसदीय दलले एकल सरकार गठन र सञ्चालन गर्न सक्ने दाबी पार्टी केन्द्रमा पेस गरेको हो। प्रदेश ६ को एमाले संगठन कमिटीले यसअघि नै प्रदेश सरकारको नेतृत्वमा औपचारिक दाबी गरिसकेको छ। प्रदेश संसदीय दलको निर्णयसँगै यो प्रदेशमा एमालेले आफ्नै नेतृत्वमा सरकार गठनको प्रयास थालेको छ। संसदीय दलको निर्णयबारे जानकारी दिँदै एमाले नेता कँडेलले भने, हामीले एक्लै सरकार बनाउने अवस्था छ, हाम्रो सहभागिताबिना सरकार नै गठन हुन सक्दैन। हामीले आफ्नै नेतृत्वमा सरकार बनाउने हो, यसका लागि केन्द्रमा पनि गम्भीर ध्यानाकर्षण गराएका छौं।' प्रदेश ६ मा आफ्नो सहभागिताबिना सरकार गठन हुन नसक्ने भएपछि एमाले संसदीय दलले एकल सरकार गठन र सञ्चालन गर्नसक्ने दाबी पार्टी केन्द्रमा पेस गरेको हो। यो प्रदेशसभामा जम्मा ४० जना सांसद छन्। तीमध्ये एमालेसँग आधा अर्थात २० जना सांसद छन्। माओवादीसँग १३, कांग्रेससँग ६ र राप्रपाका १ जना सांसद छन्। सरकार गठन गर्न २१ सांसद चाहिन्छ। एमालेबाहेक अरु सबै दल मिले पनि सरकार गठन गर्न बहुमत पुग्दैन। एमालेले सरकार गठन गर्न बहुमत पुर्याउन १ जना सांसद भए पुग्छ। एमालेले राप्रपाका १ जना सांसदको समर्थन लिए एकल सरकार बनाउन सक्ने एमालेकै नेताहरू बताउँछन्। यो स्थितिको आकलन गरेरै एमाले संसदीय दलले सरकारको नेतृत्व नछाड्ने अडान लिएको हो। पार्टी एकताको सर्त भागबन्डा हुन सक्दैन, अझ एउटै पार्टी भएपछि केका लागि भागबन्डा गर्ने ? ', एमाले प्रदेश ६ का सहसंयोजकसमेत रहेका नेता कँडेलले भने, प्रदेशमा पार्टीका सबै उम्मेदवार जिताएका छौं, एक्लै सरकार बनाउने हैसियत बनेको छ। नेतृत्व अरुलाई सुम्पने विषय मान्य हुँदैन, आफ्नै नेतृत्वमा सरकार बनाउन कसरत गर्नेछौं।' आफ्न नेतृत्वमा सरकार बनाउने संसदीय दलको निर्णय सरकारको नेतृत्व नछाड्ने निर्णय गरे पनि बैठकले संसदीय दलको नेता छनोट गर्न सकेन। संसदीय दलको नेतामा नेता कँडेल र प्रकाश ज्वालाले रुची देखाएका छन्। संसदीय दलको नेता छानिए मुख्यमन्त्री बन्ने बाटो खुल्ने भएकाले पनि कँडेल र ज्वाला दुवैले दलको नेतामा रुची देखाएका हुन्। पार्टीका प्रदेश संयोजकसमेत रहेका उपाध्यक्ष युवराज ज्ञवाली बैठकमा उपस्थित हुन नसकेपछि दलको नेता छनोट हुन नसकेको बताइएको छ। नेता कँडेलले पहिलो बैठक आफ्नो अध्यक्षतामा बसिसकेकाले संसदीय दलको नेताका लागि अब कुनै समस्या नरहेको दाबी गरे। केही दिनभित्रै औपचारिक रूपमा दलको नेता चयन हुने कँडेलले बताए। बैठकले प्रदेशका कुनै पनि जिल्ला हालसम्म काठमाडौंसँग सिधा हवाई सेवामा नजोडिएकाले तत्काल नेपाल वायु सेवा निगम र निजी हवाई कम्पनीलाई काठमाडौंदेखि सुर्खेतसम्म सिधा हवाई सेवा सञ्चालन गर्न आग्रह गरेको छ। बैठकले प्रदेशको राजधानी सुर्खेतबाट अन्य जिल्लामा तत्काल हवाई उडानका लागि पहल गर्ने निर्णय गरेको छ।"
राष्ट्रियसभा उम्मेदवार तय गर्न एमालेको बैठक,"भक्तपुर : सातवटै प्रदेशबाट राष्ट्रियसभा उम्मेदवारको टुंगो लगाउन नेकपा (एमाले) स्थायी कमिटी बैठक सुरु भएको छ। पार्टी अध्यक्ष केपी शर्मा ओली निवास बालकोटमा उनकै अध्यक्षतामा आज बसेको बैठकले थप १६ उम्मेदवारको नाम टुंगो लगाउने भएको छ। बैठकले प्रदेश नम्बर १, २, ३ र ४ का राष्ट्रियसभा उम्मेदवार टुंगो लगाउने एमाले सचिव प्रदीपकुमार ज्ञवालीले जानकारी दिए। पढ्नुस्: एमालेले छान्यो तीनवटा प्रदेशका राष्ट्रिय सभा उम्मेदवार (नामवालीसहित) सोमबार राति १० बजेसम्म बसेको बैठकले तीनवटा प्रदेशका १३ उम्मेदवारको नाम टुंगो लगाएको थियो। सोअनुसार प्रदेश नम्बर ७ बाट कमला ओली (महिला) कैलाली, इन्दु कडेरिया विष्ट (महिला) कञ्चनपुर, शेरबहादुर कुँवर (खुला) अछाम र चक्रप्रसाद स्नेही (दलित) डडेल्धुरालाई उम्मेदवार बनाइने भएको छ। पढ्नुस्: माओवादीसँग एकताका लागि एमालेले बनायो दुर्इ कार्यदल यसैगरी प्रदेश नम्बर ६ बाट कविता बोगटी (महिला) हुम्ला, नन्दा शर्मा (महिला) सुर्खेत, नरपति लोहार (दलित) कालीकोट, भैरवसुन्दर श्रेष्ठ (खुला) जाजरकोट, ठगेन्द्र पुरी (खुला) पश्चिम रुकुमलाई उम्मेदवार बनाएको छ। प्रदेश नम्बर ५ बाट रामलखन हरिजन (दलित) नवलपरासी(बर्दघाट सुस्ता पश्चिम) बाट खिमलाल भट्टराई (खुला) रुपन्देही, मीना बुढा (महिला) रोल्पा र कोमल वली (महिला) दाङलाई उम्मेदवार बनाइएको छ। यही माघ २४ गते हुने राष्ट्रियसभा निर्वाचनमा एमालेले नेकपा (माओवादी केन्द्र)सँग तालमेल गर्दै २९ स्थानमा उम्मेदवारी दिने भएको छ। रासस यो पनि पढ्नुस्: गायिका कोमल वली एमालेबाट राष्ट्रिय सभाकी उम्मेदवार"
'देउवा काम नलाग्ने भएपछि नयाँ पात्र खोज्दै भारत',"गाईघाट : नेकपा क्रान्तिकारी माओवादीका नेता तथा देशभक्त जनगणतान्त्रिक मोर्चाका अध्यक्ष सिपी गजुरेलले निर्वाचन सम्पन्न भएपनि नेपालमा संक्रमणकाल अन्त्य नभएको दाबी गरेका छन् । क्रान्तिकारी पत्रकार महासंघ उदयपुरले मंगलबार सदरमुकाम गाईघाटमा गरेको पत्रकार सम्मेनमा बोल्दै गजुरेलले संविधान जारी गर्ने पक्षले संक्रमणकाल अन्त्य भएको घोषणा गरेपनि अहिले भइरहेका आन्दोलनले त्यो कुरा गलत सावित गरेको बताए । संविधान जारी गर्ने पक्ष भन्छन, देशमा स्थायित्व कायम भयो, उनले भने, हेर्नुहोस्, अहिले प्रदेशको राजधानीबारे विभिन्न ठाँउमा आन्दोलन भइरहेको छ, के त्यसले पुष्टि गर्दैन र ? संक्रमणकाल अन्त्य नभएको । गत सोमबार केपी ओली नेतृत्वको सरकार हेर्न भारत आतुर रहेको भन्ने भारतीय प्रधानमन्त्री नरेन्द्र मोदीको भनाईलाई गजुरेलले देउवा नेतृत्वको सरकार भारतका लागि काम नलाग्ने भएकाले नयाँको खोजी भइरहेको दाबी गरे । उपयुक्त एजेन्डा दिन नसकेर नेपाली कांग्रेसले नमिठोसँग पराजय भोगेको बताउँदै गजुरेलले कांग्रेस भारतबाट तिरस्कृत हुँदै गएको समेत बताए । उनले नेपाली कांग्रेस नेतृत्वको गठबन्धनले चुनावमा २०१५ सालको एजेण्डा बोकेकैले हार व्यहोरेको बताए । गजुरेलले निर्वाचनमा सहभागी हुने बताउँदै सरकारमा सहभागी नभइ संसदीय व्यवस्था खारेज गर्ने आफ्नो पार्टीको योजना सफल नभएको खुलासा गरे । उनले भने, संसदीय मोर्चालाई कमजोर बनाउन भण्डाफोर गर्दै हिड्यौं तर सकिएन, जनताको मन जित्ने प्रयास जारी छ । नयाँ संविधानलाई पश्चगामी र वामगठबन्धनलाई दक्षिणी गठवन्धनको संज्ञा दिँदै उनले अब बन्ने दक्षिणी गठबन्धनको सरकारले पश्चगामी संविधान नै कार्यान्वयन गर्ने बताए । आफूहरुले अग्रगमनसहितको संविधान चाहे पनि त्यो प्राप्त हुन नसकेकोले आफ्नो पार्टी जनयुद्ध नभई शान्तिपूर्ण आन्दोलनमा होमिएको उनको भनाइ थियो । नेत्रविक्रम चन्द विप्लवको पार्टीसँग एकताबारे पत्रकारको जिज्ञासामा गजुरेलले तत्काल एकता हुने अवस्था नरहेको बताए ।"
प्रदेशसभा सचिवालय सुनसान,"पोखरा : प्रदेशसभा सदस्यको शपथ कार्यक्रम भइरहँदा आइतबार नदीपुरको नगर विकास प्रशिक्षण केन्द्र गुल्जार देखिन्थ्यो। नदीपुरको सडक केहीबेर गाडीको लस्करले ठेलमठेल भयो। अरू बेला जोकोही सजिलै प्रवेश पाउने केन्द्रमा गोलीगठ्ठासहितका सुरक्षाकर्मीले पहरेदारी दिएको थियो। तर, त्यसको भोलिपल्टको दृश्य भिन्न देखियो। सोमबार सामान्य सोधपुछपछि केन्द्रमा जोकोही प्रवेश गर्न सक्थ्यो। केन्द्रकै एकजना सुरक्षाकर्मीबाहेक प्रहरी र सशस्त्रको जनशक्ति थिएन। भवनभित्रका सबै झ्यालढोका बन्द अनि वरपर सुनसान थियो। स्थानीय प्रशासनले प्रदेश ४ को प्रदेशसभास्थल नगर प्रशिक्षण केन्द्रलाई तोकेको थियो। त्यसैअनुसार सांसदले त्यहीं शपथ लिए। प्रदेशसभा सञ्चालनको तारतम्य मिलाउन सचिवालयका लागि कार्यकक्ष तयार छन्। तर, कर्मचारी छैनन्। सांसदको शपथ कार्यक्रमसमेत कास्कीका सीडीओ तारानाथ अधिकारीले सञ्चालन गरेका थिए। उनी प्रदेशसभा सचिवालयका कर्मचारी होइनन्। अन्तरिम अवस्थाकै कारण त्यो जिम्मेवारी उनले सम्हाले। पृथ्वीनारायण क्याम्पसमा राजनीतिशास्त्र प्राध्यापन गर्ने कपिलमणि दाहाल भन्छन्, त्यस्तो जिम्मेवारी संसदीय प्रक्रिया बुझेका कर्मचारीलाई दिइनुपर्छ।' सांसदको शपथ संघीयता कार्यान्वयनमा एउटा खुट्किलो भए पनि तुरुन्तै कर्मचारी खटाएर कोर्स अगाडि बढाउनुपर्ने खाँचो दाहाल औंल्याउँछन्। निर्वाचन परिणाम घोषणा भएको २० दिनभित्र प्रदेशसभाको पहिलो बैठक बस्नुपर्ने व्यवस्था संविधानले गरेको छ। तर, सरकारले प्रदेशसभा सचिवालयमा कर्मचारी अझै पठाएको छैन। सचिवालयका लागि नगर प्रशिक्षण केन्द्रकै भवन तयार छन्', कास्कीका सीडीओ अधिकारीले भने, तर सरकारले कर्मचारी नखटाएको हुँदा काम गर्न कठिन छ।' प्रदेश प्रमुखले सभाको पहिलो बैठक २१ गतेअघि डाक्ने तयारी गरेको बताइएको छ। २१ गतेपछि राष्ट्रियसभा निर्वाचनको मौनअवधि सुरु हुने हुँदा त्यसअघि नै बोलाउनुपर्ने अवस्था छ। बैठक तयारीका लागि सभा सचिवालयमा कर्मचारी नहुँदा अप्ठ्यारो परेको सीडीओ सुनाउँछन्। विश्लेषक दाहाल पनि कर्मचारी नखटाउँदा जनताले संघीयता कार्यान्वयनमा थप विश्वस्त हुन नसक्ने विचार व्यक्त गर्छन्। भन्छन्, स्थानीय तहमा जनप्रतिनिधि गइसके पनि जति समस्या र चुनौती देखिएका छन्, त्यस्तै चुनौती प्रदेशमा पनि बाँकी राख्नु हुँदैन।' प्रदेशसभाका बहुमत सदस्य आफ्नो पक्षमा रहेको हस्ताक्षरसहित गएका कुनै दलको संसदीय दलका नेतालाई प्रदेश प्रमुखले मुख्यमन्त्री नियुक्त गर्ने प्रावधान छ। मुख्यमन्त्रीको कार्यालयमा पनि कर्मचारी छैनन्। सीडीओ अधिकारी तत्काल क्षेत्रीय प्रशासकबाट प्रमुख सचिवको जिम्मेवारी सम्हालिने भए पनि त्यो अस्थायी हुने बताउँछन्। ६० मध्ये क्रमशः २७ र १२ सिट भएका एमाले र माओवादीले प्रदेश ४ मा सरकार बनाउने प्रस्ट छ। एमाले नेता पृथ्वीसुब्बा गुरुङ र किरण गुरुङ मुख्यमन्त्री बन्ने कसरत गरिरहेका छन्। प्रदेश प्रमुखबाट मुख्यमन्त्रीको नियुक्ति भइहाले पनि कार्यालय भने कर्मचारीविहीन छ। मुख्यमन्त्रीको कार्यालय केही समयका लागि जिल्ला समन्वय समितिमा राख्ने र पछि अहिले निर्माणाधीन सीप विकास कार्यालयको भवनमा सार्ने तयारी छ। प्रदेश प्रमुख बाबुराम कुँवरको कार्यालय अध्यागमनको भवनमा स्थापना भइसकेको छ।"
माओवादी केन्द्रले टुंग्यायो राष्ट्रिय सभा उम्मेदवार (सूचीसहित),"कामठाडौं : माओवादी केन्द्रले राष्ट्रिय सभाका उम्मेद्वारको नाम टुंगो लगाएको छ । माओवादी केन्द्रका अध्यक्ष पुष्पकमल दाहाल प्रचण्ड, नेताहरु नारायणकाजी श्रेष्ठ र रामबहादुर थापा बादलले राष्ट्रियसभा सदस्य उम्मेदवारको नाम टुंगो लगाएका हुन् । माओवादी केन्द्रका राष्ट्रिय सभाका उम्मेद्वार प्रदेश १ १ बीना पोखरेल (महिला) प्रदेश २ २ शशिकला दाहाल (महिला) ३ बाँकी प्रदेश ३ (४) रामबहादुर थापा बादल (खुला) (५) गंगा पराजुली (महिला) प्रदेश ४ (६) दीनानाथ शर्मा (खुल्ला) (७) खीमकुमार बिक (दलित) प्रदेश ५ (८) राजकुमार कुंवर (अल्पसंख्यकअपांग) (९) चन्द्र बहादुर खड्का (खुला) प्रदेश ६ (१०) जीवन बुढा (अपाङ्गअल्पसंख्यक) (११) युटुल लामा (महिला) (१२) कालीबहादुर मल्ल (खुल्ला) प्रदेश ७ (१३) लालिराम लोहार (दलित) (१४) हरिराम चौधरी (खुला)"
राष्ट्रियसभा चुनावमा माओवादीबाट १४ पदमा ६ दर्जन आकांक्षी,"काठमाडौं : एमालेसँग चुनावी तालमेलका आधारमा राष्ट्रियसभाको १४ सिटमा उम्मेदवारी दिन लागेको माओवादी केन्द्रमा ६ दर्जनभन्दा बढी आकांक्षी देखिएका छन्। पार्टी हेडक्वार्टरले सकभर सहमति, नभए बढीमा तीन जनाको नाम सिफारिस गर्न आग्रह गरे पनि कतिपय प्रदेश कमिटीले एउटै सिटका लागि १० जनासम्म नाम पठाएका छन्। सर्वसम्मत रूपमा कसैको पनि नाम सिफारिस नआएको माओवादीले जनाएको छ। सोमबार पार्टी मुख्यालय पेरिसडाँडामा बसेको माओवादी शीर्ष नेता र प्रदेश इन्चार्जको बैठकमा सातवटै प्रदेशका इन्चार्जसंयोजकहरूले आआफ्नो प्रदेशमा पार्टीको भागमा परेको सिटमा उम्मेदवार सिफारिस गरेको ६ नम्बर प्रदेशका इन्चार्ज शक्तिबहादुर बस्नेतले बताए। प्रदेश कमिटीले हेडक्वार्टरलाई सम्भावित उम्मेदवारको नाम सिफारिस गरेको छ, अब शीर्ष नेताहरूले टुंगो लगाउनुहुन्छ,' उनले भने। माओवादीले प्रदेश १ मा महिला एक सिट, प्रदेश २ मा महिला एक सिट, प्रदेश तीनमा खुला एक र महिला एक सिट, प्रदेश ४ मा खुला एक र दलित एक सिट, प्रदेश ५ मा महिला एक, खुला एक र अल्पसंख्यक एक सिट, प्रदेश ६ मा महिला एक, खुला एक र अल्पसंख्यक एक सिट तथा प्रदेश ७ मा महिला एक र खुला एक सिटमा मात्र पार्टीका तर्फबाट उम्मेदवार उठाउँदै छ। अन्य सिटमा भने उसले एमाले उम्मेदवारलाई सहयोग गर्नेछ। दुई पार्टीबीच कुल ५६ सिटमध्ये ४३ सिट जित्ने आकलनसहित एमालेमाओवादीले सिट भागबन्डा गरेका थिए। प्रदेशले सिफारिस गरेका उम्मेदवारको नाम मंगलबार बिहान अध्यक्ष पुष्पकमल दाहाल, वरिष्ठ नेता नारायणकाजी श्रेष्ठ र रामबहादुर थापा बसेर टुंगो लगाउनेछन्। राष्ट्रियसभा चुनावका लागि बुधबार दलहरूले मनोनयन दर्ता गर्नु पर्नेछ। रामबहादुर थापा चुनाव लड्ने प्रतिनिधिसभा निर्वाचनमा उम्मेदवार नबनेका वरिष्ठ नेता रामबहादुर थापा राष्ट्रियसभामा भने उम्मेदवार बन्ने भएका छन्। माओवादी केन्द्रले एमालेसँगको तालमेलका आधारमा प्राप्त गरेको प्रदेश ३ को खुलातर्फ थापा उम्मेदवार बन्न लागेका हुन्। प्रदेश कमिटीले थापासहित लीलामणि पोखरेल र कृष्णप्रसाद सापकोटाको नाम खुलातर्फकै उम्मेदवारका लागि सिफारिस गरेको छ। मंगलबार उनीसहित बस्ने तीन शीर्ष नेताको बैठकले अनुमोदन गरे उनी राष्ट्रियसभा सदस्यका लागि उम्मेदवार बन्नेछन्। थापाका अतिरिक्त दीनानाथ शर्मा, कालिबहादुर मल्ल, मायाप्रसाद शर्मा, विमला सुवेदी, देवराज रेग्मीलगायतको नाम पनि सिफारिसमा परेका छन्। त्यस्तै, चन्द्रकुमारी बस्नेत, बीना पोखरेल, नरमाया भट्टराई, गंगा पराजुली, सरीता महर्जन, गजाधर सापकोटा, पार्वती दुलाल, लालिराम लोहार, महेशकुमार महरा, जनक जोशी, बालकृष्ण चौधरी, जीवन बुढा, निमबहादुर बुढाथोकी, ललिता रेग्मी, प्रतिमा केसी, गुटल लामालगायतको नाम पनि सूचीमा छ। सबैभन्दा बढी प्रदेश ७ को खुला सिटमा १० जना सिफारिस भएका छन्। जिल्लाबाट सिफारिस भएका सबैको नाम केन्द्रलाई नै छान्न सिफारिस गरेकाले संख्या धेरै देखिएको हो,' प्रदेश ७ का संयोजक लक्ष्मणदत्त जोशीले भने।"
धनकुटाको हडताल फिर्ता,धनकुटा : प्रदेश १ को अस्थायी मुकाम (राजधानी) धनकुटा तोकिनुपर्ने मागसहित धनकुटावासीले गर्दै आएको हडताल सात दिनका लागि स्थगन भएको छ । स्थानीय प्रशासनले निषेधाज्ञा हटाएसँगै हडताल फिर्ता लिने निर्णय भएको आन्दोलन परिचालन समितिका सदस्यसचिव जयन्द्र प्रधानले जानकारी दिए । सोमबार बसेको आन्दोलन परिचालन समितिको बैठकले हडताल एक साता स्थगन गरी विरोधका कार्यक्रमको स्वरूप परिवर्तन गर्ने निर्णय गरेको हो । मन्त्रिपरिषद् बैठकले प्रदेशको अस्थायी मुकाम विराटनगर तोकेको विरोधमा धनकुटावासीले आन्दोलन चर्काउँदै हडताल आह्वान गरेका थिए । बैठकले मंगलबारदेखि १२ देखि १ बजेसम्म सात दिन एक घन्टा चक्काजाम गर्ने निर्णय गरेको छ । समितिले सात दिनभित्र वार्तामा बोलाएर माग सम्बोधन गर्न सरकारलाई अल्टिमेटम दिएको छ । उक्त अवधिमा पनि वार्तामा नबोलाए १५ गतेदेखि पुनः अनिश्चितकालीन हडताल आह्वान गरिने उनले बताए । स्थानीय प्रशासनले सोमबार दिउँसोदेखि निषेधाज्ञा हटाएसँगै धनकुटावासीले साँझ जुलुस गरेका थिए ।
माओवादी नेता बादल राष्ट्रिय सभा सदस्य उम्मेदवार,"कामठाडौं : माओवादी केन्द्रले नेता रामबहादुर थापा बादललाई राष्ट्रिय सभा सदस्य उम्मेदवार बनाएको छ। मंगलबार बिहान बसेको माओवादीका शीर्ष नेताको बैठकले थापालाई प्रदेश नम्बर ३ बाट खुलातर्फ राष्ट्रिय सभा सदस्य उम्मेदवार बनाएको हो। त्यस्तै माओवादी केन्द्रले थापासँगै अर्का शीर्ष नेता दीनानाथ शर्मालाई समेत राष्ट्रिय सभा सदस्य उम्मेदवार बनाएको छ । शर्मालाई प्रदेश ४ बाट माओवादीले राष्ट्रियसभा सदस्य उम्मेदवार बनाएको हो । माओवादी केन्द्रले राष्ट्रियसभा सदस्य उम्मेदवार छनोटका लागि अध्यक्ष पुष्पकमल दाहाल प्रचण्ड, नारायणकाजी श्रेष्ठ र बादललाई जिम्मेवारी दिएको थियो। प्रदेश २ मा एकजना बाहेक माओवादी केन्द्रले अन्य सबै प्रदेशका राष्ट्रियसभा सदस्य उम्मेदवारको नाम टुंगो लगाएको छ। माओवादी केन्द्रका राष्ट्रिय सभाका उम्मेद्वार प्रदेश १ १ बीना पोखरेल (महिला) प्रदेश २ २ शशिकला दाहाल (महिला) ३ बाँकी प्रदेश ३ (४) रामबहादुर थापा बादल (खुला) (५) गंगा पराजुली (महिला) प्रदेश ४ (६) दीनानाथ शर्मा (खुल्ला) (७) खीमकुमार बिक (दलित) प्रदेश ५ (८) राजकुमार कुंवर (अल्पसंख्यकअपांग) (९) चन्द्र बहादुर खड्का (खुला) प्रदेश ६ (१०) जीवन बुढा (अपाङ्गअल्पसंख्यक) (११) युटुल लामा (महिला) (१२) कालीबहादुर मल्ल (खुल्ला) प्रदेश ७ (१३) लालिराम लोहार (दलित) (१४) हरिराम चौधरी (खुला)"
"प्रचण्डमाथि बाबुरामको व्याङ्ग्य : लौ, अध्यक्ष पक्का ! बधाई !","काठमाडौं : माओवादी केन्द्रका अध्यक्ष पुष्पकमल दाहाल प्रचण्डको भनाइलाई उद्धृत गर्दै नयाँ शक्तिका संयोजक बाबुराम भट्टराईले प्रचण्डले एमालेमाओवादी एकतापछि अध्यक्ष पद पाउने पक्का भएको भन्दै व्यङ्ग्य गरेका छन्। मंगलबार अन्नपूर्ण पोस्ट्मा प्रकाशित प्रचण्डले कार्यकर्तालाई दिएको प्रशिक्षणको अंश प्रति टिप्पणी गर्दै बाबुरामले यस्तो प्रचण्डले अध्यक्ष पद पाउने पक्का भएको व्यङ्ग्य गरेका हन्। प्रचण्ड उवाचहामीभन्दा पहिले एमाले ने उग्रपन्थमा थिए, हामी त पछिका उग्रपन्थ। उहाँहरु (एमाले) त हाम्रा गुरु, बाबुरामले ट्वीटरमा भनेका छन्, पहिला उग्रवादी सिकाएर जानुभयो हामीलाई। सुधारवादी पनि उहाँहरु हामीभन्दा पहिलेका सुधारवादी। हामी पछिपछि आइयो। (अन्नपूर्ण पोस्ट्) लौ, अध्यक्ष पद पक्का ! बधाई!! एकताका सजिला र अप्ठेरा"
डेरा खोज्दै सांसद,"बुटवलहेटौंडा : शपथग्रहण सकिँदा नसकिँदै गुल्मीका सांसद सुदर्शन बलाललाई चिन्ताले सतायो डेरा कहाँ खोज्ने। संसद् बैठक छिट्टै बस्नेवाला छ। साथीको घरबाटै काम चलाइरहेका यी माननीय केही दिनभित्रै डेरा खोजेर सर्ने तयारीमा छन्। बुटवलमै दुईचारवटा फ्ल्याट हेरेँ, निकै महँगो रहेछ, सोमबार प्रदेश प्रमुखको कार्यालयमा भेटिएका बलालले भने, नयाँ गाउँबेलबासतिर गएर फ्ल्याट लिँदै छु। संसद् बैठक सुरु भएपछि केही दिन बिदा नमिल्ने भएकाले पनि बाहिरी जिल्लाका सांसदलाई आवास अनिवार्य छ। नवलपरासी, कपिलवस्तु र पाल्पासम्मका सांसद घरबाटै आउजाउ गर्नसक्ने सम्भावना भए पनि बुटवलमै बस्ने गरी डेरा खोज्दै छन्। बुटवलमा काठमाडौंमा जस्तो सहजै फ्ल्याट नपाइएको सांसदहरू बताउँछन्। बुटवल अस्थायी मुकाम हो। संसद्को दुईतिहाइ मतले मात्रै स्थायी मुकामको टुंगो लाग्छ। तर, धेरैजसो सांसद अब स्थायी केन्द्र पनि बुटवलमै हुने विश्वाससाथ बसोवासको व्यवस्था गर्दै छन्। प्रत्यक्ष र समानुुपातिक गरी रुपन्देहीका २० जनाबाहेक ६७ जनाका लागि बुटवलमा डेरा आवश्यक छ। दुईचार फ्ल्याट हेरेँ तर फाइनल भएको छैन, अर्घाखाँचीकी समानुपातिक सांसद निर्मला क्षत्रीले भनिन्, स्थायी बसोवास नभएकाहरू सबैले कोठा भाडामा लिनै पर्ने भो ! फ्ल्याट खोज्दै हिँडेका सांसदले बुटवलका घरधनीले भाडा महँगो बनाएको बताएका छन्। बुटवलमा प्रतिकोठाको चार हजारसम्म भन्न थालेपछि सांसदहरू तिलोत्तमाको शंकरनगर, बुटवलकै नयाँ गाउँबेलवासलगायत स्थानमा डेरा खोज्न थालेका छन्। समानुपातिक सांसद जल्पा भुसाल पनि बुटवलमै बसोवासको व्यवस्था मिलाउने तयारीमा छिन्। आइतबार काठमाडौंबाट भैरहवा आउने विमान नउडेपछि शपथबाट छुटेकी उनले सोमबार मात्रै शपथ लिएकी छन्। कार्यालय खोज्दै कर्मचारी प्रदेश प्रमुखका लागि सचिवालय व्यवस्थापन भए पनि अन्य प्रशासनिक भवनको अझै टुंगो लागिसकेको छैन। जिल्ला प्रशासन, भवन डिभिजनलगायत कार्यालयका प्रमुखहरू प्रदेशका लागि आवश्यक पूर्वाधार जुटाउनमै व्यस्त छन्। प्रदेश सचिव सनत डुवाडीले प्रदेश प्रमुखको आवाससहित थप कर्मचारी आएपछि कार्यालय व्यवस्थापन प्रक्रिया चलिरहेको बताए। स्थानीय प्रशासनको सरसल्लाहमा भवनको व्यवस्थापन हुँदै छ, उनले भने, कर्मचारी आइपुग्दासम्म व्यवस्था मिल्छ। मुख्यमन्त्री र संसद्को कार्यालय व्यवस्थापन अझै भइसकेको छैन। प्रदेश प्रमुख उमाकान्त झाका लागि भने रुपन्देही व्यापार संघको भवन प्रयोग गरिएको छ तर आवास व्यवस्थापन भएको छैन। बुटवलमै रहेको सडक डिभिजनको अतिथि कक्षमा प्रदेश प्रमुख झा र सचिव दवाडी बसिरहेका छन्। पहिलो बैठकको अध्यक्षता गर्ने ज्येष्ठ सदस्य बलदेव शर्मा पोखरेल भने निजी निवासमै छन्। प्रदेश मन्त्रालयका लागि ६ तले श्रम कार्यालय प्रयोग गर्ने तयारी छ। संसद् भवन र सचिवालय बुटवल उद्योग वाणिज्य संघको भवन नै हुने सम्भावना देखिएको छ। भवन डिभिजन रुपन्देहीका प्रमुख सुरेश ठाकुरले प्राविधिक समितिको सिफारिस तथा मन्त्रालयको समन्वयमा भवन व्यवस्थापनको काम चलिरहेको बताए। काठमाडौंकी प्रदेश सांसद रमा आलेमगर आइतबार शपथ लिनेबित्तिकै हेटौंडा बजार निस्किन्, डेरा खोज्न। हुप्राचौरनजिक एउटा घर हेरिसकें, एमाले सांसद मगरले भनिन्, घरबेटीसँग कुरा गरेर टुंगो लगाउन बाँकी छ। घरै भाडामा लिएर महिला सांसदहरू सँगै बस्ने योजना रहेको उनले सुनाइन्। हामी त कम्युनिस्ट पर्यौं, सामूहिकतावादी, त्यसैले मिलेर भाडामा बस्ने सल्लाह गरेका छौं, उनले भनिन्। काठमाडौंकै सांसद न्हुच्छेनारायण श्रेष्ठ पनि हेटौंडामा कोठा खोज्दै छन्। हेटौंडाकाठमाडौं ओहोरदोहोर गरिरहन सम्भव छैन, कांग्रेस सांसद श्रेष्ठले भने, साथीलाई कोठा खोज्न भनेको छु। हेटौंडाकाठमाडौं छोटो बाटो भए पनि उनी डेरा लिएर बस्ने निर्णयमा पुगेका हुन्। संघीयता कार्यान्वयनको चरणमा रहेकाले नयाँनयाँ अनुभव गरिरहेको उनी बताउँछन्। राजधानी जहाँ रहे पनि केही भएन तर राजधानी बाहिरको यात्रा र बसाइ नयाँ नै हुन्छ, उनले भने। काठमाडौंका पूर्वमेयरसमेत रहेका सांसद केशव स्थापित पनि हेटौंडामै कोठा लिएर बस्ने सोचमा छन्। मैले कोठा खोज्न सुरु गरेको छैन तर अब खोज्नुपर्ला, उनले भने, पहिलोपटक संघीयताको अभ्यास गरेकाले नीतिनियम बनाउन महिनौंसम्म संसद् अधिवेशन बस्न सक्छ, त्यस्तो बेला होटलमा बसेर साध्य लाग्दैन। काठमाडौंबाट सांसद जितेर अन्य सहरमा कोठा खोज्नुपरेकोमा उनलाई दुखेसो छैन। नयाँ ठाउँको विकास हुन्छ, चहलपहल बढ्छ, उनी भन्छन्, यसले राम्रै काम गरेको छ। नुवाकोटकी कल्पना नेपाली भने डेरा खोज्ने मामिलामा अन्योलमै छिन्। अहिले नै के गर्ने भन्ने टुंगो छैन, साथीहरूसँग सल्लाह गर्दै छु, उनले भनिन्, हेटौंडा नै स्थायी राजधानी हुने भयो भने त लिनु नै पर्ला। केही सांसदले जिल्लास्थित पार्टी नेतालाई कोठा खोज्ने जिम्मा दिएका छन्। एमाले मकवानपुरकी अध्यक्ष तथा प्रदेशसभा सांसद मुनु सिग्देलले भनिन्, केही माननीयले कोठा खोज्ने जिम्मा दिनुभएको छ। प्रदेशसभा सचिवालयबाट नजिकका स्थानमा कोठा हेर्दै छु। बाहिरका सांसदलाई हेटौंडा बसाइ सहज बनाउन सक्दो सहयोग गरिरहेको उनले सुनाइन्। त्यस्तै जिम्मेवारी छ, कांग्रेस मकवानपुरका सभापति तथा प्रदेशसभा सांसद इन्द्र बानियाँलाई। पार्टीका माननीयलाई हेटौंडा बसाइको निम्ति सहजीकरण गरिरहेको छु, उनले भने, होटलमा बसेर सम्भव नहुने भन्दै केही साथीले कोठा खोज्न भन्नुभएको छ। प्रदेश ३ मा १ सय १० सांसद छन्। तीमध्ये सबैभन्दा बढी काठमाडौंकै छन्। अस्थायी राजधानी रहेको मकवानपुरमा ८ जना सांसद छन्।"
समयसीमा माघ ७ : संविधानविद् भन्छन् दलहरु चुके,"काठमाडौं : माघ ७ भित्र संविधान कार्यान्वयन भइसक्नुपर्ने समयसीमा पूरा हुँदै गर्दा संघीय संरचनाअनुरूप तीनै तहको चुनाव सकिइसकेका छन्। दलहरू आफैंले तय गरेको यो सीमाभित्र स्थानीय र प्रदेशसभा चुनाव सम्पन्न भए पनि प्रतिनिधिसभा समानुपातिकको परिणाम र राष्ट्रियसभा चुनाव बाँकी छ। तीनै तह निर्वाचन सम्पन्न भई सबै निकायले काम गर्न थालेपछि संविधान कार्यान्वयन चरण पूरा हुन्छ। आफैंले तय गरेको डेडलाइन'लाई दलहरूले गम्भीरतापूर्वक पालना गर्न नसकेको संविधानविद्हरूको विश्लेषण छ। संविधानविद् चन्द्रकान्त ज्ञवाली भन्छन्, संविधानले राजनीतिक सहमति चिन्दैन। संविधानअनुसार राजनीतिमा जानुपर्छ।' संविधानमा माघ ७ सम्मका लागि रूपान्तरित संसद्को समयसीमा तोकिएको स्मरण गर्छन् ज्ञवाली। उनी भन्छन्, माघ ७ भित्र स्थानीय र प्रदेशसभा परिणाम आइसकेको छ। प्रतिनिधिसभा समानुपातिक परिणाम घोषणा गर्न राष्ट्रियसभाले रोकेको छ। राष्ट्रियसभा चुनावका लागि मिति तय भएको छ। यी अवस्था हेर्दा संविधान कार्यान्वयनले पूर्णता पाएको देखिँदैन। सबै परिणाम आई नयाँ सरकार गठन हुन अझै समय लाग्ने देखिन्छ।' चुनावी प्रक्रिया जारी रहेकाले अर्को सरकार गठन नभएको कारण देखाएर आकाशै खस्छ भन्ने आफूलाई नलाग्ने उनले बताए। देश र जनताको सम्मान गर्ने हो भने हतारले गर्ने कार्यबाट संवैधानिक पद्धति खत्तम हुन सक्नेतर्फ सतर्क रहँदै चैत १२ सम्म संविधानले तोकेको काम सम्पन्न गर्दा केही फरक नपर्ने दाबी उनको छ। आफूले यसअघि माघ ९ भित्र तीनै तहको चुनाव नभए ०१६ साल जन्मन्छ भन्ने धारणा राखेको भए पनि अहिले यो दुर्घटनाबाट जोगिएको उनले तर्क गरे। असोज २९ गते बन्दसूची दर्ता भएपछि २८ गते मध्यरातबाटै रूपान्तरित संसद् विघटन भएको मानिने आधार रहेको उनको तर्क छ। संविधानको भाग ३३ संक्रमणकालअन्तर्गत धारा २९६ को उपधारा १ मा यो संविधान प्रारम्भ हुँदाका बखत रहेको संविधानसभा व्यवस्थापिका संसद् स्वतः रूपान्तरण हुनेछ र त्यस्तो व्यवस्थापिका संसद्को कार्यकाल माघ ७ गतेसम्म रहने' उल्लेख छ। आफैंले तय गरेको डेडलाइन'लाई दलहरूले गम्भीरतापूर्वक पालना गर्न नसकेको संविधानविद्को विश्लेषण। अर्का संविधानविद् विपिन अधिकारी माघ ७ को समयसीमा चुनावी प्रक्रिया अघि बढेको अवस्थामा संविधानको कार्यान्वयन मानिएको रूपमा बुझ्नुपर्ने धारणा व्यक्त गर्छन्। उनी भन्छन्, माघ ७ गतेकै सीमामा चुनावी प्रक्रिया अघि बढेको मानिन्छ। तर कट अफ डेट्मा निर्वाचन सम्पन्न नहुनु अनुचित नै भन्नुपर्छ। त्यस्तो अनुचित कार्य संविधान निर्माता मुख्य दलबाटै सम्पादन भएकोमा दुःख लागेको छ।' पूर्वसांसद एवं कांग्रेस नेता राधेश्याम अधिकारी ७ गतेको डेडलाइनभित्रै सबै काम हुन नसक्नुमा दलहरूको काम गर्ने शैलीले प्रभाव पारेको तर्क गर्छन्। उनले भने, ढिलो हुनु राम्रो होइन। हाम्रै क्षमताले ढिलो गरायो। त्यसैले निरन्तर रूपमा रहेको कार्यलाई असंवैधानिक भन्न पनि मिल्दैन।' चौधरीमाथि नैतिक दबाब दाङ ३ को (क) बाट कांग्रेसका तर्फबाट प्रदेशसभामा निर्वाचित सांसद एवं श्रम तथा रोजगार राज्यमन्त्री डिल्लीबहादुर चौधरीले पदबाट राजीनामा नदिई सांसद पदको शपथ लिए। राज्यमन्त्री चौधरीसँग सोबारे जिज्ञासा राख्दा उनले भने, प्रतिनिधिसभा निर्वाचन प्रक्रिया सुरु भएदेखि नै कोही पनि सांसद रहेनन्। सांसद नरहेपछि पद छाड्न पर्दैन भन्ने सम्झेर प्रदेश सांसदको शपथ लिएको हुँ।' नैतिकता त देखाउनुपर्ला भनी सोधिएको जिज्ञासामा उनले भने, नैतिकतामै जाँदा म अहिले प्रतिनिधिसभाको सांसद त होइन। प्रतिनिधिसभा त मेरो चुनावी प्रक्रियाबाटै स्वतः अन्त्य भएको हो।' संविधान निर्माणका सक्रिय नेता राधेश्याम अधिकारीले राज्यमन्त्रीले प्रदेश सांसदको शपथ लिन हुन्थ्यो, हुँदैनथ्यो भन्ने कानुनी पाटोमा आफू स्पष्ट नभए पनि डेमोक्रेसीको मापदण्ड नैतिकताको ख्याल भने गर्नुपर्ने तर्क गरे। संविधानविद् चन्द्रकान्त ज्ञवाली भने वर्तमान सरकारका मन्त्रीहरूले मन्त्री पद त्याग नगरी प्रदेशको सांसद हुन नमिल्ने तर्क गर्छन्। राज्यमन्त्रीबाट राजीनामा नदिँदै प्रदेशसभा सांसदको शपथ लिनु राष्ट्र, जनता र संविधानप्रतिको उपहास हो', उनले भने। प्रदेश सांसदको शपथ लिएर चौधरीले नैतिक जिम्मेवारीसमेत वहन नगरेको उनको तर्क छ। अर्का संविधानविद् विपिन अधिकारीले प्रदेश सांसदको शपथ लिनुअगावै मन्त्री पद त्याग गर्नुपर्ने तर्क गर्दै उनीविरुद्ध कसैले उजुरी दिए चौधरीको मन्त्री पद स्वतः जाने जिकिर गरे।"
