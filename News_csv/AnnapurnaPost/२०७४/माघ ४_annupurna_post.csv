शीर्षक,विवरण
राप्रपा सल्यान एमालेमा विलय,"सल्यान : कमल थापाले नेतृत्व गरेको राप्रपाको सल्यान समिति नेकपा (एमाले) सल्यानमा विलय भएको छ ।सदरमुकाम खलंगास्थित एमाले पार्टी कार्यालयमा बिहीबार आयोजित पत्रकार सम्मेलनमा राप्रपाबाट सहमहामन्त्री मनोजकुमार प्रधान, केन्द्रीय सदस्य राजेन्द्रवीर राई, जिल्ला समिति अध्यक्ष मनोजकुमार सिंहसहित जिल्ला समितिका सदस्यहरु एमालेमा विलय भएको एमाले सल्यानका सचिव रमेशकुमार गौतमले जानकारी दिए । पार्टीले उठाएको हिन्दू राज्यको माग जायज नभएको र त्यसलाई जनमतले प्रमाणित गरिदिएकाले आफूहरु एमालेमा प्रवेश गरेको राप्रपा सल्यानका अध्यक्ष सिंहले बताए । राप्रपाले उठाएको हिन्दू राज्यको मागमा तीन लाख जनताले साथ दिन सकेनन्, अब राप्रपाको नारा र झण्डा लिएर कार्यकर्ताबीच जाने अवस्था रहेन, त्यही भएर हामीले एमालेमा विलय हुने निर्णय गरेका हौं सिंहले भने । नवप्रवेशीलाई स्वागत गर्दै एमाले सल्यानका अध्यक्ष गोविन्द पुनले उनीहरुलाई सम्मानजनक रुपमा व्यवस्थापन गरिने जानकारी दिए । रासस"
नर्सका पीडा सुनुवाइ होस,"आन्दोलन थालेको आठ दिनपछि मात्रै सरकारले नर्सहरूको मागप्रति चासो राखेको छ। स्वास्थ्य मन्त्रालयले बुधबार वार्ता समिति गठन गरेर आन्दोलनरत नर्सहरूसँग वार्ता गरेपछि उनीहरूका माग सम्बोधन हुने संकेत मिलेको छ। ढिलै भए पनि सरकारले लिएको पहलकदमी सकारात्मक छ। यद्यपि एक साताभन्दा बढी समयदेखि बिरामी प्रभावित हुँदै आएको संवदनशीलतालाई बुझेर सरकारले मागहरूको किनारा छिटो लगाउनु आवश्यक छ। पेसागत सुरक्षा र गुणस्तरीय स्वास्थ्य सेवासँग जोडिएका एघारबुँदे माग राख्दै नर्सहरू आन्दोलनरत छन्। अस्पताल परिसरबाट सुरु भएको उनीहरूको आन्दोलन सडकमा पुगेको छ स्वास्थ्यसँग सम्बन्धित संस्था वा व्यक्तिहरूले सेवा प्रभावित हुने गरी आन्दोलित हुनु सेवाको संवेदनशीलताका दृष्टिले उचित होइन। यसबाट उपचार प्राप्त गर्ने नागरिकको मौलिक हक कुण्ठित हुन पुग्छ। तर यसो भनिरहँदा नर्सहरूका पीडा र जायज मागप्रति सरकारले उदासीनता देखाउनु सुहाउँदो होइन। यो असंवेदनशीलतालाई सच्याउँदै वार्ता समितिले नर्सहरूको मागको उचित सम्बोधन गरोस्। स्वास्थ्य सेवामा नर्सहरूको भूमिकालाई नजरअन्दाज गर्न सकिँदैन। उनीहरूका जायज गुनासा र माग सम्बोधन हुँदा त्यसले सेवाको गुणस्तरीयतालाई नै टेवा दिने हो। त्यसकारण उनीहरूका मागप्रति गम्भीरता देखाउनु आवश्यक छ। मानव अंग प्रत्यारोपण केन्द्रमा निष्कासन गरिएका नर्सिङ कर्मचारीहरूलाई बिनासर्त पुनर्बहाली, अधिकारसहितको नसिर्ङ सेवा महाशाखा पुनस्र्थापित, असमान तलब र सेवा सुविधा आदि महŒवपूर्ण माग नर्सहरूले अघि सारेका छन्, जुन धेरै हदसम्म उचित छन्। भक्तपुरको मानव अंग प्रत्यारोपण केन्द्रका केही नर्सहरूको निष्कासनको विषयलाई आन्दोलनरत नर्सहरूले मुद्दा बनाएका छन्। सफाइको लागि स्पस्टीकरणसमेत नदिई कारबाही गरेको सन्दर्भमा उनीहरूले ती कर्मचारीको पुनर्बहालीलाई एउटा मुख्य सर्त बनाएको देखिन्छ। सफाइको अवसर नै नदिई कारबाही गरिनु प्राकृतिक न्यायको सिद्धान्तविपरीत कुरा हो। अधिकारसहितको नसिर्ङ सेवा महाशाखा पुनस्र्थापित गरियोस् भन्ने अर्को माग पेसागत सुरक्षाका साथै पहिचान र आत्मसम्मानसँग जोडिएको छ। यो महाशाखा २०३५ सालमा खडा भएको थियो, तर कुनै तार्किक कारण नखुलाई अस्तित्वविहीन बनाइयो। त्यसैले महाशाखाको पुनस्र्थापना गरिनु पनि पूरा गर्न नसकिने माग होइन। यसतर्फ पनि वार्ता समिति गम्भीर हुनुपर्छ। अर्को महत्वपूर्ण माग, तलब र सेवा सुविधासँग जोडिएको छ। समान योग्यता एवं सीप भएका नर्सहरूबीच सरकारी र निजी स्वास्थ्य संस्थाहरूमा तलब सुविधा असमान छ। यो विभेद उचित होइन। बिरामीको सेवामा खटिने नर्सहरूलाई उचित पारि श्रमिक र सुरक्षाको प्रत्याभूति नहुँदा नर्सहरूमा विदेश पलायनको प्रवृत्ति बढेको छ। नेपालमा नर्सहरूलाई आकर्षक तलब एवं सेवासुविधा दिने त्रिभुवन विश्वविद्यालय शिक्षण अस्पतालमा कार्यरत नर्सहरूसमेत विदेश पलायन हुने क्रम बढ्नु चिन्ताको विषय हो। निजी संस्थाहरूलाई पनि स्वास्थ्यसम्बन्धी नर्सिङलगायत विषय पढाउन अनुमति दिने नीति बनेपछि स्वास्थ्यसँग सम्बन्धित विषयहरू अध्ययन गर्न पनि महँगो पर्छ, स्वास्थ्य र शिक्षा क्षेत्रमा। तर त्यहाँबाट निस्किएका उत्पादनहरू बजारमा जाँदा भने उनीहरूलाई तालिमको अवसर दिन भन्दै सकेसम्म निःशुल्क भोलेन्टियरको काममा लगाउन खोज्ने र काम दिँदा पनि सकेसम्म कम तलब दिने प्रवृत्ति आफैंमा विरोधाभासपूर्ण छ। अस्पतालमा बिरामीसँग सबैभन्दा सम्पर्कमा रहने र बिरामीहरूको सबैभन्दा नजिकबाट रेखदेख गर्ने नर्सहरूले नै हो। उनीहरूलाई उनीहरूको पेसामा सन्तुष्ट राख्न सक्नु महत्वपूर्ण छ। उनीहरूका कामको संवेदनशीलतालाई मध्यनजर गर्दै उनीहरूलाई उचित तलब र सुविधा दिन र काममा आत्मसम्मान अनुभव गराउन पनि उत्तिकै आवश्यक छ। रोजगारदाता र रोजगार कर्मचारीबीचको श्रम सम्बन्ध सन्तुलित र न्यायपूर्ण हुनुपर्छ। श्रम ऐन, २०७४ अन्य क्षेत्रसँगै स्वास्थ्य क्षेत्रमा पनि कार्यान्वयन हुन आवश्यक छ।"
बुटवल राजधानी तोकेकोमा कांग्रेस खुसी,"परासी : प्रदेश नम्बर ५ को अस्थायी राजधानी रुपन्देहीको बुटवल तोकेको निर्णयप्रति नेपाली कांग्रेस नवलपरासीले स्वागत गरेको छ। सरकारको उक्त निर्णयप्रति दाङ र कपिलवस्तुमा विरोध भइरहेका बेला कांग्रेस जिल्ला समितिले त्यसको स्वागत गर्दै दिपावली मनाउने निर्णय गरेको हो। जिल्ला समितिद्वारा बिहीबार आयोजित पत्रकार सम्मेलनमा कार्यवहाक जिल्ला अध्यक्ष अर्जुनकुमार पोखरेलले छिमेकी जिल्ला रुपन्देहीस्थित बुटवल सहर प्रादेशीक अस्थायी राजधानी भएपछि त्यसले समग्र पश्चिम नवलपरासीको विकासमा टेवा मिल्ने बताए। पछिल्लो पटक परासी क्षेत्र औद्योगिक करिडोरका रुपमा विकास हुँदै गएकोले अस्थायी राजधानीले यस क्षेत्रका जनतामा आर्थिक विकासको क्षेत्रमा टेवा पुग्ने आशा पलाएको भन्दै स्थायी राजधानीका लागि पहल गर्न कार्यवहाक अध्यक्ष पोखरेलले जनप्रतिनिधिहरुसँग आग्रह गरे। प्रादेशीक राजधानी तोकेको निर्णयप्रति खुसियाली मनाउन सबै गाउँ, नगर र क्षेत्रीय तहमा दिपावली गर्नसमेत कार्यकर्तालाई आव्हान गरिएको छ।"
वाम गठवन्धन फुटाउन देशी विदेशी शक्ति सक्रियः नेता पाण्डे,"नुवाकोट : एमाले पोलिट ब्यूरो सदस्य तथा पूर्व परराष्ट्रमन्त्री महेन्द्रबहादुर पाण्डेले कम्युनिस्टको एकता देखेर देशमा वाम गठबन्धनलाई फुटाउन देशी विदेशी शक्ति सक्रिय भएको बताएका छन्। नेता पाण्डेले देशमा संविधानको लक्ष्य अनुसार स्थानीय तह, प्रदेश सभा तथा प्रतिनिधि सभाको निर्वाचनबाट देशै कम्युनिष्टमय हुँदा पार्टी एकीकण हुन नदिन केही शक्ति शक्रिय भएको खुलासा गरेका छन्। नुवाकोटको पूर्वी भेगमा रहेको बेलकोटगढी नगरपालिका ९ नलगाउँमा रहेको करुणाकर आधरभूत विद्यालयको बिहीबार २२ औं वार्षिकोत्सव कार्यक्रमको उद्घाटन गर्दै नेता पाण्डेले एमाले र माओवादीको एकतासँग विदेशी शक्ति आतंकित भएको बताएका हुन्। नेता पाण्डेले जुनुसुकै शक्तिले जुनसुकै अवरोध खडा गरे पनि एमाले र माओवादीको एकता हुने ठोकुवा गरे। उनले उनले जसले जस्तो खेल खेले पनि वाम गठवन्धनबीच केही सातामै दुई पार्टीबीच एकता भएरै छाड्ने बताए । निर्वाचनमा हामी एक भएर मैदानमा गएका थियौं, आम जनताले हाम्रो एकतालाई विश्वास गरी मत दिइसकेका छन्, नेता पाण्डेले अगाडि भने, अब आम मतदातासंगसँग पार्टी एक हुने वाचा गर्दै मागेको मतको कदर हुन्छ। नेता पाण्डेले जसरी हुन्छ सत्ताको आयु लम्ब्याउने ध्यानमा प्रधानमन्त्री देउवा रहेको आरोप लगाए। पाण्डेले अब बन्ने स्थिर सरकारले देशमा आमुल परिवर्तन ल्याउने र जनताको विश्वासमा घात नहुने बताए। पाँच वर्षसम्म नेकपा एमालेकै नेतृत्वमा सरकार बन्ने उनको दाबी छ। कार्यक्रममा विद्यालयमा लामो समय अध्यापन गरी अवकाश भएका प्रधानाध्यापक राजदेव रायसहित विद्यालयमा विभिन्न योगदान पुर्याउने १४ जनालाई सम्मान गरिएको छ।"
"रुपन्देहीलाई मुकाम तोक्नु दुर्भाग्यपूर्ण, निर्णय सच्याउन आग्रह","दाङ : पूर्व सांसद राजु खनालले रुपन्देहीलाई मुकाम तोक्नु दुर्भाग्यपूर्ण भएको बताएका छन्। सम्पूर्णरुपमा पाँच नम्बर प्रदेशको राजधानीको रुपमा दाङ उपयुक्त हुँदाहुँदै पनि रुपन्देहीलाई मुकाम तोक्नु दुर्भाग्यपूर्ण भएको बताएका हुन्। सम्पूर्ण पक्षले मानसिक रुपमा दाङलाई स्वीकारीसकेको अवस्थामा एक्कासी मन्त्रीपरिषदको बैठकले रुपन्देहीलाई मुकाम तोक्नु दुर्भाग्यपूर्ण भएको बताएका हुन्। सबै प्रतिवेदनहरुले दाङलाई प्रादेशिक राजधानीको रुपमा प्रस्ताव गरिरहँदा मन्त्रिपरिषद्को पछिल्लो निर्णयले आश्चर्य चकित तुल्याएको छ, म त्यो निर्णय सच्याउन सरकारसँग जोडदाररुपमा माग गर्दछु विज्ञप्तिमा भनिएको छ। नेपाली कांग्रेसकातर्फबाट २०७० सालमा संविधानसभा सदस्य निर्वाचित खनालले विगतको निर्वाचनमा दाङलाई प्रादेशिक राजधानी बनाउने प्रस्ताव सर्वपक्षीय भएको बेला सरकारले रुपन्देहीलाई राजधानी तोक्नु दुःखद भएको बताए। दाङलाई मुर्त रुप दिने जिम्मेवारी नवनिर्वाचित जनप्रतिनीधिको काँधमा आएको खनालले बताएका छन्। दाङबाट निर्वाचित जनप्रतिनिधिहरु त्यो अजेण्डाबाट पछि हट्नुहुने छैन भन्ने मेरो विश्वास छ उनले भने। दाङवासी आन्दोलनमा उत्रनु स्वागतयोग्य भएको उनले बतँए।"
प्रदेश राजधानी विवाद : कहाँ कहाँ छ प्रदर्शन ? कसको छ नेतृत्व ?,"काठमाडौं : सरकारले प्रदेशहरूको अस्थायी मुकाम तोकेपछि कतिपय जिल्लामा प्रदर्शनहरू भइरहेका छन्। सरकारले बुधबार सातै प्रदेशको 'अस्थायी कार्य सञ्चालनस्थल' तोकेको थियो। आफ्नो जिल्लालाई प्रदेश सदरमुकाम बनाउनुपर्ने माग प्रदर्शनकारीहरूले राखेका छन्। बिहीबार बिहानैदेखि प्रदेश नम्बर १ को धनकुटा, प्रदेश २ को वीरगञ्ज, प्रदेश ५ को दाङ र प्रदेश ७ को डोटीमा प्रदर्शन भइरहेको छ। कतिपय ठाउँमा शान्तिपूर्ण प्रदर्शन भइरहेको छ भने कतिपय स्थानमा प्रदर्शन उग्र भएपछि स्थानीय प्रशासनले निषेधाज्ञा जारी गरेको छ। प्रदेश नम्बर ३, ४ र ६ भने शान्त देखिन्छन्। सरकारको निर्णय लामो रस्साकस्सीपछि सरकारले बुधबार प्रदेशको अस्थायी मुकाम र सातै प्रदेशमा प्रदेश प्रमुख नियुक्तिका लागि राष्ट्रपति विद्यादेवी भण्डारीसमक्ष सिफारिस गरेको हो। राष्ट्रपतिले नियुक्ति गरेपछि प्रदेश प्रमुखहरूले आफ्नो जिम्मेवारी वहन गर्न पाउनेछन्। सरकारले प्रदेश १ को विराटनगर, प्रदेश २ को जनकपुर, प्रदेश ३ को हेटौंडा, प्रदेश ४ को पोखरा, प्रदेश ५ को बुटवल, प्रदेश ६ को सुर्खेत र प्रदेश ७ को धनगढीलाई अस्थायी मुकाम तोकेको हो। कानुन मन्त्री यज्ञबहादुर थापाले 'संविधानको धारा २८८ को उपधारा ३ बमोजिम सातै प्रदेशमा प्रदेशको कार्य सञ्चालन गर्ने स्थान मात्रै तोकेको' बताए। 'प्रदेशसभाको दुई तिहाइबाट सम्बन्धित प्रदेशको राजधानी तोक्न सक्ने व्यवस्था छ, अहिलेलाई अस्थायी कार्य सञ्चालन स्थल तोकिएको हो', मन्त्री थापाले भने, 'प्रदेश प्रमुखहरू र प्रदेशसभाका सदस्यको सपथ लगायतका कामका लागि हाललाई यी स्थान उपयुक्त हुने देखेर निर्णय गरिएको हो, अन्तिम निर्णय संविधानअनुसार प्रदेशसभाकै हो।' संविधानको धारा २८८ को उपधारा २ अनुसार प्रत्येक प्रदेशको राजधानी सम्बन्धित प्रदेशसभामा तत्काल कायम सदस्य संख्याको दुईतिहाइ बहुमतबाट निर्णय भएबमोजिम हुने उल्लेख छ। सम्बन्धित समाचारहरू मापदण्ड विचार नगरी अस्थायी मुकाम र प्रमुख ताेकिए संघीयता एकातिर, दलहरू सडकतिर कहाँ कहाँ असन्तुष्टि? कसको नेतृत्व? वीरगंजमा भएको प्रदर्शन। फोटोः क्रान्ति साह प्रदेश नम्बर १ को धनकुटामा प्रदर्शनकारी उग्र भएपछि स्थानीय प्रशासनले निषेधाज्ञा (कर्फ्यु) जारी गरेको छ। प्रदर्शनकारीले पूर्वाञ्चल क्षेत्रीय प्रशासन कार्यालयमा आगजनी गरेका छन्। उनीहरूले सार्वजनिक बिदाको दिन भएपनि भित्र छिरेर त्यहाँ रहेका फर्निचरमा आगजनी गरेका छन्। कार्यालयका झ्याल ढोकाको सिसा पनि उनीहरूले फुटाएका छन्। धनकुटा नगरपालिकाको दमकलमा पनि प्रदर्शनकारीले क्षति पुर्याएका छन्। मोरङबाट आएको एम्बुलेन्समा प्रदर्शनकारीले तोडफोड गरेका छन्। डिभिजन सहरी विकास कार्यालयभित्र रहेको एउटा सरकारी मोटरसाइकल पनि प्रदर्शनकारीले जलाएका छन्। प्रदेशसभामा नेकपा एमालेका तर्फबाट विजयी भएका इन्द्रमणि पराजुली र निरन राई दुबैजनाले प्रदर्शनको नेतृत्व गरिरहेका छन्। पढ्नुस्ः धनकुटा तनावग्रस्त, कर्फ्यू लगाइयो प्रदेश नम्बर २ को वीरगञ्जमा पनि असन्तुष्टि देखिएको छ। जनकपुरलाई अस्थायी मुकाम तोकिएपछि औद्योगिक नगरी वीरगञ्जमा असन्तुष्टि छ। 'वीरगञ्ज राजधानी संघर्ष समिति' बनाएर गत पुस २१ गतेदेखि नै यहाँ अनसन सुरु भएको थियो। कांग्रेसका नेता एवं पूर्व मन्त्री सुरेन्द्र चौधरीले प्रदर्शनको नेतृत्व गरेका छन्। प्रदर्शनमा कांग्रेस, एमाले र माओवादी केन्द्र सँगै छन्। प्रतिनिधिसभा तथा प्रदेशसभा निर्वाचन जितेका संघीय समाजवादी फोरम र राजपाको भने औपचारिक सहभागिता आन्दोलनमा देखिएको छैन। प्रदर्शनमा पेशा व्यवसायीहरू र उद्योग वाणिज्य संघले पनि लिखित रुपमै ऐक्यबद्धता जनाएका छन्। बिहानैदेखि पर्साका बजार यातायतका साधन पसल आदि बन्द छन्। पढ्नुस्ः प्रदेश राजधानी : वीरगन्ज बन्द, बारामा प्रदर्शन प्रदेश नम्बर ५ मा रुपन्देहीलाई अस्थायी मुकाम तोकिएपछि दाङमा आन्दोलन चर्किएको छ। दाङका सबैजसो दल आन्दोलनमा छन्। एमाले जिल्ला अध्यक्ष टिकाराम खड्काको संयोजकत्वमा संघर्ष समिति गठन भएको छ। खड्कासहित माओवादी केन्द्रका सहइन्चार्ज निर्मल आचार्य र कांग्रेस सचिव शंकर डाँगीले जिल्लाका विभिन्न ठाउँमा भएका प्रदर्शनको नेतृत्व गरिरहेका छन्। पढ्नुस्ः रुपन्देहीलाई प्रदेश राजधानी बनाएपछि दाङ आन्दोलित बिहीबार प्रतिनिधिसभा निर्वाचनमा क्षेत्र नम्बर १ मा एमालेका तर्फबाट विजयी मेखमणि चौधरीको उपस्थितिमा संघर्ष समितिको बैठक बसी खड्काको नेतृत्वमा संघर्ष समिति गठन भएको हो। प्रदेशसभा निर्वाचनमा कांग्रेसबाट ३ (क) मा विजयी डिल्ली चौधरी र एमालेबाट २ (ख) मा विजयी अमर डाँगी पनि प्रदर्शनमा देखिएका छन्। दाङबाट प्रतिनिधिसभामा निर्वाचित माओवादी केन्द्रका नेता कृष्णबहादुर महराले बुधबार नै विज्ञप्ति निकालेर दाङ प्रदेश ५ को राजधानी हुनुपर्ने बताएका छन्। प्रदेश नम्बर ५ को मुख्यमन्त्रीका दाबेदार एमाले नेता शंकर पोखरेलले जनमत गुमाएको सरकारले विवेक गुमाएको टिप्पणी गर्दै प्रदेशसभाले विवेकसम्मत निर्णय गर्ने बताएका छन्। प्रदेश नम्बर ७ को डोटीमा पनि प्रदेश राजधानीका विषयमा आन्दोलन चर्किएको छ। अन्य प्रदेशमा राजनीतिक दलको नेतृत्वमा प्रदर्शन भइरहेको भए पनि यहाँ भने उद्योग वाणिज्य संघले प्रदर्शनको नेतृत्व छ। प्रदेश ७ को अस्थायी कार्यसञ्चालनस्थल धनगढी तोकिएको छ। सर्वपक्षीय भेला बसेरै डोटी उद्योग वाणिज्य संघका अध्यक्ष नरेन्द्रबहादुर खड्काको नेतृत्वमा संघर्ष समिति गठन गरिएको हो। नेपाली कांग्रेस जल्ला समितिका सबैले राजीनामा दिएका छन् भने बिहीबार बिहानै प्रधानमन्त्री शेरबहादुर देउवाको पुत्ला दहन गरेका छन्। पढ्नुस्ः प्रदेश राजधानी माग्दै डोटीमा प्रदर्शन, प्रधानमन्त्रीको पुत्ला जलाइयो प्रदेश नम्बर ३, ४ र ६ प्रदेश मुकाम तोकिएको विषयमा शान्त देखिएका छन्। प्रदेश ३ को मकवानपर, प्रदेश ४ को पोखरा र प्रदेश ६ को सुर्खेतमा सरकारले अस्थायी कार्यसञ्चालन स्थल तोकेको छ।  धनकुटाबाट हरि लम्जेल, वीरगञ्जबाट क्रान्ति शाह, दाङबाट गोपाल शर्मा, डोटीबाट खरेन्द्रबहादुर सिंहको रिपोर्टिङ"
प्रदेश सांसदलाई प्रमाणपत्र भोलि,"काठमाडौं : निर्वाचन आयोगले प्रदेशसभा समानुपातिकतर्फको औपचारिक नतिजा सार्वजनिक गरेको छ । आयोगले २०७४ मंसिर १० र २१ गते दुई चरणमा सम्पन्न निर्वाचनअन्तर्गत समानुपातिकतर्फको २२० सिटमा निर्वाचित सांसदको नाम सार्वजनिक गरेको हो । निर्वाचित सदस्यलाई आयोगले शुक्रबार प्रमाणपत्र दिने भएको छ । उनीहरूले एक साताभित्र प्रदेश प्रमुखसमक्ष शपथ खानु पर्नेछ । सरकारले प्रदेश प्रमुख नतोक्दा आयोगले परिणाम सार्वजनिक गरेको थिएन । दलहरुले प्राप्त गरेको सिटअनुसार छनोट गरी आयोगसमक्ष पठाएका अन्तिम उम्मेदवारलाई प्रदेशसभा सदस्य निर्वाचन ऐन, २०७४ को दफा ६० को उपदफा (७) बमोजिम आयोगले निर्वाचित घोषणा गरेको हो । प्रदेशसभातर्फ एमाले ७५, कांग्रेस ७२, माओवादी केन्द्र ३५, संघीय समाजवादी फोरम नेपाल १३ र राजपाले १२ सिट पाएका छन् । राप्रपा र विवेकशील साझाले तीनतीन, राजमोले दुई, नयाँ शक्ति, संघीय लोकतान्त्रिक राष्ट्रिय मञ्च, नेपाल संघीय समाजवादी पार्टी, नेमकिपा, राप्रपा (प्रजातान्त्रिक) ले एकएक सिट पाएका छन् ।"
"प्रदेश राजधानी माग्दै डोटीमा प्रदर्शन, प्रधानमन्त्रीको पुत्ला जलाइयो","डोटी : सरकारले प्रदेश नम्बर ७ को अस्थायी राजधानी धनगढी तोकेसँगै डोटीमा आन्दोलन सुरु भएको छ। बिहानैदेखि आन्दोलनकारी सरकारको विरुद्धमा नाराबाजी गर्दै सडकमा उत्रेका छन्। सडक पूर्णरुपमा बन्द गराएका छन् भने प्रदेश नम्बर ७ का पहाडी जिल्ला प्रवेश गर्ने नाका डोटीको बुडरमै बन्द गराएका छन्। आन्दोलनकारीले दिपायलस्थित क्षेत्रीय प्रशासनको कार्यालय घेराउ गरेका छन्। टायर बालेर सरकारका विरुद्धमा नाराबाजी गरिरहेका छन्। सरकारको निर्णयको विरुद्धमा डोटीस्थित क्रियाशील राजनीतिक दलका नेता तथा कार्यकर्ता, नागरिक समाज निजी क्षेत्रका व्यक्तिहरु सडकमा आएका छन्। निर्णयको विरोधमा आन्दोलनकारीद्वारा प्रधानमन्त्री शेरबहादुर देउवा, भीम रावल, लेखराज भट्टलगायत नेताको पुतला समेत जलाइएको छ। सरकारको निर्णय तत्काल परिवर्तन गरेर राजधानी दिपायल कायम नगरिए पहाडी ७ वटा जिल्लाको छुट्टै राज्यको मागका साथ कडा आन्दोलनमा उत्रिने बताइएका छन्। सरकारको निर्णयप्रति आपत्ति जनाउँदै नेपाली कांग्रेसका नेता रामप्रसाद उपाध्यायले निर्णयका विरुद्धमा कडा आन्दोलनमा जाने बताए। नेपाली कांग्रेस डोटीका सम्पूर्ण नेता तथा कार्यकर्ताले पार्टीको साधारण सदस्यबाट सामुहिक रुपमा राजीनामा दिएका छौं, उपाध्यायले भने, सरकारमा कांग्रेस रहेकाले यसको सम्पूर्ण दोष कांग्रेसलाई जान्छ। भोलिदेखि स्वतन्त्र नागरिकको रुपमा आन्दोलनमा उत्रने उनले बताए। त्यसैगरी नेकपा एमालेका जिल्ला अध्यक्ष चक्रबहादुर मल्लले सरकारले डोटेलीजनताको भावनाविपरित निर्णय गरेकाले सबैले यसको विरुद्धमा आन्दोलन गर्नुपर्ने र आन्दोलनबाटै निर्णय फिर्ता गर्न लगाइने बताए। शुक्रबारदेखि अनिश्चितकालिन यातायात बन्द तथा आमहड्तालको घोषणा गरेका छन् भने जिल्ला सदरमुकाम सिलगढी तथा क्षेत्रीय सदरमुकाम दिपायलमा सरकारका विरुद्धमा विशाल जनप्रदर्शन गर्ने निर्णय गरेको छ। जनप्रतिनिधीहरु के भन्छन् ? प्रदेशको राजधानी धनगढी भएसँगै डोटीबाट निर्वाचित जनप्रतिनिधीहरुले समेत सरकारको विरोध गरेका छन्। सरकारले डोटीको विरुद्धमा निर्णय गरेको प्रति दुःख लागेको छ, प्रतिनिधिसभा सांसद प्रेमबहादुर आलेमगरले भने, सरकारको निर्णयका विरुद्धमा हामी आन्दोलनमा जानेछौं। उनले भने, आन्दोलनको शक्तिले राजधानी डोटी कायम गरेरै छोड्ने छौं। त्यसैगरी प्रदेशसभा सदस्य त्रिलोचन भट्टले डोटी सबै हिसाबले उपयुक्त हुँदा हुँदै पनि अहिलेको सरकारले गरेको निर्णयका विरुद्धमा डोटेली जनता आफै सडकमा उत्रने बताए। उनले भने, हामीहरु समेत अब आन्दोलनमा जाने छौं। प्रदेशसभाका अर्का सदस्य भरतबहादुर खड्काले सरकारले गरेको निर्णयप्रति असन्तुष्ट व्यक्त गर्दै सरकारका विरुद्धमा आन्दोलन छेड्नुपर्ने बताए। डोटीमा क्रियाशील राजनीतिक दलका नेता तथा कार्यकर्ताको समेत सहभागीतामा संघर्ष समितिले बिहानैदेखि डोटी बन्द गराएको छ भने प्रदेश नम्बर ७ का सातवटै पहाडी जिल्लामा जाने नाका समेत बिहानैदेखि बन्द गरिएको छ। पहाडी जिल्ला प्रवेश गर्ने डोटीको बुडर क्षेत्रमा समेत आन्दोलनकारीहरुले सडक बन्द गराएका छन्। बन्दका कारण पहाडी जिल्लामा जाने यातायात संचालन हुन सकेका छैनन्। शव यात्रा निकालियो सरकारले प्रदेशको राजधानी धनगढी स्थापना गरेको विरोधमा प्रधानमन्त्री शेरबहादुर देउवाको विरोध गरिएको छ। विरोधमा नेपाली कांग्रेसको पार्टी कार्यालय परिसरमा देउवा दम्पतीको पुतला बनाई शव यात्रा निकालिएको छ। शव यात्राको नाम दिइएको र्याली नगर परिक्रमा गरी जिल्ला प्रशासन कार्यालय आगाडि गइ कोण सभामा परिणत हुने र पुतला दहन गरिने आन्दोलनकारीले बताएका छन्। सरकारको निर्णको विरोध गर्दै सरकारको मात्र नभएर प्रधानमन्त्री शेरबहादुर देउवा तथा आरजु देउवाको सामाजिक सञ्जालमार्फत कडा रुपमा विरोध भइरहेको छ। पार्टी कार्यालयमा कालो झण्डा नेपाली कांग्रेस डोटीको पार्टी कार्यालयमा कांग्रेसकै नेता तथा कार्यकर्ताद्वारा कालो झण्डा राखिएको छ। पार्टीको झण्डा निकालेर कालो झण्डा राखिएको हो। पार्टी कार्यालयमा राखिएको बोर्डलाई समेत निकाल्ने काम भइरहेको छ।नेपाली कांग्रेसको पार्टी कार्यालयलाई गेष्टहाउसको रुपमा परिणत गर्ने बताइएको छ। डोटी कांग्रेसीद्वारा पार्टी सदस्यता परित्याग सरकारले प्रदेश नम्बर ७ को राजधानी धनगढी तोकेसँगै आफ्नो पार्टीको विरोधमा डोटी कांग्रेसका नेता तथा कार्यकर्ताले सामुहिकरुपमा पार्टी सदस्यता परित्यागको घोषणा गरेका छन्। नेपाली कांग्रेस डोटीको कार्यसमितिको बैठक बसी सरकारमा नेपाली कांग्रेस भएकाले प्रादेशीक राजधानी डोटी नबनाएकोमा दुःख व्यक्त गर्दै यस्तो निर्णय गरेका हुन्। आन्दोलन जारी रहनेछ, नेपाली कांग्रेस डोटीका सभापति प्रदीप देउवाले भने, कांग्रेस सरकारमा हुँदाहुँदै पनि डोटी विरुद्धको निर्णयले डोटी कांग्रेसलाई अप्ठ्यारो परिरहेको छ। आन्दोलन हाम्रो जारी रहन्छ उनले भने। अहिले नेपाली कांग्रेस पाटीमा रहेकाले नेपाली कांग्रेस डोटीलाई ठूलो दबाब र नैतिक संकट रहेको छ, नेपाली कांग्रेस डोटीका सचिब नारायण जोशीले भने, सरकारबाट डोटीको पक्षमा निर्णय नआएका कारण यस्तो निर्णय गर्नु परेको हो, अझै कठोर निर्णय लिन डोटी कांग्रेस अगाडि बढ्ने छ। राष्ट्रिय सभा निर्वाचन बहिस्कार प्रदेश नम्बर ७ को माघ २४ गते हुने राष्ट्रियसभा सदस्य निर्वाचन सरकारले डोटीमा हुने निर्णय गरेको भएपनि प्रदेशको राजधानी डोटीमा कायम नगरिएका कारण कुनै हालतमा पनि उक्त निर्वाचन हुन नदिने बताइएको छ। त्यसैगरी डोटीका स्थानीय तहका प्रमुख तथा उपप्रमुखहरु समेत आन्दोलनमा उत्रेका छन्। उनीहरुले आन्दोलनमा आफ्नो ऐकेबद्धता रहेको भन्दै पदबाट समेत राजीनामा दिन तयार रहेको बताए। उनीहरुले राष्ट्रिय सभा सदस्य निर्वाचन समेत बहिस्कार गर्ने बताएका छन्।"
प्रदेश राजधानी विवाद : धनकुटामा प्रहरीको गाडी तोडफोड,"धनकुटा : बजार बन्द गराउँदै हिँडेको आंशकामा प्रहरी प्रमुख सुदिप राजभण्डारीले आन्दोलनकारीलाई नियन्त्रणमा लिन खोजेपछि आक्रोशित आन्दोलनकारीले प्रहरीको गाडीमा तोडफोड गरेका छन्। बुधबार बिहान करिव ८ः३० बजे तिर धनकुटा७ मदनचोकमा धनकुटा प्रहरी प्रमुख भण्डारीले एक जना आन्दोलनकारीलाई नियन्त्रण लिन खोज्दा आन्दोलनकारीले जिल्ला प्रहरी कार्यालय धनकुटाको ना १ झ १३१४ नम्बर गाडीको झ्यालको सिसा फुटाएका हुन्। धनकुटा बजारको स्थिति केही बेर तनावग्रस्त भएको थियो। आन्दोलनकारीले प्रहरी र एसपी भण्डारीविरुद्व नाराजुलुस गरेका छन्। बुधबार दिउँसो बसेको मन्त्रिपरिषद्को बैठकले प्रदेश नं १ को अस्थायी मुकाम विराटनगर तोकेपछि धनकुटामा तिव्र विरोध भएको थियो। आन्दोलनकारीले बुधबार बेलुका प्रधानमन्त्री शेरबहादुर देउवा र क्षेत्रीय प्रशासक राजेश्वरमान सिंहको पुत्ला दहन गरेका थिए भने धनकुटा बजारमा निर्णयको विरोध गर्दै राँके जुलुस निकालेका थिए। बुधबारदेखि सुरु भएको अनिश्चित आम हड्ताल बिहीबार पनि कायम नै छ। आन्दोलनकारीले कोशी राजमार्गमा ढुंगामुढा राखेका सडक अवरोध गरिरहेका छन् भने बजार, शैक्षिक संस्था, बित्तीय संस्था पूर्णरुपमा ठप्प छ। सरकारले हिजो गरेको निर्णय फिर्ता नलिएसम्म आन्दोलन जारी रहने प्रादेशिक राजधानी धनकुटा बनाऔं संघर्ष समितिका संयोजक सुन्दरवावु श्रेष्ठले बताए। माघ ३ गते बुधबर धनकुटाको लागि कालो दिन भएको उनले बताए। सम्बन्धित समाचारहरू मापदण्ड विचार नगरी अस्थायी मुकाम र प्रमुख ताेकिए संघीयता एकातिर, दलहरू सडकतिर"
"चुनावपछि पहिलोपटक कांग्रेस केन्द्रीय समिति बैठक, के छन् एजेन्डा?","काठमाडौं : प्रतिनिधिसभा र प्रदेशसभा निर्वाचनपछि प्रमुख सत्तारूढ दल नेपाली कांग्रेसको केन्द्रीय कार्यसमिति बैठक पहिलो पटक बस्दैछ। बिहीबार बिहान प्रधानमन्त्री निवास बालुवाटारमा बस्ने बैठकमा राष्ट्रिय सभा निर्वाचनका लागि पार्टीको तयारी, उम्मेदवार चयन प्रक्रियालगायत समसामयिक राजनीतिक विषयमा छलफल हुने पार्टी प्रवक्ता विश्वप्रकाश शर्माले जानकारी दिए। निर्वाचनमा पार्टीले अपेक्षा गरेअनुसार परिणाम नआएपछि पार्टीभित्र केन्द्रीय समिति र महासमिति बैठक बोलाउनुपर्ने माग उठेपछि निर्वाचनपछि पहिलोपटक केन्द्रीय समिति बैठक बस्न लागेको हो। बैठकमा निर्वाचनमा पार्टीको पराजयको समेत समीक्षा गर्ने भनिए पनि आजको बैठक एकदिने मात्र हुने र राष्ट्रियसभा निर्वाचनको तयारीमा मात्र केन्द्रित हुने भएकाले अन्य विषय छलफलका लागि तुरुन्तै अर्को बैठक बोलाइने बताइएको छ। निर्वाचनपछि पार्टीमा केन्द्रीय कार्यसम्पादन र संसदीय समिति विघटन गर्नुपर्ने, संगठन सुदृढीकरणका लागि विभाग गठन र केन्द्रीय समितिलाई पूर्णता, भ्रातृ संस्थालाई पूर्णता एवं प्रभावकारी परिचालनको माग उठिरहेको सन्दर्भमा बैठक बस्न लागेको हो।"
"प्रदेश राजधानी : वीरगन्ज बन्द, बारामा प्रदर्शन","वीरगन्ज : प्रदेश नम्बर २ को अस्थायी राजधानी जनकपुर तोकेको सरकारी निर्णयको विरोधमा बिहीबार वीरगन्ज बन्द गरिएको छ। वीरगन्जलाई राजधानी बनाउन माग राख्दै तीन सातादेखि निरन्तर आन्दोलन गर्दै आएको वीरगन्ज राजधानी संघर्ष समितिले बिहीबार वीरगन्ज बन्द गराएको हो। आन्दोलनकारीले बिहीबार बिहानैदेखि घण्टाघर,माइस्थान,मुर्लीलगायतका स्थानमा टायर बालेर प्रदर्शन गरेका कारण वीरगन्जको मेन रोडका पसल , बजार बन्द छन्। यस्तै वीरगन्जबाट छुट्ने लामो तथा तथा छोटो दूरीका सार्वजनिक सवारी साधनका साथै टयाम्पु , इ रिक्सा तथा निजी साना चार पाङग्रे गाडी पनि सन्चालनमा आउन सकेका छैनन्। यस्तै बन्दको अवज्ञा गरेको भन्दै आन्दोलनकारीले घण्टाघर चोकमा बिहीबार बिहान बा १२ च ७३६५ नम्बरको निजी सुजुकी कार, ना ४ च ३०८१ नम्बरको टाटासुमो र ना १ ह ५४८० नम्बरको इ रिक्सामा तोडफोड गरेका छन्। आन्दोलनकारीले वीरगन्ज महानगरपालिका कार्यालयमा पनि ढुङगा प्रहार गर्दा कार्यालयका सीसा फुटेका छन्।वीरगन्जलाई राजधानी बनाउन माग राख्दै पुष २१ गतेदेखि घण्टारघरमा हुँदै आएको रिले अनसन बिहीबार १४ औं दिन पनि जारी छ।सरकारको निर्णय जनविरोधी रहेकाले तत्काल उक्त निर्णय सच्याएर वीरगन्जलाई राजधानी घोषणा नगरेसम्म आन्दोलन जारी नै रहने संघर्ष समितिका सहसंयोजक एंव पूर्वसांसद राजकुमार गुप्ताले बताए। सरकारले जनकपुरलाई अस्थायी मुकाम तोकेको विरोधमा बाराको विभिन्न स्थानमा पनि बिहीबार बिहानदेखि प्रदर्शन भइरहेको छ।अस्थायी राजधानी जनकपुरलाई बनाउने सरकारको निर्णय फिर्ता गर्दै वीरगन्जलाई नै राजधानी घोषणा गर्न माग गर्दै बाराको परवानीपुर, नौतन गण्डक,चैनपुर र प्रसौनीमा पनि स्थानीयले बिहीबार बिहान देखि सडकमा टायर बालेर प्रदर्शन गरेका हुन्। बन्दकर्ताले कलैया वीरगन्ज सडक खण्ड र वीरगन्ज पथलैया सडक खण्डमा टायर बालेर विरोध प्रदर्शन गरेका हुन्। बाराको गण्डक चोकमा राजकिशोर गुप्ताको नेतृत्वमा र प्रसौनीमा प्रसौनी गाउँपालिकाका नागरिक समाजका अध्यक्ष विनोद पटेलको नेतृत्वमा प्रदर्शन भएको हो। प्रसौनीमा बिहीबार बिहान आठदेखि १० बजेसम्म दुईघण्टा बजार बन्द गराइएको थियो। संघीय समाजवादी फोरम नेपाल पर्साले भने वीरगन्ज बन्दको कुनै अर्थ नरहेको बताएको छ। सरकारले अस्थायी मुकाम जनकपुर तोकेपछि बुधबार साँझ वीरगन्जमा प्रधानमन्त्री शेरबहादुर देउवाको पुत्ला दहन गरेर विरोध पर्दशन गरेपनि बिहीबार वीरगन्जमा गरिएको बन्द हडतालको पक्षमा फोरम नेपाल नरहेको फोरम नेपाल पर्साका कार्यवाहक अध्यक्ष सुन्दर कुर्मीले बताए। उनले भने, बन्द गरेर केही हुदैन, वीरगन्जवासीलाई सास्ती दिनुहुदैन, विगतका बन्द हड्तालले वीरगन्जवासी त्रसित भइसकेका छन् , त्यसैले बन्दको विकल्प खोज्नुपर्छ। सरकारलाई असहयोग गर्ने आन्दोलन गर्नुपर्नेमा जोड दिँदै कार्यवाहक अध्यक्ष कुर्मीले त्यसका लागि राजस्व नतिर्ने, नेपाल सरकारलाई प्रत्यक्ष असर पार्ने खालको भन्सार नाकालगायतका अन्य निकायमा बन्द गर्नुपर्ने बताए।"
कांग्रेस बैठक प्रधानमन्त्री निवास बालुवाटारमा जारी,काठमाडौं : निर्वाचनपछि पहिलो पटक नेपाली कांग्रेसको केन्द्रीय कार्यसमिती बैठक बालुवाटारमा जारी छ। प्रधानमन्त्रीको सरकारी निवास बालुवाटारमा बिहान ११ बजे सुरु भएको बैठकमा राष्टियसभाको निर्वाचनमा कांग्रेस कसरी प्रस्तुत हुने भन्ने विषयमा छलफल भइरहेको प्रवक्ता विश्वप्रकाश शर्माले अन्नपूर्णलाई जानकारी दिए। बिहीबारको बैठक राष्टिय सभाकै निर्वाचनमा केन्द्रित रहने प्रवक्ता शर्माको भनाइ छ। यद्यपी बैठकमा नेताहरुले राष्टिय सभाको सम्बन्धमा आफनो सुझाव दिए पनि निर्वाचन परिणामका लागि विस्तृत रुपमा छलफल गर्न केन्द्रीय कार्यसमिति बैठकदेखि महासमिती बैठक बोलाउनसम्म माग गरिरहेका छन्। गएको १० र २१ मंसिरमा भएको प्रतिनिधिसभा र प्रदेशसभाको निर्वाचनमा कांग्रेस पराजय भएसंगै पार्टी भित्र महासमिती र विशेष महाधिवेशन बोलाउनु पर्ने आवाज उठेको छ।
रुपन्देहीलार्इ राजधानी तोकेको भन्दै कपिलवस्तुमा बन्द आह्वान,"तौलिहवा : सरकारले प्रदेश नम्बर पाँचको अस्थायी राजधानी रुपन्देही बनाउने निर्णय गरेसँगै छिमेकी जिल्ला कपिलवस्तु आन्दोलित भएको छ। प्रदेश राजधानी कपिलवस्तु हुनुपर्ने माग राख्दै आएको कपिलवस्तु युवा संघर्ष समिति बुद्ध प्रदेश' ले जिल्ला बन्दको आह्वान गरेको हो। सरकारले बुधबार घोषणा गरेको अस्थायी राजधानी नमान्ने संघर्ष समितिले चेतावनी दिएको छ। विरोध स्वरुप संघर्ष समितिले बुधबार साँझदेखि शुक्रबारसम्म तीन दिने जिल्ला बन्दको आह्वान गरेको छ। बन्दको सबैभन्दा बढी मारमा सदरमुकाम तौलिहवा परेको छ। पूर्वपश्चिम राजमार्गमा छिटफुट रुपमा सवारीसाधन सञ्चालनमा आएपनि सदरमुकाम तौलिहवामा सवारीसाधन ठप्प भएका छन्। शैक्षिक संस्था, उद्योगधन्दा, पसल सबै ठप्प पारेर संघर्ष समिति सडकमा उत्रिएको छ। चारवटा बुद्ध'ले राज्य गरेको कपिलवस्तु प्राचीन राजधानीलाई पन्छाई सरकारले बुधबार गरेको उक्त निर्णयप्रति आफूहरु दुखी भएको संघर्ष समितिका संयोजक रउफ अहमद खाँनले बताए। सरकारले तत्काल प्रदेश राजधानी कपिलवस्तुलाई नबनाए अझै सशक्त आन्दोलन चर्काउने संघर्ष समितिका सहसंयोजक दीपक पाण्डेयले चेतावनी दिए।"
"डोटीमा आन्दोलन उग्र बन्दै : १० राउण्ड हवाइ फायर, तीन घाइते","डोटी : प्रदेश अस्थायी राजधानीको विषयलाई लिएर सुरु भएको आन्दोलनले उग्र रुप लिएको छ। बिहीबार दिउँसो दिपायलमा आन्दोलनकारी र प्रहरीबीच झडप भएको छ। दिपायलस्थित क्षेत्रीय प्रशासन कार्यालय आगाडि आन्दोलनकारी र प्रहरीबीच झडप हुँदा १० राउण्ड हवाइ फायर भएको छ। झडपमा परी तीन आन्दोलनकारी घाइते भएका छन्। घाइतेमध्ये एकजनाको अवस्था गम्भीर रहेको प्रहरीले जनाएको छ। क्षेत्रीय प्रशासन कार्यालय अगाडि आन्दोलनकारीले प्रधानमन्त्रीको पुत्ला जलाएपछि झडप भएको हो। प्रहरीले आन्दोलनकारीमाथि अश्रु ग्याससमेत प्रहार गरेको थियो। सरकारी मोटरसाइकल जलाइयो आन्दोलनकारीले सरकारी मोटरसाइकलमा आगजनी गरेको छ। सरकारले गरेको निर्णयको विरोधमा जारी आन्दोलनका क्रममा डोटीमा मोटरसाइकल जलाइएको हो। बा १ ब ७६३९ नम्बरको मोटरसाइकलमा आन्दोलनकारीले आगो लगाएका हुन्। सदरमुकाम सिलगढीस्थित जिल्ला वन कार्यालयमा रोकेर राखिएको उक्त मोटरसाइकल आन्दोलनकारीले सडकमा ल्याएर आगो लगाएका हुन्। प्रदेश राजधानी माग्दै डोटीमा प्रदर्शन, प्रधानमन्त्रीको पुत्ला जलाइयो शव यात्रा निकालियो सरकारले प्रदेशको राजधानी धनगढी स्थापना गरेको विरोधमा प्रधानमन्त्री शेरबहादुर देउवाको विरोध गरिएको छ। विरोधमा नेपाली कांग्रेसको पार्टी कार्यालय परिसरमा देउवा दम्पतीको पुतला बनाई शव यात्रा निकालिएको छ। शव यात्राको नाम दिइएको र्याली नगर परिक्रमा गरी जिल्ला प्रशासन कार्यालय आगाडि गइ कोण सभामा परिणत हुने र पुतला दहन गरिने आन्दोलनकारीले बताएका छन्। सरकारको निर्णको विरोध गर्दै सरकारको मात्र नभएर प्रधानमन्त्री शेरबहादुर देउवा तथा आरजु देउवाको सामाजिक सञ्जालमार्फत कडा रुपमा विरोध भइरहेको छ। पार्टी कार्यालयमा कालो झण्डा नेपाली कांग्रेस डोटीको पार्टी कार्यालयमा कांग्रेसकै नेता तथा कार्यकर्ताद्वारा कालो झण्डा राखिएको छ। पार्टीको झण्डा निकालेर कालो झण्डा राखिएको हो। पार्टी कार्यालयमा राखिएको बोर्डलाई समेत निकाल्ने काम भइरहेको छ।नेपाली कांग्रेसको पार्टी कार्यालयलाई गेष्टहाउसको रुपमा परिणत गर्ने बताइएको छ। डोटी कांग्रेसीद्वारा पार्टी सदस्यता परित्याग सरकारले प्रदेश नम्बर ७ को राजधानी धनगढी तोकेसँगै आफ्नो पार्टीको विरोधमा डोटी कांग्रेसका नेता तथा कार्यकर्ताले सामुहिकरुपमा पार्टी सदस्यता परित्यागको घोषणा गरेका छन्। नेपाली कांग्रेस डोटीको कार्यसमितिको बैठक बसी सरकारमा नेपाली कांग्रेस भएकाले प्रादेशीक राजधानी डोटी नबनाएकोमा दुःख व्यक्त गर्दै यस्तो निर्णय गरेका हुन्। आन्दोलन जारी रहनेछ, नेपाली कांग्रेस डोटीका सभापति प्रदीप देउवाले भने, कांग्रेस सरकारमा हुँदाहुँदै पनि डोटी विरुद्धको निर्णयले डोटी कांग्रेसलाई अप्ठ्यारो परिरहेको छ। आन्दोलन हाम्रो जारी रहन्छ उनले भने। अहिले नेपाली कांग्रेस पाटीमा रहेकाले नेपाली कांग्रेस डोटीलाई ठूलो दबाब र नैतिक संकट रहेको छ, नेपाली कांग्रेस डोटीका सचिब नारायण जोशीले भने, सरकारबाट डोटीको पक्षमा निर्णय नआएका कारण यस्तो निर्णय गर्नु परेको हो, अझै कठोर निर्णय लिन डोटी कांग्रेस अगाडि बढ्ने छ। राष्ट्रिय सभा निर्वाचन बहिस्कार प्रदेश नम्बर ७ को माघ २४ गते हुने राष्ट्रियसभा सदस्य निर्वाचन सरकारले डोटीमा हुने निर्णय गरेको भएपनि प्रदेशको राजधानी डोटीमा कायम नगरिएका कारण कुनै हालतमा पनि उक्त निर्वाचन हुन नदिने बताइएको छ। त्यसैगरी डोटीका स्थानीय तहका प्रमुख तथा उपप्रमुखहरु समेत आन्दोलनमा उत्रेका छन्। उनीहरुले आन्दोलनमा आफ्नो ऐकेबद्धता रहेको भन्दै पदबाट समेत राजीनामा दिन तयार रहेको बताए। उनीहरुले राष्ट्रिय सभा सदस्य निर्वाचन समेत बहिस्कार गर्ने बताएका छन्।"
"धनकुटा तनावग्रस्त, कर्फ्यू लगाइयो","धनकुटा : प्रदेश राजधानीको माग गर्दै गरिएको आन्दोलनका कारण धनुकटा तनावग्रस्त बनेको छ । स्थिति तनावपूर्ण भएपछि स्थानीय प्रशासनले अनिश्चितकालीन् कर्फ्यू लगाएको छ । साढे ११ बजेदेखि लागु हुने गरी अनिश्चितकालसम्मको लागि कफ्र्यू लगाएको प्रमुख जिल्ला अधिकारी प्रेमप्रकाश उप्रेतीले बताए । स्थानीय प्रशासनले धनकुटा सदरमुकामस्थित जिरोप्वाइन्ट, श्रीवानी, बिहीबारे हटिया, त्रिवेणी चोकलगायत क्षेत्रलाई निशेषघाज्ञा तोकेको छ । त्यस्तै पूर्वाञ्चल क्षेत्रीय प्रशासन कार्यालय आधा दर्जन भन्दा बढी सरकारी कार्यालयमा तोडफोड गरिएको छ । आन्दोलनकारीले क्षेत्रीय प्रशासन कार्यालयमा रहेको फर्निचरमा आगो लगाएका थिए । आगलागीवाट टेवल, कुर्सीलगायत फर्निचर जलेका छन् । आक्रोशित आन्दोलनकारीले सो कार्यालयको झ्यालमा रहेको सीसा समेत फुटाएका छन् । आन्दोलनकारीलाई नियन्त्रणमा लिन प्रहरीले दुई राउण्ड अश्रुग्यास प्रहारसमेत गरेको थियो । त्यस्तै आन्दोलनकारीले डिभिजन सहरी विकास कार्यालयमा समेत तोडफोड गरेका छन् । सो कार्यालयमा रहेको को १ त १०६४ नम्वरको वाइकलाई समेत जलाइएको छ । उच्च अदालत विराटनगर धनकुटा इजलास, सरकारी वकिल कार्यालयको नयाँ भवनको झ्यालको सीसा समेत आन्दोलनकारीले फुटाएका छन् । त्यसैगरी आन्दोलनकारीले आगो निभाउन हिंडेको धनकुटा नगरपालिकाको दमकल र दलित हकहित समन्वय समिति केराबारी मोरङको को२च ४३२ नम्बरको एम्बुलेन्स तोडफोड गरेका छन् । प्रहरीको लाठिचार्जबाट नेपाली कांग्रेस धनकुटाका कोषाध्यष दिनेश राईसहित सातजना घाइते भएका छन् । घाइते राईको टाउकोमा गम्भीर चोट लागेको छ । उनको टाउकोमा छ टाका लागेको छ । भने अन्य घाइतेको अवस्था सामान्य रहेको र उपचार पछि घर फर्किसकेको धनकुटा अस्पतालले जनाएको छ । प्रदेश राजधानी विवाद : धनकुटामा प्रहरीको गाडी तोडफोड"
राप्रपा राष्ट्रवादीले तोक्यो ७ प्रदेशमा संयोजक,"काठमाडौं : एकीकृत राष्ट्रिय प्रजातन्त्र पार्टी राष्ट्रवादीले देशभर संगठन सुदृढीकरण गर्ने उद्देश्यले सातै प्रदेशमा पदाधिकारी तथा केन्द्रीय नेतालाई संयोजक तोकेको छ। प्रदेश १ मा दीपेन्द्र भण्डारी, प्रदेश २ मा महामन्त्री रामप्रताप साह, प्रदेश ३ मा महामन्त्री श्याम तिमल्सिना, प्रदेश ४ मा उपाध्यक्ष ऋषिबाबु परियार, प्रदेश ५ मा सहमहामन्त्री कैलाश गुरुङ, प्रदेश ६ मा केन्द्रीय सदस्य वृखबहादुर कठायत र प्रदेश ७ मा तीर्थप्रसाद श्रेष्ठलाई पार्टीको बुधबार साँझ बसेको उच्चस्तरीय बैठकले संयोजकको जिम्मेवारी दिएको जनाइएको छ। पार्टीका केन्द्रीय सदस्य सुन्दर पाण्डेले नवनियुक्त संयोजकले सम्बन्धित प्रदेशमा विभिन्न राजनीतिक गतिविधि सञ्चालन गर्ने, स्थानीय जनतासँग समन्वय गर्ने र सांगठनिक संरचनामा सुधार गर्न वैठकले निर्देशन दिएको जानकारी दिए। यसअघिको केन्द्रीय समितिको बैठकले गत मंसिरमा भएको प्रतिनिधिसभा र प्रदेशसभा निर्वाचनमा पार्टीले पराजय भोगेपछि स्थानीय तहदेखि नै बलियो संगठन निर्माण गर्ने निष्कर्ष निकालेको थियो।"
नेपाली सीमा सारिएको क्षेत्रको अध्ययन गर्न अखिल क्रान्तिकारीकाे टोली पर्सा जाने,"काठमाडौं : अखिल क्रान्तिकारीको केन्द्रीय टोलीले पर्सा जिल्लाको वीरगञ्ज महानगरपालिका वडा नं १ को छकपैयामा करिब ५० बिघा बढी नेपाली भूमि मिचेर जंगे पिलर राखिएको क्षेत्रको स्थगल अध्ययन गर्ने भएको छ। क्रान्तिकारीले जंगे पिल सारिएको क्षेत्रमा गई स्थलगत रुपमा अध्ययन गरी थप संघर्ष उठान गर्न उपाध्यक्ष विजय गौतमको नेतृत्वमा आठ जनालाई पठाउने निर्णय गरेको छ। अध्यक्ष रञ्जीत तामाङका अनुसार गौतम नेतृत्वको टोलीमा उपमहासचिव जिपी मैनाली, सचिव गजेन्द्र देव र सूर्यनारायण शाह, केन्द्रीय सदस्य शिवम् शाह, इस्ककुमार पासवान, जुवेर आलम, सकिना बस्नेत रहेका छन्। स्थलगत अध्ययनपछि नेपाली सीमा मिचेको पाइए संघर्षको कार्यक्रम घोषणा गर्ने क्रान्तिकारीले जनाएको छ। ५० बिघा भन्दा बढी नेपाली भूमी मिचेर जंगे पिलर सारिएको घटनाप्रति हाम्रो संगठनको गम्भीर ध्यानाकर्षण भएको छ, क्रान्तिकारीको विज्ञप्तिमा भनिएको छ, नेपालभारत संयुक्त सीमा सर्वेक्षण टोलीले दुवै देशको दशगजा क्षेत्रमा हराएका पिलर निर्माण र जीर्णको मर्मत गर्ने क्रममा नेपालीले भोगचलन गर्दै आएको भूमि एकाएक भारततर्फ पर्ने गरी नयाँ पिलर वनाइको घटनाले हामीलाई अत्यन्तै गम्भीर बनाएको छ। क्रान्तिकारीले जंगे पिलर ३९१ को ३८ र ३९ तथा ३९२ को ७, ८, ९, १०, २७ र २८ नम्बरको सहायक पिलर नेपालतर्फ परेको उल्लेख गरेको छ। नेपाली सीमा र अस्मितामाथि गम्भीर आघात पुर्याउने उक्त राष्ट्रघाती कदमलाई तत्काल रोक्न सरकार समक्ष जोडदार माग गर्दछौं, अध्यक्ष तामाङले सार्वजनिक गरेको विज्ञप्तिमा थप भनिएको छ, हचुवाको आधारमा गरिएको सीमा सर्वेक्षणको काम तत्काल रोकी नेपाली पक्षका सदस्यलाई फिर्ता बोलाएर कूटनीतिक माध्यमबाट अविलम्ब समस्या समाधान गर्नसमेत जोडदार अपिल गर्दछौं।"
प्रदेश प्रमुख हटाउने अधिकार राष्ट्रपतिलाई,"काठमाडौं : बुधबारको मन्त्रिपरिषद् बैठकले प्रदेशको अस्थायी राजधानी र प्रदेश प्रमुखको टुंगो लगाएपछि त्यसको विरोध भइरहेको छ। कांग्रेस सभापतिसमेत रहेका प्रधानमन्त्री शेरबहादुर देउवा नेतृत्वको सरकारले विवादित व्यक्तिलाई प्रदेश प्रमुख बनाएको भन्दै यसको समेत विरोध सुरु भएको छ। एमाले अध्यक्ष केपी शर्मा ओलीलेसमेत नयाँ सरकार बनेपछि प्रदेश प्रमुखमाथि पुर्नविचार गर्न सकिने बताएका छन्। नेपालको संविधान २०७२ को धारा १६३ मा प्रदेश प्रमुखसम्बन्धी व्यवस्था गरिएको छ। संविधानले प्रदेश प्रमुखलाई नेपाल सरकारको प्रतिनिधिका रूपमा स्थापित गरेको छ। तर, संविधानको सोही धाराको उपधारा ३ मा राष्ट्रपतिले पदावधि समाप्त हुनुभन्दा अगावै निजलाई पदमुक्त गरेमा बाहेक प्रदेश प्रमुखको पदावधि पाँच वर्षको हुने व्यवस्था छ। यो संवैधानिक प्रावधानले राष्ट्रपतिलाई प्रदेश प्रमुख हटाउने अधिकार दिइएको प्रष्ट हुन्छ। संविधानको धारा १६७ मा प्रदेश प्रमुखले आफ्नो कार्यभार सम्हाल्नुअघि संघीय कानुनबमोजिम राष्ट्रपतिसमक्ष पद तथा गोपनीयताको शपथ लिनु पर्ने उल्लेख गरिएको छ। प्रदेश प्रमुख सम्बन्धी व्यवस्था संविधानको धारा १६३ मा उल्लेख छ भने धारा १६४ मा प्रदेश प्रमुखको योग्यता सम्बन्धी विषय उल्लेख छ। धारा १६५ प्रदेश प्रमुखको पद रिक्त हुने अवस्थालाई उल्लेख गरिएको छ भने धारा १६६ मा प्रदेश प्रमुखको काम, कर्तव्य र अधिकार समेटिएको छ। मंसिर १० र २१ गते सम्पन्न प्रदेश र प्रतिनिधिसभामा बहुमत ल्याएको वाम दलको सरकारले चाहे प्रदेश प्रमुखलाई हटाउन सक्ने संवैधानिक व्यवस्था रहेकाले अहिले नियुक्त हुने प्रदेश प्रमुख नरहने अवस्थालाई नर्कान सकिदैन। एमालेसचिव योगेश भट्टराईले प्रदेश प्रमुख र अस्थायी मुकाम तोक्ने सरकारको निर्णयप्रति ट्विटमार्फत असन्तुष्टि जनाएका छन्। भट्टराईले सरकारले गरेका यी दुवै निर्णयप्रति टिप्पणी गर्नु आवश्यक नरहेको बताउँदै भनेका छन्, यो सरकारले नभएको अधिकार प्रयोग गर्यो, आउने सरकारले आफ्नो संवैधानिक अधिकार प्रयोग गर्छ। कुरा त्यति मात्र हो।"
वाम रणनीति : पर्ख र हेर,"काठमाडौं : सरकारले बुधबार नियुक्त गरेको प्रदेश प्रमुख र अस्थायी राजधानीका विषयमा वाम गठबन्धनले पर्ख र हेर' को नीति अवलम्बन गर्ने भएको छ। प्रक्रिया अगाडि बढाउने विषयमा स्वीकृति दिएको गठबन्धनले तोकिएका राजधानी र नियुक्त भएका प्रदेश प्रमुखको विषयमा भने आफूहरूसँगको सहमतिमा नभई एकलौटी निर्णय गरेको भन्दै आलोचना गर्ने भएका छन्। तर, गरिएका निर्णय गठबन्धन नेतृत्वको नयाँ सरकार निर्माणपछि उल्टाउनेनउल्टाउने विषयमा भने अहिले तत्काल मौन' बसेर पर्खने र हेर्ने' नीति अख्तियार गर्ने भएका छन्। नयाँ सरकार गठनपछि मात्रै यो विषयमा निर्णय गर्ने गरी अहिले काम हेरिने एमाले वरिष्ठ नेता झलनाथ खनालले बताए। अस्थायी राजधानी तोक्ने, प्रदेश प्रमुख कसलाई बनाउने भन्ने कुरा सरकारले नै निर्णय गर्ने विषय हो। त्यो पनि सहमतिसाथ गरेको भए राम्रो हुन्थ्यो तर यसमा सरकारले एकलौटी निर्णय लियो, यसप्रति हाम्रो तीव्र आलोचना छ', सरकारको निर्णयप्रति अन्नपूर्णसँग खनालले भने। माओवादी केन्द्रका वरिष्ठ नेता नारायणकाजी श्रेष्ठले पनि अस्थायी राजधानी तोक्ने र प्रदेश प्रमुख नियुक्ति गर्ने प्रक्रिया सहमतिमा भए पनि गरिएका नियुक्ति र निर्णयबारे भने आफूहरूको सहमति नभएको बताए। संवैधानिक, कानुनी प्रक्रिया पूरा गर्न आवश्यक काम गर भनेर हामीले सहमति दिएकै हो', श्रेष्ठले अन्नपूर्णसँग भने, तर गरिएका निर्णयमा भने सहमति भएको होइन, यो निर्णयको औचित्यका विषयमा जनताले नै आफ्नो धारणा बनाएर जाँच्नेछन्, यसमा हामीले अहिल्यै निर्णय लिइसकेका छैनौं।' सरकारले तोकेको प्रदेशका अस्थायी राजधानी सम्बन्धित प्रदेशलाई चित्तबुझ्दो नभए प्रदेशसभा बैठकले पछि फेर्न सक्ने व्यवस्था छ। त्यस्तै, प्रदेश प्रमुख पनि राष्ट्रपतिमार्फत फिर्ता बोलाउन सकिने संवैधानिक व्यवस्था छ। वाम गठबन्धनले यो विषयमा सरकारसँग घम्साघम्सी' नगर्ने तर पछि आफ्नो सरकार गठन भएपछि निर्णय फेर्ने यसअघि बताउँदै आएका कारण अहिले नियुक्त प्रदेश प्रमुखको भविष्यका विषयमा प्रश्न उठ्दै आएको थियो। त्यही आधारमा सरकारले सकभर सहमतिमा नियुक्त गर्न खोजेको थियो। तर, त्यो प्रयास सफल नभएपछि अन्तिममा मधेस केन्द्रित दलसँगको सहमतिमा सरकारले बुधबार निर्णय लिएको थियो। संविधानको धारा १६५ (१) को (ख) मा प्रदेश प्रमुखको पदावधि समाप्त भए वा त्यसअगावै राष्ट्रपतिले निजलाई पदमुक्त गर्न सक्ने व्यवस्था छ। सोही संवैधानिक प्रावधानका आधारमा गठबन्धनले प्रदेश प्रमुख फिर्ता बोलाउन सक्ने आशंकाबीच सरकारले प्रदेश प्रमुख नियुक्त गरेको हो। तर, यस विषयमा पछि के गर्ने भन्ने विषयमा पहिले आफूहरूको सरकार गठन भएपछि निर्णयमा पुगिने एमाले वरिष्ठ नेता खनालले बताए। पहिले नयाँ सरकार बनोस्, भर्खर नियुक्त भएर आएकाहरूलाई काम गर्न दिनुहोस्, सरकार गठनपछि यसबारे निर्णय लिऔंला', खनालले भने। माओवादी केन्द्रका नेता श्रेष्ठले पनि नयाँ बन्ने सरकारले औचित्यताका आधारमा निर्णय गरिने बताए। फिर्ता हुन सक्ने विषयमा औचित्य हेरेर सरकारले निर्णय गर्छ', श्रेष्ठले भने।"
प्रचण्डको भेटघाट कार्यक्रम अब पेरिसडाँडाबाट मात्र,"काठमाडौं : पूर्व प्रधानमन्त्री एवं माओवादी केन्द्रका अध्यक्ष पुष्पकमल दाहाल प्रचण्डका राजनीतिक गतिविधि र भेटघाट अबदेखि पार्टी केन्द्रीय कार्यालय, पेरिसडाँडाबाट मात्र हुने भएको छ। प्रचण्डलाई भेट्न दिनहुँ सयौंको संख्यामा नेता, कार्यकर्ता र सर्वसाधारणको भिड लाग्न थालेपछि सबै भेटघाटको कार्यक्रम पेरिसडाँडाबाट गर्न लागिएको हो। प्रचण्डको सचिवालयले दिएको जानकारी अनुसार प्रचण्ड आफैँले बोलाएका व्यक्तिले बाहेक अरुले खुमलटार निवासमा भेट पाउने छैनन्। पार्टी कार्यालयबाटै भेटघाट गर्दा त्यसले समयको व्यवस्थापन गर्न, पार्टीका अन्य नेताहरुलाई पनि जिम्मेवारी दिन सजिलो हुने भएकाले प्रचण्डसँगको परामर्शमा सचिवालयले यस्तो निर्णय गरेको हो। सचिवालयले अध्यक्ष प्रचण्डसँग भेटघाटको समयका लागि केन्द्रीय कार्यालयका मुख्य सचिव प्रहलाद बुढाथोकी (९८५२०२५५१७), कार्यालय सचिवहरु श्रीराम ढकाल (९८५१०४५७९९), प्रकाश पोखरेल (९८५१२२५४४०) वा कार्यालयको फोन ०१४६०२२९०, ०१४६०२२८८ मा सम्पर्क गर्न पनि अनुरोध गरेको छ।"
प्रदेशसभा समानुपातिकतर्फ कोको विजयी भए ? (सूचीसहित),"काठमाडौं : निर्वाचन आयोगले मंसिर १० र २१ गते सम्पन्न प्रदेससभा सदस्य निर्वाचनको समानुपातिकको नतिजा सार्वजनिक गरेको छ । विजयी उम्मेदवारको नामावली : प्रदेश नं १ नेकपा एमाले प्राप्त सीट संख्या : १५ १ वीनादेवी राई २ सावित्री जोशी ३ उषाकला राई ४ कृष्णकुमारी राई ५ पदमकुमारी गुरुङ ६ होमकुमारी साँवा ७ आशारत्न जवेगु ८ यसोदा अधिकारी ९ अम्विका थापा १० सरिता थापा ११ सावित्राकुमारी रेग्मी १२ सुनिताकुमारी चौधरी १३ जसमाया गजमेर (विश्वकर्मा) १४ बसन्तीदेवी यादव १५ गुलेफुन खातुन नेपाली काँग्रेस प्राप्त सीट संख्या : १३ १ प्रतापप्रकाश हांगाम २ विद्यानन्द चौधरी ३ चन्द्रप्रसाद श्रेष्ठ ४ सन्जाकुमारी दनुवार ५ लिला सुब्बा ६ ज्योति सुब्बा ७ शेखरचन्द्र थापा ८ लोकप्रसाद संग्रौला ९ शान्तादेवी पौडेल १० विन्दिया कार्की ११ नवोदीता चौधरी १२ कल्पनाकुमारी सरदार १३ ओमप्रकाश सरावगी माओवादी केन्द्र, समाजवादी जनता पार्टी र जनजागरण पार्टी, नेपाल प्राप्त सीट संख्या : ५ १ सितादेवी थेबे (जबेगु) २ कुसुमकुमारी श्रेष्ठ ३ सौभाग्यवतीदेवी राई किराँत ४ सरस्वती पोखरेल ५ उमीता विश्वकर्मा संघीय समाजवादी फोरम, नेपाल प्राप्त सीट संख्या : २ १ रामचन्द्र लिम्बु २ राधा थापा राष्ट्रिय प्रजातन्त्र पार्टी प्राप्त सीट संख्या : १ १ इन्दिरा राई संघीय लोकतान्त्रिक राष्ट्रिय मञ्च प्राप्त सीट संख्या : १ १ विष्णु तुम्वाहाङफे प्रदेश नं २ नेपाली कांग्रेस प्राप्त सीट संख्या : ११ १ असियादेवी थरूनी २ प्रमिलादेवी दास ३ श्यामपरी देवी ४ शिवचन्द्र चौधरी ५ ओमप्रकाश शर्मा ६ नरेशकुमार यादव ७ सरस्वति चौधरी ८ गीताकुमारी यादब ९ मञ्जु कुमारी १० सेखरासिद अली ११ शोभा लामा राष्ट्रिय जनता पार्टी नेपाल प्राप्त सीट संख्या : १० १ रामनरेश राय २ जानकीशरण साह ३ नेत्रविक्रम साह ४ वबीता कुमारी ५ निलमदेवी भूमिहारनी ६ अन्जु कुमारी ७ डिम्पल कुमारी ८ निराकुमारी साह ९ अलका कुमारी झा १० रिना यादव संघीय समाजवादी फोरम, नेपाल प्राप्त सीट संख्या : ९ १ सन्चमाया मोक्तान २ सुनितादेवी मोची ३ चमेलीदेवी दास ४ उषा कुमारी ५ उपमा कुमारी देव ६ भिमा यादव ७ रागिनीदेवी वरनवाल ८ किरण कुमारी राय ९ करिमा वेगम नेकपा एमाले प्राप्त सीट संख्या : ७ १ सीता गुरुङ २ रविन्द्र वैठा धोबी ३ मनोजकुमार सिंह ४ जगतारेनदेवी सुडीन ५ अनिता कुमारी ६ मञ्जुकुमारी यादव ७ हसिमा खातुन नेकपा (माओवादी केन्द्र), समाजवादी जनता पार्टी र जनजागरण पार्टी, नेपाल प्राप्त सीट संख्या : ५ १ जगतप्रसाद यादव २ महम्मद समीर ३ रुवीकुमारी कर्ण ४ प्रमिलाकुमारी यादव ५ फुलयादेवी सदाय नेपाल संघीय समाजवादी पार्टी प्राप्त सीट संख्या : १ १ सावित्रीदेवी शाह प्रदेश नं ३ नेकपा एमाले प्राप्त सीट संख्या : १६ १ वेलीमैया घले २ जुनेली मायाँ श्रेष्ठ ३ सरस्वती बाटी ४ शान्ति थिङ ५ देवकी श्रेष्ठ ६ इन्द्रमाया गुरुङ ७ सीता लामा ८ आशामाया तमाङ ९ उर्मिला कर्माचार्य १० रचना खड्का ११ मुनु सिग्देल १२ सरस्वती बस्नेत १३ गोमा भुर्तेल १४ मिना ज्ञवाली (नेपाल) १५ पार्वती सिलवाल १६ मैना आछामी नेपाली काँग्रेस प्राप्त सीट संख्या : १४ १ मिलनवावु श्रेष्ठ २ राजेन्द्र गुरुङ ३ न्हुक्षेनारायण श्रेष्ठ ४ सन्तबहादुर प्रजा ५ राधा घले ६ जिवन डंगोल ७ बिजया श्रेष्ठ (केसी) ८ रजनी अमात्य १० डा राजाराम कार्की क्षेत्री ११ वलराम पौडेल १२ भिमसेन खत्री १३ गीता वाग्ले १४ विजुलाकुमारी वर्मा १५ कल्पना नेपाली नेकपा (माओवादी केन्द्र), समाजवादी जनता पार्टी र जनजागरण पार्टी, नेपाल प्राप्त सीट संख्या : ८ १ दिनेश महर्जन २ आङदेण्डी लामा ३ ओमबहादुर ग्लान ४ हिमाली गोले ५ प्रतिमा श्रेष्ठ ६ सीता अधिकारी ७ भावना सुवेदी ८ कन्चन खनाल विवेकशील साझा पार्टी प्राप्त सीट संख्या : ३ १ विराजभक्त श्रेष्ठ २ शोभा शाक्य ३ रमेश पौड्याल नेपाल मजदुर किसान पार्टी प्राप्त सीट संख्या : १ १ सृजना सायजू राष्ट्रिय प्रजातन्त्र पार्टी प्राप्त सीट संख्या : १ १ रिता माझी राष्ट्रिय प्रजातन्त्र पार्टी (प्रजातान्त्रिक) प्राप्त सीट संख्या : १ १रिना गुरुङ प्रदेश नम्बर ४ नेपाल कम्युनिष्ट पार्टी (एमाले) प्राप्त सीट संख्या :१० १ चन्द्रमोहन गौचन २ मित्र कुमारी गुरुङ्ग सुवेदी ३साबित्रा राना ४मिना गुरुङ्ग ५मायानाथ अधिकारी ६श्रृजना शर्मा ७प्रभा कोइराला ८पुष्पा केसी (भण्डारी) ९लक्ष्मी सुनार १०जुना देवी नेपाली नेपाली कांग्रेस प्राप्त सीट संख्या : ९ १ मेखलाल श्रेष्ठ २ ललीतकला गुरुङ्ग ३ सरिता गुरुङ्ग ४ मनकुमारी गुरुङ्ग ५ मणिभद्र शर्मा ६ कुमार खड्का ७ ओमकला गौतम ८ डोवाटे विश्वकर्मा ९ कोपिला वोहोरा नेपाल कम्युनिष्ट पार्टी (माओवादी केन्द्र), समाजवादी जनता पार्टी , जनजागरण पार्टी, नेपाल प्राप्त सीट संख्या : ३ १ गायत्री गुरुङ्ग २ मधु अधिकारी गुरुङ ३ दिलमाया रोका मगर गौतम नयाँ शक्ति पार्टी, नेपाल प्राप्त सीट संख्या : १ १ धन माया पोखरेल लामा राष्ट्रिय जनमोर्चा प्राप्त सीट संख्या १ १पियारी थापा प्रदेश नं ५ नेकपा एमालें प्राप्त सीट संख्या : १३ १ रमा घर्ति २ थानकुमारी थापा ३ विमला शर्मा पन्थी ४ सरस्वती गौतम ५ जाल्पा भुसाल ६ भगवतीदेवी भण्डारी ७ कृष्णी थारु ८ धमकली चौधरी ९ कमलादेवी विक १० ढाँटीसुनार भन्ने आशा स्वर्णकार ११ सुनिता कुमारी ठठेर १२ चिन्ताबती कुर्मि वर्मा १३ फौजिया नसीम नेपालीकांग्रेस प्राप्त सीट संख्या : १२ १ विर बहादुर राना २ अर्जुन कुमार श्रेष्ठ ३ वलदेव शर्मा पोख्रेल ४ निर्मला क्षेत्री ५ रमा अर्याल ६ भुवनेश्वर चौधरी ७ पुष्पा थरूनी ८ माला गोतामे सुनार ९ रीना नेपाल १० रून्धावती शर्मा ११ शान्तीदेवी स्वर्णकार १२ मोहम्मद याकुब अन्सारी नेपाल कम्युनिष्ट पार्टी (माओवादी केन्द्र), समाजवादी जनता पार्टी , जनजागरण पार्टी, नेपाल प्राप्त सीट संख्या : ६ १ गीता थापा २ दामाकुमारी शर्मा ३ पार्वती पुन गहतराज उषा ४ लौटी थारु ५ दिपा बि।क। ६ सुष्मा यादव संघीय समाजवादी फोरम, नेपाल प्राप्त सीट संख्या : २ १ पुर्मती ढेंगा २ सुमन सर्मा रायमाझी राष्ट्रियजनता पार्टी नेपाल प्राप्त सीट संख्या : १ १ १ विना पन्त राष्ट्रियजनमोर्चा प्राप्त सीट संख्या : १ १ तारा जिसी प्रदेश नं ६ नेपाल कम्युनिष्ट पार्टी एमाले प्राप्त सीट संख्या : ६ १ मीना सिंह रखाल २ वदमी क्वारी वोहोरा ३ पदमा खड्का ४ देवी वली ५ कौशिलावती खत्री ६ राजु नेपाली नेपाली कांग्रेस प्राप्त सीट संख्या : ५ १ दीनबन्धु श्रेष्ठ २ यज्ञबहादुर बुढा क्षेत्री ३ हीमबहादुर शाही ४ अमृता शाही ५ झोवा कामी नेकपा माओवादी केन्द्र, समाजवादी जनता पार्टी र जनजागरण पार्टी, नेपाल प्राप्त सीट संख्या : ४ १ पुष्पा घर्ति विष्ट २ सीताकुमारी नेपाली ३ विमला केसी ४ कृष्ण शाह आचार्य राष्ट्रियप्रजातन्त्रपार्टी प्राप्त सीट संख्या : १ १ सोशीला शाही प्रदेश नं ७ नेपाली कांग्रेस प्राप्त सीट संख्या ८ १ गोविन्दराज बोहरा २ देवराज पाठक ३ दिव्यश्वरी शाह ४ अम्बी कुमारी थापा ५ कुमारीनन्दा बम ६ श्यामलाल राना थारु ७ टेकवहादुर रैका आउजी ८ उमाकुमारी वादी नेपाल कम्युनिष्ट पार्टी (एमाले) प्राप्त सीट संख्या :८ १ माया भट्ट २ मनाकुमारी साउद ३ पूर्णा जोशी ४ मायातामाङ वोहोरा ५ शुशिला बुढाथोकी ६ चुनकुमारी देवी चौधरी ७ अर्चना गहतराज ८ दुर्गाकुमारी कामी नेकपा (माओवादी केन्द्र) , समाजवादी जनता पार्टी , जनजागरण पार्टी नेपाल प्राप्त सीट संख्या : ४ १ निर्मला वडाल (जोशी) २ कुन्ती जोशी ३ विनिता देवी चौधरी ४ शान्ती नेपाली राष्ट्रिय जनता पार्टी नेपाल प्राप्त सीट संख्या : १ १ मालमति राना थारु रासस"
"वाम गठबन्धनको भागबण्डा मिल्यो : एमालेलाई २९, माओवादीलाई १४ सिट","काठमाडौं : एमालेमाओवादी एकता संयोजन समितिको कार्यदलले राष्ट्रियसभा निर्वाचनमा उठाउने ४३ जना उम्मेदवारको भागबण्डा मिलाएको छ। एमालेले २९ र माओवादीले १४ सिटमा उम्मेदवार उठाउने गरी कार्यदलले बुधबार समझदारी जुटाएको हो। वाम गठबन्धनले निर्वाचन हुने ५६ मध्ये आफूले जित्ने निश्चित भएका ४३ सिटमा साझा उम्मेदवार उठाउन लागेको हो। कार्यदलले सुझाव प्रतिवेदन एकता संयोजन समितिको बैठकमा पेस गर्ने नेता सुवास नेम्बाङले बताए। चित्तबुझ्दो गरी सिट बाँडफाँट गरेकाले संयोजन समितिले पनि यसलाई अनुमोदन गर्ने विश्वास लिएको उनले जनाए। बाँकी रहेको १३ सिटमा मधेसवादी दल र स्वतन्त्रसँग छलफल गरेर अगाडि बढ्ने सहमति भएको उनले जानकारी दिए। कार्यदलको पहिलो बैठकले उम्मेदवारी बाँडफाँटका चारवटा मापदण्ड तय गरेको थियो। वाम गठबन्धनको कार्यदलले स्थानीय र प्रदेश निर्वाचनको परिणाम, एकताको भावना, योग्यता र सन्तुलनका चार आधारमा प्रदेशका मुख्यमन्त्री, सभामुख र राष्ट्रियसभाको सिट संख्या बाँडफाँट गर्ने मापदण्ड तय गरेको थियो। नेम्वाङले भने, यही मापदण्डमा रहेर सिट बाडफाँट भएको छ।' राष्ट्रियसभाको उम्मेदवार चयन तथा प्रदेशसभाको सरकार गठनका लागि बनेको संयुक्त कार्यदलको पुस ३० मा बसेको दोस्रो बैठकमा माओवादीले ४० प्रतिशत सिट माग गरेको थियो। प्रतिनिधिसभा तथा प्रदेशसभा निर्वाचनमा दुवै पार्टी तालमेल गर्दा ६० र ४० मै सहमति भएको थियो। राष्ट्रियसभा निर्वाचनमा भागबण्डा गर्दा भने माओवादीले ३२ दशमलव ६ र एमालेले ६७ दशमलव ४ प्रतिशत सिट पाएका छन्। वाम गठबन्धनले निर्वाचन हुने ५६ मध्ये आफूले जित्ने निश्चित भएका ४३ सिटमा साझा उम्मेदवार उठाउन लागेको हो। पार्टी एकता संयोजन समितिको २५ पुसमा बसेको बैठकले राष्ट्रियसभा निर्वाचनको उम्मेदवारी चयन, प्रदेशसभाको सरकार गठनका लागि गृहकार्य गर्न संयुक्त कार्यदल बनाएको थियो। कार्यदलमा एमालेका तर्फबाट सुवास नेम्वाङ, शंकर पोखरेल र सुरेन्द्र पाण्डे तथा माओवादीबाट रामबहादुर थापा, वर्षमान पुन र मातृका यादव छन्। प्रदेश सरकार गठनको समेत जिम्मेवारी पाएको कार्यदलको बुधबारको बैठकले भने त्यसबारे कुनै निर्णय गरेन। कार्यदलको दोस्रो बैठकमा माओवादीले दुईवटा प्रदेशमा मुख्यमन्त्री र चार सभामुखको दाबी पेस गरेको थियो तर एमालले चाहिँ माओवादीलाई दुई मुख्य मन्त्री र दुई सभामुख दिन सकिने आशय प्रकट गरेको थियो। कार्यदलका सदस्य मातृका यादवले अन्नपूर्णसँग भने, प्रदेशको मुख्यमन्त्री र सभामुख पदमा पार्टीगत भागबण्डा राष्ट्रियसभाको उम्मेदवारी मनोनयनपछि बैठक बसेर गरिनेछ।' अध्यक्ष केपी ओली स्वेदश फर्किएपछि एकता संयोजन समितिको बैठकमा माओवादीको उक्त प्रस्ताव पेस गर्ने र प्रदेश सरकारको बारेमा पार्टीगत भागबण्डाको बारेमा सहमति गर्ने एमालेका एक नेताले बताए। प्रदेशमा कसले कति पाए प्रदेश १ को ६ सिटमा वाम गठवन्धनले उम्मेदवारी दिने भएको छ। जसमा पाँच सिट एमालेले र एउटा महिला सिट माओवादीले पाएको छ। एउटा महिला र एउटा खुला सिट खाली राखिएको छ। प्रदेश २ मा महिला सिटमा माओवादी र खुला सिट एमालेले पाएको छ। ६ वटा सिटमा अन्य दलसँग छलफल गरेर निर्णय गरिने भएको छ। प्रदेश ३ मा एउटा खुलामा माओवादी र अरू सबै पाँच सिट एमालेले लिएको छ। प्रदेश ३ मा महिला सिट एमाले र खुला सिट माओवादीले लिएको हो। प्रदेश ४ मा चार सिटमध्ये दलित र एक महिला गरी दुई सिट माओवादीले लिएको छ। बाँकी एमालेले पाएको छ।प्रदेश ५ मा अपांग र महिलाको सिट माओवादीले लिएको छ। दुई खुला र दलित सिट एमालेले लिएको छ। प्रदेश ६ मा पाँच एमाले र तीन सिट माओवादीले लिएको छ। प्रदेश ७ मा दुई सिट माओवादीले पाँच सिट एमाले लिएको छ।"
दाङमा आन्दोलनका थप कार्यक्रम घोषणा,"दाङ : प्रादेशीक राजधानीको माग गर्दै गरिएको आम हड्ताललाई निरन्तता दिँदै दाङमा आन्दोलनलाई चर्काएको छ। सरकारले प्रदेश मुकाम बुटवल तोके पछि मंगलबारदेखि जिल्ला आन्दोलयमय बन्दै गएको छ। मंगलबार र बुधबार सडक तताएका दङगालीले बिहीबारदेखि आन्दोलनलाई केन्द्रिकृत गर्दे सशक्त बनाइएको दाङ राजधानी सरोकार समितिका संयोजक नारायण भुषालले जानकारी दिए। उनका अनुसार सरकारले प्रदेश मुकामको निर्णय फिर्ता नगर्दासम्म र प्रदेशको पायक पर्ने स्थानलाई राजधानी नतोक्दासम्म आन्दोलन फिर्ता नहुने बताए। बिहीबार राजनीतिक दलहरुले संयुक्त रुपमा संघर्ष समितिले निर्णय गरी आन्दोलनलाई दल केन्द्रित गर्न लागेका छन्। सरोकार समितिले बिहीबार देखि आन्दोलनका नयाँ कार्यक्रम सार्वजनिक गरेको छ। सार्वजनिक भएका कार्यक्रममा कालोझण्डा राख्नेदेखि राष्ट्रिय सभाको निर्वाचन विथोल्ने सम्मका रहेका छन्। दाङ राजधानी सरोकार समितिले माघ तीनलाई कालो दिन घोषणा गर्दै घरघरमा कालो झन्डा राख्न निर्णय गरेको छ। त्यसै गरेर अस्पताल बाहेक सबै सरकारी कार्यालय पूर्णरुपमा बन्द गर्ने, होटल,सबै बजार बन्द गर्ने,एम्बुलेन्समा बिरामी हो होईन एकिन गरेर मात्र चल्न दिने,अटो रिक्सा समेत बन्द गर्ने, आसन्न राष्ट्रिय सभाको चुनावलाई प्रभावित पार्ने गरी जिल्लाका सबै जनप्रतिनिधिहरुलाई बन्धक बनाउने गरी नयाँ आन्दोलनका कार्यक्रम सार्वजनिक गरिएको छ। त्यसैगरी सम्पूर्ण नेता तथा सरकारका प्रतिनिधिहरुलाई जिल्लामा प्रवेश निषेध गर्ने, माघ २४ मा दाङमा हुन लागेको ५ नम्बर प्रदेशको राष्ट्रिय सभा चुनाव हुन नदिने, कुनैपनि प्रकारको राज्यलाई कर नतिर्ने, र राजमार्ग केन्द्रित आन्दोलनलाई सशक्त बनाउने कार्यक्रम रहेको छ। सोहीअनुसार बिहीबार पनि दाङ पूर्णरुपमा बन्द भएको छ। यहाँका उद्योग कलकारखाना, यातायात, शिक्षण संस्था, व्यापार व्यवसाय,राजमार्ग बिहानै देखि बन्द छन्। जिल्ला बाहिर जाने र आन्तरिक रुटमा सञ्चालित सबै सवारीका साधन सञ्चालन हुन सकेका छैनन। चौकचौकमा आन्दोलनकारीले प्रर्दशन र विरोध बिहानैदेखि गरिरहेका छन्। दाङ प्रादेशीक राजधानी सरोकार समिति, नागरिक समाज, राजनीतिक दल, उद्योगी ब्यवसायीलगायत दर्जन बढी सामाजिक संघ संस्थाको आन्दोलनमा सहभागिता रहको छ। माग सुनुवाई नभएसम्म आन्दोलन फिर्ता नहुने नागरिक समाज दाङका संयोजक टिकाराम रेग्मीले बताए।"
"अस्थायी राजधानी पुनर्विचार हुनसक्छ, आन्दोलनको आवश्यकता छैन : ओली","काठमाडौं : एमाले अध्यक्ष केपी शर्मा ओलीले सरकारले तोकेको प्रदेशको अस्थायी राजधानी र प्रदेश प्रमुखका सम्बन्धमा नयाँ सरकार बनेपछि पुनर्विचार हुनसक्ने बताएका छन्। आफ्नो नियमित स्वास्थ्य परीक्षण गराई बिहीबार थाइल्याण्डको राजधानी बैंककबाट स्वदेश फर्केपछि अध्यक्ष ओलीले अस्थायी राजधानी र प्रदेश प्रमुख ढिलै भए पनि तोक्ने काम हुनु सरकारको जिम्मेवारी भए पनि कहाँ कहाँ अस्थायी राजधानी तोक्ने, कहाँ कहाँ प्रदेशको राजधानी तय गर्ने भन्ने विषयमा प्रदेशसभाले आवश्यकता र सम्भावना हेरी निर्णय गर्ने भएकाले अहिले यसको विपक्षमा आन्दोलित हुन आवश्यक नभएको पनि बताए। उनले प्रदेश प्रमुखहरुका सम्बन्धमा नयाँ सरकारले थप बुझेर यथावत् राख्ने वा हेरफेर गर्ने भन्नेबारेमा आवश्यक निर्णय लिने प्रष्ट पारे। निर्वाचनबाट ताजा जनादेश आइसकेको अवस्थामा नयाँ सरकार गठनमा भएको ढिलाइ लोकतन्त्र र संविधान अनुकूल नभएको उनले दोहोयाए। उनले माओवादी केन्द्रसँगको एकता प्रक्रिया तीव्रताका साथ अगाडि बढ्ने जनाउँदै यस सम्बन्धमा कुनै भ्रम र अन्योल नरहेको दाबी गरे। उनले परीक्षणको प्रतिवेदनबाट आफ्नो स्वास्थ्य ठीक रहेको पाइएको र बैंककमा रहँदा कुनै अन्य भेटघाट नभएको प्रष्ट पारे। उनले आफू बिरामी भएर भन्दा पनि नियमित स्वास्थ्य परीक्षणका लागि मात्र थाइल्याण्ड पुगेको उल्लेख गरे। अध्यक्ष ओली स्वास्थ्य परीक्षणका लागि गत पुस २६ गते बैंकक गएका थिए। रासस"
हारेकाको दाउ राष्ट्रियसभा : जनताबाट फालिएकालाई लानै हुन्न',"काठमाडौं : राष्ट्रियसभा निर्वाचन नजिकिँदै गर्दा कांग्रेसभित्र उम्मेदवार आकांक्षीहरूको लर्को लाग्न थालेको छ। प्रतिनिधिसभा र प्रदेशसभा निर्वाचनमा पराजित भएकाहरूले पनि उम्मेदवार बन्ने आकांक्षा राखेपछि नेतृत्व दबाबमा परेको छ। सँगसँगै पराजितलाई राष्ट्रियसभामा लैजान नहुने मत पनि कांग्रेसभित्र चर्को रूपमा उठेको छ। बिहीबार बस्ने केन्द्रीय समिति बैठकमा राष्ट्रियसभा निर्वाचनका साथै प्रतिनिधिसभा र प्रदेशसभा निर्वाचनको समीक्षा पनि हुने कांग्रेस नेताहरूले बताएका छन्। वरिष्ठ नेता रामचन्द्र पौडेल पक्षले निर्वाचन सकिएको ४० दिन पुग्दासमेत त्यसको समीक्षा र पराजयको कारण खोजी हुन नसकेको भन्दै असन्तुष्टि पोख्दै आएको छ। पौडेल पक्षले कुनै पनि बहानामा निर्वाचनमा पराजितलाई राष्ट्रियसभामा नलैजान दबाबसमेत दिएको छ। कांग्रेसका नेता अर्जुननरसिंह केसीले चुनाव हारेकाहरू पुनःस्थापित हुँदै छन् भन्ने सुनेको बताए। यस्तो गर्नु, गराउनु वा यस प्रक्रियामा सहभागी हुनु भनेको नैतिक दृष्टिकोणले पनि सुहाउँदैन', उनले भने, जनताले एक ढोकाबाट फालेकालाई नेतृत्वले अर्को ढोकाबाट हुल्ने माध्यमका रूपमा राष्ट्रियसभा प्रयोग हुनु हुँदैन।' कांग्रेसका लागि दिलोज्यानले लागेर पनि अवसर नपाएकालाई राष्ट्रियसभामा लग्नुपर्ने विषयमा आफ्नोतर्फबाट कुनै कसर बाँकी नराख्ने धारणा उनले राखे। पार्टीले इतिहासमै लज्जास्पद रूपमा बेहोरेको पराजयको नेतृत्वगत र संरचनागत समीक्षा गर्नका लागि राष्ट्रियसभाको मनोनयनपछि तत्काल केन्द्रीय समिति बस्नुपर्ने उनले बताए। विभिन्न समूहमा भएका बैठकहले युवा नेतृत्वको माग गर्नु सकारात्मक भएको पनि उनको भनाइ छ। जनताले एक ढोकाबाट फालेकालाई नेतृत्वले अर्को ढोकाबाट हुल्ने माध्यमका रूपमा राष्ट्रियसभा प्रयोग हुनु हुँदैन।' अर्जुननरसिंह केसी नेता डा नारायण खड्काले पुस्तापुस्ताका नाममा भएका द्वन्द्वले कांग्रेसलाई खत्तम गर्ने भएकाले वृहत एकता, सहमति र सहकार्यका लागि सबै पुस्ता र समूह एक हुर्नेमा जोड दिए। उनले भने, चुनावी समीक्षाको अवसर दिने र नदिने, नेतृत्व कुन पुस्ताले गर्ने र नगर्ने लगायतका द्वन्द्वले कांग्रेसभित्र वृहत एकता असम्भव छ।' पुस्ता र समूहका रूपमा विवादमा फस्न नहुँने धारणा उनले राखे। कांग्रेसभित्र अहिले पहिलो पुस्तामा नेविसंघको स्थापनाकालका नेतृत्व शेरबहादुर देउवा, रामचन्द्र पौडेल, डारामशरण महत, अर्जुननरसिंह केसीलगायतका छन्। दोस्रो पुस्तामा २०३६ सालको विद्यार्थी आन्दोलनका विमलेन्द्र निधि, बलबहादुर केसी, ज्ञानेन्द्रबहादुर कार्की, पूर्णबहादुर खड्का, डाप्रकाशशरण महतलगायतका छन्। तेस्रो पुस्तामा जनआन्दोलन २०४६ बाट स्थापित भएका बालकृष्ण खाँण, नवीन्द्रराज जोशी, चन्द्र भण्डारी, गोविन्द भट्टराई, एनपी साउद, हृदयराम थानीलगायत र चौथो पुस्तामा दोस्रो जनआन्दोलन २०६२६३ द्वारा स्थापित पार्टी प्रवक्ता विश्वप्रकाश शर्मा, गुरु घिमिरे, गगन थापा, प्रदीप पौडेल, कल्याण गुरुङ, बद्री पाण्डेलगायतका नेता रहेका छन्। विभिन्न आन्दोलन र इतिहाससँग जोडिएका प्रकाशमान सिंह, डा शशांक कोइराला, कृष्णप्रसाद सिटौला, सुजाता कोइराला, रमेश लेखकलगायतका नेताको प्रभाव कांग्रेसमा सबैभन्दा बलियो छ। कांग्रेस विधि र विधानबाट चल्छ' नेता नवीन्द्रराज जोशीले कांग्रेस विधि र विधानबाट चल्ने र त्यसबाट दायाँबायाँ हुनै नसक्ने बताए। संसदीय बोर्ड गठन, कार्य सम्पादन समिति, पार्टीका विभागको पूर्णतालगायत सबै कार्यविधि र विधानसम्मत रूपमा चल्नुपर्छ', उनले भने। राष्ट्रियसभामा पुराना, केन्द्रीय सदस्यमा निर्वाचित तर अहिलेसम्म कुनै मौका नपाएका, जिल्ला सभापतिलगायतको मनोनयन हुनुपर्ने उनले बताए। यसको निर्णय संसदीय बोर्ड र दलबाट गर्नुपर्ने जानकारी उनले दिए। अर्का नेता धनराज गुरुङले राष्ट्रियसभामा मनोयनको एजेन्डा सकिँदासाथ आफूहरूले समूहगत रूपमा चुनावी समीक्षाका लागि केन्द्रीय समितिको बैठक माग गर्ने बताए। आफूहरूको मागलाई नजरअन्दाज गरेमा सामूहिक रूपमै लिखित प्रक्रियाबाट केन्द्रीय समितिको माग गर्छौं', उनले भने।"
