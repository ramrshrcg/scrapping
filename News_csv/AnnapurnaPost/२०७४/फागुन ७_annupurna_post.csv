शीर्षक,विवरण
फागुन ७ को सार्थकता,"नेपालको लोकतान्त्रिक अभ्यासको ढोका खुलेको दिन थियो, ७ फागुन ००७। यो ऐतिहासिक दिन फेरि आएको छ। नेपालको लोकतान्त्रिक आन्दोलनको एउटा ऐतिहासिक घुम्ती मानिएको यो दिन अब नितान्त औपचारिक बन्दै गएको छ। केही वर्षयता फागुन ७ आएपछि एउटा गम्भीर प्रश्न उठ्ने गर्छ। ७ फागुन बिदा कि दिवस ? प्रजातन्त्र दिवस मनाइँदै गर्दा यो प्रश्नमाथि गम्भीरतासाथ घोत्लिनु आवश्यक छ। हामीले पटकपटक लोकतान्त्रिक आन्दोलन लडेका छौं र पटकपटक सफलता प्राप्त पनि गर्यौँ, जसको परिणति त्यस्ता सफलतासँग जोडिएका दिवसहरू पनि अनेक छन्। वर्षैभरि अनेक दिन औपचारिकताका लागि दिवस मनाइनुभन्दा एउटा महत्वपूर्ण तिथिलाई राष्ट्रिय दिवसका रूपमा घोषणा गर्नु उचित हुन्छ। राष्ट्रिय पर्व घोषणा गर्ने र त्यसलाई औपचारिक वा बिदा मनाउने पर्वका रूपमा मात्रै सीमित गर्दा त्यसको ऐतिहासिक महत्व र गरिमाको अवमूल्यन हुन्छ। कुनै पनि समाज वा राष्ट्रका लागि इतिहासको विशेष महत्व हुन्छ। इतिहासको पाठ सही ढंगले सिक्न सके त्यसबाट पूरै समाज लाभान्वित हुन सक्छ, यद्यपि हाम्रो सन्दर्भमा इतिहासका उपलब्धिका बखान त गरिन्छ, तर व्यवहारमा उतार्ने विषयमा हामी चुक्छौं। विगतको स्मृति गर्ने, त्यसको गुणगान गाउने पक्षमा हामी कन्जुस्याईं गर्दैनौं, तर त्यसबाट सिक्नेभन्दा औपचारिकतामै रमाउने प्रवृत्ति बलशाली हुँदै जाँदा ७ फागुनको सान्दर्भिकताको खोजी हुन थालेको छ। नेपाली राजनीतिमा अहिले देखिएको सबैभन्दा ठूलो समस्या यसका पात्रहरूका अभ्यास र आचरणमा छ। ठूलाठूला राजनीतिक संघर्षका विगत छन् हामीसँग। ऐतिहासिक तथा राजनीतिक उपलब्धिका लागि लडेका अन्दोलनका अनेक दृष्टान्त छन् तर लोकतन्त्र प्राप्त गरिसेकेपछि त्यसको मूल्य, मान्यता र आचरण अपनाउने कुरामा नेतृत्व चुक्दै आएको छ। लोकतान्त्रिक मूल्य र आचरणमा चुक्दा त्यसको सोझो असर राजनीतिक स्थायित्वमा परेको छ। राजनीतिक स्थायित्व नहुँदा त्यसले समग्र नेपाली समाजलाई लाभान्वित गर्न सकेको छैन। हामीले धेरै ठूलो राजनीतिक फड्को मार्दै नयाँ पद्धति स्थापना गरेका छौं। तर अझै राजनीतिक स्थिरता र स्थायित्व कायम गर्ने कुरा चुनौतीकै रूपमा रहेको छ। गर्न सकेका प्रजातन्त्र वा लोकतन्त्र जे भनिए पनि ती आन्दोलनको मर्म र मूल्यअनुसार राजनीतिक नेतृत्व व्यवहारमै हिँड्न नसक्नुले यो अवस्था आएको हो। त्यसकारण प्रजातन्त्र दिवस मनाइँदै गर्दा राजनीतिक नेतृत्वले भाषण मात्रै गर्ने होइन, यसबीच यसको विकासका क्रममा भएको त्रुटिकमजोरीमाथि गम्भीर समीक्षा गर्दै सच्याउने अठोट लिनुपर्छ। लोकतान्त्रिक उपलब्धि संस्थागत हुने प्रक्रिया बढेको छ। लामो संक्रमणपछि मुलुकमा वाम गठबन्धनको बहुमत सरकार बनेको छ। ००७ साल फागुनमा प्रजातन्त्रको उदयदेखि अहिले वाम गठबन्धनको सरकार बन्दासम्मका झन्डै सात दशकको नेपाली राजनीति आन्दोलन र अस्थिरताको गोलचक्करमै रुमलियो। यसबीच हामीले राजासहितको र अहिले राजारहितको गणतन्त्रको अभ्यास पनि थालिसक्यौं। फागुन ७ को उपलब्धि राजासहितको प्रजातन्त्रको थियो र त्यसबखत त्यो उपलब्धि अत्यन्तै महत्वपूर्ण थियो। राजनीति अग्रगामी बाटोमा बढ्नुपर्छ। त्यस अर्थमा अहिले प्राप्त गणतन्त्रको संस्थागत विकास गर्ने कुरा हाम्रो प्रमुख लक्ष्य हो। यद्यपि यसको अर्थ लोकतन्त्र र गणतन्त्रको जग बनेको फागुन ७ को सान्दर्भिकता र महत्व कम छैन। ७ फागुन ००७ सालमा प्राप्त प्रजातन्त्र, ०४६ मा त्यसको पुनर्स्थापना, ०६३ मा पुनः लोकतन्त्रको स्थापना र त्यसपछि गणतन्त्रको स्थापना हुँदै गर्दा ती सबै उपलब्धिले पूर्णता पाएका हुन्। यी उपलब्धिलाई संस्थागत गर्दै राजनीतिक स्थायित्व अनि आर्थिक समृद्धि दिशातर्फ मुलुक बढ्नुपर्छ। अनि मात्रै यस्ता राष्ट्रिय दिवसहरू मनाएको सार्थकता प्रमाणित हुन्छ।"
ओलीदाहाल सम्बन्ध : विगतदेखि हालसम्म,"काठमाडौं : कम्युनिस्ट दर्शन एकै भए पनि ५५ वर्षदेखि स्कुलिङ फरक भएका मूलधारका प्रभावशाली दुई कम्युनिस्ट पार्टीलाई एकै बनाउन सहमत नेता हुन् प्रधानमन्त्री तथा एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाल। ६८ वर्षको कम्युनिस्ट पार्टी इतिहासमा यी दुई नेताको पाँच दशकभन्दा बढी फरक स्कुलिङ थियो। तर, सोमबार राजनीतिमा आइसब्रेक गर्दै यी दुई नेताले एमाले र माओवादीलाई एउटै पार्टी बनाउँदै शक्तिशाली कम्युनिस्ट केन्द्र निर्माण को संयुक्त नेतृत्व नै लिए। ओलीदाहाल दुवै राजनीतिको केन्द्रमा रहने र राजनीतिलाई आफूमा केन्द्रीकरण गर्न चाहने नेता हुन्। हुर्काइ, वर्ग धरातल र राजनीतिक पृष्ठभूमि नै फरक देखिएका यी दुई नेताको चामत्कारिक मिलाप हुन्छ भन्ने ६ महिना अगाडिसम्म कसैले सोचेको थिएन। आरोपप्रत्यारोप र घोचपेचका कटु यथार्थ यी दुई नेताका सम्बन्ध थिए। ओली दाहाललाई अस्थिर नेताको आरोप लगाउँथे भने दाहाल ओलीलाई पश्चगामी र नक्कली राष्ट्रवादी भन्न पछि पर्दैनथे। ओलीको दुःख, दाहालको सोखिन बाल्यकाल ओलीदाहाल दुवैका पृष्ठभूमि, रहनसहन, स्वभाव फरक छन्। ओलीको बाल्यकाल दुःखैदुःखमा बितेको छ। अर्काको घरमा गोठालो बसेर उनले बाल्यकालको शिक्षा लिएका थिए। तर, दाहालले ओलीले बाल्यकालमा गरेजस्तो संघर्ष गर्नुपरेन। सानै उमेरदेखि नै अत्यन्त सफाचट (आइरन लगाएर टलक्क टल्काएको लुगा) लगाएर हिँड्ने दाहालको सोख पहिलेदेखि नै थियो। उनलाई पढ्नका लागि दुःख गर्नुपरेन। कृषिमा बीएसस्सी गरेर एमपिएसम्म दाहालले अध्ययन गरेका छन् तर ओलीले उच्च शिक्षा पढेका छैनन्। उनले त्यसरी पढ्ने अवसर पनि पाएनन्। दाहाल चितवन, गोरखालगायत विभिन्न विद्यालयमा केही समय अध्यापनमा पनि सहभागी भएका थिए। ओलीका छोराछोरी छैनन्। दाहालका एक छोरा र तीन छोरीमध्ये एक्ला छोरा प्रकाशको मंसिर ३ मा हृदयाघातका कारण ३६ वर्षको उमेरमा निधन भयो भने जेठी छोरी पनि केही वर्षअघि क्यान्सरका कारण बितिन्। अहिले दाहालका रेणु र गंगा दुई छोरी छन्। रेणु भरतपुर महानगरकी मेयर हुन्। ओली दाहालभन्दा ३४ महिना जेठा ओलीभन्दा दाहाल ३४ महिनाले कान्छा छन्। ओली २००८ फागुनमा झापामा जन्मिएका हुन्। दाहाल भने २०११ मंसिरमा कास्कीमा। दाहालभन्दा ओलीले उमेरमा मात्र होइन, कम्युनिस्ट पार्टीको सदस्यताप्राप्त गर्नेमा पनि पहिलो नै छन्। उनले २०२६ सालमा संगठित सदस्यता लिँदै माक्र्सवादी अध्ययन दलमा संगठित भएका थिए। दाहालले भने ओलीले कम्युनिस्ट पार्टीको सदस्यता प्राप्त गरेको दुई वर्षपछाडि मात्रै ०२८ सालमा नेकपा पुष्पलाल समूहबाट कम्युनिस्ट पार्टीको सदस्यता लिएका थिए। पार्टी सदस्यता लिनु अगाडिदेखि नै यी दुई नेताको वैचारिकराजनीतिक स्कुलिङ फरक थियो। तर, दुवैको हतियारबद्ध संघर्षको नेतृत्व गरेरै आएको पृष्ठभूमि छ। २०२७ सालको झापा आन्दोलन (वर्ग शत्रु खत्तम अभियान) का नेतामध्येकै एक हुन् ओली। ओलीले ०२७ सालमै थालेको हतियारबद्ध संघर्षको नेतृत्व ०५२ सालमा पुगेर दाहालले लिएका थिए। पहिलो भेट : भारतको सिलिगुडीमा ओलीदाहालबीच ३० को दशकमै कम्युनिस्ट पार्टीको सदस्यता लिएर राजनीति गरे पनि प्रत्यक्ष भेट हुन भने अर्को ३० वर्ष कुर्नुपरेको थियो। यी दुई नेताबीच २०५९ सालमा मात्रै प्रत्यक्ष भेट भई संवाद भएको थियो, त्यो पनि नेपालमा नभई भारतको सिलिगुडीमा। नेपालका सबैजसो वाम पार्टीलाई संविधानसभाको एजेन्डामा सहमत गराउने उद्देश्यले माओवादीले त्यसबेला सिलिगुडीमा दुई दिनसम्म बृहत् कम्युनिस्टको वार्ता र संवाद चलाएको थियो। त्यहीबेला ओलीदाहालबीच सिलिगुडीमा प्रत्यक्ष भेट र संवाद भएको थियो। साथमा यो पनि पढ्नोस् : मिले एमालेमाओवादी, कम्युनिस्ट राजनीतिमा ब्रेक थ्रु त्यसबेला ओलीसँगको भेटका सन्दर्भमा एक मिडियासँग दाहालले ओलीले त्यसबेला आफूलाई व्यक्त गरेको भनाइ स्मरण गर्दै भनेका थिए, तपाईं (दाहाल) अलि जन्डजन्ड खालको हुनुहोला भनेको त पूरै सामान्य किसिमको नेता हुनुहुँदो रहेछ। ओली माओवादीले चलाएको सशस्त्र संघर्षका कटु आलोचक थिए। त्यही भएर पनि एमालेकै वामदेव गौतम, माधव नेपाल, झलनाथ खनाललगायत नेतासँग संवाद भइरहँदासमेत ओलीसँग दाहालको संवाद भएन। जनयुद्धकालदेखि शान्ति प्रक्रियासम्म ओली र दाहालबीच खासै संवाद भएन। ओलीले माओवादीप्रति तिखो आलोचना गर्ने भएकै कारण दुई नेताले एकअर्कासँगको संवादलाई महŒव पनि दिएनन्। यसो हुनुमा दुवै नेतामा एकअर्काप्रतिको फोबिया ले पनि काम गरेको मान्नेहरू अहिले पनि दुवै पार्टीभित्र छन्। अन्तरमुखी ओली, बहिर्मुखी दाहाल ओली अन्तरमुखी स्वभावका छन् तर दाहालमा त्यसको विपरीत बहिर्मुखी स्वभाव छ। अन्तरमुखी स्वभावकै कारण ओलीमा मनोगतवादी र एकलकाँटे प्रवृत्ति पनि रहेको एमालेकै नेताहरू टिप्पणी गर्छन्। दाहालसँग भने बहिर्मुखी स्वभाव भएका कारण विपक्षीसँग उनी सजिल्यै घुलमिल गर्न सक्छन्। त्यसैले पनि दाहालमाथि अस्थिर स्वभावका नेताको आरोप लागिरहन्छ। तर, उनी स्वयं भने आफूलाई द्वन्द्वात्मक भौतिकवादका अनुयायी भएका कारण प्रत्येक विषय निरन्तरतामा भन्दा क्रमभंगतामा बुझ्नुपर्ने र त्यसैअनुरूप हिँड्न सक्नुपर्ने तर्क गर्छन्। ओली कडा अडानमा रहने नेताका रूपमा पछिल्ला दिनमा परिचित छन्। उनी बोलेपछि हत्तपत्त अडान छाड्न चाहँदैनन् तर दाहालचाहिँ बेलामौका हेरेर बोलीमा लचकता पनि देखाउन खप्पिस छन्। वाम विश्लेषक श्याम श्रेष्ठको भनाइमा ओली र दाहाल दुवै नेता डिसिजन लिने सवालमा असाध्यै बोल्ड छन्। पार्टीमा पनि दुवैको आफ्नै पकड छ तर प्रचण्ड लचिलो र ओली कसिलो स्वभावका नेता भएको उनको बुझाइ छ। पर्सानालिटीका हिसाबले दाहाल अलिक लचिलो बन्न सक्छन् तर ओली रिजिक्ट छन्, दुई नेताको चरित्र चित्रण गर्दै उनी भन्छन्। त्यसो त यी दुवै नेता एकअर्कालाई अझै पनि आशंकाले हेर्छन्। दुवै एकअर्कालाई चतुर राजनीतिक खेलाडी ठान्छन्। जसकारण एकअर्काको बडी ल्याङवेजलाई पनि अर्थपूर्ण ढंगले हेर्छन्। दुवै नेताले लिने बोल्ड डिसिजनमा पार्टीभित्र कसैले पनि खुलेर औंला उठाउने हिम्मत गर्दैनन्। दुवै नेता सिद्धान्तभन्दा शक्तिमा विश्वास गर्ने स्वभावका भएका कारण पाँच महिनायता पार्टी एकता वार्ता अपडाउन हुँदै निष्कर्षमा पुगेको हो। दाहालकै प्रस्तावमा ओली प्रधानमन्त्री एमाले अध्यक्ष ओली दुवै पटक माओवादी अध्यक्ष दाहालकै प्रस्तावमा प्रधानमन्त्री बन्न सफल भए। पहिलोपटक दाहाल आफैँले प्रस्ताव गरेर ओलीलाई प्रधानमन्त्री बनाए र पछि अविश्वास दर्ता गराएर कुर्सीबाट निकाल्न भूमिकासमेत खेले। ओलीले सरकार छाड्ने बेला यी दुई नेताबीच सबैभन्दा पेचिलो संघर्ष चल्यो। आरोपप्रत्यारोपमा दुवैले कसर बाँकी राखेनन्। तर, राजनीति सम्भावनाको खेल हो भनेजस्तै यी दुई पार्टीबीच असोज १७ मा एकाएक चुनावी तालमेल र पार्टी एकतासम्मको सहमति बन्यो। दोस्रो पटक पनि दाहालकै पार्टीको समर्थनमा ओली प्रधानमन्त्री भएका छन्। दाहाल पनि दुई पटक प्रधानमन्त्री बनिसकेका छन्। पहिलो पटक एमालेसहितको समर्थनमा र दोस्रो पटक कांग्रेसलाई साथ लिएर। दाहाल पहिलो पटक प्रधानमन्त्री बन्दा ओली पार्टीको मूल नेतृत्वमा थिएनन् तर दोस्रो पटक प्रधानमन्त्री बन्दा ओलीसँगको सम्बन्धमा ब्रेक लागेको थियो। अब एउटै कमिटीमा २०४४ सालदेखि ओली पार्टीको केन्द्रीय समितिमा छन्। दाहाल पनि सोही पेरिफेरिमा पार्टीको केन्द्रीय समितिमा पुगिसकेका थिए। ओली केन्द्रीय समितिमा पुग्न संघर्ष गर्दैगर्दा दाहाल भने पार्टीको सर्वाेच्च पद सम्हाल्ने अवस्थामा पुगिसकेका थिए। दाहाल ०४६ सालमा तत्कालीन नेकपा (मशाल) को महामन्त्री बनिसकेका थिए। त्यसयता उनी निरन्तर पार्टीको माथिल्लो पद (अध्यक्ष) मा छन्। पछिल्लोपटक ०७० मा पार्टीको विराटनगर महाधिवेशनबाट पनि उनी अध्यक्ष चुनिएका थिए। यस हिसाबले २८ वर्षयता दाहाल पार्टीको सर्वाेच्च पद (अध्यक्ष) मा छन्। ओली भने ०७१ को एमालेको नवौं महाधिवेशनबाट अध्यक्ष बनेका हुन्। उनले पार्टी नेतृत्व सम्हालेको तीन वर्ष पुगेको छ। यी दुई नेताबीच एकै कमिटीमा बसेर सहकार्य भएको छैन। फरक स्कुलिङबाट भएका कारण पनि दुई नेताले एकै कमिटीमा बसेर काम गर्ने अवसर पाएनन्। तर, अब यी दुई नेता एकीकृत पार्टीको एउटै कमिटीमा बसेर काम गर्दै छन्। एकीकृत पार्टी (नेपाल कम्युनिस्ट पार्टी) को संयुक्त नेतृत्व गर्ने गरी ओलीदाहालले सहकार्य गर्दै छन्। इतिहास हेर्ने हो भने यी दुई नेताको सम्बन्ध तिक्ततापूर्ण अवस्थामै बितेको थियो। दाहाल ओलीलाई मानसिक उपचार गराउनुपर्नेसम्मका चर्का अभिव्यक्ति दिन्थे भने ओली पनि माओवादीलाई हिंस्रक (जंगली) सम्मका आरोप लगाउँथे। तर, अहिले यी दुई नेतामा आएको मिलापले कम्युनिस्ट आन्दोलनमै ब्रेक थु्र गराएको छ।"
सुटुक्क बालुवाटार छिरेर निस्किए उपेन्द्र यादव,काठमाडौँः नेकपा एमाले र नेकपा माओवादी केन्द्रबीच एकताको अन्तिम कसरत चलिरहेका बेला संघीय समाजवादी फोरम नेपालका अध्यक्ष उपेन्द्र यादव सुटुक्क बालुवाटारमा पसेर बाहिरिएका छन् । सोमबार साँझदेखि एमाले र माओवादीबीच एकतालाई निचोड दिने गरी एकता संयोजन समितिको बैठक बसिरहेका बेला एक एमाले नेताको गाडीमा चढेर यादव बालुवाटार पुगेका थिए । एमाले नेता अग्नि खरेलसँगै बालुवाटार पुगेर अध्यक्ष यादव करिब पौने घन्टा बसेपछि त्यहाँबाट सुटुक्क बाहिरिएका छन् । दुई वाम घटकबीच एकता वार्ता जारी रहेका बेला यादवको बालुवाटार आगमनलाई अर्थपूर्णरुपमा लिइएको छ । यादव र वाम दलका नेताहरुबीच सरकार निर्माणबारे छलफल भएको स्रोतले जनाएको छ । तर यसबारे वाम घटकका नेताले केही कुरा खोलेका छैनन् । दुई वाम दलले फोरमलाई पनि सरकारमा ल्याउने कोशिश गरिरहेका छन् । यादव निकट स्रोतले उनी बालुवाटार गएको पुष्टि गरे भेटवार्ताको विस्तृत विरण भने खुलाउन चाहेन । सुरुमा एमालेको राजनीति गरेका यादव दोस्रो जनआन्दोलनपछि फोरम स्थापना गरेर सक्रिय राजनीतिमा छन् ।
बालुवाटारमा प्रचण्डले भने: ओलीजी र म नयाँ पार्टीका अध्यक्ष,"काठमाडौँ: नेकपा एमालेसँगको एकताका लागि सात बुँदे सहमतिपत्रमा हस्ताक्षर गरेपछि नेकपा माओवादी केन्द्रका अध्यक्ष पुष्पकमल दाहाल प्रचण्डले नयाँ पार्टीमा दुईजना अध्यक्ष रहने बताएका छन् । प्रधानमन्त्रीको सरकारी निवास बालुवाटारमा सहमतिपत्रमा हस्ताक्षर गरे निस्केपछि सञ्चारकर्मीलाई संक्षिप्त प्रतिक्रिया दिँदै दाहालले यसो भनेका हुन् । दाहालले दुईजना अध्यक्ष रहने गरी एकताको सहमति भएको बताए । 'नयाँ पार्टीमा दुईजना अध्यक्ष रहने गरी हामीले सहमति जुटाएका छौँ', उनले बैठकपछि पत्रकारहरुसँग भने, 'बैठककको अध्यक्षता पनि ओलीजी र मैले पालै पालो गर्नेछौँ ।' पढ्नुस्: एमालेमाओवादी एकतामा सहमति, नयाँ पार्टीको नाम नेकपा हेर्नुस् सहमतिपत्र"
प्रधानमन्त्री आलोपालो गर्न एमाले नेता नेपाल असहमत,"गौर : पूर्व प्रधानमन्त्री तथा नेकपा एमालेका वरिष्ठ नेता माधवकुमार नेपालले एमाले र माओवादी केन्द्रको एकीकरणपछि पार्टीको नाम नेपाल कम्युनिष्ट पार्टी राखिने बताएका छन्। रौतहटको गौरमा सोमबार प्रेस चौतारी नेपालले आयोजना गरेको पत्रकार भेटघाट कार्यक्रममा नेता नेपालले भने, दुवै पार्टी मिलेर अगाडी बढ्ने सहमती भैसकेको छ, पार्टीको नामको पछाडिको पुच्छर हटाएर नेपाल कम्युनिष्ट पार्टी बनाइने छ।' नेता नेपालले एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहाल बीच प्रधानमन्त्री पदमा आलोपालो गर्ने सहमति भएको भन्ने विषयमा प्रधानमन्त्री पदलाई आलोपालो गर्न नहुने टिप्पणी गरेका छन्। वरिष्ठ नेता नेपाले पार्टी एकीकरण गर्दा दुवैजना अध्यक्ष बन्ने अवस्था आए दुवैलाई सहअध्यक्ष राख्न सकिने धारणा राखेका छन्। अन्य मुलुकमा पनि यस्ता अभ्यास गरिएको जानकारी दिँदै समय तोकेर नै पार्टी हाक्ने जिम्मेवारी दिन सकिने समेत उनले बताए। तीनवटै तहको निर्वाचनमा रौतहटमा एमाले पछाडी पर्नुको कारणबारेमा समीक्षा भइरहेको बताउँदै नेता नेपालले पार्टीलाई मजबुत बनाउन एक भएर लाग्नुपर्ने अवस्था आएको समेत बताए। आइतबार साँझ रौतहट आइपुगेका नेपालले वामगठबन्धनबाट प्रतिनिधिसभा तथा प्रदेशसभामा निर्वाचित रौतहटका सांसदलाई गौरमा आयोजित कार्यक्रममा सम्मान गरेका थिए। प्रजातन्त्र दिवको अवसरका सोमबार राजदेवी मिडियाले गौरमा आयोजना गरेको छात्रा साइकल दौड प्रतियोगितामा एमाले नेता नेपालले साइकल वितरण गरेका थिए भने चन्द्रपुर ८ सन्तपुरमा आयोजित राष्ट्रिय भलिबल प्रतियोगिताको उद्घाटन समेत गरेका छन्।"
प्रजातन्त्र दिवसलाई राष्ट्रिय दिवस मनाऔं : पौडेल,"दमौली : नेपाली कांग्रेसका वरिष्ठ नेता रामचन्द्र पौडेलले प्रजातन्त्र दिवसलाई राष्ट्रिय दिवसको रुपमा मनाउनु पर्नेमा जोड दिएका छन् । उनले हलो जोतेर कांग्रेसको नेतृत्वमा देशमा प्रजातन्त्र आएको बताएका छन् । प्रजातन्त्र दिवसका अवसरमा जिल्ला समन्वय समितिले गरेको कार्यक्रममा पौडेलले कांग्रेसको नेतृत्वमा शान्तिपूर्ण आन्दोलनबाट देशमा प्रजातन्त्र आएको जिकिर गर्दै भने, यो प्रजातन्त्र टाउको काटेर आएको होइन वाम गठबन्धनप्रति केही आक्रामक देखिएका पौडेलले मुख्य आन्दोलन सात सालमा भएको भन्दै त्यसयताका सबै आन्दोलन त्यसकै परिपूरक रहेको बताए । पौडेलले सात सालको आन्दोलनकै कारण देशमा आर्थिक तथा सामाजिक परिवर्तन भएको जिकिर समेत गरे । हलो क्रान्तिले देशको सामाजिक अवस्थामा परिवर्तन ल्यायो, उनले भने, त्यसबाट समाजका कुप्रथा हटाउने काम भएको थियो । देशमा राजतन्त्र हटाउनका लागि पनि आन्दोलन भएको उल्लेख गर्दै पौडेलले भने, राजतन्त्रले हुकुमी शासन चलाउन खोजेपछि सम्बन्ध तोडियो ।"
"प्रजातन्त्र दिवसमा टुँडिखेलमा सेनाको पुष्पवृष्टि, तस्बिरहरू","काठमाडौं : राष्ट्रपति विद्यादेवी भण्डारी ६८ औँ प्रजातन्त्र दिवसका अवसरमा नेपाली सैनिक मञ्च टुँडिखेलमा आयोजित विशेष समारोहमा सहभागी भइन्। समारोहमा उपराष्ट्रपति नन्दबहादुर पुन, प्रधानमन्त्री केपी शर्मा ओली, प्रधानन्यायाधीश गोपाल पराजुली, मन्त्रिपरिषद् सदस्य, मुख्यसचिव, संवैधानिक निकायका प्रमुख, सुरक्षा निकायका प्रमुख, नेपालस्थित कूटनीतिक नियोगका प्रमुख तथा प्रतिनिधि, उच्च सरकारी अधिकृतलगायतको उपस्थिति थियो। राष्ट्रपति भण्डारीलाई सो अवसरमा नेपाली सेनाको एक टुकडीले सलामी अर्पण गरेको थियो। समारोहमा राष्ट्रपति भण्डारी, उपराष्ट्रपति पुन, प्रधानमन्त्री ओली, प्रधानन्यायाधीश पराजुलीले शान्तिको कामना गर्दै सेतो परेवा उठाएका थिए। सोही अवसरमा प्रजातन्त्र स्थापनार्थ आफ्नो जीवन उत्सर्ग गर्ने ज्ञात अज्ञात शहीदप्रति भावपूर्ण श्रद्धाञ्जलि अर्पण गर्दै एक मिनेट मौनधारणसमेत गरिएको थियो। सोही अवसरमा नेपाली सेनाका दुईवटा हेलिकप्टरले पुष्पवृष्टि, तीनवटै सुरक्षा निकायबाट आकर्षक मार्चपास, उपत्यकाभित्रका विभिन्न स्थानीय तहले आआफ्ना सांस्कृतिक झल्किने झाँकीसमेत प्रस्तुत गरेका थिए। साथै राष्ट्रिय खेलकूल परिषद्का खेलाडीले आकर्षक खेल प्रस्तुत एवं सुरक्षा निकायका ब्याण्ड प्रदर्शनले कार्यक्रमलाई थप आकर्षित गराएको थियो। राससका प्रदीपराज वन्तले खिचेका फोटोहरूः राष्ट्रपति विद्यादेवी भण्डारी, उपराष्ट्रपति नन्दबहादुर पुन, प्रधानमन्त्री केपी शर्मा ओली र प्रधानन्यायाधीश गोपाल पराजुलीले काठमाडौँको सैनिकमञ्च टुँडिखेलमा सोमबार आयोजित राष्ट्रिय प्रजातन्त्र दिवस समारोहमा शान्तिका प्रतीक परेवा उडाउँदै। सैनिक मञ्च टुँडिखेलमा राष्ट्रिय प्रजातन्त्र दिवसको विशेष समारोहमा नेपाली सेनाको हेलिकोप्टरबाट प्रजातन्त्र दिवसको झण्डा फहराउँदै। सलामी ग्रहण गर्दै राष्ट्रपति भण्डारी। नेपाली सेनाको मार्चपास। सशस्त्र प्रहरीको मार्चपास। नेपाली सेनाको मार्चपास।"
बालुवाटारबाट एमालेमाओवादी एकता घोषणा गर्ने तयारी,"काठमाडौँ: नेकपा एमाले र नेकपा माओवादी केन्द्रबीच एकता घोषणाको तयारीसहित सोमबार साँझदेखि सुरु पार्टी एकता संयोजन समितिको बैठक प्रधानमन्त्री निवास बालुवाटारमा जारी छ । यही फागुन २ गते पार्टी एकता संयोजन समितिको मानभवन लतिलपुरमा बसेको बैठकमा केही सैद्धान्तिक विषयमा मिलाउन बाँकी थियो । यो बैठकले सैद्धान्तिक र संगठनात्मक दुवै विषय मिलाउन कार्यदल गठन गर्ने र पार्टी एकताको मिति घोषणा गर्ने बताइएको छ । एकता प्रक्रिया अन्तिम चरण पुगेको कुरा दुवै दलका नेताले पनि बताएका छन्। यसअघि आजै दिउँसो माओवादी केन्द्रका अध्यक्ष पुष्पकमल दाहालले खुमलटारस्थित निवासमा पार्टी नेताहरुबीच एकताको प्रक्रियामा देखिएको समस्या समाधान भएको 'ब्रिफिङ' गरेका थिए । अध्यक्ष दाहालले सोमबार नै एकताले नयाँ गति लिने पनि नेताहरुसँग बताएका थिए। माओवादी नेता मणि थापाले दाहालको 'ब्रिफिङ'लाई उधृत गर्दै भने, अस्ति जुन कुरा मिलेको थिएन, त्यो मिल्यो, अब एकताले नयाँ गति लिन्छ।' पार्टी 'ब्रिफिङ' पछि प्रधानमन्त्री एवम् एमाले अध्यक्ष केपी शर्मा ओलीबीच बालुवाटारमा वान टु वान' वार्ता पनि भएको छ । नेता थापाले पार्टी 'ब्रिफिङ' पछि दाहाल र ओलीबीच वान टु वान' वार्ता भएको बताए।उनले दुई नेताबीच एकता संयोजन समितिको बैठकबाट एकतालाई अन्तिम स्वरुप दिने विषय छलफल भएको बताए। एकता संयोजक समितिको बैठकले एकतालाई अन्तिम रुप दिँदै नमिलेको सैद्धान्तिक विषयलाई महाधिवेशनबाट टुङ्याउने तयारी गरेको छ । समितिको बैठकले सबै कुरा टुंग्याउने छ, सैद्धान्तिक विषय महाधिवेशनमा टुङ्गो लाग्नेछ । आजै सहमतिमा हस्ताक्षर हुने सम्भावना छ', थापाले भने । एमालेको प्रमुख सैद्धान्तिक नीति जनताको बहुदलीय जनवाद (जबज) र माओवादीको २१ औं शताब्दीको जनवादका विषयमा महाधिवेशनबाट छिनोफानो गर्ने दुई अध्यक्षबीच सहमति भइसकेको छ। एकीकृत पार्टीको दुई अध्यक्षले संयुक्त नेतृत्व गर्ने, आलोपालो प्रधानमन्त्री बन्ने विषयमा सहमति जुटेको छ। आज सबै कुरा टुंगिए माओवादी पनि सरकारमा सहभागी हुनेछ। बैठकमा प्रधानमन्त्री तथा एमालेका अध्यक्ष केपी शर्मा ओली, वरिष्ठ नेता झलनाथ खनाल, पार्टीका नेता माधवकुमार नेपाल, उपाध्यक्ष वामदेव गौतम र महासचिव ईश्वर पोखरेल तथा माओवादी केन्द्रका अध्यक्ष पुष्पकमल दाहाल प्रचण्ड एवं नेताहरु नारायणकाजी श्रेष्ठ र रामबहादुर थापा छन् ।"
६८ औँ राष्ट्रिय प्रजातन्त्र दिवस मनाइँदै : आर्थिक समृद्धि र सुशासनको कामना,"काठमाडौं : विसं २००७ फागुन ७ गते प्रजातन्त्र स्थापना भएको सम्झनामा आज देशभर विभिन्न कार्यक्रम गरी ६८ औँ राष्ट्रिय प्रजातन्त्र दिवस मनाइँदैछ। प्रजातन्त्र स्थापनाका लागि भएको सङ्घर्षमा शुक्रराज शास्त्री, दशरथ चन्द, धर्मभक्त माथेमा र गङ्गालाल श्रेष्ठले विसं १९९७ माघमा बलिदानी दिएका थिए । प्रजा परिषद् नामक राजनीतिक दल भूमिगत रुपमा स्थापना गरी प्रजातन्त्र स्थापनाका लागि जनतामा जागरण ल्याएको अभियोगमा उनीहरूलाई मृत्युदण्ड दिइएको थियो। एकसय चार वर्षीय जहानियाँ राणा शासनको विरुद्धमा जनताले आन्दोलन गरी रगत बगाएपछि राणा शासकले जनतासमक्ष घुँडा टेक्न बाध्य भई प्रजातन्त्र स्थापना भएको घोषणा गरियो। तत्कालीन राजा त्रिभुवनको घोषणापछि राणा र नेपाली काँग्रेस सम्मिलित सरकार गठन भई नेपालमा प्रजातान्त्रिक शासनकालको सूत्रपात भयो। विसं २००० पछि स्थापना भएका नेपाल प्रजातन्त्र काँग्रेस र नेपाली राष्ट्रिय काँग्रेसको २००६ सालमा एकीकरणपछि नेपाली काँग्रेसका संस्थापक नेता बिपी कोइरालाको नेतृत्वमा भएको सशस्त्र र निर्णायक आन्दोलनले नेपालमा २००७ साल फागुन ७ गते प्रजातन्त्र स्थापना गरेको थियो। फागुन ७ मा प्रजातन्त्र स्थापना भएको सम्झनामा सरकारले प्रत्येक वर्ष राजधानीको टुँडिखेलमा औपचारिक कार्यक्रमको आयोजना गरी विशेषरुपमा यो दिवस मनाउँदै आएको छ। दिवसका उपलक्ष्यमा सार्वजनिक बिदा समेत दिने गरिएको छ। राष्ट्रपतिद्वारा आर्थिक समृद्धि र सुशासनको कामना राष्ट्रपति विद्यादेवी भण्डारीले हालै भएका विभिन्न चरणमा सम्पन्न निर्वाचनमार्फत प्राप्त जनादेशअनुरुप देशमा आर्थिक समृद्धि र सुशासन कायम गर्नुपर्ने बताएकी छिन्। प्रजातन्त्र दिवस२०७४ का अवसरमा आज उनले दिएको शुभकामना सन्देशमा भनिएको छ, हामीले प्राप्त गरेका उपलब्धिको मूल्यांकन गर्दै त्यसबाट प्राप्त अनुभव तथा पाठबाट निर्देशित भएर सुशासन, शान्ति र सहमतिलाई आत्मसात् गरी अगाडि बढ्नु हाम्रो साझा जिम्मेवारी र दायित्व हो। ६८ औँ राष्ट्रिय प्रजातन्त्र दिवसमा स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइमा शुभकामना व्यक्त गर्दै उहाँले यस दिनले सबैलाई प्रजातन्त्रका आधारभूत मूल्य र मान्यता आत्मसात् गर्दै अघि बढ्ने उत्प्रेरणा प्रदान गरोस् भन्ने कामना गरे। विसं २००७ फागुन ७ गतेका दिन निरंकुश जहानियाँ राणा शासनको अन्त्य भई जनताले राजनीतिक स्वतन्त्रता हासिल गरेको ऐतिहासिक दिनको सम्झनामा प्रत्येक वर्ष प्रजातन्त्र दिवसका रुपमा मनाइँदै आएको छ। प्रजातन्त्र बहाली र संस्थागत गर्ने क्रममा विसं २०४६ र २०६२६३ मा सफल आन्दोलन भएको उल्लेख गर्दै राष्ट्रपति भण्डारीले सबै आन्दोलनमा प्रतिविम्बित जनइच्छाअनुसार नै आज हामीले गर्वका साथ संघीय लोकतान्त्रिक संविधानसहितको गणतन्त्रात्मक शासन पद्धति अपनाइरहेको उल्लेख गरे। उनले प्रजातन्त्रका लागि आफ्नो जीवन उत्सर्ग गर्ने सम्पूर्ण ज्ञातअज्ञात शहीदप्रति भावपूर्ण श्रद्धाञ्जलि अर्पण गर्दै प्रजातन्त्रलाई जीवन पद्धति बनाएर अगाडि बढ्ने प्रेरणा यस दिवसले हामी सबै नेपालीमा दिन सकोस् भन्ने कामना पनि गर्नुभएको छ। उपराष्ट्रपतिद्वारा प्रजातन्त्र दिवसको शुभकामना उपराष्ट्रपति नन्दबहादुर पुनले राष्ट्रिय प्रजातन्त्र दिवस, २०७४ को अवसरमा सम्पूर्ण नेपाली दिदीबहिनी तथा दाजुभाइमा हार्दिक बधाई तथा शुभकामना व्यक्त गरेका छन्। उनको सन्देशमा प्रजातन्त्र प्राप्तिका लागि भएको संघर्षमा आफ्नो जीवन उत्सर्ग गर्ने ती महान् वीर वीराङ्गनाहरुलाई स्मरण गर्दै उहाँहरुप्रति श्रद्धासुमन अर्पण गरिएको छ। सन्देशमा उनले विभिन्न कालखण्डमा भएका सशस्त्र संघर्षबाट प्राप्त ऐतिहासिक राजनीतिक उपलब्धिहरु संस्थागत हुने क्रम तथा नयाँ संविधानको पूर्ण कार्यान्वयनका क्रममा स्थानीय तह, प्रदेश र संघको निर्वाचन सम्पन्न भई सबै तहमा नयाँ सरकार गठन भइसकेको पनि उल्लेख गरे। उनले यससँगै धेरै वर्षदेखिको राजनीतिक संक्रमणकाल अन्त्य भई नेपालमा राजनीतिक स्थायित्व प्रारम्भ भएको र मुलुक आर्थिक समृद्धिको नयाँ युगमा प्रवेश गरेको बताए। उनले प्रजातन्त्र दिवसको यस गौरवपूर्ण अवसरमा राष्ट्रियता, भौगोलिक अखण्डता, राष्ट्रिय स्वाधीनता र नेपाली जनताको स्वतन्त्रतालाई अझ बलियो बनाउँदै आर्थिक समृद्धिका लागि सहकार्य गर्न सबै तहका सरकार, राजनीतिक दललगायत सबै पक्षलाई अपिल पनि गरेका छन्। प्रम ओलीद्वारा प्रजातन्त्र दिवसको शुभकामना प्रधानमन्त्री केपी शर्मा ओलीले सहिदका अधुरा सपना पूरा गर्न सकारात्मक सोचका साथ अगाडि बढ्न आह्वान गर्दै राष्ट्रिय प्रजातन्त्र दिवस, २०७४ का अवसरमा सम्पूर्ण जनसमुदायलाई हार्दिक बधाई तथा शुभकामना व्यक्त गरेका छन्। प्रधानमन्त्री ओलीले जारी गरेको शुभकामना सन्देशमा देशलाई लामो समयसम्म निरङ्कुश, जहानियाँ, तानाशाही र एकतन्त्रीय शासन व्यवस्थाबाट मुक्त गरी लोकतान्त्रिक शासन व्यवस्थाको शुभारम्भ भएको राष्ट्रिय प्रजातन्त्र दिवस मनाउने सन्दर्भमा सम्पूर्ण नेपाली दिदीबहिनी तथा दाजुभाइमा सुख, शान्ति र समृद्धिको कामना गर्नुभएको छ। साथै, उहाँले दिवसका अवसरमा सम्पूर्ण ज्ञात अज्ञात शहीदप्रति श्रद्धाञ्जलि व्यक्त गरिएको छ। शुभकामना सन्देशमा भनिएको छ, देशमा हालै सम्पन्न संघ र प्रदेश निर्वाचनमा वाम गठबन्धनलाई अत्यधिक मतले विजयी गराउनुभएको प्रति सम्पूर्ण नेपाली दिदीबहिनी तथा दाजुभाइलाई धन्यवाद तथा बधाई दिन चाहन्छु। सन्देशमा लोकतान्त्रिक गणतन्त्रात्मक संविधान जारी भएसँगै लामो राजनीतिक संक्रमणकाल समाप्त भइसकेको सन्दर्भमा मुलुकको आर्थिक, सामाजिक रुपान्तरणसहित आमजनताको जीवनस्तर सुधार गर्ने लक्ष्यका साथ गठन भएको वर्तमान सरकार देशमा विकास र समृद्धि ल्याउनेमा दृृढ रहेको विश्वास दिलाउन चाहन्छु भनिएको छ। वर्तमान सरकार आर्थिक चुनौतीको सहज व्यवस्थापन गर्दै संघीयताको सफल कार्यान्वयन गर्दै आगाडि बढ्ने र त्यसका लागि वित्तीय अनुशासन र मितव्ययिता कायम गर्दै जनताको चाहनाअनुसारका विकास कार्यक्रम तीव्रताका साथ सञ्चालन गर्न सबैको सहयोग रहने विश्वास लिएको सन्देशमा उल्लेख छ। प्रजातन्त्र दिवसमा नेताहरुबाट शुभकामना सन्देश नेपाली काँग्रेसका सभापति शेरबहादुर देउवाले लोकतान्त्रिक गणतन्त्र नेपालको संविधानलाई क्रियाशील र संस्थागत गर्न सकेमात्र शहीदप्रतिको सम्मान हुने बताउएका छन्। प्रजातन्त्र दिवसका अवसरमा जारी गरिएको शुभकामना वक्तव्यमा उनले देशमा प्रजातन्त्रलोकतन्त्र स्थापना र पुनःस्थापनाको लामो संघर्षमा अनेकौँ सपुतले प्रजातन्त्रलोकतन्त्रको वेदीमा आफूलाई उत्सर्ग गरेको उल्लेख गर्दै सम्पूर्ण शहीदको त्याग र बलिदानको संस्मरण गरे। फागुन ७ गते नेपाली जनसंघर्षको इतिहासको एक अविस्मरणीय दिन भएको उल्लेख गर्दै पूर्वप्रधानमन्त्री देउवाले विसं २००७ को कात्तिक २६ देखि प्रारम्भ गरिएको ऐतिहासिक जनक्रान्तिले १०४ वर्षको एकतन्त्रीय निरंकुश राणा शासनलाई समाप्त पारेर देशमा प्रजातन्त्रको स्थापना गरेको उल्लेख गरे। उनले देशमा केबल प्रजातन्त्र मात्र स्थापित गरेन, आर्थिक, सामाजिक, सांस्कृतिक, शैक्षिक, धार्मिक आदि हरेक क्षेत्रमा यसले आमूलरूपमा अग्रगामी परिवर्तन ल्याएको भन्दै जातजाति, धर्म, लिङ्ग वा वर्गका आधारमा हुने भेदभाव हटाएर शोषणरहित समाज निर्माणमा मुलुकलाई अग्रसर गराएको बताए। यसैगरी, राष्ट्रिय प्रजातन्त्र पार्टी (प्रजातान्त्रिक) का अध्यक्ष पशुपतिशम्शेर जबराले पनि राष्ट्रिय प्रजातन्त्र दिवसका अवसरमा देशविदेशमा रहेका सम्पूर्ण नेपालीलाई शुभकामना व्यक्त गरे। अध्यक्ष राणाले विज्ञप्ति जारी गरेर प्रजातन्त्रप्राप्तिका लागि प्राण उत्सर्ग गर्ने ज्ञातअज्ञात शहीदप्रति श्रद्धाञ्जलि दिएका छन्। मुलुकमा स्थापित राजनीतिक प्रणालीअनुसार राज्यको सबै तहमा निर्वाचित जनप्रतिनिधि बहाल भइसकेको अवस्थामा देशको समृद्धि र जनताको विकासका लागि दल क्रियाशील हुनुपर्ने विज्ञप्तिमा उल्लेख छ। यसैबीच, एकीकृत राष्ट्रिय प्रजातन्त्र पार्ट (राष्ट्रवादीं) का अध्यक्ष डा प्रकाशचन्द्र लोहनीले पनि आज विज्ञप्ति जारी गरी उक्त दिवसले मुलुकको राष्ट्रिय अखण्डताको रक्षा गरी समृद्ध नेपाल बनाउने विषय सबै दलको साझा मुद्दा निर्माण गर्न प्रेरणा प्रदान गर्ने विश्वास व्यक्त गरे। रासस"
"वाम एकता निश्कर्ष नजिक : जुन मिलेको थिएन, त्यो कुरा मिल्यो","काठमाडौं : एमाले र माओवादी केन्द्र बीचको एकता प्रक्रिया अन्तिम चरण पुगेको छ। माओवादी केन्द्रका अध्यक्ष पुष्पकमल दाहालले खुमलटारस्थित निवासमा पार्टी नेताहरुका बीच एकताको प्रक्रियामा देखिएको समस्या समाधान भएको 'ब्रीफिङ' गरेका छन्। अध्यक्ष दाहालले सोमबार नै एकताले नयाँ गति लिने बताए। माओवादी नेता मणि थापाले दाहालको 'ब्रीफिङ'लाई उधृत गर्दै भने, अस्ति जुन कुरा मिलेको थिएन, त्यो मिल्यो,अब एकताले नयाँ गति लिन्छ।' पार्टी 'ब्रीफिङ'पछि प्रधानमन्त्री एवं एमाले अध्यक्ष केपी शर्मा ओली बीच बालुवाटारमा ओली दाहाल बीच वान टु वान' वार्ता भएको छ। नेता थापाले पार्टी 'ब्रीफिङ' पछि दाहाल र ओली बीच वान टु वान' वार्ता भएको बताए।उनले दुई नेता बीच एकता संयोजक समितिको बैठकबाट एकतालाई अन्तिम स्वरुप दिने विषय छलफल भएको बताए। माओवादी नेता थापाले आज साँझ ७ बजे एकता संयोजक समितिको बैठक बसेर एकतालाई अन्तिम रुप दिने जानकारी दिए। उनले नमिलेको सैद्धान्तिक विषयलाई महाधिवेशनबाट टुङ्याइने बताए। उनले भने, आज साँझ ७ बजे बैठक बसेर सबै कुरा टुग्याइने छ, सैद्धान्तिक विषय महाधिवेशनमा टुङ्गो लाग्नेछ।'आजै सहमतिमा हस्ताक्षर हुने सम्भावना रहेको छ । एमालेको जनताको बहुदलीय जनवाद(जबज) र माओवादीको २१ औ शताब्दिको जनवादका विषयमा महाधिवेशनबाट एमालेको जनताको बहुदलीय जनवाद(जबज) र माओवादीको २१ औं शताब्दीको जनवादका विषयमा महाधिवेशनबाट छिनोफानो गर्ने दुई अध्यक्ष बीच सहमति भएको छ। एकीकृत पार्टीको दुई अध्यक्षले संयुक्त नेतृत्व गर्ने, आलोपालो प्रधानमन्त्री बन्ने विषयमा सहमति जुटेको छ।बेलुका ७ बजे हुने सहमति पछि माओवादी केन्द्र पनि सरकारमा सहभागी हुनेछ।"
"एमालेमाओवादी एकतामा सहमति, नयाँ पार्टीको नाम नेकपा","काठमाडौँः नेपालका दुई ठुला कम्युनिष्ट घटक नेकपा एमाले र नेकपा माओवादी केन्द्रबीच एकताको सहमति भएको छ । प्रधानमन्त्रीको सरकारी निवास बालुवाटारमा भएको दुई दलको एकता संयोजक समितिको बैठकले नयाँ पार्टीको नाम नेपाल कम्युनिष्ट पार्टी राख्ने निर्णय गरेको हो । दुई दलबाट गठित एकता संयोजन समितिको करिब चार घण्टासम्म चलेको बैठकपछि पार्टी एकताका लागि सात बुँदे सहमतिपत्र हस्ताक्षर भएको हो ।सहमतिपत्रमा एमालेका अध्यक्ष ओली, बरिष्ठ नेताहरु झलनाथ खनाल, माधवकुमार नेपाल, उपाध्यक्ष पामदेव गौतम र ईश्वर पोखरेल तथा केन्द्रका अध्यक्ष दाहाल, नेताहरु नारायणकाजी श्रेष्ठ र रामबहादुर थापाले हस्ताक्षर गरेका छन् । सहमतिपत्रमा हस्ताक्षर गरेपछि बाहिरिँदै माओवादी केन्द्रका अध्यक्ष दाहालले दुईजना अध्यक्ष रहने गरी एकताको सहमति भएको बताए । 'नयाँ पार्टीमा दुईजना अध्यक्ष रहने गरी हामीले सहमति जुटाएका छौँ', उले बैठकपछि पत्रकारहरुसँग भने,'बैठककको अध्यक्षता पनि ओलीजी र मैले पालै पालो गर्नेछौँ ।' बैठकपछि माओवादी केन्द्रका नेता नारायणकाजी श्रेष्ठले सहमतिका ७ बुँदा पढेर सुनाएका थिए। उनले सहमतिका बुँदा वाचन सक्ने बित्तिकै पत्रकारले प्रश्न तेर्स्याए एकता कहिले गर्ने? आलोपालो नेतृत्वको कुरा के हो ? राष्ट्रपति, सभामुख, उपसभामुख लगायतको बाँडफाटका विषयमा के भयो? पत्रकारका प्रश्नको जवाफ एमाले महासचिव ईश्वर पोखरेलले दिए। उनले भने हाम्रो बीचमा जे सहमति भएको छ, औपचारिक ढंगमा लिखितरुपमा सार्वजनिक गरेका छौँ। यो समझदारी बाहेक कतिपय कामहरू गर्ने शिलशिलामा भोलि छलफल गर्दै टुंगो गर्दै जानुपर्ने हुन सक्छ। जे समझदारी गरिएको छ जस्ताका तस्तै प्रस्तुत गरिएको छ। ओली र प्रचण्डसहितको एकता संयोजन समितिले एमालेले अपनाउँदै आएको जनताको बहुदलीय जनवाद अन्तर्गत अवलम्बन गरेको शान्तिपूर्ण बहुदलीय प्रतिस्पर्धामार्फत् आफ्नो श्रेष्ठता स्थापित गर्ने लगायतका मान्यता र शान्ति सम्झौता र त्यसपछिका लोकतान्त्रिक अभ्यासद्वारा केन्द्रले पनि उक्त शान्तिपूर्ण बहुदलीय प्रतिस्पर्धामार्फत् आफ्नो श्रेष्ठता स्थापित गर्ने लगायतका मान्यता समान रहेको स्पष्ट पारेको छ । सहमतिमा एमालेको जबज र केन्द्रको माओवाद र एक्काइसौँ शताब्दीको जनवाद सम्बन्धी विषयहरुमा विधिसम्मत छलफल गरी आवश्यक परिमार्जन र विकास गर्न सकिने तथा उक्ता आधारमा टेकेर अन्तरिम राजनीतिक प्रतिवेदन एवं अन्तरिम विधान तयार पारी सोहीअनुसार एकीकृत पार्टी सञ्चालन गर्ने उल्लेख छ । प्राप्त उपलब्धिहरुको रक्षा र विकास गर्दै राष्ट्रियता, लोकतन्त्र र सामाजिक न्याय सुदृढ गर्दै सामाजिक आर्थिकरुपान्तरणमार्फत् समाजवादको आधार निर्माण गर्ने सहमतिमा जनाइएको छ । उक्त प्रारम्भिक आधारहरुमा एकता समितिका रहनुभएका हस्ताक्षर गर्नुभएको छ । नेकपा(एमाले) र नेकपा (माओवादी केन्द्र) का वीचमा एकीकरणका प्रारम्भिक आधारहरु १) एकीकृत पार्टीको नाम नेपाल कम्युनिष्ट पार्टी रहने छ । २) पार्टीको निर्देशक सिद्घान्त माक्र्सवादलेनिनवाद रहने छ । ३) नेकपा (एमाले) ले अबलम्वन गरिआएको जनताको बहुदलीय जनवाद र नेकपा (माओवादी केन्द्र)ले अवलम्वन गरि आएको माओवाद र २१ औं शताब्दीमा जनवाद सम्बन्धी विषयहरुमा विधिसम्मत छलफल गरी आवश्वयक परिमार्जन र विकास गर्न सकिने छ । ४ नेकपा एमालेले अपनाउँदै आएको जनताको बहुदलिय जनवाद अन्तर्गत अवलम्बन गरेको शान्तिपूर्ण बहुदलीय प्रतिष्पर्धामार्फत आफ्ना श्रेष्ठता स्थापित गर्ने लगायतका मान्यता र शान्ति सम्झौता र त्यसपछिका लोकतान्त्रिक अभ्यासद्वारा नेकपा (माओवादी केन्द्र)को पनि उक्त शान्तिपूर्ण बहुदलीय प्रतिष्पर्धामार्फत आफ्नो श्रेष्ठता स्थापित गर्दै समाजवादको आधार निमार्ण गर्ने लगायतका मान्यतामा समान धारणा रहेको कुरा स्पष्ट भएकै छ । ५ उपरोक्त आधारमा टेकेर अन्तरिम राजनैतिक प्रतिवेदन एवं अन्तरिम विधान तयार पारी सोही अनुसार एकीकृत पार्टी सञ्चालन गरिने छ । ६ प्राप्त उपलब्धिहरुको रक्षा र विकास गर्दै राष्ट्रीयता, लोकतन्त्र र सामाजिक न्याय सुदृढ गर्दै समाजिक आर्थिक रुपान्तरण मार्फत् समाजवादका आधार निमार्ण गरिनेछ । ७ आगामी पार्टी महाधिवेशनलाई एकता महाधिवेशनका रुपमा समझदारीका साथ भव्यरुपले सम्पन्न गरिने छ ।"
अर्घाखाँचीमा प्रजातन्त्र दिवस मनाइयो,"सन्धीखर्क : प्रजातन्त्र दिवस अर्घाखाँचीमा विभिन्न कार्यक्रम गरि मनाइएको छ। सन्धिखर्कमा बिहान प्रभातफेरि र प्रबचन कार्यक्रम सम्पन्न भएको छ। पञ्चेबाजा सहितको प्रभातफेरिले सन्धिखर्क र चुत्राबेसीको बजार परिक्रमा गरेको थियो। प्रभातफेरि सन्धिखर्कको टुडखेलमा गई प्रबचन कार्यक्रममा परिणत भएको थियो। कार्यक्रममा मन्तब्य राख्ने वक्ताहरुले प्रजातन्त्र र लोकतन्त्रलाई दिगो बनाउन सबै लाग्नु पर्ने बताए। कार्यक्रममा जिल्ला समन्वय समितिका संयोजक पिताम्वर शर्मा, सन्धिखर्क नगरपालिकाका प्रमुख कमल प्रसाद भुसाल, प्रमुख जिल्ला अधिकारी खिमराज भुसाल, एमालेका रामबहादुर चौहान, कांग्रेसका शान्ता भण्डारी, माओवादिका छम कुमारी खनाल लगायतले मन्तव्य राखेका थिए।"
एकता संयोजन समितिको बैठक बस्दै,काठमाडौँ: नेकपा एमाले र नेकपा माओवादी केन्द्रबीचको पार्टी एकतालाई अन्तिम रुप दिन सोमबार पार्टी एकता संयोजन समितिको बैठक बस्ने भएको छ। नेकपा एमालेका नेता एवम् संयोजन समितिका सदस्य सुरेन्द्र पाण्डेले अब पार्टी एकताले मुर्त रुप लिन थालेको जानकारी दिए। 'संभवत आजै बस्ने पार्टी एकता संयोजन समितीको बठकले ठोस टुंगो लगाउने छ' उनले भने। तर बैठक कति बजे बस्ने भन्नेबारे टुंग्यो लागेको छैन्। नेकपा एमालेका अध्यक्ष एवम् प्रधानमन्त्री केपी शर्मा अोली र नेकपा माअाेवादी केन्द्रका अध्यक्ष पुष्पकमल दाहालबीच भक्तपुरमा एक व्यापारीको घरमा वन टु वन वार्ता भएको थियो। पछिल्ला समयमा एमाले र माअाेवादी वार्ता सकारात्मक बन्दै गएको छ।
संसद् अधिवेशन फागुन २१ मा,"काठमाडौं : संसद् अधिवेशन फागुन तेस्रो साता डाक्ने गरी सरकार र संसद् सचिवालयले गृहकार्य सुरु गरेका छन्। निर्वाचन आयोगले फागुन २५ गते राष्ट्रपतिको निर्वाचन गर्ने कार्यतालिका सार्वजनिक गरेका कारण त्यसको केही दिनअघि संसद् अधिवेशन बस्ने गरी गृहकार्य सुरु गरिएको हो। प्रतिनिधिसभा निर्वाचन सम्पन्न भएको करिब तीन महिनापछि अधिवेशन बस्न लागेको हो। प्रधानमन्त्रीको सिफारिसमा राष्ट्रपतिबाट संसद् (प्रतिनिधिसभाराष्ट्रियसभा) को अधिवेशन आह्वान हुने संवैधानिक व्यवस्था छ। मुख्यसचिव लोकदर्शन रेग्मी र संसद् सचिवालयका महासचिव मनोहरप्रसाद भट्टराईबीच संसद् अधिवेशनको तयारी र गृहकार्यबारे शनिबार छलफल भएको थियो। त्यसक्रममा फागुन २१ गते बस्ने गरी संसद् अधिवेशन बोलाउने विषयमा सरकार र सचिवालयबीच मोटामोटी समझदारी बनेको हो। सचिवालय, राष्ट्रपति कार्यालय र सत्तासीन एमाले नेताबीच पनि अनौपचारिक छलफलमा फागुन २१ गते बस्ने गरी समझदारी बनेको सचिवालयका अधिकारीहरू बताउँछन्। फागुन तेस्रो साता अधिवेशन बस्ने गरी समझदारी बनेको छ, महासचिव भट्टराईले अन्नपूर्णसँग भने, सचिवालयले त्यसअनुसार गृहकार्य सुरु गरिसकेको छ। प्रतिनिधिसभा निर्वाचन मंसिर १० र २१ गते सम्पन्न भए पनि निर्वाचन आयोगले प्रतिनिधिसभा समानुपातिकतर्फको नतिजा रोकेका कारण अधिवेशन बस्न पनि ढिलाइ भएको हो। संविधानको धारा ९३ ले प्रतिनिधिसभाको अन्तिम परिणाम सार्वजनिक भएको ३० दिनभित्र संसद् अधिवेशन बस्नुपर्ने व्यवस्था गरेको छ। वाम गठबन्धनका तर्फबाट एमाले अध्यक्ष केपी ओली बिहीबार प्रधानमन्त्रीमा नियुक्त भए पनि संसद्बाट विश्वासको मत लिन बाँकी छ। प्रधानमन्त्री नियुक्त भएको ३० दिनभित्र विश्वासको मत लिनुपर्ने संवैधानिक व्यवस्था छ। सांसदहरू जनताबाट निर्वाचित भए पनि अधिवेशन नबसेका कारण शपथ लिनबाट रोकिएका छन्। शपथ नलिएका कारण उनीहरूको पदावधि र सुविधाबाट पनि वञ्चित भएका छन्। संसद् सचिवालयले अधिवेशनको अघिल्लो दिन वा त्यसैदिन सांसदहरूको शपथ खुवाउने गरी तयारी गरेको छ। ज्येष्ठ सदस्यले राष्ट्रपतिबाट शपथ खाएपछि अरू सांसदलाई शपथ खुवाउने चलन छ। प्रतिनिधिसभामा सभामुख र राष्ट्रियसभामा अध्यक्ष निर्वाचित नभएसम्म ज्येष्ठ सदस्यले बैठकको अध्यक्षता गर्नुपर्ने हुन्छ। राष्ट्रपतिको निर्वाचन फागुन २५ गते तोकिएका कारण त्यसअघि सांसदहरूको शपथ खुवाउने र केही दिन संसद् स्थगन गर्ने तयारी भइरहेको सचिवालयले जनाएको छ। प्रतिनिधिसभा र प्रदेशसभाका सांसदहरू राष्ट्रपति र उपराष्ट्रपति निर्वाचनका मतदाता हुन्। पहिलो बैठक बसेको १५ दिनभित्र प्रतिनिधिसभाले सभामुख र उपसभामुख तथा राष्ट्रियसभाले अध्यक्ष र उपाध्यक्ष निर्वाचित गर्नुपर्छ। यता, सचिवालयले पनि अधिवेशनका लागि भौतिक, प्राविधिकलगायत सबै तयारी पूरा भएको जनाएको छ। प्रतिनिधिसभा बैठक अन्तर्राष्ट्रिय सम्मेलन केन्द्रको मूल हलमा र राष्ट्रियसभाको बैठक नुत्से हलमा बस्नेछ। सचिवालयले दुवै सभाका सचिवालय खडा गरी कर्मचारी व्यवस्थापन पनि गरिसकेको सचिवालयका प्रवक्ता भरतराज गौतमले जानकारी दिए। दुवै अधिवेशनलाई सजिलोका लागि सचिवालयले अन्तरिम कार्यविधि पनि तयार पारिसकेको छ।"
'विपक्षीलाई विश्वासमा लिने कि द्वन्द्व निम्त्याउने ?',"काठमाडौं : नेपाली कांग्रेसका प्रवक्ता विश्वप्रकाश शर्माले संसदीय प्रक्रियाभित्रै सरकार परिवर्तन भएकोले विपक्षी दलको समेत विश्वास लिएर अघि बढ्न प्रधानमन्त्री केपी शर्मा ओलीलाई सुझाव दिएका छन्। प्रवक्ता शर्माले विपक्षी दललाई विश्वासमा लिएर अघि बढ्ने वा द्वन्द्वको स्थिति निम्त्याएर? भन्दै प्रधानमन्त्रीलाई प्रश्न गरेका छन्। 'नयाँ प्रधानमन्त्री प्रमुख विपक्षी दलको विश्वास लिएर कि द्वन्द्वको स्थिति निम्त्याएर अघि बढ्न चाहनुहुन्छ ?', शर्माले प्रजातन्त्र दिवसका सन्दर्भमा सोमबार ट्विट गरेका छन्, 'हेक्का रहोस्, संसदीय प्रक्रियाभित्रै सरकार फेरिएको मात्र हो, राज्यसत्ता नै परिवर्तन भएको होइन।' नयाँ प्रधानमन्त्री प्रमुख विपक्षी दलको विश्वास लिएर कि द्वन्द्वको स्थिति निम्त्याएर अघि बढ्न चाहनुहुन्छ ? हेक्का रहोस् संसदीय प्रक्रियाभित्रै सरकार फेरिएको मात्र हो राज्यसत्तानै परिवर्तन भएको होइन ! फागुन ७ को महान तिथिले हामी सबैमा सद्बुद्धि प्रदान गरोस् ! जय नेपाल !!   शर्मा ()  ,  आइतबार सम्पन्न मन्त्रिपरिषद बैठकका निर्णय गोप्य राखिएको सन्दर्भमा शर्माको भनाई आएको हो।"
मन्त्री नपाएपछि सांसदद्वारा राजीनामा,"सुर्खेतः प्रदेशसभामा निर्वाचित एमाले सांसद चन्द्रबहादुर शाहीले राजीनामा दिएका छन्। प्रदेशसभाको सभामुख र मन्त्रीमा अवसर नदिएर पार्टीले आफूमाथि अन्याय गरेको भन्दै उनले राजीनामा दिएका हुन्। मुगुबाट निर्वाचित सांसद शाहीले आइतबार हुलाकमार्फत राजीनामा पत्र पठाएका छन्। यसअघि उनी सभामुखका आकांक्षी थिए। एमालेभित्र सभामुखमा उनको चर्चा चले पनि अन्तिममा आएर दैलेखका राजबहादुर शाहीलाई एमालेले सभामुख बनाएको थियो। सभामुख नपाएका शाहीलाई मन्त्री बनाउने आश्वासन नेताहरुले दिएका थिए। तर आइतबार बिस्तार भएको प्रदेश मन्त्रीपरिषद्मा उनी समावेश हुने सकेनन्। अन्तिम समयमा आएर पार्टीले धोका दिएको र अन्याय गरेको भन्दै सांसदबाट राजिनामा दिएको शाहीले बताए। एमालेका केन्द्रीय सल्लाकारसमेत रहेका शाहीले पार्टीको साधारण सदस्यबाट पनि राजिनामा दिएको जानकारी दिए। आइतबार बिहानसम्म शाहीको नाम मन्त्रीको सूचीमा थियो। उक्त सूचीमा सांसद प्रकाश ज्वालाको नाम भने थिएन। तर ज्वालाले आफूलाई कुनै पनि हालतमा मन्त्री चाहिने भन्दै केन्द्रमा दबाव दिएपछि ज्वालाको नाम समावेश गरेर शाहीको नाम मन्त्रीको शपथ ग्रहण गराउने बेलामा हटाइएको थियो। एमाले वरिष्ठ नेता माधवकुमार नेपाल निकट मानिने शाही यसअघि २०५६ को संसदीय निर्वाचनमा पनि निर्वाचित भएका थिए। लामो समयदेखि एमालेको राजनीतिमा सक्रिय रहेका शाहीले पैसा र शक्तिको आडमा मन्त्री छनौट गरिएको र आफूलाई अन्याय भएकाले राजीनामा दिन बाध्य भएको बताए। दलभित्र गुटका आधारमा अवसर दिने संस्कार विकास भएको आरोप लगाउँदै उनले पार्टीको साधारण सदस्यबाट राजीनामा दिन काठमाण्डौ पुगेको जनाए। शाहीले प्रदेशसभा सदस्यको राजीनामा भने आइतबार नै हुलाकमार्फत प्रदेशसभाका सभामुखलाई पठाएका छन्। मुख्यमन्त्री महेन्द्रबहादुर शाहीले आइतबार बिस्तार गरेको मन्त्रिपरिषद्मा एमालेबाट उनी पर्न सकेनन्। त्यसपछि उनले अपमानित भएको र निकै अन्याय भएको भन्दै राजीनामा दिएको बताए। पार्टीमा योगदान नै नगरेकालाई सभामुख बनाइयो, कमिटीमा पनि नभएकाहरु मन्त्री बने उनले भने,मैले पार्टीका लागि नै जीवन बिताएँ, तर अहिले सहनै नसक्ने गरी अन्याय भयो। अन्याय सहन नसकेर आफूले राजीनामा दिएको उनले बताए। एमालेबाट सभामुख बनेका दैलेखका राजबहादुर शाही नेपाल मजदुर किसान पार्टीबाट २०५२ सालमा एमाले प्रवेश गरेका हुन्। यस्तै मन्त्री बनेका डोल्पाका नन्दसिंह बुढा राप्रपाबाट र हुम्लाका दल रावल जनमोर्चाबाट एमाले प्रवेश गरेको शाहीले बताए। एमाले नेता शाही २०५६ सालमा मुगुबाट प्रतिनिधिसभा सदस्य जितेका थिए। मुगुमा एमालेबाट चुनाव जित्ने शाही पहिलो व्यक्ति हुन्। उनी आठौं महाधिवेशनबाट केन्द्रीय सदस्य निर्वाचित भएका थिए भने हाल सल्लाहकार छन्। २०४२ सालमा जेल परेपछि पार्टीको पूर्णकालिन राजनीतिमा लागेका उनले १५ वर्षसम्म मुगुमा एमालेको पार्टी प्रमुख भएर काम गरेका थिए। यता प्रदेशसभामा एमाले संसदीय दलका नेता यामलाल कँडेलले शाहीको मन्त्रीमा चर्चा भए पनि आकांक्षी धेरै भएकाले सम्भव नभएको बताए। एमाले प्रदेश कमिटिका सहसंयोजकसमेत रहेका कँडेलले शाही सभामुख र मन्त्रीका लागि योग्य हुँदाहुँदै पनि थोरै पद र नेता धेरै भएकाले समेट्न नसकिएको स्वीकार गरे। उनले भने,हामीले प्रयास गरेकै हो, तर सम्भव हुन सकेन। म बाहेक सबै मन्त्रीका आंकाक्षी थिए, सबैलाई एकैपटक अवसर दिनसक्ने अवस्था भएन।"
नवलपरासीदेखि कपिलवस्तुसम्म मोनो रेल,"परासी : ५ प्रदेश सरकारले नवलपरासीदेखि कपिलवस्तुसम्म मोनो रेल' सञ्चालनको अवधारणा अघि सारेको छ। प्रदेश ५ का भौतिक पूर्वाधार विकास मन्त्री बैजनाथ चौधरीले लुम्बिनी अञ्चलमा रहेका बुद्ध क्षेत्रमा मोनो रेल' सञ्चालनका लागि प्रदेश सरकारले अवधारणा अघि सारेको बताएका हुन्। प्रदेश सरकारका प्रवक्तासमेत रहेका मन्त्री चौधरीले परासीमा आयोजित पत्रकार भेटघाटमा पर्यटन क्षेत्रबाट आर्थिक समृद्धि गर्नका लागि बुद्धसँग सम्बन्धित रहेका कपिलवस्तु, रुपन्देही र पश्चिम नवलपरासी जिल्लामा बुद्ध सर्किट निर्माण गरेर मोनो रेल सञ्चालन गर्न सरकारले अवधारणा बनाइसकेको जानकारी दिए। यो रेल पर्यटकका लागि केन्द्रित गरेर सञ्चालन गरिने छ।' चौधरीले भने। चौधरीले तीन जिल्लामा बुद्धसँग सम्बन्धित ३६ वटा स्थान रहेको र पर्यटकलाई ती क्षेत्रको अवलोकन गर्न मोनो रेल सञ्चालनको तयारी सरकारले गरेको जानकारी दिए। प्रदेश नं ५ को ठूलो सम्पत्तिको रुपमा रहेका बुद्ध क्षेत्रलाई पर्यटन केन्द्रको रुपमा स्थापना गर्न गुरुयोजना बनाएर अघि बढाउने सोंचमा छौं। सोही अनुसार तत्काल काम सुरु हुन्छ,' चौधरीले भने। बुद्धको एक मात्र अस्तुधातु रहेको रामग्रामलाई पर्यटकीय क्षेत्र बनाउन त्यहाँ कम्तिमा २ सय बिगाहा क्षेत्रफल जग्गा अतिग्रहण गर्नुपर्ने देखिएकोले तत्काललाई १ सय बिगाहा अतिग्रहण गरेर यसै वर्षदेखि काम सुरु गर्ने समेत चौधरीले बताए। सरकारले प्रदेशमा रहेका १२ जिल्लाको आर्थिक स्तर बढाउन सडक, सिँचाई र शिक्षालाई जोड दिएको बताए। पहाड र तराईको राजमार्ग निर्माणलाई प्रदेश सरकारले पहिलो प्राथमिकतामा राखेको उनले जानकारी दिए। पहाडी राजमार्गअन्तर्गत पाल्पाहुँदै रुकुमसम्मको ४ लेन सडक निर्माण र त्रिवेणीसुस्तादेखि राजापुरसम्म ट्रेन र हुलाकी मार्गलाई सरकारले प्राथमिकतामा राखेर यसै वर्षदेखि प्रकृया सुरु गरिने मन्त्री चौधरीको भनाई थियो।"
जिल्लाका नेता मन्त्री भएपछि डोल्पामा खुसियाली,"डोल्पा : संघीय सरकारको पहिलो प्रदेश मन्त्री पाएपछि डोल्पाली जनताले खुसियाली मनाएका छन्। नेकपा एमालेका नन्दसिंह बुढा उद्योग,पर्यटन बन तथा वातावरण मन्त्री भएपछि डोल्पाली जनताले खुसीयाली मनाएका हुन्।मन्त्री बुढाले आइतबार मन्त्री पदको जिम्मेवारी सम्हालेका छन्। डोल्पा निर्वाचन क्षेत्र नम्बर १ बाट कुल मतको ८२ प्रतिशत मत प्राप्त गरी प्रदेशसभा सदस्यमा निर्वाचित भएका नन्दसिंह बुढा मन्त्री भएका हुन्।उद्योग,पर्यटन बन तथा वातावरणको भण्डार मानिने कर्णाली र डोल्पा जिल्लालाई अझै समृद्धि बनाउन मद्धत पुग्ने भन्दै डोल्पाली जनताले खुसियाली मनाएका छन्। कलिलै उमेरमा मन्त्री बनेका बुढाले जिम्मेवारी पाएको मन्त्रालयमा जिम्मेवारीपूर्वक काम गरी डोल्पालीको पहिचान बनाउने विश्वास डोल्पाली जनताले लिएका छन्। आइतबार शपथ खाइ उद्योग,पर्यटन,बन तथा वातावरण मन्त्रालयको जिम्मेवारी सम्हालेका मन्त्री बुढाले पद मात्र ठूलो कुरा नभइ जनताले चाहेअनुसार जनताका काम पूरा गर्ने विश्वास दिएका छन्। उनले संघीय सरकारमा डोल्पाबाट प्रदेशमा पहिलो मन्त्री भएकाले डोल्पाली जनताको मात्र नभइ प्रदेश ६ का जनताको भरोसालाई आत्मसाथ गर्दै जाने बताएका छन्। राजनीति इतिहासमा माथिल्लो ओहोदामा हालसम्म सूचीमा परेको इतिहास छैन डोल्पाको। २०६४ मा संविधानसभा निर्वाचन पछि डोल्पाबाट समानुपातिकाबाट सभासद बनेकी सत्या पाहाडीले शान्ती तथा पूनर्निर्माण मन्त्री बनेकी थिइन्। त्यसपछि डोल्पाले संघीय सरकार बनेपछि प्रदेश मन्त्री पाएको हो। नन्दसिंह बुढा डोल्पाबाट पहिलो मन्त्री हुन्। यसभन्दा पहिला राज्यमन्त्रीसम्म पाएको थियो डोल्पाले। लामो समयदेखि नेकपा एमालेमा सक्रिय कार्यकर्ताको रुपमा रहेका बुढा २०७० सालमा नेकपा एमाले जिल्ला कमिटि डोल्पाका पार्टी सचिव बनेका थिए। सरकारी जागिर छोडेर राजनीतिमा सक्रिए भएका बुढा कम उमेरमै पार्टीको जिम्मेवारी तहमा पुगेका थिए। स्थानीय तहको निर्वाचनमा नगरप्रमुखको दावी गरेका बुढा पार्टीको सहमतिमै पछि हटेर प्रदेशसभा सदस्यमा अत्याधिक मतले विजयी भएका थिए। उनी योगदान र क्षमताकै आधारमा मन्त्रीसम्म पुगेको एमालेनिकट अग्रजहरु बताउँछन्। सधैं ओझेलमा परेको डोल्पा जिल्लाबाट प्रदेश मन्त्रीपरिषदमा मन्त्री बन्ने अवसर पाए पछि खुसियाली मनाइका छन्। स्थानीय भन्छन्, ' मन्त्री बन्नु भयो, खुसी छौं तर जनताको मतको कदर गरी सेवाको कमी महसुस हुन नदिनुहोला।'"
१८ वर्ष कम्लरी बसेकी कृष्णी थारुकाे सांसददेखि उपसभामुखसम्मकाे यात्रा,"बुटवल : झण्डै १८ वर्ष कम्लरी र बुक्रही बसेकी बर्दियाकी कृष्णी थारु प्रदेश ५ को उपसभामुख बनेकी छन्। बाबुआमा मालिकको घरमा कमैया बसेकै बेला जन्मिएकी उनी प्रदेश ५ को संसद् हाँक्ने जिम्मेवारीमा पुगेकी छन्। प्रदेश ५ का ८७ सांसदमध्ये ६६ जना थारुका पक्षमा थिए। उनको विपक्षी उम्मेदवार कांग्रेसकी रिना नेपाल विश्वकर्मा थिइन्। रिनाले १९ मत पाइन्। संसद्मा दुई जनाको उम्मेदवारी परेपछि थारुलाई उपसभामुख बन्न मतविभाजनको प्रक्रियासम्म कुर्नु परेको थियो। माओवादी, संघीय समाजवादी फोरम, जनमोर्चाको समेत समर्थन पाएकी उनले आइतबारै सभामुख पूर्णबहादुर घर्तीमगरसँग शपथ लिएर कार्यभार सम्हालेकी छन्। उपसभामुख निर्वाचित भएपछि संसद् बैठकबाट बाहिरिँदा थारुका आँखा भरिएको र गला अवरुद्ध भएको थियो। लामो समय संघर्षपूर्ण जीवन गुजारेकी उनी जनताका प्रतिनिधिलाई रुलिङ गर्ने ठाउँमा पुग्दा उनको आँखाबाट हर्षका आँशु रसाएका थिए। एमालेको भ्रातृ संगठन अनेमसंघ बर्दियाकी सदस्य उनलाई सांसद बन्ने अवसरसँगै उपसभामुखको जिम्मेवारी समेत काँधमा आयो। कुनै बेला कहाँ राम्रो खान पाइन्छ भनेर नयाँ मालिक खोज्दै हिँड्नु परेको थियो। संघर्ष गर्दै अहिले यहाँसम्म आइपुग्दा खुसी लागेको छ, उनले उत्साहित हुँदै भनिन्, म यो जिम्मेवारीमा रहँदाको समय कम्लरी, कमैया, दलित, विपन्न समुदायका लागि न्यायको पक्षमा खर्चिनेछु। साढे ७ वर्षको उमेरमा कम्लरी बस्दा उनी साहुका ससाना छोराछोरी बोक्न सक्दिनथिन्। तैपनि पेट पाल्न काम गर्नै पर्ने बाध्यता थियो। उनी अहिले ती पुराना कहालीलाग्दा दिन सम्झिँदै भन्छिन्, पेट पाल्नकै लागि १६ वर्ष ६ जना साहुका घरमा बसें। ती साहुहरू सरकारी कर्मचारीदेखि थारु जातिका जमिन्दारसम्म थिए। गरिबीकै कारण उनका बाबुआमाले ज्यान पाल्नकै लागि तत्कालीन कृषि विकास बैंकका प्रमुखकहाँ उनलाई कम्लरी राखेका थिए। ७ वर्ष कम्लरी बसेपछि १४ वर्षको उमेरमा कमैयासँग नै उनको विवाह भयो। विवाहपछि उनको जीवन बुक्रहीमा परिणत भयो। सानै उमेरदेखि अर्काको घरमा कम्लरी बसेकाले उनले अध्ययनको अवसर पाइनन्। मालिकको घरमा बुक्रही बसेकै बेला उनले २०५० सालमा गाउँमै प्रौढ शिक्षाका कक्षा लिने अवसर पाइन्। त्यही पढाइले उनलाई लेखपढ गर्न सक्षम बनायो। त्यसपछि उनले स्वाध्यायन बढाइन्। २०५७ सालमा कमैया मुक्तीको घोषणा गरिए पनि गरिबी र अभावको दैनिकीबाट कमैयाहरू मुक्त भएनन्। घर, अन्नपात र थातथलोको कुनै ठेगान भएन। बासको कुनै व्यवस्था नभएकाले ०५७ साल असोजतिर उनको परिवार मालिकको घर छाडेर अस्थायी शिविरमा पुग्यो। साबिक राजापुर गाविस१ मा रहेको सामुदायिक वनको खाली जमिनमा बसेपछि ०५८ सालमा सरकारले राजापुर नगरपालिका४ मा एक कठ्ठा १० धुर जमिन दियो। ०५९ सालमा मुक्त कमैया बस्तीका १२ जना मिलेर मुक्त कमैया समूह गठन गरे। उनी समूहको अध्यक्ष बनिन्। त्यसपछि नै आफ्ना अधिकारका लागि बोल्न थालें, उनी भन्छिन्, अधिकार प्राप्तिको आन्दोलन अझै सकिएको छैन। कमैयाले अझै प्रमाणपत्र पाएका छैनन्। सजिलो जीवन जीउन पाएका छैनन्। म त्यसका पक्षमा काम गर्छु। पतिलाई भारतबाट फर्काएर गाउँमै सानो किराना पसल चलाउँदै दुई छोराछोरीको पढाइखर्च जुटाउँदै गरेकी थारुले उपसभामुख त के सांसदसमेत बन्ने सपना देखेकी थिइनन्। उनको मनमा आफ्नो घर, जमिन र सम्पत्ति भन्ने सोचविचार कहिल्यै आएन। विवाहअघि ७ वर्ष कम्लरी र विवाहपछि ११ वर्ष बुक्रही बसेर कठोर परि श्रम गर्न बाध्य उनी एमालेबाट प्रदेश ५ को प्रदेश सांसद बनिन्। मेरो संघर्ष र इमान्दारितालाई पार्टीले मूल्यांकन गर्यो, म जनताका पक्षमा काम गरेर देखाउँछु, उनले भनिन्। २०५९ सालमा १२ जनाको नेतृत्व गरेकी उनी अहिले प्रदेश ५ को उपसभामुखको जिम्मेवारीमा पुगेकी छन्। यो जिम्मेवारीमा पुगेपछि उनको एउटै लक्ष्य छ पछाडि पारिएका वर्ग, जाति, कमैया, कम्लरी, बुक्रही, दलित, आदिवासी, जनजातिको अधिकारका लागि नीति निर्माण गरी काम गर्ने। विपन्न समुदायका सबै आवश्यकता तत्कालै पूरा गर्न सक्छु भन्ने महत्वाकांक्षी योजना उनको छैन। उनी भन्छिन्, म जति दिन काम गर्छु कमैया, कम्लरी, बुक्रही, दलित, आदिवासी, जनजातिका पक्षमा काम गर्छु।"
६८ औँ राष्ट्रिय प्रजातन्त्र दिवसमा प्रभातफेरी,"भोजपुर : एक सय चार वर्षीय जहानिया राणाशासनविरुद्धको नेपाली जनताको आन्दोलनपछि विसं २००७ साल फागुन ७ गते प्रजातन्त्र स्थापना भएको सम्झनामा बुधबार भोजपुरमा पनि प्रभातफेरीका साथ ६८ औँ राष्ट्रिय प्रजातन्त्र दिवस मनाइएको छ। २००७ सालको प्रजातन्त्रका योद्धा सहिद शुक्रराज शास्त्री, दशरथ चन्द, धर्मभक्त माथेमा र गङ्गालाल श्रेष्ठको सम्झनामा देशैभर दिवस मनाउने गरिन्छ। भोजपुरमा पनि जननेता नारादमुनि थुलुङ र रामप्रसाद राईको अमूल्य बलिदानको सम्झनामा शान्ति र्यालीपछि उनको सालिकलाई भोजपुर टुँडिखेलस्थित सहिदपार्कमा माल्यार्पण गरिएको थियो। ६८ औँ राष्ट्रिय प्रजातन्त्र दिवसको प्रभातफेरी संगै दोश्रो निर्वाचन दिवस २०७४ का अवसरमा स्वच्छ, स्वतन्त्र निर्वाचन र समावेशिता विषयक अन्र्तक्रिया कार्यक्रम पनि सञ्चालन गरिएको थियो। विभिन्न सरकारी तथा गैरसरकारी संस्थाका प्रमुख, कर्मचारी सुरक्षा निकायका प्रमुख, राजनीतिक दलका प्रतिनिधि, सरोकारवाला निकाय, क्याम्पसका प्राध्यापक, शिक्षक, बुद्धिजिबी, सञ्चारकर्मी, पत्रकारलगायतको सहभागितामा निकालिएको र्याली भोजपुर डाँडागाउँबाट सुरु भई चारभञ्जाङ परिक्रमा गरि टुँडिखेलस्थित सहिदपार्कमा आई कोणसभामा परिणत भएको थियो।"
समृद्ध नेपालको लक्ष्य हासिल गर्ने ऐतिहासिक अवसर आरम्भ : प्रम ओली,"काठमाडौँ : प्रधानमन्त्री केपी शर्मा ओलीले नेपाली जनताले लामो समयदेखि अपेक्षा गरिरहेको राजनीतिक स्थिरता, विकास र समृद्धिको सपना साकार पार्ने युगको प्रारम्भ भएको बताएका छन्। उनले भने, 'जनतामा निहित सार्वभौमसत्ता, गणतन्त्र र संघीयता, सामाजिक न्याय, समावेशी शासन प्रणाली र अग्रगामी परिवर्तनसहितको नेपालको संविधान नेपाली जनताको प्रतिनिधिबाट निर्माण भई कार्यान्वयनमा आइसकेको छ। तीनवटै तहको निर्वाचन सम्पन्न भई प्रत्येक तहका सरकार गठनको चरणमा हामी प्रवेश गरेका छौँ।' अठसट्ठिऔँ राष्ट्रिय प्रजातन्त्र दिवसका अवसरमा नेपाली सैनिक मञ्च टुँडिखेलमा सोमबार आयोजित विशेष समारोहलाई सम्बोधन गर्दै प्रधानमन्त्री ओलीले सबै तहको संयुक्त प्रयासबाट न्यायपूर्ण सामाजिक व्यवस्था स्थापना गर्ने र आर्थिक विकासमार्फत सुखी नेपाल र समृद्ध नेपालको लक्ष्य हासिल गर्ने ऐतिहासिक अवसर आरम्भ भएको छ बताए। दशकौँदेखिको राज्यका केन्द्रीकृत संरचनालाई संघीयताको ढाँचामा ७ प्रदेश, ७५३ स्थानीय तहसहितको शासकीय पद्धतिमा ढाल्ने कार्य अगाडि बढेको चर्चा गर्दै उहाँले तीनवटै तहका सरकारले आआफ्ना अधिकारका सीमा र सम्बन्धमा रही समन्वयात्मक तवरबाट शासन सञ्चालन गर्ने नयाँ अध्यायको सुरुवात् भइसकेको बताए। अठसट्ठिऔँ राष्ट्रिय प्रजातन्त्र दिवस मूल समारोह समितिका अध्यक्षसमेत रहेका प्रधानमन्त्री ओलीले जनतामा निहित सार्वभौमसत्ताको सम्मान, राष्ट्रिय एकता एवं हितको रक्षा, कानूनी शासनको सुदृढीकरण, सशासन, स्थिरता, विकास र समृद्धि अबको कार्यदिशा रहने बताए। आआफ्नो कर्म क्षेत्रबाट उठेर देश विकासमा लाग्न आह्वान फागुन ३ गते दोस्रोपटक प्रधानमन्त्री पद सम्हालेका नवनियुक्त प्रधानमन्त्री ओलीले भने, 'हाम्रो शासकीय मूल्य मान्यता, संविधानले अंगीकार गरेको दर्शनलाई जनताले अनुभूत गर्ने गरी रुपान्तरण एवं बढोत्तरी गर्ने समय आएको छ।मुलुकको विकास, प्रगति र समृद्धिका लागि आआफ्नो कर्म क्षेत्रबाट उठेर देश विकासमा लाग्न स्वदेश तथा विदेशमा रहने सबै नेपाली दाजुभाइ तथा दिदीबहिनीमा म हार्दिक आह्वान गर्छु।' उनले समयसापेक्ष संविधानको कार्यान्वयन निरपेक्ष विकासबाट सम्भव नरहने चर्चा गर्दै अब जनताको चाहनाबमोजिम युगसापेक्ष विकास र विकास सापेक्ष नीति एवं कार्यक्रमबाट नेपाल र नेपालीको मुहारमा खुशियाली ल्याउने महाअभियान शुरु भएको उद्घोषसमेत गरे। 'म सबै राजनीतिक दल र आमनेपाली जनतासँग साझा संकल्प गर्दै राजनीतिक परिवर्तनको युगबाट मुलुकको आर्थिक परिवर्तन, समृद्धि, सुशासन र सामाजिक न्यायको युगको यात्रा सँगसँगै शुभारम्भ गर्न हातेमालोका लागि अपिल गर्दछु', प्रम ओलीले भने। उनले नेपाली जनताले युगौँदेखि सोचेको सपनाको वैधानिक र वैज्ञानिक रुपान्तरण गर्ने सुवर्ण अवसर आएको चर्चा गर्दै प्राप्त अवसरलाई ऐतिहासिक अभिभारा पूरा गर्न समयमै स्रोत र साधनको परिचालन गरी जनताको बृहत्तर हित र समृद्धिमा जुट्न आह्वानसमेत गरे। प्रम ओलीले जनताको सङ्घर्षबाट निरङ्कुश जहानियाँ शासनको अन्त्य भई प्रजातन्त्र प्राप्त भएको २००७ फागुन ७ अर्थात् आजको गौरवमय एवं ऐतिहासिक दिनको उपलक्ष्यमा सबैलाई शुभकामना तथा बधाई दिँदै लोकतन्त्र पद्धति, मूल्य, मान्यता र आदर्शप्रति समर्पित भई जीवन उत्सर्ग गर्नुभएका ज्ञात अज्ञात शहीदप्रति भावपूर्ण श्रद्धाञ्जलिसमेत व्यक्त गरे। रासस"
बालुवाटारमा एकता संयोजन समिति बैठक,"काठमाडौँ : नेकपा एमाले र नेकपा माओवादी केन्द्र पार्टी एकता संयोजन समितिको बैठक प्रधानमन्त्री निवास बालुवाटारमा जारी छ । यही फागुन २ गते पार्टी एकता संयोजन समितिको मानभवन लतिलपुरमा बसेको बैठकमा केही सैद्धान्तिक विषयमा मिलाउन बाँकी थियो । आजको बैठकले सैद्धान्तिक र संगठनात्मक दुवै विषयमा मिलाउन कार्यदल गठन गर्ने र पार्टी एकताको मिति घोषणा गर्ने अनुमान गरिएको छ । बैठकमा प्रधानमन्त्री तथा एमालेका अध्यक्ष केपी शर्मा ओली, वरिष्ठ नेता झलनाथ खनाल, पार्टीका नेता माधवकुमार नेपाल र उपाध्यक्ष वामदेव गौतम तथा माओवादी केन्द्रका अध्यक्ष पुष्पकमल दाहाल प्रचण्ड तथा नेताहरु नारायणकाजी श्रेष्ठ र रामबहादुर थापा छन् । लगातार दुई दिनसम्म एमाले अध्यक्ष ओली र माओवादी अध्यक्ष प्रचण्डबीच वान टु वान वार्ता भएपछि आज बसेको एकता संयोजन समिति बैठकलाई निर्णायक मानिएको छ । दुई दलबीच पार्टीको सैद्धान्तिक नीति र सांगठानिक संरचनाबारे कुरा मिल्न बाँकी छ ।"
मेरामा वार्ता गर्दा प्रसन्न भएर फर्किनुहुन्छ,"काठमाडौं : आइतबार बिहान १० बजे मेडिकल कलेजका सञ्चालक व्यापारी दुर्गा प्रसार्इंको भक्तपुर सानोठिमीस्थित निवासमा माओवादी केन्द्रका अध्यक्ष पुष्पकमल दाहाल पुगे। दाहाललाई स्वागत गर्न प्रसार्इं ढोकामै थिए। ओलीजी आइपुग्दै हुनुहुन्छ होला, दाहालले प्रसार्इंसँग भने। प्रसाईंले उनलाई डोर्याउँदै घरभित्र लगे। दाहाल प्रसाईंसँग गफिँदै गर्दा साढे १० बजे प्रधानमन्त्री तथा एमाले अध्यक्ष केपी ओली पनि सुटुक्कै प्रसार्इं निवास छिरे। मूलधारका राजनीतिक दलका प्रमुख दुई पात्र प्रसाईंको घरमा कुनै कार्यक्रम भएर पुगेका थिएनन्। एमालेमाओवादी एकताका लागि मिल्न बाँकी विषयमा गोप्य छलफल का लागि ओलीदाहाल प्रसाईं निवास छिरेका थिए। दुई अध्यक्षबीच मात्रै छलफल गर्न खोजिएको सूचना दाहालमार्फत प्रसाईंलाई पहिल्यै दिइएको थियो। प्रसार्इंको घरमा एमालेमाओवादी पार्टी एकता केन्द्रित भएर छलफल भएको आइतबार पहिलो पटक भने होइन। ययअघि पनि १२ माघको साँझ दुवै नेताले त्यही घरमा अढाई घण्टाभन्दा लामो छलफल गरेर उठेका थिए। दुई पार्टी एकता क्रममा दोस्रोपटक मेरो घरमा उहाँहरू (ओलीदाहाल) को छलफल भयो, पहिले पनि भएको थियो, प्रसार्इंले अन्नपूर्णसँग भने, वार्ताको वातावरण बिग्रिएजस्तो देखिएका बेला दुवै अध्यक्ष मेरो निवासमा छलफलका लागि आउन थाल्नुभएको छ, यहाँ बसेर छलफल गरेर प्रसन्न मुद्रामा मिलेर निस्कने गर्नुभएको छ, आइतबार पनि दुवै नेता पहिलेजस्तै गरी खुसीसाथ निस्कनुभएको छ। ओलीदाहाललाई आफ्नो निवासमा स्वागत गरेका प्रसार्इंले साढे १० बजेदेखि १ बजेसम्म कुनै डिस्टर्भ गरेनन्। दिउँसो १ बजे भने खाना तयार भएपछि लन्चका लागि आग्रह गर्न उनी दुई अध्यक्ष छलफल गर्न बसेका स्थानमा पुगेका थिए। त्यसपछि भने झन्डै आधा घण्टा ओलीदाहाल र प्रसाईंसँगै बसेर लन्च लिए। प्रसाईंले लन्चमा मुर्सीको खाना, सागलगायत परिकार बनाउन लगाएका थिए। लन्चको समयमा खानाको स्वाद, मुर्सी, साग कहाँबाट ल्याएको जस्ता विषयमै चर्चापरिचर्चा भए, उनले भने, दुई नेताबीच त्यसबेला कुनै राजनीतिक कुराकानी भएन। खाना खाएसँगै पुनः ओलीदाहाल फेरि वनअनवन वार्तामा जुटेका थिए। उहाँहरू दुई जनाको मात्र छलफलका बेला अन्य कुनै नेता आउनेजाने भएन, दुई जनाले मात्रै खुलेरै सौहार्दपूर्ण वातावरणमा कुराकानी गरेको बुझिन्छ, उनले भने, पछि साढे ३ मा दुवै नेता हर्षित मुद्रामा उठेर अब लाग्यौं भन्दै निस्कनुभयो, मेरो बुझाइमा उहाँहरूले कुनै न कुनै सहमति जुटाएरै सकारात्मक सन्देश बोकेर मेरो घरबाट निस्कनुभएको छ। यो पढ्नोस : सिद्धान्तको टुंगो महाधिवेशनबाट"
सिद्धान्तको टुंगो महाधिवेशनबाट,"काठमाडौं : दुवै पार्टीका मार्गनिर्देशक सिद्धान्त लाई एकताको महाधिवेशनमार्फत छिनोफानो लगाउने गरी एमालेमाओवादीले पार्टी एकतालाई अन्तिम रूप दिने भएका छन्। एकीकृत पार्टीको दुई अध्यक्ष (केपी ओली र पुष्पकमल दाहाल) ले संयुक्त नेतृत्व गर्ने, आलोपालो प्रधानमन्त्री बन्नेसम्मका विषयमा सहमति जुटाइसकेका दुई पार्टीबीच एकीकृत पार्टीको मार्गनिर्देशक सिद्धान्त केलाई बनाउने भन्नेमा विवाद देखिँदा एकता प्रक्रियामा जटिलता देखिएको थियो। तर, शनिबार र आइतबार दुवै पार्टीका अध्यक्ष बीचको वनअनवन छलफलले वैचारिक राजनीतिक विषयमा सहमति जुटाएकाले अब एकता प्रक्रिया करिब निष्कर्षमा पुगेको माओवादी केन्द्रकी प्रवक्ता पम्फा भुसालले बताइन्। प्रधानमन्त्रीको निजी निवास बालकोटमै शनिबार छलफल गरेका दुई अध्यक्षले आइतबार भने झापाको मेडिकल कलेजका व्यापारी दुर्गा प्रसाईंको भक्तपुर सानोठिमीस्थित निवासमा पाँच घण्टासम्म लन्च मिटिङ गरेका थिए। यो पढ्नोस् : मेरामा वार्ता गर्दा प्रसन्न भएर फर्किनुहुन्छ दुई नेताबीचको शनिबार र आइतबारका दुवै वार्ता सकारात्मक भएका छन्, अब केही गडबड नदेखिए सम्भवतः सोमबार एकता संयोजन समिति बैठक बसेर एकतालाई निष्कर्षमा पुर्याउने निर्णय आउन सक्छ, भुसालले अन्नपूर्णसँग भनिन्। उनका अनुसार एकताका क्रममा विवादमा आएको जनताको बहुदलीय जनवाद (जबज) र एक्काइसौं शताब्दीको जनवादका विषयलाई छलफलमा लगेर अब एकताको महाधिवेशनबाट अन्तिम छिनोफानो लगाउने विषयमा दुई अध्यक्षबीच सहमति जुटेको छ। तत्कालका लागि माक्र्सवादलेनिनवादलाई पार्टीको मार्गनिर्देशक सिद्धान्त बनाउँदै अन्य विषयलाई भने छलफलमा लगेर महाधिवेशनमा टुंग्याउन ओलीदाहाल सहमत भएका हुन्। शान्तिपूर्ण प्रतिस्पर्धात्मक बाटोबाट सामाजिक आर्थिक विकासको लक्ष्य राखी समाजवादको आधार तयार पार्ने गरी एकीकृत पार्टीको कार्यदिशा निर्माण गर्नेमा दुई अध्यक्षबीच सहमति छ। एकीकृत पार्टीको कार्यदिशालाई परिमार्जन र विकास गर्ने गरी अगाडि जान नेता सकारात्मक देखिनुभएको छ, भुसालले भनिन्। एमाले स्रोतका अनुसार एकीकृत पार्टीको राजनीतिक दस्ताबेज निर्माणकै क्रममा अब एकअर्काको विगतको इतिहासको सम्मान गर्दै दस्ताबेजीकरण गर्ने र नमिलेको विषयमा टिपोट बनाई महाधिवेशनमा लगेर टुंग्याउने गरी अब पार्टी एकता प्रक्रिया अगाडि बढ्छ। बुधबार दुई अध्यक्षको व्यवस्थापन, पदीय मर्यादाक्रम, सानो आकारको केन्द्रीय समिति, आलोपालो प्रधानमन्त्रीलगायत विषयमा सहमति जुटे पनि एमालेले अँगाल्दै आएको जनताको बहुदलीय जनवादलाई अहिले नै पार्टीको सैद्धान्तिक आधार मान्नेनमान्ने विषयमा कुरा नमिलेपछि एकता वार्ता अड्किएको थियो। एमाले उपाध्यक्ष वामदेव गौतमले दुई पार्टी एक भइसकेको भन्दै अब एकताको ता मात्रै बाँकी रहेको बताए। आइतबारको ठिमी बैठकपछि एमाले दलको कार्यालय सिंहदरबारमा पुगेका ओलीदाहाललाई आफू नेतृत्वको कार्यदलको प्रतिवेदन बुझाएपछि सञ्चारकर्मीसँग गौतमले आजभोलितिरै एकता प्रक्रिया टुंगिने प्रतिक्रिया दिएका थिए। दुई पार्टी अब एक भइसक्यो, एकताको ता मात्र बाँकी छ, आजभोलितिरै टुंगिन्छ, गौतमले सञ्चारकर्मीसग भने, औपचारिक एकता संसद् अधिवेशनपछि हुन्छ, माओवादी सरकारमा तत्काल आउँछ। दुई अध्यक्षबीच एकीकृत पार्टीलाई दुई अध्यक्षात्मक प्रणालीमा लगेर संयुक्त नेतृत्व गर्ने, पदाधिकारी दुई जना मात्र रहने, बैठकको अध्यक्षता आलोपालो गर्ने र पदीय मर्यादा पनि अध्यक्षता गर्ने को पहिलो नम्बरमा हुने गरी मिलाउने, ११ सदस्यीय स्थायी समिति बनाउने, दुई अंकसम्मको केन्द्रीय समिति बनाउने, दुई वर्षभित्रै एकताको महाधिवेशन गर्नेजस्ता विषयमा बुधबारको बैठकअगाडि नै सहमति जुटेको नेताहरूको भनाइ छ। अब अन्य नेताको व्यवस्थापनका लागि संगठनात्मक स्वरूपका विषयमा छलफल गर्न एकता संयोजन समितिमार्फत संगठनात्मक कार्यदल बनाउने र मिलेको वैचारिक राजनीतिक विषयलाई दस्ताबेजीकरण गर्नका लागि वैचारिक कार्यदल बनाउने गरी संयोजन समितिले काम गर्ने तयारी दुई दलको छ। आइतबार दुई अध्यक्षको छलफलपछि एकता संयोजन समिति बैठक बस्ने बताए पनि प्रधानमन्त्री ओलीको व्यस्तताका कारण आइतबार संयोजन समितिको बैठक बस्न सकेको थिएन। पार्टी एकता बैठक टुंगो लगाउन आइतबार साँझ गृहजिल्ला चितवन जाने कार्यक्रम रोकेर दाहाल काठमाडौंमा रोकिएका छन्। स्रोतका अनुसार ओलीदाहालबीच पार्टी एकता, मन्त्रालय भागबन्डादेखि राष्ट्रपति, उपराष्ट्रपति, सभामुख, राष्ट्रियसभा अध्यक्षलगायत पदबाँडफाँटका विषयमा छलफल केन्द्रित छ। प्याकेज सहमतिकै लागि दुई अध्यक्षबीच छलफल भइरहेको छ, माओवादीका अर्का नेताले भने।"
