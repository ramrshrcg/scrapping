शीर्षक,विवरण
कैलाली घटना : पीडकहरू नउम्किऊन्,"मार्च ८ (२४ फागुन) मा विश्वभरि लैगिंक समानताका लागि अन्तर्राष्ट्रिय महिला दिवस मनाइरहँदा कैलालीमा त्यही दिन एक युवतीलाई बोक्सीको आरोपमा अमानवीय यातना दिइएको छ। घोडाघोडी नगरपालिका ५ की राधा चौधरीलाई झारफुक गर्ने र आफूलाई भोलेबाबा भन्ने रामबहादुर चौधरीले बोक्सीको आरोप लगाए। त्यसपछि रामबहादुर, पार्वती चौधरी र किस्मती चौधरीले राधालाई बोक्सीको आरोपमा निर्घात कुटपिट गरे करिब पाँच घन्टाजति। राधाको शरीरका विभिन्न भागमा घाउचोट लागेको छ। उनलाई शरीरका संवेदनशील अंगमा पनि प्रहार गरिएको छ। उनीमाथि गरिएको दुव्र्यवहारको फोटो र भिडियो अहिले सामाजिक सञ्जालमा भाइरल भएका छन्। अझ उदेकलाग्दो के छ भने राधामाथि कुटपिट हुँदा समाजका मानिस कथित भोलेबाबाको घरमै थिए तर उनीहरूले छुट्याउन कोसिस गरेनन्। बरु उल्टै ताली बजाउने र फोटो र भिडियो खिच्ने गरे। सुन्दा मात्रै पनि आङ नै जिरिंङ हुने यस्तो क्रियाकलाप राधाले निरीह भएर बोक्सी भएको स्वीकार नगरुञ्जेल जारी रह्यो। अझ दुःखलाग्दो के छ भने राधामाथि भएको दुव्र्यवहारमा प्रहरीले उजुरी लिन मानेन। नगरपालिकाका मेयर र सम्बन्धित वडाका अध्यक्षले पनि यस घटनामा कुरा मिलाएर यसलाई सामसुम पार्ने प्रयत्न गरे। यस्तो जघन्य अपराधमा मेलमिलाप गराएर सामसुम पार्न खोज्नु आफैंमा दण्डनीय क्रियाकलाप हो। ११ कक्षामा पढ्ने अबला नारीमाथि भएको यस्तो अमानवीय कुकृत्यको जतिसुकै भत्र्सना गरे पनि कमै हुन्छ। यस घटनाले हाम्रो समाजमा व्याप्त रहेका केही कुरीति छर्लंग पारेको छ। पहिलो अझै पनि बोक्सी प्रथालगायत रुढीवादमा विश्वास रहेको देखिन्छ। दोस्रो बोक्सीको आरोपमा दिनदहाडै शारीरिक आक्रमण भोगिरहेकी युवतीको आधुनिक मोबाइललगायत उपकरणबाट फोटो र भिडियो खिचिरहँदा पनि मानिसमा आत्मग्लानि नभएको देखिन्छ। एक प्रकारले समाजमा यस्तो हिंसा र परपीडक व्यवहारप्रति स्वीकार्य बढेको देखिन्छ। तेस्रो समाजलाई न्याय र कानुन प्रत्याभूत गराउने स्थानीय तह र प्रहरी प्रशासनमा पनि सामाजिक रूपमा शक्तिशालीहरूको प्रभाव रहेको देखिन्छ। चौथो समाजमा निरीण्ह र निर्बलहरूले न्याय पाउन गाह्रो हुँदै गइरहेको यस घटनाले देखाउँछ। २०४६ मा प्रजातन्त्रको पुनस्र्थापनापश्चात् नेपालले सन् १९७९ मा अस्तित्वमा आएको महिलाविरुद्धका सबै किसिमका विभेद निर्मूल गर्ने महासन्धिमा हस्ताक्षर गरेको छ। संयुक्त राष्ट्रसंघ र अन्तर्राष्ट्रिय श्रम संगठनको सदस्य भएकाले त्यसमा भएका लैगिंक विभेदविरोधी प्रावधानलाई पनि नेपालले स्विकारेको छ। ती प्रावधान घरेलु कानुनसरह लागू गर्नुपर्ने बाध्यता नेपाललाई हुन्छ। नेपालको संविधानले पनि महिला हकको विशेष व्यवस्था गरेको छ। यो हकले महिलाविरुद्धका विभेद र हिंसा हटाउन विभिन्न कानुनसमेत बनेका छन्। बोक्सीको आरोपमा महिलालाई अपमान र दुर्व्यवहार गर्ने प्रवृत्ति रोक्न बोक्सीको आरोप (कसुर र सजाय) ऐन २०७२ जारी भएको छ। यो ऐनले कुनै पनि महिलालाई अपमान र दुर्व्यवहार गर्न नपाइने र त्यसो गर्ने पीडकलाई दण्ड र सजायको व्यवस्था गरेको छ। बोक्सी प्रथालगायत महिलाविरुद्धका हिंसामा संवैधानिक र कानुनी प्रावधान मात्र भएर पुग्दैन, मानिसको मनोविज्ञानबाटै महिलाविराधी पूर्वाग्रह निमिट्यान्न पारिनुपर्छ। अन्धविश्वास हटाउन पनि प्रभावकारी कदम चालिनुपर्छ। यसका लागि समाजका हरेक वर्ग र क्षेत्रमा पुग्ने गरी जागरण अभियान आवश्यक छ। राधा चौधरी उनीजस्तै अरूलाई बोक्सीको आरोप लगाउने र कुटपिट गर्नेहरूलाई ऐनअनुसार कारबाही गर्नुपर्छ। दण्डहीनताले समाजमा प्र श्रय पाइरहेकाले यस्तो जघन्य अपराधमा मेलमिलाप गरिनु कदापि जायज हुन सक्तैन। साथै उजुरी लिन नमान्ने प्रहरी र पीडकलाई दण्डित गर्न उदासीन रहने जनप्रतिनिधिलाई उचित कारबाही हुनैपर्छ। यस्ता घटनाले व्यापक र प्रभावकारी जनचेतना आवश्यक रहेको र कानुनअनुसार दण्ड सजाय प्रभावकारी रूपमा लागू गर्नुपर्ने जरुरी रहेको पनि देखाउँछन्।"
शान्तिका लागि तस्कर र भ्रष्टाचारी बाधक भएको गृहमन्त्री बादलको भनाइ,"काठमाडौं : गृहमन्त्री रामबहादुर थापा बादल ले शान्ति र स्थिरताका मुख्य बाधक तस्कर र भ्रष्टाचारी रहेको आरोप लगाएका छन् । गृहमन्त्रीको कार्यभार सम्हालेपछि पहिलो पटक आइतबार गृह मन्त्रालयमा पत्रकार सम्मेलन गर्दै उनले तस्कर र भ्रष्टाचारीको हातमा अर्थतन्त्र पुगेको बताए । गृहमन्त्री थापाले भने, देशको अर्थतन्त्र उकास्न शान्ति र स्थिरता आवश्यक छ । अहिले हाम्रो अर्थतन्त्र भ्रष्टाचारी र तस्करको हातमा छ । अब यो बन्द हुनुपर्छ । उनले भन्सारमा हुँदै आएको अर्बाैं रकमको तस्करी रोक्ने बेला आएको बताए । केही व्यवसायीले अर्बौं राजस्व नतिर्ने र राजनीतिक नेताबाट सिफारिस गराएर राजस्वबाट उन्मुक्ति पाउने आएका छन्, उनले भने, कर छली र हुन्डी कारोबारी भ्रष्ट र तस्कर नियन्त्रणमा नलिएसम्म देश विकास र समृद्धि सम्भव छैन । उनले कालोधन विदेश पुयाएर वैध बनाई अवैध बाटोबाट भिœयाउनेमाथि समेत कारवाही गर्न गृह तयार रहेको बताए । उनले अब गृहले भ्रष्ट र तस्करमाथि प्रहार गर्ने र प्रहरी प्रशासन तथा कर्मचारीतन्त्रमा देखिएको विकृति रोक्ने बेला आएको बताए । उनले देशमा दिगो शान्ति स्थापना, पूर्ण सुरक्षा तथा जीउधनको रक्षा र सुशासन कायम गर्न आफू तल्लीन भएर लाग्ने उनले दाबी गरे । शान्ति र स्थायित्व भाँड्न खोज्ने जोसुकैलाई पनि नछाड्ने दाबी उनले गरे ।"
"म एमालेको होइन, देशको प्रधानमन्त्रीः ओली","काठमाडौँः प्रधानमन्त्री केपी शर्मा ओलीले आफू एमाले नभई देशको प्रधानमन्त्री भएको बताएका छन् । आइतवार बसेको प्रतिनिधि सभाको बैठकमा प्रधानमन्त्रीका लागि विश्वासको मत लिने क्रममा सांसदहरुले उठाएको प्रश्नको जबाफ दिँदै ओलीले सरकारको दुईतिहाइ बहुमत देश एक भन्ने सन्देश दिन रहेको जिकिर गरे । हामीसँग भएको आरामदायी दुईतिहाइ बहुमत देश एक जुट छ भन्ने सन्देश जनतालाई दिन हो, उनले भने, यो शालिनताका साथ एकताका लागि हो, दम्भ प्रदर्शन गर्न होइन । ओलीले आफू नेकपा एमालेको मात्रै प्रधानमन्त्री नभएको पनि जिकिर गरे । म नेकपा एमालेको प्रधानमन्त्री होइन । एमाले र माओवादी केन्द्रको मात्रै पनि होइन, नेपालको प्रधानमन्त्री हुँ, त्यस हिसाबले काम गर्छु, उनले भने, एमाले र माओवादी केन्द्रको तालमेल र त्यसैको नीतिको पृष्ठभूमिमा प्रम बनेको हुँ । तर, म त्यसका लागि मात्र काम गर्ने होइन ।"
ड्राइभरले सोध्लान् : केपी ओलीलाई भोट दिनु भएन ?,"काठमाडौं : प्रधानमन्त्री केपी शर्मा ओलीले प्रतिनिधिसभामा विश्वासको मत लिएका छन्। विश्वासको मत लिनु अघि उठेका प्रश्नको जवाफ दिने क्रममा ओलीले आफूलाई मत नदिने मान्यज्यूलाई ड्राइभर, गार्ड र भान्सेले केपी ओलीलाई मत दिनु भएन ? भन्दै प्रश्न गर्ने बताए। उनले त्यत्तिबेला जवाफ दिन अप्ठेरो नपर्नेगरी विवेक प्रयोग गरेर मतदान गर्न सबै सांसदलाई आग्रह गरेका हुन्। दलिय आधारमा नीतिमा बाँधिएर सायद मतदान गर्न मिलेन भने मान्यज्यूहरुलाई बाहिर निस्किएपछि ड्राइभरले केपी ओलीलाई भोट दिनुभएन भनेर सोध्लान्। गेटमा जाँदा गार्डले सोध्लान्, केपी ओलीलाई भोट दिनु भएन ? तिनले त्यहाँ जागिरका कारण सोध्न सकेनन् भने भान्सामा भात दिँदै गर्दा सोध्लान् केपी ओलीलाई भोट दिनु भएन ? त्यत्तिबेला तपाईंलाई जवाफ दिन अप्ठेरो नपर्नेगरी मतदान नगर्नुहोला। तर, मलाई भोट दिन विभिन्न कारणले कठिन भए पनि चिन्ता नलिनुहोस्, देश बन्छ। मजाले सुत्नुहोस देश बन्छ। अहिलेको सरकारले लोकतन्त्र मास्ला र लोकतन्त्रका आधारभूत मान्यता मास्छ भन्ने विश्वास कसैलाई छैन तर भन्नु नपर्ने कुरा भन्नुपर्दा कति गाह्रो हुदोरहेछ ! प्रतिपक्ष भएर विरोधका लागि विरोध नगर्नुहोस्। प्रतिपक्षको भूमिका विरोधका लागि विरोध मात्र होइन। लोकतन्त्र मासिन्छ भन्ने चिन्ता कही कतै साथीसँग भए त्यो नराख्नु भए हुन्छ। आधा शताब्दीभन्दा अगाडिदेखि लोकतन्त्रकै लागि लडेका छौँ। म व्यक्तिगत रुपमा पनि आधा शताब्दी भन्दा बढी लडेको छु। मैले धेरै भन्नु पर्दैन साथीहरुले जान्नुहुन्छ। एउटा सरकार बनेको एक महिना पनि भएको छैन। विकृति, अन्धविश्वास यही सरकारले रोपेर हुर्काएको हो कि जस्तो गर्नुभयो ! कैलालीको घटनाबारे मैले रुवाबासी गरेको होइन। त्यो घटनामा संलग्नलाई कडाभन्दा कडा कारबाही गर्न निर्देशन दिइएको छ। छोडेको मान्छे फेरि पक्राउ परिसकेका छन्। सरकारले केही गरेन भन्ने कुरा होइन। सामाजिक पछ्यौटेपनका कारण त्यस्तो भइरहेको छ। त्यो अन्त्य गर्न सरकारले प्रभावकारी कदम चाल्छ सरकारले। कुनै पनि बलात्कार र सामाजिक अपराधका घटना जस्ता कुरामा दण्डहिनता सहन सकिँदैन। दरबारमार्ग, ललितपुरमा बलात्कारका काण्ड हुन्छन्। त्यहाँ मेलमिलाप हुन्छ। अब ति दिन गए। सरकारले काम गर्छ। धोती लगाउँनेहरुले बिर्सिएका छैनन् भन्नुभयो। भावनात्मक हिसाबले व्यख्या गर्नु फरक कुरा हो। संविधान अपरिवर्तनीय व्यवस्था होइन। संविधान असंशोधनीय दस्तावेज होइन। दुनियाँभरीकै संविधान संशोधन हुन सक्छ। समयको माग अनुसार संविधान संशोधन हुन्छ। लहड र कसैको जिद्धिका आधारमा संविधान संशोधन हुँदैन। हामी सबैलाई थाहा छ। हामी लडाईंमा रह्यौँ। द्वन्द्व भयो। शिविर खडा भए। लडाई सकियो। अब भनाभन सम्झाएर केही अर्थ छैन। दुई तिहाई होइन। सबै साथीहरुको समर्थनको अपेक्षा गरेको छु। हामीसँग भएको आरामदायी बहुमत, हामीसँग भएको दुई तिहाई बहुमत देश एक जुट छ भन्ने सन्देश जनतालाई दिन हो। यो शालिनताका साथ एकताका लागि हो, दम्भ प्रदर्शन गर्न होइन। म प्रधानमन्त्री नेकपा एमालेको होइन। एमाले र माओवादी केन्द्रको होइन नेपालको प्रधानमन्त्री हुँ। त्यही हिसाबले काम गर्छु। एमालेको पनि हो, माओवादी केन्द्रको पनि हो। एमाले र माओवादी केन्द्रको तालमेल र त्यसको नीति त्यसले छानेको नीतिकै पृष्ठभूमिमा बनेको हुँ। तर, म त्यसका लागि मात्र काम गर्ने होइन। सुनेका कुरा नगरौँ। काठमाडौंमा पानी नभएरै मेलम्ची ल्याउन लाग्या हो। समस्या छन्। तिब्र गतिमा समाधान गर्न चाहन्छौँ। गन्तव्य तोकेर लक्ष्यमा पुग्ने बाटो तय गरेर नीति कार्यक्रम तय गरेर योजना बनाएर त्यस योजनाका साथ अगाडि बढ्ने हो। ढुंगा टिपेर फ्यक्दा जहाँ खस्यो त्यही मेरो निशाना होइन। प्रतिनिधिसभाको बैठकमा र दुनियाँले सुन्नेगरी भनिरहेको छु, मैले बोलेका कुराको जवाफदेही छु। एकछिनका निम्ति अलमल्याएर राम्रा, असल कुरा गरेर उम्किने हिसाबले प्रधानमन्त्रीको पदमा आएको होइन चुनाव घोषणापत्र पढेर कण्ठस्थ पारेर आउँछु भन्दा अत्यान्त खुशी लाग्यो। बिहानबिहान चुनावी घोषणापत्र पाठ गर्ने होइन। देश बनाउने प्रतिबद्धता पत्र हो। परलोकको कुरा होइन इहलोकको कुरा हो। गुरु नपाइन सक्छ। गुरु पाइन भने पनि परीक्षामा फेल हुन्न। एकलव्य जस्तै हो। एकलव्यले गुरु नभए पनि पास गरे। द्रोणाचार्य नभए पनि उनका शिष्य उनी भन्दा कमजोर भएनन्। अब हामी मिलेर जाने र देश बनाउने हो। हामी वादविवाद प्रतियोगिता जस्तो गरेर कसले राम्रो बोल्यो भन्ने होइन। परिणाममा देखिनुपर्यो। म परिणाममा विश्वास गर्छु। देशको अर्थतन्त्रको अवस्था के छ ? म भन्दा अगाडिको प्रधानमन्त्री सरकार र दललाई मलाई भन्दा धेरै थाहा छ। म त भर्खर आएर बुझ्दै छु। कस्तो अवस्थामा छ देश ? लोकतन्त्र लोकतन्त्र हुनुपर्यो, जनतन्त्र हुनुपर्यो। आज विश्वासको मत लिने बेलामा मात्र होइन, फेरिफेरि पनि मेरा कामका बारेमा मान्यज्यूका प्रश्नको जवाफ दिनुपर्ने छ, दिन्छु। फेरि पनि आग्रह गर्न चाहन्छु। अघि जे सुकै भनिएको भएता पनि अझैपनि दलहरुले एउटै साझा निष्कर्षमा पुग्न नसकिने अवस्था छैन। जो दलले समर्थन गर्नु भएको छ आभार व्यक्त गर्छु। मेरो इमान्दारिता देश र जनताप्रति हो।"
भ्रष्टाचारविरुद्ध ओली सरकारको एक्सन चाहिएको छ,"काठमाडौँः नेकपा माओवादी केन्द्रका अध्यक्ष पुष्पकमल दाहाल प्रचण्डले जनताले वाम गठबन्धनलाई गरेको भरोसालाई एक्सनबाट पुरा गर्नुपर्ने बताएका छन् । प्रधानमन्त्री केपी शर्मा ओलीको विश्वासको मतका लागि आइतवार बसेको प्रतिनिधि सभाको बैठकमा बोल्दै अध्यक्ष दाहालले देशको समृद्धिका लागि वाम गठबन्धनको सरकार बनेको बताउँदै अब भाषण होइन जनताले एक्सन खोजेको बताए । अब देशमा स्थिरता र विकासको आवश्यकता छ । त्यसकै लागि गठबन्धन बनयौँ । साझा घोषणापत्र बनायौँ, त्यही बेला विश्वासको मत जनतासँग माग्यौँ, दाहालले भने, गठबन्धनको जिम्मेवार सदस्यको हैसियतमा लिखित रुपमा राष्ट्रपतिलाई पत्र बुझाएर प्रधानमन्त्रीमा केपी ओलीलाई प्रधानमन्त्रीमा समर्थन छ भनिसकेको छु । अहिलेको औपचारिकता मात्र हो । अब केही गर्ने समय आएको छ । प्रधानमन्त्रीप्रति गहिरो विश्वास रहेको विश्वास दिलाउँदै दाहालले अब देशले अराजकता, बेथिति र विकृति होइन विकासको नयाँ युग चाहेको बताए । अब देश नयाँ युगमा जानुपर्छ भनेर जनताले हामीलाई भरोसासहित मत दिएका हुन्, दाहालले जोड दिए, अब हामीले भाषण र मार्मिक उपदेशबाट होइन, एक्सानबाट जनताका आकांक्षा सम्बोधन गर्न सक्नुपर्छ । दाहालले ओलीतर्फ लक्षित गर्दै अगाडि भने, तपाईंका हात बलिया छन् । दुईतिहाइ जनताले समर्थन गरेका छ न् । भ्रष्टाचार नियन्त्रण गर्न कठोर कदम चाल्नुपर्छ । दाहालले ओली सरकारलाई सबै खालका कुसंस्कृतिको अन्त्य गर्ने गरी भरोसा गरेको बताउँदै प्रतिबद्धता अनुसार सरकारले काम गर्नुपर्ने उल्लेख गरे । अब नयाँ युगको सुरुवात हुने छ । यो एउटा अवसर हो । राजनीतिक स्थिरता, आर्थिक समृद्धि, सुशासन र शान्तिका लागि प्रतिनिधिसभा र सरकार सत्तापक्ष र प्रतिपक्ष सबै एतिहासिक अवसर हो, दाहालले अगाडि थपे, हामीले धेरै अप्ठेरासँग जुधेर यहाँ आइपुगेका छौँ । शान्तिप्रक्रियाका संवेदनशील पक्षलाई पूरा गरेका छौँ । र, हामीले जनताका अगाडि गहिरो कबुल गरेका छौँ । दाहालले पटक पटक अब जनताले भाषण होइन एक्सन खोजेको प्रधामन्त्री ओलीलाई सम्झाए । जनताले सीधै परिणाम खोजेको छ, दाहालले भने, कैलालीको घटनामा सरकारले सीधै कारबाही गर्नुपर्छ । एक्सन लिनुपर्छ । केही कुराले रोक्न सक्दैन ।"
प्रचण्डको प्रश्न : कतिजना प्रधानमन्त्री बनाए गिनिज बुकमा नाम लेखिन्छ ?,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डले कतिजना प्रधानमन्त्री बनाए गिनिज बुकमा नाम लेख्न मिल्छ भन्दै प्रश्न गरेका छन्। नेपालमा शान्ति प्रक्रियामा आएपछिका १० वर्षमा १० प्रधानमन्त्री बनेको र आठ जनालाई आफैंले प्रस्ताव गरेको भन्दै प्रचण्डले यस्तो प्रश्न गरेका हुन्। आइतबार प्रतिनिधिसभाको बैठकमा प्रधानमन्त्री केपी शर्मा ओलीलाई विश्वासको मत दिँदै प्रचण्डले भने, मलाई खुशी र गर्व पनि छ। आज मैले प्रधानमन्त्रीको कार्यकक्षामा बसेर हिसाब गरेँ। शान्ति प्रक्रियापछि १० वर्षमा १० प्रधानमन्त्री भएछौँ। आठ प्रधानमन्त्री बनाउने अवसर मैले पाएँ। मैले नै प्रस्ताव गर्नै अवस्था आएछ। कतिवटा प्रधानमन्त्री बनाएपछि गिनिज बुकमा नाम लेखिन्छ होला ? प्रचण्डले यो प्रश्न गर्दै आफूले प्रस्ताव गरेका प्रधानमन्त्रीको नाममा गिरिजाबाबु (गिरिजाप्रसाद कोइराला)लाई नसमेटेको प्रष्ट पारे। मैले गिरिजाबाबुको नाम गनेको छैन। उहाँ अलग ढंगले प्रधानमन्त्री बन्नुभयो। कतिपयलाई संसदमा ल्याउन प्रत्यक्ष भूमिका खेलेको छु। कतिपयलाई विभिन्न हैसियतमा हुँदा प्रधानमन्त्री बनाउँने प्रस्ताव गरेको छु, प्रचण्डले भने, यो पटक मलाई नयाँ अनुभूति भएको छ। संविधान घोषणा गरेर। तीन तहको निर्वाचन गरिसकेपछि देशमा राजनीतिक स्थायित्वको कसम खाएर प्रधानमन्त्रीलाई विश्वासको मत दिने पहिलो हस्ताक्षरकर्ता भएकोमा गर्वानुभूति छ। यो प्रस्ताव र हस्ताक्षर विलकुल नयाँ भएको उनले प्रष्ट पारे। प्रचण्डले यो संसदीय अभ्यास मात्र नभएर नयाँ परिवर्तन भएको समेत बताए। यो चानचुनेकुरा छैन है ! यो विगतको जस्तो होइन। विलकुल नयाँ कुरा हो। संसदीय व्यवस्था र अभ्यासको कुरा पटकपटक भन्नुभएको छ। संविधानमा के लेख्यौँ सबैलाई थाहा छ। हामी अहिले समावेशी लोकतन्त्रको अभ्यास गर्दै छौँ। विल्कुल संसदको मात्र कुरा गर्यौँ भने त्यो गलत हुन्छ, प्रचण्डले नयाँ परिस्थितिको व्याख्या गर्दै भने, त्यो भन्दा फरक होइन भन्ने बुझियो भने उपलब्धि र जानुपर्ने बाटो अलमलिने खतरा आउँछ। हामी त्यो पुरानो संसदीय व्यवस्था भन्दा माथि उठेका छौँ। उनले अहिलेको परिस्थिति हामी ०४६, ०१५ र ०१७ सालको जस्तो नभएको समेत स्पष्ट पारे।"
भ्रष्टाचार गर्दिन र गर्न पनि दिन्न : प्रधानमन्त्री ओली,"काठमाडौं : प्रधानमन्त्री केपी शर्मा ओलीले आफूले भ्रष्टाचार नगर्ने र गर्न पनि नदिने प्रतिबद्धता जनाएका छन् । प्रतिनिधिसभाको आइतबारको बैठकमा विश्वासको मत माग्दै प्रधानमन्त्री ओलीले यस्तो प्रतिबद्धता जनाएका हुन् । म प्रधानमन्त्री हुनका लागि भएको होइन । देशमा परिवर्तन ल्याउन भएको हुँ, प्रधानमन्त्री ओलीले भने, भ्रष्टाचार गर्न म प्रधानमन्त्री भएको होइन, भ्रष्टाचार गर्दिन र गर्न पनि दिन्न । ओलीले आफू शासक नभएर सेवक भएको बताएका छन् । उनले संसदसामू विश्वासको मत माग्दै यस्तो बताएका हुन् । म दमनकारी शासक होइन, जनताको सेवक हुँ, सुशासन दिने सरकारको संरक्षक हुँ । एकताको अभियान्ता, विकासको अग्रणी, भ्रष्टाचार विरोधी, सदाचारको अभियान्ता हुँ, प्रधानमन्त्री ओलीले विश्वासको मत माग्दै भने, यो अभियानमा सक्रिय मलाई विश्वास नगरेर यो गरिमामय संसदको कुन हातले कतापट्टि हात देला ! देश पछाडि परेको भन्दै ओलीले त्यसको परिवर्तनकै लागि आफूहरुले समाजवाद उन्मुख देशको परिकल्पना गरेको उल्लेख गरेका छन् । देशमा असाहाय र शारीरिक रुपमा अशक्तलाई हेरदेख गर्ने घोषणा चुनाव अघिको संयुक्त घोषणा पत्रमा सार्वजनिक गरिसकेका छौैँ, ओलीले भने, त्यसैले हामीले समाजवाद उन्मुख भनेका छौँ । अब यस्तो उर्भर देशमा भोकै पर्नु हुँदैन । केही वर्षभित्र नेपालमा कोही पनि गरिब हुनु हुँदैन । त्यसपछि मात्र हाम्रो राष्ट्रिय गौरव अनुभूति हुन्छ । ओलीले हरेक नेपालीले विश्वका कुनाकुनामा पुग्दा सम्मानित भएर बाच्न पाउनुपर्ने काम गर्नेगरी प्रधानमन्त्री पदको जिम्मेवारी लिएको समेत उद्घोष गरे।"
"राजपाले ओलीलाई भन्योः हातेमालो गर्छौँ, लाने कि नलाने ?","काठमाडौँः मधेस केन्द्रित राष्ट्रिय जनता पार्टी नेपालले आफूहरु पनि सरकारमा जान तयार रहेको बताएको छ । राजपाको अध्यक्षमण्डलका सदस्य तथा सांसद महेन्द्र राय यादवले आइतवार बसेको प्रतिनिधि सभाको बैठकमा बोल्दै प्रधामन्त्री केपी ओलीप्रति आफूहरुको पूर्ण विश्वास रहेको पनि बताए । तर उनले सरकारले संविधान संशोधनको प्रतिवद्धता भने पुरा गर्नुपर्ने बताए । हामी लिखित सम्झौताको पक्षमा छैनौँ, सरकारले प्रतिवद्धता जनाओस, उनले भने, २ नम्बर प्रदेश सरकारलाई एमालेमाओवादीले समर्थन गरेको छ । त्यसले विश्वासको जग बलियो भएको छ । यहाँ सरकारले समर्थन चाहेको हो भने हाम्रा माग पुरा हुनुपर्छ । नेता यादवले ओली सरकारसँग हातेमालो गर्न तयार रहेको पनि सन्देश दिए । हातेमालो गर्न तयार छौँ, हामीलाई लाने कि नलाने ?, उनले भने, तर संविधान संशोधनसहितका राजनीतिक मुद्दा हल नगरी कसरी अघि बढ्न सकिन्छ ? यादवले प्रधामन्त्री ओलीप्रति र उनको बचनमा विश्वास रहेको पनि जिकिर गरे । प्रधामन्त्रीको बचनमा विश्वास छ, प्रमले बोलेपछि पुरा गर्छन्, हामी विश्वस्त छौँ, उनले भने, अघि बढ्न सर्वदलीय बैठक बोलाऊँ, हामीले विश्वासको मत दिन तयार छौँ, नेपाल र नेपाली एक भएका छन् । सांसद यादवले आफ्नो पार्टीका सांसद रेशम चौधरीलाई संसदमा उपस्थित गराउन सकेको भए ओली सरकारलाई समर्थन दिने वातावरण बनिसक्ने जिकिर गरे । रेशम चौधरी संसदमा भएको हामीलाई आँट आउँथ्यो सरकारलाई समर्थन गर्न, उनले भने, तर सरकारले त्यसो गर्न सकेन, सरकारले प्रतिवद्धता पुरा गरेलगत्तै हामी सरकारमा जान र समर्थन गर्न तयार छौँ ।"
गुरु नभएपनि म पास हुन्छुः प्रधानमन्त्री ओली,"काठमाडौं : प्रधानमन्त्री केपी शर्मा ओलीले गुरु नभए पनि आफू पास हुने दाबी गरेका छन् । आइतबार प्रतिनिधिसाको बैठकमा विश्वासको मत लिने क्रममा उठेका प्रश्नको जवाफ लिने क्रममा प्रधानमन्त्री ओलीले यस्तो दाबी गरेका हुन् । उनले आफू एकलव्य जस्तै भएको दाबी गर्दै यस्तो बताएका हुन् । प्रतिपक्षको गुरु नपाइन सक्छ । गुरु पाइन भने पनि परीक्षामा फेल हुन्न, एकलव्यको उदाहरण दिँदै ओलीले भने, म एकलव्य जस्तै हो । एकलव्यले गुरु नभए पनि पास गरे । द्रोणाचार्य नभए पनि उनका शिष्य उनी भन्दा कमजोर भएनन् । ओलीले आफूले सम्पूर्ण इमानका साथ काम गर्ने प्रतिबद्धता व्यक्त गर्दै कसैलाई पनि आशंका नगर्न आग्रह गरे । उनले प्रतिपक्षी दलका नेताले चुनावी घोषणापत्र पढेर आएर प्रश्न गर्ने बताएकोप्रति खुशी व्यक्त गरे । उनले चुनावी घोषणापत्र पढेर कण्ठस्थ पार्ने नेताको भनाइप्रति व्यङ्ग्य गर्दै भने, चुनाव घोषणापत्र पढेर कण्ठस्त पारेर आउँछु भन्दा अत्यान्त खुशी लाग्यो । चुनावी घोषणापत्र बिहान बिहान पाठ गर्ने होइन । यो देश बनाउने प्रतिबद्धता पत्र हो । परलोकको कुरा होइन इहलोकको कुरा हो ।"
गगनले भनेः दुईतिहाइको नाममा केपी ओली तानाशाही,"काठमाडौँः नेपाली कांग्रेसका केन्द्रीय सदस्य गगनकुमार थापाले दुईतिहाइ बहुमतका नाममा प्रधामन्त्री केपी शर्मा ओली तानाशाही बन्न खोजेको आरोप लगाएका छन् । आइतबार बसेको प्रतिनिधि सभाको बैठकमा बोल्दै कांग्रेसका सांसदसमेत रहेका थापाले लि क्वान बन्ने नाममा ओलीले तानाशाही अभ्यास गर्न खोजेको जिकिर गरेका हुन् । दुईतिहाइ पछाडिको नियत के हो ? बहुमत हुँदा हुँदै बलियो राजनेता बन्न खोज्नुको स्वार्थ के हो ?, गगनले भने, हामीले शक्तिशाली शासकका रुपमा महेन्द्र र ज्ञानेन्द्र पनि भोगिसकेका छौँ । कांग्रेस दुर्घटना रोक्न चहान्छ, त्यसैले प्रतिपक्षमा बस्छ । बीपी कोइरालाले कांग्रेस स्थापना गर्दा जनताका प्रतिनिधि छानेर तिनैबाट सरकार बनाउने संकल्प गरेको बताउँदै उनले तर महाराजहरुले पटक पटक संसद नै खाइदिएको प्रसंग पनि निकाले । संविधान संशोधन प्रयासमा पनि थापाले प्रश्न उठाए । एक वर्षअघिसम्म संविधान संशोधन उच्चारण गर्नु पनि राष्ट्रघात हो भन्ने एमाले दुईतिहाइका लागि संशोधन गर्न तयार भएको छ, थापाले भने, सरकारलाई बलियो बनाउने नाममा यस्ता सम्झौता गरिन्छ भने कांग्रेस चुप लागेर बस्दैन । उनले अब देशमा समृद्धिको विकल्प नै नभएको पनि जिकिर गरे । स्थिरता नभएकाले देश समृद्ध भएन भन्यौ । तर अब केन्द्र र प्रदेश सबैतिर स्थिर सरकार बन्दैछ । वाम गठबन्धनले मत माग्दा पनि समृद्धिका सपना बाँडेको छ, थापाले अगाडि भने, अबको पाँच वर्ष रेल आउँछ, पूर्वपश्चिममा विद्युतीय रेल कुद्छ ? कृषि उत्पादन विदेशबाट ल्याउनुपर्दैन ? युवाले विदेशिने अवस्था पक्कै नआउला । नेता थापाले प्रधानमन्त्री ओलीकोे बचनले धोती लाउनेको मन फाटिसकेको बताउँदै अब सरकारमा समर्थनको मतले नजोडिने पनि दाबी गरे । प्रधानमन्त्रीको बचनले धोती लगाउनेको मन जसरी फाटिएको छ, त्यसलाई आजको मतले जोड्दैन, उने भने, सदनमा हिसाब किताब माग्न कांग्रेस प्रतिपक्षमा बस्छ । भिडियो"
विप्लवको पत्रले कर्णालीका जनप्रतिनिधि त्रसित !,"सुर्खेत : नेत्रविक्रम चन्द (विप्लव) नेतृत्वको नेपाल कम्युनिष्ट पार्टीले राजीनामा माग्दै पत्र पठाएपछि कर्णालीका जनप्रतिनिधि त्रसित बनेका छन्। राजीनामा मागिएको र असुरक्षित बनेको भन्दै यस क्षेत्रका जनप्रतिनिधिले सरकारसँग सुरक्षा मागेका हुन्। पछिल्लो समय विप्लव नेतृत्वको पाटीले राजीनामा दिन भन्दै जनप्रतिनिधिलाई पत्र नै काटेको छ। जसका कारण यहाँका जनप्रतिनिधि त्रसित बनेका हुन्। नेकपाबाट आफूहरु असुरक्षित भएको भन्दै स्थानीय तहका जनप्रतिनिधिले तत्काल सुरक्षाको व्यवस्था गर्न प्रदेश सरकारसँग आग्रह गरे। कुनै पनि बेलामा आफूहरुमाथि खतरा रहेकाले सुरक्षाका लागि पहल गरिदिन प्रदेश सरकारसँग हारगुहार नै गरेका छन्। प्रदेश सरकारले वीरेन्द्रनगरमा आइतबार यो प्रदेशका स्थानीय तहका जनप्रतिनिधिसँग छलफल कार्यक्रमको आयोजना गरेको थियो। सोही कार्यक्रममा सहभागी जनप्रतिनिधिले आफूहरु असुरक्षित भएको भन्दै सुरक्षाको माग गरेका हुन्। डोल्पाको त्रिपुरासुन्दरी गाउँपालिकाका अध्यक्ष होमबहादुर बुढाले आफूहरु ढुक्क भएर काम गर्ने अवस्था नरहेको बताए। उनले भने, हाम्रो राजीनामा मागिएको छ, यस्तो अवस्थामा हामीले कसरी काम गर्ने ? यस्तै कालिकोटको रास्कोट नगरपालिकाका मेयर काशिचन्द्र बरालले जनप्रतिनिधिको सुरक्षाको ग्यारेण्टी सरकारले लिनुपर्ने बताए। उनले भने, भरपर्दो सुरक्षा छैन, हामी बाटोमा हिँड्दा कसले सुरक्षा दिने ? जनप्रतिनिधिले सुरक्षाको माग गरेपछि मुख्यमन्त्री महेन्द्रबहादुर शाहीले यसमा सरकार गम्भीर रहेको बताए। उनले भने, अहिले देशमा यो संविधान नै कार्यान्वयन हुन दिन्नौ भन्ने तत्वहरु सक्रिय छन्, यस्तो अवस्थामा केही चुनौतीहरु पनि छन्। तर सरकार ति चुनौती सामना गर्न प्रतिबद्ध छ, यस बारेमा सरकारले गम्भीर रुपमा सोच्नेछ।"
गच्छदार भन्छन्ः ओली सरकारको वाच डग कांग्रेस,"काठमाडौँः नेपाली कांग्रेस संसदीय दलका उपनेता विजय गच्छदारले गुण र दोषका आधारमा केपी ओली नेतृत्वको सरकारको समर्थन र विरोध गर्ने बताएका छन् । प्रम ओलीले विश्वासको मत लिन आइतवार बसेको प्रतिनिधि सभाको बैठकमा बोल्दै नेता गच्छदारले कम्तिमा सय दिनसम्म सरकारको काम हेर्ने बताएका छन् । सरकारले गरेको कामका आधारमा सहयोग र आलोचना गर्छौँ, उनले भने, लोकतन्त्रका लागि लामो संघर्ष गरेको व्यक्ति प्रम भएकाले अब देशले समृद्धिको बाटो पक्रिन्छ । नेता गच्छदारले देशको राजनीतिले धेरै उतारचढाव पार गरेको बताउँदै अब जनतासँग गरेका बाचा पुरा गर्ने समय आएको पनि बताए । फेरि पनि देशमा राजनीतिक अस्थिरता नआओस्, ओलीले जनतासँग गरेका बाचा पुरा गर्नुपर्छ, उनले भने, लोकतन्त्रमाथि कतैबाट प्रहार नहोस, पार्टीको स्वार्थ भन्दा माथि उठेर राष्ट्र निर्माणमा जुटौँ । गच्छारले सरकारको समर्थन भन्दा कांग्रेसले प्रतिपक्षमा बसेर वाच डग को भूमिका खेल्ने बताए । कांग्रेसले वाच डगको भूमिका खेल्छ, गच्छदारले भने, मिलेर देश निर्माण गरौँ भन्ने कुरा हो । हामी ६ महिनादेखि वर्ष दिनसम्म सरकारको काम हेर्छौँ, ओलीको हनिमुन अवधि कस्तो हुन्छ, त्यसका आधारमा कदम चाल्छौँ ।"
प्रधानमन्त्री ओलीलाई विश्वासको मत : पक्षमा २०८ र विपक्ष ६०,"काठमाडौं : प्रधानमन्त्री केपी ओलीलाई प्रतिनिधिसभाको तीन चौथाइ बढी मत प्राप्त भएको छ । प्रधानमन्त्री नियुक्त भएको झन्डै एक महिनापछि ओलीले आइतबार प्रतिनिधिसभामा विश्वासको मत लिएका हुन् । २०१५ सालमा बिपी नेतृत्वको कांग्रेस सरकारपछि ५९ वर्षमा पहिलोपटक मुलुकले बलियो सरकार पाएको छ । ०६२०६३ को जनआन्दोलनपछि तत्कालीन प्रधानमन्त्री गिरिजाप्रसाद कोइराला सहमतीय आधारमा प्रतिपक्षबिनाको प्रधानमन्त्री बनेका थिए । तर, चुनावी प्रतिस्पर्धापछिको पहिलो बलियो सरकारको नेतृत्व गर्ने मौका ओलीले पाएका छन् । राष्ट्रपतिबाट मंसिर ३ मा नियुक्त प्रधानमन्त्री ओलीले आइतबार संसदमा विश्वासको मतका लागि प्रस्ताव गरेका थिए । संसदमा मत विभाजन प्रक्रियाबाट गरिएको मतदानमा ओलीले ७५६३ प्रतिशत मत पाएका हुन । २ सय ७५ सदस्यीय प्रतिनिधिसभामा ओलीका पक्षमा २ सय ८ मत परेको थियो भने विपक्षमा जम्मा ६० मत परेको थियो । सभामुख कृष्णबहादुर महराले प्रधानमन्त्रीलाई विश्वासको मत प्राप्त भएको घोषणा र्बैठकमा गरेका थिए । प्रमुख विपक्षी कांग्रेसले मात्रै ओलीको विपक्षमा मत हालेको थियो । नेमकिपाका प्रेम सुवाल भने तटस्थ बसे । वाग गठबन्धनका तर्फबाट प्रधानमन्त्रीमा नियुक्त ओलीलाई मधेस केन्द्रित राजपा नेपाल र संघीय समाजवादी फोरम पनि समर्थन गरेका थिए । एमालेका १ सय २१, माओवादी केन्द्रका ५२ (एक जना सभामुखले मतदान नगरेको), राजपा १६ (रेशम चौधरी सपथ बाँकी), संघीय समाजवादी फोरम १६, एक सिटे राप्रपा राजेन्द्र लिङ्गदेन, राष्ट्रिय जनमोर्चा दुर्गा पौडेल र स्वतन्त्र सांसद छक्कबहादुर मल्लले ओलीका पक्षमा मतदान गरेका थिए । ६३ जना सांसद रहेको प्रमुख विपक्षी कांग्रेसकै ४ जना सांसद मतदानमा अनुपस्थित रहेका थिए । नयाँ शक्तिका डाबाबुराम भट्टराई पनि विदेशमा रहेकाले मतदानमा अनुपस्थित रहे । गगनले भनेः दुईतिहाइको नाममा केपी ओली तानाशाही प्रचण्डको प्रश्न : कतिजना प्रधानमन्त्री बनाए गिनिज बुकमा नाम लेखिन्छ ? राजपाले ओलीलाई भन्योः हातेमालो गर्छौँ, लाने कि नलाने ? ओली सरकारको वाच डग कांग्रेस"
संसदमा विश्वासको मत माग्दै मुख्यमन्त्री,"बुटवल : प्रदेश ५ का मुख्यमन्त्री शंकर पोखरेलले शपथ लिएको २४ दिनपछि आइतबार विश्वासको मत लिने भएका छन्। २१ दिनपछि बस्न लागेको बैठकमा मुख्यमन्त्री पोखरेलले विश्वासको मत लिने कार्यसूची रहेको छ। फागुन २ गते माओवादी केन्द्रकोे समर्थनमा मुख्यमन्त्री नियुक्ति भएका एमाले संसदीय दलका नेता पोखरेलले अर्का दिन शपथ लिएका थिए। संविधानतः मुख्यमन्त्री नियुक्त भएको ३० दिनभित्र प्रदेश संसद्बाट विश्वासको मत लिनुपर्ने हुन्छ। सरकारका प्रवक्ता बैजनाथ चौधरीले आइतबार बस्ने बैठकमा मुख्यमन्त्रीले विश्वासको मत लिने बताए। २७ गतेको बैठकमा मुख्यमन्त्रीले विश्वासको मत लिनुहुनेछ, उनले भने। पोखरेललाई एमाले र माओवादी केन्द्रका ६१ सांसदको समर्थन छ। संघीय समाजवादी फोरमका ५ र राष्ट्रिय जनामोर्चाका १ सांसदले पनि समर्थन दिएपछि मुख्यमन्त्रीले दुईतिहाइ मत पाउनेछन्। उपसभामुख निर्वाचनमा वाम गठबन्धनको पक्षमा मत दिएका यी दुई दलले मुख्यमन्त्रीलाई पनि समर्थन गर्ने भएका हुन्। पार्टीले केन्द्र सरकारमा सहभागी हुने निर्णय गरेकाले हामीले प्रदेशमा मुख्यमन्त्रीलाई समर्थन गर्छौ, संघीय समाजवादी फोरमका प्रमुख सचेतक सन्तोष पाण्डेले भने, सरकारमा सहभागी हुने विषयमा पनि छलफल चलिरहेको छ। मुख्यमन्त्रीले विश्वासको मत लिएपछि आइतबारको बैठकमा दुई वटा विधेयक टेवल हुनेछन्। सरकारले पारित गरेका आर्थिक कार्यविधि विधेयक र स्थानीय तहका पदाधिकारीको सेवासुविधासम्बन्धी विधेयक संसद्मा छलफल गर्न प्रस्तुत हुने भएका हुन्। कार्यव्यवस्था समितिको बैैठकबाट संसद्ले मुख्यमन्त्रीको विश्वासको मत लिनेसहित विधेयकमाथि छलफल हुने सम्भावित कार्यसूची तय भएको माओवादी केन्द्रका प्रमुख सचेतक दधिराम न्यौपानेले बताए। प्रदेशको स्थायी राजधानी र नामकरणका विषयमा अझै छलफल भएको छैन। संसद्को दुईतिहाइ मतबाट राजधानी र नामकरण गर्न संवैधानिक व्यवस्था छ। बुटवल वा दाङलाई स्थायी राजधानी बनाउने विषयमा बहस चले पनि कुनै स्थानको पक्षमा दुईतिहाइ बहुमत छैन। सरकारले उचित समयमा सहमतिबाटै टुंगिने गरी राजधानी र नामकरणको एजेन्डा संसद्मा लग्ने जनाएको छ। मुख्यमन्त्रीले विश्वासको मत लिएपछि मात्रै प्रदेश ५ को सरकार विस्तार हुने बताइएको छ। चार संसदीय समिति बन्ने प्रदेश ५ सभा सञ्चालन नियमावली मस्यौदा तयार भएको छ। मस्यौदा निर्माण समितिको शनिबार बसेको बैठकले मस्यौदाको अन्तिम रूप दिएको हो। मस्यौदामा चार संसदीय सदस्य बनाउने प्रस्ताव छ। मस्यौदा समितिका अध्यक्ष हरि रिजालका अनुसार सार्वजनिक लेखा, अर्थ तथा प्राकृतिक स्रोत साधन, विधायन तथा आन्तरिक मामिला र सामाजिक विकास समिति बन्नेछन्। मस्यौदा समितिले सांसदले लगाउने पोसाक पनि निर्धारण गरेको छ। पुरुषले कोट र ढाकाको टोपी तथा महिला सांसदले सारी, कोट र ढाकाको सल लगाउनुपर्ने तय गरिएको छ। यद्यपि, सांसदले जातीय पहिचान झल्किन सक्ने पोसाकसमेत लगाउन सक्ने व्यवस्था गरिएको छ। कोट र सारीको रंग भने निर्धारण गरिएको छैन। रंग निर्धारण गर्ने जिम्मेवारी सभामुख र कार्यव्यवस्था समितिलाई दिइएको छ। मस्यौदामा संसद् बैठकको गणपूरक संख्या एक चौथाइ राखिएको छ। २१ जना सांसद उपस्थित भए प्रदेश ५ को बैठक सञ्चालन हुनेछ। मस्यौदामाथि छलफल गर्न आइतबार सांसदलाई वितरण गरिने र अर्काे संसद् बैठकमा प्रस्तुत गरिनेछ। फागुन ६ गते बसेको संसद् बैठकले एमाले सांसद रिजालको अध्यक्षतामा समिति गठन गरेको थियो। १५ दिनको म्याद पाएको समितिले २० दिनपछि मात्रै मस्यौदा बुझाएको हो। लोगो बनाउनेलाई २५ हजार प्रदेशसभाको लोगो निर्माण गर्न सार्वजनिक प्रतिस्पर्धा गराइने भएको छ। प्रदेशसभा सचिवालयले सार्वजनिक सूचना जारी गरी प्रदेशको विशेषता झल्किने लोगो बनाउन प्रतिस्पर्धा गराएको हो। लोगोमा रुकुमको पुथा हिमाल, धान र जौैकोवाला, बुद्धको जन्मस्थल र लुम्बिनीको शान्तिद्वीपसहित १२ जिल्लाको भाव र लैैंगिक समानता झल्किने चिह्न बनाउन आग्रह गरेको छ। उत्कृष्ट लोगोलाई २५ हजार रुपैयाँ पुरस्कार प्रदान गरिने संसद् सचिवालयका सचिव डा मानबहादुर विश्वकर्माले बताए। प्रदेशसभा सञ्चालन नियमावली मस्यौदा समितिको शनिबार बसेको बैठकका सहभागी। मुख्यमन्त्री शंकर पोखरेल।"
कर्णालीका मन्त्रीले महिनामा दुईदिन जनतासँग श्रम गर्ने,"सुर्खेतः कर्णालीमा प्रदेश सरकारले हरेक महिनाको दुई दिनलाई श्रम दिवसको रूपमा मनाउने निर्णय गरेको छ । प्रदेश मन्त्रिपरिषद्को बैठकले हरेक महिनाको १ र १५ गतेलाई श्रम दिवसको रूपमा मनाउने निर्णय गरेको हो । यो निर्णयसँगै अब कर्णालीका मुख्यमन्त्री र मन्त्रीहरूले हरेक महिनाको दुईदिन जनतासँगै प्रत्यक्ष श्रम गर्नेछन् । श्रमप्रतिको सम्मान बढाउन र श्रम गर्न सबैलाई उत्प्रेरित गर्नका लागि प्रदेश सरकारले यस्तो निर्णय गरेको हो । श्रम दिवसको दिनमा सबै मन्त्रीहरू सार्वजनिक विकास निर्माण तथा सामाजिक काममा सहभागी हुनेछन् । जनतासँगै मन्त्रीहरूले अनिवार्य विकासको काममा श्रम गर्ने र प्रदेशका सांसद तथा स्थानीय तहका जनप्रतिनिधिलाई प्रत्यक्ष श्रम गर्न आग्रह गर्ने सरकारले निर्णय गरेको हो । सरकारका मन्त्री, सांसद र कर्मचारीहरू सडकमा निस्केर प्रत्यक्ष श्रम गर्ने र यसले सर्वसाधारणहरूमा पनि श्रम गर्न प्रेरणा मिल्ने सरकारको अपेक्षा छ । प्रदेश सरकारले गरेको निर्णयबारे जानकारी दिँदै सहकारी मन्त्रीसमेत रहेकी सरकारका प्रवक्ता विमला केसीले भनिन्, ठूलाबडाले प्रत्यक्ष श्रम नगर्ने र पसिना बगाउन लाज मान्ने संस्कार व्याप्त छ, यसरी मुलुक समृद्ध बन्न सक्दैन । यसलाई चिर्न हामीले श्रम दिवस मनाउने निर्णय गरेका हौँ, महिनाको दुई दिन हामी मन्त्रालयबाट बाहिर निस्केर जनतासँगै काम गर्नेछौँ । मन्त्री केसीका अनुसार श्रम दिवसमा जनप्रतिनिधि र सरकारका उच्च तहका कर्मचारीहरू पनि जनतासँगै श्रम गर्न सहभागी हुनेछन् । मुख्यमन्त्री महेन्द्रबहादुर शाहीले भने, श्रमबिना समृद्धि सम्भव छैन, अब हामी सुकिला र मुकिला बनेर विकास हुँदैन । अब हामी आफैँ महिनाको दुईदिन भए पनि सडक खन्नेछौँ, हातमा गैटी लिएर जनतासँगै पसिना बगाउन काममा खट्ने छौँ । श्रम दिवसले कामप्रतिको अपनत्व बढाउने उनको विश्वास छ । श्रम नगर्ने र वेरोजगार बस्ने संस्कार बढेको भन्दै यसलाई निरुत्साहित गर्न सरकारले यस्तो निर्णय गरेको मुख्यमन्त्री शाहीले बताए । श्रम दिवसमा मन्त्री र सरकारका उच्च तहका पदाधिकारीहरू सडकमा निस्केर पसिना बगाउने र कर्णाली प्रदेशलाई नमुना बनाउने अभियान थालिएको सरकारको भनाइ छ । सरकारका अनुसार मन्त्रीहरू श्रम दिवसको दिन आफैँ प्रदेशमा सञ्चालित विभिन्न विकास आयोजना र सामाजिक अभियानमा सहभागी भएर श्रम गर्नेछन् । काठमाडौँमा अन्तरक्रिया गरिने विपन्न प्रदेशका रूपमा रहेको कर्णाली प्रदेशको विकास गर्न काठमाडौँमा अन्तरक्रिया गरिने भएको छ । कर्णाली प्रदेशको विकासका लागि काठमाडौँमा अन्तरक्रिया गर्ने प्रदेश सरकारले निर्णय गरेको छ । शनिवार साँझ सम्पन्न मन्त्रिपरिषद्को बैठकले यस्तो निर्णय गरेको हो । कर्णाली प्रदेशमा अहिले ५२ प्रतिशत गरिबी रेहेको छ । यही गरिबी न्यूनीकरणका लागि सङ्घीय राजधानी काठमाण्डौमा विज्ञहरूसँग अन्तरक्रिया गरिने भएको हो । जसका लागि आर्थिक मामिला तथा योजनामन्त्री प्रकाश ज्वाला र आन्तरिक मामिला तथा कानूनमन्त्री नरेश भण्डारीलाई समन्वय गर्ने जिम्मेवारी तोकिएको छ । अन्तरक्रियाबाट प्राप्त सुझावका आधारमा प्रदेश विकासको गुरुयोजना निर्माण गरिनेछ । यस्तै मन्त्रिपरिषद्को बैठकले सार्वजनिक लिखित प्रमाणिकरण सम्बन्धी नियमावली२०७४ संंशोधन गरेको छ । मन्त्रिपरिषद्को दोस्रो बैठकले पारित गरेको नियमावली पहिलोपटक संशोधन गरिएको हो । यस्तै मन्त्रिपरिषद्का सदस्यहरूको आचारसंहिता२०७४ पनि स्वीकृत गरिएको छ । बैठकले प्रदेश मन्त्रिपरिषद् सञ्चालन कार्यविधि पनि पारित गरेको छ ।"
अब अनुगमनकर्ताको पनि निगरानी,"काठमाडौं : उद्योग वाणिज्य तथा आपूर्ति मन्त्री मात्रिका यादवले अनुगमनमा खटिने कर्मचारीमाथि पनि नियमन गर्ने बताएका छन्। मन्त्री यादवले शनिबार मन्त्रालयमा पत्रकार सम्मेलन गरी यस्तो जानकारी दिएका हुन्। बार्गेनिङ नमिल्दा उपभोक्तावादी संघसंस्थाको उजुरीमा आपूर्ति विभागले अनुगमन गर्ने गरेको गुनासो आएपछि मन्त्री यादवले अनुगमनलाई व्यवस्थित बनाउन विभागका कर्मचारी र उपभोक्तावादीलाई पनि नियमनको दायरामा ल्याउन तयारी गरेको जानकारी दिए। बाहिर धेरै प्रकारका गुनासो छन्, उनले भने,सुरुमा बार्गेनिङ गर्ने, बार्गेनिङ नमिलेपछि उपभोक्तावादी संघसंस्थाको उजुरीका आधारमा अनुगमन गर्ने प्रवृति भेटिएको छ। अनुगमन प्रणाली नै सही नभएको मैले थापा पाएको छु। अनुगमनलाई व्यवस्थित बनाउन अबदेखि मन्त्रालयले अनुगमनमा खटिने कर्मचारीसहित उपभोक्तावादीको पनि निगरानी गर्ने तयारी गर्दैछ। मन्त्री यादवले अनुगमनमा खटिने कर्मचारीको पछिल्लो १० वर्ष यताको सम्पत्ति छानबिन गर्ने जानकारी दिए। उनले आपूर्ति सचिव अनिल ठाकुरलाई अनुगमनमा खटिने कर्मचारीको सम्पत्ति विवरण संकलन गरी बुझाउनसमेत निर्देशन दिए। संख्याका हिसाबले हजारौं अनुगमन भएको पाइएको छ तर कारबाही एउटैमाथि भएको छैन। नतिजामुखी अनुगमन नभए यसको सार्थकता छैन, मन्त्री यादवले दाबी गर्दै भने,म कसैको दबाबमा पर्ने मन्त्री पनि होइन। दबाबमा परेर अनुगमन पनि स्थगित गरेको छैन। अनुगमनको विषयमा जानकारी लिन खोज्दैछु। केही दिन अनुगमनसम्बन्धी मुद्दालाई थाति राखेर थप कार्ययोजना बनाएर प्रतिफल आउने गरी अनुगमन गर्दैछु। उनले अनुगमन भएका स्थानमा पुनः अनुगमन गर्न पनि निर्देशन दिएका छन्। मन्त्री यादवले अनुगमन भएको तर हालसम्म मुद्दा दायर हुन नसकेको विषयमा पनि गम्भीर भएर छानबिन गर्न कर्मचारीलाई निर्देशन दिए। मन्त्री यादवले तालुकदार मन्त्रीदेखि तल्लो तहसम्मका कर्मचारीले अनुगमनमा पारदर्शिता नअपनाएका कारण बजार स्वच्छ र प्रतिस्पर्धी बन्न नसकेको औंल्याए। अनुगमन अव्यवस्थित छ, तालुकदार मन्त्रालयका मन्त्रीदेखि कर्मचारी र उद्योगीदेखि व्यवसायी सबै आफ्नो स्थानमा गडबड गर्दै आएका छन्, मन्त्री यादवले भने, यस्ता संयन्त्रका कारण जनताको अधिकारमाथि खेलवाड भइरहेको छ। अब यस्तो रबैया चल्दैन। सबै आफ्नो ठाउँमा ठीक भएर आउनुपर्छ। अनुगमनमा खटिने कर्मचारीको पछिल्लो १० वर्ष यताको सम्पत्ति छानबिन गरिने। मन्त्री यादवले च्याउजस्तै खुलेका उपभोक्तावादी संघसंस्थामाथि निगरानी राख्न पनि सचिव ठाकुरलाई निर्देशन दिएका छन्। उपभोक्तावादीका नाममा खुलेका सयौं संघसंस्थामध्ये आचरणको आधारमा पहिचान गरी वर्गीकरण गर्न समेत निर्देशन दिएका छन्। मन्त्रालयका सहसचिव मुकुन्दप्रसाद पौडेलले उपभोक्तावादी संघसंस्थाको नाममा केही उपभोक्तावादी फर्जी कागजात र बिलका आधारमा राज्यबाट रकम असुल गर्दै आएको जानकारी दिए। उनले भने,अधिकांश उपभोक्तावादीको कार्यालय झोलामा छ। उपभोक्ता हित संरक्षणका नाममा केही उपभोक्ताकर्मी राज्यले दिएको सुविधाको दुरुपयोग गर्दै आएको भेटिएको छ। पौडेलले उपभोक्ता हित संरक्षणको नाममा उपभोक्तावादी संघसंस्थाले राज्यसँग चारदेखि १२ लाख रुपैयाँसम्म लिएको दाबी गरे। आपूर्ति सचिव अनिल ठाकुरले २० वर्ष पुरानो रहेको उपभोक्ता संरक्षण ऐनलाई संशोधन गरेर अनुगमन प्रभावकारी बनाउनुपर्ने सुझाव दिए। उक्त ऐनले दोषी देखिएका व्यवसायीलाई अधिकतम पाँच लाख जरिवाना र १४ बर्ष कैद सजायको अधिकतम व्यवस्था गरेको छ। तर उक्त ऐनको व्यवस्थाअनुसार अहिले कुनै पनि दोषी व्यवसायीमाथि ठूलो कारबाही हुन सकेको छैन्, सचिव ठाकुरले भने। आपूर्ति विभागका महानिर्देशक कुमारप्रसाद दाहालले निर्माण सामग्री, शिक्षा, खाद्यान्न, अटोमोबाइल, स्वास्थ्य, पेन्ट्सलगायत क्षेत्रमा पछिल्लो समयमा अनुगमन तीव्र बनाइएको जानकारी दिए। अनुगमनको क्रममा बिकृति भेटिएको उल्लेख गर्दै उनले दोषी व्यवसायी बिरुद्ध मुद्दा प्रक्रिया अघि बढाउन लागिएको बताए।"
सभामुख महराले लिए सपथ,"काठमाडौं : प्रतिनिधिसभाका सभामुख कृष्णबहादुर महराले पद तथा गोपनीयताको सपथ लिएका छन् । आइतबार बिहान राष्ट्रपति कार्यालय शितल निवासमा आयोजित एक समारोहमा राष्ट्रपति विद्यादेवी भण्डारीबाट महराले सपथ लिएका हुन् । सपथ ग्रहण समारोहमा उपराष्ट्रपति नन्दबहादुर पुन, प्रधानमन्त्री केपी ओली, प्रधानन्यायाधिश गोपालप्रसाद पराजुलीको उपस्थिति थियो । महरा शनिबार प्रतिनिधिसभाको सभामुखमा निर्वाचित भएका हुन्"
प्रधानमन्त्रीको पक्षमा मत हाल्न एमालेमाओवादी ह्वीप,"काठमाडौँ: नेकपा एमाले र नेकपा माओवादी केन्द्रको संयुक्त संसदीय दलले प्रधानमन्त्रीको पक्षमा मतदान गर्न ह्वीप जारी गरेको छ । संसदीय दलको आज संघीय संसद् भवन नयाँ बानेश्वरमा बसेको संयुक्त बैठकले दुवै दलका सबै संसद्लाई अनिवार्य उपस्थित भएर प्रधानमन्त्रीको पक्षमा मतदान गर्न निर्देशन दिएको हो । प्रतिनिधिसभाको आजको बैठकमा प्रधानमन्त्री केपी शर्मा ओलीले विश्वासको मत लिने कार्यक्रम छ । उनी यही फागुन ३ गते प्रधानमन्त्रीमा चयन भएका थिए । संविधानानुसार प्रधानमन्त्रीमा चयन भएको ३० दिनभित्र विश्वासको मत लिनुपर्ने प्रावधान छ । संयुक्त संसदीय दलको बैठकलाई सम्बोधन गर्दै नेकपा एमाले संसदीय दलका नेता ओलीले संवैधानिक व्यवस्थानुसार विश्वासको मत प्रदान गर्न ह्वीप जारी गरे । 'सबै प्रतिनिधिसभा सदस्यलाई प्रस्तावको पक्षमा मत दिन ह्वीप जारी गर्दछु', उनले भने । अध्यक्ष ओलीले दुवै दलले देशलाई सुशासन र आर्थिक समृद्धिको बाटामा अगाडि बढाउने प्रण गरेअनुसार संसद् र सरकार अगाडि बढाउनुपर्ने भएकाले सोही मर्मलाई ध्यान दिन आग्रह गर्नुभयो । माओवादी केन्द्रका अध्यक्ष पुष्पकमल दाहाल प्रचण्डले अनिवार्य रुपमा प्रधानमन्त्रीका पक्षमा मत दिन आफ्नो पार्टीका प्रतिनिधिसभा सदस्यलाई आग्रह गरे । 'जनताको भरोसा र विश्वासलाई व्यावहारिक रुप दिन सबैले प्रधानमन्त्रीलाई विश्वासको मत दिनुहोला', ओलीले भने । उनले सरकार र संसद्को काम दुवै पार्टीले कदममा कदम मिलाएर अगाडि बढ्नुपर्ने अवस्था भएकाले ध्यान दिन प्रतिनिधिसभा सदस्यलाई आग्रह गरे ।"
एमालेमाओवादी संसदीय दलको संयुक्त बैठक,काठमाडौँ: पार्टी एकता प्रक्रियामा रहेका वाम गठबन्धन नेकपा एमाले र नेकपा माओवादी केन्द्रको संसदीय दलको संयुक्त बैठक नयाँ बानेश्वरस्थित संसद् भवनमा बसेको छ । प्रधानमन्त्री केपी शर्मा ओलीले आइतबार संघीय संसद्को प्रतिनिधिसभामा विश्वासको मत लिनुअघि गठबन्धनका दुवै दलले आफ्नो संसदीय दलको संयुक्त बैठक बसेको हो । संसदीय दलको संयुक्त बैठकलाई प्रधानमन्त्री एवम एमाले अध्यक्ष ओली र माओवादी केन्द्रका अध्यक्ष पुष्पकमल दाहाल प्रचण्ड' र एमालेका वरिष्ठ नेता झलनाथ खनालसहितले सम्बोधन गरेका छन् । पार्टी एकता गर्ने घोषणा गरेका दुवै दलले संयुक्त संसदीय दलको बैठक अभ्यास गर्दै आएका छन् । संयुक्त बैठकपछि प्रधानमन्त्रीले आइतवार अपरान्ह ४ बजे विश्वासको मत लिने कार्यक्रम छ । प्रधानमन्त्रीको विश्वासको मतदानमा आफ्ना सबै सांसदलाई सरकारको पक्षमा मतदान गर्न बैठकमा नेताहरुले आग्रह गरेका छन् । विश्वासको मतदानमा मधेस केन्द्रित दल पनि प्रधानमन्त्री ओलीको पक्षमा उभिने बताइएको छ । त्यसका लागि राजपाले प्रधानमन्त्री ओलीको पक्षमा सहयोग गर्ने बताइसकेको छ । संघीय समाजवादी फोरमले सरकारमा जाने निर्णय नै गरिसकेको छ।
लालबाबुले हिटलरको चर्चा गरेपछि,"काठमाडौं : एसियाप्रशान्त क्षेत्रीय शाकाहारी सम्मेलनमा प्रमुख अतिथि महिला, बालबालिका तथा समाजकल्याण मन्त्री थममाया थापा र विशेष अतिथि जनसंख्या तथा वातावरणमन्त्री लालबाबु पण्डितले स्वास्थ्य र वातावरणीय प्रदूषण समस्या न्यून पार्न शाकाहारमा जोड दिए। नेपाल शाकाहारी संघ र अन्तर्राष्ट्रिय शाकाहारी संघद्वारा नेपाल पुलिस क्लबमा शनिबार आयोजित सम्मेलनमा दुवै मन्त्रीले मासुजन्य पदार्थका कारण संसारले वातावरणीय समस्या झेल्नु परेको धारणा राखे। शाकाहारी जीवन पैसा र स्वास्थ्यका दृष्टिले उपयुक्त हो, मन्त्री पण्डितले भने, कतिपयले शाकाहारी शान्त स्वभावका हुन्छन् भने पनि जर्मनीका क्रुर शासक हिटलर शाकाहारी थिए अरे भन्ने मैले कतै पढेको थिएँ। उनको भनाइलगत्तै केही सहभागीले हिट्लर शाकाहारी नभएको र मन्त्री पण्डितले पढेको गलत रहेको भन्दै आपत्ति जनाए। मन्त्री पण्डितले आफूले कतै त्यसबारे पढेको र सोही तथ्य राखेको बताएर उम्किए। मन्त्री थापाले भने हिंसा संस्कृतिको कारक मांसाहार भएको बताइन्। पशुमाथि गरिने हिंसाले मानव हिंसा बढाएको छ, त्यसैले पशु हिंसा तत्काल अन्त्य गर्नु पर्छ, २० वर्षदेखि शाकाहारी रहेकी उनले भनिन्, शाकाहार अवलम्बन गर्न ढिलो भइसकेको छ। शाकाहारले हिंसा घट्ने र विश्वमा बढ्दो भोकमरीसमेत न्यून हुने उनको तर्क थियो। सम्मेलनको निष्कर्ष कार्यान्वयन गराउन आफू लागि पर्नेमा उनले आयोजकलाई आश्वस्त तुल्याइन्। मासु नखाइकनै सगरमाथा र संसारकै बलियो दुईदिने सम्मेलनमा शाकाहारले जीवनमा पार्ने सकारात्मक प्रभावबारे छलफल भइरहेको छ। माछामासु मात्रै होइन, दहीदूध र घिउसमेत नखाने सगरमाथा आरोही भारतका कुन्तल जोइसरले दीर्घायु र शारीरिक रूमिा शक्तिशाली हुन माछामासु र दहीदूध खानु आवश्यक नरहेको बताए। उनले भने, जर्मनीका प्याट्रिक बोबुमियान वनस्पतिजन्य भोजन मात्र गर्छन् तर उनी संसारकै सबैभन्दा बलियो मान्छेमा दरिएका छन्। अमेरिकी व्यापारी तथा भिगन अभियन्ता फिलिप निकोजाइसिसले कार्यपत्र पेस गर्दै वातावरण, अध्यात्म, करुणा र स्वस्थ्य जीवनका लागि शाकाहारी बनेर मात्र नपुग्ने बताए। पूर्ण शाकाहारी (भिगन) खाना खाए क्यान्सर समेत जित्न सकिन्छ, उनले भने, आधुनिक चिकित्साका पिता हिप्पोक्रेटसले समेत भोजनलाई औषधि मान्नुको कारण यही हो। शाकाहारी मासु एउटा हलमा शाकाहारबारे प्रवचन, व्याख्या र कार्यपत्र प्रस्तुत भइरहँदा अर्को स्टलमा अनेक प्रकारका अनौठा शाकाहारी भोजन खाइन पाइन्छ। स्टलमा हेर्दा र खाँदा मासुजस्तै लाग्ने तर वनस्पतिबाट बनेका शाकाहारी मासु समेत बिक्रीमा राखिएका छन्। मासुका लागि अनाज, फलफूल र तरकारीभन्दा कैयौं गुणा पानी र प्राकृतिक स्रोत चाहिने हुँदा विश्वको भोकमरी हटाउन पूर्ण शाकाहारी भोजन उपयुक्त रहेको तर्क वातावरणविद, प्रकृतिवादी, अध्यात्मवादी तथा पश्चिमा कलाकारहरूले बारम्बार गर्दै आएका छन्। मांसाहारका लागि पालिएका पशुका लागि विश्वमा उत्पादित अन्नको ७० प्रतिशतभन्दा बढी अन्न प्रयोग हुने विभिन्न वातावरणवादी संस्था दाबी गर्छन्।"
ओलीले किन निकाले गोरुगाडा र बग्गीको प्रसङ्ग ?,"काठमाडौँः प्रधानमन्त्री तथा नेकपा एमालेका अध्यक्ष केपी शर्मा ओलीले पदका लागि मरिहत्ते गरिरहेका वाम गठबन्धनका दोस्रो तहका नेतामाथि कडा ब्यंग्य प्रहार गरेका छन् । एमालेमाओवादी संसदीय दलको आइतवार नयाँ बानेश्वरमा बसेको संयुक्त बैठकमा सम्बोधन गर्दै पदका लागि लबिङ गर्दै हिँडेका दुवै पार्टीका दोस्रो तहका नेतामाथि प्रहार गरेका हुन् । एमालेमाओवादी एकीकरण प्रक्रिया अघि बढिरहेको सन्दर्भमा संसदको प्रमुख सचेतकसहितका पदका लागि दुवै पार्टीबाट अलग अलग लबिङ गरिएपछि ओलीले आक्रोश पोखेका हुन् । उनले गोरुगाडा र घोडाबग्गीको प्रसङ्ग निकाल्दै संसदीय दलको संयुक्त बैठकबाटै कटाक्ष गरेका हुन् । दुई पार्टी मिल्न लागेको अवस्थामा अलग अलग पदका लागि केही साथीहरु लबिङमा रहेको सुने, ओलीले भने, केही साथीहरु घोडा भन्दा बग्गी अगाडि लगाएर हिँडेका छन् । गोरु भन्दा गाडा अगाडि लगाइरहेका छन् । सुविधाको लोभमा यस्तो गर्न मिल्दैन । चाँडै दुई पार्टी एक हुने टुंगो भइसकेको अवस्थामा केही व्यक्तिको पदका लागि फरक फरक पार्टी हुँदाको सुविधा खोजिनु गलत हुने उनको भनाई थियो । चाँडै एमालेमाओवादी मिल्दैछन्, अनि गोरु भन्दा गाडा अगाडि लगाएर हाम्रा साथीहरु सुविधा लिन खोज्दैछन्, माओवादी केन्द्रका अध्यक्ष पुष्पकमल दाहाललाई पनि साथैमा राखेर ओलीले भने, पार्टी मिलेपछि त्यो सुविधा नपाइने त्रासमा साथीहरु त्यस्तो लबिङमा लाग्नु खतरनाक कुरा हो । गोरु भन्दा गाडा अगाडि हिँडाएर ब्याख्या गर्ने नेताहरुको कला पनि खतरनाक रहेको उनले बताए । हाम्रा प्रयास सुशासन र समृद्धिमार्फत् समाजवादमा जाने कुरा प्रष्ट पारेका छौँ, ओलीले भने, हामी त्यस दिशामा गइरहेका बेला यस्ता गतिविधि सुहाउँदिला भएनन् ।"
एकीकरणबारे राप्रपामा छलफल,"काठमाडौं : राप्रपा विभाजनको ६ महिना नपुग्दै विभाजित दलबीच एकीकरणको अनौपचारिक छलफल सुरु भएको छ। सरकारमा सहभागी हुनेनहुने विवादले राप्रपा तीन चिरामा विभाजित भएको थियो। प्रदेश र संघीय निर्वाचनमा विभाजित तीनै दलले लज्जास्पद पराजय बेहोरेपछि फेरि एकीकरणका लागि अनौपचारिक छलफलमा जुटेका हुन्। राप्रपा, राप्रपा प्रजातान्त्रिक र एकीकृत राष्ट्रिय प्रजातन्त्र पार्टी (राष्ट्रवादी) का दोस्रो तहका नेताहरू यतिबेला पार्टी एकताका लागि भन्दै छलफलमा जुटेका छन्। तीन पार्टीबीच एकीकरण नभए अस्तित्व नै समाप्त हुने भन्दै दोस्रो तहका नेताले एकीकरणका लागि पार्टी नेतृत्वमाथि दबाबसमेत दिन थालेका छन्। राप्रपाका प्रवक्ता सुशील श्रेष्ठले तीनै दलका दोस्रो र तेस्रो तहका नेता कार्यकर्ताले एकीकरणमा जोड दिइरहेको जानकारी दिए। उनले भने, ग्राउन्ड लेभलमा बसेर काम गरिरहेका साथीहरूले एकीकरण गर्नुपर्छ भनेर भनिरहनुभएको छ। उनीहरूमा एक खालको नैराश्यता देखिएको छ। उनले केन्द्रीय तहमा नेताहरूबीच छलफल नभए पनि अनौपचारिक रूपमा नेताहरूबीच एकताबारे निरन्तर छलफल जारी रहेको बताए। पार्टी एकीकरण हतारमा गरेर पनि अर्थ छैन, यसका लागि हाम्रा आचरण, व्यवहार पनि सुध्रिनु जरुरी छ, उनले भने, हामीले ६ महिनाअघि पार्टी एकता भएसँगै विभाजनको पीडा भोगिसकेका छौं। लामो गृहकार्य आवश्यक देखिन्छ। राप्रपाको केही दिन अघि बसेको केन्द्रीय कार्यसम्पादन समितिको बैठकले पनि पशुपति शम्शेर राणा नेतृत्वको राप्रपा प्रजातान्त्रिक र डाप्रकाशचन्द्र लोहनी नेतृत्वको राप्रपा राष्ट्रवादीलाई पार्टी एकीकरणका लागि आह्वान गरेको छ। लोकतान्त्रिक र राष्ट्रवादी शक्तिहरू एक ढिक्का भएर वैकल्पिक शक्ति निर्माण गर्नुपर्ने आवश्यकता औल्याउँदै राप्रपाले विभाजित दुवै राप्रपालाई एकतामा आउन आग्रह गरेको हो। राप्रपा प्रजातान्त्रिकका प्रवक्ता किरण गिरीले सबै शीर्ष नेतालाई उचित जिम्मेवारी दिने गरी छलफल चलिरहेको बताए। उनका अनुसार एकता महाधिवेशनले पारित गरेको राजनीतिक कार्यपत्रलाई सैद्धान्तिक आधार मानेर पुनः एकताका लागि पहल भइरहेको स्पष्ट पारे। राप्रपाका उपाध्यक्ष बुद्धिमान तामाङ, राप्रपा प्रजातान्त्रिकका उपाध्यक्ष दीपक बोहोरा, महामन्त्री सुनिल थापालगायत नेताहरू एकीकरणबारे अनौपचारिक छलफलमा जुटेका छन्। राप्रपाका लोकेन्द्रबहादुर चन्द, दिलनाथ गिरी, केशरबहादुर विष्ट, नवराज सुवेदी, हरिबहादुर बस्नेत लगायतले पनि नेतृत्वलाई दबाब दिइरहेका छन्। तीन वटै राप्रपाका कतिपय नेताहरूले भने पुनः पार्टी एकीकरण गर्नुभन्दा ठूला दलसँग एकीकरण गरेर अगाडि जान नेतृत्वलाई राय दिइरहेका छन्। दुई ठूला वामदलबीच पार्टी एकीकरणपछि देशमा कम्युनिस्ट र लोकतान्त्रिक गरी दुई दल अस्तित्वमा आएको भन्दै उनीहरूले वैचारिक र सैद्धान्तिक पक्ष हेरेर ठूला दलसँगै नै एकता गर्नु उत्तम हुनेमा जोड दिएका हुन्। एउटै राजनीतिक पृष्ठभूमि भए पनि शीर्ष नेताबीच सत्ता लोलुपता र नेतृत्वको लडाइँले राप्रपा बारम्बार विभाजित हुँदै आएको छ।"
चुनौतीको घेरामा गृहमन्त्री बादल,"काठमाडौं : नेपाल प्रहरीको नेतृत्व परिवर्तनको संघारमा छ। प्रहरी महानिरीक्षक बन्न अहिलेदेखि नै आकांक्षीको दौडधुप सुरु भइसकेको छ। चैत २८ मा आईजीपी प्रकाश अर्यालले अनिवार्य अवकाश पाउँदैछन्। यसअघि प्रहरीको नेतृत्व परिवर्तनसम्बन्ध विवाद सर्वोच्च अदालतले समाधान गर्नु परेको थियो। आईजी नियुक्ती सरकारको क्षेत्राधिकारमा पर्ने भए पनि नियुक्तीमा असन्तुष्टहरू नियुक्ती उल्ट्याउन सर्वोच्च गुहार्नु नियमितजस्तै भइसकेको छ। यतिबेला नेतृत्वमा होडबाजी चलिरहेको छ। खासगरी संगठन गतिशील बनाउने, चेन अफ कमान्ड, सरुवाबढुवा पारदर्शी र अल्पकालीनसँगै दीर्घकालीन रणनीति ल्याएर प्रहरीको वृत्तिविकासमा टेवा पुर्याउन सक्ने नेतृत्वको खोजीमा प्रहरी संगठन छ। गृहमन्त्री रामबहादुर थापा बादललाई प्रहरीका समस्याबारे धेरै अनुभव नभए पनि बाहिर सार्वजनिक भएका विवाद र तथ्यको राम्रो जानकारी छ। लामो समयदेखि प्रहरीमा बढुवा रोकिएको छ। बढुवामा विगतदेखि नै दलीय भागबन्डा खोज्ने प्रवृत्ति हाबी छ। पद बहालीसँगै बादलले कसैको दबाब र प्रभावमा नपरी सुरक्षा निकाय (प्रहरी, सशस्त्र प्रहरी र राष्ट्रिय अनुसन्धान विभाग)लाई आफ्नो जिम्मेवारी व्यावसायिक ढंगबाट निर्वाह गर्न निर्देशन दिएका थिए। सुरक्षा निकायभित्र देखिएका पछिल्ला गतिविधि राजनीतिक दबाब र प्रभावबाट मुक्त देखिँदैनन्। चेन अफ कमान्डमा चल्ने संगठनमा राजनीतिक दबाब बढ्दै गएपछि त्यसले निम्त्याउन सक्ने सम्भावित जोखिमबारे बादल जानकार हुनुपर्छ। बादलले पनि सुरक्षा निकाय परिचालन र व्यवस्थापनबारे दैनिक जानकारी लिन सक्नुपर्छ। संघीय व्यवस्थामा सुरक्षा निकाय व्यवस्थापन गर्न संघीय प्रहरी ऐन, नियमावली र निर्देशिका तत्काल बनाउनुपर्ने जिम्मेवारी गृहमन्त्री बादलमाथि छ। मुख्य चुनौती  प्रहरी नेतृत्व छनोट गर्नु  संघीय प्रहरी ऐन निर्माण गर्नु  प्रहरी सरुवाबढुवा पारदर्शी गर्नु  सुरक्षा निकायमा चेन अफ कमान्ड दिगो बनाउनु  प्रहरीको तीनबर्से रणनीति पारित गराउनु  सुरक्षा निकायमा दलीय प्रभाव रोक्नु  माओवादीबाट चोइटिएका पार्टीका गतिविधि रोक्नु  सशस्त्र समूहका गतिविधि रोक्नु  सीमा अपराध नियन्त्रण गर्नु पछिल्ला दिनमा प्रहरी नेतृत्व अलमलिन खोज्दा केही प्रहरी अधिकृत सरुवामा परे। नवराज सिलवालविरुद्ध किर्तेमा मुद्दा चलाउन नमान्दा काठमाडौं प्रहरी प्रमुख रविन्द्र धानुक, मुद्दा शाखाका डीएसपी बेलबहादुर पाण्डेको सरुवा गरियो। नाजायज निर्देशन पालना नगर्दा प्रहरी अधिकृत सरुवा हुने र व्यक्तिगत लाभमा बढुवा हुने प्रवृत्ति गृहमन्त्री बादलले रोक्न सक्लान् ? पूर्व गृहसचिव एवं लोक सेवा आयोगका सदस्य गोविन्द कुसुम विज्ञताका आधारमा मन्त्री नियुक्ती नहुँदा ठूलो असर गर्ने बताउँछन्। गृहमन्त्रीले गृह प्रशासन सुधार र राष्ट्रिय सुरक्षा पहिलो प्राथमिकतामा राखेर काम गरे खासै चुनौती नहुने ठम्याइ उनको छ। उनले भने, कानुन पालना गराउने मुख्य दायित्व गृहमन्त्रीकै हुन्छ तर पालनाको नाममा आफैं उल्लंघन गर्ने हो भने मातहत निकायको विश्वास जित्न सकिँदैन। गृहमन्त्री आफैंले सबैलाई विश्वासमा लिनसक्नुपर्छ। कुसुमले यसअघि आईजी नियुक्तीमा राजनीतिक दबाबले प्रहरी संगठनको नैतिकता खस्केको बताए। सरुवाबढुवामा राजनीतिक सिराबाट नसोची कार्यक्षमता र दक्षतासँगै ऐनका आधारमा गर्यो भने गृहमन्त्री विवादमा आउँदैनन्। अहिले पनि दलीय प्रभाव नै गृहमन्त्रीज्यू सामु यो चुनौती देख्छु, उनले भने, गृहमन्त्रीले क्षेत्र, स्थान र पार्टीको सिफारिसभन्दा व्यावसायिकतामा ध्यान दिएर काम गरे विवाद आउँदैन, उनले नेत्रविक्रम चन्द विप्लव माओवादी, सीमा अपराध र सशस्त्र समूहका गतिविधि नियन्त्रण गर्न गृहमन्त्री बादलसामु चुनौती रहेको बताए। पूर्वडीआईजी हेमन्तबहादुर मल्ल गृहमन्त्रीको नियत राम्रो भए सुरक्षा निकाय अझ बढी क्रियाशील र व्यावसायिक बन्ने विश्वास गर्छन्। कसैसँग समन्वय नगरी एकलौटी अघि बढे अहिलेको थिति पनि बिग्रने उनको दाबी छ। उनले भने, मन्त्रीले गृह प्रशासनमा अनुभवी अधिकृत र सुरक्षा नेतृत्वलाई सँगसँगै विश्वासमा लिएर अघि बढे चुनौती आफैं पार लाग्छन्। पार्टीगत स्वार्थ लाद्न खोजे अविश्वास उत्पन्न हुने र प्रहरीमा सुविधा र पैसा भए पनि सुरक्षा व्यवस्थामा समेत असर पर्छ।"
हचुवाका भरमा मृतक घोषणा,"नेपालगन्ज : १४ वर्षअघि माओवादीको आरोपमा प्रहरीले बेपत्ता पारेका आफ्ना पतिको खोजी गर्न सत्यनिरुपण तथा बेपत्ता छानबिन आयोगमा उजुरी दिएकी बाँके बैजनाथ गाउँपालिकाकी उषा दाहाल पतिको स्थितिबारे खबर पाउने आशामा थिइन्। घरमा बालच्चाले छिट्टै बुबाको खबर पाउने आशा पालेर बसेका उषाको घरमा मंसिर ७ गते आयोगले पठाएको चिठीले होस हवास उडाइदियो। परिवारका सदस्यको खोजी गरी घर पठाउँछ भन्ने आशामा बसेका बेपत्ता दुर्गाप्रसाद दाहालको परिवारमा आयोगले बिनाजानकारी अकस्मात् पठाएको चिठीले परिवारलाई छाँगाबाट खसेजस्तै बनायो। कुन ठाउँमा, कसरी र के कारणले मृत्यु भयो भन्ने जानकारीबिनै आयोगबाट द्वन्द्वकालमा मृत्यु भएको भन्ने खबरले द्वन्द्वकालको पीडाले दुखिरहेको घाउमा पुनः नुनचुक छर्कने काम गयो। मैले त राज्यलाई मेरा पतिको खबर सोध्न उजुरी गरेको थिएँ, दुर्गााकी पत्नी उषाले भनिन्, तर कुनै तथ्य आधारबिनै मृत्यु भएको भन्ने चिठी हुलाकमार्फत पठायो। मरेकै भए चिहान त होला नि ? त्यो देखाउन सक्नुपयो, होइन भने केका आधारमा मृत्यु भएको चिठी पठायो। बेपत्ता छानबिन आयोगले उजुरी संकलन गर्न आह्वान गरेपछि आफ्नो पतिको अवस्था बुझ्न उजुरी दिएकी उषाले आयोगबाट त्यस्तो गैरजिम्मेवारीपूर्ण खबरको आशा नराखेको बताइन्। ०५९ साल भदौ १० गते कोहलपुर इलाका प्रहरी कार्यालय शमशेरगन्ज क्षेत्रमा प्रहरीले माओवादी भएको आरोपमा उनका पतिलाई अपहरण गरेको थियो। उषा मात्रै होइनन्, सोही दिन बाँकेका सात जना बेपत्ता पारिएका परिवारका लागि बेपत्ता छानबिन आयोगबाट बिनापुष्टि मृत्यु भएको चिठी आएको हो। आयोगले पीडितलाई न्याय दिलाउनेभन्दा पनि हचुवाका भरमा मृत्यु भएको खबर पठाउँदा थप पीडा भएको द्वन्द्वपीडितको गुनासो छ। शान्ति प्रक्रियामा आएपछि सरकारले मृतकका परिवारलाई राहत दिने भनेपछि बाँकेका बेपत्ता परिवारका सदस्यले राहत प्राप्त गर्न मृत्यु दर्तासमेत गराएका थिए। अहिले आयोगले त्यही प्रमाणका आधारमा कुनै तथ्यबिना भटाभट मृतक घोषणा गरी चिठी पठाएको हो। मैले उहाँको अवस्था के छ भन्ने जानकारी पाएको थिइनँ। घरमा बूढी सासू र बालबच्चाको रेखदेखमा समस्या भएपछि सरकारले मृतक परिवारलाई दिने भनेको राहत पाउन बाध्य भएर मृत्यु दर्ता गर्नुपयो, उषाले भनिन्, पछि हामीले उजुरी दिँदा सोधेका पनि हौं, आयोगका पदाधिकारीले उजुरी गर्न अनुरोध गरे। तर अहिले राहत लिएकै आधारमा मृतक घोषणा गरी हुलाकमार्फत चिठी पठायो। कारण नखुलाई मृत्यु भएको घोषणा गरी चिठी पठाएपछि बेपत्ता परिवारका सदस्य आयोगप्रति असन्तुष्ट छन्। तत्कालीन अवस्थामा घरमा कमाउने मानिस नभएको र राहत प्राप्त गर्न मृत्यु दर्ता अनिवार्य भएकाले जबर्जस्ती मृत्यु दर्ता गर्न बाध्य भएको पीडितको गुनासो छ। आयोगले निवेदन मागेपछि तथ्य पत्ता लगाउँछ कि भन्ने आशा पलाएको थियो, कोहलपुरकी गीता पाठकले भनिन्, तर एकाएक हुलाकमार्फत मृत्यु भइसकेको घोषणा गर्दैै चिठी आयो। कुन ठाउँमा कसरी मृत्यु भयो भन्ने नखुलाई हामी कसरी पत्याऊँ। गीताले मृत्यु भए लास देखाउन माग गरेकी छन्। हामीले अन्तिम संस्कार पूरा गर्न पनि पाएका छैनौं, उनले भनिन्, राज्यले मलम लगाउला भनेको त उल्टै पीडा थप्ने काम गयो। उनका पति ढाँकाराम पाठक पनि अपहरणपछि बेपत्ता भएका थिए। तीन वर्षसम्म समय बिताएको तर अन्त्यमा बिनाआधार जबर्जस्ती मृतक घोषणा गरेको भन्दै छानबिन गरिदिन पीडितले माग गरेका छन्। सोधपुछ गर्ने निहुँमा सुरक्षाकर्मीले लगेका सुशीलाका पतिलाई पनि आयोगले मृत्यु भइसकेको चिठी पठाएको छ। सुशीलाले यदि मृत्यु भएको भए कसले कहाँ मारेको हो देखाउन आग्रह गरिन्। पीडक बचाउन कुनै एनजीओको रिपोर्टलाई आधार मानी आयोगले अनुसन्धान नै नगरी मृत घोषणा गरेको सुशीलाको आरोप छ। मंसिर पहिलो साता बाँकेका ज्ञानेन्द्र पोखरेल, क्रान्ति देवकोटा, देवाकुमारी ओलीलगायतको घरमा हुलाकमार्फत बेपत्ता छानबिन आयोगले उनीहरूको मृत्यु भइसकेको चिठी पठाएको थियो। तीन वर्षसम्म पदमा बसेर अन्तिममा इन्सेकको रिपोर्टलाई आधार मानी मृतक घोषणा गरिएको द्वन्द्वपीडित साझा चौतारी बाँकेकी अध्यक्ष चन्द्रकला उप्रेतीको आरोप छ। आयोगले पीडितको पक्षमा अनुसन्धान नै गरेको देखिएन। इन्सकेको रिपोर्ट हेरी अन्तिममा हचुवाका भरमा पीडितलाई अझ पीडा थप्ने काम गरेको छ, उनले भनिन्। द्वन्द्वपीडित साझा चौतारीका केन्द्रीय अध्यक्ष सुमन अधिकारीले पीडितका लागि नभई पदाधिकारीको समय बिताउन यस्तो काम गरेको आरोप लगाए। पहिलो दुईवर्षे कार्यकालमा कुनै परिणाम निकाल्न नसकेको आयोगलाई गत वर्ष एक वर्षका लागि समय थपिएको थियो। एक वर्षमा उजुरी संकलन गरेको आयोगको माघ २६ गते म्याद सकिँदा अध्यादेशमार्फत फेरि एक वर्ष म्याद थप भएको हो। काम नगर्ने तर पदमा बसिरहने पदाधिकारीलाई तलब खुवाउन आयोगको म्याद थपेको अध्यक्ष अधिकारीको आरोप छ। तीन वर्षसम्म ३ हजार ९३ बेपत्ता र ६८ हजार सत्यनिरुपणमा उजुरी परेका छन्। बेपत्ता छानबिन आयोगले अनुसन्धान गरी जम्मा चार सय १४ जनाको मृत्यु भएको घोषणा सत्य निरुपणमा पठाए पनि त्यहाँ चार सय १० जनाको मात्रै अभिलेख छ। यसरी अनुसन्धानमै लापरबाही भएको भन्दै द्वन्द्वपीडितले आयोगको काम प्रभावकारी नभएको बताएका छन्। पीडितले घटनाको अनुसन्धान प्रक्रिया जति लम्ब्यायो सबैलाई घाटा हुने भन्दै छिटो किनारा लगाउन अनुरोध गरेका छन्। ढाकछोपका लागि आयोग गठन भएको आभास भइरहेको छ, नत्र अहिलेसम्म केही परिणाम आउँथ्यो, अध्यक्ष अधिकारीले भने, दलका प्रतिनिधिकै रूपमा आएका पदाधिकारीले त्यहीअनुसार भूमिका निभाए। धेरै ढिलो भए सबैलाई घाटा हुन्छ। सरकारले यस विषयमा ठोस कदम चाल्नुपर्छ।"
