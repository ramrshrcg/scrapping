शीर्षक,विवरण
सर्वसुलभ स्वास्थ्य सेवा,"नेपालमा दुर्गम भेगका जनताले सुलभ स्वास्थ्य सेवा नहुँदा समस्या बेहोरिरहेका छन्। राम्रा अस्पताल भएका सहरका हुनेखाने वर्गले पनि स्तरीय निजी क्षेत्रका अस्पतालहरू महँगा हुँदा र ती अस्पतालले बिरामीबाट पैसा धुत्ने नियत राख्दा विश्वासलाग्दो स्वास्थ्योपचार पाउन सकेका छैनन्। बुधबार १९ पुसको यसै दैनिकको प्रथम पृष्ठमा विडम्बनापूर्ण लाग्ने यस्तै दुई समाचार छन्। पहिलो समाचारमा राजधानीका केही नाम चलेका अस्पतालहरूले बिरामीबाट अनावश्यक रूपमा रकम असुल गरी ठगी गरेको पाइएकाले तीमध्ये दुई अस्पतालविरुद्ध प्रहरीले मुद्दा दायर गरेको जनाइएको छ। दोस्रो समाचारमा हुम्ला जिल्लाका दुर्गम गाउँहरूमा मानिसहरूले सामान्य उपचार सेवा र औषधि नपाउँदा रुघाखोकी जस्तो सामान्य लक्षण देखिएको रोगका कारण पनि मृत्युवरण गर्न बाध्य भएको जनाइएको छ। आपूर्ति विभागका अनुसार काठमाडौं उपत्यकाका नाम चलेका अस्पतालमध्ये धापासीको ग्रान्डी इन्टरनेसनल अस्पताल, ग्वार्कोस्थित बीएन्डबी अस्पताल, बसुन्धरास्थित इशान बाल तथा महिला अस्पताल र बाँसबारीस्थित नेपाल इन्स्टिच्युट अफ न्युरोलोजी एन्ड एलाइड साइन्सेस (न्युरो), बल्खुको बयोधा अस्पताल र थापाथलीको नर्भिक अस्पतालले बिरामीलाई विभिन्न शीर्षकमा अनावश्यक शुल्क लिएर ठगी गरेकाले विभागले ती अस्पतालविरुद्ध मुद्दा चलाउन प्रहरीमा पत्राचार गरेको थियो। पहिलो चरणमा प्रहरीले न्युरो र इशानविरुद्ध अदालतमा मुद्दा दायर गरेको छ। आपूर्ति विभागले सिफारिस गरेका बाँकी अस्पतालविरुद्ध पनि क्रमैसँग मुद्दा दायर गर्ने जनाएको छ। मुद्दा दायर गरिएका अस्पतालले बिरामीसँग गेट पास चार्ज, अपरेसन चार्ज, प्रक्रिया चार्ज, प्रिएनेक्स चार्ज, कुरुवा बसेवापतको रकम, रजिस्ट्रेसन, कन्सल्टेन्ट, अपरेसन, ल्याबलगायत शीर्षकमा चर्को मूल्य असुली गर्ने गरिएको थियो। यता सहरमा स्वास्थ्य सेवामा ब्रह्मलुट चलिरहेको छ भने हुम्ला जिल्लाका ताँजकोट र सर्केघार्ड गाउँपालिकामा रुघाखोकी लक्षण देखिएका बिमारीका कारण कम्तीमा पाँचजनाले ज्यान गुमाएका छन्। सुरुमा ज्वरो आउने, टाउको दुख्ने, खोकी लागेपछि विस्तारै घाँटी दुख्ने पखालासमेत चल्ने गरेपछि खासगरी उमेर बढी भएका बिरामी अप्ठेरोमा परेका छन्। स्वास्थ्योपचारका लागि स्थानीय स्वास्थ्य केन्द्रमा जाँदा औषधि पाइँदैन। यस्तो रुघाखोकी लागेर ती गाउँमा कैयौं मानिसहरू बिरामी परेका छन्। ३१ वटा मौलिक हक भएको नेपालको संविधानमा स्वास्थ्य सेवालाई पनि मौलिक हक मानिएको छ। संविधानको धारा ३५ मा मुलुकका प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भनिएको छ। यसका अलावा प्रत्येक नागरिकलाई आफ्नो स्वास्थ्योपचार सम्बन्धमा जानकारी पाउने र प्रत्येक नागरिकलाई स्वास्थ्य सेवामा समान पहुँचको हक हुने पनि उल्लेख गरिएको छ। त्यस्तै धारा ३१ मा प्रत्येक नागरिकलाई राज्यबाट आधारभूत तहसम्मको शिक्षा अनिवार्य र निःशुल्क तथा माध्यमिक तहसम्मको शिक्षा निःशुल्क पाउने हक हुने जनाइएको छ। नेपालका प्रायः राजनीतिक दलका विधान र उनीहरूले चुनावका बेला जारी गर्ने घोषणापत्रहरूमा आफूलाई लोकतान्त्रिक समाजवादी र लोककल्याणकारी राज्यको पक्षपाती उल्लेख गर्छन्। शिक्षा र स्वास्थ्य जस्ता आधारभूत मानवीय आधारभूत आवश्यकताका विषयमा अनियन्त्रित बजारीकरण संविधान र दलहरूका घोषित सैद्धान्तिक प्रतिबद्धतासँग मेल खाने विषय होइनन्। विगत साढे दुई दशकदेखि स्वास्थ्य र शिक्षा क्षेत्रमा भएको निजी क्षेत्रको प्रवेश र तिनीहरूमाथि सरकारी नियमन प्रभावकारी नहुँदा सर्वसाधारण जनता स्वास्थ्य जस्ता आधारभूत सेवा पाउन व्यावहारिक रूपमा वञ्चित जस्तै भएका छन्। एकातिर दूरदराजका जनता साधारण औषधि पनि पाउँदैनन् भने विशेषज्ञ सेवासहित सहरमा भएका निजी क्षेत्रका अस्पतालहरूले हुनेखाने वर्गबाट पनि ब्रह्मलुट गरिरहेका छन्। संविधान र दलहरूका विधानअनुरूप साँचो रूपमा शिक्षा र स्वास्थ्यलाई सर्वसाधारण जनताको पहुँचमा पुर्याएर साँचो अर्थमा मौलिक अधिकारको प्रत्याभूत गराउन सरकार र मुलुकका अन्य क्षेत्र लाग्नु जरुरी छ। राज्य र दलहरू जनतासँग गरेका प्रतिबद्धताबाट भाग्न पाउँदैनन्।"
राजधानी माग गर्दै बुटवलमा चक्काजाम,"बुटवल : प्रदेश नम्बर ५ को राजधानी बुटवल तोकिनुपर्ने मागसहित बुटवलमा चक्काजाम गरिएको छ। नेपाली कांग्रेसले आज बिहान ९ बजेदेखि १० बजेसम्म चक्काजाम गरेको हो। सरकारले प्रदेश नम्बर ५ को अस्थायी मुकाम दाङमा तोक्ने तयारी गरिरहेका बेला प्रदेशको राजधानी बुटवल हुनुपर्ने नेपाली कांग्रेसले दावी गरेको छ। कांग्रेसले आन्दोलनको सांकेतिक स्वरुप आज बिहान ९ बजेदेखि १० बजेसम्म बुटवल, सैनामैना र मणिग्राममा एक घण्टा चक्काजाम गरेको हो। चक्काजामबाट यातायातका साधनहरु रोकिए। पूर्व पश्चिम महेन्द्र राजमार्ग र उत्तर दक्षिण सिद्धार्थ राजमार्ग ठप्प भएपछि यात्रुहरुले झण्डै दुई घण्टा सडकमै बस्नु परेको थियो। चक्काजाम पछि कांग्रेसका नेताहरुले बुटवललाई ५ नम्बर प्रदेशको केन्द्र नतोकिए आन्दोलन झन् कडा बनाइदै लगिने चेतावनी दिएका छन्। त्यस्दै प्रदेशको केन्द्र बुटवलमा हुनुपर्ने माग सहित नेकपा एमालेको आह्वानमा बुटवलमा प्रदर्शन हुने भएको छ। बिहान ११ बजे पुष्पलाल पार्कबाट बृहत दवावमुलक र्याली निकालिने एमालेले जनाएको छ। बुटवलमा प्रदेशको राजधानी हुनुपर्ने भन्दै बुधबार साँझ बामगठबन्धन आवद्ध विद्यार्थी संगठनले मसाल जुलुस निकालेका थिए।"
कांग्रेस बैठक प्रदेश प्रमुख र अस्थायी मुकाममा केन्द्रित,"काठमाडौं : कांग्रेसको बुधबार बसेको कार्यसम्पादन समिति बैठकमा समानुपातिक उम्मेदवारको सूची सच्याउनुका साथै सरकारले तोक्न तयारी गरेको प्रदेशहरूको अस्थायी मुकाम र प्रदेश प्रमुखसम्बन्धमा छलफल भएको छ। कांग्रेस सभापतिसमेत रहेका प्रधानमन्त्री शेरबहादुर देउवाले सर्वदलीय बैठक गर्नुअघि बुधबार पार्टीको कार्यसम्पादन समितिको बैठक बसेको हो। प्रधानमन्त्री तथा कांग्रेस सभापति देउवाले मंगलबार पनि पार्टीका वरिष्ठ नेता रामचन्द्र पौडेल, महामन्त्री शशांक कोइरालालगायत केही नेतासँग छलफल गरेका थिए। कार्यसम्पादन समिति बैठकमा उपस्थित नेता बालकृष्ण खाँणका अनुसार बैठकमा प्रदेश प्रमुख नियुक्ति, प्रदेशको अस्थायी मुकाम, राष्ट्रियसभाको निर्वाचन मिति र पार्टीको बैठकमाथि छलफल भएको थियो। निर्वाचन आयोगले समानुपातिक उम्मेदवारको सूचीका केही क्लस्टर सच्याउन पठाएको पत्रबारे समेत बैठकमा छलफल नेता बलहादुर केसीले बताए। यसअघि समानुपातिक सूची तय गर्न गत शुक्रबार बसेको कार्यसम्पादन समिति बैठक पौडेल पक्षले बहिष्कार गरेको थियो। नेता केसीका अनुसार बुधबारको बैठकमा सहमतिमै सूची सच्याइएको छ। सबै दलले सच्याइएको सूची बिहीबार आयोगमा पेस गर्नुपर्ने छ। पछिल्लो समय सरकारले प्रदेश प्रमुख र प्रदेशको अस्थायी मुकाम तोक्न अन्तिम कसरत गरिरहँदा प्रधानमन्त्री देउवाले पार्टीमा छलफल गर्न थालेका छन्। पार्टीकै प्रमुख नेताहरूसँग सल्लाहमा नै उनले सर्वदलीय बैठक डाकेको कांग्रेस नेताहरूले बताएका छन्। नेता खाँणले भने, प्रधानमन्त्रीले बिहीबारको सर्वदलीय बैठकपछि मात्र प्रदेश प्रमुख र प्रदेशहरूको अस्थायी मुकाम तोक्नु हुनेछ।' एमालेले खासगरी सरकारले गर्न लागेको प्रदेश प्रमुख नियुक्तिको विरोध गरिरहेको छ। प्रधानमन्त्री देउवाले मंगलबार यसबारे माओवादी केन्द्रका अध्यक्ष पुष्पकमल दाहालसँग छलफल गरेका थिए। दाहालले सबै राजनीतिक दलसँगको सहमतिमा मात्र प्रदेश प्रमुख नियुक्त गर्न सुझाव दिएका थिए। बिहीबार बस्ने सर्वदलीय बठकमार्फत दलहरूबीच प्रदेश प्रमुख, प्रदेशको राजधानी र राष्ट्रियसभा निर्वाचन मिति तोक्न सहमति खोजिने। सहमति नभए सरकारले निर्णय गर्ने। कांग्रेस नेता केसीका अनुसार बिहीबार पाँच वटै प्रमुख दलबीच सहमतिको प्रयास गर्ने र सहमति नभए पनि संविधानअनुसार गर्नैपर्ने बाध्यता भएकाले यी काम सरकारले गर्ने छ। उनले भने, प्रदेश प्रमुख र अस्थायी मुकाम नतोकिँदा राष्ट्रियसभाको निर्वाचन प्रभावित हुने भएकाले सरकार त्यसको अन्तिम तयारीमा जुटेको छ।' सरकारले प्रदेश प्रमुख र अस्थायी मुकाम तोकेलगत्तै राष्ट्रियसभा निर्वाचनको मिति घोषणा हुने कांग्रेस नेताहरूले बताएका छन्। राष्ट्रियसभाको निर्वाचन मिति घोषणापछि कांग्रेस केन्द्रीय कार्यसमिति बैठक डाक्न छलफल भइरहेको नेता खाँणले बताए। उनले कार्यसमिति बैठक केही लामो हुनसक्ने भएकाले त्यसअघि प्रधानमन्त्री देउवालाई राष्ट्रियसभा निर्वाचन मिति घोषणापछि बैठक बोलाउन पार्टी नेताहरूले सुझाव दिएको बताए।"
राजधानीको आन्दोलनमा मधेसी दल आएनन्,"वीरगन्ज : सरकारले प्रदेश नम्बर २ को अस्थायी राजधानी जनकपुरलाई तोक्ने तयारी गरेको भन्दै त्यसको विरोधमा वीरगन्जमा दुई साता यतादेखि निरन्तर रुपमा जुलुश प्रदर्शन र कोणसभा भइराखेका छन्। बिहीबार पनि वीरगन्जमा प्रदेश नम्बर २ को प्रादेशीक राजधानी वीरगन्जलाई नै बनाउन माग गर्दै राजनीतिक दल र तीनका भातृसंगठनका नेता कार्यकर्ताले जुलुश र कोणसभा गरेका छन्। तर, प्रादेशीक राजधानीका लागि वीरगन्जमा हुँदै आएको आन्दोलन र प्रदर्शनमा मधेसी दलहरु संघीय समाजवादी फोरम नेपाल र राजपा भने सहभागी भएका छैनन्। पर्साको चार प्रतिनिधिसभा र आठ प्रदेशसभा सदस्य गरी कुल १२ सांसद मध्ये फोरम नेपाल र राजपाले १० सिट जितेका छन्। चुनाव ताका पनि मधेसी दलका उम्मेदवारले आआफनो चुनावी संकल्प र प्रतिबद्धता पत्रमा प्रदेश २ को राजधानी वीरगन्जलाई नै बनाउने नारा दिएर मतदातासँग मत मागेका थिए। यद्यपी प्रादेशीक राजधानी बनाउनका लागि वीरगन्जमा दुई सातादेखि हुँदै आएको आन्दोलनमा मधेसी दलका नेता, कार्यकर्ता, सांसद र विधायकको सहभागीता देखिएको छैन। आन्दोलन र प्रदर्शनमा नेपाली कांग्रेस र नेकपा एमाले तथा उनका भातृ संगठनका नेता कार्यकर्ता मात्रै सहभागी हुन्छन्। नेपाली कांग्रेसका महासमिती सदस्यसमेत रहेका बाराका तरुण दलका अध्यक्ष लोकेश सिंहले प्रादेशीक राजधानीका लागि भइरहेको दबाबमुलक आन्दोलनमा सहभागी हुन पर्सा र बाराबाट सांसद र विधायकमा निर्वाचित भएका मधेसी दलका नेतालाई सहभागी हुन पटक पटक आग्रह गर्दा पनि उनीहरु सहभागी भएका छैनन्। सिंहले भने, हाम्रो यो आन्दोलन कुनै दल विशेषको होइन, हामी कांग्रेस र एमालेका नेता कार्यकर्ता पनि आआफनो दलको झण्डा घरमै थन्काएर यो आन्दोलनमा होमिएका छौँ, यसमा यहाँका नागरिक समाज, विभिन्न पेशागत संघसंगठनका व्याक्ति पनि सहभागी भइरहनु भएको छ। तर, निर्वाचित मधेसी दलका जनप्रतिनिधिले नाक मुख देखाउनु भएको छैन। नेकपा एमालेका नेता एंव पूर्व सांसद राज कुमार गुप्ताले पनि प्रादेशीक राजधानीका लागि वीरगन्जमा भइरहेको आन्दोलनमा मधेसी दलका नेताहरुको सहभागीता नहुदा आफू आश्चर्यमा परेको बताए। मधेस आन्दोलन ताका राजपाका नेता राजेन्द्र महत्तो वीरगन्जमै डेरा लिएर बसेका थिए। मधेस आन्दोलनका क्रममा ६ महिने बन्द हडताल र नाकाबन्दीले सबै भन्दा बढी क्षति वीरगन्जलाई भयो, सबै भन्दा बढी सास्ती पनि वीरगन्जवासीलाई नै भयो, भर्खरै सम्पन्न चुनावमा पनि मधेसी दलका उम्मेदवारले वीरगन्जलाई राजधानी बनाउने मुद्दा अघि सारेर नै भोट मागे र जिते पनि, गुप्ताले भने, तर जब अहिले वीरगन्जलाई राजधानी बनाउनका लागि जुन आन्दोलन भइरहेको छ त्यसमा ती मधेसी दलका शीर्ष नेताहरु भने जनकपुरको पक्षमा उभिएका छन्। वीरगञ्जमा आन्दोलन गरे पनि कांग्रेसका नेताहरुले आफना शीर्ष नेतालाई दबाब दिन नसकेको आरोप फोरम नेपाल पर्साका कार्यवाहक अध्यक्ष सुन्दर कुर्मीको छ। हुती छ भने कांग्रेस एमालेका नेताले काठमाडौमा गएर आफनो शीर्ष नेतालाई दबाब दिनुपर्छ। राजपाका महामसचिव शिव पटेलले पनि प्रादेशीक राजधानीका लागि वीरगन्जमा दबाब मुलुक कार्यक्रम गरिरहेका काँग्रेस एमालेका नेताहरुले आफनो दलसंग कुनै छलफल र परामर्श नगरेको बताए।"
सत्ता बार्गेनिङमा लाग्दा राप्रपा पराजित',"काठमाडौं : चार वर्ष अघिको चुनावमा चौथो शक्ति बनेको राप्रपा छिन्नभिन्न हुँदै अस्तित्वको संकटमा छ। मंसिरको चुनावमा ३ प्रतिशत थ्रेसहोल्ड कटाउन नसक्दा राप्रपामा अस्तित्वको संकट देखा परेको हो। चुनाव अघिसम्म आफूलाई वैकल्पिक राष्ट्रवादी र लोकतान्त्रिक दलका रूपमा प्रचार गर्दै आएको राप्रपा पछिल्लो जनमतबाट राष्ट्रिय दलको हैसियतबाट समेत विमुख भएको छ। हिन्दूराज्य र राजसंस्थाको हिमायती ठान्ने राप्रपाले जनतामा भ्रम सिर्जना गरेको आरोप लाग्दै आएको छ। संविधानसभा दोस्रो निर्वाचनमा धेरै मतदाताले समानुपातिकतर्फ राप्रपालाई मतदान गर्नुको एउटै कारण हिन्दूराज्यको एजेन्डा प्रमुख थियो भने कतिपयले तत्कालीन समयमा प्रमुख दलको राजनीतिक रवैयाप्रति असन्तुष्टि जनाउँदै राजसंस्थाको एजेन्डालाई पनि रुचाएका थिए। राप्रपाले त्यतिबेला निर्वाचनमा समानुपातिकतर्फ ६ लाख ३० हजार ६ सय ९७ मत पाएको थियो। तर, त्यो साख चार वर्ष पनि टिकेन। राप्रपाले यो निर्वाचनमा एक लाख ९६ हजार ७ सय ८२ मत मात्रै पायो। उसले तीन प्रतिशतको थ्रेसहोल्ड पार गर्न सकेन। निर्वाचन परिणामलाई लिएर राप्रपाभित्र विभिन्न कोणबाट टिप्पणी सुरु भएका छन्। कतिपयले निर्वाचनको संघारमा राप्रपा विभाजित हुँदा कम मत खसेको बताइरहेका छन् भने कतिले राप्रपाले आफ्ना एजेन्डा मतदातासामु प्रस्टसँग राख्न नसकेको विश्लेषण गरिरहेका छन्। राप्रपा अध्यक्ष कमल थापा स्वयंले निर्वाचन परिणाम अनपेक्षित भएको भन्दै जनताले आफ्ना एजेन्डालाई अस्वीकार गरेको सार्वजनिक अभिव्यक्ति दिएका छन्। धर्मनिरपेक्ष र गणतन्त्रविरुद्ध हिन्दूराज्य र राजतन्त्रको एजेन्डा बोकेको राप्रपा पछिल्ला चार वर्ष आफ्ना एजेन्डालाई थाती राखेर निरन्तर सत्तासीन दल बनिरह्यो। संघीय लोकतान्त्रिक गणतन्त्रात्मक संविधानलाई टेकेर राप्रपा यसबीचमा निरन्तर सत्तारुढ दल बनिरह्यो। जसकारण आफ्ना सिद्धान्त र चुनावी एजेन्डालाई उसले बिर्सेको भान राप्रपाका मतदातामा पर्नु स्वाभाविक थियो। संविधान जारी भएपछि पहिलो पटक बनेको एमाले अध्यक्ष केपी ओलीको सरकारदेखि माओवादी केन्द्रका अध्यक्ष प्रचण्ड र कांग्रेस सभापति शेरबहादुर देउवा नेतृत्वको सरकारमा प्रमुख सत्ताघटक दलका रूपमा राप्रपा सरकारमा सहभागी बन्यो। एकातिर राजतन्त्र र हिन्दूराज्यको एजेन्डालाई उठाइरह्यो भने अर्काेतर्फ संविधान कार्यान्वयनका लागि भन्दै सत्तामा जान छाडेन। जसले गर्दा विगतमा राप्रपाको एजेन्डा रुचाएका मतदाता यसपटक भड्किनु स्वाभाविक थियो। मतदाताको आक्रोश एउटै थियो, विगतमा हामीले हिन्दूराज्य र राजतन्त्रको एजेन्डालाई मतदान गरेका थियौं तर राप्रपाले हाम्रा मतको दुरुपयोग गर्दै सत्तामा जाने भर्याङ बनायो।' उसो त राप्रपा अध्यक्ष कमल थापा र पूर्वराजा ज्ञानेन्द्र शाहबीच सम्बन्ध सौहार्द नरहेको खबर सार्वजनिक भएपछि राप्रपाको एजेन्डा थप कमजोर बन्न पुगेको विश्लेषण गर्ने पनि कम छैनन्। राप्रपाका उपाध्यक्ष बुद्धिमान तामाङ भने आफ्नो पार्टीले हिन्दूराज्य र राजतन्त्रको एजेन्डा नछाडेको जिकिर गर्छन्। उनी भन्छन्, हामीले एजेन्डा छाडेको भन्ने कुरा भ्रम मात्र हो। हाम्रा घोषणापत्रमा यही मुद्दा लिएर जनताबीच गएका थियौं। हामीले जनतालाई बुझाउन सकेनौं।' तामाङको भनाइसँग राप्रपाकै अर्का नेता दिलनाथ गिरी भने सहमत छैनन्। उनी भन्छन्, जनताले विगतमा हाम्रा एजेन्डा मन पराएर मत हाले तर नेतृत्वले त्यसको सम्मान गर्नुको सट्टा सत्तामा जाने अस्त्रका रूपमा जनताको मतलाई प्रयोग गरे। यसको जवाफ जनताले यसपटक हामीलाई दिए।'"
समाचार दिएकै नाममा मन्त्रिपरिषद्का प्रवक्ता फेरिए,"काठमाडौं : सरकारले सातै प्रदेशको अस्थायी राजधानीको खाका तयार भएको सूचना सार्वजनिक गर्ने प्रधानमन्त्री तथा मन्त्रिपरिषद् कार्यालयका प्रवक्ता सहसचिव हरिप्रसाद पन्थीलाई हटाएको छ। राष्ट्रिय समाचार समिति (रासस) ले सरकारले प्रस्तावित प्रदेश राजधानीको खाका तयार पारेको सम्बन्धमा समाचार प्रकाशित गरेको थियो। समाचारमा प्रवक्ता पन्थीलाई उद्धृत गरिएकै नाममा उनलाई उक्त पदबाट हटाएको स्रोतको दाबी छ। प्रवक्ता पन्थीलाई उधृत गर्दै प्रदेश १ विराटनगर, प्रदेश २ जनकपुर, प्रदेश ३ भक्तपुरको ठिमी, प्रदेश ४ पोखरा, प्रदेश ५ दाङ, प्रदेश ६ सुर्खेत र प्रदेश ७ को धनगढीलाई अस्थायी राजधानी प्रस्तावित गरेको समाचार प्रकाशित भएको थियो। सरकारद्वारा प्रस्तावित राजधानी भन्ने समाचार दैनिक पत्रिका र अनलाइनमा प्राथमिकताका साथ प्रकाशित भएको थियो। पन्थीलाई हटाएर प्रधानमन्त्री तथा मन्त्रिपरिषद् कार्यालयका शासकीय सुधार महाशाखाका सहसचिव डिल्लीराम शर्मालाई प्रवक्ताको जिम्मेवारी दिएको छ। उक्त समाचार सार्वजनिक भएपछि राजधानी तोकिएको सहरका विषयमा अधिकांश क्षेत्रमा विरोध प्रदर्शन सुरु भएको छ। प्रदेश १ को घनकुटा र प्रदेश ७ को डोटीको दिपायलमा बन्द र हडताल जारी छ। नेपालगन्ज, बुटवललगायतका स्थानमा समेत आन्दोलन चर्किएको छ। हटाइएका प्रवक्ता पन्थीले भने आफूले प्रदेशको अस्थायी मुकाम तोकेको भनेर कहिल्यै कुनै सञ्चार माध्यममा नबोलेको दाबी गर्दै आएका छन्। पन्थीले मंगलबार मात्रै आफूले बोल्दै नबोलेको समाचार विभिन्न सञ्चार माध्यममा आएको भन्दै खण्डन गरेका थिए। सात प्रदेशका प्रस्तावित राजधानीको नाम"
माओवादी केन्द्रका नेता लेखराज भट्टको पुत्ला दहन,"काठमाडौं : आन्दोलनकारीले तालाबन्दीका साथै नेकपा माओवादी केन्द्रका नेता लेखराज भट्टको डोटीमा पुत्लादहन गरेका छन्। ७ नम्बर प्रदेशको राजधानी दिपायल माग गर्दै आएका आन्दोलनकारीले जिल्ला प्रशासन कार्यालय अगाडि भट्टको पुत्ला दहन गरेका हुन्। डोटीमा १०१५ जना बस्नका लागि पनि ठाउँ नभएको भन्दै एक सञ्चार माध्यममा बिहीबार बिहान अन्तरवार्ता दिएपछि भट्टका विरुद्धमा पुत्लादहन गरिएको संघर्ष समितिका संयोजक नरेन्द्रबहादुर खड्काले जानकारी दिए। जिल्लाका मुख्य सहर तथा ग्रामीण भेगमा समेत प्रर्दशन गरिएको छ। जिम्मेवार नेतृत्वबाट डोटीका विरुद्धमा गैर जिम्मेवारी र तथ्यहिन अभिव्यक्ति दिएको भन्दै भट्टका विरुद्धमा नाराबाजी समेत गरिएको छ। कैलालीको अत्तरिया निवासी माओवादी केन्द्रका नेता भट्ट अत्तरिया राजधानी बनाउनु पर्ने धारणा राख्दै आएका छन्। उनको पुर्खेउली घर समेत डोटीनै रहेको छ। जिल्लाका सम्पूर्ण शैक्षिक संस्थाबन्द प्रादेशिक राजधानीको माग गर्दै डोटीमा भइरहेको बन्दको समर्थनमा जिल्लाका सम्पूर्ण शैक्षिक संस्था बन्द हुने भएका छन्। निजीतथा सामुदायिक विद्यालयका सञ्चालक, व्यवस्थापन समितिको संयुक्त बैठकले आन्दोलनको समर्थन गर्र्र्दै बिहीबार शैक्षिक संस्था बन्द गर्ने निर्णय गरेको शैलेश्वरी ऐकेडेमीका सञ्चालक अन्जीता श्रेष्ठले जानकारी दिए। बिहीबार साँझ समीक्षा गरेर शुक्रबार बन्द गर्ने वा सञ्चाल नगर्ने बारेको निर्णय गर्ने पनि बैठकले निर्णय गरेको छ।"
बालुवाटारमा सर्वदलीय बैठक सुरु,"काठमाडौं : बालुवाटारमा संर्वदलीय बैठक सुरु भएको छ । बैठकमा प्रदेश प्रमूख नियुक्तिमा राजनीतिक सहमति जुटाउनेबारे छलफल हुँदैछ। प्रधानमन्त्रीका प्रेस सल्लाहकार गोविन्द परियारका अनुसार बैठकले प्रदेश मुकाम र प्रदेश प्रमुखबारे निचोडमा पुग्ने छ । त्यस्तै बैठकमा राष्ट्रियसभा निर्वाचन र नयाँ सरकार गठनका विषयमापनि छलफल हुने बताइएको छ । बैठकमा एमाले, नेपाली कांग्रेस, माओवादी केन्द्र, संघीय समाजवादी फोरम नेपाल र राष्ट्रिय जनता पार्टीका शीर्ष नेतृत्वहरु सहभागी भएका छन् । बैठकमा प्रधानमन्त्री शेरबहादुर देउवा, माओवादी केन्द्रका अध्यक्ष प्रचण्ड, एमाले नेताहरु सुवास नेम्वाङ, भीम रावल, विष्णु पौडेल, अग्नि खरेल, कांग्रेस नेताहरु रामचन्द्र पौडेल, विजय गच्छदार, सशाङ्क कोइराला, कृष्ण सिटौला, माओवादी नारायणकाजी श्रेष्ठ, रामबहादुर थापा 'बादल', संघीय फोरमका राजेन्द्र श्रेष्ठ, राजपाका महेन्द्र राय, राजेन्द्र महतो लगायतका नेताहरु सहभागी छन् ।"
वामगठबन्धन लचक' : प्रदेश प्रमुखमा घम्साघम्सी नगर्ने,"काठमाडौं : वाम गठबन्धनले प्रदेश मुकाम र प्रदेश प्रमुख नियुक्तिमा कांग्रेससँग घम्साघम्सी' नगर्ने भएको छ। सकभर सहमतिमै अस्थायी मुकाम तोक्ने र प्रदेश प्रमुख नियुक्तिका लागि प्रधानमन्त्री शेरबहादुर देउवालाई दबाब दिने तर कांग्रेसले आफूखुसी निर्णय लिन खोजे बाटो खोलिदिने रणनीति एमालेमाओवादीले बनाएका हुन्। यो विकल्पमा एमालेमाओवादी अध्यक्षकै तहमा र दोस्रो पुस्ताका नेताबीच पनि छलफल भएको स्रोतको दाबी छ। एमाले अध्यक्ष केपी ओली र माओवादी अध्यक्ष पुष्पकमल दाहालबीच गत शुक्रबार अनौपचारिक छलफल भएको यो विषयले यसबीच दोस्रो तहका नेताहरूबीचमै प्रवेश पाइसकेको छ। प्रधानमन्त्रीले सातवटै प्रदेशको अस्थायी मुकाम, प्रदेश प्रमुख नियुक्ति र राष्ट्रियसभा निर्वाचनको मिति तोक्ने एजेन्डामा छलफल गर्न संसद्मा प्रतिनिधित्व गर्ने मान्यताप्राप्त पाँचवटै दलका शीर्ष नेतालाई छलफलका लागि बिहीबार बालुवाटार बोलाएका छन्। बैठकमा सकभर सहमति खोज्ने र लगत्तै मन्त्रिपरिषद् बैठक राखेर निर्णय लिने तयारीमा सरकार लागेको छ। एमालेमाओवादीले तत्काल राष्ट्रियसभा निर्वाचनको मिति तोक्न र प्रदेश प्रमुखलगायत विषयमा सहमतिका आधारमा निर्णय लिन प्रधानमन्त्रीको ध्यानाकर्षण गराइसकेका छन्। वाम गठबन्धनका तर्फबाट मंगलबार मात्रै पनि माओवादी केन्द्रका अध्यक्ष पुष्पकमल दाहालले प्रधानमन्त्रीलाई यो विषयमा ध्यानाकर्षण गराएका थिए। एमालेमाओवादीले अस्थायी मुकाम र प्रदेश प्रमुख राजनीतिक सहमतिका आधारमा टुंग्याउन सकिने पहिलो विकल्प बिहीबारको सर्वदलीय बैठकमा राख्ने तयारी गरेका छन्। प्रदेश मुकाम तोक्ने कुरा प्रदेशसभाले गर्ने र प्रमुख नियुक्ति पनि सहमतिमै गर्नुपर्ने विषय हो तर सरकारले जसरी पनि गर्न खोज्यो भने हामी विवाद गर्ने पक्षमा छैनौं,' माओवादी केन्द्रका नेता टोपबहादुर रायमाझीले भने, हामी घम्साघम्सी गर्दैनौं तर नयाँ सरकार गठनपछि निर्णय पुनर्विचार गर्छौं।' दुई विकल्पमा छलफल : १ राजनीतिक सहमतिका आधारमा मुख्य तीन दल एमाले, कांग्रेस, माओवादीलाई दुईदुई र मधेसकेन्द्रित दललाई एउटा प्रदेश प्रमुख दिने। २ सहमति नभए सरकारलाई एकलौटी नियुक्ति गर्न दिने। पछि राष्ट्रपतिमार्फत फिर्ता गराएर आफ्नै तरिकाबाट नियुक्ति गर्ने। वाम गठबन्धनले प्रदेश १ को मुकाम इटहरी, विराटनगर, धरान वा धनकुटा, प्रदेश २ को जनकपुर वा वीरगन्ज, प्रदेश ३ को भक्तपुर सानोठिमी वा हेटौंडा, प्रदेश ४ को पोखरा, प्रदेश ५ को दाङ वा बुटवल, प्रदेश ६ को सुर्खेत र प्रदेश ७ को दिपायल वा धनगढीमध्येबाट तोक्न प्रस्ताव गर्ने तयारी गरेको छ। प्रदेश प्रमुख भने कांग्रेस, एमाले र माओवादीबाट दुईदुई र मधेसी दलबाट एक जना तोक्ने गरी आन्तरिक छलफल चलाएका छन्। त्यसरी नियुक्त गर्दा न्यायिक क्षेत्रका र स्वतन्त्र व्यक्तिलाई नियुक्त गर्नुपर्नेमा जोड गर्ने वाम गठबन्धनको तयारी देखिन्छ। तर, सरकारले विवाद लम्ब्याउन खोजे एकलौटी निर्णय गर्न दिने रणनीति उसले बनाएको छ। दुई वटा विकल्पमा छलफल गरेका छौं,' एमालेका एक नेताले भने, पहिलो विकल्पमा राजनीतिक सहमतिका आधारमा भागबन्डामा मिलाउने, नमाने सरकारलाई एकलौटी गर्न दिने र पछि संवैधानिक व्यवस्थाअनुसारै निर्णय उल्ट्याउने विषयमा छलफल चलेको छ।' संविधानको धारा १६५ मा राष्ट्रपतिले प्रदेश प्रमुखलाई पदमुक्त गर्न सक्ने व्यवस्था छ। यो विषयमा आन्तरिक छलफल गर्न एमाले अध्यक्ष ओलीले सुवास नेम्बाङलाई जिम्मेवारी दिएको नेता सुरेन्द्र पाण्डेले जानकारी दिए। सरकारको नेतृत्व गरिरहेको कांग्रेसले राष्ट्रियसभा निर्वाचन सम्पन्न नभई सरकार नछाड्ने मुड बनाएपछि विवादमा अल्झिन वाम गठबन्धनले चाहेको देखिँदैन।"
'राष्ट्रिय सभा निर्वाचन र सत्ता हस्तान्तरण ढिलो नगर',"काठमाडौं : वाम गठबन्धनले अबिलम्ब सत्ता हस्तान्तरण गर्न र राष्ट्रिय सभाको निर्वाचन माघ १० गतेभित्र गर्न प्रधानमन्त्रीलाई दवाब दिएको छ। बिहीबार बिहान प्रधानमन्त्री निवास बालुवाटारमा भएको सर्वदलीय बैठकमा वाम गठबन्धनका नेताहरूले प्रधानमन्त्रीलाई सत्ता हस्तान्तरण गर्न विलम्ब नगर्न सुझाव दिएको एमाले नेता अग्नि खरेलले जानकारी दिए। 'राष्ट्रिय सभा गठन सम्बन्धी अध्यादेश जारी गरेपछि सत्ता हस्तान्तरण गर्छु भन्नुभयो तर अहिलेसम्म निर्वाचन मिति पनि घोषणा भएन', खरेलले बैठकमा गठबन्धनको भनाई उद्धृत गरे, 'राष्ट्रिय सभालाई देखाएर सत्ता लम्ब्याउने काम भयो।' प्रधानमन्त्री देउवाले आफू सत्ता हस्तान्तरण गर्न तयारै रहेको बताएका थिए। जवाफमा वाम गठबन्धनका नेताहरूले निर्वाचनको परिणामले नै सत्ता हस्तान्तरणको जनादेश दिएकोले ढिला नगर्न भनेका थिए। 'जनादेशले नै तपाईँलाई सत्ताबाट बाहिरन म्यान्डेट दिइसकेको छ', प्रधानमन्त्री देउवालाई वाम गठबन्धनका नेताको जवाफ थियो 'प्राविधिक रुपमा मात्र सत्तामा बस्नुभएको छ, अब ढिला नगरौँ।' बैठकमा माओवादी केन्द्रका अध्यक्ष पुष्पकमल दाहाल प्रचण्डले माघ १० गतेभित्र राष्ट्रिय सभाको निर्वाचन गर्न प्रधानमन्त्रीसमक्ष प्रस्ताव गरेको खरेलले बताए। प्रधानमन्त्रीले प्रदेश प्रमुख नियुक्ति र प्रदेशहरूको अस्थायी मुकामका बारेमा सर्वदलीय बैठकमा प्रस्ताव राखेपछि वाम गठबन्धनकले राष्ट्रिय सभाको निर्वाचनका बारेमा जिज्ञासा राखेको थियो। राष्ट्रिय सभा निर्वाचनको मिति घोषणा गर्ने तयारीमा सरकार रहेको जानकारी दिँदै प्रधानमन्त्रीले बिहीबार नै निर्वाचन आयोगसँग यसबारेमा परामर्श गरिने बताए। प्रधानमन्त्री देउवाले प्रदेश प्रमुख नियुक्ति, प्रदेशहरूको अस्थायी मुकाम र राष्ट्रिय सभाको मिति घोषणाबारे दलहरूको सुझाव लिएको प्रधानमन्त्रीका प्रेस सल्लाहकार गोविन्द परियारले जानकारी दिए। 'संविधान र ऐन कानुनअनुसार निर्णय गर्न दलका नेताहरूले सुझाव दिनुभयो', परियारले भने, 'उहाँहरूको धारणालाई पनि मध्येनजर गर्दै सरकारले यी विषयहरूमा निर्णय गर्छ।' बैठकमा नेकपा एमाले, नेपाली कांग्रेस, माओवादी केन्द्र, संघीय समाजवादी फोरम र राष्ट्रिय जनता पार्टीका शीर्ष नेतृत्वहरू सहभागी थिए। एमाले अध्यक्ष केपी शर्मा ओली भने बैठकमा सहभागी थिएनन्। बैठकमा प्रधानमन्त्री शेरबहादुर देउवा, माओवादी केन्द्रका अध्यक्ष प्रचण्ड, एमाले नेताहरू सुवास नेम्वाङ, भीम रावल, विष्णु पौडेल, अग्नि खरेल, कांग्रेस नेताहरू रामचन्द्र पौडेल, विजय गच्छदार, सशांक कोइराला, कृष्ण सिटौला, माओवादी केन्द्रका नेताहरू नारायणकाजी श्रेष्ठ, रामबहादुर थापा बादल, संघीय समाजवादी फोरमका राजेन्द्र श्रेष्ठ, राजपाका महेन्द्र राय यादव, राजेन्द्र महतो लगायतका नेताहरू सहभागी थिए।"
समायोजन नियमावली हचुवा र अन्यायपूर्ण',"काठमाडौं : निजामती कर्मचारीको आधिकारिक ट्रेड युनियनलगायत कर्मचारीसम्बद्ध ट्रेड युनियनले सरकारले कर्मचारी समायोजन नियमावली बनाउँदा हचुवा र अन्यायपूर्ण किसिमले बनाएको भन्दै आपत्ति जनाएका छन्। स्थानीय तहमा तोकादेशमा जागिर खाएका कर्मचारीलाई निजामती कर्मचारीसरह एउटै डालोमा राखेर समायोजन गर्नु प्राकृतिक न्यायको सिद्धान्तविपरीत हुने भन्दै सरकारी प्रयासको विरोध गरेका छन्। सामान्य प्रशासन मन्त्रालयले ल्याउन लागेको कर्मचारी समायोजन नियमावलीमा स्थानीय तहका कर्मचारीलाई निजामतीसरह नै समायोजन गर्ने प्रस्ताव गरिएको छ। जबकि निजामती सेवा ऐनमा भने निजामती र स्थानीयका कर्मचारीलाई छुट्टाछुट्टै मापदण्ड बनाएर समायोजन गर्नुपर्ने उल्लेख छ। ट्रेड युनियनले सरकारका उच्च प्रशासकले गलत रवैया दर्शाउँदै कर्मचारी समायोजन नियमावली बनाएको र त्यसलाई संशोधन नगरिए निजामती कर्मचारी प्रदेश र स्थानीय तहमा गएर काम गर्ने सहज वातावरण नहुने बताएका छन्। आधिकारिक ट्रेड युनियनका अध्यक्ष पुण्यप्रसाद ढकालले सरकारले कर्मचारी समायोजन नियमावली समायोजन ऐनको भावना र मर्मविपरीत हुने गरी ल्याउन लागेको दाबी गरे। आमनिजामती कर्मचारीको भावना र चाहनाविपरीत निजामती सेवा नियमावली ल्याउन लागिएको छ, जुन आपत्तिजनक छ', आधिकारिक ट्रेड युनियनका अध्यक्ष ढकालले अन्नपूर्णसँग भने। ढकालका अनुसार एकै किसिमबाट निजामती सेवामा आएका कर्मचारीमध्ये कसैलाई श्रेणीगत र कसैलाई तहगत किसिमले राख्ने गरी समायोजन गर्नु अन्यायपूर्ण र विभेदपूर्ण हुन्छ। लोकसेवा आयोग र तोकादेशबाट आएकालाई एउटै डालोमा राखेर समायोजन गर्नु प्राकृतिक न्यायको सिद्धान्तविपरीत हुने दाबी। सामान्य प्रशासन मन्त्रालयले बनाएको कर्मचारी समायोजन नियमावली हाल परामर्शका लागि कानुन न्याय तथा संसदीय मामिला मन्त्रालयमा पठाइएको जनाएको छ। कर्मचारीसम्बद्ध ट्रेड युनियनले उक्त नियमावली बनाउँदा कर्मचारीसँग छलफल र सुझाव नलिई एकलौटी किसिमले ल्याएको आरोप लगाउँदै आइरहेका छन्। कांग्रेसनिकट नेपाल निजामती कर्मचारी युनियन (संघ) का कार्यवाहक अध्यक्ष जितबहादुर मडैले सरकारले ल्याउन लागेको कर्मचारी समायोजन नियमावलीले निजामती कर्मचारीलाई ठूलो चोट पुग्ने बताए। निजामती कर्मचारीलाई चोट पुग्ने गरी ल्याउन लागिएको कर्मचारी समायोजन नियमावलीले ८६ हजार कर्मचारीलाई कसरी समायोजन गर्न सक्ला ? ' उनले प्रश्न गरे। यस्तै, एमालेनिकट नेपाल निजामती कर्मचारी संगठनका अध्यक्ष केदारप्रसाद देवकोटाले हाल ल्याउन लागिएको समायोजन नियमावलीले कर्मचारीमा आक्रोश पैदा गर्नसक्ने भएकाले छिटोभन्दा छिटो संशोधन गर्नुपर्ने बताए। कर्मचारीमा आक्रोश पैदा हुने गरी नियमावली बनाउने उच्च प्रशासकको चरित्र नै शंकास्पद भएको उनको आरोप छ। सरकारले समायोजन ऐन ल्याएको साढे दुई महिना बितिसक्दासमेत समायोजन नियमावली ल्याउन नसक्दा कर्मचारी समायोजन प्रक्रिया नै अवरुद्ध रहँदै आएको छ। हाल रहेका ८६ हजार निजामती कर्मचारी र स्थानीय तहमा रहेका झन्डै २० हजार कर्मचारीलाई संघ, प्रदेश र स्थानीय तहमा समायोजन गर्नु सरकारका लागि चुनौतीपूर्ण बनेको छ। सामान्य प्रशासन मन्त्रालयका प्रवक्ता सहसचिव शिवराम न्यौपानेले सबै पक्षसँग संवाद र छलफल गरी समायोजन नियमावलीलाई अझै वैज्ञानिक र आम कर्मचारीको हितअनुकूल बनाइने बताए।"
प्रधानमन्त्री कार्यालयका प्रवक्ता फेरिए,काठमाडौं : गलत सूचना दिएको भन्दै सरकारले प्रधानमन्त्री तथा मन्त्रिपरिषद् कार्यालयका प्रवक्ता सहसचिव हरिप्रसाद पन्थीलाई प्रवक्ताबाट हटाएको छ। प्रधानमन्त्री कार्यालयले हालका प्रवक्ता सहसचिव हरिप्रसाद पन्थीलाई हटाएर उनको ठाउँमा प्रधानमन्त्री तथा मन्त्रिपरिषद् कार्यालयका शासकीय सुधार महाशाखाका सहसचिव डिल्लीराम शर्मालाई प्रवक्ताको जिम्मेवारी दिएकाे हाे । शर्माले लामो समयदेखि प्रधानमन्त्री कार्यालयमा रहेर शासकीय सुधार र संघीयता कार्यान्वयनमा महत्वपूर्ण भूमिका निर्वाह गर्दै आइरहेका छन्। दुई दिनअघि प्रधानमन्त्री तथा मन्त्रिपरिषद् कार्यालका प्रवक्ता पन्थीको हवाला दिँदै विभिन्न सञ्चार माध्यमले सरकारले सातै प्रदेशको अस्थायी मुकाम तोकेको समाचार संप्रेषण गरेपछि प्रधानमन्त्री शेरबहादुर देउवा र मुख्य सचिव लोकदर्शन रेग्मी प्रवक्ता पन्थीसँग रुष्ट बनेका थिए। प्रवक्ता पन्थीले भने आफूले प्रदेशको अस्थायी मुकाम तोकेको भनेर कहिल्यै कुनै सञ्चार माध्यममा नबोलेको दावी गर्दै आएका छन्। प्रवक्ता पन्थीले मंगलबार मात्रै आफूले बोल्दै नबोलेको समाचार विभिन्न सञ्चार माध्यममा आएको भन्दै खण्डन गरेका थिए।
राष्ट्रपति बनाइदेऊ भनेर कसैलाई नमस्कार गर्दिन : खनाल,"दमक : एमाले वरिष्ठ नेता झलनाथ खनालले राष्ट्रपति दिए अस्वीकार नगर्ने तर, राष्ट्रपति बनाइदेऊ भनेर माग्दै नहिँड्ने बताएका छन्। बिहीबार झापाको विर्तामोडमा आयोजित पत्रकार सम्मेलनमा बोल्दै पूर्व प्रधानमन्त्री समेत रहेका खनालले राष्ट्रपतिको विषयमा पत्रकारले सोधेको प्रश्नको जवाफ दिँदै यस्तो बताएका हुन्। राष्ट्रपतिको भूमिका पनि महत्वपूर्ण भूमिका हो। त्यसलाई म अस्वीकार चाहिँ गर्दिन, नेता खनालले भने, तर, राष्ट्रपति बनाइदेऊ भनेर नमस्कार गरेर हिँड्ने वाला छैन। आफू राष्ट्रपति बन्ने हल्लालाई साधुवाद रहेको उनले सुनाए। खनालले आफू सक्रिय मान्छे भएको भन्दै निरन्तर सक्रिय रही रहने समेत बताए। खनालले आफू चुप लागेर बस्नका लागि राजनीतिमा नआएको समेत दाबी गरेका छन्। सँगै खनालले दोस्रो तहका नेताबाट पार्टी एकीकरणमा कुनै समस्या नहुने बताएका छन्। एमाले तथा माओवादी केन्द्रका दोस्रो तहका नेताको पार्टी एकीकरण बारे अनेक टिकाटिप्पणी आइरहेका बेला खनालले दोस्रो तहका नेता बाट समस्या सिर्जना नहुने दाबी गरेका हुन्। उनले अझै दोस्रो तहका युवा नेताकै पहलमा एकता खदिलो बन्ने विश्वास व्यक्त गरे। युवा साथीकै सक्रियताले पार्टी एकता अझै बलियो हुनेछ। यसमा कसैले शंका गर्ने ठाउ छैन, नेता खनालले भने।"
पैसा खाने नेतामन्त्री भएसम्म औद्योगिक विकास हुन्न : बिजुक्छे,"भक्तपुर : नेपाल मजदुर किसान पार्टीका अध्यक्ष नारायणमान बिजुक्छेले उद्योगी व्यवसायीसँग पैसा खाने नेता तथा मन्त्री भएसम्म औद्योगिक विकास नहुने बताएका छन् । भक्तपुर घरेलु तथा साना उद्योग संघको २७ औं वार्षिक साधारणसभा बिहीबार उद्घाटन गर्दै अध्यक्ष बिजुक्छेले उद्योेग व्यवसायमैत्री नीतिनियम बनाउनेभन्दा उल्टै उद्योगी व्यवसायीबाट लाखौं रुपैयाँ बुझ्ने नेता तथा मन्त्री भएसम्म औद्योगिक विकास नहुने बताएका हुन् । उनले भक्तपुरकै एक उद्योगमन्त्री हुँदा भक्तपुर औद्योगिक क्षेत्रबाट लाखौं रुपैयाँ उठाएर लगेको दृष्टान्त सुनाए । भक्तपुर नगरपालिकाले पटकपटक कर तिर्न आह्वान गर्दा भक्तपुर औद्योगिक क्षेत्रका उद्योगी व्यवसायीले कर तिर्न मानेनन्, अध्यक्ष बिजुक्छेले भने, तिनै उद्योगी व्यवसायीहरुबाट उद्योगमन्त्री भएका भक्तपुरकै नेताले २५ देखि ३५ लाख रुपैयाँ बुझे । अनि ती नै उद्योगी व्यवसायीले भक्तपुर औद्योगिक क्षेत्रमा विकास गरेन भन्ने आरोप लगाउँदै आएको उनको भनाइ थियो । कानुनी रुपमा नपालाई तिर्नुपर्ने कर नतिर्ने अनि नपाले केही गरेन भनेर उद्योगी व्यवसायीले चोखिन नपाउने उनको भनाइ थियो । त्यस्तै नगरपालिकालाई तिर्नुपर्ने करसमेत तिर भन्न नसक्ने व्यक्तिहरु उद्योगमन्त्री वा अन्य मन्त्री हुने परिपाती भएसम्म देशको विकास नहुने उनको भनाइ थियो । प्रदूषणको बहानामा चोभारस्थित सरकारी सिमेन्ट कारखाना नै बन्द गरिएकोमा आक्रोश व्यक्त गर्दै अध्यक्ष बिजुक्छेले हातमा घाउ भयो भने उपचार नगरी हात नै काट्ने संस्कारबाट नेपालका शासक तथा कर्मचारीतन्त्र आक्रान्त भएकोसमेत सुनाए । म उत्तर कोरिया भ्रमणमा जाँदा सहरमै सिमेन्ट कारखाना चलिरहेको पाएँ तर त्यसको प्रदूषण कतै देखिएन । यो कसरी सम्भव भयो भनी हेर्दा सिमेन्ट कारखानाबाट निस्कने धुँवाधुलोलाई एउटा ठूलो हलमा पठाएर त्यहाँ पानीको फोहरा लगाएर व्यवस्थापन गरिएको देखेँ, उनले भने, यो प्रविधि कहाँबाट आयो भनी सोध्दा जर्मनीबाट ल्याएको जानकारी दिइयो । जर्मनीसँग नेपालको सम्बन्ध पनि राम्रै छ । जर्मनीबाट त्यस्तो प्रविधि ल्याउन नेपालले किन सोचेन ? त्यस्तै भक्तपुर नगरपालिकाका मेयर सुनिल प्रजापतिले भक्तपुर नगर क्षेत्रमा रहेका उद्योग व्यवसायबाट आवश्यक कर नउठिरहेको जानकारी दिए । उनले भक्तपुर नपाले घरेलु तथा साना उद्योगको प्रवद्र्धनलाई प्राथमिकता दिँदै आए पनि करको दायरामा आएर नपासँग समन्वय र सहकार्य गर्न आग्रह गरे। भक्तपुर नगर क्षेत्रमा करिब आठ हजार घरेलु तथा साना उद्योग दर्ता भएको देखिन्छ तर त्यसमध्ये ४० प्रतिशतमात्रै नवीकरण भए पनि आधामात्रै जेनतेन चलेको पाइन्छ, मेयर प्रजापतिले भने, नपाले घरले तथा साना उद्योगलाई प्राथमिकता दिँदै आएका छौं । त्यसैले करको दायरामा आएर सहकार्य गर्न हामी सदैव तयार छौं । कार्यक्रममा नेपाल घरेलु तथा साना उद्योग महासंघका उपाध्यक्षद्वय मुकेश उपाध्याय र चन्दनकृष्ण श्रेष्ठले युवाहरुलाई उद्यमी बनाएर देशमै पर्याप्त रोजगारी सिर्जन ागर्ने नीति तथा कार्यक्रम ल्याउन नगरपालिकासमक्ष आग्रह गरे । भक्तपुर घरेलु तथा साना उद्योग संघका अध्यक्ष वीरेन्द्र जती र सचिव प्रेम खर्बुजाले जनशक्ति अभावले घरेलु तथा साना उद्योग धराशायी बन्दै आएकोले यसमा युवाहरुलाई आकर्षित गर्ने कार्यत्रम ल्याउनुपर्ने धारणा राखे ।कार्यक्रममा संघको सचिवालय भवन निर्माण गर्न आर्थिक सहयोग गर्नुहुने महानुभावहरुलाई सम्मानसमेत गरिएको थियो ।"
आन्दोलनकारीले आफै बनाए प्रदेश मन्त्रालय,डोटी : प्रदेश नम्बर ७ को राजधानी माग गर्दै आन्दोलित भएका डोटीबासीले आज पनि आन्दोलनका विभिन्न गतिविधि संचालन गरेका छन्। सुदूरपश्चिमको क्षेत्रीय सदरमुकाम डोटीस्थित दिपायलमा रहेका क्षेत्रीय कार्यालयहरुमा संघर्ष समितिको नेतृत्वमा आन्दोलनकारीले विभिन्न प्रादेशीक मन्त्रालयहरुका बोर्ड झुण्ड्याइएका छन्। जिल्लास्थित सरकारी कार्यालयहरुमा तालाबन्दी गरेपश्चात क्षेत्रमा रहेका क्षेत्रीय कार्यालयहरुमा मन्त्रालयका व्यानर राखिएको हो। क्षेत्रको प्रमुख प्रशासन कार्यालयको रुपमा रहेको क्षेत्रीय प्रशासन कार्यालयमा प्रदेश गृह मन्त्रालयको व्यानर राखिएको छ। त्यसैगरी क्षेत्रीय अनुगमन तथा सुपरिवेक्षण कार्यालयमा अर्थ मन्त्रालयको व्यानर राखिएको छ। त्यसैगरी भरखरै निर्माण भएको क्षेत्रीय स्वास्थ्य निर्देशनालयको अत्याधुनिक भवनमा प्रदेश मन्त्रीपरिषद् एवं मुख्यमन्त्रीको कार्यालयको रुपमा बोर्ड राखिएको छ। सोही भवनमा प्रदेश संसद सचिवालय समेत राखिएको छ। क्षेत्रीय कृषि निर्देशनालयको कार्यालयमा कृषि तथा भूमी व्यवस्थापन मन्त्रालयको बोर्ड राखिएको छ भने पशु सेवा निर्देशनालयको कार्यालयमा वन विज्ञान तथा वातावरण मन्त्रालयको व्यानर राखिएको छ। यदि सरकारले प्रादेशीक राजधानी डोटी कायम गरेन भने अझै ससक्त रुपमा आन्दोलन अगाडि बढाइने संघर्ष समितिका संयोजक नरेन्द्रबहादुर खड्काले जानकारी दिए। जिल्लामा क्रियाशील विभिन्न राजनीतिक दलहरुको पूर्ण सहयोग र सहभागीतामा संचालन भएको आन्दोलनले शसक्त रुप लिदै गएको छ।
प्रादेशिक राजधानी प्रस्तावले उत्साह,"तुलसीपुर : दाङलाई प्रदेश नं ५ को प्रादेशिक राजधानी बनाउने प्रस्ताव पेस भएपछि जिल्लामा उत्साह छाएको छ। जिल्लाका नागरिक समाज, स्थानीय, राजनीतिकर्मी, उद्योगी व्यवसायी तथा आमनागरिक प्रदेश राजधानी प्रस्तावसँगै उत्साहित भएका हुन्। प्रदेशको बीच भागमा पर्ने दाङलाई राजधानी पूर्वाधार अध्ययन समितिले उपयुक्त भन्दै सरकारसमक्ष प्रस्ताव पेस गरेकाले ५ नं प्रदेशको अस्थायी राजधानी बन्ने निश्चित भएको हो। नागरिक समाज दाङका संयोजक टीकाराम रेग्मीले राजधानी प्रस्तावले उत्साह थपेको भन्दै स्वागतका लागि नागरिक समाज तयार रहेको बताए। प्रदेशवासी आमनागरिकको चाहना र सरकारको इच्छाशक्तिले राजधानी प्रस्ताव भएको भन्दै अब तत्काल घोषणा गरिनुपर्ने बताए। रेग्मीले नागरिक समाजले सबै क्षेत्रमा दीपावलीको तयारी गरिरहेको जानकारीसमेत दिए। प्रदेशको राजधानी प्रस्तावले यस क्षेत्रका जनतालाई खुसी बनाएको छ', उनले भने, यो खुसीलाई अवसर र उत्साहसाथ मनाउने तयारीमा छौं।' दाङ जिल्ला उद्योग वाणिज्य संघका अध्यक्ष नारायण भुसालले राजधानी बनाउने प्रस्तावले व्यवसायीको माग सम्बोधन भएको बताए। जिल्लालाई राजधानी प्रस्ताव भएकोमा उत्साह थपिएको र निजी क्षेत्रबाट गर्नुपर्ने सम्पूर्ण सहयोग रहने उनले बताए। राजधानी प्रस्ताव पेस भएपछि जिल्लाका सरकारी निकाय पनि तयारी अवस्थामा छन्। राजधानी पूर्वाधार व्यवस्थापनको जिम्मा पाएको सहरी विकास तथा भवन डिभिजन कार्यालय दाङले राजधानीका लागि जिल्लामा रहेका पूर्वाधारको अवस्था, उपलब्धतालाई छनोट गरिएको बताए। जिल्लामा हामीले गर्ने सम्पूर्ण तयारी गरिसकेका छौं', डिभिजन प्रमुख राजेन्द्रप्रसाद पाण्डेले भने। उनले नेपाल संस् कृत विश्वविद्यालय के न्द्रीय कार्यालय बे लझुण्डीमा रहेको आयुर्वेद अध्ययन संस्थानको नवनिर्मित एक सय आठ कोठाको सुविधा सम्पन्न भवनलाई प्रादेशिक प्रशासनिक भवन बनाउन सिफारिससहित प्रस्ताव गरेको बताए। प्रदेशको मुख्यालय बेलझुण्डी बनाउने तयारी गरिएको छ। प्रदेश सभाहल, प्रदेश प्रमुखको कार्यालय, मुख्यमन्त्री र मन्त्री, कार्यालय बेलझुण्डीमा व्यवस्थापन गरिनेछ। मुख्यमन्त्री, प्रदेश प्रमुख र मन्त्रीको आवास घोराहीका विभिन्न सरकारी कार्यालयलाई प्रयोग गर्न सकिने तयारी गरिएको छ। सहरी विकास तथा भवन डिभिजन कार्यालयका प्रमुख पाण्डेले प्रदेश प्रमुखको आवासका लागि जिल्ला समन्वय समितिको कार्यालय, मुख्यमन्त्रीको आवासका लागि क्षेत्रीय कृषि विकास कार्यालयको भवन, मन्त्री आवासका लागि जिल्ला कृषि विकास कार्यालय, सहकारी डिभिजन, जिल्ला हुलाक, घरेलु कार्यालय, जिल्ला शिक्षा कार्यालय, जिल्ला वन कार्यालयलाई प्रयोग गर्न तयारी भएको छ। दाङका प्रमुख जिल्ला अधिकारी गजेन्द्रबहादुर श्रेष्ठले पूर्वाधार तयार भएको भन्दै तोकिएकै दिन बाँकी काम पूरा हुने बताए। हामीले सरकारी स्तरबाट गर्ने काम सबै गरेका छौं', उनले भने, अहिले प्रस्ताव मात्रै भएको हो। निर्णय भएको दिन गर्नुपर्ने तयारी सबै गरिसक्छौं। हाम्रो तर्फबाट ढिला हँदैन।' प्रदेश नं ५ को प्रदेश मुख्यालय बनाउने तयारी गरिएको नेपाल संस्कृत विश्वविद्यालयअन्तर्गत आयुर्वेद अध्ययन संस्थानको बेलझुण्डीमा रहेको भवन। अन्नपूर्ण"
"कांग्रेस, एमाले र माओवादी आफैँले खनेको खाल्डोमा फसे : उपेन्द्र यादव","राजविराज : संघीय समाजवादी फोरम नेपालका अध्यक्ष उपेन्द्र यादवले पछिल्लो राजनीतिक घटनाक्रमले संविधान संशोधनको आवश्यकता पुष्टि भएको बताए। सरकार गठनमा देखिएको संवैधानिक झमेलापछि तीनै दलका नेताले संविधान त्रुटिपुर्ण रहेको स्विकार्न थालेको भन्दै फोरम अध्यक्ष यादवले संविधान संशोधनको आफ्नो मुद्दा थप पुष्टि भएको बताए। राजविराजमा बिहीवार फोरम जिल्ला समितीले निर्वाचित प्रतिनिधि सभा तथा प्रदेश सभा सदस्यको लागि आयोजना गरेको सम्मान र बधाई कार्यक्रमलाई सम्वोधन गर्दै अध्यक्ष यादवले भने,'संविधान त्रुटिपुर्ण भनेर सच्याउन माग गर्दा त्यतिबेला नसुनेका तीन ठुला दल अहिले आफुले खनेको खाल्डोमा आफै परेका छन्। ' विश्वको कुनै पनि मुलुकमा यस्तो संविधान नवनेको जिकिर गर्दै उनले सरकार गठनमा संवैधानिक अडचन झेल्नु परेपछि ठूला दलका नेता समेत संविधान सच्याउनु पर्नेमा पुगेको बताए। संशोधनको विकल्प नभएको बताउदै उनले भने, 'मुलुकको दीर्घकालिन राजनीतिक स्थिरताका लागि अब सवै दल मिलेर संविधान संशोधन गर्नुपर्छ। 'अध्यक्ष यादवले सरकार गठनमा भएको ढिलाईमा तीनै ठुला दलले जवरजस्ती लागु गरेको संविधान नै बाधक बनेको बताए।उनले मुलुकको हितका लागि सवै मिलेर संविधान संशोधन गर्नुको विकल्प नरहेको वताए। सप्तरी क्षेत्र नं २ वाट प्रतिनिधि सभा सदस्यमा निर्वाचित यादवले सप्तरीको विकासका लागि सवैको उत्तरदायित्व बराबर रहेको वताए।भ्रष्टाचार अन्त्य, महिलालाई पुरुष सरह अधिकार, युवाको सुरक्षा, जातिय विद्वेषको अन्त्य र असल पार्टी तथा असल नेतृत्वको निर्माण नभएसम्म कुनै पनि ठाउँको विकास हुन नसक्ने उनको धारणा रहेको छ। विगत १० वर्षको कठिन संघर्षपछि प्राप्त राजनीतिक परिवर्तनको उपलब्धि अझै स्थायी नभएको भन्दै उनले सामाजिक परिवर्तन पनि उत्तिकै आवश्यक रहेको बताए।"
पार्टी एकताबारे पत्रपत्रिकामा बोल्नु जरुरी छैन : प्रचण्ड,"काठमाडौं : माओवादी केन्द्रका अध्यक्ष पुष्पकमल दाहाल प्रचण्डले पार्टी एकताबारे पत्रपत्रिकामा बोल्नु जरुरी नभएको बताएका छन्। बिहीबार चितवनमा प्रेस चौतारी र प्रेस सेन्टरले गरेको पत्रकार सम्मेलनमा बोल्दै प्रचण्डले यस्तो बताएका हुन्। उच्च नेतृत्वबीच पार्टी एकताका विषयमा गम्भीर छलफल भइरहेकै बेला तल्लो तहका नेताले अनावश्यक अभिव्यक्ति दिएकोप्रति प्रचण्डले आपत्ति जनाए। पार्टी एकताको विषयमा उच्च नेतृत्वबीच गम्भीर छलफल भइराखेको छ, प्रचण्डले भने, पार्टी एकताको विषयमा केही साथीहरुले गलत कुरा बोल्नुभयो, पार्टी एकताको बारेमा पत्रपत्रिकामा बोल्नु जरुरी छैन। पार्टी एकता संयोजन समितिले सबै विषयमा गम्भीरताका साथ छलफल गर्ने भन्दै प्रचण्डले विवाद नयाँ पार्टी अध्यक्ष र प्रधानमन्त्रीमा नभएको प्रष्ट पारेका छन्। दुवै नेतालाई जिम्मेवारी दिने विषयमा सहमति भइसकेको छ, प्रचण्डले भने, हामी अल्झिएको अध्यक्ष र प्रधानमन्त्रीमा होइन सुशासन र समृद्धिमा हो। उनले राष्ट्रिय सभाको निर्वाचन लगत्तै सरकार गठनको प्रक्रिया अघि बढ्ने समेत बताएका छन्।"
कांग्रेसमा पुरानो पुस्ताको काम छैन : गगन थापा,"दमक : नेपाली कांग्रेसका युवा नेता गगन थापाले पार्टीको कार्यकारी पदमा पुरानो पुस्ताको आवश्यकता नरहेको बताए। युवा नेता थापाले कांग्रेसको कार्यकारी पद नयाँ पुस्ताको हातमा आउनु पर्ने बताए। कांग्रेसको पहिलो पुस्ताले मुलुकमा धेरै योगदान दिएको बताउदै नेता थापाले महाधिवेसनबाट पार्टीको पुरानो पुस्ता कार्यकारी तहमा आउन नहुने बताए । बिहीबार झापाको दमकमा पत्रकारहरुसंग कुराकानी गर्दै थापाले ,'सबै नेता कार्यकर्ता लागेर पार्टीको पुन:व्यवस्थापन गरी आगामी निर्वाचनमा कांग्रेसलाई पहिलो पार्टी बनाउनु पर्छ ।' पुर्वमन्त्री समेत रहेका थापाले पार्टीको ब्यवस्थापन नयाँ ढंगले गर्न जरुरी रहेको बताए। उनले एमालेले कानुनी प्रक्रिया नै नबुझी निर्वाचन आयोगलाई गाली गर्नु गलत भएको बताए। उनले संघीय संसदमा ३३ प्रतिशत महिला हुनुपर्ने कानुनी व्यवस्थाका कारण राष्ट्रिय सभाको निर्वाचन नभई नयाँ सरकार गठन नहुने बताए। उनले राष्ट्रिय सभाका कारणले सरकार निर्माणमा केही ढिलाई हुन पुगेको थापाले प्रष्ट पारे। उनले भने, 'कानुनी प्रकृया पूरा गरेर जतिसक्दो चाँडो नयाँ सरकार गठन गर्नतर्फ दलहरु जुट्नुपर्छ ।' उनले कांग्रेस चाडो नयाँ सरकार निर्माण होस भन्ने पक्षमा रहेको बताए। उनले भने,'कांग्रेस जतिसक्दो चाँडो नयाँ सरकार निर्माण होस भन्ने पक्षमा भएपनि कानुनी प्रकृयाले गर्दा केही विलम्ब देखिएको छ ।'"
नेतृत्वको चर्को आलोचना,"काठमाडौं : दोस्रो संविधानसभा चुनावमा राजा र हिन्दू राष्ट्र नारा दिएर चौथो शक्ति बनेको राप्रपा स्थानीय, प्रदेश र प्रतिनिधिसभा चुनावपछि राष्ट्रिय पार्टीसम्म बन्न सकेन। दोस्रो संविधानसभाको चुनावी परिणामलाई आफ्नो पक्षमा कायम राख्न नसक्नुमा पार्टीमा आएको सैद्धान्तिक विचलन नै प्रमुख कारण रहेको विश्लेषण अधिकांश केन्द्रीय सदस्यले गरेका छन्। बुधबारबाट प्रारम्भ भएको राष्ट्रिय प्रजातन्त्र पार्टीको केन्द्रीय समिति बैठकमा पार्टी अध्यक्ष कमल थपासँग केन्द्रीय सदस्यहरूले प्रश्न राखे, राजा र हिन्दू धर्मलाई सैद्धान्तिक आधार बनाउने तर व्यवहारमा सत्ताका लागि मरिहत्ते गरिदिने नेतृत्वको प्रवृत्तिका कारण समस्या आएको छ।' जनताले आफूहरूसँग राप्रपाले उठाउँदै आएको राजा र हिन्दूराज्य माग कहाँ पुग्यो भनेर प्रश्न राख्दा मौन बस्नुपर्ने अवस्था आएको स्मरण गर्दै केन्द्रीय सदस्यहरूले यो विषयमा अध्यक्षले जवाफ दिनुपर्ने माग गरेका थिए। बैठकमा राप्रपाले सैद्धान्तिक धारलाई नै व्यवहारमा रूपान्तरण गर्नुपर्नेमा छलफल भएको छ। सत्ता पाउँदा गणतन्त्रवादी र सत्ताबाट हट्दा परम्परावादी हुने चरित्र नेतृत्वले त्याग्नुपर्छ बैठकमा बोल्ने केन्द्रीय सदस्यले भनेका थिए। बैठकमा १४ केन्द्रीय सदस्यले नेतृत्वको आलोचना गर्दै आफ्ना भनाइ राखेका थिए। राप्रपाले विधानमा संवैधानिक राजतन्त्र र हिन्दू धर्मप्रति प्रतिबद्धता जनाएको छ। तत्कालीन राप्रपा नेपाल (हालको राप्रपा) ले दोस्रो संविधानसभा चुनावमा समानुपातिकतर्फ ६ लाख ३० हजार ६ सय ९७ मत प्राप्त गरी २४ जना सदस्य पाएको थियो। मन्त्रिपरिषद्बाट एक जनालाई सदस्यमा मनोनीत गर्न सफल भएको थियो। हालै सम्पन्न प्रतिनिधिसभा चुनावमा झापा३ बाट राजेन्द्र लिङदेन प्रत्यक्षमा विजयी भए। उसले समानुपातिकतर्फ एक लाख ९६ हजार सात सय ८२ मत मात्रै पायो। प्रत्यक्षमा एक सिट जित्दा पनि राप्रपा राष्ट्रिय मान्यताप्राप्त दल बन्न सकेन। केन्द्रीय समिति बैठकमा अध्यक्ष थापाले स्थानीय तह चुनावपछि पार्टी विभाजन हुनु, पुष्पकमल दाहाल नेतृत्वको सरकारमा सहभागी भएर पनि चुनावका बेला सरकार परित्याग गर्नु पार्टी पराजयको कारण रहेको विश्लेषण सुनाएका थिए। अध्यक्ष थापाले वाम गठबन्धनले उग्र नीति र विचार दिएर चुनावमा गएकाले आफूहरू पराजित हुनुपरेको तर्क गरेका थिए।माओवादी केन्द्रका कारण पनि राष्ट्रवादी धारको नेतृत्व गरिरहेको पार्टी एमालेसँग चुनावसँगै जान नसकिएको धारणा केन्द्रीय समितिको बैठकमा राखेका थिए। अध्यक्ष थापाले लोकतान्त्रिक गठबन्धनको नेतृत्व गरेको कांग्रेसले धोका दिनु पनि पराजयको अर्को कारण रहेको औंल्याएका थिए। केन्द्रीय सदस्य मोहन श्रेष्ठका अनुसार वाम गठबन्धनबाट प्रतिनिधिसभामा सात र प्रदेशसभामा २५ सिट दिँदा त्यो सदुपयोग गर्न नसक्नु पार्टी हारको कारक बनेको धारणा बैठकमा थापाले राखेका थिए। थापाले पराजयको जिम्मेवार आफैंले लिने नैतिकता प्रदर्शन गरेका थिए।"
नयाँ शक्तिको ल्वाङ बैठकले सार्वजनिक गर्यो १० बुँदे घोषणापत्र,"काठमाडौं : नयाँ शक्ति पार्टी नेपालले पार्टीलाई सशक्त वैकल्पिक राजनीतिक शक्ति बनाउने निर्णय गर्दै बैठक सकेको छ। कास्कीको ल्वाङ होमस्टेमा तीन दिनसम्म चलेको बैठकले पार्टीलाई सशक्त वैकल्पिक राजनीतिक शक्तिका रुपमा विकास र विस्तार गर्नेलगायत १० बुँदे घोषणापत्र जारी गरेको छ। बैठकपछि नयाँ शक्तिका संयोजक डा बाबुराम भट्टराईले पाँच बर्षभित्र पार्टी वैकल्पिक शक्ति बनाउने घोषणा गरे। नयाँ शक्तिले बैठकमा प्रतिनिधिसभा तथा प्रदेशसभा निर्वाचनको समीक्षा समेत गरेको छ। बैठकले पार्टीले तर्जुमा गरेको नीति जनता समक्ष पुर्याउन नसक्नु नै हारको कारण रहेको निष्कर्ष निकालेको छ। संघीय परिषदको बैठकको तयारीका लागि केन्द्रीय समिती बैठक बसेको संयोजक भट्टराईले जानकारी दिए। उनले आगामी फागुन १०, ११ र १२ गते संघीय परिषद्को बैठक बस्ने बताए। र्टीको पाँच वर्षे कार्ययोजना बनाउने र महाधिवेशन मिति तय गर्ने निर्णय समेत गरेको छ। महाधिवेशन आयोजक समितिको कास्की, ल्वाङमा सम्पन्न पूर्ण बैठकको निर्णयबारे प्रेसविज्ञप्ति नयाँ शक्ति पार्टी, नेपालको प्रथम महाधिवेशन आयोजक समिति (केन्द्रीय कार्यकारी समिति, संरक्षक परिषद् र विज्ञ परिषद्)को २०७४ पुस १८२० गतेसम्म कास्की, माछापुच्छ्रे गाउँपालिका, ल्वाङ होमस्टेमा पार्टी संयोजक डा श्री बाबुराम भट्टराईको अध्यक्षतामा बसेको बैठकले निम्न निर्णय गरेको सार्वजनिक गराइन्छ । १ पार्टी स्थापनादेखि आजसम्म पार्टीले प्राप्त गरेका सकारात्मक उपलब्धीको रक्षा गर्दै पार्टीभित्र देखिएका कमीकमजोरीहरुलाई निर्ममतापूर्वक हटाउँदै समयको मागले निर्दिष्ट गरेको आवश्यकतालाई आत्मसात गरी नयाँ शक्ति पार्टीलाई सशक्त वैकल्पिक राजनीतिक शक्तिको रुपमा दृढतापूर्वक विकास र विस्तार गर्ने निर्णय गरियो । २ भर्खरै सम्पन्न प्रदेशसभा र प्रनितिनिधिसभा सदस्य निर्वाचनमा सक्रियतापूर्वक सहभागी भई मतदान गर्नुहुने आम मतदाताहरु, निर्वाचन सफलतापूर्वक सम्पन्न गर्ने निर्वाचन आयोग, सहयोग पुर्याउने सरकार तथा सम्बद्ध सबै पक्षहरुप्रति बैठकले धन्यवाद ज्ञापन गरेको छ । विभिन्न चरणमा सम्पन्न निर्वाचनमा स्थानीय तहमा ११०, प्रदेशसभामा ३ र प्रतिनिधिसभामा १ जना पार्टीका उम्मेदवारहरुलाई विजयी गराउनुभएकोमा मतदाताप्रति बैठकले विशेष आभारी हुँदै पार्टीलाई जनताको कसीमा भविष्यमा कसरी खरो उत्रन सक्छन् भन्ने परीक्षण गरिएको यो बैठकले महसुस गरेको छ र जनताको यो परीक्षणमा खरो रुपमा उत्रनुपर्छ भन्ने बैठकले दृढता व्यक्त गरेको छ । सम्पन्न निर्वाचनमा नयाँ शक्ति पार्टीले अपेक्षाकृत जनमत प्राप्त गर्न नसक्नुको मुख्य कारण पार्टीले तर्जुमा गरेको नीतिलाई जनमानसमा प्रभावकारी रुपले पुर्याई त्यसप्रति आकर्षित गराउन नसक्नु तथा देश र जनताका लागि सकारात्मक उपलब्धी प्राप्त गर्ने उद्देश्य खातिर विभिन्न शक्तिसँग ध्रुवीकरण, गठबन्धन र तालमेल आदिमा अनेक प्रकारले लाग्नु र त्यसबाट पछि उत्पन्न भ्रमलाई चिर्न नसक्नु हो भन्ने बैठकले ठहर गरेको छ । ३ बैठकले नेपाली जनताको चाहना राजनीतिक स्थिरता, सुशासन, सामाजिक न्याय र समृद्धि हो भन्नेमा स्पष्ट रहँदै सम्पन्न निर्वाचनको जनादेश यही प्रयोजनको लागि हो भन्ने महसुस गरेको छ । निर्वाचनपछिका यी केही दिनभित्र राजनीतिक वृत्तमा देखिएका उठापटकले जनताको चाहना र जनादेशको पालना एवं सम्मान गर्न नसक्ने स्पष्ट संकेत देखाइसकेको बैठकले बोध गरेको छ र यसका लागि प्रत्यक्ष निर्वाचित कार्यकारी राष्ट्रपतीय प्रणाली एवं पूर्ण समानुपातिक संसद् नै सर्वोत्तम विकल्प हो भन्ने पार्टीको माग अरु सान्दर्भिक तथा औचित्यपूर्ण भएको बैठकले ठहर गर्दै यसलाई जोडदार रुपमा उठाउने निर्णय गरेको छ । ४ संविधानसभाबाट जारी गरिएको संविधानमा मधेशी, थारु, आदिवासी जनजाति, दलित लगायत विविध समुदायको कतिपय असन्तुष्टी कायमै रहेको स्थितिमा तिनलाई सम्बोधन गर्ने गरी संविधानमा आवश्यक संशोधन गर्न यो बैठक राजनीतिक दलहरु र सरकारसँग जोडदार माग गर्दछ । ५ मुलुकमा भइरहेका भ्रष्टाचार, अनियमितता, तस्करी, घुसखोरी र अख्तियार दुरुपयोग जस्ता जघन्य अपराधविरुद्ध नयाँ शक्ति पार्टी, नेपालको नेतृत्वमा आम जनसमुदायलाई एकतावद्ध गर्दै सम्झौताविहिन जबर्जस्त आन्दोलन सञ्चालन गर्ने बैठकले निर्णय गरेको छ र यस आन्दोलनमा लामवद्ध हुन न्यायप्रेमी जनसमुदायलाई हार्दिक अपील गरिएको छ । ६ बैठकले विनाशकारी भूकम्प गएको तीन वर्ष बितिसक्दा पनि सरकार, पुन:निर्माण प्राधिकरण तथा अन्य सम्बन्धित निकायहरुको लापर्वाही र गैरजिम्मेवारीप्रति रोष व्यक्त गर्दै आजसम्म भूकम्पपीडित परिवारजन, ज्येष्ठ नागरिक, बालबालिकाहरुले असाध्यै कष्टपूर्ण जीवन बिताइरहेको अवस्थाप्रति संवेदनशील रहँदै यसको समाधानका लागि उच्च प्राथमिकताका साथ सरकार, पुन:निर्माण प्राधिकरण तथा स्थानीय तहसँग कार्यसम्पन्न गर्न जोडदार माग गरेको छ । ७ बैठकले व्याप्त गरीबी र वेरोजगारी समस्यालाई समाधान गर्न तत्काल विशेष योजना बनाई कार्यान्वयन गर्न सरकारसँग जोडदार माग गरेको छ र आफ्नो तर्फबाट पनि पहल एवं प्रयत्न गर्ने अठोट गरेको छ । ८ स्थानीय तहको निर्वाचन सम्पन्न भएको ६ महिना बितिसक्दा पनि आवश्यक नीति नियम शीघ्र नबन्दा स्थानीय तहका विकास निर्माणका कार्यमा अपेक्षित गति सुस्त भएकोले त्यस्ता कानुनी व्यवधान तुरुन्त हटाई स्थानीय तहका विकास निर्माणका काम सम्पन्न गर्न सरकारको ध्यानाकर्षण गराउने निर्णय गरिएको छ । ९ बैठकले आगामी फागुन १०, ११ र १२ गते पार्टीको संघीय परिषदको विस्तारित बैठक गर्ने निर्णय गरेको छ र त्यसको आयोजना गर्न केन्द्रीय सचिवालयलाई निर्देश गरेको छ । साथै यो अवधिमा सबै समितिहरुलाई पार्टी सदस्यता विवरण अद्यावधिक गर्न, कमिटीहरुलाई व्यवस्थित र सुदृढ गर्न तथा मतदाताहरुको घरदैलोमा पुगी धन्यवाद ज्ञापन गर्न निर्देशन दिएको छ । १० पार्टीको तीन दिनसम्म चलेको बैठकलाई सफल बनाउन सहयोग पुर्याउने ल्वाङबासी दाजुभाइ दिदीबहिनीहरु, स्वयंसेवकहरु, पार्टीका साथीहरु, पत्रकार मित्रहरु, सुरक्षाकर्मीहरु र ल्वाङका सहृदयी होमस्टे सञ्चालकहरु सबैलाई बैठक धन्यवाद एवं आभार व्यक्त गरिएको छ । डा बाबुराम भट्टराई संयोजक नयाँ शक्ति पार्टी, नेपाल बैठक स्थल: कास्की, ल्वाङ"
राजधानी माग्दै आमहडताल,"दिपायल धनकुटा : सरकारले प्रदेश राजधानीबारे औपचारिक निर्णय नगर्दै बुधबारदेखि मुख्य सहरमा आन्दोलन सुरु भएको छ। मन्त्रिपरिषद्को बिहीबार बस्ने बैठकले अस्थायी राजधानी तोक्ने तयारी गरिरहँदा सहरी विकास मन्त्रालयले तयार पारेको प्रस्ताव सार्वजनिक भएलगत्तै असन्तोषको ज्वाला दन्किन थालेको हो। प्रदेश १ को अस्थायी राजधानी विराटनगर घोषणा गर्ने प्रस्ताव तयार भएको सूचना सार्वजनिक भएलगत्तै धनकुटामा बुधबार आमहडताल घोषणा गरिएको छ। धरानमा रिले अनशन जारी छ, इटहरीले पनि दाबी छाडिसकेको छैन। सहरी विकास मन्त्रालयले प्रदेश ७ को अस्थायी राजधानी धनगढीलाई प्रस्ताव गरेलगत्तै यसअघिको सुदूरपश्चिम विकास क्षेत्रको मुख्यालय रहेको डोटीको दिपायलसिलगढी पनि बन्द छ। त्यहाँका आक्रोशित आन्दोलनकारीले बन्दमा चलाएको भन्दै एउटा मोटरसाइकल जलाइदिएका छन्। प्रदेश ५ को अस्थायी राजधानी दाङ बनाउने प्रस्तावको विरोधमा रुपन्देहीको बुटवलमा बुधबार साँझ मसाल जुलुस प्रदर्शन भएको छ। सरकारले प्रदेश २ को राजधानी जनकपुर तोक्ने तयारी गरे पनि उक्त प्रदेशको एक मात्र महानगर र देशकै आर्थिक केन्द्र भनी छवि बनाएको वीरगन्जले सहजै स्विकार्ने देखिँदैन। प्रदेश ४ को राजधानी पोखरा र ६ को सुर्खेतमा खासै विरोधको स्वर सुनिएको छैन। यी दुवै निर्विकल्प प्रदेश राजधानी हुनेछन्। त्यस्तै, प्रदेश ३ को अस्थायी राजधानी भक्तपुर बनाउने सरकारको तयारी छ। प्रदेश राजधानीलाई लिएर धनकुटामा आमहडताल आह्वान गरिएको छ। त्यसक्रममा धनकुटामा बुधबार तीन वटा सवारी साधनमा तोडफोड गरिएको छ। कोसी पहाडी जिल्लालाई असर गर्ने गरी गरिएको आम हडताल धनकुटालाई राजधानी तोकिए मात्रै रोकिने अडान आन्दोलनकारीको छ। धनकुटाको जिरोप्वाइन्ट, आत्मारा, सल्लेरी र हिले बजारमा आन्दोलनकारीले सडकमै बसेर यातायात बन्द गराए। आन्दोलनकारीले काठमाडौंबाट भोजपुरतर्फ हिँडेको ना१ ज ६४११ नम्बरको टाटासुमो, जल उत्पन्न प्रकोप कार्यालयको को१ झ १६९ नम्बरको र मोरङ कारागारको को१ झ ४८३ नम्बरको गाडी तोडफोड गरेका छन्। त्यस्तै, आन्दोलनकारीले सयौं मोटरसाइकल र ३ दर्जनभन्दा बढी गाडीलाई रोकेर राखेका थिए। गाडी रोकिएपछि सयौं यात्रु सडकमा अलपत्र परेका थिए। राजधानी प्राप्ति आन्दोलन संघर्ष समितिले ५ बजेपछि राति १२ बजेसम्म यातायात खोल्ने निर्णय गरेको छ। जिरोप्वाइन्टमा कोणसभा गरेर बन्द खुलेको जानकारी गराउँदै बिहीबारदेखि निरन्तर बन्द जारी रहने संघर्ष समितिका संयोजक सांसद निरन राईले जानकारी दिए। धनकुटा बजार बुधबार बिहानैदेखि बन्द भयो। कोसी राजमार्गमा सवारीसाधन चलेनन्। सवारीसाधन नचल्दा कोसी पहाडका धनकुटासहित तेह्रथुम, संखुवासभा र भोजपुरको जनजीवन प्रभावित बनेको छ। बन्दकर्ताले एम्बुलेन्स, प्रेस, विद्यालयका र दूध तथा तरकारी बोकेको सवारी साधनलाई भने चल्न दिएका छन्। राजधानी माग राख्दै धनकुटावासी २० दिनदेखि आन्दोलित छन्। पर्याप्त सरकारी भौतिक पूर्वाधार र जग्गा धनकुटामा रहेकाले साविकको पूर्वाञ्चल विकास क्षेत्रको सदरमुकामसमेत रहेकाले धनकुटालाई राजधानी बनाउनुपर्ने राजधानी आन्दोलन संघर्ष समितिका सदस्य सुन्दरबाबु श्रेष्ठले बताए। धनकुटा २ सय ४० वर्ष अघिदेखिको प्रशासनिक केन्द्र हो। १८४० सालदेखि पूर्व क्षेत्रको प्रशासनिक केन्द्रका रूपमा स्थापित धनकुटा राणाकालीन समयमा बडाहाकिम कार्यालय हँुदै पूर्वाञ्चल विकास क्षेत्रको सदरमुकाम रहिरहेको अवस्था छ। सामथ्र्यका आधारमा हेर्ने हो भने करिब ४८ हजार रोपनी सरकारी र ३ सय ९४ वटा सरकारी कार्यालयका भवन छन्। हरेक भवन प्रदेश मन्त्रालय बस्न उपयुक्त रहेको स्थानीयको दाबी छ। तराईका तीन जिल्ला र उदयपुर जिल्लाको धनकुटा आउने मुख्य नाका पूर्वपश्चिम राजमार्ग हो। बाँकी पहाडी, हिमाली र तराईका जिल्ला समेटिने आधार तयार भइसकेका छन्। ताप्लेजुङ र पाँचथर जिल्ला तमोर करिडोर, मध्यपहाडी लोकमार्गबाट जोडिएका छन्। इलाम राँके, रवि, भेडेटार सडक सञ्जालबाट जोडिएको छ। देउवालाई सात लाख हस्ताक्षर प्रदेश १ को अस्थायी राजधानी धनकुटा तोकिनुपर्ने माग राख्दै धनकुटावासीको एक टोलीले बुधबार प्रधानमन्त्री शेरबहादुर देउवालाई भेटेको छ। भेटमा धनकुटालाई राजधानी बनाउन प्रधानमन्त्री देउवा सकारात्मक देखिएका नेपाल पत्रकार महासंघ धनकुटाका अध्यक्ष राजेश्वरबहादुर श्रेष्ठले जानकारी दिए। देउवाले निर्णय मैले मात्र गर्ने होइन, सर्वदलीय बैठकबाट राजधानी तोकिने हुनाले आफूले सक्दो पहल गर्ने बताएको अध्यक्ष श्रेष्ठले बताए। टोलीले प्रधानमन्त्री देउवालाई निवासमै ज्ञापनपत्रसहित सात लाख जनाले हस्ताक्षर गरेको ब्यानरसमेत बुझाएका छन्। त्यस्तै, सोही टोलीले माओवादी केन्द्रका अध्यक्ष पुष्पकमल दाहाल प्रचण्डलाई समेत भेटेको छ। प्रदेश सांसद इन्द्रमणि पराजुलीसहित धनकुटा उद्योग वाणिज्य संघका अध्यक्ष उमेश घिमिरे, कांग्रेस धनकुटाका सचिव विजयसन्तोषी राईसहित ३० सदस्यभन्दा बढीको टोली दुई सातायता काठमाडौंमा राजनीतिक दलका प्रमुखलाई भेटिरहेका छन्। डोटी पनि अनिश्चितकालीन बन्द प्रादेशिक राजधानीको माग राख्दै डोटी बुधबारबाट अनिश्चितकालीन बन्द गरिएको छ। पुस १२ गतेदेखि १८ गतेसम्म शान्तिपूर्ण आन्दोलन गरेको संघर्ष समितिले बुधबारबाट सडक आन्दोलन गरेको हो। डोटी उद्योग वाणिज्य संघका अध्यक्ष नरेन्द्रबहादुर खड्काको संयोजकत्वमा बनेको संघर्ष समितिले बुधबार डोटीका सबैजसो बजार क्षेत्रमा यातायात तथा बजार बन्द गराई प्रदर्शन गरेको छ। बन्दका कारण रोकिएका गाडीलाई गन्तव्यमा पुर्याउन साँझ ५ बजेदेखि बिहीबार बिहान ५ बजेसम्म सडक तथा बजार खुल्ने निर्णय गरिएको संघर्ष समितिका संयोजक नरेन्द्रबहादुर खड्काले जानकारी दिए। सरकारले प्रदेशको राजधानी डोटी कायम नगरेसम्म आन्दोलन जारी रहने खड्काले बताए। बिहीबारदेखि डोटीको बुडर क्षेत्रसमेत बन्द गरिने संघर्ष समितिले जानकारी दिएको छ। बुडर क्षेत्र बन्द गर्दा प्रदेश नम्बर ७ का सात वटै पहाडी जिल्लामा जाने नाका बन्द हुनेछ। डोटी राजधानी कायम गराउन सरकारलाई सबैले दबाब दिनुपर्ने निवर्तमान सभासद् कल्पना सोपले बताइन्।आन्दोलनमा नागरिक समाज तथा डोटीमा क्रियाशील राजनीतिक दलले समेत साथ दिइरहेका छन्। आन्दोलनकारीद्वारा तोडफोड आन्दोलनकारीले सहरी विकास तथा भवन निर्माण डिभिजन कार्यालय भवनका झ्यालका सिसा तोडफोड गर्नुका साथै क्षेत्रीय प्रशासन कार्यालयमा ढुंगामुढा प्रहार गरेका छन्। साविकको क्षेत्रीय सदरमुकाम दिपायल तथा जिल्ला सदरमुकाम सिलगढीका चोकचोकमा टायर बालेर दिनभर आन्दोलनकारीले प्रदर्शन गरेका थिए।बन्दका कारण छोटो तथा लामो दूरीका सवारीसाधन चल्न सकेका थिएनन्। बन्दले डोटी भएर अछाम, बाजुरा जाने यात्रुवाहक सवारीसाधनसमेत बाटैमा अलपत्र रहेका कारण यात्रु मर्कामा परेका थिए। आन्दोलनकारीले बुधबार बिहानै मोटरसाइकल जलाएको छ। डोटी जिल्ला सदरमुकाम सिलगढीमा एक मोटरसाइकलमा आगजनी गरिएको हो।"
