शीर्षक,विवरण
मत खेर जान नदेऊ,निर्वाचन आयोगले मतदाता शिक्षामा अर्बौं खर्च गर्दै आए पनि जनताको मतको पूर्णरूपमा सदुपयोग हुन सकिरहेको छैन । मतदाता शिक्षामा राज्यको त्यति धेरै रकम खर्च हुँदा पनि निर्वाचनमा मत बदर हुने क्रममा कमी आउन सकेको छैन । स्थानीय तहको निर्वाचनलाई हेर्ने हो भने निर्वाचन आयोगले मतदाता शिक्षामा गरेको लगानी बालुवामा पानीसरह देखिन पुगेको छ । स्थानीय तहको निर्वाचनमा १० प्रतिशत मत बदर भएको थियो । त्यसअघि पहिलो संविधानसभाको निर्वाचनमा करिब पाँच प्रतिशत र दोस्रो संविधानसभाको निर्वाचनमा चार प्रतिशत मत बदर भएको आयोगले स्पष्ट पार्दै आएको छ । आयोगले ती निर्वाचनमा पनि मतदाता शिक्षा कार्यक्रममा अर्बौं रुपैयाँ खर्चेको थियो । राज्यकोषबाट अर्बौं रुपैयाँ खर्चंदा पनि आयोगले निर्वाचनमा हुने बदर मतमा कमी ल्याउन नसक्नु विडम्बना हो । निर्वाचन लोकतन्त्रको सुन्दर पक्ष हो । जनताले निर्वाचनमार्फत नै आफ्ना प्रतिनिधि छनोट गरी शासकीय व्यवस्थालाई अझ मजबुत बनाउने गर्छन् । त्यहीमाथि अहिले हामी संघीय लोकतान्त्रिक गणतन्त्र कार्यान्वयनको चरणमा छौं । यो शासकीय व्यवस्थाको कार्यान्वयनकै क्रममा स्थानीय तहको निर्वाचन सम्पन्न भइसकेको छ भने अब संघीय र प्रादेशिक निर्वाचनमा मुलुक होमिएको छ । निर्वाचन आयोगले सो निर्वाचनको मतदाता शिक्षाको लागि एक अर्ब ४२ करोड ५९ लाख ६३ हजार रुपैयाँ विनियोजन गरेको छ । आयोगले मत बदर हुने क्रम रोक्नकै लागि मतदाता शिक्षामा अहिले पनि त्यति रकम विनियोजन गरेको बताए पनि आयोगले मतदाता शिक्षा कार्यक्रमलाई प्रभावकारी रूपमा गाउँबस्तीसम्म पुर्याउन सकेको छैन । पहिलो चरणको निर्वाचन आउन २० दिन र दोस्रो चरणको निर्वाचन आउन एक महिना मात्रै बाँकी रहँदा पनि निर्वाचन आयोगको मतदाता शिक्षा कार्यक्रम आक्रामक रूपमा अघि बढ्न नसक्नु दुःखद हो । विगतका निर्वाचनमा भएको मत बदरको उल्लेख्य संख्याले मतदाता शिक्षा कार्यक्रममाथि ठूलो प्रश्न उठेको थियो । तर यसपटक आयोगले त्यसखाले गल्ती र कमजोरीबाट पाठ सिक्न सकेको देखिएन । आयोगको यस प्रकारको लापरबाहीपूर्ण कार्यले आउँदो प्रतिनिधिसभा र प्रदेशसभाको निर्वाचनमा मत बदर हुने क्रम बढ्न सक्ने देखिएको छ । आयोगले मतदाता शिक्षा कार्यत्रमलाई चुस्तदुरुस्त बनाउन विशेष खालको रणनीति अपनाउन सकेको छैन । लोकतन्त्रमा जनताको एकएक मत पनि निकै अमूल्य हुन्छ भन्ने कुराको ज्ञान आयोगका पदाधिकारीमा हुन जरुरी छ । आयोगले मतदाता शिक्षाका लागि छुट्ट्याएको ठूलो रकमको सदुपयोग राम्ररी गर्न नसकेको र मतदाता शिक्षा कार्यक्रम औपचारिकतामा मात्रै सीमित छ । यस प्रकारका आलोचनालाई निर्वाचन आयोगले सकारात्मक रूपमा लिएर मतदाता शिक्षा कार्यक्रमलाई थप पारदर्शी र प्रभावकारी बनाउन सक्नुपर्छ । आयोगका पदाधिकारीहरू आफैं गाउँबस्तीसम्म पुगेर मतदाता शिक्षा प्रभावकारी भएनभएको अनुगमन गर्न जरुरी छ । आयोगले छिटोभन्दा छिटो पछिल्लो समयमा छापिएका मतपत्रहरूको ढाँचासहितको मतदाता शिक्षा सामग्री जनताका घरदैलोमा पुर्याउन सक्नुपर्छ । जनतालाई मतदान गर्ने तरिका सिकाउने मतदाता स्वयंसेवकमार्फत मतदाता शिक्षा कार्यक्रमलाई प्रभावकारी बनाउने कार्यमा आयोग होमिनैपर्छ । जनताका मतलाई जोगाउन सक्नुपर्छ । आयोगले यसो गर्न सकेमा मात्रै आयोगको संवैधानिक दायित्व पनि पूर्णरूपमा पूरा हुन सक्छ र शासकीय सफलताका आधारहरू पनि तय हुन सक्छन् ।
बाढीपहिरो प्रभावितका लागि विशेष प्याकेज ल्याउँदै सरकार,"काठमाडौँ : सरकारले पछिल्लोपटक मुलुकका विभिन्न भूभागमा आएको बाढी पहिरोबाट प्रभावितका लागि विशेष योजना ल्याउने भएको छ । सिंहदरबारस्थित प्रधानमन्त्री तथा मन्त्रिपरिषद्को कार्यालयमा सोमबार बसेको मन्त्रिपरिषद्को बैठकले २०७४ सालमा विशेषगरी तराई क्षेत्रमा आएको बाढी, पहिरोबाट प्रभावितलाई विशेष योजना ल्याउने निर्णय गरेको हो । योजनाबारे अर्थ मन्त्रालयले जतिसक्दो चाँडो सार्वजनिक गर्ने अर्थमन्त्री ज्ञानेन्द्रबहादुर कार्कीले जानकारी दिए । त्यसैगरी सरकारले ग्रामीण पहुँच सुधार परियोजना (रुलर कनेक्टिभिटी इम्प्रुभमेन्ट प्रोजेक्ट)का लागि एशियाली विकास बैंकबाट एक सय मिलियन डलर ऋण सहायता प्राप्त गर्नेसम्बन्धी सम्झौतामा वार्ता गर्नका लागि वार्ता टोली गठन गरेको छ । अर्थमन्त्री कार्कीले बैठकका निर्णयबारे जानकारी दिँदै प्रस्तावित आयोजनाले १६ जिल्लाको ३८८ किमी ग्रामीण सडक स्तरोन्नति गरी कृषि उपजको बजार पहुँच सुनिश्चित गर्न सक्ने बताए । सरकारले रक्षा सचिवमा विनोद केसीलाई नियुक्त गरेको छ । रासस"
वामपन्थी गठबन्धनको घोषणापत्र : द्रुतमार्ग प्रमुख प्राथमिकतामा,"काठमाडौँ : नेकपा (एमाले) र नेकपा माओवादी केन्द्रलगायतका वामपन्थी गठबन्धनले आगामी चार वर्षभित्र काठमाडौँ तराई मधेस जोड्ने द्रुतमार्ग निर्माण सम्पन्न गरी भौतिक पूर्वाधारको विकासमा गुणात्मक फड्को मार्ने कार्ययोजना अगाडि सारेको छ । प्रतिनिधि सभा र प्रदेश सभाको निर्वाचनका लागि तयार पारेको संयुक्त घोषणापत्रमा काठमाडौँलाई तराई मधेशसँग जोड्ने महत्वाकाक्षी परियोजनाको रुपमा रहेको द्रुतमार्ग निर्माणलाई प्रमुख प्राथमिकतामा राखेको छ । सो मार्गलाई आर्थिक समृद्धिको प्रमुख आधारको रुपमा समेत समावेश गरेको छ । तत्कालीन पुष्पकमल दाहाल प्रचण्ड नेतृत्वको सरकारले सो परियोजनालाई नेपाल आफैले निर्माण गर्ने लक्ष्यका साथ नेपाली सेनालाई जिम्मा लगाएको थियो । हाल आयोजना निर्माणका लागि सेनाले विभिन्न दश स्थानमा बेस स्थापना गरिसकेको छ । भारतीय कम्पनीले तयार पारेको विस्तृत परियोजना प्रतिवेद (डिपिआर) खरिदको लागि प्रक्रिया सुरु भएको छ । सेनाले हाल सो परियोजनाको पूर्व तयारीको काम गरिरहेको छ । वाम गठबन्धनले सो परियोजनाको अलावा पूर्वपश्चिम राजमार्गलाई पाँच वर्षभित्र आठ लेनको बनाउने अवधारणा अगाडि सारेको छ । हाल नारायणगढदेखि बुटवलसम्मको सडक ६ लेनमा विस्तार भइरहेको छ । राजमार्गलाई व्यवस्थित र यात्रुमैत्री बनाउने लक्ष्यका साथ ६ लेनको राजमार्ग निर्माण गर्ने विषयलाई प्राथमिकतामा राखिएको हो । निर्माणाधिन हुलाकी राजमार्गलाई चारदेखि छ लेनको बनाउने लक्ष्य समेत वाम गठबन्धनको घोषणापत्रमा समावेश छ । तराई मधेसको मेरुदण्डको रुमपा रहेको हुलाकी राजमार्गलाई समयमै सम्पन्न गर्ने, सहायक सडक, पुल तथा अन्य पूर्वाधार निर्माण गर्ने विषय घोषणापत्रमा समावेश छ । सोही राजमार्गमा डुबानबाट जोगाउन केही स्थानमा आकाशे पुलसमेत निर्माण गरिनेछ । सडक तथा भौतिक पूर्वाधारमा विशेष जोड दिने र मुलुकको आर्थिक विकासलाई प्राथमिकतामा राख्ने लक्ष्यका साथ यस्ता कार्यक्रम घोषणापत्रमा समावेश गरिएको पूर्व अर्थमन्त्री विष्णु पौडेल बताउछन् । विगतमा आफूहरुले सरकारको नेतृत्व गर्दा समेत भौतिक पूर्वाधार निर्माणमा विशेष ध्यान दिएकाले घोषणापत्रमा ती विषय समावेश गरिएको उनको भनाइ छ । वाम गठबन्धनको घोषणापत्रमा आगामी पाँच वर्षमा पशुपतिनगर, चुलाचुली, दमक, धरान, चतरा, त्रियुगा, कमलामाई, हेटौँडा, भरतपुर, देवघाट, रामपुर, रिडी, सन्धिखर्क, प्यूठान, दाङ, घोराही, सुर्खेत, बाबियाचौर, संँगुरखाल, अमरगढी र पूर्णागिरिसम्म समेट्ने गरी ४६ लेनको भित्री तराई औद्योगिक करिडोर राजमार्ग निर्माण गर्ने विषयलाई प्रमुख प्राथमिकतामा राखिएको छ । ती सडक परियोजनाले तराई र पहाडबीचको सम्पर्क सञ्जाल विस्तार गर्न महत्वपूर्ण सहयोग पुर्याउने छ । मध्यपहाडी पुष्पलाल राजमार्गलाई चारदेखि ६ लेन (अवस्था हेरी) स्तरोन्नती गरी पाँच वर्षमा सम्पन्न गर्ने, राष्ट्रव्यापी सडक सञ्जाल निर्माण गर्दा आवश्यकताअनुसार उच्च पुल र सुरुङ प्रविधिको व्यापक प्रयोग गर्ने विषय समेत घोषणापत्रमा समावेश गरिएको पूर्व अर्थमन्त्री एवं माओवादी केन्द्रका नेता वर्षमान पुनको भनाइ छ । पूर्व अर्थमन्त्री पुनले उत्तरदक्षिण राजमार्ग तथा तराईका सबै जिल्लामा राजमार्गदेखि नेपालभारत सिमानासम्म छ लेनका राजमार्ग निर्माण गर्ने, हिमाली जिल्लाका सदरमुकामदेखि नेपालचीन सीमानासम्म कम्तीमा दुई लेनका राजमार्ग निर्माण गर्ने विषय घोषणापत्रमा समावेश छ । प्रत्येक प्रदेशका केन्द्रलाई कम्तीमा चार लेनका आधुनिक सडकमार्फत् मुख्य राष्ट्रिय राजमार्गसँग आवद्ध गर्ने, आगामी पाँच वर्षमा पूर्वपश्चिम राजमार्ग, पूर्वपश्चिम औद्योगिक करिडोर राजमार्ग, मध्यपहाडी पुष्पलाल राजमार्गका समानान्तर तीव्र गतिका विद्युतीय रेलमार्ग सञ्चालन गर्ने, सोही अवधिमा रसुवागढीकाठमाडौंवीरगञ्जमा तीव्र गतिको विद्युतीय रेलमार्ग सञ्चालन गर्ने विषय समेत समावेश गरिएको छ । यस्तै आवश्यकताका आधारमा मुलुकका विभिन्न स्थानमा केवलकार निर्माण गरी पर्यटकीय क्षेत्रको विकास तथा विस्तार गर्ने विषयलाई वाम गठबन्धनले घोषणापत्रमा समावशे गरेको छ । ग्रामीण क्षेत्रमा निर्माण गरिएका करिब ८१ हजार किलोमिटर सडकलाई कृषि सडकमा रुपान्तरण गर्ने, ती सडकको स्तरोन्नती तथा संरक्षण गर्ने, हरित सडकको अवधारणा लागू गर्ने विषयलाई घोषणापत्रमा प्राथमिकता दिइएको छ ।"
पूर्व राष्ट्रपति रामवरण यादव बस्ने घरको भाडा नतिरिएपछि,"काठमाडौँ : संघीय लोकतान्त्रिक गणतन्त्र नेपालका पहिलो राष्ट्रपति डा रामवरण यादव बस्ने घर खाली गर्न घरधनीले १५ दिने सार्वजनिक सूचना जारी गरेका छन् । राष्ट्रपति कार्यालय शीतलनिवासले विसं २०७२ कात्तिक १२ गतेदेखि ललितपुर महानगरपालिका४ स्थित वागडोलमा रहेको रविभक्त बिष्टको घर डा यादवका लागि भाडामा लिएको थियो । गृह मन्त्रालयले राष्ट्रपति कार्यालयमार्फत घर र बत्तीको भाडा भुक्तानी गर्दै आएको थियो । तर विसं २०७४ साउन १ गतेदेखि घर बहाल सम्झौता नवीकरण नगरी भाडा पनि नतिरेको भनी घरधनी बिष्टले सूचना प्रकाशित गरेपछि अहिले चर्चाको विषय बनेको छ । घरधनीले अहिलेसम्मको बाँकी बहाल तिरी घर खाली गर्न १५ दिने सूचना प्रकाशन गरेका छन् । पूर्वराष्ट्रपति र राष्ट्रपति कार्यालयलाई बहाल तिर्ने व्यवस्था गर्न अनुरोध गर्दा पनि सुनुवाइ नभएकाले घर खाली गर्न सार्वजनिक सूचना जारी गरिएको बताइएको छ । पन्ध्र दिनभित्र घर खाली नगरे कानूनबमोजिम हुने सूचनामा उल्लेख छ । गृह मन्त्रालयका प्रवक्ता नारायण दुवाडी भने प्रधानमन्त्री तथा मन्त्रिपरिषद्को कार्यालयले नै राष्ट्रपति कार्यालयमार्फत बहाल तिरिँदैआएको बताउँछन् । मन्त्रिपरिषद्को विसं २०७२ चैत २६ गतेको निर्णयानुसार २०७२ साल कात्तिक १२ गतेदेखि २०७४ असार मसान्तसम्मको बहाल तिरिएको थियो । विसं २०७३ माघ २० गतेको मन्त्रिपरिषद्कै निर्णयानुसार उपत्यकामा घर हुने पूर्वराष्ट्रपतिलाई मर्मतका लागि मासिक रु एक लाख र घर नहुनेलाई बहालका लागि रु दुई लाख दिने निर्णय भएको राष्ट्रपति कार्यालयका सहायक प्रवक्ता कृष्णमुरारी न्यौपानेले बताए । मन्त्रिपरिषद्को निर्णयअनुसार उपत्यकामा घर भएनभएको जानकारीसहित कुन सुविधा लिने भनी विसं २०७४ असोज ९ गते पूर्वराष्ट्रपतिको सचिवालयलाई पत्र लेखिएकामा हालसम्म जवाफ नआएकाले साउनदेखिको घर बहाल नतिरिएको हो, पत्रको जवाफ आएपछि मागअनुसारको बहाल सचिवालयलाई उपलब्ध गराइन्छ', उने भने । पूर्वराष्ट्रपति यादवको सचिवालयले भने बहाल सम्झौताको अवधि सकिएकाले नवीकरण गरी तिरिदिन पत्र लेख्दा पनि कार्यान्वयन हुन नसकेको जनाएको छ । राष्ट्रपति कार्यालय शीतल निवासमा २०७४ साल भदौ २८ गते भाडा तिरिदिनू भनी पत्र लेखिएकामा अहिलेसम्म नतिरिएको डा यादवका निजी सचिव किरण पन्थले जानकारी दिए । शीतल निवासबाट उपत्यकामा पूर्वराष्ट्रपतिको घर भए मासिक रु एक लाख दिने र नभए मासिक रु दुई लाख दिने भनी पत्र प्राप्त भएको थियो, डा यादवको उपत्यकामा घर छैन तर उहाँ अहिले बसेको घरको भाडा मासिक रु एक लाख ४४ हजार मात्र भएकाले सरकारले भाडा तिरिदिए हुन्छ, हाम्रो सचिवालयले कारोबार गर्र्दैैनौ, हामीले नै रु दुई लाख लिएमा बाँकी ५६ हजारचाहिँ के गर्ने रु, पन्थले भन्नुभयो । राष्ट्रपतिको कार्यालयले गत असोज ९ गते डा यादवको सचिवालयलाई भाडासम्बन्धी पठाएको पत्रको जवाफ दिन आफूबाट ढिला भए पनि भाडा तिरिदिन प्रधानमन्त्री तथा मन्त्रिपरिषद्को कार्यालयमा समेत पत्र पठाइएको डा यादवको निजी सचिवालयले जनाएको छ ।"
आपराधिक छविका उम्मेदवारको दबदबा,"काठमाडौं : मोरङमा सञ्चारकर्मी कुटपिट घटनामा फरार रहँदा एमाले नेता पर्शुराम बस्नेतले तत्कालीन गृहमन्त्री कृष्णबहादुर महराप्रति व्यंग्य गर्दै भनेका थिए, पर्शुराम गृहमन्त्रीसँग त डराउँदैन । प्रहरी त गृहमन्त्री मातहतका हुन् । किन डराउने ? एमालेकै ठूला नेताको संरक्षणमा ठेक्कापट्टा सञ्चालन गर्दै आएका बस्नेतले मोरङमा गुन्डाराजलाई बढावा दिँदै आएका थिए । अहिले उनै बस्नेतलाई एमालेले मोरङ६ बाट प्रदेशसभा प्रत्यक्ष उम्मेदवारमा सिफारिस गरेको छ । बस्नेतले जिते हिजो एमालेको सामान्य कार्यकर्ता रहेका बेला र पछि शक्तिमा आउँदा उनले कुन हदसम्म शक्ति दुरुपयोग गर्लान् ? यो प्रश्न अहिले सुरक्षाकर्मीमाझ उब्जिएको छ । बस्नेतविरुद्ध विशेष अदालतमा अवैध रुपमा अकुत सम्पत्ति आर्जनको मुद्दा पनि चलिरहेको छ । बस्नेत मात्रै होइन । एमालेले आपराधिक पृष्ठभूमिका दीपक मनाङेलाई मनाङबाट प्रदेशसभा सदस्य उम्मेदवारमा सिफारिस गरेको थियो । चौतर्फी विरोध भएपछि मनाङे एमालेबाटै बागी उम्मेदवारका रूपमा चुनाव लड्ने भएका छन् । गुन्डागर्दी, ज्यानमार्ने उद्योग, अपहरण, चन्दा असुलीलगायत अभियोग लागेर जेल सजाय भोगेका मनाङेलाई एमाले अध्यक्ष केपी ओलीले माला लगाएर पार्टी प्रवेश गराएका थिए । अपराधमा राजनीतिक संरक्षण र अपराधको राजनीतिकरणको नमुनाका रूपमा मनाङेको उदय भएपछि सुरक्षा निकायसमेत झस्केका छन् । अर्का गुन्डा नाइके गणेश लामा काभ्रे१'ख' बाट प्रदेशसभा सदस्यका लागि कांग्रेसबाट उम्मेदवार बनेका छन् ।विजय गच्छेदारको लोकतान्त्रिक फोरममा रहेका उनी फोरम कांग्रेसमा प्रवेश गरेपछि कांग्रेसका उम्मेदवार बनेका हुन् । मनाङेजस्तै आपराधिक पृष्ठभूमिका लामाविरुद्ध अहिले अकुत सम्पत्तिमा मुद्दा चलिरहेको छ । काठमाडौंका अधिकांश प्रहरी प्रमुखले लामालाई नसमातेको सायदै होला, आपराधिक क्रियाकलाप गरेको आरोपमा । कांग्रेसले प्युठान२ बाट विवादास्पद पृष्ठभूमिका चलचित्र निर्देशक रोज राणालाई सिफारिस गरेको छ । क्यासिनोमा लगानी र अवैध असुलीमा राणा प्रहरीभित्र गुन्डा नाइकेको सूचीमा छन् । कांग्रेसले यौनकाण्डमा मुछिएका पूर्वसांसद कृष्ण यादवलाई रौतहट१ बाट प्रतिनिधिसभा सदस्यमा सिफारिस गरेको छ । आपराधिक पृष्ठभूमिका यादवसँगै कांग्रेसले रौतहट२ बाट ज्यानमार्ने मुद्दा खेपिरहेका मोहम्मद आलमलाई सिफारिस गरेको छ । सुनसरी२ बाट कांग्रेसले आपराधिक पृष्ठभूमिका अर्का नेता हेमकर्ण पौडेललाई प्रदेशसभा सदस्यमा सिफारिस गरेको छ । अपहरण मुद्दामा ६ महिना जेल बसेर छुटेका पौडेल गुन्डागर्दी र चन्दा असुलीमा सक्रिय रहेको प्रहरीको बुझाइ छ । त्यसो त कर्तव्य ज्यानमुद्दामा जेलजीवन बिताइरहेका धनुषाका सञ्जय साह टक्ला प्रदेश नम्बर २ को धनुषा निर्वाचन क्षेत्रमा अझै पकड रहेको बताइन्छ । सञ्जयका सहयात्रीको दबदबा अझै धनुषामा रहेकाले कांग्रेस नेता विमलेन्द्र निधिलाई अप्ठ्यारो पर्ने आकलन गरिएको छ । अकुत सम्पत्तिमा सञ्जयको छानबिन चलिरहेको छ । संविधानले फौजदारी अभियोग लागेर कारबाही भोगेका व्यक्तिलाई चुनाव लड्न बन्देज लगाएको छ । प्रहरी मुख्यालयका एक उच्च अधिकृतले भने, हिजो अपराधमा संलग्न भएर जेल बसिसकेकाबाट मुलुकको विकासमा कस्तो प्रभाव रहन्छ ? गुन्डागर्दीबाट आर्जित सम्पत्तिलाई वैधता दिन दलमा प्रवेश गरेका र दलका नेताले हिजो गुन्डाबाट आर्जित सम्पत्तिबाट पार्टी चलाएको गुन तिर्न चुनावमा टिकट दिएर मुलुकको जग हँसाउने काम भइरहेको छ । नेताले यसलाई सच्याउनु जरुरी छ । उनले अपराधलाई राजनीतिकरण गर्दा दीर्घकालीन असर पर्ने बताए । संविधानविद् डा भीमार्जुन आचार्य राज्यव्यवस्थामा कानुन र संविधानको कुराले मात्रै नभई राजनीतिक एवं सामाजिक मूल्यमान्यतालाई पनि हेरिनुपर्ने बताउँछन् । कानुन र संविधानमा फौजदारी सजाय पाएको व्यक्ति नहुने भन्ने उल्लेख छ तर समाजमा बदनाम भएका र आपराधिक पृष्ठभूमिकालाई धमाधम टिकट दिनु राजनीतिक मूल्यमान्यता स्खलनको पराकाष्ठा हो, आचार्यले भने, ठूलो संघर्ष र बलिदानपछि संविधान बन्यो । अहिले आपराधिक पृष्ठभूमिका व्यक्तिलाई टिकट दिँदा संविधानको जीवनतामाथि प्रश्न आउँछ । राजनीतिक दलले अपराधलाई राजनीतिक करण गरेको र जानीजानी अपराधलाई प्रोत्साहन गर्दै राजनीतिक रंग दिएको आचार्यको भनाइ छ । उनले भने, दलीय व्यवहार हेर्दा तिमीहरू जति नालायक र भ्रष्ट हुन्छौ त्यति नै अवार्ड गर्छौ भनेजस्तै देखिन्छ । यो धेरै दुःखको कुरा हो । क्रिमिनल लयर एवं अपराधशास्त्री रञ्जितभक्त प्रधानांगले आपराधिक पृष्ठभूमिका व्यक्तिलाई चुनावमा सिफारिस गर्दा सम्बन्धित राजनीतिक दलले नै विचार गर्नुपर्ने बताए । व्यक्तिको पृष्ठभूमि नहेरी धमाधम सिफारिस गर्दा जनतालाई उनीहरूले के जवाफ देलान् ? उनीहरूलाई बोकेर हिँड्दा स्वच्छ राजनीतिक छवि के होला भन्ने विषयमा दलका नेताहरूले बुझ्नुपर्ने हो, उनले भने ।"
धमाधम भित्रिन थाले केरुङवाट निर्वाचन सामग्री,"नुवाकोट : आगामी मंसिर १० र २१ गते हुने प्रदेश तथा संघीय निर्वाचनका लागि नेपालको उत्तरी छिमेकी देश चीनबाट रसुवागढी नाका हुदै धमाधम निर्वाचन सामग्री आइरहेको छ । नेपालचीनबीच हाल सञ्चालनमा रहेको एकमात्र रसुवागढी नाकावाट दुई पटक गरेर पाँच कन्टेनरमा निर्वाचन सामग्री नेपाल भित्रिएका छन् । काठमाडौबाट एकसय ५२ किलोमिटर दुरीमा उत्तर भोटेकोशी नदी किनारमा रहेको रसुवागढी नाकाबाट मतपेटिका बाहेकका निर्वाचन सामग्री आउने क्रम सुरु भएको रसुवाका प्रमुख जिल्ला अधिकारी हिरादेवी पौडेलले जानकारी दिइन् । समेमबारसम्म निर्वाचन सामग्री बोकेका पाँच थान कन्टेनरलाई रसुवागढी नाकावाट प्रवेश गराई नुवाकोटको विदुर हुदैँ काठमाडौ पठाइएको छ । रसुवा प्रशासनका अनुसार आगामी मंसिर १० र २१ दुई चरणमा गरिने तय भएको निर्वाचनका लागि केरुङबाट पहिलो चरणमा दुई वटा र दोश्रो चरणमा तीन कन्टेनरमा विभिन्न प्रकारका निर्वाचन सामग्री बोकेका कन्टेनर आयात भएको आयातकर्ता ग्लोवल लजिविटक सप्लायर्सका प्रदीप बस्नेतले जानकारी दिए । उनका अनुसार पाँच थान कन्टेनरमा चीनको ग्वान्झाओ सिगात्सेबाट केरुङ हुँदै रसुवागढी नाकावाट निर्वाचनका लागि छेकाबार ३० हजार, सिल तीन लाख, मार्कर ७७ हजार थान, रवर म्याट २५ हजार थान र इक तथा इंक प्याड ६० हजार थान नेपाल भित्रिसकेका छन् । नजिक र सस्तो रहेका कारण चीनवाट निर्वाचन सामग्री खरिद गरिएको जनाइएको छ । निर्वाचनका लागि चीनवाट आगामी मंसिर १० र २१ गतेका लागि सुरक्षा सिल आठ लाख थान, छेकावार ६० हजार थान, मार्कर ७७ हजार थान, मसि र मसि प्याड गरि एक करोड ४६ हजार थान आउने क्रममा रहेको आयातकर्ता ग्लोवल लजिविटक सप्लायर्सका प्रदीप वस्नेतले जानकारी दिए । पाँच थान कन्टेनरमा पहिलो र दोश्रो चरणमा सामान आइसकेको र अब १० थान कन्टेनरमा अबको एक सातामा सबै सामान काठमाडौ पुगिसक्ने बस्नेतले बताए । चीनबाट आयात गरिएका निर्वाचन सामग्रीहरुमा मतपेटिका र मतपत्रबाहेक निर्वाचनलाई आवश्यक पर्ने सिल, छेकावार, रवर म्याटलगायतका सामग्री रहेको रसुवा प्रहरी प्रमुख प्रहरी नायव उपरीक्षक शरतकुमार थापाक्षेत्रीले जानकारी दिए । उनका अनुसार निर्वाचनका लागि आवश्यक सामग्री तेश्रो चरणमा केरुङबाट नेपाल ल्याउन सुरु भएको र ६ वटा कन्टेनर केरुङ गएका छन् । निर्वाचन सामग्री बोक्न बाँकी कन्टेनरहरु चीन प्रवेश गरिरहेका छन् । निर्वाचन सामग्री ल्याउनका लागि १० ओटा कन्टेनर प्रयोग गरिने र सामग्री नअटेमा अन्य कन्टेनरको पनि प्रयोग गरिने जनाइएको छ । रसुवागढी नाका हुँदै ल्याइएको उक्त सामग्री नेपाल प्रहरी र सशस्त्र प्रहरीको स्कर्टिङमा निर्वाचन आयोग लगिएको हो । यस पटकको निर्वाचन सामग्री ग्लोबल लजिष्टिक सप्लायर्स कम्पनीले आयात गरेको हो । दुवै चरणको निर्वाचनलाई पुग्ने गरी निर्वाचन आयोगले चीनबाट सामान खरिद गरेको हो । गत स्थानीय निर्वाचनमा चीनबाट केरुङ हुदै रसुवागढी नाकावाट २६ हजार ६ सय थान मतपेटिका, आठ लाख थान सिल खरिद गरि आयात गरिएको थियो ।"
पछि हटे अधिकांश बागी,"जिल्ला ब्युरो : दलका आधिकारिक उम्मेदवारविरुद्ध परेका अधिकांश बागी उम्मेदवारी फिर्ता भएको छ । टिकट वितरणमा असन्तुष्टि जनाउँदै स्वतन्त्र उम्मेदवार बनेकाहरूले आइतबार उम्मेदवारी फिर्ता लिएका हुन् ।यद्यपि, कतिपय बागीले भने उम्मेदवारी कायमै राखेका छन् । केही क्षेत्रमा एकले अर्को दललाई सघाउने गरी उम्मेदवारी फिर्ता लिने काम भएको छ । दोस्रो चरणको प्रतिनिधिसभा र प्रदेशसभा निर्वाचन हुने ४५ जिल्लामा यही कात्तिक १६ गते उम्मेदवारको मनोनयनपत्र दर्ता भएको थियो । कञ्चनपुरमा कांग्रेस नेताद्वय रमेश लेखक र एनपी साउदविरुद्ध परेको उम्मेदवारी फिर्ता भएको छ । कांग्रेसबाट बागी बनेका सबैले आइतबार उम्मेदवारी फिर्ता लिएका छन् । कांग्रेस कञ्चनपुरका सभापति हरिप्रसाद बोहराले पार्टीका आधिकारिक उम्मेदवारविरुद्ध परेका सबै उम्मेदवारी फिर्ता भएको जानकारी दिए। कांग्रेसबाट चार जनाको बागी उम्मेदवारी परेको थियो । क्षेत्र नम्बर ३ मा लेखकविरुद्ध प्रेम विष्ट र २ साउदविरुद्ध सिद्धराज भट्टले बागी उम्मेदवारी दिएका थिए । क्षेत्र नम्बर २ (१) मा प्रदेशसभातर्फ बलराम पन्त र (२) मा तुलाराम साहुले उम्मेदवारी दिएका थिए । आइतबार उम्मेदवारी फिर्ताको समयमा चारै जनाले उम्मेदवारी फिर्ता लिएको जिल्ला निर्वाचन अधिकृतको कार्यालयले जनाएको छ । प्रदेशसभाका ६ मध्ये पाँच स्थानमा उम्मेदवारी दिएको राप्रपाले पनि उम्मेदवारी फिर्ता गरेको छ । क्षेत्र नम्बर १ (२) मा दिल्लीबहादुर शाही, २ (१) मा दीपक नाथ र (२) बाट बमबहादुर बमले उम्मेदवारी फिर्ता लिएका हुन् । क्षेत्र नम्बर ३ (१) मा पूर्णबहादुर चन्द र (२) मा गजेन्द्रबहादुर चन्दले पनि उम्मेदवारी फिर्ता लिएका छन् । क्षेत्र नम्बर २ का प्रेमबहादुर धानुक र मदनराज भट्टले पनि उम्मेदवारी फिर्ता लिएका छन् । वाम गठबन्धनका तर्फबाट क्षेत्र नम्बर ३ (२) मा उम्मेदवारी दिएका भीमबहादुर कुमाल पनि पछि हटेका छन् । उनले माओवादी केन्द्रका उम्मेदवार मानबहादुर सुनारविरुद्ध बागी उम्मेदवारी दिएका थिए । एमालेका उम्मेदवारविरुद्ध परेका बागी उम्मेदवारी भने कायमै छन् । क्षेत्र नम्बर ३ का उम्मेदवार दीपकप्रकाश भट्टविरुद्ध हीरासिंह विष्टले उम्मेदवारी दिएका छन् । क्षेत्र नम्बर ३ (१) मा प्रकाश रावलविरुद्ध कर्णबहादुर चन्द, बागी छन् । क्षेत्र नम्बर १ (२) मा वाम गठबन्धनका उम्मेदवार कुलवीर चौधरीविरुद्ध राजेन्द्र जोशी बागी छन् । बागीहरूसँग छलफल चलाए पनि उम्मेदवारी फिर्ता लिन नमानेको एमाले कञ्चनपुरले जनाएको छ । सर्लाहीमा आठ उम्मेदवारी फिर्ता सर्लाहीमा आठ जनाले उम्मेदवारी फिर्ता लिएका छन् । क्षेत्र नम्बर १ मा सात र २ मा एक जनाले उम्मेदवारी फिर्ता लिएको मुख्य निर्वाचन अधिकृतको कार्यालयले जनाएको छ । प्रदेशसभा सदस्यका लागि क्षेत्र नम्बर १ (१) मा स्वतन्त्र उम्मेदवार बनेका उपेन्द्र साह तेली, दलित मुस्लिम जनशक्ति पार्टीकी अनिता कुमारी, नेपाल संघीय समाजवादीका देवनारायण महतो र स्वतन्त्र उम्मेदवार सुशीलकुमार थपलियाले उम्मेदवारी फिर्ता लिएका हुन् । क्षेत्र नम्बर १ (२) मा लालबहादुर माझी, नयाँ शक्तिका टीकादक्त पौडेल, ३ (२) मा चन्द्रप्रसाद पौडेल र क्षेत्र नम्बर १ मा प्रतिनिधिसभा सदस्यतर्फ भरतबहादुर थापाले उम्मेदवारी फिर्ता लिएका छन् । क्षेत्र नम्बर २ र ४ मा भने कुनै पनि बागीले उम्मेदवारी फिर्ता लिएका छैनन् । टिकट नपाएको झोंकमा क्षेत्र नम्बर १ मा सबैभन्दा बढी बागी उम्मेदवारी परेको थियो । हेलिकप्टर चार्टर गरी बागी उम्मेदवारी फिर्ता पर्वतमा कांग्रेस उम्मेदवारविरुद्ध बागी उठेका राम शर्मा पौडेलले उम्मेदवारी फिर्ता लिएका छन् । कांग्रेसबाट प्रतिनिधिसभा सदस्यमा उम्मेदवार बनेका केन्द्रीय सदस्य अर्जुनप्रसाद जोशीविरुद्ध बागी दिएका पौडेलले आइतबार हेलिकोप्टर चार्टर गरी उम्मेदवारी फिर्ता लिएका हुन् । उनी पोखराबाट कुश्मासम्म प्रभु एयरको हेलिकोप्टर ५० हजार रुपैयाँमा चार्टर गरी आएका थिए । आइतबार बिहान पार्टी सभापति शेरबहादुर देउवालाई भेटेर पौडेलले उम्मेदवारी फिर्ता लिएको जनाइएको छ । तनहुँमा तीन जना पछि हटे तनहुँमा तीन जनाले उम्मेदवारी फिर्ता लिएका छन् । उम्मेदवारी फिर्ता लिनेमा प्रतिनिधिसभा सदस्यतर्फ क्षेत्र नम्बर १ का नयाँ शक्तिका देवेन्द्र थापा तथा प्रदेशसभातर्फ १ (२)का स्वतन्त्र उम्मेदवार भीमबहादुर राना रहेको निर्वाचन कार्यालयले जनाएको छ । प्रदेशसभातर्फ नै क्षेत्र नम्बर २ (१) का स्वतन्त्र उम्मेदवार शम्भुबहादुर अधिकारीको नाम पनि फिर्ता भएको छ । गठबन्धनका बागी फकिए सिन्धुलीमा वाम गठबन्धनलाई चुनौती दिँदै बागी बनेकाहरूले मनोनयन फिर्ता लिएका छन् । वाम गठबन्धनका उम्मेदवार हरिबोल गजुरेलविरुद्ध स्वतन्त्र उम्मेदवारी दिएका माओवादी केन्द्रका रामकुमार पौडेल र एमालेका गणेश पहाडीविरुद्ध स्वतन्त्र उम्मेदवारी दिएका कुमारबहादुर कार्कीले आइतबार पत्रकार सम्मेलन गरेरै पछि हटेको जानकारी दिएका हुन् । कोमल वलीको पनि उम्मेदवारी फिर्ता दाङमा एमालेले धोका दिएको भन्दै आधिकारिक उम्मेदवारविरुद्ध उठेकी गायिका कोमल वलीले उम्मेदवारी फिर्ता लिएकी छन् । आइतबार मध्याह्न साढे १२ बजे एमाले उम्मेदवार हीराचन्द्र केसीसँगै मुख्य निर्वाचनको कार्यालय पुगेकी वलीले उम्मेदवारी फिर्ता लिएकी हुन् । पार्टी प्रवेश गर्दा एमाले नेतृत्वले सांसद बनाउने वचन दिए पनि अहिले धोका दिएकाले स्वतन्त्र उम्मेदवारी दिएको उनले बताएकी थिइन् । पार्टीले गल्ती स्वीकार गर्दै अन्य अवसर दिने वचन दिएकाले उम्मेदवारी फिर्ता लिएको उनले बताइन् । उपाध्यायका बागी अडिग कपिलवस्तुमा कांग्रेस नेता दीपकुमार उपाध्यायविरुद्ध परेको उम्मेदवारी फिर्ता भएको छैन । दुर्गा सेनले उम्मेदवारी फिर्ता नलिएका हुन् । कांग्रेसका महासमिति सदस्य सेनले निर्वाचन चिन्ह किताब लिएको मुख्य निर्वाचन कार्यालय कपिलवस्तुले जनाएको छ । उपाध्याय भारतका लागि नेपाली राजदूत पदबाट राजीनामा दिएर निर्वाचनमा होमिएका हुन् । यहाँ अन्य पाँच जना बागी उम्मेदवारले उम्मेदवारी फिर्ता लिएका छन् । प्रतिनिधिसभा सदस्यतर्फ क्षेत्र नम्बर २ मा कांग्रेसविरुद्ध स्वतन्त्र उम्मेदवारी दर्ता गराएका लोकेन्द्रध्वज खाँणले उम्मेदवारी फिर्ता लिएका छन् । वाम गठबन्धनका उम्मेदवारविरुद्ध बागी उठेका अजिजुर रहमान शेषले पनि उम्मेदवारी फिर्ता लिएका छन् । सोही क्षेत्रमा कांग्रेस उम्मेदवारविरुद्ध स्वतन्त्र रूपमा मनोनयन दर्ता गराएका अमितकुमार पाण्डे पछि हटेका छन् । प्रतिनिधिसभा सदस्यतर्फ क्षेत्र नम्बर ३ मा कांग्रेसका अकिल मियाँ र प्रदेशसभा सदस्यतर्फ (२) का कांग्रेसकै सकिल मियाँले पनि उम्मेदवारी फिर्ता लिएका छन् । राप्रपा र नयाँ शक्तिको समर्थन कांग्रेसलाई डडेलधुरामा कांगे्रस उम्मेदवारलाई समर्थन गर्दै राप्रपा र नयाँ शक्तिका उम्मेदवारले उम्मेदवारी फिर्ता लिएका छन् । नयाँ शक्ति र राप्रपाका दुवै क्षेत्रबाट गरी पाँच जनाले मनोनयन फिर्ता लिएका हुन् । डडेलधुराका प्रतिनिधिसभा र प्रदेशसभा दुवैतर्फ आफूहरूले जित हासिल गर्ने कांग्रेस जिल्ला सभापति एवं प्रदेशसभातर्फ (२) का उम्मेदवार कर्ण मल्लले बताए । राप्रपा कालीप्रसाद जोशी र हरिसिंह साउदले कांग्रेसलाई समर्थन गरी मनोनयन फिर्ता गरेको बताए। नयाँ शक्तिका लक्ष्मीकान्त पनेरू र विष्णु ठकुराठीले केन्द्रको निर्णयअनुसार कांग्रेसलाई समर्थन गर्न लागेको बताए । स्वतन्त्र उम्मेदवार नरबहादुर पालले पनि कांग्रेसलाई समर्थन गर्ने जनाएका छन । प्रतिनिधिसभा सदस्यका लागि यहाँ प्रधानमन्त्री शेरबहादुर देउवासहित ६ जना चुनावी मैदानमा छन्। कांग्रेसलाई नै समर्थन काभ्रेपलाञ्चोकमा आसन्न निर्वाचनका लागि उम्मेदवारी दिएको राप्रपाले कांग्रेसलाई समर्थन गरेको छ । आइतबार राप्रपाका जिल्ला अध्यक्ष टुल्कु लामाले उम्मेदवारी फिर्ता लिँदै कांग्रेसका उम्मेदवारलाई सघाउने बताए । प्रदेशसभातर्फ स्वतन्त्र उम्मेदवार बनेका ठूले तामाङले पनि उम्मेदवारी फिर्ता लिँदै कांग्रेसलाई सघाउने बताए । राप्रपा (प्रजातान्त्रिक)ले भने पार्टीका सबै उम्मेदवारले उम्मेदवारी फिर्ता लिए पनि कसलाई सहयोग गर्ने भन्ने निर्णय गर्न सकेको छैन । कैलालीमा ११९ उम्मेदवार कायम कैलालीमा १८ जनाले उम्मेदवारी फिर्ता लिएका छन् । प्रतिनिधिसभा र प्रदेशसभा सदस्यका लागि उम्मेदवार बनेकामध्ये १८ जनाले आइतबार उम्मेदवारी फिर्ता लिएका हुन् । प्रतिनिधिसभातर्फ पाँच र प्रदेशसभातर्फ १० सदस्यका लागि कैलालीमा एक सय १९ जनाबीच प्रतिस्पर्धा हुनेछ । क्षेत्र नम्बर ५ मा प्रधानमन्त्री शेरबहादुर देउवापत्नी आरजू राणा देउवाविरुद्ध कांग्रेस बीपीबाट उम्मेदवार बनेका क्षितिज भण्डारी र नयाँ शक्तिका नृपबहादुर बोहराले उम्मेदवारी फिर्ता लिएका हुन् । प्रदेशसभातर्फ (२) मा राप्रपाबाट उम्मेदवार बनेका दीपक मल्ल पनि पछि हटेका छन् । क्षेत्र नम्बर ४ मा कांग्रेस नेता यज्ञनिधि कोइरालाले उम्मेदवारी फिर्ता लिएका छन् । क्षेत्र नम्बर ३ मा स्वतन्त्र उम्मेदवार वीरेन्द्रबहादुर बम, विजय स्वाँर र संघीय समाजवादी फोरमका चन्द्रकुमार चौधरीले पनि उम्मेदवारी फिर्ता लिएको निर्वाचन अधिकृतको कार्यालयले जनाएको छ । क्षेत्र नम्बर २ मा भने सात जनाले उम्मेदवारी फिर्ता लिएका छन् । प्रतिनिधिसभातर्फ उम्मेदवार बनेका अर्जुन हमाल, रंगनाथ ढकाल र कृष्णबहादुर बटालाले उम्मेदवारी फिर्ता लिएका हुन् । प्रदेशसभातर्फ अगस्तराज अधिकारी, नवराज खड्का, भोजराज भट्ट र बलबहादुर विष्टले उम्मेदवारी फिर्ता लिएका छन् । क्षेत्र नम्बर १ मा पनि चार जनाले उम्मेदवारी फिर्ता लिएका छन् । प्रतिनिधिसभातर्फ कैया चौधरी, उदयराम अधिकारी, कमलबहादुर खड्का र प्रदेशसभातर्फ दिनेशकुमार साहले उम्मेदवारी फिर्ता लिएका हुन् । बागीले चेतावनी पनि टेरेननरूपन्देहीका विभिन्न क्षेत्रमा बागी उठेकाहरूले पार्टीको चेतावनीपछि पनि उम्मेदवारी कायम राखेका छन् । आइतबार निर्वाचन कार्यालयबाट चुनाव चिह्न लिएर उनीहरू प्रचारमा हिँडेका छन् । उम्मेदवारी फिर्ता नलिनेमा धेरै कांग्रेसका छन् । वाम गठबन्धनविरुद्धका एक जना बागीले उम्मेदवारी फिर्ता लिएका छैनन् । कांग्रेसबाट असन्तुष्ट कृष्णप्रसाद पौडेल, ओमकुमार श्रेष्ठ, वीरेन्द्रकुमार कलवार, अम्बिका कोहारले उम्मेदवारी फिर्ता नलिएका हुन् । एमालेका बागी मीनप्रसाद घिमिरेले पनि उम्मेदवारी फिर्ता लिएका छैनन्। कांग्रेसका वैजनाथ सहनी, स्वतन्त्र उम्मेदवार नजिर अलि मुसलमान, एकीकृत राप्रपा राष्ट्रवादीका रामनरेश कोहारले भने उम्मेदवारी फिर्ता लिएका छन् । एमालेका बागी भवानीशंकर सापकोटा, कांग्रेसकै वीरेन्द्रकुमार श्रीवास्तव र स्वतन्त्र नजिर अहम्मद मुसलमानले उम्मेदवारी फिर्ता लिएका छन् । त्यस्तै, अतिकर रहमान र शिवदास यादव, अलतफ खाँ र कोदहीप्रसाद अहिरले पनि उम्मेदवारी फिर्ता लिएको जनाइएको छ । १४ जनाको उम्मेदवारी फिर्ता उदयपुरमा ६२ मध्ये १४ जना उम्मेदवारले विभिन्न कारण देखाउँदै आइतबार मनोनयन फिर्ता लिएका छन् । मनोनयन फिर्ता लिनेमा वाम गठबन्धनका ६ र अन्य पार्टीका आठ जना छन् । बाँकेमा १०३ उम्मेदवार कायम बाँकेमा उम्मेदवारी दर्ता गराएकामध्ये नौ जनाले फिर्ता लिएका छन् । मंसिर २१ गते हुने निर्वाचनका लागि बाँकेमा १०३ उम्मेदवार कायम भएका छन् ।"
वामगठबन्धन साख जोगाउने दाउमा,"संखुवासभा : पहिलो चरणमा हुने प्रतिनिधिसभा र प्रदेशसभाको निर्वाचन नजिकिदै जाँदा पूर्वी पहाडी जिल्ला संखुवासभामा चुनाबी सरगर्मी ह्वात्तै बढेको छ । प्रतिनिधिसभा र प्रदेशसभामा वामगठबन्धन र नेपाली कांग्रेसबीच तिब्र प्रतिस्पर्धा हुने स्पष्ट देखिएको छ । जिल्लामा एक प्रतिनिधिसभा र दुई प्रदेशसभा सदस्यका लागि निर्वाचन हुदै छ । प्रतिनिधिसभा निर्वाचनका लागि वामगठबन्धनबाट राजेन्द्र गौतम र कांग्रेसबाट दिपक खड्काबीच मुख्यरुपमा प्रतिस्पर्धा हुने देखिएको छ । नेकपा एमालेका केन्द्रीय सदस्य समेत रहेका गौतम र खड्काबीच २०७० को दोस्रो संविधानसभा निर्वाचनमा सङ्खुवासभा क्षेत्र नम्बर २ मा प्रतिस्पर्धा भएको थियो । २०७० को निर्वाचनमा खड्काले ११ हजार ५ सय ५२ मत ल्याएका थिए । एमालेका गौतमले १० हजार ९ सय ७३ मत ल्याएर पराजित भएका थिए । सो निर्वाचन एमाले र माओवादीको मत जोड्दा १५ हजार २ सय ६६ मत हुन आउँछ । खड्का विजयी भएर पुष्पकमल दाहाल प्रचण्ड नेतृत्व सरकारको खानेपानी तथा सरसफाई राज्यमन्त्री समेत भएका थिए । यसरी २०७० निर्वाचनमा समग्र जिल्लाको मतपरिणमा एमाले र माओवादीको मत जोड्दा काँग्रेस ७ हजार ६ सय ८३ मतले पछि हुन आउँछ । जसमा काँग्रसेसको २० हजार ९ सय ६७ मत तथा एमाले र माओवादीको जम्मा २८ हजार ६ सय ५० मत आएको थियो । तर सो निर्वाचनमा दुबै क्षेत्र काँग्रसेले जितेको थियो । क्षेत्र नं १ बाट विजयी तारामान गुरुङ स्वास्थ्य राज्यमन्त्री भएका थिए । २०४८ सालमा जिल्लाको दुबै क्षेत्रमा एमाले विजयी भएको थियो । सो चुनावमा क्षेत्र नं १ बाट घनेन्द्र बस्नेत र क्षेत्र नं २ बाट पर्शुमेघी गुरुङ विजयी भएका थिए । त्यसैगरी २०५१ सालको मध्यवर्ती चुनावमा पनि दुबै क्षेत्रमा एमाले नै विजयी भए । क्षेत्र नं १ बाट डेडराज खड्का र क्षेत्र नं २ बाट हरि बैरागी दाहाल विजयी भएका हुन् । त्यसपछिको २०५६ सालमा भएको निर्वाचनमा क्षेत्र नं १ मा काँग्रेसका टंकप्रसाद राई र क्षेत्र नं २ मा एमालेका पर्शुमेघी गुरुङ नै विजयी भएका थिए । माओवादी निर्वाचन प्रकृयामा आएपछि २०६४ सालको संविधानसभा चुनावमा एमाले र माओवादीले एकएक क्षेत्र जितेको यस जिल्ला दोस्रो संविधानसभाको निर्वाचनमा दुवै क्षेत्रमा कांग्रेसले जितेको थियो । स्थानीय तहको निर्वाचनमा दश स्थानीय तह रहेको यस जिल्लामा एमाले र काँग्रेसले पाँचपाँच तह जितेको हो । २७ हजार १ सय ११ मतल्याएको एमालेले पाँच प्रमुख र छ उप्रमुख पद जितेका कारण जिल्ला समन्वय समितिमा एकल समिति गठन गरेको थियो । खाँदबारी, मादी र चैनपुर नगरपालिका र सभापोखरी, मकालु गाउँपालिकाको प्रमुख र उपप्रमुख त्यसैगरी पाँचखपन नगरपालिकाको उपप्रमुख पद एमालेले जितेको हो । धर्मदेवी नगरपालिका र चिचिला, भोटखोला, सिलिचोङ गाउँपालिकाको प्रमुख र उपप्रमुख तथा पाँचखपन नगरपालिकाको प्रमुख पदमा जित हाँसिल गरेको थियो । उसले २७ हजार ४ सय ६१ मत ल्याएको हो । त्यसैगरी केही वडा अध्यक्षमा चित्त बुझाएको माओवादी केन्द्रले ६ हजार ५ सय ६० मत ल्याएको थियो । वामगबन्धनको मतपरिणाम जोड्दा ३३ हजार ६ सय ७१ मत हुन आउँछ । यसरी हेर्दा वामगठबन्धनको काँग्रेसको भन्दा ६ हजार २ सय १० मत बढी देखिन्छ । उता २०६४ को पहिलो संविधानसभा निर्वाचन पनि काँग्रेस भन्दा एमाले र माओवादी २५ हजार ९ सय ५५ मतले अगाडी रहेको छ । सो निर्वाचनमा एमाले र माओवादीलाई जम्मा ४१ हजार ४ सय ५४ मत आएको थियो । काँग्रेसलाई १५ हजार ४ सय ९९ मत आएको थियो । प्रदेशसभा प्रदेशसभा निर्वाचनमा पनि वामगठबन्धन र काँग्रेसबीचनै प्रतिस्पर्धा हुने देखिएको छ । क्षेत्र नम्बर १(क) बाट वामगठबन्धनका पुर्णप्रसाद राई र काँग्रसका टंकप्रसाद राईबीवच कडा प्रतिस्पर्धा हुने भएको छ । यस क्षेत्रका दुबै उम्मेद्ववार पुरानै अनुहारका हुन् । २०६४ को पहिलो संविधानसभाको निर्वाचनमा तत्काललीन एकीकृत नेकपा माओवादीबाट पुर्णप्रसाद र टंकप्रसादबीच भएको प्रतिस्पर्धामा माओवादीले जित हाँसिल गरेको थियो । २०५६ सालका प्रत्यक्ष निर्वाचित सांसद् टंकप्रसाद २०६४ सालको संविधानसभाको पहिलो निर्वाचन माओवादी केन्द्रका पूर्णप्रसाद राईसँग हार ब्यहोरेका थिए । २०६४ निर्वाचनमा हार व्यहोरेका काँग्रेस उम्मेद्ववार राई वामगठबन्धनबाट उठेका माओवादी उम्मेद्ववार राईसँग बदला लिने दाउमा छन् । यस अघिको मत परिणाम हेर्ने हो भन स्थानीय तहको निर्वाचनमा काँग्रेसको १२ हजार ८ सय ९ मत र एमाले माओवादीको १६ हजार ३ सय ५६ मत रहेको थियो । यो मत अन्तरमा पनि वामगठबन्धन ३ हजार ५ सय ४७ मतले अगाडि हुन आउँछ । दोस्रो संविधानसभाको निर्वाचनमा पनि ३ हजार ९ सय ६९ मतले एमाले माओवादी अगाडि नै देखिन्छ । जसमा काँग्रेसको ९ हजार ४ सय १५ मत तथा एमाले र माओवादीको १३ हजार ३ सय ८४ मत रहेको थियो । त्यसैगरी पहिलो संविधान सभाको निर्वाचनमा अझ काँग्रेस १४ हजार ९ सय ९० मतले एमाले र माओवादी भन्दा पछि छ । सो चुनावमा एमाले र माओवादीको २२ हजार ९६ तथा काँग्रेसको ७ हजार १ सय ६ मत थियो । क्षेत्र नम्बर २ (ख) मा प्रमुख दुई उम्मेदावर भने नयाँ अनुहारका छन् । वामगठबन्धन एमालेबाट तुलसीप्रसाद न्यौपाने र काँग्रेसबाट दिपक लिम्बुबीच मुख्य प्रतिस्पर्धा हुने भएको छ । एमाले यस पटक आप्नो साख फर्काउने तयारीमा छ । सो क्षेत्रमा २०५६ साल र २०७० सालको चुनाव बाहेको अन्य चुनाव ऐमालेले जित्दै आएको थियो । क्षेत्र नम्बर २ मा २०१५ सालमा काँग्रेसका लिलानाथ दाहालले जितेका थिए भने त्यस पछि निरन्तर कम्यूनिष्टले जितेको थियो । दोस्रो संविधान सभाको निर्वाचनमा क्षेत्र नं २ बाट एमालले आप्नो साख गुमाएको थियो । विगतमा भएको मतपरिणाम विश्लेषण गर्दा यस पटकको निर्वाचन एमाले र माओवादी केन्द (वामगठबन्धन) बलियो देखिन्छ । यस अघिको स्थानीय तहको निर्वाचनमा एमाले र माओवादीको जम्मा १७ हजार ३ सय १५ र कांग्रेसको १४ हजार ६ सय ५२ मत रहेको थियो । स्थानीय तहको चुनावी परिणाम अनुसार २ हजार ६ सय ६३ मतले एमाले र माओवादीको मत भन्दा कांग्रेस अगाडि छ । त्यसैगरी दोस्रो संविधान सभाको निर्वाचनमा पनि ३ हजार ७ सय १४ मत अन्तरले काँग्रेस पछि रहेको थियो । सो चुनावमा एमाले र माओवादीको जम्मा १५ हजार २ सय ६६ मत र काँग्रेसको ११ हजार ५ सय ५२ मत थियो भने पहिलो संविधान सभाको चुनावमा पनि एमाले र माओवादीले १० हजार ९ सय ६५ मतले अगाडि देखिन्छ । जसमा एमाले र माओवादीको १९ हजार ३ सय ५८ मत र काँग्रेसको ८ हजार ३ सय ९३ मत थियो । यो तथ्याङ्कलाई हेर्दा चुनावी मैदानमा दुवै क्षेत्रमा वामगठबन्धन बलियो देखिन्छ । जिल्लामा नेपाली काँग्रेस, नेकपा एमाले र माओवादीको (वामगठबन्धन), एकीकृत राष्ट्रिय प्रजातन्त्र पार्टी (राष्ट्रवादी), संघीय समाजवादी फोरम नेपाल, संघीय लोकतान्त्रिक राष्ट्रिय मञ्च, मंगोल नेशनल अर्गानाईजेशन पाटी, नयाँ शक्ति पार्टी नेपाल, राष्ट्रिय जनमुक्ति, ग्रीन पार्टी र राष्ट्रिय जनता पार्टीका उम्मेद्ववार पनि चुनावी मैदानमा छन् । जिल्ला १८ दल दर्ता भए पनि नेपाली काँग्रेस, नेकपा एमाले र माओवादी केन्द्रको(वामगठबन्धन), एकीकृत राष्ट्रिय प्रजातन्त्र पार्टी (राष्ट्रवादी), संघीय समाजवादी फोरम नेपाल, संघीय लोकतान्त्रिक राष्ट्रिय मञ्च, मंगोल नेशनल अर्गानाईजेशन पाटी, नयाँ शक्ति पार्टी नेपाल, राष्ट्रिय जनमुक्ति, ग्रीन पार्टी र राष्ट्रिय जनता पार्टीले उम्मेदवारी दर्ता गराएका हुन् । दुई निर्वाचन क्षेत्र रहेको यस जिल्लामा १ लाख ५ हजार ८५ मतदाता रहेका छन् । त्यसैगरी १ सय ३ मतदान स्थल र १ सय ५३ मतदान केन्द्र रहेको छ ।"
वाम गठबन्धन पार्टी एकताका लागि : दाहाल,चितवन : नेकपा माओवादी केन्द्रका अध्यक्ष पुष्पकमल दाहाल प्रचण्ड'ले वाम गठबन्धन चुनावका लागि मात्र नभई पार्टी एकताका लागि भएको बताए । गठबन्धनका उम्मेदवारलाई जिताउन महिलाको भूमिका ठूलो हुने उनको भनाई थियो । संविधान कार्यान्वयनको अन्तिम घडी आइपुगेकाले अहिलेको समयमा महिलाको भूमिका महत्वपूर्ण रहेको दाहालले बताए । भरतपुरमा सोमबार संयुक्त वाम गठबन्धनमा आबद्ध अगुवा महिलासँगको छलफलमा उनले महिलाको आन्दोलन र अधिकारका लागि पनि निर्वाचन महत्वपूर्ण रहेको बताए । आफ्नो अधिकार स्थापित गर्न पनि महिला जुट्नुपर्नेमा उनले जोड दिए । महिलाले प्रत्यक्ष निर्वाचनमा महिलालाई कम सिट दिएको विषयमा प्रश्न राखेका थिए । महिलाको जिज्ञासाको उत्तर दिँदै अध्यक्ष दाहालले समानुपातिक तथा मनोनयनमा भए पनि संविधानअनुसार अधिकार दिइने आश्वासन दिए । अध्यक्ष दाहालले महिलाको प्रतिनिधित्वका बारेमा सबै व्यवस्थापन हुने आश्वासन दिएका थिए । संयुक्त वाम गठबन्धन निर्वाचन परिचालन कमिटीका सदस्य संगीता भट्टराईले यही कात्तिक २३ गते जिल्लमाा महिलाको बृहत् भेलाको आयोजना गरिएको जानकारी दिइन्। यही कात्तिक १६ गते उम्मेदवारी दिएपछि चुनावी प्रचार अभियानमा लागेका दाहाल पहिलो चरणको चुनावी अभियान सकेर सोमबार राजधानी फर्किएका छन् । सुविधायुक्त बाल अस्पताल निर्माण आवश्यक नेकपा (एमाले) स्थायी कमिटी सदस्य सुरेन्द्रप्रसाद पाण्डेले पूर्वी चितवनमा सुविधासम्पन्न बाल अस्पताल निर्माण गरिने बताएका छन् । पूर्वी चितवनस्थित रत्ननगरको बकुलहरमा सोमबार निर्वाचन केन्द्रित पार्टी सम्पर्क कार्यालयको उद्घाटन गर्दै चितवन क्षेत्र नं १ प्रतिनिधिसभा सदस्यका उम्मेदवार पाण्डेले भरतपुर मेडिकल सिटीका रुपमा विकास भइसकेकाले अब पूर्वी क्षेत्र र वरपरका जिल्लालाई समेत सुविधा हुने गरी एकसय शैयाको बाल अस्पताल निर्माण अगाडि बढिसकेको बताए। पूर्वअर्थमन्त्री पाण्डेले बाल अस्पतालका लागि जग्गा हेर्ने काम सकिएकाले यसको प्रक्रियागत काम अगाडि बढिसकेको जानकारी दिए। मंसिर २१ गते हुन लागेको संघ र प्रदेशको निर्वाचनमा वामपन्थी गठबन्धनका उम्मेदवारलाई मत दिएर विजयी गराए दिगो विकासका योजना पर्याप्त मात्रामा ल्याउने प्रतिबद्धता उनले व्यक्त गरे ।
'सुशासन र समृद्धिका लागि कांग्रेसलाई भोट',"दमौली: नेपाली कांग्रेसका वरिष्ठ नेता रामचन्द्र पौडेलले सुशासन र समृद्धिका लागि कांग्रेसलाई मत दिन मतदातासँग अपिल गरेका छन् । तनहुँ क्षेत्र नम्बर १ को आँबुखैरेनीमा पार्टी कार्यालय उद्घाटन गर्दै उनले कांग्रेसको नेतृत्वमा विकास निर्माणले गति लिने बताए। यसका लागि नेपालमा पूर्वाधार खडा गरेर गाउँ ठाउँमा पक्की बाटो र विकास पुर्याएर तथा देशका सबै ठाउँमा गुणस्तरीय शिक्षा र रोजगारीको अवसर श्रृजना गरेर कांग्रेस अघि बढ्ने उनले बताए। तनहुँ क्षेत्र नम्बर १ का प्रतिनिधि सभा सदस्य उम्मेदवारसमेत रहेका पौडेलले विस्थापित मनलाई गाउँ फर्कने बनाउन आफूले उम्मेदवारी दिएको बताए। विदेशिएका युवालाई गाउँ आउने वातावरण बनाउने सपना पुरा गर्न म लाग्दैछु', उनले भने। नेता पौडेलले आँबुखैरेनी चार नम्बर प्रदेसको ढोका भएको भन्दै अब यस क्षेत्रमा विकास निर्माणले गति लिने दावी गरे । उनले डुम्रेमा पनि चुनावी प्रचार कार्यालय स्थापना गरेका थिए।"
बागी फिर्ता भएपछि उपाध्यायलाई केही सहज,कपिलवस्तु : पूर्व राजदूत दीपकुमार उपाध्यायविरुद्ध बागी उम्मेदवारी दिएका नेपाली कांग्रेसका नेता दुर्गा सेनले आधिकारिक उम्मेदवार उपाध्यायलाई सहयोग गर्ने घोषणा गरेका छन् । नेपाली कांग्रेस निर्वाचन परिचालन समितिले सोमबार तौलिहवामा आयोजना गरेको पत्रकार सम्मेलनमा सेनले उम्मेद्वारी फिर्ता लिएको घोषणा गरेका हुन् । कांग्रेसका महासमिति सदस्य समेत रहेका उनले आइतबार उम्मेदवारी फिर्ताको समयसम्म पनि उम्मेदवारी फिर्ता नलिई चुनाव चिह्न किताव लिई चुनावमा होमिएका थिए । पार्टीको टिकट वितरण प्रक्रियाप्रति असन्तुष्टि व्यक्त गर्दै बागी उम्मेदवारी दर्ता गरेका उनले पार्टी नेतृत्वसँगको विभिन्न चरणको छलफल पश्चात् आफुले आधिकारिक उम्मेदवार उपाध्यायलाई सहयोग गर्ने निर्णय गरेको बताए । उनले भनेअब म दीपकुमारको चुनावी प्रचारमा खटिएर लाग्छु । सेनले उम्मेदवारी फिर्ता गरे पछि जिल्लाका कांग्रेसका कार्यकर्ता खुसी भएका छन् ।
अकुत सम्पत्तिमा तानिए पूर्वआईजीपी अर्याल,"काठमाडौं : अख्तियार दुरुपयोग अनुसन्धान आयोगले भ्रष्टाचार र अकुत सम्पत्ति आर्जनको आशंकामा आइतबार पूर्वमुख्यसचिव, सचिव, पूर्वसचिव र पूर्वआईजीपी लगायतसँग बयान लिएको छ ।अख्तियारले नेपाल विद्युत् प्राधिकरणको ट्रान्सफर्मर खरिदका लागि मध्यस्थकर्ता नियुक्त गर्दा तीन करोड रुपैयाँ भ्रष्टाचार भएको आशंकामा पूर्वमुख्यसचिव राजेन्द्रकिशोर क्षेत्री, बहालवाला सचिव अर्जुनकुमार कार्की र पूर्वसचिव विश्वप्रकाश पण्डितसँग पनि बयान लिएको हो भने पदीय दुरुपयोग गरी गैरकानुनी सम्पत्ति आर्जन गरेको आरोपसहित परेको उजुरीमा छानबिनका लागि पूर्वप्रहरी महानिरीक्षक उपेन्द्रकान्त अर्याल, बहालवाला सचिव गजेन्द्र ठाकुर र दुई डीएसपीलाई झिकाएको हो । चीन र थाइल्यान्डबाट विद्युत् ट्रान्सफर्मर खरिद गर्दा भ्रष्टाचार भएको दाबीसहित अख्तियारले प्राधिकरणका तत्कालीन कार्यकारी निर्देशकसहितका पदाधिकारीविरुद्ध विशेष अदालतमा मुद्दा दायर गरेपछि गैरकानुनी रूपले मध्यस्थकर्ता नियुक्त गरी तीन करोड रुपैयाँ हानिनोक्सानी भएको भन्दै परेको उजुरीमा क्षेत्री, कार्की र पण्डितसँग बयान लिएको हो । चीनको हुवेई सनलाइट र थाइल्यान्डको सहवन्त इलेक्ट्रिक कम्पनीबाट उत्पादित ट्रान्सफर्मर खरिदमा अनियमितता भएको किटानीसहित अख्तियारले ०७० साल भदौमा विशेष अदालतमा मुद्दा दायर गरेको थियो । उक्त प्रकरणमा विशेष अदालतबाट प्राधिकरणका तत्कालीन कार्यकारी निर्देशक रामेश्वर यादवसहित दर्जन प्रतिवादीले भ्रष्टाचार गरेको ठहरसमेत भएको छ । अदालतमा मुद्दा दायरपछि मध्यस्थकर्ता नियुक्ति गरेका कारण सरकारलाई झन्डै तीन करोड नोक्सान भएको दाबीसहित उजुरी परेको हो ।  पूर्वमुख्यसचिव राजेन्द्रकिशोर क्षेत्रीले विद्युत् प्राधिकरणको ट्रान्सफर्मर खरिदका लागि मध्यस्थकर्ता नियुक्त गर्दा तीन करोड रुपैयाँ भ्रष्टाचार गरेको आशंका  सचिव अर्जुनकुमार कार्की र पूर्वसचिव विश्वप्रकाश पण्डित पनि तानिए  प्राधिकरणका तत्कालीन बोर्ड सदस्य सन्तोषनारायण श्रेष्ठ, लक्ष्मणप्रसाद अग्रवाल, मनोजकुमार मिश्र ज्ञानचन्द्र पाण्डे र विवेक तातेडलाई पनि बयानमा डाक्ने तयारी  पूर्वप्रहरी महानिरीक्षक उपेन्द्रकान्त अर्याल, बहालवाला सचिव गजेन्द्र ठाकुर र दुई डीएसपीले पदीय दुरुपयोग गरी पाँच करोड बराबर गैरकानुनी सम्पत्ति आर्जन गरेको उजुरी पूर्वमुख्यसचिव क्षेत्री, तत्कालीन ऊर्जासचिव कार्की र पण्डितले ट्रान्सफर्मर खरिदका नाममा अनावश्यक रूपमा ६ जना मध्यस्थकर्ता (आर्बिटेटर) नियुक्त गरेका कारण राज्यलाई हानिनोक्सानी भएको दाबी उजुरीकर्ताको छ । प्राधिकरण बोर्डले त्यतिबेला दुवै विदेशी कम्पनीबाट ट्रान्सफर्मर खरिद कार्यका लागि आर्बिट्रेसन मा जाने निर्णय गरेको थियो । सचिवको हैसियतमा बोर्ड बैठकको अध्यक्षता गरेका उनीहरूमाथि भ्रष्टाचार आरोप लागेको हो । प्राधिकरणका जिम्मेवार पदाधिकारीविरुद्ध मुद्दा दर्ता भइसकेपछि पनि बद्नियतपूर्वक मध्यस्थकर्ता नियुक्त गरेका कारण झन्डै तीन करोड रुपैयाँ नोक्सान भएको दाबी उजुरीकर्ताको छ । आर्बिटेटरका विषयमा परेको उजुरी गम्भीर प्रकृतिको देखिएका कारण बयानमा डाकिएको हो । बिहान ११ बजे नै उहाँहरू अख्तियारमा हाजिर हुनुभएको थियो, अख्तियार उच्च स्रोतले अन्नपूर्णसँग भन्यो, फेरि अर्कोपल्ट आवश्यक परेका बेला बयानमा उपस्थित हुने गरी उहाँहरूलाई फिर्ता पठाइएको छ । प्रारम्भिक अनुसन्धानबाट अदालतमा विचाराधीन मुद्दालाई प्रभावित पार्न आर्बिटेटर नियुक्त गरिएको निष्कर्षमा अख्तियार पुगेको छ । आर्बिट्रेसनबाट कुनै उपलब्धि नभएको देखिएपछि सम्बद्ध अधिकारीलाई बयानमा डाकिएको हो । बयान लिइएका कार्की हाल नेपाल ट्रस्टको कार्यालयका प्रमुख हुन् । स्रोतका अनुसार सोही प्रकरणमा प्राधिकरणका तत्कालीन बोर्ड सदस्यहरू सन्तोषनारायण श्रेष्ठ, लक्ष्मणप्रसाद अग्रवाल, मनोजकुमार मि श्र, ज्ञानचन्द्र पाण्डे र विवेक तातेडलाई पनि बयानमा डाक्ने तयारी भइरहेको छ । प्राधिकरणले चाइनास्थित कम्पनीबाट दुई हजार सेट र थाइल्यान्डस्थित कम्पनीबाट १३ सय सेट ट्रान्सफर्मर खरिदको निर्णय लिएको थियो । तामाको तार भन्दै खरिद गरिएका ट्रान्सफर्मरमा आल्मुनियम भेटिएपछि त्यतिबेला अख्तियारले छानबिन गरेको थियो । ट्रान्सफर्मर एकपछि अर्को पक्रेर काम नलाग्ने भएपछि अख्तियार कारबाहीमा उत्रेको हो । अख्तियारले अकुत सम्पत्ति आर्जनमा प्रहरी प्रमुख अर्याल र शान्ति तथा पुनर्निर्माण मन्त्रालयका सचिव गजेन्द्र ठाकुरमाथि छानबिन थालेको छ । उनीहरूसँगै काठमाडौं महानगरअन्तर्गतका प्रहरी नायब उपरीक्षक (डीएसपी) धनपति सापकोटा र राजुनाथ पाण्डेसँग पनि बयान लिइएको छ । अर्यालले पदमा रहँदा करिब पाँच करोड रुपैयाँबराबरको गैरकानुनी सम्पत्ति आर्जन गरेको उजुरी थियो । अख्तियारले यसअघि अर्याल र सचिव ठाकुरसँग १३ पन्ने सम्पत्ति विवरण भराएको थियो । अकुत सम्पत्तिमा केही तथ्य भेटिएको छ । त्यसैले बयानमा बोलाउनुपरेको हो, स्रोतले भन्यो, मुद्दा चल्ने वा नचल्ने विषयमा अनुसन्धानपछि नै निष्कर्षमा पुग्न सकिएला । अकुतमा अख्तियारको निगरानीमा अहिले दुई सय जना छन् । यी चार जना त्यही अन्तर्गतका हुन् । अर्यालले फागुनमा प्रहरी प्रमुखबाट अवकाश पाएका थिए ।"
लोकतान्त्रिक गठबन्धन नबन्दा कांग्रेसलाई घाटा,"तौलिहवा : दोश्रो चरण अन्र्तगत मंसिर २१ गते हुन गइरहेको प्रतिनिधि तथा प्रदेश सभा निर्वाचनमा दलहरु चुनावी मैदानमा होमिएका छन् । देशभर बामपन्थी दलहरु संयुक्तरुपमा चुनावी मैदानमा उत्रिएका छन् भने कतिपय स्थानमा लोकतान्त्रिक गठबन्धन चुनावी मैदानमा उत्रिएको छ । तर कपिलवस्तुमा भने बामपन्थी दलसँग कांग्रेस एकल प्रतिस्पर्धा गर्ने भएको छ । जिल्लाका प्रतिनिधिसभाका तीन र प्रदेशसभाका छ तहमा वामगठबन्धनसँग नेपाली कांग्रेस एकल प्रतिष्पर्धामा उत्रेको छ । जिल्लामा मधेशवादी दल, नयाँ शक्ति र राप्रपासँग संयुक्त रुपमा लोकतान्त्रिक गठबन्धन बनाउने प्रयास असफल भएपछि यस्तो अवस्था आएको हो । अहिले बामगठबन्धनसँग एक्लै प्रतिष्पर्धा गर्नुपर्दा कपिलवस्तुसका ३ वटै क्षेत्र कांग्रेसका लागि चुनौती पूर्ण देखिएका छन् र्। कांग्रेसका लागि अस्तित्व जोगाउने सकस सुरु भएकोछ । क्षेत्र नं १ र २ मा वाम गठबन्धन फराकिलो अन्तरका साथ अगाडी रहेकोछ । क्षेत्र नं ३ मा भने हालै फोरम परित्याग गरि कांग्रेस पसेका अभिषेक शाहका कारण पनि चुनावी टक्कर बढ्ने देखिन्छ । भर्खरै सम्पन्न स्थानीय तहको निर्वाचनमा राजनितिक दलहरुले पाएको मतका आधारमा पनि कांग्रेस र एमाले माओवादी गठबन्धन सहितको बाम मोर्चाबीचको चुनाव रोचक बन्ने देखिएको छ । राजपा र फोरमका ठूला नेता कांग्रेस एमाले पसेपछि विगतमा कपिलवस्तु कब्जा गरेको मधेशवादी दलको अवस्था अहिले निकै खस्किएको छ । भर्खरै सम्पन्न १० वटा स्थानीय तहमा पाएको मतका आधारमा पनि दलहरुको आगामी प्रतिस्प्रधाको आकलन गर्न सकिन्छ । प्रतिनिधि सभा १ : प्रतिनिधि सभा क्षेत्र नं १ मा बाणगंगा नगरपालिका, शुद्धोधन गाउँपालिका, मायादेवी गाउँपालिका र कपिलवस्तु नगरपालिकाका ३ वडा जोडिएका छन् । स्थानीय तह निर्वाचनमा ती क्षेत्रका प्रमुख पदका उम्मेद्धवारलाई खसेको मतको आधारमा लोकतान्त्रिक दलहरुको मत २७ हजार १ सय २८ मत हुन जान्छ । कांग्रेस, राप्रपा, फोरम लोकतान्त्रिक र नयाँ शक्तिको उम्मेद्धवारले उक्त मत पाएका छन् । बाम गठबन्धनको २६ हजार ७ सय १ मत रहेकोछ । तर संघीय फोरम र नयाँ शक्ति सहितका दल छुट्टाछुटटै लडेकाले कांग्रेसको मात्र मत करिब ४ हजारले घट्न जान्छ । जस अनुसार ४५ हजार मतले स्वत ः बाम गठबन्धन अगाडी रहेको स्थानीय तहको परिणामबाट प्रष्ट हुन्छ । अर्को तर्फ राजपा छाडेका वृजेश कुमार गुप्ताको समूहको मत समेत बाम गठबन्धनमा आएका कारण यस पटकको निर्वाचनमा बाम गठबन्धन बलियो देखिएको हो । बाणगंगा नगरपालिकामा लोकतान्त्रिक दलहरुले १६ हजार १ सय १, बाम गठबन्धनले १९ हजार ६ सय ८२ मत पाएका छन् । शुद्धोधन गाउँपालिकामा लोकतान्त्रिक दलहरुले ४ हजार ६ सय ७२ र बाम गठबन्धनले ३ हजार ४ सय ३७ मत पाएका थिए । मायादेवी गाउँपालिकामा लोकतान्त्रिक दलहरुले ६ हजार ३ सय ५५ र बाम गठबन्धनले ३ हजार ५ सय ८२ मत स्थानीय तह निर्वाचनमा पाएका थिए । यो सबैमा लोकतान्त्रिक गठबन्धन नबनेकाले करिव ५ हजार मतले बाम गठबन्धन अघि देखिन्छ । तसर्थ बाम गठबन्धन र कांग्रेस एकल चुनाव लड्दा ७ देखि माथिको फराकिलो अन्तरमा बाम गठबन्धनका उम्मेदवार विजयी हुने देखिएकोछ । प्रतिनिधि सभा २ ः बुद्धभूमी नगरपालिका, कपिलवस्तु नगरपालिका, महाराजगञ्ज नगरपालिकाको अधिकांश भाग तथा यशोधरा गाउँपालिका प्रतिनिधि सभा क्षेत्र नं २ मा पर्दछन् । राजपा त्यागेर एमाले सहित बाम घटकबाट उम्मेद्धवार बनेका वृजेश कुमार गुप्ता तथा कांग्रेस सभापति सुरेन्द्रराज आचार्यबीच टक्कर हुने देखिन्छ । स्थानीय तह निर्वाचनमा पाएको मतका आधारमा पनि दुबै मोर्चाबीच प्रतिस्प्रधा देखिएको छ । हालै सम्पन्न स्थानीय तह निर्वाचनमा लोकतान्त्रिक दलहरुले ३४ हजार ९ सय २३ मत पाएका छन् भने बाम गठबन्धन तथा वृजेश कुमार गुप्ता निकट प्रमुख उम्मेद्धवारले ३४ हजार ८ सय ५२ मत प्राप्त गरेका छन् । जसमा ७१ मतको मात्र अन्तर देखिएको छ । तर सो क्षेत्रमा पनि राजपा, फोरम र नयाँ शक्तिको अलग अलग उम्मेदवारीका कारण कांग्रेससँग करिव २८ हजार मत मात्र रहेको मान्न सकिन्छ । लोकतान्त्रिक दलहरुले कपिलवस्तु नगरपालिकामा ९ हजार २ सय ५४ र बाम गठबन्धनले ८ हजार ९ सय ४९ मत पाएका थिए । बुद्धभूमी नगरपालिकामा बाम गठबन्धनले ११ हजार ६ सय ४१ र लोकतान्त्रिक दलले ११ हजार ४ सय ६२ मत पाएका छन् । महाराजगंजमा बाम गठबन्धनले ८ हजार ८ सय ४८ र लोकतान्त्रिक दलहरुले ८ हजार ७ सय २ मत प्राप्त गरेका थिए । यशोधरामा लोकतान्त्रिक दलहरुले ५ हजार ४ सय ७८ र बाम गठबन्धनले ५ हजार ४ सय १४ मत पाएको थियो । यी सबैमा पनि लोकतान्त्रिक दलहरुको गठबन्धन नबन्दा काँग्रेस उम्मेदवार बाम गठबन्धन भन्दा करिब ५ हजार मतले पछि पर्ने स्वत विष्लेषण गर्न सकिन्छ । प्रतिनिधि सभा ३ लगातार फोरमबाट २ पटक सम्म सभासद बनेर हालै कांग्रेस प्रवेश गरेका अभिषेक शाहको पकड क्षेत्रका स्थानीय तहमा एमाले र स्वन्त्रत सहित माओवादीले जितेपछि यतिखेर यस क्षेत्रमा पनि कडा टक्कर देखिएको छ । मधेस आन्दोलनका एक हस्ती इश्वर दयाल मिश्र बामपन्थी समूहबाट उम्मेद्धवार बनेपछि यहाँ पनि प्रतिस्प्रधा निकै रोचक हुने देखिन्छ । स्थानीय तह निर्वाचनमा बाम गठबन्धनले ३ नम्बर क्षेत्रबाट १५ हजार ७ सय ५५ मत पाएका थिए भने लोकतान्त्रिक दलहरुले १२ हजार ६ सय २१ मत पाएको थिए । तर माओवादी र कांग्रेस सहित शाह परिवारबाट समेत बागी उम्मेद्धवार भई अत्याधिक मत बाडिएको कारण यहाँ यसै केही भन्न सक्ने अवस्था नरहेको राजनितिक विश्लेषकहरु बताउँछन् । विजयनगर गाउँपालिकामा बाम गठबन्धनले ३ हजार ९ सय ६३ र लोकतान्त्रिक दलहरुले १२०५ मत पाएका छन् । शिवराज नगरपालिकामा बाम गठबन्धनले ७ हजार ८ सय ७६ र लोकतान्त्रिक दलहरुले ६ हजार ५६ मत पाएका छन् । कृष्णनगरमा लोकतान्त्रिक दलको ५ हजार ३ सय ६० र बाम समूहमा ३ हजार ९ सय १७ मत खसेको थियो । यहाँ प्रतिस्पर्धा देखा परेकाले बाम गठबन्धनले यति नै अन्तरमा जित्न सक्छ भन्ने आकलन गर्न कठिन छ । सतहमा हेर्दा कांग्रेस भन्दा वाम गठबन्धन बलियो देखा परेकोछ । यता स्थानीय तह निर्वाचनपछि जिल्ला निर्वाचन कार्यालयले गरेको नयाँ मतदाता संकलन अभियानमा २५ हजार २ सय १४ जना नयाँ मतदाता थपिएका छन् । सबै भन्दा बढी प्रतिनिधि सभा १ को (१) अन्र्तगत नयाँ मतदाता थपिएका छन् । निर्वाचन कार्यालय श्रोतका अनुसार करिब ९ हजार ५ सय मतदाता त्यहिका छन् । स्थानीय तह निर्वाचनमा बाणगंगा नगर प्रमुखमा जम्मा ५ सय मतका झिनो अन्तरले पराजित नतिजा अहिले थपिएका नयाँ मतदाताले धेरै उथलपुथल गर्न सक्नेछन् । नयाँ मतदाता दर्ताका लागि एमाले, कांग्रेस र माओवादीले आफु निकटकालाई ह्वीप नै जारी गरी दर्ता गराउन पठाएका थिए । बाणगंगा नगरपालिका, कपिलवस्तु नगरपालिका र शिवराज नगरपालिकामा बढि थपिएका मतदाताले पनि आगामी निर्वाचनको परिमाणलाई अर्कै मोड दिने हैसियत राख्ने राजनितिक विश्लेषक हरीराज शर्मा बताउँछन् ।"
"बागीलार्इ वाम गठबन्धनको समर्थन, आधिकारिक उम्मेदवार फिर्ता","सिमकोट : नेकपा एमाले र माओवादी केन्द्रको गठबन्धनका आधिकारिक उम्मेरदारलाई थन्को लगाउँदै अन्तत बागी उम्मेरदार छक्कबहादुर लामा गठबन्धनको आधिकारिक उम्मेदवार भएका छन् । हुम्लाका माओवादी नेताकार्यकर्ताले गठबन्धनका आधिकारिक टिकट पाएका छिमीदोर्जे लामा भन्दा स्वातन्त्र उम्मेरदारी दर्ता गराएका पुर्वराज्यमन्त्री छक्कबहादुर लामाको जनाधार राम्रो भएको भन्दै दवाब दिएपछि बागी उम्मेरदारी दर्ता गराएका माओवादी केन्द्रका पोलिटव्यूरो सदस्यसमेत रहेका छक्कबहादुर वाम गठबन्धनका आधिकारिक उम्मेदवार बन्न सफल भएका हुन् मंसिर १० मा निर्वाचन हुने यस जिल्लामा गएको कार्तिक ५ गते एमालेमाओवादी गठबन्धनकोतर्फबाट पार्टीका जिल्ला इन्चार्ज तथा पूर्व संविधानसभा सदस्य छिमीदोर्जे लामालाई प्रतिनिधिसभाको टिकट दिएपछि पुर्वराज्यमन्त्रीलामाले पार्टी निर्णयको विरोध गर्दै स्वतन्त्र उम्मेरदारी दर्ता गराएका थिए । २०७० सालको निर्वाचनमा दोस्रो भएको माओवादी केन्द्र र तेस्रो भएको नेकपा एमालेबीच चुनावी तालमेत भएपनि टिकट वितरणमा देखिएको असन्तुष्टिले आधिकारिक उम्मेरदार छिमीदोर्जेविरुद्ध छक्कबहादुरले उम्मेदवारी दर्ता गराएपछि वाम गठबन्धन अप्ठेरोमा परेको थियो । उम्मेरदारी दर्ता गराएदेखि नै दुई खेमामा विभाजित वाम गठबन्धन र माओवादी केन्द्रका नेता कार्यकर्ताले जिल्लाका सात गाउँपालिका र ४४ वडामा भएको जनाधारका हिसाबले स्वतन्त्र उम्मेरदार पूर्वमन्त्री छक्कबहादुरलाई नछोडे निर्वाचनमा सफल नहुने भन्दै चर्को दावाव आएपछि अन्तत गठबन्धन आधारिक उम्मेदारलाई व्याग गरेर स्वतन्त्र उम्मेरदार बोक्न बाध्य भएको माओवादी केन्द्रका पोलिटब्यूरो सदस्य कर्णजित बुढाथोकीले बताए । जिल्ला पार्टीले स्थानीय पार्टी कमिटी र नेता, कार्यकर्तासँगको लामो छलफलपछि आधिकारिक उम्मेरदार छिमी दोर्जे लामालाई छोड्न लगाएर स्वतन्त्र उम्मेदार छक्क बहादुर लामालाई सर्मथन गराउनु पर्ने अवस्था आएको बुढाथोकीले बताए । पार्टीको आधिकारिक टिकट पाएको हट नछोड्ने र पुर्वमन्त्री छक्कबहादुर लामापनि स्वतन्त्र नछोड्ने हुँदा जिल्लामा वाम गठबन्धनले चुनाव हार्ने डरले आफू पछि हटेको वाम गठबन्धनबाट आधिकारिक टिकट पाएका छिमिदोर्जे लामाले बताए । आफू पार्टीप्रति बफदार रहेर वामगठबन्धनको इतिहास रच्नकालागि स्वतन्त्र उम्मदेवार छक्कबहादुर लामालाई सर्मथन दिएको छिमीले स्पस्ट पारे । अन्नपूर्णसँग भने हुम्लाका मतदाताले गठबन्धनमा भएका दल माओवादी केन्द्र र एमालेको चुनाव चिन्हमा मतदान गर्न नपाएपनि पार्टीकै नेता छक्कबहादुर लामाको कलम चिन्हमा एकताबद्ध भएर मतहाल्नु पर्नेछ । उनले अब आम कार्यकर्ताले कुनै संकुचित भावना नराखी पार्टीकै पाका नेता तथा पुर्वराज्यमन्त्री छक्कबहादुर लामालाई मतदान गर्न गठबन्धनका स्थानीय नेता, कार्यकर्ता र सबै मतदातालाई अपिल गरे । निर्वाचनको मुखमै आएर पार्टीको आधिकारिक उम्मेदवारलाई पछि हटाई स्वतन्त्र उम्मेदवारलाई समर्थन गरेको भन्दै माओवादीका छिमिदोर्जे पक्षधर नेता कार्यकर्ता असन्तुष्ट बनेका छन् । सधैं पार्टीको निर्वाचन चिन्हमा मतदान गरेका मतदाता अर्कै चिन्हमा मतदान गर्नुपर्दा झुक्किने र गठबन्धनको जितमा असर पर्ने उनीहरुले चिन्ता व्यक्त गरेका छन्"
'दुर्इ बर्षमा कान्तिलोकपथ निर्माण सम्पन्न',"ललितपुर: अर्थराज्य मन्त्री उदय शम्शेर राणाले दुर्इ बर्षभित्र कान्ति लोकपथ निर्माण सम्पन्न हुने बताएका छन्। सोमबार ललितपुरको लेलेमा आयोजित कार्यक्रममा अर्थराज्यमन्त्री राणाले कान्तिलोकपथको निर्माणपछि ललितपुरको विकासमा कायापलट हुने दावी गरे। नेपाली कांग्रेसका तर्फबाट ललितपुर क्षेत्र नं १ का प्रतिनिधि सभा उम्मेदवारसमेत रहेका राणाले काठमाडौंका लागि कान्तिलोकपथ 'लार्इभलार्इन' समेत बन्ने बताए। उनले दक्षिण ललितपुरका जनताको समृद्धिका लागि कान्तिलोकपथ कोशेढुंगा सावित हुने बताए। उनले भने, कान्तिलोकपथ निर्माण सम्पन्न भएपछि अहिले नल्ल् चितवनको नारायणगढजस्तै प्रमुख शहरका रुपमा स्थापित हुनेछ।' उनले कान्तिलोकपथ निर्माणसंगै टिकाभैरवदेखि काभ्रे जोड्ने सडक खोलिने बताए। ललितपुरको विकास नै आफ्नो चुनावी एजेण्डा भएको उल्लेख गर्दै राणाले भने, 'यतिबेला केही साथीहरु विभिन्न नारा लिएर चुनावमा आउँदैछन्, मतदाताहरुले उनीहरुलार्इ चिन्न जरुरी छ।' उनले २५ बर्षमा नभएको विकास ४ बर्षमा आफ्नो कार्यकालमा भएको दावी गरे।"
वाम एकता नभए केपी र प्रचण्ड ड्यामेज्ड हुन्छन्,"रोल्पा : नेकपा माओवादी केन्द्रका नेता एवं विना विभागीय मन्त्री कृष्णबहादुर महराले बाम गठबन्धन एकता सम्म पुग्ने दावि गरेका छन् । बाम गठनबन्धन एकता सम्म जान्छ । अब पछि हट्ने स्थिति छैन' गृह जिल्ला आएका नेता महराले सोमबार लिबाङमा आयोजित पत्रकार सम्मेलनमा भने, एकताबाट पछि हट्ने हो भने माओवादी केन्द्रका अध्यक्ष पुष्पकमल दाहाल प्रचण्ड र एमालेका अध्यक्ष केपी वली ड्यामेजड हुनुहुन्छ ।' बाम एकता हुनेमा आशंका रहेकोबारे पत्रकारले राखेको जिज्ञासमा नेता महराले भने, बाम एकता नभए वली र प्रचण्ड मात्र ड्यामेजड हुने होइन, दुवै पार्टीका दोस्रो पुस्ताका नेतालाई समेत पचास वर्षपछि ढकेल्नु हुन्छ ।' चुनावपछि मुलुकमा स्थिरता र आर्थिक स्मृद्धिको बाटो खुला हुने बताए । स्थिर सरकार र संविधान कार्यन्वयनका लागि बाम एकता आवश्यक रहेको पनि उल्लेख गरे । एकताको विकल्प छैन तर एकताका लागि पर्याप्त वहस आवश्यक छ ।', नेता महराले भने, संयोजन समिति बनेको छ, लामो समय अलगअलग रहेका दुई पार्टीबीच सैद्धान्तिक, वैचारिक, राजनीति र सांगठिनक बहस पर्याप्त हुन बाँकी नै छ।' बाम गठबन्धले नेपाली कांग्रेस लगायतका कतिपय शक्ति अत्तालिएको समेत नेता महराले दावी गरे । कम्यूनिष्टले एक दलिय अधिनायकवाद लाड्ने भ्रमको प्रचार गरिरहेको पनि बताए । हामी संविधानको कार्यन्वयन, लोकतन्त्र र प्रतिस्पर्धात्मक राजनीतिमा हामी प्रतिवद्ध छौं । कोही नतर्सिए हुन्छ ।' उनले भने । दुवै चरणको चुनाव निश्चित भइसकेको बताउँदै नेता महराले बामगठबन्धनको पक्षमा चुनावी माहौल बन्दै गएको जिकिर गरे । बाम गठनबन्धले दुईतिहाई मत ल्याएर राजनीतिक स्थिरता ल्याउने उनले दावी गरे । चुनावपछि राजनीति संक्रमणको पनि अन्त्य हुन्छ ।' नेता महराले भने ।मुलुकमा लोकतान्त्रिक शक्ति र बामबीच धु्विकरण हुँदै गएको दावी गर्दै नेता महराले अन्तराष्ट्रिय चलखेल पनि कम हुँदै जाने विश्वास व्यक्त गरे । सरकारबाट बाहिरिरहन आवश्क नभएको नेता महराले बताए । चुनाव हुन नदिने चलखेलका कारण सरकारमै रहिरहेपनि सरकार बाहिर जस्तै भएको अनुभूति राखे । चुनाव निश्चित भई सक्यो । तैपनि कतै भाड्न सकिन्छ कि भन्ने मनसाय अहिले पनि एकदुई प्रतिशत कतिपयमा छ ।', प्रेस चौतारी र प्रेस सेन्टरले आयोजना गरेको पत्रकार सम्मलेनमा बोल्दै नेता महराले भने । सरकारबाट बाहिरिने बारे पार्टीमा छलफल भइरहेको पनि बताए । नेता महराले विप्लवको चुनाव खारेजीको राजनीति धराप परेको दावी गरे । नेकपाका थुप्रै हस्ती नेता, कार्यकर्ता माओवादी केन्द्रमा प्रवेश गरिरहेको सन्दर्भ जोड्दै नेता महराले भने, चुनाव खारेज गर्ने भन्ने विप्लवकै पार्टी नै खारेज हुने अवस्थामा छ । विप्लवजिको राजनीति वेमौसमी धार भएको छ ।' नेकपाको चुनाव खारेज अभियानले अर्थ नराख्ने जिकिर पनि गरे । एमाले र तत्कालिन जनमोर्चाबीच तालमेल २०४८ सालको निर्वाचनमा नेता महरा गृह जिल्लाबाट नै उम्मेदवार बनेर विजयी भएका थिए । २६ वर्षपछि पुनः बाम गठबन्धन भएका बेला भने छिमेकी दाङबाट नेता महरा प्रतिनिधि सभाको उम्मेदवार बनेका छन । पोलि टेक्निकल इन्सीच्यूट उद्घाटन गर्न गृह जिल्ला आएका बेला सम्पन्न पत्रकार सम्मेलनमा नेता महराले समानुपातिकमा हसियाँ हथौडा वा सूर्यमा मतदान गर्न आव्हान समेत गरे ।"
