शीर्षक,विवरण
फैसलाको सामाजिक प्रभाव,"सर्वोच्च अदालतले मंगलबार बोक्साबोक्सी र भूतप्रेतको अस्तित्व नहुने भन्दै यसका नाममा हुने क्रियाकलापविरुद्ध सरकारलाई कदम उठाउन आदेश दिएर ऐतिहासिक निर्णय गरेको छ । धामीझाँक्रीले अन्धविश्वास फैलाएर त्यसैको आडमा शोषण गरिरहेकाले त्यस्तो क्रियाकलापमाथि नियन्त्रण गर्न सर्वोच्चले सरकारको ध्यानाकर्षण गराएको हो । धामीझाँक्रीले बोक्सी ठहर गरेपछि चितवनकी ठेगनीदेवी महतोका छिमेकीले २०६८ फागुन ५ गत महतोलाई आगो लगाई दजनौं प्रत्यक्षदर्शीसामु हत्या गरेको सन्दर्भमा यो निर्णय आएको हो । सर्वोच्चको आदेशमा यो सन्देश सोझो रूपमा जनतासमक्ष पुर्याइनुपर्छ उल्लेख भएबाट अब जादुटुनामुना र तन्त्रमन्त्र भन्दै उपचारका नाममा दुनियाँलाई ठग्नेहरूसमेत कानुनी परिधिभित्र आउने अपेक्षा गर्न सकिन्छ । भौतिक विकास र समृद्धितर्फ अघि बढिरहे पनि नेपालका गाउँसहरमा पुराना अन्धविश्वासका अनेक स्वरूप जिउँदै छन् । पढेलेखेका मान्छेदेखि पदप्रतिष्ठा हासिल गरेका व्यक्तिसमेत व्यावहारिक, आर्थिक र स्वास्थ्य समस्या पर्दा धामीझाँक्री र जान्ने कहाँ अझै जाँदैछन् । यता अन्धविश्वासमा टिकेको धामीझाँक्री पेसा कतिका लागि कमाइको राम्रो स्रोत बनेको छ । गाउँघरमा ब्यानर नराखी मुखैमार्फत चल्ने यो ठगी पेसा अहिले सहरबजारमा ब्यानर राखेर मात्र होइन, मिडियामा विज्ञापनै गरेर खुलेआम हुने गरेको छ । बोक्सी र डायनप्रथा धामीझाँक्रीकै उत्पादन हो । नेपालका खासगरी मधेसतराईमा बोक्सी प्रथा डरलाग्दो रूपमा जरा गाडेर बसेको छ । यदाकदा कमजोर, गरिब र झुम्रेझाम्रे पुरुषलाई बोक्सा भनेर कुटपिट गर्ने गरेको भए पनि टुनामुना गरेको दाबी गर्दै र बोक्सी भन्दै महिलामाथि हिंसा हुने गरेको छ । कसैका गाईभैंसीले दूध नदिए वा गाईभैंसी बिरामी भए, मान्छेलाई रोग लागे वा कसैको अकस्मात् मृत्यु भएमा धामीझाँक्री बोलाएर झाँक्रीका मुखबाट समाजको कुनै कमजोर महिलालाई बोक्सी करार गर्ने गरिन्छ । बोक्सी करार गरेपछि बोक्सी भनिने व्यक्तिमाथि समाजका व्यक्तिले जस्तोसुकै अत्याचार र यातनासमेत दिने गर्छन् । बोक्सी करार गरिएको व्यक्तिलाई फलाम तताएर शरीर डाम्ने, दिसापिसाब खुवाउनेदेखि आङै सिरिङ्ङ हुने खालका हिंसा थोपर्ने गरिएको छ । आरोपित लाई नांगै हिँडाउने, योनीमा चक्कु छिराउने, झुन्ड्याउने र जिउँदै जलाउने घटनाका समाचार बेलाबेला बाहिर आएका छन् । बोक्सीका नाममा एकल, विधवा, वृद्ध, असहाय, राता आँखा भएका, कपाल लट्टा परेका र गरिब महिला मात्रै यस्ता हिंसाका सिकार हुने गरेका छन् । तर समाजबाट बहिस्कृत हुने डरमा यस्ता हिंसा र अत्याचारलाई लुकाएरै बस्न बाध्य छन्, पीडित महिला । अवस्था कतिसम्म डरलाग्दो छ भने भने गत असोजमा वीरगन्जकी महिला अधिकारवादी राजकुमारी उपाध्याय स्वयं बोक्सीको आरोपमा निर्घात् कुटिइन् । जागिरे प्रहरी नै उनलाई कुट्नमा सामेल भेटिए । तराई क्षेत्रमा कुनै महिलाको हुर्मत लिनुपर्यो भने उनलाई बोक्सीको आरोप लगाइदिने चलन सामान्य हो । अन्धविश्वास कति जकडिएको छ भने बोक्सीका नाममा आफ्नै छोराले आमा कुटेका छन्, आमाले छोरीलाई घरबाट लखेटेका छन् । हिंसाका सैयौं यस्ता दृष्टान्त छन् । तराईमधेसका प्रत्येक गाउँमा बोक्सीको आरोपमा दुव्र्यवहार खेप्नुपरेका पाँचदेखि आठजना महिला भेटिन्छन् । मुलुकी ऐनले बोक्सीजन्य हिंसामा कठोर दण्डको व्यवस्था गरेको छ । तर अन्धविश्वासमा आधारित यो कुप्रथा न्यूनीकरण गर्न र हटाउन अदालतले आदेश दिए झैं विद्यालयको पाठ्यक्रममै व्यवस्था गर्न र सञ्चारमाध्यममार्फत व्यापक प्रचारप्रसार गर्न जरुरी छ । त्यस्तै, स्थानीय स्तरका अभियन्ता, शिक्षक र जनप्रतिनिधिलाई नै यस्ता जघन्य हिंसाविरुद्ध परिचालित गरिनुपर्छ । अदालतले व्याख्या गरेजस्तै बोक्सी प्रथाविरुद्ध मात्र होइन, त्यसको कारकको रूपमा रहेको धामीझाँक्री प्रथाविरुद्ध राज्य, कानुनी प्रणाली र न्याय व्यवस्था उभिन सक्नुपर्छ।"
कांग्रेसले उद्योग बेचेपछि लाखौँ युवा खाडी मुलुक पुगे : ओली,"भक्तपुर : एमाले अध्यक्ष केपी शर्मा ओलीले विभिन्न राजनीतिक परिवर्तनले जनतामा नयाँनयाँ आकांक्षा जन्माउने बताएका छन्। प्रतिनिधिसभा र प्रदेशसभा निर्वाचन त्यस्तै एउटा परिवर्तन भएकाले यसले जनतामा विकास र समृद्धिको आकांक्षा जन्माएको ओलीको भनाइ छ। नेपाल उद्योग वाणिज्य महासंघका पूर्व अध्यक्षको ज्ञापनपत्र आफ्नै निवास बालकोटमा बिहीबार बुझ्दै अध्यक्ष ओलीले ०४६ सालको परिवर्तनपछि देशमा निजीकरणका नाममा भ्रष्टीकरण बढेको बताए। निजीकरण र उदारिकरणका नाममा देशमा भएका ३८ वटा उद्योग कांग्रेसको पालामा बेचिए ओलीले भने, जसले गर्दा स्वेदशमा भएको रोजगारी समेत गुमेर आज लाखौं युवा खाडीमा पसिना बगाइरहेका छन्। सम्पत्ति शुद्धिकरणका नाममा व्यावसायीलाई आफ्नो पूँजीलाई सहज ढंगले परिचालन गर्न रोक लगाएको समेत ओलीको भनाइ छ। आफ्नै खाताबाट १० लाख रुपैयाँ भन्दा बढी रकम झिक्न बन्देज लगाएपछि लगानीको वातावरण कसरी बन्छ ? ओलीको प्रश्न थियो सरकारको काम लगानी मैत्री वातावरण बनाएर व्यावसायीसँग कर उठाउने हो तर अनावश्यक बखेडा झिकेर गैर कानुनी रकम आर्जन गर्ने होइन। अध्यक्ष ओलीले निजी क्षेत्रले विकास र समृद्धिका लागि उत्प्रेरकको भूमिका निर्वाह गर्ने र सरकारले त्यसलाई सहज हुने गरी नीति बनाएर सहकार्य गर्ने बताए। महासंघका पूर्व अध्यक्ष महेशलाल प्रधान, पद्म ज्योती, प्रदिपकुमार श्रेष्ठ, रविभक्त श्रेष्ठ, विनोदबहादुर श्रेष्ठ, कुशकुमार जोशी, सुरज वैद्य र भाष्करराज कर्णिकारले संयुक्त हस्ताक्षर गरेर बुझाएको ज्ञापनपत्रमा देशको संक्रमणकाल अन्त्यका लागि प्रमुख विपक्षी दलका नेताको हैसियतमा ओलीले निर्वाह गरेको भूमिकाको उच्च प्रशंशा गरिएको छ।"
डोटीमा समानुपातिक मत कांग्रेसलाई बढी,डोटी: डोटीमा समानुपातिकतर्फको मतगणना सकिएको छ। समानुपातिकतर्फ नेपाली कांग्रेसले सबैभन्दा बढी मत ल्याएको छ। प्रतिनिधिसभा तथा प्रदेशसभा दुबैमा कांग्रेसको बढी मत आएको छ। प्रतिनिधिसभामा समानुपातिकतर्फ कांग्रेसले २८ हजार एक सय चार मत ल्याएको छ भने नेकपा एमालेले २५ हजार चार सय ८४ मत पाएको छ । माओबादी केन्द्रको भने पाँच हजार दुई सय ६९ मत आएको छ । प्रतिनिधिसभामा समानुपातिकतर्फ सातहजार चार सय १६ मत बदर भएका छन्। जम्मा एक लाख छ हजार पाँच सय ४३ मतदाता संख्या रहेको डोटी जिल्लामा ६९ हजार एक सय ४९ संख्यामा मत खसेको थियो । समानुपातिकतर्फ डोटीमा प्रतिनिधिसभामा जम्मा ४७ पार्टीले मत पाएका छन्। त्यसैगरी प्रदेशसभातर्फ कांग्रेसले जम्मा २५ हजार छ सय ९५ मत पाएको छ भने एमालेले २१ हजार तिन सय ६६ मत ल्याएको छ। माओबादी केन्द्रले भने सात हजार दुई सय ७८ मतमात्र ल्याएको छ । प्रदेशसभामा भने समानुपातिकतर्फ जम्मा ११ हजार पाँच सय ५५ मत बदर भएका छन् । प्रदेशसभातर्फका दुई वटै निर्वाचन क्षेत्रमा कांग्रेस अगाडि रहेको छ। प्रदेशसभा सदस्यतर्फको निर्वाचन क्षेत्र १ माजम्मा १९ पार्टीहरुले मत पाएका छन् भने निर्वाचन क्षेत्र २ मा जम्मा २० पार्टीले मत पाएका छन् ।
प्रत्यक्षमा शून्य कांग्रेस समानुपातिकमा पहिलो,"संखुवासभा : जिल्लामा प्रत्यक्षबाट प्रतिनिधिसभातर्फ एक र प्रदेशसभाका दुवै क्षेत्रमा वाम गठबन्धनका उम्मेदवारले जिते। प्रतिनिधिसभा सदस्यमा एमालेका राजेन्द्र गौतम विजयी भएका छन्। प्रदेशसभातर्फ क्षेत्र नम्बर (१)मा माओवादी केन्द्रका पूर्णप्रसाद राई र (२) मा एमालेका तुलसी न्यौपाने विजयी भएका छन्। प्रत्यक्षतर्फ कांग्रेस शून्य नै भयो तर समानुपातिक निर्वाचन प्रणालीमा भने पहिलो बनेको छ। बुधबार राति सार्वजनिक समानुपातिकतर्फको अन्तिम मतपरिणामअनुसार कांग्रेस प्रतिनिधिसभा तथा प्रदेशसभा (१) मा पहिलो भएको हो। प्रदेशसभा (२) मा भने एमालेले पहिलो स्थानमा समानुपातिक मत प्राप्त गरेको छ। प्रतिनिधिसभातर्फ ६९ हजार दुई सय ४६ मतमध्ये कांग्रेसले २६ हजार नौ सय ९०, एमालेले २५ हजार नौ सय १४, माओवादी केन्द्रले पाँच हजार नौ सय ४८, राप्रपाले एक हजार सात सय १५ र संघीय समाजवादी फोरमले आठ सय १८ मत प्राप्त गरेको मुख्य निर्वाचन अधिकृत प्रकाश राउतले जानकारी दिएका छन्। प्रतिनिधिसभातर्फ पाँच हजार आठ सय ८२ मत बदर भएको मुख्य निर्वाचन कार्यालयले जनाएको छ। प्रदेशसभातर्फ क्षेत्र नम्बर (१) मा ३३ हजार चार सय ९६ मत खसेकामा कांग्रेसले १२ हजार ६ सय चार, एमालेले १० हजार ६ सय ८२, माओवादी केन्द्रले चार हजार ६, राप्रपाले दुई सय ५० र संघीय समाजवादी फोरमले चार सय ७४ मत प्राप्त गरेका छन्। चार हजार चार सय ६ मत बदर भएको छ। प्रदेशसभा (२) ३५ हजार तीन सय ९७ मत खसेकामा १३ हजार ६ सय २३ मत प्राप्त गरी एमाले पहिलो भएको छ। कांग्रेसले १२ हजार ६ सय ६३, माओवादी केन्द्रले दुई हजार ६ सय २३, राप्रपाले नौ सय ६९ र संघीय समाजवादी फोरमले दुई सय ८३ मत प्राप्त गरेका छन्। यो क्षेत्रमा चार हजार तीन सय ७३ मत बदर भएको छ। समानुपातिकतर्फ प्रतिनिधिसभामा ४९ दलको सहभागिता रहेकामा प्रदेशसभा (१) र (२) मा भने २७२७ दल थिए।"
प्रदेशसभा र मुख्यमन्त्रीको कार्यालय तयार,"सुर्खेत : प्रत्यक्षतर्फको मतपरिणाम सार्वजनिक भएसँगै सुर्खेतमा प्रदेश संसद्को बैठक र मुख्यमन्त्रीको कार्यालय राख्ने ठाउँको टुंगो लगाइएको छ। सरकारले प्रदेश राजधानीको औपचारिक निर्णय गर्न बाँकी नै रहे पनि सुर्खेतमा भने प्रदेश ६ को संसद् र प्रदेश सरकारका मन्त्रालय राख्ने गरी आन्तरिक तयारी पूरा गरिएको हो। प्रदेशसभाका पहिलो हुने निर्वाचित हुने (प्रत्यक्ष) तर्फका सांसदहरू निर्वाचित भएर आइसकेका छन् भने समानुपातिकतर्फको परिणाम पनि केही दिनभित्रै आउनेछ। परिणाम हासिल भएको एक महिनाभित्र नयाँ सरकार बनिसक्नुपर्ने कानुनी व्यवस्था भएकाले दुईतीन साताभित्रै पहिलो बैठक बसिसक्नुपर्छ। मध्यपश्चिम क्षेत्रीय प्रशासन कार्यालय सुर्खेतले वीरेन्द्रनगरमा प्रदेश सरकार अन्तर्गतका संरचनाहरूका लागि आवश्यक पर्ने भवनको टुंगो लगाइसकेको छ। सरकारले औपचारिक रूपमा प्रदेश राजधानी र प्रदेश प्रमुख तोक्ने बित्तिकै आफूहरू संसद्को पहिलो बैठक बसाउन तयार रहेको क्षेत्रीय प्रशासन कार्यालयले जनाएको छ। कार्यालयका अनुसार भवनको टुंगो लागेसँगै आवश्यक फर्निचर र अन्य सामग्रीको समेत जोहो भइसकेको छ। प्रदेश संसद्को बैठक वीरेन्द्रनगरमा रहेको शैक्षिक तालिम केन्द्रको भवनमा बस्नेछ। यो प्रदेशमा प्रत्यक्षबाट २४ जना सांसद चयन भइसकेका छन्। अब समानुपातिकबाट १६ जना सांसद चयन हुनेछन्। ४० जना सांसदका लागि बैठक बस्न यो भवनमा उपयुक्त छ। भूकम्पप्रतिरोधी, वरिपरि तारबार र सुरक्षाका लागि पर्खालसमेत भएकाले संसद्का लागि यो भवन छनोट गरिएको हो। प्रदेश सरकारका लागि आवश्यक भवन खोजी गर्न गठित कार्यदलका सदस्य हितप्रसाद पौडेलले भने, हामीले भवन टुंगो लगाएका छौं, शैक्षिक तालिम केन्द्रमा संसद् बस्नेछ। मुख्यमन्त्री र प्रमुख सचिवका लागि हाल क्षेत्रीय प्रशासन कार्यालय रहेको भवन प्रयोग हुनेछ, अन्य मन्त्रालयका लागि क्षेत्रीयस्तरका कार्यालय रहेका भवनलाई सिफारिस गरेका छौं।' संसद्को पहिलो बैठक बस्न अब केही दिन मात्र बाँकी रहेको भन्दै मध्यपश्चिमका क्षेत्रीय प्रशासक सुरेश प्रधानले पहिलो बैठक बसाउनका लागि आफूहरू तयारी हालतमा रहेको बताए। उनले भने, हामीले संघीय सरकारको आधिकारिक निर्णय मात्र पर्खेका छौं, आवश्यक भौतिक पूर्वाधारहरू तयारी छन्। अब सामान्य मर्मत र रंगाउने काम मात्र बाँकी छ, त्यो पनि सरकारले औपचारिक पत्र पठाउनेबित्तिकै सम्पन्न गर्नेछौं।' सुर्खेतमा धेरै पूर्वाधार उपलब्ध भएकाले प्रदेश सरकारका संरचनाहरू स्थापना गर्न कुनै समस्या नरहेको उनको भनाइ छ। केन्द्र सरकारले नीतिगत निर्णय गरोस्, पूर्वाधारको सबै तयारी हामीले पूरा गरिसकेका छौं', प्रधानले भने, हामी सांसदलाई स्वागत गर्न तयारी अवस्थामा छौं, बैठक कहाँ बस्ने र मन्त्रालय कता राख्ने भन्ने कुनै समस्या हुने छैन।' प्रदेश सरकारका लागि आवश्यक भवन खोजी गर्न क्षेत्रीय प्रशासन कार्यालयको नेतृत्वमा सहरी विकास तथा भवन निर्माण डिभिजन, जिल्ला प्राविधिक कार्यालय, वीरेन्द्रनगर नगरपालिका र जिल्ला समन्वय समिति रहेको कार्यदल गठन भएको थियो। यही कार्यदलले लामो अध्ययनपछि उपयुक्त भवनहरू सिफारिस गरेको हो। यस्तै सहरी विकास तथा भवन निर्माण डिभिजन कार्यालयले संसद् र मन्त्रालयका भवनमा थप मर्मत तथा रंगरोगन गर्न सरकारसँग बजेट मागिसकेको छ। सुर्खेतलाई प्रदेश राजधानी बनाउने विषयमा यहाँका दलहरू तत्कालका लागि एकमत देखिएका छन्। जसले गर्दा पनि वीरेन्द्रनगरमा प्रदेश सरकारका लागि आवश्यक भौतिक तयारीलाई तीव्र बनाइएको हो। क्षेत्रीय प्रशासक प्रधानले भने, तत्कालका लागि सुर्खेतको विकल्प छैन, त्यसकारण पनि हामीले पूर्वतयारी थालेका हौं। हामीले आफ्नो तर्फबाट गर्नुपर्ने सबै तयारी पूरा गरेका छौं, अब सरकारको निर्णय कुर्दैछौं।' देशका अन्य प्रदेशमा अहिले पनि प्रदेशको केन्द्र कहाँ रहने भन्ने विषयमा टुंगो लागिसकेको अवस्था छैन तर जनताले गरेको आन्दोलनको बलमा सबैभन्दा पछाडि घोषणा गरिएको प्रदेश ६ मा भने प्रदेश सरकारका लागि आवश्यक तयारी थालिसकिएको हो। समानुपातिकको मतगणना सम्पन्न भएर समानुपातिकतर्फका सांसदहरू आउन बाँकी छँदै सुर्खेतमा प्रदेश संसद् र सरकारका लागि आवश्यक पूर्वाधार व्यवस्थापनको काम सम्पन्न भएको हो। तत्कालका लागि यी भवनको प्रयोग हुने भए पनि प्रदेश सरकारले भविष्यमा अलग्गै भवनहरू निर्माण गर्न सक्नेछ।"
किन कमजोर भए प्रदेश २ मा ठूला दल ?,"काठमाडौँ : प्रतिनिधिसभा तथा प्रदेशसभा सदस्य निर्वाचनमा वाम गठबन्धनले देशव्यापीरुपमा दुई तिहाइ स्थानमा विजयी हासिल गरे पनि प्रदेश नं २ मा भने सोचेजस्तो नजिता निकाल्न सकेन। वाम गठबन्धन जस्तै नेपाली कांग्रेसको अवस्था पनि उक्त प्रदेशमा राम्रो रहेन। तर मधेश केन्द्रित दलले गतिलै पुनरागमन गरे। कूल ३२ प्रतिनिधिसभा र ६४ प्रदेशसभा सदस्यका लागि भएको निर्वाचनमा उक्त प्रदेशमा तिनिधिसभा सदस्यमा संघीय समाजवादी फोरमले नौ र राष्ट्रिय जनता पार्टीले १० स्थानमा विजयी भए। वाम गठबन्धनमा आबद्ध नेकपा (एमाले) दुई र नेकपा (माओवादी केन्द्र) पाँच तथा कांग्रेसलाई छ स्थानमा मात्रै चित्त बुझाउनुपर्यो। समग्र मुलुकको मत परिणामलाई हेर्दा प्रदेश नं २ मा मधेश केन्द्रित दलले प्राप्त गरेको नजिता र कांग्रेसले देशभर नै प्राप्त गरेको सिट करिब करिब समान हैसियतमा देखिएको छ। कांग्रेसले देशव्यापीरुपमा २३ स्थानमा चित्त बुझाउँदा मधेश केन्द्रित दुई दलले यो प्रदेशमा मात्र १९ स्थानमा जित निकाले। देशव्यापीरुपमा यी दुई दलले २१ स्थानमा विजयी हासिल गरेको छ। यसैगरी कूल ६४ प्रदेशसभा सदस्यमध्ये वाम गठबन्धनले २० स्थानमा जित हासिल गरेको छ। एमालेले १४ र माओवादी केन्द्रले छ स्थानमा मात्रै विजयी हुन सक्यो। त्यस्तै कांग्रेस आठ, संघीय समाजवादी फोरम नेपाल २०, राजपा नेपाल १५ र स्वतन्त्र उम्मेदवार एक स्थानमा विजयी भएका छन्। समानुपातिकको मत परिणाम आउन बाँकी नै छ। संघीय फोरम र राजपाले पाएको मतअनुसार कम्तीमा १०१० वटा सिट समानुपातिकमा पनि पाउने सम्भावना छ। त्यसलाई जोड्दा फोरम नेपालले ३० सिट र राजपा नेपालको २५ सिट हुनेछ। वाम गठबन्धनका दुईवटै दलको जोडेर पनि फोरम नेपाल जतिको हुँदैन। वाम गठबन्धन र काँग्रेस मिले पनि दुई नं प्रदेशमा सरकार बन्ने सम्भावना रहेको छैन। प्रदेश नं २ मा मधेश केन्द्रित दलले प्राप्त गरेको मत परिणामलाई लिएर राजनीतिकरुपमा विभिन्न खालका टीकाटिप्पणी भइरहेको छ। राजनीतिक विश्लेषक तुलानारायण साह अहिले मुलुकभर आएको मत परिणाम संविधान संशोधन र अनुमोदन गर्नेबीचको स्वभाविक परिणाम भएको बताउछन्। संविधान संशोधन गर्नुपर्छ भन्ने पक्षमा मधेशी एक मत भएकै कारण पूर्वपश्चिम, काठमाडौँ पनि मधेशीलाई मत प्राप्त भएको हो,उनले भने, प्रदेश नं २ मा विशेषगरी एमालेले लिएको चर्को अडानले कम मत पाएको देखिन्छ। तुलनात्मकरुपमा माओवादी केन्द्रलाई केही विश्वास गरेको उल्लेख गर्दै विश्लेषक साहले कांग्रेस यता न उता भएकाले हालको परिणाम व्यहोरेको टिप्पणी गरे। कांग्रेस नेतृत्वको सरकारले संविधान संशोधनको प्रक्रिया अगाडि बढाए पनि मधेशीले नपत्याएको अर्थमा परिणाम देखिएको छ। कांग्रेस सांगठनिकरुपमा कमजोर, मधेशी र वामपन्थी गठबन्धनको मारमा परेकाले मधेशमा उ कमजोर देखिएको उनको भनाइ छ। प्रदेश नं २ मा मधेश केन्द्रित दलले पाएको मत केन्द्रीय सरकारसँग सहकार्य गरेर अघि बढ, संविधान संशोधनका लागि वाम गठबन्धनसँग लचिलो भएर प्रस्तुत हुनुपर्छ भन्ने सन्देश परिणामले दिएको टिप्पणी गर्नेहरु पनि छन्। पूर्वसांसद तथा प्राध्यापक लालबाबु यादवका अनुसार राष्ट्रिय पार्टी मधेशी विरोधी छन् भन्ने भ्रमलाई ठूला दल काँग्रेस र एमालेले स्पष्टसँग राख्न नसक्दा कमजोर भएको बताउछन्। खासगरी एमाले र माओवादी केन्द्रले प्रदेश नं २ का जनतासँग आफ्ना कुरा प्रष्टसँग राख्न नसक्दा पनि मत परिणाम अपेक्षित नआएको उनको भनाइ छ। उनले भने, प्रदेश नं २ का जनतामा भावनात्मकरुपमा आफूहरुलाई राज्य र ठूला दलले पेल्यो भन्योे अनुभूति भयो, यो भावनाले ठूलो काम गरेको छ, ठूला दललाई कमजोर बनाउनमा। तर उनले राष्ट्रिय पार्टीलाई मधेशीले दिएको मत सन्तोषजनक नै रहेको बताए। संघीय फोरमका अध्यक्ष उपेन्द्र यादव र राजपाका अध्यक्ष मण्डलका सदस्य राजेन्द्र महतोको परिणामपछि वाम गठबन्धनसँग सहकार्य गर्ने भन्ने चर्चा सकारात्मक भएको उल्लेख गरे। एमाले मधेश विरोधी हैन र छैन मधेशमा राष्ट्रिय पार्टीसँग मिलेर जानुपर्छ भन्ने नतिजाले देखाएको प्राध्यापक यादव बताउछन्। विश्लेषक एवं पत्रकार डा राजेश अहिराजले राजनीतिक स्थायित्व र विकासका लागि जनताले आफ्नो मत दिएको टिप्पणी गरे। उनले भने, मेलमिलाप र एकताको सन्देश प्राप्त भएको छ, यो गरिमालाई सबै दल मिलेर कायम राख्न सक्नुपर्छ। उनले आगामी राजनीतिक नेतृत्वले आर्थिक समृद्धिलाई ध्यान दिनुपर्ने र मधेशको समृद्धि पनि त्यसैमा पर्ने उल्लेख गरे। सबै दललाई भेदभाव नगरी जनताले मत दिएकाले त्यसको कदर गर्नुपर्ने उनको जोड छ। मधेश केन्द्रित दलले देशलाई केन्द्रमा राखेर मधेशका विषय उठाउनुपर्ने धेरैको विश्लेषण छ। माओवादी केन्द्रका नेता मातृका यादव प्रदेश नं २ मा वाम गठबन्धन कमजोर हुनुका कारणबारे खोजी गरिने बताउछन्। उनले त्यसका लागि माओवादी केन्द्रले आन्तरिक छलफल गरिरहेको र संयुक्तरुपमा पनि गठबन्धनमा छलफल हुने बताए। प्रदेश नं २ मा माओवादी केन्द्रका रामचन्द्र झा, उमेश यादव र अजयशंकर नायकजस्ता स्थापित हस्तीसमेत पराजित हुनुपरेको छ। एमालेका डा वंशीधर मिश्र, काँग्रेस नेता रामकृष्ण यादव, नेत्री किरण यादवसमेत पराजित हुनुपर्यो। सबै तथ्यका आधारमा विश्लेषण गरेर कमजोरी सच्याउनुपर्ने वाम गठबन्धनको भनाइ छ।रासस"
सुनसरी ३ मा पुनः मतदानको माग गर्दै इनरुवामा एमालेकाे प्रदर्शन,"धरान : सुनसरी क्षेत्र नम्बर ३ मा पुनः मतदानको माग गर्दै एमाले कार्यकर्ताले सदरमुकाम इनरुवामा बिहीबार विरोध प्रर्दशन गरेका छन्। उपप्रधानमन्त्री विजयकुमार गच्छदारले राज्यको शक्तिकाे दुरुपयाेग गरेर एमाले नेतृ भगवती चौधरीलाई पराजित गरेको भन्दै इनरुवामा हजाराै एमाले कार्यकर्ता निर्वाचन परिणामको विरुद्ध विरोध प्रदर्शन गरेका हुन् । भगवती सर्मथकहरुले इनरुवा बजारमा विरोध प्रर्दशन गरेपछि इनरुवाको जनजीवन प्रभावित बनेको छ। बुधबार सुनसरी क्षेत्र नम्बर ३ मा एमालेकी भगवती चौधरी कांग्रेस नेता गच्छदारसँग ३ सय २१ मतको झिनो मतअन्तरले पराजित भएकी थिइन्। पराजितको पीडा बेहोरेकी चौधरीले गच्छदारले निर्वाचनमा खटिएका कर्मचारी र प्रहरीलाई खरिद गरेर चुनावी नतिजा आफ्नो पक्षमा पारेको आरोप लगाउँदै आएकी छन्। बुधबार नै निर्वाचन आयोगको मत परिणामलाई अस्वीकार गरी उनले कानुनी उपचारका लागि अदालतमा जाने बुधबार पत्रकार सम्मेलन गरी सार्वजनिक गरेकी छन्। भगवतीले अन्नपूर्णसँगको टेलिफोन सम्पर्कमा निर्वाचन आयोगमा पुनः मतदान गराउन र निर्वाचन अधिकृतलाई कारवाही गरी नयाँ निर्वाचन अधिकृत नियुक्ति गर्न माग गर्दा समेत वास्ता नगरेपछि कार्यकर्ता विरोध प्रदर्शनमा उत्रिएको बताएकी छन्। एमाले कार्यकर्ता विरोध प्रदर्शनमा उत्रिएपछि इनरुवामा तनाव उत्पन्न भएको छ। हजारौंको संख्यामा उपस्थित भएका एमाले कार्यकताले उपप्रधानमन्त्री गच्छदार र निर्वाचन अधिकृत टिकाभुषण घिमिरे विरुद्ध नाराबाजी गरिरहेका छन्। स्थिति साम्य पार्नका लागि चोक चोकमा सशस्त्र प्रहरी, नेपाल प्रहरी परिचालन गरिए पनि भीड नियन्त्रण भने हुन नसकेको छैन्। कांग्रेस सुनसरी सभापती राजिव कोइरालाले पराजित मानसिकताका कारण एमाले नेतृ भगवती चौधरीले कार्यकर्ता उतारेर विरोध पर्दशन गरेको बताए। उनको जनमतको कदर गर्न नसक्ने चौधरीले अराजनैतिक गतिविधि सिर्जना गरेको पनि आरोप छ।"
अन्तरघातकै कारण पर्सामा कांग्रेसको लज्जास्पद हार,"वीरगन्ज : काठमाडाैबाट पटक पटक चुनाव हार्दै आएका कांग्रेसका संस्थापक नेता स्वर्गीय कृष्णप्रसाद भटटराइलाई २०५६ सालको आमनिर्वाचनमा जिताएर पठाएको थियो पर्सा जिल्लाले। पहिलो संविधानसभाको निर्वाचनमा पनि तत्कालीन पाँच निर्वाचन क्षेत्र मध्ये तीन वटामा कांग्रेसले नै जितेको थियो। संविधानसभाको दोश्रो निर्वाचनमा पनि तत्कालीन पाँच क्षेत्र मध्ये दुईवटामा कांग्रेस विजयी भएको थियो। देशभरिमै पर्सामा कांग्रेसको किल्ला (गढ) नै मानिएको थियो। तर मंसिर २१ गतसम्म प्रतिनिधि र प्रदेशसभा निर्वाचनमा भने पर्सामा कांग्रेसले लज्जास्पद हार व्यवोहोरेको छ। पर्साका चार प्रतिनिधि र आठ प्रदेशसभा गरी कुल १२ स्थान मध्ये दुई प्रदेशसभा बाहेक १० क्षेत्रमा कांग्रेस पराजित भएको छ। पर्सामा कांग्रेसको गढ भत्काउदै मधेसी दलले कब्जा गर्न सफल भएका छन्। पर्साको चारवटै प्रतिनिधिसभा क्षेत्रमा कांग्रेसले केन्द्रीय सदस्य, पूर्व केन्द्रीय सदस्य, पूर्वमन्त्री र पूर्व सांसदहरुलाई चुनावी मैदानमा उतारको भएप्नि सबै पराजित भएका छन्। पर्साको क्षेत्र नम्बर १ मा कांग्रेसका उम्मेदवार एंव पूर्व सांसद अनिल रुंगटा आफ्ना निकटतम प्रतिस्र्पधी फोरम नेपालका उम्मेदवार प्रदीप यादवसँग चार हजार ६ सय ५१ मत अन्तरले पराजित भएका हुन्। यस्तै पर्सा क्षेत्र नम्बर २ मा पनि कांग्रेसका केन्द्रीय सदस्य एंव पूर्वमन्त्री अजयकुमार चौरसीया आफ्ना निकटतम प्रतिद्वन्द्वी फोरम नेपालका विमल श्रीवास्तवसँग एक हजार चार सय ६५ मत अन्तरले चुनाव हारेका छन्। पर्सा क्षेत्र नम्बर ३ मा पनि पूर्वमन्त्री एंव पूर्व केन्द्रीय सदस्य तथा पूर्व सांसद सुरेन्द्रप्रसाद चौधरीलाई फोरम नेपालकै हरिनारायण रौनीयारले एक हजार तीन सय ६५ मत अन्तरले पछाडि पार्दै हराएका छन्। पर्सा क्षेत्र नम्बर ४ मा पनि कांग्रेसका केन्द्रीय सदस्य एंव पुर्व सभासद रमेश रिजाल पनि राजपाका लक्ष्मणलाल कर्णसँग ६ हजार ३६ मत अन्तरले पराजित भएका छन्। गत असोजमा सम्पन्न स्थानीय तहको निर्वाचनमा पनि पर्सामा कांग्रसले आफ्नो साख जोगाउन सकेन।पर्सामा रहेका कुल १४ स्थानीय तह मध्ये कांग्रसले तीन तहमा मात्रै जित हात पार्न सक्यो। सबै भन्दा बढी चार स्थानीय तहमा फोरम नेपालले जित हात पारेको थियो। प्रदेश नम्बर २ को एक मात्र महानगरपालिका वीरगन्जको मेयरमा फोरम नेपालका विजयकुमार सरावगी निर्वाचित भएका थिए। यस्तै मंसिर पहिलो साता भएको जिल्ला समन्वय समितिको निर्वाचनमा पनि सभापतिमा फोरम नेपालकै नेक महम्मद अन्सारी निर्वाचित भएका थिए। पर्सामा कांग्रेसको लज्जास्पद हारपछि यहाँका कांगे्रस नेतृत्वमा आरोप प्रत्यरोपको दोहोरी चलिरहेको छ। पर्सामा कांग्रेसको लजास्पद हारको मुख्य कारण कांग्रेस भित्रकै अन्तरघात रहेको यहाका कांग्रसीजनको निष्कर्ष छ। पर्सा क्षेत्र नम्बर २ मा प्रतिनिधिसभा सदस्यमा पराजित कांग्रेसका केन्द्रीय सदस्य समेत रहेका चौरसीया, कांग्रेसी नेताहरुकै अन्तरघातका कारण पर्सामा कांग्रेसको पराजय भएको बताउँछन्। यहाका केही कांग्रेसका नेताहरुकै नेतृत्वमा संगठितरुपमा चारवटै क्षेत्रमा कांग्रेसका उम्मेदवारलाई चुनाव हराउने अभियान चलाएका एक नेताले बताए। भन्छन्, खासगरि टिकट नपाउने र टिकट पाएकाहरुबाट असन्तुष्टहरुले अन्र्तघात गरेका हुन्।' असन्तुष्टहरुलाई पार्टी नेतृत्वले सम्झाउदा पनि उनीहरु नमानेको उनले जानकारी दिए। पर्सामा कांग्रेसको पराजयको प्रमुख कारण पार्टी भित्रकै नेताहरुको अन्र्तघात रहेको कांग्रेस पर्साका सभापति अजय द्विवेदी बताउँछन्। हाम्रो हारको एउटा कारण थियो, अहिले मधेसमा मधेसी सेन्टिमेन्टको हावा चलेको थियो, त्यसमा पनि फोरम र राजपा मिलेर चुनाव लडे जस्का कारण हाम्रो पक्षमा हामीले सोचे अनुसारको भोट आएन , सभापति द्विवेदी भन्छन् , अर्को मेजर कारण भनेको पार्टी भित्रकै अन्तरघात हो, हाम्रो पराजयको तेश्रो कारण विपक्षी दलका तर्फबाट पैसाको चलखेल व्यापक भयो त्यसले पनि मतदातामा प्रभाव पार्यो।' कांग्रेस पर्साका सचिव श्याम पटेल पनि पर्सामा कांग्रेसको पराजयको मुख्य कारण पार्टीकै नेताहरुको अन्तरघात रहेको बताउछन्। हाम्रो हारको पहिलो र मुख्य कारण पार्टीभित्रकै अन्तरघात हो, जस्ले टिकट पाएनन्, उनीहरुले नै अन्तरघात गरेका हुन् , पटेल भन्छन् , एक त पार्टीले हैकमवादी रवैया अपनाएर जनताको चाहना अनुसार टिकट पनि दिएन, अर्को कुरा असन्तुष्ट भएकाहरुलाइ पार्टी नेतृत्वले चित्त बुझाउन सकेन।' कांग्रेस समर्थित एंव ठाकुरराम बहुमुखी क्याम्पसको त्रिवि प्राध्यापक संघ इकाइ समितिकी सचिव उमा मिश्र पनि पर्सामा कांग्रेस नेताहरुको अन्तरघातका कारण चारवटै क्षेत्रमा कांग्रेसले हारेको स्वीकार गर्छिन्। एउटा नेताले अर्को नेताको अस्तित्व स्वीकार्न नसक्ने प्रवृति हाबी छ, उस्लो जित्यो भने मेरो राजनितिक भविष्य डुब्छ भन्ने सोच र पहिले हारेका नेताहरुको अहिले चुनाव लडेका नेताहरुसँग बदलाको भावना राखेर अन्तरघात गरे।' उनले भनिन्। अन्तरघातीलाई कारवाही हुन्छ कांग्रेस पर्साका सभापति द्विवेदीले पार्टीका उम्मेदवारलाई हराउने अभियान चलाएका अनुशासनहीन नेता कार्यकर्ताहरुलाई कारवाही गरिने बताए। एकदुई दिनमा पार्टीको जिल्ला कार्य समितिको बैठक बस्छ, अहिले अन्तरघात गर्ने नेता कार्यकर्ताहरुको रिपोर्ट लिने काम गरिरहेको छ', उनले भने , बैठकमा हारको बारेमा व्यापक समीक्षा हुन्छ , अनुशासनहीन नेता कार्यकर्तालाइ निर्मम कार्वाही हुन्छ।' कांग्रेस केन्द्रीय सदस्य चौरसीयाले पनि जिल्ला कार्य समितिको बैठकबाट अन्तरघात गर्ने पार्टीका नेताहरुलाई कारवाहीका लागि नीतिगत निर्णय हुने बताए।"
गठवन्धनबाहेक सबै उम्मेदवारको जमानत जफत,"धनकुटा : धनकुटामा गठवन्धनबाहेक सबै उम्मेदवारको जमानत जफत भएको छ। मंसिर २१ गते सम्पन्न प्रदेश तथा प्रतिनिधिसभा निर्वाचनमा सहभागी राजनीतिक दलमध्ये लोकतान्त्रिक र वाम गठवन्धनबाहेकका १३ उम्मेदवारको जमानत जफत भएको हो। जमानत जोगाउन कुल सदर मतको १० प्रतिशत मत ल्याउनुपर्ने निर्वाचन आयोगको प्रावधान भएपनि धनकुटाका १३ उम्मेदवारले १० प्रतिशत मत ल्याउन नसक्दा उनीहरुको जमानत जफत भएको जिल्ला निर्वाचन कार्यालय धनकुटाका सूचना अधिकारी केशव पौडेलले बताए। लोकतान्त्रिक र वाम गठवन्धनको तर्फबाट प्रदेश तथा प्रतिनिधिसभामा उम्मेदवार बनेकाका मात्रै जमानत जफत भए। बाँकी सबै उम्मेदवारको जमानत जफत भयो। प्रतिनिधिसभातर्फका ६ उम्मेदवारमध्ये ४ उम्मेदवारको जमानत भयो। प्रतिनिधिसभातर्फ ६६ हजार ५ सय ६४ सदर मत खसेको थियो। जमानत जोगाउन ६ हजार ६ सय ५६ मत ल्याउनुपथ्र्यो तर कतिपय उम्मेदवारले १ हजार मत पनि कटाउन सकेनन्। जमानत जफत हुने उम्मेदवारमा राष्ट्रिय जनमुक्ति पार्टीका इन्द्रबहादुर रसाइली, एकीकृत राष्ट्रिय प्रजातन्त्र पार्टी (राष्ट्रवादी) का सुभानसिंह राई, मंगोल नेसनल अर्गनाइजेसनका श्याममान राई र संघीय लोकतान्त्रिक राष्ट्रिय मञ्चका चन्द्रसिंह लिम्बु नेम्वाङ रहेका छन्। त्यस्तै प्रदेशसभा क तर्फका ७ उम्मेदवारमध्ये ५ उम्मेदवारको जमानत जफत भयो। प्रदेश क तर्फ ३५ हजार ५ सय २ सदर मत खसेको थियो। जमानत जोगाउन ३ हजार ५ सय ५० ल्याउनु पर्छ। तर ५ जना उम्मेदवारले १० प्रतिशत मत ल्याउन सकेनन्। जमानत जफत हुने उम्मेदवारमा एकिकृत राष्ट्रिय प्रजातन्त्र पार्टी (राष्ट्रवादी)का ज्ञानवहादुर राई, संघीय लोकतान्त्रिक राष्ट्रिय मञ्चका क्षेत्रबहादुर लिम्बु, राष्ट्रिय प्रजातन्त्र पार्टीका चक्रबहादुर बुढाथोकी, राष्ट्रिय जनता पार्टी नेपालका खगेन्द्र प्रसाद राई र जनप्रजातान्त्रिक पार्टी नेपालका सोमबहादुर राई छन्। प्रदेश सभा ख तर्फ पनि ४ उम्मेदवारको जमानत जफत भयो। प्रदेश सभा ख तर्फ ६ जना उम्मेदवार थिए। ३१ हजार ४ सय ५२ सदर मत खसेको यस क्षेत्रमा जमानत जोगाउन दलका उम्मेदवारले १० प्रतिशत अर्थात ३ हजार १ सय ४५ मत ल्याउनुपर्छ। ख तर्फ जमानत जफत हुने उम्मेदवार एकिकृत राष्ट्रिय प्रजातन्त्र पार्टी (राष्ट्रवादी)का दाजङ्र्वो शेर्पा, संघीय लोकतानिधक राष्ट्रिय मञ्चका बालकुमार ताम्ली, नेपाली कांग्रेस (वीपी) का विकास तामाङ, नेपाल मजदुर किसान पार्टीका दुर्गामान थापा छन्। धनकुटामा ११ दलका १९ उम्मेदवार चुनावी मैदानमा रहेका थिए।"
कपिलवस्तुमा समानुपातिकतर्फ कांग्रेस पहिलो दल,"कपिलवस्तु : तौलिहवा कपिलवस्तुमा समानुपातिकतर्फ ३ वटै क्षेत्रको मतगणनाको नतिजा सार्वजनिक भएको छ । निर्वाचन कार्यालय कपिलवस्तुले सार्वजनिक गरेको मतपरिणामअनुसार कांग्रेस पहिलो, एमाले दोश्रो, राजपा नेपाल तेश्रो, संघीय समाजवादी फोरम नेपाल चौथो र माओवादी केन्द्र पाँचौं दल बनेका छन् । कांग्रेसले कुल ६१ हजार २ सय ९२ मत पाएको छ भने एमालेले ६० हजार ९सय ९४ पाएको छ । यि दुईबीचको अन्तर २ सय ९८ मत मात्रै हो । तेश्रोमा आएको राजपा नेपालले २१ हजार ९सय ६७ मत ल्याएको छ । चौथो हुन सफल संघीय समाजवादी फोरम नेपालले १८ हजार ६ सय ४९ मत ल्याएको छ । पाँचौ दल बन्न सफल माओवादी केन्द्रले १० हजार ८ सय ३३ मत ल्याएको छ । क्षेत्रगत रुपमा हेर्दा क्षेत्र नम्बर १ मा एमाले पहिलो बन्दै २३ हजार ५सय ९८ मत ल्याएको छ । कांग्रेसले २२ हजार ८सय ८५ मत ल्याएर दोश्रो बनेको छ । यो क्षेत्रमा फोरम नेपालको ७ हजार ३ सय२० मत आएको छ । माओवादी केन्द्रको ५ हजार ४ सय ८० मत र राजपा नेपालको ४ हजार ७ सय ३२ मत प्राप्त गरेको छ । क्षेत्र नम्बर २ मा कांग्रेस पहिलो दल बनेकोछ । २६ हजार ५० मत ल्याएर कांग्रेस पहिलो वनेकोहो । २५ हजार ९१ मत ल्याएर यो क्षेत्रमा एमाले दोश्रो वनेकोछ । क्षेत्रनं २ कै विवरण अनुसार राजपा नेपालको ५ हजार ८ सय ७५, फोरमको २ हजार ९ सय ७९ र माओवादी केन्द्रको २ हजार ३१८ मत आएकोछ । क्षेत्र नम्बर ३ मा पनि कांग्रेस नै पहिलो बनेको छ । एमालेलेभन्दा ५२ मत बढी ल्याएर यो क्षेत्रमा कांग्रेस पहिलो बनेको हो । कांग्रेसले १२ हजार ३सय ५७ मत पाएको छ । एमालेले १२ हजार ३सय ०५ मत ल्याएको छ । राजपाले ११ हजार ३ सय ६० मत ल्याएको छ । फोरम नेपालले ८ हजार ३ सय ५० मत ल्याएको छ । माओवादी केन्द्रको ३ हजार ३५ मत आएको छ । समानुपातिकतर्फ कांग्रेस अगाडी रहेपनि प्रत्यक्षतर्फ भने कमजोर देखिएको छ । ३ प्रतिनिधि र ६ प्रदेशसभा निर्वाचन क्षेत्र रहेको जिल्लामा वाम गवठबन्धनले प्रत्यक्षतर्फ प्रतिनिधिका २ र प्रदेशसभाको ४ क्षेत्र जितेको छ । कांग्रेसले प्रतिनिधितर्फ १ र प्रदेशसभातर्फ १ क्षेत्र जितेको छ भने संघीय समाजवादी फोरम नेपालले प्रदेशको एउटा क्षेत्र जितेको छ ।"
विजयीहरुलाई घरदैलो र सभामा भ्याईनभ्याई,"भोजपुर : प्रतिनिधिसभा र प्रदेशसभा निर्वाचनको मतगणना सकिएपछि भोजपुरमा विजयी उम्मेदवारहरु घरदैलो र सभामा व्यस्त छन् । प्रतिनिधिसभा सदस्यमा विजयी माओवादी केन्द्रका सुदन किँराती, प्रदेशसभा क मा विजयी नेकपा एमालेका राजेन्दकुमार राई र प्रदेशसभा ख बाट विजयी शेरधन राई घरदैलो गर्दै जनतासामु पुगेका छन् । भोजपुरमा वाम गठबन्धनले बाजी मारेपछि उम्मेदवारहरु उही एजेण्डा र प्रतिबद्धता दोहोयाउँदै जनतालाई धन्यवाद दिन गाउँगाउँ, घरघर, टोलटोलका सभामा भ्याईनभ्याई देखिएका छन् । जनताको अमूल्य भोट बेचेर नखाने प्रतिनिधीसभा सदस्य सुदन किँरातीले बताए । जनताको अमूल्य भोट हामी बेचेर खाने छैनौ । जनता नै हाम्रा भगवान हुन् । उहाँहरुको अनुहारमा हाँसो ल्याउनेछौ । उनले भने । चुनाव अघिको एजेण्डालाई दोहोयाउँदै उनले भोजपुर र संखुवासभाको सीमानामा पर्ने अरुण तेस्रोबाट संखुवासभा जिल्लाले मात्र लाभ लिने कुराका विरोध गर्दै भोजपुरलाई समेत लाभ दिलाउन भुमिका खेल्ने बताए । त्यस्तै प्रदेशसभा ख बाट विजयी मुख्यमन्त्रीको चर्चामा रहेका शेरधन राईले पनि जनताको अमूल्य भोटलाई त्यसै खेर जान नदिई विकास र समृद्धिको ढोका खोल्ने कार्यमा आफु र आफ्ना विजयी वाम उम्मेदवारहरु विश्वस्त रहेको ईच्छा जाहेर गरे । राईले सुनसरी, उदयपुरसँग सीमा जोडिएको भोजपुरको दक्षिणी क्षेत्रलाई भोजपुर सदरमुकाम हुँदै चिनको किमाथाङ्कासम्म जोड्ने विकासको एजेण्डा पनि दोहोयाए ।"
देश नयाँ युगमा प्रवेश गर्यो : उपराष्ट्रपति पुन,"नेपालगन्ज : उपराष्ट्रपति नन्दबहादुर पुनले नेपाल अब नयाँ युगमा प्रवेश गरेको बताएका छन्। स्थानीय तहको निर्वाचनदेखि प्रदेशसभा र प्रतिनिधिसभा निर्वाचन समेत सौहार्दपूर्ण तरिकाले सम्पन्न भएकाले अब राजनीतिक लडाईंको युग अन्त्य भएको बताएका छन्। नेपाल पुस्तक तथा स्टेशनरी व्यवसायी महासंघले बाँकेमा आयोजना गरेको सात दिने पुस्तक प्रदर्शनी तथा शैक्षिक महोत्सवको उद्घाटन गर्दै उपराष्ट्रपति पुनले तीन तहको निर्वाचन सकेर संविधान कार्यान्वयनको अन्तिम चरणमा पुगेसँगै देश नयाँ युगका प्रवेश गरेको बताएका हुन्। एक वर्षमा तीन तहका निर्वाचन सम्पन्न गरी संविधान कार्यान्वयनको अन्तिम चरणमा आइपुगेका छौं, अब केन्द्रीय र प्रदेश सरकार गठन गर्न बाँकी छ, पुनले भने, नयाँ सरकार गठनसँगै देशको अवस्था पनि नयाँ युगमा प्रवेश गर्नेछ, हामी सँधै राजनीतिक संक्रमणकालकै अधिनमा थियौँ। अब संक्रमणकालीन युग समाप्त भएको छ, आगामी बाटो भनेको विकास र आर्थिक समृद्धिको हो। राजनीतिक दलले जनताबाट पाएको मतको उच्च कदर गर्दै देशलाई समृद्धिको बाटोमा लानुपर्ने पुनले उल्लेख गरे। यस्तै उनले आर्थिक, सामाजिक विकासका लागि प्रतिस्पर्धा आवश्यक भएकोका दुई छिमेकी देशसँग सहकार्य गरी प्रतिस्पर्धात्मक तरिकाले अगाडि बढ्नु नै उचित हुने पुनको भनाइ छ। पुनले प्रदेश सरकारले पनि आन्तरिक स्रोत साधनको समुचित रुपमा स्वच्छ प्रयोग गरी आर्थिक क्रान्ति गर्न सकिने बताए। संघीय संचनामा गएकाले अबको केही समयमै प्रदेश सरकार पनि गठन हुनेछ, हरेक प्रदेशले आर्थिक क्रान्तिका लागि आफ्नै मोडेल बनाउनेछन्, पुनले भने, सबै प्रदेशले स्वच्छ तरिकाले एक अर्कासँग प्रतिस्पर्धा गर्नसक्नुपर्दछ। लामो राजनीतिक संक्रमणकालपछि पाएको उपलब्धीलाई संस्थागत गर्नका लागि आन्तरिक मनमुटावलाई त्यागेर सबै नेतृत्व आर्थिक क्रान्तिको बाटोमा उभिनुपर्ने धारणा व्यक्त गरे। ज्ञानको मुख्य स्रोत नै किताब भएको भन्दै सबैले किताब पढ्ने संस्कृतिलाई अंगिकार गर्नुपर्ने उनको भनाइ छ। दक्ष शैक्षिक जनशक्तिबाट मात्रै समृद्धिको आशा राख्न सकिने हुँदा शिक्षाको क्षेत्रमा गुणस्तरीयता ल्याउनका लागि शैक्षिक महोत्सवहलाई सरकारी स्तरबाट समेत प्राथमिकतामा राख्नुपर्ने उपराष्ट्रपति पुनको भनाइ छ।"
राज्यमन्त्रीको जमानत जफत,"जनकपुरधाम : प्रतिनिधिसभा तथा प्रदेशसभा निर्वाचनमा धनुषाबाट उम्मेदवारी दिएका एक सय ८४ जनाको जमानत जफत भएको छ । एक बिनाविभागीय राज्यमन्त्रीसमेत यहाँ जमानत जोगाउन असफल भएका छन् । प्रतिनिधिसभातर्फ ७२ र प्रदेशसभातर्फ एक सय १२ जनाको जमानत जफत भएको हो । प्रतिनिधिसभा अन्तर्गत चार निर्वाचन क्षेत्रमध्ये १ मा १५, २ मा १२, ३ मा २६ र ४ मा २२ जनाको जमानत जफत भएको छ । प्रदेशसभातर्फ क्षेत्र नम्बर १ क मा मा १३, ख मा १३, २ को क मा ११, ख मा १८, ३ को क मा १२ र ख मा १८ जनाको जमानत जफत भएको जनाइएको छ । त्यसैगरी, क्षेत्र नम्बर ४ को प्रदेशसभा क मा १५ र ख मा १२ जनाको जमानत जफत भएको निर्वाचन कार्यालयको तथ्यांकमा उल्लेख छ । यसरी जमानत जफत हुनेमा राज्यमन्त्रीदेखि स्वतन्त्र उम्मेदवारसम्म छन् । बिनाविभागीय राज्यमन्त्री रामसिंह यादवको पनि जमानत जफत भएको हो । देशभर वाम गठबन्धनको लहर भए पनि धनुषा क्षेत्र नम्बर ३ बाट प्रतिनिधिसभा सदस्यमा यादवले निकै कम मत ल्याउन सके । उनले दुई हजार तीन सय ९२ मत मात्र पाएका हुन् । ९७ हजार पाँच सय मतदाता रहेको यो क्षेमा ६५ हजार दुई सय ६९ मत खसेको थियो । यस क्षेत्रबाट राजपाका उम्मेदवार राजेन्द्र महतो कांग्रेसका विमलेन्द्र निधिलाई दुई हजार नौ सय तीन मतले पराजित गर्दै निर्वाचित भएका छन् । यस क्षेत्रकै चर्चित व्यक्तित्व डा कृष्णचन्द्र साहले पनि जमानत गुमाएका छन् । क्षेत्र नम्बर ४ बाट प्रतिनिधिसभा सदस्यमा स्वतन्त्र उम्मेदवारी दिएका साहलाई ९८ मत प्राप्त भएको थियो ।"
पाँच दल मात्रै राष्ट्रिय : विवेकशील र राप्रपा आउट,"काठमाडौँ : पाँच राजनीतिक दलले मात्रै राष्ट्रिय दलको मान्यता पाउने भएका छन्। नेकपा एमाले, नेपाली कांग्रेस, नेकपा माओवादी केन्द्र, संघीय समाजवादी फोरम र राष्ट्रिय जनता पार्टी (राजपा) ले मात्रै ३ प्रतिशत मत कटाउने सम्भावना देखिएको छ। ३ प्रतिशत मत ल्याउने दलले मात्रै राष्ट्रिय दलको मान्यता पाउने कानुनी व्यवस्था छ। बिहीबार साँझ ६ सम्मको समानुपातिकको मतगणनाको परिणाम अनुसार एमालेले सबै भन्दा बढी ३४ प्रतिशत मत प्राप्त गरेको छ भने नेपाली कांग्रेसले ३३ प्रतिशत, नेकपा माओवादीले १४ प्रतिशत, फोरमले ५ र राजपाले ४ प्रतिशत मत प्राप्त गरेका छन्। उता एक सिट जितेको राष्ट्रिय प्रजातन्त्र पार्टी राष्ट्रिय दलको सूचिमा नपर्ने भएको छ। राप्रपाले ३ प्रतिशत मत ल्याउने अवस्था न्यून रहेको छ। त्यसै निर्वाचनको समयमा चर्चाको शिखरमा रहेको विवेकशील साझा पार्टीले पनि ३ प्रतिशत मत नकाटाउने भएको छ। निर्वाचन आयोगका अनुसार मुलुक भर १ करोड ५ लाख ८७ हजार ५ सय २१ मतदान भएको छ। जसमा अहिलेसम्म ८० प्रतिशतको हाराहारीमा मतगणना भइसकेको छ।"
दार्चुलामा १३ प्रतिशत मत बदर,"दार्चुला : प्रतिनिधिसभा र प्रदेशसभा निर्वाचनमा मतदाता शिक्षामा करीब ४० लाख बराबरको रकम खर्च हुँदा बदर मत अत्यधिक रहेको छ । पहिलो चरणमा मंसिर १० गते भएको प्रतिनिधिसभा र प्रदेशसभाको प्रत्यक्ष तथा समानुपातिकमा १३ दशमलव २ प्रतिशत मत बदर भएको छ । जिल्लामा प्रत्यक्षतर्फ भने ४ प्रतिशत मत बदर रहेको जिल्ला निर्वाचन कार्यालयले जनाएको छ। मतदाता शिक्षामा साढे ३७ लाख र सञ्चार तालिम लगायत अन्य आन्तरिक खर्च जोड्दा करीब ४० लाख खर्च हुन आउने जिल्ला निर्वाचन कार्यालयका अधिकृत तुल्सीराम पाण्डेले जानकारी दिए । समानुपातिकतर्फ प्रदेशसभा क मा कूल ३० हजार २ सय ५४ मत खसेकोमा ४ हजार १८ मत बदर भएका छन्। जुन १३ प्रतिशत हुन्छ । समानुपातिककै प्रदेशसभा ख मा कूल २४ हजार २ सय ५० मतबाट २ हजार सात सय ७२ मत बदर भएका छन् । जुन ११ दशमलव ४३ प्रतिशत हुन्छ । प्रतिनिधिसभाको समानुपातिकतर्फ कुल ५४ हजार ५ सय ३ मत खसेकोमा ४९ हजार ९ सय १९ सदर भएका थिए। समानुपातिकमा बदर मत ४ हजार ५ सय ५४ रहेका छन् । संख्यात्मक हिसाबले समानुपातिकतर्फ ११ हजार ३७४ मत बदर भएको छ । प्रत्यक्षतर्फ यहाँ ४ हजार ३९३ मत बदर भएको छ थियो । यसरी हेर्दा प्रत्यक्षभन्दा समानुपातिकतर्फ ६ हजार ९ सय ८१ बढी मत बदर भएको छ । दुवै प्रदेशसभाको समानुपातिकतर्फ मात्रै ६ हजार ७ सय ९० मत बदर भएका छन् । कुल मतदाता संख्याको ६९ दशमलव ४२ प्रतिशत खस्दा मतदाता शिक्षा प्रभावकारी रुपमा सञ्चालन नहुँदा करीब ९ प्रतिशत मत बदर हुन पुगेको छ । प्रदेशसभा क मा कूल खसेको मतको ८९३ प्रतिशत मत बदरको जिल्ला निर्वाचन कार्यालयको तथ्यांकमा उल्लेख छ । समानुपातिककै प्रदेशसभा ख निर्वाचन क्षेत्रमा कूल खसेको मतको ८२४ प्रतिशत मत बदर भएको छ । त्यस्तै प्रत्यक्षतर्फ प्रदेशसभा क क्षेत्रमा ३० हजार २ सय २० मत खसेको एक हजार ५३ मत बदर भएको छ । प्रदेशसभा ख निर्वाचन क्षेत्रमा २४ हजार ३ सय २३ मत खसेकोमा ९ सय ९३ मत बदर भएको जिल्ला निर्वाचन कार्यालयले जनाएको छ । बदर मतको संख्या बढ्नुमा मतदाता शिक्षा प्रभावकारी नहुनु र मतदान स्थलमा सही तरिकाले मतदाताहरूलाई मतदान प्रकृया बारे जानकारी गराउन नसकेको मतदाताको गुनासो छ । मतदाता शिक्षा कार्यक्रमका लागि पर्याप्त सयमको अभाव, मतदाताहरूमा सिक्ने इच्छा शक्तिको अभावका कारण मत बदर संख्या न्यून गर्ने लक्ष्य सफल हुन नसकेको जिल्ला निर्वाचन अधिकारी तुल्सीराम पाण्डेले बताए । एक प्रकारको मत अर्को प्रकारको मतपेटिकामासमेत मत भेटिएको हुनाले बदर मतको संख्या बढी देखिएको हो ।"
राजा बस्ने हिमागृह मुख्यमन्त्रीको आवास,"पोखरा : पूर्वराजपरिवारका सदस्यले प्रयोग गर्दै आएको दरबार हिमागृहलाई प्रदेश नं ४ का मुख्यमन्त्रीको आवास बनाइने भएको छ । पूर्वराजपरिवार सदस्यहरू यहाँ आउँदा फेवाताल किनारका रत्न मन्दिर र हिमागृहमा बस्थे । त्यसैमध्येको एक हिमागृहलाई मुख्यमन्त्रीको आवास बनाउन पश्चिमाञ्चल क्षेत्रीय प्रशासन कार्यालयले सरकारलाई प्रस्ताव गरेको हो । राजसंस्थाको अन्त्यपछि रत्नमन्दिरलाई संग्रहालय बनाउन स्थानीयले प्रस्ताव गरे पनि अहिलेसम्म कुनै प्रयोजनमा आएको छैन । अर्काे दरबार हिमागृह पनि बिनाप्रयोजन रहेको हुँदा त्यसलाई मुख्यमन्त्रीको आवास बनाउन प्रशासनले सरकारलाई प्रस्ताव गरेको हो । दुवै दरबार अहिले नेपाल ट्रस्ट मातहतमा छन् । प्रादेशिक संरचनाका लागि निर्वाचन भइसकेको सन्दर्भमा अब आउने प्रादेशिक मुख्यमन्त्री र प्रदेशसभाका लागि कार्यालय, सभाकक्ष, निवास र मन्त्रालयहरूको पहिचान गरी सिफारिस गर्न सरकारले क्षेत्रीय प्रशासक लक्ष्मण अर्याल संयोजकत्वको कार्यदललाई अह्राएको थियो । मुख्यमन्त्रीको आवास भनेर हिमागृह प्रस्ताव गरेका छौं, नेपाल ट्रस्ट मातहत भएको हुँदा सरकारले उसबाट लिनुपर्नेछ, कार्यदलका सदस्य कास्कीका सीडीओ तारानाथ अधिकारीले भने । प्रदेशसभा र सचिवालयका लागि पोखरा नगर विकास प्रशिक्षण केन्द्रको कार्यालयलाई सिफारिस गरिएको छ । कार्यदलले प्रदेशसभा, मुख्यमन्त्री, मन्त्रालयलगायतको कार्यालय र निवासको पहिचान गरी प्रधानमन्त्री तथा मन्त्रिपरिषद्को कार्यालयलाई सिफारिस गरेको हो। मुख्यमन्त्रीको कार्यालय क्षेत्रीय सीप विकास तालिम केन्द्र प्रस्ताव छ । तर केन्द्रको कार्यालय निर्माणको अन्तिम चरणमा रहेको हुँदा भवन तयार नभएसम्मका लागि जिल्ला समन्वय समितिको कार्यालय कास्कीलाई तोकिने सीडीओ अधिकारीले जानकारी दिए । प्रदेश प्रमुखको कार्यालय र सचिवालय अध्यागमन तथा क्षेत्रीय प्रशासनको कार्यालय गरी दुई भवनमा रहने गरी सिफारिस गरिएको पश्चिमाञ्चल क्षेत्रीय प्रशासक लक्ष्मण अर्यालले जानकारी दिए । प्रदेश प्रमुखको आवास क्षेत्रीय प्रशासकको आवासलाई सिफारिस गरिएको छ, उनले भने। संविधानतः यो प्रदेशमा १२ मन्त्रालय बन्नेछन् । विभिन्न मन्त्रालयका लागि पोखरामा रहेको क्षेत्रीय कार्यालयलाई सिफारिस गरिएको छ । क्षेत्रीय कृषि तालिम केन्द्र, क्षेत्रीय सिँचाइ निर्देशनालय, क्षेत्रीय बाली संरक्षण प्रयोगशाला, क्षेत्रीय स्वास्थ्य, क्षेत्रीय पशुसेवा कार्यालयलगायत सिफारिस भएका छन् । निर्वाचनको अन्तिम परिणाम आएको २० दिनभित्र प्रदेश प्रमुखले प्रदेश सभाको अधिवेशन बोलाउनुपर्ने संवैधानिक व्यवस्था छ । यद्यपि, सरकारले प्रदेश प्रमुख भने नियुक्त गरिसकेको छैन । बहुमतप्राप्त गरिसकेको वाम गठबन्धनले वर्तमान सरकारले आफूखुसी प्रदेश प्रमुख नियुक्त नगर्न चेतावनी दिइसकेको छ । यसले झन् नियुक्तिमा विलम्ब देखिएको छ । १८ प्रतिनिधिसभा रहेको ४ नं प्रदेशमा प्रत्यक्षबाट ३६ र समानुपातिकका २४ गरी ६० सभासद् छन् । पर्यवेक्षक, विशिष्ट व्यक्ति, पत्रकार गरी कम्तीमा सयभन्दा बढी अट्ने सभाहलको आवश्यकता रहन्छ । यसका लागि समन्वय समितिको कार्यालयको सभाहल साँघुरो हुने देखिएको छ । प्रादेशिक मन्त्रालयहरूका लागि सरकारले अहिलेलाई अस्थायी कार्यालयहरू मात्रै तोक्न लागेको हो । प्रदेश सरकार बनेपछि भने ऊ आफैले सभाहल, मन्त्रालयलगायत सबै आवश्यक पूर्वाधार तय गर्न र निर्माण गर्न सक्छ । पोखरामा नयाँ भवन बनाउन भने सरकारी स्वामित्वमा प्रशस्त जमिन छ ।"
मतदातालाई धन्यवाद दिन घरदैलोमा,"गुल्मी : प्रतिनिधि र प्रदेशसभा सदस्य निर्वाचनमा गुल्मीका सबै क्षेत्रमा वाम गठबन्धनका उम्मेदवार विजयी भएका छन् । जिल्लामा प्रतिनिधिसभाका लागि दुई निर्वाचन क्षेत्र र प्रदेशसभाका लागि चार निर्वाचन क्षेत्र रहेकोमा प्रतिनिधि र प्रदेशसभा सबैमा वाम गठबन्धनका उम्मेदवार विजयी भएका हुन् । निर्वाचन क्षेत्र नं १ बाट एमाले सचिव प्रदीप ज्ञवालीले विजय हासिल गरेका छन् । कांग्रेसका युवा नेता चन्द्र भण्डारीलाई पराजित गर्दे ३७ हजार ८ सय १४ मत प्राप्त गरी ज्ञवाली विजयी भएका हुन् । भण्डारीले ३० हजार दुई सय ५६ मत ल्याएका छन् । यसअघिका २०६४ को संविधानसभा सदस्यको निर्वाचनमा ज्ञवाली र २०७० को निर्वाचनमा भण्डारी विजयी भएका थिए । निर्वाचन क्षेत्र नं २ मा पनि एमाले सचिव गोकर्ण विष्टले भारी मतअन्तरका साथ विजय प्राप्त गरेका छन् । झन्डै दोब्बर मतान्तरले विजयी विष्टले ३४ हजार ६ सय १८ मत प्राप्त गरेका छन् । कांग्रेसका चन्द्र केसीले भने २० हजार एक सय ५७ मत प्राप्त गरेका छन् । विजयी उम्मेदवारहरू कृतज्ञताका लागि पुनः गाउँ पुगेका छन् । मतदाताले आफुहरूलाई विश्वास गरी मत दिएकाले विजयी उम्मेदवारहरू मतदातालाई धन्यवाद दिन पुनः गाउँ पुगेका छन् । विजयी भइसकेपछि सबैभन्दा पहिलो प्राथमिकतामा मतदाता रहेको बताउँदै उनीहरू गाउँ पुगेका हुन् । जनताको मत सर्वोपरि भएकाले मतदाताकै घरमा पुगेको एमाले सचिव तथा क्षेत्र नं १ का निर्वाचित सांसद प्रदीप ज्ञवालीले बताए । म फेरि पनि जनताकै घरदैलोमा छु', उनले भने, विकास र समृद्धिका कामको भारी बोकेर फर्किन्छु ।' मतदातालाई धन्यवाद दिँदै उनले आफू सोही क्षेत्रको विकासमा निरन्तर लाग्ने प्रतिक्रिया दिए । एमाले सचिव तथा क्षेत्र नं २ का सांसद गोकर्ण विष्ट पनि मतदातालाई धन्यवाद दिन घरमै पुगेका छन् । विजय भईसकेपछि एमाले सचिवद्धय प्रदिप ज्ञवाली र गोकर्ण विष्ट सहित बाम गठबन्धनका उम्मेदवार ।"
समानुपातिक नजिता शुक्रबारसम्म,"काठमाडौं : संघ र प्रदेशसभा प्रत्यक्षतर्फको मतगणना सकिएको छ। सुनसरी ३ को मतगणना बुधबार सकिएपछि प्रतिनिधिसभाका सबै क्षेत्रको नतिजा सार्वजनिक भइसकेको छ ।निर्वाचन आयोगले प्रत्यक्षतर्फ चार दिन र समानुपातिकतर्फ आठ दिनमा मतगणना सक्ने लक्ष्य राखेको थियो । समानुपातिकतर्फको नतिजा शुक्रबारसम्म आइसक्ने आयोग प्रवक्ता नवराज ढकालले जानकारी दिए । प्रतिनिधिसभामा एमाले ८० सिट, माओवादी केन्द ३६, कांग्रेस २३, राष्ट्रिय जनता पार्टी (राजपा) नेपाल ११ र संघीय समाजवादी फोरम नेपालका १० प्रतिनिधि निर्वाचित भएका छन् । यसैगरी, नयाँ शक्ति पार्टी १, नेपाल मजदुर किसान पार्टी १, राष्ट्रिय जनमोर्चा १ र राष्ट्रिय प्रजातन्त्र पार्टी १ तथा स्वतन्त्र १ सिटमा विजयी भएका छन् । प्रदेशसभा प्रत्यक्षतर्फका ३३० वटै क्षेत्रको परिणाम सार्वजनिक भएको छ । प्रदेशसभा प्रत्यक्षतर्फ एमाले १६८, माओवादी केन्द ७३, कांग्रेस ४१, संघीय समाजवादी फोरम २४, राष्ट्रिय जनता पार्टी १६, स्वतन्त्र ३, नयाँशक्ति पार्टी २, राष्ट्रिय जनमोर्चा २, नेपाल मजदुर किसान पार्टी १ स्थानमा विजयी भएको छ । प्रतिनिधिसभातर्फ ६ र प्रदेशसभातर्फ १७ महिला उम्मेदवार विजयी भएका छन् । यसैबीच, प्रतिनिधिसभाको समानुपातिकतर्फ ५६ लाख ८९ हजार ८५९ मतगणना सम्पन्न हुँदा एमालेले १९ लाख ८९ हजार ५०० मत, कांग्रेसले १९ लाख ४ हजार २०८, माओवादी केन्द्रले ७ लाख ६८ हजार ३७८ गरेका छन् । संघीय समाजवादी फोरमले २ लाख ५२ हजार ६९८, राष्ट्रिय जनता पार्टी, नेपालले १ लाख ८९ हजार २०४, राष्ट्रिय प्रजातन्त्र पार्टीले १ लाख ३२ हजार ५००, विवेकशील साझा पार्टीले १ लाख २३ हजार ६२, नयाँशक्ति पार्टी, नेपालले ५६ हजार ५८४, राष्ट्रिय प्रजातान्त्रिक पार्टी (प्रजातान्त्रिक) ले ४४ हजार १७५ र राष्ट्रिय जनमोर्चाले ३५ हजार ९७ र अन्य दलले १ लाख ९४ हजार ४५३ मत प्राप्त गरेका छन् । क्लस्टर मिलाउन पत्राचारको तयारी दुवै तहको परिणाम आएपछि सदरमतको ३ प्रतिशतभन्दा कम प्राप्त गर्ने दलले राष्ट्रिय दलको मान्यता पाउने छैनन् ।३ प्रतिशतभन्दा बढी मत पाउने दलका हकमा कुन दलले केकति सिट पाउने भन्ने हिसाब गरी आयोगले संघ र प्रदेशसभामा सम्बद्ध दलले पाउने सिटको संख्या तोकेर क्लस्टर मिलाउन पत्राचारको तयारी आयोगले गरेको छ । सम्बन्धित दलले केन्द्रीय कार्यसमितिको निर्णयसहित क्लस्टर छुट्ट्याई पठाउनुपर्ने हुन्छ । महिलाका लागि ३३ प्रतिशत अनिवार्य गरिएको छ भने बाँकी सिटमा मधेसी, थारू, जनजाति, आदिवासी, दलित, अल्पसंख्यक, लोपोन्मुखलगायतलाई प्राथमिकता दिनुपर्ने हुन्छ । क्लस्टरसहितको दलका सूचीलाई आयोगले छानबिन गरी घोषणा गर्नेछ । आयोग स्रोतका अनुसार १० दिनभित्र समानुपातिकतर्फका परिणाम घोषणा गर्ने उद्देश्यले काम गरिरहेको छ । आयोगका प्रवक्ता ढकालले सम्बन्धित दलहरूले क्लस्टरसहित पठाएको सूचीअनुसार निर्वाचित सांसदलाई प्रमाणपत्र दिने, राष्ट्रपतिसमक्ष नामावली पठाउने र राजपत्रमा छापाउने कार्य गरिनेछ । प्रमुख निर्वाचन आयुक्त डा अयोधीप्रसाद यादवले दलहरूले समानुपातिक तर्फको बन्दसूचीमा राखेका उम्मेदवारका नामलाई नै क्लस्टरको क्रमसंख्यामा राख्नुपर्ने बताए । उनले अन्नपूर्णसँग भने, दलहरूले आयोगमा बुझाएको बन्दसूचीअनुसार नै क्रमशः पहिलो, दोस्रो र तेस्रोको क्रममा रहेका नामलाई प्राथमिकता दिनुपर्छ । सबैको प्रतिनिधित्व सुनिश्चित गर्न दलहरूले यसलाई अनिवार्य रूपमा फलो गर्नुपर्छ । उनले समानुपातिक बन्दसूचीका नामावलीलाई तलमाथि गर्न नपाइने स्पष्ट पारेका छन् । उनका अनुसार ५१८ प्रतिशत मत बदर भएको छ । समानुपातिक तर्फको नतिजा ७ वटै प्रदेशको छुट्टाछुट्टै तयार पारी सूची प्रदेश प्रमुखसमक्ष बुझाइनेछ । सरकारका निर्णय रोक्न माग प्रधानमन्त्री शेरबहादुर देउवाले प्रदेश प्रमुख नियुक्तिका लागि गरेको गृहकार्यप्रति एमालेले चासो व्यक्त गरेको छ । उसले कामचलाउ सरकारले प्रदेश प्रमुख र अस्थायी राजधानी तोक्न नसक्ने भन्दै खबरदारी पनि गरेको छ । सरकारले बिहीबार प्रदेश प्रमुख र अस्थायी राजधानी तोक्ने तयारी गरेको छ । सरकारले शिक्षाविद् तथा पूर्वराजदूत केदारभक्त माथेमा, पूर्वप्रधानसेनापति रुक्मांगद कटवाल, सर्वोच्चका अवकाशप्राप्त न्यायाधीश नगिना सिंह तथा माइती नेपालकी अध्यक्ष अनुराधा कोइरालालगायतलाई प्रदेश प्रमुख पदमा नियुक्ति गर्न गृहकार्य थालेको हो । एमाले वरिष्ठ नेता माधवकुमार नेपालले भने, जतिबेला गर्नुपर्ने हो, त्यतिबेला नगर्ने। चुनावले नयाँ म्यान्डेट दिइसकेपछि अहिले प्रदेश प्रमुख नियुक्तलगायत निर्णय गर्दा ताजा जनादेशको उल्लंघन हुन्छ। नेपालले काठमाडौं २ को साँखु क्षेत्रमा आयोजित कार्यक्रममा भने, वर्तमान सरकारले दीर्घकालीन प्रभाव पार्ने प्रदेश संयोजक, प्रतिनिधिलगायत नियुक्ति गर्न नैतिक रूपमा समेत मिल्दैन।"
पहिलोपटक चुनावको अनुभव गरेँ : प्रचण्ड,"चितवन : नेकपा माओवादी केन्द्रका अध्यक्ष पुष्पकमल दाहालले पहिलो पटक चुनावी प्रतिष्पर्धाको अनुभव भएको बताएका छन्। यसअघि अन्य जिल्लाबाट निर्वाचन जितेपनि यसपटक मात्रै वास्तविक चुनावको अनुभव भएको बताए। नेपाल पत्रकार महासंघ चितवन शाखाले जिल्लामा नवनिर्वाचित जनप्रतिनिधिका लागि आयोजना गरेको बधाई कार्यक्रममा बोल्दै अध्यक्ष दाहालले चितवनको निर्वाचनले जनतासँगको प्रत्यक्ष भेटघाट, प्रतिष्पर्धा सबै अनुभव भएको बताए। यसअघि रोल्पा, काठमाडौं र सिराहाबाट चुनाव लड्दा खासै मेहेनत नगर्दा अनुभव गर्न पाइन' दाहालले भने, व्यक्तिगत रुपमा चुनावको मर्म भावना, तितो मिठो अनुभव बल्ल थाहा भो।' चितवन क्षेत्र नम्बर तीन बाट निर्वाचित दाहालले वामगठबन्धनको एजेण्डालाई जनताले अनुमोदन गरेर जिम्मेवारी सुम्पेको बताउदै जनताको अघि बोलेको कुरा पूरा गरेरै छाड्ने बताए। जनताको आशा अपेक्षा अनुसार राजनैतिक स्थायीत्व र आर्थिक विकासको समृद्वि ल्याउने दावी गरे। अबको सरकार संविधानको मर्म र भावनाभन्दा बाहिर नजाने भन्दै भष्ट्राचार नियन्त्रण गरेर सुशासन कायम गर्ने बताए । नेपालमा वामपन्थीको सरकार आए अधिनायकवाद आउँछ भनेर गलत हल्ला गरिएको भन्दै कम्यूनिष्टको सरकारले स्थायित्व र समृद्वि दिने बताए । अधिनायकवाद र निरकुंश हुन्छ भन्ने भ्रम हो, यो भोलिका दिनमा सावित हुन्छ' उनले भने,संघीय लोकतान्त्रिक गणतन्त्रको संविधान भन्दा बाहिर जाने कुरै हुदैन।' उनले सबै शक्ति मिलेर देश निमार्णमा जानुपर्नेमा जोड दिए। दाहालले चितवनमा आमसञ्चार प्रतिष्ठान स्थापना गर्न आफूले पहल गर्ने बताए। कार्यक्रममा क्षेत्र नम्बर एकबाट पूर्व अर्थमन्त्री सुरेन्द्र पाण्डेले संकल्प सहितको इमान्दार सरकार र परिश्रमी जनताको माध्यमले देशमा समृद्वि कायम गर्ने बताए। काग्रेसले जिम्मेवार प्रतिपक्षको भूमिका निर्वाह गर्नुपर्ने भन्दै कांग्रेसका मुद्धालाई पनि सम्बोधन गरेर अघि बढ्ने बताए। अन्र्तराष्ट्रिय समुदायलाई समेटेर देशमा स्थायित्वसहितको समृद्वि गर्ने पाण्डेको भनाई थियो। चितवनबाट निर्वाचत तीन जना प्रतिनिधि सभा सदस्य र ६ प्रदेशसभा सदस्यलाई बधाई तथा शुभकामना दिइएको थियो।"
राजा बस्ने हिमागृह मुख्यमन्त्रीको आवास,"पोखरा : पूर्वराजपरिवारका सदस्यले प्रयोग गर्दै आएको दरबार हिमागृहलाई प्रदेश नं ४ का मुख्यमन्त्रीको आवास बनाइने भएको छ । पूर्वराजपरिवार सदस्यहरू यहाँ आउँदा फेवाताल किनारका रत्न मन्दिर र हिमागृहमा बस्थे । त्यसैमध्येको एक हिमागृहलाई मुख्यमन्त्रीको आवास बनाउन पश्चिमाञ्चल क्षेत्रीय प्रशासन कार्यालयले सरकारलाई प्रस्ताव गरेको हो । राजसंस्थाको अन्त्यपछि रत्नमन्दिरलाई संग्रहालय बनाउन स्थानीयले प्रस्ताव गरे पनि अहिलेसम्म कुनै प्रयोजनमा आएको छैन । अर्काे दरबार हिमागृह पनि बिनाप्रयोजन रहेको हुँदा त्यसलाई मुख्यमन्त्रीको आवास बनाउन प्रशासनले सरकारलाई प्रस्ताव गरेको हो । दुवै दरबार अहिले नेपाल ट्रस्ट मातहतमा छन् । प्रादेशिक संरचनाका लागि निर्वाचन भइसकेको सन्दर्भमा अब आउने प्रादेशिक मुख्यमन्त्री र प्रदेशसभाका लागि कार्यालय, सभाकक्ष, निवास र मन्त्रालयहरूको पहिचान गरी सिफारिस गर्न सरकारले क्षेत्रीय प्रशासक लक्ष्मण अर्याल संयोजकत्वको कार्यदललाई अह्राएको थियो । मुख्यमन्त्रीको आवास भनेर हिमागृह प्रस्ताव गरेका छौं, नेपाल ट्रस्ट मातहत भएको हुँदा सरकारले उसबाट लिनुपर्नेछ, कार्यदलका सदस्य कास्कीका सीडीओ तारानाथ अधिकारीले भने । प्रदेशसभा र सचिवालयका लागि पोखरा नगर विकास प्रशिक्षण केन्द्रको कार्यालयलाई सिफारिस गरिएको छ । कार्यदलले प्रदेशसभा, मुख्यमन्त्री, मन्त्रालयलगायतको कार्यालय र निवासको पहिचान गरी प्रधानमन्त्री तथा मन्त्रिपरिषद्को कार्यालयलाई सिफारिस गरेको हो । पश्चिमाञ्चल क्षेत्रीय प्रशासन कार्यालयले हिमागृहलाई मुख्यमन्त्रीको आवास बनाउन सरकारलाई प्रस्ताव गरेको हो । मुख्यमन्त्रीको कार्यालय क्षेत्रीय सीप विकास तालिम केन्द्र प्रस्ताव छ । तर केन्द्रको कार्यालय निर्माणको अन्तिम चरणमा रहेको हुँदा भवन तयार नभएसम्मका लागि जिल्ला समन्वय समितिको कार्यालय कास्कीलाई तोकिने सीडीओ अधिकारीले जानकारी दिए । प्रदेश प्रमुखको कार्यालय र सचिवालय अध्यागमन तथा क्षेत्रीय प्रशासनको कार्यालय गरी दुई भवनमा रहने गरी सिफारिस गरिएको पश्चिमाञ्चल क्षेत्रीय प्रशासक लक्ष्मण अर्यालले जानकारी दिए । प्रदेश प्रमुखको आवास क्षेत्रीय प्रशासकको आवासलाई सिफारिस गरिएको छ, उनले भने । संविधानतः यो प्रदेशमा १२ मन्त्रालय बन्नेछन् । विभिन्न मन्त्रालयका लागि पोखरामा रहेको क्षेत्रीय कार्यालयलाई सिफारिस गरिएको छ । क्षेत्रीय कृषि तालिम केन्द्र, क्षेत्रीय सिँचाइ निर्देशनालय, क्षेत्रीय बाली संरक्षण प्रयोगशाला, क्षेत्रीय स्वास्थ्य, क्षेत्रीय पशुसेवा कार्यालयलगायत सिफारिस भएका छन् । निर्वाचनको अन्तिम परिणाम आएको २० दिनभित्र प्रदेश प्रमुखले प्रदेश सभाको अधिवेशन बोलाउनुपर्ने संवैधानिक व्यवस्था छ । यद्यपि, सरकारले प्रदेश प्रमुख भने नियुक्त गरिसकेको छैन । बहुमतप्राप्त गरिसकेको वाम गठबन्धनले वर्तमान सरकारले आफूखुसी प्रदेश प्रमुख नियुक्त नगर्न चेतावनी दिइसकेको छ । यसले झन् नियुक्तिमा विलम्ब देखिएको छ । १८ प्रतिनिधिसभा रहेको ४ नं प्रदेशमा प्रत्यक्षबाट ३६ र समानुपातिकका २४ गरी ६० सभासद् छन् । पर्यवेक्षक, विशिष्ट व्यक्ति, पत्रकार गरी कम्तीमा सयभन्दा बढी अट्ने सभाहलको आवश्यकता रहन्छ । यसका लागि समन्वय समितिको कार्यालयको सभाहल साँघुरो हुने देखिएको छ । प्रादेशिक मन्त्रालयहरूका लागि सरकारले अहिलेलाई अस्थायी कार्यालयहरू मात्रै तोक्न लागेको हो । प्रदेश सरकार बनेपछि भने ऊ आफैले सभाहल, मन्त्रालयलगायत सबै आवश्यक पूर्वाधार तय गर्न र निर्माण गर्न सक्छ । पोखरामा नयाँ भवन बनाउन भने सरकारी स्वामित्वमा प्रशस्त जमिन छ ।"
एमालेमाओवादीका आआफ्नै प्राथमिकता,"काठमाडौं : वाम गठवन्धनको पक्षमा उत्साहजनक चुनावी परिणाम आएपछि एमाले अध्यक्ष केपी ओली र माओवादी अध्यक्ष पुष्पकमल दाहालबीच बिहीबार औपचारिक भेटवार्ता हुँदै छ । अनौपचारिक रूपमा दुई नेताबीच टेलिफोन वार्तामा चुनावी परिणामको सामान्य समीक्षा भए पनि प्रत्यक्ष भेटवार्ता नै भएर कुराकानी भने भएको छैन । दोस्रो चरण (२१ मंसिर) मा सम्पन्न चुनावअगाडि १७ मंसिरमा यी दुई नेताबीच छलफल भएको थियो । त्यसयता ओलीदाहाल भेट भएको छैन । ओलीले चुनाव परिणामपछि बुधबार दाहालसँग छलफलका लागि आग्रह गरेका थिए । तर, दाहालले आफू मतदाताबीच व्यस्त रहनुपर्ने कारण खुलाएपछि ओलीदाहालबीच बुधबार भेट हुन पाएन । दाहाल बिहीबार मध्याह्न मात्र काठमाडौं आइपुग्नेछन् । भरतपुर महानगरपालिका वडा नम्बर ६, ८ र ९ का मतदातासँग बिहानै भेटेर मध्याह्नसम्म काठमाडौं आउने गरी दाहालले कार्यक्रम बनाएका छन् । दाहाल काठमाडौं आएसँगै ओलीसँग हुने भेटवार्तामा नयाँ सरकार र पार्टी एकतालगायत विषयमा छलफल हुने माओवादी केन्द्रका सचिवालय सदस्य नारायण दाहालले अन्नपूर्णलाई बताए । ओलीजीले बुधबार नै भेटघाटको कुरा गर्नुभएको थियो तर अध्यक्ष (दाहाल)को जिल्लामै कार्यक्रमको व्यस्तताका कारण सम्भव भएन । बिहीबार दुई नेताबीच भेट भएर छलफल हुन्छ, उनले भने । दुई नेताबीच अबको सरकारको नेतृत्वका विषयमा मोटामोटी छलफल चलिसकेको छ । निर्वाचन परिणाममा एमाले ठूलो दल बनेपछि एमाले अध्यक्ष ओलीले नै नयाँ सरकारको नेतृत्व गर्ने अनौपचारिक समझदारी भइसकेको छ । तर, त्यसको औपचारिक निर्णय नभएका कारण मात्र ओलीको नाम प्रस्तावका रुपमा आउन भने सकिरहेको छैन । एमाले सचिव प्रदीप ज्ञवालीले सरकार ओलीको नेतृत्वमा बन्नेमा दुई पार्टीमा विमति नभएको बताए । सरकार केपी ओलीको नेतृत्वमा बन्छ, यसमा दुई पार्टीबीच विमति छैन तर यसको औपचारिक निर्णय मात्र भई नसकेको हो, ज्ञवालीले अन्नपूर्णसँग भने, त्यसले पनि अब छिट्टै औपचारिकता पाउँछ । संविधानको धारा ७६ ले प्रतिनिधिसभातर्फको सम्पूर्ण नतिजा सार्वजनिक भएको ३० दिनभित्र राष्ट्रपतिले बहुमत प्राप्त दल वा बहुमत प्राप्त गर्न सक्ने प्रतिनिधिसभाका सदस्यलाई नयाँ प्रधानमन्त्री चयन गर्न सक्ने प्रावधान संविधानमा रहेका कारण पनि नयाँ सरकार गठनको गृहकार्यमा नेता जुट्न थालेका हुन् । आयोगले प्रत्यक्ष तर्फको सम्पूर्ण परिणाम सार्वजनिक गरेर समानुपातिक तर्फको पनि अन्तिम गणनाको काम अहिले गरिरहेको छ । यस हिसाबले पनि अबको सातदश दिनभित्रै सम्पूर्ण परिणाम आउने देखिन्छ । जसकारण यी दुई पार्टीले चुनावलगत्तै गर्ने भनेको पार्टी एकता भने सरकार गठन पछि नै धकेलिने निश्चितप्राय देखिएको छ । चुनावको सबै परिणाम आएसँगै आन्तरिक र संयुक्त बैठक पनि हामी बस्दै छौं, सरकार गठन प्रक्रिया थालिहाल्छौं, पार्टी एकताको काम पनि अगाडि बढ्छ, त्यसको कतिपय काम एकता संयोजन समितिले अगाडि बढाएको पनि छ, ज्ञवालीले भने, निर्वाचन परिणाम आएको एक महिनाभित्र सरकार गठन गरिसक्ने गरी अगाडि बढ्नुपर्ने भएकाले हामी त्यतातिर केन्द्रित हुन्छौं । तर, पार्टी एकता प्रक्रिया पनि बढाउँछौं र फागनुसम्म टुंग्याउने गरी जान सक्छौं । एमाले अहिले तत्काल नयाँ सरकार गठन गरिहाल्ने पक्षमा बढी केन्द्रित हुन चाहेको देखिन्छ भने माओवादीले एकता प्रक्रियाको सम्पूर्ण कार्ययोजना तयार पारेर सरकारको प्रक्रियामा जान चाहेको देखिन्छ । माओवादी अध्यक्ष दाहालको चाहना अहिले त्यस्तो देखिन्छ । अध्यक्ष दाहालले १७ असोजमा एमालेमाओवादीबीच भएको समझदारीका आधारमा अब पार्टी एकता प्रक्रिया अगाडि बढाउन चाहेका छन् । पार्टी एकता प्रक्रिया र सरकार गठनको काम एकैपकट टुंगो लगाउने गरी दाहालले सोचिरहेका छन् । त्यसको खुलासा उनले गृहजिल्ला चितवनमै पत्रकारसँग पनि गरिसकेका थिए । निर्वाचनको सबै परिणाम आइसकेपछि हामी पार्टी एकता संयोजन समितिमा तुरुन्तै बस्छौँ । हाम्रो कोसिस सकेसम्म पार्टी एउटै बनाएर सरकार बनाउनतिर हुन्छ । तर, सरकार बनाउन ढिला गर्न नहुने प्राविधिक कानुनी कारणले त्यसो भएछ भने पनि पार्टी एकताको सम्पूर्ण योजना र कार्यक्रम बनाएर सरकार बन्छ, दाहालको भनाइ थियो । दाहालको त्यस्तो सोचको पुष्टि अझ माओवादी केन्द्रका सचिवालय सदस्य नारायण दाहालले पनि गरे । अध्यक्षले सकभर सरकार गठनअगावै पार्टी एकता, नभए पनि एकता प्रक्रियाको कार्ययोजना बनाएर नयाँ सरकार गठनमा जाने सोचिरहनुभएको छ, चितवनमा अध्यक्ष दाहालसँगै रहेका उनले अन्नपूर्णसँग टेलिफोनमा भने, पार्टी एकताका लागि अब दुई वटा पार्टी कमिटीलाई एउटै बनाउँदै लैजाने विषय हो, यसको गृहकार्य गर्ने र सरकार पनि गठन गर्ने गरी अध्यक्षले सोचिरहनुभएको छ । दाहालको व्यस्तताका कारण अहिले उनले आफ्नै पार्टीका नेतासँग यस विषयमा छलफल गर्न भने पाएका छैनन् । पार्टी नेता पनि आफ्नै गृहजिल्लामा रहेका कारण यस विषयमा छलफल भई नसकेको माओवादी अर्का सचिवालय सदस्य अग्निप्रसाद सापकोटाले बताए । एउटै कम्युनिस्ट केन्द्र बनाउने, समाजवादको मोडेल तयार पारेर आर्थिक समृद्धि र विकासमा जाने भन्ने मूल सैद्धान्तिक विषयमा सहमत भइसकेपछि पार्टी एकता गर्ने कुरामा हामीमा केही समस्या छैन, सापकोटाले अन्नपूर्णसँग भने, हामी सबै अहिले आआफ्नै निर्वाचन क्षेत्रमा रहेका कारण छलफल गर्न भ्याएका छैनौं, अब केही दिनमै यस विषयमा घनीभूत छलफल हुनेछ।"
"अपजस झेल्दै देउवा : तर भन्छन्, चुनाव नतिजा अपेक्षित र स्वाभाविक'","काठमाडौं : सर्छसर्छ' भनिएको संघ प्रदेश चुनाव तोकिएकै मितिमा सफलतापूर्वक गराए पनि प्रधानमन्त्री शेरबहादुर देउवालाई चैन छैन। तत्कालीन पहिलो ठूलो दल कांग्रेसका यी सभापतिलाई चुनावमा पार्टी पराजयको अपजस झेल्नै भ्याइनभ्याई छ। देउवाले हाँकिरहेको कांग्रेसलाई यसपल्ट जनमतले तेस्रो वरीयतामा खुम्च्यायो। निर्वाचनमा अनपेक्षित परिणाम आएकाले' नैतिकताका आधारमा राजीनामा दिन र विशेष महाधिवेशन बोलाउन उनलाई पार्टीभित्रैबाट तीव्र दबाब परिरहेको छ। तर, देउवा आफैंले भने यो परिणामलाई अपेक्षित र स्वाभाविक' भनेका छन्। दोस्रो र तेस्रो ठूला पार्टीबीच गठबन्धन बनेपछि कांग्रेस कमजोर देखिनु स्वाभाविक रहेको निष्कर्ष देउवाले निकालेको उनी निकटस्थहरू बताउँछन्। देउवासम्बद्ध स्रोतका अनुसार निर्वाचन नजिकिँदै गर्दा प्रधानमन्त्रीकहाँ कांग्रेसले प्रत्यक्षतर्फ प्रतिनिधिसभामा ३२ सिट मात्रै जित्नसक्ने रिपोर्ट आएको थियो। जबकि प्रतिनिधिसभाको प्रत्यक्षतर्फ उसले २३ सिट मात्रै जितेको छ। मोरङ, कैलाली र मधेसमा सोचेजस्तो नतिजा नआएका कारण ३२ को ठाउँमा २३ सिट मात्रै जित्न सकिएको विश्लेषण कांग्रेसले गरेको छ। समानुपातिकतर्फ भने कांग्रेसले सोचेअनुसारै मत पाएको देउवा निकटस्थहरू बताउँछन्। उनीहरूका अनुसार बालकृष्ण खाँण, ज्ञानेन्द्रबहादुर कार्की र महामन्त्री सशांक कोइरालालगायत नेतासँग निर्वाचन परिणामको समीक्षामा जुटेका देउवा अर्को साता केन्द्रीय कार्यसम्पादन समितिको बैठक बोलाउने तयारीमा छन्। निर्वाचनपछि हरेक जिल्लाबाट आएको रिपोर्टबारे प्रधानमन्त्रीसँग छलफल चलिरहेको छ,' कांग्रेसको निर्वाचन परिचालन समितिका संयोजकसमेत रहेका नेता खाँण भन्छन्, निर्वाचनअघि नै आन्तरिक रूपमा आएको रिपोर्ट, मतपरिणाम र त्यसपछि आएका रिपोर्टबारे सभापतिसहित केही शीर्ष नेताबीच छलफल भइरहेको छ।' राजीनामा आउँदैन' निर्वाचन सफलतापूर्वक सम्पन्न गराएपछि अब प्रधानमन्त्रीले राजीनामा कहिले देलान् भन्ने चर्चा सर्वत्र छ। तर, निकटस्थहरूले भने प्रधानमन्त्रीलाई राजीनामा दिनु नपर्ने सल्लाह दिएको स्रोतको दाबी छ। दोस्रो र तेस्रो ठूला पार्टीबीच गठबन्धन बनेपछि कांग्रेस कमजोर देखिनु स्वाभाविक रहेको निष्कर्ष देउवाले निकालेको उनी निकटस्थहरू बताउँछन्। राष्ट्रियसभा गठनलगत्तै नयाँ संसद्ले प्रधानमन्त्री चयन गरेपछि देउवा स्वतः प्रतिस्थापन हुने भएकाले राजीनामा दिनु नपर्ने उनका प्रेस संयोजक गोविन्द परियारले बताए। निर्वाचन भइसकेको सन्दर्भमा उहाँले राजीनामा गर्नुपर्ने बाध्यात्मक अवस्था नै छैन', उनले भने, नयाँ संसद्ले प्रधानमन्त्री छानेपछि हालका प्रधानमन्त्री स्वतः प्रतिस्थापन हुनेछन्।' उनका अनुसार देउवाले औपचारिक राजीनामा नदिने बरु सबै मतपरिणाम आएपछि विज्ञप्तिमार्फत निर्वाचन सफल बनाउन सबैले गरेको सहयोगप्रति धन्यवाद दिने मनस्थिति बनाएका छन्। प्रधानमन्त्री देउवा यतिखेर मुख्यगरी प्रदेश प्रमुख र राजधानी तोक्ने गृहकार्यमा जुटेको परियारले जानकारी दिए। उनका अनुसार अब बस्ने मन्त्रिपरिषद् बैठकबाट प्रदेशहरूको अस्थायी सदरमुकाम घोषणा गर्ने र अर्को साता मात्रै प्रदेश प्रमुख नियुक्ति गर्ने तयारी छ।"
यसरी बन्छ प्रदेशसभा,"काठमाडौं : संविधानमै व्यवस्था गरिएको तीन तहको शासकीय स्वरुपको संरचनाअनुसार नेपालमा पहिलोपटक प्रदेशसभा गठन हुँदैछ ।प्रतिनिधिसभा र प्रदेशसभा निर्वाचनलगत्तै दुवैतर्फका प्रतिनिधि चुनिने क्रम अन्तिम चरणमा पुगिसकेको छ । संविधानअनुसार प्रदेश संसद् एक सदनात्मक हुनेछ, जसलाई प्रदेशसभा भनिन्छ । संविधानको धारा १७६ अनुसार सम्बन्धित प्रदेशबाट प्रतिनिधिसभामा प्रत्यक्ष निर्वाचन प्रणालीबमोजिम निर्वाचित हुने सदस्य संख्याको दोब्बर (३३० जना) र सोबमोजिम कायम हुने सदस्य संख्यालाई साठी प्रतिशत मानी बाँकी ४० प्रतिशत (२२० जना) समानुपातिक प्रणालीबाट निर्वाचित गरी प्रदेशसभामा जम्मा ५५० जना सदस्य हुनेछन्। प्रदेश १ मा प्रत्यक्षबाट ५६ र समानुपातिकबाट ३७ गरी ९३ जना, प्रदेश २ मा प्रत्यक्षबाट ६४ र समानुपातिकबाट ४३ गरी १०७ जना, प्रदेश ३ मा प्रत्यक्षबाट ६६ र समानुपातिकबाट ४४ गरी ११० जना तथा प्रदेश ४ मा प्रत्यक्षबाट ३६ जना र समानुपातिकतर्फ २४ जना गरी ६० जना रहने छन् । यसैगरी प्रदेश ५ मा प्रत्यक्षतर्फ ५२ र समानुपातिकतर्फ ३५ गरी ८७ जना, प्रदेश ६ मा प्रत्यक्षतर्फ २४ र समानुपातिकतर्फ १६ गरी ४० जना र प्रदेश ७ मा प्रत्यक्षतर्फ ३२ र समानुपातिकतर्फ २१ गरी ५३ जना सांसद रहने छन् । प्रदेशसभाको कार्यकाल पाँच वर्ष हुनेछ । यसैगरी सम्बन्धित प्रदेशमा संकटकालीन अवस्थाको घोषणा वा आदेश लागू रहेको अवस्थामा प्रदेश ऐनबमोजिम प्रदेशसभाको कार्यकाल एक वर्षमा नबढ्ने गरी थप गर्न सकिने संवैधानिक व्यवस्था छ । संविधानको धारा १८२ मा प्रदेशसभाको सभामुख र उपसभामुखको व्यवस्था गरिएको छ । जसअनुसार प्रदेशसभाको पहिलो बैठक प्रारम्भ भएको मितिले पन्ध्र दिनभित्र सदस्यहरूमध्येबाटै सभामुख र उपसभामुखको निर्वाचन गर्नुपर्नेछ । यसरी निर्वाचन गर्दा सभामुख र उपसभामुखमध्ये एक जना महिला हुनैपर्ने प्रावधान छ । यसरी गठन हुन्छ कार्यपालिका नेपालको संविधानको धारा १६३ अनुसार प्रदेशको कार्यकारिणी अधिकार संविधान र प्रदेश कानुनबमोजिम प्रदेश मन्त्रिपरिषद्मा निहीत हुनेछ । प्रदेशसभाको निर्वाचनको अन्तिम परिणाम घोषणा भएको मितिले ३० दिनभित्र प्रदेश प्रमुखले बहुमत प्राप्त संसदीय दलको नेतालाई मुख्यमन्त्री नियुक्त गर्नेछ । निजको अध्यक्षतामा प्रदेश मन्त्रिपरिषद् गठन हुनेछ । हाल सरकारले प्रदेशका लागि सातवटा मन्त्रालय राख्न प्रस्ताव गरेको छ तर संविधानको धारा १६८ को उपधारा ९ बमोजिम प्रदेश प्रमुखले मुख्यमन्त्रीको सिफारिसमा प्रदेशसभाका कुल सदस्य संख्याको बीस प्रतिशतभन्दा बढी नहुने गरी प्रदेश मन्त्रिपरिषद् गठन गर्नसक्ने व्यवस्था छ।"
प्रमुख र मुकाम तोक्न हच्कियो सरकार,"काठमाडौं : प्रदेश प्रमुख नियुक्ति, अस्थायी मुकाम निर्धारण तथा अन्य केही राजनीतिक नियुक्ति गर्ने तयारी गरेको सरकार अन्ततः हच्किएको छ। गत सोमबारको मन्त्रिपरिषद् बैठकमा प्रदेश प्रमुख नियुक्ति र अस्थायी मुकाम छिट्टै तोक्ने विषयमा प्रधानमन्त्री र मन्त्रीहरूबीच छलफल भएको थियो। बिहीबारको बैठकले प्रदेश प्रमुख नियुक्ति र अस्थायी मुकाम तोक्ने अनुमान गरिएको भए पनि बिहीबार मन्त्रिपरिषद् बैठक नै राखिएको छैन। प्रधानमन्त्री तथा मन्त्रिपरिषद् कार्यालय स्र्रोतले प्रदेश प्रमुख र अस्थायी मुकाम तोक्ने कार्य अझै केही दिन लम्बिने जनाएको छ। बिहीबार मन्त्रिपरिषद् बैठकको कार्यसूची नै छैन, त्यसैले बैठक बस्ने कुरै भएन', प्रधानमन्त्री तथा मन्त्रिपरिषद् कार्यालयको बैठक शाखा स्रोतले भन्यो। प्रदेश प्रमुख नियुक्ति र प्रदेशको अस्थायी मुकाम तोक्ने विषयमा राजनीतिक सहमति जुट्न नसकेपछि मन्त्रिपरिषद्को बैठक बस्नेमा पनि अन्योल भएको छ। सामान्यतया बिहीबार र सोमबार मन्त्रिपरिषद् बैठक बस्ने गरेको छ। प्रधानमन्त्री शेरबहादुर देउवाका स्वकीय सचिव भानु देउवाले निर्वाचनको सबै परिणाम आएपछि मात्रै प्रदेश प्रमुख र अस्थायी मुकाम तोक्न गृहकार्य थालिने जानकारी दिए। प्रधानमन्त्रीले राजनीतिक सहमतिकै आधारमा प्रदेश प्रमुख र अस्थायी मुकाम तोक्ने गरी गृहकार्य अघि बढाएको उनले बताए। मुख्य सचिव लोकदर्शन रेग्मीका स्वकीय सचिव गोकुल बस्नेतले पनि बिहीबार मन्त्रिपरिषद् बैठक बस्ने कार्यसूची नरहेको स्पष्ट पारे। स्रोतका अनुसार प्रधानमन्त्री शेरबहादुर देउवाले केही दिनदेखि सातै प्रदेशमा प्रदेश प्रमुख नियुक्ति गर्ने तयारी गर्दै विभिन्न व्यक्तिको सूची तयार पारिरहेका थिए। तर प्रतिनिधिसभा र प्रदेशसभा निर्वाचनपछि बहुमतप्राप्त वाम गठबन्धनको प्रमुख दल एमालेले प्रदेश प्रमुखसहितका महत्वपूर्ण नियुक्ति आफूखुसी नगर्न चेतावनी दिएपछि सरकार हच्किएको हो। प्रदेश प्रमुखजस्तो दुरगामी असर पर्ने नियुक्ति गर्दा राजनीतिक सहमति लिनुपर्ने सुझाव आएपछि र एमालेले समेत चेतावनी दिएपछि देउवा पछि हटेका हुन्। निकट स्रोतका अनुसार प्रधानमन्त्री सुरुमा आफूखुसी नियुक्ति गर्ने मुडमा भए पनि प्रदेश प्रमुखजस्तो दुरगामी असर पर्ने नियुक्ति गर्दा राजनीतिक सहमति जुटाउनुपर्ने सुझाव आएपछि र एमालेले चेतावनी दिएपछि पछि हटेका हुन्। प्रधानमन्त्री कार्यालयका एक अधिकारीका अनुसार प्रधानमन्त्रीका केही कानुनी सल्लाहकारहरूले भने राष्ट्रियसभा गठनपछि मात्रै अर्को सरकार बन्नसक्ने र त्यसको लागि अझै झन्डै तीन महिना लाग्ने भएकाले प्रदेश प्रमुखलगायत नियुक्ति गर्न उक्साउँदै आइरहेका छन्। तर मुख्यसचिव लोकदर्शन रेग्मी तथा प्रधानमन्त्री कार्यालयका केही उच्च अधिकारीहरूले राजनीतिक सहमतिमा गर्नुपर्ने सुझाव प्रधानमन्त्रीलाई दिन थालेका छन्। यसैबीच एमाल र माओवादीका केही नेताले मुख्यसचिव रेग्मीलगायतका प्रशासकहरूलाई फोन गर्दै कामचलाउ सरकारले गर्ने दूरगामी महत्वको निर्णयमा सहयोग नगर्न दबाब दिएको स्रोतले जनाएको छ।"
पर्वतमा २२ उम्मेदवारको जमानत जफत,"कुश्मा : प्रतिनिधिसभा र प्रदेशसभा निर्वाचनमा उम्मेदवारी दिएका पर्वतका २२ जना उम्मेदवारको जमानत जफत भएको छ । कुल सदर मतको १० प्रतिशत मत कटाउन नसकेका कारण २२ जना उम्मेदवारको जमानत जफत भएको हो । पर्वतमा प्रतिनिधिसभामा दुई र प्रदेशसभा १ र २ मा पनि दुईदुईजना मात्र उम्मेदवारले जमानत बचाउन सके । बाँकी सबै उम्मेदवारको जमानत जफत भएको जिल्ला निर्वाचन कार्यालय पर्वतले जानकारी दिएको छ । कार्यालय प्रमुख लक्षु शर्माका अनुसार प्रतिनिधिसभामा पराजित अर्जुनप्रसाद जोशी तथा प्रदेसभामा पराजित नवराज गुरुङ र राजेन्द्र तिवारीको मात्रै जमानत बचेको छ । पर्वतको प्रतिनिधिसभामा १४ जना उम्मेदवार चुनावी मैदानमा थिए । प्रदेशसभा १ मा ६ र प्रदेशसभा २ मा आठजना उमेदवारले प्रतिस्पर्धा गरेका थिए । कार्यालयका अनुसार पर्वतमा प्रतिनिधिसभा र प्रदेशसभातर्फ ६९ हजार आठ सय ६३ मत खसेको थियो । त्यसमध्ये प्रतिनिधिसभामा ६७ हजार पाँच सय ८२ मत सदर भएको थियो । दुई हजार दुई सय ८१ मत भने बदर भएको थियो । जमानत जफत भएकामध्ये प्रतिनिधिसभा नेकपा मालेका हरिहर थापाले पाँच सय ९९, राष्ट्रिय जनमुक्ति पार्टीकी मानकुमारी पाईजाले दुई सय ५५ तथा राष्ट्रिय जनमोर्चाका गोविन्द पौडेलले २ सय ३४ मत पाएका थिए । प्रदेशसभा १ तर्फ ३८ हजार सात सय २७ मत सदर भएको थियो भने २९ हजार पाँच सय ८४ मत सदर भएको थियो । प्रदेशसभा १ मा चार र प्रदेशससभा २ मा ६ उम्मेदवारको जमानत जफत भएको छ ।"
