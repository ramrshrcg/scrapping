शीर्षक,विवरण
समानुपातिकको सन्देश,"प्रत्यक्ष निर्वाचन प्रणालीमा निकै पछाडि परेको कांग्रेस समानुपातिक मतगणनामा एमालेकै हाराहारी पुगेको छ । समानुपातिक प्रणालीमा एमाले ३१ लाख ७३ हजार मत ल्याएर पहिलो भएको छ भने कांग्रेसले ३१ लाख २८ हजार मत ल्याएको छ । प्रत्यक्ष प्रणालीमा निकै खुम्चिएको कांग्रेसले समानुपातिकतर्फ एमालेकै हाराहारीमा मत ल्याउनाले उसलाई केही न केही राहत मिलेको छ । यद्यपि, उसले पार्टीको पुनर्जागरण, शुद्धीकरण र सुदृढीकरण अभियानलाई नयाँ शिराबाट थाल्नु अत्यावश्यक छ । त्यो किन पनि भने, लोकप्रिय मतमा वामपन्थीको हिस्सा बढ्दै गएको छ भने कांग्रेस कमजोर हुँदै गएको छ । अहिले माओवादी केन्द्रले ल्याएको करिब १३ लाख ३ हजार मत र एमालेको मत जोड्ने हो भने करिब ५० प्रतिशत वामपन्थीको पोल्टामा गएको देखिन्छ । जबकि ०१५ सालमा कांग्रेसले प्रतिनिधिसभामा दुईतिहाइभन्दा बढी सिट प्राप्त गर्दा पनि उसको लोकप्रिय मत ४० प्रतिशत पनि कटेको थिएन । ०४८ र ०५६ को आम निर्वाचनमा प्रस्ट बहुमत ल्याउँदा पनि कांग्रेसले ३० र ३५ प्रतिशतको बीचमा लोकप्रिय मत पाएको थियो । विगत र अहिलेको चुनावी नतिजाले कांग्रेसलाई धक्का लागेकोमा शंका छैन । यद्यपि, समानुपातिक नतिजाले मतदाताले यो पार्टीलाई सम्मान गरेको र अझै उल्लेख्य जनमत यस पार्टीको पक्षमा रहेको देखाउँछ । आन्तरिक किचलो, सक्षम र बलियो नेतृत्वको अभाव, कैयौं अलोकप्रिय कामका बाबजुद मतदाताले समानुपातिकतर्फ कांग्रेसलाई सम्मानजनक मत दिएका छन् । यसको कदर गर्दै यो पार्टीले पहिले आन्तरिक रूपमा चुस्तदुरुस्त बनाउन र जनमुखी कार्य गर्ने संयन्त्र निर्माण गर्न लाग्नुपर्छ । नत्र कांग्रेसको लोकतन्त्रको संघर्षप्रति सहानुभूति राख्ने पुस्ता बूढो हुँदै जाँदा उक्त दलको जनमत थप घट्दै जान सक्छ । संविधानले तोकेबमोजिम समानुपातिकमा ३ प्रतिशतभन्दा बढी मत ल्याएर मधेसकेन्द्रित राष्ट्रिय जनता पार्टी नेपाल र संघीय समाजवादी फोरम पनि राष्ट्रिय दल बन्न सफल भएका छन् । प्रतिनिधिसभा र प्रदेश २ को प्रदेशसभाको प्रत्यक्षमा पनि उनीहरूको प्रतिनिधित्व राम्रो छ । संसद्को अंकगणितमा ठूलो अर्थ नराखे पनि राजनीतिक रूपमा मधेसकेन्द्रित दल बेवास्ता गर्न नमिल्ने शक्तिका रूपमा देखिएका छन् । ०७० को दोस्रो संविधानसभा निर्वाचनमा उल्लेख्य सिट जित्न सफल राजावादी र हिन्दुवादी राष्ट्रिय प्रजातन्त्र पार्टी र अहिले खासगरी सहरी क्षेत्रमा शिक्षित युवाबीच लोकप्रिय विवेकशील साझा पार्टीले भने समानुपातिक प्रणालीमा ३ प्रतिशतसमेत ल्याउन सकेनन् । यो परिणामले राप्रपा प्रवृत्तिको घट्दो र विवेकशील साझा प्रवृत्तिको बढ्दो आकर्षणलाई देखाउँछ । राप्रपाले राखेका राजतन्त्र वा हिन्दु राज्यका मुद्दाप्रति आम मतदातामा खासै रुचि नभएको मतपरिणामले देखाएको छ भने राष्ट्रिय पार्टी बन्न नसके पनि सहरी क्षेत्रमा विवेकशील साझाप्रतिको आकर्षण बढेको देखिएको छ । मंसिर १० र २१ मा सम्पन्न प्रतिनिधिसभा र प्रदेशसभा चुनावको पहिलो हुने निर्वाचित हुने र समानुपातिक दुवै प्रणालीको सम्पूर्ण मतपरिणाम आइसक्दाको प्रस्ट सन्देश हो, नेपाली राजनीतिमा वाम गठबन्धन बलशाली भएको छ भने कांग्रेस रक्षात्मक अवस्थामा पुगेको छ । कांग्रेसमा व्यापक सुधार आवश्यक भएको तथ्य हो तर समानुपातिक नतिजाले एउटा महत्वपूर्ण सन्देशचाहिँ दिएको छ, दलहरू मिलेर जानुको विकल्प छैन । वामपन्थीको पोल्टामा प्रचण्ड बहुमत भए पनि कांग्रेसले पाएको जनादेशलाई अवमूल्यन गर्ने छुट तिनलाई जनताले दिएका छैनन् । जित र हारलाई लोकतान्त्रिक विधिको स्वाभाविक प्रक्रिया ठान्दै नयाँ संविधान र पद्धतिलाई सुदृढ गराउने दिशातर्फ सबै दल उन्मुख हुनु पर्छ ।"
अचानक चिनिया नाकामा पुगेर के गरे ओलीले ?,"काठमाडौँ । नेकपा एमालेका अध्यक्ष केपी शर्मा ओली मंगलबार बिहान उत्तरी छिमेकी चीनको नाका रसुवाढी र पर्यटकीयस्थल लाङटाङ पुगेका छन् ।एमालेका केही शीर्ष नेताहरुसहित रसुवा पुगेका ओलीले २०७३ वैशाखको भूकम्पबाट क्षतिग्रस्त लाङटाङका स्थानीयबासीसँग अन्तरक्रिया पनि गरेका छन् । ओलीले लाङटाङपछि ओली टिमुरेस्थित रसुवागढी नाकामा पुगेर त्यहाँको पूर्वाधारको पनि अवलोकन गरेका छन् । लाङटाङ पुगेर के भने ? २०७२ वैशाख १२ गतेको विनाशकारी भूकम्पपछि करिब ध्वस्त भएको पर्यटकीय केन्द्र लाङटाङ पुगेर ओलीले त्यहाँको पछिल्लो अवस्थाको अवलोकनसँगै स्थानीयबासीसँग अन्तरक्रिया पनि गरेका छन् । हेलिकोप्टरबाट बिहान ९ बजे लाङटाङमा ओर्लिएका उनले भूकम्पका कारण त्यहाँ भएको क्षति तथा पुनर्निर्माणको अवस्थाबारे पनि बुझेका छन् । भूकम्पपछि लाङटाङमा आएको हिमपहिरोमा परेर १७४ जना नेपालीसहित र अन्य विदेशी पर्यटकसहित कम्तिमा पनि ५ सयजनाको मृत्यु भएको थियो । भूकम्पपछि पुनःस्थापना हुन नसक्दा लाङटाङबासी अझै पीडामा रहेछन्, ओलीका प्रेस संयोजक चेतन अधिकारीले भने, भूकम्पले भत्केका स्कुल र स्वास्थ्य चौकी पनि पुननिर्माण नहुँदा स्थानीयबासीले सास्ती भोग्नु परेको रहेछ । स्वास्थ्य र शिक्षाका संरचना पुननिर्माणमा ढिलाई हुँदा स्थानीयले पाएको सास्तीबारे बुझेपछि ओलीले तत्काल ती संरचना बनाउन पहल गरिने आश्वासन दिएका छन् । कक्षा ५ सम्म पढाई हुने स्कुलको पुननिर्माण भएकै रहेनछ । स्वास्थ्य चौकी भवन पनि पुननिर्माण हुन नसक्दा स्थानीय आधारभूत स्वास्थ्य सेवाबाट बञ्चित भएको देखेर अध्यक्षले तत्काल पुनःनिर्माणको पहल गर्ने आश्वासन दिनुभएको छ, अधिकारीले भने, एमालेकै धेरै नेता कार्यकर्ता पनि लाङटाङको हिमपहिरोमा परेका रहेछन्, उनीहरुका परिवारलाई पनि पुनःनिर्माण र पुनःस्थापनाको बचन दिनुभएको छ । रसुवागढी पुगेर के गरे ? लाङटाङपछि हेलिकोप्टरबाटै टिमुरेस्थित रसुवागढी नाकामा ओर्लिएका ओलीले आफू प्रधानमन्त्री हुँदा गरेको चीन भ्रमण स्मरण गर्दैै अब पूर्वाधार निर्माण तीब्र पारिने बताए । टिमुरेमा स्थानीयबासीलाई सम्बोधन गर्दै अध्यक्ष ओलीले केरुङ नाकाको स्तरवृद्धि गरी अन्तराष्ट्रिय नााका बनाउने बचन दिए । रसुवागढी नाकास्थित भन्सार कार्यालयको निरीक्षणका क्रममा उनले दुई वर्षभित्र त्यहाँ डबल लेनको सडक बनाउने पनि बचन दिए । यो नाका जाने सडकलाई २ वर्षभित्रै डबल लेनको बनाउने बचन ओलीले दिनुभएको छ, अधिकारीले ओलीको भनाई उधृत गर्दै भने, खोलावारी खोलापारी दुवैतर्फ दुई लेनको सडक बनाएर काठमाडौँलाई सडकमार्गबाट सहजरुपमा जोड्ने काम हुनेछ । अध्यक्ष ओलीले यही नाका हुँदै चीनको बन्दरगाहबाट नेपालले आयात निर्यात गर्ने सहमति भइसकेकाले यस नाकाको विकासमा कुनै कञ्जुस्याईँ नहुने बचन पनि दिए । ओलीले टिमुरेमा चिलिमे हाइड्रो पावर र रसुवागढी हाइड्रो पावरको निर्माणको अवस्थाबारे पनि चासो व्यक्त गर्दै निर्माणलाई तीब्र पार्न सुझाए । रसुवागढीबाटै रेल र केबलकार चीनको तिब्बत हुँदै काठमाडौँसम्म यही नाकाबाट रेल सेवा निर्माणको प्रक्रिया अघि बढिसकेको कुरा पनि ओलीले बताए । यही नाकाबाट हामी नेपालसम्म चीनको रेल लैजान्छौँ, ओलीले भने, जटिल भूगोल भएकाले यहाँ केबुलकार पनि चलाउने प्रक्रिया अघि बढिसकेको छ । टिमुरेमा सम्बोधनका क्रममा ओलीले त्यहाँस्थित स्वास्थ्य चौकी पनि स्तरोन्नति गर्ने प्रतिवद्धता जनाए । त्यसक्रममा स्थानीयबासीसँग ओलीले यो नाकालाई मानसरोबर जाने मार्गका रुपमा विकास गर्न माग गरेका छन् । ओलीले राष्ट्रिय विभूती भृकुटीले करिब १५१६ सय वर्ष अघि बिहे गरेर यही नाकाबाट गएको बताउँदै अहिले रेल पनि यहीँबाट नेपालसम्म जाने उल्लेख गरे । अध्यक्ष ओलीसँगै एमालेका महासचिव इश्वर पोखरेल, नेताहरु शंकर पोखरेल, सुवास नेम्बाङ र विष्णु पौडेलसहित रसुवा पुगेका थिए ।"
प्रतिनिधिसभा : ६३ सांसद दोहोरिँदा ९८ रिङ आउट,"रामकृष्ण अधिकारी काठमाडौं : प्रतिनिधिसभामा विघटित संसदका ६३ जना सांसदहरुले फेरि प्रवेश पाएका छन् । विभिन्न राजनीतिक दलका तर्फबाट निर्वाचन लडेकामध्ये ६३ जनाले फेरि प्रतिनिधि सभामा प्रवेश पाएका हुन् । विघटित संसदका कुल १६१ जना सांसदहरुले यसपटक केन्द्रीय संसद प्रतिनिधिसभाको चुनावमा प्रत्यक्षतर्फ प्रतिस्पर्धा गरेका थिए । यो पटकको निर्वाचनबाट जम्मा ९८ जना पूर्वसांसद बाहिरिइसकेका छन् । कुल उम्मेदवारको ३९ दशमलव १३ प्रतिशत सांसदहरु दोहोरिएर आएका हुन् । विघटित संसदबाट सबैभन्दा बढी एमालेका २३ जना सांसदले पुनः संसदमा प्रवेश पाएका छन् । जो संसदमा दोहोरिए उसले कुल ३५ जना पूर्वसांसदहरुलाई प्रतिनिधिसभातर्फको प्रत्यक्षमा चुनाव लडाएको थियो । उनीहरुमध्ये २३ सांसदले चुनाव जितेका हुन् । तराईमधेस लाोकतान्त्रिक पार्टीबाट यस दोस्रो संविधानसभामा प्रतिनिधित्व गरेका बृजेशकुमार गुप्ताले यसपटकको चुनाव एमालेको सूर्य चिन्हमा लडेकोले उनीसहित एमालेबाट २४ जनाले संसदमा प्रवेश पाएका छन् । यो एमालेले उम्मेदवार उठाएका मध्येबाट कुल ६५ दशमलव ७१ प्रतिशत प्रतिनिधित्व हो । एमालेबाट अध्यक्ष केपी ओली, वरिष्ठ नेताहरु माधव नेपाल, झलनाथ खनाल, लगायतका नेताहरु दोहोरिएर संसदमा आएका छन् । जसले चुनाव हारे प्रत्यक्षमा चुनाव लडेपनि एमालेका १२ जना नेताहरुले संसदमा दोहोरिने अवसर गुमाएका छन् । एमाले नेताहरु वामदेव गौतम, ऋषिकेश पोखरेल, जर्नादन ढकाल, ताराकान्त चौधरी, डा वंशीधर मिश्र, गरिमा शाह, मन्जुकुमारी चौधरी, राजकुमार गुप्ता, विचारीप्रसाद यादव, सत्यनारायण मण्डल, हरिप्रसाद उप्रेती र डा राजन भट्टराई चुनाव लडे पनि संसदमा दोहोरिने अवसरबाट वञ्चित भएका छन् । माओवादीबाट दोहोरिनेहरु माओवादी केन्द्रका तर्फबाट १६ जना सांसदहरु प्रतिनिधिसभामा दोहोरिने भएका छन् । माओवादीले विघटित संसदबाट २१ जनालाई प्रत्यक्षमा चुनाव लडाएको थियो । त्यसमध्ये उसका ५ जना नेताहरुले मात्र यसपटकको चुनाव हारेका छन् । माओवादीका तर्फवाट अध्यक्ष पुष्पकमल दहाल, नेताहरु कृष्णबहादुर महरा, जनार्दन शर्मा लगायतका नेताहरु दोहोरिएका छन् । अजयशंकर नायक, अशोकुमार मण्डल, उमेश कुमार यादव, रामसिंह यादव र सत्यनारायण भगत भने संसदमा देखिने छैनन् । यी ५ नेताले प्रत्यक्षतर्फको चुनाव जित्न सकेनन् । कांग्रेसबाट १८ जना दोहोरिए कांग्रेसका भने १८ जनाले मात्र पून संसदमा प्रवेश पाएका छन् । फोरम लोकतान्त्रिक र अन्य पार्टीबाट काग्रेसमा प्रवेश गरी चुनाव लडेका १८ जनाले चुनाव जितेका छन् । कांग्रेसले ९० जनालाई चुनाव लडाएको थियो । अघिल्लो संसदमा प्रतिनिधत्व गर्ने पार्टीभन्दा भिन्न रहेर कांग्रेसबाट अबको संसदमा विजयकुमार गच्छदार, अभिशेकप्रताप शाह र मोहम्मद मुस्तक आलम यसपटक संसदमा देखिनेछन् । विघटित संसदमा प्रतिनिधित्व गरेका कांग्रेसका धेरै हस्ती नेताहरु यसपटक संसदमा देखिने छैनन् । वरिष्ठ नेता रामचन्द्र पौडेल, कृष्णप्रसाद सिटौला, विमलेन्द्र निधी, डा रामशरण महत, अर्जुननरसिंह केसी, बलबहादुर केसी, रमेश लेखक, एनपी साउद, महेश आचार्यसम्मका काग्रेसका नेताहरु संसद्मा हुने छैनन । यी नेताहरुले यसपटकको चुनावमा हार ब्यहोरेका छन् । काग्रेसले आफनै पार्टीका पूराना ८२ जना र अन्यवाट पार्टी प्रवेश गरेका थप ८ जना पूर्व सांसदसहित ९० जनालाई यसपटक केन्द्रीय संसदमा प्रत्यक्षतर्फ टिकट दिएको थियो । राप्रपाका सबै पराजित राप्रपाका विभिन्न घटकहरुबाट ५ जना पूर्व सांसदहरुले यसपटक प्रतिनिधिसभातर्फ चुनाव लडेका थिए । तर, कुनै नेता अबको संसदमा देखिने छैनन् । राप्रपाको घटकहरुबाट झापा ३ बाट मात्रै राजेन्द्र लिङ्देनले चुनाव जितेका छन् । तर, उनी यस अगाडीको संसदमा थिएनन् । राप्रपाका घटकहरुबाट कमल थापा, विक्रमवहादुर थापा, दिपक बोहोरा, विक्रम पाण्डे र सुनिलबहादुर थापा प्रतिनिधिसभाका लागि प्रत्यक्षमा चुनाव लडेका थिए । तर उनीहरु सबैजना पराजित भए । मधेसवादी तीन पराजित मधेस केन्द्रित दलतर्फ संघीय समाजवादी फोरम, राष्ट्रिय जनता पार्टी लगायतबाट ६ जना पूर्व सांसदहरुले चुनाव लडेका थिए । तीमध्ये तीनजनाले चुनाव जितेर पुनः संसदमा प्रवेश पाएका छन् । अन्य तीनजना पराजित भएका छन् । मधेस केन्द्रित दलका तर्फबाट उपेन्द्र्र यादव, महेन्द्र्रराय यादव र लक्ष्मणलाल कर्णले मात्र संसदमा दोहोरिने अवसर पाएका छन् । अशोक राई, सर्वेन्द्रनाथ शुक्ल र नरसिंह चौधरीले पनि चुनाव लडेका थिए । तर, उनीहरु तीनैजना पराजित भएका छन् । त्यस्तै राष्ट्रिय जनमोर्चाकी दुर्गा पौडेल र नेपाल मजदुर किसान पार्टीका प्रेम सुवाल संसदमा दोहोरिएका छन् । तर, नेमकिपाबाटै प्रत्यक्षमा चुनाव लडेकी अनुराधा थापाले चुनाव जित्न नसकेपछि उनी संसदमा देखिने छैनन् ।"
यसकारण सरकार छाड्न तयार छैनन् देउवा,"काठमाडौं : वाम गठबन्धनका शीर्ष नेताले राजीनामा दिएर नयाँ सरकार गठनको बाटो खोलिदिन आग्रह गरे पनि प्रधानमन्त्री शेरबहादुर देउवा तत्काल सत्ता नछोड्ने मुडमा छन्। मंगलबार सरकारका प्रवक्ता एवम् सूचना तथा सञ्चारमन्त्री मोहनबहादुर बस्नेतले प्रधानमन्त्री सत्ता हस्तान्तरणको वैधानिक उपायको खोजीमा रहेको बताएका छन्। लोकतान्त्रिक पद्धतिमा सत्ता हस्तान्तरण शालिन र सभ्यसुकर्म हो। हामीलाई थाहा छ, सत्ता र सरकार कहिल्यै कसैको पनि चिरस्थायी हुँदैन, बस्नेतले भने, सरकार कानुनी जटिलता निम्त्याएर सत्ता लम्ब्याउन चाहँदैन। हामी सहज सत्ता हस्तान्तरणका लागि वैधानिक उपायको खोजी गरिरहेका छौँ। बार्गेनिङ प्वाइन्ट राष्ट्रियसभा वैधानिक बाटोको नाममा प्रधानमन्त्री देउवा सत्ताबाट बाहिरिनुअघि राष्ट्रिय सभाको भागबण्डा मिलाउने दाउमा अग्रसर भएको कुरालाई प्रवक्ताको भनाइले पुष्टि गरेको छ। एमाले र माओवादीका शीर्ष नेताहरुले देउवाको राजीनामाको माग गर्दै चर्को दबाब दिएपछि सरकारले समसामयिक राजनीतिक जटिलताबारो मंगलबार पत्रकार सम्मेलन गरेरै धारणा सार्वजनिक गरेको हो। लोकतन्त्रमा बहुमतले शासन पद्धतिलाई सञ्चालन गर्दछ, सञ्चारमन्त्री बस्नेतले प्रश्न गर्दै भने, शासन पद्धतिमा महत्वपूर्ण अंगको रुपमा रहेको व्यवस्थापिका संसदको उपल्लो सदन राष्ट्रिय सभाको निर्वाचन किन हुन सकेको छैन ? कानुनी आधार देखाएर सञ्चारमन्त्रीले प्रधामन्त्रीले तत्काल सत्ता नछोड्ने विषयलाई पटकपटक दोहोर्याएका छन्। प्रत्यक्ष र समानुपातिकतर्फको मतगणना सकिएर दलहरुले प्राप्त गरेको मत संख्या र सीट सार्वजनिक भए पनि संविधानको धारा ८४ र ८६ अनुसार निर्वाचन आयोगबाट निर्वाचनसम्बन्धी ऐन र कानुनअनुसार समानुपातिकतर्फ प्रतिनिधिसभा र प्रदेशसभाको सीट बाँडफाँट गरी व्यक्ति एकिन भएपछि संसददीय परम्परअनुरुप सरकार गठनप्रक्रिया थालनी हुने नै छ, सञ्चारमन्त्रीले भनेका छन्। राष्ट्रपतिलाई विवादित बनाउने खेल ? एमाले र माओवादीले राष्ट्रपतिलाई दलीय अनुकूलतामा प्रयोग गर्ने दुस्प्रयास गरेको आरोप सरकारले लगाएको छ। तर, वाम गठबन्धनका नेताले भने आइतबार संयुक्त पत्रकार सम्मेलन गरेर राष्ट्रपतिलाई असंवैधानिक काममा उक्साउने प्रयास नगर्न चेतावनी दिएका थिए। प्रधानमन्त्रीको कुर्सीमा बसेर, जाँदै गरेको सरकारको नेतृत्वले जे पायो त्यही अध्यादेश ल्याएर राष्ट्रपतिलाई असंवैधानिक काम गर्न लगाउने, उक्साउने काम गर्नु हुँदैन, आइतबार संयुक्त पत्रकार सम्मेलनमा एमाले अध्यक्ष केपी शर्मा ओलीले भनेका थिए, राष्ट्रपतिले के गर्नेनगर्ने विचार र विवेक पुर्याउनुपर्छ, अहिले राष्ट्रपतिले अध्यादेश जारी गर्नु हुँदैन। पत्रकार सम्मेलनमा माओवादी केन्द्रका अध्यक्ष प्रचण्डले समेत सानो कुरामा लोभ नगरी देउवालाई सत्ता छोड्न सुझाव दिएका थिए। निर्वाचन सम्पन्न गराएर सरकारले जस पाएको छ तर अहिले एउटा दुईटा नियुक्ति गरेर सबै जसजति अपजसमा लानु हुँदैन, प्रचण्डले भनेका थिए, अहिलेको सरकार कामचलाउ भइसकेको छ। यस्तो बेला सानोतिनो कुराको लोभ गर्नु हुँदैन। सत्ता लम्ब्याउने देउवाको दाउ यसरी राजीनामाको चौतर्फी दबाब भए पनि कानुनी अड्चन देखाएर देउवा सत्ताको आयु लम्ब्याउने खेलमा सक्रिय छन्। सरकारको तर्फबाट मंगलबार सञ्चारमन्त्रीले सार्वजनिक गरेको आधिकारीक धारणामा थप भनिएको छ, नवीन अवस्थाको संघ र प्रदेशको संवैधानिक संरचनामा प्रतिनिधिसभा, प्रदेशसभा र राष्ट्रियसभाले पूर्णाकार लिएपछि मात्र मुलुकले कल्पेका समावेशी चरित्रका तीन तह (स्थानीय, प्रादेशिक र संघीय) सरकार निर्माण हुने प्रावधान रहेको स्पष्ट छ। संसदको तेस्रो दलले सरकारको नेतृत्वको गरेको इतिहास भएको भन्दै तत्काल प्रधानमन्त्रीले राजीनामा नदिने सञ्चारमन्त्रीको जिकिर छ। हाम्रो देशमा संविधानअनुसार विगतमा संसद्मा तेस्रो स्थानमा रहेका दलको नेतृत्वमा पटकपटक सरकार गठन भएको इतिहास पनि सबैको मानसपटलमा ताजै छ, बस्नेतले भनेका छन्, विगतका कानुनी प्रक्रिया पुरा नगरिँदा प्रधानमन्त्रीले राजीनामा दिइसकेपछि पनि ६६ महिनासम्म नयाँ सरकार गठन हुन नसकेको नमिठो अनुभव हामीले बेहोरेका छौँ। एमाले र माओवादीको स्वार्थमा राष्ट्रपति राष्ट्रपतिबाट राष्ट्रिय सभा निर्वाचनको ऐन मस्यौदा पारित हुन नसकेको भन्दै सरकारले राष्ट्रपति एमाले र माओवादीको स्वार्थमा प्रयोग भएको आरोप समेत लगाएको छ। अध्यादेश सम्माननीय राष्ट्रपतिज्यूसमक्ष सरकारले दुई महिनाअघि पेस गरेको थियो, सरकारका प्रवक्ता बस्नेतले भने, राष्ट्रपति जस्तो सम्मानित संस्थालाई समेत यस क्रममा दलीय अनुकुलतामा प्रयोग गर्ने दुस्प्रयासको आभाष हुन थालेको छ। उक्त अध्यादेश अहिलेसम्म राष्ट्रपति कार्यालयमा रोकिएको छ, यो हामी सबैका लागि अत्यन्तै चिन्ताको विषय हो। निर्वाचनको ऐन मस्यौदा गरी विधेयकका रुपमा व्यवस्थापिका संसदसमक्ष पेस गरिए पनि दलहरु सहमत हुन नसक्दा विधेयकलाई अत्यावश्यक ऐन मानी अध्यादेशबाट जारी गरेर समयमै निर्वाचन गराउने विकल्प रोज्दा राजनीतिक दलले अवरोध गरेको सरकारको दाबी छ। यता देउवा सरकारले संसदीय बाटो छल्दै शीतल निवासमा पठाएको अध्यादेशमा राष्ट्रपतिले राष्ट्रिय सहमति खोज्नु स्वभाविक भएको राष्ट्रिय जनता पार्टीका वरिष्ठ उपाध्यक्ष लक्ष्मणलाल कर्णको भनाइ छ। संविधानको मर्म अनुसार अध्यादेश जारी हुनुपर्ने भए पनि राष्ट्रपतिले सहमति खोज्नु जायज भएको उनले प्रष्ट पारे। पूर्वराष्ट्रपति डा रामवरण यादवले तत्कालीन प्रधानमन्त्री डा बाबुराम भट्टराईका दर्जनौ अध्यादेश रोक्दै प्रमुख दलबीच सहमति हुनैपर्ने धारणा राख्नुभएको बिर्सनुहुन्न, नेता कर्णले भने।"
"यस्तो छ वामदेव हारको अन्तरकथा, कहाँ गयो २५ हजार भोट ?","काठमाडौं : स्थानीय तहको निर्वाचनको आधारमा वाम गठबन्धनको २९ हजार मत बढी रहेको बर्दिया क्षेत्र नम्बर १ मा नेकपा एमालेका उपाध्यक्ष वामदेव गौतमको हारको विषय दिनदिनै पेचिलो बन्दै गएको छ । वामपन्थीको गढ त्यस निर्वाचन क्षेत्रबाट मंसिर २१ मा भएको प्रतिनिधि सभाको निर्वाचनमा कांग्रेस नेता संयज गौतमसँग एमालेका प्रभावशाली नेता वामदेव पराजित भए । कांग्रेसका सञ्जयले ४४ हजार ८२९ मत ल्याए भने वामदेवले ४४ हजार ७६ मत प्राप्त गरे । बन्यो छानविन समिति एमालेले वामदेवको हारको कारण पत्ता लगाउन छानविन आयोग नै गठन गरेको छ । केन्द्रीय सदस्य बैजनाथ चौधरीको नेतृत्वमा वामदेवको हारको कारण पत्ता लगाउन बनेको छानविन आयोगको टोली अहिले बर्दियामा छ । आयोगमा प्रदेश नम्बर ५ का सचिव भुवेश्वर ढकाल र कार्यालय सचिव रामप्रसाद भट्टराई सदस्य छन् । उपाध्यक्ष गौतमको पराजयलाई एमालेले गम्भीरतापूर्वक लिएको छ । स्थानीयस्तरमा समेत वामदेव पराजयको छानबिन गर्न समिति बनेको छ । एमालेका जिल्ला अध्यक्ष हरि ज्ञवालीले केन्द्रको आयोग बर्दिया आएर छानबिन थालेको जानकारी दिए । उनले भने, उहाँहरु यहाँ आइपुगेर छलफल थाल्नु भएको छ । उनले वामपन्थीको गढमै प्रभावशाली नेता गौतम हार्नुमा केही न केही कारण हुनसक्ने बताए । छानबिन टोली आएको छ, यथार्थ चाँडै बाहिर आउला, उनले विश्वास व्यक्त गरे । वामदेव हारका कारण वामदेवको हारभित्र आन्तरिक र बाह्य दुवै कारणले काम गरेका छन् । पार्टीबाटै अन्र्तघात भएको अनुमान धेरैले गरेका छन् । उनलाई हराउन पार्टीमै चलखेलदेखि अरु बाह्य कारणले पनि काम गरेका स्थानीय नेता कार्यकर्ता बताउँछन् । माओवादी केन्द्रसहितको चुनावी संरचना निर्माणले एमालेका जिल्ला कमिटी, नगरपालिका कमिटी र गाँउपालिका कमिटी पुरै निष्क्रिय भएका थिए । ओभर कन्भिडेन्स, नजिकका केही नेताको घेरामा सीमित हुनु, आफुलाई भावी प्रधानमन्त्रीको घोषणा गर्नु वामदेवका हारका कारण रहेका स्थानीय नेताहरु बताउँछन् । घात अन्तरघातसँगै स्थानीय पार्टी नेतृत्व निर्वाचनमा प्रभावकारीरुपमा परिचालन हुन नसक्नु हारको एउटा प्रमुख कारण बनेको छ । निर्वाचनमा परिचालनका लागि बनाइएको हाइकमाण्डको नेतृत्व जिल्ला बाहिरका नेतालाई सुम्पिँदा जिल्ला, नगरपालिका र गाउँपालिका कमिटि निष्क्रिय भएको थियो । निर्वाचन परिचालनका लागि वामदेवकै नेतृत्वमा बनेको हाइकमाण्डमा अधिकांश नेता बर्दिया बाहिरका छन् । त्यस संरचनामा किसान परिचालन समिति संयोजकमा काठमाडौंका बालराम बासकोटा, युवा तथा विद्यार्थी परिचालन संयोजकमा लमजुङका डिबी कार्की, असन्तुष्टलाई सम्झाउन बनेको समितिको संयोजकमा कास्कीकी शारदा सुवेदी र आर्थिक समितिको संयोजकमा चितवनका हरि पराजुली थिए । स्थानीय नेतालाई बेवास्ता बर्दियाका पार्टी अध्यक्ष हरि ज्ञवालीलाई यो निर्वाचन परिचाल हाइकमाण्ड राखिएकै थिएन । उनलाई गुलरिया नगरपालिकाको कमाण्डको जिम्मेवारीमा सीमित गरिएको थियो भने सचिव शालिकराम अधिकारीलाई बासगढी नगरपालिकामै सीमित गरिएको थियो । अर्कातिर जिल्ला उपाध्यक्ष लालबहादुर श्रेष्ठलाई बढैयाताल गाउँपालिकामा खटाइएको थियो । त्यसैगरीे बारबर्दिया नगरपालिकामा जिल्ला सचिवालय सदस्य पदम ढकाल संयोजकत्व निर्वाचन परिचालन समिति बनाइएको थियो । सबै नगरपालिका र गाउँपालिमा एमालेमाओवादीका ३३ जना सदस्य रहेको ६ सदस्यीय निर्वाचन परिचालन समिति बनाइएको थियो । मन नपरेका नेता जगेडामा ? चारै स्थानीय तहको निर्वाचन परिचालन समितिलाई कमाण्डको जिम्मा जिल्ला सचिवालय सदस्य पूर्णप्रसाद शर्मालाई दिइएको थियो । निर्वाचनमा वामदेवले मन नपराउने स्थानीय नेतालाई आफ्नै वडामा सीमित गरिएको थियो । पूर्वसांसद श्याम ढकाल, केन्द्रीय युवा तथा खेलकुल विभागका सचिव दामोदर अर्याल, प्रदेश सभा सदस्य शोभा ज्ञवाली र पूर्व अंचल सदस्य खड्कबहादुर खड्कालाई वडा कमिटीको खटनपटनमा आफ्नै वडामा रोकेर राखियो। नेतृ गौरा जिम्मेवारीविहीन जिल्ला पार्टी इन्चार्ज एवं पोलिटव्यूरो सदस्य गौरा प्रसाईलाई कुनै जिम्मेवारी दिइएको थिएन । पूर्व सांसद ढकाल, यूवा तथा खेलकुल विभाग सचिव अर्याल, पूर्व अञ्चल सदस्य खड्का र केन्द्रीय सदस्य सूर्य थापा लगायतलाई वामदेवको पराजयको प्रमुख कारकका रुपमा आरोप लगाइएको छ । वामदेवबिरुद्ध बागी उम्मेदवारी दिएका पूर्व अञ्चल सदस्य खड्काको उम्मेदवारी फिर्ता लगाउन भनिएको थियो । ओभर कन्फिडेन्स ले डुबायो माओवादी केन्द्रसहितको चुनावी संरचना निर्माणले एमालेका जिल्ला कमिटी, नगरपालिका कमिटी र गाँउपालिका कमिटी पुरै निष्क्रिय भएका थिए । ओभर कन्भिडेन्स, नजिकका केही नेताको घेरामा सीमित हुनु, आफुलाई भावी प्रधानमन्त्रीको घोषणा गर्नु वामदेवका हारका कारण रहेका स्थानीय नेताहरु बताउँछन् । प्युठान 'फ्याक्टर'को असर वामदेव २०७० सालको दोस्रो संविधानको निर्वाचनमा प्युठान गएका थिए । त्यहीकारण बर्दियाली एमाले कार्यकर्तादेखि मतदातासम्म उनीसँग रुष्ट थिए । पूर्वेली र पश्चिमेलीको हावाले समेत यो पटक वामदेवलाई असर पार्यो । घट्दो लोकप्रियता पछिल्लो समयमा बर्दियामा वामदेव गौतमको लोकप्रियता समेत घटेको थियो । अर्कातिर कांग्रेस नेता सञ्जय गौतमले जिल्लामा निरन्तर सक्रिय भएर लोकप्रियता बढाएका थिए । सञ्जय पछिल्लो समय बर्दियाली जनताबीच भिजेका थिए । तर वामदेवको सम्बन्ध बर्दियाबाट टाढिँदै थियो । अर्को कारण श्रीमती र छोरा वामदेवले चुनाव हार्नुको अर्को कारण श्रीमती तुलसा थापालाई समानुपातिकमा राख्नु पनि रहेको छ । उनले छोरा हरिश गौतमलाई राजनीतिक उत्तराधिकारी घोषणा गर्दा कार्यकर्तामाझ असन्तुष्टि चुलिएको थियो । वामदेवले गर्ने अत्यारिला भाषण हारको कारण बन्यो । अन्तरघात नगरेको जवाफ वामदेवलाई हराएको आरोप केही स्थानीय र केन्द्रीय नेतामाथि थोपर्ने कोशिश भएको छ । केन्द्रीय युवा तथा खेलकुद विभागका सचिव अर्याल आफूमाथि लगाइएका आरोप निराधार भएको बताउँछन् । आफूले जिम्मा पाएको साविकको जमुनी गाविसबाट एक हजार ३३६ मतले अग्रता दिलाएको दाबी उनले गरेका छन् । पछिल्लो समयमा बर्दियामा वामदेव गौतमको लोकप्रियता समेत घटेको थियो । अर्कातिर कांग्रेस नेता सञ्जय गौतमले जिल्लामा निरन्तर सक्रिय भएर लोकप्रियता बढाएका थिए । सञ्जय पछिल्लो समय बर्दियाली जनताबीच भिजेका थिए । तर वामदेवको सम्बन्ध बर्दियाबाट टाढिँदै थियो । श्रीमती विरामी भएका कारण १५ दिन मात्रै चुनावी अभियानमा खटिने अवसर पाएको उनले स्पष्टिकरण दिएका छन् । मेरी श्रीमती विरामी भएकोले २ हप्ता मात्र बर्दियाको चुनावी अभियानमा खट्ने अवसर पाएँ, बर्दिया पुग्नेवित्तिकै काम मागें, उहाँ (वामदेव) ले आफ्नै गाउँमा खट्ने आदेश दिएपछि त्यही खटिएँ, उनले भने, म खटेको साविकको जमुनी गाविसमा एक हजार ३३६ मतले अग्रता छ , अन्यत्र सबै ठाउँमा हामी पराजित भयौं, के कारणले त्यस्तो भयो ? सम्बन्धित कमरेडहरुलाई थाहा होला । कहाँ गयो २५ हजार ६ सय मत ? बर्दिया क्षेत्र नम्बर १ बाट स्थानीय निर्वाचनमा एमालेले २८ हजार ९२, माओवादी केन्द्रले २८ हजार ७२२ मत ल्याएका थिए भने कांग्रेसले २७ हजार ९१ मत ल्याएको थियो । वाम गठबन्धको मत कांग्रेसको भन्दा २९ हजार ६१५ बढी थियो। माओवादी केन्द्रले जितेको बारबर्दियामा स्थानीय तह निर्वाचनमा वाम गठबन्धनले १९ हजार ६८७ मत ल्याएको थियो भने कांगेसले ८ हजार १९९ मत पाएको थियो । ११ हजार ४८८ को अग्रता हुनुपर्नेमा १ हजार ८०९ मतको मात्रै अग्रता भयो । बारबर्दियामा ९ हजार ६७९ मत गायब भयो । स्थानीय तह निर्वाचनमा कांग्रेसले जितेको गुलरिया नगरपालिकामा एमाले ५६० मतले पराजित भएको थियो । यो निर्वाचनमा गुलरियामा कांगेस र वाम गठबन्धनको २ हजार ८५९ को अन्तर भयो । त्यहाँ पनि वाम गठबन्धनको २ हजार २९९ मत गायब भयो । उता एमालेले जितेको बाँसगढी नगरपालिकामा वाम गठबन्धनको १६ हजार ६४७ मत प्राप्त भएको थियो भने कांग्रेसले ६ हजार ४७८ मत पाएको थियो । स्थानीय निर्वाचनमा कांग्रेस भन्दा वाम गठबन्धनको १० हजार १६९ मतले अघि थियो । यस निर्वाचन कांग्रेसको भन्दा वाम गठबन्धनको ७८५ मत कम आयो । बाँसगढीमा १० हजार ९५४ मत गायब भयो । एमाले नै विजयी बढैयाताल गाउँपालिकामा वाम गठबन्धनले १० हजार ६४० मत प्राप्त गरेको थियो । यहाँ कांग्रेसले ६ हजार २०७ मत पाएको थियो । स्थानीय तह निर्वाचनमा कांग्रेस भन्दा वाम गठबन्धनको ४ हजार ४३३ मत धेरै थियो । तर, प्रतिनिधि सभा निर्वाचनमा बढैयातालमा पनि वामदेवले १ हजार ५८४ को मात्रै अग्रता बनाउन सके । यहाँ पनि २ हजार ८४९ मत गायव भएको छ । वामदेव र बर्दिया बर्दिया र वामदेव पर्यायवाची जस्तै हुन् । हुन त वामदेवको जन्म प्युठानमा भएको हो । तर उनले बर्दियालाई राजनीतिक कर्मथलो बनाएका थिए । भूमिगतकालमा बर्दियामा हलो जोतेर किसान क्रान्ति थालेका वामदेवले भूमिगतकालमा धेरै दुःख भोगे, हलो जोतेर जीविका पनि चलाए । कुनै बेला उनी आदिबासी थारु, भूमिहीन कमैया र सुकुम्बासीका लोकप्रिय नेता थिए वामदेव । २०४८ सालको आमनिर्वाचनमा वामदेवलाई बर्दियाबासीले भारी मतले विजयी बनाए । कृषिको उर्वरभूमि बबई सिँचाई आयोजना बनाउन वामदेवको ठुलो योगदान छ । वामदेवकै कारण बर्दिया वामपन्थी गढ पनि बन्यो । वामदेवले चुनाव हार्नुको अर्को कारण श्रीमती तुलसा थापालाई समानुपातिकमा राख्नु पनि रहेको छ । उनले छोरा हरिश गौतमलाई राजनीतिक उत्तराधिकारी घोषणा गर्दा कार्यकर्तामाझ असन्तुष्टि चुलिएको थियो । वामदेवले गर्ने अत्यारिला भाषण हारको कारण बन्यो । गौतमलाई बर्दियाबासीले तीन पटकसम्म जिताए । २०७० सालको निर्वाचन बर्दियासँगै वामदेवले प्युठानबाट पनि चुनाव लडे । उनी त्यो बेला दुवै क्षेत्रबाट विजयी हुन सफल भए। हराए पनि जिताए पनि बर्दियालीले वामदेवलाई आफ्नै सोचेका थिए । तर, दुई क्षेत्र जितेका उनले बर्दियालीलाई माया मार्दै जन्मथलो प्युठान रोज्न पुगे। बर्दिया नफर्किने भन्दै प्युठान रोजेपछि उनीसँग बर्दियाली रिसाए । उनको त्यो निर्णय पनि अहिलेको निर्वाचनमा पराजयको कारण बन्यो । बाढी आउँदा हेरेनन्, विकास पनि भुले २०७० सालको दोस्रो संविधानसभा निर्वाचनमापछि बर्दियामा ठुलो बाढी आयो । धेरै धनजनको क्षति भयो, तर वामदेव सहानुभूति दिन समेत बर्दिया गएनन् । भादा नदीका कारण सदरमुकाम गुलरिया उच्च जोखिममा छ । भादामा तटबन्ध बनाउनेदेखि बाढीले भत्काएका घरबास पुननिर्माणमा उनले चासो नदेखाएको अर्को आरोप पनि छ । पटक पटक प्रभावशाली मन्त्रालय सम्हाल्दा समेत बर्दियाको विकासमा चासो नदेखाएको, बेरोजगार थारु, भूमिहीन किसान, सुकुम्बासीलाई नहेरेको गुनासो त उनीमाथि थियो नै । अर्कातिर युवालाई रोजगारी दिन कुनै भूमिका नखेलेको अर्को आरोप पनि लागेको थियो । नेपालगन्जगुलरिया र, गुलरियाबाट राजमार्ग जोड्ने सडकको दुरावस्था लगायत अन्य विकास निर्माणमा चासो नदिएकाले बर्दियामा वामदेवको लोकप्रियता पछिल्लो दिनमा घटेको थियो । यिनै कुरा वामदेवले चुनाव हार्नुका प्रमुख कारण बनेका थिए ।"
देशको विकास अब रसुवागढीबाटः ओली,"त्रिशूली : एमालेका अध्यक्ष तथा पूर्वप्रधानमन्त्री केपी शर्मा ओलीले देशको विकास अब नेपाल र चीनको नाका रसुवागढीबाट मात्र सम्भव भएको बताएका छन् । मंगलबार रसुवागढी नाका पुगेका ओलीले नेपाल र चीनबीच सञ्चालनमा रहेको एउटामात्र नाका रसुवागढीलाई व्यवस्थित गरेर देश विकासको बाटो खोल्नुपर्ने बताएका हुन्। देशमा ऐतिहासिक प्रदेशसभा तथा प्रतिनिधिसभाको निर्वाचन सम्पन्न भएपछि पहिलो पटक पार्टी पदाधिकारीसँगै मंगलबार रसुवा पुगेका अध्यक्ष ओलीले रसुवागढीको महत्व देशले नबुझ्दा देश आर्थिक तथा व्यवसायिक रुपमा पछाडि परेको बताए । अध्यक्ष ओलीले रसुवागढी नाकाबाटै देशमा इन्धनलगायत अत्यावश्यक वस्तु आयात गरेर अब बन्ने सरकारले देशलाई समृद्धिको बाटोमा लाने बताए । देशमा कम्युनिस्टको नयाँ सरकार छिट्टै बन्ने बताउँदै ओलीले चीनको केरुङबाट रसुवागढी नाका हुँदै नुवाकोटदेखि काठमाडौंसम्म र लुम्बिनीसम्म रेलमार्ग बनाउनेसमेत बताए । चीनसँगको रसुवागढी नाकालाई अन्तर्राष्ट्रिय बनाउने र काठमाडौंबाट रसुवागढीसम्मको सडकलाई चार लेनको बनाउने घोषणा समेत ओलीले गरेका छन्।रसुवागढी नाका अढाई वर्षदेखि आधिकारिक रुपमा सन्चालनमा रहेको नाका हो । यस नाकालाई चीनले प्राथमिकता दिएर गत सेप्टेम्वर १ देखि अन्र्तराष्ट्रिय नाकाको रुपमा मान्यता दिइसकेको छ । ओलीले रसुवाको स्याफ्रुवेशीदेखि लाङटाङसम्म केवुलकार निर्माण कार्य नयाँ सरकारले योजना बनाउने समेत बताए । उनले लाङटाङ जाने पदमार्गको रुपमा रहेको घोडातवेलासम्म मोटरबाटो निर्माण गर्ने पनि योजना सुनाएका छन्। काठमाडौंबाट गल्छीनुवाकोटमैलुङ हुँदै रसुवागढीसम्मको हालको २ लेनको सडक कालोपत्रे गर्ने र खोलापारीबाट ४ लेनको सडक निर्माण थाल्ने बताए । उनले टिमुरेमा रहेको रसुवागढी भन्सारलाई सुधार गर्ने र भन्सारको जग्गा सम्बन्धी पुरानो मुद्दा टुंगाउनेसमेत प्रतिबद्धता जनाएका छन् । रसुवागढीमा सडक, पार्किङ तथा नेपालको सरकारी संरचनालाई व्यवस्थित तथा पक्की बनाएर अन्र्तराष्ट्रियस्तरको बनाइने ओलीको भनाइ छ । नेपालचीन सीमा रसुवागढी नाका काठमाडौंदेखि एकसय ५२ किलोमिटर उत्तर भोटेकोशी नदी किनारमा रहेको छ । हेलिकोप्टरमार्फत् मंगलबार रसुवा पुगेका ओलीले रसुवागढीमा स्थानीय जनतालाई सम्बोधन गर्दै उनीहरुका माग तथा गुनासो सुनेका थिए । अध्यक्ष ओलीसहितका नेतालाई स्थानीयले सडक कालोपत्रे, रसुवागढी भन्सारको व्यवस्थापन र चिनियाँ पक्षबाट आइपरेका समस्याका बारेमा ध्यानाकर्षण गराएका थिए । पार्टी महासचिव ईश्वर पोखरेलसहितका २४ नेतासँगै लाङटाङ पुगेका ओलीले हेलिकोप्टरबाटै लाङटाङ र रसुवागढी निरीक्षणमा गएका हुन् । उनले लाङटाङमा भूकम्पपछि बन्द भएको विद्यालय र स्वास्थ्यचौकी तत्काल सुचारु गराउने आश्वासनसमेत स्थानीयलाई दिएका छन् । एमाले अध्यक्ष ओली पार्टीका महासचिव पोखरेल, उपमहासचिव विष्णु पौडेल, स्थायी कमिटी सदस्य सुवासचन्द्र नेम्वाङ र शंकर पोखरेलसहितका नेता रसुवा आएका हुन्।"
दलले हटाएनन् निर्वाचन प्रचार सामग्री,"सुर्खेत: निर्वाचन परिणाम सार्वजनिक भएको साता दिन पुग्दासमेत निर्वाचनको समयमा प्रयोग गरिएका प्रचार सामग्री हटाइएका छैनन्। निर्वाचन प्रचारका क्रममा विभिन्न दलका उम्मेदवारले मत माग्न प्रयोग गरेका प्रचार सामग्री हटाउनेतर्फ कसैले ध्यान दिएका छैनन्। त्यस्ता प्रचार सामग्रीले सदरमुकाम वीरेन्द्रनगरलगायत जिल्लाका मुख्य बजार क्षेत्र कुरूप देखिएको छ। दलले विभिन्न स्थानमा टाँगेका ब्यानर, झन्डा, चुनाव चिह्न, पर्चा आदि अझै हटाइएको छैन । आफ्नो पक्षमा वातावरण बनाउन र मतदातालाई आकर्षित गर्न निर्वाचनअघि दलले प्रचार सामग्री टाँस्न प्रतिस्पर्धा नै गरेका थिए । सार्वजनिक स्थल, चोक, चौतारामा मात्रै होइन, सरकारी कार्यालयका गेट र पर्खालमा समेत प्रचार सामग्री टाँसिएका छन् । रूखदेखि विद्युत्का पोलसमेतमा प्रचार सामग्री टाँसिएका छन् । वीरन्द्रनगरका मंगलगढी, वीरेन्द्र, पीपलचौतारा, घन्टाघरलगायत चोक तथा बुद्धपथ लाइन सबैतिर त्यस्ता सामग्री उत्तिकै छ । लाखौं रकम खर्चेर प्रतिस्पर्धी पार्टीभन्दा दोब्बर प्रचारप्रसार गर्ने र जनताको मन जित्न दलबीच रस्साकस्सी नै चलेको थियो । अहिलेसम्म त्यस्ता प्रचार सामग्री यत्रतत्र छन् । निर्वाचन मतपरिणाम सार्वजनिकपछि दल निर्वाचन समीक्षा र विजयी जुलुसमा व्यस्त देखिएका छन् । विजयी भएका उम्मेदवारमा मतदाताबाट बधाई थाप्न भ्याइनभ्याई छ । उनीहरू गाउँगाउँ पुगेर मतदातालाई धन्यवाद दिइरहेका छन् । तर, बजारलाई कुरूप बनाउने निर्वाचन सामग्री हटाउनेतिर भने विजयी उम्मेदवारले समेत ध्यान दिएका छैनन् । पराजित दल यतिबेला हारको समीक्षामा जुटेका छन् । उनीहरूले समेत सार्वजनिक स्थल, पार्टी पौवा, चौतारा, विद्युत्का पोल तथा रूखमा टाँसेका प्रचार सामग्री हटाउनेतर्फ ध्यान दिन सकेका छैनन् । चुनाव परिणामलगतै घरदैलोमा व्यस्त हुनु परेकाले प्रचार सामग्री हटाउन नपाइएको माओवादी केन्द्रका जिल्ला संयोजक कृष्ण जीसीले बताए । अहिले मतदातालाई धन्यवाद दिनै व्यस्त छौं, उनले भने, अबको केही दिनमा हामीले कार्यकर्ता खटाएर प्रचार सामग्री हटाउनेछौं । प्रचार सामग्री हटाउने सोच भए पनि केही ढिला भएको उनी स्विकार्छन् । कांग्रेस जिल्ला सभापति कमलराज रेग्मीले निर्वाचनपछि प्रचार सामग्री हटाउने भनिएकाले त्यसको तयारी थालिएको बताए । पार्टीको वडा तहसम्म चुनावमा प्रचार गरिएका सबै सामग्री हटाउन प्रचार समितिलाई निर्देशन दिइसकेको उनको भनाइ छ । पार्टीको तल्लो तहसम्म, हामीले प्रचार सामग्रीलाई तत्काल हटाउन भनेका छौं, उनले भने, कहीँकतै छुटेका ठाउँमा केही दिनमा सफा गर्छौं । जिल्ला प्रशासन कार्यालयले चुनावमा मौन अवधि सुरु हुनुभन्दा पहिले नै प्रचार सामग्री हटाउन निर्देशन दिएको जनाएको छ । मौखिक रूपमा निर्देशन दिइए पनि दलले अटेर गरेको प्रशासनको भनाइ छ । प्रशासन कार्यालयका सूचना अधिकारी एवं प्रशासकीय अधिकृत युवराज न्यौपानेले औपचारिक रूपमा बैठक बोलाएर प्रचार सामग्री हटाउने निर्देशन नदिए पनि मौखिक निर्देशन दिएको बताए।"
एमाले र माओवादीको स्वार्थमा राष्ट्रपतिको प्रयोग,"काठमाडौं : सरकारले एमाले र माओवादीको स्वार्थ अनुसार प्रयोग भएको भन्दै राष्ट्रपतिमाथि गम्भीर आरोप लगाएको छ। राष्ट्रपतिबाट राष्ट्रिय सभा निर्वाचनको ऐन मस्यौदा पारित हुन नसकेको भन्दै सरकारले मंगलबार पत्रकार सम्मेलन गरेर यस्तो आरोप लगाएको हो। अध्यादेश सम्माननीय राष्ट्रपतिज्यूसमक्ष सरकारले दुई महिनाअघि पेस गरेको थियो, पत्रकार सम्मेलनमा बोल्दै सरकारका प्रवक्ता एवम् सञ्चारमन्त्री मोहनबहादुर बस्नेतले भने, राष्ट्रपति जस्तो सम्मानित संस्थालाई समेत यस क्रममा दलीय अनुकुलतामा प्रयोग गर्ने दुस्प्रयासको आभाष हुन थालेको छ। उक्त अध्यादेश अहिलेसम्म राष्ट्रपति कार्यालयमा रोकिएको छ, यो हामी सबैका लागि अत्यन्तै चिन्ताको विषय हो। सिंहदबारमा पत्रकार सम्मेलन गरेर सरकारले देशको समसामयिक राजनीतिक जटिलताका बारेमा धारणा सार्वजनिक गर्दै यस्तो आरोप लगाएको हो। पत्रकार सम्मेलनमा सरकार प्रवक्ता बस्नेतले राष्ट्रिपति जस्तो सम्मानित संस्थालाई समेत एमाले र माओवादीले दलीय स्वार्थमा प्रयोगको प्रयास भएको भन्दै चिन्ता समेत व्यक्त गरे। सरकारले राष्ट्रिय सभा निर्वाचनको ऐन मस्यौदा गरी विधेयकका रुपमा व्यवस्थापिका संसदसमक्ष पेस गरेको तर राजनीतिक दलहरु सहमत हुन नसक्दा पारित हुन नसकेको स्मरण गर्दै यस्तो चिन्ता व्यक्त गरेका हुन्। विधेयकलाई अत्यावश्यक ऐन मानी अध्यादेशबाट जारी गरेर समयमै निर्वाचन सम्पन्न गराउने विकल्प रोजेको तर त्यसमा राजनीतिक दलले अवरोध गरेको उनको आरोप छ। सरकारले राष्ट्रपतिलाई उक्त अध्यादेश तत्काल स्वीकृत गरिदिए अनुरोध समेत गरेको छ। सम्माननीय राष्ट्रपतिज्यूबाट सो अध्यादेश स्वीकृत गरी छिटोछरितो कार्यसम्पादनसहित सत्ता हस्तान्तरण प्रक्रियालाई सहज हुनेछ भन्ने विश्वास नेपाल सरकारले लिएको छ, पत्रकार सम्मेलनमा सरकारका प्रवक्ता बस्नेतले भने। देउवाका दुई काम कांग्रेस सभापति शेरबहादुर देउवाको नेतृत्वमा जेठ २३ गते बनेको सरकारले दुई कार्यभारसहित जिम्मेवारी लिएको र त्यो पूरा गरेको दाबी समेत सरकारले गरेको छ। स्थानीय तहको दोस्रो, तेस्रो चरणको निर्वाचन सँगै प्रतिनिधिसभा र प्रदेशसभाको निर्वाचन सम्पन्न गरेर सरकारले जिम्मेवारी पूरा गरेको दाबी प्रवक्ता बस्नेतले गरे। यी दुवै निर्वाचन वर्तमान सरकारले शान्तिपूर्ण ढंगले सम्पन्न गराएको छ, प्रवक्ता बस्नेतले भने, लोकतन्त्रको आत्माको रुपमा रहेको यस्ता आवाधिक निर्वाचन सम्पन्न गराउनुलाई नेपाल र नेपालीका उपलब्धिको रुपमा उल्लेख गर्न चाहन्छु।"
धनकुटालाई प्रादेशिक राजधनी बनाउन काठमाडौंमा जुलुस,"काठमाडौं : प्रदेश नम्बर १ को राजधानी धनकुटामा राख्न माग गर्दै काठमाडौंमा प्रर्दशन गरिएको छ । प्रदेश नम्बर १ का राजधानीमा बसोबास गर्दे आाएकाहरुले मंगलबार बिहान जुलुस निकालेका हुन् । जुलुसमा धनकुटाबाट प्रतिनिधिसभामा निर्वाचित एमाले नेता राजेन्द्र राई र उद्योगमन्त्री मन्त्री सुनिलबहादुर थापासहित सहभागी थिए । उनीहरुले प्रदेश नं १ को राजधानी धनकुटा बनाउँ भन्दै जुलुस निकालेका हुन् । लामो समयदेखि प्रशासनिक केन्द्र रहँदै आएको धनकुटामा उपयुक्त हावापानी र सबै जिल्लाको केन्द्रमा रहेकाले उनीहरुले यसलाई प्रादेशिक राजधानी बनाउनुपर्ने माग गरेका हुन् । जुलुसका सहभागीले प्राकृतिक जोखिम कम रहेको, सुरक्षित र शान्त वातावरण, सबै जिल्लासँग सडक जोडिएको र विमानस्थनल निर्माणधीन रहेको जनाउँदैधनकुटालाई राजधानी बनाउन माग गरेका हुन् । प्रर्दशनपछि प्रधानमन्त्री कार्यलयमा ज्ञापन पत्र समेत बुझाइएको छ । प्रदेशको अस्थायी राजधानीका लागि विराटनगर, धरान, इटहरी र धनकुटा चर्चामा छन् । यसअघि शहरी विकास तथा भवन निर्माण डिभिजन कार्यालय धनकुटा र बिराटनगरले चारै शहरका सरकारी भौतिक संरचनाको अध्ययन गर्दा प्रादेशिक राजधानीका लागि धनकुटा उपयुक्त रहेको प्रतिवेदन पेश गरेको छ । प्रदेश प्रमुखको कार्यालय, मुख्य मन्त्रीको कार्यालय, प्रदेशसभा, आवास लागयतका लागि धनकुटाका १५ वटा सरकारी भवनको नाम केन्द्रमा पठाइएको थियो । प्रतिवेदनमा प्रदेशको अस्थायी राजधानी धनकुटामा राख्दा तत्काल ५ करोड २५ लाख रुपैयाँ खर्च हुने देखिएको छ । पर्याप्त भौतिक संरचना रहेकाले हालका लागि पर्खाल, रंगरोगन र मर्मतसंभार मात्र गर्दा धनकुटामा राजधानी बनाउन सकिने देखिएको हो । तीन सय ९१ वटा सरकारी भवन रहेको धनकुटामा राजधानीका लागि केन्द्रमा सिफारिस गरिएका बाहेक सरकारी भवन धेरै छन् । मन्त्रालय तथा आवासका लागि कोष तथा लेखा नियन्त्रण कार्यालय, अख्तियार दुरुपयोग अनुसन्धान आयोगको क्षेत्रीय कार्यालय, जिल्ला स्वास्थ्य कार्यालय, लोकसेवा आयोगको कार्यालय, सरकारी वकिलको कार्यालय, घरेलु कार्यालय, नगरपालिकाको व्यापारिक भवन लगायत २० भन्दा बढी भवन छन् । विसं १९४० देखि प्रशासनिक गौंडा हुँदै पूर्वाञ्चल विकास क्षेत्रको सदरमुकाम समेत रहेको धनकुटालाई प्रादेशिक राजधानी बनाउन उपयुक्त हुने बताइएको छ ।"
किन चिनिया नाका रसुवागढी पुगे केपी ओली ?,"काठमाडौं : एमाले अध्यक्ष केपी शर्मा ओली चिनिया नाका रसुवा पुगेका छन् । मंगलबार एमाले महासचिव ईश्वर पोखरेल नेताहरु सुवास नेम्वाङ, शंकर पोखरेल, विष्णु पौडेलका साथमा ओली चिनिया नाकाको अवलोकनका लागि रसुवागढी पुगेका हुन्। अध्यक्ष ओली पार्टीका शीर्ष नेतासहित हेलिकोप्टरमा रसुवागढी पुगेका हुन् । नाका अवलोकन गर्न रसुवा पुगेका ओलीले टिमुरेका स्थानीयवासीलाई सम्बोधन गरेका छन् । सम्बोधनका क्रममा देशमा तीब्र परिवर्तनको लहर चलेको बताउँदै ओलीले अब आर्थिक विकासले गति लिने उल्लेख गरे।"
चिनियाँ राष्ट्रपति नेपाल आउने तयारी,"काठमाडौं : चिनियाँ राष्ट्रपति सी जिनपिङ आगामी मार्चमा नेपाल भ्रमणमा आउने गरी तयारी सुरु भएको छ । राष्ट्रपति सी नेपाल भ्रमणमा आउने चर्चा चले पनि यसअघि भ्रमण हुन सकेको थिएन । यसपटक भने उनले नेपाल भ्रमणलाई आफ्नो कार्यतालिकाभित्र राखेको माओवादीका एक नेताले जानकारी दिए । सीको नेपाल भ्रमण तयारी राष्ट्रपति कार्यालयले सुरु गरिसकेको स्रोतको भनाइ छ । राष्ट्रपति सी २०१६ सेप्टेम्बरमा नेपाल भ्रमणमा आउन चाहेका थिए । दक्षिण एसियाका श्रीलंका, बंगलादेश, भुटान, पाकिस्तान र भारतलगायत अधिकांश देशको भ्रमण गरिसके पनि उनी नेपाल भ्रमणमा आएका छैनन् । एमाले अध्यक्ष केपी ओली नेतृत्वको सरकारका बेला राष्ट्रपति सीको भ्रमण तयारी भए पनि त्यसबेला नेपालमा सरकार परिवर्तनलगायत राजनीतिक अस्थिरताका कारण भ्रमण स्थगन भएको थियो । अहिले नेपालमा निर्वाचनमार्फत स्थिर सरकार निर्माण हुने क्रममा रहेको र अझ त्यसमा पनि वामपन्थीहरूले सरकार गठन गर्ने भएपछि सीको भ्रमण तयारी सुरु भएको हो । चिनियाँ कम्युनिस्ट पार्टीको कात्तिकमा सम्पन्न सम्मेलनले सीलाई दोस्रो कार्यकालका लागि राष्ट्रपति तथा चिनियाँ कम्युनिस्ट पार्टीको महासचिव चयन गरेपछि उनी अहिले चीनमा माओपछिकै शक्तिशाली नेताका रूपमा चिनिएका छन् । उनको भ्रमणक्रममा केरुङरसुवागढीकाठमाडौं रेलमार्ग विस्तार गर्ने, तेल पाइपलाइन जोड्नेलगायत महत्वपूर्ण सम्झौताको तयारी भइरहेको स्रोतले जानकारी दिएको छ । त्यस्तै, नेपालले चीनलाई उपहारस्वरूप दिने भनेको दुईवटा गैंडा पनि सोही बेला हस्तान्तरण गर्ने तयारी छ । एमाले र माओवादीको वाम गठबन्धनको बहुमतबाट स्थिर सरकार बनाउने र विकासलाई प्रोत्साहित गर्ने बाटो खुलेपछि चीनले आफ्ना राष्ट्रपतिको भ्रमण गराउन गृहकार्य थालेको हो । नेपालमा वाम गठबन्धनको जितलाई अन्तर्राष्ट्रिय मिडियाले समेत छिमेकी चीनसँग निकटस्थको विजयका रूपमा व्याख्या गरिरहेको सन्दर्भमा भ्रमण तयारी भएको हो ।"
राजधानी कहाँ राख्ने भन्दै रस्साकस्सी,"बैतडी: निर्वाचनको मतपरिणाम सार्वजनिक भए पनि प्रदेश ७ को सम्भावित राजधानी र प्रदेशसभाको बैठकस्थल, प्रदेश प्रमुख र मुख्यमन्त्रीको कार्यालय कहाँ रहने भन्नेमा दलबीच अझै सहमति जुट्न सकेको छैन । तराई र पहाडमध्ये प्रदेश राजधानी कहाँ राख्ने भन्नेमा दल र जिल्लामा रस्साकस्सी सुरु भएको छ। कैलाली, कञ्चनपुर, डोटीसँगै प्रधानमन्त्री शेरबहादुर देउवाको गृहजिल्ला डडेल्धुराले पनि राजधानीमा दाबी गरेको छ । डोटीका स्थानीयले प्रदेश राजधानी नबनाए आन्दोलन गर्ने चेतावनी दिएका छन् । क्षेत्रीय सदरमुकाम भएकाले सबैका लागि दिपायल प्रदेश राजधानीका लागि उपयुक्त हुने दाबी छ । माओवादी केन्द्रका केन्द्रीय नेताले कैलालीमा हुनुपर्नेमा जोड दिइरहेका छन् । पहाडी जिल्लामा प्रदेश राजधानी बनाउन संघर्ष समिति गठन भइसकेको छ । पहाडी जिल्लामा विकासको गति बढाउन, प्राकृतिक स्रोत साधनको सदुपयोग र सिंहदरबारको अधिकार गाउँसम्म पुर्याउन प्रशासनिक सुविधाका लागि पनि पहाडमा राजधानी हुनुपर्ने तर्क संघर्ष समितिका संयोजक प्रकाशबहादुर साउदको छ । तराईमा राजधानी राखे त्यो निर्णय मान्य नहुने भन्दै त्यसका लागि संघर्षमा उत्रिने उनले बताए । जनताको आवाजलाई बेवास्ता गरे पुस ८ गते सुदूरपश्चिममा आमहडताल गर्ने गरी दबाब जुटाउन बैतडी, दार्चुला, बझाङ, डोटी, अछाम र बाजुरालगायत जिल्ला एकमत भएको उनको भनाइ छ । तराईका जिल्लाको समेत समर्थन जुटाउने कसरत गरिरहेका छन् । भौगोलिक विकटतालाई ध्यानमा राख्दै जुन जिल्ला भए पनि पहाडी जिल्लामा राजधानी तोकिनुपर्ने नागरिक समाजका अध्यक्ष लक्ष्मण सिंहको भनाइ छ । विकासको गति र आमजनतालाई सेवा सुविधाका लागि पनि पहाड राजधानी उपयुक्त हुने अध्यक्ष सिंहले जिकिर गरे । भौगोलिक, प्राकृतिक र राजनीतिक हिसाबले पहाडमै राजधानी बनाउन उपयुक्त हुन्छ', जगन्नाथ बहुमुखी क्याम्पसका प्रमुख पृथ्वीराज अवस्थी भन्छन्, प्रदेश ७ हितका लागि पहाडमै राजधानी हुनुपर्छ । पहाडी क्षेत्रबाट अत्यधिक रूपमा भइरहेको बसाइँसराइ रोक्न पहाडै राजधानी बन्नुपर्छ ।' सात वटै जिल्लाको केन्द्रमा पर्ने डडेल्धुरामा राजधानी कायम गर्नुपर्ने उनको सुझाव छ । माओवादी केन्द्रका नेता लेखराज भट्टले कैलालीको अत्तरियामा राजधानी हुनुपर्छ भनिरहेका बेला माओवादी केन्द्रबाटै बैतडी प्रदेशसभा क्षेत्र नं १ का नवनिर्वाचित सांसद प्रेमप्रकाश भट्टले पहाडमै राजधानी हुनुपर्ने बताए । तराईको खेतीयोग्य जमिनलाई कृषि पकेटका रूपमा विकसित गरिनुपर्छ । पहाडी क्षेत्रको विकासका लागि पहाडमा राजधानी बनाइनुपर्छ', उनले भने, तराईमा राजधानी बनाइयो भने पहाडलाई ठग्ने काम हुन्छ । सबै मानिस बसाइँ जान्छन् । पहाड बाँझो जमिनमा परिणत हुन्छ । उता खेतीयोग्य जमिन मासिन्छ ।' विकास निर्माणका काम अहिलेसम्म धेरैजसो तराई केन्द्रित भएकाले समृद्ध ७ नम्बर प्रदेशका लागि पहाडमै राजधानी बनाउनुपर्ने वाणिज्य राज्यमन्त्री नरबहादुर चन्दले बताए । उनले भने, पहाडी क्षेत्रका नागरिक शिक्षा, स्वास्थ्य, रोजगारमा पहुँच पुर्याउन राजधानी पहाडमा बन्नुपर्छ ।' तराईको उर्वर भूमि अहिले पनि बस्तीका नाममा मासिरहेकाले खेतीयोग्य जमिन बचाउनुपर्ने दार्चुलाका रमेशचन्द्र अवस्थीले बताए । उनले भने, सात नम्बर प्रदेशमा पहाड र तराई बीचको सम्बन्ध बलियो बनाउन मात्रै होइन, समृद्ध प्रदेश निर्माणका लागि पहाडमा राजधानी हुनुपर्छ । अब पनि तराईमै राजधानी बनाइयो भने पहाड नराम्ररी ठगिनेछ ।' प्रदेश राजधानी चर्चा चलेसँगै सामाजिक सञ्जालमा समेत यो क्षेत्रका नागरिकले पहाडमै राजधानी हुनुपर्नेमा वकालत गरेका छन् । पहाडबाट तराई बसाइँ सरेकाको चाहनासमेत पहाडमै राजधानी हुनुपर्ने छ । मूल घर बैतडी भई हाल कञ्चनपुरमा बसोवास गर्दै आएका देवीदत्त कलौनीले फेसबुकमा लेखेका छन्, यदि कसैले प्रदेश नम्बर ७ का पहाडी जिल्लाको विकास चाहन्छ भने पहाडमै राजधानी राख्न उपयुक्त हुन्छ ।' प्रदेश राजधानी तराईमा राखिएको पहाडी जिल्लाको विकास नहुने र यो क्षेत्र सधैं पछाडि परिरहने यो क्षेत्रका नागरिकको चिन्ता छ । पहाडको जनसंख्या तराईमा बसाइँ सर्दा पहाडमा समस्या छ । राजधानी तराईमै भयो भने भयावह स्थिति आउँछ', बैतडीको सुर्नया गाउँपालिका अध्यक्ष वीरबहादुर विष्टले भने, पहाडी क्षेत्रमा भएका सम्भावनाको खोजी गर्न राजनीतिक नेतृत्वले पहाडमा राजधानी बनाउने हिम्मत राख्नुपर्छ ।' बझाङको जयपृथ्वी बहुमुखी क्याम्पसका सहायक क्याम्पस प्रमुख दीपकराज जोशी पहाडभन्दा तराईमै राजधानी उपयुक्त हुने बताउँछन् । तराई र पहाडको भावनात्मक एकता कायम गरी हिजो चलेको अखण्ड सुदूरपश्चिमको आन्दोलनको उपलब्धि जोगाउन राजधानी तराईमै हुनुपर्छ', उनले भने।"
मन्त्रालय व्यवस्थापन सुरु,"सुर्खेत: प्रदेशसभाका लागि भवनको टुंगो लागेपछि सुर्खेतमा मन्त्रालय व्यवस्थापनका लागि दौडधुप सुरु भएको छ । प्रदेश ६ मा सरकार गठनपछि मन्त्रालयका लागि वीरेन्द्रनगरमा आवश्यक भवन व्यवस्थापनको काम थालिएको हो। प्रदेश सरकारका मुख्यमन्त्री, मन्त्रालय, महाशाखा कार्यालय तथा मन्त्री र सचिवका लागि चाहिने आवासका लागि उपयुक्त भवन छनोट गर्ने काम भइरहेको छ। केही दिनपछि नै बैठक बस्नुपर्ने भएकाले प्रदेशसभाका लागि भवनको टुंगो भने लागिसकेको छ । वीरेन्द्रनगरस्थित शैक्षिक तालिम केन्द्रमा संसद्, सभामुखको कार्यालय र संसद् सचिवालय राख्ने टुंगो लागेको छ । आवश्यक संरचना निर्माण, मर्मत र रङरोगनका लागि बजेटसमेत माग भइसकेको छ । मध्यपश्चिम क्षेत्रीय प्रशासन कार्यालयको नेतृत्वमा रहेको पूर्वतयारी कार्यदलले मुख्यमन्त्रीको कार्यालय, मन्त्रालय, महाशाखा र आवासका लागि भवनको खोजी सुरु गरिसकेको छ। सरकारले तत्काल उपयुक्त भवन सिफारिस गर्न निर्देशन दिएपछि क्षेत्रीय प्रशासक सुरेश प्रधान आफैं भवन छनोटमा जुटेका छन् । उनको नेतृत्वमा खटिएको टोलीले सोमबार दिनभरि सम्भावित भवनको अनुगमन गरेको हो । क्षेत्रीय प्रशासक, प्रमुख जिल्ला अधिकारी, सुरक्षा निकायका प्रमुख र सम्बन्धित कार्यालयका प्रमुख सहभागी टोलीले मन्त्रालयका लागि चाहिने भवन टुंगो लगाउन स्थलगत अवलोकन गरेको हो । सुर्खेतमा भवनको कमी छैन, हामीसँग जस्तो खोज्यो त्यस्तै भवन छन्', क्षेत्रीय प्रशासक प्रधानले भने, संसद्को भवन टुंगो लगाइसक्यौं, अब मन्त्रालय, महाशाखा र आवासका लागि भवन छान्दै छौं ।' क्षेत्रीयस्तरका कार्यालय धेरै भएकाले, राम्रा भवन छनोट भइरहेको उनले बताए। वीरेन्द्रनगरमा रहेका दर्जनबढी कार्यालय हेरिएको भन्दै कार्यदलले सुरक्षाका हिसाबले सहज हुने भवनलाई प्राथमिकता दिइएको जानकारी दिए । सुरक्षा निकायका प्रमुखको सुझावका आधारमा मन्त्रालय र आवासका लागि भवन सिफारिस गरिएको छ । वीरेन्द्रनगर७ स्थित हाल अधिकांश क्षेत्रीय निर्देशनालयका कार्यालय नजिकै छन् । सबै कार्यालय नजिकै भएकाले पनि ती कार्यालयका भवनलाई प्रयोग गर्न लागिएको हो । एउटै लाइनमा क्षेत्रीय कार्यालय छन्, नयाँ संरचनाअनुसार ती कार्यालय अब रहँदैनन्', क्षेत्रीय प्रशासन कार्यालयका अधिकृत हितप्रसाद पौडेलले भने, हामीले ती कार्यालयमै मन्त्रालय राख्न प्रस्ताव गरेका छौं ।' एउटै कम्पाउन्डभित्र सबै मन्त्रालय रहने, महाशाखा र आवासका लागि पनि आसपासमै भवन हेरिएको उनले जानकारी दिए । कार्यदलले छनोट गरेका भवनमा मन्त्रालय राख्दा सुरक्षा प्रदान गर्न पनि सहज हुने बताए। कार्यदलले हाल क्षेत्रीय शिक्षा र कृषि निर्देशनालय रहेका भवनमा गृहमन्त्रालय राख्न प्रस्ताव गरेको छ । सुरक्षाका हिसाबले गृह मन्त्रालय बढी संवेदनशील भएकाले यो स्थान छनोट गरिएको हो । सुरक्षा टुकुटी राख्ने पर्याप्त स्थान र पर्खाल व्यवस्थित भएकाले सुरक्षा निकायले यो स्थानमा गृहमन्त्रालय राख्न आग्रह गरेका हो । मन्त्रिपरिषद् र मुख्यमन्त्रीको कार्यालयका लागि हालको क्षेत्रीय प्रशासन र क्षेत्रीय हुलाकको भवन, प्रदेश प्रमुखको कार्यालयका लागि क्षेत्रीय वन तालिम केन्द्रको भवन, मुख्यमन्त्रीको आवासका लागि क्षेत्रीय प्रशासकको निवास र अर्थ मन्त्रालयका लागि भूसंरक्षण कार्यालयको भवन प्रस्ताव गरिएका छन्। पूर्वाधार विकास मन्त्रालयका लागि क्षेत्रीय सिँचाइ र सडक डिभिजनको भवन हेरिएको छ । अन्य मन्त्रालय तथा मन्त्री र सचिवको आवासका लागि पनि भवन हेरिएको कार्यदलले जनाएको छ । कार्यदलले भवनको अवस्था र उपयुक्ततासहितको प्रतिवेदन मंगलबार सरकारलाई बुझाउने तयारी गरेको छ । जिल्लाबाट सिफारिस भएको प्रतिवेदनका आधारमा मन्त्रिपरिषद्ले यसबारे अन्तिम निर्णय गर्नेछ। मन्त्रिपरिषद्ले निर्णय गरेको केही दिनमै मन्त्रालयका लागि प्रस्ताव भएका भवन थप मर्मत र रंगाउने काम थाल्ने क्षेत्रीय प्रशासक प्रधानले बताए । उनका अनुसार मन्त्रालय रहने स्थानमा सुरक्षा टुकडी र बिट राख्ने काम पनि थालिनेछ । मन्त्रालयका लागि आवश्यक पूर्वाधार व्यवस्थापनको दौडधुप चलिरहँदा यो प्रदेश सरकारका लागि आवश्यक संरचना निर्माण गर्न २८ करोड खर्च लाग्ने अनुमान गरिएको छ। संसद् बसाल्न हल मर्मत, सभामुखको कार्यकक्ष निर्माण र सचिवालयका आवश्यक संरचना निर्माण तथा मर्मतका लागि ६ करोड लाग्ने बताइएको छ । यस्तै मन्त्रालय, आवास र सुरक्षा संयन्त्र राख्ने काम र मर्मतमा बाँकी २२ करोड खर्च लाग्ने आकलन कार्यदलको छ । यसका लागि केन्द्र सरकारसँग आवश्यक बजेटसमेत माग भइसकेको छ।"
प्रदेश राजधानीका लागि तानातान,"धनगढी: मुख्यमन्त्रीको दौडधुप सुरु भएसँगै प्रदेश नम्बर ७ मा प्रदेशको राजधानीका लागि पनि बहस तीब्र भएको छ। सामाजिक सञ्चालहरूमा आआफ्ना तर्कहरू प्रस्तुत गर्दै प्रदेशको राजधानी दियापल हुने वा धनगढी अत्तरिया हुने भन्दै बहस सुरु हुन थालेको हो। प्रदेश नम्बर ७ मा तीन ठूला दलका नेताहरूको आधिकारिक भनाइ बाहिर नआए पनि माओवादी केन्द्रका स्थायी कमिटी सदस्य तथा प्रदेश नम्बर ७ का पार्टी ईञ्चार्ज लेखराज भट्टले राजधानी सबैलाई पायक पर्ने स्थान धनगढी अत्तरिया भएको अभिव्यक्ति दिएका छन्। दुई जिल्ला कैलाली र कञ्चनपुरको जनसंख्याका हिसाबले पनि प्रदेशको राजधानी तराईमा हुनुपर्छ' उनले अन्नपूर्णसँग भने। यसले थारु समुदायको भावना पनि समेटिन्छ।' भट्टको विचारमा सरकारले तीनवटा सामरिक महत्वका सडकहरू छिटो निर्माण गरी पहाडसँग तराईको पहुँच बढाउनुपर्छ। अहिले कञ्चनपुरको ब्रम्हदेव हुँदै महाकालीको तिरैतिर दार्चुला सदरमुकाम जोड्ने महाकाली करिडोर, धनगढीखुटिया हुँदै दिपायल द्रुतमार्ग र टीकापुर बैनीया हुँदै बझाङको चैनपुर जोड्ने सेती लोकमार्ग कछुवा गतिमा निर्माण भइरहेका छन्। यी तीनवटा द्रुत मार्गहरूको सरकारले अबको तीनचार वर्षमा कम्तीमा पनि डबल लेन' पक्की बनाएर पहाडी जनताको तराईमा बन्ने राजधानीसँगको पहुँच बढाउनुपर्छ' भट्टले भने। उनले भारतको उत्तराखण्डको उदाहरण दिँदै भने, उत्तराखण्डको राजधानी देहरादूनमा राखिएको छ। तर उसले कुमाउँ र गढवालका जनताको सडक पहँचमा सहजता हुने गरी तीब्र गतिमा सडकहरू बनाएको छ । त्यसैले राजधानी तराईमा हुनुपर्छ। त्यसमा पहाडको सहज पहँचको ग्यारेन्टी हुनुपर्छ।' प्रदेश नम्बर ७ मा कैलाली र कञ्चनपुर जिल्ला मात्रै तराईका जिल्ला हुन। ७ वटा पहाडी जिल्लाको भन्दा यी दुई जिल्लाको जनसंख्या बढी छ। अझ तराईमा ४० प्रतिशत थारु समुदायको बसोबास छ। राज्य पुनर्संरचनासँगै कैलाली कञ्चनपुरलाई अगल पारेर छुट्टै नवलपरासीसम्मको थरुहट प्रदेशका लागि थारु समुदाय आन्दोलनमा पनि उत्रिएको थियो। तर अहिले साविकको सुदूरपश्चिम नछुट्टिए पनि थारु समुयालले आफ्नो पहिचानको माग राज्यले पुरा नगरिदिएको भन्दै निरास छ। त्यो सम्बोधन गर्नका लागि पनि तराई उपयुक्त हुन्छ', भट्टले भने। हुन त चुनावका बेला पहाडमा चुनाव लडेका पार्टीका नेताहरूले राजधानी पहाडमा बनाउने र तराईमा चुनाव लडेका नेताहरूले तराईमा राजधानी बनाउने भनेर आआफ्नो चुनावी एजेन्डा बनाएका थिए। अहिले चुनाव सम्पन्न भइसकेपछि एउटै पार्टीका नेताका राजधानी बारे फरक फरक विचार बाहिर आएका छन्। एमाले उपाध्यक्ष तथा प्रदेश नम्बर ७ का ईञ्चार्ज भीम रावलले अहिलेसम्म राजधानीका लागि मुख खोलेका छैनन। यसबारेमा हाम्रो पार्टीमा छलफल हुन बाँकी छ', उनले भने। संविधानमै राजधानी र प्रदेशको नाम प्रदेश सभाले गर्ने भएकाले यसबारेमा खासै बोलिरहनु पर्दैन।' धनगढीमा चुनाव अघि नै प्रधानमन्त्री तथा कांग्रेस सभापति शेरबहादुर देउवा, एमाले उपाध्यक्ष भीम रावल र माओवादी केन्द्रका नेता लेखराज भट्टबीच राजधानी तराईमा राख्नुपर्ने सहमति भएको विषय चर्चामा छ । तर एमाले उपाध्यक्ष रावल त्यो गलत भएको दाबी गर्छन। त्यो त्यत्तिकै चलेको हावा हो। हामीबीचमा केही कुरा भएको छैन', उनले भने। उपाध्यक्ष रावलले राजधानीका बारेमा पार्टीभित्र छलफल नै नभएको बताइरहेका बेला उनकै पार्टीका डोटीबाट प्रतिनिधिसभामा निर्वाचित सांसद प्रेम आलेमगरले भने प्रदेशको राजधानी दिपायल हुनुपर्ने अडान राख्दै आएका छन्। उनले चुनावका बेला आफ्नो मुख्य चुनावी एजेन्डामै डोटीलाई राजधानी बनाउने राखेका थिए। पार्टीभित्र के भइरहेको छ, के हुन्छ? त्यो मलाई थाहा छैन तर प्रदेशको राजधानी सबैलाई पायक पर्ने स्थान भनेको दिपायल हो, त्यसैले राजधानी दिपायल हुनुपर्छ', उनले भने। उनले दिपायल ऐतिहासिक स्थान भएको, दिपायलमा धेरै क्षेत्रीय कार्यालयहरू भएकाले पनि संरचना बनाउन नपर्ने भएकाले राज्यको कम लगानी हुने र दिपायलको विमानस्थल पनि पक्की भइरहेकाले त्यो नै उपयुक्त हुने तर्क अघि सारे। नौ जिल्लाको पायक पर्ने भएकैले त हिजो पञ्चायतका दिनमा पनि राजधानी दिपालय बनाइएको थियो भने अब किन नहुने?', उनले प्रतिप्रश्न गरे। हुन त प्रदेश सभामा एमालेले १७ सीट प्रत्यक्षमा जितेको छ भने उसले ८ सीट समानुपातिकमा पाउने सम्भावना छ। २ सीटले बहुमतबाट बञ्चित एमालेले प्रदेशको राजधानी र प्रदेशको नामका बारेमा अरु कुनै दलको समर्थन लिनुपर्ने हुन्छ। यस्तै माओवादी केन्द्रको प्रत्यक्षमा १० र समानुपातिकमा ४ सीट गरी १४ सीट आउने देखिन्छ। बाम गठवन्धनको प्रदेशमा दुई तिहाइ नै पुग्ने देखिन्छ। एमाले र माओवादीका नेताहरू प्रदेश राजधानीका बारेमा आआफ्नै तर्क दिइरहेका बेला, प्रत्यक्षमा ४ सीट र समानुपातिकमा ८ सीट गरी १२ सीटको सम्भावनामा रहेको कांग्रेसले पनि प्रदेश राजधानीका बारेमा आधिकारिक धारणा बाहिर ल्याएको छैन। तर डडेल्धुराबाट प्रत्यक्षमा जितेका प्रदेश सांसद कर्ण मल्ल भने डडेल्धुरालाई राजधानी बनाउनुपर्ने तर्क गर्छन्। सुदूरपश्चिम अथवा प्रदेश नम्बर ७ का सबै ८ जिल्ला जान आउनका लागि डडेल्धुरा भएरै जाने आउने गर्नुपर्छ त्यसैले सबैभन्दा सेन्टरको जिल्ला डडेल्धुरा हो । यहाँ राजधानी हुनुपर्छ', उनले भने। राजधानीका लागि जनसंख्या, सबैको सहज पहुँच, विमानस्थल, प्रदेशका संरचनाका लागि चाहिने अवश्यक भुमि, आर्थिक र व्यापारिक क्षेत्र सम्मको सहज पहुँच जस्ता आधारभूत कुराहरू हुनुपर्छ। डडेल्धुरामा भने विमानस्थल पनि नभएको, प्रदेशका पूर्वाधारका लागि पनि जग्गाको उलब्धतामा समस्या आउने भएकाले त्यसका बारेमा खासै चर्चा भने चुलिन सकेको छैन।"
पार्टी बैठकमा दाहालले गरे आफूलाई आएको अफरको खुलासा,"काठमाडौं : माओवादी केन्द्रका अध्यक्ष पुष्पकमल दाहालले कांग्रेसले आफूलाई प्रधानमन्त्रीको अफर गरेको खुलासा गरेका छन् । कांग्रेस सभापति तथा प्रधानमन्त्री शेरबहादुर देउवाले शनिबारको भेटमा आगामी ५ वर्षकै लागि प्रधानमन्त्री बन्न आफूलाई प्रस्ताव गरे पनि त्यो अस्वीकार गरेको बताए । चुनावी समीक्षा र पार्टी एकताका विषयमा छलफल गर्न सोमबार बसेको पार्टी केन्द्रीय कार्यालयको विस्तारित बैठकमा नेताहरूलाई पछिल्लो राजनीतिक घटनाक्रमका विषयमा ब्रिफिङ गर्दै दाहालले प्रधानमन्त्री देउवाले कांग्रेस, मधेसकेन्द्रित दल र माओवादी समेतको संयुक्त सरकार गठन गर्ने र त्यस्तो सरकारको ५ वर्षसम्मै प्रधानमन्त्री आफूलाई दिने गरी प्रस्ताव राखेको जानकारी दिएका छन् । तर, देउवाको त्यस्तो प्रस्तावलाई आफूले ठाडै अस्वीकार गरेर ५ वर्ष प्रतिपक्षमा बस्ने मानसिकता बनाउन सुझाव दिएको दाहालले बैठकमा खुलासा गरेका थिए । दाहालको भनाइको पुष्टि माओवादी केन्द्रका सचिवालय सदस्य अग्नि सापकोटाले पनि गरे । हामीलाई सरकारको नेतृत्व गर्ने गरी कांग्रेसले प्रस्ताव गरेको थियो, दाहालको भनाइ उद्धृत गर्दै नेता सापकोटाले सोमबार साँझ केही सञ्चारकर्मीसँगको भेटमा भने, तर अध्यक्षले शेरबहादुरजीलाई नेतृत्व हस्तान्तरण गर्दा पनि केपीजीले मलाई प्रधानमन्त्रीको अफर गर्नुभएको थियो, मानिनँ । अहिले ओलीजीलाई दिन खोज्दा पनि शेरबहादुरजीबाट मलाई अफर आएको छ तर त्यस्तो अफरमा हामी रुमल्दैनौं, अहिले त्यस्तो प्रस्ताव, अफर पार्टीको चाहना पनि होइन । प्रधानमन्त्री देउवा र दाहालबीच शनिबार भेट भएको थियो । देउवाको त्यस्तो प्रस्तावमा आफूले अब यताउता नगरी ५ वर्ष प्रतिपक्षमा बस्ने मानसिकतातिर लाग्न प्रस्टै भनिदिएको दाहालले बैठकमा सुनाएका थिए । उनले निर्वाचन परिणामपछि कांग्रेसले आफ्नो पोजिसनको खोजीमा लागेकाले सरकार गठनमा केही समय विलम्ब हुने संकेत पनि बैठकमा गरे । कांग्रेस, माओवादी र मधेसकेन्द्रित दलको संयुक्त सरकार गठन गरी ५ वर्षसम्म प्रधानमन्त्री बन्न देउवाले प्रस्ताव गर्नुभयो । तर, मानिनँ।पुष्पकमल दाहाल, अध्यक्ष माओवादी केन्द्र कांग्रेसले अहिले पोजिसन खोजेको देखिन्छ, त्यही भएर उसले राष्ट्रियसभासम्बन्धी विषयलाई संवैधानिक र कानुनी रूपमा नभई राजनीतिक रूपमा उठाउन चाहेको देखिन्छ, दाहालले बैठकमा भने, कांग्रेस पनि जर्वजस्त शक्तिकै रुपमा देखा परेको छ । उसलाई पनि समेटेर सन्तुलित रूपमा लैजान सक्ने गरी समन्वयकारी भूमिका माओवादीले खेल्नुपर्छ । माओवादीले अब त्यस्तो समन्वयकारी भूमिका निर्वाह गर्ने नेता सापकोटाले बताए । कांग्रेसलाई पोजिसन दिने विषयमा हिजोको जस्तो स्तरमा नभई निर्वाचन परिणाम पछिको सन्तुलनका आधारमा भूमिका दिई राष्ट्रिय सहमति खोजी गरेर जानुपर्नेमा दाहालको जोड थियो। हामीले हिजो पनि समन्वयकारी भूमिका निर्वाह गरेकै कारण संविधानसभाबाट संविधान निर्माण हुन सक्यो, निर्वाचन सम्पन्न हुन सक्यो अब पनि कांग्रेसलाई साथै लिएर जाने गरी हामीले समन्वयकारी रूपमा सन्तुलित भूमिका खेलेर जान सक्नुपर्छ, दाहालको भनाइ थियो । त्यसका लागि माओवादीले अब प्रधानमन्त्री देउवा, एमाले अध्यक्ष ओली र माओवादी अध्यक्ष दाहालबीच छलफल गर्ने वातावरण तयार पारी सहमतिको खोजी गर्ने निष्कर्ष निकालेको छ। राष्ट्रियसभा गठनसम्बन्धी विवाद राजनीतिक विषय हो, यसलाई राजनीतिक सहमतिकै आधारमा समाधान गर्नुपर्छ भन्ने बैठकले निष्कर्ष निकालेको छ । अब शीर्ष नेताहरू नै बसेर निष्कर्ष निकाल्ने गरी अगाडि बढ्छौं, बैठकपछि प्रवक्ता पम्फा भुसालले भनिन् । राष्ट्रियसभासम्बन्धी अध्यादेशले ल्याएको समस्याका विषयमा निर्वाचन आयोग र संविधानविद्सँग बसेर परामर्श पनि गरिने अर्का नेता देवेन्द्र्र पौडेलले जानकारी दिए । सरकार र पार्टी एकताको विषय सँगसँगै अगाडि लैजानुपर्नेमा माओवादी बैठकले जोड दिएको छ । दाहालले पार्टी एकताका सन्दर्भमा जोड्न खोज्नेहरू खुसी मात्र भए पनि तोड्न खोज्नेहरू भने सक्रिय हुन थालेको तर्फ बैठकमा नेताहरूलाई सचेत रहन दाहालले आग्रह गरेका थिए । एमालेका कतिपय नेताका अभिव्यक्तिले संशय र आशंका ल्याउने काम गरे पनि त्यस्तो आशंका दुई पार्टी एकता संयोजन समितिको बैठक बसेपछि दूर हुने विश्वास दाहालले व्यक्त गरे । दुई पार्टीका बीचमा पार्टी एकताकै विषयमा भने निर्वाचनपछि गम्भीर भएर छलफल चलेको छैन, एकता गर्नेमा दुवै पार्टी सहमत छौं तर अध्यक्षको विश्वास एकता संयोजन समितिमा छलफल भएपछि कार्यतालिका बन्छ भन्नेमा छ, नेता सापकोटाले भने, हामीले अहिले एकतामा जोड गरेकै प्रस्ताव आफ्नै भएर हो । आफ्नै प्रस्ताव भएकाले पनि यसलाई निष्कर्षमा पुर्याउने दायित्व र स्वामित्व हामीले नै लिनुपर्छ । सरकार गठनअगावै पार्टी एकताको कार्ययोजना नै बनाउनुपर्ने माओवादी बैठकले जोड गरेको छ ।"
एमालेमाओवादी एकीकरणको बहस गाउँसम्म,"प्युठान: प्युठान नगरपालिका४ बिजुवार टारीका नागरिक समाजका अगुवा लोकबहादुर भण्डारी दुई ठूला कम्युनिस्ट पार्टी एक भएकोमा खुसी छन् । हालै सम्पन्न प्रतिनिधि तथा प्रदेशसभा निर्वाचनको मतपरिणामसमेत वाम गठबन्धनकै पक्षमा बहुमत आएपछि उनमा थप खुसी छायो । तर बेलाबेला राजनीतिक क्षेत्रमा हुने उतारचढावले उनमा शंका भने अझै मरेको छैन। अब मुलुकलाई कस्तो बनाउने भन्ने जिम्मेवारी वाम गठबन्धनको काँधमा आइसक्यो', उनले भने, जनताले वाम गठबन्धनलाई रुचाएका छन् । जनमतको सम्मान राजनीतिक नेतृत्वले गर्नुपर्छ।' मुलुकमा स्थायी सरकार नबन्दा जनतालाई राजनीतिप्रति वितृष्णा जागिरहेको उनले सुनाए । राणाशासन र पञ्चायत फाल्ने पनि जनता नै हुन्', ८१ वर्षीय भण्डारी भन्छन्, धेरै सिट जित्यौँ भनेर वाम गठबन्धनले घमण्ड गर्नुहुँदैन । देशलाई सही बाटोमा लैजानेतर्फ ध्यान दिनुपर्छ ।' चुनावको अन्तिम नतिजा आएसँगै जिल्लाका चोकचोकमा नयाँ बन्ने सरकार र वाम गठबन्धनबीच पार्टी एकीकरणको विषय सर्वत्र चासोका रूपमा हेरिएको छ । दुईचार जनाको समूह जुट्दाबित्तिकै देशको समसामयिक राजनीतिको विषयमा चर्चा हुने गरेको देखिन्छ । व्यापारी, कर्मचारी, शिक्षक, विद्यार्थीदेखि किसानहरूलाई समेत सरकार गठन र पार्टी एकीकरणको चासोले छोएको छ । चुनाव त यसअघि नै भइरहेको थियो', बिजुवार भौकारोडमा व्यवसाय गर्दै आएका बांगेसाल दरभानका झवेन्द्र शर्माले भने, देशका दुई ठूला वाम पार्टीले चुनावी तालमेल गरेकाले यसपालि धेरै चासो बढेको हो ।' पार्टी एकीकरण हुनेनहुने विषयमा धेरै चासो बढिरहेको समेत उनी सुनाउँछन् । देश विकासका लागि धेरै पार्टी हुनु आवश्यक देखिँदैन', शर्मा भन्छन्, वाम गठबन्धनहरू पार्टी एकीकरण गरेर अघि बढ्नु देशहितमा हुन्छ ।' अस्थायी सरकारकै कारण देशमा लगानीको वातावरण नबनेको उनको भनाइ छ । विपक्षी दललाई समेत सम्मान गरेर राज्यसत्ता सञ्चालन गर्नुपर्ने उनको धारणा छ । निर्वाचनबाट कुनै पनि दलले दुईतिहाइ बहुमत लिएका छैनन् । सबै दललाई जनताले मिलेर देश चलाउने गरी जनमत दिएकाले यसको सम्मान गर्न समेत नागरिक समाजका अगुवाहरू सुझाव दिन्छन् । वाम गठबन्धनका दुई दलहरू अबदेखि एक भएको महसुस गरेर अघि बढ्नुपर्ने जिल्लावासीको सुझाव छ । व्यक्तिगत स्वार्थबाट माथि उठेर पार्टीहरू अघि बढ्नुपर्ने देखिन्छ', शर्माले भने, वाम गठबन्धन पार्टी एकीकरण गरेर अघि बढेमा मात्र देशले निकास पाउँछजस्तो लाग्छ ।' सरकारबाहिर रहने दलहरूले रचनात्मक भूमिका निर्वाह गर्नुपर्नेसमेत उनको सुझाव छ । अबको प्रधानमन्त्री, वाम गठबन्धनको पार्टी एकीकरण, नयाँ बन्ने पार्टीको नेतृत्वलगायत विषय आम मतदाताको चासोको विषय बनिरहेको छ । लामो समयको पर्खाइपछि स्थानीय तहलगत्तै प्रतिनिधि तथा प्रदेशसभा निर्वाचनमा भाग लिएका मतदाताले देशलाई आर्थिक रूपमा सबल बनाउने गरी अबको नेतृत्व जिम्मेवार बन्नुपर्ने आशा राखेका छन् । जिल्लाबाट निर्वाचित जनप्रतिनिधिहरूलाई समेत मतदाताले व्यक्तिगत स्वार्थबाट माथि उठेर काम गर्न सुझाएका छन् । यसअघि निर्वाचित जनप्रतिनधिहरूले बोलेअनुसारको काम पूरा नगरेको समेत जिल्लावासीको गुनासो छ । स्रोतसाधन प्रशस्त भए पनि जिल्ला सदैव पछाडि परिरहेको आम मतदाताहरूको सधैँको गुनासो देखिन्छ । जिल्लामा कृषि, पर्यटन, ऊर्जालगायत क्षेत्रमा थुप्रै सम्भावना छन् । जलाशययुक्त नौमुरे जलविद्युत् आयोजना, चाल्नेटार विमानस्थलको निर्माण, झिमरुक नदी नियन्त्रण, झिमरुक फाँटमा व्यावसायिक कृषिखेती, स्वर्गद्वारी मन्दिरको बृहत् गुरुयोजना निर्माण, बाग्दुलाभीमगिठे सडक निर्माणलगायत योजनालाई विशेष चासोका साथ हेर्नसमेत प्रतिनिधिहरूलाई जिल्लावासीले आग्रह गरेका छन् । सबै योजना स्थायी सरकार निर्माण भएमा मात्र पूरा हुने धेरैको विश्लेषण छ । एउटा सरकारले योजना ल्याउँछ, अर्कोले हटाउँछ', प्युठान नगरपालिकाका नगरप्रमुख अर्जुनकुमार कक्षपतिले भने, जनताको हितमा ल्याइएका योजना पूरा गर्न कम्तीमा पनि पाँच वर्षसम्म सरकारको नेतृत्व एउटैले गर्नुपर्छ ।' जिल्लाबाट ऊर्जाशील युवाहरू विदेश पलायन हुने क्रम बढिरहेकाले जिल्लामै रोजगारीका सिर्जना हुने खालका अवसर जुटाउन सबैको चासो हुनुपर्ने उनी बताउँछन् । सबैको साथ र सहयोग भएमा परिवर्तन सम्भव छ', कक्षपति भन्छन्, निर्वाचनमा हारजितलाई राजनीतिक इगोका रूपमा लिनुहुन्न ।' जिल्लाबाट प्रतिनिधि तथा प्रदेशसभा दुवैमा वाम गठबन्धनका उम्मेदवार विजयी भएका छन् । प्रतिनिधिसभामा राष्ट्रिय जनमोर्चाका केन्द्रीय उपाध्यक्ष दुर्गा पौडेल, प्रदेशसभा (क)मा एमालेका निवर्तमान जिल्ला अध्यक्ष हरि रिजाल र प्रदेशसभा (ख)मा माओवादी केन्द्रका केन्द्रीय सचिवालय सदस्य कृष्णध्वज खड्का विजयी भएका छन् । पौडेल र खड्कालाई भावी मन्त्रीको दाबेदारका रूपमा समेत हेरिएको छ।"
राष्ट्रपतिले कर्तव्य बिर्सन मिल्दैन,"काठमाडौं : मधेसवादी दल तथा बुद्धिजीवीले राष्ट्रियसभा निर्वाचनसम्बन्धी अध्यादेश जारी गर्नेनगर्ने राष्ट्रपतिको अधिकार भएकाले त्यसमा विवाद गर्नु उचित नहुने बताएका छन् । देउवा सरकारले संसदीय बाटो छल्दै पठाएको अध्यादेशमा राष्ट्रपतिले राष्ट्रिय सहमति खोज्नु स्वाभाविक भए पनि दलहरूको स्वार्थमा परेर आफ्नो कर्तव्य र अधिकार बिर्सन नहुने उनीहरूको भनाइ छ । राष्ट्रिय जनता पार्टीका वरिष्ठ उपाध्यक्ष लक्ष्मणलाल कर्णले संविधानको स्पिरिटअनुसार अध्यादेश जारी हुनुपर्र्ने भए पनि राष्ट्रपतिले सहमति खोज्नु जायज भएको बताए । पूर्वराष्ट्रपति डा रामवरण यादवले तत्कालीन प्रधानमन्त्री डा बाबुराम भट्टराईका दर्जनौं अध्यादेश रोक्दै प्रमुख दलबीच सहमति हुनै पर्ने धारणा राख्नुभएको बिर्सनुहुन्न, उनले भने । डडेल्धुराबाट प्रतिनिधिसभा सदस्यमा उम्मेदवारी दिएकै दिन शेरबहादुर देउवा कामचलाउ बनेकाले यस्तो सरकारले पठाएको अध्यादेश जारी गर्न राष्ट्रपति बाध्य नहुने उनको भनाइ छ । स्मरणीय रहोस्, उक्त अध्यादेश राष्ट्रपतिसमक्ष पेस गर्दा असोज अन्तिम साता देउवा कामचलाउ हैसियतमा पुगिसकेका थिएनन् । राष्ट्रिय जनता पार्टीका वरिष्ठ उपाध्यक्ष वृषेशचन्द्र लालले राष्ट्रपतिले वैधानिक प्रक्रियाअनुसार तत्काल अध्यादेश जारी गर्नुपर्ने बताए । राष्ट्रपतिले सरकारलाई अध्यादेशमा सहमति गर भन्नु दलका टाउकेहरूलाई ठूलो बनाउनु हो, उनले भने, तर राष्ट्रपतिभन्दा ठूला टाउके कोही हुन सक्दैनन् । संवैधानिक व्यवस्थाअनुसार पनि राष्ट्रियसभाको निर्वाचनपछि मात्र समानुपातिकको परिणाम आउन सक्ने उनले बताए । राष्ट्रपतिलाई अध्यादेश जारी गर्न एमालेको बहुमतको दम्भले रोकेको उनको आरोप छ । संघीय समाजवादी फोरमका नेता लालबाबु यादवले कार्यकारी अधिकारप्राप्त प्रधानमन्त्रीको सिफारिस राष्ट्रपतिले रोक्न नमिल्ने बताए । संविधानले राष्ट्रपतिलाई देशको एकता र अखण्डताको प्रतीक मानिसकेको परिवेशमा उनका प्रत्येक कार्य स्वतन्त्र, निष्पक्ष र निर्भीक हुनुपर्छ, उनले भने, त्यसैले अध्यादेश रोक्ने होइन, जारी गर्दै निर्वाचन प्रक्रिया सहज बनाउने कुरामा राष्ट्रपतिको भूमिका हुनुपर्छ । कामचलाउ सरकारले पठाएको अध्यादेशमा राष्ट्रपतिले राष्ट्रिय सहमति खोज्नु जायज भए पनि रोक्न नमिल्ने मधेसी दलको भनाइ । अधिवक्ता सुरेन्द्र महतोले संविधानसँग गम्भीर रूपमा बाझिएकाबाहेक अन्य कुरामा अध्यादेश रोक्न नमिल्ने दाबी गरे । राष्ट्रपतिको विवेक भनेकै मन्त्रिपरिषद् हुन्छ । सरकारले पठाएको अध्यादेश निर्वाचन प्रणाली सम्बन्धमा छ, त्यसैले यो रोक्न मिल्दैन । अध्यादेश रोकेर आउने विवादको जिम्मेवारी पनि राष्ट्रपतिमै जाने उनले बताए । निर्वाचन पूर्ण हुन राष्ट्रियसभा चाहिन्छ : कानुनमन्त्री कानुन तथा न्यायमन्त्री यज्ञबहादुर थापाले संविधानसभाबाट रूपान्तरित व्यवस्थापिका संसद्को जन्म भएकाले निर्वाचन पूर्ण हुन राष्ट्रियसभा गठन हुनै पर्ने बताएका छन् । संसद् भन्नाले प्रतिनिधिसभा र राष्ट्रियसभा रहेकाले राष्ट्रियसभाको गठनबिना प्रतिनिधिसभातर्फको समानुपातिक ११० सिटको परिणाम घोषणा गर्न नमिल्ने दाबी उनले गरे । संसद् नभएको अवस्थामा सरकारले राष्ट्रियसभासम्बन्धी अध्यादेश राष्ट्रपतिसमक्ष बुझाएकाले शीघ्रातिशीघ्र प्रमाणित हुनुपर्ने माग थापाले गरे । उनले भने, यो वा त्यो बहानामा राष्ट्रपतिले विधेयक रोक्न मिल्दैन ।"
प्रदेश ४ मा प्रत्यक्षमा खसआर्य बहुमत,"पोखरा : प्रदेश नम्बर ४ को ३६ निर्वाचन क्षेत्रबाट प्रत्यक्ष चुनाव लडेका उम्मेदवारमध्ये खसआर्यको बहुमत देखिएको छ । त्यसपछि सबैभन्दा धेरै जनजातिले विजयी हाँसिल गरेका छन् । गुरुङ र मगरको उल्लेख्य बसोबास रहेको यो प्रदेशको निर्वाचनमा १७ जनजाति उम्मेदवारले जितेका हुन् । खसआर्यको १९ र दलितको संख्या शून्य छ । मनाङ र मुस्ताङबाट प्रदेशसभाका दुवै निर्वाचनमा जितेका ४ जना नै जनजाति छन् । त्यहाँ प्रतिनिधिसभामा पनि जनजातिले नै जितेका हुन् । प्रदेश र प्रतिनिधिसभामा प्रतिस्पर्धीहरु सबै जनजातिमात्रै थिए । वाम गठबन्धनका साझेदार एमाले, माओवादी केन्द्र तथा राष्ट्रिय जनमोर्चा र कांग्रेसबाट गरी यो प्रदेशका ३६ निर्वाचन क्षेत्रमा ३० जना जनजाति उम्मेदवार प्रतिस्पर्धामा थिए । जितेकामध्ये मनाङका राजीव गुरुङ स्वतन्त्र हुन् । तिनलाई एमालेले समर्थन भने गरेको थियो । ती ३० मध्ये १३ जनाले पराजय व्यहोरे । त्यसमध्ये पनि जनजातिजनजातिबीचको प्रतिस्पर्धामा पराजय व्यहोर्ने केवल ७ जनामात्रै छन् । ४ जना भने मनाङ र मुस्ताङका हुन्, जहाँ गैरजनजाति उम्मेदवारै थिएनन् । जितेका जनजातिमध्ये सबैभन्दा धेरै १० जना एमालेका छन् । यसै पनि यो प्रदेशमा एमालेले धेरै सिटमा जितेको छ । उसले उठाएका १८ उम्मेदवारमध्ये मनाङमा दोर्जे गुरुङले कांग्रेसका चिन्तबहादुर घलेसँगबाहेक सबैले जितेका छन् । एमालेपछि ३ जना माओवादीबाट २ जना राष्ट्रिय जनमोर्चाबाट र १ जनामात्रै कांग्रेसबाट छन् । एकमात्रै प्रदेशसभा सदस्य जितेको नयाँ शक्ति पार्टीबाट विजेता हरिशरण आचार्य खसआर्य समुदायका हुन् । म्याग्दीमा एमालेकी नरदेवी पुनले प्रदेशसभा २ मा कांग्रेसका जनजाति उम्मेदवार अमबहादुर फगामी मगरलाई हराइन् । सोही जिल्लामा माओवादीका विनोद केसीले प्रदेश नम्बर १ मा कांग्रेसको समर्थनमा उठेका राप्रपा उम्मेदवार भीमप्रसाद गौचनलाई पराजित गरे । नवलपुरमा क्षेत्र नम्बर २ को प्रदेशसभा २ मा एमालेका जनकलाल श्रेष्ठले कांग्रेसका जनजाति उम्मेदवार गणेशमान श्रेष्ठलाई हराए । गोरखा २ (२)मा कांग्रेसका प्रकाशचन्द्र दवाडीले माओवादीका जनजाति उम्मेदवार अमर तमुलाई पराजित गरे । बागलुङ १ (१)मा एमालेका इन्द्रलाल सापकोटासँग कांग्रेसका जनजाति उम्मेदवार दीपेन्द्र थापामगर हारे । २ (२) मा जनमोर्चाका टेकबहादुर घर्तीमगरले कांग्रेसका जीतबहादुर शेरचनमाथि जीत लिए । कास्कीको ३ (२) मा एमालेका राजीव पहारीले कांग्रेसका भोजबहादुर गुरुङमाथि जीत प्राप्त गरे भने क्षेत्र नं २ को २ मा कांग्रेसका बिन्दुकुमार थापाले माओवादीका राजकाजी गुरुङलाई हराए । पर्वतको प्रदेश सभा १ मा माओवादीका नेत्र अधिकारीले कांग्रेसका नवराज गुरुङमाथि जीत निकाले भने लमजुङ प्रदेश सभा २ मा कांग्रेसका गर्जबहादुर गुरुङलाई एमालेका धनन्जय दवाडीले हराए । प्रदेशसभा जित्ने जनजाति उम्मेदवारमा एमालेबाट मुस्ताङका इन्द्रधारा विष्ट, महेन्द्र थकाली, म्याग्दीकी नरदेवी पुन, लमजुङका पृथ्वीसुब्बा गुरुङ, तनहुँका किरण गुरुङ र रामबहादुर गुरुङ, नवलपुरका रोशन गाहा मगर र जनकलाल श्रेष्ठ, कास्कीका मनबहादुर गुरुङ र स्याङ्जाका मीनप्रसाद गुरुङ छन् । त्यस्तै माओवादीबाट स्याङ्जाका दीपक थापामगर, बागलुङका चन्द्र बुढामगर, गोरखाका लेखबहादुर थापामगर छन् । कांग्रेसबाट मनाङका चिन्तबहादुर घलेमात्रै हुन् । राष्ट्रिय जनमोर्चाले प्रदेशभरिमै २ सिट जितेकोमा बागलुङबाट विजेता बनेका टेकबहादुर घर्तीमगर र कृष्ण थापामगर दुवै जनजाति हुन् । प्रदेश सभा सदस्यका लागि मुख्य दलहरुबाट ४ उम्मेदवार रहेकोमा २ जनाले मात्रै जिते । तनहुँ २ को १ बाट माओवादीकी आशा कोइराला र म्याग्दी प्रदेश सभा २ बाट नरदेवी पुनले जिते । कास्कीमा ३ (१) मा कांग्रेसकी शारदा पौडेलले माओवादीका रामजी बरालसँग हारिन् भने गोरखा २ (१) मा नयाँ शक्तिका हरिशरण आचार्यसँग माओवादीकी कमल नहर्की पराजित भइन् । प्रदेश सभामा ३३ प्रतिशत महिला हुनुपर्ने अनिवार्य छ । अब दलहरुले समानुपातिकबाट त्यो अभाव पूरा गर्नुपर्नेछ । दलित प्रत्यक्षमा उम्मेदवारै नउठाएका दलहरुले त्यो अभाव पनि समानुपातिकबाटै पूर्ति गर्नुपर्नेछ ।"
