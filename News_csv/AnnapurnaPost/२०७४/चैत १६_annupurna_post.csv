शीर्षक,विवरण
फेरिनुपर्छ कर्मचारीतन्त्रको प्रवृत्ति,"मन्त्रिपरिषद् बैठकले २२ वटा सार्वजनिक बिदा कटौती गरेर कर्मचारीतन्त्रको प्रभावकारिता बढाउन खोजेको संकेत दिएको छ । सेवाग्राहीले सेवा लिने अवसर बढून् भन्ने अभिप्रायको हकसम्म यो कदम स्वागतयोग्य मान्न सकिन्छ । त्यसो त विविधताको सम्बोधन बिदाले मात्र सुनिश्चित गर्ने होइन । निश्चित चाडपर्वमा सम्बन्धित समुदायलाई उत्सव अनुष्ठानका लागि बिदा दिइनु उचित हुन सक्छ । तर बढी बिदा हुने देशको रूपमा नेपालको छवि स्थापित हुनु राम्रो होइन । विकसित मुलुकहरूले सकेसम्म बिदा अवधि घटाएर र कामको अवधि बढाएर सेवाग्राहीलाई सेवा आर्जनको अवसर प्रदान गरेको पाइन्छ । यद्यपि सेवा अवधिको कटौती कर्मचारीतन्त्र सुधारको एक मात्र सही विकल्प हुन सक्दैन । सेवा अवधि कटौती सुरुवात हुन सक्छ, तर यो पूर्ण समाधान होइन । नेपालको कर्मचारीतन्त्रमा रहेका तमाम समस्याको समाधान नगरिँदासम्म केवल बिदा कटौतीले यो प्रभावकारी हुने छैन । न त सेवाग्राहीहरू राज्यप्रदत्त सबै सेवा र सुविधा सहज ढंगले ग्रहण गर्न सक्षम हुनेछन् । नागरिकसँग सरकारले सम्पर्क र सम्बन्ध निर्माण गर्ने पुल हो, कर्मचारीतन्त्र । सरकारका कार्यक्रम र नीतिहरूको व्यावहारिक रूपान्तरण गर्ने माध्यम नै कर्मचारीतन्त्र हो । जनताको आवाज र अवस्था सरकारको तहसम्म पुर्याउने औपचारिक माध्यम पनि कर्मचारीतन्त्र नै हो । त्यसैले जनताले देख्नसक्ने सरकारको अनुहार कर्मचारीतन्त्र हो । कर्मचारीतन्त्र यस्तो दर्पण हो, जहाँ सरकारको सक्कली अनुहार देखिन्छ । जबसम्म कर्मचारीतन्त्र चुस्तदुरुस्त, सहज र सरल हुँदैन तबसम्म सरकारका परियोजना र कार्यक्रमहरू सफल हुन सक्दैनन् । जवाफदेही र पारदर्शिताबिनाको कर्मचारीतन्त्र सरकारका कार्यक्रम असफल गराउने उपकरण मात्र साबित हुनेछन् । जनताले अपनत्व अनुभव नगर्ने कर्मचारीतन्त्रले सरकारसँग नागरिकको दूरी बढाउने काम मात्र गर्दछ । पराइबोधको सिकार बनेका जनता सरकारका कार्यक्रममा लागिपर्न सक्दैनन्, जसको परिणाम जनमानसमा सरकारप्रतिको वितृष्णा मात्र हुन्छ । कुनै पनि सरकारी कार्यालयमा जाँदा सुन्नुपर्ने कर्मचारीको कर्कस आवाजबाट सरकारसँगको सम्पर्क सम्बन्ध सुरु हुने गुनासो आम हो । त्यसैगरी राणाकालीन चाकरी प्रथाको निरन्तरता कर्मचारीतन्त्रमा विद्यमान भएको अर्को दुखेसो हो । चाकरी प्रथाको विशिष्टता हो, शक्तिको पूजा र निमुखालाई अपहेलना । सरकारी कार्यालयमा जाने सेवाग्राहीहरूले सुस्त, झन्झटलाग्दो र जटिल प्रक्रियाका रूपमा सेवाग्रहणलाई लिने स्थिति हुँदासम्म कर्मचारीतन्त्र कसरी प्रभावकारी हुन सक्छ ? त्यसैले सबैभन्दा ठूलो समस्या कर्मचारीतन्त्रको प्रवृत्तिमा छ । गणतन्त्रको संस्थाकरण भइसक्दा पनि कर्मचारीतन्त्रमा लोकतान्त्रिक संस्कारको जन्म हुन सकेको छैन । लोकतान्त्रिक संस्कारको अर्थ हो, व्यक्तित्वको सम्मान, कानुनको शासन, जवाफेदेहिता र पारदर्शिता । कर्मचारीतन्त्रमा जबसम्म सेवाग्राहीलाई सम्मान गर्ने प्रवृत्तिको निर्माण हुँदैन तबसम्म यसलाई हेर्ने नकारात्मक दृष्टिकोण फेरिन सक्दैन । आज पनि अधिकांश सरकारी कार्यालयका सेवाग्राही सेवा प्रणालीबारे अत्यन्त कम जानकारी भएका नागरिक हुन् । तर अहिले पनि बडापत्र नहुनु, सोधपुछ केन्द्र नहुनु, भए पनि कर्मचारी मिष्ठभाषी नहुुनु, ससाना कामका लागि पनि विलम्ब हुनु, छोटो तरिकाले गर्न सकिने कामका पनि लामो बाटो अपनाउनुलगायतका दृश्य अधिकांश सरकारी कार्यालयका प्रवृत्तिगत विशेषता हुन्, जसको एउटा बलियो उदाहरण यातायात व्यवस्था विभागमा सवारी चालक अनुमतिपत्रका लागि लाग्नुपर्ने लामो लाइन र टोकन प्रणाली पनि नहुनु हो । कर्मचारीतन्त्र व्यक्ति र प्रणालीको समष्टि हो । हरेक कर्मचारीमा हुनुपर्ने सामान्य मानवीय गुण पनि नहुनु बारम्बार सेवाग्राहीलाई खट्किने विषय हो । प्रणालीगत जटिलता भ्रष्टाचारका लागि खुला छोडिएका छिद्रहरू हुन् । कर्मचारीतन्त्रको सुधार कर्मचारी र प्रणालीगत सुधारबाट हुन सक्छ । कर्मचारीलाई आफ्नो कामप्रति कर्तव्यनिष्ठ र सेवा वितरण प्रणालीलाई संक्षिप्त र पारदर्शी नबनाउँदासम्म कर्मचारीतन्त्रको छवि सुन्दर हुन सक्दैन । कर्मचारीतन्त्रमा हावी रहेको प्रवृत्तिगत दोषहरू नहटेसम्म केवल बिदा कटौती र लोकप्रिय कार्यक्रमहरूको घोषणाले सेवाग्राही नागरिकले कर्मचारीतन्त्र सुधार भएको अनुभूति गर्न सक्नै छैनन् ।"
प्रधानमन्त्री ओली चैत २३ गते भारत भ्रमणमा जाँदै,"काठमाडौँ : प्रधानमन्त्री केपी शर्मा ओलीले यही चैत २३ देखि २५ गतेदेखि भारतको राजकीय भ्रमण गर्ने भएका छन् । भारतका प्रधानमन्त्री नरेन्द्र मोदीको मैत्रीपूर्ण निमन्त्रणमा प्रधानमन्त्री ओलीले भारतको भ्रमण गर्न लागेको परराष्ट्र मन्त्रालयले जनाएको छ । प्रधानमन्त्रीका साथ धर्मपत्नी राधिका शाक्य, मन्त्री, सांसद, नेपाल सरकारका सचिव तथा उच्च अधिकारी रहनेछन् । भ्रमणका क्रममा प्रधानमन्त्री ओलीले भारतीय राष्ट्रपति रामनाथ कोविन्द र उपराष्ट्रपति एम बेंकैया नायडूसँग बेग्लाबेग्लै शिष्टाचार भेट गर्ने तथा आफ्ना भारतीय समकक्षी मोदीसँग औपचारिक वार्ता गर्नेछन् । वार्तामा आपसी चासोका विषयमा विचार आदानप्रदान हुने परराष्ट्र मन्त्रालयले भ्रमणको औपचारिक जानकारी दिँदै शुक्रबार जारी गरेको विज्ञप्तिमा उल्लेख छ । प्रधानमन्त्री ओलीसँग भारतको केन्द्रीय सरकारका मन्त्रिपरिषद्का केही वरिष्ठ सदस्यले शिष्टाचार भेट गर्नेछन् । उत्तरखण्डको पन्त नगरस्थित गोविन्दबल्लभ पन्त कृषि तथा प्रविधि विश्वविद्यालयमा आयोजना हुने कार्यक्रममा पनि सहभागी हुनेछन् ।"
बेपत्ता छानविन तथा सत्य निरुपण आयोग पहिलाे संशोधन अध्यादेश संसदबाट स्वीकृत,काठमाडौं : बेपत्ता पारिएका व्यक्तिको छानबिन सत्य निरुपण तथा मेलमिलाप आयोग पहिलो संशोधन अध्यादेश २०७४ सर्वसम्मत स्वीकृत भएको छ। शुक्रबार कानुनमन्त्री शेरबहादुर तामाङले प्रतिनिधिसभामा प्रस्तुत गरेको अध्यादेश सर्वसम्मत स्वीकृत भएको हो। त्यसैगरी शुक्रबारको संसद बैठकमा राष्ट्रियसभा सम्बन्धी अध्यादेश २०७४ र चिकित्सा शिक्षा सम्बन्धी अध्यादेश २०७४ समेत प्रस्तुत भएका छन्। राष्ट्रियसभा निर्वाचन सम्बन्धी अध्यायादेश गृहमन्त्री रामबहादुर थापाले प्रस्तुत गरे भने चिकित्सा शिक्षा सम्बन्धी अध्यायादेश शिक्षामन्त्री गिरीराजमणि पोखरेलले प्रस्तुत गरेका हुन्। बेपत्ता छानबिन तथा सत्य निरुपण आयोगको पहिलो संशोधन विधेयक पारित भएसँगै संसदको बैठक स्थगित भएको छ। अर्को बैठक चैत १९ गते सोमबार दिउँसो १ बजे बस्ने छ।
नियम नमान्ने कर्मचारी जागिर छोडेर गए हुन्छ : लालबाबु पण्डित,"मलंगवा : संघीय मामिला तथा सामान्य प्रशासन मन्त्री लालबाबु पण्डितले निजामती सेवा ऐनको परिधिभित्र रहेर काम नगर्ने कर्मचारीलाई जागिर छाडेर घर बस्न सुझाव दिएका छन् । राज्यको ढुकुटीबाट तलब भत्ता खाने कर्मचारी राष्ट्रका सेवक रहेको उनले बताएका छन् । शुक्रबार सर्लाही सदरमुकाम मलंगवामा सञ्चारकर्मीहरुसँग कुराकानी गर्दै मन्त्री पण्डितले कार्यालय नगई लुकीछिपी तलब भत्ता खाने कर्मचारीलाई कारवाही गर्ने चेतावनी दिए । जागिर खानेबेलामा चौबिसै घण्टा देश र जनताको सेवा गर्छु भन्ने, नियुक्ती पाएपछि पायक पर्ने स्थानमा मात्र खाज्ने ?,मन्त्री पण्डितले भने, अब राज्यले खटाएका स्थानमा नजाने कर्मचारीले जागिर नगरे हुन्छ ,दरबन्दी भएको ठाउँमा जुनसुकै हालतमा पुग्नु पर्छ । काठमाण्डौमा बसेर, पायक पर्ने ठाउँमा मात्र बसेर तलब भत्ता खान पाउँदैन् । लुकीछिपी बस्ने र कार्यालय नै नगई तलब भत्ता खुवाउने कार्यालय प्रमुखलाई समेत आफुले कारवाही गर्ने मन्त्री पण्डितले चेतावनी दिए । उनले कार्यालय नआउनेलाई ऐन नियम अनुसार हटाउने तयारी भइरहेका बताए । मन्त्री पण्डितले अहिलेसम्म ७८ प्रतिशत कर्मचारी मात्र दरबन्दी रहेको स्थानमा गइरहेको बताउँदै एक महिनाको भित्रमा सयमा सय प्रतिशत कर्मचारी कार्यालय पुग्नु पर्ने स्पष्ट पारे । उनले दरबन्दी रहेको स्थानमा जान भन्दा मन्त्रीले जथाभावी गयो भनेर आरोप बताए । सुध्रिएर काम गर्ने कर्मचारीलाई राज्यले जुनसुकै बेलापनि सहयोग गर्छ । तर अटेर गर्नेको अब खैर छैन् ,उनले चेतावनी दिदै भने, देश संघिय संरचनामा गएको छ ,अब केन्द्रित होइन् की स्थानीय तहसम्म सर्वसुलभ रुपले जनताले सेवा पाउनु पर्छ । राज्यबाट बितरण हुने सेवा सुबिधा जनताको घर दैलोसम्म कसरी पुयाउने कर्मचारीले सोच्नु पर्छ । मन्त्री पण्डितले अवकाशको विषयलाई लिएर आन्दोलन गर्ने कर्मचारी सरकारलाई घुँडा टेकाउने सोचमा रहेपनि कुनै पनि हालतमा त्यो पूरा नहुने बताए । उनले भने,अहिलेको सरकार अस्थायी सरकार होइन् ,स्थायी सरकार हो, समस्या र आन्दोलनबाट डराउनेवाला छैन् । विकासलाई रोकेर अरबौ रुपैयाँ खर्चगरी कर्मचारीलाई बिदा गर्ने पक्षमा सरकार नरहेको पण्डितले बताए । काम नगरी बढी सेवा सुविधा लिने उद्देश्यले कर्मचारीले गरेको आन्दोलनको कुनै अर्थ नरहेको मन्त्री पण्डितको भनाई छ । उनले नयाँ संरचना अनुसार एक महिनाभित्र सबै ठाउँमा कर्मचारी पुगिसक्ने दाबी गरे । मन्त्री पण्डितले अपुग भएको ठाउँमा प्रविधी मैत्री र सक्षम नयाँ युवा जनशक्ति नियुक्ती गरेर भएपनि जनताको सेवा र विकासलाई गति दिने प्रतिवद्धता व्यक्त गरे । मन्त्री पण्डित बिहीबार साँझ पारिवारिक भेटघाटका लागि मलंगवा आएका थिए ।"
अनुपमान सैंजु विवेकशील साझा पार्टी प्रदेश ५ को संयोजक चयन,"काठमाडौं : विवेकशील साझा पार्टीले प्रदेश ५ को संयोजकमा अनुपमान सैंजुलाई चयन भएका छन्। विवेकशील साझाका प्रवक्ता डा सूर्यराज आचार्यका अनुसार बुटवलमा पार्टीका संयोजकद्वय रवीन्द्र मिश्र, उज्वल थापाको उपस्थितिमा सैंजुलाई प्रदेश ५ को संयोजकको जिम्मेवारी दिइएको हो। कार्यक्रममा प्रदेश ६ र ७ का संयोजक गेहेन्द्र दाहाल र गोपाल हमाल तथा सङ्गठन विभागका प्रमुख मुमाराम खनालको उपस्थिति थियो। ४८ वर्षीय सैंजु नेपाल जेसीसका निर्वाचित पूर्व राष्ट्रिय अध्यक्ष तथा १२५ देशमा फैलिएको र संसारभरी एक लाख ७० हजारभन्दा बढी सदस्य रहेको अन्तर्राष्ट्रिय जेसीसका निर्वाचित पूर्व उपाध्यक्ष हुन्। सैजु सिद्धबाबा दुर्गा भवानी शिवकुमारी सैंजु बृद्धाश्रमका संरक्षक पनि हुन्। काठमाडौँको लेबोरेटरी स्कुलबाट विद्यालय शिक्षा पुरा गरेका सैंजु स्नातक तहको पढाई पुरा गरेपछि पारिवारिक व्यवसायहरूमा संलग्न भएका थिए। उनी हाल विभिन्न सामाजिक संघसंस्थाहरूको नेतृत्वदायी भूमिकामा छन्। कार्यक्रममा मन्तव्य राख्दै सैंजुले आफ्नै जीवनकालमा देशको रूपान्तरणको लक्ष्य बोकेर अघि बढ्न लागेको विवेकशील साझा पार्टीमा संलग्न भएर पार्टी तथा राष्ट्र निर्माणमा होमिन पाएकोमा अत्यन्तै खुसी र उत्साहित भएको बताए। उनले पाँच वर्षपछिको निर्वाचनमा विवेकशील साझालाई प्रदेश ५ र समग्र देशको नेतृत्वमा पुर्याउन दिलोज्यान दिएर लागि पर्ने उल्लेख गरे। पार्टीका संयोजकद्वय रवीन्द्र मिश्र र उज्वल थापाले सैंजुजस्ता व्यक्तित्व विवेकशील साझा पार्टीको निर्माण तथा उत्थानमा सहभागी हुनु पार्टीका लागि गौरवको विषय भएको बताए। नेता मुमाराम खनालले राष्ट्रिय र अन्तर्राष्ट्रिय जेसीसजस्ता ठुला सङ्गठनको नेतृत्व गरिसकेका सैंजुले पार्टी सङ्गठन विस्तारमा महत्त्वपूर्ण नेतृत्व प्रदान गर्न सक्ने विश्वास व्यक्त गरे।"
प्रदेश ३ मा दुई कानुन पारित,हेटौंडा : प्रदेशसभा तीनले दुई कानुन पारित गरेको छ। शुक्रबार बसेको बैठकले प्रदेशका केही सार्वजनिक लिखत प्रमाणीकरण सम्बन्धमा व्यवस्था गर्न बनेको विधेयक र आर्थिक कार्यविधि नियमित तथा व्यवस्थित गर्न बनेको विधेयक पारित गरेको हो। आन्तरिक मामिला तथा कानुनमन्त्री शालिकराम जम्करट्टेलले प्रदेशका केही सार्वजनिक लिखत प्रमाणीकरण सम्बन्धी विधेयक र आर्थिक मामिला तथा योजना मन्त्री कैलाशप्रसाद ढुंगेलले आर्थिक कार्यविधि नियमित तथा व्यवस्थित सम्बन्धी विधेयक प्रस्तुत गरेका थिए। प्रदेशसभाले सर्वसम्मत रुपमा उक्त दुई कानुन पारित गरेको हो। सभा नियमावली २०७४ को नियम १ सय १० र १ सय ११ बमोजिमको शर्तको अधिनमा रही शुक्रबारसम्म कार्यव्यवस्था शाखामा संशोधन प्रस्ताव दर्ता गर्न सकिने भएपनि संशोधन प्रस्ताव नै दर्ता नभएको प्रदेश सभा सचिवालयका सचिव भरत बुढाथोकीले बताए। यसैबीच प्रदेश नम्बर ३ को मन्त्रिपरिषद बैठकलेले स्थानीय तह सेवा सुविधा सम्बन्धी विधेयकलाई थप परिमार्जन गर्दै पारित गरेको छ। शुक्रबार हेटौंडामा मुख्यमन्त्री तथा मन्त्रिपरिषद्को कार्यालयमा बसेको बैठकले यसअघि पारित गरेर पुनः छलफलका लागि फिर्ता लिएको विधेयकलाई पारित गरेको मुख्यमन्त्री कार्यालयका सचिव रमेश शिवाकोटीले बताए। सरकारका प्रवक्ता आर्थिक मामिला तथा योजना मन्त्री कैलाश ढुंगेलले प्रदेश सभामा उठेका राजधानीको विषयलाई प्रक्रिया अनुसार अघि बढाइने बताए। मुख्यमन्त्री डोरमणि पौडेलको अध्यक्षतामा बसेको बैठकले मुख्यमन्त्री तथा मन्त्रीको सेवा सुविधाको विषयमा पनि सैद्धान्तिक सहमति गरेको उनले बताए।
कांग्रेस नेता खुमबहादुर खड्काको दिल्लीमा निधन,"नयाँदिल्लीः नेपाली कांग्रेसका नेता खुमबहादुर खड्काको भारतको राजधानी नयाँदिल्लीस्थित एपोलो अस्पतालमा उपचारका क्रममा निधन भएको छ । शुक्रबार साँझ ५ बजेर १५ मिनेटमा नेपाली कांग्रेसका केन्द्रीय सदस्य, तथा पुर्व गृहमन्त्री खड्काको नयाँदिल्लीस्थित एपोलो अस्पतालमा निधन भएको कांग्रेसका प्रवक्ता विश्वप्रकाश शर्माले जानकारी दिएका छन् । निमोनिया र मिर्गाैलामा गम्भीर समस्या आएपछि दिल्लीको एपोलो अस्पतालमा खड्काको उपचार भइरहेको थियो । उपचारका क्रममा आर्थिक अभाव भएको भन्दै कांग्रेस कार्यकर्ताले रकम संकलन थालिरहेका बेला उनको निधन भएको हो । एपोलो अस्पतालले खड्काको स्वास्थ्यमा क्रमिक सुधार भइरहेको जनाएको थियो । खड्काकी छोरी पुनमले पनि बाबुको निधन भएको पुष्टि गरेकी छन् । खडका गम्भीर विरामी भएपछि एपोलो अस्पतालमा उपचार गराइरहेका थिए ।भेन्टिेलटरमा राखेर उपचार भइरहेको अवस्थामा खड्काको निध भएको हो । आर्थिक अभावका कारण खड्कालाई दिल्लीको एम्स अस्तपतालमा सार्ने तयारी भइरहेको थियो । दिल्लीस्थित नेपाली दूतावासले एम्समा उपचारको व्यवस्था मिलाइसकेको थियो । तर, स्वास्थ्य जटिल भएपछि सार्न सकिएको थिएन । गम्भीर बिरामी परेपछि खुमबहादुर गत फागुन ४ गते शुक्रबार राति थापाथलीस्थित नर्भिक अस्पतालमा भर्ना गरिएको छ। त्यहाँ उपचार हुन नसकेपछि खुमबहादुरलाई थप उपचारका लागि दिल्ली लगिएको थियो। खड्काले २ वर्षअघि मिर्गौला प्रत्यारोपण गराएका थिए । तर पनि उनी कांग्रेसको राजनीतिमा सक्रिय थिए । उनी कांग्रेसको काठमाडौँमा भएको १३ औँ महाधिवेशनमा लोकप्रिय मतसहित केन्द्रीय सदस्यमा पनि विजयी भएका थिए । सम्बन्धित समाचार: खुमबहादुर खड्का गम्भीर बिरामी, भोलि दिल्ली लगिँदै खुमबहादुरको स्वास्थलाभको कामना गर्दै दाङमा पूजापाठ खुमबहादुर खड्काको उपचारमा आर्थिक अभाव, कार्यकर्ता रकम बटुल्दै फेरि हिन्दु राष्ट्र महाभियानमा खड्का कानुनले अयोग्य ठहर्याएका खुमबहादुर पनि उम्मेदवारमा सिफारिस"
दबाबमा विकासका काम नगर्नू : मुख्यमन्त्री पोखरेल,परासी : प्रदेश ५ का मुख्यमन्त्री शंकर पोखरेलले दबाब र हचुवाको भरमा विकासका योजना नबनाउन स्थानीय तहका जनप्रतिनिधिलाई सुझाव दिएका छन्। निश्चित व्यक्ति र राजनीतिक दलको दबाबमा योजना छुट्टाउँदा त्यसले आप्नै गाउँ ठाउँको विकासलाई पछि पार्ने भन्दै जनताको आवश्यकतालाई पहिचान गरेर योजना छुट्टाउन उनले जनप्रतिनिधिलाई सुझाव दिएका हुन् । बर्दघाट नगरपालिकाको दोस्रो नगरसभालाई बिहीबार सम्बोधन गर्दै मूख्यमन्त्री पोखरेलले जनप्रतिनिधिहरुले पदावधि सकिएको पाँच वर्षपछि पनि जनतालाई हिसाब बुझाउने गरी विकासका काम गर्न सक्नु पर्नेमा जोड दिए । मुख्यमन्त्री पोखरेलले कानुन अभावमा काम गर्न समस्या आइरहेका बेला केन्द्रीय सरकारले अहिले बनाएको नमुना कानुनलाई आधार मानेर नगर र गाउँपालिकाहरुले स्थानीय सरकारले कानुन बनाएर काम गर्न सक्ने बताए । नगरसभा नगरप्रमुख धीरज शर्माको अध्यक्षतामा सम्पन्न भएको थियो ।
कुन मुद्दामा भ्रष्टाचारी ठहरिएका थिए खुमबहादुर ?,"काठमाडौँ: नेपाली कांग्रेसका प्रभावशाली नेता तथा पूर्वगृहमन्त्री खुमबहादुर खड्काको शुक्रबार साँझ भारतको राजधानी नयाँ दिल्लीमा निधन भएको छ । प्रत्यारोपण गरिएको मिर्गौलामा गम्भीर समस्या देखिएपछि दिल्लीस्थित एपोलो अस्पतालमा भेन्टिलेटरमा राखेर उपचाररत खड्काको निधन भएसँगै उनका समर्थक र जिल्लाबासी स्तब्ध भएका छन् । जीवनको अन्तिम समयमा उपचारका लागि आर्थिक अभावसमेत भएपछि कार्यकर्ताले रकम संकलन गरिरहेका बेला उनको निधन भएको हो । उनलाई दिल्लीस्थित नेपाली दूतावासको पलहमा एपोलोबाट एम्स अस्पतालमा सार्ने तयारी भइरहेका बेला निधन भएको कांग्रेस प्रवक्ता विश्वप्रकाश शर्माले पुष्टि गरेका छन् । खुमबहादुरकी छोरी पुनमले पनि बाबुको निधन भएको पु्ष्टि गरिसकेकी छन् । नेपाली राजनीतिका चतुर खेलाडी खुमबहादुर राजनीतिमा सक्रिय भइरहेकै बेला बिदा भएका छन् । भ्रष्टाचारले डुबाएको राजनीति खुमबहादुर २०५९ सालमा भ्रष्टाचारको मुद्दा नलागुन्जेल कांग्रेसमा तत्कालीन सभापति गिरिजाप्रसाद कोइरालालाई पनि चुनौती दिने नेतामा गनिन्थे । २०५९ सालसम्म उनको राजनीतिक जीवनयात्रा सधैँ उकालोमा थियो, उनले कहिल्यै ओरालो यात्रा गर्नुपरेन । तर जब २०५९ सालमा उनीमाथि भ्रष्टाचारको मुद्दा लाग्यो, त्यही बेलादेखि उनको जीवनले ओरालो यात्रा सुरु गर्यो । विशेष अदालतमा भ्रष्टाचारको मुद्दा दर्ता हुनुअघिसम्म उनलाई कांग्रेसदेखि अन्य दलका नेता कार्यकर्ताले पनि मान्थे । पटक पटक गृहमन्त्री हुँदा उनले प्रहरीदेखि अन्य सुरक्षानिकायमा आफूनिकट सयौँ सर्वसाधरणलाई भर्ना गराएका थिए । भ्रष्टाचारको मुद्दा लाग्नुअघि लोकप्रियताको शिखरमा रहेका उनी त्यसपछि रातारात भिलेन बन्न पुगे । भ्रष्टाचार मुद्दा लागेसँगै उनको गुणागान गाउनेले पनि बाइबाइ गरे । पार्टीले भूमिका नदिए पनि पनि उनी निरन्तर सक्रिय रहे । दोस्रो जनआन्दोलनका क्रममा पार्टीले बेवास्ता गरे पनि उनी आफ्ना समर्थकलाई लिएर जुलुससहित रत्नपार्क र सुन्धारा घुमिरहन्थे । विशेषको सफाइ, सर्वोच्चबाट दोषी भ्रष्टाचार नगरे पनि आफूलाई फसाइएको दाबी उनले पटक पटक गरिरहे । २०६३ सालमा विशेषले अदालतले उनलाई सफा पनि दियो । तर मुद्दाको अन्तिम किनारा लगाउने निकाय सर्वोच्च अदालत बाँकी नै थियो । तर, सर्वोच्च अदालतले खड्कालाई ३० साउन २०६८ मा भ्रष्टाचारी ठहर गरेर जेल पठाएपछि उनको राजनीतिक जीवनमा कालो धब्बा नै लाग्यो । पाँच वर्ष लामो समयदेखि विचाराधीन मुद्दामा लामो बहसपछि सर्वोच्चले खड्कालाई भ्रष्टाचार ठहर गर्दै डेढ वर्ष कैद र ९४ लाख ७४ हजार १ सय २२ रुपैयाँ बिगो तथा त्यतिनै जरिवाना गरेको थियो । तत्कालीन न्यायाधीशहरु कल्याण श्रेष्ठ र को वैद्यनाथ उपाध्यायको संयुक्त इजलासले पदको दुरुपयोग गरी अकुत सम्पत्ति कमाएको मुद्दामा दोषी मान्दै खड्कालाई भ्रष्टाचारी ठहर गरेको थियो । देशमा बहुदलीय परिवर्तनसँगै २०४८ सालदेखि खड्का पटकपटक मन्त्री भएका थिए । खड्काले सार्वजनिक पदमा रहँदा शक्तिको दुरुपयोग गरी दुई करोड ३६ लाख अवैध सम्पत्ति कमाएको भन्दै अख्तियार दुरुपयोग अनुसन्धान आयोगले विशेष अदालतमा मुद्दा हालेको थियो । तर यो मुद्दामा विशेष अदालतका तत्कालीन न्यायाधीश कोमलनाथ शर्मा, भूपध्वज अधिकारी र चोलेन्द्रशमशेर जबराको संयुक्त इजलासले खड्काले कमाएको मध्ये १२ लाख रुपैयाँको मात्रै स्रोत नखुलेको भन्दै २०६३ कात्तिक २९ गते सफाइ दिएको थियो । तर त्यसविरुद्ध अख्तियार सर्वोच्चमा पुगेको थियो । सर्वोच्चले अख्तियारको मागदाबीलाई स्वीकार्दै खड्कालाई भ्रष्टाचारी ठहर गरेसँगै सदरखोरमा थुनिएका थिए । अख्तियारले २०६३ चैतमा पुनरावेदन गरेको मुद्दामा सर्वोच्चको फैसलापछि खुमबहादुरको संसदीय राजनीति टुंगिएको थियो । सम्बन्धित समाचार: कांग्रेस नेता खुमबहादुर खड्काको दिल्लीमा निधन खुमबहादुर खड्का गम्भीर बिरामी, भोलि दिल्ली लगिँदै खुमबहादुरको स्वास्थलाभको कामना गर्दै दाङमा पूजापाठ खुमबहादुर खड्काको उपचारमा आर्थिक अभाव, कार्यकर्ता रकम बटुल्दै फेरि हिन्दु राष्ट्र महाभियानमा खड्का कानुनले अयोग्य ठहर्याएका खुमबहादुर पनि उम्मेदवारमा सिफारिस"
कांग्रेस नेता खड्काको निधनप्रति माओवादीद्वारा दुःख व्यक्त,"काठमाडौं : नेपाली कांग्रेसका नेता तथा पूर्व गृहमन्त्री खुमबहादुर खड्काको निधनप्रति माओवादी केन्द्रले दुःख व्यक्त गरेको छ । भारतको नयाँदिल्लीस्थित अप्पोलो अस्पतालमा उपचारकै क्रममा भएको खड्काको असमायिक निधनप्रति माओवादी केन्द्रकी प्रवक्ता पम्फा भुसालले विज्ञप्ति प्रकाशित गर्दै गहिरो दुख व्यक्त गरेकी हुन् । नेपालमा निरंकुश पञ्चायती व्यवस्थाविरुद्ध र लोकतन्त्रको पक्षमा भएको आंदोलनमा खडकाको उल्लेखनीय भूमिका रहेको थियो, भुसालले जारी गरेको विज्ञप्तिमा भनिएको छ, हाम्रो पार्टी स्व खड़काप्रति हार्दिक श्रद्धाञ्जलि व्यक्त गर्दछ । त्यस्तै माओवादीले शोकको यस घडीमा उनका परिवार , नेपाली कांग्रेसका नेता तथा कार्यकर्ताप्रति समवेदन प्रकट गरेको छ । कांग्रेस नेता खुमबहादुर खड्काको दिल्लीमा निधन"
"कलाकारलाई ओलीको सुझाव : कथाले मागे जस्तो होइन, देशले मागे जस्तो अभिनय गर्नुहोस्","काठमाडौं : प्रधानमन्त्री केपी शर्मा ओलीले कलाकारलाई देशले मागे जस्तो अभिनय गर्नुपर्ने बताएका छन्। नेपाल चलचित्र कलाकार संघले आयोजना गरेको फान अवार्ड २०७३ वितरण समारोहमा शुक्रबार प्रधानमन्त्री ओलीले सो कुरा बताएका हुन्। प्रधानमन्त्री ओलीले चलचित्र क्षेत्रमा धेरै चर्चा हुने गरेको भनाइ कथाले मागे जस्तो लाई अब कथाले होइन देश र समयले माग जस्तो भूमिकामा बदल्नु पर्ने बताएका हुन्। प्रधानमन्त्री ओलीले देशले मागे जस्तो फिल्म बनाउन कलाकारलाई आग्रह गरे। देश र समयले मागे अनुसार कथा बनाउनुहोस, कथाले मागे जस्तो अभिनय गर्नुहोस्, प्रधानमन्त्री ओलीले भने, कलाकारले मागे जस्तो सरकारले गच्छे अनुसार सहयोग गर्छ। चलचित्र निर्माणको लागि नेपाल उत्तम ठाउँ भएको भन्दै प्रधानमन्त्री ओलीले आफ्नो यहाँको प्राकृतिक सुन्दरतालाई छायांकन गरेर विश्वभर फैलाउनु पर्ने बताए। प्रधानमन्त्री ओलीले आफ्नो भारत भ्रमणका क्रममा त्यहाँका कलाकारसँग आफूले पनि अन्तरक्रिया गर्ने बताए। केही समय पछि नै भारतका कलाकारलाई नेपाल मै बोलाएर यहाँका कलाकारसँग अन्तरक्रिया गराउने आफ्नो योजना रहेको ओलीले जानकारी गराए। कार्यक्रममा प्रधानमन्त्री ओलीले एक लाख रुपैयाँ राशीको फान अवार्ड २०७३ वरिष्ठ कलाकार निर शाहलाई प्रदान गरे।"
यी हुन् ओलीका सारथि,"काठमाडौं : मुलुकलाई भ्रष्टाचारमुक्त बनाई आर्थिक समृद्धिको दिशामा लैजाने प्रधानमन्त्री केपी शर्मा ओलीको प्रतिबद्धतालाई मूर्तरूप दिन उनका सारथिको भूमिका महत्वपूर्ण रहन्छ। ओलीलाई उनको किचन क्याबिनेट मा रहेर सहयोग गर्ने र सुझाव दिन राजनीतिक, आर्थिक, प्रशासनिक र सञ्चार क्षेत्रका हर्ताकर्ता सक्रिय छन्। ओलीले सल्लाहकार तथा सहयोगी टिम राख्दा पनि अत्यधिक तौलेर मात्रै राख्ने गरेको निकट सहयोगीले बताएका छन्। आफूलाई ओली निकट ठान्ने कतिपय नेतालाई समेत अहिले उनले भेट दिनसमेत छाडेका छन्। प्रधानमन्त्री ओलीले आफ्नो सल्लाहकार टिममा तीनजना मात्रै नियुक्त गरेका छन्। मुख्य सल्लाहकारमा विष्णु रिमाल, प्रेस सल्लाहकारमा डाकुन्दन अर्याल तथा जनसम्पर्क सल्लाहकारमा अच्युत मैनाली नियुक्त भइसकेका छन्। उनले सुरक्षा तथा परराष्ट्र सल्लाहकार र विकास सल्लाहकार नियुक्त गर्न बाँकी छ। प्रधानमन्त्री ओलीले सल्लाहकार टिम र स्वकीय सचिवालयमा ९१ जनासम्म राख्न पाउने व्यवस्थामा कटौती गरिसकेका छन्। ओलीले दुवै टिममा गरी बढीमा ५० जनासम्म राख्न पाउने निर्णय गराएका छन्। संघीयता कार्यान्वयन राजनीतिक विषय तथा प्रशासनिक पुनर्संरचनाको प्राविधिक विषय समायोजन गरी अघि बढ्न ओलीलाई सल्लाहकारको सुझाव बढी महत्वपूर्ण हुने राजनीतिक विश्लेषकको तर्क छ। राजनीतिलाई स्वच्छ बनाउन, इमान र नैतिकता वृद्धि गर्न पनि सल्लाहकारको महत्वपूर्ण भूमिका हुने गरेको विश्लेषकको तर्क छ। प्रधानमन्त्री ओलीले परराष्ट्रमन्त्री प्रदीप ज्ञवाली, ५ नं प्रदेशका मुख्यमन्त्री शंकर पोखरेल, पूर्वसभामुख सुवास नेम्बाङ, रक्षामन्त्री ईश्वर पोखरेल, एमाले सचिव विष्णु पौडेल, प्रधानमन्त्रीकै प्रमुख सल्लाहकार विष्णु रिमालबाट राजनीतिक सुझाव लिने गरेका छन्। ओलीलाई सुझाव दिनेमा नेम्बाङ पनि अग्रपंक्तिमै पर्छन्। यसका लागि उनी प्रायः बालुवाटारमा नै रहने गरेका छन्। राजनीतिक सुझबुझयुक्त नेता मानिने भएका सचिव प्रदीप ज्ञवालीसँग ओली उनमा राजनीतिक विश्लेषणमा बढी भर पर्छन्। राजनीति, योजना र अर्थशास्त्रमा दक्खल राख्ने प्रदेश ५ का मुख्यमन्त्री शंकर पोखरेलको पनि ओलीले निकै भर गर्ने नेतामा पर्छन्। तर अहिले पोखरेल ५ नम्बर प्रदेशमा बढी समय दिनुपर्ने भएकाले उनले नियमित सघाउन पाएका छैनन्। ईश्वर पोखरेल पनि ओलीलाई सघाउन नियमित बालुवाटारमा नै जाने गरेका छन्। विष्णु पौडेल पनि ओली निकट रहेर सघाइरहेका छन्। उनीहरू राजनीतिक रूपमा प्रधानमन्त्रीलाई सुझाव दिने पहिलो घेरामा पर्छन्। प्रधानमन्त्री ओली यतिखेर सबैभन्दा बढी भर अर्थमन्त्री डायुवराज खतिवडामाथि नै परेका छन्। मुलुकको बिगँ्रदो आर्थिक अवस्था खतिवडाले सुधार्न सक्ने विश्वास ओलीको छ। त्यसैले पनि उनले आफू निकटका धेरै नेताले अर्थमन्त्री ताक्दाताक्दै पनि पार्टीभित्रको आलोचना खेपेरै खतिवडालाई अर्थमन्त्री बनाएका हुन्। आर्थिक समृद्धिलाई प्रमुख एजेन्डा बनाएका ओलीले आफ्नो एजेन्डा सफल पार्न अर्थमन्त्री खतिवडा सक्षम हुने विश्वास छ। त्यसैले ओलीले खतिवडाका धेरै कुरा सुन्ने गरेको बताइन्छ। ओलीले पत्याएका अर्का युवा नेता हुन्, डाराजन भट्टराई। देशविदेशको राजनीतिक, परराष्ट्र तथा प्रशासनिक विषयमा समेत दक्खल राख्ने भट्टराईबाट ओलीले सुझाव लिने गरेका छन्। ओली निकट स्रोतका अनुसार भट्टराईलाई प्रधानमन्त्रीले सुरक्षा तथा परराष्ट्र सल्लाहकारको रूपमा नियुक्ति गर्ने तयारी गरेका छन्। यसैगरी प्रधानमन्त्रीलाई सघाउने पहिलो घेरामा सूचना तथा सञ्चार राज्यमन्त्री गोकुल बाँस्कोटा अग्रपंक्तिमै छन्। प्रधानमन्त्री ओलीले राजनीतिक सल्लाह लिने दोस्रो घेरामा माधवकुमार नेपाल, भीम रावल, वामदेव गौतम पर्छन्। नेपाललाई बालुवाटार बोलाएर ओलीले नियमितजसो नै छलफल गर्छन् भने रावल र गौतमसग पनि बेलाबखत सुझाव लिने गरेको बताइन्छ। प्रधानमन्त्रीका प्रमुख स्वकीय सचिव राजेश महर्जनले प्रधानमन्त्रीलाई अन्य पक्षसग भेटघाटको चाँजो मिलाउँछन्। प्रेस विज्ञको रूपमा पत्रकार रामशरण बजागाईंले ओलीको प्रेस व्यवस्थापनदेखि अन्य राजनीतिक भेटघाटको समेत चाँजोपाजो मिलाउने गरेका छन्। बजगाईंलाई ओलीले सचिवालयका अन्य महत्वपूर्ण कामको समेत जिम्मा दिएका छन्। प्रधानमन्त्रीका प्रेस संयोजक चेतन अधिकारीले प्रधानमन्त्रीलाई महत्वपूर्ण सूचना उपलब्ध गराउने र प्रेससग डिल गर्ने काम गर्छन्। प्रेस सल्लाहकारमा डाकुन्दन अर्याल र जनसम्पर्क सल्लाहकार अच्युत मैनाली भर्खरै नियुक्त भएका छन्। ओलीलाई प्रशासनिक सुझाव दिन प्रधानमन्त्री तथा मन्त्रिपरिषद् कार्यालयका सचिव प्रेमकुमार राई अग्रपंक्तिमा छन्। स्वच्छ छविका सचिव राईसँग ओलीले प्रशासनिक सुधारका लागि सल्लाह लिने गरेको प्रधानमन्त्री कार्यालय स्रोतले जानकारी दिएको छ। संघीय मामिला तथा स्थानीय विकास मन्त्रालयसचिव दिनेशकुमार थपलिया पनि सल्लाह दिने सचिवमा पर्छन्। प्रधानमन्त्रीको मुख्य प्रशासनिक सल्लाहकार मुख्यसचिव हुने भएकाले ओलीले प्रशासन सुधारका बारेमा मुख्यसचिव लोकदर्शन रेग्मीसग पनि सल्लाह लिने गरेका छन्। ओलीले प्रमुख सल्लाहकार रिमालमार्फत नै मुख्यसचिव, प्रधानमन्त्री तथा मन्त्रिपरिषद् कार्यालयका सचिव तथा अन्य मन्त्रालयका सचिवसग प्रशासन सुधारका बारेमा फिडब्याक लिने गरेका छन्। ओलीको निजी सचिवालयमा खटिएका उपसचिव युवराज दाहाल पनि विश्वास पात्र भित्रै पर्छन्। ओलीले प्रमुख सल्लाहकार रिमालमार्फत नै प्रशासकहरूलाई सुधारका लागि लाग्न निर्देशन दिँदै आएका छन्। मन्त्रीलाई नियमित बोलावट ओलीले मन्त्रीहरूलाई नियमित रूपमा नै बालुवाटारमा बोलाएर कामको परिणामबारे छुट्टाछुट्टै जानकारी लिने गरेका छन्। ओलीले परराष्ट्रमन्त्री ज्ञवाली, अर्थमन्त्री खतिवडा र रक्षामन्त्री पोखरेललाई बढी विश्वास गर्छन्। संघीय मामिला तथा सामान्य प्रशासनमन्त्री लालबाबु पण्डित र श्रममन्त्री गोकर्ण विष्ट यसअघि मन्त्री हुँदा राम्रो काम गरेकाले ओलीले उनीहरूका कुरा पनि राम्रैसँग सुन्छन्। माओवादी अध्यक्ष दाहालसँग नियमित सल्लाह बालुवाटार निकट स्रोतका अनुसार प्रधानमन्त्री ओलीले माओवादी केन्द्रका अध्यक्ष पुष्पकमल दाहालसँग नियमित छलफल गर्छन्। राष्ट्रिय मुद्दामा निर्णय गर्नुअघि उनले दाहालसँग छलफल गर्ने गरेको ओली निकट स्रोतले जानकारी दिएको छ। यसैगरी माओवादी नेताहरू जनार्दन शर्मा एवं वन तथा भूसंरक्षणमन्त्री शक्ति बस्नेत, उद्योग, वाणिज्य तथा आपूर्तिमन्त्री मातृका यादव बालुवाटारमा गएर प्रधानमन्त्रीलाई नियमित ब्रिफिङ गर्ने मन्त्रीमा पर्छन्। सल्लाहकार एक्सपोर्ट र गतिशील हुनुपर्छ राजनीतिशास्त्रका प्राडा लोकराज बराल प्रधानमन्त्रीलाई सल्लाह दिने व्यक्ति सम्बन्धित विषयको ज्ञाता र गतिशील हुन जरुरी छ। विगतमा सल्लाहकार पदलाई जागिर खाने माध्यम मात्रै बनाइयो। त्यसले पनि गम्भीर खालका समस्या ल्याउने गरेको हो। अब त्यस्तो गरिनु हुँदैन। दक्षता, योग्यता र क्षमताका आधारमा सल्लाहकार छान्नु बुद्धिमता हुन्छ। त्यसो गर्न सकिए मात्रै लक्ष्यअनुसार काम गर्न सहज हुन्छ। प्रधानमन्त्रीलाई अन्य विषयमा सहयोग गर्ने र सुझाव दिने व्यक्तिहरू प्नि सुझबुझयुक्त हुन जरुरी छ। सल्लाह दिने व्यक्ति इमानदार र नैतिकवान् भए त्यसले राजनीतिलाई समेत सफा बनाउन भूमिका खेल्छ। सल्लाहकार टिममा स्वच्छ छविको व्यक्ति हुनुपर्छ बाबुराम आचार्य तत्कालीन सुशील कोइराला सरकारका प्रशासनिक सल्लाहकार प्रधानमन्त्रीको सल्लाहकार टिममा सकेसम्म स्वच्छ छविको, इमानदार, भिजन भएको र निडर व्यक्ति हुनुपर्छ। सल्लाहकारजस्तो पद हचुवाको भरमा किमार्थ राख्न हुँदैन अनि यसलाई जागिर दिने पद मात्रै बनाइयो भने त्यसले प्रधानमन्त्रीको गरिमा नै घटाउन सक्छ। प्रधानमन्त्रीहरूले सल्लाहकार राख्दा सम्बन्धित विषयको विज्ञ राख्नुपर्छ। सल्लाहकारको नियुक्ति हुनासाथ त्यो पदमा आउने व्यक्तिबारे आमजनतामा सकारात्मक छाप देखिनुपर्छ।"
विप्लवका प्रवक्ता प्रकाण्डको घरमा टाँसियो पक्राउ पुर्जी,कालिकोट : कालिकोट जिल्लाको नरहरीनाथ गाउँपालिकास्थित माल्कोटमा रहेको विप्लव नेतृत्वको नेपाल कम्युनिस्ट पार्टीका प्रवक्ता खड्कबहादुर विश्वकर्मा प्रकाण्डको घरमा पक्राउ पुर्जी टाँस गरिएको छ । भोजपुर जिल्ला अदालतले विश्वकर्माको कालिकोट नरहरिनाथ गाउँपालिका६ माल्कोटस्थित घरमा ज्यान मार्ने उद्योग र विस्फोटक प्रदार्थ मुद्दामा पक्राउ पुर्जी टाँस गरेको हो । विश्वकर्मालाई भोजपुर अदालतमा हाजिर हुन ७० दिनको म्याद तोकिएको छ । यसअघि नै भोजपुर जिल्ला अदालतले दिएको आदेश अनुसार नेकपाका महासचिव नेत्रविक्रम चन्द विप्लवलाई पक्राउ गर्न प्रहरीले देशभरि सर्कुलर जारी गरिसकेको छ । प्रदेशसभा र प्रतिनिधिसभा निर्वाचनका बेला भोजपुरमा बम विस्फोट गराएको भन्दै प्रहरीले विप्लवलगायत १८ जनालाई विपक्षी बनाएर विस्फोटक पदार्थ र ज्यान मार्ने उद्योगमा मुद्दा दायर गरेको थियो । गत कात्तिक २८ गते चुनावी प्रचारका क्रममा भोजपुरमा एमाले नेता तथा प्रदेश १ का मुख्यमन्त्री शेरधन राई चढेको गाडीमा आक्रमण भएको थियो । जिल्लाका अन्य भागमा पनि विस्फोट भएका थिए । सो मुद्दामा जिल्ला अदालत भोजपुरले चन्दलगायत अन्य नेता कार्यकतालाई पक्राउ पुर्जी जारी गरेको थियो । नेपाल कम्युनिष्ट पार्टीका जिल्ला सेक्रेटरी रणदीप ऐडीले पार्टी प्रवक्ताको घरमा पक्राउ पुर्जी टाँस्न आएका प्रहरीलाई स्थानीय गाँउलेहरुले लखेटेको बताएका छन् । उनले भने गाउँमा पार्टी प्रवक्ताको घरमा पुर्जी टाँस्न आएका थिए । तर गाँउलेहरुले टाँस्न दिएनन् । उल्टै प्रहरीलाई नै लखेटिए। तर जिल्ला प्रहरी कार्यालय प्रमूख सुबासचन्द्र बोहोराले प्रकाण्डको घरमा स्थानीय नागरिककै रोहोबरमा पुर्जी टाँस गरी प्रहरी टोली फर्किएको बताए । उनले भोजपुर जिल्ला अदालतबाट आएको पक्राउ पुर्जी नरहरीनाग गाउपालिका वडा नं २ मा रहेको इलाका प्रहरी कार्यालयको टोलीले प्रकाण्डको गाउँमै गएर स्थानीय नागरिकको रोहबरमा घरमा पुर्जी टाँसेको बताए ।
उपराष्ट्रपतिको आसन विवादमा,"काठमाडौं : संसदीय अभ्यास र परम्पराविपरीत उपराष्ट्रपतिलाई राष्ट्रपतिसँगै बिहीबार संसद्मा आसन गराइएपछि विवाद सुरु भएको छ। विगतमा राष्ट्रपतिले संसद्लाई सम्बोधन गर्दा उपराष्ट्रपतिलाई संसद्को बाल्कोनीमा विशिष्ट कुर्सीमा आसन गराइन्थ्यो। बिहीबार संघीय संसद्का दुवै सदनको संयुक्त बैठकमा उपराष्ट्रपति नन्दबहादुर पुनलाई भने राष्ट्रपति भण्डारीसँगै कुर्सी राखेर आसन ग्रहण गराइएको थियो। संसदीय अभ्यास र परम्पराविपरीत उपराष्ट्रपतिलाई आसन गराइएको भन्दै संसद्का जानकारहरूले आश्चर्य व्यक्त गरेका छन्। संसद्को अभ्यास र परम्परा कानुनसरह हुन्छ, संसद्का जानकार एक नेताले भने, एकाएक परम्परा किन भत्काइयो छक्क परेका छौं। संसद्मा राष्ट्रपतिले सम्बोधन गर्दा उपराष्ट्रपतिलाई कसरी आसन गराउने विगतमा संसद्का महासचिव मनोहरप्रसाद भट्टराई नेतृत्वको टोलीले भारतलगायत विभिन्न देशको स्थलगत अध्ययन गरेको थियो। भारतमा उपराष्ट्रपतिले माथिल्लो सदनको अध्यक्षता गर्ने चलन रहेको र अन्य देशमा उपराष्ट्रपतिलाई राष्ट्रपतिसँगै अध्यक्षता गराउने चलन नरहेको भन्दै समितिले प्रतिवेदन तयार पारेको थियो। प्रतिवेदनअनुसार विगतमा सभामुख सुवास नेम्वाङले उपराष्ट्रपतिका लागि बाल्कोनीमा विशिष्ट कुर्सी राख्न लगाएका थिए। सोहीअनुसार पूर्वउपराष्ट्रपति परमानन्द झा र वर्तमान उपराष्ट्रपति पुनले संसद्मा उपस्थिति जनाउने गरेका थिए। बिहीबार भने राष्ट्रपतिसँगै उपराष्ट्रपतिलाई ड्यासमा कुर्सी राखेर आसन गराइएको थियो।"
'कर्मचारीतन्त्रले संघीयता स्विकारेन',"वीरगन्ज : प्रदेश २ का मुख्यमन्त्री लालबाबु राउतले संघीयता कार्यान्वयनमा कर्मचारीले असहयोग गरेको बताएका छन्। संघीयता स्वीकार नगरेको कर्मचारीतन्त्रको असहयोगकै प्रदेश सरकारलाई काम गर्न समस्या भएको उनको भनाइ छ। २६१७ औं महावीर जयन्तीका अवसरमा बिहीबार वीरगन्जमा तेरापन्थ युवक परिषद्ले आयोजना गरेको कार्यक्रममा मुख्यमन्त्री राउतले यस्तो गुनासो गरेका हुन्। संघीयता कार्यान्वयनमा मुख्य बाधक कर्मचारी नै देखिएका छन्, उनले भने, उनीहरूले अहिलेसम्म पनि संघीयतालाई स्वीकार गर्न सकेका छन्। उनले राजनीतिक तहबाट अंगीकृत नागरिकताको समस्या समाधान भइसके भए पनि कर्मचारीको अटेरी र लापरवाहीका कारण प्रदेश २ मा जन्मसिद्धका आधारमा नागरिकता पाएकाहरूले सन्तानलाई नागरिकता दिलाउन नसकेको बताए। संविधान र कानुनले पनि जन्मसिद्ध नागरिकता लिएका नागरिकका सन्तानलाई वंशजको नागरिकता दिन रोकेको छैन, उनले भने, तर, कर्मचारीको हैकमका कारण मधेसका थुप्रै युवायुवती नागरिकताबाट वञ्चित छन्। यसको मुख्य कारण कर्मचारी नै हुन्। उनले अन्य प्रदेशको तुलनामा २ मा सुरक्षा चुनौती बढी रहेको बताए। उनका अनुसार मन्त्रिपरिषद् बैठकको निर्णयअनुसार छुट्टै प्रदेश प्रहरी गठन गरिने र प्रदेश प्रहरीकै माध्यमबाटै अपराध तथा भ्रष्टाचार न्यूनीकरण अघि बढाइनेछ। प्रदेश सञ्चालन गर्ने अधिकार प्रदेशसभालाई भए पनि अहिले प्रदेशसभामा केन्द्र सरकारले अधिकार नै नदिएको आरोप उनले लगाए। प्रदेशसँग अहिले कानुनसमेत छैन, केन्द्र सरकारले निर्देशन पनि दिएको छैन, उनले भने, जसका कारण सुरक्षा निकायले जथाभावी काम गरिरहेको छ। उनले प्रदेश २ मा भ्रष्टाचार मौलाउँदै गएको उल्लेख गर्दै भने, प्रदेश नम्बर २ मा मुख्यमन्त्री स्वच्छता अभियान, बेटी पढाओ, बेटी बचाओलगायत अभियान अगाडि सारिएको छ। उनले प्रदेशका २ लाख बालबालिका विद्यालयबाट वञ्चित रहेको सुनाउँदै उनीहरूलाई विद्यालय भर्ना गर्न अत्यावश्यक रहेको पनि बताए। प्रदेश नम्बर २ अहिले भद्रगोल छ, उनले भने, सिस्टममा ल्याउन कानुन निर्माण भइरहेको छ। त्यसपछि मात्र प्रदेशमा सुशासन आउँछ। प्रादेशिक राजधानी माग गर्दै वीरगन्जमा भइरहेको आन्दोलनको सन्दर्भमा उनले संविधानले दुईतिहाइ बहुमतबाट मात्रै राजधानी परिवर्तन गर्ने अधिकार दिएको उल्लेख गर्दै दुईतिहाइ बहुमत पुर्याउन समस्या भएको बताए। भौतिक पूर्वाधार तथा विकासमन्त्री जितेन्द्र सोनलले युरोपियन युनियन (ईयू)ले सार्वजनिक गरेको प्रतिवेदन सही भएको बताए। जुन संविधानलाई हामीले स्वीकार गरेकै छैनौं, त्यो संविधान र संविधानको धाराका कारण भेदभाव हुने र त्यस विषयमा युरोपियन युनियनले दिएको प्रतिवेदन प्रति प्रधानमन्त्री केपी ओलीले दुःख व्यक्त गर्नु दुःखद् कुरा हो, उनले भने। उनले नेपालको संविधान त्रुटपूर्ण रहेको कुरा संसारलाई थाहा भएको जिकिर गरे। भने, अधुरो संविधानका विषयमा युरोपियन युनियनले दिएको सुझावलाई राष्ट्रियतासँग जोडनु कदापि उचित हुँदैन। प्रदेश ३ का मुख्यमन्त्री डोरमणि पौडेलले पर्साको ठोरीलाई ३ नम्बरमा समायोजनका लागि पहल गर्ने भनेर दिएको अभिव्यक्तिप्रति उनले असन्तुष्टि जनाए। भने, प्रदेश २ को एक इन्च भूमि पनि अन्य प्रदेशमा जान दिन्नौं।"
भारत भ्रमणअघि एकता असम्भव,"काठमाडौं : एमालेमाओवादी पार्टी एकता प्रधानमन्त्री केपी ओलीको भारत भ्रमणअगाडि नहुने भएको छ। दुवै पार्टीका अध्यक्षले छलफल तीव्र पारे पनि कार्यदलले समयमै काम नसक्दा एकता धकेलिएको हो। औपचारिक रूपमा घोषणा भइनसके पनि प्रधानमन्त्री केपी ओली २३ देखि २५ चैतसम्म भारतको तीनदिने राजकीय भ्रमणमा जाने तयारीमा छन्। प्रधानमन्त्रीले यसअघि माओवादी अध्यक्ष पुष्पकमल दाहाललाई आफ्नो भ्रमणअगाडि नै एकता टुंगो लगाउन प्रस्ताव गरेका थिए। अब कम्युनिस्ट पार्टीको स्थापना दिवस ९ वैशाख (२२ अप्रिल) मा एकता हुने सम्भावना बढेको छ। माओवादी नेता तथा गृहमन्त्री रामबहादुर थापा नेतृत्वको अन्तरिम विधान बनाउन गठित कार्यदलले दुवै अध्यक्ष (ओलीदाहाल) लाई उक्त दिन एकताको घोषणा गर्न प्रस्ताव गरेका थिए। कार्यदलले संगठनात्मक सबै संरचनालगायत विषय टुंगो लगाए पनि अझै चुनाव चिह्न, प्रस्तावनामा जनयुद्ध शब्द राख्नेनराख्नेदेखि पार्टी एकतापछि बन्ने कमिटीमा कुन पक्षका कतिलाई सहभागिता गराउने भन्ने विषय टुंगो लाग्न सकेको छैन। टुंगो नलागेका यी विषय सकभर टुंग्याउन सकिन्छ कि भनेर कार्यदल संयोजक थापा र एमालेका तर्फबाट कार्यदलमा नेतृत्व गरेका रक्षामन्त्री ईश्वर पोखरेलले बिहीबार बैठक बसेर प्रयास गरेका थिए। उहाँहरू (थापापोखरेल) बीच बिहीबार छलफल भए पनि टुंग्याउने र सहमति जुटाउनेतिर गएन, कार्यदलका सदस्यसमेत रहेका एमाले नेता वेदुराम भुसालले भने, अब यो विषय एकता संयोजन समितिमै पठाइदिनेतिर उहाँहरू पुग्नुभएको देखिन्छ। उता, अन्तरिम राजनीतिक प्रतिवेदन तयार पार्न गठित कार्यदलले प्रतिवेदनलाई मूर्तता दिने गरी छलफल बिहीबारबाट मात्र केन्द्रित गरेका छन्। बिहीबार अबेरसम्म कार्यदलका नेताहरू प्रतिवेदनलाई अन्तिम रूप दिन छलफलमा बसेका थिए। राजनीतिक प्रतिवेदन तयार पार्न गठित कार्यदलले पनि प्रतिवेदन तयार भएपछि दुवै कार्यदलले आआफ्नो प्रतिवेदन ओलीदाहाललाई बुझाउनु पर्नेछ। त्यसपछि दुवै पार्टीका शीर्ष नेता रहेको एकता संयोजन समिति र कार्यदलका सदस्यको संयुक्त बैठक बस्ने, नमिलेका विषय मिलाउने र प्रतिवेदन पारित गर्नुपर्ने कार्यसूची छ। नमिलेका विषय मिलाउँदै विधान तथा दस्तावेज संयोजन समितिले पारित गर्ने र पारित डकुमेन्टलाई त्यसपछि भने दुवै पार्टीले आआफ्ना पार्टी कमिटीमार्फत पुनः पारित गर्नुपर्ने हुन्छ। अनि मात्र एकताको औपचारिक तिथिमिति घोषणा हुनेछ। चुनाव चिह्न, प्रस्तावनामा जनयुद्ध शब्द राख्नेनराख्नेदेखि एकतापछि बन्ने कमिटीमा कसका कति नेता राख्ने भन्ने अझै टुंगो लाग्न सकेको छैन। एमाले नेता भुसालका अनुसार एकीकृत पार्टी कमिटीहरूमा कुन पक्षका कति संख्याको सहभागिता हुने भन्ने यही बीचमा एकता संयोजन समितिले टुंगो लगाउनु पर्ने हुन्छ। एकीकृत पार्टीको माथिल्लो कमिटीमै कुनकुन नेतालाई सहभागिता गराउने भन्ने विषय टुंग्याउन पनि दुवै पार्टीका शीर्ष नेतालाई सकस पर्ने देखिन्छ। प्रधानमन्त्रीले हतारिएर काम नगर्न पछिल्लो निर्देशन दिनुभएकाले पनि उहाँको भारत भ्रमणअगाडि एकता हुने सम्भावना कमै देखिएको छ, उनले भने। विधान टुंगो लगाइसकेको कार्यदलले पनि दुवै अध्यक्षसँग आफ्नो प्रतिवेदन बुझाउने समय बिहीबार साँझसम्म पनि मागेको छैन। अझै उसले एकदुई दिन समय लिने देखिन्छ। माओवादीले एकता छलफल गर्न चैत २० मा मात्रै पार्टी केन्द्रीय सचिवालय बैठक बोलाएको छ। प्रधानमन्त्री ओली आफैँ पनि अब भारत भ्रमण तयारीमा जुट्नुपर्ने अर्काे कार्यसूची पनि छ। प्रधानमन्त्रीको कार्यव्यस्तता, पार्टीहरुका आन्तरिक तयारीलगायतले पनि प्रधानमन्त्रीको भारत भ्रमणअगाडि एकता भइहाल्ने सम्भावना न्यून बन्दै गएको छ, माओवादीका एक नेताले भने। माओवादीले एकताका लागि एमालेको अनुकूलका संगठन बनाउन अहिले आन्तरिक तयारी प्रदेश कमिटी तहमा गरिरहेको छ। त्यो तयारीलाई टुंगो लगाउन उसलाई पनि समय लाग्ने देखिएको छ।"
तलब नतोकिएपछि सांसदलाई पेश्की,"जनकपुरधाम : प्रदेशसभा सदस्यको तलब निर्धारण नभएपछि प्रदेशसभा सचिवालयले पेश्कीस्वरूप रकम उपलब्ध गराएको छ। संघीय अर्थ मन्त्रालयबाट प्राप्त बजेटमार्फत प्रदेशसभा सदस्यलाई पेश्कीस्वरूप ८० लाख २५ हजार रकम उपलब्ध गराइएको हो। प्रदेशसभा सचिवालयको लेखा शाखाका अनुसार अधिकांश प्रदेशसभा सदस्यले पेश्की बुझिसकेका छन्। फागुन १५ गतेदेखि नै चेकमार्फत पेश्की वितरण सुरु गरिएको लेखा अधिकृत लालबाबु मिश्रले बताए। चेक बुझ्न बाँकी सदस्यलाई पनि जानकारी गराइसकेको उनले बताए। ७५ हजारका दरले पेश्की रकम उपलब्ध गराएको जनाइएको छ। प्रदेशसभा सदस्यहरूको तलबभत्ता निर्धारण हुन नसकेकाले पेश्कीस्वरूप रकम वितरण गरिएको हो। यस प्रदेशमा १ सय ७ प्रदेशसभा सदस्य छन्। मुख्यमन्त्री, सभामुख, उपसभामुख, मन्त्री, विपक्षी दलका नेतासहितका लागि छुट्टै तलबभत्ता तथा अन्य सुविधा उपलब्ध गराउने प्रावधान रहे पनि हालसम्म यसका विषयमा प्रदेशसभाबाट टुंगो लाग्न सकेको छैन। तलब निर्धारण भएपछि पेश्की फछ्र्योट गर्ने गरी अहिलेलाई रकम उपलब्ध गराइएको लेखा शाखाले जनाएको छ। यो प्रदेशमा १० वटा प्रदेशसभा बैठक बसिसकेको छ। बैठकबाट आर्थिक कार्यविधि पारित भइसकेकाले प्रदेशसभा सचिवालयले आगामी तीन वर्षको अनुमानित खर्च प्रदेश सरकारसँग माग गर्ने तयारी गरेको छ। प्रदेशसभा सदस्यको तलब, बैठक भत्ता, घरभाडा र अन्य सेवासुविधाका लागि बजेट माग गर्ने जनाइएको छ।"
ओलीकै पालामा पञ्चेश्वर,"धनगढी : नेपालका लागि भारतीय राजदूत मञ्जीभसिंह पुरीले प्रधानमन्त्री केपी ओलीकै कार्यकालमा बहुचर्चित पञ्चेश्वर परियोजनाको काम अघि बढ्ने बताएका छन्। प्रधानमन्त्री ओलीको भारत भ्रमणको तयारी भइरहेका बेला पश्चिम नेपालको भ्रमणमा निस्किएका राजदूत पुरीले नेपालभारत मैत्री संघले धनगढीमा गरेको स्वागत कार्यक्रममा यस्तो बताएका हुन्। अहिलेका प्रधानमन्त्री ओलीकै कार्यकालमा पञ्चेश्वरको सुरुवात भएर निर्माण अघि बढ्छ, उनले भने, यसपालिको भारत भ्रमणमा पनि पञ्चेश्वरबारे छलफल हुनेछ। प्रदेश ७ का लागि भारतले गर्नुपर्ने योजना बनाउन र सञ्चालित योजना हेर्न यहाँ आएको उनले बताए। मुख्यमन्त्री तथा मन्त्रिपरिषद्को कार्यालयमै पुगेर राजदूत पुरी र मुख्यमन्त्रीबीच भेटवार्ता भएको छ। प्रदेश ७ सँग भारतका उत्तर प्रदेश र उत्तराखण्ड प्रदेश जोडिएका छन्, म ती दुई प्रदेश र नेपालको प्रदेश ७ को व्यापारिक उन्नति, नाकाको स्तरोन्नति र दुवै देशका जनताबीचको सम्बन्धमा कसरी अझ सुधार ल्याउन सकिन्छ भनेर नै यहाँ आएको हुँ उनले भने। मुख्यमन्त्रीसँग भेटघाट राजदूत पुरीले प्रदेश ७ का मुख्यमन्त्री त्रिलोचन भट्टसँग पनि शिष्टाचार भेट गरेका छन्। मुख्यमन्त्री तथा मन्त्रिपरिषद्को कार्यालयमै पुगेर राजदूत पुरी र मुख्यमन्त्री भट्टबीच भेटवार्ता भएको हो। त्यो कुनै औपचारिक भेटघाट थिएन, अनौपचारिक शिष्टाचार भेटघाट भएको हो। तर त्यसमा मैले पनि पञ्चेश्वरका कुरा उठाएँ। बैतडीको झुलाघाट र दार्चुलाको सीमा नाकामा पक्की पुल नभएको कुरा उठाएँ, मुख्यमन्त्री भट्टले भने, त्यसमा राजदूत पुरीको सकारात्मक कुरा आएको छ।"
प्रधानमन्त्रीलाई सांसदले सिधै प्रश्न गर्न पाउने,"काठमाडौं : सिंहदरबार होस् कि संसद् भवन। सांसदहरूको एउटै गुनासो सुनिन्छ, प्रधानमन्त्रीसँग भेट्नै पाइएन। जनताका कुरा राख्नै पाइएन। अब भने सांसदले प्रधानमन्त्रीलाई भेटेर कुरा राख्ने मात्रै होइन, सिधै प्रश्न गर्न पाउने भएका छन्। हरेक महिनाको दुई दिन, त्यो पनि जनप्रतिनिधिमूलक निकाय प्रतिनिधिसभामा। प्रतिनिधिसभा नियमावली मस्यौदा समितिले महिनामा दुई दिन प्रधानमन्त्रीसँग प्रतिनिधिसभामा सिधा प्रश्न गर्ने व्यवस्था नियमावलीमा राख्ने भएको छ। समिति सभापति एवं एमाले सांसद कृष्णभक्त पोखरेलले महिनाको पहिलो र तेस्रो साता प्रधानमन्त्रीसँग सांसदको प्रश्नोत्तर राखिने बताए। विकास निर्माण र जनसरोकारका विषयमा प्रधानमन्त्रीसँग सिधै सांसदले प्रश्नोत्तर गर्ने व्यवस्था नियमावलीमा राख्दै छौं, उनले भने। प्रधानमन्त्रीलाई एक दिनमा १० जना सांसदले प्रश्न गर्न पाउनेछन्। यस्तै अन्य मन्त्रीसँग पनि प्रश्नोत्तरको व्यवस्था नियमावलीमा राखिने भएको छ। प्रतिनिधिसभाले बिजनेसमा प्रवेश गर्नुअघि प्रश्नोत्तरको समय राखिनेछ, पोखरेलले भने, यसबाट सरकार र जनप्रतिनिधि तथा जनता र सरकारबीचको सम्बन्ध सुदृढ हुने र सरकारलाई प्रतिनिधिसभाप्रति उत्तरदायी बनाउन मद्दत मिल्ने विश्वास छ। प्रतिनिधिसभामा हरेक महिनाको दुई दिन सांसदले प्रधानमन्त्रीसँग सिधै प्रश्न गर्न पाउने गरी नियमावली बनाउन लागिएको हो। संविधानसभापछि रूपान्तरित संसद्मा प्रश्नोत्तरसम्बन्धी व्यवस्था नियमावलीमा राखिए पनि व्यवहारमा भने कार्यान्वयन भएको थिएन। यसपटक नियमावलीमा बाध्यकारी व्यवस्था गर्दै छौं, पोखरेलले भने, सरकारलाई बढीभन्दा बढी संसद्प्रति उत्तरदायी बनाउने कोसिसमा छौं। जनताका आवाज बोलिने ठाउँ संसद् भएकाले जनप्रतिनिधिले राख्ने जिज्ञासा, प्रश्न र सरोकारका विषयमा सरकार पनि उत्तिकै उत्तरदायी हुनुपर्ने उनको भनाइ छ। संसद्मा सांसदहरूले गर्ने गरेको अर्को गुनासो हो, शून्य समयमा राखिने विषय शून्यमै हराउने गर्छन्। तर अब शून्य र विशेष समयमा सांसदले राखेका विषयमा पनि तीन दिनभित्र सम्बन्धित मन्त्रीले जवाफ दिने व्यवस्था नियमावलीमा राखिने भएको छ। शून्य समयमा राखिने विषय शून्यमै हराउने गरेको भन्ने अधिकांश सांसदको गुनासो छ, सभापति पोखरेलले भने, अबदेखि त्यस्ता विषय शून्यमा हराउँदैनन्। सरकारले तीन दिनभित्र सम्बोधन गर्नैपर्ने बाध्यकारी व्यवस्था गर्दै छौं। संसद्को प्रारम्भमा नामको वर्णानुक्रमअनुसार सांसदहरूले एक मिनेटमा समसामयिक विषयमा बोल्न पाउँछन् र त्यसलाई संसदीय भाषामा शून्य समय भनिन्छ। विशेष समयमा प्रायः दलका ठूला नेता बोल्ने गरे पनि शून्य समयमा भने नामको वर्णानुक्रमअनुसार सांसदले अनिवार्य रूपमा एक मिनेट बोल्न पाउँछन्। प्रतिनिधिसभाको हरेक दिनको कार्यसूची बैठक बस्नु एक दिनअघि नै सांसदको हातमा पर्ने व्यवस्था पनि नियमावलीमा गरिने भएको छ। हाल बैठक बस्नु केही समयअघि मात्र पनि कार्यसूची वितरण गर्ने गरिन्छ। एक दिनअघि नै कार्यसूची हातमा पयो भने सांसदले तयारी गर्न पाउँछन्, पोखरेलले भने। प्रतिनिधिसभा बैठक तोकिएको दुई घण्टाभित्र बैठक नबसे स्वतः स्थगित भएको मानिने र सभामुखले अर्को बैठक आह्वान गर्नुपर्ने व्यवस्था पनि नियमावलीमा राख्न लागिएको छ। विगतमा बिहान ११ बजे बस्ने गरी बोलाएका कतिपय बैठक अबेर राति मात्रै पनि बस्ने गरेका उदाहरण छन्। अब त्यस्तो हुँदैन, पोखरेलले भने, विगतका कमीकमजोरी दोहोरिन नदिनेतर्फ समिति सचेत छ।"
सेवासुविधा विधेयक संसद्मा,"बुटवल : प्रदेश ५ का स्थानीय तहका जनप्रतिनिधिको सेवासुविधासम्बन्धी विधेयकमाथि प्रदेशसभामा छलफल सुरु भएको छ। छलफलमा सांसदहरूले वडासदस्य तथा कार्यपालिका सदस्यलाई समेत मासिक पारि श्रमिक व्यवस्था गर्र्नुपर्ने भन्दै विधेयक संशोधन गर्न माग गरेका छन्। बिहिबार बसेको नवौं बैठकमा आन्तरिक मामिला तथा कानुनमन्त्री कुलप्रसाद केसीले विधेयक प्रस्तुत गरेका थिए। विधेयकमा गाउँ, नगर र जिल्ला समन्वय समितिका प्रमुखउपप्रमुख तथा वडाध्यक्षको मात्रै पारि श्रमिकको व्यवस्था गरिएको छ। विधेयकमा जिसस प्रमुखले ४१ हजार, उपप्रमुखले ३६ हजार, उपमहानगर प्रमुखले ४० र उपप्रमुखले ३५ हजार मासिक पारि श्रमिक पाउने व्यवस्था गरिएको छ। त्यस्तै नगरपालिकाका प्रमुखको ३५, उपप्रमुखको ३०, गाउँपालिका प्रमुखको ३० र उपप्रमुखको २५ हजार तलब व्यवस्था गरिएको छ। उपमहानगर, नगर र गाउँपालिकाका वडाध्यक्षले क्रमशः ३०, २५ र २० हजार पाउने व्यवस्था छ। तलबसँगै टेलिफोन, यात्रा तथा बैठक भत्तासमेत पदाधिकारीले पाउनेछन्। विधेयक पास भए प्रदेश ५ का १ सय ९ तहका जनप्रतिनिधिको मासिक तलबमा मात्रै २ अर्ब ५० करोड खर्च हुनेछ। बैठकमा बोल्दै एमालेकी सांसद कमला विकले प्रदेश सरकारले ल्याएको विधेयकमा विभेद देखिएको भन्दै त्यसलाई सच्याउन आग्रह गरिन्। कार्यपालिका तथा वडासदस्यमा निर्वाचित अल्पसंख्यक, दलित, महिलालाई उपेक्षा गर्ने काम भएको छ, उनले भनिन्, आधारभूत वर्गले तलब पाउँदा अनियमितता हुँदैन, कानुनबाटै तलब दिने व्यवस्था हुनुपर्छ। विधेयक पास भए प्रदेश ५ का १ सय ९ तहका जनप्रतिनिधिको मासिक तलबमा मात्रै दुई अर्ब ५० करोड खर्च हुनेछ। माओवादीकी सांसद कृष्णा केसीले सामाजिक न्यायको सिद्धान्तमा रहेर सेवा सुविधा व्यवस्था गर्न माग गरिन्। कांग्रेसकी सांसद रमा अर्यालले स्थानीय तहका सबैै सदस्यको उचित मूल्यांकन गर्नुपर्ने बताइन्। अर्का सांसद इन्द्रप्रसाद खरेलले नगरपालिकाको वडाध्यक्ष र गाउँपालिकाको अध्यक्षको तलब एउटै हुनु न्यायोचित नहुने बताए। संघीय फोरमका सांसद सन्तोष पाण्डेले सेवासुविधासहित यातायातको सुविधा निर्धारण हुनुपर्ने बताए। पालिकाका अध्यक्षले कति लाख वा करोडको गाडी चढ्न पाउने हो, कतिवटा गाडी किन्न पाउने हो, त्यो पनि कानुनमै लेखिनुपर्छ, उनले भने। सांसद चेतनारायण आचार्य, दीपेन्द्र अधिकारी, सुरेन्द्र हमालले जनप्रतिनिधिको सेवासुविधा प्रदेशभर समान बनाउने कानुन ल्याएकोमा सरकारलाई धन्यवाद दिए। सेवासुविधासँगै पालिकाहरूको आर्थिक हैसियत पनि ख्याल गर्नुपर्ने उनीहरूको जोड थियो। बिहीबार बसेको पहिलो बैठकमा टेबुल भएको विधेयक दोस्रो बैठकमा सैद्धान्तिक छलफल भएको थियो। विधेयकलाई थप छलफलका लागि विधायन समितिमा सर्वसम्मतिले पठाइएको छ। विधेयकमाथि चैत २५ गते बस्ने बैठकमा थप छलफल हुनेछ। चार समितिका सदस्य चयन प्रदेशसभाअन्तर्गत गठन हुने चार संसदीय समितिका सदस्यहरू चयन गरिएको छ। विधायन समिति, सार्वजनिक लेखा समिति, प्रदेश मामिला तथा सामाजिक न्याय समिति, अर्थ तथा विकास समितिका लागि सदस्य चयन गरिएको हो। संसद्मा प्रतिनिधित्व गर्ने पाँच दलको बैठकबाट सदस्यहरू बस्ने समिति टुंगो लागे पनि सभापतिमा भने को रहने सहमति भइसकेको छैन। समितिको सभापतिका लागि एमालेले दुई, माओवादीले दुई, कांग्रेसले दुई, संघीय फोरमले एक सभापति दाबी गरिरहेका छन्। सबै राजनीतिक दलबीच सहमति जुटाएर निर्णय लिने तयारी छ। समिति बैठकले सभापतिको टुंगो लगाउनेछ।"
मन्त्रीले सुरु गरे श्रम अभियान,"सुर्खेत : एकाबिहानै झण्डावाल गाडी वीरेन्द्रनगरस्थित बुलबुले उद्यानभित्र प्रवेश गरे। उद्यानभित्र सुरक्षाकर्मीको बाक्लो उपस्थिति थियो। एकैछिनमा कर्णाली प्रदेशका सातै जना मन्त्रीको जमघट भयो। सधैं औपचारिक पोसाकमा सजिने मन्त्रीहरू बिहीबार भने अनौपचारिक पोसाकमै देखिए। त्यत्तिकैमा कुचो लिएर मन्त्रीहरूले उद्यानभित्रको फोहोर बढार्ने काम थाले। मन्त्रीहरू नै कुचो लिएर फोहोर सफा गर्न थालेपछि सुरक्षाकर्मी र कर्मचारी पनि पछिपछि लागे। सरसफाइमा प्रदेशसभाका सांसद र स्थानीय तहका जनप्रतिनिधि पनि सहभागी भए। एकैछिनमा वर्षौंदेखि अलपत्र बुलबुले उद्यान र तालभित्रको फोहोर मन्त्रीहरूले नै सफा गरे। मुख्यमन्त्री महेन्द्रबहादुर शाही फोहोर सफा गर्न तालभित्रै पसेपछि अन्य मन्त्री पनि तालमा पसेर फोहोर उठाए। श्रम गर्ने संस्कृति हराएको र काम गर्न लाज मान्ने प्रवृत्तिका कारण विकासमा बाधा पुगको निष्कर्ष निकाल्दै प्रदेश सरकारले हरेक महिनाको दुई दिनलाई श्रम दिवसका रूपमा मनाउने निर्णय गरेको छ। यही निर्णय कार्यान्वयन गर्न मन्त्रीहरू बिहीबार आफैं श्रममा उत्रिएका हुन्। यसअघि सम्पन्न मन्त्रिपरिषद् बैठकले हरेक महिनाको १ र १५ गतेलाई श्रम दिवसका रूपमा मनाउने र जनतासँगै विकास निर्माणका काममा श्रम गर्ने निर्णय गरेको थियो। मन्त्रिपरिषद्को निर्णय कार्यान्वयन गर्दै कर्णालीका मन्त्रीले बुलबुले उद्यान र तालको सरसफाइ गरेका हुन्। मन्त्रीहरू श्रम गर्न निस्किएपछि सरकारी कर्मचारी र सुरक्षाकर्मीले पनि श्रम गरेका छन्। श्रमबिना समृद्धि सम्भव छैन, सुकिलामुकिला भएर विकास हुँदैन। अब सबै काममा लाग्नुपर्छ। महेन्द्रबहादुर शाही मुख्यमन्त्री (कर्णाली) पहिलो दिन सरसफाइ गरेका छौं, अर्को पटकबाट हामी निर्माणका काममा सामेल हुनेछौं, मुख्यमन्त्री शाहीले भने, उपभोक्ताले सुरु गरेका र निजीक्षेत्रको पहलमा थालिएका सार्वजनिक हितका विकास आयोजनामा हामी श्रम गर्नेछौं। श्रमको सम्मान र काम गर्न उत्प्रेरित गर्न आफूहरू जनतासँगै प्रत्यक्ष श्रममा उत्रिएको उनको भनाइ छ। समृद्ध कर्णालीका लागि पाखुरा चलाउनुपर्ने बेला आएको उनले बताए। पैसाले मात्र समृद्धि हुँदैन, मागेर मात्र कर्णाली आत्मनिर्भर हुन सक्दैन, उनले भने, सबै मिलेर पाखुरा चलाऔं, पसिना बगाएर समृद्धिको यात्रामा जुटौं। ठुलाबडाले प्रत्यक्ष श्रम नगर्ने र पसिना बगाउन लाज मान्ने संस्कार व्याप्त रहेको सहकारीमन्त्रीसमेत रहेकी सरकारका प्रवक्ता विमला केसीले बताइन्। यसरी प्रदेश समृद्ध बन्न सक्दैन, यसलाई चिर्न हामी आफैं श्रममा उत्रिएका हौं, उनले भनिन्। पर्यटनमन्त्री नन्दसिंह बुढाले पनि अब उत्पादनमा जुट्नुपर्ने बेला आएको प्रतिक्रिया दिए। आफूले काम नगर्ने र अरूको पनि आलोचनामा समय खर्चने संस्कृति हाबी भएका कारण विकासमा गतिरोध आएको उनको भनाइ छ। अबदेखि श्रम दिवसका दिन प्रदेशका जनप्रतिनिधि र सरकारका उच्च तहका कर्मचारी पनि श्रमदानमा सहभागी हुने सामाजिक विकासमन्त्री दल रावलले बताए। श्रमबिना समृद्धि सम्भव छैन, सुकिलामुकिला भएर विकास हुँदैन, मुख्यमन्त्री शाहीले भने, अब हामी आफैं महिनाको दुई दिन भए पनि माटो खन्नेछौं, हातमा औजार लिएर जनतासँगै काममा खट्नेछौं। प्राथमिकतामा बुलबुले र काँक्रेविहार प्रदेश सरकारले सुर्खेतका प्रमुख पर्यटकीय स्थल बुलबुले उद्यान र काँक्रेविहारको संरक्षणमा प्राथमिकता दिने भएको छ। कर्णालीमा समृद्धिको पहिलो आधार पर्यटन रहेको भन्दै सरकारले पर्यटकीय क्षेत्रको विकासमा लगानी गर्ने जानकारी दिएको हो। संरक्षणको अभावमा यी दुई पर्यटकीय स्थल ओझेलमा परेकाले अब यसको विकासमा कुनै कसर बाँकी नराख्ने उनको भनाइ छ। हामीले आगामी वर्षलाई पर्यटन वर्ष घोषणा गरेका छौं, उनले भने, कर्णालीको अर्थतन्त्र पर्यटनबाटै थेग्न सकिन्छ। यसका लागि बुलबुले र काँक्रेविहारमा पनि पर्यटक भित्र्याउनुपर्छ।"
राष्ट्रपतिको सम्बोधन : देश स्थायित्व र समृद्धिको युगमा,"काठमाडौं : राष्ट्रपति विद्यादेवी भण्डारीले राजनीतिक संक्रमणकाल अन्त्य भएर देश स्थायित्व र समृद्धिको युगमा प्रवेश गरेको बताएकी छन्। राष्ट्रपति भण्डारीले संघीय संसद्का दुवै सदन (प्रतिनिधिसभा र राष्ट्रियसभा)को संयुक्त बैठकलाई बिहीबार सम्बोधन गर्दै संविधानले व्यवस्था गरेअनुसार सबै संरचनाको चुनाव सम्पन्न भएर राजनीतिक प्रणाली संस्थागत भएको बताएकी हुन्। राष्ट्रपतिमा निर्वाचित भएपछि पहिलो पटक संघीय संसद्लाई सम्बोधन गरेकी राष्ट्रपति भण्डारीले अब देश आर्थिक विकास र समृद्धि हासिल गर्न अग्रसर हुने विश्वास व्यक्त गरिन्। संविधानबमोजिम स्थानीय, प्रादेशिक र संघीय जनप्रतिनिधि संस्थाहरूको निर्वाचनसमेत सम्पन्न भइसकेको छ। स्थानीय तह एवं प्रादेशिक र संघीय सरकार गठन पनि भइसकेको छ। राष्ट्रपति र उपराष्ट्रपति निर्वाचन भएर राजनीतिक संक्रमणकाल अन्त्य भई देश स्थायित्व र समृद्धिको युगमा प्रवेश गरेको छ, उनले भनिन्। झन्डै आधा घण्टा लिखित सम्बोधन गरेकी राष्ट्रपति भण्डारीले जनताका आवश्यकता र चाहना परिपूर्ति गर्न सबै तहका जनप्रतिनिधि आआफ्ना कर्तव्यमा समर्पित हुनुपर्नेमा जोड दिइन्। सबै तहका निर्वाचन सम्पन्न भएको र संविधानले व्यवस्था गरेअनुरूपका संरचनाको समेत निर्माण भइसकेको अवस्थामा देश संविधानको पूर्ण कार्यान्वयनको चरणमा प्रवेश गरेको छ, उनले भनिन्, यसबीच हामीले संविधानअनुरूप पुनर्संरचना गरिएको राजनीतिक प्रणाली संस्थागत गर्ने सफलता पाएका छौँ। संक्रमणकाल अन्त्य भएर समृद्धि यात्रामा होमिनुपर्नेमा बारम्बार जोड दिएकी राष्ट्रपति भण्डारीले भनिन्, नेपाली जनताको लामो तथा कष्टपूर्ण संघर्ष, बलिदान र त्यागपछि राष्ट्र अब जननिर्वाचित प्रतिनिधिको अगुवाइमा विकास, स्थिरता, समृद्धि र शान्तिको बाटोमा अग्रसर भएको छ। यस अवसरमा म अधिकार, न्याय र समानताका लागि संघर्षको थालनी बिन्दुदेखि संविधान बनाउन र निर्वाचन गराउन सर्वाधिक महत्वपूर्ण योगदान दिने महान् जनतामा हार्दिक धन्यवाद ज्ञापन गर्दछु। सर्वस्वीकृत र सर्वाधिक लोकतान्त्रिक विधिबाट साढे दुई वर्षअघि प्रगतिशील र लोकतान्त्रिक संविधान जारी भएको उल्लेख गर्दै राष्ट्रपति भण्डारीले भनिन्, हामी यतिबेला निर्वाचित संविधानसभाबाट जारी आधुनिक लोकतन्त्रका आधारभूत मान्यतासहितको संघीय लोकतान्त्रिक गणतन्त्र नेपालको संविधान पूर्ण रूपमा कार्यान्वयन गर्ने दिशामा तीव्र गतिका साथ अगाडि बढिरहेका छौँ। संविधान कार्यान्वयनको मूल आधारका रूपमा तीनवटै तहका निर्वाचन सम्पन्न गर्न प्रतिबद्धताका साथ लागिपर्ने दलहरू, सरकार, सुरक्षा निकायहरू, निर्वाचन आयोग, सरकारी तथा अन्य निकाय एवं संस्थाप्रति राष्ट्रपति भण्डारीले धन्यवाद ज्ञापन गरिन्। नेपाली जनता अब फेरि आफ्नो गौरवशाली इतिहास र परम्पराको पहिचान स्थापित गर्ने उद्देश्यका साथ जागरुक हुन आवश्यक छ, उनले भनिन्, कुनै समयमा बौद्धिकता र सम्पन्नताको केन्द्र रहेको यस भूमिलाई पुनः जागरणको युगमा पदार्पण गराउने क्षमता हामीले देखाउन आवश्यक छ। सबैका लागि समान अधिकार र समान अवसरको संवैधानिक प्रत्याभूति भएको आजको परिवेशमा हामी देश र जनताको माग र आवश्यकताअनुसार अब तीव्र गतिमा समृद्धिको यात्रातर्फ अग्रसर हुनैपर्छ। हामीले न्यायपूर्ण आदर्श समाज निर्माण गर्नैपर्छ, यस्तो अग्रसरताका वाहक जनप्रतिनिधिहरू नै हुन्। कतै कुनै मतभेद र समस्या भए शान्तिपूर्ण विधिमार्फत वर्तमान संविधानले सुनिश्चित गरेको लोकतन्त्रको उच्चतम अभ्यासमार्फत जनप्रतिनिधि संस्थाहरू भित्रैबाट समाधान खोज्न सकिन्छ भन्ने कुरा जनताले मतबाट व्यक्त गरिसकेको राष्ट्रपतिले बताइन्। पौने तीन करोड नेपालीले यातायात, सञ्चार, ऊर्जाको विकास र विस्तार, कृषि, पर्यटन र सेवाका क्षेत्रहरूको आधुनिकीकरण र विस्तार, गुणस्तरीय र सुलभ शिक्षा एवं स्वास्थ्य, स्वच्छ खानेपानी र स्वस्थ वातावरण, उद्योग र व्यापारको समुचित विकास, लोकतन्त्रको रक्षा, सामाजिक न्याय र राष्ट्रिय एकता एवं राष्ट्रिय हितको रक्षा र संवद्र्धन गर्दै राष्ट्रिय गौरव र स्वाभिमान अघि बढाएर सुशासन र विकासको बाटो हुँदै समग्र आर्थिक, सामाजिक विकासको माध्यमबाट देशलाई समृद्धिको नयाँ उचाइमा पुयाउने विश्वास पनि जनताप्रति उत्तरदायी यो सरकारबाट हुन्छ भन्ने अपेक्षा गरेका छन्, उनले भनिन्। प्राकृतिक स्रोतले सम्पन्न सुन्दर र समृद्ध देशलाई हाम्रो सम्पूर्ण स्रोत, साधन र सामथ्र्यको प्रयोग गर्दै दिगो विकास र समृद्धिको बाटोमा एकताबद्ध भई अघि बढ्न अपिल गर्दै राष्ट्रपति भण्डारीले भनिन्, हाम्रा छिमेकी मित्रराष्ट्रलगायत तमाम मित्रहरूसँग मित्रता र सहकार्यको हात बढाउँदै हाम्रो विकासका आकांक्षा पूरा गर्न उचित समन्वय गर्दै हाम्रोमा, हाम्रा छिमेकमा र सिंगो विश्वमा शान्ति र समृद्धिको लागि हामीले सक्ने योगदान गरौँ। जनताको संवैधानिक तथा कानुनी अधिकार एवं मानवअधिकारको प्रभावकारी कार्यान्वयनमा जोड दिँदै न्यायपालिका सुदृढ पार्नुपर्नेमा जोड दिँदै उनले राज्यका सबै अंग, सार्वजनिक, सहकारी, समुदाय र निजीक्षेत्रमा आर्थिक अनुशासन र सदाचार हुनुपर्ने बताइन्। आमजनताको जीवनस्तर सुधार्न नसके लोकतन्त्र अर्थहीन नारा मात्र हुने उल्लेख गर्दै राष्ट्रपति भण्डारीले भनिन्, लोकतन्त्र थेगो होइन, जीवन प्रणाली हो। यो अनुभूत गर्ने विषय हो, अरूले बताइदिने विषय होइन। समतामूलक, समाजवाद उन्मुख, पूर्ण लोकतान्त्रिक, एकताबद्ध र समृद्ध देशका रूपमा चिनाउनेतर्फ समर्पित हुन उनले संघीय संसद्का सदस्यसँग आह्वान गरिन्। क्षेत्र, सम्प्रदाय र दलगत राजनीतिभन्दा माथि उठेर जनता र देशको सर्वोपरी हितमा अघि बढ्न संसद् प्रयत्नशील रहने विश्वास पनि उनले व्यक्त गरिन्। अबको नेपाल कुनै पनि किसिमको मनोमालिन्य, अशान्ति, दमन, भ्रष्टाचार र उत्पीडनबाट मुक्त हुनुपर्छ, उनले भनिन्, म यो संसद्, सरकार, राज्यका सबै अंगसहित सबै नेपालीसँग समुन्नत समाज निर्माणमा एकजुट भएर योगदान गर्न आह्वान गर्दछु। इतिहासले हामीलाई समाजको समग्र रूपान्तरण गर्ने दायित्व सुम्पिएको छ। हरेक सांसदले आफ्ना मतदाताको आशा र भरोसाको सम्मान गर्नुपर्नेमा जोड दिँदै उनले भनिन्, देश अब कुनै पनि बहानामा हिंसातर्फ धकेलिनुहुँदैन। लामो समयदेखि माग हुँदै आएको राजनीतिक नेतृत्वमा समावेशितालगायत विषय र समानतासम्बन्धी उपलब्धि तीनै तहमा अभिव्यक्त भइसकेको दाबी गर्दै राष्ट्रपति भण्डारीले भनिन्, निर्वाचित निकायहरूमा महिलाको ४१ प्रतिशत उपस्थितिले हामीलाई गौरवबोध गराएको छ। हिजोसम्म पछाडि परेका समुदायको उल्लेखनीय प्रतिनिधित्व सुनिश्चित गरेर हामीले विश्वकै सामु दृष्टान्त प्रस्तुत गरेका छौँ।"
