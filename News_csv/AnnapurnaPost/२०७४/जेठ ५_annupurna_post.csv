शीर्षक,विवरण
सुस्त मतगणना,"निर्वाचन एक महत्वपूर्ण पक्ष हो, प्रजातन्त्रिक व्यवस्थाको र त्यसको वैधानिकताको । जनअनुमोदनबिना उक्त व्यवस्थाको वैधानिकता कल्पना गर्न सकिन्न । भयरहित रूपमा जनअनुमोदन या अभिमत व्यक्त गर्न उपयुक्त वातावरण आवश्यक हुन्छ । आधुनिक राज्य प्रणालीअन्तर्गत संविधान र कानुनले त्यसको दायित्व संवैधानिक हैसियत प्राप्त निर्वाचन आयोगलाई सुम्पिइनुपछाडिको उद्देश्य र अपेक्षा त्यही हो । भयरहित अनि आस्था या व्यक्तिगत रोजाइका आधारमा कुनै पनि नागरिकले मत दिने अधिकारमा कहीं कतैबाट व्यवधान नपुगोस् भन्ने चाहना शिरोपर गरी तदनुसार कार्य गर्ने निर्वाचन आयोगको प्रतिबद्धतालाई सबैले गम्भीरताका साथ लिनुको पछाडिको अर्थ त्यही थियो । हालै सम्पन्न स्थानीय तह निर्वाचनको पहिलो चरणमा ७३ प्रतिशत मतदान हुनुले नागरिकमा प्रजातन्त्रप्रतिको आस्था, राजनीतिक स्थायित्वसँगै जमिनस्तरबाटै प्रजातन्त्र र विकासबीचको अन्तरसम्बन्ध संस्थागत गर्ने चाहना परिलक्षित भएको मान्नुपर्छ, तर निर्वाचन मत अभिव्यक्ति मात्र हैन । मतगणनाको लागि पनि त्यत्तिकै विश्वसनीय र सुरक्षित वातावरण आवश्यक हुन्छ । विज्ञान र प्रविधिको विकास र त्यसको प्रयोगले निर्वाचनलगत्तै परिणाम थाहा हुने युगमा विश्व प्रवेश गरिसकेको छ । नेपालको आफ्नै परिवेशका कारण विज्ञान र प्रविधिको त्यो रूपमा प्रवेश निर्वाचन पद्धतिमा अपेक्षा गरिएको हैन, तर अहिले मतगणनामा देखिएको कछुवा गति पक्कै पनि आम जनता र खासगरी मतदाताको लागि ठूलो निराशाका रूपमा देखा परेको छ । निर्वाचनमा अभिव्यक्त उत्साहमा मतगणनाको सुस्त गतिले चिसो पानी खन्याएको छ । सम्भवतः दोस्रो कारणको निर्वाचन यो निराशाको छायाबाट मुक्त हुने छैन । निर्वाचन घोषणासँगै निर्वाचन प्रक्रिया आरम्भ हुन्छ । त्यससँगै प्रचारप्रसार र 'मौन अवधि' को अनि मतदानको समयतालिकाको आधिकारिक घोषणा गरिन्छ । मतगणना या सम्पूर्ण नतिजा बाहिर आउनुमा चुनाव घोषणादेखि मतदानबराबरकै समय लाग्ने हो भने निर्वाचन पद्धति र त्यसको जवाफदेही संस्था निर्वाचन आयोगका कहीं न कहीं कुनै रूपमा खोट भएको मान्नुपर्छ । त्यसमा बृहत् सुधारको आवश्यकतातर्फ आयोग लाग्नैपर्छ । निर्वाचन घोषणा र आयोगद्वारा विजयको 'सर्टिफिकेट' प्रदान गरिएपछि मात्र निर्वाचन प्रक्रियाको विधिवत् अन्त्य भएको मानिन्छ । तर त्यो औपचारिक समापन अझै पनि धेरै टाढा देखिन्छ । खासगरी अत्यन्त उत्साह बोकी राजधानी र विदेशबाट समेत मतदान गर्न आफ्नो क्षेत्रमा जाँदा सडक दुर्घटनामा नागरिक घाइते मात्र हैन, ज्यान पनि गुमाएका छन् कोहीले । जिउँदै पुगेकाहरूमा मतदानपछि नतिजा कुर्ने र त्यसलाई स्वीकार गरी फर्किने चाहनासमेत हुन्छ । तर आयोगले सम्भवतः त्यो मनोविज्ञानलाई त्यति महत्व दिएन । तर आगामी दिनमा यसलाई बेवास्ता गर्नु बुद्धिमानी मानिने छैन । किनकि जनमतको परीक्षा लिएर नतिजामा अनुचित विलय स्वीकार्य शैली हैन ।"
बालुवाटारमा शीर्ष नेताको बैठक : के कुरा भयो ?,"काठमाडौं : प्रमुख सात राजनीतिक दलका शीर्ष नेताको बैठक सम्पन्न भएको छ। शुक्रबार साँझ प्रधानमन्त्री निवास बालुवाटारमा नेपाली कांग्रेस, नेकपा (एमाले), नेकपा (माओवादी केन्द्र), राष्ट्रिय प्रजातन्त्र पार्टी, राष्ट्रिय जनता पार्टी, मधेशी जनअधिकार फोरम (लोकतान्त्रिक) र संघीय समाजवादी फोरमका शीर्ष नेताको बैठक सम्पन्न भएको हो। प्रधानमन्त्री पुष्पकमल दाहाल प्रचण्डको आह्वानमा बसेको बैठकमा तराईमधेशमा स्थानीय तहको संख्या थप, सरकारले संसदमा पेश गरेको संविधान संशोधन विद्येयक, दोस्रो चरणको स्थानीय तहको निर्वाचन, बजेट लगायतका विषयमा कुराकानी भएको थियो। बैठकमा प्रधानमन्त्रीले पहिलो चरणको निर्वाचन सम्पन्न हुनु देशकै लागि गौरवको विषय भएको बताउँदै निर्वाचनमा सहभागी सम्पूर्ण राजनीतिक दल र मतदातालाई धन्यवाद दिनुभयो। प्रधानमन्त्रीले दोस्रो चरणको निर्वाचन सम्पन्न गरी संविधान कार्यान्वयनको प्रक्रियालाई पूर्णतामा लैजान राष्ट्रिय सहमति आवश्यक रहेकोमा जोड दिँदै दोस्रो चरणको निर्वाचन, तराईमधेशमा स्थानीय तहको संख्या थप, संविधान संशोधन विद्येयक र बजेटबारे सहमति जुटाएर अघि बढ्न दलहरुलाई आग्रह गर्नुभएको थियो। बैठकमा प्रधानमन्त्रीले संविधान कार्यान्वयन नै सबैभन्दा ठूलो एजेण्डा र जिम्मेवारी भएको कुरामा जोड दिँदै निर्वाचनको सहज वातावरणका लागि राजनीतिक दलहरुको एकता र सहकार्य आवश्यक भएकोमा जोड दिनुभयो। बैठकमा प्रमुख प्रतिपक्ष दल नेकपा एमाले र मधेस केन्द्रित दलका नेताले प्रधानमन्त्रीको प्रस्तावमाथि आआफ्ना धारणा राख्नुभएको थियो। बैठकले राजनीतिक सहमतिबाटै निष्कर्षमा पुग्नुपर्नेमा जोड दिँदै छलफललाई निरन्तरता दिने निर्णय गरेको छ। बैठकमा प्रधानमन्त्री पुष्पकमल दाहाल प्रचण्ड, कांग्रेस सभापति शेरबहादुर देउवा, उपप्रधान एवं गृहमन्त्री बिमलेन्द्र निधि, उपप्रधान एवं स्थानीय विकास मन्त्री विजयकुमार गच्छदार, एमाले नेता सुवास नेम्वाङ, भीम रावल, कांग्रेस नेता रामचन्द्र पौडेल, माओवादी नेता नारायणकाजी श्रेष्ठ, राप्रपा नेताहरु विक्रम पाण्डे, सुनिलबहादुर थापा, राजपाका नेताहरु महन्त ठाकुर, राजेन्द्र महतो, अनिलकुमार झासँगै संघीय समाजवादी फोरमका नेतालगायत शीर्ष नेताहरु सहभागी हुनुहुन्थ्यो।"
भक्तपुर नगरपालिकाको मेयरमा नेमकिपा विजयी,"भक्तपुर : स्थानीय तह निर्वाचनअन्तर्गत भक्तपुर नगरपालिकाको मेयरमा नेपाल मजदुर किसान पार्टीका सुनिल प्रजापति अत्यधिक मतसहित निर्वाचित हुनुभएको छ। उहाँले कूल ४४ हजार एकसय ८६ मतमा २५ हजार पाँच सय ७६ मत पाउनुभएको हो। त्यस्तै उपमेयरमा पनि नेमकिपाका रजनी श्रेष्ठ जोशी अत्यधिक मतसहित निर्वाचित हुनुभएको छ। उहाँले २५ हजार ६ सय ८६ मत पाउनुभएको छ। त्यस्तै नेमकिपाले भक्तपुर नपाका १० वटै वडामा वडा अध्यक्षसहित पूरै प्यानल जितेको छ। जसअनुसार नेमकिपाले भक्तपुर नपाको सम्पूर्ण पदमा जीत हात पार्दै क्लिन स्विप गरेको हो। भक्तपुर नपामा नेमकिपाले जीतको झण्डा गाड्दा कांग्रेस दोस्रो स्थानमा रहन पुगेको छ। उसका मेयर उम्मेदवार रामप्रसाद कासुलाले ६ हजार पाँच सय २७ मत पाउनुभयो। त्यस्तै कांग्रेसकै उपमेयर उम्मेदवार गंगालक्ष्मी अवालले ६ हजार दुई सय ३४ मत पाउनुभएको छ। भक्तपुर नपामा नेमकिपाले मेयर र उपमेयरसँगै १० वटा वडामा अध्यक्षसहित सबै पदमा कब्जा जमाएको हो। नेमकिपाको तर्फबाट भक्तपुर नपाको १ वडामा श्यामकृष्ण खत्री, २ वडामा हरिप्रसाद वासुकला, ३ वडामा राजकृष्ण गोरा, ४ वडामा कुमार चवाल र ५ वडामा प्रेमगोपाल कर्माचार्यको प्यानल अत्यधिक मतले निर्वाचित हुनुभएको हो। त्यस्तै भक्तपुर नपाको ६ वडामा हरिराम सुवाल, ७ वडामा उकेश कवां, ८ वडामा महेन्द्र खायमली, ९ वडामा रवीन्द्र ज्याख्व र १० वडामा लक्ष्मीप्रसाद ह्यौमिखाको प्यानलले अत्यधिक मतले जीत हात पारेको हो। नेमकिपाले शनिबार भक्तपुरमा विजयी जुलुस निकाल्ने बताएको छ। त्यस्तै निर्वाचित जनप्रतिनिधिहरुको सपथग्रहण आइतबार हुने भक्तपुरका प्रमुख निर्वाचन अधिकृत भोजराज शर्माले जानकारी दिनुभयो।"
दोस्रो चरणको निर्वाचनमा रातो मसीबाट मत संकेत,"काठमाडौँ: निर्वाचन आयोगले स्थानीय तहको दोस्रो चरणको निर्वाचनमा रातो रङको मसी प्रयोग गरी मत सङ्केत गराउने निर्णय गरेको छ। आयोगका सचिव गोपीनाथ मैनालीले पत्रकारसँग कुरा गर्दै दोस्रो चरणमा स्वस्तिक छापमा रातो रङको लगाउने व्यवस्था गर्न लागिएको जानकारी दिनुभयो। पहिलो चरणमा नीलो रङको मसीको प्रयोग गरी मत सङ्केत गरिएको थियो । दोस्रो चरणको स्थानीय तहको निर्वाचन प्रदेश नं १, २, ५ र ७ का ४१ जिल्लामा यही जेठ ३१ गते हुँदैछ । नीलो मसीबाट गरिएको मत सङ्केतले मतगणनामा केही असहजता देखिएको गुनासो आएको थियो। आयोगका प्रवक्ता सूर्यप्रसाद शर्माले भन्नुभयो, दोस्रो चरणको निर्वाचनका लागि मतदान हुने जिल्लामा स्ट्याम्प प्याड रातो र सोही रङको मसी प्रयोग गरी मतदान गराउनका लागि स्ट्याम्प प्याड र मसी खरिद गर्ने निर्णय गरिएको छ। पहिलो चरणमा देखिएका कमजोरीलाई दोहरिन नदिन आयोगले निर्वाचनमा सुरक्षा रणनीति र मतदाता शिक्षालाई अझ बढी प्रभावकारी बनाउने योजना बनाएको उहाँले जानकारी दिनुभयो। रासस"
ललितपुर मेयरमा कांग्रेसका चिरिबाबु महर्जनले लिए १८ सयको अग्रता,ललितपुर : ललितपुर महानगरपालिकाको मेयरमा नेपाली कांग्रेसले अग्रता कायमै राखेको छ। पछिल्लो मत परिणाम अनुसार कांग्रेसका मेयर उम्मेदवार चिरिबाबु महर्जनले १४ हजार ३ सय ५२ मत ल्याउनु भएको छ। यो मत एमालेका मेयर उम्मेदवारको भन्दा १८ सय ८८ मतले अगाडि हो। उता एमालेका मेयर उम्मेदवार हरिकृष्ण व्याञ्जनकारले १२ हजार ४ सय ६४ मत ल्याउनु भएको छ। बिहीबार बिहानबाट एमालेका मेयर उम्मेदवार व्याञ्जनकारले लिएको अग्रता तोडिएको हो।
"भक्तपुर९ मा नेमकिपा, सूर्यविनायक ५ मा एमाले र ६ मा काँग्रेस","भक्तपुर: भक्तपुर नगरपालिका वडा नं ९ मा नेपाल मजदुर किसान पार्टीको समूह नै विजयी भएको छ। नेमकिपाका रवीन्द्र ज्याख्य तीन हजार ३६५ मत प्राप्त गरी विजयी हुनुभएको छ।उहाँका निकटतम प्रतिद्वन्द्वी एमालेका रवीन्द्र लाछिमस्युले ६९२ र काँग्रेसका किरण प्रजापतिले ५३१ मत प्राप्त गर्नुभएको छ । महिला सदस्य छोरी मैयाँ ह्यौमिखा तथा खुला सदस्यद्वयमा जितेन्द्र मुनकर्मी र ज्ञानकुमार मगजु विजयी भएका छन्। त्यसैगरी सूर्यविनायक नगरपालिका५ को वडाध्यक्षसहित समूह नै नेकपा(एमाले)ले जितेको छ । भर्खरै सार्वजनिक मत परिणामानुसार एमालेका राजकुमार जोशी एक हजार ४८० मत प्राप्त गरी विजयी हुनुभएको हो । उहाँका निकटतम प्रतिद्वन्द्वी नेपाली काँग्रेसका बालकृष्ण थापाले ८४६ प्राप्त गर्नुभएको छ । त्यसैगरी महिला सदस्यमा कमला पोखरेल सुवेदी, दलित महिला सदस्यमा गीता बिसुङ्खे तथा खुला सदस्यमा मनोज थापा र वासुदेव पोखरेल विजयी हुनुभएको छ। सूर्यविनायक६ का वडाध्यक्षमा भने काँग्रेसका रामेश्वर ध्वजू विजयी हुनुभएको छ। ध्वजूले ४९२ र उहाँका निकटतम प्रतिद्वन्द्वी कृष्णगोपाल त्वायनाले २३४ मत प्राप्त गर्नुभएको छ । विजयी हुने सदस्यमा काँग्रेसका तर्फबाट महिला सदस्य रमा गौतम, दलित महिला सदस्य सरला विक, खुला सदस्य राजेन्द्र त्वाती तथा एमालेका सुदाम केसी विजयी हुनुभएको छ। विवादपछि मतगणना स्थगित चाँगुनारायण नगरपालिका वडा नं ३ को मतगणता स्थगन भएको छ। स्वस्तिक छापमा फरक रङको छाप लगाइएको पाइएको भन्दै विवाद भएपछि मतगणना स्थगन भएको हो। राप्रपाले फरक मसीको स्वस्तिक छापको प्रयोग भएको भन्दै विवाद भएपछि मतगणना स्थगन भएको मतगणनास्थलबाट सुरक्षाकर्मीले जानकारी दिएको छ। विवाद भएर मतगणना रोकिएपछि प्रजि द्रोण पोखरेल, प्रमुख निर्वाचन अधिकृत भोजराज शर्मासहित सर्वदलीय बैठक सुरु भएको छ। रासस"
"भरतपुर मेयरमा फेरि एमालेको अग्रता, ज्ञवाली ३ सय ४६ मतले अगाडि",चितवन: भरतपुर महानगरपालिकाको मेयरमा माओवादी केन्द्र र एमालेबीच कडा प्रतिस्पर्धा भएको छ। पछिल्लो मतपरिणाम अनुसार एमालेका मेयर उम्मेदवार देवी ज्ञवाली माओवादी केन्द्रका मेयर उम्मेदवार रेणु दाहाल भन्दा ३ सय ४६ मतले अगाडि हुनुहुन्छ। एमालेका मेयर उम्मेदवार ज्ञवालीले १५ हजार १ सय ५५ मत ल्याउनु भएको छ भने माओवादी केन्द्र र कांग्रेसको गठबन्धकी मेयर उम्मेदवार रेणु दाहाललेले १४ हजार ८ सय ९ मत ल्याउनु भएको छ। यस्तै राप्रापाका मेयर उम्मेदवार बद्री तिमल्सिनाले १ हजार १ सय ४१ मत ल्याउनु भएको छ।
टीकापुर घटनामा संलग्नतालाई उन्मुक्ति दिने निर्णय फिर्ता गर्न एमालेको माग,"काठमाडौं: नेकपा एमालेले टीकापुर घटनाका दोषीलाई उन्मुक्ति दिने सरकारको निर्णयले उक्त घटनामा मारिएका सुरक्षाकर्मी र बालकका परिवारलाई नुक चुक दल्ने काम गरेको बताएको छ। सरकारले राजनीतिक आवरण दिई टिकापुर घटनाका दोषीलाई उन्मुक्ति दिने निर्णय गरेको भन्दै एमालेले आक्रोश पोखेको हो। ०२ साल भदौ ७ गते कैलालीको टीकापुरमा भएको ८ जना सुरक्षाकर्मी एक जना शिशुको विभत्स हत्या एवं त्यसपछिका विभिन्न आपराधिक घटनाहरूलाई राजनीतिक आवरण दिई तिनमा सङ्लग्नहरूलाई उन्मुक्ति दिन सरकारले हिजो गरेको निर्णयप्रति एमाले गम्भीर आपत्ति प्रकट गर्दछ, पार्टी सचिव प्रदीप ज्ञवालीद्धारा जारी विज्ञप्तिमा भनिएको छ। विधिको शासन, सर्वोच्च अदालत र राष्ट्रिय मानवअधिकार आयोगका पटकपटकका फैसला तथा निर्देशनहरू एवं मानव अधिकारका विश्वव्यापी मूल्य मान्यता विपरित सरकारको उन्मुक्ति दिने निर्णय गरेको एमालेको ठहर छ। सरकारको निर्णयबाट दण्डहीनता संस्थागत हुने तथा आपराधिक प्रवृत्तिलाई प्रोत्साहन मिल्ने कुरा स्पष्ट छ,' विज्ञप्तिमा भनिएको छ,यस निर्णयले इमान्दारीपूर्वक आफ्नो कत्र्तव्य निर्वाह गर्ने सुरक्षाकर्मीहरूको मनोबल गिर्ने तथा हिंसाका पक्षधरहरू उत्साहित हुने गम्भीर स्थिति सिर्जना भएको छ। सरकारले निर्णयले न्यायको पर्खाइमा बसेका पीडितहरूको घाउमा नुनचुक दल्ने काम गरेको छ।' सरकारको निर्णय तत्काल फिर्ता लिन र घटनाको तथ्यपूर्ण एवं निष्पक्ष छानबीन गरी दोषीलाई कानूनी दायरामा ल्याउन, दण्डहीनता अन्त्य गर्न तथा मानव अधिकार र विधिको शासनको पालना गर्न एमालेले सरकारको ध्यानाकर्षण गरेको छ।"
निर्वाचनपछि टेलिभिजन हेर्न छोडिदिएँ : प्रधानमन्त्री प्रचण्ड,"चितवन : प्रधानमन्त्री पुष्पकमल दाहाल प्रचण्डले निर्वाचनपछि आफूले टेलिभिजन हेर्न छोडिदिएको बताउनु भएको छ। शुक्रबार दिउँसो चितवनको रामपुरमा रहेको कृषि तथा वन विज्ञान विश्वविद्यालयको केन्द्रीय कार्यालयको भवन उद्घाटन गर्दै प्रधामन्त्री प्रचण्डले यस्तो बताउनु भएको हो। निर्वाचन सकिएको दिनबाट मैले टीभी नै हेर्न छोडिदिए, किनकी मलाई कसले जित्छ भन्ने कुराको चिन्ता छैन, प्रधानमन्त्री प्रचण्डले भन्नुभयो, निर्वाचन सफल हुनु नै मेरोलागि जित हो, कांग्रेस र एमालेले जिते पनि मेरो नै जित हुन्छ। प्रधानमन्त्री प्रचण्डले निर्वाचन भइसक्दा राष्ट्रले जितेको अनुभूति आफूले गरेको समेत बताउनु भएको छ। प्रचण्डले पहिलो निर्वाचन सफल भएपछि सरकार दोस्रो चरणको निर्वाचनको तयारीमा अगाडि बढेको जानकारी गराउनु भयो। पहिलो चरणको निर्वाचनमा देखिएको उत्साहले हामीलाई दोस्रो चरणको निर्वाचनको तयारी गर्ने थप ऊर्जा मिलेको छ, प्रधानमन्त्री प्रचण्डले भन्नुभयो, अर्को निर्वाचन कसरी अझ राम्रो बनाउने भन्ने विषयमा छलफल गरेर अगाडि बढ्ने तयारी भइराखेको छ। निर्वाचन सम्पन्न भएपछि नयाँ युगको प्रारम्भ भएको समेत दाबी प्रधानमन्त्री प्रचण्डको छ। प्रधानमन्त्रीले निर्वाचनमा जनताको सहभागिताले निर्वाचन सफल भएको पुष्टि भएको समेत बताउनु भयो।"
आयोगका कर्मचारीले जबरजस्ती गरेपछि चितवनमा मतगणना रोकियो,"चितवन : चितवनको भरतपुर महानगरपालिकाको मतगणनामा निर्वाचन आयोगका कर्मचारीले जबरजस्ती गरेको आरोप लागेको छ। एक पक्षको मात्र मतलाई पाथमिकता दिएर अर्को पक्षको मतको वेवास्था गरेको भन्दै राजनीतिक दलका प्रतिनिधिले आपत्ति जनाएपछि भरतपुर महानगरपालिकाको मतगणना रोकिएको हो। मतगणनामा गढबढ भएको देखिएपछि शुक्रबार बिहान मात्र केही कर्मचारीलाई गणनास्थलबाट निकालिएको थियो। वडा नम्बर ९ को मतगणनामा गढबढ भएको भन्दै राजनीतिक दलका प्रतिनिधिले आपत्ति जनाएपछि गणना स्थगित भएको हो। राजनीतिक दलका प्रतिनिधिले गढबढ भएको मतगणना पुनः गर्नुपर्ने माग गरेका छन्। आयोगका कर्मचारीले भने पुनः गणना गर्न नमानेपछि मतगणना रोकिएको हो। अहिले निर्वाचन आयोगका प्रतिनिधिविरुद्ध कांग्रेस, माओवादी, एमालेलगायतका दलले नाराबाजी गरिराखेका छन्। नाराबाजी सुरु भएपछि मतगणना स्थगित भएको हो। अहिलेसम्म भरतपुर महानगरको मेयरमा एमालेका देवी ज्ञवालीले १५ हजार एक सय ५५ मत ल्याउनु भएको छ भने कांग्रेस माओवादी गठबन्धनकी रेणु यादवले १४ हजार आठ सय ९ मत ल्याउनु भएको छ।"
तामाकोशी गाउँपालिकामा एमाले विजयी,चरीकोट : तामाकोशी गाउँपालिकाको प्रमुख पदमा नेकपा एमाले दोलखाका अध्यक्ष ईश्वरचन्द्र पोखरेल विजयी हुनुभएको छ। उपप्रमुख पदमा एमालेकै उर्मिला केसी खड्का विजयी हुनुभएको हो। प्रमुख पोखेरेलले चार हजार ६ सय १५ मत ल्याउनु भएको छ भने उहाँका निकटम प्रतिद्धन्द्वी भवेन्द्र कार्कीले ३ हजार ८ सय २० मत ल्याउनु भएको छ। उपप्रमुखमा केसीले ४ हजार ४ सय २९ मत ल्याउनुभएको छ भने उनका प्रतिद्धन्द्वी रामचन्द्र पोखरेलले ३ हजार २ सय ७० मत ल्याउनु भएको छ। सो गाउँपालिकाको ७ वटा वडा मध्ये ४ वटामा एमाले र ३ वटा वडामा नेपाली कांग्रेसले विजयी प्राप्त गरेको छ।
प्रचण्डको कमब्याक : दोस्रो इनिङ्सका सफलताअसफलता,"प्रधानमन्त्री पुष्पकमल दाहाल (प्रचण्ड) पहिलो चरणको निर्वाचन गराउन सकेकामा औधि खुशी छन् । जुन प्रतिकूलतामा मैले चुनाव गराएँ । कांग्रेसएमाले जसले जिते पनि यो मेरै जित हो, दाहालले सञ्चारमाध्यामसँग कुरा गर्दै भने, सिंहदरबारको अधिकार गाउँगाउँ गएको छ । हामीले गरेका संघर्षहरू अनुमोदित भएका छन् । म खुशी छु ।प्रधानमन्त्री दाहालको स्वभाव चाँडै एक्साइटेड हुने र दुःखी पनि भइहाल्ने खालको छ । चुनावपछि उनमा देखिएको यो खुशी केही दिनमै हुने भनिएको सत्ता हस्तान्तरणका बखत पनि रहला ? भनेअनुसार उनले सहजै कांग्रेस सभापति शेरबहादुर देउवालाई सत्ता हस्तान्तरण गर्लान् ? एउटा अनलाइन न्युज पोर्टललाई दिएको संक्षिप्त वार्तामा उनले आफूले चुनावको कार्यभार पूरा गरेकाले सत्ता हस्तान्तरण गर्ने बताएका छन् । शेरबहादुरजीले जे विकल्प दिनुुहुन्छ, त्यसमै जान्छु पनि भनेका छन् । कतै मनभित्र उनी अरू कुनै विकल्पको खोजी गरिरहेका त छैनन् ? उनका भनाइले यस्तै आशंका जन्माउँछ । जसलाई थप बल दिएको छ, उनका राजनीतिक सल्लाहकार चन्द्रप्रकाश खनाल (बलदेव) को भनाइले । अन्नपूर्ण टुडेसँगको संक्षिप्त कुराकानीमा खनाल भन्छन्, चुनावपछि छाड्ने सहमति भएको हो तर दोस्रो चरणको चुनाव बाँकी छ । त्यो चुनाव मै गर्छु भनेर उहाँले भन्नुभयो भने त्यसलाई अन्यथा लिइनु हुँदैन । एमाले अध्यक्ष केपी ओलीसँगको गठबन्धन तोडेर दाहाल १९ साउन ०७३ मा दोस्रो पटक प्रधानमन्त्री भएका थिए । यसअघि उनी पहिलो संविधानसभाको निर्वाचनपछि ३१ साउन ०६५ पहिलो पटक प्रधानमन्त्री भए । रमाइलो त के छ भने दोस्रो पटक प्रधानमन्त्री हुँदा जसले उनलाई समर्थन गरे, पहिलो पटक हुँदा उनै (देउवा) विपक्षमा थिए । ३० साउन ०६५ मा संसद्मा दाहाल र देउवाबीच प्रधानमन्त्रीका लागि बहुमत जुटाउने रेस चलेको थियो । जहाँ एमाले, मधेशी दललगायतको समर्थनमा दाहाल प्रधानमन्त्री भए । तर, दोस्रो पटक एमालेहरू विपक्षमा उभिए, देउवाको आड र सहयोगले उनी प्रधानमन्त्री बने । दाहाल र देउवाबीच आलोपालो प्रधानमन्त्री बन्ने सहमति भएपछि कांग्रेसमाओवादी गठबन्धन बनेको थियो । चीनतिर ढल्किएको सरकार प्रतिस्थापन गरेर दाहाल सरकार बन्दा त्यो दक्षिणतिर ढल्किएको देखिएको थियो तर अहिले उनी त्यो सम्बन्धलाई न्युट्रलाइज गर्न सक्षम देखिएका छन्। प्राकृष्ण पोखरेल राजनीतिक विश्लेषक ०७३ चैत सम्ममा स्थानीय निकाय निर्वाचन गराएर वैशाखदेखि देउवाका लागि सरकार निर्माण गर्न मार्ग प्रशस्त गर्ने सहमति यी दुई नेताबीच भएको थियो । ३१ वैशाख र ३१ जेठमा दुई चरणको चुनाव हुने भएपछि यी दुई नेताबीच पहिलो चरणको दाहालले र दोस्रो चरणको देउवाले गराउने सहमति बनेको अनौपचारिक स्रोतलाई उद्धृत गर्दै खबर आए । त्यही सहमतिअनुरूप दाहालले सत्ता हस्तान्तरण गर्नुपर्ने बेला आएको छ । राजनीतिशास्त्रका प्राध्यापक कृष्ण पोखरेल भन्छन्, नेपालमा भद्र सहमतिहरू गरिन्छन् तर त्यसको कमै लागु भएको छ । दाहालले सहमतिलाई पालना गरे भने नेताहरूप्रति बढेको अविश्वास घटेर जान्छ । दाहालले आफूलाई सत्ताको लोभ नभएकाले हस्तान्तरण गर्ने बताउँदै भनेका छन्, यो सरकारले आफ्नो औचित्य सिद्ध गर्न सकेर सफल भएको छ । दाहालले दाबी गरेजस्तै यो गठबन्धन सरकार सफल भएकै हो ? प्रधानमन्त्रीका राजनीतिक सल्लाहकार खनालको दाबी छ, एकाध विवादका घटनाबाहेक यो सरकारलाई सफल भएको मान्नुपर्छ । तीन सफलता दाहाल गठबन्धनका दश महिनालाई फर्केर हेर्दा तीन वटा मुख्य काममा यो सरकारलाई जस दिन मिल्छ । एक, अनेक उतारचढाव र कठिनाइका बाबजुद सरकारले स्थानीय निकायको चुनाव गर्न सक्यो । चुनाव सम्पन्न हुनु केही दिनअघि मात्रै फर्कने हो भने अन्योल र अनिश्चय व्याप्त थियो । स्थानीय तहका नेताकार्यकर्तालाई चुनावी ज्वरोले छोइसक्दा पनि शीर्ष नेतृत्व तहलाई छोएको थिएन । संविधान, महाभियोग प्रस्ताव, त्यसपछि न्यायालयको महाभियोगविरुद्धको आदेश आदि एकपछि अर्को घटनाले चुनाव हुनेमा धेरैको आशंका थियो । तर, यी सबै समस्या थाँती रहेकै अवस्थामा उत्साहप्रद ढंगले चुनाव भयो । २० वर्षपछि स्थानीय तहको निर्वाचन हुनुलाई सबैले सकारात्मक रूपमा लिए । जसको मुख्य जस दाहाल गठबन्धनलाई गएको छ । मधेशकेन्द्रित दलहरू संविधान संशोधनको मुद्दा सम्बोधन हुनुपर्ने माग राख्दै लामो समयदेखि असन्तुष्ट रहेकाले पनि चुनाव अनिश्चयको भुमरीमा थियो । राजनीतिक सहमति जुट्न नसक्न मधेशकेन्द्रित दलका माग पूरा गर्न सकिएको छैन । दाहालले संशोधनका लागि मधेशी दलहरूसँग संवादको प्रक्रिया अघि बढाउँदै पहिलो चरणको चुनाव सुनिश्चित गराउन सकेका छन् । चुनाव दुई चरणमा गर्ने भनेपछि त नहोला भन्ने थियो तर भयो, प्रा पोखरेल भन्छन्, पहिलो चरणको चुनावले अब दोस्रो चरण सम्पन्न गर्न यथेष्ट दबाब दिएको छ । दलहरूबीचको गतिरोधको गाँठो फुकाउन सकेकाले यो सरकारलाई सफल मान्नुपर्छ । ३ असोज ०७२ मा सुशील कोइराला गठबन्धन सरकारले संघीय गणतान्त्रिक नेपालको संविधान जारी गर्यो । तर, यसको पूर्ण कार्यान्वयन हुन सकेको थिएन । चुनाव सम्पन्न हुनुले संविधान पूर्ण कार्यान्वयनको बाटोमा अग्रसर भएको छ । यो सरकार त्यसकारण राजनीतिक दृष्टिले सफल छ, प्रधानमन्त्री दाहालका सल्लाहकार खनालको दाबी छ, यसअघिको ओली सरकारले नाकाबन्दी, भूकम्प आदि जटिल परिस्थितिका कारण परिणाममुखी काम गर्न सकेन । तर, हामीले परिणाममुखी काम गर्न सकेका छौँ । नागरिक अधिकारकर्मी कृष्ण पहाडीचाहिँ जनताको बलमा चुनाव भएको बताउँछन् । चुनाव सम्पन्न भएपछि सरकारले जस लिने नै भयो । तर, यो चुनाव जनताको उत्साहको बलमा भएको हो, उनी भन्छन्, जनप्रतिनिधिमूलक संस्थाहरू रिक्त नहुँदा त्यसले प्रतिगमनकारीहरूलाई निरुत्साहित पार्छ । त्यस अर्थमा सरकारको यो काम सकारात्मक छ ।८ माघ ०७४ सम्ममा स्थानीय, प्रदेश र केन्द्र तीनै तहको निर्वाचन सम्पन्न गरिसक्नुपर्ने संवैधानिक बाध्यता छ । स्थानीय तहको निर्वाचनले अरू दुई तहका निर्वाचन गर्न दबाब सिर्जना गरेको छ । विश्व शक्ति बन्न बढेको राष्ट्रले राखेको चासो सानो मुलुकले चाहेर पनि रोक्न सक्दैन। ओबीओआर हाम्रा सन्दर्भमा रिलक्टेन्ट एसेप्टेन्सका रूपमा आएको छ। प्रा कृष्ण हाछेथु राजनीतिक विश्लेषक दुई, सरकारले विदेश मामिलालाई पनि सुन्तलित ढंगले अघि बढाउन खोजेको आभास गर्न थालिएको छ । सत्ता हस्तान्तरणको समय आउँदै गर्दा दाहालले चीन सरकारले वान बेल्ट वान रोड (ओबीओआर) अवधारणामा सहमति जनाउन राखेको प्रस्ताव स्वीकारेका छन् र ओबीओआर परियोजनामा अब नेपाल पनि साझेदार हुने भएको छ । पूर्ववर्ती ओली सरकारले पारवहनलगायत रेल्वे, जलविद्युत्, प्रसारण लाइन, उत्तरी नाका खोल्ने, विमानस्थल बनाउने आदि महत्वपूर्ण विषयमा सम्झौतासमझदारी गरेको थियो । तर, ती सम्झौताहरू अघि नबढाएको भनेर आलोचित भएका दाहालले देउवालाई सरकार हस्तान्तरण गर्ने समयमा आएर चीनसँगको सम्बन्धलाई पनि सन्तुलनमा राख्न खोजेका छन् । भारतको गोवा भ्रमणमा आएका चिनियाँ राष्ट्रपति सी जिनपिङले अन्तिम समयमा नेपाल भ्रमण नगर्नुको दोष पनि दाहालमाथि लाग्दै आएको छ । सीले त्यस बेला बंगलादेश भ्रमण गरेर २४ अर्ब डलर सहयोग गरेका थिए र नेपाललाई पनि ठूलो सहयोग गर्ने सोचमा भएको स्रोतहरूले बताएका थिए । तर, सरकारले भ्रमणको तयारी नगरी त्यसप्रति उदासीनता देखाएका कारण उनले भ्रमण गरेनन् । कुनै बेला चिनियाँहरूसँग राम्रो सम्बन्ध भएको भनिएका दाहालको चीन सम्बन्ध यति चिसिएको थियो कि, केही साताअघि भ्रमणका बेला पनि त्यो न्यानोमा बदलिएको अनुभूति भएन । तर, अहिले सरकारले ओबीओआरमा सहमति जनाएपछि त्यसलाई एउटा कोणबाट सरकारको सफलताका रूपमा हेर्न थालिएको छ । राजनीतिशास्त्रका प्राध्यापक कृष्ण हाछेथु सरकारले ओबीओआरमा हस्ताक्षर गर्नुलाई उल्लेख गर्न मिल्ने योग्य कामका रूपमा लिन्छन् । चीनको ग्लोबल पावर बन्ने दौडमा नेपालले छाप लगायो, उनी भन्छन्, ओबीओआरको दीर्घकालीन, अल्पकालीन फाइदा के कति हुन्छ, त्यसको विश्लेषण र अध्ययन गर्न बाँकी छ तर भारततिर लोयल्टी भएको सरकारले यो परियोजनामा सहमति जनाउनु सकारात्मक हो । अर्का प्राध्यापक कृष्ण पोखरेल पनि आलोचना गर्नेहरूले लम्पसारवादी भने पनि दाहाल सरकारले ओबीओआरमा सहकार्य गरेर चीनसँगको सम्बन्धलाई सन्तुलनमा राख्न खोजेको बताउँछन् । ओबीओआरमा ट्याक्टिकल मुभ गर्न सक्यो, सरकारले । चिनियाँ सेनासँगको संयुक्त अभ्यास पनि अर्को मेजर डिपार्जर थियो, नेपालचीन सैन्य सम्बन्धमा, उनी थप्छन्, चीनतिर ढल्किएको सरकार प्रतिस्थापन गरेर दाहाल सरकार बन्दा त्यो दक्षिणतिर ढल्किएको देखिएको थियो तर अहिले उनी त्यो सम्बन्धलाई न्युट्रलाइज गर्न सक्षम देखिएका छन् ।प्रा हाछेथुुचाहिँ पछिल्ला समय दाहालको राजनीतिक हैसियत बढाउन भारतले भूमिका खेलेकाले उनको लोयल्टी उतै बढी हुने दाबी गर्छन् । उनको विचारमा सरकारले ओबीओआर परिस्थितिबस स्वीकार्नै परेर गरिएको सहमति हो । विश्व शक्ति बन्न बढेको राष्ट्रले राखेको चासो सानो मुलुकले चाहेर पनि रोक्न सक्दैन । ओबीओआर हाम्रा सन्दर्भमा रिलक्टेन्ट एसेप्टेन्सका रूपमा आएको छ, उनी भन्छन्, औपचारिक रूपमा सहकार्य गर्ने भनिए पनि भोलि व्यवहारमा, कार्यान्वयनका क्रममा झण्झट र अप्रभावकारी हुने जोखिमचाहिँ छ ।तेस्रो, लोडसेडिङबाट मुक्ति दिलाएर सरकारले अर्को जस पाएको छ । जसको सबैतिर प्रशंसा भएको छ । खासमा, सबैभन्दा बढी प्रशंसाका पात्र विद्युत् प्राधिकरणका प्रमुख कार्यकारी कुलमान घिसिङ भएका छन्, जसको मिहिनेत र व्यवस्थापकीय कुशलताले लोडसेडिङको अन्त्य भयो । उनलाई काम गर्ने वातावरण बनाइदिएकाले ऊर्जामन्त्री जनार्दश शर्माले पनि यसको श्रेय पाएका छन् । जजसको भूमिका भए पनि देखिने प्रभाव लोडसेडिङको अन्त्य हो, प्रा हाछेथु थप्छन्, यसको श्रेय सरकारलाई जान्छ । जनप्रतिनिधि मूलक संस्थाहरू रिक्त नहुँदा त्यसले प्रतिगमनकारीहरूलाई निरुत्साहित पार्छ। त्यस अर्थमा सरकारको यो काम सकारात्मक छ। कृष्ण पहाडी नागरिक अधिकारकर्मी सरकारप्रति सकारात्मक धारणा बनाउन ऊर्जामन्त्री शर्मा मात्रै होइन, स्वास्थ्यमन्त्री गगन थापा र उद्योगमन्त्री नवीन्द्रराज जोशीको पनि भूमिका रह्यो । जम्बो मन्त्रिमण्डलका कतिपय सदस्यको नामै थाहा नपाउने नागरिकले थापा, जोशी र शर्माले गरेका कामको प्रशंसा गरे । स्वास्थ्य क्षेत्रमा विभिन्न नीतिगत सुधार गरेर थापाले आफूलाई अब्बल साबित गरे भने जोशीले पनि बेवास्तामा परेको उद्योग मन्त्रालयलाई लाइम लाइटमा ल्याए । नीतिगत सुधार गरे । बन्द भइसकेको औषधि उद्योग खोले, विदेशी लगानी भित्र्याउने वातावरण बनाउन लगानी सम्मेलन गरे । यी मन्त्रीहरूका कामको जस दाहाल सरकारलाई नै जान्छ, प्रा पोखरेल भन्छन्, सरकारको विश्वसनीयता र महत्व बढाउन यी केही मन्त्रीहरूको काम प्रशंसनीय छ । आलोचना पनि उत्तिकै दाहाल सरकारको जति प्रशंसा भएको छ, त्यसभन्दा कम आलोचना भएको छैन । यसका कतिपय कामहरू चरम आलोचना योग्य थिए । जसमध्ये एउटा प्रमुख आलोच्य काम आईजीपी नियुक्ति र यसबाट उत्पन्न परिस्थितिहरू थिए । आईजीपी नियुक्ति प्रकरणमा सरकार र न्यायालयबीच जुन द्वन्द्व चल्यो, त्यसले न सरकारप्रतिको जनविश्वास बढ्यो न त न्यायालयको गरिमा नै बढ्यो । आईजीपी नियुक्तिको विवाद अदालत पुगेपछि आएको फैसलाको सरकार र प्रमुख ठूलो दलका नेता देउवाले अवहेलना गरे । अदालत पनि कहीं कतै नियुक्तिलाई प्रभावित पार्न चाहन्छ कि भन्ने जस्ता आशंका विश्लेषण गरिए । सरकार र प्रमुख ठूला दलका नेताहरू नियुक्तिलाई प्रतिष्ठाको विषय बनाएर लाग्नुमा आर्थिक लाभ र चलखेलका कुरा भएको हुन सक्ने कुराहरू स्रोतलाई हवाला दिँदै आए । कतिसम्म भयो भने, सरकारले प्रधानन्यायाधीशमाथि महाभियोग प्रस्ताव नै दर्ता गराए । जसको चौतर्फी विरोध भयो । प्रधानमन्त्रीका सल्लाहकार खनाल यी विषयमा सरकार चुकेको स्वीकार्छन् । आईजीपी प्रकरणमा सरकारले नैतिक जिम्मेवारी लिनैपर्छ तर त्यो प्रधानमन्त्रीले चाहेरभन्दा पनि गठबन्धन सहयात्रीको दबाबले हुन पुग्यो । यसमा सरकार चुकेकै हो । प्रा पोखरेलका शब्दमा प्रधानन्यायाधीश प्रकरणमा जे भयो, त्यो सामान्य त्रुटि थिएन, महाभुल थियो । माओवादीहरूको विगतको स्कुलिङ हेर्ने हो भने उनीहरू स्वतन्त्र न्यायालयका पक्षपाती होइनन् ।विगतमा उनीहरूले न्यायालयलाई राजनीतिको मातहतमा राख्ने अभ्यास गरे, उनी भन्छन्, तर, अहिले त मूलधारको लोकतान्त्रिक राजनीतिक व्यवस्थामा आएका उनीहरूले न्यायालयलाई यसरी चलाउनु महाभुल थियो । अपरिपक्व पहिलो कार्यकाल आईजीपी नियुक्ति प्रकरणमा सरकार फस्दै जाँदा राजनीतिक वृत्तमा दाहालको पहिलो प्रधानमन्त्रित्वकालको स्मरण गरियो, जतिबेला उनले दुई महिना मात्रै सेवावधि बाँकी रहेका प्रधानसेनापति रुक्मांगद कटुवाललाई बर्खास्त गर्ने असफल प्रयास गरे । तत्कालीन राष्ट्रपति रामवरण यादवले प्रधानसेनापति हटाउने उनको निर्णयलाई अस्वीकार गरेपछि उनी आफंै राजीनामा दिई सरकारबाट हट्नुपरेको थियो । पहिलो सरकार बनाउँदा प्रचण्डमा विद्रोहको धङधङी धेरै थियो । शक्तिको उन्माद थियो । संसदीय खेलमा भर्खरै आएकाले अपरिपक्व थिए, प्रा पोखरेल भन्छन्, तर, दोस्रो कार्यकालमा आउँदा उनमा परिपक्वता देखिएको छ । चुनावपछि छोड्ने सहमति भएको हो तर दोस्रो चरणको चुनाव बाँकी छ। त्यो चुनाव मै गर्छु भनेर उहाँले भन्नुभयो भने त्यसलाई अन्यथा लिइनु हुँदैन।चन्द्रप्रकाश खनाल प्रधानमन्त्रीका राजनीतिक सल्लाहकार माओवादीहरू सशस्त्र युद्धको पृष्ठभूमिबाट संसदीय राजनीतिक शक्तिहरूसँगको सहकार्यमा मूलधारको राजनीतिमा रूपान्तरित हँुदै थिए । मर्ने र मार्ने सिलसिला छाडेर शान्तिपूर्ण जनआन्दोलनमार्फत् परिवर्तन खोज्न सहमत भएर आएको माओवादी ०६३ को आन्दोलनपछि खुला राजनीतिमा आएको थियो । दाहाल २ असार ०६३ मा पहिलोचोटि साढे दुई दशक लामो भूमिगत राजनीति छोडेर खुला भएका थिए । सशस्त्र युद्धको ताप बढ्दै जाँदा पार्टी विस्तारित भएको थियो । झन् खुला भएपछि त्यो क्रम झनै बढ्यो । अन्तरिम संविधान हुँदै अन्तरिम सरकारमा माओवादी गयो । विस्तृत शान्ति सम्झौता हँुदै अघि बढ्ने क्रममा माओवादीभित्रै मतभेदहरू बढ्न थाले । शान्तिपूर्ण संक्रमण कि जनविद्रोह ? भन्नेमा दुई धार देखिए । एकातिर नेताहरूबीच अवसर पाउने र नपाउनेबीच द्वन्द्व बढ्यो । अर्को प्रतिष्ठाको लडाइँ चुलिँदै गयो । थप कतिपय व्यक्तिगत असन्तुष्टिहरूलाई सैद्धान्तिक आवरण दिइयो । पार्टीमा अनेक मतभेद हुँदै पटकपटक विभाजित भयो । पहिलो संविधानसभामा सबैभन्दा ठूलो दल बनेको माओवादी दोस्रो चुनावमा तेस्रो स्थानमा झर्यो । माओवादीलाई शान्तिपूर्ण राजनीतिमा अवतरण गराए, राज्यको पुनर्संरचनाको मुद्दा अघि सारे, आफ्नो मुद्दामा संसदीय दलहरूलाई ल्याए, राजतन्त्रको अन्त्यका लागि भूमिका निर्वाह गरे । प्रचण्ड नेतृत्वको माओवादीले नेपाली राजनीतिमा केही उल्लेख्य काम गरेका छन् । समाजले पनि रक्तरञ्जित राजनीतिक पृष्ठभूमि हँुदाहँुदै उनीसँग केही अपेक्षा गर्न थालिसकेका थिए । तर, जब उनले पार्टी व्यवस्थापन गर्न सकेनन्, उनको छवि गिर्दै गयो । अस्थिर राजनीतिक चरित्रका नेतामा दरिए, उनी । अडानमा नटिक्ने पिँध नभएको लोटा भनेर उनको आलोचना हुन थाल्यो । कुनै बेला म्यान अफ दी मिसन भनिने उनी सत्तामुखी नेता बन्न पुगे । राजनीतिक रूपमा कमजोर हुँदै गएका दाहाल अहिले पुनः हैसियतको पुनःप्राप्ति गर्दैछन् । प्रा पोखरेल भन्छन्, गठबन्धन टुटाएर सरकारमा आएको, सत्तामै जान मरिहत्ते गरेको भनेर आलोचना गरे पनि दाहालले नयाँ गठबन्धनको प्रभाव देखाएरै बाहिरिने भएका छन् । राजनीतिक सल्लाहकार खनाल थप्छन्, पहिलो पटक सरकारमा जाँदा शान्ति प्रक्रिया र संविधान निर्माणका जटिलता थिए । अहिले ठण्डा र परिपक्व ढंगले काम हुन सकेको छ ।अहिले उनी संविधान संशोधनको मुद्दालाई पार लगाउने कुरामा चाहिँ चुकेका छन् । प्रधानमन्त्री भएकै दिनदेखि संविधान संशोधनको मुद्दालाई सम्बोधन गर्ने र मधेशकेन्द्रित दलहरूलाई सन्तुष्ट पार्ने भने पनि त्यसमा उनी सफल हुन सकेका छैनन् ।संविधान संशोधनमा स्वामित्व दिलाउने भनेर समय मात्रै खर्चिने काम भयो । चुनावको मुखमा संशोधन गर्न खोजेर कुनचाहिँ प्रतिपक्षले साथ दिन्छ, प्रा हाछेथु भन्छन्, राजनीतिक जस चुनावका मुखमा दिन कुनै दलले पनि मान्दैन । त्यसकारण सरकारले संशोधनका लागि सही समय छनोट गर्न नसकेको जस्तो लाग्छ । संविधान संशोधनमा चुके पनि माओवादी केन्द्रको अस्तित्व जोगाउनचाहिँ उनी सफल भएको ठान्छन्, प्रा हाछेथु । भन्छन्, फुटेर गएकाहरूको हैसियत नहुँदा, विभाजित पार्टीलाई चुनावमार्फत् उही हैसियतमा ल्याउन सक्नु दाहालको उपलब्धि हो ।"
यी हुन पर्वतका कान्छा वडाप्रमुख,"कुश्मा : राजनीतिमा जसले धेरै समय त्याग र योगादन गरेको छ त्यस्ता कार्यकर्ता वा नेताहरुलाई अबसर दिने प्रचलन छ । हरेक राजनीतिक पार्टीले कुनै व्यक्तिको पार्टीप्रतिको लगाब र उसको योगदान हेरेर नै राज्यका महत्वपुर्ण स्थानमा जानका लागि अवसर दिन्छन् । त्यस्तै अबसर पाउने यहाँका एक युवा जिल्लाका सवैभन्दा कान्छा वडाध्यक्ष बनेका छन् । पर्वत जिल्लाको मोदी गाउँपालिका ६ तिलाहारमा हालै वडाअध्यक्षमा निर्वाचित बनेका बिमल लामिछाने जिल्लाका सवैभन्दा कान्छा वडाअध्यक्ष हुन् । २०४७ सालमा जन्मिएका लामिछाने २६ वर्षको उमेरमै वडाअध्यक्ष जस्तो महत्वपुर्ण पदमा भारी मतका साथ मंगलवार बिजयी भएका हुन् । पृथ्वीनारायण क्याम्पस पोखरामा स्नातकोत्तर तहमा अध्ययनरत युवा लामिछाने सानैदेनि नेकपा एमालेमा लागेर सक्रिय राजनीतिमा क्रियाशील रहँदै आएका थिए । जुझारु, क्रियाशील र मिलनसार युवालाई पार्टीले समेत प्राथमिकतामा राखेर टिकट दिएपछि उनले अत्याधिक बहुमतले बिजयी प्राप्त गरेका हुन् । जोश र जाँगर भएको युवाले गाउँमा केहि परिवर्तन गर्न सक्छ भन्ने ठानेर आफुलाई गाउँलेहरुले बिजयी गराएको उनले प्रतिकृया दिएका छन् । एमाले निकट युवा संघ पर्वतका अध्यक्ष, नेकपा एमाले पर्वतका जिल्ला कमिटि सदस्य तथा जिल्ला युवा समितिको अध्यक्ष समेत रहेका लामिछानेले यस अघि पनि जिल्लामा युवालक्षित कार्यक्रम संचालनका लागि पहल गर्दै आएका थिए । उनलाई नेकपा एमालेका युवाहरुले मात्र नभई सवै राजनीतिक दलका युवाहरुले हरेक कामहरुमा अघि सार्दै आएका थिए । आफुले सानैदेखि समाज र जिल्लामा गरेको योगदानको कदर जनताहरुले गरेकोमा आफु निकै उत्साहित बनेको बताए । उर्जाशील उमेरमै गाउँको वडाध्यक्ष जस्तो पदमा निर्वाचित भएकोले मोदी गाउँपालिकाको वडा नं६ सँगै सिङ्गो जिल्लाका युवाको क्षमता तथा नेतृत्व विकास तथा समग्र विकास निर्माण र मानवीय विकासमा निरन्तर लागिरहने उनले बताएका छन् । जुन हिसाबले आम जनताले आफुलाई मत दिएर मलाई विजयी गराए त्यहि हिसाबले मेरो दिन प्रतिदिनको सक्रियता बढ्दै जानेछ' उनले भने । तिलाहारमा रहेका विद्यालयहरुमा गुणस्तरीय शिक्षा प्रदान गर्न, सबै नागरिकहरुलाई स्वास्थ्य सेवाको पहुँच पुर्याउन, साविकका सवै वार्ड तथा टोलहरुमा पक्की सडक पुर्याउनका लागि यसै सातादेखि काममा जुट्ने बताए । स्थानीय स्तरका कृषि, पशुपालन, माछापालन, तरकारी खेती लगायतका सम्भावनाहरुको खोजी गरी सहुलियमा ऋण तथा तालिम प्रदान गर्ने उनको योजना छ । राज्यवाट आउने बजेटको सहि सदुपयोग गरी गाउँलेहरुका आर्थिक अवस्थामा सुधार ल्याउने पहिलो प्रयास हुने छ' लामिछाने भने । गाउँको विकास नै मेरो मुख्य लक्ष्य हो, गाउँको विकास गर्ने सोच बनाएरनै मैले वडाअध्यक्षको उम्मेदवारी दिएको हुँ, संयोगले बिजयी पनि भएँ अब यहिको जनप्रतिनिधिको रुपमा पाँच वर्षसम्म खट्छु' उनले भने । लामिछानेले आफु गाउँमा मात्र सीमीत नभई जिल्लाभरीका आफुजस्ता बेरोजगार तथा विभिन्न क्षेत्रमा लागेका युवाहरुको हितका निम्ति काम गर्ने योजना रहेको पनि सुनाए । आफ्नो राजनीतिक दल, घरपरिवार सँगै आम जिल्लावासीहरुको सुझाव र प्रतिकृयाका आधारमा आफ्नो आगामी कार्यकाल अघि बढाउने लामिछानेले योजना बनाएका छन् । उनले राज्यबाट आफुले पाउने सेवा सुविधा समेत स्थानीय नागरिकहरुको विकासका लागि खर्चिने प्रतिवद्धता जनाएका छन् । जोशिलो युवा, शिक्षित र जाने बुझेको र गर्नसक्ने आँट भएको युवा देखेर बिमल लामिछानेलाई पार्टीले टिकट दिएको एमाले जिल्ला अध्यक्ष पदम गिरीले बताए । उनले यस्ता युवाको जितले सिङ्गो जिल्लासँगै गाउँलेहरु उत्साहित भएको र गाउँको समग्र विकासमा लाग्ने विश्वास व्यक्त गरेका छन् । स्थानीय तिलाहारका समाजसेवी प्रेमकुमार लामिछानेले बिमल लामिछानेले वडाअध्यक्षमा जीत हासिल गरेसँगै गाउँका युवा, बृद्धबृद्धा तथा सवै सर्वसाधारहरुमा नयाँ उमंग र उत्साह छाएको जानकारी दिएका छन् ।"
भरतपुर महानगरमा रेणु दहाल र देवी ज्ञवालीको मत अन्तर २०३ मात्र,चितवन : चितवनको भरतपुर महानगरपालिकाका मेयर उम्मेदवारको मत अन्तर घट्दै गएको छ। पछिल्लो परिणाम अनुसार एमालेका मेयर उम्मेदवार भन्दा कांग्रेस माओवादी गठबन्धनकी मेयर उम्मेदवारको मत अन्तर २०३ मत मात्र भएको छ। निर्वाचन अयोगले दिएको पछिल्लो परिणाम अनुसार एमालेका मेयर उम्मेदवार देवी ज्ञवालीले १३ हजार ६ सय ३५ मत ल्याउनु भएको छ। उता कांग्रेस र माओवादी गठबन्धनकी मेयर उम्मेदवार प्रधानमन्त्री पुष्पकमल दाहाल प्रचण्ड पुत्री रेणु दाहालले १३ हजार चार सय ३२ मत ल्याउनु भएको छ। सँगै उपमेयरमा कांग्रेसकी पार्वती शाहले १५ हजार पाँच सय २३ मत ल्याउनु भएको छ भने एमालेकी दिव्या शर्मा आचार्यले ११ हजार सात सय ३७ मत ल्याउनु भएको छ ।
काठमाडौं मेयरमा कांग्रेस भन्दा एमाले तीन हजार पाँच सय मतले अगाडि,काठमाडौं : काठमाडौंको मेयरमा एमालेको अग्रता कायमै छ। पछिल्लो मत परिणाम अनुसार एमालेका मेयर उम्मेदवार विद्यासुन्दर शाक्यले कांग्रेस मेयर उम्मेदवार राजुराज जोशी भन्दा तीन हजार पाँच सय ८४ मतले अगाडि हुनुहुन्छ। एमालेका मेयर उम्मेदवार शाक्यले ११ हजार ८२ मत ल्याउनु भएको छ भने कांग्रेसका मेयर उम्मेदवार जोशीले ७ हजार ४ सय ९८ मत ल्याउनु भएको छ। साझा पार्टीकी मेयर उम्मेदवार रञ्जु दर्शनाले चार हजार २३ मत ल्याउनु भउको छ भने साझा पार्टीका किशोर थापाले तीन हजार चार सय ९५ मत ल्याउनु भएको छ। सत्तारुढ माओवादी केन्द्रका सर्वोत्तम डंगोलले १२ सय २६ मत ल्याउनु भएको छ भने नयाँ शक्ति र फोरम गठबन्धनका मेयर उम्मेदवार पवित्र बज्राचार्यले १९ मत मात्र ल्याएका छन्।
काठमाडौं मेयरमा एमाले चार हजार मतले अगाडि,"काठमाडौं : काठमाडौंको मेयरमा एमालेको अग्रता कायमै छ। पछिल्लो मत परिणाम अनुसार एमालेका मेयर उम्मेदवार विद्यासुन्दर शाक्यले कांग्रेस मेयर उम्मेदवार राजुराज जोशी भन्दा तीन हजार आठ सय ९१मतले अगाडि हुनुहुन्छ। एमालेका मेयर उम्मेदवार शाक्यले ११ हजार पाँच सय ५९ मत ल्याउनु भएको छ भने कांग्रेसका मेयर उम्मेदवार जोशीले ७ हजार ६ सय ६८ मत ल्याउनु भएको छ। साझा पार्टीकी मेयर उम्मेदवार रञ्जु दर्शनाले चार हजार पाँच सय ३२ मत ल्याउनु भएको छ भने साझा पार्टीका किशोर थापाले तीन हजार पाँच सय ४६ मत ल्याउनु भएको छ। सत्तारुढ माओवादी केन्द्रका सर्वोत्तम डंगोलले १३ सय १० मत ल्याउनु भएको छ भने नयाँ शक्ति र फोरम गठबन्धनका मेयर उम्मेदवार पवित्र बज्राचार्यले १९ मत मात्र ल्याएका छन्। उपमेयरमा नेपाली कांग्रेसकी हरिप्रभा खड्गीले १० हजार दुई सय ४६ मत ल्याउनु भएको छ भने एमाले गठबन्धनका राप्रपाका नेता राजाराम श्रेष्ठले ६ हजार दुई सय ४६ मत ल्याउनु भएको छ। साझा पार्टीकी उपमेयर उम्मेदवार निरुपमा यादवले दुई हजार एक सय ९५ मत ल्याउनु भएको छ भने माओवादी केन्द्रका सुशीला पौडेलले १७ सय ३० मत ल्याउनु भएको छ। वडा नम्बर १, २ र २७ मा एमालेले वडाध्यक्षमा विजयी हासिल गरेको छ। अहिले १३ स्थानमा मतगणना जारी छ।"
बर्दियामा राजपा जिल्ला संयोजक गठनप्रति असन्तुष्टि,बर्दिया: संयुक्त लोकतान्त्रिक मधेसी मोर्चा सम्मिलित गठन गरिएको राष्ट्रिय जनता पार्टी नेपाल बर्दिया जिल्ला संयोजक पद गठन प्रकृया प्रति तीव्र असन्तुष्टि व्यक्त गरिएको छ। केन्द्रिय प्रतिनिधिको अनुपस्थितीमा जिल्ला संयोजक वनाईएको भन्द्रै पार्टीका केन्द्रिय सदस्य केशव कुमार यादवले असन्तुष्टि व्यक्त गर्नु भएको हो।संयुक्त लोकतान्त्रिक मधेसी मोर्चाका बर्दिया जिल्ला संयोजक किर्तिनाथ यादवलाई दवाव दिई वैठक वोलाएर एकलौटी रुपमा बर्दिया जिल्लामा राजपाको संयोजक घोषणा गरिएको केन्द्रिय सदस्य यादवको आरोप छ। केन्द्रमा वैशाख १९ गते पार्टी एकता भएपछि जिल्लामा समेत एकता सभा घोषणा गरेर केन्द्रिय प्रतिनिधिको उपस्थितीमा अध्यक्ष मण्डलको निर्णयले जिल्ला संयोजक बनाउनु पर्ने भएतापनि मनोमानी रुपमा घर परिवार र आफन्त सहितको वैठक वसेर संयोजक वनाईएकोले तत्काल नयाँ संयोजक तोक्नुपर्ने उहाँको माग थियो। वैशाख २९ गते बर्दियामा राजपाको कार्यालय स्थापना गरी मोर्चा सम्वद्ध दलका अध्यक्ष मण्डलहरुले सद्भावना पार्टीका अध्यक्ष धनेश कुमार यादवलाई अध्यक्ष चयन गरेको बताईएको छ। बर्दियामा मोर्चा सम्वद्ध ६ वटा दलका अध्यक्षहरुको वैठकको निर्णयबाट आफु अध्यक्ष बनेको धनेश कुमार यादवले वताउनु भएको छ। उहाँले भन्नु भयो हामीलाई अध्यक्षहरुको भेलाबाट जिल्ला संयोजक चयन गर्न निर्देशन आएकाले ६ दलका अध्यक्ष मण्डल बसेर निर्णय गरिएको हो। उहाँले थप्नुभयो जिल्लामा अधिवेशन नभए सम्म दुई दुई महिनामा प्रत्येक अध्यक्षहरुलाई संयोजक तोकिने केन्द्रको निर्णय छ। कुरा नवुझी पार्टीमा कोही पनि आवेगमा नआउन संयोजक यादवको आग्रह छ।
निराशाजनक परिणामको जिम्मेवारी लिँदै पोखरा कांग्रेसका सभापतिको राजीनामा,"पोखरा : स्थानी तहको चुनावको पूरै परिणाम आउनु अघि नै नेपाली कांग्रेस पोखरा नगर सभापतिले हारको जिम्मेवारी लिँदै काँग्रेस नगर सभापतिबाट राजीनामा दिनु भएको छ। पोखरा लेखनाथ महानगरपालिका र कास्कीका गाउँपालिकामा कांग्रेसको निराशाजनक परिणाम आएको भन्दै नेपाली कांग्रेस पोखरा नगर सभापति बजिरमान श्रेष्ठले शुक्रबार राजीनामा दिनुभएको हो। श्रेष्ठले विज्ञप्ति जारी गरी निराशाजनक परिणामको जिम्मेवारी लिँदै राजीनामा दिएको उल्लेख गर्नु भएको छ। मत गणना जारी रहदा शुक्रबार बिहानसम्म पोखराका ११ वटा वडाको परिणाम आइसक्दा कांग्रेसले ७ वटा वडामा विजय हासिल गरे पनि मेयरमा भने अग्रता लिन सकेको छैन। कास्कीका ४ गाउँपालिकामध्ये ३ वटामा मा एमाले र १ वटामा कांग्रेसले जितेको छ। श्रेष्ठ आफै पनि वडा नम्बर १३ को वडाध्यक्षका उम्मेदवार हुनुहुन्छ। उहाँको वडामा मतगणना भइरहेको छ। पोखरा महानगरपालिकामा नेपाली कांग्रेस को निराशाजनक परिणाम आइरहेको अवस्था मा नेपाली कांग्रेसको यो दुखद परिणामका प्रति मेरो पनि जिम्मेवारी रहेको महसुस गर्दै नगर सभापतिको पदबाट राजीनामा दिने निर्णय गरेको उहाँले जारी गरेको विज्ञप्तीमा बताइएको छ। आफ्नो राजीनामा आक्रोशको परिणाम नभएर नेपाली कांग्रेसको सांगठानिक शुद्धीकरणका लागि इमान्दिारिताको उचाई बाट निस्किएको आवाज हो भनेर बुझिदिन सबैमा उहाँले अनुरोध गर्नु भएको छ। यो अप्रत्यासित परिमाण का लागि लोकतन्त्र बिरोधी शक्ति भन्दा पनि नेपाली कांग्रेसको क्षेत्र, जिल्ला र केन्द्रीय नेतृत्वमा बसेका लोकतन्त्रको हिमायती हौ भन्ने व्यक्तिको उदासिन, गैर जिम्मेवार र आत्मघाती व्यवहार बढी जिम्मेवार भएको आरोप लगाउँनु भएको छ। कांग्रेसका इमान्दार र कर्मठ सदस्को सहयोगका बाबजुद पनि कांग्रेस कास्कीको यो निराशाजनक परिणामका निम्ति पार्टीको तर्फबाट केन्द्रीय कार्यसमितिमा प्रतिनिधित्व गर्ने अधिकांश केन्द्रीय सदस्य, सांसदहरु, जिल्ला कार्य समिति तथा क्षेत्रीय कार्यसमितिका सभापति र पदाधिकारी, महाधिवेशन प्रतिनिधि र महासमिति सदस्यहरु जिम्मेवारीबाट संवेदनशील हुन नसकेको उहाँको भनाइ छ। सांगठनिक र सामाजिक नैतिकताको आधारमा पार्टी विरुद्धको अन्तर्घात, गैर जिम्मेवारीपन र उदासिनताको जिम्मेवारी लिँदै नेपाली कांग्रेसलाई विनिर्माण, पुन संरचना र पुनः गठन गरी ऐतिहासिक उचाइलाई प्राप्त गर्न उहाँले अनुरोध गर्नु भएको छ। पोखरा महानगर समितिको सभापति बनाउन सहयोग गर्ने सम्पूर्ण क्रियाशील सदस्यहरु र शुभ चिन्तकप्रति उहाँले आभार व्यक्त गर्दै कांग्रेस र मुलुकको लोकतान्त्रिक आन्दोलन लाई पुन :ऐतिहासिक सुवर्णमय दिनमा फर्काउनका लागि मेरो क्रियाशीलतामा कुनै कमी आउन नदिने प्रतिबद्धता जनाउनु भएको छ।"
पोखरा महानगरमा कांग्रेस भन्दा एमाले ४५४ मतले अगाडि,पोखरा : पोखरा लेखनाथ महानगरपालिकामा कांग्रेस र एमाले मेयर उम्मेदवारको मत अन्तर चार सय ५४ पुगेको छ। पछिल्लो मतपरिणाम अनुसार मेयर पदमा कांग्रेसका रामजी कुँवरले १३ हजार ९ सय ४१ मत ल्याउनुभएको छ भने एमालेका मानबहादुर जिसीले १४ हजार तीन सय ९५ मत ल्याउनुभएको छ । त्यस्तै उप मेयरमा पनि एमालेले अग्रता लिएको छ । एमालेका मञ्जुदेवी गुरुङले १३ हजार ९ सय १९ मत ल्याउनुभएको छ भने कांग्रेसकी सरस्वती गुरुङले १२ हजार ९ सय २६ मत ल्याउनुभएको छ ।
हेटौँडा उपमहानगरमा कांग्रेसको अग्रता,"हेटौँडा : उपमहानगरपालिकाको छ वडाको मत गणना सकिँदासम्म नेपाली काँग्रेसका मेयर उम्मेदवार आनन्दराम पराजुलीको अग्रता कायमै रहेको छ । उहाँ नेकपा एमालेका हरिबहादुर महत भन्दा सातसय मतले अगाडि हुनुुहुन्छ । पराजुलीले ६ हजार नौ सय ५७ र महतले छ हजार दुईसय ५७ मत प्राप्त गनुभएको सहायक निर्वाचन अधिकृत अनन्तराज मरासिनीले जानकारी दिनुभयो । उपमेयरमा भने १३ सय ४२ मतले नेकपा एमालेकी मिना लामा अगाडी हुनुहन्छ । उहाँले ६ हजार चारसय ३६ र नेकपा माओवादी केन्द्रका बलराम बलले ५ हजार ९४ मत प्राप्त गर्नुभएको छ । राप्रपका मेयर उम्मेदवार मधु अधिकारीले २२ सय ४० र उपमेयर उम्मेदवार इन्दिरा न्यौपानेले २४ सय ६० मत प्राप्त गर्नुभएको छ । मत गणना सकिएको छ वडामध्ये पाँच वडामा एमाले विजयी भएको छ । एमालेबाट विजयी हुनेहरुमा वडा नम्बर २ मा हरिबहादुर राउत, वडा नम्बर ३ मा रामकुमार पुडासैनी, वडा नम्बर १७ मा भैरव राई,वडा नम्बर १८ मा अनिल बानियाँ र वडा नम्बर १९ मा नरनाथ सुवेदी रहेका छन् । वडा नम्बर एकमा नेपाली काँग्रेसका सविन न्यौपाने विजयी हुनुभएको छ । अहिले वडा नम्बर ४ को मतगणना सुरु भएको छ । हालसम्म मेयरमा दुुई हजार पाँच र उपमेयरमा तीन हजार ४ सय ९९ मत बदर भएको सहायक निर्वाचन अधिकृत अनन्तराज मरासिनीले जानकारी दिनुभयो।"
भरतपुर मेयरमा रेणु दाहाल १ सय ४७ मतले अगाडि,चितवन: भरतपुर महानगरपालिकाको मेयरमा माओवादी केन्द्र र एमालेबीच कडा प्रतिस्पर्धा भएको छ। पछिल्लो मतपरिणाम अनुसार माओवादी केन्द्रका मेयर उम्मेदवार रेणु दाहालले एमालेका मेयर उम्मेदवार देवी ज्ञवाली भन्दा १ सय ४७ मतले अगाडि हुनुहुन्छ। माओवादी केन्द्र र कांग्रेसको गठबन्धकी मेयर उम्मेदवार रेणु दाहाललेले १४ हजार ६ सय २० मत ल्याउनु भएको छ भने एमालेका मेयर उम्मेदवार ज्ञवालीले १४ हजार ४ सय ७३ मत ल्याउनु भएको छ। यस्तै राप्रापाका मेयर उम्मेदवार बद्री तिमल्सिनाले १ हजार १ सय ४१ मत ल्याउनु भएको छ।
दोस्रो चरणको निर्वाचनका लागि प्रदेशपाँचमा दलहरुको सक्रियता बढ्यो,"नेपालगन्ज: दोस्रो चरणको निर्वाचन जेठ ३१ गते हुने भएपछि प्रदेश न५ मा चुनाव प्रचार प्रसारमा यहाँका राजनीतिक दलहरुको सक्रियता बढ्दै गएको छ। एकैचरणमा सबै प्रदेशका जिल्लामा हुने भनिएका निर्वाचन दुई चरणमा हुने भएपछि केही समयका लागि दलीय गतिविधि शून्य जस्तै देखिएको प्रदेश नं ५ का जिल्लामा राजनीतिक दलहरुको सक्रियता पुनः बढेको हो । नेपाली काँग्रेसका जिल्ला प्रवक्ता मेघराज ओलीले मिति स्थगित हुँदा प्रभावित बनेको चुनावी अभियान एक सातादेखि फेरि तातिएको बताउनुहुन्छ । यस क्षेत्रका उम्मेदवारका दावेदार, पार्टी नेता तथा कार्यकर्ता अहिले जनताका घरदैलो र टोल टोलमा आआप्नो पार्टीको पक्षमा जनमत तयार गर्न व्यस्त देखिएका छन् । नेकपा (एमाले) का जिल्ला सचिव रत्न खत्री र नेकपा (माओवादीकेन्द्र) का युवा नेता डम्बर विकले वैशाख ३१ गतेको चुनावी अभियानका लागि अधिकांश जिल्ला तहका नेता अन्यन्त्र जिल्लामा खटिए पनि वडा, टोलमा मतदातासँगको भेटघाट, सभा, जुलुसलाई पुनः निरन्तरता दिन थालिएको बताउनुहुन्छ । प्रदेश नं ५ को नेपालगन्जस्थित क्षेत्रीय निर्वाचन कार्यालयका अनुसार, स्थानीय निकाय निर्वाचनलाई लक्षित गरी बाँके जिल्लामा मतदाता स्वयम्सेवकलाई प्रशिक्षण दिने कार्य तीव्र पारिएको छ । मतदान केन्द्रको प्रतिनिधित्व गर्ने प्रशिक्षकलाई तालिम दिइरहेको क्षेत्रीय निर्वाचन कार्यालयका निर्वाचन अधिकारी वसन्तराज अधिकारीले बताउनुभयो । अहिले मतदाता शिक्षाका लागि सामाजिक परिचालक, पूर्व बाल विकास केन्द्रका शिक्षिका, प्रवेशिका परीक्षा गरेका महिला र यस अघिको संविधानसभाको निर्वाचनमा मतदाता शिक्षामा खटाइएका कर्मचारीलाई निर्वाचन प्रयोजनका लागि नियुक्त गर्ने प्रक्रिया पनि अघि बढाइएको जनाइएको छ । यहाँका दलहरुले पनि अहिले निर्वाचनको प्रचार प्रसारका लागि गाउँगाउँमा कार्यक्रम लिएर जान थालेका छन् । दलहरुले घरदैलो, सभा, नागरिक अन्तक्र्रिया लगायतका कार्यक्रम सञ्चालन गर्दैआएका छन् । निर्वाचनको मिति नजिकिँदै जाँदै यहाँका आमनागरिकमा पनि अब निर्वाचन हुन्छ भन्ने आशा पलाएको पाइन्छ । रासस"
स्थानीय तह निर्वाचन : एमालेकांग्रेस हाराहारी,"पहिलो चरणको निर्वाचनको मतगणना जारी छ । बुधबार अबेर राति यो सामग्री तयार पारुञ्जेलसम्ममा एक तिहाइ मतगणना मात्र सकिएको छ । जनघनत्व ठूलो रहेका काठमाडौं, भरतपुर, पोखरालेखनाथ र ललितपुर महानगरको सबै परिणाम प्राप्त गर्न अझै करिब सातादिन कुर्नुपर्ने निर्वाचन आयोगको भनाइ छ । हालसम्मको मत परिणामअनुसार एमाले र कांग्रेस हाराहारीको अवस्थामा देखिएका छन् । माओवादीले ५० प्रतिशत कम परिणाममा दुवै दललाई पछ्याइरहेको छ । प्रारम्भिक परिणामअनुसार एमाले पहिलो र कांग्रेस दोस्रो देखिन्छ । माओवादीपछि धेरै तल्लो स्थानमा राप्रपा र नयाँशक्तिले पनि खाता खोलेका छन् । प्रारम्भिक परिणामअनुसार हामीले दलहरूको चुनावी मनोदशाको विश्लेषण गरेका छौं, यस सामग्रीमा । कांग्रेसको कलह कारक हाल संसद्को अंकगणितअनुसार कांग्रेस ठूलो दल हो । स्थानीय तहको पहिलो चरणको निर्वाचनको प्रारम्भिक नतिजाले भने उक्त पार्टीलाई दोस्रो ठूलो दल एमालेको हाराहारीमै राखेको छ । दोस्रो संविधानसभामा पहिलो दलको साख जोगाउन कांग्रेसलाई हम्मेहम्मे परेको देखिन्छ । कांग्रेस शीर्ष नेतृत्वले तल्लो तहसम्म चुनावी रणनीति तय गर्न नसकेको विश्लेषण हुन थालेको छ, मतगणना स्थलमा भेला भएका नेताकार्यकर्ताबीच । सत्ता साझेदार माओवादी केन्द्रसँग चुनावी तालमेलको रणनीतिमा समेत कांग्रेस नेतृत्व सफल हुन नसकेको उनीहरूको ठम्याइ पाइन्छ । शेरबहादुर देउवाको नेतृत्वशैलीप्रति कार्यकर्ता तहमा वितृष्णा रहेको विश्लेषक लोकराज बराल बताउँछन् । भन्छन्, केन्द्रमा रहेको गुटबन्दी टिकट दिँदा पनि देखापर्यो । कांग्रेस पूर्वसभापतिद्वय गिरिजाप्रसाद कोइराला र सुशील कोइरालाले झैं कार्यकर्तालाई देउवाले समेट्न र रिझाउन नसकेको बरालको बुझाइ छ । पार्टीभित्रको गुट व्यवस्थापनमा पनि उनी कमजोर ठहरिए । १० वर्षे सशस्त्र द्वन्द्वका बेला कांग्रेस कार्यकर्तालाई सबैभन्दा बढी सताएको माओवादीसँगको गठबन्धनलाई कार्यकर्ताले नै अपवित्र र अप्राकृतिक ठानेको सामाजिक सञ्जालहरूमा उनीहरूले व्यक्त गरेको विचारबाट प्रस्टिन्छ । अझ, टिकट दिने क्रममा सभापति देउवाले पक्षपात गरेको गुनासो वरिष्ठ नेता रामचन्द्र पौडेल निकटस्थ नेताकार्यकर्ताको थियो । उम्मेदवारहरू मात्र जसोतसो घरदैलोमा पुगे । कार्यकर्ताले तनमन दिएर प्रचारप्रसारमा सहयोग नगरेको गुनासो अनौपचारिक कुराकानीमा उम्मेदवारहरूले व्यक्त गरेका थिए । व्यक्तिवादी प्रवृत्तिा र अराजनीतिक गठबन्धनका कारण माओवादीले अपेक्षाकृत परिणाम ल्याउन सकेन। मुमाराम खनाल राजनीतिक विश्लेषक महाभियोग प्रकरणलाई एमालेले चुनावी अस्त्र बनाउँदै कांग्रेसमाथि प्रहार गर्यो । मत माग्न जाँदा ललितपुरमा उम्मेदवारलाई मतदाताले प्रतिप्रश्न गरे, प्रधानन्यायाधीशलाई किन महाभियोग लगाएको ? जवाफ दिन अन्य जिल्लाका झैं ललितपुरका उम्मेदवारलाई पनि सकस परेको थियो । पार्टीले संस्थागत रूपमै यो विषयलाई तर्क र तथ्यबाट पुष्टि गर्न सकेन । प्रहरी महानिरीक्षक नियुक्ति र प्रधानन्यायाधीशमाथिको महाभियोग प्रकरणमा कांग्रेसका क्रियाकलापले निर्वाचनमा नकारात्मक प्रभाव पारेको विश्लेषक कमल कोइराला बताउँछन् । भन्छन्, ती कांग्रेसका महाभुल थिए । संगठन चुस्त नहुनु र केन्द्रबाट थोपरिएको गठबन्धनका कारणले पनि कांग्रेस पछाडि परेको बरालको धारणा छ । भन्छन्, आईजीपी र प्रधानन्यायाधीशमाथिको महाभियोगका कारण देउवाको इमेज खस्किएको थियो । अर्कोतर्फ काठमाडौंका मतदाता पनि न्यु फेसको खोजीमा देखिए । साझा पार्टीका उम्मेदवार किशोर थापा र विवकेशील पार्टीकी रञ्जु दर्शनाले एमाले र कांग्रेसका उम्मेदवारलाई पछ्याइरहनु त्यसैका नतिजा हुन सक्छ । एमालेको राम्रो प्रदर्शन २०५४ सालको स्थानीय निकाय निर्वाचनको परिणाममा एमालेले वर्चश्न नै कायम गरेको थियो । त्यतिबेलाका गृहमन्त्री बामदेव गौतममाथि सत्ता र शक्तिको चरण दुरुपयोग गरेको आरोप कांग्रेसलगायत दलले लगाएका थिए । यद्यपि, माओवादीकांग्रेस गठबन्धन सरकारले गराएको स्थानीय तह निर्वाचनमा एमालेको प्रदर्शन कमजोर देखिएको छैन । विश्लेषक श्याम श्रेष्ठ यसलाई सत्ताबाहिर रहँदाको फाइदा ठान्छन् । भन्छन्, अरू दलभन्दा एमालेको संगठन राम्रो छ । कांग्रेस नेतृत्वको सरकारले संविधान जारी गर्यो तर त्यसको श्रेय एमालेले लियो । अघोषित भारतीय नाकाबन्दीमा प्रधानमन्त्री केपी ओली भारतसँग झुकेको देखिएन । भारतको इसारामा मधेशी दलले संविधान संशोधन गर्न खोज्दा ओलीलगायत एमाले नेता त्यसको विरोधमा एकढिक्का देखिए । राष्ट्रवादी एजेन्डाका कारण एमालेले निर्वाचनमा अग्रता लिएको बरालको विश्लेषण छ । घटनाक्रमले ओलीलाई राष्ट्रवादी नेता बनायो र त्यसले पार्टीको उचाइ पनि बढायो । यसलाई विगतका कामको ब्याजको रूपमा अथ्र्याइएको छ । स्थानीय तह निर्वाचनमा उम्मेदवार चयन, प्रचारप्रसार र चुनावी रणनीतिसम्ममा एमालेको व्यवस्थापनले काम गरेको विश्लेषण हुन थालेको छ । जस्तो: टिकट वितरणमा अन्य दलको जस्तो विवाद एमालेभित्र देखिएको थिएन । चुनाव जित्न एमालेले कांग्रेसबाहेकका दलसँग तालमेलको नीति अबलम्बन गरेको थियो । संसद्का ठूलासाना र वाम दलहरू समेत गरी आधा दर्जन पार्टीसँग एमालेले तालमेल गरेको थियो । त्यसो त, एमालेले खाँटी राजावादी राप्रपासँग चुनावी तालमेल गरेको भनेर आलोचना पनि नखेपेको होइन । प्रारम्भिक नतिजा हेर्दा उक्त आलोचनाले मतदातालाई प्रभाव पारेजस्तो लाग्दैन । पछिपछि माओवादी सुशासन स्थापित नरहेको हाम्रोजस्तो मुलुकमा निर्वाचन जित्न सत्तालाई एक मुख्य अस्त्र मानिन्छ । तर, प्रारम्भिक मत परिणामअनुसार सत्ताको नेतृत्वमा रहेको माओवादीलाई पहिलो चरणको स्थानीय निर्वाचन फापेको पाइँदैन । अग्रताका हिसाबले एमाले र कांग्रेसको तुलनामा धेरै तल दुवै दललाई पछ्याइरहेको छ माओवादीले । हालसम्मको नतिजा हेर्दा माओवादी फेरि पनि तेस्रो दलमै चित्त बुझाउन बाध्य हुने देखिन्छ । शान्ति प्रक्रियामा आएपछि माओवादी पटकपटक सत्तामा पुग्यो तर सशस्त्र द्वन्द्व कालमा बाँडेका सपना पूरा गर्न सकेन । द्वन्द्वका पीडितले न्यायसमेत पाउन सकेका छैनन् । पीडितले माओवादीसँग बदला लिने अस्त्रका रूपमा यो निर्वाचनलाई लिएको आकलन पनि गर्न थालिएको छ । द्वन्द्वकालमा टाउकाको मोल तोक्ने कांग्रेससँग सत्ता साझेदारी र चुनावी तालमेल माओवादीलाई फापेको देखिएन । यो तालमेल स्थानीय तहमा न माओवादी कार्यकर्तालाई मन परेको थियो, न कांग्रेसजनलाई । दुवै दलका नेतृत्व तह भने तालमेलको परिणाम सकारात्मक आउने आशामा देखिन्थे । विश्लेषक मुमाराम खनाल व्यक्तिवादी प्रवृत्ति र अराजनीतिक गठबन्धन माओवादीले अपेक्षाकृत परिणाम ल्याउन नसक्नुको कारक मान्छन् । विश्लेषक कोइराला भने ०६४ सालपछि नै माओवादीको ओरालो यात्रा शुरु भएको दाबी गर्छन् । दोस्रो संविधानसभामा पहिलो दल बनेको साख जोगाउन कांग्रेसलाई हम्मेहम्मे परेको छ। वर्तमान सरकारको नेतृत्व गरिरहेको माओवादीलाई भारतपरस्त बनेको आरोप लागिरहेको छ । पहिलो चरणको निर्वाचनमा त्यसको प्रतिबिम्ब देखिएको विश्लेषकहरू बताउँछन् । हुन त, माओवादीको ओरालो यात्रा पहिलो संविधानसभाकै पालामा पार्टी विभाजनदेखि नै शुरु भएको मानिन्छ । नयाँ संविधान जारी गर्दै गर्दा डा बाबुराम भट्टराई नेतृत्वको समूह पनि चोइटिएको परिणाम यस निर्वाचनमा देखिन पुगेको छ । ६ जेठ ०७३ मा रामबहादुर थापा, मातृका यादवलगायत पहिलेका प्रभावशाली नेताहरूलाई पुनः पार्टी प्रवेश गराएर माओवादी केन्द्र निर्माण गरेको परिणाम पनि देखिन सकेन यस निर्वाचनमा । वैद्य, बाबुराम र विप्लव विभाजनको घाउमा उक्त एकताले मलमपट्टि लगाउन सकेको देखिएन । पुष्पकमल दाहाल नेतृत्वको सरकारले काठमाडौं उपत्यकाबाट लोडसेडिङमुक्त अभियान शुरु गरेर वाहवाही कमायो । तर, निर्वाचन परिणाममा यसले कुनै मद्दत गरेन । हुन त, सत्तामा रहँदा माओवादीका राम्राभन्दा नराम्रा काम नै बढी चर्चामा आए । प्रहरी प्रमुख नियुक्तिदेखि प्रधानन्यायाधीशमाथि महाभियोगसम्ममा माओवादी जोडियो । त्यसबाट फाइदाभन्दा बेफाइदा नै भएको देखियो । विश्लेषक श्रेष्ठ उपत्यकावासी माओवादीप्रति रुष्ट भएको दाबी गर्छन् । राप्रपाको अवनति एकीकरणपछिको राप्रपा पनि संसद्को चौथो ठूलो दल हो । काठमाडौंवासीले दोस्रो संविधानसभाको निर्वाचनमा प्रत्यक्षमा कांग्रेस र समानुपातिकमा तत्कालीन राप्रपा नेपाललाई भोट दिए । काठमाडौंमा त समानुपातिकतर्फ पहिलो नै बन्यो, राप्रपा नेपाल । राष्ट्रपतिको समर्थक र प्रस्तावक बनेको राप्रपा सरकारमा जाँदा धर्मनिरपेक्षता र सत्ता बाहिरिएपछि हिन्दुराष्ट्रको द्वैध एजेन्डामा देखियो । उक्त प्रवृत्ति मतदाताले पत्याएको पाइएन । विश्लेषक बरालको विचारमा संविधानसभाको निर्वाचनमा राप्रपा नेपालले पाएको मत इमोसनल थियो । उनी भन्छन्, राप्रपाको एजेन्डालाई यसपालि जनताले पचाएनन् । नेतृत्वको भूमिका पनि प्रभावकारी देखिएन । संवैधानिक राजसंस्था, हिन्दुराष्ट्र, स्थानीय स्वायत्त शासनको अवधारणा राखेको थियो, राप्रपा नेपालले । यो सिद्धान्त र नीतिको पक्षमा मतदान गरेका मतदाताले यसपटक नेतृत्वको विपक्षमा भोट दिएका छन् । १७ वैशाखमा संविधान संशोधन मान्ने, राष्ट्रवादी कदम हो भन्ने अनि संविधान संशोधनलाई राष्ट्रघाती देख्ने एमालेसँग राप्रपाको गठबन्धनलाई पनि मतदाताले अप्राकृतिक ठाने । एमालेले संघीयता, गणतन्त्र र धर्मनिरपेक्षतालाई आत्मसात गर्यो तर राप्रपाले दोहोरो चरित्र देखायो । पहिलो संविधानसभामा चार र दोस्रोमा २४ सिट ल्याएको थियो । पार्टी एकीकरणपछिको निर्वाचनमा भने राप्रपा खुम्चियो । एकीकरणपछि चुनाव चिह्न गाई वा हलो राख्ने विवाद पनि कार्यकर्तालाई निरास बनाउने कारण बनेको छ । राप्रपा अलोकप्रिय हुनुलाई जनता राजसंस्था चाहँदैनन् भन्ने सन्देश मान्छन्, विश्लेषक श्रेष्ठ । राप्रपाको एजेन्डाको समाप्तिभन्दा पनि नेतृत्वको दोधारे चरित्रलाई मतदाताले रुचाएको देखिएन । गत १७ वैशाखमा संविधान संशोधनको तयारी भइरहँदा उक्त पार्टीका १० सांसद गायब भएको प्रकरणले संसदीय अभ्यासमा चलेको सांसद खरिदबिक्रीको विकृतिको झल्को दियो । निर्वाचनको मुखैमा भएको उक्त घटनाले पनि राप्रपालाई घाटा लागेको विश्लेषण गरिँदैछ । पुराना भर्सेस नयाँ स्थानीय तह निर्वाचनमा सानाठूला गरी ८० दल सहभागी छन् । तर, निर्वाचन आयोगले संसद्मा प्रतिनिधित्व गर्ने २९ दललाई मात्र निर्वाचन चिह्न प्रदान गरेको छ । अन्य सबै स्वतन्त्र हैसियतमा छन् । मत परिणामलाई विश्लेषण गर्दा काठमाडौं उपत्यकाबाहेक ठूला दल नै हाबी देखिए, साना दलको प्रभाव परेन । नेमकिपा, राष्ट्रिय जनमोर्चा, परिवार दललगायत पुराना दल केही स्थानमा निर्वाचित भए । साना दलभन्दा तिनको पृष्ठभूमिमा रहेका स्वतन्त्र उम्मेदवार स्थानीय तहको नेतृत्वमा पुगे । नेकपा (माले), नेकपा क्रान्तिकारी माओवादी, चुरे भावर, अखण्ड नेपाल, समाजवादी जनता पार्टी यो निर्वाचनमा अगाडि आउन सकेनन् । बरु, भर्खरै गठन भएको साझा पार्टीबाट काठमाडौंको मेयरमा किशोर थापा र ललितपुरमा रमेश महर्जन एकतिहाइ परिणाममा टप फाइभमा परे । पुराना दल भ्रष्ट भए, हामी विकल्प खोज्दैछौं भन्ने सन्देश मतदातालाई दिएका छन्, विवेकशील नेपाली र साझा पार्टीलाई मत दिएर।कमल कोइराला राजनीतिक विश्लेषक दोस्रो संविधानसभा निर्वाचनमा परीक्षण भएको विवेकशील नेपालीले काठमाडौं महानगरमा २१ वर्षीया रञ्जु दर्शनालाई मेयरको उम्मेदवार बनाएर राम्रै चर्चा बटुल्यो । साझा र विवेकशीलले पाएको मतलाई काठमाडौंवासीले दिल्लीको आम आदमी पार्टीझैं वैकल्पिक शक्ति खोजेको संकेत मान्न सकिन्छ । विश्लेषक कोइराला भन्छन्, पुराना दल भ्रष्ट भए । हामी विकल्प खोज्दैछाैँ भन्ने संकेत हो यो ।बराल यी पार्टीले छोटो समयमा ल्याएको मत सम्मानजनक भएको बताउँछन् । भन्छन्, पुराना पार्टीबाट दिक्क भएर जनताले मत दिएको देखिन्छ । रञ्जुले ल्याएको मतलाई उनको लेडी फ्याक्टर पनि भएको बताउँछन् बराल । खनाल साझा पार्टी र विवेकशील पार्टीले काठमाडौंमा प्रभाव देखाए पनि बाहिरी क्षेत्रमा कसरी प्रभाव पार्छन्, त्यसमा भविष्य देखिने बताउँछन् । भन्छन्, सचेत मतदातालाई मात्र प्रभाव पारेर हुँदैन । दुर्गममा कसरी प्रभाव पार्छन् यकिन गर्न कठिन छ । साझा पार्टीले देशव्यापी रूपमा विकल्प दिन नसके राजनीतिक आत्मरति मात्र हुनेछ ।पूर्वमाओवादी नेता डा बाबुराम भट्टराईको नयाँशक्ति पार्टीले फोरम नेपालसँग सहकार्य गर्दा पनि अपेक्षाकृत परिणाम हात पार्न सकेन । यद्यपि, गोरखालगायत जिल्लामा स्थानीय तहमा नयाँशक्तिले विजय हासिल गरेको छ । नयाँशक्तिलाई मतदाताले पुरानो शक्तिको नयाँ संस्करणका रूपमा लिएका कारण यस्तो अवस्था आएको खनाल बताउँछन् । निर्वाचनमा सहभागी भएका फोरम नेपाल र फोरम लोकतान्त्रिकले पनि उम्मेदवारी मात्र दिएको देखियो तर जितको परिणाम ल्याउन सकेनन् । गञ्जागोल तालमेल आम रूपमा ठूला दलका तालमेललाई अपवित्र गठबन्धनको संज्ञा दिइयो । कांग्रेसमाओवादीले पोखरालेखनाथ र भरतपुर महानगरमा एकअर्कालाई सघाउन दर्ता गरिएको उम्मेदवारीसमेत फिर्ता गरे । एमालेराप्रपाले काठमाडौं र ललितपुर महानगरपालिकामा चुनावी तालमेल गरे । तर, परिणाम सोचेजस्तो भएन । उम्मेदवार नै नभएका चुनाव चिह्नमा भोट आयो तर गठबन्धनका उम्मेदवारले भोट पाएनन् । प्रधानमन्त्री पुत्री तथा भरतपुर महानगर मेयरकी उम्मेदवार रेणु दाहालले कांग्रेसका सबै मत आफूले पाउनुपर्ने बताएको कुरा सामाजिक सञ्जालमा निकै उडाइयो । काठमाडौं र ललितपुरका राप्रपाका उपप्रमुखका उम्मेदवारले एमालेले भोट हालेनन् भनेर सार्वजनिक गुनासो नै गरे । बराल भन्छन्, केन्द्रबाट लादिएको सबै गठबन्धनलाई मतदाताले रुचाएनन् ।"
चार महानगरपालिकामा कसले मार्ला बाजी ?,"काठमाडौं : पहिलो चरणको स्थानीय तहको निर्वाचनअन्र्तगत चार महानगरपालिकाको निर्वाचन जेठ ३१ भयो । निर्वाचन भएको पाँच दिनसम्म पनि एक चौथाई मत पनि गणना हुन सकेको छैन् । प्रारम्भीक मत परिणामअनुसार ललितपुर महानगरबाहेक अन्य तीन महानगरपालिकामा एमालेले अग्रता लिइरहेको छ । तीन महानगरपालिकामा एमालेले अग्रता लिइरहेपनि अझै एक तिहाई मत पनि गणना हुन नसकेकाले कसले जित्ने भन्ने आँकलन हुन सकेको छैन् । अझै धेरै मत गणना हुन बाँकी रहेका कारण कसैले पनि आधार देख्न सकेका छैनन् । तर अहिलेसम्मको नतिजा अनुसार कांग्रेसले ललितपुर र एमालेले भरतपुर महानगरपालिका जित्न सक्ने आँकलन गरिसकेका छन् । प्रारम्भीक मत परिणामअनुसार कांग्रेस र एमालेबीच कडा प्रतिष्पर्धा देखिन्छ । झिनो मतको अन्तरले दुई पार्टीले स्थानीय तह हात पार्दै छन् । समग्रतामा एमाले अघि देखिएको छ । निर्वाचन आयोगका अनुसार पहिलो चरणको मत परिणाममा एमाले अग्रस्थानमा देखिएको हो । एमालेले ९३, कांग्रेसले ८६ तहमा निर्वाचन जितेका छन् । तेस्रो स्थानमा रहेको माओवादी केन्द्रले ३८, राप्रपा १ र नयाँ शक्तिले एक तहमा विजयी हासिल गरेका छन् । उस्तै उस्तै परिणाम आउन थालेपछि नेपाली कांग्रेस र नेकपा एमालेबीच कडा कडा टक्कर भइरहेको हो । ललितपुर महानगरमा कांग्रेसले लगातार अग्रता लिइरहेको छ अन्य तीन नगरपालिकामा भने एमाले नै अगाडि देखिए पनि कसैले पनि जित्ने दावी गर्न सकेका छैनन् । पछिल्लो मत परिणाम अनुसार काठमाडौं महानगरपालिकामा नेकपा एमालेका उम्मेदवार विद्यासुन्दर शाक्यले १० हजार २ सय ४५ मत लिनुभएको छ । उहाँका प्रतिष्पर्धी नेपाली कांग्रेसका राजुराज जोशीले ६ हजार ६ सय ५५ मत ल्याउनुभएको छ । ललितपुर महानगरपालिकामा नेपाली कांग्रेसका चिरीबाबु महर्जनले १५ हजार ४१ मत लिनुभएको छ । उहाँको निकतम प्रतिष्पर्धी एमालेका उम्मेदवार हरिकृष्ण व्यन्जनकारले १३ हजार २ सय १६ मत ल्याउनुभएको छ । भरतपुर महानगरपालिकामा एमालेका उम्मेदवार देवी ज्ञवालीले १२ हजार ४ सय ६ मत ल्याउनुभएको छ भने उहाँका निकतम प्रतिष्पर्धी कांग्रेस माओवादी साझा उम्मेदवार रेणु दाहालले ११ हजार ७ सय ७७ मत ल्याउनुभएको छ । पोखरा लेकनाथ महानगरपालिकामा एमाले र कांग्रेसबीच कडा टक्कर भइरहेको छ । मेयर पदमा कांग्रेसका रामजी कुँवरले १२ हजार ८ सय २३ मत ल्याउनुभएकोछ । एमालेका मान ब जिसीले १३हजार ९ मत ल्याउनुभएको छ । त्यस्तै उप मेयरमा पनि एमालेले अग्रता लिइरहेको छ । एमालेका मञ्जुदेवी गुरुङले १२ हजार ३ सय ३१ मत ल्याउनुभएको छ भने कांग्रेसका सरस्वती गुरुङले ११ हजार ६ सय ६ मत ल्याउनुभएको छ । काठमाडौं, ललितपुर पोखरा र भरतपुर महानगरपालिकाको अन्तिम परिणाम आउन अझै एक साता भन्दा बढी लाग्ने देखिएको छ । निर्वाचन भएको ५ दिनमा चारवटै महानगरपालिकाको एक चौथाइ पनि मतगणना हुन सकेको छैन् । काठमाडौंलगायत महानगरपालिकामा ११ वटासम्म टोली बनाएर गणनाको काम भए पनि ढिलासुस्ती हटेको छैन ।"
"संसद् अधिवेशन अन्त्य, संशोधन र महाभियोग अलपत्र",काठमाडौं : संसद् अधिवेशन अन्त्यसँगै सरकारले पेस गरेको संविधान संशोधन विधेयक र प्रधानन्यायाधीश सुशीला कार्कीविरुद्धको महाभियोग प्रस्ताव अलपत्र परेका छन् । यी दुवै प्रस्तावले संसद्को आगामी अधिवेशनमा निरन्तरता पाउने वा स्वतः निष्क्रिय हुने भन्नेमा जानकारहरूबीच नै मतभेद देखिएको छ । मधेसकेन्द्रित दलका मागलाई सम्बोधन गर्न भन्दै सरकारले वैशाख ११ गते संसद्मा दर्ता गरेको संविधान संशोधन विधेयक सम्बन्धित समितिमा समेत नपठाई थन्क्याइएको छ । समितिमा पठाइएको भए त्यसले निरन्तरता पाउने अवस्था रहने तर समितिमा समेत नपठाइएकाले विधेयक स्वतः निष्क्रिय भएको एकथरीको भनाइ छ । मधेसकेन्द्रित दलले उक्त संशोधन विधेयक पारित नभई चुनाव हुन नसक्ने चेतावनी बिहीबार पनि संसद् बैठकमा दिएका थिए । तर सरकारले कार्यसूचीमा समेत नराखेपछि सरकारले विधेयक तुहाउन खोजेको हुनसक्ने संसद्का जानकारहरू बताउँछन् । यस्तै सर्वोच्चको अन्तरिम आदेशपछि संसद्मा दर्ता भएको प्रधानन्यायाधीश कार्कीविरुद्धको महाभियोग प्रस्तावको स्टाटस के हुने भन्ने अन्योलबीच संसद् अधिवेशन अन्त्य भएको छ । संसद्मा दर्ता भए पनि सात दिनभित्र महाभियोग प्रस्तावमाथि छलफल हुनुपर्ने नियमावलीको व्यवस्थाअनुसार उक्त प्रस्तावले प्रवेश नपाएपछि स्वतः निष्क्रिय भएको एमाले नेताहरूको भनाइ छ । एमालेले उक्त प्रस्ताव फिर्ता हुनुपर्ने माग गर्दै आएको थियो । सभामुख ओनसरी घर्तीमगरका सल्लाहकारका अनुसार महाभियोग प्रस्ताव रोक्न सर्वोच्चले अन्तरिम आदेश दिइसकेको अवस्थामा त्यस अवधिसम्म प्रस्ताव अघि बढ्न नसक्ने भएकाले त्यत्तिकै राखिएको हो । उक्त प्रस्तावले आगामी संसद् अधिवेशनमा निरन्तरता पाउने वा नपाउने भन्नेमा भने उहाँले स्पष्ट जबाफ दिन चाहनुभएन । इतिहासकै सबैभन्दा लामो अधिवेशन गत वर्षको वैशाख २१ गते सुरु भएको थियो । ३ सय ८१ दिन चलेको अधिवेशनमा १ सय ३५ वटा बैठक बसेका थिए ।असार ५ गते संसद्को नियमावली पारित गरेको अधिवेशनले प्रिबजेट छलफल गरेको थियो । तर यसपटक समय अभावका कारण प्रिबजेट छलफल हुन नसक्ने स्पष्ट भइसकेको छ । जेठ १५ गते बजेट ल्याउनैपर्ने संवैधानिक व्यवस्थाअनुसार जेठ ८ गते अर्को अधिवेशन सुरु गरेर प्रिबजेट छलफल सम्भव नहुने संसद्का अधिकारीहरू बताउँछन् ।
"भक्तपुरमा नेमकिपा, कांग्रेस र एमालेलाई थप एकएक सफलता","भक्तपुर : स्थानीय तह निर्वाचनअन्तर्गत भक्तपुरका चार नपामध्ये तीन नपामा नेपाल मजदुर किसान पार्टी, नेपाली कांग्रेस र एमालेले थप एकएक वडामा सफलता हात पारेको छ ।नेमकिपाले भक्तपुर नपा ८ वडामा वडाअध्यक्षसहित प्यानलै निर्वाचित भएको छ ।नेमकिपाका महेन्द्र खायमलीले एमालेका श्यामसुन्दर प्रजापतिलाई अत्यधिक मतले पराजित गर्नुभएको हो । खायमलीले १ हजार ९ सय ८२ मत पाउँदा प्रजापतिले २११ मतमात्रै पाउनुभएको छ । त्यस्तै नेमकिपाबाट नै महिला सदस्यमा पञ्चमाया दुवाल र खुला वडा सदस्यहरुमा शिवप्रसाद बाला र कृष्णगोपाल छुस्याबाग निर्वाचित हुनुभएको छ । यता कांग्रेसले चाँगुनारायण नपा २ मा एक सदस्यबाहेक वडा अध्यक्षमा जीत हात पारेको हो । कांग्रेसका शिवहरि केसी ८३७ मत ल्याएर वडा अध्यक्षमा निर्वाचित हुनुभएको हो । उहाँका निकटतम प्रतिद्वन्द्वी एमालेका उम्मेदवार मनोज केसीले ७७७ मत पाउनुभएको छ । त्यस्तै कांग्रेसको तर्फबाट महिला सदस्यमा कल्पनादेवी सुवाल, दलित महिला सदस्यमा रेखा दुलाल अच्छामी र वडा सदस्यमा सोम प्रधान निर्वाचित हुनुभयो । उक्त वडामा एमालेका वडा मोहनकुमार पौडेल एकजना निर्वाचित हुनुभएको छ । चाँगुनारायण नपा वडा नं १ मा यसअघि नै कांग्रेसका वडा अध्यक्ष उम्मेदवार राजेश खड्का निर्वाचित भइसक्नुभएको छ । त्यस्तै एमालेले सूर्यविनायक नपा ४ मा वडा अध्यक्षसहित प्यानलै जितेको हो । एमालेको तर्फबाट वडा अध्यक्षमा उत्तम थापा, महिला सदस्यमा तारा खतिवडा, दलित महिला सदस्यमा पम्फा परियार र दुई खुला सदस्यमा देवलाल राजथला र राजु लुबञ्जार निर्वाचित हुनुभएको छ । सूर्यविनायक नपा १ वडामा पनि एमालेका सानुकाजी कायस्थको प्यानल विजयी भएको थियो । तर २ र ३ वडामा भने कांग्रेसका कमलनाथ आचार्य र शिवशरण खत्री निर्वाचित हुनुभएको छ ।"
'नमूना वातावरणमैत्री नगरपालिका बनाउछु',"चितवन : यसअघिका दुबै स्थानीय निर्वाचनमा माडीको तत्कालीन गर्दी गाविसको अध्यक्षमा निर्वाचित नेकपा माओवादी केन्द्रका पोलिटब्युरो सदस्य ठाकुर ढकाल माडीको नगर प्रमुख पदमा विजयी हुनु भएको छ । नेपाली काँग्रेसका नारायण महतोलाई ४४ मतले पछि पार्दै ढकाल नगर प्रमुख पदमा विजयी हुनु भएको हो । माओवादी केन्द्रका ढकाललाई तीन हजार आठ सय ७३ र काँग्रेसका महतोलाई तीन हजार आठ सय २९ मत प्राप्त भएको छ । माडी नगर प्रमुखमा निर्वाचित ढकाल २०४६ सालको पहिलो जनआन्दोलनपछि भएको पहिलो स्थानीय निकाय निर्वाचनमा माडीका तत्कालीन चार गाविसमध्ये गर्दीको अध्यक्ष पदमा संयुक्त जनमोर्चा नेपालबाट चुनावमा सहभागी भई विजयी हुनुभएको थियो । यसअघि २०५४ सालमा सम्पन्न स्थानीय निकाय निर्वाचनमा जनमोर्चा नेपालको तर्फबाट चुनाव लड्नु भएका ढकाल गर्दी गाविसकै अध्यक्ष पदमा निर्वाचित हुनुभएको थियो । माडीका पुराना वामपन्थी नेता ढकालले जितपछि टेलिफोनमा प्रतिक्रिया दिँदै माडीलाई नेपालकै नमूना वातावरणमैत्री नगरपालिकाको रुपमा विकास गरिने बताउनु भयो । माडी नगरपालिकाको उपप्रमुख पदमा भने माओवादी केन्द्रकी सरिता महतोलाई पराजित गर्दै नेकपा एमालेकी उम्मेदवार ताराकुमारी काजीमहतो विजयी हुनुभएको छ । माडीको उपप्रमुख पदमा एमालेलाई चार हजार छ सय ९० र माओवादी केन्द्रलाई तीन हजार आठ सय चार मत परेको छ । बढारियो राप्रपा राष्ट्रिय प्रजातन्त्र पार्टीका उपाध्यक्ष बिक्रम पाण्डेले दोस्रो संविधानसभा निर्वाचनमा जितेको माडीबाट राप्रपा बढारिएको छ । माडीका नौ वटा वडामध्ये एउटै वडा अध्यक्ष र सदस्य पदमा राप्रपाले जित्न सकेन । माडीका नौ वटामध्ये पाँच वटा वडामा एमाले, तीन वटा वडामा माओवादी केन्द्र र एउटा वडामा नेपाली काँग्रेसले वडा अध्यक्ष पद जितेका छन् । माडीको तीन, छ, सात, आठ र नौ नम्बर वडामा एमाले, दुई, चार र पाँच नम्बर वडामा माओवादी केन्द्र एवं एक नम्बर वडामा काँग्रेसका उम्मेदवार विजयी भएका छन् । वडा नम्बर एकबाट कृष्ण पौडेल, दुईबाट इश्वरी ढकाल, तीनबाट पुरण महतो, चारबाट चन्द्रदीप महतो, पाँचबाट रामबन्धु पोखरेल, छबाट भरत गुरुङ, सातबाट बालकृष्ण सापकोटा, आठबाट कृष्णराज अधिकारी र नौबाट शिवहरि सुवेदी वडा अध्यक्ष पदमा निर्वाचित भएका हुन् । चितवन जिल्लामा एक महानगरपालिका, पाँच नगरपालिका र एक गाउँपालिकाबाट पाँच सय चार जना जनप्रतिनिधि निर्वाचित गर्न दुई लाख ४० हजार एक सय ८६ जना मतदाता मतदानमा सहभागी भएका थिए । चितवनमा कूल मतदाता संख्या तीन लाख १३ हजार दुई रहेको छ । सात वटा स्थानीय तह अन्तर्गत कूल ९८ वडा रहेका छन् । चितवनमा सात वटा स्थानीय तहका पाँच सय चार पदका लागि दुई हजार दुई सय तीन जनाको उम्मेदवारी परेको छ। भरतपुर महानगरपालिकामा एक सय ४७ पदका लागि ६ सय ८५ जनाको उम्मेदवारी परेको छ । एक लाख ५० हजार दुई सय ७४ मतदाता रहेको भरतपुरमा एक लाख १२ हजार सात सय ४१ मत खसेको छ ।"
