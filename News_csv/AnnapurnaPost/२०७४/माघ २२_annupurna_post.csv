शीर्षक,विवरण
क्यान्सरविरुद्ध जागरण,"अव्यवस्थित जीवनशैली र तनाव आदिका कारण विभिन्नखाले स्वास्थ्य समस्या यतिबेला आम बन्दै गएको छ। त्यसमा पनि विभिन्न किसिमका नसर्ने रोगका कारण मानिसले अनाहकमा ज्यान गुमाउने प्रवृत्ति बढ्दै गएको छ। त्यसमध्ये एउटा घातक रोग हो, क्यान्सर। विश्वमै वर्षेनी ३० हजार क्यान्सर रोगी थपिँदै गएका छन् र यो प्राणघातक रोग ठूलो चुनौती बनेको छ। आइतबार विश्व क्यान्सर दिवसका दिन पारेर यस रोगविरुद्धको जागरणमा विभिन्न कार्यक्रम आयोजना भए। अन्नपूर्ण मिडिया नेटवर्कले पनि नेपाल क्यान्सर केयर फाउन्डेसनसँगको सहकार्यमा क्यान्सरविरुद्धको जनचेतना अभियान सञ्चालन गर्यो। शुक्रबार विज्ञहरूसँग अन्तरसंवाद र शनिबार साइकल र्यालीमार्फत आम जनतालाई क्यान्सरविरुद्ध सचेत बनाउने उद्देश्यअनुरूप ती कार्यक्रम सफलतापूर्वक भए, तर यसखाले कार्यक्रमलाई दिवसमै सीमित गरिनु हुन्न। यसखाले चेतनामूलक कार्यक्रम र सूचनामार्फत जनतालाई सधैं सुसूचित गराइनुपर्छ। जसप्रति हामी प्रतिवद्ध छौं। नसर्ने रोगहरूमध्ये क्यान्सर विश्वभर र नेपालमा पनि दोस्रो ठूलो र भयावह रोगको रूपमा देखापरेको छ। सुरुकै अवस्थामा पत्ता लगाउन र उचित उपचार गर्न सके धेरै हदसम्म क्यान्सर निको हुने सम्भावना हुन्छ। जनचेतना कमजोर भएकाले क्यान्सर जटिल अवस्थामा पुगेपछि र यसका शारीरिक असर देखिइसकेपछि मात्र मानिस उपचारको खोजीमा लाग्ने गरिएको पाइन्छ। नेपालमा क्यान्सर लागेकाका बारेमा जनसंख्यामा आधारित तथ्यांक नभए पनि अस्पतालमा उपचार गराउन आएका बिरामीको संख्यालाई आधार मान्दा एकलाख जनसंख्यामा एक सयदेखि १२० जनालाई क्यान्सर भएको अनुमान गरिएको छ। कुनै पनि समयमा करिब ९० हजार मानिसलाई क्यान्सर भएको अवस्था हुन सक्ने अनुमान गरिएको छ। नेपालमा वर्षेनी ३० देखि ३५ हजार क्यान्सरका नयाँ रोगी थपिने गरेका तथ्यांक छन्। चिन्ता मान्नुपर्ने विषय के छ भने पहिला उमेर घर्किएकालाई बढी लाग्ने यो रोग अहिले कम उमेरका युवामा पनि लाग्न थालेको छ। क्यान्सर विभिन्न कारणले लाग्छ। धूमपान, सूर्र्तीसेवन र मद्यपान क्यान्सरका सबैभन्दा ठूला कारक मानिएका छन्। त्यसैगरी, असन्तुलित खाना, जंक फुड, शरीरलाई चाहिने भन्दा बढी क्यालोरीको उपभोग, शारीरिक निस्क्रियता र मोटोपनाको पनि कम भूमिका छैन। हेपाटाइटिस जस्ता विभिन्न शारीरिक संक्रमण, प्रदूषण र तनाव पनि क्यान्सरका कारण मानिएका छन्। नेपालीको बदलिँदो जीवनशैलीसँगै यी कारक तत्वको उपस्थिति र प्रभाव बढ्दो भएकाले क्यान्सरपीडितको संख्या थपिँदै गइरहेको छ। जीवनशैली सुधार्न सकियो भने क्यान्सर लाग्ने सम्भावना न्यून हुन्छ। निरन्तर शारीरिक व्यायाम गरेर, शरीरलाई सक्रिय र स्वस्थ राख्न सक्ने हो भने पनि क्यान्सर लाग्ने सम्भावना निकै कम हुन्छ। क्यान्सर रोगको स्तरीय उपचार गर्ने सुविधा नेपालका सबै क्षेत्रमा छैन। राजधानीकै अस्पतालमा पनि जनशक्ति र प्रविधिको अभाव छ। त्यसै पनि स्वास्थ्य शिक्षा र उपचारमा भइरहेको अनियन्त्रित निजीकरणका कारण हुँदाखानेले मात्र होइन हुनेखानेले पनि राम्रो स्वास्थ्योपचार पाउन गाह्रो हुँदै गइरहेको छ। क्यान्सर उपचारको क्रममा औषधि र उपचारपद्धतिका कारण बिरामीमा विभिन्न किसिमका साइडइफेक्ट देखिने हुनाले बृहत उपचारपद्धति अवलम्बन गरिनुपर्छ। स्वास्थ्य बिमा र गम्भीर रोग लागेकालाई मासिक भत्ता दिने सरकारी नीति सकारात्मक छ। तर यसले स्तरीय स्वास्थ्योपचारको सुनिश्चितता गर्दैन। क्यान्सरमात्र नभई अन्य रोगका सन्दर्भमा पनि राज्यको तर्फबाट स्तरीय स्वास्थ्योपचारको ग्यारेन्टी हुनुपर्छ। साथै क्यान्सरको बारेमा सर्वसाधारण जनताले पनि बुझ्ने तरिकाले व्यापकरूपमा जनचेतना फैलाउनु जरुरी छ। यसमा सरकार मात्र होइन राज्यका सामाजिक जीवनका अन्य जिम्मेवार पक्ष र सर्वसाधारण पनि हामी सक्छौं, म सक्छु भन्ने सोचका साथ सक्रिय रूपमा लाग्नुपर्छ।"
माई डेब्यू : मिथिला शर्माको त्यो तीन मिनेट,"काठमाडौं : फिल्म विश्वास' बाट नेपाली फिल्ममा डेब्यू गरेकी थिएँ।यस फिल्मका निर्देशक चेतन कार्की हुनुहुन्थ्यो। यो २०४२४३ सालतिरको कुरा हो। एकपटक चेतन दाइ महिन्द्र पुलिस क्लबमा आउनुभएको थियो। उहाँ त्यहाँ वरिष्ठ संगीतकार गोपाल योञ्जनसँग त्यही फिल्मका लागि संगीतका बारेमा कुरा गर्न आउनुभएको रहेछ। त्यही बेला चेतन दाइसँग मेरो भेट भयो।त्यहाँ विभिन्न कार्यक्रमका लागि हामी रिहर्सल गरिरहेका हुन्थ्यौँ। उहाँले मलाई पनि त्यस फिल्ममा काम गराउने इच्छा व्यक्त गर्नुभयो। बाछी भन्छ बाँबाँ, बाखरीले म्याँ, बिरालोले म्याउँ म्याउँ, म त भन्छु माँ बोलको गीत चेतन दाइले लेख्नुभएको रहेछ। त्यसमा गोपाल सरले संगीत भर्नुभएको थियो र गायिका विमला राईले गाउनुभएको थियो। त्यही गीतमा मैले शिक्षिकाको भूमिका निर्वाह गर्ने कुरा पक्कापक्की भयो। फिल्मको सुटिङ पोखराको एसओएस स्कुल र पोखराकै छोरेपाटनमा भएको थियो। त्यो फिल्म खेल्दा म १६ वर्षकी थिएँ। गीतमा मेरो रोल मात्र तीन मिनेटको थियो। तर, त्यही तीन मिनेटको गीत मेरो जीवनका लागि सबैभन्दा अविस्मरणीय क्षण रह्यो। त्यस गीतमा मैले मेरो साथी विमला राईको सारी लगाएकी थिएँ। मेकअपका लागि भारतबाट मान्छे ल्याइन्थ्यो।त्यो फिल्ममा सन्तु तामाङ भन्ने एक जना भाइले मेकअप असिस्टेन्टको काम गरेका थिए।कपाल चाहिँ सुधा आन्टीले बनाइदिनुभएको थियो। फिल्ममा शिव श्रेष्ठ, रोशी कार्की, राजश्री क्षत्री, अर्जुनजंग शाही आदि कलाकार हुनुहुन्थ्यो। क्यामरापर्सन मञ्जुर श्रेष्ठ हुनुहुन्थो। वसन्तजंग रायमाझी नृत्यनिर्देशक हुनुहुन्थ्यो। तर, मैले गरेको त्यो गीतको निर्देशन चेतन दाइले नै गर्नुभएको थियो। त्यस फिल्मको सहायक नृत्य निर्देशन गर्ने मौका मैले पाएकी थिएँ। लामो समय फिल्डमा खटिएर काम गर्नुपर्दा घामले डढेर मुखको एक पत्र छाला निस्किएको थियो। फिल्मको सम्पूर्ण तयारी सकिएपछि प्रदर्शन भयो। तीन घण्टाको फिल्ममा दर्शकले मलाई मुश्किलले तीन मिनेट देख्नुभयो। त्यही तीन मिनेटको रोल पनि त्यो बेला एकदमै हिट भयो। मेरो कामलाई धेरै दर्शकले मन पराइदिनुभयो।लामो रोल मात्र होइन, सानो रोलबाट पनि दर्शकमाझ आफ्नो छाप छाड्न सकिन्छ भन्ने कुरा मैले त्यहीबाट बुझेँ। त्यो कुरालाई म स्वयंले प्रमाणित गरेँ।त्यही तीन मिनेटको भूमिकाले मलाई फिल्म क्षेत्रमा यति लामो यात्रासम्म स्थापित गर्यो। कलाकारिता क्षेत्रमा काम गर्ने हिम्मत, हौसला र आत्मविश्वास ममा त्यही फिल्मबाट जाग्यो। जसकारण आजको दिनसम्म पनि यस क्षेत्रमा निरन्तर लागिरहेकी छु। विश्वास' फिल्मले दर्शकमाझ दिलाएको सम्मान र मायालाई आत्मसात् गर्दै जीवनको अन्तिम क्षणसम्म पनि कला क्षेत्रमा हुनेछु। प्रस्तुतिः सृजना"
सार्वभौमिकताको मानहानि,"सबै नागरिक समान भने पनि व्यवहारमा राजनीति गर्नेहरूको जीवन अमूल्य तर आम नागरिकको जिन्दगी मूल्यहीन किन हुन्छ ? नेपालको संविधान२०७२ को सबैभन्दा पहिलो हरफको वाक्यांश हामी सार्वभौमसत्ता सम्पन्न नेपाली जनता एवं संविधानको धारा२ अनुसार नेपालको सार्वभौमसत्ता र राजकीयसत्ता नेपाली जनतामा निहित रहेको छ। सोहीअनुसार नेपाली जनता २०७४ सालको वैशाखदेखि माघसम्ममा विभिन्न चरण र तहका चुनावमा सक्रिय सहभागी भए। तर के राजकीयसत्ता सम्हालेका अथवा राजकीयसत्ताका संयन्त्रहरूले वास्तवमै नेपालको सार्वभौमसत्ता जनतामा निहित भएको व्यवहार गरेका छन् र ? अथवा के नेपाली जनताले वास्तविक दृष्टिले नै सार्वभौम सम्पन्न भएको अनुभव गरेका छन् ? के हो सार्वभौमिकता ? नेपालमा अहिलेका चलनचल्तीका दल र तिनका नेताले जे बोल्छन् र राज्यसत्तामा पुगेपछि जे गर्दछन्, ती सार्वभौमसत्ता सम्पन्न जनताको सोचविपरीत छ। तिनीहरूको बुझाइ के देखिन्छ भने जनताले तिनीहरूलाई भोट दिएर चुनाव जितेपछि अब तिनीहरू जे गर्दछन् त्यो सबै सार्वभौमसत्ता सम्पन्न जनताले गरेको हो भन्ने बुझाइ छ, त्यो गलत र अनुचित सोच र काम गराई हो। समसामयिक अर्थराजनीतिक परिवेशमा सार्वभौमिकता क्लिस्ट विषय मानिन्छ, किनभने त्यसको स्थानीय, राष्ट्रिय एवं अन्तर्राष्ट्रिय बुझाइ र व्यवहार फरकफरक हुनसक्छ। ऐतिहासिक दृष्टिले हेर्दा युरोपमा सन् १६४८ को वेस्टफेलियाको सन्धि पछि सार्वभौमिकताको सोच स्थापित हुन थालेको पाइन्छ। सन् १७७६ अमेरिकी स्वतन्त्रता र संविधानमा जनताको सार्वभौमिकता स्पष्टसँगै अंगीकार र घोषणा गरिएको छ। आजभन्दा एक सय वर्षअगाडि सन् १९१७ मा बेलायतका प्रोफेसर हेराल्ड जे लास्कीले आफ्नो प्रकाशित पुस्तक सार्वभौमिकताका समस्यासम्बन्धी अध्ययन मा सार्वभौमिकता का विभिन्न आयामलाई विश्लेषण गरेका छन्। लास्कीका अनुसार राज्य र सरकार फरक फरक आयाम हुन्। राज्यको सार्वभौमिकता सीमित हुन्छ किनभने त्यसमा जनताको कन्सेन्ट (इच्छा) सँगै जोडिएको हुन्छ। लास्की भन्छन् जनताको विल (इच्छा) भनेको नेताको अथवा राजाको इच्छामुताविक चल्ने होइन। सार्वभौमिकता राजनीतिक हावा होइन, जसरी नेपालमा बहाइन्छ। त्यो जनताको भावना हो, हावा होइन। राजनीतिक दलहरू जनताको भावनाको प्रतिनिधित्व गर्ने माध्यम मात्र हो, तिनीहरू स्वयं जनताको भावना होइनन्, त्यो नै भ्रम छ नेपाली राजनीतिक व्यक्ति र दलहरूमा। त्यसैले संविधानमा लेख्नेबित्तिकै रातारात नेपाली जनता सार्वभौम सम्पन्न हुँदैनन् न त चुनावमा मत दिनेबित्तिकै। संविधानमा लेखिएअनुसारको अक्षर र भावनालाई आत्मसात गरेर भन्नुपर्दा सार्वभौमसत्ता सम्पन्न जनताको व्यवहारिक अर्थ जनताको भावनाअनुरूप, जनताप्रति उत्तरदायी र जवाफदेही संस्थाहरूको निर्माणार्थ, व्यवस्थापिका, कार्यपालिका र न्यायपालिकाका कामकारबाहीमा जनताको विश्वास र अपनत्व स्थापित हुन सकोस्। सिद्धान्ततः संविधानले त्यही परिकल्पना गरेको हुन सक्छ तर त्यसलाई व्यवहारमा उतार्ने क्रममा सबैभन्दा पहिलो सर्त भनेको राजकीयसत्ता सबै राज्यका हरेक निकाय, सबै राजनीतिक दल र तिनका अंशियारहरूले विधिको राज्यमा कुनै दखल नपुर्याउन भन्ने हो, तर आज कार्यपालिका, व्यवस्थापिका र न्यायपालिका (काव्यन्या) प्रति आमनागरिकको विश्वास घट्दै गएको छ। किनभने तिनका संयन्त्रहरूले जनताको मानहानि गर्न कुनै कसुर बाँकी राखेका देखिँदैन। क) धारा ३५ को बर्खिलाप धारा ३५ को उपधारा ३ अनुसार प्रत्येक नागरिकलाई स्वास्थ्य सेवामा समान पहुँचको हक हुनेछ भनिएको छ तर यदि का व्यन्याले त्यो धाराको मानहानि नगरेको भए जाजरकोटदेखि तराईमा गएकोे एकाध महिनामा कम्तीमा पाँचदर्जन भन्दा बढी जनताले सर्दीको न्यूनतम उपचारको अभावमा ज्यान गुमाउनुपर्ने थिएन। त्यही धारा ३५ जन्मनुभन्दा धेरै पहिलादेखि सोही उपधारा ३ का निम्ति डा गोविन्द केसीले तेह्रौं पटकसम्म आमरण अनशन बस्नु परेको थियो। तर पनि नेपालको काव्यन्या ले धारा ३५ लाई सम्मान गर्न चाहेन किनभने एकातिर सामान्य झाडापखालाले जाजरकोटमा दुईदर्जन नागरिकले जीवन गुमाउनुपर्यो भने अर्कातिर त्यस्तै समस्याबाट पीडित कमरेड केपी ओली उपचारार्थ विदेश जानुपर्यो। संघीय राज्य व्यवस्था राजनीतिक व्यवसाय गर्नेहरूको गौचरण बन्दैछ जहाँ राजनीतिक प्राणीहरूको निम्ति राज्यको ढुकुटी सधैं खुला रहन्छ, तर राज्यसत्ताभन्दा टाढा रहेर बाँच्ने आम नागरिकको निम्ति राजकीयसत्ताको उपादेयता खासै चासोको विषय भएन। अब संविधानको धारा १८ अनुसार सबै नागरिक समान भने पनि व्यवहारमा राजनीति गर्नेहरूको जीवन अमूल्य तर आम नागरिकको जिन्दगी मूल्यहीन किन हुन्छ ? नेपाली जनताले धारा ३५ को मानहानिलाई कसरी लिने ? त्यतिले नपुगेर डा गोविन्द केसीको अपराध भनेको धारा ३५ (उपधारा ३) को अक्षरशः कार्यान्वयन होस् भनेर आफैं जीवन उत्सर्ग गर्न चाहेका थिए। सायद यहाँनिर गंगामाया अधिकारीको जीवनको कुनै महत्व देख्दैन नेपाली काव्यन्या, जसरी तिनका श्रीमानको देखिएन। आफ्नै मानहानिमा चिन्तित काव्यन्या ले कसरी जनताको विश्वास र निष्ठा आर्जन गर्न सक्छ ? ख) अनुसूची७ को मानहानि गत वैशाखदेखि स्थापित स्थानीय सरकारहरू न्यूनतम कर्मचारी र स्रोतको अभावमा दिन काटिराखेको समाचार अब नौलो लाग्न छोडिसक्यो। फेरि जहाँ स्रोत छ, त्यहाँको नवनिर्वाचित जनप्रतिनिधिहरू आफ्नै चाहना पूर्ति गर्न लिप्त भइराखेको पनि देखिन्छ। जे होस्, स्थानीय सरकारको चुनाव भइरहँदा सिंहदरबारमा व्यवस्थापिकासंसद् जीवितै नै थियो र त्यसले चुनावपछि लगत्तै आवश्यक हुने सामान्य निर्देशिका जारी गर्नेसम्म पहल गर्न सकेन न त कार्यपालिकाले नै त्यसको जरुरी देख्यो। अर्थात, यदि व्यवस्थापिका र कार्यपालिका जीवित हुँदा नै जनताप्रति जिम्मेवार एवं उत्तरदायी भएको महसुस गरेको भए आज स्थानीय जनप्रतिनिधिहरू घाम तापेर बस्ने थिएनन्। जनताको आवाज र विल लाई उठाइदिनेहरू नै सुतिसकेका छन् अथवा अनुसूची८ को ठाडो मानहानि गर्दैछन्। ग) धारा ५१ को दुरुपयोग त्यसो त धारा ५१ मा १३ वटा उपशीर्षकहरू छन् र सम्भवतः ती उपशीर्षकहरू भन्दा बाहिर गएर काव्यन्या का कुनै पनि संयन्त्रले नीति बदल्ने वा आपसमा भिड्ने गरी थप अघोषित कार्यनीतिहरू अवलम्बन गर्ने छैनन्। धारा ५१ (क) ४ र ५ अनुसार राज्यले सर्वांगीण मानवीय सुरक्षाको प्रत्याभूति गर्ने र नेपाली सेना, नेपाल प्रहरी, सशस्त्र प्रहरीलगायत सबै सुरक्षा निकायलाई जुन उत्तरदायी बनाउने लेखिएको छ। यदि सर्वांगीण मानवीय सुरक्षा गर्ने नियत थियो र छ भने जाजरकोटदेखि मुसहर र चेपाङ बस्तीमा कुनै पनि सुरक्षा निकायका एकैजना पदाधिकारीको पनि उपस्थिति देखिएन। सायद त्यसको निम्ति राष्ट्रपतिको आदेश त चाहिँदैन थियो होला। त्यसो त सुरक्षा निकायलाई सर्वांगीण सुरक्षा को कस्तो परिभाषा थमाइएको छ, त्यो रक्षामन्त्रालयलाई नै थाहा होला तर जनताप्रति उत्तरदायी सुरक्षा निकाय भन्नाले भौतिक सुरक्षा मात्र नभएर यान्त्रिक, विद्युतीय एवं भावनात्मक सुरक्षा समेटिनुपर्छ। त्यसो त नेपाली सुरक्षा निकायहरू जनताको तन र मन जित्नुभन्दा आफ्नै धन कमाउनेतिर मुखरित हुँदै गएको वर्तमान अवस्थामा कस्तो जनउत्तरदायी संस्थाहरूको अपेक्षा गर्ने ? स्वतन्त्र नागरिकहरूबीच बहस आवश्यक छ। किनभने करिब तीन वर्षदेखि भूकम्पपीडित क्षेत्रहरूमा न्यूनतम आधारभूत अवयवहरू जस्तै विद्यालय, स्वास्थ्यचौकी र आपतकालीन टहराहरू (हिमाली क्षेत्रमा) को अभावले ती ११ जिल्लाका विद्यार्थीको भविष्यमाथि ठाडो खेलबाड भइराखेको छ। यदि जनताप्रति उत्तरदायी सुरक्षा निकाय हुँदो हो त ती ११ जिल्लामा विद्यालय र स्वास्थ्यचौकीहरू यतिखेरसम्म पुनर्निर्माण भइसक्ने थिए, तर हुन सकेन अथवा चाहेन वा दिइएन ? जे होस्, जनताको सर्वांगीण सुरक्षा को ठाडो मानहानि भएको हुनुपर्छ, त्यसलाई नेपालको कानुन भगवान जानुन् भन्नुबाहेक अर्को के अपेक्षा गर्ने ? जनता नै सार्वभौमसत्ता सम्पन्न हुन भनेर व्यवहारमा उतार्ने कार्य राजनीतिक दल र चौथो अंग पत्रकार जगत्को हो। तर सबैथरी जनताको विश्वास आर्जन गर्नुभन्दा पनि निष्ठा खरिद गर्न उद्यत देखिन्छन्। उदाहरणको निम्ति कम्युनिस्टहरू जनताप्रति उत्तरदायी एवं जवाफदेही हुँदैनन्, तिनीहरूको आफ्नो तहभन्दा माथिल्लो पदीय व्यक्तितहप्रति आफ्नो बफादारिता स्थापित गर्छन्। जब कि कांग्रेस जनताप्रति प्रत्यक्ष उत्तरदायी ठानिन्थ्यो, तर अहिले त्यस्तो छैन। वास्तवमा कांग्रेस र कम्युनिस्ट दलहरू जनताप्रति नभएर आफ्नै नेताप्रति जवाफदेही छन् र त्यसले जनताको सार्वभौमिकताको सुरक्षा गर्दैन। खासगरी कांग्रेस दलले जनतासँगै प्रत्यक्ष सम्बन्ध स्थापित गर्न नसक्दा तिनीहरूलाई जनताले बिरानो ठान्दै गएको देखिन्छ। अर्थात जनताको अपनत्वबाट कांग्रेस टाढिँदै गएको अनुभव त्यसको नेतृत्वपंक्तिले गर्न सकेन र केवल ऐतिहासिक बखान मात्रै गर्न चाह्यो भने त्यो जनउत्तरदायित्वबाट विमुख दल बन्ने निश्चित छ। त्यसको निम्ति जतिसुकै पैसा खर्च गरेर अथवा ढुकुटी बाँडेर जनताको निष्ठा र विश्वास आर्जन हुन सक्दैन। आम नागरिकले त्यो दलमा आफ्नो अपनत्वको हिस्सा किन देखेन भनेर सामान्य छलफलसमेत गर्न नचाहने नेतृत्व कसरी जनताप्रति जवाफदेही होला ? त्यसरी नै राज्यको चौथो अंगै मानिएको पत्रकारसञ्चार जगत् पनि देश र जनताप्रति भन्दा दल र तिनका नेताविशेषप्रति बढी आकर्षिक देखिन्छन्। सायद सुविधाभोगी राजनीतिको वरिपरि हुर्केको पत्रकार त्यसैमा आफ्नो समृद्धि देख्दैछ जहाँ देश र जनताको विषयवस्तु भन्दा व्यक्तिविशेषलाई महत्व दिइन्छ। संघीय राज्य व्यवस्था राजनीतिक व्यवसाय गर्नेहरूको गौचरण बन्दैछ जहाँ राजनीतिक प्राणीहरूको निम्ति राज्यको ढुकुटी सधैं खुला रहन्छ, तर राज्यसत्ताभन्दा टाढा रहेर बाँच्ने आम नागरिकको निम्ति राजकीयसत्ताको उपादेयता खासै चासोको विषय भएन, किनभने तिनीहरूले राज्यको अनुभव नै गर्न पाएका छैनन्। यदि सार्वभौमसत्ता सम्पन्न जनता हुन भने जनताको विल विपरीत गरिबीको कुचक्रमा नै राजनीति गर्न उद्धत काव्यन्या र त्यसका संयन्त्रहरूको औचित्यतामाथि प्रश्न किन नउठाउने ? त्यसैले वास्तवमा नेपालको संविधानको भनाइहरू हामी सार्वभौमसत्ता सम्पन्न नेपाली जनता र नेपालको सार्वभौमसत्ता र राजकीयसत्ता नेपाली जनतामा निहित रहेको छ प्रति जनता विश्वस्त देखिँदैनन्।"
यसरी तुहियो एमालेमाओवादी पहिलो एकता प्रयास,"काठमाडौं : नेकपा एमालेका उपाध्यक्ष वामदेव गौतमले पार्टी एकता छिट्टै हुने बताएका छन् । आइतवार आयोजित प्रेस चौतारी नेपालको वार्षिकोत्सव कार्यक्रममा बोल्दै गौतम दुई पार्टीबीच ६ पटकसम्म एकता प्रयास भइसकेको पनि खुलासा गरेका छन् । उनले एकतामा देखिएका समस्या समाधान गर्न अहिले दुई पार्टीका अध्यक्ष लागिरहेको पनि बताए । गौतमले वाम एकता नभएमा नेपालको कम्युनिष्ट आन्दोलनमा ठूलो दुर्घटना हुने चेतावनी पनि दिएका छन् । अहिले पनि कम्युनिष्ट पार्टी एक भएनन् भने नेपालको कम्युनिष्ट आन्दोलनमा ठूलो दुर्घटना हुनेछ, नेता गौतमले भने । उनले आफ्नो ६ पटकको प्रयासपछि वाम एकता अहिलेको अवस्थामा पुगेको पनि दाबी गरे । माओवादीले १० वर्ष लामो सशस्त्र संघर्षको बाटो त्यागेर शान्ति प्रक्रियामा आएदेखि आफुले पार्टी एकता प्रयास थालेको पनि उनको भनाई छ । तर, पहिलो पटकको एकता प्रयास पुरा समय वार्ता पनि नभई भाँडिन पुगेको पनि गौतमले खुलासा गरे । 'पहिलो पटक २०६३ सालमा एकतका लागि मलाई र बिष्णु पौडेललाई पार्टीले जिम्मेवारी दियो । पछि महासचिवजीले पनि कार्यदलमा बस्ने इच्छा गर्नुभयो, र कार्यदलमा उहाँलाई राखियो', गौतमले पहिलो एकता प्रयासबारे भने, 'माओवादीबाट मोहन वैद्यकिरण हुनुहुन्थ्यो, किरणले नीति सिद्धान्तको एकरुपताको कुरा गर्नुभयो, हाम्रा महासचिवले पनि त्यसैमा हँ हँ गर्नुभयो । अनि एकता वार्ता त्यतिकै स्थगित भयो, पहिलो प्रयास सफल हुन पाएन । नेता गौतमले एकतामा एमालेको ठूलो जिम्मेवारी रहेको बताए । 'एकतामा एमाले गम्भीर भएर लाग्नु पर्छ, माओवादीले नलाग्ने भन्ने त होइन तर हामी ठुलो पार्टी हो', उनले भने,'त्यसकारण हाम्रो जिम्मेवारी ठूलो हुन्छ । उनले मदन भण्डारीले प्रतिपादन गरेको बहुदलीय जनतावादको अवस्था अहिले नरहेको बताए । उनले अबको केही समय भित्रै केपी ओली मुलुकको प्रधानमन्त्री बन्ने पनि बताए । मार्क्सले परिकल्पना गरेकै समाजवाद ल्याएर छोड्ने दाबी पनि गौतमले गरे । हामीले मार्क्सले परिकल्पना गरेकै समाजवाद निर्माण गर्छौँ, नेता गौतमले भने ।"
प्रदेश सभाको पहिलो बैठकमै उठ्यो संघीयता विरोधी आवाज,"पोखराः प्रदेश नम्बर ४ को पहिलो संसद बैठकमा संघीयता विरोधी आवाज उठेको छ । राष्ट्रिय जनमोर्चाका एक सांसदले संघीय शासन व्यवस्थाप्रति आफूहरुको असहमति यथावत रहेको बताएका हुन् । बागलुङबाट निर्वाचित राजमोका प्रदेश सांसद कृष्ण थापाले प्रदेश सभाको पहिलो बैठकलाई सम्बोधन गर्दै संघीयता विरोधी आवाज उठाएका हुन् । संघीयताप्रति हाम्रो असहमति छ र यो असहमति यथवात रहिरन्छ, बैठकलाई सम्बोधन गर्दै उनले भने । थापा नेकपा एमाले र माओवादी केन्द्रसँगको तालमेलबाट चुनाव जित्दै प्रदेश सभामा पुगेका हुन् । जनमोर्चाले गणतन्त्रका पक्षपाती एमाले र माओवादीसँग बागलुङ र प्युठानसहितका जिल्लामा चुनावी तालमेल गरेको थियो । जनमोर्चाका अध्यक्ष चित्रबहादुर केसी संघीयता कडा आलोचकमध्ये एक हुन्। यसअघि प्रदेश नम्बर ३ को हेटौँडामा बसेको पहिलो बैठकमा राष्ट्रिय प्रजातन्त्र पार्टीका केही सांसदहरुले राजतन्त्र र हिन्दु राज्यका पक्ष आवाज उठाएका थिए ।"
भीम आचार्य भन्छन्ः प्रदेशलाई धनी बनाउन सबै मिल्नुपर्छ,"विराटनगरः नेकपा एमालेका सचिव तथा प्रदेश नम्बर १ का सांसद भीम आचार्यले अबको मुद्दा आथिृक समृद्धि रहेको बताएका छन् । विराटनगरमा आइतबार बसेको प्रदेश सभाको पहिलो संसद बैठकलाई सम्बोधन गर्दै मुख्यमन्त्रीका दाबेदारमध्ये एक आचार्यले प्रदेशको विकासका लागि सत्ता र प्रतिपक्षी भन्न नहुनेमा पनि जोड दिए । अब हामी सबै मिलेर जानुपर्छ, आर्थिक समृद्धि अबको मुद्दा हुनुपर्छ, त्यसो गर्न सकेमा प्रदेश समृद्ध बन्ने पक्का छ, उनले भने, सत्ता पक्षले प्रतिपक्षसँग पनि मिलेर जानुपर्छ । यो बैठकमा स्वतन्त्र सांसद नारायणबहादुर मगर, संघीय लोकतान्त्रिक राष्ट्रिय मञ्चका सांसद विष्णु तुम्बाहाम्फे, राप्रपाकी सांसद इन्दिरा राई, संघीय समाजवादी फोरम नेपालका सांसद जयराम यादव, नेपाली कांग्रेसका सांसद इन्द्बहादुर आंगबो र माओवादी केद्रका सांसद चन्द्रप्रसाद श्रेष्ठले पनि बोलेका थिए ।"
जनमत गुमाएको सरकारले विवेक पनि गुमायो,"नेपालगन्जः नेकपा एमालेका प्रदेश नम्बर ५ संसदीय दलका नेता तथा प्रस्तावित मुख्यमन्त्री शंकर पोखरेलले मनपरी काम गर्दै जनतमत गुमाएको वगर्तमान सरकारले विवेक पनि गुमाएको टिप्पणी गरेका छन् । माघ ११ गतदेखि नेपालगन्जको कारकाँदोमा सञ्चालित प्रादेशिक महोत्सवको समापन कार्यक्रमलाई सम्बोधन गर्दै नेता पोखरेलले प्रदेशको अस्थायी राजधानी तोक्ने विषयमा विवेक गुमाएको टिप्पणी गरेका हुन् । जनभावना अनुसार काम गर्न नसक्दा नेपाली कांग्रेसको सरकारले स्थानीय तहदेखि प्रदेशसभा र प्रतिनिधिसभा निर्वाचनमा जनमत गुमाएकै हो, पोखरेलले भने, संघियता कार्यान्वयको महत्वपूर्ण कडीका रुपमा रहेको अस्थायी राजधानी तोक्ने बेला पनि विवेक गुमायो, जसका कारण आज प्रादेशिक केन्द्र मागका लागि विभिन्न ठाउँमा आन्दोलनहरु चर्किरहेका छन् । देउवा सरकारले नाटकीय रुपमा प्रदेश राजधानी तोक्ने अध्ययन टोली निर्माण गरेपनि त्यसको लाज समेत राख्न नसकेको आरोप लगाए । यदि मनपरी निर्णय नै गर्नुथियो भने, किन देखाउनकै लागि कार्यदल निर्माण गरियो, आक्रोश पोख्दै उनले भने, कार्यदलले दिएको अध्ययन प्रतिवेदन रद्दीको टोकरीमा मिल्काएर एकल निर्णय गरियो, विवेक गुमाएर विना आधार अस्थायी केन्द्र तोकिएकै कारण सर्वत्र जनता आन्दोलित छन् । नेता पोखरेलले वर्तमान सरकारले अस्थायी केन्द्रलाई समेत परिवर्तन गर्न नसक्ने गरी निर्णय गरेको उल्लेख गरे । प्रदेशसभाको दुई तिहाई बहुमतले मात्रै स्थायी राजधानी परिवर्तन गर्न सकिने भएकोले तत्काललाई कुनैपनि ठाउँमा स्थायी तोक्न सम्भावना नभएको दाबी गरे । यदि बहुमतका आधारमा स्थायी राजधानी तोक्ने र दुईतिहाइले परिवर्तन नै गर्न सक्ने बनाएको भए, अस्थायी केन्द्र जहाँ तोके पनि केही फरक पर्दैनथ्यो उनले थपे, तर अहिलेको अवस्थामा राजधानी परिवर्तनको कुरा त परै जाओस स्थायी तोक्न पनि मुस्किल छ, त्यसैले जहाँ अस्थायी तोकिएका छन्, त्यहाँबाट अन्त सार्न सम्भव छैन । सरकारले कुनै आधार, मापदण्ड र बिना मुल्यांकन प्रदेश केन्द्र तोकिएको भन्दै आपत्ति प्रकट गरे । राजधानी नहुँदा समृद्धि रोकिन्न नेता पोखरेलले राजधानी नभएकै कारण कुनै पनि स्थान विकासको बाटोबाट पछाडि नहट्ने बताएका छन् । नेपालगन्जमा राजधानी मागका लागि तीव्र आवाजहरु उठिरहेको सन्दर्भमा समृद्धिका लागि राजधानी नै आवश्यक हुन्छ भन्ने सोचाईमा नरहन सबैलाई अनुरोध गरे । राजधानी नहुँदैमा विकास र समृद्धि रोकिने होइन, राजधानी भएकै ठाउँमा मात्रै विकास हुने पनि होइन उनले भने, राजधानीको अधिकारबाट वञ्चित क्षेत्रहरुलाई विशेष आर्थिक क्षेत्रका रुपमा अगाडि बढाउनुपर्दछ, सम्भावनाहरुलाई हेरेर योजना बनाउँदा सबै क्षेत्रलाई समान तरिकाले समृद्ध बनाउन सकिन्छ । आर्थिक समृद्धि र विकासको ढोका खोल्ने चावी जननिर्वाचित जनप्रतिनिधिको हातमा भएकाले सबै क्षेत्रका प्रतिनिधिहरुलाई विश्वास गर्न आग्रह गरे । साथै जनप्रतिनिधिहरुले पनि आफ्ना क्षेत्रका समस्या समाधान र समृद्धिका लागि सम्भावित योजनाहरुलाई बलियो एजेण्डाका रुपमा अगाडि सार्न सुझाव दिए । यस्तै, नेता पोखरेलले फरक प्रशंङ्गमा आन्तरिक लगानीका योजनाहरु मात्रै समयमै सफल भएको दाबी गरे । अनुदानका आयोजनाहरु सफल भएका देखिँदैनन्, अनुदानकर्तालाई छिमेकी राष्ट्रले प्रभावित गरी सफल हुनै दिँदैन उनले भने, अब हामी पनि हाम्रो प्रदेशको समृद्धिका लागि अनुदानमा होइन, आफ्रनै लगानीमा समृद्धिका आयोजनाहरु निर्माण गर्न सुरु गरौं । समापन कार्यक्रममा उद्योग वाणिज्य महासंघका पूर्व अध्यक्ष चण्डीराज ढकालले आर्थिक क्रान्तिका लागि आन्दोलन जरुरी भएको बताएका छन् । स्थानीय स्तरमै उद्योग स्थापना र रोजगारी सिर्जना हुने आन्दोलनले नै नेपाली समाजलाई प्रगतितर्फ लैजाने दाबी गरे । बाँकेका जनप्रतिनिधिहरुले बाँकेको इतिहासलाई मेटाउने प्रयास गरेकोमा सरकारको अलोचना गरेका थिए । प्रदेशसभा सदस्य मोहम्मद याकुव अन्सारीले मध्य तथा सुदुरपश्चिमको केन्द्र नेपालगन्जलाई जसरी पनि आफ्नो अधिकार दिनुपर्ने दाबी गरे । यस्तै नेपालगन्ज उपमहानगरपालिकाका मेयर धवलसमशेर राणाले नेपालगन्जलाई उग्र नबनाउन सरकारलाई चेतावनी दिए । नेपालगन्जले क्षति हुने गरी उग्र हुन नचाहेको मात्रै हो, शान्तिपूर्ण तरिकाले अधिकार प्राप्त हुन्छ भन्ने आशा अझै छ उनले भने, यदि राणाकालिन इतिहासदेखिको शहरको अस्तित्व मेटाउन खोजे हामीले नयाँ प्रदेशको विषयमा सोच्नुपर्ने हुन्छ, प्रदेश टुक्रिँदा हुने घाटा सरकार आफैले बेहोर्नुपर्छ । नेपालगन्जः प्रादेशिक महोत्सवको समापन समारोहमा सम्बोधन गर्दै प्रदेश नम्बर पाँच एमाले संसदिय दलका नेता शंकर पोखरेल । तस्वीरः गोविन्द देवकोटा"
"कर्मचारीको विदेश भ्रमणमै दुई अर्ब स्वाहा, दर्जनौं टोली विदेशमा मस्त","काठमाडौं : विभिन्न मन्त्रालय र निकायमा कार्यरत कर्मचारीले विदेश भ्रमण जानेक्रममा करोडौं रुपैयाँ अनियमितता गरेको खुलासा भएको छ ।कर्मचारीको विदेश भ्रमणमै वार्षिक दुई अर्बभन्दा बढी खर्च हुने गरेको अर्थ मन्त्रालयले जनाएको छ । त्यसमध्ये करोडौं रुपैयाँ अनियमित किसिमले खर्च भएको भेटिएको हो । सरकारले अवलोकन तथा अध्ययन भ्रमणका लागि विनियोजन गरेको रकम दुरुपयोग गर्दै कर्मचारीले थाइल्यान्डको बुरफा विश्वविद्यालयमार्फत करोडौं रकम अनियमित किसिमले खर्च गरेका हुन् । विदेश भ्रमणका लागि विभिन्न देश जाँदा व्यवस्थापन गर्न तथा खाना र बासको प्रबन्ध गर्न भन्दै विभिन्न मन्त्रालय र निकायले बुरफा विश्वविद्यालयलाई सिधै व्यवस्थापन खर्चका नाममा हजारौं डलर दिने गरेका छन् । ती कर्मचारीले सरकारी कोषबाट दैनिक भ्रमण, आवास र खाना खर्चबापत छुट्टै रकम पनि लिइरहेका छन् । विदेश जाँदा खाने, बस्ने खर्च पहिला नै बुरफालाई दिने र सोही शीर्षकमा कर्मचारीले पुनः टीएडीएबापत दैनिक दुई सयदेखि दुई सय ५० डलरमा रकम बुझ्ने काम भइरहेको अर्थ मन्त्रालय स्रोतले जानकारी दिएको छ । सिँचाइ मन्त्रालयका सचिव रामानन्दप्रसाद यादवले मन्त्रालयमातहत रहेका कर्मचारी विदेश भ्रमण जाँदा धेरै विश्वविद्यालयसँग समन्वय गरेर जाने गरेको स्वीकारे । विभिन्न विश्वविद्यालयसँग समन्वय गरेर भ्रमणमा जाने भए पनि केकसरी जान्छन् भन्ने विषयमा आफूले पनि थप बुझ्नुपर्ने उनले बताए । के कसरी उहाँहरू विदेश जानु हुन्छ भन्ने मलाई त्यति धेरै जानकारी भएन, उनले भने, यसबारेमा विभागीय प्रमुखहरूसँग बुझ्नुपर्छ । सरकारले अध्ययनअवलोकन भ्रमण भन्दै प्रायः सबै मन्त्रालय र निकायलाई वार्षिक दुई करोडदेखि पाँच करोड रुपैयाँसम्म विनियोजन गर्दै आएको छ । त्यही रकममा कर्मचारीहरू विभिन्न टोली बनाएर विदेश भ्रमण जान्छन् । सरकारले विदेशमा अध्ययनअवलोकनबापत विनियोजन गरेको रकम नसकिँदासम्म कर्मचारीहरू विभिन्न समूह बनाएर विदेश दौडिइरहन्छन् । अहिले पनि विभिन्न मन्त्रालयका दर्जनौं टोली विदेशमै छ । अध्ययनअवलोकनका नाममा विदेश गएको बताइए पनि उनीहरू फर्केपछि त्यसको कुनै उपयोग भएको देखिँदैन । कृषि विकास मन्त्रालयका सहायक प्रवक्ता उपसचिव शंकर सापकोटाले विदेश जाँदा विश्वविद्यालयहरूसँग सम्बन्ध राखेर जानु स्वाभाविक भएको बताए । सरकारसँग नै अनुमति लिएर जाने र अर्थ मन्त्रालयबाट सहमति लिएर कर्मचारी विश्वविद्यालयमार्फत विदेश जाने भएकाले प्रश्न गर्न नमिल्ने उनले जनाए । सरकारले भ्रमणका लागि भन्दै पहिले नै रकम बुझाए पनि कर्मचारीले भ्रमण भत्ता भन्दै छुट्टै रकमसमेत बुझ्ने गरेका छन् । स्रोतका अनुसार अहिले राष्ट्रिय पुनर्निर्माण प्राधिकरण, सिँचाइ मन्त्रालय, स्टाफ कलेज, डोलिडार, आयल निगम, विद्युत प्राधिकरण, सहरी विकास, स्वास्थ्य र भौतिक पूर्वाधार तथा यातायात मन्त्रालयका सयौं कर्मचारी बुरफा विश्वविद्यालयमार्फत नै विभिन्न देश पुगेका छन् । सातदेखि दस दिनसम्मको भ्रमणमा विदेश जाने गरेका कर्मचारीले खाने, बस्नेलगायतका व्यवस्थापन खर्च पहिला नै कार्यालयबाट बुरफालाई दिइने हुँदा उनीहरूले दैनिक भ्रमण भत्ता र आवासबाट पाउने सबै भत्ता गरी डेढ लाखदेखि दुई लाखसम्म बचाउने गरेका छन् । भ्रमण नियमावलीले कर्मचारीलाई दिइने दैनिक भ्रमण भत्ता र आवास भत्ताबाट नै विदेश जाँदा लाग्ने सबै खर्च कर्मचारी स्वयंले नै व्यहोर्नुपर्ने व्यवस्था गरेको छ । अख्तियार दुरुपयोग अनुसन्धान आयोगका प्रवक्ता सहन्यायधिवक्ता पद्मप्रसाद पाण्डेयले कुनै विश्वविद्यालयलाई विदेश भ्रमणको व्यवस्थापन गर्न पहिला नै रकम दिएर त्यसबापत फेरि कर्मचारीले रकम लिनु अनियमितता भएको बताए । भ्रमण नियमावलीविपरीत त्यसरी कुनै पनि मन्त्रालय र निकायका कर्मचारीले राज्यलाई दोहोरो मार पर्ने गरी रकम खर्च गरेको पाइए गम्भीरतापूर्वक छानबिन गरिने जानकारी दिए । अनियमितता भएको खण्डमा गम्भीरतापूर्वक छानबिन गरी दोषीलाई कानुनी दायरामा ल्याउँछौं, उनले भने । प्रधानमन्त्री तथा मन्त्रिपरिषद् कार्यालयका प्रवक्ता सहसचिव डिल्लीराम शर्माले पनि कर्मचारीले राज्यलाई दोहोरो मार पर्ने गरी विदेश भ्रमण गर्नु गलत भएको बताए । कर्मचारी त्यसरी राज्यलाई दोहोरो मारमा पार्ने गरी विदेश गएको पाइए त्यो छानबिनको विषय हुन्छ, उनले भने । भ्रमणको लर्को  कृषि विकास मन्त्रालयका सचिव डा सुरोज पोखरेलको नेतृत्वमा आठ सदस्यीय टोली फागुन पहिलो साता अस्ट्रेलिया जाँदै छ । कृषिकै सहसचिव नेतृत्वको विभिन्न टोली भने भियतनाम भ्रमणमै छन् ।  पर्यटन मन्त्रालयका सहसचिव डन्डु घिमिरे नेतृत्वको टोली अस्ट्रेलिया जाँदै छ । मन्त्रालयकै सहसचिव आलोक श्रेष्ठ नेतृत्वको टोली न्युजिल्यान्डबाट भर्खरै फर्किएको छ ।  युवा तथा खेलकुद मन्त्रालयका सचिव महेश दाहाल नेतृत्वको टोली अमेरिका, शिक्षा सचिव मधुप्रसाद रेग्मीको टोली फ्रान्स, सञ्चार मन्त्रालयका सचिव केदारबहादुर अधिकारीको टोली अस्ट्रेलिया भ्रमणमा छ ।  परराष्ट्र सचिव शंकरदास वैरागी र मन्त्रालयका सहसचिव नेतृत्वको फरकफरक टोली ब्राजिल घुमेर भर्खरै फर्किएको छ ।  संस्कृति, पर्यटन तथा नागरिक उड्डयनमन्त्री जितेन्द्र देवको टोली चीनमा छ ।  लोकसेवा आयोगका अध्यक्ष उमेश मैनाली सउदी अरब, सदस्य अशोक झा ब्राजिल र वृन्दा हाडा अफ्रिका जाँदै छन् ।  महालेखा परीक्षक कार्यालयका कर्मचारी पनि अडिटको नाममा विभिन्न देश घुमिरहेका छन् ।  प्रधानमन्त्री तथा मन्त्रिपरिषद् कार्यालयका सबै सचिव विभिन्न देशमा दोहोयाइतेहयाइ धाइरहेका छन् ।  अर्थ, स्वास्थ्य, सहरी विकास, वातावरण मन्त्रालयका दर्जनौं कर्मचारी विदेश जाने तयारीमा छन, कोही भर्खरै फर्किएका छन् ।"
राजधानी मागेको वीरगन्जले पायो मुख्यमन्त्री !,"वीरगन्ज: प्रदेश नम्बर २ को स्थायी राजधानी बनाउन माग गर्दै एक महिनादेखि आन्दोलित वीरगन्जले मुख्यमन्त्री पाउने पक्का भएको छ । राजधानी आन्दोलन जारी रहेकहा बेला संघीय समाजवादी फोरम नेपालले पर्सा क्षेत्र नम्बर १ ख बाट विधायकमा निर्वाचित लालबाबु राउत गद्धीलाई चयन गरेपछि वीरगन्जले मुख्यमन्त्री पाउने निश्चित भएको हो । गद्धी वीरगन्ज महानगरपालिका१५ का स्थायी बासिन्दा हुन् । उनी वीरगन्ज महानगरपालिका अन्तर्गत नै पर्साको क्षेत्र नम्बर १ ख बाट निर्वाचित विधायक पनि हुन् । जनकपुरमा आइतवार अबेर राति सम्पन्न फोरम नेपालका प्रदेश सांसदहरुको बैठकले गद्धीलाई सर्वसम्मत संसदीय दलको नेता छानेपछि उनी नै मुख्यमन्त्री बन्ने निश्चित भएको हो । दलको नेताका लागि गद्धीसहितका सातजना आकांक्षी रहेपनि अन्तिम समयमा अरु ६ जनाले नाम फिर्ता लिएपछि गद्धी, सर्वसम्मत दलको नेता चयन भएका हुन् । प्रदेश नम्बर २ मा फोरम र राजपा गठबन्धनको सरकार बन्ने निश्चित छ । प्रदेश नम्बर २ मा फोरम नेपालको २९ र राजपाको २५ गरी मधेसी गठबन्धनको ५४ सिट छ । जुन एक सय सात सदस्य रहेको प्रदेश २ को सरकार गठनका लागि आवश्यक बहुमत संख्या हो । दुई दलबीच भएको अनौपचारिक सहमति अनुसार बढी सिट प्राप्त गरेको दल फोरम नेपालको भागबण्डामा मुख्यमन्त्री परेकाले फोरमका संसदीय दलका नेता गद्धीलाई सरकारको ढोका खुलेको हो । संसदीय दलको नेता नै मुख्यमन्त्रीको उम्मेदवार हुने परम्परा चल्दै आएकाले फोरम नेपालका तर्फबाट मुख्यमन्त्रीका उम्मेदवार अब गद्धी नै हुनुहुन्छ, फोरम नेपाल प्रदेश नम्बर २ की संयोजक तथा सांसद रेणु यादवले भनिन्, गद्धीकै नेतृत्वमा फोरम नेपाल सरकारमा जान्छ । फोरम नेपालका राष्ट्रिय अध्यक्ष उपेद्र यादव र राजपा अध्यक्ष मण्डलका संयोजक महन्थ ठाकुरसहितका शीर्ष नेताहरुको उपस्थितिमा मङगलवार जनकपुरमा बस्ने शीर्ष बैठकले मुख्यमन्त्री र सभामुख लगायत विषयमा टुङ्गो लगाउने फोरम नेपालका केन्द्रीय सांसद प्रदीप यादवले जानकारी दिए । राजपाका महामन्त्री मनीषकुमार सुमनले पनि सबै भन्दा बढी प्रदेशसभा सदस्य (विधायक) जितेको दललाई मुख्यमन्त्री दिने सहमति निर्वाचन पहिले नै भएको र त्यही सहमति अनुसार प्रदेश नम्बर २ मा बन्ने सरकारको नेतृत्व फोरमले नै गर्ने बताए । सबैभन्दा बढी सिट जित्ने पार्टीको संसदीय दलको नेता नै मुख्यमन्त्री बन्ने सहमति चुनाव अघि नै दुई दलबीच भएको हो, सुमनले भने, बढी सिट जितेको फोरमको संसदीय दलको नेता लालबाबुजी चुनिनुभएको छ, त्यसैले मुख्यमन्त्री अब उहाँ नै बन्नु हुनेछ, अरु पदबारे दुई दलबीच मङ्गलवार टुंग्याउँछौँ । तर मुख्यमन्त्रीमा दाबेदारी गर्दै आएका राजपाका अर्का महामन्त्री जितेन्द्र सोनलले भने मुख्यमन्त्री वा सभामुखमध्ये कुन पद कुन दललाई दिने भनेर राजपा र फोरमबीच कुनै छलफल र सहमति नभएको जिकिर गरे । मुख्यमन्त्रीमा राजपाको पनि दाबेदारी कायमै रहेको उनले बताए । महामन्त्री सोनलले भने मुख्यमन्त्री र सभामुख दुई पदमा मात्रै नभएर सबै शासकीय पदमा प्याकेजमा सहमति जुटाउने गरी छलफल हुने बताए ।"
ज्ञानेन्द्र शाहले भने: रुखबाट पात झरे पनि जरा फेरिँदैनन्,"काठमाडौं: पूर्वराजा ज्ञानेन्द्र शाह भारत प्रस्थान् गरेका छन् । भारत उड्नअघि त्रिभुवन अन्तर्राष्ट्रिय विमानस्थलमा सञ्चारकर्मीहरुसँग बोल्दै उनले रुखका पात झरे पनि जरा परिवर्तन नहुने बताएका छन् । 'हामीले धेरै कुरा प्रकृतिबाट पनि सिक्न सक्छौँ, रुखबाट पात झर्लान, तर जरा भने कहिल्यै परिवर्तन हुँदैनन्', उनले पारिवारिक भनिएको दुई साता लामो भारत भ्रमणका लागि उड्नुअघि भने । उनले हिँड्ने बाटो फरक भए पनि सिद्धान्तमा भने निष्ठावान भएर अडिग रहिरहनुपर्ने जिकिर गरे । स्रोतका अनुसार पूर्वराजा शाह संकटमा रहेको भारतीय देसी गाई जोगाउन सक्रिय श्रीमार्ग नामको संगठनले गर्न लागेको कार्यक्रममा सहभागी हुन भारतको उडिसातर्फ लागेका हुन् । यसअघि नेपागन्जमा करिब एक महिना बसेर शाहले हिन्दु राज्य र राजतन्त्रको पक्षमा वकालत गर्न भ्याएका थिए । त्यो बेला उनी उत्तर प्रदेशका मुख्यमन्त्रीकहाँ पुगेर यी दुई कुराको लविङमा सक्रिय भएका थिए । यो भ्रमणमा पनि पूर्वराजाले नेपालमा हिन्दुत्वको मुद्दाबारे भारतीय नेताहरुसँग कुरा हुन सक्ने जनाउ दिए । पूर्वराजा शाह विमानस्थलमा पुग्दा राष्ट्रिय झण्डा बोकेर राजावादी र हिन्दुवादीहरु बिदाईका लागि पुगेका थिए । उडिसामा शनिबारदेखि आगामी बुधबारसम्म हुन लागेको गौ संरक्षण महोत्वसमा शाहलाई प्रमुख अतिथिकारुपमा बोलाइएको छ । उनलाई पठाइएको निमन्त्रणमा नेपालका राजाकै हैसियत दिइएको छ। पछिल्लो समय धार्मिक गतिविधिमा सक्रिया पूर्वराजाले भारतमा पनि महोत्सवको अन्तिम दिन महायज्ञमा पूर्णाहुति दिने तालिका आयोजले सार्वजनिक गरेको छ। रोचक कुरा त के छ भने नेपालबाट राजसिंहासन खोसिएका ज्ञानेन्द्रलाई उडिसामा भारतीय हिन्दुवादीहरुले राजसिंहासनमै राखेर अभिषेक पनि गर्ने भएका छन् ।"
"प्रदेश १ को बैठक सकियो, २९ गते सभामुखको चुनाव","विराटनगरः प्रदेश नम्बर १ को पहिलो संसद बैठक करिब पौने घण्टासम्म बसेर स्थगित भएको छ । पहिलो संसद बैठकमा बोल्दै सांसदहरुले यो प्रदेशलाई सबैले एकजुट भएर समृद्ध बनाउनुपर्नेमा जोड दिएका छन् । बैठकमा बोल्दै नेकपा एमालेका सांसद भीम आचार्यले प्रदेश १ लाई समृद्ध बनाउन सत्ता र प्रतिपक्ष नभनी सबैजना मिलेर अघि बढ्नुपर्नेमा जोड दिएका थिए । नेपाली कांग्रेस, माओवादी केन्द्र र अन्य मधेसवादी दलका सांसदहरुले पनि अबको ध्यान प्रदेशको समृद्धितर्फ केन्द्रित हुनुपर्ने बताएका थिए । निर्धारित समय भन्दा २० मिनेट ढिलो गरेर सुरु भएको प्रदेश संसद बैठकको अध्यक्षता ज्येष्ठ सदस्य ओमप्रकाश सरवागीले गरेका थिए । सरवागी कांग्रेसबाट समानुपातिकतर्फ प्रदेश सांसद बनेका हुन् । विराटनगरस्थित जिल्ला समन्वय समितिको भवनमा बसेको यो बैठकले माघ २९ गते सभामुख र उपसभामुखको निर्वाचन गर्ने निर्णय गरेको छ । सुरुमा प्रदेश प्रमुख गोविन्द सुब्बाले संसद बैठक सुरु गर्न पठाएको पत्र सरवागीले पढेर सुनाएका थिए । आजको बैठकले माघ २९ गते सभामुख र उपसभामुखको निर्वाचन गर्ने निर्णय गरेको छ । त्यसैगरी प्रदेश सभा कार्यसञ्चाल अन्तरिम कार्य विधि पनि पारित गरेको छ । तेस्रो निर्णय सहसचिव धु्रबु घिमिरेलाई संघीय संसद सचिवालय सचिवको अख्तियारी पनि बैठकले दिएको छ । प्रदेश १ मा ९३ जना सांसद रहेका छन् । प्रदेश सभामा एमालेबाट ५१, कांग्रेस २१, माओवादी केन्द्र १६, संघीय समाजवादी फोरम ३, राप्रपा र संघीय लोकतान्त्रिक राष्ट्रिय मञ्चबाट ११जना सांसद छन् ।"
हारेकालाई राष्ट्रिय सभामा लाने देउवाको प्रयास ?,"काठमाडौं: प्रधानमन्त्री तथा नेपाली कांग्रेसका सभापति शेरबहादुर देउवाले चुनाव हारेका वरिष्ठ नेता रामचन्द्र पौडेल, नेता विमलेन्द्र निधिसहितलाई राष्ट्रिय सभामा मनोनयन गर्न पार्टीभित्र छलफल चलाएका छन् । हारेका तीनैजनालाई राष्ट्रिय सभामा मनोनित गर्न लागेको भन्दै कांग्रेस भित्र देउवाको आलोचना पनि सुरु भएको छ। हारेकालाई राष्ट्रिय सभामा मनोनित गर्न लागेको भन्दै कांग्रेस भित्र देउवाको आलोचना पनि सुरु भएको छ। सबै प्रदेशबाट ५६ जनाको निर्वाचन माघ २५ गते सकिएलगतै सरकारले बाँकी तीनमा मनोनयन गर्नेछ । राष्ट्रियसभामा एक महिलासहित तीनजनालाई सरकारी सिफारिसमा राष्ट्रपतिले मनोनयन गर्ने संवैधानिक व्यवस्था रहेको छ । कांग्रेसको नेतृत्वको सरकारले मनोनित गर्ने तीनजनाबारे अहिले चर्चा हुन थालेको छ । देउवाले पौडेल र निधि अन्य नेतालाई मनोनयन गर्ने विषयमा छलफल चलाएका स्रोतको दाबी छ । सकेसम्म हारेकालाई राष्ट्रिय सभामा नलाने, लानैपरेमा पौडेल, निधि र अन्य नेताबाट पर्न सक्ने कांग्रेस स्रोत बताउँछ । जहाँसम्म चुनावी प्रक्रियामा सहभागी भएर चुनाव हारेकालाई राष्ट्रिय सभामा लगिदैन, देउवानिकट एक कांग्रेस नेताले भने, हार्ने लानुपर्ने अवस्था आएमा उहाँहरु (पौडेल र निधि ) नै पर्न सक्नुहुन्छ । देउवाको प्रस्ताव वामले मानेन देउवाले पत्नी आरजु देउवासहित एमाले नेता वामदेव गौतम र माओवादी नेता नारायणकाजी श्रेष्ठलाई राष्ट्रिय सभामा लान गरेको प्रस्तावलाई एमाले र माओवादीले अस्वीकार गरेका थिए । पार्टी प्रवक्ता विश्वप्रकाश शर्माले पौडेल, आरजु र निधिलाई राष्ट्रिय सभामा मनोनयन गर्ने कुरा हल्ला मात्रै भएको बताए । उनले पार्टीमा त्यस विषयमा चर्चा नभएको दाबी गरे । राष्ट्रिय सभाको ५६ जनाको निर्वाचन सबै प्रक्रिया सकिएपछि मनोनितका विषयमा छलफल हुने बताए । यो सरकारले गर्ने काम हो, पार्टीभित्र यस विषयमा छलफल भएको छैन, अरु चुनाव सकिएपछि यो विषयले प्रवेश पाउँछ, उनले भने । प्रवक्ता शर्माले राष्ट्रिय सभाका तीनजनाको मनोनयन भने देउवा सरकारले नै गर्ने बताए । राष्ट्रिय सभाका ५६ जनाको निर्वाचन यो सरकारले गर्ने, तर बाँकी तीनजनालाई अर्को सरकारले मनोनयन गर्ने भन्ने हुँदैन', उनले भने, 'यही सरकारले सम्पूर्ण निर्वाचन पूरा गर्छ र गर्नुपर्छ । कांग्रेसकै युवा नेता रामहरि खतिवडाले हारेका नेतालाई राष्ट्रिय सभामा मनोनित गर्नु नहुने बताए । उनले हारेकालाई मनोनयन गरिएमा पार्टीमा विवाद बढ्ने् बताए । सभापति देउवा समेत हारेका व्यक्तिलाई राष्ट्रिय सभामा लाने पक्षमा नरहेको दाबी गरे । 'म पनि सभापतिसँग नजिकै छु, मलाई लाग्दैन की उहाँले हारेका व्यक्तिलाई राष्ट्रिय सभा लानुहुन्छ', उनले भने । खतिवडाले बुद्धिजीवी र समाजसेवीमध्येबाट राष्ट्रिय सभामा लाने विषयमा चर्चा भइरहेको बताए । वरिष्ठ नेता पौडेल, निधि, शेखर कोइराला र विश्वप्रकाश शर्मादेखि आफूसम्मले कल्पना पनि नगरेको हार भोग्नुपरेको उनले बताए । हामी धेरैले कल्पना नगरेको हार बेहोरेका छौँ', उनले भने, 'तर अब हारेकालाई राष्ट्रिय सभामा लानु हुँदैन, त्यो खेलमा कोही पनि लाग्नु हुदैन ।"
'नेकपा एमाले र माओवादी केन्द्रबीच पार्टी एकता हुँदैन',भक्तपुर: राष्ट्रिय प्रजातन्त्र पार्टी (प्रजातान्त्रिक) का अध्यक्ष पशुपतिशमशेर जबराले दुई वाम दलहरु नेकपा एमाले र माओवादी केन्द्रबीच एकता हुन नसक्ने दाबी गरेका छन् । रफत सन्चार क्लबले सोमबार भक्तपुरमा गरेको साक्षात्कार कार्यक्रममा बोल्दै अध्यक्ष राणाले संविधानअनुसार दुई वर्षसम्म वाम गठबन्धनबाट केपी शर्मा ओलीको नेतृत्वमा सरकार बने पनि पार्टी एकीकरण भने हुनै नसक्ने जिकिर गरे । नेपाल सुरु गरिएको संघीयताको अभ्यास प्रान्तीय सरकारको आर्थिक भार थेग्न नसकेर योजनाबिनाको संघीयताले देशमा थप समस्या ल्याउने बताए । ३ नम्बर प्रदेशको अस्थायी राजधानी हेटौंडामा राखिए पनि अरु धेरै जिल्लालाई अपायक भएकाले प्रदशेसभाले अन्यत्र सार्न सक्ने उनले उल्लेख गरे । ओली नेतृत्वको सरकारसँग बिग्रिएको सम्बन्ध सुधारको प्रयास भारतीय विदेशमन्त्री सुष्मा स्वराजको हालैको भ्रमणबाट थालिएको पनि उनले बताए । ओलीसमेत पछिल्लो समय भारतसँगको सम्बन्ध सुधारमा अग्रसर रहेकाले दुई देशबीच आगामी दिनमा सहजरुपमा सहकार्य हुने उल्लेख गरे ।
प्रदेश नम्बर १ को संसद बैठक विराटनगरमा सुरु,"विराटनगर: प्रदेश नम्बर १ को संसद बैठक बिराटनगरमा केही बेरअघि सुरु भएको छ । निर्धारित समय भन्दा २० मिनेट ढिलो गरेर सुरु भएको प्रदेश संसद बैठकको अध्यक्षता ज्येष्ठ सदस्य ओमप्रकाश सरवागीले गरेका छन् । सरवागी कांग्रेसबाट समानुपातिकतर्फ प्रदेश सांसद बनेका हुन् । विराटनगरस्थित जिल्ला समन्वय समितिको भवनमा बसेको यो बैठकको सुरुमा प्रदेश प्रमुख गोविन्द सुब्बाले संसद बैठक सुरु गर्न पठाएको पत्र सरवागीले पढेर सुनाएका थिए । प्रदेश १ मा ९३ जना सांसद रहेका छन् । प्रदेश सभामा एमालेबाट ५१, कांग्रेस २१, माओवादी केन्द्र १६, संघीय समाजवादी फोरम ३, राप्रपा र संघीय लोकतान्त्रिक राष्ट्रिय मञ्चबाट ११जना सांसद छन् ।"
पहिलो बैठकमै राजधानीको विवाद,"बुटवल : प्रदेश ५ को पहिलो प्रदेशसभा बैठकमै राजधानीसम्बन्धी विवादले प्रवेश पाएको छ। तीन निर्णय गर्दै फागुन २ सम्मका लागि स्थगित बैठकमा माओवादी केन्द्र र राष्ट्रिय जनमोर्चाका सांसदले प्रदेश राजधानीप्रति घुमाउरो असन्तुष्टि प्रकट गरे। रोल्पाबाट निर्वाचित माओवादीका कुलप्रसाद केसी र प्युठानकी राष्ट्रिय जनमोर्चाकी तारा जिसीले प्रदेशको मुद्दा संसद्मा उठाए। सांसद केसीले पहिलो बैठकमै प्रदेश राजधानीको विषयलाई जोडतोडले उठाए। उनले प्रदेश राजधानीबारे आगो लगाएर खरानीको व्यापार नगर्न चेतावनी दिए। प्रदेश ५ आगोको लप्काबाट जन्मिएको भन्दै त्यो आक्रोश मत्थर पार्न सदन सफल हुने विश्वास उनले व्यक्त गरे। प्रदेशमा आगो बालेर खरानीको व्यापार गर्नेहरूलाई परास्त गर्दै अघि बढ्नुपर्छ, उनले भने। जनमोर्चाकी जिसीले स्थायी प्रदेश राजधानी तोक्न विज्ञसहितको समिति गठन गर्नुपर्ने बताइन्। प्रदेशको राजधानी सबैैलाई मान्य हुने गरी हुनुपर्छ, त्यसका लागि विज्ञ समिति बनाउन म आग्रह गर्छु, उनले भनिन्। माओवादी सांसद सुदर्शन बलालले प्रदेश राजधानी यहाँ उहाँभन्दा पनि जनताको असन्तुष्ट रहेको पार्टीको धारणा बताए। जनताको असुन्तुष्टि छ भन्नु पार्टीकै धारणा हो, बैठकपछि उनले भने, राजधानी दाङ जानुपर्छ भनेको होइन। समाधान खोज्नुपर्छ भन्ने हो। अस्थायी राजधानी बुटवलमा भएको बैठकमा अन्य सांसदले भने यो मुद्दा उठाएनन्। पहिलो सम्बोधन गरेका एमाले संसदीय दलका नेता शंकर पोखरेलले धार्मिकस्थल नवलपरासीको त्रिवेणीदेखि रुकुमको सिस्ने हिमाल सम्झिँदै यीनै पर्यटकीय क्षेत्रबाट प्रदेशको विकास हुने बताए। दुई खालको भौगोलिक संरचना र यहाँका महत्वपूर्ण पर्यटकीय स्थलले नै प्रदेश ५ लाई देशकै समृद्ध प्रदेश बनाउँछन्, उनले भने। कांग्रेस सांसद वीरबहादुर रानाले प्रदेश सहकारी व्यवस्था भएको भन्दै सबैको सहमतिमा प्रदेशको समृद्धिका लागि काम गर्नुपर्ने बताए। संघीय फोरम संसदीय दलका नेता सांसद सह श्राम यादवले मधेसी, आदिवासी, जनजातिको अधिकार प्राप्ति प्रदेशबाट हुने बताए। फागुन २ मा बस्ने दोस्रो बैठकले सभामुख चयन गर्नेछ। पहिलो बैठकले संसद कार्यविधि पारित गरेसँगै सभामुखको अनुपस्थितिमा बैठक सञ्चालन गर्न समिति गठन गरेको छ। समितिमा एमालेका कमल श्रेष्ठ, माओवादीका दधिराम शर्मा, कांग्रेसका अष्टभुजा पाठक, फोरमका सन्तोष पाण्डे र जनमोर्चाकी तारा केसी छन्। सांसदको अलमल, कार्यकर्ता भित्याउन हतार पहिलो बैठकमा सांसदहरू अलमलिए। सभामुखको भूमिकामा रहेका पोख्रेलले संसद्को कार्यविधि निर्णयार्थ प्रस्तुत नगर्दै सांसदले टेबल ठोके। अघिल्लो लाइनमा बसेका एमाले संसदीय दलका नेता पोखरेलले केही सांसदलाई टेबल बजाउन रोक्न खोजे। कार्यविधि प्रस्ताव पेस गर्दा सभामुखले हात उठाउन भनेपछि फेरि सांसदले टेबुल ठोकेका थिए। अन्य प्रस्तावमा पनि यस्तै भइरह्यो। प्रदेश संसद्मा ६ जनाले मात्र संसद्को अनुभव बटुलेका छन्। बैठकको जनाउ दिने घण्टी बजिरहदासम्म पनि सांसद कार्यकर्ता र आफन्त भित्र राख्न व्यस्त थिए। बैठकपछि सांसदहरूलाई सेल्फी खिच्न भ्याई नभ्याई थियो। बैठकमा राष्ट्रियसभा सदस्य कोमल वलीसमेत अतिथिका रूपमा पुगेकी थिइन्। प्रहरी प्रमुख परे मर्यादापालकको फेला दर्शक दीर्घामा बसेका रूपन्देहीका प्रहरी प्रमुख एसपी श्याम ज्ञवालीलाई सिपाहीले सम्झाउनुपयो। बैठकस्थलमा मोबाइल चलाउन निषेध भए पनि उनले मोबाइल चलाएका थिए। मर्यादापालकले मोबाइल राख्न आग्रह गर्दा दुईपल्ट अटेर गरेका उनलाई मर्यादापालकले चेतावनी दिएपछि मोबाइल खल्तीमा राखे। बैठकस्थलमा १२ पुरुष र ८ महिला मर्यादापालक खटिएका थिए। संसद बैठक कक्षको पहिलो ढोकाबाट सांसद प्रवेश गरे। दोस्रो ढोकाबाट फोटो पत्रकारलाई मात्र तिन मिनेट फोटो खिच्न अनुमति दिइएको थियो। प्रमुख सचिव शंकर पाठक सहितका आगन्तुकहरु अन्तिम ढोकाबाट भित्र पस्दै दर्शक दीर्घामा बसेका थिए। यो प्रदेशमा ब्राह्मण क्षेत्री ४७ जना, थारु १२ जना, दलित ६ जना, मगर ९ जना, नेवार ३ जना, मधेसी ९ जना र मुसलमान ३ जना सांसद छन्। प्रदेश समृद्ध बनाउँछौँ प्रदेशसभाको पहिलो बैठकमा सांसदले प्रदेशलाई ५ वर्षभित्र समृद्ध बनाउने प्रतिबद्धता व्यक्त गरेका छन्। उनीहरूले उद्योग, कृषि र पर्यटनको विकास गर्न सके प्रदेश समृद्धिपथमा लम्किने र आफूहरूले यी सबै क्षेत्रको एकसाथ विकास गर्नेमा जोड दिए। रूपन्देही जिल्लाबाट प्रदेशसभामा निर्वाचित कांग्रेसका फखरुद्दिन खाँले पर्यटकीयस्थलले भरिएको हुनाले पर्यटनबाटै प्रदेश समृद्ध हुने र विकासपथमा लम्किने बताए। उनले गौतम बुद्धको नामले नै देश र प्रदेश परिचित रहेको बताउँदै पर्यटनको विकास गर्न सके प्रदेश समृद्ध हुने दाबी गरे। कपिलवस्तुबाट निर्वाचित एमालेका विष्णु पन्थीले आफ्नो क्षेत्र पिछडिएको उल्लेख गर्दै सडक निर्माणका साथै कृषि र पर्यटन विकासमा जोड दिने बताए। मेरो क्षेत्र अलि पिछडिएको क्षेत्र हो, उनले भने, त्यसैले सबैभन्दा पहिले सडक निर्माणमा लाग्नेछु र कृषि तथा पर्यटन विकास पनि सँगसँगै लैजाने छु। माओवादी केन्द्रबाट गुल्मीका सांसद सुदर्शन बलालले प्रदेशको बनावट मगरात, थारुवान, अवधलगायत तराई र पहाडको मि श्रण रहेकाले सबैको मनोविज्ञान बुझेर एकताबद्ध गर्नु नै आफ्नो पहिलो काम हुने बताए। उनले मनोबिज्ञान र भुगोललाई जोड्ने गरि विकास निर्माण, भौतिक पूर्वाधार निर्माण गर्नु दोस्रो काम हुने बताए। बर्दिया जिल्लाबाट निर्वाचित भुवनेश्वर चौधरीले पर्यटन, शिक्षालगायत विकासमा लाग्ने बताए। रूपन्देहीबाट निर्वाचित संघीय फोरमका सन्तोष पाण्डेयले पनि पर्यटन विकासका साथै शिक्षा, उद्योगलगायत क्षेत्रको विकासमा लाग्ने बताए। पाल्पाबाट निर्वाचित पुरमती ढेंगा मगरले उत्पीडित विभिन्न जातजाति, समुदायको मर्म बुझेर आवश्यक नीति बनाउने बताइन्। उत्साहित छन् मर्यादापालक दाङको वडा प्रहरी कार्यालयमा दरबन्दी रहेकी जानकी पुन संसद भवनको मर्यादापालकको भूमिकामा छिन्। कालो कोट र रातो घेरासहितको साडीमा सजिएकी उनी आइतबार प्रदेश सांसदलाई स्वागत गर्नमै व्यस्त थिइन्। पाँचबर्से जागिरमा उनका लागि यो महत्वपूर्ण अवसर हो। भीआईपी भएका कार्यक्रममा पहिलो पटक खटिएकी छु, उनले भनिन्। प्रहरीको पेसा मर्यादित र जिम्मेवार भएकाले आफूले त्यही भूमिका निर्वाह गर्ने उनको प्रतिबद्धता थियो। हामीलाई जे काम तोकिएको छ, त्यही गर्छौ, उनले भनिन्, यहाँ खटिँदा उत्साहित छु। उनीसँगै ८ महिला र १२ पुरुष मर्यादापालक बैठक कक्षभित्र र प्रवेशद्वारमा खटिएका थिए। मर्यादापालकले एकदिने तालिम लिएका थिए। ४० जनाले तालिम पाए पनि २० जना मात्रै खटाइएका थिए। मर्यादापालकका प्रमुख प्रहरी इन्स्पेक्टर होमप्रकाश चौधरीले नयाँ अनुभव भएकाले चुनौति भए पनि महत्वपूर्ण अवसर रहेको बताए। हामी अरुको आचरण हेर्न खटिएका छौं, यो निकै महत्वपूर्ण अवसर हो, उनले उत्साहित हुँदै भने। उनी इलाका प्रहरी कार्यालय छपियाका इन्चार्ज हुन्। पुरुष मर्यादापालक कालो कोट र दौरा सुरुवालमा सजिएका थिए। २० जनामध्ये एक जना मर्यादापालक मात्र अनुभवी थिए। मर्यादापालकमा खटिएका सबै प्रदेश नम्बर ५ मा कार्यरत प्रहरी हुन्। सबैलाई काजमा संसद भवन खटाइएको छ। उनीहरुलाई सांसदसहित अतिथिहरुले अमर्यादित काम गरे बैठक कक्षबाट निकाल्ने अनुमति रहेको छ।"
"प्रदेश १ को मुख्यमन्त्रीमा कुरो मिलेन, चुनावबाटै नेता छानिने","उर्लाबारी: प्रदेश नं १ मा नेकपा एमालेको संसदीय दलको नेता चयनका लागि माघ २६ गते विराटनगरमा निर्वाचन हुने भएको छ । आज बिहान विराटनगरमा बसेको प्रदेश समिति बैठकले संसदीय दलको नेता चयनका लागि निर्वाचन गर्ने निर्णय गरेको हो । एमाले प्रदेश समितिले निर्वाचनका लागि अधिवक्ता चूडामणि आचार्यको संयोजकत्वमा प्रेम पोखरेल र टीकाराम पुरी सदस्य रहेको तीन सदस्यीय निर्वाचन समितिसमेत गठन गरेको छ । संसदीय दलको नेता चयनका लागि माघ २६ गते संसदीय दलको कार्यालयमा निर्वाचन गर्ने निर्णय भएको हो । प्रदेश नं १ मा एमालेभित्र संसदीय दलको नेतामा केन्द्रीय सचिव भीम आचार्य, पोलिटब्यूरो सदस्य शेरधन राई र केन्द्रीय सदस्य जीवन घिमिरेले दाबी गर्दै आउनुभएको छ । उनीहरूबीच सहमति प्रयास सम्भव नभएपछि अन्ततः निर्वाचन हुने भएको हो । प्रदेश नं १ मा एमाले एक्लैको बहुमत रहेकाले संसदीय दलको नेता नै मुख्यमन्त्री बन्ने छन् ।"
प्रदेश १ र ४ को पहिलो प्रदेशसभा बैठक आज,"विराटनगरबाट कुमार लुइँटेल र किशोर बुढाथोकी पोखराबाट केशवशरण लामिछाने बाहिर ठूलो संख्यामा सुरक्षाकर्मी परिचालित छन्। मर्यादापालक आआफ्नो स्थानमा एकै लहरमा उभिएका छन्। बाहिर र भित्र पनि उनीहरूको बाक्लो उपस्थिति छ।प्रदेश १ का ज्येष्ठ सदस्य ओमप्रकाश सरागवी सभामुखको सचिवालयबाट पश्चिमतर्फको प्रदेशसभा हलतर्फ बढे। मुख्य द्वारमा खटिएका मर्यादापालक सरागवीको आगमनसँगै सतर्क भए। सरागवी हलको दायाँ भागबाट सोझै सभामुखको टेबल भएतर्फ उक्लिए। उनी त्यहाँ रहेको अग्लो कुर्सीमा बसे अनि पहिलो प्रदेशसभा अधिवेशन सुरु भएको घोषणा गरे। त्यसपछि आरम्भ भयो प्रदेशसभाको कारबाही। उनले प्रदेश प्रमुख प्रा डा गोविन्दबहादुर तुम्बाहाङबाट प्राप्त सन्देश पढेर सुनाए। प्रदेशसभाको पहिलो बैठकले पारित गर्नुपर्ने कार्यविधि, सभामुखउपसभामुखको निर्वाचन कार्यतालिका र सभामुखलाई सघाउने अध्यक्षमण्डलको नामावली पारित गर्न सदस्यसँग पक्ष र विपक्षमा मत मागे। त्यसपछि सांसदलाई बोल्ने समय दिइयो अनि अर्को बैठक माघ २९ गते तोक्दै आजको सभा यहीं सकिएको घोषणा गर्दछु भन्दै उनले बैठक समापन गरे। प्रदेशसभा पहिलो बैठकका लागि रिहर्सल गर्दै मर्यादा पालक मोरङ जिसस भवनको तल्लो तलामा आइतबार अपराह्न प्रदेशसभा अधिवेशनको रिहर्सल गर्दाको दृश्य हो यो। सोमबार १ बजे सुरु हुने प्रदेशसभा अधिवेशनको तयारीस्वरूप यसको अध्यक्षता गर्ने ज्येष्ठ सदस्य सरागवीले अन्तिम अभ्यास यसरी गरे। चिटिक्क सजाइएको प्रदेशसभा हलमा प्रदेश सांसदका लागि आकासे नीलो रङको खोल हालिएको कुुर्सी व्यवस्थापन गरिएको छ भने त्यस मास्तिर पत्रकार, प्रतिनिधिसभा सदस्य र आमन्त्रित आगन्तुकका लागि सेतो। हललाई संघीय संसद्जस्तै गरी आकर्षक ढंगले सजाइएको सहरी विकास तथा भवन निर्माण कार्यालय विराटनगरका प्रमुख श्यामकृष्ण सिंहले बताए। इन्टेरियर डिजाइन हामीले काठमाडौंको संघीय संसद्कै जस्तो बनाउने कोसिस गरेका छौं, उनले भने। हल नीलो रङको कार्पेटले निकै खुलेको देखिन्छ। रोस्ट्रम क्षेत्रमा हालिएको हल्का गुलाबी रङको सजावटले आकर्षण थपिदिएको छ। भित्ताको आधा भागसम्म हल्का खैरो रङ पोतिएको सनमाइका टाँसिएको छ। एक सय ४० सिट क्षमताको हल आकर्षक देखिन्छ। पंखा, एसी र अट्याच शौचालयको सुविधा पनि उपलब्ध छ। यी सबै तयारीबीच प्रदेश १ को पहिलो प्रदेशसभा बैठक आज (सोमबार) दिउँसो १ बजे बस्दै छ। प्रदेश प्रमुख तुम्बाहाङले अधिवेशन आह्वान गरेअनुरूप बैठक बस्न लागेको हो। संघीय संसद् सचिवालयका अनुसार बैठक दिउँसो १ बजे सुरु भई बढीमा एक घन्टा ४५ मिनेटसम्म चल्नेछ। अधिवेशनको अध्यक्षता ज्येष्ठ सदस्य सरागवीले गर्नेछन्। अधिवेशनमा प्रदेश प्रमुखबाट प्राप्त सन्देश पढेर सुनाइनेछ। आइतबार ज्येष्ठ सदस्यलाई पनि संसद् सचिवालयका कर्मचारीले बैठक सञ्चालन विधिलगायत विषयमा जानकारी गराएका थिए। आइतबार मर्यादापालकले रिहर्सल गर्नुका साथै सुरक्षाकर्मीले सुरक्षा प्रबन्धको विषयमा मिहीन ढंगले अध्ययन गरे। प्रदेश मुख्यसचिव यादवराज कोइरालाको नेतृत्वमा सुरक्षा अधिकारी सम्मिलित टोलीले हलको निरीक्षण गरी तयारीको विषयमा जानकारी लिएको छ। कोइरालाले भने,सुरक्षसहितका सबै तयारीमा हामी जुटेका छौं। संसद् सचिवालयका उपसचिव सर्वजित राईले प्रदेशसभा अधिवेशनलाई कार्यसूचीअनुसार सञ्चालन गर्न सबै तयारी भएको बताए। भने, हल व्यवस्थापन, सुरक्षा प्रबन्धदेखि सबै तयारी भएको छ। पहिलो बैठकले मुख्यतः तीन प्रस्ताव पारित गर्ने तयारी छ। ती विषयमा सर्वदलीय बैठक बसेर दलले सहमति जुटाइसकेका छन्। प्रदेशसभा अधिवेशन सञ्चालन अन्तरिम कार्यविधि, सभामुखउपसभामुखको निर्वाचन र सभामुखलाई सघाउने अध्यक्षमण्डलको नामावली पहिलो बैठकले पारित गर्ने तयारी रहेको कांग्रेसका प्रदेशसभा सदस्य केदार कार्कीले जानकारी दिए। यो बैठकले पारित गर्ने विषयमा हामीले सहमति जुटाइसकेका छौं, उनले भने। अधिवेशनको कार्यसूची तयार गर्न शनिबार सर्वदलीय बैठक बसेको थियो। माघ २९ गते दिउँसो १ बजे सभामुख र फागुन ३ गते उपसभामुखको निर्वाचन हुनेछ। बैठकमा एमालेका भीम आचार्य, कांग्रेसका केदार कार्की, माओवादी केन्द्रका इन्द्रबहादुर आङ्बो, संघीय फोरमका जयराम यादव, स्वतन्त्र नारायणबहादुर मगर, संघीय लोकतान्त्रिक राष्ट्रिय मञ्चका विष्णु तुम्बाहाम्फे र राप्रपाकी इन्दिरा राईले शुभकामना मन्तव्य दिनेछन्। उनीहरूलाई पाँचपाँच मिनेटको समय तोकिएको छ। टेबल ठोक्न सिके सांसदले प्रदेश ४ का सांसदहरूले पहिलो प्रदेशसभा बस्ने रिहर्सल गरेका छन्। पोखरा नगर विकास प्रशिक्षण केन्द्र नदीपुरमा स्थापित प्रदेशसभा हलमा रिहर्सल आइतबार गरेका हुन्।ज्येष्ठ सदस्य जनकलाल श्रेष्ठले पोखरामा आइतबार उपलब्ध सांसद डाकेर रिहर्सल गरेको जानकारी दिए। उनले भने, मैले सभामुखको भूमिका निर्वाह गरें। ठूलो पार्टी एमाले र तेस्रो पार्टी माओवादीका सांसदहरू सभामुखको दायाँ र दोस्रो ठूलो पार्टी कांग्रेसका सांसद बसेका थिए। साना पार्टीका सांसद भने उनीहरुकै पछाडिपट्टिका सिटमा बसेका थिए। भोलि (सोमबार) जे जे गर्ने हो त्यही सिकियो, सांसद धनञ्जय दवाडीले भने, राष्ट्रिय धुन बज्दा उठ्ने, सभामुखले पालो दिएपछिमात्र बोल्ने आदि। हलमा प्रवेश गर्नुअघि पुस्तिकामा उपस्थिति जनाउने, भित्र पस्नासाथ नबस्ने, राष्ट्रिय गान बजिसकेपछि मात्र कुर्सीमा बस्नेलगायत सिकेको अर्का सांसद हरिबहादुर चुमनले सुनाए। प्रस्ताव पारित गर्दा हुन्छ भन्नेले हुन्छ भन्नुपर्ने, समर्थन गर्दा टेबुल ठोक्नेलगायत सिकियो, उनले भने, सभामुखले गर्नुपर्ने काम धेरै हुँदो रहेछ। प्रदेश सभाको पहिलो बैठक बस्ने अघिल्लो दिन आइतबार सभाहल प्रवेश गर्न लामबद्ध प्रदेश ४ का सांसद । ६० जना सांसद रहेको प्रदेश ४ मा ६ जनासँग मात्रै संसदीय अभ्यासको अनुभव छ। पृथ्वीसुब्बा गुरुङ, किरण गुरुङ, मणिभद्र शर्मा, आशा कोइराला, कुमार खड्का र नरदेवी पुन यसअघि संविधानसभा सदस्य भइसकेका सांसद हुन्। पहिलो बैठकका कार्यसूचीबारे शनिबार सर्वदलीय बैठकले निर्णय गरेको थियो। प्रदेशसभा कार्य सञ्चालन अन्तरिम कार्यविधि पारित गर्ने प्रमुख कार्यसूची छ। प्रदेशसभामा एमाले, कांग्रेस र माओवादी केन्द्रका ३३ र नयाँशक्ति र जनमोर्चाका ११ जना प्रतिनिधिले शुभकामना मन्तव्य राख्ने कार्यसूची छ। एमालेबाट पृथ्वीसुब्बा गुरुङ, किरण गुरुङ र सिर्जना शर्माले १०१० मिनेट मन्तव्य राख्ने उक्त पार्टीको आइतबारको संसदीय दलको बैठकले तय गरेको छ। कांग्रेसका तर्फबाट कृष्णचन्द्र नेपाली, दोबाटे विश्वकर्मा र ललितकला गुरुङले र माओवादी केन्द्रबाट नेत्रलाल अधिकारी, हरिबहादुर चुमान तथा गायत्री गुरुङले मन्तव्य राख्नेछन्। सोमबारको बैठकमा बोल्न कांग्रेसले १७ र माओवादीले १४ तथा अरु साना पार्टीले ५५ मिनेट पाएका छन्। ६० सांसद रहेको प्रदेश ४ मा एमालेका २७, कांग्रेसका १५, माओवादीका १२, जनमोर्चाका ३, नयाँ शक्तिका २ र १ स्वतन्त्र सांसद छन्। मुख्यमन्त्री २८ गते ! प्रदेश ४ को प्रदेश सरकार गठनका लागि एमालेले माघ २८ गते संसदीय दलको नेता चयनको मिति तोकेको छ। एमाले सांसदहरूको आइतबार पोखरामा बसेको बैठकले मिति तय गरेको हो। बैठकले नेता सोमनाथ अधिकारी प्यासी संयोजकत्वमा निर्वाचन कमिटीसमेत गठन गरेको छ। कमिटीमा अधिवक्ताद्वय सुरेन्द्र थापामगर र कमल अर्याल सदस्य छन्। दलको नेता छान्न संसदीय दलको बैठक २८ गते बस्ने निर्णय गरेको जानकारी एक एमाले सांसदले दिए। उनकै भनाइमा पार्टी केन्द्रले संसदीय दलको नेता सकेसम्म सर्वसम्मत र नभए प्रजातान्त्रिक विधिबाट चुन्न भनेको छ। प्रदेश ४ मा चुनावी गठबन्धनको अर्काे दल माओवादी केन्द्रसँग मिलेर एमालेले सरकार गठन गर्दैछ। दुई पार्टीबीच मुख्यमन्त्री एमाले र सभामुख माओवादीले लिने सहमति पनि भइसकेको छ। मुख्यमन्त्रीका लागि एमालेभित्रै २ जना आकांक्षी छन्। पार्टी सचिव तथा संगठन विभाग प्रमुख पृथ्वीसुब्बा र प्रदेश कमिटी संयोजकसमेत रहेका स्थायी कमिटी सदस्य किरण मुख्यमन्त्रीका दाबेदार हुन्। प्रदेश कमिटी संयोजक स्वाभाविक रुपमा यहाँको संसदीय दलको नेता हुने दाबी किरणले गरिरहेका छन्। आफू पार्टीमा पुरानो भएको पनि उनको दाबी छ। पृथ्वीसुब्बा भने अहिले पार्टीमा आफू सिनियर रहेको र मुख्यमन्त्री बन्नकै लागि प्रदेश सभा चुनाव लडेको बताउँदै आएका छन्। दुवैजना पार्टीका सांसदहरुबीच चुनाव हुँदा पनि आफैले जित्ने दाबी गर्छन्। पृथ्वीसुब्बा पार्टी अध्यक्ष केपी र किरण उपाध्यक्ष वामदेव गौतमनिकट मानिन्छन्। प्रदेश ४ मा ६० सांसद छन्। तीमध्ये एमाले २७, कांग्रेस १५, माओवादी १२, जनमोर्चा ३, नयाँशक्ति २ र १ स्वतन्त्र छन्।"
कार्यकर्ता फकाउन जिल्ला दाैडाहा,"काठमाडौं : संघ र प्रदेश निर्वाचनमा पराजयपछि निराश भएका कार्यकर्तालाई फकाउन राप्रपा शीर्ष नेता जिल्ला दौडाहामा निस्केका छन्। नेताकार्यकर्ता निराश बन्दा संगठन थप कमजोर हुने भन्दै राप्रपाले नेताहरूलाई देशभर खटाएको हो। माघ पहिलो साता झापा, मोरङ, सुनसरी र सप्तरीको भ्रमण सकेका अध्यक्ष कमल थापा केही दिनअघि मात्र चितवन, मकवानपुर र बारामा पार्टीका कार्यक्रममा सहभागी भए। उनी केही दिनपछि दोलखा जाँदै छन्। उनी माघ अन्तिममा प्रदेश ७ का कैलाली र कञ्चनपुर जाने कार्यक्रम रहेको सहप्रवक्ता मोहन श्रेष्ठले जानकारी दिए। उनका अनुसार उपाध्यक्ष बुद्धिमान तामाङ अर्को साता रौतहट, धनुषा, सर्लाही, महोत्तरी र सिन्धुली जाने कार्यक्रम छ भने महासचिव राजेन्द्र लिङ्देन सोमबारदेखि नै मेची र कोसी जाँदै छन्। निर्वाचन पराजयपछि नेताकार्यकर्ता निराश बन्दा संगठन थप कमजोर हुने भन्दै राप्रपाले नेताहरूलाई देशभर खटाएको हो। महामन्त्री धवलशम्शेर राणालाई प्रदेश ५ मा खटाइएको छ भने प्रवक्ता सुशील श्रेष्ठ र भुवन पाठक आइतबारदेखि प्रदेश ७ कै पहाडी जिल्ला पुगेका छन्। उनीहरू बैतडी, डडेल्धुरा, बझाङ र बाजुरा पुग्नेछन्। सहमहामन्त्री चन्द्रबहादुर गुरुङ कैलाली, कञ्चनपुर र डोटी जाँदै छन्। विक्रमबहादुर थापालाई प्रदेश ४ को जिम्मेवारी तोकिएको छ भने उपाध्यक्ष टंक ढकाल र भाष्कर भद्रालाई सिन्धुली, रामेछाप, सिन्धुपाल्चोक र ललितपुरमा खटाइएको छ। राप्रपा सहप्रवक्ता श्रेष्ठले फागुनको केन्द्रीय परिषद बैठकमा प्रस्तुत हुने राजनीतिक कार्यपत्र र चुनावमा पराजयबारे पनि जिल्ला तहमा छलफल गरी आवश्यक सुझाव संकलन गरिने बताए। प्रजातान्त्रिकको बैठक बस्दै पशुपतिशमशेर राणा नेतृत्वको राप्रपा प्रजातान्त्रिकको उच्चस्तरीय कार्यसम्पादन समिति बैठक सोमबार बस्दै छ। बैठकमा पार्टीको आगामी कार्यदिशाबारे छलफल हुने पार्टीले जनाएको छ। प्रजातान्त्रिकका अधिकांश नेताले कांग्रेससँग एकता गर्न नेतृत्वलाई दबाब दिइरहेका छन् भने केही नेता राप्रपासँग पुनः एकीकरणको पहल गर्न माग गरिरहेका छन्। कार्यसम्पादन समितिले पार्टीको कार्यदिशाबारे आवश्यक निर्णय गर्ने प्रवक्ता किरण गिरीले जानकारी दिए। उनका अनुसार केही नेताले राजतन्त्र र हिन्दु राज्यबारे पार्टीको आधिकारिक धारणा सार्वजनिक गर्नुपर्ने मागसमेत गरिरहेका छन्।"
प्रदेश ४ मा सभामुखको निर्वाचन फागुन ३ गते,काठमाडौं : प्रदेश नम्बर ४ प्रदेशसभा सचिवालयले सभामुखको निर्वाचन फागुन ३ गतेका लागि तोकेको छ। सोमबार भएको प्रदेशसभाको पहिलो बैठकले आगामी फागुन ३ गते दिउँसो १ बजे प्रदेशसभाको सभामुखको निर्वाचन गर्ने निर्णय गरेको हो। वाम गठबन्धनको निर्णयअनुसार प्रदेश नम्बर ४ मा मुख्यमन्त्री नेकपा एमाले र सभामुख नेकपा माओवादी केन्द्रले लिने सहमति बनेको छ। प्रदेश नम्बर ४ मा उपसभामुखको निर्वाचन फागुन ६ गते गर्ने तयारी छ। सोमबार बसेको प्रदेशसभाको पहिलो बैठकले प्रदेशसभा सञ्चालन अन्तरिम कार्यविधि पारित गरेको छ। पोखरा लेखनाथ महानगरपालिकास्थित नगर विकास प्रशिक्षण केन्द्रमा बसेको प्रदेशसभा बैठकको अध्यक्षता जेष्ठ सदस्य जनकलाल श्रेष्ठले गरेका थिए। प्रदेश नम्बर ४ मा प्रत्यक्ष र समानुपातिक गरी ६० प्रदेश सभा सदस्य छन्। संघीय संसदका सदस्यहरू प्रदेशसभाको पहिलो बैठकमा दर्शकदीर्घामा थिए।
राष्ट्रपतिमा दोहोरिने भण्डारीको इच्छा,"काठमाडौं : राष्ट्रपति विद्यादेवी भण्डारीले पार्टी एकताको घनीभूत छलफलमा रहेका एमाले अध्यक्ष केपी ओली र माओवादी केन्द्रका अध्यक्ष पुष्पकमल दाहालसँग लन्च मिटिङ गरेकी छन् । शनिबार दिउँसो उनले दुवै अध्यक्षलाई शीतलनिवास बोलाई झन्डै पाँच घण्टा लामो भेट गरेकी हुन् । दुई अध्यक्षसँग राष्ट्रपतिको भेटबारे राष्ट्रपतिका प्रमुख स्वकीयसचिव डाभेषराज अधिकारीले पुष्टि गरे पनि कुराकानीको एजेन्डाका विषयमा भने अनभिज्ञता व्यक्त गरे। उहाँहरू (ओलीदाहाल) सँग राष्ट्रपतिज्यूको शनिबार शीतलनिवासमै भेटघाट भएको हो, डाअधिकारीले अन्नपूर्णसँग भने, अनौपचारिक भेटघाट भएकोले त्यहाँ हाम्रो सहभागिता रहने कुरा भएन, कुराकानी के भए त्यो पनि जानकारी हुने कुरा भएन । तर, माओवादी केन्द्रका अध्यक्ष दाहालनिकट स्रोतका अनुसार, राष्ट्रपतिले दुई अध्यक्षलाई आमन्त्रण गरी गरेको लन्च छलफलमा उनले दुई कम्युनिस्ट पार्टीको एकता प्रक्रियादेखि नयाँ राष्ट्रपति चयनसम्मका विषयमा जिज्ञासा राखेकी थिइन् । राष्ट्रपतिले भनिन्, प्रधानमन्त्री र पार्टी अध्यक्ष बाँडेरै भए पनि एकता गर्नुस् अनौपचारिक कुराकानीमा अत्यन्त खुलेरै तीन नेताबीच कुराकानी भएको शीतलनिवास स्रोतले पनि बतायो । उक्त छलफलमा राष्ट्रपति भण्डारीले राष्ट्रपतिमा पुनः दोहोरिने इच्छा प्रकट गरेकी थिइन् । आम जनमत एमालेमाओवादीबीच एकताकै पक्षमा छ, तपाईंहरूले पार्टी एकता गर्नुहोस्, राष्ट्रपति भण्डारीको भनाइ उद्धृत गर्दै शीतलनिवास स्रोतले अन्नपूर्णसँग भन्यो, नयाँ राष्ट्रपतिउपराष्ट्रपति चुनावका सन्र्दभमा पनि दुई पार्टीभित्रैबाट आउने भएकाले एक कार्यकाल हामीलाई नै अवसर दिनुहोस् । आफूहरू (भण्डारी र नन्दबहादुर पुन) ले लामो समय कार्यकाल सम्हाल्न नपाएको तर्क राख्दै भण्डारीले नयाँ राष्ट्रपतिउपराष्ट्रपति चयन गर्दा राष्ट्रलाई पर्न आउने व्ययभार, आफूहरूको अनुभव, पार्टीदेखि राष्ट्रको परिवर्तनका पक्षमा गरेको योगदानलगायत सम्मानका लागि भए पनि दोहोर्याउन आग्रह गरेकी थिइन् । एमाले अध्यक्ष ओली आफ्नो पक्षमा सकारात्मक नै रहेको ठानेकी भण्डारीले दुवै नेतालाई सँगै राखेर आफूहरूको निरन्तरताको प्रतिबद्धता चाहेकी स्रोत बताउँछ । राष्ट्रपति भण्डारीले पुनः राष्ट्रपतिमा दोहोरिने इच्छा यसअघि माओवादी अध्यक्ष दाहालसँग राखिसकेकी थिइन् । भण्डारीले दाहाल परिवारलाई २८ पुसमा शीतलनिवासमै बेलाएर डिनर दिएकी थिइन् । स्रोतका अनुसार, उक्त संवादमा भण्डारीले दुवै पार्टी अध्यक्षको पदीय भागबन्डा कार्यकारी भूमिकामै रहनेगरी टुंगो लगाएरै भए पनि एकता गर्न सुझाएकी थिइन् । उनले एमाले अध्यक्ष ओलीलाई प्रधानमन्त्री र दाहाललाई पार्टी अध्यक्ष चलाउन दिएर भए पनि एकता गर्न सुझाएको माओवादी अध्यक्ष दाहालले आफ्नो पार्टीनिकट विद्यार्थी संगठनका पदाधिकारीसँग आइतबार आफ्नै निवासमा खुलाएका थिए । राष्ट्रपति, ओलीजी र म हिजो (शनिबार) मात्रै पनि बस्यौं, राष्ट्रपति स्वयंले पनि पीएम र सीएम दुई अध्यक्षमा बाँडफाँट गरेर टुंगो लगाएरै भए पनि एकता गर्नुहोस् भनेर सुझाव राख्नुभयो, बैठकमा सहभागी एक विद्यार्थी नेताले भने । ओलीले भने आफ्नो पार्टीभित्रको प्रेसर लाई देखाउँदै तत्कालभन्दा एकताको महाधिवशेनपछि पार्टी अध्यक्ष लिन दाहाललाई सुझाएका थिए । दाहालले पार्टी एकता समदूरीमा राखेर गर्नका लागि पनि अध्यक्ष र प्रधानमन्त्री दुई अध्यक्ष बीच बाँडफाँट गरी एकता प्रक्रिया टुंग्याउनु राम्रो हुने राष्ट्रपति सहमतिको छलफलका क्रममा राखेका थिए । पीएम र सीएम पावर सेयरिङ हुँदा नै एकतालाई बल पुग्छ भन्ने तर्क हामीले राख्दै आएका छौं, हिजो (शनिबार) राष्ट्रपतिसहितको भेटमा पनि मैले त्यही कुरा राखेको छु, दाहालको विद्यार्थी नेताहरूलाई बिफ्रिङ थियो, एमाले ठूलो पार्टी भएकोले एमालेले रोजेर राखोस्, त्यसपछिको पद हामी राख्छौं । दाहालले ओलीजीलाई अध्यक्ष नै ठूलो लागेको भए त्यही पद राखेर आफूलाई प्रधानमन्त्री दिए पनि हुने भन्दै दुवै विकल्पमा खुला रहेको बताएका थिए । तर, यो विषयमा अझै छलफल गर्ने ओलीले बताएका स्रोतले बतायो । राष्ट्रपतिको समेत राय बुझेका ओलीदाहालले एकता प्रक्रियाबाट भाग्न भने कसैलाई पनि अहिले छुट नभएको समान धारणा राखेका थिए । लन्च मिटिङबाट उठ्ने बेला ओलीले भनेका थिए, एकता गर्नैपर्छ, हामी अझै फेरि छलफल गर्छौं, मिलाउँछौं ।"
र्मौन अवधि सुरू,"काठमाडौं : राष्ट्रियसभा निर्वाचनका लागि आइतबार राति १२ बजेबाट मौन अवधि सुरू भएको छ। मौन अवधि सुरू भएपछि निर्वाचन नसकिउन्जेल राजनीतिक दल, उम्मेदवार, नागरिक समाज र मतदाताले प्रचारप्रसार गर्न नपाउने निर्वाचन आयोगले जनाएको छ। आयोगले सञ्चारमाध्यमलाई पनि निर्वाचनमा प्रभाव पार्ने गरी कुनै दल वा उम्मेदवारको पक्षविपक्षमा समाचार प्रकाशनप्रसारण गर्न, मत सर्वेक्षण गर्न र त्यसको परिणाम प्रकाशन वा प्रसारण गर्न रोक लगाएको छ। मौन अवधिमा मतदान केन्द्रको तीन सय मिटरवरिपरि राखिएका दलका प्रचार सामग्री हटाउन, एसएमएस, फेसबुक, भाइबरजस्ता सामाजिक सञ्जालमार्फत मत नमाग्न र निर्वाचन प्रचारप्रसार नगर्न आयोगले अपिल गरेको छ। राष्ट्रियसभाका लागि ६ वटा प्रदेशमा बुधबार बिहान १० बजेदेखि दिउँसो ३ बजेसम्म मतदान हुँदै छ। प्रदेश २ मा भने सबै उम्मेदवार निर्विरोध भएकाले मतदान कार्य नहुने आयोग प्रवक्ता नवराज ढकालले जानकारी दिए। ३२ सिटका लागि नौ दलका ५२ जना उम्मेदवारबीच प्रतिस्पर्धा हुँदै छ। निर्वाचन आयोगले निर्वाचक मण्डलको अन्तिम मतदाता नामावलीमा नाम समावेश भएका मतादाताले निर्वाचित भएको प्रमाणपत्र वा अन्य प्रमाणका आधारमा समेत मतदान गर्न पाउने व्यवस्था गरेको छ। प्रमुख निर्वाचन आयुक्त डा अयोधीप्रसाद यादवको अध्यक्षतामा आइतबार बसेको बैठकले जनप्रतिनिधिले निर्वाचित भएको प्रमाणपत्र, मतदाता परिचयपत्र वा नागरिकताको प्रमाणपत्रको आधारमा मतदान गर्न पाउने व्यवस्था मिलाउन सबै निर्वाचन अधिकृतको कार्यालयलाई निर्देशन दिएको छ। राष्ट्रियसभामा स्थानीय तहका एक हजार ५०३ र प्रदेशसभाका ५५० गरी दुई हजार ५६ मतदाता छन्।"
कर्मचारी हदै अटेरी : दुई दिनभित्र नपुगे कारबाही,"काठमाडौं : सातै प्रदेशमा खटिएका ६९९ कर्मचारीमध्ये ७० प्रतिशतभन्दा बढी अझै कार्यस्थलमा पुगेका छैनन् । कर्मचारी अभावमा प्रदेशसभाको कार्यसञ्चालन अस्तव्यस्त बनिरहेको छ तर उनीहरू मालदार अड्डा छाडेर प्रदेश झर्न अटेर गरिरहेका छन् । कर्मचारीको हेपाहा प्रवृत्तिबाट आजित भएपछि प्रधानमन्त्री कार्यालयले दुई साताभित्र खटाइएको स्थानमा नपुग्नेमाथि कारबाही सुरु गर्ने चेतावनी दिएको छ । प्रधानमन्त्री कार्यालयले आइतबार पत्र लेख्दै आफूमातहतका कर्मचारी नखटाउने सचिव र खटाइएका स्थानमा नजाने कर्मचारी दुवैलाई कडा कारबाही गर्ने चेतावनी दिएको हो । केन्द्रीय सरकारले खटाएका कर्मचारी समयमै प्रदेश पुग्न नसक्दा प्रदेशले राम्ररी कार्य सम्पन्न गर्न सकेका छैनन् । प्रदेशमा खोलिएका मुख्यमन्त्रीको कार्यालय, प्रदेश प्रमुखको कार्यालय, अन्य मन्त्रालय र प्रदेशसभामा मुस्किलले चारपाँच जना मात्रै कर्मचारी छन् । प्रधानमन्त्री कार्यालयका प्रवक्ता सहसचिव डिल्लीराम शर्माले प्रदेशमा खटिएका मातहत कर्मचारीलाई तत्काल प्रदेश पठाउन सम्बन्धित मन्त्रालयका सचिवलाई आइतबार नै पत्राचार गरिएको जानकारी दिए । सामान्य प्रशासन मन्त्रालयले आइतबारसम्म सातै प्रदेशका मुख्यमन्त्री तथा मन्त्रिपरिषद् कार्यालय, आन्तरिक मामिला मन्त्रालय, प्रदेश प्रमुखको कार्यालय, अन्य विभिन्न मन्त्रालय र प्रदेशसभा सचिवालयमा गरी ६ सय ९९ जना कर्मचारी खटाइसकिएको बताएको छ । तर तीमध्ये ७० प्रतिशतभन्दा बढी कार्यथोमा पुगेका छैनन् । प्रधानमन्त्री कार्यालयका अनुसार सामान्यले खटाएकामध्ये आकर्षक निकायको रुपमा रहेका भूमिसुधार मन्त्रालयअन्तर्गतका मालपोत, नापी, श्रम तथा रोजगार मन्त्रालयअन्तर्गतका श्रम कार्यालय, वैदेशिक रोजगार विभाग र भौतिक मन्त्रालयअन्तर्गतको यातायात कार्यालयलगायतमा कार्यरत खरिदारदेखि उपसचिवस्तरका कर्मचारीले प्रदेशमा जान अटेर गरेका छन् । सातै प्रदेशमा खटिएका ६९९ कर्मचारीमध्ये ७० प्रतिशतभन्दा बढीले कार्यक्षेत्रमा जानै नमानेपछि प्रधानमन्त्री कार्यालयले कारबाही सुरु गर्ने भएको छ । यसैगरि कृषि, वन, सिँचाइमा कार्यरत प्राविधिक कर्मचारीले पनि प्रदेशमा गएर काम गर्न आनकानी गरिरहेको प्रधानमन्त्री कार्यालयले जनाएको छ । विभिन्न मन्त्रालयले प्रदेशमा खटिएका मातहत कर्मचारीलाई रमाना दिनसमेत आनाकानी गरिरहेकाले प्रधानमन्त्री कार्यालयले रमाना नदिने कार्यालय प्रमुख र सचिवलाई नै कारबाहीको चेतावनी दिएको हो । दबाबले सचिव वाक्क विभिन्न मन्त्री र उच्चपदस्थ पदाधिकारीको निरन्तर दबाबले सामान्य प्रशासन मन्त्रालयका सचिवसहसचिव दिक्क बनेका छन् । प्रदेशमा कर्मचारी खटाउने प्रमुख भूमिकामा रहेको सामान्य प्रशासन मन्त्रालयमा विभिन्न दलका उच्च नेता तथा मन्त्रीले फोन गरी कर्मचारी विशेषको नामै लिएर प्रदेशमा नखटाउन र खटाउनै परे ती कर्मचारीको अनुकूल हुने गरी खटाउन दिनहुँ दबाब दिइरहेका छन् । दबाब दिँदै दिनहुँ उच्चपदस्थको फोन आउने क्रम बढेपछि सामान्यका सचिव शंकरप्रसाद कोइराला, कर्मचारी प्रशासन महाशाखा प्रमुख बलराम रिज्याललगायतले केही दिनदेखि मोबाइल नै स्विच अफ गर्न थालेका छन् ।"
प्रदेश ७ मा सभामुखको निर्वाचन माघ २९ गते,"धनगढी : प्रदेश नम्बर ७ प्रदेशसभा सचिवालयले प्रदेशसभाको सभामुखको निर्वाचन कार्यतालिका प्रकाशन गरेको छ। आइतबार भएको प्रदेशसभाको पहिलो बैठकले गरेको निर्णयअनुसार आगामी माघ २९ गते दिउँसो १ बजे प्रदेशसभाको सभामुखको निर्वाचन हुन लागेको छ। प्रकाशित कार्यतालिकाअनुसार प्रदेशसभाको निर्वाचनका लागि यही माघ २७ गते दिनको २ देखि ५ बजेसम्म उम्मेदवारी दर्ता, सोही दिन साढे छ बजे उम्मेदवारको नामावली प्रकाशन, माघ २८ गते दिनको १० बजेदेखि १२ बजेसम्म उम्मेदवारमाथि दाबी विरोध गर्ने र सोही दिन १२ देखि २ बजेसम्म उम्मेदवारमाथि परेको दाबी विरोधमाथि छानबिन गरिने छ। यसैगरी माघ २८ गते २ बजेपछि दाबी विरोधको छानबिनपछि उम्मेदवारको आन्तिम नामावली प्रकाशन गर्ने, सोही दिन २ देखि ४ बजेसम्म उम्मेदवारी फिर्ता लिने, ५ बजे अन्तिम नामावली प्रकाशन गर्ने र माघ २९ गते दिउँसो १ बजे सभामुखको निर्वाचन गर्ने कार्यतालिक प्रकाशन गरिएको ७ नं प्रदेश सचिवालयका सहसचिव मुरारी महतले जानकारी दिए। सभामुखका लागि नेकपा एमाले समानुपातिक सांसद पूर्णा जोशीको नाम चर्चामा छ। वाम गठबन्धनको बहुमत रहेको ७ नं प्रदेशसभाको मुख्यमन्त्री नेकपा माओवादी केन्द्रको भागमा र सभामुख एमालेको भागमा परेको छ। डोटीबाट निर्वाचित प्रदेशसभा सांसद त्रिलोचन भट्टलाई मुख्यमन्त्री बनाउने सिफारिस माओवादी केन्द्रको प्रदेश समितिको बैठकले केही दिनअघि नै गरिसकेको छ। ५३ सांसद रहेको यस प्रदेशमा एमालेका २५, माओवादी केन्द्रका १४, काग्रेसका १२ र राष्ट्रिय जनता पार्टीका दुई सांसदको प्रतिनिधित्व रहेको छ।"
