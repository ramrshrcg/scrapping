शीर्षक,विवरण
निर्वाचन आयोगलाई पाठ,"स्थानीय तह, अहिले सम्पन्न प्रदेश र केन्द्रको पहिलो चरणको चुनाव गराउन सक्नु निर्वाचन आयोगको सफलता हो । यसबीचमा आयोग सतहमै देखिने गरी चुक्यो । जसलाई उसले गम्भीर पाठका रूपमा लिँदै कम्तीमा अबको चुनावमा त्यस्ता कमीकमजोरी दोहोर्याउनु हुँदैन । दोस्रो चरणको निर्वाचन दश दिनपछि हुँदैछ । पछिल्ला चुनावमा भएका कमीकमजोरी सुधार्न उसले आजैबाट गृहकार्य थाल्नु आवश्यक छ । आयोगको सबैभन्दा ठूलो कमजोरी उसले निर्वाचन आचारसंहिताको पालना प्रभावकारी र सही ढंगले गराउनै सकेन । राजनीतिक दल, नेता र सरकार समेतले पटकपटक आचारसंहिता उल्लंघन गरे तर आयोग निरीह बन्यो । आचारसंहिता उल्लंघन गर्ने केही नेतासँग प्रस्टीकरण मागे पनि त्यस्तो उल्लंघनको कडाइका साथ अनुगमन गर्ने, पालना नगर्नेलाई कार्बाही गर्ने तहमा ओर्लन सकेन । मौन अवधिको मर्यादा दलहरूले पालना नगरेको मात्रै होइन, उम्मेदवार स्वयंले मतदान केन्द्रकेन्द्रमै पुगेर खुलेआम मत मागिरहेका दृश्यसमेत देखिए । मौन अवधिमा गरिएका यी क्रियाकलाप आपत्तिजनक हुन् । तर उम्मेदवार र दलले मौन अवधिको संवेदनशीलतालाई बेवास्ता गरिँदा समेत आयोगले बेवास्ता गर्नु उचित होइन । गरिब र अशिक्षित ग्रामीण वस्तीमा मौन अवधिकै समयमा मतदाता प्रभावित पार्ने गरी खुलेआम रक्सी र मासुका भोजसमेत लागे । यस्ता विषयलाई आयोगले छुन सकेको देखिएन । यसरी आचारसंहिता उल्लंघन र उपहास रोक्न आयोगको बलियो अनुगमन र उल्लंघन गर्ने दल र नेतालाई कार्बाहीको दायरामा ल्याउन सक्नुपर्छ । आयोगले प्रभावकारी ढंगले गर्न नसकेको अर्को काम थियो, मतदाता शिक्षा । मतदाता शिक्षाका नाममा गतिलै खर्च भए पनि भोट खसाल्नेबारे शिक्षित युवासमेत अल्मलिएको देखियो । प्रत्यक्षतर्फ प्रतिनिधिसभाका लागि बेग्लै मतपत्र र प्रदेशतर्फ अर्को मतपत्र हुँदा भोट संकेत गर्न असहज भएको देखियो । तर समानुपातिकतर्फ एउटै पानामा प्रतिनिधिसभा र प्रदेशसभाको लागि चिन्ह राखिएको हुँदा शिक्षित मतदातासमेत अलमलमा परे । जसले गर्दा मतपत्रमाथि पनि प्रश्न उठेको छ । यसले आयोगले मतदाता शिक्षासम्बन्धी कार्यक्रमलाई प्रभावकारी ढंगले सञ्चालन गर्न नसकेको आम गुनासो छ । जसलाई कमजोरीका रूपमा लिनु आवश्यक छ । दोस्रो चरणका चुनाव आउन केही दिन बाँकी रहेको बेला आयोगले मतदाता शिक्षामा जोड दिनु आवश्यक छ । नयाँ संविधान बनेपछि पहिलो पटक प्रदेश र केन्द्रको चुनाव भएको हो । यो आम मतदाताका लागि नयाँ प्रयोग हो । चुनावबारे बुझाउनेतर्फ आयोग उदासीन भएकैले धेरै मानिस चुनाव, मतदान प्रक्रिया आदि विषयमा अलमलमा परे । चुनावबारेको अलमल र उदासीनताबाट पाठ सिक्दै आम मतदातालाई दीक्षित गर्ने दायित्व आयोगको हो । आयोगमा यसबारे समीक्षा हुनुपर्छ । मतपत्रको गुणस्तरीयता, संख्या, चिन्ह राख्ने तौरतरिका आदि पक्षमाथि पनि प्रश्न उठेका छन् । मतपत्रका लागि पहिलेपहिले भन्दा पातलो कागज प्रयोग भएकाले कतिपय वृद्धवृद्धाले सहजै चिन्ह छुट्याउन समेत नसकेको गुनासो पहिलो चरणको चुनावका क्रममा यथेष्ट सुनियो । दोस्रो चरणका लागि पनि मतपत्र छापिसकिएकाले मतपत्रसँग सम्बन्धित कमजोरी आयोगले अहिले सुधार्न सक्दैन, यद्यपि उसले आचारसंहिता परिपालना र मतदाता शिक्षालाई प्रभावकारी बनाउनेतर्फ बाँकी केही दिन थप संवेदनशीलताका साथ काम गर्न सक्छ । सरकारले पनि चुनाव सामु भएका सुरक्षा चुनौतीलाई न्यूनीकरण गर्न गम्भीरता देखाउनु आवश्यक छ । लोकतन्त्रको अक्सिजन हो, मत । स्थानीय चुनावमा भन्दा अहिले करिब आठ प्रतिशत कम मत खसेबाट अहिलेको चुनावमा जनसहभागिता र चासो पनि कम भएको देखिन्छ । चुनाव गराउन सफल देखिए पनि यस अर्थमा मतको महत्ता स्थापित गराउन आयोग निस्फल भएको देखिन्छ । त्यसकारण उल्लेखित विषयलाई गम्भीरताका साथ लिँदै आयोगले भविष्यका रणनीति र कार्यक्रम तय गर्नु जरुरी छ ।"
दाङमा बम विस्फोट : म्यादी प्रहरीसहित नौ घाइते,"तुलसीपुर : दाङको तुलसीपुरमा बम विस्फोट हुँदा इलाका प्रहरी कार्यालय तुलसीपुरमा रहेका म्यादी प्रहरी विनोद चौधरीसहित नौ जना घाइते भएका छन्। घाइते मध्ये चारजना गम्भीर छन्। गम्भीर घाइतेलाई थप उपचारका लागि नेपालगञ्ज रिफर गरिएको छ। अन्य पाँच जनाको राप्ती अञ्चल अस्पताल तुलसीपुरमा उपचार भइराखेको इलाका प्रहरी कार्यालय तुलसीपुरका प्रमुख सुधीरराज शाहीले जानकारी दिए। विस्फोटबाट घाइते हुने दाङ तुलसीपुर उपमहानगरपालिका ७ डाँडापातु बस्ने २२ वर्षीया जेनि डिसी, बबई गाउँपालिका ६ पंचकुलेका वर्ष ३६ का नेपबहादुर खत्री, म्यादी प्रहरी उरहरीका २३ वर्षीय विनोद चौधरी, सल्यान बागचौर नगरपालिका २ थारमारे बस्ने ४० वर्षीया देवी डिसीको अवस्था गम्भीर छ। गम्भीर घाइतेलाई थप उपचारका लागि जिल्ला बाहिर पठाइएको छ। त्यसैगरी तुलसीपुर १९ का विनोद चौधरी, शान्तिनगर गाउँपालिका २ अम्मुवाका ५० वर्षीय हिमलाल रामजाली, बुड्कवाकी १८ वर्षीया सुनिता चौधरी, मानपुरका ४० वर्षीय बोमराज सुनार, सल्यान ढोरचौर गाउँपालिका २ चाख्लीघाटकी ४५ वर्षीया नरभूमि बुढाथोकी घाइते भएका छन्। घाइतेको राप्ती अञ्चल अस्पताल तुलसीपुरमा उपचार भइराखेको इलाका प्रहरी प्रमुख शाहीले जानकारी दिए। निर्वाचन विरोधी गतिविधि सञ्चालन गरिरहेको समूहबाट बम विस्फोट भएकोे प्रहरीको आशंका छ। मोटर साइकलमा आएका दुई जनाको समूहले बम विस्फोट गराएको खुलेको र उनीहरुले पहिचान समेत भइसकेको प्रहरीको भनाइ छ। नेपाली कांग्रेसको चुनावी सभालाई लक्षित गरेर तुलसीपुरको तुलसी बोर्डिङ चौकमा बम विस्फोट भएको हो। बम विस्फोट भएको स्थान सभास्थल भन्दा करिब ५ सय मिटरको दूरीमा रहेका छ। बम विस्फोट भएपछि सभामा सहभागी र बाटोमा यात्रा गरिरहेका सर्वसाधारण त्रसित बनेका थिए।"
कांग्रेसका उम्मेदवार पूर्वमन्त्री खड्कामाथि बम प्रहार,"गाईघाट : १२ घण्टा बित्न नपाउँदै उदयपुरमा पुनः उम्मेदवारलाई लक्षित गरी अज्ञात समूहले बम विस्फोट गराएको छ। मंगलबार उदयपुरको प्रतिनिधिसभा निर्वाचन क्षेत्र १ का नेपाली कांग्रेसका उम्मेदवार तथा पूर्व सहरी विकास मन्त्री डा नारायण खड्कामाथि माइन बम प्रहार भएको हो। त्रियुगा नगरपालिका १० स्थित बेलदोभानमा आयोजित कांग्रेसको चुनावीसभालाई सम्बोधन गरी फर्कने क्रममा खड्कामाथि बाबरीमा अज्ञात समूहले माइन बम प्रहार गरेको जिल्ला प्रहरी कार्यालय उदयपुरका डीएसपी मेघराज अधिकारीले जानकारी दिए। खड्का चढेको गाडीलाई लक्षित गरी बाबरी भन्ने स्थानमा बम प्रहार गरिएको रहेछ, उनले भने, खड्का चढेको गाडी आगडी बढिसकेकाले कुनै पनि क्षति भएन।ुप्रहरीका अनुसार बम प्रहार गर्ने व्यक्ति भागेकाले खोजी कार्य भइराखेको छ। मंगलबार बिहानको राति पनि उदयपुर क्षेत्र नम्बर १ (२) का प्रदेशसभा उम्मेदवार हिमाल कार्कीको घरमा अज्ञात समूहले बम विस्फोट गराएको थियो। त्रियुगा नगरपालिका ७ भन्टाबारीस्थित कार्कीको घरमा हुँदा बमको छर्राले घरसँगै गोठमा बाँधिएका गाईभैँसीलाई लागेको छ। उदयपुरमा निरन्तर रुपमा बम प्रहार हुँदा कस्ले गर्यो भन्ने प्रहरीले पुष्टी गर्न सकेको छैन।"
बेपत्ता मतदान अधिकृत सम्पर्कमा आए,बाजुराः जिल्लाको उत्तरी भेगको पाण्डवगुफा गाउँपालिका४ स्थित मालिका मावि बाङपानीका मतदान अधिकृत प्रेमराज गिरी सम्पर्कमा आएका छन्। सोमबार मतपेटिकासँगै पोरखे काँधसम्म आएका अधिकृत गिरी एक्कासी सम्पर्कविहीन भएका थिए। मतपेटिका मुख्य निर्वाचन अधिकृतको कार्यालयमा बुझाउनुपर्ने ठाउँमा उपस्थित नभएपछि उनको खोजी गरिएको प्रहरी नायब उपरीक्षक हरिबहादुर वलीले जानकारी दिए। अधिकृत गिरी मंगलबार बिहान सम्पर्कमा आई मतपेटिका मुख्य निर्वाचन अधिकृतको कार्यालयमा बुझाएको वलीले जानकारी दिए। मतदान अधिकृत गिरी जैतुन कार्यालय कोल्टीका कर्मचारी हुन्।
अब जनताको मत र मन बदलिनुपर्छ : रवीन्द्र मिश्र,"धनगढी : विवेकशील साझा पार्टीका संयोजक रवीन्द्र मिश्रले देशलाई विकास, समृद्धि र सुशासनमा लैजान अब नेपाली जनताको मन र मत बदलिन जरुरी रहेको बताएका छन्। मंगलबार यहाँ आयोजित पार्टीको चुनावी सभामा उनले भने, राज्यको नीति निर्माण तहमा पुग्ने नेताको गलत सोच र व्यवहारकै कारण जनताले अपेक्षा गरेको प्रतिफल पाउन नसकेको हो । संयोजक मिश्रले आसन्न चुनावमा आफ्नो पार्टीलाई मत दिन आग्रह गर्दै अहिलेको चुनावमा आफ्नो पार्टी राष्ट्रिय पार्टी बन्ने दाबीसमेत गरे ।रासस"
केपी ओलीलाई निर्वाचन आयोगको २४ घण्टे स्पष्टिकरण,"काठमाडौं : निर्वाचन आयोगले एमाले अध्यक्ष केपी शर्मा ओलीसहित पाँच दैनिक पत्रिकासँग २४ घण्टे स्पष्टिकरण मागेको छ । मंगलबार पाँच दैनिक पत्रिकामा आचारसंहिता विपरित ओलीको तस्बिर र एमालेको चुनाव चिन्हसहितको विज्ञापन प्रकाशित भएको भन्दै आयोगले २४ घण्टे स्पष्टिकरण मागेको हो। आसन्न प्रतिनिधिसभा सदस्य र प्रदेशसभा सदस्य निर्वाचनको सन्दर्भमा निर्वाचन आयोगबाट लागु गरिएको निर्वाचन आचारसंहिता, २०७२ को दफा ५ को खण्ड (ख१) को उपखण्ड (२) विपरित मिति २०७४ ०८ १२ गतेका कान्तिपुर दैनिक, अन्नपूर्ण पोस्ट दैनिक, नयाँ पत्रिका दैनिक, नागरिक दैनिक र राजधानी दैनिकलगायत पत्रिकामा पार्टीका अध्यक्ष श्री केपी शर्मा ओलीज्यूको तस्बिरसहित पार्टीको निर्वाचन चिन्हमा मतदान गारौँ भनी विज्ञापन प्रकाशित भएको विषयमा आयोगको ध्यानाकर्षण भएको छ, आयोगको विज्ञिप्तिमा भनिएको छ, उक्त कार्य निर्वाचन आचारसंहिता विपरित भएको देखिँदा यहाँलाई कारबाही हुनु पर्ने हो, होइन ? पत्र प्राप्त भएको मितिले २४ घण्टाभित्र स्पष्टिकरण पेश गर्नुहुन अनुरोध छ ।"
"रोल्पाका सबै मतपेटिका सदरमुकाममा, रुकुमका मतपेटिका फिर्ता","(लिबाङ) रोल्पा : सडकले नछोएको र सुरक्षा दृष्टिकोणले उच्च संवेदनशील मानिएको रोल्पाको उवा मतदान केन्द्रको मतपेटिका मंगलबार बिहान हेलिकप्टरबाट सदरमुकाम लिबाङ ल्याइएको छ । उवा तेलखोला र भानुभक्त मावि मतदान केन्द्रका मतपेटिका, कर्मचारी र सुरक्षा टोलीलाई नेपाली सेनाको हेलिकप्टरबाट बिहान साढे सात बजे खड्ग दल गणको हेलिप्याडमा अवतरण गरिएको थियो । सोमबार वेलुका मतपेटिका लिन उवातर्फ उडेको हेलिकप्टर मौसम समस्यका कारण अवतरण हुन नसकेर फर्किएको थियो । उवाका दुई मतदान स्थलका मतपेटिका बाहेक अन्य ठाउँका मतपेटिका सोमबार रातिसम्म मुख्य निर्वाचन अधिकृतको कार्यालयमा ल्याइ सकिएको थियो । सुरक्षाका हिसावले उच्च संवेदनशील मानिएका थबाङ, उवा र गामको मतपेटिका हेलिकोप्टरबाट ल्याइयो ।, मुख्य निर्वाचन अधिकृत वासुदेवलाल श्रेष्ठले भने । १६० मतदान केन्द्रको मतपेटिका सडक हुँदै गाडीबाट लिबाङ ल्याइएको थियो । मतदानकै दिन रातिसम्म रोल्पा नगरपालिका भित्रका मतदान केन्द्रका मतपेटिका मुख्य निर्वाचन अधिकृतको कार्यालयमा ल्याइएको थियो । अन्य मतदान केन्द्रका मतपेटिका चुनावको दोस्रो दिन मात्रै ल्याउन सम्भव भएको थियो । सार्वजनिक सवारी र भाडाका गाडीको अभावले मतपेटिका ढुवानी गर्न कठिनाई भएको थियो । संकलित सबै मतपेटिकाको सुरक्षा व्यवस्थापन बारे सर्वदलीय बैठक चलिरहेको छ । मतपेटिका राखिएको मुख्य निर्वाचन अधिकृतको कार्यालय परिसर वरपर चाबसिै घन्टा सेना, सशस्त्र र जनपद प्रहरीले पहरा दिने गरी व्यवस्थापन गरिनेछ । मतपेटिका राखिएका कोठाका ढोकामा लाहाछापसहित ताल्चा लगाइने भएको छ । राजनीति दललेसमेत अलग्गै ताल्चा लगाउन सक्ने र आलोपालो कुरुवा रहने प्रबन्ध मिलाइएको छ । रुकुमको मतपेटिका फिर्ता रोल्पाको लिबाङ ल्याइएको पुथाउत्तरगंगा गाउँपालिका रुकुमका ४ मतदान स्थलका १२ मतपेटिका रुकुमकोट फिर्ता लगिएको छ । दुर्गम ठाउँमा रहेका मतपेटिका हेलिकप्टरबाट रुकुमकोट लग्ने तयारी भएपनि राति अध्याँरो भएर अवतरण हुन नसकेपछि लिबाङ ल्याइएको थियो । सोमबार साँझ लिबाङ स्थत मुख्य निर्वाचन अधिकृतको कार्यालय ल्याइएका ती मतपेटिकालाई लाहाछाप लगाएर रातभर सुरक्षित राखिएको थियो । उवाबाट बिहान मतपेटिका ल्याएको हेलिकप्टरबाट नै रुकुमकोट पठाएको निर्वाचन अधिकारी लिलु गिरीले जानकारी गराए ।"
यी हुन् कांग्रेसका ४४ जिल्लाका चुनावी कमाण्डर,"ललितपुर : नेपाली कांग्रेस केन्द्रीय निर्वाचन परिचालन समितिले दोस्रो चरणको प्रतिनिधिसभा र प्रदेशसभा सदस्य निर्वाचनका लागि ४४ जिल्लामा केन्द्रीय प्रतिनिधि खटाएको छ। मंसिर २१ गते हुने चुनावका लागि केन्द्रीय प्रतिनिधिलाई जिल्लामा चुनावी प्रचारप्रसारको समन्वय गर्ने, कार्यकर्ता परिचालन गर्ने, उम्मेदवारबीचमा समन्वय गर्नेलगायत जिम्मेवारीसहित कांग्रेसले परिचालन गरेको हो। केन्द्रीय प्रतिनिधिले मतदाता प्रशिक्षण लगायत स्थानीय तहमा आवश्यक देखिएका निर्वाचनका अन्य पक्षका बारेमा पनि समन्वय गर्ने कांग्रेसका मुख्य सचिव कृष्णप्रसाद पौडेलले जानकारी दिए। १ इलाम, तारामान गुरुङ २ झापा, केशव निरौला ३ तेह्रथुम, उत्तमप्रसाद चापागाई ४ धनकुटा, बालकृष्ण थापा ५ मोरङ, खिलानाथ दाहाल ६ सुनसरी, थलकुमार लिंखा ७ उदयपुर, प्रेमध्वज लामा ८ सप्तरी, चित्रलेखा यादव ९ सिरहा, महेन्द्रप्रसाद यादव १० सिन्धुली, बालचन्द्र पौडेल ११ धनुषा, बजरङ्ग नेपाली १२ महोत्तरी, स्मृति नारायण चौधरी १३ सर्लाही, रामचन्द्र तिवारी १४ काठमाडौं, प्रेम वहादुर खडका १५ भक्तपुर, कमला पन्त १६ ललितपुर, डाराजाराम कार्की १७ काभ्रे, बहादुर सिंह ९लामा० तामाङ १८ मकवानपुर, जीवनप्रेम श्रेष्ठ १९ रौतहट, गणेशचन्द्र तिमल्सिना २० बारा, राजकृष्ण अमात्य २१ पर्सा, शोभाकर पराजुली २२ चितवन, भीम ढुङ्गाना २३ कास्की, तुलसीनारायण श्रेष्ठ २४ तनहुँ, रामनाथ अधिकारी २५ स्याङजा, डा नारायण चापागाई २६ गुल्मी, डा टकराज गुरुङ्ग २७ पाल्पा, चन्द्र वहादुर कुँवर २८ अर्घाखाँची, रेशम बाँनीया २९ नवलपरासी, (पूर्व) किरण पौडेल ३० नवलपरासी, (पश्चीम) प्रमोद शर्मा ३१ रुपन्देही, अयोध्या यादव ३२ कपिलवस्तु, जयवहादुर टण्डन ३३ पर्वत, मणीभद्र शर्मा ३४ प्यूठान, बालकृष्ण पाण्डे ३५ सल्यान, जीत बिक्रम मल्ल ३६ दाङ, प्राडा धनेश्वर नेपाल ३७ दैलेख, कान्तीका सैजवाल ३८ सुर्खेत, धुर्व अधिकारी ३९ बाँके, अब्दुल सतार ४० वर्दिया, उद्धव सिग्देल ४१ अछाम, प्राडाअक्कलदेव मिश्र ४२ डोटी, रिता शाही ४३ कैलाली, देवराज जोशी ४४ कञ्चनपुर दिलेन्द्रप्रसाद वडु"
देउवाको दावी : 'वाम गठबन्धनको उद्देश्य संविधान खारेजी',"तुलसीपुर : प्रधानमन्त्री एवं नेपाली कांग्रेसका सभापति शेरबहादुर देउवाले वाम गठबन्धनको उद्देश्य वर्तमान संविधान खारेज गर्ने रहेको दावी गरेका छन्। बुधबार दाङमा भएको चुनावी सभामा सभापति देउवाले वाम गठबन्धनका नाममा एमाले र माओवादी केन्द्रले 'तानाशाही, एकतन्त्रीय शासन व्यवस्था ल्याएर संविधान खारेज गर्दै देशमा अधिनायकवाद लाद्न खोजेको' आरोप लगाए। लोकतन्त्र रक्षा गर्ने अवस्था आएको तर्क गर्दै देउवाले समावेशी संविधान रक्षामा जुट्न सबैलाई आग्रह गरे। 'लोकतन्त्र बचाउने कि एकात्मक सत्ता दिने? जनताले सोच्नु पर्छ', उनले भने, 'लोकतन्त्र बचे हामी सबैको हित हुन्छ, अधिनायकबाद आए पाएको उपलब्धी गुम्छ। संविधान खारेज हुन्छ र लोकतन्त्र समाप्त हुन्छ।' नेपाली जनता अधिकारका लागि पुनः लड्नु पर्ने भन्दै त्यस्तो अवस्था आउन नदिन लोकतन्त्रलाई बचाई राख्ने जिम्मा जनताको भएको उनले बताए। कांग्रेसले मात्रै लोकतन्त्रको रक्षा र देशमा सम्वृद्धि ल्याउन सक्ने उनको दावी छ। कांग्रेसका वरिष्ठ नेता रामचन्द्र पौडेलले वाम गठबन्धनलाई नेपाली लोकतन्त्रवादी जनताले 'चुनाव मार्फत देखाइदिने' बताए। 'नेपाली जनता लोकतन्त्रको पक्षमा छ', उनले भने, 'वाम गठबन्धनको चुरीफुरी नेपाली जनताले चुनावमार्फत मेटाइदिनेछन्।'"
मतपेटिकामा एसिड हाल्न खोज्ने महिला वडा सदस्य भएको खुलासा,रुकुम : आइतबार सम्पन्न पहिलो चरणको प्रतिनिधिसभा र प्रदेशसभाको चुनावका क्रममा रुकुम पश्चिमको एक मतपेटिएकामा एसिड हाल्न खोज्ने महिला वडा सदस्य भएको खुलासा भएको छ। आठबिसकोट नगरपालिका ३ को हिमालय मावि खदीको मतपेटिकामा एसिड हान्न खोज्ने २६ वर्षीया रुपा विक सोही वडाको वडा सदस्य भएको खुलासा भएको हो। गत वैशाख ३१ गते सम्पन्न स्थानीय निर्वाचनमा विक माओवादी केन्द्रको दलित कोटाबाट वडा सदस्य निर्वाचित भएकी थिइन्। आठबिसकोट नगरपालिकाका मेयर गोरखबहादुर केसीले निर्वाचित सदस्य विकलाई कसैले प्रयोग गरेको हुन सक्ने बताए। केसी माओवादी केन्द्रका तर्फबाट आठविसकोट नगरपालिकाको मेयरमा निर्वाचित भएका हुन्। एसिड हाल्न खोजेको आरोपमा पक्राउ परेकी विकमाथि अनुसन्धान भइरहेको प्रहरीको भनाइ छ।
"दाङमा कांग्रेसको सभा नजिकै बम विस्फोट, सात घाइते","तुलसीपुर : दाङको तुलसीपुरमा नेपाली कांग्रेसको चुनावी सभा नजिकै बम विस्फोट भएको छ। तुलसीपुरको ग लाइनमा रहेका न्यू साही इन्टरप्राइजेट नजिकै सुतली बम विस्फोट भएको हो। विस्फोटमा परी सात जना घाइते भएका छन्। घाइतेको राप्ती अञ्चल अस्पताल तुलसीपुरमा उपचार भइरहेको छ। पसल बाहिर रहेका सर्वसाधारणलाई बमको छर्राले लागेर घाइते भएको प्रदेश ५ का प्रहरी प्रमुख एआईजी मधुप्रसाद पुडासैनीले जानकारी दिए। कांग्रेस दाङले तुलसीपुरमा गरेको चुनावी सभा बिथोल्ने गरी बम विस्फोट भएको प्रहरीको भनाइ छ। बम विस्फोट हुँदै गर्दा सभालाई नेपाली कांग्रेसका सभापति तथा प्रधानमन्त्री शेरबहादुर देउवाले सम्बोधन गरिरहेका थिए। बम विस्फोट भएपछि सभामा सहभागी र बाटोमा यात्रा गरिरहेका सर्वसाधारण त्रसित बनेका थिए। कांग्रेसको सभास्थल अरनिको मैदान बाट पाँच सय मिटर टाढा बम विस्फोट भएको प्रदेश प्रहरी प्रमुख पुडासैनीले जानकारी दिए। जिल्लामा प्रधानमन्त्री आउनुभन्दा दुई दिन अघिदेखि सुरक्षा व्यवस्था कडा पारिएको थिायो। यद्यपी प्रधानमन्त्री तुलसीपुरमा भएका बेला बम विस्फोट भएको हो। सभालाई प्रधानमन्त्री एवम् सभापति देउवा, वरिष्ठ नेता रामचन्द्र पौडेल, महामन्त्री शंशाक कोइरालालगायतले सम्बोधन गरे।"
अन्नपूर्ण समाचार प्रभाव : बीभत्स फोटोका ब्यानर हटाउन सुरु,"वीरगन्ज : निर्वाचन आयोगले मधेसी दलले टाँगेका मधेसी सहिदका बीत्भस तस्बिरसहितका ब्यानर र पम्प्लेटहरू हटाउन सुरु गरेको छ। अन्नपूर्ण पोस्ट्मा सोमबार समाचार प्रकाशित भएपछि आयोगले सडक, विद्युत्का पोल, विद्यालय र स्थानीयका घरका भित्तामा झुन्ड्याइएका सहिदका बीभत्स र रक्ताम्य तस्बिरसहितका ब्यानरहरू मंगलबारदेखि प्रहरी खटाएर हटाउन थालेको हो। संघीय समाजवादी फोरम र राष्ट्रिय जनता पार्टी (राजपा) गठबन्धनका उम्मेदवारहरूले ग्रामीण क्षेत्रका मतदातालाई प्रभाव पार्न त्यस्ता तस्बिरसहितका ब्यानर र पम्पलेट राखेका थिए। मधेस आन्दोलनका सहिदहरूको टाउको र छातीमा गोली लागेका रक्ताम्य तस्बिरमा आफ्नो फोटो जोडेर उम्मेदवारले ब्यानर र पम्प्लेट बनाएका थिए। जिल्लाको पोखरीया, विन्देबासिनी, बहुअर्वाभाठा, लंगडी, सबैठवालगायत गाउँका यस्ता सामग्री प्रहरीले हटाएको पर्साका मुख्य निर्वाचन अधिकृत नागेन्द्रलाल कर्णले जानकारी दिए। जिल्ला प्रहरी कार्यालयको निर्देशनअनुसार त्यस्ता ब्यानर र तुलहरू सार्वजनिकस्थलबाट हटाइएको इलाका प्रहरी कार्यालय लंगडीका प्रमुख प्रहरी नायब निरीक्षक राजेश चौधरीले जानकारी दिए। आयोगले सामाजिक सद्भावमा खलल पुर्याउने खालका चुनावी प्रचारप्रसारका सामग्री प्रयोग नगर्न दल र उम्मेदवारहरूलाई सचेत पनि गराएको छ। मंगलबार वीरगन्जमा सञ्चारकर्मीसँगको भेटमा निर्वाचन आयुक्त इला शर्माले सामाजिक सद्भावमा खलल पुर्याउने र साम्प्रदायिकता फैलाउने खालका चुनावी प्रचार सामग्री प्रयोग गर्ने उम्मेदवारको उम्मेदवारी खारेज गर्ने चेतावनी दिएकी थिइन्। आयुक्त शर्माले भनिन्, निर्वाचन आचारसंहिताअनुसार ब्यानर प्रयोग गर्नै पाइँदैन। त्यसमा पनि सहिदका बीभत्स फोटो राखेर उम्मेदवारहरूले सार्वजनिकस्थलमै ब्यानर झुन्ड्याएका छन्। त्यस्ता ब्यानर राख्ने उम्मेदवारको उम्मेदवारी खारेज हुन सक्छ। राजपाफोरम गठबन्धनका उम्मेदवारहरूले ब्यानर हटाएर राज्यले मधेसी सहिदको अपमान गरेको बताएका छन्। राज्यले जसलाई सहिद घोषणा गरेको छ, उसको तस्बिर सार्वजनिक वा निजी जुनसुकै स्थलमा राख्न पाइन्छ, राजपाका केन्द्रीय सहध्यक्ष एवं पर्सा ४ का प्रतिनिधिसभा सदस्य उम्मेदवार लक्ष्मणलाल कर्णले भने, गृह मन्त्रालय र सीडीओको आदेश छ भन्दै प्रहरीले मधेसी सहिदका ब्यानरहरू रातारात हटाएको छ। प्रहरीको यो हर्कतले मधेसी सहिदको अपमान भएको छ। मधेसीप्रति दमन गरिएको छ। प्रहरीले ब्यानर हटाएको विरोधमा अपराह्न लंगडी बजारमा राजपा र फोरमका कार्यकर्ताले टायर बालेर प्रदर्शन गर्दै चक्काजाम गरेका थिए।"
"कांग्रेस उम्मेदवारको घरमा बम विस्फोट, गाई र भैंसी घाइते","गाईघाट : नेपाली कांग्रेस उदयपुरका उम्मेदवारलाई लक्षित गरी राखिएको विस्फोट हुँदा गाई र भैसी घाइते भएका छन । प्रतिनिधिसभा निर्वचन क्षेत्र १ अन्तर्गत प्रदेससभा २ का कांग्रेसका उम्मेदवार हिमाल कार्कीको घर नजिकको गोठमा राखिएको बम विस्फोट हुँदा गाई र भैंसी घाइते भएका हुन् । त्रियुगा नगरपालिका७ भान्टाबारीमा रहेको कार्कीको घरमा मंगलबार बिहान ३:२० बजे शक्तिशाली बम विस्फोट भएको जिल्ला प्रहरी कार्यालय उदयपुरका प्रहरी प्रमुख एसपी नवराज भट्टले जानकारी दिए । भट्टले घटनाको प्रकृति हेर्दा प्रेसर कुकर बम हुनसक्ने भन्दै थप अनुसन्धान भइरहेको बताए। गाईको कान र भैंसीको जिउभरी छर्राले लागेको उनले बताए । कांग्रसका उम्मेदवार कार्कीले आफूलाई मार्ने योजनाकासाथ घरमै बम राख्न आएको र राति बुबा उठेको देखेपछि गोठमा फालेर भागेको हुनसक्ने दावी गरेका छन्।कार्कीले भने, दिउँसो चौकतिर हिमाल कार्कीको घर कुन हो भन्दै अपरिचत दुई जना मान्छे गएका रहेछन्, स्थानीयले कार्यकर्ता कार्यकर्ता ठानी घर देखाईदिएछन्, लगत्तै एक महिला गएर बुबालाई सोधेर फर्किएछन्, सबै कुरा थाहा पाएपछि नियोजितरुपमा बम राखियो। यसअघि जिल्लाको पश्चिमी क्षेत्र उदयपुरगढी गाउँपालिका७ नेपालटारबजारमा बाम गठबन्धनको चुनावी सभालाई सम्बोधन गरी फर्कदै गर्दा बम विस्फोट गराइएको थियो । प्रतिनिधिसभा क्षेत्रनं २ का वामगठबन्धनका उमेदवार शुरेस राई (हिमाल) र सोही क्षेत्रको प्रदेश १ का उम्मेदवार नारायण बुर्जा मगरलाई लक्षित गरी वम विस्फोट गराइएको थियो ।"
"सप्तरीमा फेला परेको बम निष्क्रिय, दुई पक्राउ",राजविराजः नेपाल कम्युनिष्ट पार्टी (विप्लव समूह)का कार्यकर्ताले राजविराज कुनौली सडक खण्ड अन्तर्गत रञ्जीतपुरस्थित शसस्त्र प्रहरीको सीमा सुरक्षा कार्यालय नजिकै राखेको शक्तिशाली प्रेसरकुकर बम नेपाली सेनाले मंगलबार बिहान फेला पारी निष्क्रिय पारेको छ। प्रहरी उपरीक्षक मुकेशकुमार सिंहकाअनुसार विप्लवका कार्यकर्ताले उक्त बम पड्काउने योजना बनाइरहेको गोप्य सूचनाका आधारमा जाँच गर्दा शंकास्पद दुई जनालाई पक्राउ गरेको थियो। पक्राउ परेकाबाट बताइएअनुसार राखिएको स्थानमा रहेको बम नेपाली सेनासहितको टोलीले निष्क्रिय पारेको प्रहरी उपरीक्षक सिंहले बताए। उनीहरुको साथबाट बम पड्काउने अत्याधुनिक रिमोट कन्ट्रोलका साथै करिब पाँच लिटरको प्रेसरकुकरमा बम राखिएकोे प्रहरीको भनाइ छ । सशस्त्र प्रहरीको सीमा सुरक्षा कार्यालयलाई लक्षित गरी विष्फोटन गराउने योजना रहेको हुनसक्ने प्रहरीको आशंका छ । पक्राउ परेका अभियुक्तलाई नियन्त्रमा लिई अनुसन्धान अगाडि बढाइएको प्रहरी उपरीक्षक सिंहले जानकारी दिनुभयो ।
कांग्रेस नेता सिटौलाको घरमा बम विस्फोट,झापा: नेपाली कांग्रेसका नेता कृष्णप्रसाद सिटौलाको घरमा अज्ञात समूहले बम विस्फोट गराएको छ। झापाको भद्रपुर नगरपालिका वडा नं १० चन्द्रगढीमा रहेको सिटौलाको घरमा आज राति करिव १ बजेतिर विस्फोट गराइएको प्रहरीले जनाएको छ। घरको पछाडि भागबाट बम फ्याकेको बताइएको छ। घरमा सामान्य क्षति भएको छ। झापा क्षेत्र नं ३ बाट प्रतिनिधि सभाका उम्मेदवार रहेका सिटौला घरमै थिए। ठूलो क्षति पुर्याउन नभर्इ तर्साउन मात्र बम विस्फोट गराइएको हुन सक्ने प्रहरीको भनार्इ छ। प्रहरीका अनुसार घरमा सुलती बम प्रहार गरिएको थियो।
लालबाबु पण्डितलाई लक्ष्य गरी बम विस्फोट,विराटनगर: नेकपा एमालेका नेता एवम् प्रतिनिधिसभामा मोरंगको निर्वाचन क्षेत्र नम्बर ६ का उम्मेदवार लालबाबु पण्डित चढेको गाडीलाई लक्षित गरी मोरंगको बुढीगंगा गाउँपालिकामा बम विस्फोट गराइएको छ। मंगलबार बिहान घरदैलो अभियानका लागि जाने क्रममा बुढीगंगा गाउँपालिका वडा नम्बर ५ जाने क्रममा हात्तीमुढा नजिकै बम विस्फोट भएको हो। पण्डितका सहयोगी तथा विद्यार्थी नेता ओसम आलमले सवारीलाई लक्षित गरी बम विस्फोट गराइए पनि नेता पण्डित सकुशल रहेको बताए। त्यहाँ सकेट बम विस्फोट भएको प्रहरीले जनाएको छ। पण्डितले घरदैलो अभियानलाई भने निरन्तरता दिइने बताएका छन्।
"उम्मेदवार पुरुष, मतदाता महिला : २७ जिल्लामा महिलाको मत बढी","काठमाडौं : प्रतिनिधिप्रदेशसभाको आइतबार सम्पन्न पहिलो चरणको चुनावमा जनसंख्या कम भएका हिमाली जिल्लामा धेरै प्रतिशत मतदान भएको छ । निर्वाचन आयोगका अनुसार डोल्पा, मनाङ, मुस्ताङ, रसुवा, हुम्ला, मुगु जस्ता हिमाली जिल्लामा सबैभन्दा बढी मतदान भएको छ । हिमाली र उच्च पहाडी ३२ जिल्लामा आइतबार मतदान भएको थियो । आयोग प्रवक्ता नवराज ढकालका अनुसार पहिलो चरणमा सबैभन्दा बढी डोल्पामा ८१४५ प्रतिशत मतदान भएको छ भने सबैभन्दा कम रोल्पामा ५५१० मतदान भएको छ । १८ हजार सात सय ६८ मतदाता रहेको डोल्पामा १५ हजार दुई सय ८६ जनाले मतदान गरेका छन् । जसमा पुरुषको संख्याभन्दा महिला मतदाताको संख्या ६ सय ५६ ले बढी छ । डोल्पामा सात हजार नौ सय ७१ महिला र सात हजार तीन सय १५ जना पुरुषले मतदान गरेका छन् । डोल्पापछि रसुवामा ८०७९ प्रतिशत मतदान भएको छ । रसुवामा ३२ हजार तीन सय २२ मतदातामध्ये २६ हजार एक सय १४ मत खसेको छ । पहिलो चरणमा खसेको मत संख्याअनुसार २७ जिल्लामा महिला र पाँच जिल्लामा पुरुष मतदाताको मत बढी छ । दोलखा, रसुवा, धादिङ, सिन्धुपाल्चोक र दार्चुलामा महिलाभन्दा पुरुषको मत बढी खसेको छ । भोजपुरमा ३३ हजार एक सय आठ महिला र ३३ हजार एक सय सात जना पुरुषले मतदान गरेका छन् । भोजपुरमा पुरुषभन्दा एक मात्र बढी मत महिलाको खसेको छ । सबैभन्दा कम पाँच हजार आठ सय ८१ मतदाता रहेको मनाङमा चार हजार तीन सय ३८ मत खसेको छ । पुरुषको संख्या भन्दा ४३ हजार नौ सय ११ जना बढी महिलाले मतदान गरेका छन । पहिलो चरणमा नौ लाख ८६ हजार पाँच सय ६३ महिला र नौ लाख ४२ हजार ६ सय ५२ पुरुषले मतदान गरेका छन् । पहिलो चरणमा चार मत तेस्रो लिंगीको पनि खसेको छ । मनाङमा कुल मतदाताको ७३७६ प्रतिशत मत खसेको छ । मुस्ताङमा ७१८५, हुम्लामा ७९१८, मुगुमा ७६१३ र बाजुरामा ७६२० प्रतिशत मतदान भएको छ । सबैभन्दा कम रोल्पामा ५५१० प्रतिशत खसेको छ भने कालिकोटमा ५७१३ र बैतडीमा ५७७० प्रतिशत मतदान भएको छ । गोरखामा ६५६९ प्रतिशत मात्र मतदान भएको छ । ताप्लेजुङ,पाँचथर, संखुवासभा, ओखलढुंगा, धादिङ, नुवाकोट, सिन्धुपाल्चोक, लमजुङ, म्याग्दी, रुकुम (पूर्वी), बाग्लुङ, दार्चुलामा ६० प्रतिशत बढी मतदान भएको छ । खोटाङ, सोलुखुम्बु, कालिकोट र बैतडीमा ६० प्रतिशत भन्दा पनि कम मतदान भएको छ । ३२ जिल्लामा कुल मतदाता ३१ लाख ९१ हजार नौ सय ४५ मध्ये २० लाख ७२ हजार ६ सय ५७ मत खसेको छ । निर्वाचन आयोगका अनुसार यो कुल मतदाताको ६५ प्रतिशत मतदान हो । पुरुषको संख्या भन्दा ४३ हजार नौ सय ११ जना बढी महिलाले मतदान गरेका छन । पहिलो चरणमा नौ लाख ८६ हजार पाँच सय ६३ महिला र नौ लाख ४२ हजार ६ सय ५२ पुरुषले मतदान गरेका छन् । पहिलो चरणमा चार मत तेस्रो लिंगीको पनि खसेको छ । रसुवा, मुस्ताङ, जाजरकोट र म्याग्दीमा ११ जना तेस्रो लिंगीले मतदान गरेका छन् । निर्वाचन आयोगले पहिलो चरणका दुई हजार नौ सय १७ मतदानस्थलमध्ये एक सय २९ स्थलका मतपेटिका हेलिकोप्टरबाट सम्बन्धित जिल्लाका सदरमुकाममा ओसार्ने काम भइरहेको जनाएको छ । आयोगले सबै मतपेटिका पुगे पनि दोस्रो चरण मंसिर २१ को निर्वाचनपछि मात्र गणना गर्नेछ ।"
यसरी मिलाइँदैछ मतपेटिका सुरक्षा व्यवस्था,"काठमाडौं : पहिलो चरणमा सम्पन्न निर्वाचनको मतगणना मंसिर २१ पछि मात्रै हुने भएपछि मतपेटिका सुरक्षा अहिले सर्वाधिक चासोको विषय बनेको छ । मतपेटिका सुरक्षाका लागि निर्वाचन आयोगले तीन घेराको सुरक्षा प्रबन्ध मिलाएको छ । पहिलो घेरामा नेपाल प्रहरी, दोस्रो घेरामा सशस्त्र र तेस्रो घेरामा सेना सुरक्षाका लागि खटिने गरी मतपेटिकाको सुरक्षा प्रबन्ध मिलाइएको आयोगले जनाएको छ । दुई चरणको निर्वाचन कार्यतालिका अनुसार १० मंसिरमा ३२ जिल्लाका प्रतिनिधिसभाका ३७ क्षेत्रमा तथा प्रदेशसभाका ७४ क्षेत्रमा पहिलो चरणको निर्वाचन भएको थियो ।पहिलो चरणमा मतदान भएका विकट पहाडी तथा हिमाली क्षेत्रको मतपेटिका हेलिकोप्टरमार्फत सदरमुकाम ल्याएर आयोगले अहिले जिल्ला निर्वाचन कार्यालयमा मतपेटिका सुरक्षाका लागि बन्द कोठामा राख्ने र सिल गर्ने काम सुरु गरेको छ । सोमबार साँझसम्म १५ जिल्लाका दुई हजार चार सय १० मतपेटिका कोठामा बन्द गरी सिल गर्ने काम भएको आयोगका प्रवक्ता नवराज ढकालले जानकारी दिए । राजनीतिक दलका प्रतिनिधि, उम्मेदवार राखेर सहमतिका आधारमा मतपेटिकाको सुरक्षा हुनेगरी मतपेटिका राख्ने स्थानलाई सिलबन्दी गर्न थालिएको छ, प्रवक्ता ढकालले भने, अहिलेसम्म १५ जिल्लाका दुई हजार चार सय १० स्थानको मतपेटिकाका सुरक्षित रूपमा सिलबन्दी गरिसकिएको छ । मंगलबारसम्म ३२ वटै जिल्लाका मतपेटिका सुरक्षित स्थानमा सिलबन्दी भइसक्छ । यसरी मतपेटिका राखी कोठामा सिलबन्दी गरियो सबै बुथबाट जिल्ला निर्वाचन कार्यालयमा जम्मा भएका मतपेटिका निर्वाचन अधिकृतले अहिले दलका उम्मेदवार, प्रतिनिधिहरूको रोहबरमा सुरक्षित कोठामा राखेर सिलबन्दी गरिरहेका छन् । जिल्ला सदरमुकाममा केन्द्रित भएका मतपेटिका बन्दकोठाभित्र राख्नुअघि उम्मेदवारहरूलाई पहिले मतपेटिका राख्ने कोठाको निरीक्षण गराइएको र त्यसपछि मतपेटिका सुरक्षित गर्न अवलम्बन गर्ने कानुनी व्यवस्थाबमोजिम प्रक्रिया पूरा गरी सुरक्षित गर्ने काम भइरहेको आयोगले जनाएको छ । जिल्ला निर्वाचन कार्यालयले बन्दकोठाभित्र सम्बन्धित निर्वाचन क्षेत्रका गाउँपालिका तथा नगरपालिकाका नाम भित्तामा टाँसेर त्यहीँ मतपेटिका राख्ने गरी व्यवस्थापन गरेको छ । बलियो गरी कोठाका झ्यालढोका बन्द गरेर मतपेटिका राखेपछि कोठामा निर्वाचन अधिकृतले दलहरूका प्रतिनिधिको रोहबरमा लाहाछाप लगाई सिलबन्दी गरिएको छ । दलका उम्मेदवारले निर्वाचन अधिकृतले लगाएको तालामा भर नगरेको ठाउँमा भने आआफ्नै ताला पनि लगाएर सिल गरेको आयोगले जनाएको छ ।मतपेटिका राखिएका कोठामा प्रतिनिधि, प्रदेशसभा र समानुपातिकतर्फका मतपेटिका अलग्गै छुट्याएर सिल गरिएको छ । मतपेटिका राखिएको स्थानसँगै रहने गरी निर्वाचन क्षेत्रका अधिकृतलाई मतगणना नहुँदासम्म बस्ने व्यवस्थासमेत मिलाइएको छ । मतपेटिका राखिएको कोठाबाहिर तीन घेराको सुरक्षा प्रबन्ध आयोगले मिलाएको छ । मतपेटिका राखेको कोठाबाहिर उम्मेदवार, निर्वाचन प्रतिनिधि वा निजले अधिकार दिएको प्रतिनिधि बस्न चाहे निर्वाचन अधिकृतको अनुमतिमा बस्ने व्यवस्था पनि आयोगले गरेको छ । कुनै उम्मेदवारले मतपेटिका राखेको ठाउँ अवलोकन गर्न चाहे उम्मेदवार वा उम्मेदवारका आधिकारिक प्रतिनिधिको रोहबरमा अवलोकनको व्यवस्था पनि मिलाइएको आयोगले बताएको छ । यस्तो छ कानुनी व्यवस्था मतपेटिका सुरक्षाका लागि प्रतिनिधि तथा प्रदेशसभा निर्वाचन निर्देशिका २०७४ मा कानुनी व्यवस्था गरिएको छ । आयोगले सोही निर्देशिकाको अधिनभित्र रहेर अहिले मतपेटिका सुरक्षाको व्यवस्था मिलाइएको आयोगले बताएको छ ।प्रवक्ता ढकालले भने, मतपेटिकाको सुरक्षाका लागि निर्वाचनसँग सम्बन्धित छुट्टै ऐन, नियमावलीको व्यवस्था छ, त्यही आधारमा मतपेटिकाका सुरक्षा व्यवस्था मिलाइएको छ । निर्देशिकामा मतदान केन्द्रबाट मतदान अधिकृतले बुझाएका मतपेटिका संकलन गरी प्रत्यक्ष तथा समानुपातिक निर्वाचनमा प्रयोग भएका मतपेटिका छुट्टिनेगरी सकेसम्म एउटै कोठामा सुरक्षित राख्नुपर्ने व्यवस्था छ । मतपेटिका राखेको कोठाको झ्यालढोकामा बलियो चुकुल र ताला लगाएर आफ्नो लाहाछापसमेत लगाउनुपर्ने र सो ठाउँमा उम्मेदवार वा उनका प्रतिनिधिले आफ्नो लाहाछाप लगाउन चाहे लगाउन पाउने निर्देशिकामा उल्लेख छ । मतपेटिका राखेको कोठा खोल्नुपरे लाहाछाप जाँच्नुपर्ने र त्यसपछि लाहाछाप तोडी कोठा खोलेको मुचुल्का गर्नुपर्ने र मुचुल्कामा निर्वाचन अधिकृतले सहीछाप गरी उम्मेदवार, निर्वाचन प्रतिनिधि वा निजले अधिकार दिएको प्रतिनिधि समेतका सहीछाप गराउनुपर्ने व्यवस्था निर्देशिकामा छ ।"
६० बर्षदेखि सिँचाइ माग्दै,"तौलिहवा: २०१५ को आमनिर्वाचनदेखि कृष्णनगरवासीले हरेक चुनावमा उम्मेदवारसँग एउटै माग गर्छन्, राप्ती नदीको पानी ड्राइभर्सन गरी सिँचाइको व्यवस्था गरियोस् ।' उजाड रहेको जिल्लाको पश्चिमी क्षेत्रको हजारौं हेक्टर जमिनमा पानी ल्याउने उम्मेदवारले बाचा गर्न थालेको पनि ६ दशक बितिसकेको छ । तर, जनताको बाचा ज्यूँका त्यूँ छन्। पहिलो आम निर्र्वाचनदेखि हाम्रो माग फेरिएको छैन । कुन पुस्ताको पालामा पूरा हुने हो थाहा छैन ।', कृष्णनगर नपा २ का कृष्णकुमार गुप्ता भन्छन्, चुनाव जितेर मन्त्री पनि भए । नेताको जीवन फेरियो तर क्षेत्रको मुहार फेरिएन ।' ०१५ को आमनिर्वाचनमा सिँचाइलाई पहिलो चुनावी एजेन्डा बनाएका थिए, तत्कालीन उम्मेदवार शिवप्रताप शाहले । उनी चन्द्रौटा, कृष्णनगर, बहादुरगन्ज क्षेत्रमा राप्ती ड्राइभर्सनमार्फत सिँचाइको सुविधा पुर्याउने बाचा गर्दै जनताको घरदैलोमा गए । उनको एजेन्डा जनताले पनि पत्याए । देशको पहिलो जननिर्वाचित प्रधानमन्त्री बीपी कोइरालाको सरकारमा शाह अर्थराज्यमन्त्री भए । तर, उनले बाचा बिर्से । पञ्चायतमा राजाले डा रुद्रप्रताप शाहलाई सांसद बनाए । उनले पनि सिँचाइ प्राथमिकतामा राखेर तत्काल ल्याउने बाचा गरे । तर उनको कार्यकाल पनि सिँचाइ नल्याएरै बित्यो । रुद्रप्रतापको राजनीति अवसानपछि शाह परिवारबाट पञ्चायतकै बेला रागवेन्द्रप्रताप शाहले चुनाव जिते । उनी सञ्चारमन्त्रीसमेत बने । उनले पनि सिँचाइको मुख्य एजेन्डा बनाएका थिए । ०४६ मा बहुदलीय व्यवस्था आएपछि शाह परिवारबाटै अजयप्रताप राजनीतिमा उदाए । उनले राप्रपाबाट चुनाव जिते । त्यति मात्र होइन, ०६२६३ को जनआन्दोलनपछि देशमा लोकतन्त्र, गणतन्त्र आए पनि शाह परिवारकै दबदबा रह्यो । तर सिँचाइलाई उनीहरूले चुनावी एजेन्डा बनाए, अनि बिर्से । ०६४ को संविधानसभा निर्वाचनमा तत्कालीन मधेसी जनाधिकार फोरम नेपालबाट अभिषेकप्रताप साहले चुनाव जिते । उनले पनि चुनावी नारामा सिँचाइलाई बिर्सेनन् । ०७० को संविधानसभामा पनि फोरमबाट साह नै विजयी भए । तिनै साह फोरम त्यागेर अहिले कांग्रेसबाट प्रतिनिधिसभा ३ का उम्मेदवार बनेका छन् । उनले मतदातालाई सिँचाइको व्यवस्था गर्ने भन्न बिर्सेका छैनन्। कृष्णनगरका युवा सन्दीप जैसवाल पुस्तौंदेखि शाह परिवारले सिँचाइको व्यवस्था गर्ने आश्वासन दिएर चुनाव जिते पनि सिँचाइ सुविधा नपाएकोे गुनासो गर्छन् । चुुनावको बेला शाह परिवारले सिंचाइ सुविधा पुर्याउँछु भन्दै आएको ०१५ सालदेखि भएको रोहित अहिरले स्मरण गरे । यस क्षेत्रमा वाम गठबन्धनबाट प्रतिनिधिसभामा ईश्वरदयाल मि श्र, संघीय समाजवादी फोरमबाट मंगलप्रसाद गुप्ता र राजपाबाट नरसिंह चौधरी चुनावी प्रतिस्पर्धामा छन् । प्रतिनिधि र प्रदेशसभाका अधिकांश उम्मेदवारको अहिले पनि चुनावी नारामा सिँचाइ नै छ । विकासको दृष्टिले कपिलवस्तुको पश्चिमी क्षेत्र जिल्लामै पछि परेको छ । सिँचाइ, शिक्षा, स्वास्थ्य, बाटोघाटोको राम्रो व्यवस्था छैन । तर कृष्णनगर नाका यही क्षेत्रमा पर्छ । वार्षिक अर्बौंको राजस्व राज्यलाई दिएको छ भने सबैभन्दा बढी उद्योगधन्दा, कलकारखाना पनि यसै क्षेत्रमा छन् । तर जनताको दैनिकी र विकास निर्माण निकै पछाडि रहेको छ । यहाँका प्रमुख व्यापारिक केन्द्र कृष्णनगर, चन्द्रौटा र बहादुरगन्ज हुन् । जुन अस्तव्यस्त छन् । हिउँदमा धुलाम्य र वर्षात्मा हिलाम्य हुन्छन् । न त यहाँ बसपार्क छ, न यहाँ फोहोर व्यवस्थापन गर्ने डम्पिङसाइट नै । चारैतिर फोहोरका डंगुर मात्र देख्न सकिन्छ । त्यसैले त अहिले मतदाता पार्टीभन्दा व्यक्ति हेरेर भोट दिने भनिरहेका छन् ।"
झापा१ मा एमाले रिझाउँदै कांग्रेसमाओवादी,"काँकडभिट्टा (झापा) : झापा१ का कांग्रेस उम्मेदवार विश्वप्रकाश शर्मा र माओवादी केन्द्र उम्मेदवार सुरेन्द्रकुमार कार्कीको वैचारिक दर्शन छेउटुप्पो मिल्दैन तर चुनाव जित्ने रणनीति एउटै छ एमाले समर्थकलाई पटक्कै नचिढ्याउने । मेचीनगरको लीलाबस्तीमा सोमबार बिहान घरदैलो गर्दै वाम गठबन्धनका साझा उम्मेदवार कार्कीले एमाले नौमहिने सरकारको गाथा गाउँदै भने, मनमोहन अधिकारीले सुरु गर्नुभएको वृद्धभत्तालाई ५ हजार रुपैयाँ पुर्याउँछौं । एमाले र माओवादी सरकारले हिजोका दिनमा गरेका उपलब्धिलाई अझै बल दिन्छौं । सोमबारै दिउँसो काँकडभिट्टाको खानेपानी कार्यालय भवनमा कांग्रेसका उम्मेदवार शर्माले भने, आदरणीय मनमोहनले आफ्नो गाउँ आफैं बनाऔं भन्नुभयो, त्यो भनेको आफ्नो क्षेत्र आफैं बनाऔं पनि भनेको हो । हामी बनाएर देखाउँछौं । यसअघि ०७० को चुनावमा झापा१ एमालेका रविन कोइरालाले जिते पनि वाम गठबन्धन बनेपछि यो क्षेत्र माओवादी केन्द्रको पोल्टामा पर्न गयो । माओवादी युद्धकालदेखि पूर्वमा राजनीतिक आधार बनाउँदै आएका कार्कीलाई माओवादीले अघि सार्यो । झापाका अन्य क्षेत्रको तुलनामा माओवादी शुभचिन्तकको संख्या क्षेत्र १ मा बढी देखिन्छ । माओवादीले कार्कीको बौद्धिक छविलाई उपयोग गर्दै चुनाव जित्ने रणनीति बनाएको हो । कार्कीको प्रवेशसँगै एमाले समर्थकको मत बाँडिन सक्ने आकलनमा रहेका शर्माले आफ्नो सम्पूर्ण ऊर्जा एमाले मतदाताको मत र मन खिच्न प्रयोग गरेका छन् । एमाले मतदाता नबाँडिउन् भन्नेमा सचेत कार्कीको अधिकांश समय एमाले अध्यक्ष केपी ओलीको प्रशंसा र प्रदेशका लागि उठाइएका एमालेतर्फका गोपाल बुढाथोकीलगायत वाम उम्मेदवारको प्रशंसामा बित्छ । यसअघि यसै क्षेत्रमा एमाले उम्मेदवार कोइरालासँग पराजित शर्माले भर्खरैको नगरपालिका चुनावमा भने कांग्रेस मेयर जिताउन सफल रहे । हार्दिकताबाट सुरु शर्मा र कार्कीको सम्बन्धमा विस्तारै तिक्तता पैदा हुन थालेको प्रस्ट बुझिन्छ । कार्की मतदातासमक्ष हात जोड्दै सर्वत्र धनकी देवीको पूजा हुने गरेको, विद्या र विवेककी देवीको पूजा खै ? भन्दै प्रश्न गरिरहेका छन् । उनी क्षेत्र, इलाका, आफन्त नहेर्न, केवल शत्रु र मित्र चिन्न आग्रह गर्छन् । आफ्नो प्रचारमा उनले एमालेका सफा छविहरूलाई अघि सारेका छन् । त्यसमा वृद्ध, महिला, जनजाति र बुद्धिजीवी पर्छन् । शर्मा पनि के कम । अगुवा कार्यकर्ताबीच झन्डै आधा घन्टा लामो भाषण क्रममा उनले मतदाता फकाउने सूत्र दिए सुषुप्त कांग्रेस समर्थकलाई सक्रिय बनाउने । अनि अरू पार्टीका आस्थावान्लाई बिहान ७ बजेदेखि बेलुकी ७ बजेसम्म गएर कुनै पनि हालतमा कन्भिन्स गर्ने । आफ्नो भोट संगठित गर्ने, अरूलाई तान्ने । शर्माले पटकपटक उच्चारण गरेका अरू कोही नभएर एमाले समर्थक नै हुन् । आफ्नो भाषण क्रममा शर्माले एमालेको आलोचनामा एउटा शब्द पनि उच्चारण गरेनन् । बरु कार्कीलाई वाम गठबन्धनका उम्मेदवार नभई माओवादीका उम्मेदवार भनी साँघुरो दायरामा सीमित गर्न खोजे । वाक्पटुतामा शर्मा र कार्की दुवैलाई कसले सक्ने ! दुई किताबी किरा हरूको मतदाता फकाउने रणनीति भने १८० डिग्री फरकको छ । कार्की अरू पार्टीका उम्मेदवारलाई चिया, खाना, बास दिए पनि भोटचाहिँ वर्गीय मित्रलाई दिनुपर्ने कथन जोड्छन् । उनी भोट हाल्ने बेला आफन्त नहेर्न, बरु मार्क्स गुरुले दिएका विचार सम्झन आग्रह गर्छन् । शर्माचाहिँ बाहुनडाँगीको हात्ती नियन्त्रण र सिद्धिखोलाको ऊर्जालाई बिजुली बनाउने योजनामा सघाउन मतदाता फकाउँछन् । अरू बेला विश्वराजनीतिका उतारचढावका विश्लेषणमा उत्तिकै रुचि राख्ने शर्माको ध्यान यसपटक कार्कीलाई जसरी पनि बाहिरिया प्रमाणित गर्नुमा छ । त्यसैले अति स्थानीय मुद्दालाई प्रचारको केन्द्रमा राखेका छन्। कार्की भने जन्म र मृत्यु कसैको हातमा नहुने भन्दै क्षेत्रको नभई एजेन्डाको राजनीति गर्न चुनौती दिन्छन् । झापाको सामन्तले झापाको गरिबलाई शोषण गर्छ, बाहुनडाँगीको मानिसले बाहुनडाँगीकै मानिसलाई ठग्न सक्छ, कार्की जवाफ दिन्छन्, झापाका बच्चाहरू सिलिगुडीको अस्पतालमा जन्मन्छन्, के अब तिनीहरू सिलिगुडीका भए ? उनले नेपालभित्र कोही पनि नेपाली टुरिस्ट नहुने भन्दै शर्माको चिन्तनशैलीमाथि प्रश्न उठाए । झापाबाट एमाले अध्यक्ष केपी ओली, कांग्रेस नेता कृष्ण सिटौलालगायत शीर्षस्थहरू लड्ने तयारीमा रहे पनि वाम र लोकतान्त्रिक गठबन्धनका यी दुई बौद्धिक प्रत्याशीको मतभिडन्तले गर्दा क्षेत्र नम्बर १ को प्रतिस्पर्धा सबैको चासोमा छ ।"
गाडी भाडामा लिएर उम्मेदवारलाई सुरक्षा,"प्युठान: सशस्त्र द्वन्द्वको उद्गमथलो रोल्पा र रूकुमको छिमेकमा पर्छ प्युठान। ती जिल्लामा मतदातालाई त्रसित पार्ने गतिविधि बढ्दै गएपछि गृह प्रशासनले प्युठानलाई पनि अति संवेदशनशील जिल्लाको सूचीमा राखेको छ। पहिलेका निर्वाचनमा प्युठानलाई संवेदनशील जिल्लाका रूपमा हेरिएको थियो', प्रमुख जिल्ला अधिकारी डा कृष्णबहादुर घिमिरेले भने, प्रतिनिधिसभा तथा प्रदेशसभा निर्वाचनमा अति संवेदनशील क्षेत्रका रूपमा राखिएको छ । सोहीअनुसार सुरक्षा अवस्था कडा पारेका छौं।' रोल्पा र रूकुममा पहिलो चरणमा मतदान सकिएकाले निर्वाचनविरोधी पक्षहरू प्युठानमा भित्रन सक्ने उनको भनाइ छ। छिमेकी जिल्लामा भएका निर्वाचनविरोधी गतिविधि यहाँ पनि हुन सक्छन्', उनले भने, मतदातालाई ढुक्कसँग मतदान गर्ने वातावरण मिलाउन सुरक्षा अवस्था उच्च पारिएको छ ।' प्रहरीप्रशासनले गाडी भाडामा लिई उम्मेदवारहरुलाई सुरक्षा दिइरहेको छ। जिल्लामा रहेका १८ प्रहरी चौकी र इलाका प्रहरी कार्यालयमा सवारी साधन पुर्याइएको प्रहरी नायब उपरीक्षक राजेन्द्र पोखरेलले जानकारी दिए । उनका अनुसार तत्काल १४ वटा गाडी भाडामा लिएर सुरक्षा प्रदान गर्न थालिको छ । आवश्यकताअनुसार सवारी साधन थप गर्ने तयारीमा छौं', उनले भने, गाउँ पुगेका प्रहरीलाई पूर्ण अधिकारसहित खटाएका छौं ।' प्रहरीका चारवटा मात्र गाडी रहेको उनले सुनाए। प्रहरीले निर्वाचनविरोधी क्रियाकलापमा संलग्न रहेको भन्दै नेकपाका केही कार्यकर्तालाई पक्राउ गरी हिरासतमा राखेको छ।"
स्वार्थका लागि भोट माग्छन्',"भक्तपुर: जिब्रो छेड्ने जात्रा प्राचीन, ऐतिहासिक एवं सांस्कृतिक सहर बोडेको पर्याय हो । आठौं पटक जिब्रो छेडिसकेका युवा जुजुभाइ बास श्रेष्ठ यो जात्राका मुख्य पात्र हुन् । प्रजातन्त्र पुनस्र्थापनाको २८ वर्ष भइसक्दा देशमा धेरै पटक निर्वाचन भए, बोडेमा पनि दर्जनौं उम्मेदवारले मत मागे । ३६ वर्षीय जुजुभाइचाहिँ उम्मेदवारले मत माग्दा बोडेका लागि उठाउनुपर्ने मूल विषय जिब्रो छेड्नेलगायत जात्रापर्व नै बिर्सिने गरेको गुनासो गर्छन् । उनी भन्छन्, बोडेका जात्रापर्वको संरक्षण, संवद्र्धन र प्रवद्र्धन उम्मेदवारले मूल एजेन्डा बनाउनुपर्ने हो । तर स्वार्थ राखेर भोट माग्न आउँछन्, जान्छन् ।' भक्तपुरको मध्यपुर थिमी नगरपालिका ८ स्थित (यसअघि वडा नम्बर १) बोडेका बासिन्दामा जात्रापर्वमा रस छ, रौनक छ । संस्कृति बचाउन सबथोक बिर्सन्छन्, रातदिन खट्छन् । जुजुभाइले भने, जिब्रो छेड्ने बेला सबैको हाई हाई भइन्छ, जात्रापर्व जोगाउन गर्नैपर्छ भन्ने लाग्छ । तर जात्रा सकिएको भोलिपल्टदेखि न नेताले चिन्छन् न नगरपालिकाले ।' जिब्रो छेड्ने जात्रामा ८५ हजार रुपैयाँभन्दा बढी खर्च लाग्ने भए पनि नगरपालिका र जिल्ला विकास समितिले क्रमशः ४४ हजार र २० हजार रुपैयाँ मात्र दिने गरेका छन् । उनले थपे, जिब्रो छेड्ने जात्रा विश्वमै पृथक भएकाले आकर्षणको केन्द्र बनेको छ । तर यहाँका स्थानीय नेताकै नजरमा यो परेको छैन कि ? दलका घोषणापत्रमा लेखिएका होलान् । तर घरदैलोमा आउँदा र जितेपछि कहीँ कतै एजेन्डामा परेको जस्तो लाग्दैन ।' बोडे जिब्रो छेड्ने जात्रामात्र होइन, नीलबाराही नाच र सात खटको जात्राले संस्कृतिमा धनी छ । जात्रापर्वले धनी भए पनि सञ्चालन खर्चिलो छ । जात्रापर्व चलाउने गुठीलाई जहिल्यै बजेट जुटाउन समस्या परिरहेको हुन्छ भने कहिलेकाहीँ जात्रामा जिब्रो छेड्ने र नाचमा अभिनय गर्ने कलाकारको खाँचो हुन्छ । बोडेवासी संस्कृति धान्नकै लागि बजेट अभावमा पनि जात्रा गर्न लागिपरेको जानकारी दिँदै स्थानीय अगुवा सूर्यमान माक बोडेको पहिचानका लागि उम्मेदवारले यिनै विषय उठाउनुपर्ने र जितेपछि सहज व्यवस्थापन गर्नुपर्नेमा जोड दिन्छन् । बोडेका मतदाता निर्वाचनमा भोट कसलाई हाल्ने भन्नेमा सचेत रहेको उनको भनाइ छ । किराना पसल सञ्चालन गर्दै आएका ४५ वर्षीय उनले भने, बोडेका बासिन्दा मत कहाँ खसाल्ने स्पष्ट छन्, यहाँ दोधारे मतदाता भेट्नै कठिन छ ।' उम्मेदवार र विजेता पनि बोडेको संस्कृति संरक्षण र समग्र विकासबारे मतदाताजस्तै स्पष्ट हुन आवश्यक रहेको उनी बताउँछन् । ५४ वर्षीय दुर्गालाल था भन्छन्, नेपालसँगै प्रजातन्त्र आएका चीन, भारत र त्यसपछि अघि बढेका धेरै देशमा कति विकास भएको छ, यहाँका नेताले ठाउँविशेषको पहिचान जोगाउने कामसम्म पनि गरेका छैनन् ।' ५० वर्षीय रामकृष्ण धेकेचाहिँ जित्नेले किसानलाई राहत हुने आर्थिक विकास गरिदिए बोडेवासी समृद्ध हुन्छन् र संस्कृति पनि जोगिन्छ भन्छन् । समाजसेवी केदार खड्का बोडेमा मत माग्न आउने सबै उम्मेदवारको एजेन्डा संस्कृति संरक्षण र संवद्र्धन हुनुपर्ने बताउँछन् । उनले भने, बोडे प्राचीन बस्ती भएको र छुट्टै विशेषता बोकेको सांस्कृतिक सहर हो । बोडेलाई देशभरमात्र होइन विश्वभर चिनाउन सकिने एजेन्डा नेताले ल्याउनुपर्छ ।' संस्कृतिविद् तेजेश्वरबाबु ग्वंग बोडेलाई सांस्कृतिक केन्द्र बनाउनुपर्नेमा जोड दिन्छन् । यहाँको संस्कृति, सम्पदा संरक्षण र प्रवद्र्धन गर्न नसके बोडेको अस्तित्व रहन्छ ? ', आधुनिक समयमा वैज्ञानिक चमत्कार नकार्न नमिल्ने बताउँदै उनले भने, संस्कृतिमा पनि विज्ञान छ । नेताले आफ्नोपन बिर्सेर देश कसरी जोगाउन सक्छन् ? कसरी विश्वभर चिनाउन सक्छन् ? '"
अधिकारी र पोखरेलको प्रतिबद्धता : एकमना सरकारका लागि बहुमत,"चितवन : प्रतिनिधिसभा क्षेत्र नम्बर२ मा लोकतान्त्रिक गठबन्धन र वाम गठबन्धनबीच कडा प्रतिस्पर्धा रहेको छ । लोकतान्त्रिकतर्फ उम्मेदवार पुराना राजनीतिकर्मी र हालका शिक्षा राज्यमन्त्री शेषनाथ अधिकारी र वाम गठबन्धनका तर्फबाट एमाले नेता एवं पूर्वसांसद कृष्णभक्त पोखरेल रहेभएका छन् । पटकपटक गरी ८ वर्षको जेलजीवन भोगेका अधिकारी तत्कालीन २०७० सालको संविधानसभाका चुनावमा चितवन क्षेत्र नम्बर २ बाट विजयी भएका थिए । वर्र्तमान सरकारका शिक्षा राज्यमन्त्री रहेका अधिकारीले शिक्षा क्षेत्रमा उल्लेखनीय भूमिका निर्वाह गरिरहेका छन् । वाम गठबन्धनका उम्मेदवार एमाले चितवन जिल्ला अध्यक्ष एवं पूर्वसांसद पोखरेल ०७० सालको चुनावमा चितवन क्षेत्र नम्बर ३ बाट विजयी भएका हुन् । नयाँ संविधान निर्माणमा संविधान मस्यौदा समितिमा बसेर पोखरेलले महत्वपूर्ण भूमिका खेलेका थिए । कांग्रेसका अधिकारीका प्रमुख प्राथमिकताबारे अन्नपूर्णसँगको कुराकानीमा चितवनलाई वित्तीय राजधानी बनाउने प्रतिबद्धता उनले व्यक्त गरे । भरतपुर महानगरपालिका४ लंकुमा उनले आफ्नो चुनावी प्रचारबीच अन्नपूर्णसँग भने, चितवन अन्तर्राष्ट्रिय औद्योगिक क्षेत्र बनाउने मेरो प्रतिबद्धता म पुनः गर्दछु । चितवन वित्तीय राजधानी बनाउनेछु । नारायणगढको बस्ती नहटाई वैकल्पिक सडक विस्तार गर्ने आफ्नो एजेन्डा रहेको दाबी उनले गरे । नारायणगढ बजार व्यवस्थापन, नदीको उचित व्यवस्थापन, आकाशे पुलका साथै औद्योगिक वातावरण निर्माण गरी समृद्ध चितवन बनाउने अधिकारीको एजेन्डा छ । भरतपुर अस्पताललाई मेडिकल कलेज, वीरेन्द्र क्याम्पसलाई प्रादेशिक विश्वविद्यालयमा परिणत, उपरदाङ गढी र इच्छाकामना मन्दिरलाई जोड्न केबलकार सञ्चालनको व्यवस्था, देवघाटलाई धार्मिक पर्यटकीय क्षेत्रको प्रमुख गन्तव्य बनाइने जानकारी उनले दिए । एमाले चितवन जिल्ला अध्यक्षसमेत रहेका पोखरेलले भरतपुर बजारबाट करिब ७ किलोमिटर पर रहेको लंकालाइन टोलमा चुनावी प्रचार अभियानकाबीच अन्नपूर्णसँग कुराकानीमा चितवनलाई दोस्रो पर्यटकीय गन्तव्य बनाउने बताए। नारायणी नदीमा र्याफ्टिङको विकास गरेर धेरै पर्यटक भित्याउने, नारायणी नदीको उचित र सही तरिकाले व्यवस्थापन, पहाडी क्षेत्रका मार्गको स्तरोन्नति गर्ने, नारायणी पुललाई भार नपर्ने गरी अन्य ठाउँमा पुल निर्माण गर्नेलगायत कार्यक्रम रहेको जानकारी पोखरेलले दिए। स्थानीय चुनावको मत क्षेत्र नम्बर २ मा १ लाख ८ हजार २१९ मतदाता छन् । यहाँ ४३ वटा मतदानस्थल तोकिएको छ । कालिका नगरपालिका, इच्छाकामना गाउँपालिका र भरतपुर महानगरपालिकाको वडा नम्बर १, २, ३, ४, ५, ७, १०, ११, १२ र २९ वडा समेटिएका छन् । कालिका नगरपालिकामा वामको ९ हजार ९७६ र लोकतान्त्रिकको मत ७ हजार ८३ छ । भरतपुर महानगरपालिकाको १० वटा वडामा वाम गठबन्धनको २३ हजार २१८ र लोकतान्त्रिक गठबन्धनको मत १६ हजार १६५ छ। एमालेले २७ हजार ६३८ र माओवादीले ११ हजार ६०४ मत ल्याएको थियो । यसैगरी, कांग्रेसले २४ हजार ७५५ र राप्रपाले एक हजार ७५४ मत प्राप्त गरेका थिए । दुवैको जित्ने दाबी कांग्रेसका स्थानीय तहको चुनावमा हेरेर मात्र अहिलेको चुनाव आकलन गर्न नमिल्ने अधिकारीले बताए । कांग्रेसले क्षेत्र नम्बर २ मा आफू निकै बलियो रहेको बताउँदै जित सुनिश्चित भएको दाबी गरेको छ । वाम गठबन्धनले सोचेको भन्दा उल्टो नतिजा देखाउने दाबी अधिकारीले गरे । वाम गठबन्धनका पोखरेलले स्थानीय चुनावलाई हेर्दा आफ्नो जित्ने आधार बलियो रहेको बताए । उनले भने, वाम गठबन्धनले एजेन्डा र देशलाई कम्युनिस्टको बहुमतको बलियो सरकार आवश्यक पर्ने भएकाले वामकै जित हुन्छ । कांग्रेस चितवन क्षेत्र नं २ प्रदेशसभाका सांसद उम्मेदवार प्रकाश अधिकारीले हिन्दुको पहिचान गर्न आफ्नो उम्मेदवारी रहेको बताए । उनले भने, यो देशलाई अन्तर्राष्ट्रिय जगत र आमनेपाली युवा पुस्ताबीच चिनाउन पनि हिन्दु राष्ट्रमा मुलुक जानुको विकल्प छैन । त्यो कार्य नेपाली कांग्रेसको आगामी बहुमत सरकारले मात्र गर्न सक्छ । तपार्इंको उद्देश्य कतै राजतन्त्र फर्काउने त होइन भन्ने प्रश्नमा नेपाल प्राध्यापक संघका पूर्वमहासचिवसमेत रहेका अधिकारीले गएको राजतन्त्र आउँदैन, बलजफ्ती फालेको हिन्दु धर्म पुनर्बहाली गरिछाड्ने प्रतिज्ञा उनले गरे । प्रदेश नं २ (ख) वाम गठबन्धनका प्रदेश सांसद घनश्याम दाहालले भरतपुर बजारबाट करिब ७ किलोमिटर पर रहेको लंकालाइन टोलमा मत माग्ने क्रममा अन्नपूर्णसँगको कुराकानीमा आमजनतालाई आर्थिक समृद्धि र जनताको जीवनस्तर उठाउन प्रदेशसभाको निर्णायक भूमिकाका लागि आफूले उम्मेदवारी दिएको बताए । माओवादी केन्द्रमा आजीवन रहेका दाहालले वामपन्थी गठबन्धनले बहुमत ल्याउने र मुलुकलाई स्थिर सरकार दिँदै आमजनताको अपेक्षा पूरा गर्ने प्रतिबद्धता व्यक्त गरे ।कांग्रेस र एमालेका उम्मेदवारहरू पार्टी कार्यकर्ता, स्थानीय समाजसेवीका साथ सर्वसाधारण जनताबीच अत्यन्त शालीन ढंगमा बिहान ७ बजेदेखि साँझ ७ बजेसम्म घरदैलो कार्यक्रममा जुटेका छन् ।"
उम्मेदवारको चुनावी एजेन्डा: कलंकीकोटेश्वर सडक विस्तार,"काठमाडौं: प्रतिनिधि र प्रदेशसभा निर्वाचनमा ललितपुर क्षेत्र नं २ र ३ बाट उम्मेदवारी दिएका कांग्रेस, एमाले र माओवादी नेताले कलंकीकोटेश्वर सडक विस्तारलाई तीव्रता दिने एजेन्डा अघि सारेका छन् । चिनियाँ निर्माण कम्पनी संघाई कन्स्ट्रक्सनले सन् २०१३ को जुनबाट कलंकीकोटेश्वर सडक (आठ लेन)सुरु गरे पनि कामले गति लिएको छैन । सुरु भएको ५२ महिनामा ६० प्रतिशत मात्रै काम पूरा भएको छ । सडक निर्माणमा ढिला हुँदा स्थानीयले वर्षामा हिलो र सुक्खा सिजनामा धूलोबाट सास्ती भोग्दै आएका छन् । स्थानीयले सडक निर्माणलाई तीव्रता दिन दबाब गर्दै दिए पनि निर्माण कम्पनी चासो दिएको छैन । त्यसैले पनि जिल्लाका उम्मेदवारले सडक विस्तारलाई चुनावी मुद्दा बनाएका हुन् । ललितपुर क्षेत्र नं ३ का कांग्रेस उम्मेदवार मदनबहादुर अमात्यले आफू निर्वाचित भएमा समयमै सडक विस्तारको काम सम्पन्न गराउन निर्माण कम्पनीलाई बाध्य गराने प्रतिबद्धता व्यक्त गरेका छन् । सडक निर्माण लापरबाही हुँदा ललितपुरका स्थानीयले दिनहुँ चोकचोकमा घण्टौं जाम बस्नेपर्ने अवस्था सिर्जना भएको छ । स्थानीयले धूवाँधूलोबाट मुक्त गराउन सडक विस्तारलाई तीव्रता दिँदै समयमै सम्पन्न गराउने अमात्यको प्रतिबद्धता छ । ललितपुर ३ नं क्षेत्रबाट वाम गठबन्धनका साझा उम्मेदवार पम्फा भुसासले पनि आठ लेनको सडक विस्तारको काम तीव्रता ल्याउने प्रतिबद्धता जनाएकी छन् । यसैगरी ललितपुर २ का कांग्रेस उम्मेदवार चन्द्र महर्जन र वाम गठबन्धनका साझा उम्मेदवार कृष्णलाल महर्जनले पनि आठ लेनको कलंकीकोटेश्वर सडक विस्तार समयमै सम्पन्न गराउने जनतामाझ प्रतिबद्धता गरेका छन् । नेताले सडक विस्तारलाई चुनावी एजेन्डा बनाए पनि निर्माण कम्पनीले भने काममा कुनै चासो देखाएको छैन । सरकारले निर्माण कम्पनीसँग काम सुरु भएको ४० महिनामा सडक विस्तारको काम सम्पन्न गरी हस्तान्तरण गर्नुपर्ने सन् २०१२ मा भएको सम्झौतामा उल्लेख छ । तर भूकम्प र भारतीय नाकाबन्दीका कारण सरकारले निर्माण कम्पनीलाई १८ महिनाको समय थप गरेको थियो । समय थपसँगै निर्माण कम्पनीले सन् २०१८ को जुलाईमा काम सम्पन्न गरिसक्नुपर्ने हुन्छ । निर्माण कम्पनीले करिब आठ महिनामा काम सम्पन्न गर्ने सक्नुपर्ने भए पनि कामलाई तीव्रता दिएको छैन । ५२ महिनामा ६० प्रतिशत काम निर्माण कम्पनीले सडक विस्तारको काम थालेको ५२ महिना भइसकेको छ । तर अहिलेसम्म १० किलोमिटर सडक विस्तारमा ६० प्रतिशत मात्रै काम सम्पन्न गरेको आयोजना प्रमुख ज्ञानेन्द्रकुमार झा बताउँछन् । सडक निर्माणको सबैभन्दा महत्वपूर्ण काम पुल निर्माण र बाधा अवरोध नै हो', झाले भने, निर्माण कम्पनीले अहिले सडकखण्डमा पर्ने खोलाको पुल र आकाशे पुल निर्माणको काम सकिसकेको छ ।' अहिले आठ लेनको सडक निर्माणमा कुनै पनि समस्या छैन । काम तीव्र गतिमा भएको झाको दाबी छ । सडकखण्डअन्तर्गत रहेको मनोहरा खोला, बल्खु खोला र कलंकी खसी बजारनजिकको खोलामा पुल निर्माण भइसकेको छ । निर्माण कम्पनीले १० किलोमिटर सडकखण्डमा निर्माण हुने तीनवटा आकासे पुलको कामसमेत सकिएको उनले बताए । निर्माण कम्पनीले कंलकीदेखि बागडोलसम्मको दायाँबायाँ रहने दुईदुई लेनको ट्र्याक निर्माण अन्तिम चरणमा पुर्याइसकेको छ । त्यसमा पनि एकान्तकुनादेखि कोटेश्वरसम्मको ट्र्याकमा अब कालोपत्र गर्न मात्रै बाँकी भने पैदल यात्रु हिँड्ने बाटोकको दायाँबायाँ सडक निर्माणको काम पनि अन्तिम चरणमा पुगेको उनको भनाइ छ । निर्माण कम्पनीले कंलकीमा निर्माण गरिरहेको अन्डरपास सडक निर्माणको काम पनि अन्तिम चरणमा पुगेको छ भने बाग्डोलदेखि कलंकीसम्मको दुई लेनको साइट ट्र्याक खोल्ने काम आधा भएको झाले बताए । अब सबै मेसिनरीको काम भएको हुँदा समयमै निर्माण कम्पनीले सडक विस्तारको काम सक्नेमा आयोजना कार्यालय विश्वस्त रहेको उनको भनाइ छ । समयकै काम नसके पनि थोरै मात्र काम बाँकी रहने उनले बताए । आयोजना प्रमुखले भनेजस्तै समयमै काम सम्पन्न हुनेमा नेता भने विश्वस्त छैनन् । ५२ महिनामा ६० प्रतिशत काम गर्नेले अहिलेकै अवस्थामा अब आठ महिनामा ४० प्रतिशत काम गर्ने सक्दैन', अमात्यले भने, निर्माण कम्पनीले कामदार बढाएर वर्षा सिजन सुरु हुनुअघि नै काम सक्नुपर्छ ।' निर्माण कम्पनीलाई साइट ट्र्याकभन्दा बीचको चार लेन सडक निर्माणका सहजता हुने झाको भनाइ छ । कम्पनीले माटो कमजोर भएको खण्डबाहेक अन्य ठाउँका सहज कालोपत्रे गर्न सक्ने उनको भनाइ छ । ७० प्रतिशत रकम निकासा संघाईले सडक निर्माणको कामभन्दा बढी रकम निकासा पाइसकेको छ । निर्माण कम्पनीले अहिलेसम्म ७० प्रतिशतभन्दा बढी रकम लिइसकेको छ । अबको केही समयमै उसले मुख्य काम सकिएको भन्दै २० प्रतिशतसमेत रकम लिने पाउनेछ । तर काम भने ६० प्रतिशत मात्रै भएको छ । कम्पनीले काम सुरु गरेको ३० दिनमा ५० र ६० दिनमा थप २० प्रतिशत रकम पाउने सम्झौतामा उल्लेख छ । सोहीअनुरूप निर्माण कम्पनीले अहिलेसम्म लागत रकमको ७० प्रतिशत रकम लिइसकेको छ । केही समयपछि पुनः निर्माण कम्पनीले थप २० प्रतिशत सकम निकासी पाउनेछ । निर्माण सम्झौतापत्रमा मुख्य काम सकिएपछि अर्को २० र हस्तान्तरणको एक महिनापछि बाँकी १० प्रतिशत रकम पाउने उल्लेख छ । आठ लेनको १० किलोमिटर सडक निमार्णको कुल लागत ३१ करोड २० लाख आरएमबी (चिनियाँ मुद्रा) हो ।"
४४ वर्षदेखि लालपुर्जाको आसमा भोट,"बुटवल: कञ्चन गाउँपालिकाको रुद्रपुरमा कृष्णबहादुर फौजदारको दुईतले घर छ। उब्जनी हुने खेत पनि छ। पक्की सडक, खानेपानीको राम्रो व्यवस्था छ। तर, यति धेरै संरचना बनेको चार दशकदेखि भोगचलन गर्दै आएको उनको जग्गाको पुर्जा भने छैन। उनको मात्रै होइन, रुद्रपुर त्यस्तो गाउँ हो, जहाँका ९० प्रतिशत घरधुरीको लालपुर्जा छैन । जिल्लाकै धेरै जनसंख्या भएको साबिक रुद्रपुर गाविस (हाल कञ्चन गाउँपालिका) मा विगतमा पनि उम्मेदवारको बसोबास नै रुद्रपुरमा हुन्थ्यो। भोट माग्न आउनेले दिने रेडिमेड आश्वासन पनि लालपुर्जा दिलाउने नै हुन्थ्यो । मत माग्ने कसैले बाचा पूरा नगरेका स्थानीय रुष्ट छन् । जतिपटक भोट माग्न आए, त्यतिपटक पुर्जा माग्यौं । कहिल्यै हँदैन भनेनन् । फर्कीफर्की भोट माग्न आए । पुर्जा दिएनन्', कृष्णबहादुरले दुःखेसो पोखे । पुर्जा नभएकै कारण रुद्रपुरवासीले बैंक तथा वित्तीय संस्थाबाट ऋण झिक्न पाउँदैनन् । ऋण निकालेर केही व्यवसाय गर्न पनि नसकिएको फौजदारले बताए । अचम्मको कुरा त के छ भने रुद्रपुरका सरकारी भवनको पनि लालपुर्जा छैन । लालपुर्जा नभएकै कारण स्वास्थ्य चौकीको नयाँ भवन बन्न सकेको छैन । वडा कार्यालयदेखि प्रहरी कार्यालयसम्म पुर्जाविहीन जग्गामा भवन बनाएर बसेका छन् । रूपन्देही कञ्चन गाउँपालिका सोगाकी कमला परियारको परिवार दुई कठ्ठा खेतमा उब्जिएको अन्न र ज्याला मजदुरीको आम्दानीले पालिएको छ । झन्डै दुई दशकअघि पर्वतबाट तराई झरेकी उनी मजदुरीको सिलसिलामा हिँड्दा हिँड्दै रुद्रपुरको खाली जग्गामा बसे । खेतमा माछा पाल्नका लागि खाडल खने । ऋण निकाल्न बैैंक पुगेका उनीहरू रित्तै फर्किए । पुर्जा नभएपछि जग्गा भएर के गर्नु, आफूसँग धन छैन । बैंकले ऋण पत्याएन', उनले भनिन् । घरमै बसेर व्यवसाय गर्ने सोचमा रहेकी उनले त्यसो हुन नसकेपछि पतिलाई विदेश पठाइन् । रूपन्देही ५ मा पर्ने यो क्षेत्रबाट ०६४ मा एमालेका रामनाथ ढकाल विजयी भए । ०७० मा कांग्रेसका भरत शाह निर्वाचित भए । कसैले पूरा नगरेको स्थानीयको गुनासो छ । ०७२ मा भूमिसुधार आयोगले रुद्रपुरमा लालपुर्जाका लागि लगत संकलन गर्यो । ६ हजार चार सय घरधुरीले लगत संकलन फारम भरे । तर, मुद्दा परेपछि अदालतले रोक्का गर्यो, त्यो प्रक्रिया नै अवरुद्ध भयो । योभन्दा अघि पनि पटकपटक लालपुर्जाका लागि नापी भएको थियो । तर, पुर्जा दिइएन । यो क्षेत्रको जनसंख्या करिब ४५ हजार छ । करिब ६ हजार घरधुरी छन् । यो बस्तीमा करिब दुई हजार घरधुरी भूतपूर्व सेनाहरूको मात्रै छ । स्थानीय तहको निर्वाचनमा पनि त्यही मुद्दा चर्को रुपमा उठ्यो । कसैले हुन्न भनेनन्, कसैले पनि गरेनन् । अहिले कांग्रेसका भरत शाह, माओवादीका डिलाराम आचार्य, फोरमका वकिल मुसलमान त्यस क्षेत्रका उम्मेदवार छन् । मतदाताले पुर्जा दिनेलाई भोट भन्ने अभियान नै चलाएका छन् । पहिले जस्तै सबै नेताको आश्वासन छ । पुर्जाको चुनावी मुद्दा रुद्रपुर मात्रै होइन रूपन्देहीका अधिकांश क्षेत्रमा छ । बुटवल आसपासको तिनाउ नदी बगरमा पुर्जा दिने आश्वासनको होडबाजी चलेको धेरै भयो । उम्मेदवारहरू एकअर्कालाई आक्षेप लगाउँदै सुकुम्बासी र अव्यवस्थित बस्तीमा पुगेर मत मागिरहेका छन् । रूपन्देही क्षेत्र नम्बर १ को देवदह, २ को तिनाउ बगर क्षेत्र र मुर्गिया, ३ को भैरहवा र ५ को रुद्रपुर क्षेत्रका मतदाताको मतले नै जितहारको निर्णय हुन्छ । त्यसैले पनि उम्मेदवारहरूले सुकुम्बासी बस्तीमा पुर्जाको आवश्वासन दिएर मत मागिरहेका छन् ।"
बाबुराम कि नारायणकाजी भन्दै बाजी,गोरखा : गोरखाको एउटै क्षेत्रबाट चुनावी प्रतिस्पर्धा गरेका पूर्वप्रधानमन्त्री बाबुराम भट्टराई जित्ने कि नारायणकाजी श्रेष्ठ भन्नेबारे देशभरि चासोको विषय बनेको छ तर गोरखामा चाहिँ भट्टराईले जित्ने कि श्रेष्ठले जित्ने भन्नेबारे लाखलाख रुपियाँको बाजी थाप्न थालिएको छ । पहिलो चरणको निर्वाचनमा यी दुई नेतामध्ये को जित्ने भन्ने परिणाम थाहा पाउन दोस्रो चरणको निर्वाचनसम्म कुर्नुपर्ने छ । प्रतिनिधि सभा र प्रदेश सभाको हिमाली र पहाडी ३२ जिल्लाका ३७ निर्वाचन क्षेत्रमा आइतबार सम्पन्न पहिलो चरणको मत गणना पनि मंसिर २१ गते साँझपछि मात्र सुरु गरिनेछ । गोरखा नगरपालिका ८ का थापा थरका एक युवाले भट्टराईले जित्ने दाबीका साथ हारेमा एकलाख तिर्ने बाजी थापेका छन् । गोरखा नगरपालिका १३ का गुरुङ थरका अर्का युवाले श्रेष्ठले जित्ने दाबीका साथ हारेमा थापालाई एकलाख तिर्न तयार भएका छन् । उनीहरुले एकेक लाख रुपियाँ दुवैले विश्वास गर्ने एक मध्यस्थलाई बुझाइसकेको जानकारी दिए । बाजी खेल्दै गोनपा ८ का खत्री थरका एक युवाले भट्टराईले जित्ने दाबीका साथ हारेमा ५० हजार रुपियाँको बाजी थापेका छन् । उनका जोडी बस्नेत थरका अर्का युवाले श्रेष्ठले जित्ने दाबीका साथ हारेमा ५० हजार तिर्ने जनाएका छन् । उनीहरुले पनि मध्यस्थलाई ५०५० हजार रुपियाँ बुझाइसकेको जनाएका छन् । त्यस्तै गोनपा ८ कै अर्का थापा थरका युवाले भट्टराईले जित्ने दाबी गर्दै हारेमा ५० हजार तिर्ने जनाएका छन् । श्रेष्ठले जित्ने अडानका साथ बस्नेत थरकै अर्का युवाले ५० हजार रुपियाँ तिर्न राजी भएका छन् । उनीहरुले पनि ५०५० हजार रुपियाँ जम्मा गरिसकेका छन् । थापा थरका स्थानीय अर्का युवाले भट्टराईले जित्ने दाबीका साथ ५० हजार रुपियाँको बाजी खेलेका छन् । उनका जोडी कट्टेल थरका अर्का युवाले श्रेष्ठले जित्ने दाबी गर्दै हारेमा १० हजार रुपियाँ तिर्ने खेल खेलेका छन् । उनीहरुको रकम पनि मध्यस्थलाई बुझाइसकेका छन् ।उनीहरु सबैले नाम उल्लेख नगरिदिन अनुरोध गर्दै बाजी खेल रमाइलोका लागि बाजी खेलेको जनाएका छन् ।
तात्दै काठमाडौंको चुनावी माहोल,"काठमाडौं: प्रमुख दलले राजधानी काठमाडौंमा प्रचारप्रसार तीव्र पारेका छन् । उम्मेदवारी मनोनयनसँगै घरदैलोमा व्यस्त रहे पनि ठूलो सभा नगरेका दलहरूले शीर्ष नेताको सहभागितामा चुनावी सभा गर्न लागेका हुन् । दस क्षेत्र रहेको काठमाडौंका सबै ठाउँमा लोकतान्त्रिक र वाम गठबन्धनबीच कडा प्रतिस्पर्धा हुने आकलन गरिएको छ । यद्यपि स्थानीय तह चुनावमा काठमाडौं महानगरमा उल्लेख्य मत पाएको विवेकशील साझा पार्टीलाई पनि दह्रो प्रतिस्पर्धीका रूपमा हेरिएको छ । विवेकशीलले केही क्षेत्रमा चर्चित अनुहारलाई उठाएपछि परम्परागत रूपमा प्रमुख दलले पाउँदै आएको काठमाडौंको मत बाँडिने सम्भावना छ । उसले पनि अन्यत्रभन्दा काठमाडौंकै क्षेत्रलाई बढी प्राथमिकतामा राखेको देखिन्छ । क्षेत्र १ मा वाम गठबन्धनबाट माओवादीका अनिल शर्मा, कांग्रेसका प्रकाशमान सिंह र विवेकशील साझाका रवीन्द्र मि श्रबीच कडा प्रतिस्पर्धा हुने देखिएको छ । यसअघिका निर्वाचनमा कांग्रेसका सिंहले जितेको यो क्षेत्रमा यसपटक वाम गठबन्धनका शर्मा र विवेकशीलका मि श्र दुवैले चुनौती दिइरहेका छन् । क्षेत्र २ मा पनि एमालेका वरिष्ठ नेता माधव नेपाललाई कांग्रेसका दीपक कुइँकेल र विवेकशीलका सूर्यराज आचार्यले दह्रो दाबेदारी दिएका छन् । त्यस्तै क्षेत्र ५ मा एमाले महासचिव ईश्वर पोखरेल, कांग्रेसका प्रकाशशरण महत र विवेकशीलका संयोजक उज्ज्वल थापाबीच कडा प्रतिस्पर्धा हुने देखिएको छ । एमालेमाओवादी र कांग्रेसराप्रपा दुवैले १० वटै क्षेत्रलाई आफ्नो प्रतिष्ठासँग जोडेर हेरेका कारण काठमाडौंको चुनावले सबैको ध्यान खिचेको छ । वाम गठबन्धनले मंगलबार क्षेत्र १ मा पर्ने बानेश्वरमा जनसभा आयोजना गरेको छ । उक्त क्षेत्रका वाम गठबन्धनका उम्मेदवार शर्माका अनुसार दिउँसो २ बजे बानेश्वर चोकमा हुने जनसभालाई एमाले अध्यक्ष केपी शर्मा ओली, माओवादी अध्यक्ष पुष्पकमल दाहाल, एमाले वरिष्ठ नेता माधव नेपाललगायतले सम्बोधन गर्दै छन् । यता कांग्रेसको निर्वाचन प्रचारप्रसार समिति संयोजक गगन थापाका अनुसार कांग्रेसले समेत काठमाडौंमा शीर्ष नेताको उपस्थितिमा केही दिनभित्रै सभा गर्दै छ । कांग्रेसका शीर्ष नेताहरू मंगलबारदेखि चुनावी प्रचारका लागि देश दौडाहामा जाँदै छन् । सभापति शेरबहादुर देउवासहितका केही नेता भने यस अघिदेखि नै विभिन्न जिल्लामा खटिइरहेका छन् ।"
फेसबुकबाट उम्मेदवारको अतिरञ्जित प्रचार,"जनकपुरधाम: प्रतिनिधि र प्रदेशसभाको निर्वाचन नजिकिँदै जाँदा सामाजिक सञ्जालमा चुनावी प्रचारप्रसार अराजक बन्दै गएको छ । दल र उम्मेदवारका एजेन्डाले मतदाता रिझाउनुको साटो प्रतिस्पर्धी उम्मेदवारलाई गाली बेइज्जती र अश्लील तस्बिर पोस्ट गरेर चुनावी प्रचार गरिरहेका छन् । निर्वाचन आचारसंहितामा कुनै पनि उम्मेदवारको व्यक्तिगत प्रतिष्ठामा आँच आउने खालका अभिव्यक्तिहरू, गाली बेइज्जती वा अराजक क्रियाकलापहरू सामाजिक सञ्जालमा गर्न नहुने भनिए पनि त्यसको विपरीत दुष्प्रचार भइरहेको छ । व्यक्तिगत रिसइबी साँध्नका लागि उम्मेदवारहरू गलत प्रचारबाजीमा लागेको युवा नेता राजु चौधरी बताउँछन् । उनी भन्छन्, आर्थिक प्रलोभनका कारण सामाजिक सञ्जालको दुरुपयोग भइरहेको छ । यस्ता व्यक्तिलाई निर्वाचन आयोगले कारबाही गर्नुपर्छ ।' अभिव्यक्ति स्वतन्त्रता भन्ने बित्तिकै विपक्षी दलका उम्मेदवारलाई लक्ष्य गरी अपशब्द नै प्रयोग गर्नेहरूलाई नियन्त्रण गर्नुपर्ने सुझाव दिन्छिन्, अधिकारकर्मी उर्मिला यादव । सामाजिक सञ्जाललाई नियन्त्रण गर्न तथा निर्वाचन आचारसंहितालाई पालना गराउन आफूहरूले सक्दो प्रयत्न गरिरहेको मुख्य निर्वाचन आचारसंहिता अनुगमन अधिकृत जानकीरमण यादवले बताए । उनले भने, आचारसंहिता राजनीतिक दलहरूले नै बनाएका हुन् । त्यसैले यसको पालनामा समेत उनीहरू सबैभन्दा बढी उत्तरदायी हुनुपर्छ ।'"
बीभत्स दृश्य देखाएर मतदाता फकाउँदै फोरम,"सिरहा: चुनाव जित्न पैसा बाँडेको र विकासका सपना बाँडेर मतदाता फकाउने प्रयास गरेको जताततै सुन्न पाइन्छ। तर सिरहामा फोरमका उम्मेदवार मधेस आन्दोलनमा मारिएकाको बीभत्स दृश्य देखाएर मत मागिरहेका छन्। सिरहा ३ का प्रतिनिधिसभा सदस्यका उम्मेदवार फोरम नेता अशेश्वर यादव र सोही पार्टीका प्रदेशसभा ३ ख' का फोरम उम्मेदवार मनोरञ्जन गोइत मतदातासँग मधेश आन्दोलनको सेन्टिमेन्ट' मा मतदाता आकर्षित गर्न त्यस्ता दृश्य देखाएर भोट मागिरहेका छन्। उनीहरू घरदैलो गर्दा पनि त्यस्ता बीभत्स दृश्य अगाडि राखेर हिँड्छन्। अहिले दक्षिणवर्ती हरेक गाउँमा यस्ता दृश्य छ्यापछ्याप्ती राखेका ठूल्ठूला तुुल ब्यानर देख्न सकिन्छ । तत्कालीन मधेसी जनअधिकार फोरमले ०६४ को संविधानसभामा मधेस आन्दोलनलाई मधेसमा मतदातालाई प्र्रभाव पार्न सफल भएको थियो। प्रतिनिधिसभाका उम्मेदवार यादव राप्रपाबाट फोरममा प्रवेश गरेर उम्मेदवार बनेका हुन्। उनी ०७० को संविधानसभामा राप्रपाबाट चुनाव लडेका थिए। तर अहिले मधेस आन्दोलनका बीभत्स दृश्यबाट मतदाताको ध्यानाकर्षण गराएर मधेसीको मत तान्ने हतकन्डा अपनाएका छन्। भन्छन्, गोली हान्नेलाई मतदान गर्नु हुँदैन भनेर सहिदहरूको तस्बिर ब्यानरमा राखेका हौं।' बीभत्स दृश्य राख्न मिल्छ कि मिल्दैन भन्नेमा आचारसंहिता पनि मौन छ । अनुगमन अधिकारी नै अनविज्ञ छन् । आचारसंहिता अनुगमन अधिकृत शंकरलाल कर्णले बीभत्स दृश्य प्रचार ब्यानरमा राख्न मिल्नेनमिल्ने कुरा हेरेर भन्ने बताए । उनले थपे, बीभत्स दृश्यहरू राख्न त मिल्दैन होला । म आचारसंहिताको पुस्तक हेर्छु । यदि मिल्दैन भने त्यस्ता ब्यानरहरूमा रोक लगाउँछौं । गाउँघरमा राखेका ब्यानरहरू हटाउँछौं।' मुख्य निर्वाचन अधिकृत सुदर्शनराज पाण्डेले मधेस आन्दोलनलाई सम्झना दिलाउन सहिदहरूको बीभत्स दृश्य राखेको हुन सक्ने बताए। उनले भने, बीभत्स दृश्यहरू प्रसार ब्यानरमा राख्न मिल्ने वा नमिल्ने कुरा आचारसंहितामा कतै उल्लेख छैन । तर म यसबारे बुुझ्छुु ।' उनले दृश्यहरू के सन्देश दिन खोजेको हो भन्ने कुरा हेर्न लगाउँछु, यदि नकारात्मक सन्देश दिन खोजेको हो भने हटाउन लगाउने बताए। फोरमका अन्य क्षेत्रका प्रतिनिधिसभा र प्रदेशसभाका कुनै पनि उम्मेदवारले मधेस आन्दोलनमा मृत्यु भएका व्यक्तिहरूको बीभत्स दृश्य प्रचार सामग्रीमा राखेका छैनन् । क्षेत्र नम्बर ३ कै प्रदेशसभा क' का उम्मेदवार मनोजकुमार सिंहले भने त्यस्तो बीभत्स दृश्य प्रसार सामग्रीमा राखेका छैनौं । दक्षिण क्षेत्र मधेसीको बाहुल्य रहेकोले मधेस आन्दोलनको बीभत्स दृश्य देखाएर भोट तान्ने हतकन्डा अपनाएका छन् । तर उत्तरी क्षेत्र पहाडी समुुदायको प्रभाव क्षेत्र भएकाले यस क्षेत्रका उम्मेदवारले आफ्नो प्रचार सामग्रीमा त्यस्ता दृश्य प्रयोग गरेका छैनन् ।"
'विश्वास दिलाउनेलार्इ भोट',"विराटनगर: आश्वासनको भरमा मतदान गर्ने महानगरका सुकुम्बासी टोलका मुसहरले यसपटक भने काम गर्ने विश्वासिलो आधार लिएर आउने उम्मेदवारलाई भोट दिने बताएका छन्। पुस्तौदेखि ऐलानीमा बस्दै आएका उनीहरुसँग लालपूर्जा नपाएको दुख त छँदैछ बसिरहेको जग्गाबाट हटाइने दिने हो कि भने त्रास पनि छ । यस पटक लालपूर्जा दिलाउने ठोस आधार बताएर विश्वास दिलाउनेलाई मात्र मतदान गर्ने विराटनगर १२ बखरीका ६० वर्षीय भगलु रिसिदेवले बताए । उनको चार पुस्ता यही बसोबास गर्दै आएको छ। मुसहर (रिसिदेव) ले जंगल फाँडेर बसेको भएता पनि अहिले बखरीस्थित चार टोलमा छन् । एकातिर रिषिदेवहरूको पुस्ताले जंगल फाँडेर वस्ती बनाए पनि पहुचको बलमा हुनेखाने वर्गले हडपेर जग्गाधनी पुर्जा बनाइसकेका अवस्थामा आफुहरु घरवारविहीन भएको गुनासो भगलुको छ । पुर्खौंदेखि बसेको उनीहरूको जग्गा भने ऐलानीमा रहेको बताइएको छ । राजनीतिक राजधानीको रुपमा मानिएको विराटनगर सुकुम्बासी बस्तीको दयनीय अवस्था छ । टोलमा सडक, बाटो, खानेपानी, सरसफाइ, शौचालयसमेत छैन । ३० वर्षीय विजय रिषिदेवले आफ्ना पुर्खाले जंगल फाँडेर बसेको जग्गा अनेक जालझेल गरेर पटबारीले हडपेको बताउदै ऐलानी जग्गामा बस्न रहेको र लालपुर्जा दिनेलाई मत दिने बताए । विराटनगर महानगरपालिकाले सडक विस्तारका लागि छेउमै भएका घर भत्काउन दिएको सूचनाले १० परिवार उनीहरु झनै चिन्तित छन् । स्थानीय सावित्री रिषिदेवलाई घर र जग्गा दुवै सडकमा जाने भएकाले बाहिर कतै पनि एकधुर जग्गा नभएको अवस्थामा घर बनाई दिनेलाई मत दिने बताइन । नेताहरु निर्वाचनको बेला विभिन्न आश्वासन दिएपनि अब काम गरेर देखाउनेलाई मतदान गर्ने ऋषिदेव समुदायका मतदाता बताउँछन् । स्थानीय पंचु रिसिदेवले दिनभरि मजदुरी गरेर जीविकोउपार्जन गर्ने मुसहर समुदाय कुनै पनि दल वा समुदायको लागि राजनीतिक आस्था नराख्ने गरेको बताउदै आफनै समस्या समाधान गर्नेलाई मतदान गर्ने बताए । हामी मधेसीवादी पनि होइनौं । पहाडी समुदायको विरोधमा हुने आन्दोलनमा पनि जान चाहेको हैन, तर मधेसीया हो भनेर सहयोग लागि जाँदा ठूला दलबाट हेला हुने गरेको रिसिदेवको भनाइरहेको थियो । खुला ठाउँमा अरूको जग्गामा शौच गर्न जाँदा जग्गाधनीको गालीसँगै प्रहरीबाट धरपकड हुने गरेको बताउँदै उनीहरुलाई स्वास्थ्यमा समेत पहुँच पुग्न सकेको छैन् । ४५ वर्षीय उमेश ऋषिदेवले अझै पनि उपल्लो र तल्लो जात भनेर छुवाछूत कायमै रहेको बताउदै घरसँगै जोडिएको विद्यालय भए पनि टोलमा अहिलेसम्म एक जनाले पनि एसएलसी पास गर्न नसकेको बताए । हामी छोरा छोरीलाई स्कुल पढाउन पठाउ छौं तर स्कुलमा पढाउदैन् रामा रिसिदेवले गुनासो गर्दै भने , ' हामी त मजदुर गर्न विहान जान्छु बेलुका आउदा केटाकेटी (बालबच्चा ) सुतिसकेको हुन्छ । यसमा हाम्रो के दोष भनेर प्रतिप्रश्न समेत गरे । शिक्षकहरूले राम्रो शिक्षा नदिएकै कारण मुसहर समुदाय शिक्षाको पहुचमा आउन नसकेको उनको भनाई रहेको थियो । ऋषिदेव टोलका दुईसय ६० परिवारको बसोवास रहेका छन् । बखरी सिमहारही टोलका झरी रिषिदेवले आफूहरूको बसोबास बाटोमै भएको र त्यहाँ बाह्रै महिना हिलो हुने गरेको बताउँदै ऐलानी जग्गा धेरै भएपनि पहुँचबालाको अतिक्रमणले बाटो छेउमा बस्न बाध्य भएको बताए । पहिला सडक छेउमा बस्ने गर्थे तर अहिले राज्यको गलत नीतिका कारण सर्दै नदी किनारमा पुगेका छौं तर कतिखेर बाढी आएर हामीलाई बगाएर लैजाला भनि त्रास रहिरहन्छ, रिषिदेवले भन्ने , 'सदियौंदेखि सडकछेउ बस्दा समस्या नभए पनि नदी किनारमा बसेपछि बाढीले बगाउने त्रासले आजित भएको बताए । बाढी आउदा राहत दिन आउनेहरु मत माग्न आउने गरेको बताउदै उनीहरु बढी वाट जोगाउने कसैले पनि चासो नदिएकोमा दुःख व्यक्त गरे ।"
