शीर्षक,विवरण
मुटु जोगाऔं,"पचास कटेका व्यक्तिलाई मात्र हुने ठानिएको हृदयरोगका कारण अचेल २५ वर्षका युवासमेत सिकार हुने गरेका छन् । हर्ट एट्याक भनेर बुझिने यो समस्या बदलिएको जीवनशैली र भोजनका कारण भएको चिकित्सक मत छ । आफ्नै बारीमा फलेका अनाज र सागपात खाने पुर्खाको चलनविपरीत बजारबाट किनेर ल्याइएका, प्याकिङ गरिएका र प्रशोधित खाना खाने चलन, खानाको शुद्धताका बारेमा चेतनाको अभाव, विज्ञापन र मोडलिङबाट प्रभावित भएर खाना र जीवनशैली बदलेका कारण मुटुरोगी बढिरहेको अनुमान गर्न सकिन्छ । उसो त कतिपयमा यस्तो समस्या वंशाणुगत हुन्छ । त्यस्तोमा समस्या देखिनेवित्तिकै अस्पताल लैजाने र सँगसँगै प्रारम्भिक उपचार गर्नुपर्छ । ज्यानै लिने यस्ता समस्यामा हेलचेक्र्याईं गर्नुभन्दा केही विषयमा ध्यान दिँदा मुटु जोगिन सक्छ । पहिलो, आम मान्छे मुखको मिठो र बानीका दास हुन्छन् । आदत छाड्न तिनलाई कठिन हुन्छ । तर अमूल्य जीवनलाई स्वस्थ्य र दीर्घायु राख्न खानपान र रहनसहनमा अनुशासित हुनुपर्छ । अचेल चाडपर्व, जन्मदिन, विवाह र अन्य उत्सवमा माछामासु र रक्सीलाई प्रतिष्ठाका रूपमा लिइने गरेको देखिन्छ । उत्थान का काम गर्ने देशीविदेशी संस्थाले गरिबका नाममा प्रशस्त रकम खर्चेर ककटेल पार्टी नै राख्छन् र त्यहाँ पनि यस्तै गरिष्ठ भोजनको बाहुल्य रहन्छ । पूर्वीय मान्यताविपरीतका यस्ता आयातित चलन स्वास्थ्यका लागि घातक छन् । त्यस्तै, प्रिजर्भेटिब हालेर प्याक गरिएका बजारिया चाउचाउ, चिप्सजस्ता जंकफुड र स्वादे रसायन राखेर बनाइएका खाना खाने चलन बढ्दो छ युवा पुस्तामा । बजारमा गएर या सीधै बजारको खाना किनेर खाने चलन प्राकृतिक हुँदै होइन । हाम्रा पितापुर्खाले स्वयंपाक्य अर्थात् आफैं पकाएको खाना सर्वोत्तम मान्थे । तर त्यसविपरीत घरबाहिर गएर या घरबाहिरको खाँदा धेरै आधुनिक र सभ्य भइने भ्रममा पनि छन् आजका युवकयुवती । घरैमा प्राकृतिक तरिकाले पकाइएका सरल, सुपाच्य र रेसादार भोजन लिनु मुटु र सम्पूर्ण शरीरका लागि स्वास्थ्यकर छ । दोस्रो, ग्रामीण भेगमा शारीरिक श्रम बढी हुने गरेका कारण मुटुजन्य रोग कम देखिन्छ । सहरमा भने मान्छे टेबलवर्क मा केन्द्रित हुने, प्रतिष्ठा, सम्मान र धनको प्रतिस्पर्धामा बढी लाग्ने हुनाले शारीरिकमात्रै नभएर मानसिक समस्या पनि निम्तने गरेको देखिन्छ । शरीर सुस्त हुने तर मनमा तनाव हुने भएपछि त्यसले निम्त्याउने असन्तुलनले मुटुमा समस्या आउँछ । यसका लागि दैनिक नियमित कसरत गर्ने वा स्वस्थ्य चउर र बाटोमा दौड्नु उत्तिकै लाभकर होला। तेस्रो, खानालगत्तै सुत्नुलाई चिकित्सक गलत मान्छन् । खाना खाएको एक वा दुई घन्टापछि मात्रै सुत्नु उचित ठानिन्छ । चौथो, आम्दानी बढ्दै जाँदा सहरमा माछामासुको खरिद र उपभोग बढेको छ । सँगै, भुटेका र तारेका गरिष्ठ भोजनले मुटुको कार्यसञ्चालन असहज बनाउँछ । मासुमा पर्याप्त स्याचुरेटेड फ्याट रहने हुँदा बदलामा सन्तुलित शाकाहारी खाना खानु नै उचित हुन्छ । पाँचौं, बढ्दो वायु प्रदूषणका कारण पनि मुटु खतरामा परेको छ । सरकारले सार्वजनिक स्थानमा धूमपान निषेध गरे पनि त्यसको कार्यान्वयन नहुनु, नियमित मर्मतसम्भार नगरेका सवारीसाधनले आर्थिक लेनदेनमै हरियो स्टिकर लिएर कालो धुवाँ फाल्नु, सम्पूर्ण सवारीको आधाभन्दा बढी रहेको मोटरसाइकलले गर्ने प्रदूषणको त जाँचसमेत नहुने गरेका कारण आम नेपालीको मुटुमाथि नै खतरा छ। यसका लागि प्रशासन, प्रहरीको सशक्त क्रियाशीलता त आवश्यक छ नै, नागरिक सचेत हुनु पनि उत्तिकै आवश्यक छ । छैठौं, बिरामी नभएसम्म अस्पताल नजाने प्रवृत्तिका कारण पनि नेपाली मुटु सधैं खतरामा छन् । उल्लेखित सबै विषयलाई ख्याल गर्दै नियमित स्वास्थ्य परीक्षण गर्ने र जीवनलाई सधैं सकारात्मक ढंगले सोच्ने हो भने अवश्य पनि मुटुरोग नियन्त्रणमा आउनेछ ।"
पुनः द्वन्द्वको खतरा देखाउँदै सिटौलाले भने संसद्मा म चाहिन्छ,"काठमाडौं : नेपाली कांग्रेसका नेता कृष्णप्रसाद सिटौलाले द्वन्द्वपीडितलाई न्याय दिन गठित दुई आयोगका काम तार्किक निष्कर्षमा नपुगे समाज पुनः द्वन्द्वतिर धकेलिने खतरा औँल्याएका छन्। मंगलबार काठमाडौंमा भएको पत्रकार भेटघाटमा सिटौलाले द्वन्द्वपीडितलाई न्याय दिने शान्ति प्रक्रियाको मुख्य कार्यभार पूरा नभए समाज पुनः द्वन्द्वतिर धकेलिने सम्भावना रहेको बताए। विस्तृत शान्ति सम्झौता भएको ११ वर्ष पुगेको दिन पारेर सिटौलाले शान्तिप्रक्रिया र चुनावी सन्दर्भहबारे पत्रकारसँग अन्तर्क्रिया गरेका थिए। सरकार र तत्कालीन विद्रोही नेकपा माओवादीबीच २०६३ मंसिर ५ गते विस्तृत शान्ति सम्झौता भएपछि १० वर्ष लामो सशस्त्र द्वन्द्व अन्त्य भएको थियो। माओवादीलाई शान्तिप्रक्रियामा ल्याउन महत्वपूर्ण भूमिका खेलेका सिटौलाले दलहरूबीच भएका 'लिखित अलिखित समझदारी' लाई तार्किक निष्कर्षमा पुर्याई समाजमा दीर्घकालीन शान्ति स्थापना गर्ने कार्यभार बाँकी रहेको बताए। शान्ति प्रक्रियाका बाँकी काम पूरा गर्न पनि आसन्न निर्वाचनमा आफू विजयी हुनुपर्ने उनको जिकिर छ। 'शान्ति प्रक्रियामा संलग्न राजनीतिक दलले राष्ट्रिय अन्तर्राष्ट्रिय जगतमा प्रश्न र शंका नउठ्ने गरी यो विषय टुंग्याउनुपर्छ', सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगबीच क्षेत्रधिकार लगायतका विवाद देखिएकोबारे पत्रकारको प्रश्नमा सिटौलाले भने, 'सबै दलहले गम्भीरतापूर्वक विचार गर्नुपर्छ। यो प्रक्रिया सही निष्कर्षमा पुगेन भने समाज द्वन्द्वतिर धकेलिने सम्भावना छ।' शान्ति प्रक्रियालाई निष्कर्षमा पुर्याउन दलले भूमिका निर्वाह गर्नुपर्ने उनले बताए। द्वन्द्वपीडितलाई न्याय दिन क्रियाशील आयोगकाको काम टुंग्याउन सजिलो नभएको तर्क गर्दै सिटौलाले त्यहाँ पनि आफ्नो भूमिका चाहिने बताए। 'आयोगसँग सम्बन्धित ऐन कानुनदेखि धेरै कुरामा बहस देखिएको छ, दुनियाँको चासो छ', उनले भने, 'यी आयोगका काम टुंग्याउन पनि मेरो भूमिका चाहिन्छ भन्ने मलाई लाग्छ।' द्वन्द्वपीडितलाई न्याय र समाजमा पुनः हिंसा प्रतिहिंसा तथा बदलाको भाव नहुने गरी दुबै आयोगको निष्कर्ष आउनुपर्ने बताउँदै उनले त्यसका लागि आफू संसदमा आउनुपर्ने दावी गरे। 'जे समझदारीसहित स्वर्गीय गिरिजाप्रसाद कोइराला र प्रचण्डले शान्ति प्रक्रियामा हस्ताक्षर गर्नुभयो, त्यसलाई इमान्दारिताकासाथ निष्कर्षमा पुर्याउनुपर्छ', उनले भने, 'त्यसका लागि पनि म संसदमा आउनुपर्छ भन्ने मेरो दाबी छ।' सिटौलाको सकस पाँचवटा निर्वाचन क्षेत्र रहेको झापाको निर्वाचन क्षेत्र नम्बर ३ बाट उम्मेदवारी दिएका सिटौलाका १२ प्रतिस्पर्धी छन्। तर उनको मुख्य टक्कर राप्रपाका महामन्त्री राजेन्द्र लिङ्देनसँग हुने स्पष्ट छ। मुलुकका अन्य निर्वाचन क्षेत्रमा कांग्रेससँगै चुनावी गठबन्धनमा रहेको राप्रपा सिटौलाको क्षेत्रमा भने मुख्य प्रतिस्पर्धी छ। सिटौला र लिङ्देन दुबैले झापा ३ छोड्न नमानेपछि केन्द्रमा भएको चुनावी गठबन्धन यो क्षेत्रमा भंग भएको थियो। वाम गठबन्धनले उम्मेदवार नउठाई लिङ्देनलाई सघाउने निर्णय गरेकोपछि यहाँको चुनावी प्रतिस्पर्धा झन् रोचक भएको हो। त्यसैले सिटौला यसलाई 'विशिष्ट प्रतिस्पर्धा' भन्छन्। 'सबै निर्वाचन क्षेत्रहरूको प्रतिस्पर्धाको प्रकृति फरकफरक छ तर मेरो ठाउँमा विशेष छ, विशिष्ट छ', सिटौलाले भने, 'मेरो प्रतिस्पर्धा एमाले माओवादीसँग होइन, राप्रपासँग छ, परिवर्तन नचाहने राजावादी एकातिर छन्, परिवर्तन चाहने म अर्कोतिर छु।' कांग्रेसले केन्द्रीय स्तरमा गरेको गठबन्धन सिटौलाको क्षेत्रमा कार्यान्वयन नहुनुको कारण र उक्त क्षेत्रमा एमाले माओवादी नेतृत्वको वाम गठबन्धनले उनका प्रतिस्पर्धी राप्रपाका लिङ्देनलाई सघाउने निर्णयबारे सोधिएका प्रश्नको भने उनले 'अरुका बारेमा टिप्पणी नगर्ने' भन्दै उनले जवाफ दिएनन्। एमाले माओवादीले आफ्ना उम्मेदवार नउठाएकाले सिटौलालाई सघाउने सम्भावनाबारे सोधिएको प्रश्नको भने उनले घुमाउरो जवाफ दिए। 'जनताको अधिकारका लागि संघर्ष गरेकाले जनतालाई दमन गर्नेको अवशेषलाई समर्थन गर्छन् भन्ने विश्वास मलाई छैन', उनले भने, 'मैले त्यो चेतना जगाउन सक्नुपर्छ, स्वविवेक प्रयोग गर्न सक्ने अवस्थामा मैले पुर्याउनुपर्छ। म अहिले त्यही अभियानमा छु।' जनआन्दोलनको भावना र परिवर्तनको पक्षमा रहेकाले अाफ्नो पक्षमा विवेक प्रयोग गर्ने उनको विश्वास छ। माओवादीलाई शान्ति प्रक्रियामा ल्याउन तथा राजतन्त्रको अन्त्य गरी गणतन्त्र स्थापना गर्न आफ्नो प्रमुख भूमिका भएको जिकिर गर्दै सिटौलाले मतदाताले आफ्नो योगदानको मूल्यांकन गर्ने आशा व्यक्त गरे। 'समझदारीकै आधारमा माओवादीको हातबाट बन्दुक छुटाई बहुदलीय लोकतन्त्रको बाटोमा ल्याउने र शान्तिपूर्ण आन्दोलनको माध्यमबाट गणतन्त्र स्थापना गर्ने काममा मेरो महत्वपूर्ण भूमिका छ', उनले भने, 'आम नेपालीको परिवर्तनको एजेन्डालाई मेरो निर्वाचन क्षेत्रमा विषयान्तर गर्न खोजिँदैछ । २१ गतेसम्म पुग्दा ठूलो जनमत मेरो पक्षमा आउँछ भन्ने मेरो विश्वास छ।' संसद पुनर्स्थापनापछि गिरिजाप्रसाद कोइराला नेतृत्वको सरकारमा गृहमन्त्री छँदा विद्रोही नेता प्रचण्ड र बाबुरामलाई लिन तथा पुर्याउन जाँदा आफूलाई संसदमा 'माओवादीको सवारी मन्त्री' भनिएको उनले स्मरण गरे। झापा ३ को 'विशिष्ट' प्रतिस्पर्धामा एक लाख १४ हजार पाँच सय ८६ मतदाताले सिटौलालाई रोज्नेछन् वा लिङ्देनलाई त्यो मंसिर २१ को चुनावी नतिजाले स्पष्ट पार्नेछ।"
एउटा बुथमा ७७ मतदाता,गोरखा: आसन्न प्रतिनिधि तथा प्रदेशसभा चुनावमा जिल्लाको हिमालपारिको साम्दो आधारभूत विद्यालय मतदानकेन्द्रमा जम्मा ७७ जना मतदाताले भोट हाल्दैछन् । चुमनुब्री गाउँपालिका १ मा पर्ने साम्दो गाउँ नेपाल र तिब्बत सिमानाको अन्तिम गाउँ हो । त्यस्तै बौद्ध हिमाली आधारभूत विद्यालय मतदान केन्द्रमा पनि ७७ जना मतदानमा सहभागी हुँदैछन् । सो केन्द्र चुमनुब्री गाउँपालिका ३ सिर्दिबासमा रहेको छ। त्यस्तै नाम्रुङगुम्बा मतदानकेन्द्रमा जम्मा ७९ मतदाता रहेका छन् । प्रोकगुम्बा चुमनुब्री गाउँपालिका ४ प्रोकमा रहेको छ । त्यस्तै प्रोककै क्वाक गुम्बा मतदानकेन्द्रमा ९१ जना र हिमालचुली आधारभूत विद्यालय छाक मतदानकेन्द्रमा एक सय दुई जना मतदाता छन् । यी पाँच मतदानकेन्द्र जिल्लाकै सबैभन्दा कम मतदाता भएको केन्द्र हो । सबैभन्दा धेरै मतदाता भने अकला मावि रातामाटामा रहेका छन् । यहाँ एक हजार ६४ जना मतदाता रहेको जिल्ला निर्वाचन कार्यालयले जनाएको छ ।
घरदैलोमा व्यस्त हुँदै उम्मेदववारहरु,"काठमाडौं : काठमाडौं जिल्लाका वाम गठबन्धनका उम्मेदवारले चुनावी घरदैलो कार्यक्रमलाई तीव्र बनाएका छन् । नेकपा (एमाले) र नेकपा माओवादी केन्द्रबीच चुनावी तालमेल भएसँगै उत्साहित बनेका वाम गठबन्धनका उम्मेदवारले चुनावी अभियानलाई तीव्र बनाएका हुन् । अहिलेसम्म १० वटै निर्वाचन क्षेत्रमा करिब ७० प्रतिशत घरदैलो कार्यक्रम सम्पन्न गरेको ती क्षेत्रका उम्मेदवारले जानकारी दिएका छन् । काठमाडौंबाटै एमाले वरिष्ठ नेता माधवकुमार नेपाल र महासचिव ईश्वर पोखरेल समेत उम्मेदवार रहेका कारण उहाँहरु पनि घरदैलो कार्यक्रममा व्यस्त बनेका हुन् । करिब एक हप्ता आफ्नै निर्वाचन क्षेत्रको घरदैलो कार्यक्रममा व्यस्त बनेका नेपाल र पोखरेल पछिल्लो समय राजधानी बाहिरका चुनावी सभामा समेत सहभागी हुन थालेका छन् । वरिष्ठ नेता नेपाल सोमबार ओखलढुंगाको चुनावी सभामा र मंगलबार चितवनको चुनावी सभामा भाग लिएर फर्किएका छन् भने आज उनी आफ्नो निर्वाचन क्षेत्र काठमाडौँ क्षेत्र नम्बर२ को कोटेश्वरको घरदैलो कार्यक्रममा सहभागी भएर आजै सिरहाको सभामा पुगे । ओखलढुंगा उनको जन्मभूमि पनि हो । नेपाल र पोखरेल राजधानी बाहिरका चुनावी सभामा समेत केन्द्रित भए पनि अन्य उम्मेदवार भने आआफ्नै चुनावी क्षेत्रको घरदैलो र चुनावी सभामै केन्द्रित भएका छन् । काठमाडौँ क्षेत्र नम्बर१ मा वाम गठबन्धनका तर्फबाट अनिल शर्मा उम्मेदार छन् । उनी अहिले आफ्नै क्षेत्रको चुनावी अभियानमा व्यस्त भएका छन् । उनलाई एमालेका तर्फबाट उम्मेदवारको चर्चामा रहेकी सवित्रा भुसालले सहयोग गर्दै आएका छन् । काठमाडौ क्षेत्र नं २ बाट उम्मेदवार बनेका वरिष्ठ नेता नेपाल र क्षेत्र नं ५ बाट उम्मेदवार बनेका महासचिव पोखरेलले पनि चुनावी घरदैलोलाई तीव्रता दिएका छन् । क्षेत्र नं २ को काठमाडौँ वडा३२ कोटेश्वर र गोठाटारमा भेला सकेर वरिष्ठ नेता नेपाल आज सिरहा गएको प्रदेश नं ३ का प्रचार विभाग प्रमुख एंव काठमाडौं क्षेत्र नं २ प्रदेश कका उम्मेदवार सानु श्रेष्ठले जानकारी दिए । नेपालले आगामी मंसिर १७ सम्म घरदैलो कार्यक्रमलाई जारी राख्ने उनका स्वकीय सचिव मोहन गौतमले जानकारी दिए । काठमाडौ क्षेत्र नं ३ का प्रतिनिधी सभाका उम्मेदवार तथा काठमाडौं जिल्ला कमिटी अध्यक्षसमेत रहेका कृष्ण राईले पनि घरदैलो कार्यक्रमलाई तीव्रता दिएको जानकारी दिए । उनले कोठे भेला, बैठक र सभालाई निरन्तरता दिएको पनि जानकारी दिए । मतदाताको घरदैलोमा जाने, उहाँहरुसँग भेटघाट गर्ने, समस्या बुझ्ने जस्ता कामलाई हामीले तीव्रता दिएका छौँ, उनले भने, हामीले करिब ७० प्रतिशत घरदैलो कार्यक्रम सम्पन्न गरेका छौँ । अब फेरि एक पटक सकेर दोस्रो पटक पनि जनताको घरदैलोमा जानेछौँ । यसैगरी क्षेत्र नं ४ मा पनि चुनावी प्रचार अभियानलाई तीव्रता दिइएको छ । क्षेत्र नं ४ बाट प्रतिनधि सभाका उम्मेदवार डा राजन भट्टराईले आफ्नो चुनावी अभियानलाई तिव्र बनाएको बताए । हामी अहिले पनि निरन्तर घरदैलो कार्यक्रममा छौँ, उनले भने, हामी जहाँजहाँ चुनावी अभियान लिएर गएका छौँ । त्यहाँत्यहाँका जनता उत्साहित भएको पाएका छौँ । उनले यो पटक क्षेत्र नम्बर४ मा वाम गठबन्धनको जित निश्चित भएको उनले बताए । सो निर्वाचन क्षेत्रबाट नेपाली कांग्रेसका गगन थापा उम्मेदवार छन् । हामीले अहिले ७० प्रतिशत घरदैलो कार्यक्रम सम्पन्न गरेका छौं, क्षेत्र नम्बर५ काउम्मेदवार समेत रहनु भएका महासचिव पोखरेलले भने, अहिले विभिन्न खाले भेला, बैठक र छलफललाई तिव्रता दिएका छौं । यो पटक यो क्षेत्रबाट जित निश्चित छ । उनले भने । पोखरेलसँग नुवाकोट निवासी कांग्रेसका डा प्रकाशशरण महत प्रतिष्पर्धा गर्दै छन् । क्षेत्र नम्बर६ मा वामगठबन्धनका तर्फबाट झक्कु सुवेदी उम्मेदवार छन् । त्यही क्षेत्रमा काठमाडौँ महानगरपालिकाका पूर्व मेयर केशव स्थापित प्रदेश सभातर्फका उम्मेदवार छन् । क्षेत्र नम्बर सातमा रामवीर मानन्धरले मंगलबारबाट घरदैलो कार्यक्रम सुरु गरेको जानकारी दिए । उनले मंसिर १७ सम्म चुनावी प्रचारलाई तीव्रता दिने जानकारी दिए । उनले आफ्नो मुख्य प्रतिष्पर्धी कांग्रेस भएको र कांग्रेसले उम्मेदवार नै नउठाएकाले जित सहज भएको दाबी गर्र्दै आएका छन् । क्षेत्र नम्बर ८ मा वाम गठबन्धनका तर्फबाट उम्मेदवार बनेका जीवनराम श्रेष्ठले घरदैलोमा जोड दिएका छन् त्यही क्षेत्रबाट एमाले उपाध्यक्ष अष्टलक्ष्मी शाक्य प्रदेशसभाबाट उम्मेदवार भएकी छिन् । काठमाडौ क्षेत्र नं ९ मा पनि विभिन्न भेला, बैठक र घरदैलो कार्यक्रम तीव्ररुपमा अघि बढेको क्षेत्र नम्बर९ प्रदेश नं १ का उम्मेदवार डाअजयक्रान्ति शाक्यले जानकारी दिए । उनका अनुसार काठमाडौँ वडा२१ को घरदैलो सकिएको छ भने वडा नं १४ को ६० प्रतिशत घरदैलो सकिएको छ । उनले वडा नं १२ को ५० प्रतिशत घरदैलो सकिएको जानकारी दिए । त्यसैगरी भीमढुंगा, दहचोक, पुरानो नैकाप, स्युचाटारलगायतका स्थानको ६० प्रतिशत चुनावी प्रचार सकिएको दिए । काठमाडौ क्षेत्र नं ९ मा प्रतिनिधि सभामा एमालेका केन्द्रीय सदस्य कृष्णगोपाल श्रेष्ठले घरदैलो कार्यक्रममा सक्रिय भएका छन् । क्षेत्र नम्बर१० मा वाम गठबन्धनका हितमान शाक्य उम्मेदवारले चुनावी अभियानलाई तीर्वता दिइरहेका छन् ।"
ज्ञवाली र भण्डारी एक दशकदेखिका प्रतिद्वन्द्वी,"तम्घास: प्रतिनिधि र प्रदेशसभा निर्वाचनको मिति नजिकिँदै जाँदा गुल्मी क्षेत्र नं १ बाट प्रतिनिधिसभाका लागि वाम गठबन्धनका उम्मेदवार एमाले सचिव प्रदीप ज्ञवाली र कांग्रेसका केन्द्रीय सदस्य चन्द्र भण्डारी दुवैले प्रचारप्रसारलाई तीव्रता दिएका छन् । भण्डारी र ज्ञवाली दुवैले आफ्नो जितको दाबी गर्दै आएका छन् । दुवै उम्मेदवार यतिबेला मत आफ्नो पक्षमा पार्न घरदैलोमा व्यस्त छन् । वल्लो र पल्लो गाउँ घर भएका ज्ञवाली र भण्डारीका घर दूरीका हिसाबले धेरै टाढा छैन । ज्ञवाली र भण्डारी राजनीतिमा झण्डै एक दशकदेखि प्रतिस्पर्धी छन् । २०५६ सालको संसदीय निर्वाचनमा साविकको क्षेत्र नं दुई बाट ज्ञवाली र चन्द्र केसीबीच पतिस्पर्धा भएको थियो । ज्ञवाली एमाले र केसी कांग्रेसबाट उम्मेदवार बनेका थिए । उक्त निर्वाचनमा ज्ञवालीले केसीलाई पराजित गरेका थिए । त्यसपछिका निर्वाचनमा भने ज्ञवाली र भण्डारीबीच प्रतिस्पर्धा हुँदै आएको छ । २०६४ सालको संविधानसभा चुनावमा ज्ञवालीले भण्डारीलाई हराएका थिए भने ०७० सालमा भएको दोस्रो संविधानसभा उनै भण्डारी र ज्ञवालीबीचको प्रतिस्पर्धामा भण्डारी विजयी बनेका थिए । देश संघीय व्यवस्थामा गएसँगै जिल्लाको साविकको क्षेत्र २ का केही भूभाग हाल १ मा कायम भएको छ । आसन्न प्रतिनिधिसभा सदस्यका लागि भण्डारी र ज्ञवाली क्षेत्र नं १ बाट तेस्रो पटक चुनावी मैदानमा छन् । दुवै आफ्नो जित पक्का रहेको दाबी गर्दै आएका छन् । राष्ट्रिय राजनीतिमा स्थापित भइसकेका ज्ञवालीले पार्टीको गहन जिम्मेवारी आफ्नो काँधमा भएकाले विगतमा पराजय बेहोर्नुपरेको बताए । मतदाता र शुभचिन्तकसँग नियमित संवादमा रहन नपाउनुले नै पराजय बेहोर्नुपरेको हो,' ज्ञवालीले भने, अब त्यस्तो हुँदैन, मेरा मतदाताले मेरो जिम्मेवारी बुझ्नुभएको छ ।' उनले जिल्लाको विकासका लागि वाम गठबन्धनले जित्नुपर्ने बताउँदै आएका छन् । ज्ञवालीका अनुसार विगतका निर्वाचन संविधान निर्माणमा केन्द्रित भएको र अबको निर्वाचन ऐन नियमअनुसार देश विकास र समृद्धितिर लैजानेमा केन्द्रित रहेको बताए । ज्ञवालीले समाजका सबै पक्षको विकास गर्ने लक्ष्य वाम गठबन्धनमा भएकाले आफूले जित्ने दाबी गरेका छन् । त्यस्तै भण्डारीले पनि मतदाताले आफूलाई विजयी गराउने दाबी गर्दै आएका छन् । भण्डारीले विगतमा जिल्लाको विकासमा आफूले नै पहल गरेका कारण मतदाताले राम्ररी बुझेको बताए । मैले जिल्लाका लागि धेरै गरेको छु,' उनले भने, मतदाताले राम्ररी बुझेका छन् ।' उनले शिक्षा, स्वास्थ्य, खानेपानीलगायत सडक विस्तारमा समेत उल्लेखनीय काम गरेको दाबी गर्दै मतदातालाई बुझेर मतदान गर्न आग्रह गरे । भण्डारीले वाम एकता सकरात्मक रहेको बताउँदै नेपालमा दलहरूको एकता आवश्यक रहेको बताए । उनले वाम एकताले निर्वाचनलाई असर नपुग्ने बताउँदै उम्मेदवार चिनेर मतदाताले मत दिनेमा दुईमत नरहेको समेत जानकारी दिए । स्थानीय तहको मतपरिणाम हेर्दा यस क्षेत्रमा वामगठबन्धन बलियो देखिएको छ । यस निर्वाचन क्षेत्रमा प्रदेशसभाका लागि दुई क्षेत्र कायम गरिएको छ भने जसमा एक लाख पाँच हजार चार सय २३ मतदाता छन् ।"
संघीयता कार्यान्वयन कार्ययोजना लागू,"काठमाडौं: सरकारले संघीयता कार्यान्वयन तथा प्रशासन पुनःसंरचनाका कार्यलाई शीघ्र रूपमा सम्पन्न गर्न अन्तरिम व्यवस्थापन कार्ययोजना लागू गरेको छ। मुख्यसचिव लोकदर्शन रेग्मीको अध्यक्षतामा बसेको संघीयता कार्यान्वयन तथा प्रशासन पुनःसंरचना समन्वय समितिको बैठकले संघीयता कार्यान्वयन र प्रशासन पुनःसंरचनाका कार्य सम्पन्न गर्न २० वटा प्रमुख कार्य समेटिएको नयाँ कार्ययोजना लागू गरिएको हो । प्रधानमन्त्री तथा मन्त्रिपरिषद् कार्यालयका सचिवसमेत रहेका समन्वय समितिका सदस्यसचिव खगराज बरालले संघीयतालाई कार्यान्वयन गर्न विभिन्न मन्त्रालय र निकायका २० वटा जिम्मेवारी समेटिएको कार्ययोजना लागू गरिएको जानकारी दिए । विभिन्न निकायलाई उक्त कार्ययोजना सम्पन्न गर्न तीन दिनदेखि एक महिनाको समय दिइएको छ । कार्ययोजनामा प्रधानमन्त्री तथा मन्त्रिपरिषद् कार्यालय, अर्थ मन्त्रालय, सामान्य प्रशासन मन्त्रालय, संघीय मामिला तथा स्थानीय विकास मन्त्रालय, सहरी विकास मन्त्रालय, भौतिक मन्त्रालयलगायत निकायले जिम्मेवारीपूर्वक एक महिनासम्म सबै काम सम्पन्न गर्नुपर्ने जिम्मेवारी तोकिएको छ । मुख्यसचिवको अध्यक्षतमा बसेको बैठकले सरकारका सबै सचिवलाई संघीयता कार्यान्वयन तथा प्रशासन पुनःसंरचनाका लागि आआफ्नो जिम्मेवारीअनुसार कार्य गर्न निर्देशनसमेत दिएको छ । कार्ययोजनाअनुसार अब प्रधानमन्त्री तथा मन्त्रिपरिषद् कार्यालय र सामान्य प्रशासन मन्त्रालयले प्रदेश प्रमुख र प्रशासकीय प्रमुखको सचिवालयमा आवश्यक पर्ने कर्मचारीको व्यवस्थापन गर्नेछ । कार्ययोजनामा संघमा र प्रदेशमा रहने मन्त्रालयको संख्या निर्धारण तथा प्रदेशको कार्यसम्पादन नियमावली तर्जुमा लगायतका कार्य गर्ने जनाइएको छ । कार्ययोजनाअनुसार संघ, प्रदेश र स्थानीय सरकारबीचको अन्तरसम्बन्ध कायम राख्ने, प्रदेशले दिने सेवा प्रवाहसम्बन्धी कार्यविधि तयार गर्ने, कर्मचारी समायोजन नियमावली नआउँदासम्म संगठन संरचनाको अन्तरिम व्यवस्थापन गर्ने, प्रदेश प्रमुख र मुख्यमन्त्रीको सचिवालय व्यवस्थापन गरिने सचिव बरालले जानकारी दिए । यसैगरी, संघीय निजामती सेवा ऐन, प्रदेश निजामती सेवा ऐन र स्थानीय सेवा ऐनसम्बन्धी कानुन पनि एक महिनाभित्रै बनाउने गरी कार्ययोजना लागू गरिएको छ । कार्ययोजनामा स्थानीय तहमा कर्मचारीको संक्रमणकालीन व्यवस्थापन, कर्मचारीसम्बन्धी राष्ट्रिय नीति निर्माण, प्रादेशिक संरचनाको संगठन तथा व्यवस्थापन सर्वेक्षण, स्थानीय तहको संगठन तथा व्यवस्थापन सर्वेक्षण र कर्मचारी समायोजन प्रक्रियासमेत छिट्टै सुरु गरिने कार्य समेटिएको छ । प्रधानमन्त्री तथा मन्त्रिपरिषद् कार्यालयले उक्त कार्ययोजना बनाएर लागू गरिएको बताए पनि राजनीतिक नेतृत्वबाट प्रदेश प्रमुख नियुक्ति र प्रदेशको अस्थायी मुकाम तोक्ने कार्य सम्पन्न नहुँदासम्म धेरै काम अघि बढ्न कठिन हुने प्रधानमन्त्री कार्यालयकै प्रशासनिक अधिकारीहरूले बताएका छन् ।"
चुनावको मुखैमा रातारात आधा दर्जन सिडिओ सरुवा,"काठमाडौं : प्रतिनिधिसभा र प्रदेशसभा निर्वाचनको मुखैमा सरकारले रातारात आधा दर्जन प्रमुख जिल्ला अधिकारीको सरुवा गरेको छ। निर्वाचन आचारसंहिता अनुसार सरुवा गर्न नमिल्ने भएपनि गृहमन्त्रालयले सोमबार राति आधा दर्जन प्रमुख जिल्ला अधिकारीको सरुवा गरेको हो। गृहमन्त्रालय स्रोतले दिएको जानकारी अनुसार सोलुखुम्बुका प्रजिअ भुपेन्द्र क्षेत्रीलाई क्षेत्रीय प्रशासन कार्यालय हेडौंडामा सरुवा गरी उनको ठाउँमा गृहमन्त्रालयका सूर्य खनाललाई लगिएको छ । त्यसैगरी भोजपुरका प्रजिअ चेतराज बराललाई राष्ट्रिय परिचयपत्रमा सरुवा गरी, गृहमन्त्रालयका फणिन्द्र दहाललाइ लगिएको छ। रसुवाकी हरिदेवी पौडेललाई अध्यागमन विभागमा सरुवा गरी गृहमन्त्रालयका चोमेन्द्र न्यौपानेलाई पठाइएको छ । नुवाकोटका जगदिशराज बराललाई प्रहरी किताब खानामा सरुवा गरिएको छ भने उक्त स्थानमा गृहमन्त्रालयका वीरेन्द्र कुमार यादवलाई पठाइएको छ डोटीको प्रजिअमा पनि गृहमन्त्रालयकै सूर्यबहादुर खत्रीलाई पठाइएको छ । अझै केही जिल्लाका सिडिओ हेरफर गर्ने गृहकार्य चलिरहेको गृहमन्त्रालय स्रोतले जनाएको छ ।"
"नाती बोकेर छोराको वियोग भुल्दै प्रचण्ड, विमानस्थलमा माधव नेपालको साथ","काठमाडौं : पुत्र वियोगको पीडामा रहेका माओवादी केन्द्रका अध्यक्ष पुष्पकमल दाहाल प्रचण्डको परिवारलाई समवेदना दिने क्रम जारी छ। छोरा प्रकाश दाहालको आइतबार भएको आकस्मिक निधनपछि पीडामा रहेका प्रचण्ड र पत्नी सीता दाहाल मंगलवार त्रिभूवन अन्तराष्ट्रिय विमानस्थलमा नातिनातिनासँग मन भुलाउदै थिए। त्यही थिए एमाले वरिष्ठ नेता माधवकुमार नेपाल। प्रकाशको निधनपछि पहिलो औपचारिक कार्यक्रममा सहभागी हुन चितवन जाने क्रममा प्रचण्ड परिवारसहित विमानस्थल पुगेका थिए। प्रचण्डसँगै पत्नी सीता, छोरी रेणु, गंगा, बुहारी बिना र प्रकाशका छोरा प्रणव पनि साथमै थिए। मंगलबार बिहान यति एयरलाइनसबाट चितवन जाने क्रममा परिवारसहित विमानस्थल पुगेका प्रचण्ड र उनको परिवारको साथमा एमाले नेता नेपाल थिए। विमानस्थलमा झट्ट हेर्दा लाग्थ्यो नेता नेपाल प्रचण्ड र उनको परिवारको सहजीकरणको भूमिकामा उपस्थित थिए। प्रचण्ड भन्दा १० मिनेट अघि नै विमानस्थल पुगेका नेपालले प्रचण्ड परिवारलाईस्वागत मात्र गरेनन्। त्यहाँ एक अर्कालाई कुरा गर्ने सहज वातावरण समेत निर्माण गरे। प्रचण्डकी कान्छी छोरी गंगाकी छोरी र प्रकाशबिनाका छोरा प्रणवलाई घरी प्रचण्डको काखमा राखिदिने त घरी आफैँले काखमा राख्ने काम नेता नेपालले निरन्तर गरिरहे। छोराको वियोगमा मौन रहेका प्रचण्ड यो प्रक्रियाले सामान्य बोलचालमा फर्किएका थिए। विमानस्थलमा करिब आधा घण्टा प्रचण्ड र नेपालसँगै रहे। प्रचण्डको परिवारसँगै विमानस्थलमा माओवादी नेता रामबहादुर थापा बादल र मातृका यादव पनि साथमै थिए। चितवनमा हुने चुनावी सभा र प्रचण्ड पुत्र प्रकाशको श्रद्धाञ्जली सभामा सहभागी हुन् एमाले अध्यक्ष केपी शर्मा ओली भने अर्कै उडानबाट चितवन पुगेका थिए। अहिले चितवनमा चुनावी सभा भइरहेको छ।"
बम आतंकले रौतहटका मतदाता र उम्मेदवार त्रसित,"गौर: रौतहटमा बम आतंकका कारण सर्वसाधारण तथा दलका उम्मेदवार नेता कार्यकर्ताहरु त्रसित बनेका छन्। सार्वजनिक स्थलहरुमा बम बिस्फोटन तथा बेवासिसे अवस्थामा बम भेटीन थालेपछि रौतहटबासी त्रसित बनेका हुन। दोश्रो चरणमा मंसीर २१ गते हुने प्रतिनिधीसभा तथा प्रदेश सभाको चुनावको लागि घरदैलोमा व्यस्त राजनैतिकदलका नेता तथा उम्मेदवारहरुले असुरक्षित महसुस गर्न थालेका छन्।चुनाव प्रचार प्रसारमा असुरक्षा भएको भन्दै उम्मेदवार हरुले सरकार संग सुरक्षाको माग गरेका छन्। आतंक फैलाउने गरी बम बिस्फोटन भैरहेको भन्दै स्थानीय प्रशासनको चरम लार्पवाहीका कारण नेता कार्यकर्ता तथा सर्वसाधारण जोखिममा रहेको नेकपा एमाले केन्द्रिय सदस्य कल्याणी खड्काको भनाइ रहेको छ। रौतहट जिल्ला इन्चार्ज समेत रहेकी खड्काले मतदाता तथा नेता, उम्मेदवारको सुरक्षा व्यवस्था मिलाउन सरकार संग माग गरेकी छिन।निर्वाचन नजिकदै उम्मेदवार दलका नेता कार्यकर्ताहरु लाइ लक्षित गरी बिस्फोटनका घटना भैरहेकाले त्यस्ता गतिविधि रोक्नका लागि सुरक्षा निकाय सकृय हुनुपर्ने र मतदाताहरु लाइ भयरहित ढंग बाट मत दिने वातावरण बनाउन नेपाली काग्रेसका जिल्ला सदस्य सुमन गौतमले माग गरेका छन्। सुरक्षा अवस्थामा सुधार नआए भोट दिनजान नै नसकिने चिन्तामा रौतहटका मतदाताहरु रहेका छन्।निर्वाधरुपमा मतदान गर्ने वातावरण बनाउनका लागी रौतहटका मतदाताहरुले स्थानिय प्रशासन सग माग गर्दै आएका छन्। बम विस्फोटको घटना नरोकिएको भन्दै बम वठबन्धनले रौतहटको चन्द्रनिगाहपुरमा बिरोध र्यालप् समेत निकालेको छ।मतदाता तथा उम्मेदवारहरु असुरक्षित रहेको भन्दै स्थानिय प्रहासनलाइ ध्यानाकर्षण गराएको बाम गठबन्धका उम्मेदवार तथा एमालेका पोलिटव्युरो सदस्य डाबंशीधर मिश्रले बताए। उम्मेदवारहरुले घरदैलोलाइ जारी राखेपनि बम आतंकका कारण पुर्वनिधारित कार्यतालिकाहरु लाइ फेरबदल गर्न थालेका छन।भेला, अन्तक्रिया, छलफल हुने स्थलहरुलाइ गोप्य राख्न थालेका छन्। कार्यक्रमस्थलहरु परीवर्तन गर्न थालेका छन्। निर्वाचन नजिकदै आएको र मतदाता सम्म पुग्ने समय कम रहेकाले त्रास र असुरक्षाको बिचमा पनि घरदैलो गरीरहेको बाम घरदैलोमा रहेका एक उम्मेदवारहरुले बताए।लिखितरुपमा कुनै पनि उम्मेदवारहरुले व्यक्तिगतरुपमा सुरक्षाकर्मी नमागेको र मौखिकरुपमा भने केहीले माग गरेको जिल्ला प्रशासन कार्यालयले जनाएको छ। उम्मेदवारहरुले सुरक्षाकर्मी माग गरे जिल्ला प्रहरी कार्यालयले उम्मेदवारको जोखिम मुल्याकन गरेर सुरक्षाकर्मी खटाउन सकिने प्रमुख जिल्ला अधिकारी उद्धव बहादुर थापाले जानकारी दिए।अज्ञात सुमहुले शनिवार यता रौतहटमा दुइ स्थानमा बम राखेको पाइएको छ। चन्द्रपर ५ मा बाम गठबन्धनको भेला स्थलमा शनिवार बम बिस्फोटन भएको थियो भने सोमवार गुजरा नगरपालिकाको हरीहरपुरटोलको मुल सडक किनारमा बम फेला परेको थियो सो बम लाइ नेपाली सेनाले निस्कृय बनाएको थियो। शनिबार चन्द्रपुर५ स्थित मा बाम गठबन्धनको वडा भेला सकिए लगतै बम बस्फोटन हुदा १० जना भन्दा बढी घाइते भएका थिए।नेपाल भारत खुल्ला सिमाना, दर्ता बिनाका भारतिय नम्वरका सवारी साधन, अवैधरुपमा राखिएका बन्दुकहरुका कारण पनि जिल्लामा सुरक्षा चुनौती थपिएको जिल्ला स्थित सुरक्षा अधिकारीहरुको भनाइ छ। जिल्लामा रहेको साधन श्रोत र जनशक्तिलाई सकृयरुपमा परीचानल गरेको दावी गर्दै केही चुवान विरोधी तत्वहरुले घटना घटाएको रौतहटका प्रमुख जिल्ला अधिकारी उद्धव बहादुर थापाले बताएका छन्।"
आफ्नो बारेमा भ्रामक समाचार आएकोप्रति गगन थापाको आपत्ति,"काठमाडौँ : व्यावसायिक कृषि तथा व्यापार आयोजना (प्याक्ट) ले पूर्व कृषि तथा जलस्रोत समितिका सभापति एवं नेपाली कांग्रेसका केन्द्रीय सदस्य गगनकुमार थापाले आयोजनाबाट कुनै अनुदान नलिएको जनाएको छ। प्याक्टले मंगलबार प्रेस विज्ञप्ति जारी गर्दे सुनखानी एकीकृत कृषि केन्द्रले परियोजना सञ्चालनका नाममा अनुदान नलिएको स्पष्ट पारेको हो। विज्ञप्तिमा भनिएको छ, एकीकृत कृषि केन्द्रको मिति २०७२ मंसिर २८ गते प्याक्टमा दर्ता भएको निवेदनमा सो कम्पनीका अध्यक्ष गगनकुमार थापाले कृषि तथा जलस्रोत समितिका सभापति समेत रहेको अवस्थामा स्वार्थ बाँझिने भन्दै परियोजनाबाट अनुदान अस्वीकार गरेको स्पष्ट पारेको छ। केही अनलाइन समाचारमा नेपाल सरकार, कृषि विकास मन्त्रालयअन्तर्गतको यस आयोजनाको नाम जोडेर स्वर मिलाइ हिसाब मागौँ खै बाख्रा, खै, खै मासु पसल ? शीर्षकअन्तर्गत मंसिर ४ गते प्रकाशित समाचारमा आयोजनाले गम्भीर ध्यानार्कषण भएको जनाएको छ। प्याक्ट नेपाल सरकारको कृषि आयोजना हो। उक्त आयोजना सञ्चालनका लागि सरकारलाई विश्व बैंकको सहयोग प्राप्त छ। आसन्न प्रतिनिधि र प्रदेश सभा निर्वाचनमा काठमाडौँ निर्वाचन क्षेत्र नं ४ बाट प्रतिनिधिसभा सदस्य उम्मेदवार समेत रहेका युवा नेता थापाले मंगलबार सोही सन्दर्भलाई जोड्दै प्रेस विज्ञप्ति सार्वजनिक गरेका हुन्। प्रेस विज्ञप्तिमा भनिएको छ, केही उच्छृंखल व्यक्तिको बहकाउमा लागेर सत्यतथ्य नबुझी अनलाइन समाचार माध्यमले भ्रामक समाचार प्रकाशित गरेकोमा मलाई दुःख लागेको छ। केही अनलाइन सञ्चारमाध्यमले दुवै पक्षको भनाइ नजोडी एकपक्ष ढंगले समाचार सम्प्रेषण हुनुले अनलाइन सञ्चार गृहको विश्वसनीयता माथि शंका उत्पन्न भएको विज्ञप्तिमा उल्लेख छ। प्रतिनिधिसभा निर्वाचनको संघारमा मलाई कमजोर पार्ने उद्देश्यले मेरो चरित्र हत्या गरी दूरासयपूर्ण रुपमा समाचार सम्प्रेषण गरेपनि आफूलाई असर नपर्ने र काठमाडौँका जनता भ्रामक समाचारबाट कहिलै नआतिने नेता थापाको भनाइ छ।"
चुनावी एजेण्डामा ठूला आयोजना,"बुटवल: रुपन्देहीका ठूला आयोजनाहरु आसन्न निर्वाचनका उम्मेदवारका चनावी मुद्दा भएका छन् । प्रायः सबै दलका उम्मेदवारले ठूला आयोजना सञ्चालन हुनुमा आफ्नो योगदान रहेको दाबी गरेका छन् । लुम्बिनी विकास गुरुयोजना, गौतमबुद्ध अन्र्तराष्ट्रिय विमानस्थलदेखि साना सडक र पुललाई उम्मेदवारले चुनावी मुद्दा बनाएका छन् । राष्ट्रिय गौरवका आयोजनासहित रुपन्देहीमा करिव ४० अर्ब लागतका ठूला आयोजनाहरु सञ्चालनमा छन् । चालु रहेका योजनासहित अन्य ठूला योजनाहरुलाई उम्मेदवारहरुले चुनावी प्रतिवद्धतापत्रमा राखेका छन् । रुपन्देही ३ का बाम गठबन्धनका उम्मेद्वार एमाले उपमहासचिव घनश्याम भुसालले बेलहिया नाकालाई चीन र भारतको व्यापारिक मिलनबिन्दु बनाउने गरी सुनौलीकोरला सडक निर्माणलाई प्रतिवद्धतापत्रमा राखेका छन् । कालिगण्डकी कोरिडोरका रुपमा रहेको यो सडकले भैरहवा क्षेत्रलाई अन्तर्राष्ट्रिय मुख्य व्यापारिक नाकाका रुपमा विकास गर्ने उनले बताए । अबको सरकारले गर्ने कामहरु ठूला नै हुनेछन । हामी उम्मेदवारले पनि ठूलै सपना देख्नुपर्छ, उनले भने,आर्थिक विकासका लागि दीर्घकालीन महत्वका योजनामा मेरो प्राथमिकता रहेको छ । केरुङपोखरालुम्बिनी रेलमार्ग, भैरहवामा अन्र्तराष्ट्रिय स्तरको सम्मेलन केन्द्र, विशेष आर्थिक क्षेत्र (सेज) सञ्चालन, विद्युत आपूर्ति लगायतका मुद्दाहरु उनको प्रतिवद्धतापत्रमा समावेश छन् । क्षेत्र नं३ का लोकतान्त्रिक गठबन्धनका उम्मेदवार दीपक बोहराले पनि कोरलासुनौली सडकलाई चुनावी नारा बनाएका छन् । भैरहवालाई लुम्बिनीसँग जोडेर पर्यटकीय शहर निर्माण गर्ने, भैरहवाका भित्री सडकहरु निर्माणसहितका योजनाहरु उनको प्रतिवद्धतापत्रमा मुख्य बुँदाका रुपमा छन् । पूर्वअर्थमन्त्री रहेका रुपन्देही २ का उम्मेदवार बिष्णु पौडेलले त छिमेकी जिल्लासमेत समेट्ने गरी प्रतिवद्धतापत्र बनाएका छन् । आफू अर्थमन्त्री हुँदा रुपन्देहीका महत्वपूर्ण योजना निर्माणमा काम गरेको भन्दै पौडेलले ती योजनाको मूर्तरुप दिन आफ्नो दायित्व भएको बताए । भैैरहवामा निमार्णाधीन गौतमबुद्ध अन्तर्राष्ट्रिय विमानस्थल, बुटवल मण्डमा निर्माण भइरहेको अन्तर्राष्ट्रिय सम्मेलन केन्द्र, मोतीपुर औद्योगिक क्षेत्र चुनावी मुद्दा बनेका छन् । तिनाउ नदीमा कालीगण्डकी डाइभर्सन गरेर बाह्रै महिना पानी बगाइ कृषि र जल पर्यटनको विकास गर्ने योजनासमेत विष्णु पौडेल र भुसालको प्रतिबद्धतामा समावेश छ । बेथरीबेलबास नहरसहितका हरित सडक, बेलहियाबुटवल व्यापारिक मार्ग, लुम्बिनी बुद्ध परिपथ निर्माण आयोजना, पूर्वपश्चिम रेलमार्ग, तिनाउ कोरिडोरको विकास लगायतका योजनाहरु चुनावी मुद्दा बनेका छन् । बुटवल उद्योग वाणिज्य संघका पूर्वअध्यक्षसमेत रहेका रुपन्देही २ का प्रदेशसभामा कांग्रेसका उम्मेद्वार महेशमान सिंहले मोतीपुरमा औद्योगिक क्षेत्र निर्माणलाई जोडतोडका साथ उठाएका छन् । प्रादेशिक स्तरको यो औद्योगिक क्षेत्र केपी ओली नेतृत्वको सरकारले घोषणा गरेको थियो । सो औद्योगिक क्षेत्रको डीपीआर निर्माणको क्रम अन्तिम चरणमा पुगेको छ । उम्मेदवारहरुले तिलोत्तमा मेडिकल कलेज निर्माण, लुम्बिनी अञ्चल अस्पताललाई प्रादेशिक स्तरमा स्तरोन्नती, स्वास्थ्य चौकीलाई २५ बेडको अस्पतालको रूपमा स्तरोन्नतीदेखि गरिबि निवारणका कार्यक्रमसमेत ल्याएका छन् । कृषि उत्पादन बढाउनका लागि सिँचाइ र किसानलाई अनुदान सहुलियत दिन कृषि उपज बैंकको स्थापना गर्ने योजनाहरु जनतामाझ आएका छन् । उम्मेदवारहरुले ठूला योजनालाई विशेष प्राथमिकता दिए पनि सञ्चालनमा रहेका योजनाको प्रगति निकै कम रहेको छ । अन्तर्राष्ट्रिय विमानस्थलको करिव ३५ प्रतिशत मात्रै काम भएको छ । लुम्बिनीको गुरुयोजनाको काम रोकिएको अवस्थामा छन । छ लेन सडक, अन्तर्राष्ट्रिय सम्मेलन केन्द्रको निर्माण कार्य निकै ढिलो भएको गुनासो छ । भैरहवामा निर्माण भएको पहिलो विशेष आर्थिक क्षेत्र सेज विद्युत आपूर्ति नभएकाले सञ्चालनमा आउन सकेको छैन। रुपन्देही उद्योग संघका अध्यक्ष दिनेशराज रेग्मीले सञ्चालनमा रहेका आयोजना पूरा गरेर मात्रै अरु योजना शुरु गर्नमा नेताहरुले जोड दिनुपर्ने बताउँछन।"
वामपन्थी बहुमतीय सरकार गठनलाई कसैले रोक्न सक्दैन : ओली,"चितवन : एमाले अध्यक्ष केपी शर्मा ओलीले अब वामपन्थी बहुमतीय सरकार गठनलाई कसैले रोक्न नसक्ने बताएका छन्। मंगलबार चितवनमा आयोजित वामपन्थी गठबन्धनको वृहत् चुनावी सभालाई सम्बोधन गर्दै ओलीले यस्तो दाबी गरेका हुन्। एमाले र माओवादी मिलेपछि मतदातामा उत्साह छाएको छ, नेता ओलीले भने, वामपन्थी बहुमतीय सरकार गठनलाई अब कसैले रोक्न सक्दैन। उनले चुनावपछि माओवादी र एमाले एक हुने दाबी समेत गरे। भिन्नभिन्न पार्टी हुँदा अलगअलग विचार भए पनि पुराना कुरा बिर्सिएर पार्टी एकताको तयारी भइरहेको ओलीको भनाइ छ। चुनावपछि माओवादी र एमाले एउटै हुन्छन्। भिन्नभिन्न पार्टी हुँदा भिन्न विचार भए होला, पुराना कुरा बिर्सिएर हामी गठबन्धनमा छौँ, ओलीले भने, अब बुझ्नुहोस् हामी मिलिसक्यौँ। जनयुद्धको समयमा माओवादी र एमालेबीचमा तिक्तता भएको तर, अहिले त्यो नरहेको ओलीको भनाइ छ। जनयद्धका बेला प्रचण्डका बारेमा म केही बोले होला। विरोध गरेकैँ हुँ। त्यत्तिबेला हामीबीच तनाव पनि थियो, ओलीले थपे, तर, देशलाई नयाँ दिशामा लान सबै कुरा बिर्सिएर अघि बढेका छौँ। वामपन्थी गठबन्धनको बहुमत निश्चित छ।"
विप्लवका नेता पक्राउ परेकै दिन उम्मेदवारको घरमा बम विस्फोट,"वीरगन्ज: पर्सा प्रहरीले वीरगन्जबाट मंगलवार नेत्रविक्रम चन्द विप्लव नेतृत्वको नेपाल कम्युनिष्ट पार्टीका दुइ जना नेता कार्यकर्तालाइ पक्राउ गरेकै दिन नेकपा एमालेका निवर्तमान सांसद एंव प्रदेशसभा सदस्यका उम्मेदवारको घरमा बम विस्फोट भएको छ। वीरगन्ज १० रानीघाट स्थित एमालेका पर्सा जिल्ला इन्चार्ज समेत रहेका पर्सा क्षेत्र नम्बर २ को क का प्रदेशसभा सदस्यका उम्मेदवार रामचन्द्र साहको घरमा मंगलबार बेलुकी सवा सात बजे बम विस्फोट भएको हो। विस्फोटबाट साहको दुइ तल्ले घरको पूजा कोठाको झयालको सिसा फुटेको छ। 'मानवीय क्षति भने भएको छैन। साहको घरको भुइ तल्लामा रहेको कोठाको बाहिरको पर्खाल नजिकै अज्ञात समुहले बम विस्फोट गराएको हो। बुबा घरमा हुनुहुन्थेन, घरमा हामी श्रीमान श्रीमती र बालबच्चाहरु टिभी हेरेर बसिरहेका बेला अचानक बम पडिकएको ठूलो आवाज आयो' उम्मेदवार साहका कान्छा छोरा दिपक साहले बताए। उनले भने, 'आवाज आएपछि कोठाबाट बाहिर निस्किदा घर पुरा धुवाँले भरिएको थियो।' उम्मेदवार साहले आफू एमाले नेता एंव पर्सा क्षेत्र नम्बर १ का प्रतिनिधीसभा सदस्य उम्मेदवार विचारी यादवको छोराको जन्तिमा गएका बेला घरमा बम विस्फोट भएको बताए। 'म जन्तिमा थिए , घरबाट फोन आएपछि जन्ति छाडेर घर आउदा विस्फोट भएको थाहा पाए', उनले भने,' विस्फोट कसले गराएको भन्ने बारेमा केहि थाहा छैन। देशैभरि उम्मेदवारलाइ तर्साउन विप्लव नेतृत्वको नेपाल कम्युनिष्ट पार्टीका कार्यकर्ताले श्रृंखलाबद्ध विस्फोट गराइरहेकाले आफनो घरमा गराइएको विस्फोटमा पनि त्यहि समुहको संलग्नता हुन सक्ने उनले बताए।' 'घरमा विस्फोट भएपछि पुरा परिवार निक्कै त्रसीत छौ', उनले भने, 'अब त चुनावी प्रसारमा घरबाट बाहिर निस्कन पनि डर लागिरहेको छ। स्थानीइ प्रहरी प्रशासनले उम्मेदवारको सुरक्षाका लागि प्रबन्ध गर्नु पर्ने उनले बताए। यसैबिच घटनास्थलमा पुगेका पर्साका प्रहरी उरिक्षक डाक्टर गणेश रेग्मीले भने तर्साउनका लागि कसैले पटाकामा बारुद राखेर पड्काएको हुन सक्ने बताए। 'हामीले अनुसन्धान गरिरहेका छौ', रेग्मीले भने, 'अहिले सम्म विस्फोट गराउने व्याक्ति वा समु्हको पहिचान हुन सकेको छैन।' निर्वाचनलाइ लक्षित गरि विभिन्न जिल्लामा बम विस्फोट गराउदै आएको विप्लव नेतृत्वको नेपाल कम्युनिष्ट पार्टीका नेता कार्यकर्ताहरु माथि विशेष निगारानी राखेको पर्सा प्रहरीले मंगलवार बिहान वीरगन्जको रानीघाट बाटै विप्लव नेतृत्वको नेपाल कम्युनिष्ट पार्टीका केन्द्रिय सदस्य इस्लाम हवारी र कार्यकर्ता अकलु यादवलाइ पक्राउ गरेको थियो। यसअघि गत शनिवार पनि पर्सा प्रहरीले विप्लव नेतृत्वको नेपाल कम्युनिस्ट पार्टीका भोजपुरा राज्य जनपरिषद् प्रमुख बिग्गा चौरसीयालाई पक्राउ गरि हिरासतमा राखेको छ।"
संयुक्त प्रचार नहुँदा हुम्लामा वाम गठबन्धन संकटमा,"सिमकोट: आगामी मंसिर १० र २१ गतेहुने सघं (प्रतिनिधि सभा) र प्रदेश सभाको निर्वाचनमा तालमेल गर्ने निर्णय गरेका नेकपा एमाले र माओवादी केन्द्रले हुम्लामा संयुक्त चुनावी प्रचार प्रसार कार्यक्रम गर्न नसक्दा हुम्लाको वाम गठबन्धन संकटमा परेको छ। प्रतिनिधि सभामा भाग परेको माओवादी केन्द्रमा बागी उम्मेदवार भएपछि कुन उम्मेरदवारलाई समर्थन गर्ने भन्नेमा एमाले दोधारे चरित्र देखाएपछि जिल्लाको वाम गठबन्धन संकटमा परेको नेकपा माओवादी केन्द्र हुम्लाका संयोजक लालकेश जैशीले जानकारी दिए। गठबन्धनको तर्फबाट टिकट पाएका माओवादी केन्द्रका जिल्ला इन्चार्ज छिमिदोर्जे लामाको टोलीलाई सदरमुकाम सिमकोटबाटै एमाले हुम्लाले साथ नदिएका कारण गठबन्धन संकटमा पर्दै गएको बताए। जैशीले अन्नपूर्णसँग भने, 'हामी शुरु देखिनै एमालेका नेताहरुसँग संयुक्त चुनावी प्रचार अभियान सञ्चालन गरौ भनेका थियौ तर जिल्लाका अधिकांश क्षेत्रमा प्रचार अभियान सम्पन्न भईसक्दा समेत एमालेले नमानेका कारण गठबन्धन निकै धरापमा परेको हो।' केन्द्रीय गठबन्धन अनुसार आधिकारिक उम्मेरदवारलाई एमालेले सहयोग नगरे आफूपनि एमालेलाई सहयोग नर्ग नसक्ने बताएका संयोजक जैशीले एमालेकै कारण गठबन्धनमा समस्या आएको आरोप लगाए। पदका लागि लुछाचुडी गर्ने केन्द्र र जिल्लाका नेताका कारण हुम्लामा वाम गठबन्धन धरापमा परेको उनको ठहर छ। उता गठबन्धनका तर्फबाट प्रदेश 'ख' र प्रतिनिधि सभामा टिक पाएको हमाओवादी केन्द्रमा बागी उम्मेरदार भएपछि गठबन्धनमा सकस परेको नेकपा एमाले वैकल्पीक पोलिटव्यूरो सदस्य तथा प्रदेश समानुपातिक उम्मेरदवार गोरखबहादुर बोगटीले दाबी गरे। आफू सँधै केन्द्रीय गठबन्धनको पक्षमा रहेको बताएका बोगटीले माओवादी भित्रै आधिकारिक भन्दा बागी उम्मेरदवारलाई समर्थन गर्नेको लर्को ठूलो भएकाले गठबन्दन समस्यामा परेको बताए। उनले भने, 'सात वटा गाउँपालिका भएको हुम्लामा नाम्खा, सर्केघार्ड, चंखेल्नीका अधिकांश माओवादी केन्द्रका नकमिटिले प्रतिनिधिसभाका बागी उम्मेरदवार छक्कबहादुर लामालाई सर्मथन गरेपछि एमालेले माओवादीका दुवै उम्मेरदवार भन्दा फरक रहेर निर्वाचन प्रसार अभियान सञ्चालन गरेको हो।' गठबन्धनका तर्फबाट आधिकारिक टिकट पाएका माओवादी जिल्ला इन्चार्ज छिमिदोर्जे लामा भन्दा माओवादीका स्वतन्त्र उम्मेरदवार छक्कबहादुर लामाको पक्षमा माहोल राम्रो भन्दै माओवादीकै स्थानीय कमिटि विभाजित छन्। मनोनयन दर्ता गराए देखिनै छक्कबहादुलाई समर्थन गर्न जिल्लाका नेता कार्यकर्ताको चर्को दवाव भएपनि आफूले आधिकारिक टिकट पाएको भन्दै छिमिपछि नहटेपछि पछिल्लो अवस्था आएको माओवादी केन्द्रीय भेला आयोजक सदस्य तथा अदानचुली गाउँपालिका संयोजक कर्ण रोकाया सुधारले बताए। माओवादी हुम्लाका अधिकांश नेता कार्यकर्ता स्वतन्त्र उम्मेरदवार छक्कबहादुर लामाको पक्षमा लागेकाले एमालेले छक्कबहादुर लामालाई नैं समर्थन गर्नु पर्ने बताएका सुधारले छिमिलाई एमालेको समर्थ रहे आफू गठबन्दनका तर्फबाट प्रदेश 'क' का उम्मेरदवार दल रावललाई सहयोग नगर्ने संकेत गरे। आधिकारिक टिकट भन्दा जनमतलाई कदर गर्नुपर्नेमा जोड दिएका रोकायाले आफू कारबाहीमा परेपनि निर्वाचन जितेर देखाउने बताए। गठबन्धनका तर्फबाट प्रदेश 'ख' का उम्मेरदवार बिजय भण्डारी प्रतिरोधको पक्षले समेत स्वतन्त्र उम्मेरदवार छक्कबहादुर लामाको साथ नलिए निर्वाचन जित्न नसक्ने भएपछि प्रतिनधि सभाकालागि प्रचारमा खासै मुख खोलेको छैन्। यस्तै प्रदेश 'क' मा उम्मेरदारी दिएको एमालेले अदानचुली र ताँजाकोट गाउँपालिकामा आधिकारिक उम्मेरदार छिमि लामाको पक्षमा मत बढी भएको र चंखेल्नी, सर्केघार्ड गाउँपालिकामा स्वतन्त्र उम्मेरदार छक्कबहादुर लामाको पक्षमा गठबन्दनका मत बढी देखेपछि अहिलेसम्म कुन पक्षसँग खुल्ने भन्नेमा समस्या भएको एमाले अध्यक्ष समेत रहेका प्रदेश 'क' मा उम्मेरदवार दल रावलले बताए। माओवादीमा दुई उम्मेरदवार भएकाले गठबन्धनमा निकै समस्या परेको बताएका रावलले एमालेले कुन उम्मेरदवारलाई सहयोग गर्ने भन्ने निर्णय अब केही दिनमै गर्ने संकेत गरे। वामपक्षीय मतदाता अन्योल केन्द्रमा वाम गठबन्धन भएपछि निकै उत्साहित भएको एमाले माओवादीका कार्यकर्ताले मंसीर १० गते प्रतिनिधि सभामा कस्लाई मतदान गर्ने भन्नेमा अन्योल देखिएका छन्। गठबन्धनका तर्फबाट माओवादीको भागमा परेको प्रतिनिधिसभामा जिल्ला इन्चार्ज छिमिदोर्जे लामा र पोलिटव्युरो सदस्य छक्कबहादुर लामा उम्मेरदार भएपछि को उम्मेरदवारलाई मत हाल्ने भन्नेमा निकै अन्योलता छाएको अदानचुली गाउँपालिका ३ का वडा सदस्य गोरख थापाले बताए। शुरुमा वामहरुको बाहूल्यता भएको जिल्लामा जहिलेपनि वामपन्थीहरु बीच विवाद हुने तर जित प्रजातान्त्रीकको हुने गरेकाले आफ्नो मत खेर गएको बताएका ताँजाकोट १ का हिक्मत खड्कालेप्रतिनिधिसभामा दुई उम्मेरदवार भएपछि यो वर्षपनि मतदाताका मत खेर जाने स्थिती देखेका छन्। उनका अनुसार जिल्लाबाट आउने वाम गठबन्धनका नेता तथा कार्यकर्ता मध्ये कोही छक्कबहादुर लामा त कोही छिमिदोर्जे लामाको पक्षमा विभाजित भएपछि गाउँका साधारण मतदातालाई निकै अन्योल बनाएको सर्केघार्ड गाउँपालिका १ का उब्जन मल्लले बताए।"
आर्थिक समृद्धिको नेतृत्व गर्न कांग्रेसको विकल्प छैन : चौधरी,"सोलुखुम्बु : उद्योगपती एवम् नेपाली कांग्रेसका नेता विनोद चौधरीले नेपालमा आर्थिक समृद्धिको अभियानमा नेतृत्व गर्न कांग्रेसको विकल्प नभएको बताएका छन्। देशका विभिन्न स्थानमा आयोजित राजनीतिक कार्यक्रममा सहभागी हुने क्रममा मंगलबार सोलुखुम्बु पुगेका चौधरीले नाम्लुङमा आयोजित कार्यक्रममा बोल्दै आर्थिक समृद्धिको परिकल्पना लोकतन्त्रमा मात्र सम्भव हुने धारणा राखे। स्थानीयवासीले भव्य स्वागत गरेपछि हौसिएका चौधरीले सोलुखुम्बु पर्यटकीय क्षेत्र भएकाले पर्यटकीय विकासमार्फत् आर्थिक समृद्धि हासिल गर्न सकिने भन्दै आफु र आफ्नो पार्टीको तर्फबाट सक्दो सहयोग गर्ने पनि बताए। चौधरीले नेपालमा राजनीतिक एजेण्डा अब बाँकी नरहेकाले आर्थिक समृद्धि हासिल गर्ने दिशामा अगाडि बढ्न जरुरी रहेको धारणा राखे। लोकतन्त्र बिना अर्थतन्त्र बलियो बन्न नसक्ने र बलियो अर्थतन्त्रका लागि स्थिर सरकार आवश्यक रहेको भन्दै उनले आर्थिक समृद्धिका लागि काङ्ग्रेस नेतृत्वको लोकतान्त्रिक गठबन्धनलाई विजयी गराउनुको विकल्प नरहेको दाबी गरे। पूर्णकालीन राजनीतिमा प्रवेश गरेपछि पार्टीको आर्थिक समृद्धि र विकास समन्वय उपसमिति संयोजकको जिम्मेवारी सम्हालेका चौधरीले आर्थिक समृद्धिको दिशामा अगाडि बढ्न कुनै कसर बाँकी नराख्ने प्रतिवद्धता व्यक्त गरे। चौधरी कांग्रेस महामन्त्री डा शशांक कोइरालाका साथ पाटीले आयोजना गरेको कार्यक्रममा सहभागी हुन सोलुखुम्बु पुगेका हुन्। यसअघि पनि रामेछाप, गोरखा, लमजुङ, नवलपरासी लगायतका स्थानमा कार्यकर्ता भेटघाट एवं आमसभामा कोइराला र चौधरी सँगसँगै सहभागी भएका थिए। कार्यक्रममा बोल्दै महामन्त्री कोइरालाले अबको नेपाली कांग्रेस आर्थिक समृद्धि र विकासका लागि नयाँ गति र नयाँ दिशाका साथ अगाडि बढ्ने बताए। मंगलबारै सोलुखुम्बुको नेलेमा आयोजित कार्यक्रमलाई सम्बोधन गर्दै उनले नेलेको पर्यटकीय विकासका लागि आफ्नो तर्फबाट सहयोग गर्ने प्रतिवद्धता व्यक्त गरे। राष्ट्रको विकासको खातिर नेपाली कांग्रेस लडिरहेको र लडिरहने उनले बताए।"
राजेन्द्र र अजम्बरको पहिलो टक्कर,"भोजपुर: पहिलो चरणमा निर्वाचन हुन लागेको भोजपुरमा राजनीतिक चहलपहल उत्कर्षमा पुगेको छ । भोेजपुरमा प्रदेशसभातर्फ दुई र प्रतिनिधिसभातर्फ एक निर्वाचन क्षेत्र छन् । प्रदेशसभाका लागि क्षेत्र नम्बर (क)मा वाम गठबन्धनबाट एमाले नेता राजेन्द्रकुमार राई र लोकतान्त्रिक गठबन्धनबाट संघीय समाजवादी फोरमका नेता अजम्बर राई काङमाङ चुनावी मैदानमा छन् । यी दुई समकालीन नेताबीच कडा प्रतिस्पर्धा हुने आकलन भइरहेको छ । राजेन्द्र र अजम्बर पहिलो पटक चुनावमा आमनेसामने भएका हुन् । राजेन्द्र पहिलो पटक उम्मेदवार भएका हुन् भने अजम्बर दोस्रो पटक । दोस्रो संविधानसभा निर्वाचनमा अजम्बरले तेस्रो स्थानको मत ल्याएका थिए । राजेन्द्रलाई माओवादी केन्द्रको साथ छ भने अजम्बरलाई कांग्रेसको । नयाँ र पराजय बेहोरिसकेका उम्मेदवारबीचको चुनावी लडाइँ रोचक हुने देखिएको छ । दुवै गठबन्धनका उम्मेदवार मतदातालाई आशा देखाउँदै भोट माग्न व्यस्त छन् । पुराना नेता विगतका निर्वाचनमा गरेका वाचा पूरा गर्न नसकेका कारण देखाउँदै मतदातालाई फुल्याउँछन् भने नयाँ अनुहारका उम्मेदवार पुरानाको कमजोरी औंल्याएर मतदातालाई आफूतिर तान्ने प्रयासमा देखिन्छन् । मतदाता भने विकासलाई प्राथमिकता दिन उम्मेदवारलाई सुझाव दिइरहेका छन् । उम्मेदवारहरूले मतदातासामु परिवारका सदस्यलाई रोजगारीदेखि लिएर पूर्वाधार निर्माण, शैक्षिक उन्नति र भरपर्दो स्वास्थ्य सेवालाई प्राथमिकता दिँदै भोट मागिरहेका छन् । राजेन्द्रले मुलुकमा आर्थिक समृद्धिको नेतृत्व गर्न वाम गठबन्धन बनेको बताए । सडक, विद्युत्, पुल, खानेपानी, सिँचाइ, शिक्षा, स्वास्थ्य, पर्यटनलगायत विकास निर्माणका पूर्वाधारलाई उनले एजेन्डा बनाएका छन् । जलविद्युत्को क्षेत्रमा लगानी गरी भोजपुरका टोलटोलमा बिजुली पुर्याउने उनको भनाइ छ । अजम्बरले पहिचानको मुद्दालाई जोड दिएका छन् । भाषा, संस्कृति संरक्षणको जिम्मेवारी आफ्नै भएको उल्लेख गर्दै उनले आफू पहिचानवादीका रूपमा परिचित हुन चाहेको बताए ।"
उम्मेदवारै नचिनी भोट,"चरिकोट: दोलखाको दुर्गम क्षेत्र लप्चीका स्थानीयलाई यतिबेलासम्म चुनावी रौनकले छोएको छैन । कुनै पनि उम्मेदवार त्यहाँका स्थानीयमाझ भोट माग्नसमेत गएका छैनन्। दोलखाको बिगुँ गाउँपालिका १ लप्चीमा यसपटक मात्र नेताहरू भोट माग्न नगएका भने हैनन् । अहिलेसम्म जति निर्वाचन भए ती कुनैमा पनि नेताहरू आफ्नो गाउँमा भोट माग्न नआएका स्थानीय कर्मा शेर्पाले बताए । उनले आफ्नो गाउँ विकट र सडकमार्गबाट पनि धेरै टाढा भएका कारण नेताहरू नआएको बताए । त्यहाँका अधिकांश स्थानीयले उम्मेदवार नै नचिनी भोट हाल्ने गरेको शेर्पाले जानकारी दिए । गाउँमा भोट माग्न आए पो चिन्न पाउनु, भोट माग्नै आउदैन्, कसरी उम्मेदवार चिन्नु, शेर्पाले भने । भूकम्पपछि लप्चीसम्म जाने बाटो झनै बिग्रिएको बताउँदै आफूहरू समस्यामा परेको स्थानीयको भनाइ छ । सरकारी र गैरसरकारी निकायहरूलाई पटकपटक बाटो बनाइदिन आग्रह गर्दा पनि बेवास्ता गरेका कारण हालसम्म लप्चीमा विद्यालय, स्वास्थ्य चौकी र बिजुली बत्तीसमेत पुग्न नसकेको स्थानीयहरू बताउँछन् । गाउँका केही ठूलाबडाका विश्वासमा आफूहरूले भोट हाल्ने गरेको उनीहरू बताउँछन् । विद्यालय नभएपछि त्यहाँका अधिकांश बालबालिका पढाइबाट वञ्चित छन् । केहीले भने राजधानी लगेर आफ्ना छोराछोरी पढाए पनि विपन्न व्यक्तिहरूको पहुँचमा भने त्यो सम्भव छैन । यस्तै स्वास्थ्य चौकीसमेत नभएकाले स्थानीयहरू बिरामी पर्दा झाक्रीको भरमा पर्नुपरेको र धेरै बिरामी भएमा हेलिकप्टरबाट राजधानी लैजानुपर्ने बाध्यता रहेको अर्का स्थानीय लाक्पा शेर्पाले दुखेसो पोखे । केही सीमित हुनेखानेले मात्र राजधानी लैजान सक्ने भएकोले गरिबहरू भने त्यत्तिकै मर्नुपर्ने अवस्था भएको उनी बताउँछन् । वर्षौंम्म भोट हाल्दा पनि आफ्नो गाउँमा विकास नभएको बताउँदै उनीहरूले अबका उम्मेदवारलाई आफ्नो क्षेत्रमा पनि ध्यान दिन अनुरोध गरेका छन्। तिब्बत नाकानजिकै बसोबास गर्ने लप्चीका स्थानीयहरूको मुख्य पेसा चौरी, भेडा र च्याङग्रापालन हो । करिब ५० घरधुरी रहेको लप्चीमा एक सय ५० मतदाता छन् । उनीहरूका अधिकांश चौरीका गोठ तिब्बती भूमिमा भएका कारण त्यसबापत उनीहरूले तिब्बतको वन विभागलाई प्रतिचौरी वार्षिक डेढ किलो घ्यु बुझाउने गरेको शेर्पा बताउँछन् । गाउँमा राज्यको कुनै उपस्थिति छैन । सीमा सुरक्षाका लागि खटिएको प्रहरी चौकीसमेत लामाबगरमा छ। गाउँमा केही समस्या आइपरे लप्ची विकास समितिले नै मिलाउने गरेको स्थानीयबासीहरूको भनाइ छ । नेपाल सरकारका वडा सचिवहरू पनि त्यहाँ नपुग्दा जन्म, मृत्यु र विवाहजस्ता व्यक्तिगत घटनादर्ताका काम गर्न पनि उनीहरू सदरमुकाम चरिकोट आउनुपर्ने बाध्यता छ । लामाबगर उपत्यकादेखि सिमानासम्म सडक खोल्न डिभिजन सडक कार्यालयमा बर्सेनि लाखौं बजेट आए पनि समयमै काम हुन नस्कदा उक्त बजेट मन्त्रालय र विभागमै फर्कने गरेको छ। चीनको तिब्बती सीमामा पर्ने उक्त ठाउँ सदरमुकाम चरिकोटबाट करिब ३४ कोस टाढा रहेको छ। अहिले पनि उनीहरूलाई लामाबगरसम्म आइपुग्न दुई दिन लाग्ने गरेको छ। दैनिक आवश्यकीय सामान किन्न पनि तिब्बत नै जानुपर्ने बाध्यता रहेको स्थानीय बताउँछन्।"
"बर्दियामा चुनावी चहलपहल बढ्दै, वामदेव र सञ्जयकुमारबीच कडा टक्कर","बर्दिया: दोस्रो चरण अर्न्तगत मंसिर २१ गते प्रतिनिधि तथा प्रदेशसभा सदस्य पदका लागि हुने निर्वाचनको मिति नजिकिँदै गर्दा बर्दियामा चुनावी चहल पहल बढ्दै छ। दुई वटा प्रतिनिधिसभा र चारवटा प्रदेशसभा क्षेत्र रहेको बर्दियामा तिनजना मन्त्री सहित हेभीवेटका उम्मेदवारहरु चुनावी भिडन्तमा उत्रिएपछि चुनावी रौनक थपिएको हो। बर्दिया प्रतिनिधिसभा क्षेत्र नम्वर १ मा लोकतान्त्रिक गठवन्धनबाट नेपाली काँग्रेसका सिँचाई मन्त्री सञ्जयकुमार गौतम र वामगठवन्धनबाट एमाले उपाध्यक्ष वामदेव गौतम बीच कडा प्रतिस्पर्धा हुँदैछ। त्यस्तै प्रतिनिधिसभा क्षेत्र नम्वर २ को सदस्य पदका लागि लोकतान्त्रिक गठवन्धनबाट नेपाली काँग्रेसका भुमिसुधार मन्त्री गोपाल दहित र वामगठवन्धनबाट माओवादी केन्द्रका विनाविभागिय मन्त्री सन्तकुमार थारु विच तिव्र प्रतिस्पर्धा छ। प्रतिनिधिसभा क्षेत्र नम्वर १ मा १ लाख ३९ हजार ३६२ र क्षेत्र नम्वर २ मा १ लाख ३३ हजार ११५ मतदाता छन्। यतिखेर बर्दियामा दुई गौतम र दुई थारु मतदाताहरुलाई आफ्नो पक्षमा ल्याउन साम, दाम, दण्ड, भेदको निति प्रयोग गर्दैछन्। उम्मेदवारहरु पार्टी सशक्तीकरण लगायत कार्यकर्ता भेटघाटमै व्यस्त छन्। जनताको घरदैलो सम्म पुग्ने वातावरण निर्माणमा उम्मेदवारहरु जुटेका छन्।उम्मेदवारहरु मत वटुल्नका लागि गाउँघरमा सभा, भेलालाई तिव्रता दिएको वाँसगढी नगरपालिका वार्ड नम्वर ५ निवासी स्थानिय बद्री पौडेलले बताए। उनले भने, 'चुनावी चहलपहल बढेपनि यसपटक जनताहरु धेरै जागरुक भएका छन्। नेताहरु चुनावमा आउने जितेपछि मुखै नदेखाउने प्रवृतिले गर्दा जनताहरु विकास नहुनेमा डराएका हुन्।' उनले थपे, 'काम गर्ने उम्मेदवारलाई भोटदिने मनस्थितीमा वाँसगढीवासी छौं।' यसपटक बर्दियाको मुहार फेर्न सक्ने विकासप्रेमी नेता बर्दियालीको रोजाईमा पर्ने पौडेलले बताए। पार्टीहरुमै उम्मेदवार नभएजस्तो पुराना नेताहरुलाई उम्मेदवार बनाउने दलहरु यसपटक समस्यामा पर्नसक्ने उनको भनाई छ। बर्दियाका ४ वटा प्रदेशसभा क्षेत्रमा चुनावी माहौल तातिएको छ । प्रदेशसभा क्षेत्र नम्वर १ (१) मा लोकतान्त्रिक गठवन्धनबाट नेपाली काँग्रेसका सोदे विष्ट र वामगठवन्धनबाट एमालेका कविराम थारु चुनावी प्रतिस्पर्धामा छन् । क्षेत्र नम्वर १ (२) मा लोकतान्त्रिक गठबन्धनबाट नेपाली काँग्रेसका मंगलप्रसाद थारु र वामगठवन्धनबाट माओवादी केन्द्रका तिलकराम शर्मा छन्। त्यस्तै क्षेत्र नम्वर २ (१) मा लोकतान्त्रिक गठवन्धनबाट नेपाली काँग्रेसका रामचन्द्र थापा र वामगठवन्धनबाट एमालेका कुलप्रसाद पोख्रेल भिड्दै छन्। क्षेत्र नम्वर २ (२) मा लोकतान्त्रिक गठवन्धनबाट नाचुराम चौधरी र वामगठवन्धनबाट माओवादी केन्द्रका दिपेश थारु विच कडा प्रतिस्पर्धा छ। राजापुर नगरपालिका वार्ड नम्वर २ निवासी स्थानिय लक्ष्मण चौधरी भन्छन् यस क्षेत्रमा दुई गठवन्धनबाट थारु उम्मेदवार दिएपछि कडा प्रतिस्पर्धा देखिन्छ । जनताहरु विकासवादी नेतालाई जिताउन चाहान्छन्। उनले अगाडी भने, 'बर्दिया जिल्ला थारु वाहुल्यता भएकाले पनि यहाँ थारु मत नै निर्णायक देखिन्छ। यस क्षेत्रको प्रदेशमा पनि थारु र प्रतिनिधिसभामा पनि थारु उम्मेदवार विच प्रतिस्पर्धा रहेकाले चुनावी माहौल थप तातिएको हो।' उनले थपे, 'जनताहरु पुराना नेतालाई भोट दिएर थाकीसकेकाले अब नयाँ उम्मेदवारलाई जिताउँदै जिल्लाको विकास गर्ने तरखरमा बर्दियावासी छन्।'"
"मञ्चमै भक्कानिइन् सीता, आँसु थामे प्रचण्डले","भरतपुर : वाम गठबन्धनको विषयमा मंगलबार आयोजित चुनावी सभाका सहभागीहरू भावुक भए। मञ्चको अगाडि माओवादी केन्द्रका अध्यक्ष पुष्पकमल दाहालका छोरा प्रकाशको तीन वटा ठूला तस्बिर राखिएको थियो। केही दिनअघि चुनावी प्रचारका क्रममा बुवासँगै चितवन आउँदा निटकबाट देखेका कार्यकर्ता उनको तस्बिर देख्दा मलिन भए। वाम गठबन्धनको चुनावी प्रचारका लागि पूर्वनिर्धारित सभा हुनेनहुने अन्योल थियो। अध्यक्ष दाहालले सभा नरोक्न निर्देशन दिएसँगै कार्यक्रममा उनी आउने खबरले कार्यकर्ताको ओइरो लाग्यो। दिउँसो साढे एक बजे एमाले अध्यक्ष केपी ओलीसँगै मञ्चमा उक्लिएका प्रचण्डले मलिन अनुहारमा कार्यकर्तालाई हात हल्लाएर अभिवादन गरे। उनीसँगै स्टेज चढेकी प्रचण्डपत्नी सीता, बुहारी बीना मगर, छोरीहरू रेणु र गंगाको आँखा ओभानो थिएन। अगाडि रहेका ठूला तस्बिरले उनीहरूलाई सम्हालिन गाह्रो बनाएको थियो। दुई दिनअघि मात्र पुत्रवियोग बेहोरेका दाहाल दम्पती सभा अविधिभर मलिन देखिए। केन्द्रीय बस ट्रमिनलमा भएको चुनावी सभामा एमाले र माओवादी केन्द्रका शीर्ष नेताहरूले सम्बोधन गरिरहँदा मञ्चमै रहेका दाहाल दम्पती निकै भावुक देखिन्थे। प्रकाश दाहालको श्रद्धाञ्जलीमा सभा केन्द्रित थियो। वक्ताले सम्बोधनको सुरुमा प्रकाशबारे सम्बोधन गर्दा परिवारका सदस्यका आँखा रसाएका थिए। माओवादी पोलिटब्युरो सदस्य सूर्य सुवेदीले प्रकाशका बारेमा जीवनी पढेर सुनाएका थिए। आज एउटा प्रकाश गए पनि हजारौं प्रकाश तपाईंको साथमा छन्, सुवेदीले भने। यो सुन्दा प्रकाशकी आमा सीता सभास्थलमै भक्कानिएकी थिइन्। उनी पटकपटक मुख छोपेर रोएकी थिइन्। हरेक कार्यक्रममा साथ रहने छोरा नहुँदा पुष्पकमल दाहाल कार्यक्रमअवधिभर नै निराश थिए। पत्नीलाई सान्त्वना दिए पनि प्र्रचण्ड आफैं सम्हालिन नसकेका जस्ता देखिन्थे। बेलाबेलामा उनले आफ्नो रोदन नियन्त्रण गरेको देखिन्थ्यो। प्रचण्डपत्नी सीता मञ्चमै भक्कानिएपछि आराम गर्न बाहिर लगिएको थियो। सीता दाहालसँगै बुहारी बीना र छोरी गंगा कार्यक्रमको बीच अवधिबाटै बाहिरिएका थिए। उनी खुलेर बोल्न सकेका थिएनन्। कसैले प्रकाशको प्रसंग निकाले दाहाल दम्पतीको आँखा रसाएका थिए। चुनावी प्रचारका क्रममा एक साताअघि चितवन आउँदा पुष्पकमल दाहालले एमाले अध्यक्ष केपी ओलीसहित सम्बोधन गर्ने बताएका थिए। तर दाहालले सभालाई सम्बोधन गर्न सकेनन्। वाम गठबन्धनका शीर्ष नेता उपस्थित उक्त सभा अवधिभर दाहाल दम्पतीको अनुहार धमिलो थियो। मञ्चअघि रहेको ठूलो तस्बिरमा श्रद्धाञ्जली दिन पुगेकी आमा सीता तस्बिर देखेर भक्कानिएकी थिइन। सँगै रहेका प्रचण्डले भने जसोतसो माल्यापर्ण गरेका थिए। माल्यापर्णकै लागि पुगेकी प्रकाशपत्नी बीना सम्हालिन नसकेपछि डाको छोडेर रुदाँ सहभागी भावुक बनेका थिए। दाहाल दम्पती मात्र होइन सीता रोइरहँदा छेउमा बसिरहेका माओवादी केन्द्रका नेता रामबहादुर थापालगायत नेताका आँखा पनि रसाएका थिए।प्रचण्डको तर्फबाट उनको चुनावी सम्बोधन ओलीले राखेका थिए। गत आइतबार हृदयघातका कारण प्रचण्डपुत्र प्रकाशको निधन भएको थियो। प्रकाशको निधनपछि उनी पहिलोपटक औपचारिक कार्यक्रममा सहभागी भएका थिए।"
पर्साबाट विप्लवको पार्टीका दुई केन्द्रीय नेता पक्राउ,"वीरगन्ज : पर्सा प्रहरीले वीरगन्जबाट मंगलबार नेत्रविक्रम चन्द विप्लव नेतृत्वको नेपाल कम्युनिष्ट पार्टीका एक नेतालाई पक्राउ गरेको छ। जिल्ला प्रहरी कार्यालय पर्साबाट खटिएको अपराध अनुसन्धानको विशेष टोलीले नेपाल कम्युनिष्ट पार्टीका केन्द्रीय सदस्य इस्लाम हवारीलाइ पक्राउ गरेको हो। पूर्वसांसद समेत रहेका हवारीलाई प्रहरीले वीरगन्जको रानीघाट स्थित उनको घरबाटै मंगलबार बिहान नौ बजे तिर पक्राउ गरेको हो। सोधपुछका लागि हवारीलाई नियन्त्रणमा लिएका हौं, जिल्ला प्रहरी कार्यालय पर्साका प्रवक्ता प्रहरी नायव उपरीक्षक प्रकाश सापकोटाले भने, जिल्ल प्रहरी कार्यालयमा राखेर उनीसँग सोधपुछ गरिरहेका छौँ । निर्वाचनलाई लक्षित गरी विभिन्न जिल्लामा बम विष्फोट गराउँदै आएको विप्लव नेतृत्वको नेपाल कम्युनिष्ट पार्टीका नेता कार्यकर्तामाथि विशेष निगारानी राखेको पर्सा प्रहरीले यसअघि गत शनिबार पनि विप्लव नेतृत्वको नेपाल कम्युस्टि पार्टीका भोजपुरा राज्य जनपरिषद् प्रमुख बिग्गा चौरसीयालाई पक्राउ गरी हिरासतमा राखेको छ।"
भोट हाल्न एक दिन,"चरीकोट: दोलखाको दुर्गम क्षेत्रको रुपमा रहेको लप्चीकामतदाताहरुलाई भोट हाल्ने स्थानसम्मको लागि एक दिनलाग्ने गरेको छ।विगुँगाउँपालिका १ लामाबगरको लप्चीका स्थानीयहरु एक दिनको प्रदल हिडेर भोट हाल्नआउनु पर्ने बाध्यता रहेको स्थानीयकर्मा शेर्पाले जानकारी दिए। उनले लामो बाटो भएकै कारण धेरैले भोट हाल्न समेत नआउने गरेको बताए। आफ्नो जनप्रतिनिधि छान्ने मनहुदाँहुँदै पनि बाटोकै कारण धेरै स्थानीयहरु मतदान स्थल सम्मजान सक्ने अवस्थामा नरहेको बताए। गएको धेरै निर्बाचनमात्यहाँका सबै स्थानीयहरुले भोट हाल्ने गरेका छैनन्। करिब १ सय ५० जनामतदाता रहेको लप्चीबासीले लप्चीकै लुम्नाङमामतदान स्थल रहेको छ। जहाँलप्ची बाट आउनलाई एक दिनलाग्ने गर्दछ। सडक मार्ग नभएकै कारण समस्यामा परेकालप्चीबासीको मुख्यमाग नै सडक,विद्युत र स्वास्थ्यचौकी रहेको बताउदै आएका छन्। धेरै बर्ष अघि देखीहाम्रो एउटै माग छ,सडक मार्ग खोलिदेउँ, बालबच्चा पढ्नको लागि स्कुलबनाइदेउँ र उपचारको लागि स्वास्थ्यचौकीबनाइदेउँ तर हाल सम्महाम्रो माग सम्बोद्धन नै गरेको छैन,शेर्पाले भने। गाउँका धेरैलाई राम्रो सँग नेपालीभाषाबोल्न नआउँने बताउदै भाषाको समेत समस्या रहेको जनाएका छन्। निर्बाचनमा कसरी मतहाल्ने भन्ने त पराइजाहोस ,उम्मेद्धवार नै गाउँमाजाने गरेका छैनन्,शेर्पाले भने हामीलाइ राज्य बाट धेरै उपेक्षीत गरेको छ। तिब्बत सँगनजिक रहेकात्यहाँका स्थानीयहरुको मुख्य पेशापशुपालन नै हो। तर उचितबजार नभएकै कारण समस्या परेको स्थानीयहरुको भनाइ रहेको छ। माथिल्लो तामाकोशीजलविद्युतआयोजनाको ड्यामनिर्माण भएपछि आफ्नो गाउँजाने बाटो नै समस्यामा परेको बताउदै आयोजनाले समेत आफुहरुलाई समस्यामापारेको गुनासो गरेका छन्। बर्षौ देखीबन्द रहेको फलाकनाकाखुलाउन सकेमात्रपनिलप्चीबासीलाई ठूलो टेवापुग्ने अर्का स्थानीयलाक्पा शेर्पाको भनाइ रहेको छ। दोलखालीको भाग्य र भविष्य सँग जोडिएको नाकाँ खुलाउन राजनितिकदलहरुले पहलनगरेको उनको आरोप रहेको छ। निर्वाचनको बेलानाका खुलाउन,सडक बनाउन र विजुलीबत्तिबाल्ने आश्वासनदिएपनिकार्यान्वयनमाभने नआएकोे शेर्पाको गुनासो रहेको छ। उनले उम्मेद्धवारहरुलाई एक पटक आफ्नो गाउँमागएर त्यहाँका समस्याहरुलाई नजिक बाट नियालीदिन समेत आग्रह गरेका छन्।"
हारजितमा भूमिका खेल्ने निर्वाचन बाहिरका कमाण्डर,"काठमाडौं : एमाले पोलिटब्युरो सदस्य विष्णु रिमालको कार्यव्यस्तता अहिले दोब्बर बढेको छ । केही समययता उनले न समयमा खाना खाने फुर्सद पाएका छन् न बेलुकी सुत्ने रुटिङ नै मिलाउन सकेका छन् । उनी आसन्न निर्वाचनमा प्रत्यक्ष तथा समानुपातिक दुवैतर्फका उम्मेदवार होइनन् तैपनि उम्मेदवारभन्दा व्यस्त छन् । उनलाई पार्टी (एमाले) ले मूल निर्वाचन परिचालन कमिटीको प्रवक्ताको जिम्मेवारी दिएपछि व्यस्तता ह्वात्तै बढेको हो । अहिले पहिलेझैं रुटिङमा चल्दैन जिन्दगी, रिमालले अन्नपूर्णसँग पछिल्लो व्यस्तताका विषयमा कुरा गर्दै भने, बिहान उठेदेखि अनगिन्ती फोन, जिल्लाजिल्लाका निर्वाचन परिचालनको समन्वय, दैनन्दिन बनाउनुपर्ने कार्यक्रमले खाना खाने, सुत्नेसम्मको समय बदलिएको छ । उनी अहिले हरेक दिन बिहानै ८ बजे नै धुम्बाराहीस्थित पार्टी केन्द्रीय कार्यालय पुगिसकेका हुन्छन् । बेलुकी कति बेला घर पुग्ने ठेगानै हुन्न, उनले भने । एमालेमा समग्र निर्वाचन परिचालनका लागि पार्टी अध्यक्ष केपी ओली आफैंले जिम्मेवारी लिएका छन् । उनको कार्यव्यस्तता र आफैं झापा ५ को उम्मेदवारसमेत रहेकाले रिमाललाई कार्यभार थपिएको हो । उनीलगायत एमाले अनुशासन विभाग संयोजक अमृत बोहोरा, मुकुन्द न्यौपाने, अग्नि खरेल, डा पुष्पराज कँडेललगायत नेता निर्वाचन परिचालनको काममा व्यस्त छन् । एमालेका विष्णु रिमाल, कांग्रेसका बालकृष्ण खाँण, माओवादीका रामबहादुर थापालगायत नेता उम्मेदवार नभए पनि सबैभन्दा बढी व्यस्त देखिएका छन्। कांग्रेस केन्द्रीय सदस्य बालकृष्ण खाँणलाई पनि रिमाललाई जस्तै भ्याइनभ्याइ छ । जिल्लाबाट आउने सूचना केन्द्रित गर्ने, निर्वाचन परिचालनको नयाँ योजना बनाउने र बनाइएको योजना कार्यान्वयनमा लैजान नेताकार्यकर्ता परिचालन गर्ने काममा उनी व्यस्त छन् । पार्टी सभापति शेरबहादुर देउवा सरकारको नेतृत्व र डडेलधुराबाट प्रत्यक्षतर्फका उम्मेदवार रहेका कारण कांग्रेसले नेता खाँणकै नेतृत्वमा केन्द्रीय निर्वाचन परिचालन समिति बनाएको छ । उनी नेतृत्वको परिचालन समितिअन्तर्गत रहने गरी कांग्रेसले विभिन्न उपसमिति गठन गरेको छ । ती सबै उपसमितिलाई परिचालन गर्ने, पार्टी नेतासँग समन्वय गर्ने र बाहिरी सञ्चारसँग पनि उत्तिकै सम्पर्कमा रहनु पर्दा खाँणसँग अहिले समय हुँदैन । उनको पनि खाना खाने र सुत्ने समयको कुनै ठेगान छैन । चुनाव जित्न जति उम्मेदवार, पार्टी संगठन, मतदातासँगको पहुँच र प्रभावले भूमिका खेल्छ, त्योभन्दा बढी पार्टीका उम्मेदवारलाई जिताउन खटिनुपर्दा व्यस्तता बढेको छ, खाँणले अन्नपूर्णसँग भने । माओवादी केन्द्रका वरिष्ठ नेता रामबहादुर थापाको व्यस्तता पनि उस्तै छ । माओवादीले केन्द्रमा पार्टी अध्यक्षले नै हेर्ने गरी प्रदेश, जिल्ला र क्षेत्रीयस्तरमा निर्वाचन परिचालन समिति बनाए पनि केन्द्रीय निर्वाचन परिचालन समिति भने बनाएको छैन । तर वरिष्ठ नेता थापा कतै पनि उम्मेदवार नभएका कारण दैनन्दिन कार्यालयमा आउने सूचना केन्द्रित गर्ने, पार्टी अध्यक्षलगायत नेतासँग समन्वयमा रहने र नयाँ परिचालनका योजना बनाउनेमा व्यस्त देखिएका छन् । अध्यक्ष आफैंले पनि समग्र परिचालनको योजना बनाइरहनुभएको छ । त्यसमा बादलजीले पनि कार्यालयमा रहेर अहिले थप परिचालनका योजना बनाउने गर्नुभएको छ, माओवादी केन्द्रीय कार्यलयका मुख्यसचिव प्रह्लाद बुढाथोकीले भने, एमालेसँग तालमेलसहित निर्वाचनमा रहेको कारण पनि कतिपय संयुक्त परिचालनकै योजना बन्ने र कार्यान्वयनमा लैजाने काम भइरहेका छन् । कांग्रेस नेता खाँण नेतृत्वको समितिले प्रतिनिधि तथा प्रदेशसभाका सबै उम्मेदवारलाई निर्वाचन जिताउन पार्टी संघसंगठन परिचालनको काम गर्नेछ । हामी ब्याक फोर्सका रूपमा हुन्छौं, खाँणले अन्नपूर्णसँग भने, पार्टी कमिटीलाई कसरी परिचालन गर्ने, प्रतिपक्षीको तयारी कस्तो छ, कसरी जाँदा अझै प्रभावकारी हुन्छ भन्नेमा हामी केन्द्रित हुन्छौं । एमाले नेता रिमाल भने निर्वाचन परिचालन समितिले समग्र निर्वाचन परिणाम पार्टीको पक्षमा पार्न निर्देशकको भूमिका खेलिरहेको बताउँछन् । उम्मेदवार जग्गेका बेहुलाबेहुलीजस्ता हुन्, जग्गेमा बसेका बेहुलाबेहुलीलाई जे गर भनिन्छ, त्यस्तै गर्छन् । उम्मेदवार पनि त्यस्तै हुन्, रिमालले अन्नपूर्णसँग भने, उहाँहरू (उम्मेदवार) फिल्मका एक्टर र हामी निर्देशकजस्तै भएका छौं । राष्ट्रिय जनता पार्टीका नेता केशव झा उम्मेदवारको चुनावी दौडभन्दा परिचालनको काम चुनौतीपूर्ण रहेको बताउँछन् । क्षेत्रगत हिसाबले निर्वाचन परिचालन गर्नुपर्ने कामको जिम्मेवारी बाँडफाँड गरे पनि खर्चिलो बन्दै गएको निर्वाचन, प्रतिपक्षीको भड्किलो रणनीति सबैसँग जुधेर म्यानेज गर्न असाध्यै गाह्रो छ, झाले अन्नपूर्णसँग भने ।"
बाँके २ मा त्रिपक्षीय प्रतिस्पर्धा,"नेपालगन्ज: बाँकेको क्षेत्र नं २ मा यसपटकको चुनावी रौनक निकै रोचक छ। मुख्य व्यापारिक केन्द्र नेपालगन्ज उपमहानगरपालिकाका दुई वडाबाहेक पूरै क्षेत्र र छेउका गाउँपालिकाहरु समेटेको यस क्षेत्रमा अहिले त्रिपक्षीय प्रतिष्पर्धा छ। एकातिर वाम गठबन्धन र अर्कोतिर कांग्रेस र राप्रपाको लोकतान्त्रिक गठबन्धन, अनि यी दुबैलाई चुनौती दिँदै छ संघीय समाजवादी फोरम नेपालले। वाम गठबन्धनबाट पशुपतिदयाल मिश्र, लोकतान्त्रिक गठबन्धनबाट राप्रपाका ओमप्रकाश आजाद र संघीय समाजवादी फोरम नेपालबाट मोहम्मद इस्तियाक राई चुनावी मैदानमा छन्। गठबन्धनका उमेदवार मि श्र यसअघि राष्ट्रिय जनता पार्टीमा थिए । पार्टीहरुभित्र उम्मेदवार छनोटको प्रक्रिया चलिरहँदा उनले राजपा परित्याग गरेका थिए। अनि एमालेको समर्थनमा उनी सूर्य चिन्हबाट निर्वाचन लड्न तयार भए र उनलाई माओवादीले पनि साथ दियो । मिश्र तत्कालिन मधेस आन्दोलनका बेला नेपालगन्जमा निकै सक्रिय भएर लागेका थिए । नाकाबन्दी' लाई समर्थन गरेको आरोपमा अहिले पनि नेपालगन्जवासी माझ उनी आलोचित नै छन् । गठबन्धनका आजाद भने लामो बि श्रामपछि फेरि राजनीतिमा सक्रिय भएका हुन् । केन्द्रीय सहमति अनुसार नै कांग्रेसराप्रपाबाट उनी साझा उम्मेदवार बनेका हुन् । पूर्वमन्त्रीसमेत भइसकेका इस्तियाक राई भने एक्लै मैदानमा छन् । २०६४ सालको संविधानसभा निर्वाचन जितेका उनी पूर्व श्रम रोजगार तथा यातायात मन्त्रीसमेत हुन् । ०७० को निर्वाचनमा पराजय भएपछि भने उनी सक्रिय राजनीतिसँगै व्यवसायमा पनि संलग्न छन् । सूर्य चिन्हमा निर्वाचन लडेपनि मि श्रले एमाले प्रवेश भने गरेका छैनन् । पार्टीका आधिकारिक मान्छे' ले नभएपछि एमालेभित्रको एक तप्का नेता कार्यकर्ताहरु पनि उनीप्रति सकारात्मक छैनन् । मधेश आन्दोलनका एक सक्रिय अगुवाका हिसावले पनि उनलाई धेरै मतदाताले अहिले त्यही प्रश्न गरिरहेका छन् त्यो बेला नाकाबन्दीलाई किन समर्थन दिएको ? अनि भारततिरको भूमिबाट नेपालतिर किन ढुङ्गा हानेको ? ' लोकतान्त्रिक गठबन्धनको पनि उस्तै हालत छ । कांग्रेसमा टिकट वितरणको असन्तुष्टि छताछुल्ल भएको छ । स्वंय पार्टी सभापति किरण कोइरालाको नाम समेत समानुपातिक सूचीबाट हटेपछि उनी आफैँ पनि असन्तुष्ट छिन् । अनि कांग्रेस एक्लैले जित्ने सम्भावना भएको' क्षेत्रमा समेत यो सिट राप्रपालाई दिइएको भन्दै कांग्रेसको एउटा ठूलो हिस्सा असन्तुष्ट छ । यही क्षेत्रबाट प्रतिनिधिसभाको चुनावमा उत्रिएका विजयकुमार गुप्ताको पनि सांगठनिक आधार बलियो छैन् । पछिल्लो समयमा राजपाका धेरै चीरपरिचित अनुहारहरुले पार्टी छोडेर माओवादी र एमाले प्रवेश गरेका छन् । जसले गर्दा राजपाको संगठन कमजोर बन्न पुगेको छ । यी सबै असन्तुष्टि अनि कमजोरीहरुको योगफल जोड्दै संघीय समाजवादी फोरम नेपालका उम्मेदवार राई भने चुनावी अभियानमा अरुभन्दा निकै आक्रामक तरिकाले उत्रिएका छन् । सामाजिक सञ्जाल, सञ्चारमाध्यम अनि अरु भन्दा अगाडि नै उनले निर्वाचन क्षेत्र नं २ भित्र पर्ने अधिकांश ग्रामीण वस्तीहरुमा आफ्नो उपस्थिति देखाइसकेका छन् । अन्य क्षेत्रमा राजपा र फोरमबीच चुनावी तालमेल भएपछि केन्द्रबाटै इस्तियाकको सम्भावना देखेर बाँकेमा भने त्यो तालमेल हुन सकेन । त्यसैले महिनौ दिनअघिदेखि नै इस्यिाक चुनावी अभियानमा होमिइसकेका थिए । यो क्षेत्रको निर्णायक मत मुस्लिम समुदायको हो । बाँकेको यो क्षेत्रमा मात्रै ८२ हजार ८ सय १८ मतदाता छन् । तीमध्ये करिब ३० हजार मतदाता मुस्लिम समुदायका छन् । दुवै गठबन्धन अनि अन्य राजनीतिक दलहरुबाट समेत प्रत्यक्ष चुनावका लागि कोही पनि मुस्लिम समुदायका उम्मेदवार छैनन् । सबै पार्टीहरुमा मुस्लिम समुदायलाई निर्वाचनमा टिकट नदिएको भन्दै पार्टीभित्रको यो समुदाय रुस्ट भएको छ । फोरमका उम्मेदवार राईको चुनावी योगफलको एउटा निर्णायक कम्पोनेन्ट' बनेको छ । चुनावी मैदानमा मुस्लिम समुदायका एक्ला उम्मेवार देखिएका इस्तियाक भने अहिले पहाडी, मधेसी अनि थारुलगायत अन्य समुदायको मन' जित्ने अभियानमा छन् । राजनीतिमा लागेदेखि नै समुदायगत' कुराको विरोधी देखिएका उनी अहिले पनि भन्छन् जातजाति, धर्म, भाषा र समुदायको नाममा लड्ने मान्छे म हैन, अरुहरुले यसैलाई आधारमा राष्ट्रवादको नारा लगाइरहेका छन् ।' उनले आफूलाई सधैँ सबै समुदायभित्रको वर्गीय विभेद हटाउनका लागि राजनीतिमा आएको बताउँछन् । लोकतान्त्रिक गठबन्धनले आफ्नो मुख्य प्रतिष्पर्धा वाम गठबन्धन नै भएको निस्कर्ष निकालेको छ । कांग्रेसले यो मुख्य बजार क्षेत्रमा राप्रपासँगलाई सिट छोड्नुको एउटा कारण भने स्थानीय तहको निर्वाचन परिणाम हो । नेपालगन्ज उपमहानगरमा राप्रपाका महामन्त्री डा धवल समशेर राणाले फराकिलो मतान्तरले मेयर भएका छन् । तर, एकथरिको विश्लेषण के छ भने, त्यो मत राप्रपालाई नभइ धवल ब्राण्ड' लाई हो । लोकतान्त्रिक गठबन्धनका निर्वाचन परिचालन कमिटीका ऋषिराज देवकोटा भन्छन् फोरमले जुन प्रकारको ह्वीम फैलाएको छ त्यो हल्लामात्रै हो, जनताले बुझिसकेका छन् । इस्तियाक, मिश्र र राजपाका बिजयकुमार गुप्ता एउटै पृष्ठभूमिबाट आएका हुन् र, उनीहरुको मत पनि बाँडिन्छ, त्यसैले हाम्रो प्रतिष्पर्धा वाम गठबन्धनसँगै हुन्छ । अनि वाम गठबन्धनले भने आफ्नो प्रतिस्पर्धा कसैसँग पनि नभएको दाबी गरिरहेको छ । वाम गठबन्धन निर्वाचन परिचालन कमिटीका नेता दिनेशचन्द्र यादव भन्छन् अहिलेसम्म हाम्रो प्रतिस्पर्धामा कोही पनि आउन सकेका छैनन, लोकतान्त्रिक गठबन्धन र फोरमबीच प्रतिस्पर्धा होला । हामी चुनाव जित्दैछौँ ।'"
घट्दै महिला मतदाता,"काठमाडौंं: जनसंख्या बढी भए पनि पछिल्ला निर्वाचनमा महिला मतदाताको संख्या घट्दै गएको छ । ०७० सालको संविधानसभा निर्वाचनको तुलनामा स्थानीय निर्वाचन र आसन्न प्रतिनिधिसभा तथा प्रदेशसभा निर्वाचनमा महिला मतदाताको संख्या घटेको हो । पूर्वप्रमुख निर्वाचन आयुक्त नीलकण्ठ उप्रेतीले मतदाता नामावली अद्यावधिक गर्न चासो कम भएकाले महिला मतदाता घटेको बताए । उनले भने, वैदेशिक रोजगारीमा जाने महिलाको संख्या बढेको छ । पढेका महिलाले मतदाता परिचयपत्र लिन चासो नदेखाएका कारण पनि दोस्रो संविधानसभा चुनावमा भन्दा महिला मतदाताको संख्या कम भएको हो ।' संविधानसभा निर्वाचन २०७० मा एक करोड २१ लाख ४७ हजार आठ सय ६५ जना मतदाता थिए । तीमध्ये ६१ लाख ६६ हजार आठ सय २९ अर्थात् ५० दशमलव ७६ प्रतिशत महिला मतदाता थिए । पुरुष मतदाताको संख्या ४९ दशमलव ३३ प्रतिशत थियो । स्थानीय तह निर्वाचनमा एक करोड ४० लाख ५४ हजार चार सय ८२ जना मतदाता थिए । तीमध्ये ६९ लाख ४८ हजार ६ सय २५ महिला थिए भने ७० लाख ६९ हजार सात सय १४ पुरुष मतदाता रहेको निर्वाचन आयोगको अभिलेखले देखाएको छ । स्थानीय तह निर्वाचनमा महिलाको भन्दा पुरुष मतदाताको संख्या एक लाख पाँच हजार ८९ बढी थियो । आगामी निर्वाचनमा ७७ लाख ७६ हजार ६ सय २८ पुरुष मतदाता छन् भने ७६ लाख ५१ हजार एक सय ४३ महिला मतदाता छन् । यो निर्वाचनमा एक सय ६७ जना तेस्रोलिंगी मतदाता रहेको आयोगले जनाएको छ । स्थानीय निर्वाचनमा तेस्रोलिंगी मतदाताको संख्या एक सय ५३ थियो । आयोगले तयार गरेको मतदाता परिचयपत्रमा तेस्रोलिंगी मतदाताको संख्या कम हुनुको पछाडि राज्यको दोष भएको ब्लू डाइमन्ड सोसाइटीका अध्यक्ष पिंकी गुरुङले बताए । उनले भने, राज्यले पहिचानअनुसार नागरिकता दिन सकेको छैन । महिला भए महिलाकै नाममा र पुरुष समलिंगी भए पुरुषकै नाममा नागरिकता दिइएको छ ।' नागरिकताका आधारमा मतदाता नामावलीमा लिंग लेखिँदै आएको छ । अध्यक्ष गुरुङका अनुसार करिब नेपालमा ६ लाख हाराहारी समलिंगी तथा तेस्रोलिंगी छन् । तर, परिचयपत्र नभएका कारण धेरैले मतदाता परिचयपत्र बनाएका छैनन् । केन्द्रीय तथ्यांक विभागले प्रक्षेपण गरेको तथ्यांकअनुसार २५ वर्षभन्दा माथि कुल एक करोड ३७ लाख ६९ हजार नौ सय ९५ जनसंख्या छ । आयोगले भने एक करोड ३१ लाख ४७ हजार २३ जनाको नाम मात्र मतदाता सूचीमा सूचीकृत गरेको छ । विभागको तथ्यांक प्रक्षेपण मात्र भएकाले तथ्यांक तलमाथि पर्न सक्ने निर्वाचन आयोगका सहप्रवक्ता मुकुन्द शर्माले बताए । कतिपयले भोटर लिस्टमा नाम लेखाएका छैनन् भने कति विदेश गएका छन्,' उनले भने, त्यसकारण सूचीकृत मतदाता संख्या कम भएको हो ।' विभागका निर्देशक शंकरलाल श्रेष्ठका अनुसार विभागमा पाँचपाँच वर्ष उमेर समूहको मात्र तथ्यांक सूचीकृत गर्ने प्रणाली भएकाले १८ वर्ष माथिको जनसंख्या अनुमान गर्न पनि गाह्रो हुने बताए ।"
काभ्रेका उम्मेदवार भोट माग्न काठमाडौंमा,"काठमाडौं : अधिकांश उम्मेदवारहरु आआफ्ना निर्वाचन क्षेत्रमा विभिन्न कार्यक्रम गरी भोट माग्न व्यस्त भइरहेका बेला काभ्रेका वाम गठबन्धनका उम्मेदवारहरु भोट माग्न काठमाडौंसम्म आइपुगे । सोमबार कोटेश्वरस्थित एक होटलमा जम्मा भएका वाम गठबन्धनका उम्मेदवारले काभ्रे जिल्लाबाट काठमाडौं आइ विभिन्न पेशा व्यवसाय गरिरहेका आफ्ना कार्यकर्ता, समर्थक, शुभचिन्तकको भेला गरी वाम गठबन्धनलाई जिताउने कार्यमा जुट्न आग्रह गरे । नेकपा एमाले काभ्रेकाठमाडौं सम्पर्क मञ्च र नेकपा माओवादी केन्द्र उपत्यकाकाभ्रे संघीय जनसम्पर्क मञ्चको नाममा आयोजना गरिएको कार्यक्रममा काभ्रे वाम गठबन्धनका प्रत्यक्षतर्फका सबै र समानुपातिकतर्फका केही उम्मेदवारहरु उपस्थित थिए। काभ्रेमा प्रतिनिधिसभाका दुई प्रदेशसभाका चारवटा निर्वाचन क्षेत्र रहेका छन् । जस मध्ये प्रतिनिधि सभातर्फ क्षेत्र नम्बर १ मा गंगाबहादुर लामा उम्मेदवार रहेका छन् भने प्रदेशसभातर्फ कमा रत्न ढकाल र खमा चन्द्र लामा उम्मेदवार रहेका छन् । त्यसैगरी क्षेत्र नम्बर २ मा प्रतिनिधि सभातर्फ गोकूल बास्कोटा र प्रदेशसभातर्फ कमा लक्ष्मण लम्साल र खमा बसुन्धरा हुमागाई वाम गठबन्धनका उम्मेवार रहेका छन्। कार्यक्रममा सबै नेता तथा उम्मदवारले काभ्रेका प्रत्यक्षतर्फका सबै सीटमा वाम गठबन्धनको जित सुनिश्चत रहेको दावी गरे । प्रतिनिधि सभा क्षेत्र नं १ का उम्मेदवार गंगाबहादुर लामाले काभ्रे जिल्लाका थुप्रै मतदाताहरु राजधानीमा रहेकाले तिनीहरुको मत वाम गठबन्धनको पक्षमा पार्नका लागि उपत्यकामा रहेका एमाले माओवादी दुवै पार्टीका अगुवा कार्यकर्ता परिचालन गर्ने उद्देश्यले कार्यक्रम आयोजना गरेको बताए । काभ्रेमा वाम गठबन्धनलाई हार्ने छुट नभएको भन्दै गठबन्धनका सबै उम्मेदवारको जित सुनिश्चत भएको र कति मतान्तरले जित्ने भन्ने मात्रै रहेको लामाले दावी गरे । क्षेत्र नम्बर २ का प्रतिनिधिसभा उम्मेदवार गोकूल बास्कोटाले निर्वाचन जित्नका लागि काठमाडौंमा रहेका मतदाता र उनीहरुले मतदान गर्न जाँदा गाउँमा लाने सन्देश निर्णायक हुने भएकाले काठमाडौंमा कार्यक्रम आयोजना गरिएको बताए । दुई पार्टीको तालमेललाई प्रभावकारी बनाउँन पनि दुबै पार्टीका अगुवा कार्यकर्ताको जमघट गराएको स्पष्ट पारे । चुनाव जित्नेमा कत्तिको ढुक्क हुनुहुन्छ ? भन्ने प्रश्नमा बास्कोटाले भने, भन्न त चुनावमा उठ्ने सबैले जित्छु भन्छन्, एक्लै हुँदा त जितिन्छ भन्ने नै थियो, अब दुई पार्टी एक भएपछि त जितिन्छ की जितिदैन भनेर प्रश्न गर्नु आवश्यक छैन। कार्यक्रममा उपस्थित अधिकांश नेताहरुले काभ्रेमा वाम गठबन्धनको जित सुनिश्चित नै भएको र आफूहरुको थप खटाई दुईतिहाइ मत पुयाउनका लागि मात्रै भएको दावी गरे । काभ्रेमा दोस्रो चरणमा मंसिर २१ गते निर्वाचन हुँदैछ । काभ्रे जिल्लामा एमाले माओवादीको वाम गठबन्धन र नेपाली कांग्रेस, राप्रपासहितको लोकतान्त्रिक गठबन्धनबीच नै तीब्र प्रतिस्पर्धा हुने देखिन्छ ।"
अब पूर्णकालीन राजनीतिमा: विनोद चौधरी,"काठमाडौं: सांसदका रूपमा स्थानीय विकास निर्माणमा चासो राख्न थालेपछि नवलपरासीको चौधरीग्रामनजिकैकी बेलौतीदेवीसँग विनोद चौधरीको चिनजान भयो, पटकपटक भेट भयो । केही दिनअघि कांग्रेसको कार्यक्रममा भेटिँदा बेलौतीदेवी विनोदसँग जति प्रसन्न थिइन्, त्यसअघि कहिल्यै भएकी थिइनन् । उनले विनोदको गाला मुसारिन्, हर्षको आँसु छचल्काउँदै तपाईंलाई हाम्रो पार्टीमा देख्न चाहन्थें, मेरो सपना पूरा भयो' भनिन् । विनोदप्रति एकदम सकारात्मक भए पनि एमालेमा भएको उनलाई मन परेको रहेनछ । नजिकका साथी, नातागोता पनि खुसी छन्', चौधरीले भने, म कम्युनिस्ट पार्टीमा भएको उनीहरूलाई चित्त बुझेको रहेनछ भन्ने कुरा बल्ल थाहा पाउँदै छु ।' त्यसो त विनोदकै भनाइमा उनी एमालेबाट सांसद बन्नु रहर थिएन, बाध्यता थियो । कांग्रेसबाटै सांसद हुन चाहन्थे उनी । तर गिरिजाप्रसाद कोइरालाको कोटरीले विनोदविरुद्ध यसरी कुरा लगाइदिएको थियो कि गिरिजाबाबुले उनलाई पत्याएनन् । दोस्रो संविधानसभा चुनावमा उनी नवलपरासी२ बाट चुनाव लड्न चाहन्थे, एमालेले उनलाई नवलपरासी१ मा शशांक कोइरालाविरुद्ध चुनाव लड्न भन्यो, उनी मानेनन् । राष्ट्रले मानेको नेता बीपीका पुत्र, शशांकसँग व्यक्तिगत सम्बन्धका कारण पनि चुनाव लड्न चाहिनँ', उनले भने, समानुपातिकतर्फ पार्टीले दोहोर्याउन आनाकानी गरेपछि जोडबल गरिनँ, पार्टीसँग मात्र होइन, राजनीतिसँगै एउटा दूरी बन्यो ।' विनोदका अनुसार एमालेबाट सांसद बन्नु र यसपटक कांग्रेस प्रवेशमा तात्विक भिन्नता छ । १० वर्षअघि उनी आर्थिक एजेन्डालाई संसद्मा प्रवेश गराउने सीमित भूमिकाका लागि सांसद भएका थिए । यसपालि पूर्णकालीन राजनीतिज्ञ बन्न कांग्रेस छिरेका हुन् उनी । विनोदको सक्रिय सहभागिता नहुँदा सीजी ग्रुप अहिलेजसरी अघि बढ्न सक्छ कि सक्दैन भन्नेमा केही महिना मन्थन, छलफल चलेको थियो । अब फरक पर्दैन भन्ने कुरामा विश्वस्त भएपछि उनले राजनीतिको पोखरीमा हामफालेका हुन् । यसैले उनी अब पूर्णकालीन नेता हुन् । सीजी ग्रुपको साम्राज्य उनका तीन छोराको काँधमा सरेको छ । उनीसँग दुईतीन विकल्प थिए । सीजी ग्रुपमै सक्रिय भएर हरेक वर्ष वाइवाईका एकाध प्लान्ट, एकाध होटलरिसोर्ट थप्दै जाने वा सक्रियता कम गरेर आर्जित धनसम्पत्ति इन्ज्वय गर्ने', उनी भन्दै थिए, तेस्रो बाटो व्यापारको अनुभवलाई राजनीतिमा प्रयोग गर्ने, देशको समृद्धिमा केही योगदान गर्ने ।' उनले तेस्रो र कठिन बाटो रोजेका छन् । उनलाई संगत गर्नेहरू विनोदलाई अद्भूत क्षमताको चलाख मान्छे भन्छन्, साथीभाइले गुरुजी सम्बोधन गर्छन् । राम्रै सोचविचार नगरी हामफाल्दैनन्, डुबेरै काम गर्छन् । उद्योग वाणिज्य महासंघको राजनीतिमा त्यसैगरी लागे, महासंघलाई राष्ट्रिय परिदृश्यमा चिनाए । महासंघमा दोस्रोपटक अध्यक्ष बन्न असफल भएपछि सीजी ग्रुपलाई बहुराष्ट्रिय कम्पनी बनाउन दत्तचित्त रहे । उद्योग परिसंघ (सीएनआई) गठन गरेपछि यसको पनि छुट्टै पहिचान राख्न सफल भए । अब शतप्रतिशत राजनीतिमा लागिसकें', उनी भन्छन् । सुरुमा शशांकको चुनाव क्षेत्रमा प्रचारमा सीमित भएका उनी रामछाप पुगे । डा बाबुराम भट्टराईको पक्षमा भाषण गर्न गोरखा गए । धेरै ठाउँबाट कांग्रेसका उम्मेदवारले निम्तो गरेका छन् । सकेसम्म पुग्ने प्रयासमा छन् । समानुपातिक सूचीमा भएकाले यसरी भाषण गर्दै हिँड्ने बाध्यता थिएन । पूर्णकालीन राजनीतिज्ञ भइसकेकाले यसरी सक्रिय भएका हुन् उनी । कांग्रेस पार्टी आफ्नो एउटा लक्ष्य र बाटो तय गरी आफ्नो सीजी ग्रुपझँै चल्नुपर्छ भन्ने ठान्छन् । राजनीतिमा नयाँ हुन्, कांग्रेस पार्टी कसरी चलेको छ भन्ने उनलाई गहिरो ज्ञान पनि छैन । पार्टी सीजी ग्रुपझैं फङ्सनल हुनुपर्छ भन्ने ठान्छु', उनी सुनाउँछन् । पार्टीमा सुरुमै पाएको न्यानो मायाले उनलाई उत्साही पनि बनाएको छ । सात दशक पुरानो पार्टीमा नवप्रवेशी अनुभव गर्नुपरेको छैन । परस्पर विरोधी गुटको नेतृत्व गरिरहेका शेरबहादुर देउवा र रामचन्द्र पौडेलले पार्टीलाई समृद्धि लक्षित बनाउने अभियानमा अघि बढ्नुस् भनेका छन् । उनका अनुसार नेताहरूले आश्वासन दिएझैं काम गर्न पाए कांग्रेस नयाँ गति र दिशाको हुनेछ । एउटा भाइब्रेन्ट संस्था जसको पुँजी र आधार होस्, प्रणालीमा चल्ने संस्था जसको नेतृत्वमा जो आए पनि पार्टी अघि बढिरहोस्, भिजनरी नेता नेतृत्वमा हुँदा द्रुत गतिमा उचाइतिर उक्लियोस्', उनको सपना छ । कांग्रेससँग गौरवशाली इतिहास छ, अनेक हन्डर खाएको र देश बुझेको नेतृत्वपंक्ति छ । समर्पित कार्यकर्ताको जमात छ । जेसुकै भए पनि केही नसोची भोट हाल्ने जनमानस छ । सीजी ग्रुपझैं लक्ष्य र बाटो बनाउने हो भने पार्टीको कायापलट हुन्छ', उनी उत्साही बने, पार्टी प्रणालीमा चल्न थाले देश प्रणालीमा चल्न थाल्छ ।' यति उत्साही हुँदाहुँदै उनी राजनीतिको बिल्कुलै अनुभव नभएको स्विकार्छन् । पार्टी कसरी चल्छन् भन्ने गहिरो ज्ञान छैन । त्यसैले यस्ता टिप्पणी हतारमा गरियो कि भन्ने पनि लाग्छ । तैपनि सीजीलाई बहुराष्ट्रिय कम्पनी बनाउन पाएको सफलता सम्झिँदै किन नसकिएला र भन्ने आत्मविश्वास पैदा हुन्छ । उनका अनुसार कांग्रेस भएर समानुपातिकको सूचीमा पर्दा न उनले कुनै सर्त राखे, न कांग्रेस नेताले । महत्वाकांक्षाका लागि हतारिएका पनि छैनन् उनी । पहिला राजनीति बुझ्ने हो, संस्था राम्रो बनाउने हो', उनी थप्छन्, पार्टीमा सबैको विश्वास जित्न सकूँ भन्ने नै हो ।' विश्वास जितेर केही ठोस काम गर्न सके पार्टीप्रति जनविश्वास थपिन्छ भन्ने छ । राजनीतिको माध्यमबाट वास्तविक परिवर्तन आउँछ भनेर विश्वास दिलाउने सकियोस् भन्ने छ । राजनीति र गभर्नेन्सका बारेमा आम धारणा (पब्लिक पर्सेप्सन) नराम्रोसँग बिग्रिएको छ । खासगरी युवामा राजनीतिप्रति वितृष्णा बढ्दो छ । राजनीति नसुध्रिई ठूलो परिवर्तन हुन्न', उनी भन्छन्, राजनीतिसँग विरक्तिएर बाहिर बसे राजनीति सुध्रिन्न ।' युवापुस्तालाई विश्वासमा लिएर नयाँ शिराबाट सुरु गर्न सकिन्छ भन्ने उनको विश्वास छ । राजनीतिका मुद्दा सल्टिएकाले अब विकास केन्द्रित राजनीतिमा जानुपर्छ । चुनाव प्रचारका क्रममा उनी नवलपरासीको बुर्जुवा भन्ने ठाउँमा थिए । एक हुल महिला (सबै पहाडे मूलका थिए)ले उनलाई सन्तु दाई (निवर्तमान सांसद देवकरण कलवार) साह्रै असल छन्, चुनाव लड्न पैसा छैन, आर्थिक सहयोग गर्दिनुपर्यो भने । चार वर्षअघि हृदयेयश त्रिपाठीलाई हराएका सन्तुको प्रतिस्पर्धा उनै हृदयेशसँगै छ। साइकलमा प्रचारमा हिँड्ने सन्तुप्रति ती महिलाको सद्भाव सम्झिँदा उनी खुसी हुन्छन् । नेतृत्वले काम गर्ने शैली हल्का परिमार्जन गरे पुग्छ, सुशासन र समृद्धि सम्भव छ', उनले भने ।"
रोल्पाली भन्छन् संकटकालको झल्को आयो,"लिबाङ (रोल्पा): उम्मेदवारलक्षित शृंखलाबद्ध विस्फोटले रोल्पामा सुरक्षा अधिकारीको व्यस्तता बढाएको छ । बम प्रहारको घटनामा वृद्धि अनि सुरक्षा जाँचमा कडाइसँगै स्थानीयले संकटकालकै झल्को आउन थालेको बताएका छन् । सुरक्षा निकायले नेत्रविक्रम चन्द विप्लव' नेतृत्वको नेपाल कम्युनिस्ट पार्टीले निर्वाचनमा अवरोध गर्न सक्ने पूर्वानुमान गरेका थिए । तर, उम्मेदवारलक्षित आक्रमण होला भन्ने प्रहरीको आकलन थिएन । सम्भावित अवरोधको आकलन गरी कात्तिक २२ गते नै प्रहरीले नेकपाका जिल्ला इन्चार्ज दलबहादुर खत्री जागृति' र सेक्रेटरी सन्तोष सुवेदी प्रयास'लाई पक्राउ गरेको थियो । त्यही दिन नेकपाका अन्य दुई कार्यकर्ता पनि पक्राउ परे । उनीहरूका साथबाट नलकटुवा पेस्तोल बरामद भएपछि प्रहरी झस्किएको थियो । कात्तिक २५ गते वाम गठबन्धनका उम्मेदवार एवं माओवादी केन्द्रका नेता वर्षमान पुनसहितको टोलीलाई लक्षित गरी एम्बुस (धराप) विस्फोट भयो । भोलिपल्ट बागमाराको चुनावी सभामा जाँदै गरेका पुनकै टोलीमाथि केउरीखोलामा पेस्तोल प्रहारका साथै ढुंगामुढा भयो । कात्तिक ३० गते सिँचाइ राज्यमन्त्री एवं कांग्रेसका जिल्ला सभापति अमरसिंह पुनलाई लक्षित गरी घोडागाउँको भाग्रीबाङमा ग्रिनेड प्रहार भयो । मंसिर १ गते लिबाङको चुनावी सभामा आउँदै गरेका माओवादी केन्द्रका नेता कृष्णबहादुर महरा, पुन र निवर्तमान सभामुख ओनसरी घर्तीलाई भदौरे जंगलमा ग्रिनेड प्रहार भयो । एउटा बम जंगलमै पड्कियो, एउटा पड्किएन । जिल्लाका सुरक्षा अधिकारीको मुकामदेखि सात किलोमिटरनजिकै ग्रिनेड आक्रमणले थप त्रास पैलियो । एक सातासम्मको शृंखलाबद्ध विस्फोटसहितका आक्रमणले सुरक्षा चुनौती बढेको देखिएको छ । सबै घटनामा कुनै मानवीय क्षति भने हुन पाएन', रोल्पा प्रहरी प्रमुख प्रहरी नायब उपरीक्षक ज्ञानेन्द्रप्रसाद फुयाँल भन्छन्, घटनापछि जिल्लामा सुरक्षा व्यवस्था चुस्त पारेका छौं ।' विस्फोटका घटनाको जिम्मेवारी भने कसैले लिएको छैन । सुरक्षा निकायले भने नेकपाकै संलग्नता रहेको आकलन गरेको छ । गृह मन्त्रालयको निर्देशनपछि रोल्पामा पनि धमाधम नेकपाका नेता तथा कार्यकर्ता पक्राउ परिरहेका छन् । ११ जना पक्राउ परेको प्रहरीले जनाएको छ । शृंखलाबद्ध आक्रमणका घटनापछि यहाँ सुरक्षाकर्मीसमेत थप भएका छन् । २२ जना प्रहरी निरीक्षिकसहित २६८ प्रहरी थपिएका हुन् । गाउँगाउँ गस्ती जारी छ । नौ गाउँपालिकामा २२ प्रहरी निरीक्षकको टोली सुरक्षा गस्तीमा खटिएका छन् । रोल्पा नगरपालिकामा तीन प्रहरी निरीक्षक परिचालित छन् । एउटा टोली जगेडामा बसेको छ । सेनाको खड्ग दल गणले पनि गस्ती गरिरहेको छ । प्रहरी निरीक्षक सुदर्शन पन्थीका अनुसार उम्मेदवारको सुरक्षामा पनि प्रहरीको ठूलो संख्या परिचालित छ । जिल्ला भित्रिने र बाहिरिने सवारी साधनमा कडा सुरक्षा जाँच हुन थालेको छ । संकटकालको झल्को दिने गरी यात्रुलाई लाइन लगाएर जाँच गरिँदै छ । सुनछहरी गाउँपालिका वडा नम्बर ४ स्थित सिउरीका हर्क घर्ती मगरले काठमाडौंबाट जिल्ला फर्किंदै गर्दा प्युठानको दरभान र रोल्पा प्रवेश गर्ने खुंग्री इलाका प्रहरी चौकीमा संकटकालको झल्को दिने गरी सुरक्षा जाँचको महसुस गरेको बताए । बसबाट ओराली लाइन लगाएर चेकजाँच गरिँदो रैछ । यसले संकटकालको याद दिलायो', उनले भने, सुरक्षाकर्मीले झोलासमेत जाँच्छन् । नाम, थर, ठेगाना पनि भन्नुपर्ने रहेछ । कहाँ जाने, के काम गर्ने भनेर सबै सोधपुछ हुन्छ ।' दुईखोली गाउँपालिका४, कुरेलीकी सन्जिता रोकाले बम विस्फोटको घटनाले त्रसित बनाएको बताइन् । त्रासकै कारण मतदान गर्न जाने कि नजाने भन्ने दोधारमा छिन् उनी । संकटकालजस्तै जताततै बम पड्किरहेका छन्', उनले भनिन्, मतदान गर्न जाने कि नजाने भनेर दोधारमा छु ।' सुवर्णावती गाउँपालिका४, घोडागाउँका झग्गु पोखरेलले मतदानस्थलमै बम पड्किने हो कि भन्ने त्रासमा रहेको बताए । सिँचाइ राज्यमन्त्री एवं कांग्रेसका प्रतिनिधिसभा सदस्य उम्मेदवार अमरसिंह पुनलाई लक्षित गरी घोडागाउँ भाग्रीबाङमा ग्रिनेड प्रहार भएपछि मतदातामा त्रास बढेको उनको भनाइ छ । स्थानीय तह निर्वाचनमा कुनै डर भएन', उनले भने, विगतको जस्तै युद्ध हुने हो कि भन्ने भय जन्मिएको छ । साथीसंगीबीच पनि त्रासकै कुरा हुने गरेको छ ।' सुरक्षा संवेदनशीलतालाई ध्यान दिई चुनावी सुरक्षा रणनीति बनाएको प्रमुख जिल्ला अधिकारी डा डिजन भट्टराईले बताए । विस्फोटका घटना भए पनि सुरक्षा व्यवस्था चुस्त पारिएको छ । मतदाता ढुक्कसँग मतदान गर्न आउँछन् ।' बम बनाउने सकेट बरामदप्रहरीले बम बनाउन प्रयोग हुने ४३ थान सकेट फेला पारेको छ । एक घरमा लुकाएर राखेको अवस्थामा बरामद सकेटसहित आइतबार पक्राउ परेका नेकपाका पाँच नेताको साथमा रहेको सात थान रेडबुल ग्रिनेड, सकेट र नलकटुवा पेस्तोल प्रहरीले सोमबार पत्रकार सम्मेलन गरी सार्वजनिक गरेको छ । मंसिर ३ गते दिउँसो सुवर्णावती गाउँपालिका६ क्वाली गाउँबाट पक्राउ परेका सुनछहरी गाउँपालिका६ का हिमलाल पुन, सुवर्णावती५ का मीनराम विष्ट र खड्कबहादुर केसी, रोल्पा नगरपालिका१०, धबाङका वीरबहादुर केसी र धनबहादुर थापा विश्लेषण'को साथबाट सात थान ग्रिनेड फेला परेको प्रहरीले जनाएको छ । विश्लेषणको घरबाट बम बनाउन प्रयोग हुने ४३ थान सकेट फेला बरामद गरिएको प्रहरी निरीक्षक सुदर्शन पन्थीले जानकारी दिए । थबाङ कसको वर्चस्व ? सशस्त्र द्वन्द्वको उद्गमथलो रोल्पामा पहिलो संविधानसभा निर्वाचनका बेला विरोधी शक्ति थिएन । कुनै पनि राजनीतिक दलले बुथ कब्जा गर्ने तहको जोखिम मात्र थियो । दोस्रो संविधानसभा निर्वाचनसम्म पुग्दा थबाङमा शून्य मतदान भयो । माओवादीबाट मोहन वैद्य विभाजन भएपछि थबाङ वैद्यमय' बन्यो । वैद्यको प्रभावपछि थबाङ सुरक्षा दृष्टिले उच्च संवेदनशील देखिएको थियो । सेना र प्रहरी पुगे पनि थबाङमा मत खसेन । निर्वाचनविरोधी शक्तिले थबाङलाई चुनाव प्रचार निषेधित क्षेत्र नै घोषणा गरेका थिए । माओवादी केन्द्रबाट उम्मेदवार रहेकी नेत्री ओनसरी घर्ती चुनाव प्रचारमा थबाङ पुग्दा उल्टै दमाहा बजाएर लखेटेका थिए । ठाउँठाउँमा बम विस्फोट भएको थियो । वैद्य र नेत्रविक्रम चन्द विप्लव' विभाजनपछि थबाङमा वैद्यको प्रभाव न्यून देखिएको छ । विप्लव र माओवादी केन्द्रतिर ढल्किए स्थानीय । थबाङ अहिले माओवादी केन्द्र र नेकपाको प्रतिष्ठाको केन्द्र बन्दै छ । कसले वर्चस्व कायम गर्ने होड देखिएको छ । स्थानीय तह निर्वाचनसम्म आउँदा थबाङमा विप्लवका नेताकार्यकर्ता स्वतन्त्रबाट कांग्रेससँग तालमेल गरेर उठेका थिए । त्यसले गर्दा सुरक्षा चुनौती कम देखिएको थियो । स्थानीय तह निर्वाचनपछि विप्लव थबाङ पुगे । उनले प्रदेशसभा र प्रतिनिधिसभा निर्वाचनविरुद्ध लाग्न स्थानीय नेता तथा कार्यकर्तालाई निर्देशन दिए । निर्वाचनको विरोधमा लाग्ने नीतिअनुरूप नै थबाङमा अहिले चुनावमा नजान भित्तेलेखन, माइकिङ र घरदैलो चलेको छ ।"
कांग्रेस कार्यकर्तामाथि आक्रमण,"गोरखाः वाम गठबन्धनका कार्यकर्ताले कांग्रेसको निर्वाचन प्रचार सामग्री जलाइदिएका छन् । चुमनुब्री गाउँपालिका३ स्थित सल्लेरीमा नवीन गुरुङको झोलामा रहेको कांग्रेसको झन्डा, पोस्टर, पर्चा, पम्प्लेट खोसेर जलाइदिएको कांग्रेस कार्यकर्ता सूर्य गुरुङले जानकारी दिए । गुरुङ, उनका छोरा दोर्जे र आफन्त पेमामाथि आक्रमणसमेत गरेको उनले बताए । आक्रमणबाट घाइते भएकाहरूको सिर्दिबास स्वाथ्य चौकीमा उपचार भएको छ । आक्रमणपछि घटनास्थल पुगेको प्रहरीले ११ जनालाई नियन्त्रणमा लिएको प्रहरी नायब उपरीक्षक भेषराज रिजालले जानकारी दिए । जगतमा बास बसेर बिहीतर्फ जाँदै गरेका कांग्रेस समर्थक गुरुङमाथि सोमबार बिहान ९ बजेतिर आक्रमण भएको प्रहरीले जनाएको छ ।"
चुनावले छोएन दक्षिण भेगका मतदातालाई,"सिमकोट: पाखोबारीमा गहुँ बाली छर्न गोरू जोतिरहेका अदानचुली गाउँपालिका१ का जगत भियाललाई आगामी निर्वाचनबारेमा चासो छैन् । साँझ विहानको छाक टार्ने जोहोमै ध्यान छ । उनी कहाँ कुनै पनि दलका उम्मेदवार भोट माग्न पुगेका छैनन् । हुम्ला सदरमुकाम सिमकोटदेखि ५२ कोष दक्षिणपूर्वी क्षेत्रको ताँजाकोट गाउँपालिका ३ मा नास्ता पसलकी सञ्चालक यांजुम रोकायालाई पनि चुनावले छोएको छैन । स्थानीय तहकाक निर्वाचित जनप्रतिनिधिले बाचा पूरा गर्नु त कहाँ हो कहाँ भेट नै नदिएपछि रोकायालाई निर्वाचनप्रति मन कुँडिएको छ । प्रतिनिधि र प्रदेशससभा सदस्यको चुनावमा उनी भोट नहाल्ने मनस्थितिमा छिन् । अदानचुलीका भियाल र ताँजाकोटकी रोकायाजस्तै जिल्लाको दक्षिण भेगका स्थानीयलाई आगामी मंसिर १० गते हुने प्रदेश र प्रतिनिधिसभा सदस्यको निर्वाचनले छाएको छैन । चौबिसै घण्टा माटोमा खेल्दापनि मुस्किलले वर्षमा तीन महिना मात्रै खानपुग्ने अन्न उत्पादन गर्ने यो क्षेत्रका खेतबारीकै चिन्ता छ । अघिल्ला निर्र्वाचनमा निर्वाचनले बाचा पूरा नगरेका कारण चुनावप्रति उनीहरुको वितृष्णा जागेको साविकको कालिका४ करगैंका दीपबहादुर रोकायाको बुझाइ छ । एमाले कालिका गाउँ कमिटीका अध्यक्षसमेत रहेका रोकायाले अन्नपूर्णसँग भने, जिल्लाको भोट बैंकका रुपमा चिनिने श्रीनगर क्षेत्रमा उम्मेदवारका धेरैै आकाँक्षी थिए । तर, प्रमुख दलले एक जनालाई पनि उम्मेदवार नबनाएपछि यस क्षेत्रका मतदातामा पनि उत्साह छैन् । एक दशक यताका सबै निर्वाचनमा प्रमुख दलका उम्मेदवारले हुम्लामा सडक पुर्याउने आश्वासन दिए तर निर्वाचनपछि सडक प्राथमिकता नपरेकाले यसपटक मतदातामा उत्साह नभएको ज्ञानोदय माध्यमिक विद्यालयका प्रधानाध्यपक हरिप्रसाद जैशी बताउँछन् । निर्वानचमा नेताले प्रलोभनमा पार्ने र निर्र्वाचनपछि फर्र्केर नआउने प्रवृत्ति ताँजाकोटा१ काँडागाउँका अकवीर खड्कालाई पनि चित्त बुझेको छैन । निर्वाचनको प्रचारमा ताँजाकोटका सबै गाउँ घुमेको बताउने खड्काले नेताकै व्यवहारका कारण मतदाता निराश भएको पाए । मतदाता निराश भए पनि उम्मेदवार पनि गाउँगाउँ पुग्न सकेका छैनन् । चुनाव प्रचार टोली गाउँमा पुगेपनि एक ठाउँमा भाषण गरेर फर्केको काँडागाउँकी बास्मती रावतले गुनासो गरिन् । लोकतान्त्रिक र वाम गठबन्धनले प्रतिनिधि र प्रदेशसभा सदस्य क का लागि सर्केघार्ड गाउँपालिका स्थानीयलाई टिकट दिएपछि दक्षिणी भेगका जनतालेउम्मेदवारविहीन भएको ठानेका छन् । ताँजाकोट र अदानचुलीमा त्यसैको असन्तुष्टि देखिन्छ । निर्वाचनमा बालबालिकाको प्रयोग आचारसंहिता विपरित जिल्लामा निर्वाचन प्रचारमा प्रमुख दलले व्यापक रुपमा बालबालिकाको प्रयोग गरिरहेका छन् । दलका चुनावीसभादेखि र्याली र जुलुसमा बालबालिकाको प्रयोग भएको छ । दलले चुनाव चिन्ह अंकित टोपी र जकेट लगाएर बालबालिकालाई व्यापक प्रयोग गरिएको सर्केघार्ड गाउँपालिका१ बामनवाडाकी नानी रावतले बताइन् । उनी भन्छिन्, जुन दल प्रचारमा आएपनि नारा लगाउने काम बालबालिकाकै हुन्छ । कक्षा ७ सम्मका विद्यार्थी निर्वाचनमा धेरै प्रयोग भएका छन् । अदानचुली गाउँपालिकाको श्रीनगरमा वाम गठबन्धनले टोपी लगाएर बालबालिकालाई प्रचार खटाएको थियो । एमाले अदानचुली निर्वाचन परिचालन कमिटिका संयोजक हस्तबहादुर शाही प्रचारमा नबोलाए पनि बालबालिकाहरुले आफू खुशी टोपी लगाएको बताउँछन् । ताँजाकोटमा कंग्रेसले पनि प्रचार अभियानमा बालबालिकाको प्रयोग गरेको थियो । उम्मेदवारका पोस्टर र पम्पलेट टाँस्नेदेखि माइकिंग गर्न बालबालिका प्रयोग गरिएको स्थानीय हिक्मत खड्काले बताए । तर, कांग्रेसबाट प्रदेश (क) उम्मेरदवार ठानबहादुर रोकायाले भने बालबालिकाको प्रयोग नभएको जिकिर गरेका छन् ।"
"चुनाव मध्यमवर्गको पहुँचबाहिर, २६ वर्षमा ४० गुणा बढ्यो चुनाव खर्च","काठमाडौं: बहुदलीय व्यवस्था पुनःस्थापनापछि ०४८ सालको संसदीय चुनावमा उम्मेदवारको खर्च सीमा थियो, जम्मा ६५ हजार रुपैयाँ । त्यसयताको वैधानिक चुनावी खर्च र अवैध रूपमा भइरहेको भड्किलो र महँगो चुनावी खर्चले निम्न र मध्यम वर्ग निर्वाचनको पहुँचबाट टाढिन पुगेको भन्दै नागरिक तहबाट चिन्ता व्यक्त गर्न थालिएको छ। निर्वाचनमा उम्मेदवार बन्न (टिकट पाउनका लागि हुने खर्च) देखि उम्मेदवारले गर्ने खर्च, भड्किलो र महँगो प्रचार शैलीले लोकतन्त्र धनतन्त्र' मा परिणत हुन थालेको भन्दै नागरिक अगुवाहरूले चिन्ता व्यक्त गरेका छन्। आसन्न प्रतिनिधिसभाका उम्मेदवारका लागि खर्चको सीमा तोकिएको छ, २५ लाख । ०४८ सालयता २६ वर्षमा वैधानिक रूपमै ४० गुणा चुनाव खर्च बढे पनि अवैधानिक र आचारसंहिताविपरीत हुने खर्चले निम्न त परै जाओस्, मध्यम वर्गको पहुँचबाट टाढिँदै गएको बताउँछन्, संविधानविद् एवं नागरिक अगुवा नीलाम्बर आचार्य। अहिलेको चुनावी खर्च हेर्दा निम्न त परै जाओस्, मध्यम वर्गले पनि धान्ने अवस्था देखिएन,' पूर्वकानुनमन्त्रीसमेत रहेका आचार्य भन्छन्, निर्वाचन खर्चिलो बन्दै जाने हो भने लोकतन्त्र सामान्य नागरिकको पहुँचमा रहँदैन ।' उम्मेदवार बन्न धनबल, मुढेबल र नातागोता हुनुपर्ने अवस्था आएको भन्दै आचार्यले महँगो निर्वाचनका कारण लोकतन्त्र आमजनताको पहुँचबाहिर जाने खतरा औंल्याए । उम्मेदवार र पार्टीहरूले निर्वाचनलाई यति साह्रो महँगो किन बनाए ? राज्यले नै यति धेरै खर्च गर्न मिल्छ ? ' लोकतन्त्र सामान्य नागरिकको पहुँचबाहिर जान नहुने भन्दै आचार्य निर्वाचनमा सबै नागरिकले भाग लिने, उम्मेदवार बन्ने र जनताको प्रतिनिधि बन्न पाउने अवस्था भए मात्र लोकतन्त्र बलियो बन्ने तर्क गर्छन् । बल भएका, धन भएका, धम्की दिन सक्ने र नातागोताले मात्र उम्मेदवार बन्ने र चुनाव जित्ने भए आमजनताको मर्का कसले बुझ्ने ? ' आचार्यको तर्क छ। वर्षैपिच्छे निर्वाचन महँगो हुँदै गएकोमा चिन्ता व्यक्त गर्छन्,' पूर्वप्रमुख निर्वाचन आयुक्त नीलकण्ठ उप्रेती ।०४८ सालदेखि अहिलेसम्म निर्वाचन खर्च ४० गुणा बढिसक्यो,' लोकतन्त्र तथा निर्वाचन सरोकार नेपालका अध्यक्षसमेत रहेका उप्रेती भन्छन्, अबको पाँच वर्षपछि झन् के हालत होला ? यो त लोकतन्त्रकै लागि खतरा भइसक्यो ।' सिद्धान्त, विचार, व्यवहार र जनताको मन जित्ने भन्दा पनि जसरी पनि चुनाव जित्नै पर्ने नीतिका कारण निर्वाचन महँगिँदै गएको उनले बताए । अहिलेको प्रतिनिधिसभा र प्रदेशसभा निर्वाचनको घोषणापछि तरकारीको बजार भाउ मात्र हेरौं न,' उप्रेतीले भने, निर्वाचन जति महँगो हुन्छ, त्यसको भार सिधै जनतामाथि पर्ने हो । यो सबै सहेर बस्ने हो भने निर्वाचन आमजनताको पहुँचमा रहन सक्दैन ।' डेमोक्रेसी कि मनीक्रेसी' भन्ने विषय जनताले रोज्ने बेला आएको उप्रेतीको तर्क छ । पूर्वकानुनमन्त्री एवं कानुन सुधार आयोगका अध्यक्ष माधव पौडेल दल र उम्मेदवारले प्रत्येक निर्वाचनमा गर्ने खर्चबाट एक सय मेगावाट विद्युत् उत्पादन गर्न सकिने तर्क गर्छन् । वैधानिक रूपमै १२ देखि १५ अर्ब रुपैयाँ निर्वाचनमा खर्च भइरहेको छ, हामीले एक सय मेगावाट विद्युत् उत्पादनमा लाग्ने खर्च गुमाइरहेका छौं ।' पौडेल थप्छन्, यस्तै हो भने लोकतन्त्र कसरी जनताको पहुँचमा रहन्छ र ? निर्वाचन खर्च घटाउनेतर्फ उपाय नखोजे धनी र हुने खानेको मुठ्ठीमा निर्वाचन कैद हुनेछ ।' पूर्वसांसद एवं संविधानविद् खिमलाल देवकोटा आफूसँग पैसा नभएकै कारण यसपटक उम्मेदवार बन्न नपाएको तर्क गर्छन् । टिकट किन्नुपर्ने, मतदाताबाट मत किन्नुपर्ने, जितेपछि मन्त्री पद किन्नुपर्ने भएपछि पैसा नहुनेले कसरी निर्वाचन लड्ने ? ' गुनासो पोख्दै देवकोटा भन्छन्, इमानदार मान्छेहरू चुनावी दौडबाट बाहिरिँदै गएका छन् ।' लोकतन्त्र र करोडतन्त्रबीच तुलना हुँदा करोडतन्त्रले जित्ने र लोकतन्त्रले हार्ने अवस्था आए मुलुकका लागि दुर्भाग्य हुने देवकोटाको भनाइ छ । पूर्वप्रमुख निर्वाचन आयुक्त सूर्यप्रसाद श्रेष्ठ पनि निर्वाचन प्रक्रिया महँगिँदै गएकोमा चिन्ता व्यक्त गर्छन् । दलहरूले आचारसंहिता पालनामा प्रतिबद्धता जनाएर कार्यान्वयन नगरेसम्म आचारसंहिता उल्लंघन नरोकिने र निर्वाचन प्रणाली खर्चिलो बन्दै जाने श्रेष्ठको भनाइ छ । कानुन बनाएर मात्र भएन, कार्यान्वयन गर्न मानसिक रूपमै दलहरू तयार हुनुपर्र्यो,' राष्ट्रिय निर्वाचन पर्यवेक्षण समिति (नियोक)का अध्यक्षसमेत रहेका श्रेष्ठ भन्छन्, निर्वाचनलाई खर्चिलो र भड्किलो बन्न नदिन नागरिक तहबाटै दलहरूलाई दबाब दिनुपर्छ ।' निर्वाचन आयोगका सहसचिव सुशील कोइराला पनि आयोग मात्रले निर्वाचनलाई कम खर्चिलो बनाउन नसक्ने भन्दै नागरिक समाज र दलहरू आफैं अग्रसर हुनुपर्ने तर्क गर्छन् ।"
राज्यमन्त्री खड्काको घरमा बम विस्फोट,"बागलुङ : सहकारी एवं गरिबी निवारण राज्यमन्त्री चम्पादेवी खड्काको बागलुङ बजारस्थित घरमा बम विस्फोट भएको छ । बागलुङ क्षेत्र नम्बर १ बाट प्रतिनिधिसभा उम्मेदवारसमेत रहेकी खड्काको बागलुङ नगरपालिका२ लालीगुराँस चो स्थित निवासमा गएराति करिब पौने ११ बजेको समयमा बम विस्फोट भएको हो । विस्फोटबाट घरको भुँइतलाको पर्खाल भत्किए पनि कुनै मानवीय क्षति भने भएको छैन । निर्वाचनको संघरमा गरिएको बम विष्फोटन विप्लव नेतृत्वको नेपाल कम्युनिष्ट पार्टीले गराएको हुनसक्ने आशंका गरिएको छ । यद्यपी यसको पुष्टी भने भएको छैन । राज्यमन्त्री खड्का सोमबारको चुनावी अभियान,सकेर राति मात्रै घर आएकी थिइन् । उनको घरमा नियमित रुपमा प्रहरी सुरक्षाका लागि खटिए पनि कसरी बम विस्फोट भने भन्ने प्रश्न समेत उठेको छ । यसबारेमा अनुसन्धान भइरहेको जिल्ला प्रहरी कार्यालय बागलुङका प्रहरी उपरीक्षक चन्द्रकुवेर खापुङले जानकारी दिए । विस्फोटपछि राज्यमन्त्री खड्काले लोकतन्त्रको रक्षा र महिला अधिकारको लडाइ बम आतंकले नरोकिने बताइन् । गत कात्तिक ३० गते गल्कोटको हटियामा भएको बामगठबन्धनको आमसभा स्थल नजिकै पनि बम विस्फेट गराइएको थियो भने बडीगाड गाउँपालिका५ नुवारमामा वडा सदस्यको निवास नजिकै सुतली बम फेला परेको थियो । बागलुङ जिल्लामा निर्वाचनलाई लक्षित गरी अहिलेसम्म दुईवटा बम विस्फोट भए भने एउटा बम नपड्केको अवस्थामा फेला परेको थियो।"
कांग्रेस नेता निधि अस्पताल भर्ना,"काठमाडौं: चुनावी दौडमा होमिएका कांग्रेस नेता विमलेन्द्र निधि श्वासप्रश्वासमा समस्या आएपछि सोमबार अस्पताल भर्ना भएका छन् । एक सातादेखि ज्वरोसँगै श्वासप्रश्वासमा समस्या भएको अनुभव गरेका उनलाई हिँडडुल गर्न गाह्रो भएपछि चुनाव प्रचारप्रसारका सबै कार्यक्रम रोकेर राजधानीको ओम अस्पतालमा भर्ना गरिएको हो । अस्पतालका एमडी बाबुकाजी कार्कीका अनुसार निधिलाई ज्वरोसँगै श्वास फेर्न असहज र कमजोरी बढेको छ । अस्पतालका छातीरोग विशेषज्ञ डा सुवोधसागर ढकाल र पेटरोग विशेषज्ञ डा राउल पाठकको निगरानीमा रहेका निधिलाई निमोनिया भएको आशंका गरिएको छ । उहाँको स्वास्थ्य जाँचको सबै रिपोर्ट आउन बाँकी छ,' कार्कीले अन्नपूर्णसँग भने, निमोनियाको आशंकासहित जाँच प्रक्रिया अघि बढाइएको छ । निधिलाई भेटघाटमा निषेध गरिएको छ । मंसिर २१ गते हुने प्रतिनिधिसभा र प्रदेशसभाको दोस्रो चरण निर्वाचनमा धनुषा ३ बाट प्रतिनिधिसभा सदस्यका लागि उम्मेदवार रहेका निधिलाई स्वास्थ्य समस्याका कारण प्रचारप्रसारमा समस्या पर्न सक्ने देखिन्छ । उनी राजपा अध्यक्षमण्डलका नेता राजेन्द्र महतोसँग चुनावी प्रतिस्पर्धामा छन् ।"
कांग्रेसले दियो उम्मेदवारलाई निर्वाचन खर्च,"काठमाडौं: कांग्रेसले संघ र प्रदेशसभा चुनावमा प्रत्यक्षतर्फका उम्मेदवारलाई जनही एक लाख रुपैयाँ दिने निर्णय गरेको छ । दुर्गमका केही उम्मेदवारले रकम लगे पनि बाँकीले रकम नलगेको कांग्रेसका एक नेताले अन्नपूर्णलाई जानकारी दिए । कांग्रेसले २०७० सालको संविधानसभा चुनावमा पनि प्रत्यक्षतर्फका उम्मेदवारलाई एक लाख रुपैयाँ निर्वाचन खर्च उपलब्ध गराएको थियो। यता, एमालेले उम्मेदवारलाई चुनाव खर्च नदिने भएको छ । निर्वाचन प्रचार समितिका प्रवक्ता विष्णु रिमालले उम्मेदवारले कार्यकर्ताबाट एक हजारसम्म सहयोग लिन सक्ने तर सहयोग रकम लिएको रसिद पार्टीमा बुझाउनुपर्ने निर्देशन दिइएको बताए । अमेरिकामा रहेका पार्टीका शुभेच्छुकबाट एक हजार डलर, खाडी मुलुकका शुभेच्छुकबाट पाँच सय डलर र कामदारबाट सय डलर सहयोग मागिएको उनले बताए । उम्मेदवारलाई एकमुष्ट रकम दिने गरिए पनि यसपटक त्यस्तो नीति परिवर्तन भएको छ, उनले अन्नपूर्णसँग भने । ०७० को दोस्रो संविधानसभा चुनावमा समिति गठन गरेरै उम्मेदवारलाई पार्टीले चुनाव खर्चबापत पाँच लाख रुपैयाँ बाँडेको थियो । यसपटक भने उम्मेदवार आफैंले खर्च जुटाउन भनेको छ, माओवादी केन्द्रकी प्रवक्ता पम्फा भुसालले जानकारी दिइन् । घोषणापत्र छापेर पार्टीले दिएको छ । खर्च उम्मेदवार स्वयंले कार्यकर्ता र शुभेच्छुकसँग जुटाइरहेका छन्, उनले भनिन् । माओवादी नेता हितराज पाण्डेले शुभेच्छुक र चन्दादाताबाट खर्च जुटाएर प्रचारप्रसारमा जुटिरहेको जानकारी दिए । पार्टीले निर्वाचनका लागि व्यापारी र उद्योगपतिबाट पनि चन्दा र सहयोग लिएका छन् । नेपाल उद्योग परिसंघका उपाध्यक्ष कृष्णप्रसाद अधिकारीले व्यवसायीले दललाई कति रकम चन्दा दिने हो त्यो सीमा कानुनमै उल्लेख गर्नुपर्ने आवश्यकता औंल्याए । आर्थिक अध्यादेश ल्याएर होस् वा अन्य नियम बनाए होस् सरकारले त्यस विषयमा सोच्नुपर्छ, उनले भने । दल र उम्मेदवारको दोहोरो चन्दाले व्यवसायी मारमा परेको उनको गुनासो छ । निर्वाचन आयोगले उम्मेदवारको हकमा निर्वाचनको खर्चको सीमा तोकेको छ । प्रतिनिधिसभातर्फ २५ लाख र प्रदेशतर्फ १५ लाख रुपैयाँ खर्च सीमा तोकेको छ । त्यस्तै, समानुपातिकतर्फ भने २ लाख रुपैयाँ खर्च गर्न पाउनेछन् । निर्वाचन सकिएको एक महिनाभित्रै उम्मेदवारले आफूले गरेको निर्वाचन खर्चको विवरण आयोगमा पेस गर्नुपर्ने प्रावधान छ ।"
