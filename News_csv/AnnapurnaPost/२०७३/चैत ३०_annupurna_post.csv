शीर्षक,विवरण
अविश्वास र भिडन्त,"विगत तीन सातादेखि बस्न नसकेको मन्त्रिपरिषद् बैठक नयाँ र मौलिक तालमा बस्यो सोमबार । गृह मन्त्रालयको जिम्मा सम्हालेका उपप्रधानमन्त्री विमलेन्द्र निधि मन्त्रिपरिष्दमा उपस्थित भएनन्, तर उनको सहमतिमा 'एजेन्डा' तयार भई 'क्याबिनेट' बस्यो । प्रकाश अर्याललाई झन्डै मध्यराततिर प्रहरी महानिरीक्षकको दज्र्यानी चिन्ह दिइयो । ४५ हजार प्रहरीको नेतृत्वको प्रतीक र मुलुकमा आन्तरिक सुरक्षा सुनिश्चितताको जिम्मेवारी पनि थियो, त्यो औपचारिकता । सर्वोच्च न्यायालयले महानिरीक्षक पदमा मन्त्रिपरिषद्ले जयबहादुर चन्दको पक्षमा गरेको निर्णयलाई बदर गरी कार्य सम्पादनका आधारमा योग्यतमलाई नियुक्त गर्न परमादेश जारी गरेको पनि दुई हप्ताभन्दा बढी समय बितिसकेपछि नयाँ निर्णय आएको हो । तर नयाँ प्रहरी प्रमुख छनोटमा सरकारले गरेको निर्णयले कार्यान्वयनको रूपमा लेला र ? प्रश्न उठेको छ । डीआईजी नवराज सिलवालले कार्य सम्पादनमा आफू सबभन्दा अगाडि रहेको र सर्वोच्च अदालतले समेत त्यसलाई स्वीकार गरेको आशयसहित आफूलाई महानिरीक्षक पदमा नियुक्तिको लागि सरकारका नाममा परमादेश जारी गर्न फेरि सर्वोच्च गुहारेका छन् । सम्भवतः मध्यरातमा नयाँ आईजीपी नियुक्त गरी फुलीसमेत लगाइदिनुको पछाडि सर्वोच्चले कुनै अस्थायी या अन्तरिम आदेश जारी गर्ने अवसर नपाओस् भनी सुनिश्चित गर्न चाहन्थ्यो मन्त्रिपरिषद् । अर्को त्यो निर्णयमा गृहमन्त्री राजधानीमै रहेर मन्त्रिपरिषद् बहिष्कार गर्दा उक्त निर्णयको नैतिक पक्ष सधैं कमजोर र विवादित रहिरहनेछ । तर त्योभन्दा पनि बढी विवाद सर्वोच्चको यसअघिको परमादेशको व्याख्या कसरी गर्छ, त्यसले निर्धारित गर्नेछ । वरिष्ठ अधिवक्ताहरूले उक्त परमादेशअन्तर्गत सिलवाललाई आईजीपी नियुक्त गर्नुपर्ने बाध्यात्मक स्थिति सरकारसमक्ष आइपरेको तर्क पेस गरेका छन् र त्यसैका आधारमा डीआईजी सिलवाल फेरि अदालत पुगेका हुन् । सर्वोच्चले कार्य सम्पादन मूल्यांकनसमेत बाहिर ल्याई त्यो आधारमा सिलवाल अगाडि रहेको फैसलामा उल्लेख गरेको छ । त्यो फैसला तथ्यमा आधारित हो भने सर्वोच्चले फैसलामार्फत सार्वजनिक गरेको मूल्यांकन र अहिले गृहमन्त्रीले क्याबिनेटमा पठाएको मूल्यांकन के फरकफरक दस्ताबेज हुन् ? त्यो सरकार र सर्वोच्च दुवैले स्पष्ट पार्नु जरुरी छ अन्यथा सर्वोच्च न्यायपालिका न्यायालय नभएर एउटा पक्षसँग आबद्ध भएको आरोप लाग्नेछ, यस प्रसंगमा । तर यो विवाद र फैसलाले मुलुकको महत्वपूर्ण सुरक्षा संयन्त्र कसरी राजनीतिक दल र स्वार्थको 'फुटबल' बनेको रहेछ, त्यो स्पष्ट पार्दछ । एउटा प्रहरी प्रमुख आफ्नो निर्धारित अवधि पूरा गरी बिदा हुन लाग्दासम्म उत्तराधिकारी छनोटमा ढिलाइ हुनु अनि नयाँ नियुक्तिमा विविध स्वार्थ र दलीय चासो बढ्नु र अदालतले त्यसबारे सामान्यतया भन्दा फरक खालको चासो या संलग्नता देखाउनु, यी सबैले कसरी उच्चतम न्यायपालिकालगायत सरकारका विविध संयन्त्र दलीय राजनीति र स्वार्थका अखडा बनेका छन् ? त्यो स्पष्ट पार्छ । सर्वोच्च र न्यायपालिका शुद्धीकरणका उपाय फरक हुन्छन् र त्यसमा न्यायपालिका प्रमुखदेखि अन्य न्यायाधीशहरूको अन्तरात्मासँग आग्रह गर्नु आवश्यक हुन्छ, विवेकशील, निष्पक्ष, न्यायिक, धार्मिक र पारदर्शी बन्न । तर प्रहरी संस्थालाई दलीय राजनीतिको स्वार्थ र हितसाधनको चार घेरा बाहिर राखी उसलाई कार्यगत स्वायत्तता (फङ्सनल अटोनोमी) नदिइएमा प्रहरी संस्थाले औचित्य, प्रभाव र हैसियत सबै गुमाउनेछ ।"
राप्रपा संविधान संशोधन विधेयकको पक्षमा,काठमाडौँ : राष्ट्रिय प्रजातन्त्र पार्टीले पछिल्लो पटक सरकारले ल्याएको संविधान संशोधन विधेयकलाई समर्थन गर्ने निर्णय गरेको छ । पार्टीका अध्यक्ष कमल थापाको अध्यक्षतामा बसेको पदाधिकारीको बैठकले स्थानीय चुनावमा विभिन्न राजनीतिक दलसँग तालमेल गरेर पार्टीलाई विजय गराउन सम्बन्धित जिल्लालाई अधिकार प्रत्यायोजन गरेको सहप्रवक्ता मोहन श्रेष्ठले जानकारी दिनुभयो । निर्वाचन आयोगले पार्टीको विधानबाट संवैधानिक राजसंस्था र हिन्दूराष्ट्र संशोधन गर्न यही चैत ४ गते गरेको निर्णयका विरुद्ध पार्टीले बुझाएको ध्यानाकर्षणका बारेमा अहिलेसम्म कुनै निर्णय नआएकाले आगामी वैशाख १ गते बस्ने बैठकले धारणा बनाउने निर्णय भएको छ । रासस
त्रिभुवन विमानस्थलको स्तरोन्नति ठेक्का रद्दबारे श्वेतपत्र जारी गर्न सरकारलाई निर्देशन,"काठमाडौं: व्यवस्थापिका संसदको विकास समितिले देशको एक मात्र त्रिभुवन अन्तर्राष्ट्रिय विमानस्थल स्तरोन्नतिको जिम्मा पाएको सानजोसेसँगको ठेक्का रद्दले देशलाई फाइदा वा बेफाइदा के भएको छ त्यस सम्बन्धमा ३० दिनभित्र श्वेतपत्र जारी गर्न सरकारलाई निर्देशन दिएको छ। बुधबार बसेको समितिको बैठकले सरकारलाई विमानस्थल निर्माण कम्पनीले के कति काम गरेको थियो, सम्झौताअनुसार काम हुन नसक्दा सम्बन्धित निर्माण पक्षले पेनाल्टी तिर्नुपर्छ कि पर्दैन, सबै विवरणसहित श्वेतपत्र जारी गर्न निर्देशन दिएको हो। विमानस्थल निर्माणको जिम्मा पाएको सानजोसेले तोकेको अवधिभित्र १७ प्रतिशतभन्दा बढी काम गर्न नसकेको भन्दै टेन्डर रद्द गरिएको छ। अहिले पुनः नेपाल नागरिक उड्डयन प्राधिकरणले विमानस्थलको स्तरोन्नतिका लागि काम वर्गीकरण गरेर तीन तहको राष्ट्रिय बोलपत्र आह्वान गरेको छ। बाँकी अन्य कामको लागि पनि तत्कालै टेन्डर गर्ने तयारीमा प्राधिकरण रहेको छ। देशको एक मात्रै अन्तर्राष्ट्रिय विमानस्थलको अवस्था बिग्रदै गएपछि समितिका सभापति रविन्द्र अधिकारीले सरोकारवाला नियायसँगको छलफलपछि उक्त निर्देशन दिनुभएको हो । विमानस्थल स्तरोन्नतिको काम रोकिँदा विमानस्थलमा दैनिकजसो समस्या आइरहेको छ। विमानस्थलमा वे पार्किङ समस्याका कारण दिउँसोमा नयाँ थप उडान अनुमति दिनसमेत समस्या छ। सम्झौताको खारेजीपछि नयाँ ठेक्का दिने प्रक्रियामा ढिलासुस्ती देखिएको छ। स्तरोन्नतिको लागि गरिने चारवटै कार्य तोकिएकै मितिमा सम्पन्न गर्ने गरी कार्य सम्पादन गर्न गराउन समितिले नेपाल सरकार, संस्कृति पर्यटन तथा नागरिक उड्डयन मन्त्रालय, राष्ट्रिय योजना आयोग, नागरिक उड्डयन प्राधिकरणलाई निर्देशन दिएको छ। यसैगरी विमानस्थल विस्तार र विकासका लागि रोक्का राखिएका जग्गामध्ये आवश्यक पर्ने जग्गा तत्काल अधिग्रहण गर्न र अनावश्यक जग्गाको रोक्का फुकुवा गर्नसमेत समितिले निर्देशन दिएको छ। निजगढ विमानस्थल निर्माणका विषयलाई पनि प्राथमिकतामा राखेर कार्य सम्पादन गर्न समितिले सरोकोरवाला निकायलाई निर्देशन दिएको छ। निजगढ (दोस्रो) अन्तर्राष्ट्रिय विमानस्थल निर्माणमा अझैसम्म पनि आधारभूत पक्षमा स्पष्टता छैन। निर्माण मोडालिटीको सम्बन्धमा पनि अस्पष्ट रहेको पाइन्छ। एलएमडब्लूसँगको सम्झौतालाई पुनरावलोकन गरी तत्काल निष्कर्षमा पुग्न समितिले सरकारसहित संस्कृति पर्यटन तथा नागरिक उड्डयन मन्त्रालयलाई पनि निर्देश गरेको छ। यसैगरी निर्माणाधीन पोखरा अन्तर्राष्ट्रिय विमानस्थलको सम्बन्धमा चीनको एक्जिम बैंकसँगको सहकार्यलाई छिटो निष्कर्षमा पुर्याउन, दुवैको स्वामित्वमा छुटै खाता सञ्चालन गर्न आवश्यक स्वीकृति दिने कार्यलाई समाधान गरी निर्माण कार्यलाई तत्काल अगाडि बढाउन निर्देशन दिएको छ। देशको समग्र विकासमा योगदान पुर्याउने राष्ट्रिय गौरबका आयोजनाको निर्माणमा मुआब्जा विवाद सिर्जना गरी बाधा नपुर्याउन सम्बन्धित पक्षलाई समितिले आग्रह गरेको छ। निर्माणाधीन सम्पूर्ण अन्तर्राष्ट्रिय विमानस्थलका लागि आवश्यक जग्गा सरकारी मूल्यमापदन्डअनुसार तत्काल अधिग्रहण गर्नसमेत सरकारलाई अधिकारीले निर्देशन दिनुभएको छ।साथै अन्तर्राष्ट्रिय विमानस्थल (भैरहवा, पोखरा, निजगढ) को कार्य प्रगति विवरण तथा त्रिभुवन अन्तर्राष्ट्रिय विमानस्थलको स्तरोन्नतिका सम्बन्धमा भएका कामको प्रगति विवरण हरेक तीनतीन महिनामा लिखित रूपमा विकास समितिमा बुझाउनसमेत सरोकारवाला निकायलाई समितिले निर्देशन जारी गरेको छ।"
'मधेस र पहाडको कुरा उठाएर देश टुक्र्याउने षडयन्त्र हुँदैछ',"पोखरा: कांग्रेस सभापति तथा पूर्व प्रधानमन्त्री शेरबहादुर देउवाले देश टुक्र्याउने षडयन्त्र भइरहेको बताउनुभएको छ। पोखरामा प्रदेश नं ४ स्तरीय पार्टी सभालाई सम्बोधन गर्दै बुधबार उहाँले भन्नुभयो, 'अरुले षडयन्त्र गरे पनि हामी चिरेर अघि बढ्छौं।' देउवाले मधेस र पहाडको कुरा उठाएर बिखण्डन गर्ने कुरा भइरहेको विचार व्यक्त गर्नुभयो।'मधेसीले सीमा रक्षा गरिरहेका छन् तर यहाँ षडयन्त्र भइरहेको छ', उहाँले भन्नुभयो, 'यो देश बनाएको जनजातिले हो, एकीकरण गरेको जनजातिले हो, तर यहाँ लडाउने काम भइरहेको छ। हामीले होश गर्नुपर्छ।' पृथ्वीनारायण शाहको सेनामा गुरुङ र मगरहरु रहेको स्मरण देउवाले गर्नुभयो। उहाँले भन्नुभयो, यो देशलाई नेपाल बनाएको गुरुङ र मगरले हो।' सबै जातिलाई मिलाएर लैजाने कांग्रेसको नीति रहेको उहाँले बताउनुभयो। बिपी कोइरालाले पहिलो मन्त्रिमण्डलै समावेशी बनाएको उहाँको भनाइ थियो। कांग्रेसमात्रै बहुदलीय प्रजातन्त्रमा विश्वास राख्ने पार्टी भएको र अरुको रणनीतिमात्रै भएको धारणा पनि देउवाले राख्नुभयो। कांग्रेसले प्रजातन्त्रलाई स्थायी बनाउने हो, जनतालाई देशको मालिक बनाउने हो, जनतालाई अधिकार दिने हो', उहाँले भन्नुभयो, हरेक जनता मालिक हो, जसले सरकार बदल्न सक्छ, चुनावमा हराएर सजाय दिन सक्छ ।' स्थानीय चुनावलाई लक्ष्य गर्दै देउवाले कांग्रेसमा विद्रोह गर्ने छुट नहुने प्रष्ट पार्नुभयो। उहाँले भन्नुभयो, भित्रभित्रै अन्तर्घात गर्नेलाई पनि कारबाही हुन्छ, पार्टीमा अनुशासन स्थापित गराएर छोड्छु।' स्थानीय तहका उम्मेदवार जिल्लामै टुंगो लगाउन देउवाले निर्देशनसमेत दिनुभएको छ। काठमाडौंले सबै छिनोफानो गर्न नसक्ने भन्दै जित्नेलाई टिकट दिन पनि उहाँले आग्रह गर्नुभयो। 'मेरो र तेरो होइन, जित्न सक्नेलाई टिकट दिनोस्', उहाँले भन्नुभयो, अधिकतम सहमति गरेर उम्मेदवार यहीं टुंगो लगाउनोस्, काठमाडौं गएर म यही सर्कुलर पठाउँछु।' कांग्रेसलाई जिताए वृद्धभत्ता दोब्बर पार्ने आश्वासन पनि देउवाले दिनुभएको छ । कांग्रेसले पैसा जम्मा गर्दिएकै कारण कम्युनिस्टले बाँड्न पाएको उहाँको भनाइ थियो । पोखरा एयरपोर्ट निर्माण लगायत आश्वासनसँगै उहाँले प्रदेश नं ४ देशकै धनी बन्न सक्ने प्रक्षेपण पनि गर्नुभयो। वरिष्ठ नेता रामचन्द्र पौडेलले पनि स्थानीय तहका उम्मेदवार जिल्लामै छनोट गर्न निर्देश गर्नुभयो। देउवाजी र म भगवान हो र हामीलाई थाहा हुने ? को कस्तो छ र कसले जित्छ भनेर काठमाडौंबाट टिकट दिने ?' उहाँले भन्नुभयो, योगदानको मूल्यांकनका आधारमा, जितेर काम गर्न सक्ने आधारमा टिकट दिनोस्।' पौडेलले उम्मेदवार बन्ने रहरमात्रै नगर्न कार्यकर्तालाई आग्रह गर्नुभयो। उम्मेदवार बन्दा घरखेत बेचेरमात्रै नहुने भन्दै उहाँले जित्नु पनि पर्ने खाँचो औंल्याउनुभयो। कांग्रेसलाई अरुले भन्दा कांग्रेसले मात्रै हराउन सक्ने हुँदा अन्तर्घात रोक्नुपर्नेमा उहाँको पनि जोड थियो। महामन्त्री शशांक कोइरालाले बागी उठ्नेलाई कारबाही गर्नुपर्नेमा जोड दिनुभयो । उहाँले भन्नुभयो, त्यस्तालाई कारबाही गर्नुपर्छ, पार्टीबाट निस्कासनै गर्नुपर्छ।' हावाको दबाब कम गर्न कर्याङकुरुङ जातिका चरा डी आकारमा उड्ने गरे जसरी एकजुट भएर कांग्रेसी लाग्नुपर्नेमा पनि कोइरालाको जोड थियो।"
तराईमा सुरक्षा फौज परिचालन गरेर भएपनि निर्वाचन गराएरै छाडने आयोगको घोषणा,"सिन्धुली : प्रमुख निर्वाचन आयुक्त अयोधीप्रसाद यादवले तराई मधेशमा कडा सुरक्षा फौज परिचालन गरेर भएपनि निर्वाचन गराएरै छाडने घोषणा गर्नु भएको छ । संयुक्त लोकतान्त्रिक मधेशी मोर्चाले निर्वाचनमा भाग नलिने घोषणा गरे लगत्तै प्रमुख आयुक्त यादवले त्यस्तो घोषणा गर्नु भएको हो । प्रमुख निर्वाचन आयुक्त यादवले तराइका जिल्लाहरुमा सके शान्त नभए कडा सुरक्षा फौज परिचालन गरेरै भएपनि निर्वाचन सम्पन्न गर्ने ठोकुवा गर्नुभयो । उहाँले भन्नुभयो,यसका लागि तपाइहरु तयार रहनु होस । निर्वाचन लोकतन्त्रको कार्यान्वयन हो । निर्वाचनमा खटिने कर्मचारीहरु निश्पष्क्ष र स्वतन्त्र हुनु पर्छ । तपाईहरुको र मतदाताको सुरक्षाका लागि सरकार र निर्वाचन आयोग जस्तोसुकै अवस्था आएपनि समाना गर्न तयार छ । निर्वाचनलाई लक्षित गर्दै थुप्रै थ्रेट आउने गरेपनि आयोग त्यसलाई सामना गर्न तयार रहेको उहाँले बताउनुभयो । प्रमुख निर्वाचन आयुक्त यादवले मधेशी मोर्चाकै सहभागितामा स्थानीय तहको निर्वाचन सम्पन्न हुने बताउनु भएको छ । सिन्धुलीमाढीमा मुख्य निर्वाचन अधिकृत तथा निर्वाचन अधिकृतहरुलाई बुधबार दिईएको प्रशिक्षण कार्यक्रमलाई सम्बोधन गर्दै प्रमुख आयुक्त यादवले आगामी बैशाख ३१ गते हुने स्थानीय तहको निर्वाचनमा मधेशी मोर्चा लगायत असन्तुष्ट पक्ष पनि चुनावमा आउने धारणा व्यक्त गर्नु भएको हो । संघीयता र लोकतन्त्रलाई कार्यान्वयन गर्न स्थानीय तहको निर्वाचन अपरीहार्य छ । यसमा मधेशका दलहरु बाहिर रहन सक्दैनन् । उनीहरु पनि केहीदिनमै निर्वाचन प्रक्रियामा भागलिन आउने छन्,उहाँले भन्नुभयो । तराईका मुख्य जिल्लाहरु रहेको दुई नम्बर प्रदेशका जिल्लाहरुमा निर्वाचन आयोगले बैशाख ३१ गते नै निर्वाचन सम्पन्न गर्न आवश्यक सम्पूर्ण तयारी पुरा गरेको उल्लेख गर्दै राजनीतिक दलहरु पनि निर्वाचनमा आउने विश्वास प्रमुख आयुक्त यादवले व्यक्त गर्नु भयो । सरकार र आयोग असन्तुष्ट पक्षलाई मिलाएर निर्वाचन गराउन तयार छ । दुई नम्बर प्रदेशका आठ वटै जिल्लाका निर्वाचन कार्यालयको रिपोर्ट अनुसार ती जिल्लाहरुमा निर्वाचन केन्द्र र निर्वाचन अधिकृत तोक्ने काम समेत सम्पन्न भएको छ । अव सोही अनुसार मतपत्र छपाई, मतदाता नामावली छपाई लगायतका काम गरेर समयमा नै ती जिल्लाहरुमा पुयाउने काम गरिने छ, उहाँले भन्नुभयो । कार्यक्रममा यादवले पछिल्लो पटक राजनीतिक दल तथा कार्यकर्ताहरुले निर्वाचन आचार संहिता उलंघन गर्दै हिडेको भन्दै आचारसंहिता कार्यान्वयन गराउँन कडा निगरानी राख्न निर्देशन दिनुभयो । उहाँले आगामी बैशाख १२ गते भित्र सबै निर्वाचन केन्द्रमा कार्यालयहरु सञ्चालन गर्न र तोकिएको स्थानमा खटिन सबै जिल्लाका मुख्य निर्वाचन अधिकृत र अधिकृतहरुलाई निर्देशन समेत दिनुभयो । यादवले नयाँशक्ति लगायतका साना दलले आफ्नै पार्टीको चुनाव चिन्हमा निर्वाचनमा भाग लिन पाउनु पर्ने भनी गरेको प्रस्ताव भने आयोगलाई कुनै हालतमा मान्य नहुने बताउनुभयो । ती दलहरुले निर्वाचन नियमावली अनुसार आफ्नो पार्टीको चुनाव चिन्ह पाउने छैनन् । जिल्ला प्रहरी कार्यालय सिन्धुलीमा सञ्चालन भइरहेको म्यादी प्रहरीको तालीमलाई बुधबार नै अवलोकन गर्दै यादवले निर्वाचनमा खटिने सुरक्षाकर्मीहरु निश्पक्ष र स्वतन्त्र हुनु पर्नेमा जोड दिनुभयो । निर्वाचन सम्पन्न गर्न सुरक्षाकर्मीको काँधमा गहन जिम्मेवारी आएको छ । त्यस जिम्मेवारीलाई कुसलतापुर्वक सम्पन्न गर्ने भुमिका खेल्नु होस, उहाँले भन्नुभयो ।"
सूर्यविनायकको मेयरमा १६ जना कांग्रेस नेताको दावी,"भक्तपुर : भक्तपुरको सूर्यविनायक नगरपालिकाको मेयरका लागि १६ जना कांग्रेस नेताहरुले दावी गरेका छन् । साविक सूर्यविनायक नपामा अनन्तलिंगेश्वर नपासमेत गाभिएर नयाँ गठन भएको जिल्लाको दोस्रो कान्छो नगरपालिकाका कांग्रेसका १६ नेताले मेयर र सात जनाले उपमेयरमा दावी गरेका हुन् । सूर्यविनायक नपा भक्तपुर निर्वाचन क्षेत्र नं २ मा पर्छ । जसअनुसार क्षेत्र नं २ कांग्रेसले आफ्ना क्षेत्रभित्रका नपाका मेयर तथा उपमेयरमा दावी गर्न बुधबारसम्म समयावधि तोकेको थियो । सोही समयावघिअनुसार सूर्यविनायकमा जिल्ला सचिव उद्धव सिलवाल, क्षेत्रीय सभापति नारायणभक्त खायमली, पूर्वजिल्ला सचिव विष्णुराज कार्कीलगायतले मेयर पदमा उम्मेदवारी दर्ता गर्नुभएको छ । कांग्रेस क्षेत्र नं २ का सचिव प्रदीप कार्कीका अनुसार पत्रकार कविर राणा, सुशील बस्नेत, कृष्णमुरारी न्यौपाने, विदुरमानसिंह बस्नेत, राजनकाजी त्वाती, भेषबहादुर कार्की, राजु खड्का, निशान ढुगेल, धर्मभक्त श्रेष्ठ, अच्युतप्रसाद मिश्र, शंकर केसी, रवि राणा र उपेन्द्रनन्दन तिमिल्सिनाले मेयरमा आफ्नो नाम मनोनयन दर्ता गर्नुभएको हो । दाजुभाइसमेत मेयरका दावेदार सूर्यविनायक नपाको मेयरको लागि क्षेत्रमा नाम मनोनयन गर्ने १६ जनामध्ये कविर राणा र रवि राणा दाजुभाइ हुनुहुन्छ । पत्रकार कविर राणा कांग्रेसको मुखपत्र मानिने देशान्तर साप्ताहिकका सम्पादकसमेत हुनुहुन्छ भने भाइ रवि निर्माण व्यवसायी हुनुहुन्छ । सुर्यविनायकको १० नम्बर वडामा काँग्रेसका तर्फबाट उम्मेदवार हुनेमा राजेशसिंह देउजाको मात्रै मनोनयन भएको छ । अन्य दलको तुलनामा सूर्यविनायकमा कांग्रेस बलियो छ । त्यहीं भएर सूर्यविनायकको मेयरमा धेरै नेताहरुले आकांक्षा व्यक्त गरेका छन् । साथै सूर्यविनायक नपामा भक्तपुर जिल्लाका साविक आठ गाविसहरु गाभिएका छन् । अहिले सूर्यविनायकमा दस वटा वडा रहेका छन् । उपमेयरमा भने ललिता धिताल पोखरेल, संगीता थापा, विजया शर्मा कोइराला, कल्पना राजथला, सावित्री कार्की, रीता खत्री कार्की र शोभा अधिकारीले मनोनयन दर्ता गराउनुभएको छ । त्यस्तै नौवटा वडा रहेको मध्यपुर थिमि नपामा कांग्रेसका नौनौ जना नेताहरुले मेयर र उपमेयरमा मनोनयन दर्ता गराएका छन् । कांग्रेस क्षेत्रीय सचिव कार्कीका अनुसार मध्यपुरको मेयरमा पूर्वमेयर मदनकृष्ण श्रेष्ठ, पूर्वउपमेयर मुरारी आचार्य, पूर्वजिल्ला सभापति महेश श्रेष्ठ, पत्रकार केदार खड्काले मेयरमा आफ्नो नाम मनोनयन दर्ता गराउनुभएको छ । त्यस्तै कांग्रेसका मध्यपुर नगर समिति सभापति सुरेन्द्र श्रेष्ठ, पूर्वनगर सभापति अष्टकुमार कवे, गोकुल थापा, सन्तोष भट्टराई र जीवन सिजापतीले पनि मेयरमा नाम मनोनयन दर्ता गराउनुभएको छ । मध्यपुर थिमिको उपमेयरमा उर्मिला वन, अञ्जना मधिकर्मी, भगवती अधिकारी चापागाईं, प्रमिला आचार्य, कमला कर्माचार्य, निर्मला थापा, सुशीला नापित र प्रमिला ढुंगानाले मनोनयन दर्ता गराउनुभएको छ । दस वटा वडा रहेको भक्तपुरमा भने क्षेत्र नं २ को तर्फबाट नारायणप्रसाद तमखु र ऋषिकेशभक्त तिमिलाले मेयरमा मनोनयन दर्ता गराउनुभएको क्षेत्रीय सचिव कार्कीले बताउनुभयो । भक्तपुर र मध्यपुर थिमि नपा भक्तपुरका दुवै निर्वाचन क्षेत्रमा परेका छन् । त्यसैले भक्तपुर निर्वाचन क्षेत्र नं १ बाट बिहीबारसम्म मेयर र उपमेयरको लागि मनोनयन दर्ता गर्ने समयावधि तोकिएको छ । त्यसैले भक्तपुर र मध्यपुरमा मेयर र उपमेयरमा दावी गर्ने नेताहरु बढ्न सक्छन् । बुधबार सुरु भएको मनोनयनअनुसार भक्तपुर क्षेत्र नं १ को तर्फबाट भक्तपुर र मध्यपुरको मेयरमा कुनै उम्मेदवारी नपरेको क्षेत्रीय सचिव उद्धव खड्काले जानकारी दिनुभयो । उहाँका अनुसार उपमेयरतर्फ भने भक्तपुरमा गंगालक्ष्मी अवालले आफ्नो नाम मनोनयन गर्नुभएको छ । मध्यपुर थिमिमा भने सुशीला नापित र प्रमिला ढुंगानाले उपमेयरमा नाम मनोनयन दर्ता गराउनुभएको छ । त्यस्तै बुधबारसम्म भक्तपुरको अर्को कान्छो नगरपालिका चाँगुनारायणमा चार जनाले मेयरमा नाम दर्ता गराएका छन् । जसमा किरण न्यौपाने, राजाराम खड्का, पुरुषोत्तम लामिछाने र मनोजकुमार थापाले मेयरमा नाम मनोनयन गर्नुभएको क्षेत्रीय सचिव खड्काले जानकारी दिनुभयो । त्यस्तै उपमेयरका लागि रुपा थापा र सावित्री लामिछानेले नाम मनोनयन गर्नुभएको छ । पहिलेका आठ वटा गाविस गाभिएर बनेको चाँगुनारायण नपामा नौवटा वडा रहेका छन् । क्षेत्रीय सचिव खड्का अनुसार क्षेत्र नं १ भित्रका नपाको मेयर र उपमेयरमा नाम दर्ता गर्न बिहीबार २ बजेसम्म समयावधि तोकिएको छ । कांग्रेस नेताहरुका अनुसार भक्तपुरमा महिलाहरुले मेयर र पुरुषले उपमेयरमा दावी गर्न नपाउने सहमति नै भएको छ । सोहीअनुसार कुनै पनि महिलाले मेयर र पुरुष नेताले उपमेयरमा उम्मेदवारी दर्ता गराएका छैनन् । भक्तपुर कांग्रेसले आउँदो वैशाख ३१ गते हुने स्थानीय तहको निर्वाचनको लागि वैशाख ७ गतेभित्र सम्पूर्ण उम्मेदवारको टुंगो लाग्ने बताएको छ । चुनाव प्रचारप्रसार समिति संयोजक केदार खड्काले क्षेत्रले वैशाख ३ गते र जिल्ला समितिले ७ गतेभित्र मेयर र उपमेयरको टुंगो लगाउने बताउनुभयो । क्षेत्रले वैशाख ३ गतेभित्र सर्वसम्मत रुपमा एकएकजना मेयर र उपमेयर निर्णय गरेर जिल्लामा सिफारिस गर्छ, उहाँले भन्नुभयो, दुई वा दुईभन्दा बढी निर्वाचन क्षेत्रमा फैलिएको नपाको हकमा जिल्ला समितिले क्षेत्रले गरेको सिफारिसको आधारमा सर्वसम्मत निर्णय गर्छ । क्षेत्रले टुंग्याउन नसके क्षेत्रीयस्तरमा रहेको टिकट छनोट संयन्त्रले निर्णय गर्ने उहाँले जानकारी दिनुभयो ।"
आइजीपी अर्याललाई काम गर्न सर्वोच्चको अनुमति,काठमाडौं : सर्बोच्च अदालतले डीआईजी प्रकाश अर्याललाई नेपाल प्रहरीको महानिरिक्षक (आईजीपी) नियुक्त गर्ने सरकारको निर्णयविरुद्ध अन्तरिम आदेश जारी गर्नु नपर्ने ठहर गरेको छ । यसले तत्कालका लागि आईजीपीमा अर्यालले निरन्तरता पाउनु भएको छ । सर्बोच्चले सरकारको नाममा कारण देखाउ आदेश भने जारी गरेको छ । यस अघि आफुलाई आईजीपी नियुक्ती गर्न माग गर्दै डीआईजी नवराज सिलवालले मंगलबार सर्वोच्चमा रिट दर्ता गराउनु भएको थियो । सर्बोच्चका न्यायाधिश इश्वर प्रसाद खतिवडाको एकल इजलासले यस्तो निर्णय गरेको हो । डीआईजीमध्ये आफु ज्येष्ठ भएको र सर्बोच्च अदालतका पाँच जना न्यायाधिशले गरेको फैसला विपरित अनधिकृत एवं कीर्ते फाइल खडा गरेर आईजीपी नियुक्त गरेको सिलवालको रिट निवेदनमा दाबी गरिएको छ। यसअघि जय बहादुर चन्दलाई आईजीपी नियुक्त गर्ने सरकारको निर्णयविरुद्ध पनि सिलवालले सर्बोच्चमा रिट हाल्नु भएको थियो । उक्त रिटको सुनुवाई गर्दै सर्बोच्चले चन्दलाई आईजी बनाउने निर्णय बदर गरेको थियो भने पछिल्लो चार वर्षको कार्य सम्पादन मुल्यांकन आधारमा अगाडि हुनेलाई आईजी नियुक्ती गर्न परमादेश दिएको थियो । सर्बोच्चले चार वर्षको कार्य सम्पादन मुल्यांकनमा सिलवाल पहिलो नम्बरमा भएको बताएपनि सरकारले सोमबार गरेको निर्णयमा अर्याल नै पहिलो नम्बरमा रहेको बताईएको छ । सिलवाल पहिलो नम्बरका डीआईजी हुन् ।
स्थानीय तहको निर्वाचन बहिस्कार गर्ने मधेशी मोर्चाको निर्णय,"काठमाडौ : संयुक्त लोकतान्त्रिक मधेशी मोर्चाले स्थानीय तहको निर्वाचन बहिस्कार गर्ने निर्णय गरेको छ । तराई मधेश लोकतान्त्रिक पार्टीको कार्यालयमा बुधवार बसेको बैठकले त्यस्तो निर्णय गरेको हो । सरकारले संविधान संशोधनको नयाँ बिधेयक संसदमा दर्ता गरेको भोलिपल्ट मोर्चाले यस्तो निर्णय गरेको बैठकमा सहभागी राष्ट्रिय मधेश समाजवादी पार्टीका महासचिव केशव झाले जानकारी दिनुभयो । प्रधानमन्त्री पुष्पकमल दाहाल प्रचण्डले मधेशी मोर्चा र प्रमुख प्रतिपक्षी दल एमालेसँगको परामर्शमा संविधान संशोधनको नयाँ बिधेयक ल्याइएको बताउँदै आउनुभएको थियो । पहिले दर्ता गरेको संशोधन बिधेयक फिर्ता लिएर पुन अर्को संविधान संशोधन बिधेयक मंगलवार व्यवस्थापिका संसदमा दर्ता गरिएको थियो । संविधान संशोधनको नयाँ बिधेयक संसदमा दर्ता भएपछि त्यसबारेमा आधिकारिक धारणा तय गर्न मोर्चाको बुधवार बैठक बसेको हो । नागरिकता,भाषा,राष्ट्रिय सभाका बारेमा पूरानै बिषय राखिएको,नयाँ बिधेयक पहिले भन्दा पनि पछाडि फर्केको आरोप लगाउँदै मोर्चाले निर्वाचन बहिस्कारसहित आन्दोलनका कार्यक्रम घोषणा गरेको हो । झाका अनुसार संविधान संशोधनको नयाँ बिधेयकले आफूहरुका माग सम्बोधन गर्न नसकेको भन्दै मोर्चाले निर्वाचन बहिस्कारसहितका आन्दोलनका कार्यक्रम घोषणा गरेको छ ।अध्यक्ष यादवले मोर्चा र गठबन्धनले उठाएका मुद्दा सम्बोधन गराउन शान्तिपूर्ण अहिंसात्मक जनअवज्ञा आन्दोलनलाई निरन्तर जारी राख्ने बताउनुभयो । बैठकले यही चैत ३१ गते सबै जिल्ला सदरमुकाममा जुलुस प्रदर्शन गर्ने र वैशाख ३ गते जिल्लास्थित निर्वाचन कार्यालय घेराउ गर्ने निर्णय गरेको छ । बैठकले सरकारले ल्याएको संविधान संशोधनको प्रस्तावले आफ्ना मुद्दाहरु सम्बोधन नहुने भन्दै अस्वीकार गर्ने निर्णय गरेको सङ्घीय समाजवादी फोरम नेपालका अध्यक्ष उपेन्द्र यादवले जानकारी दिनुभयो । मोर्चा र सङ्घीय गठबन्धनले सरकारसमक्ष प्रस्तुत गरेको ११ र २६ बुँदे मागअनुसार संविधान संशोधन गरी मुद्दा सम्बोधन नभएसम्म आन्दोलन जारी रहने निर्णय गरेको छ । राष्ट्रिय मधेश समाजवादी पार्टीका अध्यक्ष शरदसिंह भण्डारी काठमाडौ बाहिर रहेका कारण बैठकमा तमलोपा अध्यक्ष महन्त ठाकुर, सङ्घीय समाजवादी फोरमका अध्यक्ष उपेन्द्र यादव, सद्भावना पार्टीका अध्यक्ष राजेन्द्र महतो, तराई मधेस सद्भावना पार्टीका अध्यक्ष महेन्द्रप्रसाद यादव, नेपाल सद्भावना पार्टीका अध्यक्ष अनिल झा, मधेसी जनाधिकार फोरम (गणतान्त्रिक) अध्यक्ष राजकिशोर यादवलगायत उपस्थित हुनुहुन्थ्यो ।"
चार नगरपालिकामा ६१ मेयरका आकांक्षी,"बागलुङ : धौलागिरी अञ्चल सदरमुकाम रहेको बागलुङका चार नगरपालिकामा पाँच दर्जनभन्दा बढी मेयरका आकांक्षी देखिएका छन् । स्थानीय तहको निर्वाचन नजिँकिँदै जाँदा बागलुङ, गलकोट, बुर्तिबाङ र जैमिनीघाट नगरपालिकामा मेयरका दर्जनैाँ आकांक्षी देखिएका छन् ।लामो समयदेखि स्थानीय निकायको निर्वाचन नहुँदा राजधानी, अञ्चल र जिल्ला कमिटीमा रहेका नेता अहिले नगर प्रमुखको दाबी प्रस्तुत गर्दै पार्टीका केन्द्रीय र प्रदेशका नेतासँगको 'लबिङ' र कार्यकर्तालाई आफ्नो पक्षमा जनमत तयार गर्न सक्रिय छन् । विभिन्न सामाजिक सञ्जालमार्फत आफ्नो उम्मेदवारी दाबी एवं समर्थन गर्ने क्रम बढेको छ । संविधानसभाको चुनावमा तीनवटै निर्वाचन क्षेत्रमा विजय हासिल गरेको कांग्रेसभित्र मेयर र उपमेयर बन्नेको संख्या अन्य दलको तुलनामा बढी छ । यसअघिको स्थानीय निकायको निर्वाचनमा एमालेले जितेको बागलुङ नगरपालिकामा यो निर्वाचनमा कांग्रेस र एमालेबीच मुख्य प्रतिस्पर्धा हुने देखिएको छ । बागलुङ नगरपालिकामा कांग्रेसबाट पार्टी जिल्ला सभापति दीपेन्द्रबहादुर थापा, निवर्तमान जिल्ला उपसभापति जगदीशचन्द्र उपाध्याय, युवा नेता किरण पौडेल, कांग्रेस जिल्ला सदस्य वसन्तकुमार श्रेष्ठ, नेपाल महिला संघकी जिल्ला अध्यक्ष शकुन्तला शर्मा, कांग्रेस क्षेत्र नं १ का क्षेत्रीय सभापति चिरञ्जीवी गौतम, क्षेत्र नं २ का नारायण शर्मा पौडेल, नगर सभापति महेन्द्र आचार्य, महिला संघकी केन्द्रीय सदस्य पार्वती आचार्यलगायतले मेयरको दाबी गर्नुभएको छ । एमाले र राजमोबीच तालमेलको सम्भावना देखिएकाले पनि सबैभन्दा बलियो उम्मेदवार छान्नुपर्ने कांग्रेसलाई दबाब छ । बागलुङ नगरपालिकामा एमालेबाट पूर्व जिल्ला अध्यक्ष जनक पौडेल, वैकल्पिक केन्द्रीय सदस्य एवम् जिल्ला इन्चार्ज मनकुमारी केसी, पार्टी अध्यक्ष इन्द्रलाल सापकोटा, कृष्ण पाठकको चर्चा छ । माओवादी केन्द्रबाट नगर इन्चार्ज निर्मल श्रेष्ठ, यज्ञबल्लभ शर्मा, कुमारविक्रम क्षेत्री मेयरको उम्मेदवार हुने सम्भावना छ । माओवादी पनि बाम या कांग्रेससँगको चुनावी तालमेलको सम्भावनालाई पर्ख र हेरको रणनीतिमा छ।राष्ट्रिय जनमोर्चाबाट लक्ष्मी बास्कोटा, लोकनाथ शर्मा, थानेश्वर सुवेदी र राप्रपाबाट जिल्ला अध्यक्ष तथा पूर्वजिविस सभापति सुरेन्द्र खड्काको चर्चा छ । एमाले र राजमोबीच तालमेल भए बास्कोटा उपमेयर लड्ने सम्भावना छ । अहिले नयाँ स्थापना भएको जैमिनी नगरपालिकामा मेयरका लागि कांग्रेसबाट जिल्ला सचिव नवराज पौडेल, पूर्वमहासमिति सदस्य इन्द्रराज पौडेल, नेविसंघका केन्द्रीय सहमहामन्त्री हरिहर शर्मा, कांग्रेसका पूर्वजिल्ला सचिव ओमकार थापा, युवा नेता भीम श्रीश, हरि आचार्य, दुर्गादत्त आचार्य, गीता रेग्मी, काशीराम आचार्यलगायतले दाबी गर्नुभएको छन् । एमालेबाट पूर्वजिल्ला अध्यक्ष श्रीप्रसाद शर्मा, भूपाल चालिसे र सावित्रा रानामध्ये एक उम्मेदवार बन्ने एमाले कार्यकर्ताको भनाइ छ । माओवादीबाट लालबहादुर परियार, सकसबहादुर क्षेत्री, शोभा शर्मा र राजमोबाट नरबहादुर पुनको चर्चा छ। गल्कोट नगरपालिकामा कांग्रेसबाट पूर्वसभासद नरबहादुर पुन निरज, मञ्जु शर्मा चालिसे, फमबहादुर खत्री, मञ्जेशबम मल्ल, देवेन्द्र खत्री, मुकुन्द भण्डारी, एमालेबाट बुलबहादुर केसी, डम्बर श्रीश, माओवादी केन्द्रबाट जिल्ला इन्चार्ज फमलाल निउरे, ज्ञामनाथ गैरे 'अनिल', तिलक उप्रेती, राजबहादुर थापा, राजमोबाट नेत्रबहादुर बुढाथोकीलगायतको चर्चा छ ।ढोरपाटन नगरपालिकामा कांग्रेसबाट मेषलाल शर्मा, धीरप्रताप सिंह, अर्जुन शेरचन, एमालेबाट लक्ष्मण पुन, गोकुल शेरचन, टंक पौडेल, माओवादी केन्द्रबाट चन्द्र अर्याल, शेरमान घर्ती, तुलसी अर्याल, राजमोबाट टेकबहादुर घर्ती, गौरीश्वर पाण्डेयको चर्चा छ । जिल्लाका सबै नगरपालिका र गाउँपालिमा वैशाख ७ गतेभित्र उम्मेदवारको टुंगो लगाउने तयारी भइरहको कांग्रेस बागलुङका सचिव नवराज पौडेलले बताउनुभयो । अन्य राजनीतिक दलबीच पनि चुनावी तालमेल गर्नेबारे छलफल भएको उहाँको भनाइ छ । 'कांग्रेस मुख्य प्रतिस्पर्धी शक्ति भएकाले त्यसबाहेक अन्य दलसंग तालमेल गर्ने तयारीमा छौं', एमाले जिल्ला सचिव लालबहादुर थापाले भन्नुभयो ।"
"मधेशी मोर्चा,बिप्लव र सिके राउत निर्वाचन भाँडेर उपलब्धी गुमाउने खेलमा","पाल्पा : नेपाली काग्रेसका बरिष्ठ नेता रामचन्द्र पौडेलले नेत्रविक्रम चन्द नेकृत्वको नेपाल कम्युनिष्ट पार्टी, संयुक्त लोकतान्त्रिक मधेशी मोर्चा सिके राउत जस्ता दलहरु निर्वाचन भाँडेर प्राप्त राजनीतिक उपलब्धी गुमाउने खेलमा लागेको आरोप लगाउनु भएको छ । निर्वाचन विना संघीयता,गणतन्त्र,धर्मनिरपेक्षता जस्ता महत्वपूर्ण उपलब्ध जोगाउन नसकिने पौडेलले बताउनुभयो । मुलुकमा निर्वाचन हुन नदिने, भाड्ने लगायतको गतिविधीले मुलुकलाई सधै अस्थिरताको भुमरी लैजाने खेल भईरहेको छनेता पौडेल भन्नुभयोजनताले निर्वाचन चाहेका छन, विप्लव तथा मधेशी मोर्चा निर्वाचन भाड्ने काममा लागेका छन, कुरा क्रान्तिकारी गर्ने, गतिविधि जनता विरोधी गर्ने, के यहि तरीकाले आन्दोलनबाट प्राप्त भएका उपलव्धी संस्थागत हुन सक्छ ? त्यसैले क्रान्तिकारीको नाममा कसैको स्वार्थका लागि विप्लव, मधेशी मोर्चाले काम गरिरहेका छन । अहिले पनि मधेशी मोर्चा लगायतका केही दलहरु विभिन्न बहाना बनाएर चुनाव टार्ने प्रयासमा लागिपरेको आरोप नेता पौडेलले लगाउनुभयो । नेपाल प्रेस युनियन पाल्पाले तानसेनमा गरेको पत्रकार सम्मेलनमा बोल्दै बरिष्ठ नेता पौडेलले भन्नुभयो सरकारले पुन संसदमा दर्ता गराएको संविधान संशोधनको घुमाउरो पाराले विरोध गर्दै संघीयता भन्ने तर स्थानीय तहको अधिकार कटौति गर्ने र केन्द्रलाई बलियो बनाउने काम गर्न खोजिएको छ यो संघीयता, प्रजातन्त्रको मुल्य र मान्यता विपरित छ । बैशाख ३१ गतेका लागि तोकिएको स्थानीय तहको निर्वाचन जुनसुकै हालतमा पनि सम्पन्न गराउनु पर्नेमा जोड दिदै नेता पौडेलले भन्नुभयो निर्वाचनको जित हार हुनु स्वभाविक हो तर पाटीको जित हारको सवाल भन्दा पनि मुलुकको परिवर्तनलाई संस्थागत गर्न निर्वाचन गराउनुपर्छ ।"
उम्मेदवार छनोटमै सकस,"विराटनगर : स्थानीय निकाय निर्वाचन नजिकिँदै जाँदा ठूला दललाई मोरङका विभिन्न नगरपालिकामा उम्मेदवार छनोट गर्न हम्मेहम्मे परेको छ । लामो समयको अन्तरालपछि हुन लागेको निर्वाचनमा उम्मेदवारका आकांक्षी धेरै हुँदा कसलाई टिकट दिने भन्नेमा दलहरू अलमलमा परेका हुन् । कसले उम्मेदवार बन्न पाउने हो भन्नेबारे मतदाताबीच चर्चा भइरहँदा कांग्रेस, एमाले, माओवादी केन्द्रसमेतका दलले उम्मेदवारको अन्तिम टुंगो लगाउन सकिरहेका छैनन् । तीनवटै दल 'हाम्राभन्दा पनि राम्रा' उम्मेदवार छनोट गरेर स्थानीय निकाय निर्वाचन आफ्नो पक्षमा पार्ने दाउमा छन् । साना दलले भने लगभग उम्मेदवारको टुंगो लगाइसकेका छन् । माओवादी केन्द्रले उम्मेदवार छनोट सहज रूपमै भइरहेको जनाए पनि कांग्रेस र एमालेलाई भने मुस्किल परिरहेको छ । आकांक्षीहरूले टिकटका लागि पछिल्लो सयम केन्द्रीय नेतासँगको भेटघाट र सम्पर्कलाई तीव्र बनाउन थालेका छन् । आकांक्षीको भीडबाट एकजनालाई उम्मेदवार बनाउनुपर्ने भएकाले पनि अन्य आकांक्षीलाई कसरी समेट्ने र व्यवस्थापन गर्ने भन्ने विषय दलहरूमा अर्को चुनौती छ । मोरङका एक उपमहानगरपालिका र आठवटा नगरपालिकामा उम्मेदवार व्यवस्थापनमा समस्या भइरहेको दलहरूले जनाएका छन् । मोरङमा विराटनगर उपमहानगरपालिका, सुन्दरहरैचा, बेलबारी, पथरी शनिश्चरे, लेटाङभोगटेनी, उर्लाबारी, रतुवामाई, सुनवर्सी र रंगेली नगरपालिका छन् । सबैको दृष्टि पर्ने र केन्द्रीय नेताको समेत 'इन्ट्रेस्ट' को विषय रहने विराटनगर उपमहानगरपालिकामा कांग्रेस र एमालेका धेरै आकांक्षी देखिएका छन् । ठूला तीन दल 'हाम्राभन्दा पनि राम्रा' उम्मेदवार छनोट गरेर स्थानीय निकाय निर्वाचन आफ्नो पक्षमा पार्ने दाउमा छन् । साना दलले भने करिब उम्मेदवारको टुंगो लगाइसकेका छन् । कांग्रेसबाट मेयरमा नगर सभापति भीम पराजुली, जिल्ला सचिव नागेश कोइराला, नेपाल महिला संघकी पूर्वअध्यक्ष एवं कांग्रेस केन्द्रीय सदस्य डा डिला संग्रौला, समाजसेवी फूलकुमार लालवानी, पार्टीका पुराना कार्यकर्ता त्रिलोचन रिजाललगायतको नाममा चर्चामा छ ।एमालेबाट मेयरमा पार्टीका मोरङ अध्यक्ष विनोद ढकाल, पूर्वअध्यक्ष महेश रेग्मी, जिल्ला सदस्य सागर थापा र बाबुराम कार्कीलगायतको नाम चर्चामा छ । यसअघि पूर्वसामान्य प्रशासनमन्त्री लालबाबु पण्डितको नाम चर्चा रहे पनि उहाँले भने मेयरमा आफू नउठ्ने घोषणा गरिसक्नुभएको छ । माओवादी केन्द्रले भने मेयरमा भोगेन्द्र यादव र उपमेयरमा नमिता न्यौपानेलाई उठाउने निश्चित भइसकेको छ । कांग्रेस मोरङ सभापति डिगबहादुर लिम्बूले वैशाख ७ गतेसम्ममा उपमहानगरपालिकासहित सबै नगरपालिकाको उम्मेदवारको टुंगो लगाइसकिने बताउनुभयो । 'पछिल्लो स्थानीय निकायको संरचना र लामो समयपछि हुन लागेको स्थानीय निर्वाचनका कारण पनि आकांक्षीहरूको भीड ठूलो छ', उहाँले भन्नुभयो, 'आकांक्षी धेरै भएकाले कसरी व्यवस्थापन गर्ने भन्नेबारे सबै तहमा छलफल भइरहेको छ ।'सबै नगरपालिका र गाउँपालिकामा सहज रूपमा उम्मेदवार छनोट गर्ने प्रयास भइरहेको उहाँले बताउनुभयो । उहाँका अनुसार केन्द्रीय सदस्य, सांसदसमेतको सहभागितामा जिल्ला कमिटीले नगरपालिकाको मेयर र उपमेयरको टुंगो लगाउनेछ । 'आकांक्षी सबै योग्य भएकाले त्यसबीचबाट छान्नुपर्ने विषय धेरै जटिल हो', कांग्रेस स्रोतले भन्यो, 'सबै आकांक्षीको पहुँच केन्द्रसम्म रहेका कारण कसले टिकट पाउने हो भन्ने कुरा केन्द्रीय नेताहको 'इन्ट्र्रेस' मा पनि भर पर्छ ।' एमाले मोरङ अध्यक्ष विनोद ढकालले बुधबारसम्ममा सबै वडा तहको उम्मेदवारको सिफारिस सकेपछि गाउँपालिका र नगरपालिकाको उम्मेदवार छनोटतर्फ पार्टी अघि बढ्ने बताउनुभयो । वैशाख ४ गतेसम्ममा सबै गाउँपालिकाका अध्यक्ष र उपाध्यक्ष एवं नगरपालिकाका मेयरउपमेयरको उम्मेदवारको टुंगो लगाइने उहाँको भनाइ छ । पार्टी जिल्ला कमिटीले वडामा उठ्ने उम्मेदवारको टुंगो लगाउने ढकालको भनाइ छ । विराटनगर उपमहानगरपालिकासहित रंगेली, बेलबारी र पथरी शनिश्चरे नगरपालिकाको मेयरको उम्मेदवारको टुंगो पार्टीले लगाइसकेको माओवादी केन्द्र मोरङका संयोजक गोपी अछामीले बताउनुभयो । केन्द्रले रंगेलीमा दिलीप अग्रवाललाई मेयरको उम्मेदवार बनाउने भएको छ । उपमेयरमा भने टुंगो लागिसकेको छैन । पथरी शनिश्चरेमा जहरमान लिम्बू मेयर र राधिका गौतमलाई उपमेयरमा उठाइने उहाँको भनाइ छ । बेलबारीमा गीता तिम्सिना मेयर र तिलक राईलाई उपमेयरको उम्मेदवार बनाइने केन्द्रले जनाएको छ । अन्य नगरपालिकामा भने आकांक्षी धेरै भएका कारण टुंगो लगाउन सकिएको छैन। 'बाँकी नगरपालिकामा पनि उम्मेदवारको टुंगो केही दिनभित्रमै लगाइनेछ', उहाँले भन्नुभयो, 'उम्मेदवारका सवालमा नगर कमिटीको निर्णयलाई प्रदेश कमिटीसँग छलफल गरेर जिल्ला कमिटीले अनुमोदन गर्नेछ ।' निर्वाचनको लिगलिगे दौडमा नेता डडेलधुरा : स्थानीय चुनावका लागि राजनीतिक दलका स्थानीय नेताबीच निर्वाचनको लिगलिगे दौड सुरु भएको छ । विभिन्न पार्टीले जिल्ला तथा गाउँमा आमसभा तथा भेटघाटको कार्यक्रम तीव्र पारेका छन् । वैशाख ३१ गते हुने स्थानीय तहको चुनावमा पार्टीका तर्फबाट टिकट लिनसमेत तँछाडमछाड भइरहेको नागरिक समाजका सचिव रमेश जोशी बताउनुहुन्छ ।स्थानीयस्तरका नेता तथा कार्यकर्ता कसरी टिकट लिन सकिन्छ भनेर पार्टीका माथिल्ला स्तरका नेता तथा कार्यकर्ताहरूसँगको भेटघाटलाई तीव्रता दिइरहेको उहाँको भनाइ छ । जिल्लामा प्राय: कम देखिने नेता तथा कार्यकर्ताहरूसमेत चुनाव नजिकिँदै गर्दा छ्यापछ्याप्ती देखिएका छन् । सधैंजसो व्यापारव्यवसाय तथा अन्य कामका लागि जिल्लाबाहिर बस्ने नेता अहिले जिल्लामा आइपुगेका छन्। निर्वाचनमा अधिकांश पार्टीमा टिकटका लागि युवा बढी 'लबिङ'मा देखिन्छन् । टिकट पाउन पैसाको चलखेलसमेत हुन सक्ने र योग्य व्यक्तिले टिकट नपाउन सक्ने नवदुर्गा गाउँपालिकाबाट गाउँपालिका प्रमुखको दाबी गर्नुभएका कांगे्रस जिल्ला कार्य समिति सदस्य गोकुल शाहीको भनाइ छ । कस्ता किसिमका नेताहरूलाई टिकट दिने भन्ने विषयमा पनि पार्टीहरू अझै अन्योलमा देखिन्छन् । 'पार्टी चुनावी माहोलमा गइसकेको र पार्टीका गतिविधि गाउँस्तरमा सञ्चालनमा छन्', नेपाली कांग्रेसका पूर्वसभापति रघुवर भट्टले भन्नुभयो, 'लामो समयपछि निर्वाचन भएकाले नयाँ र पुरानो पुस्ता टिकटको लागि आकांक्षी हुनु स्वाभाविकै हो ।' वडा तहमै व्यवस्थापन हम्मे दमौली : स्थानीय तहको निर्वाचन नजिकिँदै गर्दा जिल्लामा प्रभावशाली मानिएको व्यास नगरपालिकाको स्थानीय तह उम्मेदवार छनोटका लागि नामावली संकलनमा प्रमुख दल जुटेका छन् । कांग्रेस र एमालेले हरेक वडामा कार्यक्रम गर्दै इच्छुकको नामावली संकलन गरेका छन् । कांग्रेसमा आकांक्षीहरूको लर्को बढ्दा कुनै वडाबाट सर्वसम्मत नाम पार्टीले पाउन सकेको छैन । केही वडामा कम्तीमा चारदेखि बढीमा १८ जनासम्मले वडा अध्यक्षका लागि दाबेदारी गरेपछि कांग्रेसले नाम टुंग्याउन नसकेको हो । वडाहरूमा खटिएका टोली संयोजकहरूको सहमति नजुटेपछि संकलित सबैको नाम नगर समितिमा पठाइएको नगर सभापति शान्तिरमण वाग्लेले बताउनुभयो । 'केही वडामा दलित र महिलामा बाहेक अन्यमा सहमति जुट्न सकेन', उहाँले भन्नुभयो, 'अब हामी नगर समितिको बैठकबाट नामावली टुंग्याउँछौं ।' बलियो पकड भएका ठानिएका ठाउँमा इच्छुकको संख्या धेरै भएको आँकलन गरिएको छ । एमालेका नेता पनि इच्छुकहरूको नामावली संकलनका लागि नगरपालिकाका विभिन्न वडामा खटिएका छन् । हालसम्म १४ मध्ये १३ वडामा नामावली टुंगो लागेको नगर संगठन कमीटीका संयोजक श्रीराम कार्कीले जानकारी दिनुभयो । 'आधाजसोमा सहमति भएको छ,' उहाँले भन्नुभयो, 'सहमति हुन बाँकी ठाउँको निर्णय नगर कमीटीले गर्नेछ ।' एमालेले सहमति नभएका ठाउँहरूबाट भने तीनजनाको मात्र नाम संकलन गरेको छ । माओवादी केन्द्रका लागि व्यास नगरपालिकाका १४ मध्ये केही वडाबाट नाम आउने क्रम सुरु भएको नेता अतीन्द्रकेशरी न्यौपानेले बताउनुभयो । पार्टीले वडा कमिटीलाई नाम संकलन गर्ने अख्तियारी दिएको छ । मतदानस्थलको अनुगमन धरान : सुनसरी प्रशासनले जिल्लाका मतदानस्थलको अनुगमन गरेको छ । आगामी वैशाख ३१ गते हुने निर्वाचनलाई शान्तिपूर्ण रूपमा सम्पन्न गर्ने उद्देश्यले जिल्ला सुरक्षा समितिले सुनसरीका मतदानस्थलको अनुुगमन थालेको हो ।सुनसरीका धरान र इटहरी उपमहानगरपालिका, इनरुवा, रामधुनी, दुहबी, बराह नगरपालिकाका साथै बर्जु, कोसी, देवानगन्ज, भोक्राहा, हरिनगरा र गडी गाउँपालिकामा गरी एक सय ६५ स्थानका मतदानस्थल निर्धारण गरिएको छ । मंगलबार सुनसरीका प्रमुख जिल्ला अधिकारी गोपाल पराजुली नेतृत्वको टोलीमा सुनसरीका प्रहरी प्रमुख प्रहरी उपरीक्षक पोषराज पोखरेल, राष्ट्रिय अनुसन्धान कार्यालय सुनसरीका उपनिर्देशक नगेन्द्र दाहाल, सशस्त्र प्रहरीका प्रहरी उपरीक्षक रमेश सुवेदी, जिल्ला निर्वाचन कार्यालय सुनसरीका प्रमुख जानकी कर्णलगायतको टोलीले जिल्लाका सबै मतदानस्थलको अनुगमन सुरु गरेको हो । सुनसरीमा निर्वाचन तयारी अन्तिम चरणमा पुगेको प्रमुख जिल्ला अधिकारी गोपाल पराजुलीले बताउनुभएको छ । बदर मत बढ्ने चिन्ता बेनी : स्थानीय तहको निर्वाचनमा प्रतिनिधि चयन प्रक्रिया जटिल हुँदा बदर मत संख्या बढ्ने चिन्ता बढेको छ । एकजना मतदाताले सातजना प्रतिनिधि चयन गर्ने र त्यसमा सहभागी हुने दल र स्वतन्त्र उम्मेदवारको फरकफरक चुनाब चिह्न हुने हुँदा अलमलका कारण यस्तो हुन सक्ने निर्वाचन कार्यालयले जनाएको छ । मतपेटिका तुलनात्मक रूपमा ठूलो हुने र धेरै स्थानमा मत खसाल्नुपर्ने कारणले विगतको भन्दा अप्ठ्यारो र झन्झटिलो हुँदा मतदाता सचेत हुनुपर्ने जिल्ला निर्वाचन अधिकारी केदारनाथ पौडेलले बताउनुभयो । म्याग्दीमा निर्वाचनमा ७१ हजार नौ सय १२ मतदाता छन् । 'सबै मतदातालाई लक्षित गरी मतदाता शिक्षा सञ्चालन गर्न स्वयम् सेवकहरूलाई तालिम दिन सुरु गरेका छौं', उहाँले भन्नुभयो । २०६४ र २०७० सालको निर्वाचनमा जिल्लामा खसेकोमध्ये ३ प्रतिशत मत बदर भएको थियो ।"
संविधानको रक्षा गर्ने प्रमुख दायित्व सेनामा : प्रधानमन्त्री (सम्बोधनको पूर्ण पाठ),"काठमाडौ : प्रधानमन्त्री पुष्पकमल दाहाल प्रचण्डले संविधानको रक्षा गर्ने प्रमुख दायित्व र गहन जिम्मेवारी नेपाली सेनामा रहेको बताउनु भएको छ । नेपाली सेनाको प्रशंसा गर्दै प्रधानमन्त्री प्रचण्डले नेपाली सेनाको व्यवसायिक उत्कृष्टता विदेशी सेनालाई पनि अनुकरणीय रहेको पनि बताउनुभयो । 'नेपालको राष्ट्रियता, भौगोलिक अखण्डता, सार्वभौमसत्ता, नेपाली जनता र प्रचलित संविधानको रक्षा गर्ने प्रमुख दायित्व र गहन जिम्मेवारी बोकेको नेपाली सेनाको सहायक सेनानी दर्जामा आयूक्त हुन लाग्नु भएको यस पावन अवसरमा तपाईहरु सवैलाई हार्दिक बधाई दिन चाहन्छु । साथै, यस समारोहमा सरिक हुन पाएकोमा म आफूलाई समेत गौरवान्वित ठानेको छु'प्रधानमन्त्री प्रचण्डले भन्नुभयो 'नेपाली सेनाको व्यवसायिक उत्कृष्टताको संचार अब हामी बीच मात्र सीमित नभई विदेशी सेनाको माझ समेत अनूकरणीय बनेको कुरा हाम्रा शिक्षण संस्थानहरुमा हालैका दिनहरुमा भएका विदेशी शिक्षार्थी आदान प्रदानबाट प्रष्ट हुन्छ ।' नव आयुक्त क्याडेट अधिकृतहरुलाई बुधवार सम्बोधन गर्दै प्रधानमन्त्री प्रचण्डले गौरवमय इतिहास र प्रशंसनीय प्रतिष्ठा वोकेको बिशिष्ट संस्थाको रुपमा नेपाली सेनालाई चित्रण गरेका छन । प्रस्तुत छ प्रधानमन्त्री प्रचण्डको सम्बोधनको पूर्ण पाठ माननीय रक्षा मन्त्री ज्यू, नेपाली सेनाका प्रधान सेनापति, रक्षा सचिव, सम्पूर्ण राष्ट्रसेवकहरु, नव आयूक्त क्याडेट अधिकृतहरु, उपस्थित भद्र महिला तथा सज्जनवृन्द सञ्चारकर्मी मित्रहरु । नव आयूक्त क्याडेट अधिकृतहरु, तपाईहरु आज गौरवमय इतिहास र प्रशंसनीय प्रतिष्ठा बोकेको विशिष्ट संस्था, नेपाली सेनाको अधिकृत पदमा आयूक्त हुन लाग्नुभएको छ । चौबिस महिनाको निरन्तर तथा अथक प्रयास र तपाईहरुको दृढ समर्पण, लगन र मेहनत पश्चात् अधिकृत क्याडेट तालिम सफलतपूर्वक सम्पन्न गरी नेपाली सेनाको योग्य अधिकृत बन्न सफल हुनुभएको छ । यस विशिष्ट क्षणमा तपाईहरुबाट भर्खरै प्रदर्शन गरिएको अत्यन्त फूर्तिलो र व्यावसायिकता झल्काउने कवाजको लागि म तपाईहरुलाई हार्दिक धन्यवाद दिन चाहन्छु । नेपालको राष्ट्रियता, भौगोलिक अखण्डता, सार्वभौमसत्ता, नेपाली जनता र प्रचलित संविधानको रक्षा गर्ने प्रमुख दायित्व र गहन जिम्मेवारी बोकेको नेपाली सेनाको सहायक सेनानी दर्जामा आयूक्त हुन लाग्नु भएको यस पावन अवसरमा तपाईहरु सवैलाई हार्दिक बधाई दिन चाहन्छु । साथै, यस समारोहमा सरिक हुन पाएकोमा म आफूलाई समेत गौरवान्वित ठानेको छु । नेपाली सेनाले संबैधानिक सरकारको मातहत र निर्देशनमा रहेर आफूलाई एक उत्कृष्ट, व्यवसायिक र मर्यादित संगठनको रुपमा स्थापित र विकसित गरी अनुकरणीय उदाहरण प्रस्तुत गर्दै आईरहेको छ । नेपाली सेना नेपाली जनतासंग कांधमा कांध मिलाउदै अहोरात्र जनसेवामा समर्पित भई नागरिकको मौलिक हक एवं अन्तर्राष्ट्रिय मानवीय कानून तथा मानव अधिकारको रक्षार्थ कटिबद्ध रहँदै आएको छ । आफ्नो पेशासँग मात्र आवद्ध नभई नेपाली जनता र मुलुकप्रति सदा सर्वदा समर्पित र प्रतिवद्ध रहँदै राष्ट्रिय विपत्ति र संकटका घडीहरुमा समेत अग्रस्थानमा रही इमान्दार र पेशेवर ढंगबाट परिचालित भई आफ्नो उत्कृष्टता प्रदर्शन गर्न सक्षम रहेका छ। यसका अलावा नेपाली सेनाले देशका विकास योजनाहरुमा समेत आफूलाई अग्रसर गराई राष्ट्र निर्माणका कार्यहरुमा निरन्तर खट्टिई उच्चतम योगदान दिंदै आईरहेको छ । नेपाली सेनाले, राष्ट्र र राष्ट्रवासीका खातिर सगर्व समर्पित रहनुका साथै अन्तर्राष्ट्रिय क्षेत्रमा समेत शान्ति स्थापना गर्ने कार्यमा अनूकरणीय योगदान दिदै नेपाल र नेपालीको पहिचान र साहसलाई विश्व सामू परिचित गराउन कुनै कसर बांकी राखेको छैन । राज्यको निर्दिष्ट सिद्धान्तको पालना गर्दै राष्ट्र, राष्ट्रियता र राष्ट्रवासीको सदैव सेवक भई आफूलाई सुम्पिएको जिम्मेवारी पूरा गर्ने पक्षमा आफूलाई उदाहरणीय रुपमा प्रस्तुत गर्न तपाईहरु सदा सक्षम एवं सफल हुनुहोस्, यही मेरो तपाईहरुलाई शुभकामना छ । नेपालीहरुको साझा सम्पतिको रुपमा रहेको नेपाली सेनाको भावी अधिकृतको हैसियतले तपाईहरु सम्पूर्णको कांधमा अब विशेष जिम्मेवारी थपिन गएकोले तपाईहरु सबैले आफूलाई समय र परिस्थितिसंग अझ प्रभावकारी तवरले प्रस्तुत गर्दै कर्तव्यपथमा अगाडि बढनुहुनेछ भन्नेमा म पूर्ण आशावादी छु । नेपाली सेनाको व्यवसायिक उत्कृष्टताको संचार अब हामी बीच मात्र सीमित नभई विदेशी सेनाको माझ समेत अनूकरणीय बनेको कुरा हाम्रा शिक्षण संस्थानहरुमा हालैका दिनहरुमा भएका विदेशी शिक्षार्थी आदान प्रदानबाट प्रष्ट हुन्छ । यो कार्य नेपाली सेनाको व्यवसायिक प्रभावकारीता र विश्वासको उपज हो भन्ने मलाइ लाग्दछ । नेपाली सेनाको सेनामूख तहको नेतृत्व सम्हाल्ने चुनौतिपूर्ण दायित्व वहन गर्न तपाईहरुले यस प्रतिष्ठानमा प्राप्त गरेको उच्चस्तरको ज्ञानलाई समय सापेक्ष व्यवहारमा उतारी दृढ निश्चयी भई इमान्दारीपूर्वक मातृभूमि र लोकतन्त्रको रक्षा र सेवा गर्ने कार्यमा आफ्नो पाईलाहरुलाई गति दिन सक्षम हुनुहुनेछ । साथै आफ्नो सैनिक जिम्मेवारी, बफादारी र अनुशासनलाई हृदयंगम गरी गौरवशाली इतिहास बोकेको नेपाली सेनाको अधिकृतको रुपमा आफ्नो दायित्व र जिम्मेवारीप्रति सदैब सजग, सतर्क र कर्तव्यनिष्ट रही आत्म बलिदान गर्नु परेमा पनि कर्तव्यपथमा सदैब अडिग रही समर्पित हुनुहुनेछ भन्ने कुरामा म पूर्ण विश्वस्त छु । नेपाली सेनाको अधिकृतको रुपमा अबदेखि तपार्इंहरु सबैले शिरमा ज्ञान र समझदारी, कांधमा सेवा र जिम्मेवारी तथा हृदयमा अदम्य साहस र नेतृत्व राखी भविष्यमा राष्ट्र, राष्ट्रियता र राष्ट्रवासीको सेवामा आफ्नो जीवन उत्सर्ग गर्न कटिबद्ध हुनुहुनेछ । साथै यस अवसरमा नेपाली सेना जस्तो पबित्र संस्थामा प्रवेश गर्न तपाईहरुलाई अभिप्रेरित गर्ने तपाईका अभिभावक र आफन्तजनहरु सबैप्रति म आभार प्रकट गर्दछु । अन्त्यमा, आजका दिनदेखि सहायक सेनानी दर्जामा नियुक्त हुन लाग्नु भएकोेमा नव आयुक्त अधिकृतहरुलाई पुनः बधाई दिंदै तपाईहरुको उज्वल भविष्य, उत्तरोत्तर प्रगति एवं सफलताको कामना गर्दछु । साथै, यस नेपाली सैनिक प्रतिष्ठानको आदर्श वाक्य ज्ञान, सेवा, नेतृत्व अनुरुप प्रशिक्षण दिई नेपाली सेनाको सूयोग्य, कर्मठ, इमान्दार, कर्तव्यनिष्ट र अनुशासित अधिकृतहरु उत्पादन गर्नु भएकोमा यस प्रतिष्ठानका शिक्षाधिकृत लगायत सम्पूर्ण अधिकृत, पदिक तथा अन्य दर्जाका शिक्षक वर्ग तथा बौद्धिक ज्ञान अभिवृद्धि गर्दै शैक्षिक अध्यापन तर्फ निरन्तर रुपमा योगदान पुयाउनु हुने डिन तथा प्राध्यापक वर्गहरुलाई हार्दिक धन्यवाद दिन चाहन्छु । आजको यस उल्लासमय समारोह सफल बनाउन योगदान पुयाउनु हुने सबैलाई हार्दिक धन्यवाद दिन चाहन्छु । धन्यवाद"
काठमाडौंको मुख्य निर्वाचन अधिकृतको कार्यालय सभागृहमा,"काठमाडौं : आसन्न स्थानीय तहको निर्वाचनका लागि काठमाडौं जिल्लाको निर्वाचन अधिकृतको कार्यालय भृकुटीमण्डपस्थित राष्ट्रिय सभा गृहमामा सञ्चालन हुने भएको छ । बैखाश ३ गतेदेखि उक्त स्थानमा निर्वाचन कार्यालय सञ्चालन गर्न लागिएको हो । काठमाडौंका मुख्य निर्वाचन अधिकृत पुरुषोत्तमप्रसाद ढकाल, प्रमुख जिल्ला अधिकारी हिमनाथ दवाडी, महानगरका प्रमुख तथा कार्यकारी अधिकृत ईश्वरराज पौडेल, क्षेत्रीय निर्वाचन कार्यालयका प्रमुख चन्द्रप्रसाद गौत्तम, महानगरीय प्रहरी परिसरका प्रमुख छविलाल जोशीलगायत निर्वाचन सञ्चालन तथा व्यवस्थापनकालागि सरोकार राख्ने सरकारी कार्यालय प्रमुखहभ्रमण अवलोकन गरेको रुको टोलीले बुधबार राष्ट्रिय सभा गृहको स्थलगत भ्रमण अवलोकन गरी कार्यालय सञ्चालन निक्यौल गरेको हो । राष्ट्रिय सभागृहमा मुख्य निर्वाचन अधिकृतको कार्यालय रहने छ भने काठमाडौं जिल्लाका अन्य १० ओटा नगरपालिकामा निर्वाचन अधिकृतको कार्यालय रहनेछ । काठमाडौंका नगर क्षत्रेमा निर्वाचन सञ्चालनकालागि आवश्यक पर्ने सामाग्री तथा जनशक्ति व्यवस्थापनका काम यसै कार्यालयबाट हुनेछ । निर्वाचन समाप्त भइसकेपछि काठमाडौं महानगरपालिका क्षेत्रका मत पेटिका यसै स्थानमा संकलन हुनेछन् भने अन्य नगरपालिकाका मत पेटिका निर्वाचन अधिकृतको कार्यालयमा पुयाइनेछन् । मत गणना भने मुख्य निर्वाचन अधिकृतको कार्यालयबाट महानगरको र निर्वाचन अधिकृतको कार्यालयबाट नगरपालिकाहरुको मत गनिनेछन् । काठमाडौं जिल्लामा करीव ५ लाख ५७ हजार मतदाता छन् भने काठमाडौं महानगरपालिका क्षेत्रमा २ लाख ८४ हजार हाराहारी मतदाता छन् । मतदाता नामावली प्रशासनमा नआइसकेकोले यसको एकीन तथ्याङ्क भने आउन बाँकी छ । काठमाडौं जिल्लामा भएका ३१९ मतदान स्थलमध्ये महानगरमा १५६ बटा छने भने ७५४ मतदान केन्द्रमध्ये १७८ वटा केन्द्र महानगरमा छन् । काठमाडौं जिल्लामा सवैभन्दा कम मतदान स्थल भएको नगरपालिका कागेश्वरी मनोहरा नगरपालिका हो । यस नगरपालिकामा १३ वटा मतदान स्थल छन् । त्यस्तै सबैभन्दा कम मतदान केन्द्र भएको नगरपालिका दक्षिणकाली हो । यस नगरपालिकामा २३ वटा मतदान केन्द्र छन् ।"
'आकाश खसे पनि धर्ती फाटे पनि वैशाख ३१ गतेको निर्वाचन सर्दैन',"भक्तपुर : स्वास्थ्यमन्त्री गगन थापाले कुनै पनि बहानामा वैशाख ३१ गतेको स्थानीय तहको निर्वाचनको मिति नसर्ने बताउनुभएको छ । नेपाली काँग्रेस मध्यपुर थिमि नगर समितिले थिमिको भुँलाखेलमा आयोजित शुभकामना आदानप्रदान तथा चियापान कार्यक्रमलाई सम्बोधन गर्दै मन्त्री थापाले दुई वा दुईभन्दा बढी चरणमा भए पनि निर्वाचन हुने तर वैशाख ३१ गतेको मिति हेरफेर नहुने बताउनुभएको हो । उहाँले कार्यकर्तालाई आश्वस्त पार्दै भन्नुभयो, आकाश खसे पनि धर्ती फाटे पनि वैशाख ३१ गतेको निर्वाचन सर्दैन ढुक्क हुनुहोस् । उहाँले प्रमुख प्रतिपक्ष नेकपा (एमाले) र मधेसवादी दललाई जिम्मेवार ढङ्गले प्रस्तुत हुन पनि आग्रह गर्नुभयो । संविधानको सफल कार्यान्वयनको एक मात्र कडी स्थानीय तहको निर्वाचन भएको बताउँदै मन्त्री थापाले एमाले र मधेसवादी दललाई सरकारले संसद्मा दर्ता गरेको संविधान संशोधनको प्रस्तावलाई प्रस्थान विन्दु मानेर सहमतिमा आउन आग्रहसमेत गर्नुभयो । समयमा निर्वाचन नभए संविधान असफल हुने र त्यसले मुलुकमा बिखण्डनवादी हाबी हुने बताउँदै मधेसबिना निर्वाचन सम्भव नभएकाले संविधान संशोधनको संशोधित प्रस्ताव संसद्मा दर्ता गरेको जानकारी दिनुभयो । मुलुकमा नक्कली राष्ट्रवाद हाबी हुन खोजेको बताउँदै उहाँले मधेसलाई नेपाल नदेख्नेले राष्ट्रवादको कुरा गर्नु गलत भएको टिप्पणी गर्नुभयो । कार्यक्रममा सांसद रामेश्वरप्रसाद ढुङ्गेलले संविधान निर्माणको नेतृत्वमा निर्माण भएको संविधानको सफल कार्यान्वयनको जिम्मेवारी नेपाली काँग्रेसको भएकाले यसलाई सफल बनाउन स्थानीय तहको निर्वाचनमा काँग्रेसको पक्षमा मतदान गर्न आग्रह गर्नुभयो । नेपाली काँग्रेस मध्यपुर थिमि नगरसभापति सुरेन्द्र श्रेष्ठको सभापतित्वमा सम्पन्न कार्यक्रममा नेपाली काँग्रेस भक्तपुर जिल्ला सभापति दुर्लभ थापा, निवर्तमान सभापति गणेशमान चक्रधर, पूर्वसभापति महेश श्रेष्ठ, मध्यपुर थिमि नगर समितिका निवर्तमान सभापति अष्टकुमार कवे, मध्यपुर थिमिका पूर्वमेयर मदनकृष्ण श्रेष्ठ, उपमेयर मुरारीप्रसाद आचार्य, नेपाली काँग्रेस क्षेत्र नं १ सभापति जीवन खत्री, क्षेत्र नं २ का सभापति नारायणभक्त खायमलीलगायत नेताले स्थानीय तहको निर्वाचनमा कार्यकर्तालाई एकजुट भएर लाग्न आग्रह गर्नुभएको थियो । रासस"
राष्ट्रपति भण्डारी भारतीय प्रधानमन्त्री मोदीको गृहनगर गुजरात पनि जाने,"काठमाडौ: राष्ट्रपति विद्या भण्डारीले बैशाख ४ गतेदेखि ८ गतेसम्म भारतको राजकीय भ्रमण गर्ने औपचारिक रुपमा घोषणा गरिएको छ । परराष्ट्र मन्त्रालयले राष्ट्रपति भण्डारीको भ्रमणको कार्यतालिका बुधबार सार्वजनिक गरेको हो । राष्ट्रपति भण्डारीले भारतीय राष्ट्रपति प्रणव मुखर्जी,उपराष्ट्रपति मोहम्मद हमिद अन्सारी,प्रधानमन्त्री नरेन्द्र मोदी र भारतीय मन्त्रिपरिषदका केहि सदस्यहरुसँग भेटवार्ता गर्ने कार्यक्रम तय भएको परराष्ट्र मन्त्रालयले जनाएको छ । मन्त्रालयका अनुसार भारतीय राष्ट्रपति मुखर्जीको निमन्त्रणामा भारत भ्रमणमा जान लाग्नु भएकी राष्ट्रपति भण्डारीलाई स्टेट गेष्टका रुपमा राष्ट्रपति भवनमा राखिनेछ । बैशाख ५ गते राष्ट्रपति भण्डारीले राष्ट्रपति भवनमा राजकीय सम्मान ग्रहण गर्ने,महात्मा गान्धीको समाधिस्थल राजघाटमा गएर श्रद्धाञ्जली अर्पण गर्ने,यमूना जैविक विविधता पार्कको अवलोकन गर्ने कार्यक्रम तय गरिएको छ । सोही दिन राष्ट्रपति भण्डारीले भारतीय राष्ट्रपति मुखर्जीसँग भेटवार्ता गर्ने,राष्ट्रपति मुखर्जीद्धारा आयोजित दिवाभोजमा सहभागी हुने कार्यक्रम छ । भ्रमणका अवधिमा राष्ट्रपति भण्डारीले भारतीय प्रधानमन्त्री मोदीको गृहनगर गुजरात र उडिसा प्रान्तको पनि भ्रमण गर्ने कार्यक्रम तय गरिएको छ । राष्ट्रपति भण्डारी बैशाख ८ गते स्वदेश फर्कने कार्यक्रम छ । नेपालको पहिलो महिला राष्ट्रपति भण्डारीले २०७२ कार्तिकमा पदभार सम्हालेपछिको यो पहिलो विदेश भ्रमण हो । राष्ट्रपति भण्डारीले २०७३ वैशाख २७ (९ मे २०१६) मा भारत भ्रमण गर्ने कार्यक्रम तत्कालीन प्रधानमन्त्री केपी शर्मा ओली नेतृत्वको सरकारले रद्द गरिदिएको थियो । यसअघि राष्ट्रपति डारामवरण यादवले तात्कालिन भारतीय राष्ट्रपति प्रतिभा पाटिलको निमन्त्रणमा २०६६ फागुन ३ गतेदेखि ६ गतेसम्म पहिलो विदेश भ्रमणका रुपमा भारतको राजकीय भ्रमण गर्नुभएको थियो ।"
सदरमुकाममा भेटिन छोडे नेता,"सुर्खेत : वीरेन्द्रनगरमा रहेको नेकपा माआवोदी केन्द्रको पार्टी कार्यालय सुनसान थियो । मंगलबार दिउँसो त्यहाँ पुग्दा कार्यालय कुर्न बसेका एकजना व्यक्ति मात्र भेटिए । नेताहरू सबै सदरमुकाम छोडेर गाउँ पसेकाले कार्यालयमा कार्यकर्ताहरू पनि आउन छोडेछन् । चुनाव प्रचारका लागि सबै नेताले सदरमुकाम छोडेपछि माओवादीको जिल्ला पार्टी कार्यालय पनि सुनसान बन्न पुगेको छ । सधै कार्यकर्ताको भीड लाग्ने नेकपा एमालेको जिल्ला कार्यालयमा पनि चहलपहल देखिएन । जिल्ला कमिटीका पदाधिकारी र सदस्यहरू सबै गाउँ पसेका छन् । नेताहरू गाउँमै भेटिन थालेपछि कार्यकर्ता पनि पार्टी कार्यालय धाउन छोडेका छन् । हिजोआज एमालेका जिल्ला नेताहरूलाई पनि सदरमुकाममा भेट्न मुस्किल छ । नेपाली कांग्रेसका जिल्ला नेताहरू पनि सदरमुकाममा भेटिन छोडेका छन् । चुनाव प्रचार अभियान लिएर गाउँ पसेपछि नेताहरू सदरुमकाममा भेटिन छोडेका हुन् । प्रमुख तीन दल मात्र होइन, जिल्लाका अन्य दलका नेता पनि विस्तारै सदरमुकाम वीरेन्द्रनगर छोड्न थालेका हुन् । करिब २० वर्षपछि हुन लागेको स्थानीय चुनावमा आफ्नो पार्टीलाई जिताउन दलका नेताहरू गाउँ केन्द्रित भएका छन् । सदरमुकाम छोडेसँगै अधिकांश नेताहरूलाई टेलिफोन सम्पर्कमा भेट्टाउनसमेत मुस्किल हुन थालेको छ । यसअघि सदरमुकाममा बस्दै आएका नेताहरू चुनाव नजिकिँदै गएपछि टेलिफोन सम्पर्क नहुने बस्तीसम्म पनि पुगेका छन् । लामो समयपछि नेताहरूलाई गाउँमै भेट्दा कार्यकर्ताहरू भने दंग परेका छन् । माओवादी केन्द्रका केन्द्रीय सदस्य टोपबहादुर दर्लामीले भन्नुभयो, 'म अहिले गाउँमै छु, चुनाव निकै लागेको छ । पार्टीका सबै नेताहरू गाउँमै हुनुहुन्छ, कोही जिल्लाको पूर्व र कोही पश्चिममा खटिनु भएको छ ।' आफ्नो पार्टीका सबै नेताहरूले सदरमुकाम छोडेको भन्दै उहाँले कार्यालय कुर्न मान्छे राखेको जानकारी दिनुभयो । प्रमुख तीन दल मात्र होइन, जिल्लाका अन्य दलका नेता पनि विस्तारै सदरमुकाम वीरेन्द्रनगर छोड्न थालेका हुन् । करिब २० वर्षपछि हुन लागेको स्थानीय चुनावमा आफ्नो पार्टीलाई जिताउन दलका नेताहरू गाउँ केन्द्रित भएका छन् । माओवादी केन्द्रका जिल्ला नेताहरू मात्र होइन, केन्द्रीय नेताहरू पनि गाउँमा व्यस्त छन् । दर्लामीका अनुसार माओवादी संसदीय दलका सचेतक सीता नेपाली, पोलिटब्युरो सदस्य नरबहादुर विष्ट र जिल्ला कमिटीका सबै नेताहरू अहिले सदरमुकामबाहिर छन् । 'हामी पनि गाउँ अभियानमा व्यस्त छौं, जनतासँग मत माग्दै हिँडेका छौं' नेपाली कांग्रेस सुर्खेतका सभापति कमलराज रेग्मीले भन्नुभयो, 'पार्टीका जिल्ला तहका सबै नेताहरू अभियानमै हुनुहुन्छ, हामी सबै वडातहसम्म पुगेका छौं । यो बर्सौंपछिको सुनालौ अवसर हो, साथीहरू सबै सदरमुकाम छोडेर गाउँमा खटिनु भएको छ ।' जनतामा चुनावको उत्साह देखिएको उहाँको भनाइ छ । जिल्लाको पश्चिम बिजौरा पुग्नुभएका एमाले सुर्खेतका सचिव मोहन बडुवालले टेलिफोन सम्पर्कमा भन्नुभयो, 'मैले सदरमुकाम छोडेको १५ दिन पुग्यो, निरन्तर गाउँ अभियानमै व्यस्त छु । पार्टीका सबै नेताहरू गाउँ पस्नुभएको छ, चुनावसम्म नेताहरूलाई वीरेन्द्रनगरमा भेट्टाउन त मुस्किल नै होला ।' वैशाख ३१ गतेको स्थानीय तहको चुनावमा पार्टीको पक्षमा नतिजा हात पार्न दलहरू गाउँ केन्द्रित भएका हुन् । प्रमुख दलहरू मात्र होइन, जिल्लामा क्रियाशील साना दलहरूले पनि गाउँको वडा र टोलसम्म पुगेर आफ्नो संगठन विस्तार थालेका छन् । नेपाल मजदुर किसान पार्टीका जिल्ला सचिव धनेन्द्र विकले आफूहरू पनि गाउँ अभियानमा रहेको जानकारी दिनुभयो । उहाँले भन्नुभयो, 'बर्सौंपछि स्थानीय चुनाव हुँदैछ, यो अवसर हामीले गुमाउनु हुँदैन । हामीले पनि गाउँमा अभियान जारी राखेका छौं, टोलसम्म पुगेर अभियान सञ्चालन गरिरहेका छौं ।' जिल्लाका प्रायः दलका नेताहरू हिजोआज सदरमुकामबाहिर छन् । दलहरूले गाउँको वडा तहसम्म नै जिल्ला नेतृत्वलाई पुर्याउने र मत माग्ने कसरत गरिरहेका छन् । चुनावी अभियानमा भने जिल्लामा मुख्य तीन दल कांग्रेस, एमाले र माओवादी अगाडि देखिएका छन् । नेताहरू गाउँ पसेपछि चुनावी माहोल गाउँमा बढी देखिएको छ । गाउँमा सभा, भेला र जुलुसहरूले गर्दा चहलपहल पनि बढेको छ । सदरमुकाम वीरेन्द्रनगरमा भने चुनावी माहोल बढेको छैन । यसैबीच दलहरूले उम्मेदवारको टुंगो लगाउने अन्तिम कसरत गरिरहेका छन् । वडा तहबाट उम्मेदवारको टुंगो लगाउँदै माथिल्लो कमिटीमा सिफारिस गर्ने काम भइरहेको दलहरूले जनाएका छन् । यही महिनाभित्र सबै उम्मेदवारको टुंगो लगाइसक्ने दलहरूको दाबी छ । उम्मेदवारका आकांक्षी धेरै भएपछि जिल्लाका ठूला दलहरूलाई त्यसको व्यवस्थापन गर्न हम्मेहम्मे परेको हो ।"
आन्तरिक निर्वाचनमार्फत उम्मेदवार छनोट,"दिपायल : स्थानीय तहमा उम्मेदवारका आकांक्षी धेरै भएपछि नेकपा एमाले डोटीले पार्टीमा आन्तरिक निर्वाचनमार्फत उम्मेदवार छनोट गरेको छ । स्थानीय तहको चुनाव नजिकिँदै गर्दा स्थानीय तहको प्रमुखका लागि पार्टीमा आकांक्षी उम्मेदवारको संख्या वृद्धि भएपछि आन्तरिक निर्वाचनमार्फत स्थानीय तहका प्रमुखहरू तय गरिएको एमाले डोटीका अध्यक्ष चक्र मल्लले जानकारी दिनुभयो । गाउँपालिका तथा नगरपालिकाका प्रमुखको टुंगो लागे पनि वडाको भने टुंगो लागेको छैन । निर्वाचनमार्फत गाउँपालिकामा दुईजनाको नाम सिफारिस गरिएको छ । गाउँपालिका प्रमुखका आकांक्षीबीच एमालेको गाउँपालिका संगठन कमिटीमा आन्तरिक निर्वाचन गराएर सबैभन्दा बढी मत ल्याउने दुईजनालाई उम्मेदवारको रूपमा जिल्ला कमिटीमा सिफारिस गरिएको हो । दुईजना सिफारिस गरिएको भए पनि जसले सबैभन्दा बढी मत ल्याएको छ उसैले स्थानीय तहको प्रमुखको टिकट पाउने पार्टीले जानकारी दिएको छ। सबै गाउँपालिकामा दुईजना आकांक्षी उम्मेदवार छनोट भइसकेका भए पनि दुई नगरपालिकामध्ये दिपायल सिलगढी नगरपालिकामा भने आन्तरिक निर्वाचन हुन नसक्दा आकांक्षी उम्मेदवार सबैको नाम सिफारिस गरिएको अध्यक्ष मल्लले जानकारी दिनुभयो । जिल्लामा सक्रिय राजनीति गरिरहेका व्यक्तिसमेत आन्तरिक निर्वाचनबाट पछारिएका छन् । छनोट भएका उम्मेदवारमा युवा नेताको बाहुल्य छ । दिपायल सिलगढी नगरपालिकामा आकांक्षी सातजना मेयर र चारजना उपमेयरको नाम सिफारिस गरिएको छ । तीमध्ये कसलाई टिकेट दिने भन्ने प्रदेश कमिटीले तय गर्ने अध्यक्ष मल्लले बताए । जिल्लाको अर्को शिखर नगरपालिकाका लागि एमालेबाट शेरबहादुर मल्ल मेयर र राधिका बोहरा उपमेयरको रूपमा सिफारिस हुनुभएको छ । पार्टीको आन्तरिक निर्वाचनबाट बढी मत ल्याएर जोरायल गाउँपालिकामा दुर्गादत्त ओझा र डबल बोहरा सिफारिस हुनुभएको छ भने बड्डीकेदार गाउँपालिकामा भक्त साउद र चक्र घर्ती सिफारिस हुनुभएको छ । त्यसैगरी, बोगटान गाउँपालिकामा टेक बम र हस्त बुढा, केआई सिंह गाउँपालिकामा सर्वसम्मत रूपमा यज्ञराज जोशीलाई सिफारिस गरिएको छ । आदर्श गाउँपालिकामा टेकबहादुर रोकाया र नयनसिं खड्का, सायल गाउँपालिकामा तेजबहादुर डुम्रेल र हर्कबहादुर सिंह र पूर्वीचौकी गाउँपालिकामा सर्वसम्मत रूपमा दीर्घ बोगटी प्रमुखका लागि सिफारिस हुनुभएको छ । वडाहरूमा भने अझै उम्मेदवारको टुंगो लाएको छैन । चैत महिनाभित्रै वडामा समेत अध्यक्ष तथा सदस्यका आकांक्षी उम्मेदवार तय भइसक्ने एमाले जिल्ला कमिटी सदस्य एवं सायल गाउँपालिकाका अध्यक्षका आकांक्षी उम्मेदवार तेजबहादुर डुम्रेलले बताउनुभयो । 'एक चरणको चुनावी गाउँ अभियान सकिएको छ', डुम्रेलले भन्नुभयो, 'अब सबै तहमा अन्तिम उम्मेदवारको टुंगो लागेपछि मात्रै उम्मेदवारसहितको चुनावी अभियान सञ्चालन गरिने छ ।'"
