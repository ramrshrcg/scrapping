शीर्षक,विवरण
प्रतिस्पर्धी लगानीको वातावरण बनाऊ,"पूर्वाधार र उत्पादनमूलक क्षेत्रमा विदेशी र स्वदेशी लगानी आकर्षित गर्न सरकारले यही चैत १५ र १६ मा लगानी सम्मेलन गर्दैछ। सँगै लगानी कानुनको तयारी र केही नेपाल ऐन संशोधनमार्फत लगानीसँग सम्बन्धित ऐन संशोधन गर्ने कामले तीव्रता पाएको छ। सरकारले लगानी सम्मेलनको मुखमा वैदेशिक लगानी तथा प्रविधि हस्तान्तरण ऐन, विशेष आर्थिक क्षेत्र ऐन, लगानी बोर्ड तथा सार्वजनिक निजी साझेदारी ऐनलगायतका कानुन ल्याएर कानुनी सुधारको सन्देश लगानीकर्तामाझ पस्किन खोज्दैछ। वास्तवमा लगानीनिम्ति उत्साहित माहोल सिर्जना गर्न कानुनी र प्रक्रियागत सुधार आवश्यक छ। तर कानुनी सुधारमात्रैले लगानी आउने होइन। सुधार गयौं भनेर सरकारको आत्मप्रशंसाले मात्र हुँदैन, साँच्चिकै सुधार भएको अनुभूति लगानीकर्ताले गर्नुपर्ने माहोल पैदा गर्नुपर्ने हुन्छ। यतिखेर जसरी कानुन बन्दैछन्, तिनले केही नेपाली उखानलाई चरितार्थ गरेका छन्। सत्तारुढ दलको संसद्मा दुईतिहाइ उपस्थितिको बलमा जसको बिहे, उसैलाई देख्न नदे, जसनिम्ति गोठ बनायो, उसको पुच्छर बाहिर शैलीमा कानुन बन्दैछन्। अर्थात् न यसमा सरोकारवालासँग पर्याप्त छलफल भएको छ, न त संसदीय समितिमा दफावार छलफल नै हुन पाएका छन्। सरकार कति हतारोमा छ भने कानुन लगानी सम्मेलनअघि नै चाहिएको छ। अर्कोतर्फ कानुन भएर मात्र भएन, त्यसको कार्यान्वयन महत्त्वपूर्ण छ। हाम्रो संस्थागत क्षमतामा सुधार, प्रक्रियामा सुधार, काम गर्ने शैली र आचरणमा समेत सुधार आवश्यक छ। विगतको द्वन्द्व र लामो राजनीतिक संक्रमणले हाम्रो कर्मचारीतन्त्रमा काम नगर्ने मनोवृत्ति विकास भएको छ। सरकारले पनि दक्षता र क्षमताभन्दा दलगत आधारमा कर्मचारी नियुक्ति गर्ने, राजनीतिक र स्वार्थसमूहको प्रभावमा संवैधानिक निकायदेखि सरकारले कर्मचारीलाई मानमर्दन र दण्डित गर्ने कारण कर्मचारीतन्त्रको मनोबल गिरेको छ। निर्णय क्षमतामा ह्रास आएको छ। कानुनमा स्पष्टता नभएकै कारण कर्मचारीले निर्णय गर्न डराउनुपर्ने अवस्था छ। अर्कोतर्फ सुशासनको अभाव छ। कानुनी शासन र सुशासन दिन नसक्ने अवस्थामा लगानीकर्ताले लगानी सुरक्षाको प्रत्याभूति प्राप्त गर्दैनन्। कानुनमा स्पष्टता र पारदर्शिता नभएका मुलुक लगानीकर्ताको रोजाइमा पर्दैनन्। अर्कोतर्फ व्यवसाय गर्न सहजताका हिसाबले हामी पछाडि छौं। दक्षिण एसियाकै उदाहरण हेर्ने हो भने बंगलादेशले समेत वैदेशिक लगानीका लागि स्वचालित संयन्त्र (अटोमेसन) विकास गरिसकेको छ। अनलाइनबाटै विदेशी लगानी स्वीकृतिदेखि कम्पनी दर्तासम्म गर्न सकिन्छ। हामीकहाँ दर्तादेखि कार्यान्वयन चरणमा अनगिन्ती कार्यालयमा फाइल बोकेर चहार्नुपर्छ। हामीकहाँ प्रवेश (इन्ट्री) देखि सञ्चालन (अपरेसन) र बाहिरिने (एक्जिट) सम्म हरेक ठाउँमा समस्या छन्। लगानीको प्रतिफल लैजानसमेत सहज नरहेको गुनासो लगानीकर्ताबाट बेलाबखत आउने गरेको छ। लगानीको आकार हेरेर स्वीकृत गर्ने पनि प्रदेश, उद्योग विभाग, औद्योगिक प्रवद्र्धन बोर्ड, लगानी बोर्डदेखि प्रधानमन्त्रीमातहतको निर्देशक समिति नामक अर्को संयन्त्रका लागि विधेयक संसद्मा पठाइएको छ। लगानीका लागि एकद्वार प्रणालीका नाममा हामी थप द्वार बनाइरहेका छौं। नेपालमै लगानी गरिरहेका लगानीकर्ताको अनुभव सुन्ने हो भने अन्य मुलुकमा कानुन पारदर्शी छन्। कानुनमा लेखिएअनुसार प्रक्रिया पूरा गरेपछि काम हुन्छ। हामीकहाँ सम्बन्धित अड्डाका कर्मचारीले कुनकुन कानुन भिडाएर यसलाई पन्छाउन सकिन्छ भनेर खोजेर बस्छन्। लगानी सहजीकरणसम्बन्धी मनोभावना न राजनीतिकर्मीमा छ न त कर्मचारी वृत्तमा। दलका भ्रातृ संगठनदेखि प्रभावशाली पात्रमा जसरी पनि असुल्ने (रेन्ट सिकिङ) को मानसिकताले लगानीलाई अवरोध गरिरहेको छ। विश्वभर विदेशी लगानीलाई रातो कार्पेट बिछ्याएर स्वागत गर्ने गरिन्छ। कहाँ लगानी गर्दा प्रतिफल उच्च हुन्छ र लगानी सुरक्षित हुन्छ भन्ने लगानीकर्तालाई पर्याप्त छनोटका अवसर छन्। नेपालले पनि वैदेशिक लगानीका निम्ति कानुनी, प्रक्रियागत, प्रशासनिक झन्झट हटाउनेदेखि सुशासन, विधिको शासन स्थापित गरी प्रतिस्पर्धी लगानीको वातावरण बनाउन जरुरी छ।"
आगोमा जलेर एकजनाको मृत्यु,ताप्लेजुङ : ताप्लेजुङको मेरिङ्देन गाउँपालिका२ सान्थाक्रास्थित घरमा आगलागी हुँदा एकजनाको मृत्यु भएको छ । आगलागीमा परेर ४२ वर्षीया यमुहाङमा लिम्बुको मृत्यु भएको हो । बुधबार राति अचानक आगलागी हुँदा बुधमाया जलेकी हुन्। बाँसको भाटा र फुसको छानोले बनेको भुर्इँतले घरमा राति ९ बजे आगो लागेको जिल्ला प्रहरी कार्यालय ताप्लेजुङले जनाएको छ । आगो फैलिइसकेपछि मात्रै थाहा पाएकाले श्रीमतीलाई बचाउन नसकिएको श्रीमान जितबहादुर लिम्बुले बताए । आगलागीको कारण खुलिनसकेको प्रहरीले जनाएको छ ।
भ्रष्टाचारीप्रति सरकार कठोर बन्छः वनमन्त्री बस्नेत,"काठमाडौं : वन तथा वातावरणन्त्री शक्तिबहादुर बस्नेतले सरकारले सुशासनलाई प्राथमिकतामा राखेर काम गरिरहेको बताएका छन् । भ्रष्टाचार अन्त्य तथा सुशासन कायम गर्न सरकारले कठोर नीति लिएको उनको भनाइ थियो ।सुशासन कायम गर्न सरकारले कसैसँग नकारात्मक खालका सम्झौता नगर्ने मन्त्री बस्नेले स्पष्ट गरे । सुशासनका क्षेत्रमा रहेका नकारात्मक चिन्तन, प्रवृत्ति र व्यवहारलाई नियन्त्रण गर्न सरकारले कठोर कदम चालेको छ, विश्व वन दिवसका अवसरमा बिहीबार बबरमहलस्थित वन परिसरमा आयोजित कार्यक्रममा मन्त्री बस्नेतले भने, सुशासका लागि सरकारका तर्फबाट कुनै पनि नकरात्मक खालका सम्झौता हुँदैन । मन्त्री बस्नेतले वनलाई समृद्धिसँग जोड्ने गरी सरकारका काम केन्द्रित गरिएको चर्चा गर्दै विदेशबाट काष्ठजन्य सामग्री आयात बन्द गरिने बताए । मुलुकको करिब ४५ प्रतशित भूभाग वन क्षेत्रले ओगटेको चर्चा गर्दै उनले मन्त्रालयले संरक्षण, उपयोग र लाभको सन्तुलित प्याकेज अघि सारेर वन व्यवस्थापन गर्ने योजना बनाएको जानकारी दिएका छन्। संरक्षणबाट मानिसको जीवनमा प्रत्यक्ष लाभ मिल्ने अनुभूति जनस्तरमा गराउन नसकिए दिगो संरक्षण नहुनेमा सम्वद्ध सबै पक्ष सचेत हुनुपर्ने उनको भनाइ थियो । मानिसमा वन समस्या होइन, बाँच्नका लाग अत्यावश्यक सर्त हो भन्ने कुरा जनतालाई बुझाउन सकिएन भने दिगो संरक्षण सम्भव छैन, उनले भने, वन बिना जीवन सम्भव छैन भन्ने कुरा व्यवहारतः बुझाएर मानिसले वनलाई सधैं माया गर्ने वातावरण सिर्जना गर्नुपर्छ । वन, पर्यटन र हाइड्रो नेपालको समृद्धिको आधार भएको उनले बताए ।"
होली मनाउँदा नियम उल्लंघन गर्ने ३ सय ६० सवारी पक्राउ,"बिर्तामोड : होली पर्व मनाउने क्रममा सवारी नियम उल्लंघन गरेको भन्दै बिहीबार ३ सय ६० वटा सवारी साधनलाई प्रहरीले नियन्त्रणमा लिएको छ । तीनजना सवार र हेलमेट नलगाइ कुदाएका मोटरसाइकल तथा स्कुटर ३ सय ४९ वटा, ७ वटा टेम्पो र ४ वटा जिप तथा कार नियन्त्रणमा लिएको जिल्ला ट्राफिक प्रहरी कार्यालय झापाले जनाएको छ । झापाको दमक, बिर्तामोड, भद्रपुर, सुरुंगा, बुधबारे, चारआली र काँकडभिट्टा लगायत स्थानबाट ती सवारी नियन्त्रणमा लिएको जिल्ला ट्राफिक प्रहरी कार्यालय झापाका प्रमुख होम अधिकारीले बताए । पक्राउ परेका टेम्पो र जिप तथा कारले क्षमता भन्दा बढी यात्रु बोकेका थिए भने मोटरसाइकलमा तीनजना चढ्नुको साथै हेलमेट नलगाइ कुदाएको पाइएकाले पक्राउ गरेको अधिकारीको भनाइ छ ।"
मालपोत र नापी नसुध्रिएपछि मन्त्री निरास !,"काठमाडौं : मालपोत र नापी नसुध्रिएकोमा विभागी मन्त्रीले निरासा प्रकट गरेकी छन्। भूमिव्यवस्था, सहकारी तथा गरिबी निवारणमन्त्री पदमाकुमारी अर्यालले मालपोत र नापीमा भएका भ्रष्टाचार, अनियमितता, अव्यवस्था बदनामी कमाएको भन्दै निरासा व्यक्त गरेकी हुन्। उनले भूमि व्यवस्थापनमा भएको अस्तव्यस्तताले आफूलाई गलाइसकेको बताइन्। दोस्रो 'ग्लोबल सर्वे डे'को अवसरमा नापी विभाग भएको कार्यक्रममा मन्त्री आर्यालले भूमि व्यवस्थापनमा भएको भद्रगोललाई सुधार्न खोज्दा चारैतिरबाट बाधा व्यवधान सिर्जना भएको बताइन्। म धेरै चिन्तित छु, यता हेर्यो उता हेर्यो सबै अस्त व्यस्त छ, मन्त्री अर्यालले निरास हुँदै भनिन्, सबैतिर बदनामी नै बदनामी छ, केही गरौ भन्नैलाई बाधा व्यवधान सिर्जना गरिन्छ। भूमी व्यवस्थापन सम्बन्धी कानुन बन्न लागेको बताउँदै उनले अब जग्गा प्रशासनमा सुधार आउन सक्ने बताइन्। जग्गा प्रशासन सम्बन्धी व्यक्तिले मन्त्रालयको नेतृत्व गर्नु पर्ने आवाज उठाएपछि सचिव गोपीनाथ मैनालीले कडा आपत्ती प्रकट गरे। सचिव भनेको व्यवस्थापक हो, सचिव हुन त्यही क्षेत्रको हुनुपर्छ भन्ने छैन, उनले आक्रोश पोख्दै भने । यही अवसरमा नापी क्षेत्रका पाँच पुस्ताको प्यानल डिस्कसन भएको थियो। पहिलो पुस्ताबाट सीमाविद् बुद्धिनारायण श्रेष्ठ, दोस्रो पुस्ताबाट पूर्वसचिव बाबुराम आचार्य, तेस्रो पुस्ताबाट नापी विभागका महानिर्देशक गणेशप्रसाद भट्ट, चौथो पुस्ताबाट नापी इन्जिनियर भुवन रन्जित, पाँचौ पुस्ताको नापी प्रालिका सञ्चालक उत्तम पुडासैनीले प्यानल डिस्कसनमा भाग लिएका थिए। सबैले आफ्ना अनुभव सुनाए।"
जुवातास खेल्ने तीन महिलासहित ६ पक्राउ,"भक्तपुर : भक्तपुर प्रहरीले सूर्यविनायक नगरपालिका ५ कटुञ्जेबाट जुवातास खेलिरहेका तीन महिलासहित ६ जनालाई नगद दुई लाख ८६ हजार तीन सय १० रुपैयाँसहित पक्राउ नियन्त्रणमा लिएको छ। महानगरीय प्रहरी परिसर भक्तपुरका अनुसार सिन्धुपाल्चोकको लिसंखुपाखर गाउँपालिका ४ घर भई हाल कटुञ्जे बस्ने ५५ वर्षीय नर्बु लामा, लिसंखुपाखर गापा ४ नै भई हाल सूर्यविनायक नपा ६ पाण्डुबजार बस्ने ३५ वर्षीय एडी लामा, सिन्धुपाल्चोककै जुगल गापा ४ घर भई हाल भक्तपुरको मध्यपुर थिमी नपा ८ बोडे बस्ने २८ वर्षीय मानबहादुर श्रेष्ठलाई नियन्त्रणमा लिइएको हो। त्यस्तै मोरङको पथरी शनिश्चरे नपा ९ घर भई हाल काठमाडौं पेप्सिकोला बस्ने २९ वर्षीया सरु राई र २५ वर्षीया मीमा राई तथा दोलखाको शैलुङ गापा १ घर भई हाल सूर्यविनायक बस्ने ३६ वर्षीया राखी लामालाई प्रहरीले नियन्त्रणमा लिएको हो। परिसरका प्रवक्ता प्रहरी नायब उपरीक्षक रेवतीरमण पोखरेलले विशेष सुराकीको आधारमा महानगरीय प्रहरी वृत्त जगातीबाट खटिएको प्रहरी टोलीले उनीहरुलाई जुवातास खेलिरहेको अवस्थामा नियन्त्रणमा लिएको जानकारी दिए। उनीहरुको साथबाट १० बुक ताससमेत बरामद गरिएको उनले बताए। उनका अनुसार जिल्ला अदालत भक्तपुरबाट जुवा मुद्दामा म्याद थप गरी थप अनुसन्धान कार्य भइरहेको छ।"
दुई गाउँलेबीच झडप : स्थिति नियन्त्रण लिन हवाई फायर,"रौतहट : रौतहटको गुजरा नगरपालिका ९ सिमराभवानीपुरमा बिहीबार दुई गाउँलेबीच झडप भएको छ। प्रहरीले स्थिति नियन्त्रणमा लिन अश्रुग्याससँगै हवाई फायर गर्नु परेको छ। बाटोको किनारमा बनियाँ समुदायले होली खेल्न राखेको माटोको घैटा (मट्का) चौधरी समुदायका केही व्यक्तिले फुटाएपछि विवाद भएको प्रहरीको भनाइ छ। झडपमा स्थानीय तथा प्रहरी घाइते भएका छन्। प्रहरीले पाँच जना स्थानीयलाई नियन्त्रणमा लिएको छ। दुवै पक्षलाई नियन्त्रणमा नलिई एकपक्षका व्यक्तिलाई मात्र प्रहरीले नियन्त्रणमा लिएको भन्दै चौधरीपक्षले प्रहरीमाथि ढुंगा प्रहार गरेपछि ६ राउण्ड अश्रुग्यास र ७ राउण्ड हवाई फायर भएको हो। प्रहरीतर्फ प्रहरी हवल्दार ईश्वर विष्टको मुखमा चोट लागेको छ भने प्रहरी जवान पिताम्बर काफ्लेको छातिमा चोट र पवन कार्कीको दाहिने हातमा चोट लागेको छ। यस्तै गुजरा नपा ९ सिमरा भवानिपुर चौधरीटोलका विवेक चौधरी, बानियाँ टोलका ५३ वर्षीय तेतरीदेवी साह, ५९ वर्षका रामएकवाल साह रौनियार र ३४ वर्षीय सोनेलाल सहनी घाइते भएका छन्। उनीहरुको चन्द्रनिगाहपुरमा उपचार भइरहेको जिल्ला प्रहरी कार्यालय रौतहटका एसपी भुपेन्द्र खड्काले जानकारी दिए। प्रहरीले २१ वर्षीय दिपेश चौधरी, आकास चौधरी, १७ वर्षीय पप्पु चौधरी, ३० वर्षीय सुकेश्वर चौधरी, ३० वर्षीय रोहित चौधरीलाई नियन्त्रणमा लिएको छ। घटनास्थलमा चन्द्रनिगाहपुर, गरुडाबाट नेपाल प्रहरी तथा सन्तपुरबाट सशस्त्र प्रहरी परिचालन गरिएको छ।"
मेडिकल कलेजले अवैध शुल्क एक महिनामा फिर्ता गर्नुपर्ने,"काठमाडौं : एमबीबीएस अध्ययनरत विद्यार्थीसँग सरकारले तोकेको भन्दा बढी शुल्क लिएका मेडिकल कलेजले उक्त शुल्क एक महिनाभित्रमा सम्बन्धित विद्यार्थीलाई फिर्ता गराउनुपर्ने भएको छ। बिहीबार शिक्षा विज्ञान तथा प्रविधि मन्त्रालयमा सरोकारवालाबीच भएको छलफलले यस्तो निर्णय गरेको हो। छलफलमा मन्त्री गिरीराजमणि पोखरेल, सचिव खगराज बराल, त्रिभुवन विश्वविद्यालयका उपकुलपति प्राध्यापक तीर्थराज खनिया, शिक्षाध्यक्ष सुधा त्रिपाठी, रजिष्ट्रार डिल्ली उप्रेती लगायत मन्त्रालयका सहसचिव, विश्वविद्यालयका अन्य अधिकारी तथा विद्यार्थी संगठनका प्रतिनिधि पनि सहभागी थिए। सरकारले तोकेको भन्दा बढी शुल्क लिएका गण्डकी मेडिकल कलेजलगायतका कलेजले एक महिना भित्र उक्त शुल्क फिर्ता गर्ने र त्यसको अनुमान गर्न शिक्षा मन्त्रालय, त्रिवि, मेडिकल काउन्सिल, स्थानीय प्रशासन र कलेज प्रतिनिधि रहेको अनुगमन समिति बनाउने, गण्डकी मेडिकल कलेजमा अध्ययनरत विद्यार्थीको शैक्षिक कार्यक्रम प्रभावित नहुने गरी परीक्षा सम्बन्धी विशेष निर्णय गरेर उपयुक्त व्यवस्था मिलाउने तथा विद्यार्थी संगठनले त्रिवि र डीन अफिसमा गरेको तालाबन्दी खोल्ने निर्णय बैठकले गरेको छ। बैठकमा सहभागी पूर्व एमालेका विद्यार्थी संगठन अनेरास्ववियुका उपाध्यक्ष रश्मि आचार्यले भने, शुल्क फिर्ता गर्ने क्रममा कुनै विद्यार्थीलाई मेडिकल कलेज सञ्चालकको तर्फबाट धम्की आएमा सुरक्षाको गयरोन्टी राजयले गर्ने निर्णय पनि भएको छ। सहमतिलाई अक्षरस पालना गर्न आफूहरु सक्रिय भएर लाग्ने आचार्यले बताए।"
"सिन्धुलीमा एसईईको तयारी पूरा, ५ हजार ६ सय २० परीक्षार्थी सहभागी हुँदै","सिन्धुली : चैत्र १० गतेदेखि सुरु हुने यस वर्षको माध्यमिक शिक्षा परीक्षा (एसईई) को तयारी पूरा भएको शिक्षा विकास तथा समन्वय इकाइ सिन्धुलीले जनाएको छ। कार्यालयका अनुसार यस वर्षको एसईईमा सिन्धुलीबाट साढे ५ हजार भन्दाबढी विद्यार्थी सामेल हुने भएका छन्। जिल्लाका १ सय ३४ बाट माध्यमिक विद्यालयका नियमित, ग्रेडवृद्धि तथा प्राविधिकधारका गरी कुल ५ हजार ६ सय २० जना विद्यार्थी एसईईमा सामेल हुने शिक्षा विकास तथा समन्वय इकाइ सिन्धुलीका शाखा अधिकृत नेत्र गजुरेलले बताए। जसमध्ये नियमिततर्फ ५ हजार ४ सय ८४ जना, ग्रेड वृद्धितर्फ १ सय ३६ जना, प्राविधिक धारअन्तर्गत इन्जिनियरीङतर्फ ६८ जना र कृषि बालि विज्ञानतर्फ १ सय १३ गरी १८१ परीक्षार्थी परीक्षामा सामेल हुने गजुरेलले जानकारी दिए। गजुरेलका अनुसार एकजना परीक्षार्थी भने कारागारबाट एसईई परीक्षामा सहभागि हुने भएका छन्। 'कमलामाई नगरपालिका ११ स्थित कुशेश्वर माध्यमिक विद्यालय बेसारेवेशीका भरतबहादुर आलेले जिल्ला कारागार सिन्धुलीबाट परीक्षा दिने व्यवस्था मिलाइएको छ,' उनले थपे। आलेलाई जिल्ला अदालत सिन्धुलीले बलात्कारको घटनामा दोषी ठहर गरी ३ वर्ष सजाय तोकेकाले उनलाई कारागारबाटै परीक्षा दिने व्यवस्था मिलाइको हो। यस वर्ष जिल्लामा २६ वटा परीक्षा केन्द्र तोकिएको छ। प्राविधिकधारतर्फ एउटा मात्रै माध्यमिक विद्यालय पानीट्याँकीमा परीक्षा केन्द्र तोकिएको छ। परीक्षा केन्द्र अध्यक्षको छनोट गरी सकिएकाले शुक्रबार केन्द्रध्याक्षलाई अभिमुखीकरण गराई परीक्षा केन्द्रमा खटाइँदैछ। परीक्षाको उत्तरपुस्तिका केन्द्रमा पुगिसकेको र प्रश्नपत्र जिल्ला प्रहरी कार्यालय सिन्धुलीमा राखिएको र शनिबारबाट सबै परीक्षा केन्द्रमा प्रश्नपत्र पनि पठाउने काम सुरु गरिने गजुरेलले बताए। यस पटकको परीक्षामा सम्बन्धित परीक्षा केन्द्रका विद्यालयका प्रध्यानध्यापकलाई नै केन्द्राध्यक्षको जिम्मेवारी दिइएको पनि शिक्षा विकास तथा समन्वय इकाइ सिन्धुलीले जनाएको छ। गत वर्ष सिन्धुली जिल्लाबाट ५ हजार ८ सय ९६ जना विद्यार्थी एसईई परीक्षामा सामेल भएका थिए। यस वर्षको एसईई परीक्षा आगामी चैत्र २१ ग्ते बिहीबार सम्पन्न हुनेछ।"
हतियार देखाएर १ सय २० तोला सुन लुटियो,"सिन्धुली : हतियारधारी एक समूहले बुधबार सिन्धुलीबाट ६० लाख मुल्यको १ सय २० तोल सुन लुटेका छन्। जिल्ला प्रहरी कार्यालय सिन्धुलीका अनुसार स्वचालित पेस्तोल तथा तरबारसहित आएका अज्ञात लुटेराको समूहले कनपा६ स्टलबजरमा कालिगढले बनाउँदै गरेको सुन लुटेर फरार भएका हुन्। होलीका दिन सबै होलीमा रमाइरहेका बेला उनीहरुले सुन लुटेर फरार भएका छन्। जिल्लाका विभिन्न सुनचाँदी पसलमा कार्यरत कालीगढले स्टलबजारस्थित उद्योग बाणिज्य संघको कार्यालय पछाडीको कोठा भाडामा लिएर गरगहन बनाउँदै आएका थिए। स्थानीयले कालो माक्स लगाएका, कपालमा विभिन्न प्रकारका रंगहरु लगाएका जनाको समूहमा आएका लुटेराले १ सय २० तोला सुन लुटेर फरार भएको भन्दै प्रहरीलाई खबर गरेको जिल्ला प्रहरी कार्यालय सिन्धुलीका प्रमुख चक्रबहादुर सिंहले जानकारी दिए। कालिगढले काम गर्दै गर्दा सुन लुटेर भागेको खबर गरेपछि तत्काल प्रहरी घटनास्थित पुग्दा लुटेराको पहिचान हुन नसकेको सिंहको भनाई छ। उनले भने, 'हामीहरुले उक्त घटनाको अनुसन्धान गरिरहेका छौं। हालसम्म कुनै शंकास्पद व्यक्तिको पहिचान हुन सकेको छैन्। घट्ना पनि रहस्यमय बन्दै गएको छ।' कालिगढले निर्माण गर्न ल्याएको सुन कुन सुन पसलको अडरको हो भन्ने खुल्न समेत नसकेको र को को कालीगढको लुटीएको भन्ने पनि अनुसन्धानमै रहेकाले घटना थप रहस्यमय बनेको सिंहले जनाए। उक्त सुन लुटिएको विषयमा जिल्लाका कुनैपनि सुनचाँदी व्यवसायी बोलेका छैनन्। तर, जिल्लामा पहिलो पटक हतियार सहित लुटपाट भएको घट्नालाई प्रहरीले विशेष रुपमा अनुसन्धान अगाडी बढाएका सिंहको भनाई छ। लुटिएको सुनको बजार मुल्य ६० लाख रुपैयाँ रहेको व्यवसायीहरुले जनाएका छन्। उता जिल्लामा हतियारसहित सुन लुटिएको घटनापछि उद्योगी व्यवसायी भने त्रसिद भएका छन्। घटनापछि एक प्रेस विज्ञप्ती प्रकाशन गर्दै सिन्धुली उद्योग बाणिज्य संघका अध्यक्ष अमरेशचन्द्र बैदारले उक्त घटनाप्रति गम्भीर ध्यानाकर्षण भएको उल्लेख गरेका छन्। उद्योगी, व्यापारीले आफ्नो व्यापार, व्यवसाय संचालन गर्दा राज्यतर्फबाट पाउनुपर्ने सुरक्षालगायतका अन्य अधिकार सुरक्षित गर्न सम्बन्धित निकायको ध्यानार्षण गरेको विज्ञप्तिमा उल्लेख गरिएको छ। साथै, जिल्लाका व्यवसायीले घट्नामा संलग्न रहेकाको यथाशीघ्र पहिचान गरी कानुन अनुसारको कार्वाही अगाडि बढाइदिन अनुरोध गरिएको छ। 'आगामी दिनमा यस्ता घट्ना घट्ना नदिन सबैमा सरोकार निकायबाट उचित सुरक्षाको व्यवस्था गरी उद्योगी व्यापारी व्यवसायिलाई सहज एवं शान्तिपूर्ण ढंगले काम गर्ने वातावरण सिर्जना गरिदिनुहुन अनुरोध गर्दछौं, विज्ञप्तिमा उल्लेख गरिएको छ।"
जीप पल्टिँदा चालकसहित चार घाइते,"भोजपुर : सदरमुकाम नजिकै बिहीबार जीप पल्टिँदा चालकसहित अन्य चारजना यात्रु घाइते भएका छन्। भोजपुर नगरपालिका ९ काफ्लेस्थित दिङलाबाट भोजपुर सदरमुकाम आउँदै गरेको को १ ज २२६७ नम्बरको बोलेरो जीप अनियन्त्रित भई दुर्घटना हुँदा चार घाइते भएको प्रहरीले जनाएको छ। दुर्घटनामा जीप चालक खोटाङ केपिलासगढी गाउँपालिकाका २५ वर्षीय निरकुमार राई, जीपमा सवार षडानन्द नगरपालिका, १० साङपाङका ३६ वर्षीया सरिता तामाङ्ग, सोही ठाउँका २७ वर्षीया रञ्जिता तामाङ्ग, ७ वर्षीय निङमा तामाङ र भोजपुर नगरपालिका४ सिद्धेश्वरका २४ वर्षीय गणेश खडका घाइते भएको प्रहरीले जनाएको छ।उनीहरुको जिल्ला अस्पताल भोजपुरमा उपचार भइरहेको जिल्ला प्रहरी कार्यालय भोजपुरले जनाएको छ।"
पञ्चेबाजासहितको नेपालगन्जको होली (फोटो फिचर),"नेपालगन्ज : जिल्लामा पञ्चेबाजासहित होली मनाइएको छ।अछामी सेवा समाजले बसपार्क छेउमा आयोजना गरेको होरी उत्सवमा बिहीबार पञ्चेबाजासहित होली मनाइएको हो। होलीका अवसरमा महिला र पुरुषले छुट्टाछ्ट्टै समूहमा देउडा खेलेका थिए।पत्रकार, प्रहरी, प्रशासन, कर्मचारी, क्लब, महिला समूह, लायन्सकर्मीलगायतले होली खेले।नगरका विभिन्न स्थानमा होलीको रौनकता बढेको छ।"
१० तस्बिरमा हेर्नुहोस् बिर्तामोडको होली,"बिर्तामोड : फागु अर्थात् होली पर्व झापाको बिर्तामोडमा पनि हर्षोल्लासका साथ मनाइएको छ। वसन्त ऋतुको आगमनसँगै आपसी मेलमिलाप र सद्भावनाको सन्देश लिई आउने फागु पर्व बिहीबार तराईका जिल्लासहित झापामा परम्परागत रूपमा विभिन्न रङ र लोला खेली मनाइएको हो। झापामा बिहानैदेखि विभिन्न संघ संस्थाले होली विशेष कार्यक्रम गरी मनाए। बिर्तामोडको मुख्य केन्द्र मुक्ति चोकमा समेत युवायुवतीको ठूलो संख्याको उपस्थितिमा होली पर्व मनाइएको छ। चारैतर्फ सडक छुटिएको मुख्य केन्द्र मुक्तिचोक रहेको र चोक छेउको सानो स्थानमा सांगीतिक कार्यक्रमसहित सामुहिक होलीको आयोजना गरेपछि प्रहरीलाई सडकमा ट्राफिक व्यवस्थापनमा र पैदल यात्रुलाई बाटो कटाउन दिनभर हैरानी भएको छ। यस अघिका वर्षमा सरकारले झापालाई पनि पहाडी क्षेत्रसँग जोड्दै अघिल्लै दिन सार्वजनिक बिदा दिए पनि यो वर्ष भने अन्तिममा आएर तराईका जिल्ला सँगै बिदा दिएको थियो। होली पर्वको आफ्नै धार्मिक, साँस्कृतिक र सामाजिक महत्व रहेको छ। दैत्यराज हिरण्यकश्यपले आफ्ना छोरा प्रह्लादलाई मार्ने उद्देश्यले आगोले छुन नसक्ने वरदान पाएकी बहिनी होलिकालाई छोरासहित आगोमा पस्न लगाउँदा होलिका भष्म भएकी तर प्रह्लाद बच्न सफल भएको खुशियालीमा होली मनाउने गरीएको शास्त्रहरुमा उल्लोख गरिएको छ।"
प्यूठान नगरपालिका महिना दिनदेखि प्रमुखविहीन,"प्यूठान : प्यूठान नगरपालिका कार्यालय एक महिनादेखि कार्यालय प्रमुखविहीन भएको छ।प्रमुख प्रशासकीय अधिकृत खिम बहादुर रायमाझीमाथि अख्तियारले विशेष अदालतमा मुद्दा दायर गरेपछि निलम्बनमा परेका छन्। उनी निलम्बनमा परेसँगै कार्यालयको काम प्रभावित भएको छ। जिल्ला सम्वन्य समितिको कार्यालय सल्यानमा सम्वन्य अधिकारीको पदमा कार्यरत रहँदा संसद् विकास कोषको योजनामा काम नगरी भूक्तानी दिइएको आरोपमा अख्तियारले उनीमाथि मुद्दा हालेको छ। उनी निलम्बनमा परेपछि नगरपालिकाको कार्यसम्पादनमा असर परेको छ।रायमाझी सरुवा भएर प्यूठान आएको साढे चार महिना पुगेको थियो। प्रमुख प्रशासकीय अधिकृत नभएपछि नगरपालिकाको आर्थिक गतिविधि ठप्प भएको छ। विभिन्न वडामा गरी सयौँ योजनाको भौतिक निर्माणको काम सम्पन्न भएपनि रकम भुक्तानी हुन सकेको छैन्। नगरपालिकामा सेवा लिन पुग्ने सेवाग्राहीको संख्यामा कमी आएको छ। '५० भन्दा बढी योजनाको भुक्तानीका फाइल लेखा शाखामा थन्किएका छन्, 'निमित्त कार्यालय प्रमुख एवं लेखा अधिकृत विष्णुभक्त थापाले भने, 'प्रशासनिक काम सूचारु भएपनि आर्थिक अधिकार हामीलाई हुँदैन।' जनताको तटबन्ध कार्यक्रम लमहीमा लेखा अधिकृत थापाको समायोजन भएको छ। उनी एक साताभित्रै सोही कार्यालयमा हाजिर हुँदैछन्। लेखापाल दुर्गाप्रसाद पौडेलको जनस्वास्थ्य कार्यालय प्यूठानमा समायोजन भएको छ। कर्मचारी समायोजन र प्रमुख प्रशासकीय अधिकृत निलम्बनमा परेपछि नगरपालिकाले लिएको वार्षिक लक्ष्य हाँसिल गर्न कठिन पर्ने देखिएको छ।वैशाखसम्म सबै योजनाको भुक्तानी प्रक्रिया सक्ने योजना अपुरो हुने निमित्त कार्यालय प्रमुख थापाले सुनाए ।गत फागुन १ गतेदेखि आर्थिक कारोवार ठप्प भएको उनको भनाइ छ। दुई साताभित्रै नयाँ प्रमुख प्रशासकीय अधिकृत आइसक्ने नगरप्रमुख अर्जुनकुमार कक्षपतीले जानकारी दिएका छन्। निमित्त कार्यालय प्रमुखलाई आर्थिक अधिकारका लागि माग गरेपनि मन्त्रालयले अख्तियारी नदिएको उनले सुनाए।"
रुकुममा प्रथम प्रादेशिक महोत्सव सुरु,"रुकुम पश्चिम : जिल्लाको सदरमुकाम मुसीकोटमा प्रथम प्रादेशिक कृषि पर्यटन तथा सांस्कृतिक महोत्सव सुरु भएको छ। कृषि उत्पादनको व्यवसायिकरण, पर्यटन प्रवर्द्धन तथा कला संस्कृतिको संरक्षण तथा प्रचारप्रसार गर्ने उद्देश्यले आयोजना गरिएको महोत्सवको कर्णाली प्रदेश सभा सदस्य गोपाल शर्माले बिहीबार उद्घाटन गरेका हुन्। रुकुम पश्चिम समृद्धिका आधार, कला, संस्कृति, पर्यटन, उद्योग र व्यापार भन्ने मुल नाराका साथ सुरु भएको महोत्सव यहि चैत्र १७ गतेसम्म संञ्चालन हुनेछ। लोक तथा दाहोरी गीत प्रतिष्ठान रुकुमले प्रतिष्ठानको भवन निर्माण सहयोगार्थ भनेर आयोजना गरेको महोत्सवमा व्यवसायिक स्टल, बाल उद्यानका साथै हरेक दिन राष्ट्रिय कलाकारको सांस्कृतिक प्रस्तूति रहने प्रतिष्ठानका अध्यक्ष अमित परियारले जानकारी दिए। महोत्सवभर दर्शकलाई मनोरञ्जन दिन निखिल उप्रेती, विराज भट्ट, प्रमोद खरेल, पशुपती शर्मा, कुलेन्द्र विक आदि कलाकारको सांस्कृतिक प्रस्तूति रहने आयोजकले जनाएको छ।"
शिक्षा सेवाका उपसचिव समायोजना एक महिना ढिलो हुने,"काठमाडौं : संघ, प्रदेश र स्थानीय तहमा समायोजना भएको शिक्षा सेवाका उपसचिवले चैत २१ गतेसम्म पुरानै ठाउँमा काम गर्नुपर्ने भएको छ । फागुन २१ गतेको निर्णय अनुसार समायोजना भएका उपसचिवलाई सम्बन्धित कार्य स्थलमा पठाइ सकिएको भएपनि तत्काल माध्यमिक शिक्षा परीक्षा (एसइइ) को परीक्षा परेकोले पुरानै ठाउँमा काम गर्न शिक्ष्ाँ विज्ञान तथा प्रविधी मन्त्रालयले निर्देशन दिएको छ । मन्त्री स्तरीय निर्ण अनुसार अनुसार एसईई परीक्षा सम्पन्न हुने अन्तिम मिति चैत २१ गतेपछि मात्र नयाँ कार्यालयमा जान उपसचिवलाई निर्देशन दिइएको छ । जिल्ला स्तरमा रहने शिक्षा विकास तथा समन्वय इकाइका प्रमुख पनि समायोजनामा परेको तर ती कर्मचारीहरु तत्काल सरुवा भएर जाँदा एसईईको परीक्षा प्रभावित हुने भएकाले यस्तो निर्णय गरिएको मन्त्रालयले जनाएको छ । समन्वय इकाइका प्रमुख एसईई परीक्षा सञ्चालनको लागि जिल्लामा रहने परीक्षा सञ्चालन समन्वय ईकाइको सदस्यसचिव हुने व्यवस्था छ । एसईई परीक्षा चैत १० गतेदेखि सञ्चालन हुँदैछ ।"
हावाहुरीले विद्यालयको छानो उडायो,"बेनी : म्याग्दीको धवलागिरी गाउँपालिका६ मराङस्थित राम्चे आधारभूत विद्यालयको छानो हावाहुरीले उडाएको छ।कक्षा ५ सम्म पढाइ हुने विद्यालयको कार्यालय, एकवटा कक्षा कोठा र शौचालयको छानो बुधबार रातीको हावाहुरीले उडाएको हो। हावाहुरीले जस्तापाताले छाएको छानो उडाउँदा प्रशासनिक कामकाज प्रभावित भएको प्रअ छोटेलाल ठाकुरले बताए। 'वार्षिक परीक्षा सकिएकाले तत्कालै पठनपाठनलाई असर गरेको त छैन, प्रअ ठाकुरले भने, 'तर प्रशासनिक काम प्रभावित भएको छ।' सो विद्यालयमा करिब ५० जना विद्यार्थी अध्ययनरत छन्। गाउँपालिकाको विपद् व्यवस्थापन कोषमार्फत हावाहुरीले उडाएको छानो मर्मतका लागि पहल गरिएको वडा अध्यक्ष राजाराम सुवेदीले बताए।"
भाडा मिलाउन गएका नगरका कर्मचारी चालकद्वारा कुटिए,"डोल्पा : डोल्पाको त्रिपुरासुन्दरी नगरपालिकामा जीप र ट्याक्टर चालकले नगरपालिकाका कर्मचारीलाई कुटपिट गरेका छन् ।हाल डोल्पाको खदाङछलगाड सञ्चालनमा रहेका जीप र ट्याक्टरको भाडा व्यवस्थापनमा पुगेका नायव सुब्बा हिराचन्द्र धरलालाई चालकले कुटपिट गरेपछि धराला शक्त घाइते भएको प्रहरी चौकी त्रिपुराकोटले जानकारी दिएको छ। सामूहिक आक्रमण गर्ने चालक रुकुम जिल्ला आठबिसकोट नगरपालिका ९का जीवनसिंह रावत,११ का नबिन नेपाली,६का गोपाल बोहोरा,जाजरकोट नलगाड नगरपालिका ७ का प्रदिप बुढाथोकी,१२ का महेन्द्र विकलाई बुधबार रातिनै प्रहरीले पक्राउ गरिएको प्रहरी चौकी त्रिपुराकोटका प्रहरी नायब निरीक्षक टेकबहादुर देउवाले जानकारी दिए। घाइते धरलाको टाउकोमा गम्भीर चोट लागेकाले प्राथमिक उपचारपछि थप उपचारको लागि नेपालगञ्ज लगिएको धरालाकी श्रीमती मुनादेवी बोहोराले जानकारी दिइन्। नासु धरला र अर्का कर्मचारी खड्कसिंह कठायत बुधबार साँझ खदाङ्बाट त्रिपुराकोट आउने क्रममा सिउरेनी बजारमा गाडीको भाडा घटाउने विषयमा ड्राइभरसँग विवाद भएपछि झडप भएको प्रहरी नायव उपरीक्षक अवदेश बिष्टले जानकारी दिए । धरलाले खदाङ् त्रिपुराकोटसम्म ५ सय भाडा महंगो भएकाले चारसय भाडामात्रै लिनपर्ने बताएपछि भाडा घटाउने तँ को होस् भन्दै जीप र ट्याक्टर चालकले सामूहिकरुपमा आक्रमण गरेका थिए। घटनामा संलग्न मुख्य योजनाकार प्रेम विकसहित दुईजना फरार रहेको र खोजीकार्य जारी रहेको जिल्ला प्रहरी कार्यालय डोल्पाले जानकारी दिएको छ।बिहीबार खदाङत्रिपुराकोट खण्डमा गाडी चलाउने आधादर्जन चालक नियन्त्रणमा राखेर हिरासतमा राखेपछि सो खण्डमा यातायातसेवा बन्द भएको छ।"
सरकारी विद्यालयमा डिजिटल प्रविधिबाट पढाइ,"धुनीवेशी : सिकाइलाई प्रभावकारी बनाउन धादिङका केही विद्यालयमा डिजिटल प्रविधिबाट पढाइ सुरु गरिएको छ। धादिङको धुनीबेसी नगरपालिका४ मा रहेको कालिका आधारभूत विद्यालयमा डिजिटल प्रविधि (ईपाठशाला) बाट शिक्षण गराउन सुरु गरिएको हो। सामुदायिक विद्यालयलाई प्रविधिमैत्री बनाउँदै सिकाइ उपलब्धी दर बढाउन डिजिटल शिक्षण पद्धति सुरु गरिएको विद्यालयले जनाएको छ। सरकारी विद्यालय प्रविधिमैत्री नबनेको र विद्यालयको शिक्षण सिकाइ प्रभावकारी नभएको गुनासो आइरहेका बेला कालिका आधारभूत विद्यालयमा भने सबै कक्षा कोठाको पढाइ डिजिटल प्रविधिबाटै सुरु गरिएको हो। विद्यालयका प्रधानाध्यापक शिवहरि रेग्मीले भने, परम्परागत विधिको शिक्षण सिकाइको नतिजा खासै योग्य नभएका बेला प्रविधिमैत्री सिकाइ प्रयोग गर्ने अवसर मिलेको छ। कम्प्युटर कक्षासँगै डिजिटल प्रविधिसँग जोडिएको पठनपाठन थप प्रभावकारी हुने अपेक्षा छ। डिजिटल अध्यापनका लागि विद्यालयमा २५ वटा ल्यापटप जडान गरिएको छ। ल्यापटप तथा सफ्टवेरको प्रयोग गरी अध्यापन गर्दा विद्यार्थी शिक्षण सिकाइ क्रियाकलापमा उत्साहित भएको प्रधानाध्यपक रेग्मीले बताए। ४ कक्षासम्म पढाइ हुने विद्यालयमा ८५ जना बालबालिका अध्ययनरत छन्। कम्प्युटरमा कक्षा १ देखि कक्षा ४ सम्म अध्यापन गराइन्छ। प्रविधिमा विभिन्न विषयका डिजिटल सिकाइ मोडल विकास गरिएको छ। कम्प्युटर शिक्षणका लागि ५ शिक्षकले डिजिटल लर्निङ तालिम लिएका छन्। विद्यालयमा डिजिटल शैक्षिक साम्रगीसहितको ल्यापटप, ईपाठशाला प्रयोग गर्न उपयुक्त फर्निचर, सर्भर र राउटरसहित आवश्यक नेटवर्कका उपकरण जडान गरिएको छ। साझा शिक्षा ईपाटी, इसीमोड र धादिङ ईंटा उद्योग व्यवसायी संघको संयुक्त पहलमा विद्यालयमा डिजिटल शिक्षण सिकाइ कार्यक्रम सञ्चालन गरिएको हो। समुदायबाट चन्दा उठाएर शिक्षकको तलब व्यवस्थापन गर्नुपर्ने अवस्थामा रहेको सरकारी विद्यालयमा यो खाले प्रविधि एउटा अवसर पनि हो, प्रधानाध्यापक रेग्मीले भने, शिक्षक अनुपस्थित हुँदा पनि विद्यार्थीले आफंैले पढ्न र चलाउन सक्छन्। अडियो भिडियोसहितको शिक्षण सिकाइ प्रविधि स्थापना भएसँगै विद्यालयका विद्यार्थी र शिक्षक खुसी भएका छन्। कक्षा ४ मा पढ्ने विद्यार्थी विनोद विकले भने, किताब भन्दा ल्यापटपमा पढ्न धेरै सजिलो र मजा पनि आउँदो रहेछ। धादिङको धुनीवेशी नगरपालिका क्षेत्रमा धेरै संख्यामा ईंटा उद्योग खुलेका छन्। ईंट्टा उद्योगमा काम गर्ने मजदुरका छोराछोरीको पढाइलाई केन्द्रित गर्दै डिजिटल पढाइ सुरु गरिएको ईसिमोडका मिडिया अफिसर म्याक्सिम श्रेष्ठले बताए। उनले भने, शिक्षक र विद्यार्थीलाई डिजिटल पढाइ र इन्टरनेटसँग जोडेर छिटो छरितो सूचना सन्देश र ज्ञान प्राप्त गर्ने अपेक्षा छ। कालिका विद्यालयमा ३० भन्दा बढी ईंट्टाभट्टमा काम गर्ने मदजुरका बालबालिका अध्ययन गर्छन्। मजदुरका बालबालिकालाई विद्यालयसम्म तान्नको लागि स्थानीय तहले पनि विभिन्न कार्यक्रम सञ्चालन गर्ने गरेका छन्। गत वर्ष धुनीवेशी नगरपालिकाले इट्टाभट्टामै पुगेर विद्यार्थी भर्ना कार्यक्रम सञ्चालन गरेको थियो। धुनीवेशी नगरपालिकामा ३६ वटा विद्यालयबाट पठनपाठन हुँदै आइरहेको छ।"
छोराले बुवाको हत्या गरेको आशंका,खाँदबारी : संखुवासभाको खाँदबारी नगरपालिका११ खाईसोङ गाउँमा छोराले बुवाको हत्या गरेका छन्।६२ वर्षीय भुवनसिं राईका काइला छोरा संजय राईले आफ्ना बुवाको हत्या गरेको आशंका गरिएको वडा नम्बर ११ का वडाअध्यक्ष नगेन्द्र गुरुङले जानकारी दिए। घटनास्थलमा पुगेका वडाअध्यक्ष गुरुङका अनुसार हत्यामा संलग्न छोरा फरार छन्। घटनास्थलतर्फ जिल्ला प्रहरी कार्यालबाट प्रहरी टोली गएको टोलीमा सहभागी कार्यालयका प्रहरी निरीक्षक सन्तोषकुमार राईले जानकारी दिए। प्रहरीको टोली घटनास्थल पुगेपछि घटनाको थप जानकारी आउने राईले बताए।शव पोष्टमार्टमका लागि जिल्ला अस्पताल खाँदबारी ल्याइने उनले बताए।
डीजे बजाएर बर्दियामा होली मनाइयो,"गुलरिया : बर्दियालगायत सदरमुकाम गुलरियामा डीजे बजाएर होली पर्व मनाइएको छ।थारु, मधेसी, पहाडीलगायतका समुदायको बसोबास रहेको बर्दियामा विभिन्न समूहले डीजे बजाएर होली पर्व मनाएका हुन्। बर्दियाको गुलरिया, राजापुर, मधुवन, ठाकुरबाबा, बारबर्दिया, बाँसगढी नगरपालिका तथा गेरुवा र बढैया ताल गाउँपालिकामा धुमधामले होली पर्व मनाइएको छ। पहाडमा फाल्गुन शुक्ल पूर्णिमाको दिन मनाइने होली तराईमा भोलिपल्ट मनाउने गरिन्छ। बर्दियामा थारु, मधेसी, पहाडीलगायतका समुदायले सहिष्णुतापूर्वक शान्तिपूर्ण रुपमा होली पर्व मनाएका छन्। होली खेल्ने क्रममा टोलटोलबाट निस्किएका स्थानीय गुलरिया बजार परिक्रमा गर्दै राधाकृष्ण चोकमा धुमधामले होली खेलेका छन्। बजारमा डीजे बाजा घन्काइएका छन्। गुलरिया अस्पताल टोलबाट पैसा उठाएर डीजे बाजाको व्यवस्था गरिएको विष्णु अधिकारीले बताए। हरेक वर्ष मनाइँदै आएको परम्परालाई निरन्तरता दिँदै होली मनाएको उनले बताए। पूर्व सिँचाई मन्त्री संजयकुमार गौतम तराईमै होली मनाउन गृह जिल्ला आएका छन्। उनले होलीपर्व अचम्मको पर्व रहेको बताए। होली खेलेर रिस, राग, द्वेष सबै मेटिने भएकाले यो पर्व प्रेम एवम् सद्भावकोरुपमा लिइन्छ।यसका विकृतिलाई सबैले हटाउँदै लैजानुपर्छ। उनले थपे,' होलीको महत्व यथावत राख्न कूरीतिहरु हटाउनुपर्छ। स्थानीय नाचगानसहित रंग, अविर घस्दै होली मनाएको स्थानीय समाजसेवी मीनराजशर्माले बताए। गुलरियामा सौहार्दपूर्ण तरिकाबाट होली खेलिएको छ। पछिल्लो समय होलीको सनातन परम्परालाई जोगाई राख्न युवाहरुको भूमिका महत्वपूर्ण रहेकाले यसलाई जोगाउनु जरुरी रहेको शर्माले बताए। होलीका दिन अत्याधिक मदिरा सेवन, अविरको साटो केमिकल लगायत मोबिलको प्रयोग, इच्छा विपरित रंग घस्ने, लगाएका कपडा च्यातिदिने लगायत मर्यादा विपरित खेलिने होलि विकृतिका रुपमा मौलाउँदै गएको पाइन्छ। स्थानीय प्रशासनले होलीलाई मध्यनजर गरी सूचना जारी गर्दै सुरक्षा व्यवस्था कडा पारेको छ।"
फेरि अनशन बस्ने डा केसीको चेतावनी,"काठमाडौं : चिकित्सा शिक्षा सुधारको माग गर्दै आएका डा गोविन्द केसीले १७ औं पटक अनशन बस्ने चेतावनी दिएका छन्। त्रिभुवन विश्व विद्यालय र काठमाडौं विश्वविद्यालयका पदाधिकारीलाई बर्खास्त गर्दै विद्यार्थीलाई ठगी गर्ने मेडिकल कलेज संचालकलाई कारवाही नगरे पुनः अनशन बस्ने चेतावनी केसीले दिएका हुन्। डा केसीले बिहीबार प्रेस विज्ञप्ति जारी गर्दै फेरि अनशन बस्ने चेतावनी दिएका हुन्। सरकारले तोकेभन्दा बढी रकम लिने कलेजको ठगीलाई वैधता दिने काम विश्वविद्यालयका पदाधिकारीले गरेको दाबी गर्दै केसीले अनशनको चेतावनी दिएका हुन्। मेडिकल कलेजले विद्यार्थीलाई ब्ल्याकमेलिङ गरिरहेको र विश्वविद्यालयका पदाधिकारीले संरक्षण गरेको उनको उनको निष्कर्ष छ। अपराधीको संरक्षण गर्ने पदाधिकारीलाई कारबाही नगरिएमा कुनै पनि बेला सत्याग्रहसहित आन्दोलनको कार्यक्रम सुरु गर्ने जानकारी गराउँछौं, केसीको विज्ञप्तिमा उल्लेख छ। त्रिभुवन र काठमाडौं विश्वविद्यालयमा योग्य र इमान्दार व्यक्तिलाई नियुक्त गर्नसमेत केसीले माग गरेका छन्। गण्डकी मेडिकल र किस्ट मेडिकल कलेजले सरकारले तोकेभन्दा बढी शुल्क लिएपछि विद्यार्थी आन्दोलित छन। गण्डकी मेडिकल कलेजका पदाधिकारीविरुद्ध विद्यार्थीले जाहेरी दिएपछि प्रहरीले संचालकविरुद्ध पक्राउ पुर्जी समेत जारी गरिसकेको छ। मेडिकल कलेजको ठगीमा विश्वविद्यालयका कुलपति समेत रहेका प्रधानमन्त्री केपी ओली रमिते भएको उनको आरोप छ।"
भैरहवामा धुमधामका साथ होली मनाइँदै (तस्बिरसहित),"भैरहवा : आज होली अर्थात् फागु पूर्णिमा तराईका विभिन्न जिल्लामा हर्षोल्लासका साथ मनाइँदैछ। पहाड र हिमाली क्षेत्रमा मनाइएको भोलीपल्ट तराईमा होली मनाउने गरिन्छ। यस्तै भैरहवाको विभिन्न स्थानको चोकमा साङ्गतिक कार्यक्रम गर्दै तथा एक आपसमा मित्रता, आत्मीयता र सदभाव दर्शाउन साथीभाइलाई अबिर तथा रङ लगाई होली पर्व मनाइँदै छ। होली पर्वलाई सदभावपुर्ण बनाउनका लागि रुपन्देही प्रशासनले जिल्लामा सुरक्षा व्यवस्था कडा पारेको छ।जिल्लाभरी ६७ वटा पिकेट, १८ वटा गाडी मोबाइल गस्ती, ३२ वटा मोटरसाइकल गस्ती, ठाउँठाउँमा चेकिङ प्वाइन्ट, प्रहरीका टिमहरु विभाजन गरी जिल्लाभरी खटिएको जिल्ला प्रहरी कार्यालय रुपन्देहीका प्रमुख एवं प्रहरी उपरीक्षक हृदय थापाले जानकारी दिए । उनले अहिलेसम्म जिल्लामा कुनै अप्रिय घटना नघटेको बताए। त्यस्तै होली पर्वलाई लक्षित गरी जिल्लाभर ७ सय बढी प्रहरी परिचालन गरिएको उनले बताए।कसैको इच्छा विपरित लोला हान्ने, रङ लगाउने, ट्राफिक नियमको उल्लंघन, मादक पदार्थ सेवन गरेर होहल्ला, झैझगडालगायत जस्ता क्रियाकलाप गर्नेहरुलाई पक्राउ गरी कारवाही गर्ने प्रहरीले जनाएको छ।"
भिस्वा नाका सुनसान,"वीरगन्ज : भारतसँगको व्यापारिक कारोबारका लागि वीरगन्ज पछिको पर्साको दोश्रो मुख्य नाका भिस्वा बजार केही वर्षयता सुनसान छ। पर्साको छिपहरमाई गाउँपालिका५ मा पर्ने भिस्वा बजारमा व्यापारिक कारोबार ह्वात्तै घटेको छ। सदरमुकाम वीरगन्जबाट २८ किलोमिटर पश्चिम तथा भारतको सीमावर्ती बजार सिक्टासँगैको भिस्वा बजार माओवादी सशस्त्र द्वन्द्व भन्दा पहिले भारतसँगको व्यापारिक कारोबारका लागि वीरगन्ज पछिको दोश्रो नाकाका रूपमा परिचित थियो। सीमावर्ती भारतको सिक्टा, बेतिया, नरकटीयागञ्ज, हरनाटाड, रामनगर, बगाहालगायतका खुद्रा व्यापारी र उपभोक्ताको किनमेलको मुख्य बजार नै भिस्वा थियो। भिस्वा बजारमा रेडिमेड कपडा, चप्पल जुत्ता, इलाइची, डाल्डा ध्यू, साबुन, इलेक्ट्रोनिकलगायतका नेपाली र चिनियाँ सामान खरिद गर्न सीमावर्ती भारतीय बजार र गाउँबाट भारतीय खुद्रा व्यपारी र उपभोक्ताको दिनभर नै घुइचो लाग्थ्यो। स्थानीय व्यपारी मन्सी सहा भन्छन्, त्यस बेला भिस्वा बजारमा नेपाली र चिनियाँ रेडिमेड कपडा, जुत्ताचप्पल, इलेक्ट्रोनिक्स गरी झण्डै सयको हाराहारीमा थोक पसल थिए। यस्तै खुद्रा पसल पनि डेढ सयको हाराहारीमा थियो। माओवादी सशस्त्र द्वन्द्वका बेला असुरक्षा बढेपछि भारतीय व्यापारी र उपभोक्ता आउन छाडेका कारण भिस्वा सुनसान बनेको हो। भारतीय व्यापारी र उपभोक्ता आउन छाडेपछि चहल पहल घट्दै गएर कारोबार कम भएका कारण भिस्वा बजारका थोक व्यापारी पनि पलायन भएका छन्। व्यापार चल्न छाडेपछि खुद्रा पसलको संख्यामा पनि कमी आएको छ जसले गर्दा भिस्वा बजार केही वर्षयता सुनसान बनेको हो। व्यापारिक कारोबारले गुल्जार भिस्वा बजारको व्यापार घट्दै गएपछि व्यापारी पनि पलायन हँुदै गएको भिस्वाका स्थानीय विपिन पटेलले बताए। ७० वर्षको इतिहास बोकेको भिस्वा बजारले माओवादी द्वन्द्वको मारमा गुमाएको आर्थिक साख अहिलेसम्म फिर्ता पाउन नसकेको स्थानीय कपडा पसले हरिशंकर साहले बताए। कुनै बेला यही बजारमा भारतीय खुद्रा व्यापारी र ग्राहकको बिहानदेखि साँझसम्म खचाखच भिड हुन्थ्यो। त्यस बेला भिस्वा बजार गुल्जार थियो, उनले भने, तर माओवादी द्वन्द्व चर्किए पछि असुरक्षाका कारण भारतीय आउनै छाडे। स्थानीय कपडा व्यापारी मन्सी साहका अनसार द्वन्द्वपूर्व भिस्वा बजारका पसलमा दैनिक ३० देखि ५० लाख भारुसम्मको कारोबार हुन्थ्यो। तर अहिले दैनिक ५० हजार भारुको पनि व्यापार गर्न धौ धौ रहेको उनको भनाइ छ। माओवादी द्वन्द्व सकिएपछि रक्सौलनरकटीयागञ्ज छोटी लाइनको रेल सेवा विस्तारको काम चलेका कारण त्यो रूटमा रेलसेवा पाँच वर्षसम्म बन्द रह्यो, कपडा व्यापारी साहले भने, त्यसले पनि भारतीय व्यपारी र ग्राहक भिस्वा बजारमा आउन सकेनन्। त्यसको मारमा भिस्वा बजार पर्यो। अहिले रक्सौल नरकटीयागञ्ज रेल सेवा विस्तार भइ सुरु भएपनि भारतीय ग्राहक र व्यापारी किनमेलका लागि रक्सौलकै बजारमा जाने गरेको साहले बताए। २५३० वर्ष पहिले पर्साका पोखरिया, बहुदरामाई र पर्सागढी सामान्य चोकमा मात्र समिति थिए। त्यतिबेला छोटी भन्सार, वित्तिय संस्था, माध्यमिक विद्यालय, अस्पताललगायत भौतिक पूर्वाधारले सम्पन्न भिस्वा बजार भने पर्साको ग्रामीण भेगका लागि पनि मुख्य व्यापारिक केन्द्रका रूपमा स्थापित थियो। तर, अहिले यो बजार बन्द हुने अवस्थामा पुगेको छ। बजार चलेका बेला दैनिक मेरो पसलमा मात्रै ५० हजारदेखि १ लाख सम्मको व्यापार हुन्थ्यो, व्यापारी विनोद ठाकुरले भने, अहिले त पाँच हजार पुर्याउन पनि मुस्किल छ। देशमा तीन तहको सरकार गठन भए पनि भिस्वा बजारको समृद्घि र विकासमा कसैको चासो नगएको स्थानीय अगुवा बलिशटर सिंहको गुनासो छ। संघीय लोकतान्त्रिक गणतन्त्र आएपछि सरकारले शहरको संम्भावना भएका विभिन्न ठाउँलाई नगरपालिका घोषणा गरी विकासका लागि अर्बौको बजेट पठाइरहेको छ, उनले भने, तर ७० वर्षको इतिहास बोकेको भिस्वा बजारलाई नगरपालिका बनाउन न दलले चासो देखाए न सरकारले नै। छिपहरमाई गाउँपालिका अध्यक्ष मनोज गुप्ताले भिस्वा बजारको पुरानो साख फर्काउन तथा आर्थिकव्यापारिक केन्द्रको रूपमा विकास गर्न आफूले केन्द्रमा पहल गरिरहेको बताए।"
चपली र ककनी विस्फोटका आरोपी पक्राउ,"काठमाडौं : गोली चलाएर नियन्त्रणमा लिइएका सिन्धुपाल्चोक जुगल गाउँपालिकाका विशाल तामाङ गत वर्ष मंसिरमा भएका दुई बम विस्फोटको घटनामा संलग्न रहेको प्रहरीले दाबी गरेको छ। संविधान सभाको चुनावको प्रचारका क्रममा गत वर्ष मंसिर १ गते नुवाकोट ककनी पुगेका नेपाली कांग्रेसका नेता एवं पूर्वमन्त्री रामशरण महत चढेको गाडी एम्बुसमा परेको थियो। विस्फोटले उनीसहित गाडीमा सवार चारजना घाइते भएका थिए। उक्त एम्बुस थाप्ने योजनाकारमध्ये तामाङ पनि एक रहेको जानकारी महानगरीय प्रहरी अपराध महाशखाले दिएको छ। गत वर्ष मंसिर १८ गते राजधानीको चपली हाइटमा कांग्रेसका नेता गगन थापालाई लक्षित गरि गराइएको बम विस्फोट घटनामा पनि तामाङको संलग्नता रहेको प्रहरी दाबी छ। महाशाखाका प्रवक्ता एसपी सोमेन्द्र सिंह राठौरका अनुसार तत्कालीन समयमा बम विस्फोटको घटनाबारे अनुसन्धान गर्दा तामाङको संलग्नता खुलेको थियो। विष्फोटमा थापासहित ११ जना घाइते भएका थिए। नेत्र विक्रम चन्द विप्लव नेतृत्वको नेकपाका कार्यकर्ता रहेका तामाङ र अर्का झापा मेची नगरपालिकाका शिव धिमाललाई महाशाखाको प्रहरी टोलीले मंगलबार राति काभ्रे रोशी गाउँपालिकामा गोली हानी नियन्त्रणमा लिएको थियो। महाशाखाको प्रहरी टोली नेकपाको मध्यक्षेत्रीय इन्चार्ज हेमन्त प्रकाश ओलीलाई पक्राउ गर्न पुगे पनि उनी प्रहरीको गोलीको आवाज सुनेपछि भागेका थिए। प्रहरीले ओली बसेको घरमा छापामारेको थियो। तर, ओली औषधी र चश्मा छाडेरै भागेका थिए।"
होली खेल्दा छतबाट खसेर घाइते,दाङ : दाङको तुलसीपुरमा होली खेल्ने क्रममा घरको छतबाट खसेर एकजना घाइते भएका छन्। तुलसीपुर उपमहानगरपालिका९ अमृत टोलमा १२ वर्षीय विप्लव केसी होली खेल्ने क्रममा छ्तबाट खसेर गम्भीर घाइते भएको प्रहरीले जनाएको छ। इलाका प्रहरी कार्यालय तुलसीपुरका प्रमुख प्रेमबहादुर शाहीले जिल्लाको शान्तिनगर गाउँपालिका३ पातेटा कुरा घरभइ हाल तुलसीपुरमा कोठा भाडामा बस्दै आएका गौरी केसीका छोरा विप्लव होली खेल्ने क्रममा छतबाट लडेका थिए।
होली मनाउन भारतबाट घर फर्किएका युवकको लडेर मृत्यु,दार्चुला : होली मनाउन भन्दै भारतबाट घर आएका अमिर पार्की मृत भेटिएका छन्। कामकोे सिलसिलामा भारत गएका दार्चुलाको दुहुँ गाउँपालिका २ हिकिलाका २२ वर्षीय पार्की घर नजिकै पुग्दा लडेका थिए। घरपुग्न झण्डै ५ सय मिटर बाँकी हुँदा बाटोबाट लडेर निर्माणाधिन घरको पिल्लरमा पर्दा पार्कीको घटनास्थलमै मृत्यु भएको प्रहरीको भनाइ छ। बुधबार भारतको धारचुलाबाट जिल्ला सदरमुकाम खलंगा हुदै गाउँतर्फ हिँडेका पार्कीको लडेर मृत्यु भएको हिकिला प्रहरी चौकी हिकिलाका इन्चार्ज सई भुवन चन्दले जानकारी दिए।
थकाली समुदाय तोरन ल्ह मनाउँदै,"बेनी : म्याग्दी र मुस्ताङमा बसोबास गर्ने नेपालको अल्पसंख्यक जनजाति थकाली समुदायमा तोरन ल्ह पर्वको रौनक छाएको छ। थकाली समुदायले फागु पूर्णिमाका अवसरमा हरेक वर्ष तीन दिनसम्म परम्परागत तोरन ल्ह पर्व मनाउँछ। थकाली समुदायको जनसंख्या करिब दस हजार रहेको अनुमान छ। तोरन ल्ह मनाउन घरबाहिर र विदेशमा रहेका थकाली समुदाय आफ्नो जन्मथलो फर्किएका छन्। तोरन ल्हमा थकाली समुदायले घर सिँगारपटार गर्छन्। फागू पूर्णिमाको अघिल्लो दिन सुरु हुने तोरन ल्ह तीन दिनसम्म मनाइने थकाली सेवा समिति बेनी क्षेत्रका उपाध्यक्ष कृष्णकुमार शेरचनले बताए। तीन दिन सबैरे उठेर चोखोनिष्ठ भएर पितृ सम्झिएर फूलप्रसाद चढाउनुपर्छ, शेरचनले भने, आफन्तलाई बोलाएर मिठा परिकार खुवाउने र आर्चरी खेल्ने चलन छ। मुस्ताङको थासाङ गाउँपालिकाको कोवाङ थकाली समुदायको उद्गम स्थल मानिन्छ। घरपझोङ र थासाङ गाउँपालिकामा थकाली समुदायको बाहुल्य बसोबास छ। म्याग्दीको दाना, भुरुङ तातोपानी, बेनी, दरबाङ लगायत बजार क्षेत्रमा थकाली समुदायको बसोबास छ। परम्परागत तारो हान्ने खेलको संरक्षणका लागि थकाली सेवा समिति बेनी क्षेत्रको आयोजनामा बेनीमा मंगलबारदेखि तारा खेल सुरु भएको छ। कार्यक्रममा बेनी नगरपालिकाका प्रमुख हरिकुमार श्रेष्ठले संख्यात्मक हिसाबले न्युन भए पनि सांस्कृतिक रुपमा थकाली समुदायको मौलिक कला र संस्कृति संरक्षण गर्नु राज्यको दायित्व भएको बताए। तारा खेललाई थकाली समुदायले आफ्नो जातीय पहिचानसँग जोडेका छन्। धार्मिक ग्रन्थहरुमा विभिन्न युद्धमा धनुषवाणको प्रयोग भएको भेटिएकाले यसको विकास मानव समाजको उत्पत्ति कालदेखिनै भएको अनुमान गरिन्छ। कुनै समय युद्धको महत्वपूर्ण हतियार, जंगली जनावरको शिकार गर्ने माध्यम धनुषवाणले अहिले खेलकुदको एउटा विधाको रुपमा मान्यता पाएको छ। आर्चरी खेलमा प्रयोग हुने नियम र त्यसका शब्दहरु अल्पसंख्यक थकाली समुदायको भाषासँग मिल्ने हुनाले यसलाई थकाली समुदायले आफ्नो जातीय पहिचानको मानेको थकाली सेवा समिति बेनी क्षेत्रका अध्यक्ष जगतनारायण गौचनले बताए।एउटा समूहमा ६ जनासम्म खेलाडी सहभागी भएर खेल्ने आर्चरीमा तिखो वाण र विशेष गरेर बाँसको धनुष प्रयोग हुन्छ। पछिल्लो समय अन्य धातुका समेत धनुष बनाउने गरिएको छ।"
सबस्टेशन नहुँदा विद्युत सेवा अनियमित,"रुकुम पश्चिम : नेपाल विद्युत प्राधिकरणको केन्द्रीय विद्युत प्रशारण लाइन अनियमित हुँदा यतिबेला रुकुम पश्चिमका उपभोक्ता आजित बनेका छन्। क्षणभरमै झ्याप्पै जाने र हप्ता दिनपछि मात्रै आउने यहाँको विद्युत सेवाका कारण सर्वसाधारणको नियमित कामकाजमा समेत प्रत्यक्ष बाधा पुगेको छ। रुकुममा सबस्टेशन नभएर नै विद्युत सेवा अनियमित भएको बताउँछन् नेपाल विद्युत प्राधिकरण रुकुम पश्चिमका निमित्त प्रमुख रविन्द्रकुमार महथा। उनी भन्छन्, 'जिल्लाको मुसीकोट र चौरजहारी जनगरपालिका तथा बाफिकोट र त्रिवेणी गाउँपालिकामा गरेर कुल ६ हजार ७ सय ग्राहक रहेको प्राधिकरणको विद्युत सेवा अनियमित हुनुको मुल कारण रुकुममा सबस्टेशन नहुनु हो।' २०७३ साल कार्तिकदेखि केन्द्रीय प्रशारण लाइनसँग जोडिएको रुकुमको विद्युत सेवा आरम्भदेखि नै विद्युतको पुरा पावर नआउने र आए पनि यो नियमित नहुने समस्या भइरहेको छ। प्राधिकरणको तुलसिपुरमा रहेको सबस्टेशनबाट सल्यान हुँदै रुकुमसम्म करिव ८० किलोमिटर लम्बाइमा रहेको विद्युत प्रशारण लाइनको दुरी लामो भएकै कारण विद्युत अनियमित भैरहेको प्राधिकरणले बताएको छ। सल्यानको श्रीनगरमा ३३ केभीको सबस्टेशन निर्माण भइ सञ्चालनमा आउँदा अब उक्त दुरी घटेर ४० किलोमिटर भएको छ। श्रीनगरबाट रुकुम पश्चिमको खलंगासम्म आउने यो दुरी पनि लामो भएको निमित्त प्रमुख महथा बताउँछन्। 'सबस्टेशनबाट वितरण हुने भनेको ११ केभीको लाइन हो, त्यसका लागि बढिमा २० किलोमिटरको दुरी हुँदा भोल्टेज ड्रक १० प्रतिशत हुन्छ', उनी भन्छन्, 'तर रुकुम सदरमुकामसम्म आउने दुरी त्यसको दुई गुना बढी हुँखा भोल्टेज ड्रक घट्छ र ११ केभीको लाइन घटेर ६७ केभीमा पुग्छ। प्रिन्टर, फ्रिज, हिटर जस्ता विभिन्न विद्युतीय सामाग्री चलाउन सम्भव हुँदैन।' सबस्टेशनबाट दुरी लामो हुँदा हुने अर्को समस्या विद्युत अवरुद्ध हुँदा बिग्रिएको ठाउँ पत्ता लगाउन पनि समस्या हुने उनले बताए। विद्युतलाई नियमित गराउन समय लाग्ने गरेको निमित्त प्रमुख महथा बताउँछन्। हामी गाह्रकलाई सकेसम्म नियमित विद्युत दिने प्रयासमा हुन्छौँ , उनी भन्छन्, तर दुरी लामो हुँदा कहाँ के समस्या आएको हो भनेर पत्ता लगाउन गाह्रो हुन्छ। यी सबै समस्याको दिगो समाधान भनेको रुकुम पश्चिममा ३३ केभीको सबस्टेशन निर्माण गर्नु नै भएको महथाको भनाइ छ। पहाडको अपठ्यारो भौगोलिक बनोटका कारण पनि ठाउँठाउँमा रहेको रुखहरु विजुलीको तारमा परेर तार चुडिने र सडक भत्किँदा पोलहरु ढल्ने समस्या आउने गरेको छ। साथै बिभिन्न ठाउँका सर्वसाधारणले लापरवाहीपुर्ण तरिकाले विद्युतीय सामाग्रीमा क्षति पुर्याउने गरेका कारण रुकुमको विद्युत सेवा प्रभावकारी हुन नसकेको प्राधिकरणले बताएको छ। जिल्लामा ३३ केभीको सबस्टेशन निर्माणका लागि मुसीकोट ५ धैरेनी चौरमा जग्गा खरिदको काम सम्पन्न भैसकेको छ। अब यसको ठेक्का पक्रियामा गएर चाडोभन्दा चाडो काम सुरु गर्नु आवश्यक छ। अहिलेकै अवस्थामा जिल्लाको विद्युत प्रशारणको समस्या हल गर्नका लागि यो नै सबैभन्दा उत्तम विकल्प हो। यस बाहेक सल्यान र रुकुमका लागि तुलसिपुर सबस्टेशनबाट केन्द्रीय लाइन आए पनि त्यहाँ रहेको सबस्टेशनले पनि शाखा लाइन जस्तो व्यवहार गरेर ओभर लोड हुँदा सल्यानरुकुमकै लाइनलाई पहिला निभाउने गरेका कारण पहाडी क्षेत्रमा आउने लाइनका लागि तुलसिपुरको सबस्टेशनको पनि विकल्प आवश्यक रहेको निमित्त प्रमुख महथाले बताए। साथै सल्यानमा कही समस्या हुँदा पनि रुकुमसम्मको लाइन अवरुद्ध हुने गरेको छ। यी सबै कारणले गर्दा रुकुमको विद्युत सेवा यहाँका उपभोक्तले राम्रोसंग उपभोग गर्न पाएका छैनन्।"
बालिका बलात्कार गर्नेलाई २५ वर्ष कैद,"रुकुम पूर्व : साढे तीन वर्षीया बालिका बलात्कार अभियोगमा पक्राउ परेका रुकुमका एक व्यक्तिलाई रुकुमकोट जिल्ला अदालतले २५ वर्ष कैद फैसला गरेको छ। अदालतले बालिका बलात्कार गरेको अभियोगमा पक्राउ परेका सिस्ने गाउँपालिका५, का ३० वर्षीय भरत गौतम (मदन)लाई २५ वर्ष कैद फैसला गरेको हो। जिल्ला न्यायधीश दुर्गाबहादुर भुषालको इजालसले १९ वर्ष कसुर वापत र ६ वर्ष थप गरी २५ वर्ष कैद फैसला गरेको अदलातका श्रेष्तेदार शुशिलकुमार यादवले बताए। बालिका बलत्कार गरेको कसुरमा १९ र दोहोर्याएर अपराध गरेका कारण थप ६ वर्ष गरी २५ वर्ष कैद हुने गरी फैसला भएको यादवले बताए। मंगलबारको इजलासले पीडित बालिकालाई क्षतीपूर्ति वापत एक लाख रुपैयाँ पनि प्रतिवादी गौतमले तिर्नुपर्ने गरी फैसला गरेको छ। गौतमले यस अघि पनि सोही प्रकृतिको मुद्दामा दोषी करार भएर साढे ४ वर्षको कैद भुक्तान गरेका थिए। गौतम गत माघ २१ गते बालिकालाई जवरजस्ती गर्ने क्रममा रंगेहात पक्राउ परेका थिए। घरमा कोही नभएको मौकामा खेलिरहेकी बालिकालाई जवरजस्ती गर्ने क्रममा स्थानीयले फेला पारेर प्रहरीलाई खबर गरेका थिए। उनी कैद भुक्तान गरी कारागारबाट रिहा भएको एक महिनामै बालिका बलात्कारको अरोपमा पुनः पक्राउ परेका हुन्। बालिका बलात्कारर गरेको माघ २१ गते नै पक्राउ परेका गौतमलाई अदालतले गत फागुन ५ गते पूर्पक्षका लागि कारागार चलान गरेको थियो।"
होलीको रंगका लागि पनि भारतकै भर,"बिर्तामोड : होलीका लागि आवश्यक रंगदेखि होलीको सामान किन्न पनि भारतकै भर पर्नु परेको छ।होलीको अवसरमा सामान खरिद गर्न भारतीय सीमावर्ती बजार पानीट्यांकीमा नेपालीको बढी भीड लाग्ने गर्छ। होली आउनुपूर्व भारतीय प्रहरीलाई बजारभित्र यातायात आवतजावत मिलाउन पनि हम्मेहम्मे पर्छ। नेपाली बजारमा भन्दा नजिकै सीमानामा रहेको पानीट्यांकी बजारमा सस्तो मुल्यमा सामान पाइने हुँदा सबै नेपालीको ध्यान त्यहाँको बजारले तानेको हो। रंग, लोला, बेलुन र पिचकरी मात्र नभई तेल, रसवरी र पापड किन्नेको पनि उतिकै भीड बढेको पानीट्यांकी बजारका व्यापारी सकल कुमार यादव बताउँछन्।'हाम्रो बजार चलेको नै नेपालीले हो, होली, दशैं, तिहार, छट सबै पर्वमा सामान किन्न नेपालीनै आउँछन्,' व्यापारी यादवले भने। होली पर्व नेपालमा दुई दिन मनाउने भएकाले होली आउने एक सात अघि देखिनै सामान खरिद गर्न पानीट्यांकी बजारमा नेपालीको भीड बढ्ने गरेको उनको भनाई छ । यो बजारमा सर्वसाधारण मात्र नभई ठूला व्यापारी पनि नेपालमा बिक्रीका लागि आवश्यक रंग, पिचकरी, होली अंकित टी सर्ट, कुर्थालगायतका किन्न पानीट्यांकी बजार पुग्ने गरेका छन्। होली आउनु पुर्व दैनिक लाखौको सामान यो बजारबाट काँकडभिट्टा नाका हुँदै नेपाल भित्रने गरेको मेची भन्सार कार्यालयका प्रमुख टेकबहादुर अर्याले बताए।' विभिन्न धार्मिक पर्व, घर मन्दिरमा नित्य पूजा गर्दा दैनिक प्रयोगमा आउने सामान र होलीमा प्रयोग हुने अबिरलगायत रंगको उत्पादन स्वदेशमा नहुँदा वार्षिक करोडौं रुपैयाँ विदेशिने गरेको प्रमुख अर्यालले बताए। 'नेपालमा होलीमा प्रयोग हुने होलीका सामग्रीहरु बन्दैनन्।हामी होलीको सामान भारतबाट खरिद गर्छौ, बिर्तामोड शनिश्चरे रोडका व्यापारी अजय रायले भने,'अबिरलगायत विभिन्न रंगहरु, पिचकारी, बेलुन सबै भारतबाट आयात हुँदै आएका छन्।' तर पछिल्लो केही वर्ष यता भने होलीमा प्रयोग हुने पिचकारी, बेलुन, फोमलगायत विभिन्न रंगहरु चीनबाट नेपाली बजारमा भित्रिने गरेको व्यापारी रायले बताए। अहिले भारतीय पिचकारी, बेलुनको तुलनामा चाइनिज सामान आकर्षक र टिकाउ हुने भएकाले उपभोक्ता चाइनिज होलिका सामानतिर आकर्षित भएका छन्।बजारमा भारतीय तथा चाइनिज पिचकारीको मूल्य २० रुपैयाँदेखि १ हजारसम्मका छन्। व्यापारीहरुले दिल्ली, सिलगडी र पानीट्यांकीबाट अबिरलगायतका सामग्री ल्याएर बिक्री वितरण गर्दै आएका छन्।"
चितुवा र कुकुरको डेढघण्टा भिडन्त : चितुवाको मृत्यु,"गोरखा : पालुङ्टार नगरपालिका ९ भोर्लेको जंगलमा चितुवा र कुकुरको भिडन्त हुँदा चितुवाको मृत्यू भएको छ। बिहीबार बिहान चारबजेदेखि साँढे पाँचबजेसम्म भएको भिडन्तमा चितुवा मरेको वडा अध्यक्ष भेजराज पाण्डेले जानकारी दिए। स्थानीय फुचुङ लामाको बाख्रा फाराममा बाख्रामाथि आक्रमण गर्न आएको चितुवामाथि कुकुरले प्रत्याक्रमण गर्दा चितुवाको मृत्यू भएको उनले बताए। बाख्रा फाराममा साना ठूला गरेर छ वटा कुकुर थिए। कुकुर सबै उन्नत जातका हुन्, उनले भने, दोहोरो भिडन्त हुँदा चितुवा पनि मरेको छ। एउटा कुकुरको पनि मृत्यू भएको छ। दुईटा कुकुर पनि घाइते भएको उनले बताए। चितुवा र कुकुरको डेढघण्टासम्मको भिडन्त बाख्रा फारामका धनी फुचुङ लामाले प्रत्यक्ष हेरेको अर्का स्थानीय तपबहादुर उप्रेती बताउँछन्। फारामसँगै रहेको सालको जंगलदेखि चिसापानी खोलासम्म भिडन्त भएको बाख्रा फारामका साहु लामाले देखेको उनले बताए। घटनास्थलमा रातामाटे सेरा चौकीबाट प्रहरी पुगिसकेको र सो चितुवा वन कार्यालयलाई जिम्मा लगाउने तयारी भइरहेको प्रहरी नायव उपरीक्षक महेन्द्र नेपालले बताए। चितुवाको मुचुल्का गरी गाड्ने डिभिजन वन अधिकृत इमनाथ पौडेलले जानकारी दिए।"
जनकपुरमा मिथिला मध्यमा परिक्रमा (फोटोफिचर),जनकपुर : प्राचीन मिथिलाको राजधानी जनकपुरधाममा भोली मात्र होली मनाइनेछ। जनकपुरको अन्तरगृह परिक्रमा गरेपछि भोलिपल्ट जनकपुरमा होली मनाइने गरिन्छ । परिक्रमाका यात्री विभिन्न धार्मिक स्थल परिक्रमा गरी फागु पूर्णिमाका दिन जनकपुर आइपुग्छन्। पूर्णिमाको बिहानै जनकपुरमा अन्तरगृह परिक्रमा गरिन्छ। हेर्नुहोस् तस्बिरमा :
भक्तपुरको होली : साहसी महिलाको कथा,"भक्तपुर : होली सुरु भएपछि भक्तपुरको एउटा कथा हरेक वर्ष दोहोर्याइन्छ। सबै यसैमा रमाउँछन्, सन्तुष्टि लिन्छन् र सञ्चारमाध्यम पनि यही कथाले भरिन्छन्। त्यो कथा हो, होली सुरु हुनु सात दिन अघिदेखि पूर्णिमासम्म भक्तपुर नपा९ दत्तात्रयस्थित भीमसेनको मन्दिरमा झुन्ड्याइने पुरुषको यौनांगरूपी काठ। काठलाई पुरुषको यौनांगको रूप दिइएको छ। यसलाई अचेल भीमसेनको यौनांग भनेर प्रचार गरिएको छ। यही अंगसँग जोडिएर आउँछ, काठ छोप्न प्रयोग गरिने रातो कपडा। रातो कपडामा उक्त काठ छिर्ने गरी महिलाको यौनांगरूपी प्वालसमेत पारिएको छ। यसलाई पछिल्लो समय द्रौपदीको यौनांग नामकरण गरिएको छ। तर यो तोडमोड गरिएको मनगढन्ते कथामात्रै भएको संस्कृतिविद् बताउँछन्। उनीहरूका अनुसार भक्तपुरको होली भने साहसी महिलाको कथा हो र यो उनीहरूकै वीरताको प्रतीक हो। अहिले प्रचारमा आएजस्तो भक्तपुरको होली अश्लील नभई श्लील पर्व भएको संस्कृतिकर्मी ओमप्रसाद धौभडेल बताउँछन्। भक्तपुरको दत्तात्रयको भीमसेन मन्दिरमा होलीका अवसरमा हुने क्रिया अश्लील होइन, श्लील हो, उनले भने, कालान्तरमा यस क्रियालाई तोडमोड गरेर अश्लील बनाइयो। मानिसहरू यसमै रमाउन थाले र यो नै होली पर्व हुन थाल्यो। उनका अनुसार भीमसेन मन्दिरमा होलीका सन्दर्भमा हुने क्रियाको छुट्टै किंवदन्ती छ। किंवदन्तीले महिलाको साहसलाई उजागर गरेको छ। यस्तो छ किंवदन्ती एक समय मानिसलाई खानलाउन समस्या थिएन। दुःख र मेहनत धेरै गर्न नपर्ने भएकाले मानिसहरू भोगविलासमा ढल्कँदै गरेको अवस्था थियो। त्यस समय एक पुरुष साह्रै नै कामुक हुन थाले। उनी कति कामातुर हुन थाले भने दैनिक कामवासना तृप्त गर्नुपर्ने अवस्था आयो। हुँदाहुँदा उनले देखेका महिलाजति उनको कामवासनाको सिकार हुन थाले। महिलामाथि जबरजस्तीको घटना नियन्त्रणबाहिर गयो। सबैतिर त्राहिमाम भयो। कमैमात्रै महिला होलान्, उनीबाट बचेका। यत्तिकैमा एक महिलाले साहस गरेर ती पुरुषलाई सजाय दिने सोचिन्। उनले दृढ निश्चय गरिन्, ती पुरुषलाई ठीक पारेरै छाड्छु। त्यसपछि उनले कामातुर पुरुषलाई यौनसम्बन्धको प्रस्ताव गरिन्। महिलाको प्रस्तावबाट मोहित ती पुरुष कामातुर भएर उनीसामु गए। जसै पुरुष कामातुर भएर आफ्नोसामु आए, त्यही समयमा ती महिलाले लुकाएर राखेको हतियारले पुरुषको यौनांग काटिदिइन्। त्यसपछि कामातुर पुरुषको काटिएको यौनांग यही हो भनी देखाउन नगर परिक्रमा गराइयो। महिलाहरूले पनि कामातुर पुरुषबाट छुटकारा पाएकोमा खुसियाली मनाए। यसरी महिलाको साहस उजागर हुने होली पर्व अहिले उल्टै महिलाको साहस तुहाउने पर्वमा रूपान्तरित भएको संस्कृतिविद् धौभडेल बताउँछन्। अरू पुरुषलाई समेत महिलामाथि जबरजस्ती गरे यसरी नै यौनांग काटिइन्छ भन्ने देखाउन बर्सेनि उक्त लिंग प्रदर्शन गर्ने व्यवस्था गरिएको हुनसक्ने उनी बताउँछन्। उनका अनुसार मल्ल राजा जगतप्रकाशले सत्रौं शताब्दीमा आएर मात्रै भीमसेन मन्दिर निर्माण गराएका थिए तर होलीकोे चलन भने त्योभन्दा धेरै पहिलेदेखि थियो। त्यसैले भीमसेन मन्दिर निर्माणपछि मात्रै होली पर्व मोडिएर आएको हुनसक्छ, उनले भने।"
तेह्रथुममा अवैधरुपमा राखिएका हतियार बुझाउन आग्रह,"तेह्रथुम : तेह्रथुममा स्थानीय नागरिकले अवैधरुपमा राखेका हातहतियार बुझाउन जिल्ला प्रशासन कार्यालयले आग्रह गरेको छ । प्रशासनले हतियार बुझाउन गरेको आग्रहलाई अटेर गरी नबुझाएमा अवैध हातहतियार तथा खरखजनासम्बन्धी प्रचलित मुद्दा चलाउने जिल्ला प्रशासन कार्यालय तेह्रथुमले जनाएको छ। कानुन बमोजिम लिनुपर्ने इजाजत नलिएको, इजाजतपत्र नविकरण नगराएको, इजाजतपत्र प्राप्त व्यक्तिको मृत्युपश्चात हकवालाको नाममा नामसारी नगराएको वा अन्य व्यक्तिले पनि हातहतियार तथा खरखजना राखेको भए तत्काले जिल्ला प्रशासनमा बुझाउन प्रमुख जिल्ला अधिकारी लक्ष्मीदेवी हुमागाईले आग्रह गरिन्। अवैध रुपमा राखिएका हातहतियार नजिकको प्रहरी चौकी, जिल्ला प्रहरी कार्यालय वा नेपाली सेनाको ब्यारेकमा अनिवार्य रुपमा बुझाउन जिल्ला प्रशासनको आग्रह छ। गृह मन्त्रालयले चैत्र१ गते प्रकाशित गरेको सूचना अनुसार हातहतियार र खरखजाना बुझाउन आग्रह गरिएको हो। समयमै हातहतियार बुझाएमा कुनै कानुनी कारवाही नहुने प्रशासनले जनाएको छ। तोकिएको अवधिमा नबुझाउने व्यक्तिलाई भने र प्रचलित कानुन बमोजिम कारवाही हुने जिल्ला प्रशासन कार्यालय तेह्रथुमले जनाएको छ।"
आगलागीमा उच्च जोखिम खरका छाना,"ओखलढुंगा : ओखलढुंगा र खोटाङमा ०७५ फागुनयता भएका आगलागीका घटनामा १७ घर, ४ मतान र धनमालसहित ७ चौपाया जलेका छन्। प्रहरीको मूल्यांकनमा दुई जिल्लामा एक करोड ५४ लाख रुपैयाँ बराबरको क्षति भएको छ। आगलागीका ४ घटनामध्ये दुई वन क्षेत्रको आगलागी गाउँ पसेर घर जले भने दुई घटनामा गोठबाट सल्किएको आगोले क्षति पुयायो। एक महिनामा सिद्धिचरण नगरपालिका२ मा ७ घर, ६ मा १ घर, सुनकोसी गाउँपालिका२ मा १ घर तीन मतान र लिखुमा एक घर जलेका छन्। जलेका सबै घर खरका छाना भएको सिद्धिचरण नगरपालिका२ का अध्यक्ष कृष्ण कार्कीले जानकारी दिए। खरका छाना आगलागीमा उच्च जोखिम भएकाले त्यस्ता छाना विस्थापित गर्नुपर्ने अवस्था आएको उनले बताए। एक महिनामा भएका जिल्लाभरका आगलागीमा १ करोड बराबर क्षति भएको प्रहरीको तथ्यांक छ। त्यसरी जलेका सबै घरका छाना खरका छन्। खोटाङको ऐंसेलुखर्क गाउँपालिका र रावाबेँसी गाउँपालिकामा आगो लाग्यो। रावाबेँसी गाउँपालिका५ दुबेकोलमा चार घर ऐंसेलुखर्क गाउँपालिका७ माक्पामा तीन घर जले। जिल्ला प्रहरी कार्यालय खोटाङका प्रहरी नायब उपरीक्षक राजकुमार केसीका अनुसार ५४ लाखको क्षति भयो। दुवै घटनामा वनबाट आएको आगोले बस्तीमा क्षति पुयाएको केसीले बताए। ओखलढुंगा र खोटाङमा भएका आगलागीका घटनामा जलेका सबै घर तथा मतानका छाना फुसका थिए। गाउँमा एकअर्कासँग जोडिएका र खरका छाना भएका कारण आगोको उच्च जोखिम हुने सरोकारवालाको भनाइ छ।"
"तराईमा आज होली, जनकपुरमा भोलि","जनकपुरधाम : यस वर्षको होली जनकपुरधाममा शुक्रबार मनाइने भएको छ। पहाडमा बुधबार मनाइएको छ। तराईमा बिहीबार होली मनाइँदै छ। प्राचीन मिथिलाको राजधानी जनकपुरधाममा भने शुक्रबार मनाइनेछ। १५ दिने मिथिला माध्यमिकी परिक्रमा जनकपुरको अन्तरगृह प्रवेश गरेको भोलिपल्ट जनकपुर क्षेत्रमा होरी (होली) मनाउने प्रचलन रहेको जानकी मन्दिरका सहमहन्थ रामरोशन दास वैष्णवले बताए। मिथिला परिक्रमा बुधबार जनकपुरस्थित बाह्रबिघामा आएर समापन भएको छ। बिहीबार बिहानै जनकपुरको अन्तरगृह परिक्रमा सकिएपछि शुक्रबार जनकपुरमा होली मनाइने छ। नेपाल र भारतको एक सय ३३ किलोमिटरको दुरी पैदल यात्रा गरेर माध्यमिकी परिक्रमामा सहभागी साधुसन्त, गृहस्थ तथा श्रद्धालु जनकपुर आइपुगेका छन्। वैष्णवले भने, बिहीबार माध्यमिक परिक्रमाले जनकपुरको अन्तगृह परिक्रमा गर्छ। त्यसपछि शुक्रबार जनकपुरमा फगुवा मनाइन्छ। होली पर्वमा सरकारले चैत ६ गते पहाडमा र तराईमा चैत ७ गते बिदा दिएको थियो। प्रदेश २ सरकारले प्रदेशभर होली मनाउन ७ र ८ गते बिदा दिएको छ। १५ दिवसीय मिथिला मध्यमा परिक्रमाअन्तर्गत महोत्तरीको कञ्चनवनमा परिक्रमा यात्रीले होली मनाएपछि मिथिलामा विधिवत् होली प्रारम्भ हुन्छ। कञ्चनवनमा त्रेता युगमा रामसीताले होली खेलेको विश्वास छ। त्यहाँ रामसीताले होली उत्सव मनाएको स्मरणमा होली समारोह आयोजना गरिन्छ। परिक्रमाका यात्री विभिन्न धार्मिक स्थल परिक्रमा गरी फागु पूर्णिमाका दिन जनकपुर आइपुग्छन्। पूर्णिमाको बिहानै जनकपुरमा अन्तरगृह परिक्रमा गरिन्छ। नेपालभारतको धार्मिक सांस्कृतिक एवं पारम्परिक सामाजिक तथा सद्भावको प्रतीक बनेको माध्यमिकी परिक्रमा यात्राको नेपालका धनुषा र महोत्तरीमा १३ तथा भारतमा २ गरी १५ वि श्रामस्थल छन्।"
"रोल्पामा उच्च सुरक्षा, विप्लवको ईलाकामा सेनाको शिविर","रोल्पा : गृह प्रशासनले रोल्पामा उच्च सुरक्षा व्यवस्था कडा पारेको छ। नेत्रविक्रम चन्द विप्लव नेतृत्वको नेकपालाई सरकारले प्रतिबन्ध लगाएयता यहाँको सुरक्षा कडा पारिएको हो। पूर्वी रोल्पाको सुलिचौरस्थित नेपाल टेलिकम र गजुलको एनसेल टावरमा आगजनी गरेपछि विप्लवका नेता कार्यकर्तामाथि प्रहरीले कडा निगरानी थालेको थियो। लगत्तै गंगादेव गाउँपालिकाका अध्यक्ष वीरबहादुर खत्रीले भाडामा लिएको गाडी जलाएपछि सुरक्षा व्यवस्था अझै चुस्त पारिएको थियो। नेकपाले निशाना बनाउन सक्ने भन्दै सरकारी गाडी प्रहरी चौकीमा राख्न लगाइएको हो। प्रहरीले सुरक्षाको भरपर्दो व्यवस्था गरेर मात्र सरकारी गाडी चलाउन भनेको छ। कतिपय गाउँपालिकाका गाडी र मोटरसाइकल नजिकका प्रहरी चौकीमा राखिएका छन्। सशस्त्र द्वन्द्वमा सबैभन्दा बढी मानवीय र भौतिक क्षति बेहोरेका रोल्पाली फेरि युद्ध हुने हो कि भन्ने भयमा छन्। पुरानो द्वन्द्वबाट रोल्पाली अभै तंग्रिन नसकेको पूर्वसांसद लेखनाथ आचार्य बताउँछन्। नेकपालाई प्रतिवन्ध लगाएपछि देश युद्धतिर धकेलिन लागेको हो कि भन्ने महसुस भएको छ, उनी भन्छन्, युद्ध हुनु हुँदैन। संवाद र वार्ताबाट समाधान निकाल्नुपर्छ। कति हत्या हिंसाको राजनीति गर्ने ? सशस्त्र द्वन्द्वमा यहाँ ९ सय ६९ जनाले ज्यान गुमाएका थिए। ३३ जना अभै बेपत्ता छन्। अंगभंग भएका, टुहुरा र घाइतेको बिचल्ली छ। उपचार नपाएर छटपटिइरहेका पीडित समेत थप त्रासमा छन्। घरमा आगजनी र तोडफोड भएका करिब ४ सयले अझै राहत पाएका छैनन्। पीडितले न्याय र क्षतिपूर्तिसमेत पाएका छैनन्। अझ अर्को युद्ध हुने त्रास बढेको छ, मानवअधिकारकर्मी घनश्याम आचार्य भन्छन्, वार्ता र सहमतिबाट राजनीतिक निकास खोज्नुपर्छ। सशस्त्र द्वन्द्वमा सबैभन्दा बढी मानवीय र भौतिक क्षति बेहोरेका रोल्पाली फेरि युद्ध हुने हो कि भन्ने भयमा छन्। विप्लवको घर जिल्लाको इरिबाङ हो। सशस्त्र द्वन्द्व यहींबाट भएको र विप्लवको जिल्ला भएकाले पनि गृह प्रशासनले रोल्पालाई सुरक्षा संवेदनशील जिल्ला मानेको छ। उच्च सुरक्षा स्रोतका अनुसार यहाँ प्रहरीको संख्या थपिएको छ। विप्लव नेतृत्वको नेकपाको प्रभाव क्षेत्र मानिने गाउँपालिकामा थप सुरक्षाकर्मी परिचालित छन्। नेता पक्राउ गर्ने, हतियारसहित भेटिए गोली हान्नेसम्मको सर्कुलर छ। अनुसन्धान, जनपद र सशस्त्र प्रहरी परिचालित छन्। नेकपाले शान्तिपूर्ण अभियानमा रहँदा सरकारले दमनको नीति लिएको आरोप लगाएको छ। उसले नेकपानिकट नेता, कार्यकर्ता र सर्वसाधारणको घरघरमा तलासी गर्ने र धरपकड गरेको भन्दै आपत्ति जनाउँदै आएको छ। स्थानीय एक सामुदायिक एफएमसँगको अन्तर्वार्तामा जिल्ला सेक्रेटरी सन्तोष सुवेदी प्रयासले प्रतिबन्ध लगाए पनि आफूहरू जनतामाझ खुलेआम हिँडिरहेको दाबी गरे। सुरक्षा कडा पारेपछि नेकपाका नेता अर्धभूमिगत छन्। नेकपा जिल्ला तहका ३ नेतालाई प्रहरीले नियन्त्रणमा लिएको छ। हतियार बुझाउन अनुरोधजिल्ला प्रशासन कार्यालय जुम्लाले अवैध हातहतियार ३५ दिनभित्र बुझाउन अनुरोध गरेको छ। तोकिएको मितिभित्र अवैध हातहतियार र खरखजना बुझाउनेलाई कारवाही नहुने जनाएको छ। अवैध हातहतियार र खरखजना बुझाउनेसम्बन्धी सार्वजनिक सूचना जारी गरेको हो। सरकारले विप्लव नेतृत्वको नेकपालाई प्रतिबन्ध लगाएपछि हतियार बुझाउन आग्रह गरिएको हो। प्रमुख जिल्ला अधिकारी दुर्गा बञ्जाडेले हतियार नबुझाए प्रचलित कानुनबमोजिम कडा कारवाही हुने बताइन्। हतियार तथा खरखजाना नजिकको प्रहरी चौकी, जिल्ला प्रहरी कार्यालय वा सेनाको ब्यारेकमा बुझाउन सकिनेछ। विप्लवको ईलाकामा सेनाको शिविर विप्लव नेतृत्वको नेकपाको आधार इलाका मानिएको क्षेत्रमा सेनाले स्वास्थ्य शिविर सञ्चालन गरेको छ। नेकपाका पार्टी प्रवक्ता खड्गबहादुर विश्वकर्मा, पार्टी पोलिट ब्युरो सदस्य एटम बीसीको इलाका मानिने नरहरिनाथ गाउँपालिकाको कुमालगाउँमा सेनाले निःशुल्क स्वास्थ्य शिविर सञ्चालन गरेको छ। विप्लव कार्यकर्ता खोज्न गाउँ पसेको सेनाले स्वास्थ्य शिविर सञ्चालन गरेपछि स्थानीय उपचारमा सहभागी भएका छन्। नेकपाका पार्टी प्रवक्ता विश्वकर्माको जन्मथलो तथा पार्टीको हेडक्वार्टरसमेत रहेको माल्कोटमा नेकपाले युवालाई तालिम दिन थालेको सूचना पाएपछि सेना, प्रहरी र सशस्त्रको संयुक्त गस्तीसहित कुमालगाँउमा सेनाले स्वास्थ्य शिविर चलाएको छ। सेनाको रणसुर गुल्म कालिकोटका प्रमुख मेजर अमृत थापा मगर नेतृत्वको संयुक्त टोलीले गाउँगाउँमा नेकपाको अवस्था बुझिरहेको छ। शिविरमा सेनाले २ सयको स्वास्थ्य जाँच गरेको छ। सेनाका विशेषज्ञ डाक्टरको सहभागितामा सञ्चालित शिविरमा श्वासप्रश्वास समस्याग्रस्त १ सय ५ बर्से बिरामी कालु दर्जीले उपचार गराएका छन्। आधारभूत स्वास्थ्य सेवाबाट वञ्चित स्थानीय सेनाले घरदैलोमै निःशुल्क स्वास्थ्य शिविर सञ्चालन गरेपछि खुसी भएका छन्। विप्लवका नेता अर्धभूमिगत जिल्लाका विप्लव समूहका नेता कार्यकर्ता अर्धभूमिगत भएका छन्। मंगलबारसम्म टेलिफोन सम्पर्कमा रहेका स्थानीय नेता तथा कार्यकर्ता मोबाइलसमेत स्विच अफ गरी अर्धभूमिगत भएका छन्। कालिकोटमा पार्टीको विशेष अभियान कमान्ड गरिरहेका पूर्वराज्यमन्त्री नवीन विक, जिल्ला सेक्रेटरी मनीलाल ऐडी, दलित मुक्ति मोर्चाका जिल्ला अध्यक्ष सरोज विक, युवा संगठनका कर्णाली ब्युरो इन्चार्ज शीतल बिष्टलगायत नेता तथा कार्यकर्ता सम्पर्कविहीन भएका छन्।"
छाउगोठ नहटाए सेवा रोक्का,"सुर्खेत : सुर्खेतको बराहताल गाउँपालिकामा असारमा १५ वर्षीया किशोरीमाथि छाउगोठमै सामूहिक बलात्कार भयो। घरदेखि टाढाको छाउगोठमा सुतेकी उनी गाउँकै युवाबाट बलात्कृत भइन्। दैलेखको चामुण्डाविन्द्रासैनी नगरपालिकास्थित लैनचौरमा छाउगोठमा सुतेकी तुलसी शाहीको सर्पले टोक्दा ज्यान गयो। यो डेढ वर्ष अघिको घटना हो। सुर्खेतको चौकुने गाउँपालिकास्थित गुटुमा निर्मला बर्तौलालाई महिनावारी भएका बेला घरमा सुताउँदा देउता रिसाउने भन्दै परिवारले छाउगोठमा सुताए। मध्यरातमा उनी छाउगोठबाट भुइँमा खसिन्, कसैलाई पनि पत्तो भएन। छाउगोठबाट खसेर बेहोस निर्मलाको उपचार गर्दागर्दै ज्यान गयो। तीन वर्षअघिको यो घटनामा उनलाई परिवार र आफन्तले बचाउन सकेनन्। महिनावारी भएको बेलामा घरभित्र सुरक्षित रूपमा सुत्न नपाउँदा घटेका यी प्रतिनिधि घटना हुन्। महिनावारी हुँदा छाउगोठमा सुत्नुपर्ने बाध्यताका कारण महिला तथा किशोरीले ज्यान गुमाउनुपर्ने र बलात्कृत हुनुपर्ने घटना दोहोरिन थालेपछि छाउपडीको कुप्रथाविरुद्ध स्थानीय सरकार कठोर बन्न थालेका छन्। गाउँमा अहिले पनि छाउगोठ रहेको र यसअघि भत्काइएका छाउगोठसमेत पुनर्निर्माण हुन थालेपछि यहाँका स्थानीय तहले आफूहरूले प्रदान गर्ने सेवासुविधामाथि नै अंकुश लगाउने तयारी गरेका हुन्। अब घरमा छाउगोठ भएका परिवारलाई स्थानीय तहले सेवा रोक्का गर्ने भएका हुन्। गाउँमा रहेका छाउगोठ हटाउन र महिला तथा किशोरीको ज्यान जोगाउन स्थानीय तहले यस्तो उपाय अपनाउन लागेका हुन्। सेवा नै रोक्का भएमा छाउगोठ भत्काउन दबाब पुग्ने स्थानीय तहको दाबी छ। पश्चिम सुर्खेतका बराहताल र चौकुने गाउँपालिकासँगै पञ्चपुरी नगरपालिकाका अधिकांश गाउँ छाउगोठमुक्त घोषणा गरिएका थिए। तर पहिले छाउगोठ भत्काउने अभियानमा लागेका अगुवा महिला र किशोरी नै अहिले छाउगोठमा सुत्न थालेका छन्। महिला तथा किशोरी असुक्षित भएपछि पञ्चपुरी नगरपालिकाले नगर क्षेत्रमा रहेका छाउगोठ हटाउन पालिकाले प्रदान गर्ने सेवामा अंकुश लगाउने तयारी गरेको हो। नगरमा अहिले पनि छाउगोठ कायमै छन्, हिजो भत्काइएका गोठ पनि पुनर्निर्माण भए, मेयर उपेन्द्रबहादुर थापाले भने, जुन घरमा छाउगोठ छ, त्यो परिवारलाई नगरपालिकाबाट प्रवाह हुने सेवासुविधा रोक्का गर्छौं। छाउगोठ नभत्काउने परिवारले अब नगरको कुनै पनि सेवा पाउनेछैनन्, छाउगोठ हटाउन हामी निर्मम बन्दै छौं। यहाँ अधिकांश जनप्रतिनिधिको घरमा समेत छाउगोठ छन्। यसकारण पनि अब छाउपडीको कुप्रथाविरुद्ध कठोर बन्ने थापाले बताए। अब घरमा छाउगोठ भएका जनप्रतिनिधिको सेवामा पनि अंकुश लगाउनेछौं, धामी र ज्योतिषीलाई पनि प्रशिक्षण दिने तयारी भइरहेको छ, उनले भने, धार्मिक अन्धविश्वासले छाउगोठ भत्काउन समस्या भएको छ। जिल्लाको चौकुने गाउँपालिकामा पनि महिला छाउगोठबाट बाहिर आउन सकेका छैनन्। महिलालाई छाउगोठबाट मुक्त गर्न यो गाउँपालिकाले पनि विशेष योजना अघि सारेको छ। हामी प्रोत्साहन र दण्डको नीति लिँदै छौं, बाध्यकारी नीति नबनाउँदासम्म छाउगोठ भत्किने अवस्था देखिएन, गाउँपालिकाका अध्यक्ष धीरबहादुर शाहीले भने, पहिलो चरणमा चेतनामूलक अभियान सञ्चालन गर्दै छौं, गाउँपालिकाले दिने सेवासुविधाबाट वञ्चित गरेर भए पनि छाउगोठ भत्काउन बाध्य पार्नेछौं। यहाँ शौचालय नबनेका घरमा पनि छाउगोठ बनेको महिला अधिकारकर्मी टीका रानाले बताइन्। यसबाट महिला र किशोरी पीडित छन्। जिल्लाको वराहताल गाउँपालिकाले पनि छाउगोठ हटाउने अभियानलाई प्राथमिकता दिएको छ। छाउगोठ भत्काउन ठूलो शक्ति आवश्यक छ, महिलालाई घरभित्रै बस्ने अवस्था ल्याउन हामी लागिपरेका छौं, गाउँपालिकाकी उपाध्यक्ष शोभा शर्माले भनिन्, अबको परिषद् र सभाबाट थप निर्णय गर्दै छौं, यो कुप्रथाको जालोबाट महिलालाई मुक्त गरेरै छाड्नेछौं। कर्णालीका अधिकांश स्थानीय तहले छाउगोठबाट महिलालाई मुक्त गर्न प्रोत्साहन र दण्डको नीति अवलम्बन गर्न थालेका हुन्। कर्णालीका अधिकांश जिल्लामा महिला र किशोरीलाई महिनावारीको समयमा छाउगोठमा सुताइन्छ।"
