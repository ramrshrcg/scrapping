शीर्षक,विवरण
भद्रगोलमा सरकारी गाडी,"सार्वजनिक पदाधिकारी तथा उपल्लो तहका कर्मचारीलाई गाडी सुविधाका निम्ति राज्यले बेहोर्नुपर्ने आर्थिक दायित्वको मात्रा बर्सेनि बढ्दो छ। यस्तो प्रवृत्ति निरन्तर रह्यो भने गाडी खरिदमै ठूलो रकम खर्चनुपर्नेछ। अझ कानुनी प्रक्रिया मिचेर नयाँ गाडी खरिदको होड नै भित्रिएको छ। प्रतिस्पर्धात्मक कानुनमा आधारित रहनुपर्नेमा व्यापारिक कम्पनीले उपलब्ध गराएको मूल्यमा खरिद हुन्छ। प्रतिस्पर्धा छलेर खरिद हुँदा स्वाभाविक रूपमा उपल्लो तहका सरकारी अधिकारीले अनुचित लाभ लिने मौका पाउँछन्। गाडी खरिदसँगै स्वाभाविक इन्धन खर्च बढ्ने नै भयो, अर्कोतिर मर्मत खर्चका नाममा पनि अचाक्ली मात्रामा सरकारी रकम दोहन हुँदैछ। सरकारी तथ्यांकअनुरूप एक वर्षमा ११ अर्ब ८५ करोड रुपैयाँ त गाडी खरिद, मर्मत र इन्धनमा खर्च हुँदैछ। एकातिर सरकार गाडी खरिदमा नियन्त्रणमुखी नीति सार्वजनिक गर्छ भने अर्कोतिर नयाँ गाडी खरिदको होडबीच तालमेल पाइँदैन। बजेट रकमान्तर गरेरै भए पनि नीतिविपरीत नयाँ गाडी खरिद भइरहनु दुर्भाग्यपूर्ण हो। शक्तिशाली र पहुँचवाला पदाधिकारी र कर्मचारीको रोजाइमा महँगा र विलासी गाडी पर्छन्। तिनीहरू चढिरहेको गाडी छोडेर नयाँ गाडीमा प्रवेश गर्छन्। यसले उपल्लो तहका पात्रसँग नयाँ गाडी मात्र होइन, खरिदमा प्राप्त हुने कमिसन पनि जोडिएको हुन्छ। दोहोरो लाभका निम्ति उपल्लो तहका पात्रले अराजक शैलीमा गाडी खरिद अभियान भित्र्याएका छन्। सार्वजनिक खरिद प्रक्रिया मिच्ने पदाधिकारीमाथि छानबिन हुनुपर्छ। त्यसका अतिरिक्त बेलाबखत कसलाई, कुन हैसियत सरकारी सुविधा दिने मापदण्ड बन्ने गर्छ, तर त्यो मापदण्ड कागजमा सीमित हुन पुग्छ। कहाँसम्म भने उपल्लो तहका पदाधिकारीले आफू, आफ्ना परिवारका निम्तिसमेत सरकारी गाडी उपलब्ध गराइरहेका छन्। यसरी अनुचित तवरमा सरकारी सम्पत्तिमा मस्ती गर्नेहरू कोही पनि कारबाहीको भागीदार नहुने र सुविधाभोगी कर्म बढ्ने प्रवृत्तिले विकराल रूप लिँदैछ। त्यसका अतिरिक्त पहुँचवालाले भित्र्याएको अर्काे गम्भीर प्रकृतिको अपराध हो सरकारी नम्बर निजीमा बदली जथाभावी प्रयोग गर्नू। निजी नम्बर जसले, जतिसुकै बेला, जहाँ र जुन प्रयोजनमा प्रयोग गर्न सजिलो हुन्छ। त्यसो हुँदा सरकारी नम्बर प्लेटलाई निजी नम्बरमा बदल्ने प्रवृत्तिमा पूर्णतः रोक लगाउनुपर्छ। सरकारी गाडी किन छिटै पुराना हुन्छन् ? यसबारे महालेखा परीक्षकदेखि गाडीका सम्बन्धमा भएका अनेकन अध्ययनले प्रश्न उठाउँदै आएका छन्। तिनले त्यसबारे अनेक सुझाव पनि दिएका छन्। तर यो विषय कार्यान्वयन चरणमा प्रवेश गर्दैन। व्यक्तिगत तवरमा प्रयोग गरिने गाडी कम्तीमा पनि १५२० वर्ष चल्छ भने सरकारी गाडी ३ देखि ५ वर्षभित्रै पुराना भइसक्छन्, यसको कारण खोजी हुनुपर्छ। समयमै पुराना गाडी लिलामी नहुने रोगबाट सरकारी संयन्त्र नराम्ररी ग्रसित छ। समयमै लिलामी नहुँदा सरकारी कार्यालयपरिसर भरिन्छ। फूलबगैंचाले सजिनुपर्ने परिसर खिया लागेका थोत्रा गाडी र सामानले विरूप हुन पुगेका छन्। समयमै पुराना गाडी लिलामी गर्ने हो भने त्यसबाट उचित मूल्य प्राप्त हुनेछ। पुराना गाडीमा खिया लगाउँदै कतिपय गाडीका सामान गायब पार्ने खेल चल्छ। त्यस अवस्थामा जीर्ण गाडी लिलामी हुने सवालै रहन्न। त्यसपछि त्यस्ता गाडी कबाडी मूल्यमा रूपान्तरण हुन्छन्। कानुनतः तोकिएको समयमै लिलामी नगरेपछि बेलाबखत उपयोगमा नआएका सरकारी सामान बेच्न अधिकारसम्पन्न समिति बनाउनुपरेको घटना छ। मर्मत हुन नसक्ने अवस्थामा पुगेका गाडी प्रत्येक वर्ष लिलामी गर्नुपर्ने कानुनी प्रावधान छ। खासमा लम्बेतान प्रक्रियाले पुराना सामान समयमै लिलामीमा चढ्न सक्दैन। त्यसो हुँदा प्रक्रिया छोट्ट्याएर समयमै लिलामी नगर्ने सरकारी कर्मचारीलाई कारबाहीको भागीदार बनाइनुपर्छ।"
निकुञ्जबाट हुलाकी सडक र रेल्वे निर्माण नगर्न सर्वोच्चको आदेश,"काठमाडौं : चितवन राष्ट्रिय निकुञ्जभित्रबाट हुलाकी सडक र रेल्वे निर्माण कार्य नगर्न सर्वोच्च अदालतले सरकारलाई परमादेश दिएको छ। सर्वोच्चका न्यायाधीश डा।आनन्दमोहन भट्टराई र तेजबहादुर केसीको संयुक्त इजलासले निकुञ्जबाट सडक विस्तार नगर्न परमादेश दिएको हो। विश्व सम्पदा सूचीमा रहेको चितवान राष्ट्रिय निकुञ्ज खतरामा पर्ने सर्वोच्चको फैसलामा उल्लेख छ। यूनेस्कोको सूचीमा सूचीकृत जैविक एवम् वनस्पतिक विविधतायुक्त विश्वकै सम्पदा रहेको क्षेत्रबाट सडक निर्माण गर्न नमिल्ने फैसलामा उल्लेख छ। सर्वोच्चले भावी पुस्ताका लागिसमेत महत्वपूर्ण संपदा जोगाउनुपर्ने जनाएको छ। निकुञ्ज क्षेत्रबाट सडक खन्दा लोपोन्मुख वनस्पति एवम् वन्यजन्तु संकटापन्न अवस्थामा पुग्ने दाबीसहित अधिवक्ता रामचन्द्र सिंखडाले २०६८ पुस मा रिट दिएका थिए। सरकारले चितवन राष्ट्रिय निकुञ्ज क्षेत्रबाट पर्साको ठोरी हुँदै नवलपरासीको त्रिवेणीसम्म जोड्ने गरी ३० किलोमिटर सडक बनाउने योजना ल्याएको थियो। वीरगन्जठोरी खण्ड, ठोरीभरतपुर खण्ड, दुम्वीबासत्रिवेणी सडक, माडीवाल्मीकीआश्रमखण्ड, ठोरीमलेखु सडक, पूर्वपश्चिम विद्युतीय रेलमार्ग निकुञ्जभित्र पर्ने गरी सडक निर्माण गर्ने भनिएको थियो। जैविक विविधतामा असर पर्नेगरी उक्त निकुञ्ज मासेर सडक बनाउन नमिल्ने सर्वोच्चको फैसलामा उल्लेख छ। सरकारले निकुञ्ज क्षेत्रबाट हुलाकी सडक र रेल्वे निर्माणको योजना ल्याएपछि तत्काल रोक्न माग गर्दै अधिवक्ता सिंखडाले दिएको रिटमा तत्कालीन न्यायाधीश प्रकाश वस्तीको इजलासले अन्तरिम आदेश दिएको थियो। सडक निर्माण योजना अन्तराष्ट्रिय सन्धि, सम्झौता र नेपालले प्रतिबद्धता जनाएको अभिसन्धिविरुद्ध देखिएको फैसलामा उल्लेख छ। चितवन राष्ट्रिय निकुञ्ज नेपालकै सबैभन्दा पुरनो निकुञ्ज मानिन्छ।"
झकिझकाउ सपिङ मलमा मक्ख मायालुहरू (फोटो फिचर),काठमाडौं : आज फेब्रुअरी १४ अर्थात भ्यालेन्टाइन्स् डे। प्रेम गर्नेहरूको विशेष दिनका रुपमा विश्वभर मनाइने यो दिवसका अवसरमा राजधानीका विभिन्न सपिङ मलहरूले ग्राहक रिझाउन सजावटमा खुब ध्यान दिएको देखिन्थ्यो। मलमा किनमेल गर्न र 'ह्याङ आउट' हुन आएकाहरू मलको सजावटमा रमाइरहेका थिए। हेर्नुुस् फोटोहरूः ललितपुरको लबिङ मलमा प्रेम दिवसको लागि सजाइएको दृश्य हेदै एक जोडी। फोटोः दिपेन श्रेष्ठ लबिम मलमा एक जोडी। फोटोः दिपेन श्रेष्ठ लबिम मलमा गुलाबसहितको जोडी सेल्फी लिँदै। फोटोः दिपेन श्रेष्ठ लबिम मल। फोटोः दिपेन काठमाडौंको कमल पोखरीस्थित सिटी सेन्टरमा प्रणय दिवसको अवसरमा रमाउँदै जोडी। फोटोः सरोज बैजु काठमाडौंको कमल पोखरीस्थित सिटी सेन्टरमा प्रणय दिवसको अवसरमा रमाउँदै एक युवती। फोटोः सरोज बैजु काठमाडौंको कमल पोखरीस्थित सिटी सेन्टरमा प्रणय दिवसको अवसरमा रमाउँदै एक युवती। फोटोः सरोज बैजु काठमाडौंको कमल पोखरीस्थित सिटी सेन्टरमा प्रणय दिवसको अवसरमा नानीसहित रमाउँदै एक जोडी। फोटोः सरोज बैजु काठमाडौंको कमल पोखरीस्थित सिटी सेन्टरमा प्रणय दिवसको अवसरमा रमाउँदै एक युवती। फोटोः सरोज बैजु काठमाडौंको कमल पोखरीस्थित सिटी सेन्टरमा प्रणय दिवसको अवसरमा रमाउँदै । फोटोः सरोज बैजु
"भेरीमा बस खस्दा चारको मृत्यु, ९ घाइते","जाजरकोट : नेपालगञ्जबाट रुकुमको राडीबजार गइरहेको भे १ ख १३२९ नम्बरको यात्रुबाहक बस जाजरकोटमा दुर्घटना भएको छ। जिल्लाको भेरी नगरपालिका वडा नम्बर १ रीम्ना कुईनेउटास्थित भेरी नदीमा खस्न पुग्दा घटनास्थलमै ४ जनाको मृत्यु भएको छ भने ९ जना घाइते भएको प्रहरीले जनाएको छ। मृतकको पहिचान खुल्न सकेको छैन। घाइतेहरूको उद्दार गरी जाजरकोट अस्पताल ल्याइदै छ। दुर्घटनामा केही यात्रु हराइरहेका र खोजी जारी रहेको प्रमुख जिल्ला अधिकारी ललित बस्नेतले बताए। भेरी १ रावतगाँउबाट एक महिला र ८ पुरुष तथा तीन जना स्टाफ गरी ११ जनाको चलानी लिएर गएको बसले बाटोमा अरु यात्रु थपेको अनुमान छ। बसमा कम्तिमा १८ यात्रु रहेको अनुमान छ। घाइतेहरूका अनुसार बसको ब्रेक फेल भएर चिप्लिएर भेरीमा खसेको थियो। उद्दारका लागि नेपाली सेना, सशस्त्र प्रहरी, नेपाल प्रहरी र स्थानीय बासिन्दा घटनास्थल पुगिसकेका छन्। घटनास्थल सदरमुकाम खलंगाबाट करिब १५ किलोमिटरको दुरीमा पर्छ।"
नौ किलो चरेससहित दुई पक्राउ,गजुरी (धादिङ) : दक्षिणी धादिङको गजुरी गाउँपालिका ५ देउरालीबाट नौ किलो चरेससहित दुईजना पक्राउ परेका छन्। जिल्ला प्रहरी कार्यलय धादिङ र इलाका प्रहरी कार्यलय गजुरीको संयुक्त टोलीले बेनिघाट रोराङ गाउँपालिका१ सुन्दरनागी बस्ने मनिष लामा र सोही ठाउँका विकाश तामाङलाई पक्राउ गरेको हो। चेकजाँचका आधारमा एउटै मोटरसाइकलमा सवार दुईजना पक्राउ परेको जिल्ला प्रहरी कार्यलय धादिङका सूचना अधिकारी डिएसपी प्रकाश विष्टले जानकारी दिए। उनीहरु बा २५ प ५२९३ नम्बरको मोटरसाइकलमा सवार थिए।
सिपाहीको ससुरालीमा आलुमुनि १८ किलो सुन,"महेन्द्रनगर : प्रहरी महानिरीक्षक सर्वेन्द्र खनालले महेन्द्रनगरमै आएर संगठन शुद्धीकरण गरिरहेको र प्रहरी संगठनभित्रको भ्रष्टाचार निमिट्यान्न पार्ने भनेकै केही दिनमा नेपाल प्रहरीमा रहेका भाइको संलग्नतामा सुन तस्करी भइरहेको खुलेको छ। कञ्चनपुरको पुनर्वास नगरपालिका२ दशरथ बस्तीमा सीआईबी सहितको नेपाल प्रहरीको टोलीले बिहीबार १८ किलो सुन बरामद गरेपछि यो रहस्य खुलेको हो। निर्मला हत्याकाण्ड छानबिनका लागि महेन्द्रनगरमा रहेको केन्द्रीय अनुसन्धान ब्युरो (सीआईबी) का एपी सुदीप गिरी नेतृत्वको प्रहरी टोलीले बिहीबार कञ्चनपुरको पुनर्वास नगरपालिकामा आलुको थुप्रोमुनि लुकाई राखेको अवस्थामा १८ किलो सुन बरामद गरेको हो। केन्द्रीय अनुसन्धान ब्युरो (सीआईबी) का प्रहरी उपरीक्षक सुदीप गिरी नेतृत्वको प्रहरी टोलीले कञ्चनपुरको पुनर्वास नगरपालिका२ दशरथबस्तीका गंगालाल विकको घरभित्र आलुको थुप्रोमा लुकाई रोखेको अवस्थामा १०८ थान सुनका बिस्कुट फेला पारेको हो। स्रोतका अनुसार कञ्चनपुरको शुक्लाफाँटा नगरपालिका११ घर भई भारतमा चालकको काम गरिरहेका लक्ष्मण तिरुवाले सुन ल्याएर भाइ सुरज तिरुवालार्इ दिएका थिए । सुरज नेपाल प्रहरीका जवान हुन् । सुरजले सुन ससुराली घरमा राखेको सूचना पाएपछि प्रहरी त्यहा पुगेको थियो । सुरज जिल्ला प्रहरी कार्यालय कैलालीमा कार्यरत छन्। सादा पोसाकका प्रहरी र सुरजको सहभागितामा उक्त सुन भारतबाट तस्करी गरी उनको ससुरालीमा लुकाइएको थाहा भएको छ, अप्रेसनमा खटिएका एक अधिकृतले भने। सीआईबीले सुरज तिरुवालाई पनि पक्राउ गरेको छ। सुरजलाई नै लगेर प्रहरीले अप्रेसन सफल गरेको सुदूरपश्चिम क्षेत्रका निमित्त प्रहरी प्रमुख प्रहरी वरिष्ठ उपरीक्षक विक्रमबहादुर चन्दले बताए। सीआईबी, त्रिभुवन बस्ती प्रहरी र कैलालीबाट खटिएको अपराधविज्ञ प्रहरीको टोलीले सुन बरामद गरेको हो, एसएसपी चन्दले भने। यसअघि निर्मला पन्त हत्याकाण्डपछि प्रहरी महानिरीक्षक सर्वेन्द्र खनाल पहिलो पटक भदौ २२ गते र त्यसपछि पुस १५ गते दुई पटक महेन्द्रनगर आएका थिए। उनले प्रहरीभित्रको भ्रष्टाचार हटाउने र संगठन शुद्धीकरणमा लागिरहेको बताएका थिए। नेपालमा सुन तस्करीको ठुलो सञ्जाल रहेको भन्दै अहिले प्रहरीका धेरै अधिकृत जेलमा छन् भने केही फरार छन्। प्रहरी संगठनका प्रमुखले भ्रष्टाचार र संगठन शुद्धीकरणको कुरा गरिरहेकै बेला प्रहरी जवानकै मिलेमतोमा सुन तस्करी भएको पाएपछि प्रहरीको नेतृत्वमा माथि नै प्रश्न उब्जिएको छ। सीआईबीले भने पक्राउ गरिएका व्यक्तिबारे कुनै कुरा खुलाएको छैन। हामी अहिले पनि स्टिल अप्रेसन मै छौं, सीआईबीका एसपी गिरीले भने, यसमा अरू पनि संलग्न छन्। उनको नेतृत्वको टोली समाचार तयार पार्दासम्म पुनर्वास क्षेत्रमै छ। तर, प्रहरी स्रोतकै अनुसार सुरज र लक्ष्मण दुवैजना प्रहरी हिरासतमा छन्। लक्ष्मण भारतबाट पक्राउ परेर महेन्द्रनगर ल्याइँदै गरेका छन् भने सुरजलाई कैलालीबाटै पक्राउ गरेर सुन भएको ठाउँ लगिएको हो। सीआईबीले पक्राउ परेको सुन, चीन वा दुबईबाट नआएको तर भारतबाट तस्करी भएर आएको अनुमान गरेको छ। बरामद सुनमा लेखिएका अक्षर चीन र दुबईका जस्ता छैनन्, बर्मा, म्यानमारको जस्तो भाषा देखिन्छ, हामीलाई सूचना दिनेले पनि भारतबाट सुन आएको छ भन्ने खबर गरेका थिए, एसपी गिरीले भने। प्रहरीले बरामद गरिएको सुन थप अनुसन्धानका लागि राजस्व अनुसन्धान विभागमा बुझाइने जनाएको छ। एसपी गिरीसहित चारपाँचजना सीआईबीमा अपराधविज्ञ निर्मला हत्याकाण्डका लागि महेन्द्रनगरमा थिए। कञ्चनपुरमा सुन आएको खबर पाएपछि सीआईबीले गिरीको नेतृत्वमा टिम पुनर्वासतिर पठाएको प्रहरी स्रोतले जनाएको छ। कञ्चनपुरको पुनर्वासबाट १८ किलो सुन बरामद १८ किलो सुन तस्करीमा प्रहरीकै संलग्नता : दाजुभाइको सेटिङमा ससुरालीमा गाडेको खुलासा"
बालिका बलात्कार गर्न खोज्ने सफारी चालक विराटनगरबाट पक्राउ,विराटनगर : विराटनगर महानगरपालिका ४ इक्राहीबाट प्रहरीले बालिकालाई बलात्कार गर्न खोज्ने एक जना सिटी सफारी चालकलाई बिहीबार पक्राउ गरेको छ। सुनसरीको दुहवी१ का २२ वर्षीय सलमोदिन मियाँलाई पक्राउ गरिएको प्रहरीले जनाएको छ। को २ ह २०११ नम्बरको सिटी सफारीका चालक मियाँले सफारीमै राखेर नजिकैको उखु बारीमा लगेर बलात्कार प्रयास गरेको प्रहरीले जनाएको छ। आफूमाथि बलात्कार प्रयास भएपछि बालिका चिच्याएको स्थानीयले थाहा पाएर प्रहरीलाई खवर गरेका थिए। तत्काल घटनास्थलमा पुगेको प्रहरीले सिटी सफारीसहित चालकलाई मियाँलाई पक्राउ गरेको हो। थप अनुसन्धान भइरहेको जानकारी प्रहरीले दिएको छ।
"अपडेट : भेरीमा बस खस्दा चारको मृत्यु, नौ घाइते, अध्याँरोले उद्दारमा समस्या","जाजरकोटरूकुमकोट ः नेपालगञ्जबाट रुकुमको राडीबजारतर्फ गइरहेको भे १ ख १३२९ नम्बरको यात्रुबाहक बस जाजरकोट भेरी१ रिम्नस्थित कुइनेउटा भीरमा दुर्घटना हुँदा चारजनाको मृत्यु भएको छ । यो दुर्घटनामा नौ जना घाइते भएका छन् । घाइते ९ जनालाई उपचारका लागि जिल्ला अस्पताल जाजरकोट पुर्याइएको छ । उनीहरूको अवस्था खतरामुक्त रहेको उपचारमा संलग्न चिकित्सकहरूले बताएका छन् । सामान्य घाइते भएका अन्यको रिम्नमा प्राथमिक उपचार भइरहेको छ । मृत्यु हुनेमा डोल्पा जिल्लाका मीनबहादुर बोहरा रहेको घटनास्थलमै रहेका प्रहरी निरीक्षक केशर कार्कीले जानकारी दिए । अनय तीनजना मृतकको पहिचान खुल्न सकेको छैन । ती जनाको शव निकालिसकिएको छ भने एकजना गाडीमुनि मृत भएपनि निकाल्न नसकिएको कार्कीले बताए । दुर्घटनामा केही यात्रु हराइरहेको हुन सक्ने आशंका गरेर खोजी कार्य भइरहेको प्रमुख जिल्ला अधिकारी ललित बस्नेतले बताए । तर दुघर्टनास्थलमा भीषण पानी परिरहेको र अँध्यारो भएकोले खोज तथा उद्दारमा कठिनाई भएको उनले बताए । भेरी१ रावतगाँउबाट एक महिला र ८ पुरुष तथा तीनजना स्टाफ गरी ११ जनाको चलानी लिएर गएको बसले बाटोमा अरु यात्रु थपेको अनुमान छ । घाइतेहरुका अनुसार बसको ब्रेक फेल भएर भेरीमा खसेको थियो । बसको आधा भाग भेरीमा डुबेको छ । उद्दारका लागि भेरी नगरपालिकाका मेयर सीपी घर्तीमगरसहित नगरपालिकाको टोली, नेपाली सेना,स शस्त्र प्रहरी, नेपाल प्रहरी र स्थानीयबासिन्दा घटनास्थल पुगिसकेका छन् । घटनास्थल सदरमुकाम खलंगाबाट करिब १५ किलोमिटरको दुरीमा पर्छ ।"
ताप्लेजुङमा भूकम्पको धक्का,काठमाडौं : बिहीबार ताप्लेजुङमा भूकम्पको धक्का महसुस भएको छ। राष्ट्रिय भूकम्प मापन केन्द्रका अनुसार बिहान ११ बजेर २६ मिनेट जाँदा ४६ म्याग्निच्यूडको भूकम्प गएको हो। केन्द्रका अनुसार भूकम्पको केन्द्र भने ताप्लेजुङ र सिक्मको सीमामा रहेको छ।
फेरियो ९८ स्थानीय तहको नाम र केन्द्र (सूचीसहित),काठमाडौं : सरकारले ९८ वटा स्थानीय तहको नाम र केन्द्र परिवर्तन गरेको छ । स्थानीय सरकार सञ्चालन ऐन २०७४ बमोजिम नाम र केन्द्र परिवर्तन गर्ने निर्णय गरी राजपत्रमा प्रकाशित गरिसकेको संघीय मामिला तथा सामान्य प्रशासन मन्त्रालयका प्रवक्ता सुरेश अधिकारीले जानकारी दिए । उनका अनुसार १४ वटाको नाम परिवर्तन गरिएको छ भने २२ वटाको केन्द्र र नाम दुवै परिवर्तन गरिएको हो । हेर्नुहोस् सूची
एयरपोर्टबाटै ट्याक्सी चालकले कुटपिट गरेर लुटे एक लाख,काठमाडौँ : एकजना ट्याक्सी चालकले त्रिभुवन विमानस्थलको मूख्य गेट (गोल्डेन गेट) अगाडिबाट यात्रुमाथि लुटपाट गरेका छन् । त्रिभुवन विमानस्थलको गोल्डेन गेट नजिकैबाट ती ट्याक्सी चालकले काठमाडौं महानगरपालिका३२ कोटेश्वर बस्ने ओखलढुंगा सिद्धिचरण नगरपालिका९ का ५६ वर्षीय रामराजा कार्कीबाट लुटपाट गरेका हुन् । प्रहरीका अनुसार गोल्डेन गेट नजिकै सडकमा बा१ ज ९०७१ नम्बरको ट्याक्सीका नाम थर नखुलेका चालकले कार्कीबाट बुधबार दिउँसो एक लाख रुपैयाँ लुटेर फरार भएका हुन् । त्यही ट्याक्सीले ठक्कर दिएर बायाँ खुट्टामा चोट लागेपछि सडकमा लडेका कार्कीको साथमा रहेको नगद ती ट्याक्सी चालकले लुटेर फरार भएका हुन् । ट्याक्सीले ठक्कर दिएपछि दुई पक्षबीच विवाद भएको थियो । विवादका क्रममा चालकले कार्कीलाई कुटपिटसमेत गरी नगद एक लाख रुपैयाँ लिएर फरार भएको केन्द्रीय प्रहरी समाचार कक्षले जनाएको छ । प्रहरीले फरार ट्याक्सी चालकको खोजी गरिरहेको जनाएको छ ।
"नाथममा झडप, तीन विद्यार्थी घाइते (भिडियो)","काठमाडौं : संगठन निर्माणको क्रममा रविभवनस्थित नेपाल एकेडेमी अफ टुरिज्म एण्ड होटल म्यानेज्मेण्ट (नाथम) मा विद्यार्थी संगठन र प्रशासनबीच झडप भएको छ। बिहीबार भएको झडपमा तीन विद्यार्थी घाइते भएका छन्। संस्कृति पर्यटन तथा नागरिक उड्डयन मन्त्रालय अन्तर्गत रहेको नाथममा होटल व्यवस्थापन, टुरिज्म लगायतको पढाइ हुन्छ। बिहीबार कलेजमा पूर्वएमाले निकट अनेरास्ववियु र पूर्वमाओवादी निकट अखिल (क्रान्तिकारी) ले संयुक्त रुपमा संगठन निर्माण गर्न लागेका थिए। संगठन निर्माणको तयारीमा लाग्दै गर्दा कलेज प्रशासनले पूर्वविद्यार्थी तथा स्थानीय व्यक्तिलाई बोलाएर आफ्ना संगठनमाथि आक्रमण गरेको पूर्वएमाले निकट अनेरास्ववियुकी सचिव सुनिता बरालले जानकारी दिइन्। यसअघि त्यहाँ कुनै पनि विद्यार्थी संगठनले समिति बनाएका थिएनन्। बरालका अनुसार कलेज प्रशासनको पक्षमा रहेका व्यक्तिले इँटा तथा ढुंगा हान्दा पूर्वमाओवादी निकट अखिल (क्रान्तिकारी) का केन्द्रीय सचिव डिबी साउद, अखिल (क्रान्तिकारी) कै सचिवालय सचिव नारायण घर्ती तथा अनेरास्ववियुका केन्द्रीय सदस्य सञ्जय दुवाडी घाइते भएका छन्। घाइते मध्ये साउदको टाउकोमा चोट लागेको छ। उनको बल्खुस्थित वयोधा अस्पतालमा उपचार भइरहेकाे छ। अन्यलाई भने सामान्य चोट लागेको छ। कलेजका कार्यकारी निर्देशक दुर्गादत्त ढकालले भने आफूहरुले विद्यार्थीलाई संगठन खोल्न नरोकेको तार संगठन खोल्नुपर्छ भन्ने र खोल्नु हुँदैन भन्ने विद्यार्थीबीच विवाद हुँदा झडप भएको बताए। झडपका कारण कलेजको पठनपाठन बन्द भएको छ। दुवै पक्षका विद्यार्थीलाई बोलाएर वार्ता गर्ने तयारीमा छौं ढकालले भने। कलेजलाई अहिले प्रहरीले सुरक्षा दिइरहेको छ।"
"बाँके निकुञ्जमा पानी अभाव, बाघको आहारा संकटमा","गुलरिया : जैविक विविधता संरक्षणसँगै लोपोन्मुख वन्यजन्तु पाटेबाघको संरक्षणका लागि ९ वर्ष अघि स्थापना गरिएको बाँके राष्ट्रिय निकुञ्जमा वन्यजन्तुका लागि पानीको हाहाकार भएको छ।निकुञ्ज क्षेत्र भित्रमा पर्याप्त पानीको श्रोत तथा मुहान नहुँदा वन्यजन्तुलाई पानीको समस्या भएको हो। वर्षातको समयमा निकुञ्जमा जसोतसो आकाशे पानी जम्मा गरिने भएपनि हिउँदको समयमा पानीको चरम अभाव हुनेगर्छ। यतिखेर बाँके राष्ट्रिय निकुञ्जमा पानीको समस्या रहेको बाँके राष्ट्रिय निकुञ्जका सहायक संरक्षण अधिकृत पुरुषोत्तम शर्माले बताए।उनका अनुसार पानी अभावमा वन्यजन्तु मात्र नभइ वनस्पति प्रजाती पनि सुक्न थालेका छन्। निकुञ्जमा पर्याप्त पानी नहुँदा घाँस उत्पादनलगायत बाघको आहारा प्रजाती चित्तल, चौका, जरायो समेत संकटमा परेका छन्। 'हामीले कृतिम रुपमा पानी आपूर्ति गर्न विभिन्न प्रयास गरेका छौं तर त्यो पर्याप्त हुन सकेको छैन,'शर्माले भने,' निकुञ्जका विभिन्न स्थानमा थप पानी पोखरी निर्माण गर्ने तयारी निकुञ्जको छ।' बाँके राष्ट्रिय निकुञ्ज सुख्खा क्षेत्र भएकाले माघ, फागुन, चैत्र महिनासम्म वन्यजन्तुलाई पानीको अत्याधिक समस्या हुने गरेको बाँके राष्ट्रिय निकुञ्जका सहायक संरक्षण अधिकृत तथा सूचना अधिकारी विष्णु थपलियाले बताए। चुरेभावरक्षेत्र भएकाले पनि यहाँ पानीको अभाव छ।उनले भने, 'वनस्पति, आहारा प्रजातीलगायत बाघका लागि पानीको टट्कारो समस्या छ। राप्ती नदीमा स्थायी पानी भएपनि वन्यजन्तुलाई राजमार्ग क्रस गरेर ओहोरदोहोर गर्नुपर्दा दुर्घटनाको सम्भावना रहन्छ।' निकुञ्ज भित्र २६ वटा कृतिम पानीका पोखरी निर्माण भएपनि प्रयाप्त छैनन्। उनले थपे यस वर्ष निकुञ्ज तथा मध्यवर्ती क्षेत्रको सहकार्यमा साना ठूला गरी ६० वटा पोखरी निर्माण गर्दैछौं। कतिपय स्थानमा पानीको मुहान भेटिएका छन्, त्यसलाई व्यवस्थित गर्ने तयारीमा छौं।' ५ सय ५० वर्ग किलोमिटर क्षेत्रफलमा फैलिएको बाँके राष्ट्रिय निकुञ्जमा पछिल्लो समय वन्यजन्तुको संख्या वृद्धिसँगै पानीको समस्या खट्किएको हो। बाघ सर्भेक्षण २०१३ अनुसार ४ वटा पाटेबाघ रहेको बाँके राष्ट्रिय निकुञ्जमा २०१७ को अनुगमनका क्रममा २१ वटा फेला परे। बर्दियामा २०१३ मा ५० वटा वयस्क पाटेबाघ रहेकोमा २०१७ मा वृद्धिभइ ८७ वटा पुगेका छन्। नेपालमा गरिएको २०१३ को बाघ सर्भेक्षणमा १९८ वटा पाटेबाघ थिए।२०१७ को अनुगमनका क्रममा २३५ वटा भेटिएको तथ्यांक छ। बाँकेबर्दिया कम्प्लेक्समा पाइने बाघहरु दुवै निकुञ्जमा विचरण गर्छन् बर्दिया राष्ट्रिय निकुञ्जका सहायक संरक्षण अधिकृत अशोक भण्डारीले बताए।उनका अनुसार माघ, फागुन, चैत्र महिनामा हिउँ नपग्लिँदासम्म बर्दिया निकुञ्जमा वन्यजन्तुलाई पानीको अभाव हुनेगर्छ।"
बाणगंगामा टेन्डर प्रक्रियामा विवाद,"तौलिहवा : कपिलवस्तुको बाणगंगा नगरपालिकामा टेन्डर प्रक्रियामा विवाद भएको छ। बाणगंगा नदीमा लगाइएको नदीजन्य पदार्थको ठेक्का बुधबार खोल्ने तयारी भइरहेका बेला केही व्यक्तिकार्यालय परिसरभित्रै प्रवेश गरी सिलबन्दीसहित पेस भएका टेन्डर च्यात्ने र लुट्ने गरेपछि टेन्डर प्रक्रिया स्थगन भएको हो। नगरका प्रमुख प्रशासकीय अधिकृत तुल्सीराम मरासिनीका अनुसार ती व्यक्तिले एउटा सिलबन्दी टेन्डर लुटेर लगेका छन् भने चार वटा च्यातेका छन्। नगरपालिकाले नदीजन्य पदार्थको ठेक्का एक महिनादेखि लगाएको थियो। ठेक्का बुधबार दुई बजे खोल्ने तयारी थियो। बिहान १० बजेदेखि नै प्रहरी प्रशासन तैनाथ थियो। तर, प्रहरी प्रशासनको सुरक्षालाई हवला दिँदै केही युवा नगरका राजस्व शाखा प्रमुख शान्तराज आचार्यको कार्यकक्षमा दुव्र्यवहार गर्न पुगेका थिए भने प्रमुख प्रशासकीय अधिकृत मरासिनीलाई गालीगलौज गरेको प्रत्यक्षदर्शीले बताएका छन्। टेन्डर फारम दर्ता गर्ने समय दिउँसो १२ बजेसम्म थियो भने घटना ११ बजेर १५ मिनेट जाँदा भएको हो। घटनापछि नगरकार्यपालिकाको बैठक बसेको छ। बैठकले घटनाको घोर भत्र्सना गर्दै दोषीमाथि कडा कारबाही माग गरेको छ। उक्त बैठकले स्थानीय युवा शक्तिसिंह ठकुरी, तिलक थापा, सुशील ठकुरीलगायतलाई कानुनी कारबाही माग गर्ने निर्णय भएको उपप्रमुख चक्रपाणि अर्यालले बताए। सीसी क्यामेरामा कैद भएको फुटेजका आधारमा कर्मचारीमाथि अभद्र व्यवहार गर्ने तीन जनामाथि प्रशासनसमक्ष कारबाही माग गरिएको उनले जानकारी दिए। बैठकले नदीजन्य पदार्थको ठेक्का पुनः १५ दिनपछि खोल्ने निर्णय गरेको उनले बताए। घटनाका प्रमुख दोषी ठहरिएका शक्तिसिंह ठकुरीले आफूहरूले दुव्र्यवहार गर्ने मनसायले कुनै काम नगरेको प्रस्ट पारेका छन्। नगरका कही कर्मचारीले ठेकेदारसँग मिलेर अरूको फारम दर्ता गरेको हामीले देख्यौं, उनले भने, त्यसको विरुद्धमा उत्रिएका मात्र हौं। नदीजन्य पदार्थको ठेक्का समयमा नखुल्दा नगरको विकास निर्माण प्रभावित भएको भन्दै नगरवासीले चिन्ता प्रकट गरेका छन्।"
दुर्घटनामा स्कुटर चालकको मृत्यु,धरान : सुनसरीको धरान उपमहानगरपालिका १५ मा बिहीबार स्कुटर दुर्घटना हुँदा चालकको मृत्यु भएको छ। भित्री सडक खण्डमा निराजन बस्तीबाट भानुचोकतर्फ जाँदै गरेको को १६ प ९१०४ नम्बरको स्कुटर आफैं अनियन्त्रित भई सडक छेउमा रहेको भित्तामा ठोक्किएर दुर्घटना भएको प्रहरीले जनाएको छ। इलाका प्रहरी कार्यालय धरानका डीएसपी सुमनकुमार तिम्सिनाका अनुसार बिहान भएको दुर्घटनामा परेर घाइते भएका स्कुटर चालक धरान१५ का २५ वर्षीय लक्ष्मण लामाको उपचारका क्रममा दिउँसो बीपी कोइराला स्वास्थ्य विज्ञान प्रतिष्ठानमा मृत्यु भएको हो। स्कुटर प्रहरी नियन्त्रणमा छ।
कञ्चनपुरको पुनर्वासबाट १८ किलो सुन बरामद,"कञ्चनपुर : प्रहरीको संयुक्त टोलीले कञ्चनपुरको पुनर्वास नगरपालिका२ बाट १८ केजी सुन बरामद गरेको छ । केन्द्रीय अनुसन्धान ब्यूरो (सीआईबी), महानगरीय प्रहरी अपराध महाशाखा र जिल्ला प्रहरी कार्यालय कञ्चनपुरको संयुक्त टोलीले उक्त सुन पुनर्वास नगरपालिका अन्तर्गत दशरथ बस्तीस्थित भरत बिकको घरबाट बरामद गरेको हो । सीआइबीका एसपी सुदीप गिरीका अनुसार अलग अलग १०८ वटा सुनका टुक्रा बरामद भएको हो । 'हाम्रो टोलीले दशरथ बस्तीको एक घरबाट सुनका १०८ वटा टुक्रा बरामद गरेको छ', गिरीले अन्नपूर्णसँग भने, 'यो १०८ टुक्रा तौल गर्दा १८ किलो हुन आएको छ।' प्रहरीले सुन बरामद भएको पुष्टि गरे पनि त्यससँगै पक्राउ परेका व्यक्तिहरुबारे केही पनि खुलाएको छैन । 'हामी अहिले अनुसन्धानका क्रममा छौँ', गिरीले भने, 'विस्तृत अनुसन्धानपछि यसको विवरण सार्वजनिक गर्छौँ । पुनर्वासमा अवैध सुन आइपुगेको सूचना पाएपछि सीआइबीका एसपी सुदीप गिरीसिहतको टोली त्यहाँ पुगेको थियो । प्रहरीले सुनसँगै एकजनालाई पक्राउ गरे पनि उनको नाम खुलाएको छैन ।"
कान्तिपुर टिभीको गाडी र मोटरसाइकल ठोक्किँदा दुई घाइते,"काठमाडौं : राजधानीको तीनकुनेमा कान्तिपुर टिभीको गाडी र मोटरसाइकल ठोक्किँदा मोटरसाइकलमा सवार दुईजना घाइते भएका छन्। गैह्रीगाउँ, तीनकुनेबाट बानेश्वरतर्फ जाने सडक पार गर्न लागेको बा १६ च ४३०२ नम्बरको कान्तिपुर टिभीको गाडी र कोटेश्वरबाट गैह्रीगाउँ सडकतर्फ जाँदै गरेको बा ७८ प ४९९४ नम्बरको मोटरसाइकल मूल सडकको बीचमा ठोक्किएका थिए। घाइते भएका मोटरसाइकलमा सवार दुईजनालाई उपचारका लागि काठमाडौं मोडेल अस्पताल (केएमसी) लगिएको प्रहरी जवान नेत्र भट्टराईले जानकारी दिए। गाडी र मोटरसाइकल महानगरी ट्राफिक कार्यालय कोटेश्वर लगिएको छ। घाइतेहरूको अवस्था सामान्य रहेको प्रहरीले जनाएको छ।"
जनतालाई सम्बोधन गर्दै अन्त्यमा प्रधानमन्त्रीले भने  'ह्याप्पी भ्यालेन्टाइन्स डे',"काठमाडौं : प्रधानमन्त्री केपी शर्मा ओलीले नयाँ पुस्तालाई भ्यालेन्टाइन्स डे को अवसरमा शुभकामना दिएका छन्। सरकारको एक वर्ष पुगेको अवसरमा सिंहदरबारमा गरेको सम्बोधनको अन्त्यमा प्रधानमन्त्रीले नयाँ पुस्तालाई सम्बोधन गर्दै भ्यालेन्टाइन्स डेको शुभकामना दिए। 'नयाँ पुस्ताका भाइबहिनीहरूलाई ह्याप्पी भ्यालेन्टाइन्स डे', करिब एक घण्टाको सम्बोधनको अन्त्ययमा प्रधानमन्त्रीले भने। फ्रेब्रुअरी १४ मा विश्वभर मनाइने प्रेम दिवस अर्थात् भ्यालेन्टाइन्स डे नेपालमा पनि युवा पुस्ताले मनाइरहेको छ।"
जनप्रतिनिधि नै अवैध उत्खननमा,"विराटनगर : मोरङको बुढीगंगा गाउँपालिका४ स्थित बुढीखोलामा जनप्रतिनिधि कै संलग्नतामा अवैध रूपमा खोलाको बगर उत्खनन् भइरहेको छ। मापदण्ड विपरीत बुढीखोला बगरमा ठूलो एक्स्काभेटर प्रयोग गरी बुढीगंगा४ का वडाअध्यक्ष काशिम मियाँले माटो बिक्री गरिरहेका छन्। खोला छेउको ऐलानी जग्गाको माटो काटेर बिक्री गरिरहँदा पनि गाउँपालिका बेखवर छ। बुढीगंगा भएर बग्ने खोलाको भवानीपुर घाटबाट लामो समयदेखि अवैध रूपमा माटो उत्खनन् भइरहेको छ। एक्स्काभेटरले खनेको माटो १० वटा भन्दा बढी टिपरले धमाधम ओसारपसार गरिरहेका छन्। खोला किनारको ऐलानी जग्गामा अवैध रूपमा मापदण्ड विपरीत धमाधम उत्खनन् भएपछि ठूलाठूला खाल्डा बनेका छन्। खोला किनारको झण्डै १० फिट अग्लो ढिस्को झारेर साढे दुई विगाहा क्षेत्रफलमा उत्खनन् गर्ने काम भइरहेको छ। जनप्रतिनिधि भएदेखि मियाँले उत्खनन्लाई तीव्रता दिएका छन्, एक स्थानीयले भने, विरोध गर्दा हामीलाई उल्टै धम्क्याउँछन्। स्थानीय डम्बर बरालले वडाध्यक्षले स्थानीयको आग्रहलाई बेवास्ता गरेको गुनासो गरे। अध्यक्ष मियाँले गोर्खा बु्रअरीको खोलाको बगरमा रहेको १८ विगाहा जग्गा लिजमा लिएर उखु खेती लगाउँदै माटो भने खनेर बिक्री गर्ने गरेको बरालको भनाइ छ। टिपरलाई खोलैसम्म पुग्ने बाटो बनाएर माटो बिक्री गर्ने गरिएको छ। बुढीगंगाका अध्यक्ष बालचन्द्र माझीले गाउँपालिकाले दुईमहिना अघिमात्र खोलाजन्य पदार्थ ओसार्न स्थानीय किरण चौधरीलाई १५ लाखमा ठेक्का दिएको जानकारी दिए। उनले ठेक्कामा ११ हजार ९ सय घनमिटर बालुवा र १० हजार २ सय ४२ घनमिटर भरौट ओसार्न पाउने स्वीकृति दिइएको र अन्य कुनै व्यक्तिलाई ऐलानी जग्गा कटान गर्ने अनुमति नदिएको बताए। तर वडाध्यक्ष मियाँले भने गहिरा खाल्डा बनाउँदै धमाधम माटो उत्खनन् गरिरहेका छन्। अवैध रूपमा भइरहेको उत्खनन्को कहीँबाट पनि जानकारी आएको छैन, गाउँपालिका अध्यक्ष माझीले भने, कोही कसैले नियम विपरीत माटो कटान गरेको भए तत्काल कारवारी गरिनेछ। वडाध्यक्ष मियाँले भने आफूले खोलामा अवैध उत्खनन् नगरेको दाबी गरेका छन्। गाउँपालिकाले नै ठेक्कामा दिएका व्यक्तिले आफूलाई माटो कटान गर्न दिएको उनले जिकिर गरे। माटो कटान गरिएको ऐलानी जग्गाको छेउमै आफ्नो १८ विगाहा जग्गा रहेको बताउँदै भने उनले भने, आफूले खोलेको बाटो टिपरले प्रयोग गरे वापत प्रतिटिप दुई सयका दरले उठाउने गरेको छु। त्यहाँ व्यक्तिको नाममा दर्ता भएको जग्गाकै छेउमा खोला छेउको दुई विगाहा तीन कट्ठा पाँच धूर जग्गा ऐलानी रहेको स्थानीयले बताए। ठेकेदार किरण चौधरीले आफ्नो नाममा ठेक्का परेको भए पनि यो विषयमा पूर्ण जानकारी नआएको र कसैलाई माटो काट्न नदिएको बताए। उनले माटोको काम वडाध्यक्ष मियाँले नै गरिरहेको जानकारी आफूलाई आए पनि प्रतिवाद गर्न नसकेको सुनाए। अर्का ठेकेदारका अर्जुन बोगटीले गाउँपालिकाबाट ठेक्का लिएर माटो काट्ने काम गरिरहेको बताए। ठेक्का अनुसार नै माटो खनेर टिपरवालाई बेच्ने गरेको हुँ उनले भने, मापदण्ड के हो मलाई थाहा छैन। लामो समयदेखि हुँदै आएको कामलाई निरन्तरता दिएको हुँ।"
देश सिँगार्न कलाकार चाहिन्छ,"काठमाडौं : काठमाडौं महानगरपालिकाका प्रमुख विद्यासुन्दर शाक्यले भिजिट नेपाल २०२० को लागि देश सिँर्गान कलाकारको आवश्यक रहेको बताएका छन्। नेपाल आर्ट काउन्सील बबरमहलमा बुधबार साँझ युनिक स्ट्रोक समूहको चित्रकला प्रदर्शनी उद्घाटन गर्दै प्रमुख शाक्यले कलाकारसँग सहकार्य गरेर अगाडि बढ्न महानगरपालिका तयार रहेको बताए। नेपाल ललितकला प्रज्ञा प्रतिष्ठानकी प्राज्ञ सुषमा राजभण्डारी, वरिष्ठ कलाकारहरु चन्दा श्रेष्ठ र रत्नकाजी शाक्य सम्मलित युनिक स्ट्रोक समूहको उक्त प्रदर्शनीमा सहभागी कलाकारका आआफ्नै शैलीका चित्रकला राखिएका छन्। प्राज्ञ सुषमा राजभण्डारीले गणेश सिरिजलाई निरन्तरता दिएकी छन्। कलाकार चन्दा श्रेष्ठका चित्रहरु विभिन्न संस्कृतिसँग जोडिएको देखिन्छ। ती चित्रमा कला संयोजन राम्रो प्रयोग भएको पाइन्छ। त्यस्तै रत्नकाजी शाक्यले पानी रंगका माध्यमबाट भुकम्प गएको बेलाको ल्याण्डस्केपको चित्रण चित्रमा गरेका छन्। सामुहिक चित्रकला प्रदर्शनीकी संयोजक चन्दा श्रेष्ठल सामुहिक चित्रकला प्रदर्शनीको समुह युनिक स्ट्रोकको स्थापना र इतिहासको बारेमा बताइन्। २०६४ सालमा स्थापित यस समुहले ६ पटक कला प्रदर्शनी गरिसकेको छ। त्यसैगरि समूहले नेपाल बाहेक जापानको चौतारा ग्यालरी र बंगलादेशको शिल्पकला एकेडमीमा सफलताका साथ प्रदर्शनी गरिसकेको छ। प्रदर्शनीका वरिष्ठ कलाकार रत्नकाजी शाक्यले कलाकारहरूलाई अहिले पनि समाजमा राम्रो दृष्टिले हेर्ने नगरेको दुखेसो पोख्दै सबै एकै ठाउँमा उभिनु पर्ने बताए। त्यस्तै कला समिक्षक मुकेश मल्लले तीन जना कलाकारहरुको चित्र आआफ्नै शैलीको भएको र निरन्तर आफ्नो कलालाई समय साक्षप प्रगति गर्दै आएको टिप्पणी गरे। कार्यक्रममा प्रतिष्ठानका संस्थापक कुलपति किरण मानन्धरले विदेशमा कलाकारहरुलाई विशिष्ट स्थान दिने गरिएको बताउँदै हरेक ब्यक्तिले आआफ्नो घर बनाउँदा केही प्रतिशत रकम कलाकारका कृतिका लागि छुट्याउनुपर्ने बताए। प्रतिष्ठानका उपकुलपति गोपाल चित्रकार, सदस्य सचिव विपिन घिमिरे, प्राज्ञ रमेश खनाल, प्राज्ञ मिथिलादेवि यादव, संगीत तथा नाट्य प्रज्ञाप्रतिष्ठानका प्राज्ञ माधव प्रधानलगायतले पनि प्रदर्शनीको सफलताको कामना गरे। प्रदर्शनी फागुन ५ गतेसम्म चल्नेछ।"
१८ किलो सुन तस्करीमा प्रहरीकै संलग्नता : दाजुभाइको सेटिङमा ससुरालीमा गाडेको खुलासा,काठमाडौं : बिहीबार कञ्चनपुरमा भेटिएको १८ किलो सुन तस्करीमा प्रहरीकै संलग्नता रहेको खुलेको छ। भारतमा चालक रहेका दाजु लक्ष्मण तिरुवासँग सेटिङ मिलाएर जिल्ला प्रहरी कार्यालय कैलालीमा कार्यरत सिपाही भाइ सुरज तिरुवाले सुन तस्करी गरेको खुलेको केन्द्रीय अनुसन्धान ब्यूरो (सिआईबी) प्रमुख डीआईजी निरज शाहीले जानकारी दिए। लक्ष्मणले भारतीय ब्यापारीसँग सुन गाडीमा ल्याएर सिपाही भाइ सुरजलाई दिएको र सुरजले ससुरालीमा लगेर गाडेको रहस्य खुलेको हो। यसरी सुरजले सुन ससुरालीमा गाडेको थाहा पाएपछि प्रहरीले बिहीबार कञ्चनपुरको पुनर्वास नगरपालिका२ स्थित सुन्दरबस्तीमा रहेको भरत विकको घरबाट १८ केजी सुन बरामद गरेको हो। प्रहरीले तिरुवा दाजुभाइलाई पक्राउ गरेर अनुसन्धान अगाडि बढाएको डीआईजी शाहीले जानकारी दिए। कञ्चनपुरको पुनर्वासबाट १८ किलो सुन बरामद
नेपालगञ्जबाट रुकुम आउँदै गरेको बस दुर्घटना : तीनको मृत्यु,रुकुमपश्चिम : नेपालगञ्जबाट रुकुमपश्चिमको आठबिषकोट नगरपालिकातर्फ आउँदै गरेको बस जाजरकोटमा दुर्घटना हुँदा तीनजनाको मृत्यु भएको छ। दुर्घटनास्थलमा तीन जनाको शव भेटिएको रुकुम पश्चिमका प्रहरी नायव निरीक्षक सुमित खड्काले जानकारी दिए। बस नम्बर खुलेको छैन। घटनाको थप विवरण भने आउन बाँकी छ।
लागुऔषधसहित दुई पक्राउ,"गाईघाट : उदयपुरको त्रियुगा नगरपालिका क्षेत्रबाट ठूलो परिमाणका विभिन्न प्रकारका लागुऔषधसहित दुईजना कारोवारीलाई प्रहरी पक्राउ गरेको छ। जिल्ला प्रहरी कार्यालयबाट खटिएको प्रहरीको टोलीले विशेष सुराकीको आधारमा बुधबार त्रियुगा नगरपालिका ६ देउरी स्कुल नजिकबाट स्थानीय ३६ वर्षीय गणेशकुमार गुप्ता र २६ वर्षीय ओमप्रकाश राईलाई पक्राउ गरेको हो। पक्राउ परेका दुबैलाई प्रहरीले बिहीबार बिहान पत्रकार सम्मेलनमा सार्वजानिक गरेको हो।शंकास्पद अवस्थामा हिँडेका उनीहरुलाई खानतलासी गर्ने क्रममा गुप्ताले बोकेको झोला र शरीरमा लुकाई राखेको फेनारगन दुईसय ६० एम्पुल, लुपिजेसिक एकसय २० एम्पुल, डाइजेल्याव दुईसय ७२ एम्पुल, नुफिन एकसय ६५ एम्पुल र एकसय थान नाईट्रोजन ट्याव्लेटसमेत बरामद गरेको प्रहरी प्रमुख एसपी चन्द्रदेव राईले बताए। पक्राउ परेकाहरुको साथबाट प्रहरीले एनसेलको सिमकार्ड १४ थान, नगद एक हजार ६ सय ४५, सामसुङ मोबाइल एक, नोकिया मोबाइल एक थान र लागुऔषध बोक्ने झोला एक थान पनि बरामद गरिएको उनले बताए। प्रहरीले चालु आर्थिक वर्षको माघ मसान्तसम्ममा जुपिजेसिक ४५, डाईजेल्याव ८७, फेनारगन ५४, नाईट्रोजन दुईसय ४० गोली, नुफिन १९, डाईलेक्स २९ बोतल र तीन किलो तीन सय २५ ग्राम गाजासमेत बरामद गरेको जानकारी दिएको छ । सो अवधिमा लागुऔषध सम्बन्धी २९ वटा मुद्दा दर्ता भएको र त्यसमा प्रतिवादी ४७ जनालाई पक्राउ गरी कारवाही गरिएको एसपी राईले बताए।"
घुसकाण्डमा मुछिएका अख्तियार आयुक्तलाई महाअभियोग तयारी,"काठमाडौँ : सत्तारुढ दल नेपाल कम्युनिष्ट पार्टी (नेकपा) ले घुसकाण्डमा मुछिएका अख्तियार दुरुपयोग अनुसन्धान आयोगका आयुक्त राजनारयाण पाठकविरुद्ध महाअभियोग प्रस्ताव अघि बढाउने भएको छ। प्रधानमन्त्री केपी शर्मा ओलीले नेकपाका सांसद् र नेताहरुसँग बिहीबार बिहान भएको बैठकमा पाठकविरुद्ध महाअभियोग प्रक्रियता अघि बढाउन निर्देशन दिएका हुन् । प्रधानमन्त्रीको उक्त निर्देशनपछि पाठकविरुद्ध महाअभियोग दर्ताका लागि सत्तारुढका सांसदहरुले आवश्यक छलफल अघि बढाएका हुन् । घुस कान्डमा मुछिएका अख्तियार दुरुपयोग अनुसन्धान आयोगका आयुक्त राजनारायण पाठकविरुद्ध महाअभियोग प्रस्ताव दर्ताको तयारी सुरु भएको छ। प्रधानमन्त्री एवं नेकपा अध्यक्ष केपी शर्मा ओलीले निर्देशन दिएसँगै नेकपा सांसदहरु महाअभियोग प्रस्तावबारे छलफलमा जुटेका हुन्। पाठकले राजीनामा नदिएमा उनीमाथि महाअभियोग लगाउने रणनीतिमा सरकार अघि बढेको हो । नेकपा संसदीय दलका उपनेता सुवास नेम्बाङका अनुसार बालुवाटारमा भएको बैठक अख्तियारका आयुक्त घुसकाण्डमा मुछिएकोबारेमा गम्भीर चासो राख्नु भएको जानकारी दिए । 'अख्तियारका आयुक्त घुसकाण्डमा मुछिएको बारेमा प्रधानन्त्रीले गम्भीर चासो राख्नु भएको छ', नेम्बाङले भने, 'पाठकविरुद्ध महाअभियोग लगाउनेबारेमा प्रधानमन्त्री सहमत हुनुहुन्छ ।' नेकपा नेताहरुसँगको बैठकमा प्रधानमन्त्री ओलीले सरकारले भ्रष्टाचार नियन्त्रणमा शून्य सहनशीलताको नीति लिएको बताउँदै यसमा संसद गम्भीर हुनुपर्ने बताएको नेता नेम्बाङले अन्नपूर्णलाई जानकारी दिए । 'यस्तो कुरामा संसद् गम्भीर हुनुपर्छ', प्रमको भनाइ उधृत गर्दै नेम्बाङले भने, 'उहाँ महाअभियोग लगाउने कुरामा सहमत हुनुहुन्छ ।' प्रधानमन्त्रीले अख्तियारका आयुक्तले घुस लिएकोबारे गम्भीर चासो जनाउँदै महाअभियोग अघि बढाउन निर्देशन दिएपछि नेकपाले आवश्यक तयारी थालेको हो । सत्तारुढ दलले पाठकविरुद्ध शुक्रबारसम्ममा महाअभियोग दर्ता गराउने तयारी गरेको छ । पाठकले बिहीबारसम्म राजीनामा नदिएमा शुक्रबारै संसदमा महाअभियोगका लागि सत्तारुढका सांसदहरुले छलफल अघि बढाएका हुन् । के हो काण्ड ? अख्तियारका आयुक्त पाठकले भक्तपुरको चाँगुनारायणस्थित नेपाल इन्जिनियरिङ कलेजको जग्गा विवाद मिलाइदिने बहानामा एक पक्षसँग ७८ लाख रुपैयाँ घुस लिएको विवरण मिडियाहरूमार्फत सार्वजनिक भएको छ। उनले घुस लिएको भिडियो घुस दिने पक्षले मिडिया, सुरक्षा निकाय तथा राजनीतिज्ञहरूलाई उपलब्ध गराएको विवरण सार्वजनिक थियो। आयुक्त पाठकले ठुलो रकम घुस लिएको भिडियो अख्तियार र सत्तारुढ दलका नेतासम्म पुगेपछि यो प्रकरण बाहिर आएको हो। अख्तियारका अधिकारी, सत्तारुढ दलका नेता र सांसदहरुले समेत करिब ९ घण्टाको भिडियो हेरेर पाठकले घुस नै लिएको निचोड निकालेका छन्। पाठकले इन्जिनियरिङ कलेज सञ्चालक समितिका अध्यक्ष लम्बोदर न्यौपानेसँग २०७४ भदौमा उक्त घुस लिएको बताइएको छ। पाठकले घुस लिए पनि काम नगरिदिएको र पैसा पनि फिर्ता नगरेको भन्दै पैसा दिने पक्षले भिडियो मिडिया तथा अन्य निकायमा उपलब्ध गराएको समाचारहरूमा उल्लेख छ।"
पुनःनिर्माणमा मन्त्रीकै बेवास्ता,"बेनी : संघीय सरकारको महिला, बालबालिका तथा ज्येष्ठ नागरिक मन्त्री थममाया थापाको घरको पर्खाल २०७२ वैशाख १२ गतेको भूकम्पले भत्कायो। भत्किएको पर्खाल टालटुल गरिएको ढुंगा, माटो र काठले बनेको २ तले जीर्ण घरमा डेरामा बस्नेहरु त्रासमा छन्। पर्खाल चिराचिरा पखेको छ, मक्किएर भाँचिन थालेको डाँडाभाटा र छानोको ढुंगा खसेर पुर्ला जस्तो छ,भुइँतलामा धागो पसल सञ्चालन गरेका कमल शेरचनले भने, मन्त्रीज्यू नआएको पनि धेरै भयो। पुनःनिर्माण गरिदिए हुन्थ्यो। बस्नलाई डर भइसक्यो। भूकम्प पीडितको सूचीमा रहेकी मन्त्री थापाको खातामा राष्ट्रिय पुनःनिर्माण प्राधिकरणले निजी आवास बनाउन एक वर्षअघि नै पहिलो किस्ता वापत ५० हजार रुपैयाँ पठाएको थियो। प्राधिकरणले तोकेको समय सीमा घर्किए पनि मन्त्री थापाको बेवास्ताका कारण घर पुनर्निर्माणको सुरसार छैन। बेनी नगरपालिका ८ कालीपुलनजिक उनको घर छ। मन्त्री थापाको खातामा प्राधिकरणले पहिलो किस्ता वापतको अनुदान पठाएपनि निजी आवास पुननिर्माण सुरु गरेर दोस्रो किस्ताको माग गर्न नआएको पुननिर्माण प्राधिकरणको जिल्ला आयोजना कार्यान्वयन इकाईका प्रमुख शिवराम गेलालले पुष्टि गरे। भूकम्पबाट कम प्रभावित जिल्लाको सूचीमा पर्ने म्याग्दीमा मन्त्री थापाको जस्तै बेवास्ताका कारण पुनर्निर्माण सुस्त बनेको छ। ७८४ जनालाई ५० हजार रुपैयाँका दरले प्रथम किस्ता अनुदान उपलब्ध गराएकोमा हालसम्म निजी आवास पुननिर्माण सकेर तेस्रो किस्ता लिने पीडितको संख्या १६५ जना मात्र रहेको आयोजना प्रमुख गेलालले बताए। २८७ जनाले दोस्रो किस्ता लिएपनि आधाभन्दा बढी पीडित पहिलो किस्ता लगेपछि सम्र्पकमै आएका छैनन्। २०७३ पुसमा इन्जिनियरहरु परिचालन गरेर एक हजार ३५० घर सर्वेक्षण गरिएपनि ८६८ जना लाभग्राही पहिचान भएका थिए। २०७३ चैतदेखि सम्झौता र २०७४ मंसिर देखि पीडितको खातामा अनुदान पठाएर निजी आवास पुननिर्माण सुरु गरिएको थियो। आफू मन्त्रालयको काममा व्यस्त रहेको र काम लगाउने विश्वासिलो व्यक्ति नभएकाले भूकम्पले जीर्ण बनाएको घर पुनर्निर्माण गर्न नसकेको मन्त्री थापाले प्रतिक्रिया दिइन्। अहिले घर भएको ठाउँभन्दा पछाडि खाली ठाउँमा नयाँ घर बनाएर पुरानो भत्काउने सोचेको छु, मन्त्री थापाले अन्नपूर्णसँग टेलिफोनमा भनिन् अबको दुई महिना (चैत भित्र) मापदण्ड अनुसारको घर बनाइसक्न लगाउँछु। प्राधिकरणले २०७५ असार मसान्तसम्म प्रथम किस्ता लिएका लाभग्राहीले २०७५ पुस मसान्तसम्म दोस्रो किस्ता वापत १ लाख ५० हजार रुपैयाँ र २०७६ वैशाखभित्र अन्तिम किस्ताको १ लाख रुपैयाँ बुझिसक्नुपर्ने समय तालिका बनाएको थियो। प्राधिकरणको समयतालिका सरकारका मन्त्रीबाटै उल्लंघन भएको छ। स्थानीय तहका वडा कार्यालय मार्फत आवास पुननिर्माण सुरु नगरेकाहरुलाई २०७५ पुस १५ गतेभित्र पहिलो किस्ता वापतको अनुदान फिर्ता गर्न ताकेता पनि गरिएको थियो। नक्कली पीडितको बिगबिगी राजनीतिक र प्रशासनिक पहुँचका आधारमा भुकम्प पिडितको सूचीमा नाम दर्ता गराएर अनुदानको दुरुपयोग गर्न खोज्नेहरुका कारण म्याग्दीमा पुनःनिर्माणले गति लिन सकेको छैन। तत्कालीन अवस्थामा कर्मचारीलाई प्रभाव र दबाबमा पारेर भूकम्प पीडित भएकाले अहिले पुननिर्माणमा अवरोध, बेवास्ता र अटेरी गरिरहेका जनप्रतिनिधि तथा सरकारी अधिकारीको भनाइ छ। कार्यालय स्थापना हुनुअघि नै बनेका घरहरुको मापदण्ड पूरा नहुनु, प्रवलीकरण गरेर बस्न सकिनेलाई पनि पुनर्निर्माण गर्नुपर्ने भनेर सम्झौता हुनु र पीडितकै बेवास्ताले पुननिर्माणमा समस्या भएको छ, आयोजना प्रमुख गेलालले भने, घर नबनाउने पीडितलाई अनुदान फिर्ता गराउन ताकेता गरेका छौं। तर अहिलेसम्म कसैले पनि गरेका छैनन्। आंशिक क्षति भएर पनि पूर्ण क्षतिको फारम भरेका र अन्य ठाउँमा घर भएकाहरुले पनि अनुदान लगेको भन्दै प्राधिकरण, जिल्ला प्रशासन कार्यालय र अख्तियार दुरुपयोग अनुसन्धान आयोगमा २१ वटा उजुरी परेको थियो। बेनी नगरपालिकाको रत्नेचौर, अर्थुंगे लगायत केही ठाउँमा नक्कली भूकम्प पीडितले अनुदान दुरुपयोग गरेको उजुरी परेपछि छानबिनका क्रममा पुष्टि भएपछि उनीहरुको दोस्रो र तेस्रो किस्ता अनुदान रोकीएको प्रजिअ लीलाधर अधिकारीले बताए। अनुदान लिएर आवास पुनःनिर्माण तथा रकम फिर्ता गर्न बेवास्ता गर्नेमा दलका नेता, कार्यकर्ता, शिक्षक, कर्मचारी, पत्रकार र अगुवाहरु धेरै छन्। वास्तविक पीडित अनुदानबाट बञ्चित बेनपा ४ तातोपानीकी कोपीला आचार्यले २०७३ मा भुकम्पले लडाएको घर पुनर्निर्माण गरिसक्दा राष्ट्रिय पुननिर्माण प्राधिकरणले म्याग्दीमा निजी आवास पुनर्निर्माणका लागि सम्झौता र अनुदान वितरण प्रक्रिया सुरु गरेकै थिएन्। भूकम्पबाट पूर्णरुपमा घर क्षति भएको पीडितको सूचीमा रहेकी आचार्यले घर निर्माण सके पनि पहिलो किस्ता वापत ५० हजार रुपैयाँभन्दा थप अनुदान पाएकी छैनन्। अनुदान पाइन्छ भनेर सय कडा दुईका दरले ब्याज तिर्ने गरी ऋण काडेर आठ लाख खर्चेर घर बनाए, आचार्यले भनिन् घर बनाइसकेपछि आएका प्राविधिकले मापदण्ड पुगेन भनेपछि सरकारले दिने अनुदान पाएकी छैन। बेनपा ५ पुलाचौरका खेमराज शर्माले १८ लाख खर्चेर घर पुननिर्माण गरेको एक वर्ष भएपनि अझै पहिलो किस्ता बोहकको अनुदान पाएका छैनन्। शर्माले बनाएको घर पनि प्राधिकरणले तोकेको मापदण्ड अनुसारको नभएपछि अनुदानबाट बञ्चित भएको गुनासो गर्छन्। बनाइसकेको घर प्राविधिकले भनेजसरी भत्काएर नयाँ बनाउने बुता छैन। मापदण्ड पुगेन भनेर अनुदान रोकीएपछि ऋणको ब्याज तिर्न नसकेर समस्या भएको छ, शर्माले भने। ७ जना प्रवलीकरणमा छन भने ४२५ जनाले सूचीमा नाम छुटेको भन्दै गुनासो दर्ता गराए पनि प्रक्रियाअघि बढेको छैनन्। बनिसकेका निजी आवासको हकमा मापदण्ड पूरा गर्नुपर्ने अथवा पुरानै घरमा रहेकाहरुले प्रवलीकरण गरेर थप ५० हजार रुपैयाँमात्र पाउने विकल्प रहेको आयोजना प्रमुख गेलालले बताए।"
अज्ञात रोगले बैतडीमा भैंसी मर्न थाले,"बैतडी : जिल्लाको सुर्नया गाउँपालिका८ मा अज्ञात रोगले धमधाम भैंसी मर्न थालेका छन्।गएको एक हप्तायता पालेका भैंसी मर्न थालेपछि किसान चिन्तित भएका छन्। गहुँत रातो हुने, खुट्टा सुन्निने, र्याल चुहाउने, खाना नखानेजस्ता लक्षण देखिएको किसान पठानसिंह बोहराले बताए।उनको अज्ञात रोगबाट एउटा भैंसी मरेको छ भने अरुमा पनि यस्तै लक्षण देखा परेको उनले बताए।रोगका कारण भैंसी मर्न थालेपछि चिन्ता बढेको बोहराले बताए। गाउँमा अहिलेसम्म दुईवटा भैंसी मरिसेका छन् भने १० भन्दा बढी बिरामी परेका छन्। किसानले पालेका भैंसी रोगले मर्न थालेको वडा नम्बर ८ का वडाअध्यक्ष आनन्दसिंह बोहराले जानकारी दिए। उनले भने, 'वडाको ढोले, सेलालगायतका टोलमा किसानले पालेका भैंसी धमाधम मर्न थालेका छन्।यसले किसानलाई हजारौंको नोक्सानी भएको छ।वडामा पशु प्राविधिक नहुँदा रोगको बारेमा पहिचान हुन सकेको छैन्।' गाउँपालिका भरी एकजना पशु प्राविधिक मात्रै छन्।उनललाई खबर गरिसकेको वडा अध्यक्ष बोहराले बताए।स्थानीय तहका वडामा प्राविधिक कर्मचारी समेत नहुँदा किसानले समय समयमा विभिन्न समस्या झेल्दै आएका छन्। जिल्लाको लेकाली क्षेत्रका किसान भैंसी पालनबाटै जिविकोपार्जन गर्दै आएका छन्।पछिल्लो समयमा विभिन्न रोगका कारण भैंसी मर्न थालेपछि किसान चिन्ता छाएको छ।सुर्नया गाउँपालिका८ मा गत वर्ष पनि अज्ञात रोगका कारण १० भैंसी मरेका थिए।"
"कैदी फरार प्रकरण : सिपाहीलाई निलम्बन, असइ तानिए","भैरहवा : रुपन्देहीको भैरहवास्थित बालसुधारगृहबाट एकै साथ ६ जना कैदीथुनुवा फरार प्रकरणमा दुई जना प्रहरीलाई विभागीय कारबाही गरिएको छ । कैदीथुनुवा फरार हुने समयमा ड्युटीमा रहेका सिपाहीद्वय नारायण कुँवर र घनश्याम बनियाँलाई ड्युटीमा लापरवाही गरेका कारण ६ महिनाका लागि निलम्बित गरिएको रुपन्देहीका प्रहरी उपरीक्षक हृदय थापाले बताए । त्यस्तै, गृहको सुरक्षा कमान्डर (इन्चार्ज) प्रहरी सहायक निरीक्षक (असइ) टेकबहादुर क्षत्रीलाई पनि कारबाहीस्वरूप जिल्ला प्रहरी कार्यालय रुपन्देहीमा तानिएको छ । उनको स्थानमा राघव भट्टसहित तीन जना सुरक्षाकर्मी सुधारगृहमा थप गरिएको छ । फरार हुने समयमा कारबाहीमा परेका सिपाहीद्वय थुनुवा कक्षअगाडि र पछाडि ड्युटीमा खटिएका थिए । तर, उनीहरू फरार हुने बेला प्रहरीले सुइँको समेत पाएन । सोमबार राति करिब १२ बजे आँगनमा रहेको गेट र भित्तामा लगाइएको काँडेतारको बीचमा रहेको खाली स्थानबाट कैदी फरार भएका थिए । गृहमा १८ वर्षमुनिका पुरुष कैदीथुनुवालाई राख्ने गरिएको छ । कैदीथुनुवा फरार हुनुमा सुधारगृह र प्रहरी दुवैको कमजोरी देखिएको छ । फरार हुनेमा चार जना चोरी मुद्दा र दुई जना जबर्जस्ती करणी मुद्दाका कैदीथुनुवा रहेको बालसुधार गृह रुपन्देहीले जनाएको छ । फरार हुनेमा विभिन्न जिल्लाको अदालतबाट कैद र जरिवाना सजाय फैसलाअन्तर्गत ३ जनाले कैद सजाय भुक्तान गरिरहेका थिए भने ३ जना अदालतमा विचाराधीन रहेको मुद्दामा पुर्पक्षका लागि थुनामा थिए । सुधारगृहमा रहेका कैदी र थुनुवा बालमैत्री वातावरणअन्तर्गत घाम ताप्न कोठाबाट बाहिरसमेत निकाल्ने गरिएको थियो । बाहिर निस्किँदा सबैतिर राम्ररी अवलोकन गरेका उनीहरूले कमजोरी पत्ता लगाएका थिए । जसअनुसार उनीहरूले योजना बनाएर सुधारगृहबाट फरार भएको देखिएको बालसुधार गृह रुपन्देहीकी प्रमुख सुभद्रा गौतमले बताइन् । बालसुधारगृह कारागारजस्तो छैन । एउटा घरमा बनाइएको सुधारगृहमा कैदीथुनुवाका लागि कोठा र सुत्ने राम्रो व्यवस्थापन गरिएको छ । त्यस्तै, घटना छानबिनका लागि जिल्ला प्रहरी कार्यालयले इलाका प्रहरी कार्यालय बुटवलका डिल्लीबहादुर मल्लको संयोजकत्वमा १५ दिनभित्र प्रतिवेदन बुझाउने गरी ५ सदस्यीय छानबिन समिति गठन भएको छ । समितिका अनुसा फरार हुनेले मोबाइल प्रयोग नगरेका कारण फेला पार्न कठिन भएको हो । सरकारले ऐन ल्याउने तर पूर्वाधार नहुँदा कारागारमा यस्ता समस्या निम्तिने गरेको सरोकारवालाहरू बताउँछन् । सुधारगृहमा सुरक्षाकर्मी हतियारबिना र सादा पोसाकमा खटिनुपर्ने हुन्छ । सरकारले ऐन ल्याउने तर पूर्वाधार व्यवस्थापन नहुँदा पनि कारागार मा यस्ता समस्या निम्तिने गरेको सरोकारवालाहरूको भनाइ छ । सुधारगृहमा सजाय भुक्तान गरिरहेका २६ कैदी र पुर्पक्षका लागि ४६ थुनुवा छन् । जसमध्ये ६८ स्वदेशी र ४ विदेशी नागरिक रहेको बालसुधारगृह रुपन्देहीले जनाएको छ । कार्यालयका अनुसार जबर्जस्ती करणी, लागुऔषध, चोरी, कर्तव्य ज्यानलगायत कैदी र थुनुवा सुधारगृहमा छन् ।"
प्रशासकीय अधिकृत २५ हजार घुससहित समातिए,"काठमाडौँ: अख्तिार दुरुपयोग अनुसन्धान आयोगले जिल्ला प्रशासन कार्यालय भक्तपुरका एकजना प्रशासकीय अधिकृतलाई २५ हजार रुपैयाँ घुससहित पक्राउ गरेको छ । प्रशासकीय अधिकृत कैलाश मातक्ष श्रेष्ठले जिल्ला प्रशासन कार्यालयमा परेको लेनदेनसम्बन्धी उजुरी मिलाइदिने भनी सेवाग्राहीसँग घुस मागिरहेको उजुरीको आधारमा अख्तियार दुरुपयोग अनुसन्धान आयोगको कार्यालय, टङ्गालबाट टोली त्यहाँ पुगेको थियो । श्रेष्ठलाई अख्तियारको टोलीले घुस लिइसकेको अवस्थामा भक्तपुर दरवार स्क्वायर नजिक स्विट होम रेष्टुरेन्ट एण्ड क्याफेबाट पक्राउ गरेको हो । अख्तियारको केन्द्रीय कार्यालय टंगालबाट खटिएको टोलीले जिल्ला प्रशासन कार्यालय भक्तपुरका लाई सेवाग्राहीबाट घुस लिँदा लिँदै पक्राउ गरेको हो । अख्तियारका सहायक प्रवक्ता एबम् सूचना अधिकारी मदन कोइरालाका अनुसार श्रेष्ठलाई घुससहित समातेर अनुसन्धान अघि बढाइएको छ ।"
"सामाजिक सञ्जाल कसिँदै, कस्तो आउँदैछ साइबर कानुन ?","काठमाडौं : फेसबुक, ट्विटर, इन्स्टाग्राम जस्ता सामाजिक सञ्जालको जथाभावी प्रयोग गरे ठूलै सजायको प्रस्तावसहित सरकारले कानुनको मस्यौदा संसद्मा पठाएको छ। सामाजिक सञ्जालको प्रयोग व्यवस्थित र मर्यादित बनाउन भन्दै सरकारले सूचना प्रविधि सम्बन्धमा व्यवस्था गर्न बनेको विधेयक संसद्मा पठाएको हो। कुनै व्यक्तिलाई जिस्क्याउने, झुृक्याउने, होच्याउने, हतोत्साहित गर्ने, हप्काउने, घृणा तथा द्वेष उत्पन्न गराउने वा प्रापकलाई भ्रमित पार्ने आसयले सन्देश सम्प्रेषण गर्न पाइने छैन, विधेयकको दफा ९४ को (ग) मा छ। यस्तो काम गरे १५ लाख जरिवाना वा ५ वर्षसम्म कैद हुने प्रस्ताव विधेयकमा छ। विद्युतीय प्रणालीमा रहेका सूचना अनधिकृत तवरबाट प्राप्त गर्ने, परिवर्तन गर्ने, मेटाउने वा निष्क्रिय पार्न कुनै दुरासययुक्त प्रोग्राम सम्प्रेषण गर्न वा सञ्चालनमा रोक लगाइएको छ। विद्युतीय माध्यमबाट जातीय भेदभाव वा छुवाछुत दुरूत्साहन गर्ने, श्रमको अवहेलना गर्ने, अपराध गर्न दुरूत्साहन गर्ने, शान्ति सुरक्षा भंग हुने कामलाई बढावा दिने सामग्री प्रसारण वा सम्प्रेषण गरे १५ लाख रुपैयाँ जरिवाना र ५ वर्षसम्म कैद हुने प्रस्ताव विधेयकमा छ। कुनै दुई जनाबीच विद्युतीय माध्यमबाट भएका कुनै पनि सम्वाद वा कुराकानीलाई सम्बन्धित व्यक्तिको मञ्जुरीबिना यान्त्रिक उपकरणले सुन्न वा रेकर्ड गर्न नपाइने प्रावधान पनि विधेयकमा छ। यस्तो काम गरे ५ लाख जरिवाना र ३ वर्षसम्म कैदको व्यवस्था छ। विद्युतीय प्रणाली प्रयोग गरी अरु कसैलाई निरन्तर हैरान गर्ने, जिस्क्याउने, होच्याउने, हतोत्साहित गर्ने, अपमान गर्ने वा हप्काउन नपाइने विधेयकमा छ। यस्ता काम गरे १० लाख रुपैयाँ जरिवाना र ३ वर्ष कैद सजायको व्यवस्था गरिएको छ। यौैनजन्य दुव्र्यवहार गरे ३० हजार रुपैयाँ जरिवाना र ३ वर्ष कैदको प्रस्ताव छ। विधेयकले अश्लील सामग्री उत्पादन, संकलन वा उत्पादन गर्न, प्रदर्शन गर्न, प्रसार गर्न वा बिक्री गर्न रोक लगाइएको छ। सामाजिक सञ्जाल सञ्चालन गर्न सूचना प्रविधि विभागमा दर्ता हुनु पर्नेछ। नेपालमा दर्ता नभएका सामाजिक सञ्जाललाई सरकारले रोक लगाउन सक्ने प्रावधान राखिएको छ। कसैले यस ऐन बमोजिमको कसुर ठहरिने विषयवस्तु सामाजिक सञ्जालमा सम्प्रेषण गरेको वा गर्न लागेको विषयमा विभागले त्यस्तो विषयवस्तु वा सूचना हटाउन तत्काल सम्बन्धित सामाजिक सञ्जाललाई निर्देशन दिन सक्नेछ, विधेयकको दफा ९३ मा छ। प्रत्येक सरकारी निकाय र सार्वजनिक संस्थाले सेवा वेबसाइट सञ्चालन गर्नुपर्ने र विद्युतीय कारोबार ऐन २०६३ खारेज हुने प्रस्ताव पनि छ। प्रस्तावित कानुन अनुसारका मुद्दा हेर्न प्रत्येक प्रदेशमा सूचना प्रविधि अदालत गठन गर्ने पनि उल्लेख छ। सरकारी डाटा, केन्द्र, सरकारी नेटवर्क, इमेल प्रणाली तथा विद्युतीय भुक्तानी प्रणालीको सञ्चालन गर्न राष्ट्रिय सूचना प्रविधि केन्द्रको प्रस्ताव गरिएको छ। विधेयकको प्रस्तावनामा सूचना प्रविधिको विकास, प्रवद्र्धन र नियमन गर्न, विद्युतीय अभिलेख तथा हस्ताक्षरको मान्यता, सत्यता र विश्वसनियतालाई नियमित गर्न, विद्युतीय माध्यमबाट सार्वजनिक सेवा प्रवाह गर्न, साइबर सुरक्षाको समुचित व्यवस्था गरी साइबर अपराधलाई नियन्त्रण गरी सर्वसाधारणको हित कायम गर्न तथा सामाजिक सञ्जालको प्रयोगलाई व्यवस्थित र मर्यादित बनाउने सम्बन्धमा व्यवस्था गर्न यो विधेयक ल्याइएको हो।"
हुम्लामा हावाहुरीले दर्जन बढी स्कुलको छानो उडायो,"सिमकोट : हिमपातपछि तिव्र रुपमा चलेको हावाहुरीले हुम्लाका एक दर्जनभन्दा बढी स्कुलहरुको छानो उडाएको छ । सदरमुकाम सिमकोटमै रहेको मानसरोवर माध्यमिक विद्यालय र साहारा समुहको छात्राबासको छानो नै उडाएको छ । शिक्षा विकास समन्वय इकाई प्रमुख वर्ष फडेराका अनुसार हावाहुरीले रलिङ्ग मावि बरगाउँ, मालिका मावि लाली, कैलाश आधारभुत विद्यालय प्युस, लगायत विद्यालयका कक्षाकोठाको छाना उडाएको हो । मिनपचास बिदाको समय परेको बेला विद्यालयमा कोही नहुँदा मानवीय क्षति भने भएन । सदरमुकाम सिमकोटको मानसरोवर माविको कक्षा १२ कोठे भवनको पूरै छानो हावाहुरीले उडाएपछि कक्षा कोठाभित्रै २ फिटभन्दा बढी हिउँ जमेको छ । विद्यायका प्रधानाध्यापक अमरबहादुर शाहीका अनुसार फागुनको पहिलो साताबाट विद्यालयको पठन पाठन सुरु हुने विद्यालयका कक्षा कोठामा हिउँ थुप्रिएपछि कक्षा सञ्चालन गर्न कठिनाइ भएको छ । यस्तै सिमकोट तल्लो बजारमा जिल्लाभरीका ५७ जना फरक क्षमता भएका बालबालिकालाई आवास र पठनपनठनको व्यवस्था गर्दै आएको साहारा नेपालको छात्राबासको छानो उडाएपछि छात्रावासमा आश्रय लिएका बालवालिकालाई बस्नै समस्या भएको बताइएको छ । छात्राबासको छानो उडाएपछि फरक क्षमता भएका बालिबालिकालाई खुला आकासमुनि चिसो हिउँमै बस्न बाध्य छन् । कोठामा राखिएका खाध्यन्न समेत हिउँले भिजाएर खाना पकाउन समेत नहुने भएपछि उनीहरुलाई बिहान बेलुकाको खाना समेत खान धौ भएको छ । लगातार ३ दिनसम्म परेको हिमपातसँगैको हावाहुरीले जिल्लाका धेरै सार्वजनिक र व्यक्तिगत भवनको समेत छाना उडाएको भन्दै राहतका लागि केही स्थानीयले प्रशासनसँग गुनासो गरेका छन् ।"
गृहमन्त्रीको सुरक्षामा खटिएका प्रहरीको सर्टगन पड्कँदा युवती घाइते,बिर्तामोड : संघीय गृहमन्त्रीको झापा भ्रमणको सुरक्षार्थ ड्यूटीमा खटिएका प्रहरीले बोकेको सर्टगन पट्कँदा छर्रा लागेर एक युवती घाइते भएकी छन् । गृहमन्त्री रामबहादुर थापा झापा आएको समयमा बुधबार सुरक्षाका लागि पुर्वपश्चिम राजमार्गस्थित झापाको लक्ष्मिपुरमा गस्तीमा रहेको प्रहरीले बोकेको सर्टगन अचानक खसेर पट्कँदा स्थानीय सुनिरा मैनाली घाइते भएकी हुन् । सडक गस्तीमा रहेका प्रहरी जवान लक्ष्मण शेर्पाले बोकेको सर्टगन अचानक हातबाट फुत्किएर झर्दा पड्किएको जिल्ला प्रहरी कार्यालय झापाका प्रहरी प्रवक्ता महेन्द्रकुमार श्रेष्ठले बताए । सर्टगन पट्कँदा लक्ष्मीपुर चोकमा लगभग ३ सय मिटर टाढा रहेकी मैनालीलाई खुट्टामा गोलीको छर्रा लागेको उनको भनाइ छ । छर्रा लागेपछि मैनालीलाई बिएण्डसी अस्पतालमा उपचारका लागि लगिएको थियो । उपचारपछि मैनाली घर फर्किएको प्रहरीले बताएको छ । प्रहरी जवान लक्ष्मण शेर्पामाथि भने अनुसनधान भइरहेको प्रहरीले जनाएको छ ।
"छोराभन्दा छोरी शिक्षित, बिहे नहुने चिन्ताले पढाइ रोक्ने बाध्यता","भद्रपुर : मेरी छोरी स्कुल जाँदा वरिपरिका सबै छक्क पर्थे, झापा कचनकवल६ की गुलेरुन बेगम सम्झिन्छिन्, अचम्म मानेर सबैले घुम्टोभित्रैबाट जिब्रो टोक्थे। त्यो समय अब परिवर्तन भइसकेको उनको बुझाइ छ। छोरीलाई पढाउनै हुँदैन भनिन्थ्यो। अब त छोराहरूभन्दा छोरीहरू बढी पढ्न थालिसकेका छन्, उनी भन्छिन्। गुलेरुनकी छोरीले १२ कक्षा पास गरिसकिन्। अब उनी छोरीको पढाइ यहीं रोकिदिन चाहन्छिन्। किनभने उनलाई छोरीको बिहे नहुने चिन्ता छ। मेरी छोरीले धेरै पढेकैले २१ वर्ष पुग्दा पनि बिहे हुन सकिरहेको छैन, उनले भनिन्, १२ सम्म पढाउँदा त यस्तो छ। अझ बढी पढाउने हो भने के होला ! कचनकवलका झन्डै सात सय मुस्लिम परिवारको कथा यस्तै छ। यो समुदायमा छोराभन्दा छोरीले बढी पढेका छन्। स्कुल जानेमा पनि छोरीकै संख्या ज्यादा छ। तर, यो आँकडाले समाजको वास्तविक चित्र देखाउँदैन। किनभने मुस्लिम महिलाले शिक्षा आर्जन गरे पनि त्यसको उपयोग गर्न पाउँदैनन्। घरबाहिर निस्केर काम गर्न सक्दैनन्। छोराहरू पाँचछ कक्षामै स्कुल छोडेर विदेश वा व्यवसायमा लाग्छन्। गाउँमा पढेका केटा छैनन्। छोरीलाई बढी पढाए उनीहरूको स्तर सुहाउँदो जोडी भेटिँदैन। त्यसैले पढेका छोरीको विवाह कठिन हुन पुग्छ। मुस्लिम समुदायमा छोरीको बिहे २० वर्ष पुग्नुभन्दा पहिले नै गरिदिनुपर्ने मान्यता रहेको गुलेरुन बताउँछिन्। गाउँमा कक्षा १२ पढेका केटा पनि छैनन्, उनले भनिन्, अब योभन्दा बढी पढायो भने त केटा नपाएर बिहे नै नहोला भन्ने डर मात्र हुन्छ। गुलेरुनकै छोराले ९ कक्षामै पढाइ छोडे। उनी बुबासँगै मिस्त्री काम गर्छन् र कमाउँछन्। उनको टोलमा अधिकांश केटा एसएलसी पास गरेर विदेश गएका छन्। कचनकवलको मुस्लिम समुदायमा बिहे नहुने चिन्ताका कारण छोरीको पढाइ बीचमै रोकिन्छ। गाउँमा पढेका केटा छैनन्। जनप्रतिनिधि विवेक आलमका अनुसार कचनकवल गाउँपालिकाभित्र पाँच कक्षाभन्दा धेरै पढेका छोरा मान्छे विरलै भेटिन्छन्। घरनजिकै प्राथमिक स्कुल छ। त्यतिसम्म त अभिभावकले पनि जसोतसो पढाउँछन्, आलमले भने, त्यसपछि छोराबाट कामकै लोभ हुन्छ। अनि पढाउने कुरामा वास्तै गर्दैनन्। प्रावि सकेपछि छोरा कमाउन जानुपर्छ। छोरीहरु बिहानबेलुका घरको काम सकेर पनि स्कुल जान सक्छन्, कचनकवल३ वर केचनाकी वकिला मियाँ भन्छिन्। उनका तीन छोरी र एक छोरा छन्। ठूलो छोरा कक्षा ६ मा पढ्दापढ्दै छोडेर अहिले घर बनाउने काममा हिंड्छन्। छोरीहरू चाहिँ पढ्दैछन्। ठूली छोरी कक्षा ९ मा पढ्छिन्। छोरीको पढाइको महत्व नभएको वकिला बताउँछिन्। छोरीले जति पढे पनि त्यसको मूल्य छैन। न उसले काम गर्नै पाउँछे, उनी भन्छिन्, छोरी जति पढे पनि कमाउने केटा भए थोरै पढेकोसँगै पनि बिहे गरिदिनु पर्छ। हामीले छोरी पढाउन त पढाइयो, वकिलाले भनिन्, तर उति नै पढ्ने केटा पाउन मुस्किल छ। छोरीले पढेपनि घरबाट बाहिर निस्केर काम नगरुन् भन्ने चाहना परिवारको हुने उनले बताइन्। कचनकवल५ मा मात्र करिब तीन सय मुस्लिम परिवार छन्। बस्तीभरबाटै अहिले सातजना कक्षा ११ र १२ मा पढ्दैछन्। तीमध्ये पाँच जना छोरी र दुई जना छोरा छन्। ११ कक्षामा पढ्दै गरेकी आफिया मियाँ भन्छिन्, हामीले यति पढ्न पाउनु नै ठूलो कुरा हो। पछि के गर्ने त हाम्रो हातमा छैन। अम्मीअब्बुले जे भन्नुहुन्छ त्यही गर्ने हो। कचनकवलका सबै मुस्लिममध्ये दुई चेली डाक्टर पढ्दैछन्। एक जना विराटनगरमा र एक जना काठमाडौंमा पढिरहेका छन्। तिनका परिवारलाई पनि छोरीको बिहेकै चिन्ता छ। छोरा मान्छे चारपाँच कक्षा पढेर विदेश हिँड्छन्। कोही बुबासँगै काममा जान्छन्, मुस्लिम समुदायका अगुवा नूर आलमले भने, त्यही भएर हाम्रो समुदायमा धेरै पढेका युवा छैनन्। उनका अनुसार धेरै पढेका चेलीको बिहे पनि स्तर मिल्ने केटासँग गरिदिनु पर्ने र धेरै पढेका युवा नपाउँदा पढेका छोरीको बिहे हुने सम्भावना कम हुन्छ। मुस्लिम समुदायमा चेतना फैलिएकाले थोरै भएपनि छोरीलाई पढाउन थालिएको गाउँपालिका उपाध्यक्ष निम्सरी राजवंशी बताउँछिन्। आर्थिक अवस्था राम्रो हुनेले छोरीलाई थोरै भए पनि पढाएका छन्। तर तिनै छोरीले सिकेर गएका कुरा घर र समाजमा लागू गर्न खोजे भने कानमा तेल हालेर बस्ने संस्कार छ, उनले भनिन्, छोरालाई पनि धेरै पढाउनु पर्छ भन्ने मानसिकताको विकास गर्न सकिएको छैन। स्थानीय स्वास्थ्य स्वयंसेविका राजमती राजवंशीले परिवार नियोजनको साधन प्रयोग नगर्दा मुस्लिम समुदायमा बढी सन्तान जन्माउने समस्या रहेको बताइन्।"
"स्याङ्जामा ट्याक्टर दुर्घटना, एकजनाको मृत्यु","स्याङ्जा : स्याङ्जाको गल्याङ नगरपालिका११ स्थित धरादीमा ट्याक्टर दुर्घटना हुँदा चालक बाबुराम परियारको मृत्यु भएको छ । दुर्घटनामा गुल्मी, सत्यवती गाउँपालिका२ घर भएका ३६ वर्षीय परियारको मृत्यु भएको प्रहरीले जनाएको छ । लु ३ त ६७१२ नम्बरको ट्क्याकटर सिद्धार्थ राजमार्गबाट करिब ९ सय मीटर तल धरादी खोलामा खसेको थियो । दुर्घटनापछि ट्याक्टरमा पूर्ण रुपमा क्षति पुगेको छ । दुर्घटना कसरी भयो भन्नेबारे थप अनुसन्धान भइरहेको प्रहरीले जनाएको छ ।"
प्रथम सहिदको सम्झनामा गाउँपालिकामा सार्वजनिक बिदा,गोरखा : नेपालका पहिलो सहिद घोषणा भएका लखन थापाको स्मृतिमा गोरखाको सहिद लखन गाउँ कार्यपालिकाले बिहीबार गाउँपालिकाभित्र सार्वजानिक बिदा दिने निर्णय गरेको छ । गाउँपालिका कार्यालयले विज्ञप्ति जारी गरी सहिद लखन थापाको स्मृति तथा सम्मानमा गाउँपालिकाभरि सार्वजनिक विदा दिएको हो । विसं १९३३ फागुन २ गते सहिद लखन गाउँपालिका७ काहुलेभँगारमा थापा र उनका सहयोद्धा जैसिङ चुमी मगरलाई तत्कालीन राणा सरकारको निर्देशनमा झुण्डाएर हत्या गरिएको थियो । सोही दिनको सम्झना तथा सम्मानमा गाउँपालिकामा रहेका सरकारी कार्यालय तथा स्कुलमा बिहीबार सार्वजनिक बिदा दिने निर्णय भएको गाउँपालिकाका निमित्त प्रशासकीय अधिकृत नरेन्द्रराज घिमिरेले जारी गरेको विज्ञप्तिमा उल्लेख छ ।
प्रेम पोख्न रानीमहल,"तानसेन : आज प्रेम दिवस अर्थात् भ्यालेन्टाइन्स डे। प्रेमको प्रतीक रानीमहलमा विशेष जमघट छ। प्रेम साट्नेहरू बुधबार दिउँसो नै पाल्पाको रानीमहल पुगेका छन्। रानीमहल प्रेमको प्रतीक मानिन्छ। पूर्वाधार निर्माण भएपछि प्रेम जोडीको उपस्थिति बाक्लिँदै गएको छ। प्रेम दिवसको अवसरमा चितवनकी समीक्षा खनाल र गणेश खनाल बुधबार रानीमहल दरबार पुगे। यहाँ आउनासाथ प्रेमको आभास हुँदोरहेछ, गणेशले भने। नेपालको ताजमहल मानिने रानीमहलमा गणेशजस्ता थुप्रै जोडी पुुगेका छन्। एकान्त ठाउँ, कालीगण्डकीमा रानीमहलको छाया, मनमोहक दृश्यले प्रेमीप्रेमिकालाई रानीदरबारले लोभ्याउने गरेको छ। पाल्पा तेल्घाका ओमवीर राना र समीक्षा राई पनि प्रेम दिवस मनाउन रानीमहल पुगेका छन्। राणा खड्क शमशेरले बनाएको रानीमहलले दुवै जनालाई लोभ्याएको छ। युवायुवती, प्रेमीप्रेमिका अर्थात् विवाहित जोडी रानीमहल नपुगे प्रेम जीवन अधुरो हुने समीक्षा राई बताउँछिन्। प्रणय दिवसले रानीमहल दरबारको महत्त्व बढाएको छ भने राणा खड्गशमशेर र रानी तेजकुमारीको योगदानलाई सम्झाएको छ। खड्गशमशेरले रानी तेजकुमारीको सम्झनामा १९५४ सालमा प्रेमको प्रतीकका रूपमा रानीमहल दरबार बनाएका थिए। रानी तेजकुमारीले मृत्युअघि १९४९ सालमा हालको स्थान रानीघाट क्षेत्रमा प्रेमको प्रतीकका रूपमा भव्य महल बनाउन इच्छा व्यक्त गरेकी थिइन्। रानीको चाहनाबमोजिम खड्गशमशेरले कालीगण्डकीबाटै जग उठाएर बेलायती शैलीमा तेजमहल निर्माण गरेका थिए। करिब ११ रोपनी क्षेत्रफलमा रहेको रानीमहल दरबारमा २४ वटा कोठा छन्। दरबार परिसरमा बगैंचा, शिवालय, पोखरीसहित विभिन्न आकर्षक कलाकृति देख्न सकिन्छ। अलंकारयुक्त ग्रिक शैलीका खम्बा, त्रिकोणात्मक छाना एवं गुम्बज आकारका झ्याल, नियो क्लासिकल स्थापत्यकला शैलीमा दरबार निर्माण गरिएको छ। प्रणय दिवस मनाउन दुई दिनदेखि नवजोडीको भीड बढेको होटल व्यवसायी वसन्त कुँवरले बताए। प्रणय दिवसलाई केन्द्रित गरी बुटवल, पोखरा, काठमाडौंबाट होटल बुक गरेको न्यू रानीमहल रेस्टुरेस्ट एन्ड लजका सञ्चालक सुरेश पाण्डे क्षत्रीले जानकारी दिए। रानीमहल दरबार संरक्षण एवं सञ्चालन गर्न पुरातत्त्व विभागले १० वर्षका लागि स्थानीय तहमा तानसेन नगरपालिकालाई हस्तान्तरण गरेको छ।"
