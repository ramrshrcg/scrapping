शीर्षक,विवरण
न्यायालयमा फेरि राजनीति,"न्यायाधीश पवित्र र आदर्श पद मानिन्छ। न्यायअन्याय छुट्ट्याउने बुद्धि, विवेक र न्यायिक मनले भरिएकाहरू आसीन हुनुपर्ने थलो हो। त्यो पदमा विराजमान व्यक्तिका सन्दर्भमा कतैबाट सामान्य प्रश्न पनि उठ्नु हुन्न। कुनै कोणबाट प्रश्न उब्जियो भने तिनबाट सम्पादित निर्णय र फैसलामा स्वाभाविक आशंका उब्जन्छन्, काण्डमा रूपान्तरण हुन पुग्छन्। दुर्भाग्य त, लोकतन्त्र बहालीपछि न्यायाधीश नियुक्ति र बढुवामा दलीय भागबन्डा, आफन्तवाद, बिचौलिया, धुपौरे जस्ता जोडिने क्रम तीव्र छ। जुन न्यायिक भूमिकानिम्ति शोभनीय मानिँदैन। न्यायिक भूमिमा सुन्दै दिक्क लाग्ने भडकिला शब्द जोडिनु निश्चय नै सुखद होइन। यस्ता दृश्य गहिरिँदै जाँदा न्याय मर्ने मात्र होइन कि लोकतन्त्रलाई समेत गम्भीर असर पार्छ। न्यायपरिषद्बाट मंगलबार सर्वोच्च अदालतमा पाँच र उच्च अदालतनिम्ति १८ न्यायाधीश सिफारिस नाम विवादित मात्र बनेको छैन कि प्रकरण रूप धारण गर्दैछ। सर्वोच्च न्यायाधीशमा तीनजना कानुनव्यवसायी र दुई न्यायिक पृष्ठभूमिसँग जोडिएका छन्। अझ दुईजना कांग्रेस र कम्युनिस्ट पार्टी राजनीतिमै सक्रिय रहेका कानुन व्यवसायी परेका छन्। स्वाभाविक रूपमा भोलि तिनका हरेक फैसला र आदेशलाई राजनीतिक आँखा बाट हेरिनेछ। राजनीतिक खेलमैदानका खुला पात्रहरूलाई न्यायाधीश बनाउँदाको खराब परिणाम मुलुकले खेप्नुपर्नेछ। त्यसरी नै उच्च अदालतको न्यायाधीशमा सिफारिसमा परेकाहरूका हकमा पनि अनेक प्रश्न उब्जिएका छन्। दलीय मात्र होइन कि परिषद्का सदस्यका नाता, अनेकन स्वार्थ सम्बन्ध हावी भएको तथ्य छरप्रस्ट भएको छ। आश्चर्य त पुनरावदेन अदालतमा अस्थायीबाट स्थायी हुन नसकेका पात्र सर्वाेच्चनिम्ति सिफारिस भएका छन्। पुनरावेदनमा स्थायीमा अस्वीकृत सर्वाेच्चमा कसरी योग्य भए ? स्वाभाविक प्रश्न उब्जिएको छ। न्यायाधीश र कानुन व्यवसायीलाई नजिक चिन्नेजान्ने भनेका तिनै कानुन व्यवसायीहरू हुन्। उनीहरू न्यायाधीश नियुक्तिसँगै निराश हुन पुगेका छन्। नेपाल बारकै पूर्वअध्यक्षबाट तिनको बेन्चमा बहस गर्न नजाने र बहिष्कारको माहोल सिर्जना गर्ने अभिव्यक्ति आएको छ। यस्ता नियुक्तिमा को जवाफदेही हुने ? लोकतन्त्रमा प्रश्नसँगै जवाफ खोजिन्छ। तर न्यायपरिषद् पदाधिकारीहरूबाट कहिल्यै जवाफ आउँदैन। एकले अर्कोतिर तेर्साउँछन् यस्ता प्रश्न। परिषद्का अध्यक्ष प्रधानन्यायाधीश र वरिष्ठ न्यायाधीश संरचनागत त्रुटिलाई दोष दिन्छन्। र, उम्किन्छन्। बहुमत अर्थात् कानुनमन्त्री र अरू दुई सदस्य प्रधानमन्त्री र बारका प्रतिनिधि राजनीतिक पृष्ठभूमिकै हुन्छन्। तिनले दलीय कानुन व्यवसायी नै खोज्छन्। लोकतन्त्रपछि न्यायपरिषद् संरचना राजनीतिबहुल हुन पुग्यो। संसदीय कालखण्डमा परिषद्मा न्यायिक भूमिका तीन र बाह्य दुईजना सदस्य रहन्थे। बाह्यमा पनि ख्यातिप्राप्त वरिष्ठ व्यक्तित्व सदस्य बन्ने हुँदा तिनबारे बिरलै मात्र प्रश्न उठ्थ्यो। अब यावत् प्रश्नमा जवाफ खोज्ने र अनुचित पात्रहरूलाई रोक्ने काम संसदीय सुनुवाइ समितिको हो। त्यसअतिरिक्त समितिले खराब पात्र नियुक्तिका निम्ति सिफारिस गर्ने न्यायपरिषद्का अध्यक्षदेखि सदस्यहरूलाई महाभियोग लगाउने आधार पनि तय गर्न सक्छ। विडम्बना ! सुनुवाइ समितिले त्यति शक्ति प्रदर्शन गर्न सकिरहेको छैन, जति शक्ति उससँग छ। त्यो समितिमा सत्तारुढ दलकै काफी बहुमत छ, उसले चाहेको खण्डमा मात्रै निर्णय तलमाथि हुन्छ। उसले पार्टी शीर्ष नेतृत्वको इशाराभन्दा बाहिर रहेर निर्णय लिएको उदाहरण स्थापित गरेको छैन। उजुरी लिने, सिफारिस पात्रसँग स्पष्टीकरण लिने, हुर्मत काढ्ने सहजै अनुमोदन गर्ने कर्मकाण्डमा मग्न छ। राज्यका संरचनालाई शुद्ध राख्न खराब प्रवृत्तिका पात्रहरूलाई प्रवेशमा रोक लगाउन आफूलाई प्राप्त अधिकार जनप्रतिनिधिहरूले प्रयोग गर्न सक्छ कि सक्दैनन् ? तिनका निम्ति यो परीक्षा हो। कसैलाई सभापति दिलाउन र बैठकभत्ता पचाउन समिति सीमित राख्नु भनेको नागरिकको करमाथि दुरुपयोग गर्नु बराबर हो। विगतमा जसरी सहजै अनुमोदन गरेको खण्डमा समितिप्रति प्रश्न उठ्नेछ। त्यसकारण सिफारिस पात्रका हकमा समितिले गम्भीरतापूर्वक अध्ययन गर्नुपर्छ र अनुचित पात्र रोक्ने हिम्मत पनि देखाउनुपर्छ।"
घर भत्काउने क्रममा दुई बालिकाको मृत्यु : दुई घाइते,परासी : घर भत्काउने क्रममा खसेको पर्खालले थिचेर पश्चिम नवलपरासीको सुनवलमा दुई बालिकाको बिहीबार मृत्यु भएको छ। दुईजना घाइते छन्। एकको अवस्था गम्भीर रहेको प्रहरीले जनाएको छ। सुनवल नगरपालिका१० गैंडाखालका कर्णबहादुर थापाको घर भत्काउने क्रममा अकस्मात भत्किएको पर्खालले थिचेर गम्भीर घाइते भएका उनीहरुको मृत्यु भएको जिल्ला प्रहरी कार्यालयका नायव उपरीक्षक विरेन्द्र थापाले बताए। घरको पर्खाल भत्काइरहेको नजिकै खेलिरहेका बालबालिका पुरिएका थिए। इँटा र माटोले बनेको पुरानो घर मर्मतका लागि भत्काउन थालिएको थियो। सोही क्रममा अकस्मात पर्खाल भत्किएपछि च्यापिएर उनीहरुको मृत्यु भएको हो। घाइते अवस्थामा रहेका चार जनामध्ये एक जनाको आम्दा अस्पता बुटवल र अर्काको देवदह मेडिकल कलेज भलूहीमा उपचारको क्रममा मृत्यु भएको थापाले जानकारी दिए। मृत्यु हुनेमा रमाकान्त अधिकारीकी ४ वर्षीया छोरी नबिना र उमा बस्नेतकी ५ वर्षीया छोरी समीक्षा रहेका छन्। घाइतेमध्ये रमेश खत्रीकी ६ वर्षीया छोरी दीक्षाको अवस्था गम्भीर छ। अर्की सात वर्षीया समीक्षा घाइते छन्। उनको अवस्था मध्यम छ। दुवैको प्रादेशीक अस्पताल बुटवलमा उपचार भइरहेको प्रहरीले जनाएको छ।
"आफैं एसईईका परीक्षार्थी थिए प्रश्नपत्र चोर्ने प्रहरी, यसरी खुल्यो रहस्य","राजविराज : माध्यमिक शिक्षा परीक्षा (एसईई) का ७० हजार ५६८ विद्यार्थीलाई प्रभावित पार्ने गरी प्रश्नपत्र बाहिर ल्याउने कार्य प्रदेश २ को सिरहास्थित इलाका प्रहरी कार्यालय, कल्याणपुर, सिरहाबाट बाहिरिएको अनुसन्धानबाट खुलेको छ। केन्द्रीय अनुसन्धान ब्यूरोले बिहीबार राजविराजमा पत्रकार सम्मेलन गर्दै एसईई परीक्षाको विज्ञान र सामाजिक विषयको प्रश्नपत्र बाहिर ल्याउने कार्य इलाका प्रहरी कार्यालय, कल्याणपुर, सिरहामा कार्यरत दुई जना प्रहरी नै पहिलो दोषी रहेको जनाएको छ। इलाका प्रहरी कार्यालय कल्याणपुर सिरहामा राखिएको प्रश्नपत्र सोही कार्यालयमा कार्यरत प्रहरीहरू राजविराज १० का २२ वर्षीय ब्रह्मदेव सुनरैत यादव र कञ्चनरुप ६ का २५ वर्षीय दीपेन्द्रकुमार मण्डलले परीक्षाअगावै लिक गरेको सीआईबीको अनुसन्धानमा खुलेको हो। घटनामा संलग्न यी दुई प्रहरीसहित ६ जनालाई प्रहरीले सार्वजनिक गरेको छ। केन्द्रीय अनुसन्धान ब्यूरो (सीआईबी) प्रमुख प्रहरी नायव महानिरीक्षक निरजबहादुर शाहीले दोषी प्रहरी भएकाले उनलाई अन्य व्यक्तिलाई हुने सजाय बाहेक प्रहरी ऐन बमोजिम समेत कारबाही हुने बताए। प्रश्नपत्रको समूह र प्रश्न नम्बरसहित हुबहु उत्तर भएको चिटसहित पक्राउ परेका सप्तरी र सिरहाका परीक्षार्थीहरूलाई सोधपुछ गर्दै जाँदा प्रश्नपत्र लिक गर्ने र आदानप्रदान गर्ने अन्तिम व्यक्तिसम्म पुगेको सीआईबीले जनाएको छ। यसरी खुल्यो रहस्य घटना अनुसार इलाका प्रहरी कार्यालय कल्याणपुर सिरहामा कार्यरत प्रहरी दीपेन्द्र स्वयं पनि एसईईका परीक्षार्थी हुन्। उनको परीक्षा केन्द्र बरहथवा मावि विष्णुपुरमा परेको थियो। यो केन्द्रको प्रश्नपत्र सुरक्षार्थ एक दिन अगाडि नै इप्रका कल्याणपुरमा ल्याइएको थियो। दीपेन्द्रले आफ्नो प्रवेशपत्रमा सँगै कार्यरत प्रहरी ब्रह्मदेवको फोटो टाँस गरी परीक्षा दिन लगाए। नक्कली परीक्षार्थी बनेर परीक्षा दिने ब्रह्मदेव र दीपेन्द्र मिलेर नै कल्याणपुर प्रहरी कार्यालयमा राखिएको प्रश्नपत्रको पोका ब्लेडले चिरेर फोटो खिचेका थिए। ब्रह्मदेवले प्रश्नपत्र निकाल्ने मात्र नभई सिरहाको वरहथवा मावि विष्णुपुरमा परीक्षा केन्द्र रहेका दीपेन्द्रको ठाउँमा बसेर परीक्षा पनि दिए। सो घटनाको समेत पुष्टि भई सो अभियोगमा समेत उनीहरुमाथि कारवाही भइरहेको छ। प्रवेशपत्रबाट दीपेन्द्रको फोटो झिकी ब्रह्मदेवको फोटो टाँसेर आफैं परीक्षामा बसेको अनुसन्धानमा खुल्यो, शाहीले थपे, त्यसमा छाप समेत किर्ते गरेको पाइएको छ। इन्चार्जले राखेको चाबी चोरेर प्रश्नपत्रका पोका ब्लेडको चिर्दै फोटो खिचेर फेरि पोकाभित्र हालेको पाइयो, सीआईबीका प्रमुख प्रहरी नायव महानिरीक्षक निरजबहादुर शाहीले भने, अहिले सम्मको अनुसन्धामा अन्य प्रहरीको संलग्नता देखिएको छैन् तर जिम्मेवारीमा चुकेको देखियो। सीआईबीका अनुसार यस्का लागि खाना खाने समयमा सबै व्यस्त रहेको बेला पारेर उनीहरूले साँचो चोरेर प्रश्नपत्रको खामको तल्लो भागमा खुर्केर प्रश्नपत्र निकाली फोटो खिचेर पुन टाँस गरेको देखिएको छ। ब्रह्मदेबले प्रश्नपत्र निकालेर फोटो खिच्ने काम गरिरहँदा दीपेन्द्रले भने बाहिर पाले पहरा दिएका थिए। ब्रह्मदेबलाई यतिले मात्र चित्त नबुझे पछि उनले दाजु बिष्णुदेवलाई इमोमार्फत प्रश्न पठाए जुन उनले खोक्सर प्रवाहा मावि शम्भुनाथका राहत शिक्षक राजविराज १६ बोरियाका मनोज यादवलाई उपलब्ध गराए। मनोजले सालो नाता पर्ने सप्तरीको हनुमाननगर कंकालिनी १ भारदहका कक्षा १२ मा अध्ययनरत राजेश यादवलाई दिए, जुन उनले सँगै पढ्ने साथी सोही ठाउँका उमेश यादवलाई देखाए। त्यसपछि प्रश्नपत्र हजार, दुई हजारमा बिक्री भई सामाजिक सञ्जालहरूमा समेत सम्प्रेसित भएको सीआईबीको ठहर छ। उनीहरूले प्रयोग गर्ने मोबाइल र सामाजिक सञ्जालहरूको प्राविधिक विश्लेषण गर्ने कार्य अझै भइरहेको सीआईबीका प्रमुख प्रहरी नायव महानिरीक्षक शाहीले बताए। आरोपितहरूलाई प्रचलित कानुन बमोजिम शिक्षा ऐन, चोरी र विशेष प्रहरी ऐनअनुसार कारवाही अघि बढाइएको उनले जानकारी दिए। श्रृखंलाबद्ध रुपमा परीक्षा अगावै प्रश्नपत्र बाहिरिन थालेपछि राष्ट्रिय परीक्षा बोर्डले परीक्षा स्थगन गर्दै घटनाको अनुसन्धानका लागि सीआईबीलाई आग्रह गरेको थियो। ब्यूरोसहित प्रादेशिक कार्यालय र २ नम्बर प्रदेश प्रहरी कार्यालय जनकपुर र जिल्ला प्रहरी कार्यालय सप्तरीको २० जनाको संयुक्त टोलीले पुनः परीक्षाको पूर्व सन्ध्यामा अनुसन्धान पुरा गरी आरोपितहरूलाई सार्वजनिक गरेको छ। परीक्षा स्थगनले प्रदेश २ का २६२ परीक्षा केन्द्रका ७० हजार पाँच सय ६८ परीक्षार्थी प्रभावित बने। पत्रकार सम्मेलनमा सीआईबी प्रमुख प्रहरी नायव महानिरीक्षक निरजबहादुर शाही, सीआईबीका एसपी उमा चतुर्वेदी, प्रदेश नं २ जनकपुरका एसपी सन्तोष खडका र सप्तरीका एसपी राजेन्द्र विष्टको उपस्थिति थियो।"
राम्रो काम गर्न कठोर बन्नुपर्छ : प्रहरी प्रमुख खनाल,"काठमाडौं : उपत्यकाको ट्राफिक व्यवस्थापन र प्रदूषण नियन्त्रण गर्न प्रहरीले तीन महिने कार्यतालिका बनाएर काम सुरु गरेको छ। 'एक्सन टीम' नाम दिएर सुरु गरिएको कार्यतालिकामा  वटा कामहरु सम्पन्न गरिने भनिएको छ। बिहीबार महानगरीय ट्राफिक प्रहरी महाशाखाले पुलिस क्लबमा आयोजना गरेको कार्यक्रममा कार्यतालिका सार्वजनिक गरेको हो।कार्यतालिकामा विशेषगरी सडकको करिडोर अन्डरपास खोल्ने, फुटपाथ अतिक्रमण हटाउने, जेब्राक्रस र लेन व्यवस्थित गर्ने, ट्राफिक सचेतना अभिवृद्धि गर्ने, दुई पांग्रे सवारी र टिपर चलाउन छुट्टै सडक लेन राख्ने, बस र ट्याक्सी रोक्ने ठाउँ व्यवस्थित पारिने, राजधानीका नौ स्थानमा आकाशे पूल निर्माण गर्ने, सवारीसाधनले प्रदुषण मापन गरेनगरेको कडाईका साथ जाँच गरिने विषय समेटिएका छन्। यी कार्यतालिका तीन महिनाभित्र सम्पन्न गर्न प्रहरीले महानगरपालिका, सडक विभाग, यातायात व्यवस्था विभाग, हेभी ईक्युभमेन्ट व्यवसायी संघ, विभिन्न यातायात व्यवसायी संघ र महासंघ, सामुदायिक क्लबले सहयोग गर्ने छन्। प्रधानमन्त्री कार्यालय, गृह मन्त्रालय हुँदै भौतिक पूर्वाधार मन्त्रालयसम्म छलफल चलेपछि यो कार्यतालिका निर्माण भएको र यसलाई कुनैपनि हालतमा सम्पन्न गरिने जानकारी प्रहरी प्रमुख सर्वेन्द्र खनालले दिए।कार्यतालिकामा समावेश गरिएका ९ वटा काम समयमै सम्पन्न गर्न प्रशासनिक निर्णयले बाधक नबनाउन खनालले सरोकारवाला निकायसँग आग्रह गरे।' काठमाडौं उपत्यका विविध वस्तुले अति सुन्दर छ, यसलाई अझ सुन्दर बनाउन ट्राफिक व्यवस्थापन र प्रदूषण नियन्त्रण अपरिहार्य छ,' खनालले भने, 'अब पनि यो वा त्यो कारणले सकिँदैन भनेर पन्छाउन हुँदैन। सबै निकायले आआफ्नो ठाउँबाट पहल गर्नुपर्छ।' खनालले राम्रो काम गर्न सबै निकाय कठोर बन्नुपर्ने बताए। कार्यक्रममा हेभी ईक्युभमेन्ट महासंघका अध्यक्ष ताराबहादुर कुँवरले ट्राफिक व्यवस्थापनमा चाहिने प्राप्त जुनसकै सवारीसाधन प्रयोगमा सहयोग गर्ने प्रतिवद्धता व्यक्त गरे। महाशाखाका प्रमुख एसएसपी वसन्त कुमार पन्तले ट्राफिक व्यवस्थापन अहिलेको प्रमुख चुनौति रहेको बताए।उनले भने, ' ट्राफिक एक्लैको प्रयासले यो कार्य सम्भव छैन।सरोकारवाला निकायको सहयोगमा तीन महिना कार्यतालिका बनाएर लागु, गर्न खोजिएको हो।'"
वडाध्यक्षले भनेको नमान्दा प्रहरीको लाइन काटियो,"विराटनगर : आफूले भनेको नमानेको भन्दै एक जनप्रतिनिधिले प्रहरी चौकीको विद्युत आपूर्ति बन्द गरिदिएका छन्। विराटनगर महानगरपालिका वडा नम्बर १२ का वडाध्यक्ष हिरालाल कामतले आफूले भनेअनुसार नगरेको भन्दै प्रहरी चौकी बखरीको बिजुली काटिदिएका हुन्। वडाध्यक्षले लाइन काटेपछि ५ दिन यता प्रहरी चौकी विद्युतविहीन छ। विद्युत लाइन काटिएपछि चौकीमा रहेको सञ्चार सेट तथा मोबाइल चार्ज गर्न आसपासमा धाउनु प्रहरीको बाध्यता बनेको छ। स्थानीयवासीको सहयोगमा निर्माण भएको सो चौकीलाई स्थापनाकालदेखि नै वडा समितिको कार्यालयले आवश्यक विद्युत उपलब्ध गराउँदै आएको थियो। तर बिना सूचना एक्कासी विद्युत काटिएपछि दैनिक कार्यसञ्चालनमै समस्या भएको प्रहरी चौकी बखरीका प्रहरी सहायक निरीक्षक सन्तोष यादवले जानकारी दिए। वडा कार्यालयबाट आएको बिजुली बन्द भएपछि अरु स्थानबाट आपूर्ति गर्न लागेको यादवले बताए। प्रहरी चौकीले विराटनगरको ६, ११ र १२ हेर्दै आएको छ। घरेलु मदिरा उत्पादन र तस्करी हुने सो क्षेत्रमा पछिल्लो समय प्रहरीले कडाई गरेका छ। प्रहरीले कडाई गर्दा पक्राउ परेका कतिपय व्यक्तिलाई छाड्न वडाध्यक्ष कामतले प्रहरीलाई दबाव दिँदै आएको प्रहरी स्रोत बताउँछ। झैझगडा केसमा पक्राउ परेका आफूनिकटलाई छाड्न उनले दबाव दिने गरेको प्रहरी स्रोत बताउँछ। तर वडाध्यक्ष कामतले आफूले प्रहरीलाई अनुचित दबाव नदिएको बताए। कामतले कार्यालय सञ्चालन गर्न भोल्टेजको समस्या भएपछि चौकीको विद्युत काटिएको दाबी गरे। वडा कार्यालयमा दुईवटा कम्प्युटर र चारवटा पंखा जडान भएकाले भोल्टेज अपुग हुँदै आएको उनले बताए। कार्यालयको काम नै प्रभावित हुन थालेपछि चौकीको विद्युत काटिएको हो, प्रहरीलाई जानकारी गराएरै विद्युत काटिएको जनाउँदै उनले भने, मोबाइल र सञ्चार सेट चार्ज गर्ने भनेको छु। मोरङका प्रहरी प्रमुख मनोजकुमार केसीले चौकीमा विद्युत व्यवस्था गर्न निर्देशन दिएको बताए। वडा समितिबाट आपूर्ति हुँदै आएको विद्युत काटिनुको कारण जानकारी नभएको उनले बताए। कानुनअनुसार प्रहरीले काम गर्दे आएकाले कार्यालयमा छुट्टै विद्युत व्यवस्था गरिने उनले जानकारी दिए। वडा कार्यालयले प्रहरी चौकीसहित सामुदायिक भवनमा समेत बिजुली दिने गरेको छ। तर त्यहाँ भने बिजुली काटिएको छैन। सामुदायिक भवनमा समेत बिजुली काटिने जानकारी दिएको वडाध्यक्ष कामतको भनाई छ। सामुदायिक भवनको समेत विद्युत काटिने सूचना दिएको छु, उनले भने। कामतले चौकीलाई छुट्टै विद्युत मिटर जडानको सिफारिस गर्ने बताए।"
६ किलो सुनसहित अन्तराष्ट्रिय विमानस्थलबाट चार भारतीय पक्राउ (अपडेट),"काठमाडौं : त्रिभुवन अन्तराष्ट्रिय विमास्थलबाट ६ किलो सुनसहित चार भारतीय नागरिक पक्राउ परेका छन् । बिहीबार दिउँसो प्रहरीले ६ किलो सुनका गरगहना लगाएर नेपाल छिरेका चार भारतीयलाई पक्राउ गरेको हो । लुकाएर ल्याएको सुनबारे सूचना आएपछि सादा पोशाकका प्रहरीले निगरानी बढाएका थिए । त्रिभुवन अन्तराष्ट्रिय विमानस्थलका एसएसपी सन्दीप भण्डारीले एक पुरुष र तीन महिलासहित चार जनाबाट पाँच किलो चार सय ९७ दशमलव ६ सय ५० ग्राम सुन बरामद भएको जानकारी दिए । पक्राउ पर्नेमा भारतका जतिन जैन, सुनिता जैन, बबिता र सरिता जर्क छन्। उनीहरु थाई एयरवेजबाट बैंकक हुँदै सुन लिएर काठमाडौं उत्रिएका हुन्।"
६ किलोको गहना लगाउने चार भारतीय नागरिक विमानस्थलबाट पक्राउ,"काठमाडौं : गहना बनाएर सुन तस्करी गर्ने भारतीय समूहका चारजना त्रिभुवन अन्तराष्ट्रिय विमानस्थलबाट पक्राउ परेका छन्। बिहीबार दिउँसो प्रहरीले ६ किलो सुनका गरगहना लगाएर नेपाल छिरेका चार भारतीयलाई पक्राउ गरेको हो। लुकाएर ल्याएको सुनबारे सूचना आएपछि सादा पोशाकका प्रहरीले निगरानी बढाएका थिए । त्रिभुवन अन्तराष्ट्रिय विमानस्थलका एसएसपी सन्दीप भण्डारीले एक पुरुष र तीन महिलासहित चार जनाबाट पाँच किलो चार सय ९७ दशमलव ६ सय ५० ग्राम सुन बरामद भएको जानकारी दिए। पक्राउ पर्नेमा भारतका जतिन जैन, सुनिता जैन, बबिता र सरिता जर्क छन्। उनीहरु थाई एयरवेजबाट बैंकक हुँदै सुन लिएर काठमाडौं उत्रिएका थिए। पक्राउ परेका चारै जनालाई भन्सार कार्यालय बुझाइएको छ। प्रहरीले बरामद गर्दा जतिनले हात र घाँटीमा गहना लगाएका थिए भने तीन महिलाले घाँटी र खुट्टामा गहना बनाएर ल्याएका थिए। ६ किलो सुनसहित अन्तराष्ट्रिय विमानस्थलबाट चार भारतीय पक्राउ (अपडेट)"
माछा मिठो असला दरमखोलाको,"बागलुङ : माछा मिठो असला दरमखोलाको। गलकोटे कलाकार बसन्त थापाले सिर्जना गरेको पञ्चेबाजा गीत निकै चर्चित बन्यो। गीतमात्र होइन, दरमखोलाको असला माछा पनि देश विदेशमा उत्तिकै चर्चित छ। जसका कारण अहिले विदेशमा दरमखोलामा पाइने असला माछाको सुकुटीको उच्च माग छ। दरमखोलाको चिसो पानीमा पाइने असला माछा निकै स्वादिलो हुने भएकाले देशका साथै विदेशमा पनि उच्च माग रहेको गलकोटका सरिता खत्रीले बताए। गलकोट क्षेत्र भएर बग्ने दरमखोलामा पाइने असला माछाको माग विदेशमा बढेपछि यसको मूल्य विगत केही वर्ष यता ह्वात्तै बढेको छ। अहिले ताजा माछाको प्रति केजी ९ सय रुपैयाँ र सुकुटीको प्रति केजी ६ हजार रुपैयाँमा बिक्री हुने गरेको छ। अन्यत्र पाइने माछा भन्दा बढी स्वादिष्ट हुने भएपछि दरमखोलाका माछा जापान, अमेरिका, बेलायत लगायत युरोपका विभिन्न मुलुकहरूमा निर्यात हुने गरेका छन्। गल्कोट क्षेत्रमा विश्वका विभिन्न मुलुकमा पुगेका आफ्ना आफन्तलाई कोसेली पठाउनका लागि जति रकम तिरेर भए पनि माछा किन्ने प्रचलन बढेपछि माछाको मूल्य पनि बढेको हो। व्यवसायिक रुपमा माछा विदेश निर्यात नभए पनि कोसीलेको रुपमा विदेश पठाउने चलन बढेको गलकोट होटल व्यवसायी संघका अध्यक्ष कौशिला घर्तीले बताइन्। विदेशमा बस्ने आफन्तलाई कोसेली पठाउनका लागि यहाँको माछा निकै लोकप्रिय भएको छ, घर्तीले भनिन्,विदेश पठाउनेहरुले भने जति मूल्य तिर्ने भएपछि अहिले माछाको मूल्य समेत चर्को भएको छ। खोलामा माछा कम पाइने र पाइएका माछा पनि सिधै विदेश जाने भएपछि दरमखोलाको असला माछा खानकै लागि गलकोट आउनेहरुलाई पुर्याउन धौधौ हुने गरेको घर्तीको भनाई छ। पहिले पहिले दरमखोलामा माछा जति पनि पाइन्थ्यो, गलकोटको चिनारीकै रुपमा रहेको असला माछा खानका लागि टाढा टाढाबाट मानिसहरु आउँथे, उनले भनिन्, यहाँको होटल व्यवसाय पनि माछाकै कारण राम्रोसँग फस्टाएको थियो, अहिले माछा विदेश पठाउने परिपाटीका कारण महँगो मूल्य तिरेर माछा खान आउनेहरुलाई पनि पुर्याउन सकेका छैनौं। विदेश पठाउनका लागि पहिले नै अर्डर लिएर माछा मार्ने गरेका स्थानीय जलारीहरुले माछा सुकाएर विदेश पठाउने गरेका छन्। आलो माछा प्रति किलोग्राम एक हजार रुपैयाँसम्म पर्ने गरेकोमा सुकेको माछाको मूल्य पाँच हजार भन्दा बढी पुगेको स्थानीय जलारी नवीन काउचाले बताए। माछा मार्न सके यसबाट कमाई राम्रै छ, आलो माछाको मूल्य एक हजार छ, कतिपयले १५ सय रुपैयाँमा एक किलो माछा किन्न समेत तयार हुन्छन्, उनले भने, सुकेको माछाको प्रति किलो मूल्य ६ हजार रुपैयाँ सम्म पर्ने गरेको छ। आफू लगायत अहिले पनि दरमखोलामा २०२५ जना युवाहरुले माछा मारेरै जीविकोपार्जन गर्ने गरेको काउचाले बताए। अहिले दरमखोलामा हामी २०२५ जना जति दैनिक माछा मारेरै गुजारा चलाइरहेका छौं, उनले भने, विदेश पठाउने ग्राहक पाइएमा कमाई राम्रो हुने गरेको छ। उनले अधिकांश विदेशमा र केही मात्र गलकोट क्षेत्रका होटल व्यवसायीहरुलाई विक्री गर्ने गरेको बताउँछन्। गलकोट क्षेत्रबाट जापान, अमेरिका, बेलायत लगायत युरोपका विभिन्न मुलुकमा धेरै युवाहरु रोजगारीका लागि गएकाले पनि सुकेको माछा त्यहाँ पठाउने चलन बढेको जलारीहरुको भनाई छ। अहिले जापान लगायतका मूलुकमा गलकोटे युवाहरुका सयौं होटल तथा रेस्टुरेन्टहरू छन्, यहाँ खरिद गरेर लैजाने माछा त्यहाँ अझ महँगोमा विक्री हुन्छ,जलारी काउचा भन्छन्। मध्यपहाडी लोकमार्गले यातायातको सहज पहुँच बढाएपछि नेपाल भित्रका विभीन्न ठाउँबाट यात्रा गर्नेहरूले पनि दरमखोलाको माछा किनेर लैजाने गरेका छन्। सडक नचल्दा आलो माछा विक्री गर्ने बजार गलकोट क्षेत्रका बजार मात्र थिए, अहिले सडक सञ्चालनमा आएपछि पूर्व पश्चिमका मानिसहरुले पनि माछा खरिद गरेर लैजाने गरेका छन्, स्थानीय होटल व्यवसायी अर्जुन केसीले भने,एक पटक यहाँको माछाको स्वाद लिनेहरु माछा किनेर लैजान चाहान्छन्। पछिल्ला दिनहरुमा खोलामा माछा पनि घटेको जलारी रामबहादुर श्रीस बताउँछन्। विषादीको प्रयोग र करेन्ट लगाएर माछा मार्ने चलनले गर्दा अहिले खोलामा माछा कम हुँदै गएको छ, श्रीसले भने, आलो र सुकेको दुबै प्रकारको माछाको माग धेरै नै छ, हामीले माग अनुसार माछा पुर्याउन सकेका छैनौं। गल्कोटको पहिचानको रुपमा रहको असला माछा जोगाउनका लागि करेन्ट तथा विषादीको प्रयोग गरेर माछा मार्नेहरुलाई कारबाही गर्नुपर्ने स्थानीय बताउँछन्।"
एसईई परीक्षामा सुरक्षाकर्मी र कर्मचारीलाई पनि मोबाइल प्रतिबन्ध,"जनकपुरधाम : प्रदेश २ मा शुक्रबारदेखि पुनः सञ्चालन हुन लागेको माध्यमिक शिक्षा परीक्षा (एसईई)मा खटिने सुरक्षाकर्मी र कर्मचारीलाई मोबाइल प्रयोगमा रोक लगाइएको छ। विहीबार जनकपुरमा बसेको प्रदेश २ को एसईई सञ्चालन समन्वय समिति बैठकले परिक्षालाई व्यवस्थित र मर्यादित बनाउन यस्तो निर्णय गरेको हो। प्रश्नपत्र रुजु गर्दा प्रश्नपत्र भण्डारण गरेको कोठामा जाने सुरक्षाकर्मी, केन्द्राध्यक्ष र कर्मचारीले मोबाइल सुरक्षाकर्मीको नियन्त्रणमा राखेर जानुपर्ने निर्णय गरेको छ। परिक्षाका बेला केन्द्राध्यक्ष बाहेक सहायक केन्द्राध्यक्ष, निरीक्षक र सहयोगी सबैको मोबाइल अफ गरी खाममा राखेर केन्द्राध्यक्षले राख्ने छन्। मोबाइलबाट प्रश्नपत्रको फोटो खिचेर सामाजिक सञ्जालमा राखिएकाले प्रदेश २ मा एसईई परिक्षा स्थगित गर्नु परेको थियो। विज्ञान र सामाजिक विषयका प्रश्नपत्र परीक्षा अगावै बाहिरिएको बारे पनि बैठकमा समीक्षा भएको थियो। आफैं एसईईका परीक्षार्थी थिए प्रश्नपत्र चोर्ने प्रहरी, यसरी खुल्यो रहस्य समिति संयोजक प्रदेशका प्रमुख सचिव दीपक सुवेदीको अध्यक्षतामा बसेको बैठकले विगतमा भन्दा सुरक्षा सतर्कता बढाउने, परीक्षामा खटिने शिक्षक, कर्मचारी र सुरक्षाकर्मीलाई थप सजग हुन निर्देशन दिने निर्णय गरेको छ। सबै केन्द्रमा सुरक्षाकर्मीको उपस्थिति प्रभावकारी बनाउने, परीक्षार्थीको शरीर खानतलासी गर्ने, विद्यार्थीले परीक्षाकेन्द्रमा मोबाइल लगे तत्काल जफत गर्ने छ। केही केन्द्रमा परिक्षा निरीक्षकले मर्यादा विपरित गतिविधि रोक्ने प्रयास नगरेको वा नसकेको देखिएकाले त्यस्ता गतिविधी रोक्न सक्ने शिक्षकलाई मात्र निरीक्षकको रुपमा नियुक्ति गर्न केन्द्राध्यक्षलाई निर्देशन दिएको छ। केन्द्राध्यक्षले सहायक केन्द्राध्यक्ष, निरीक्षक र सहयोगी कर्मचारीका रुपमा नियुक्त गरेका शिक्षक तथा कर्मचारीको नाम, विद्यालयको नाम, तह, ठेगानालगायत सबै विवरण तयार गरी परीक्षा अनुगमनकर्ताले हेर्न चाहेमा देखाउन सक्ने गरी राख्न भनिएको छ। केही केन्द्रमा परीक्षामा खट्ने व्यक्तिको परिचय पत्रमा फोटो नटाँसिएको, फोटोमा पर्ने गरी परिचय पत्र जारी गर्ने व्यक्तिको हस्ताक्षर नगरिएको पाइएकाले फोटोमा पर्ने गरी हस्ताक्षर गरीएको परिचय पत्र अनिवार्य लगाउन पनि बैठकले निर्देशन दिएको छ।"
प्रहरीकै मिलेमतोमा एसईई प्रश्नपत्र बाहिरिएको खुलासा : दुई प्रहरीसहित ६ पक्राउ,सप्तरी : प्रहरीको केन्द्रीय अनुसन्धान ब्युरोको विशेष टोलीले दुई साता लामो अनुसन्धानपछि प्रदेश२ मा एसईई प्रश्नपत्र सार्वजनिक गर्ने ६ जनालाई पक्राउ गरेर सार्वजनिक गरेको छ। सिआईबी टोलीले प्रदेश२ मा चैत १४ र १५ गतेको विज्ञान र सामाजिक शिक्षाको प्रश्नपत्र सार्वजनिक गर्ने ६ जनालाई बिहीबार जिल्ला प्रहरी कार्यालय सप्तरीमा पत्रकार सम्मेलन गरेर सार्वजनिक गरेको हो। सिआईबीले प्रश्नपत्र सार्वजनिक गर्ने प्रहरी जवान ब्रम्हदेव सुनरैत यादव र दीपेन्द्रकुमार मण्डलसहित ६ जनालाई सार्वजनिक गरेको हो। ब्रम्हदेव राजविराज नगरपालिका १० का विष्णुदेव यादवका भाइ हुन्। एसईई परीक्षा लेखिरकेका विष्णुदेवलाई प्रश्नपत्र परीक्षा अगाडि दिन उनले सार्वजनिक गरेको प्रहरी अनुसन्धानबाट खुलेको छ। ब्रम्हदेवलाई कञ्चनरुप नगरपालिका ६ घर भएका अर्का प्रहरी दीपेन्द्रकुमार मण्डलले साथ दिएको देखिन्छ। सुरुमा प्रश्नपत्र ब्रम्हदेवले दाइ विष्णुदेवलाई दिन्छन्। उनले उक्त प्रश्नपत्र राजविराज नगरपालिका १६ का मनोज यादवलाई दिन्छन्। नोजले हनुमान नगरपालिका १ का सालो नाता पर्ने राजेश यादवलाई दिन्छन्। राजेशले आफ्नो नजिकको साथी सोही वाडका उमेश यादवलाई दिन्छन्। उमेशले भने पैसा लिँदै प्रश्नपत्र बिक्री गर्न थाल्छन्। अनि प्रश्नपत्र फेसबुकसम्म पुगेको प्रहरी अनुसन्धानबाट खुलेको छ।
कृषि क्याम्पसका सहायक डिनमाथि दुर्व्यवहार,"भरतपुर : रामपुर कृषि तथा वन विज्ञान विश्वविश्लाय कृषि संकायका प्रशासनिक सहायक डिन तथा प्राध्यापक विष्णुराज ओझालाई विद्यार्थीले मोसो दलेका छन्। ३० दिनमा सक्नुपर्ने कोर्ष चार दिनमै सकाएको भन्दै आक्रोशित भएका विद्यार्थीले सहायक डिनलाई मोसो दलेका हुन्। विद्यार्थीले उनलाई मोसो दलेर जुत्ताको माला लगाएर अपमान गरेका छन्। ओझाले ३० दिनको कोर्ष दैनिक दुईदुई घण्टा गरेर चार दिनमै पढाएको, छैटौ सत्रको कोर्ष सक्न तीन सेक्सनका १६५ विद्यार्थीलाई एउटै कक्षाकोठामा राखेर पढाएको भन्दै विद्यार्थी आक्रोशित बनेका थिए। आक्रोशित भिडले मोसो दलेर जुत्ताको माला लगाएका हुन्।"
भगवान् पुकार्दै पीडित !,"भरवलिया : भतिजाके एकबार देखम (भतिजोलाई एक पटक म हेर्न चाहन्छु), ७० वर्षीय मदनी देवी भोजपुरी भाषामा विलौना गर्दै रोइरहेकी थिइन् । पाँच दिनअघि आएको भीषण हावाहुरीले बाराको फेटा गाउँपालिका१ भरवलियाका देवनाथ पटेल गम्भीर घाइते छन्। पटेल मदनीका भतिजा हुन् । घाइते देवनाथको उपचार भइरहेको छ। उनलाई रगत अभाव छ। भतिजो बचाउन रगत खोज्दै प्रचण्ड घाममा त्रिपालमुनि बिलौना गर्दैै थिइन् मदनी । हमर भतिजा नैखे बँचि (मेरो भतिजो बाँच्दैन) भावविह्वल हुँदै उनले भनिन्। उनका भतिजो देवनाथ हावाहुरीले उडाएको जस्तापाताले लागेर गम्भीर घाइते भएका हुन्। अस्पतालको शड्ढयामा जीवनमरणको दोसाँधमा छन् उनी । हे भगवान् हमर बाबुके बचादिइ (हे भगवान् मेरो बाबुलाई बचाइदेऊ), मदनीसँगै उनका सबै परिवारले एकस्वरमा रुँदै विलौना गरिरहेका थिए । सानो घरमा एक गाँस खाएर रात काट्थिन् उनी। त्यो घर पनि हावाहुरीले उडाइदियो। बनिबुतो गरेर भकारीमा भरेको अन्न माटोमा मिलाइदियो । हावाहुरी आएको पाँच दिन बितिसक्दा पनि भरवलिया गाउँमा राहत पुग्न सकेको छैन। छिटफुट रूपमा चाउचाउ, च्युरा, बिस्कुट, पानी पुगेको छ। पीडित परिवार खुला आकाशमै रात काटिरहेका छन्। सरकार तर्फबाट विस्थापित घरपरिवारका लागि अस्थायी बासको व्यवस्था गर्न ढिलाइ छ। भत्किएको घर हेर्नेको गाउँमा घुइँचो छ। भीड भत्किएको घरसँगै सेल्फी खिच्छन्। तर, लडेका घर सशस्त्र प्रहरी र नेपाल प्रहरीबाहेक कमैले उठाइरहेका छन् । बिहान सबेरैदेखि लाग्ने घामले पोलेर पीडित हैरान छन्। करिब सय घर हावाहुरीले तहसनहस गरेको छ। अन्नपात घर लडेर पुरिएको छ। शौचालय भत्किएपछि मानिस खुला ठाउँमा दिसापिसाब गर्न बाध्य रहेको स्थानीय लालबहादुर पटेलले बताए । गाउँमा दिनभर भीभीआईपीको आउजाउ हुन्छ। कडा घाममा पीडित त्रिपालमुनि असिनपसिन हुन्छन्। त्यहीँमाथि गाडीले बुङबुङ उडाएको धुलोले हैरान छन् । गाउँमा विद्युत् आपूर्ति ठप्प छ। पोलहरू ढलेका छन्। उनीहरू सञ्चार सुविधाबाट वञ्चित छन्। पाँच दिनदेखि विद्युत् नहुँदा मोबाइल पनि चार्ज गर्न सकिएको छैन, सुरज्योति देवीले भनिन्, गाउँमा तुरुन्त लाइनको व्यवस्था होस् । गर्मी बढेसँगै सर्प, बिच्छीको बिगबिगी छ, त्यसमाथि अँध्यारोमा खुला ठाउँमा रात काट्नुपरेको उनले पीडा पोखिन् ।"
ट्याक्टर दुर्घटनामा २ गम्भीर घाइते,"चरिकोट : कालिञ्चोक गाउँपालिका४ लामिडाँडाको लुकापानी भन्ने स्थानमा ट्याक्टर दुर्घटना हुँदा २ जना गम्भीर घाइते भएका छन्। लामिडाँडाको हिलेपानीबाट सिंगटी जाँदै गरेको लु३त ३९८३ नम्बरको ट्याक्टर बिहीबार दिउँसो करिब २ बजे दुर्घटना हुँदा २ जना सहचालक गम्भीर घाइते भएको प्रहरीले जनाएको छ। दुर्घटनामा कालिञ्चोक गाउँपालिका४, लामिडाँडाका २६ वर्षीय सन्तोष थामी र २७ वर्षीय पुष्कर थामी सहचालक गम्भीर घाइते भएको दोलखाका प्रहरी प्रवक्ता प्रहरी निरीक्षक प्रदित महतले जानकारी दिए।घाइते दुबै बोल्न नसक्ने गरी गम्भीर रहेको प्रहरीले जनाएको छ। घाइते सिंगटीमा प्राथमिक उपचार गरी थप उपचारका लागि चरिकोट रिफर गरेको सिंगटी प्रहरीले जनाएको छ। ट्याक्टर चालक २७ वर्षीया ईश्वर थामी सामान्य रहेका छन् भने उनलाई प्रहरीले नियन्त्रणमा लिएको छ।"
"हावाहुरीपीडितको घर सरकारले बनाउने, जिम्मा नेपाली सेनालाई","बारा : बारा र पर्सामा आएको विनाशकारी हावाहुरीले भत्काएका घर सरकारले निर्माण गर्ने भएको छ। घर निर्माणको जिम्मा नेपाली सेनालाई दिने निर्णय सरकारले गरेको छ। आज बसेको मन्त्रीपरिषद्को बैठकले हावाहुरीले भत्काएको घर बनाउने निर्णय गरेको हो । मन्त्रीपरिषद्ले जनता आवास कार्यक्रमको डिजाइनअनुसार भत्किएका घर निर्माण गर्ने निर्णय गरेको सरकारका प्रवक्ता एवम् सूचना प्रविधि तथा सञ्चारमन्त्री गोकुल बास्कोटाले जानकारी दिए । हालै हावाहुरीबाट बारा र पर्सा जिल्लामा घरवार क्षति भई पिडित हुनुभएका पिडित जनताहरुको घर नेपाल सरकारले बर्षायाम अगाडि नै जनता आवासको मोडलमा बनाई हस्तान्तरण गर्नको लागि नेपाली सेनालाइ जिम्मेवारी दिइएको सबिनय सबैमा जानकारी गराउदछु।    ()  ,  कार्यदलमा सहरी विकास मन्त्रालय र रक्षा मन्त्रालयका प्रतिनिधि, दुई जिल्लाका प्रमुख जिल्ला अधिकारी सदस्य रहने छन्। पीडितको घर निर्माणका लागि प्रदेशका प्रमुख र प्रदेश सचिवले समन्वय तथा सहजीकरण गर्ने छन्।"
सानीभेरी गाउँपालिका छुवाछुत मुक्त घोषणा,"रुकुम पश्चिम : जिल्लाको सानीभेरी गाउँपालिकालाई जातीय छुवाछुत मुक्त र सामाजिक सद्भाव युक्त गाउँपालिका घोषणा गरिएको छ। कर्णाली प्रदेश सरकारका सामाजिक विकास समिति सभापति राजु परियारले एक समारेहका बीच बिहीबार गाउँपालिकालाई जातिय छुवाछुत मुक्त र सद्भाव युक्त घोषणा गरेकी हुन्। नेपालको संविधानमा उल्लेखित दलितका संवैधानिक हक तथा कानुनी व्यवस्थाले निर्धारण गरेका सेवा तथा सुविधा र जातीय छुवाछुत अपराध कसुर सजाय ऐन २०६८ लाई पूर्णरुपले लागु गर्न स्थानीय सरकार प्रतिवद्ध रहेको बताउँदै गाउँपालिका अध्यक्ष नरबहादुर पुनले अबदेखि गाउँपालिकामा कुनैपनि प्रकारको विभेद नरहने बताए। गाउँ कार्यपालिकाले पारित गरेको १० बुँदे नीति तथा प्रतिवद्धतामा आधारित भएर जातीय छुवाछुत तथा भेदभावका सूचक पूरा गरेको अध्यक्ष पुनले बताए। 'मान्छेमान्छे बीचमा जातीय आधारमा हुने विभेद कानुनतः दण्डनीय छ। यसकारण यो आपराधिक कार्य यस गाउँपालिकामा हुन दिनु हुँदैन भन्ने उद्देश्य राखेर घोषणा गरिएको हो।' सार्वजनिक धारा, कुवा तथा भौतिक संरचना प्रयोग र प्रवेशमा विभेद नरहने, सबै जातजातिको विभिन्न धार्मिकस्थल तथा सांस्कृतिक क्रियाकलापमा साँझा पहुँच हुने, जातीय कारणले कुनैपनि सार्वजनिक समारोह पार्टी, पौवा, भोजभतेरमा विभेद नरहने, जातीय भेदभाव झल्काउने उचनीच शब्दको प्रयोग नहुने, छुवाछुतलाई कानुनतः अपराध हो भन्ने कुरा सबैले हेक्का राख्ने, अन्तरजातिय विवाहलाई सहर्ष स्वीकार गर्ने, परम्परागत बालिघरे प्रथालको अन्त्य हुने, परम्परागत सीपमा आधारित काममा सम्मानजनक व्यवहार गने र समाजिक सांस्कृतिक तथा राजनैतिक क्षेत्रमा सबैको समान पहुँच र सहभागिता हुने भनेर ९ बुँदामा प्रतिवद्धता पनि जाहेर गरिएको छ। उनले एक्काइसौं शाताब्दीमा पनि जातकै आधारमा विभेद हुनु भनेको अत्यन्त दुःखद रहेको बताइन्।'संसारमा मानव जाति नै एउटा विशिष्ट जाति हो मान्छे भन्दा ठूलो जात हुन सक्दैन, सभापति परियारले भनिन्, 'संविधानले समेत जातीय विभेद अपराध भनेको छ। यो अपराध हुन नदिन यो घोषाणले धेरै ठूलो बल पुग्नेछ।' घोषणा कार्यक्रममा कर्णाली प्रदेशसभा सदस्य गोपाल शर्मा र रातो कामीको पनि सहभागिता रहेको थियो। जम्मा ११ वटा वडा रहेको यो गाउँपालिका जातीय छुवाछुत मुक्त र जातीय सद्भाव युक्त गाउँपालिका घोषणा हुने तेस्रो गाउँपालिका हो। यस भन्दाअघि चौरजहारी र बाफिकोट गाउँपालिकालाई छुवाछुत मुक्त र सद्भाव युक्त घोषणा गरिसकिएको छ। रुकुम पश्चिममा तीन नगरपालिका र तीन गाउँपालिका गरी जम्मा ६ वटा स्थानीय तह रहेका छन्।घोषणा कार्यक्रममा सानीभेरीका विभिन्न स्थानबाट सर्वसाधारण नागरिक झाँकीसहित उपस्थित भएका थिए।"
महोत्सवमा जमुनापारी र बोयर जात बोका,गुल्मी सदरमुकाम तमघासमा बुधबारदेखि सुरु भएको महोत्सवमा राखिएका जमुनापारी र बोयर जातका बोका । धुर्कोट गाउँपालिकाका किसानले जमुनापारीको तौल ९० र बोयरको ७० केजी रहेको दाबी गरेका छन् । तस्बिर : गंगा खड्का
सडकमै समर्थकलाई भेट्दै पूर्वराजा (फोटोसहित),इलाम : सत्ता च्युत भएपछि पहिलो पटक पूर्वी पहाडको यात्रामा निस्केका पूर्वराजा ज्ञानेन्द्र शाहले बिहीबार इलामका सर्वसाधारणलाई सडकमा भेटेका छन्। उनको स्वागतमा सदरमुकामको नजिक चोकदेखि लामबद्ध सर्वसाधारणलाई भेटेका हुन्।उनलाई भेट्न सयौं नागरिक लामवद्ध भएका थिए। राजावादीले 'राजा आउ देश बचाउ' लगायतका नारा लगाएका थिए। हँसिलो मुद्रामा सडकमा आएका उनले बालबालिका देखि जेष्ठ नागरिक सम्मलाई धाप मार्दै स्वागत स्वीकार गरेका थिए। आइतबार इलाम आएका उनी धार्मिक भ्रमणका लागि पूर्वी पहाड आएको बताइएको छ । उनले पत्रकारहरु माझ आफु र्मीक भ्रमणका लागि आएको बताए । आइतबार साँझ इलाम आएका उनी सदरमुकामको समिट होटलमा बसा बसेका थिए। शाह १८ गते बिहान पाँचथर पुगेका थिए। १९ गते साँझ इलाम फर्कर्केका उनी २० गते होटलमै बसेका थिए।शाहले दिउँसो माईस्थान मन्दिरमा पूजाअर्चना गरेका गरे। इलाम बसाईको क्रममा उनले सर्वसाधारणसँग भेट गरे। बिहीबारझापाको बुधबारेमा पनि कार्यक्रम रहेकाले राजा त्यहाँ जाने कार्यक्रम रहेको सिवसेना नेपालका प्रवक्ता वसन्त विक्रम पाण्डेले बताए।
"करोडको भवन खाली, भाडामा गाउँपालिका","प्यूठान : मल्लरानी गाउँपालिका४ स्थित शिक्षा विकास तथा सम्वन्य इकाई कार्यालय नजिकै बाटोमुनी चिटिक्क परेको एउटा भवन छ। रंग रोगन लगाएर सिंगारिएको भवनसम्म पुग्ने कच्ची सडक जिर्ण बनेको छ। भवन परीपरी घाँस उम्रिएको छ। बाटोबाट निस्किएको पानीको भल भवनभित्रै पस्छ। करोड खर्चेर दुई वर्ष अघि निर्माण गरिएको साविकको महिला तथा बालबालिका कार्यालय खलंगाको भवन सम्बन्धित निकायको वेवास्ताले गर्दा प्रयोग बिहिन बनेको हो । स्थानीय तह पूनःसंरचनासँगै भवन प्रयोगमा आउन नसकेको हो। राज्य पुर्नसंरचना नहुँदै भाडाका भवनबाट संचालन हुँदै आएको महिला तथा बालबालिका कार्यालय खारेज भयो। त्यसलगत्तै भवनको प्रयोग हुन सकेन । आफ्नो क्षेत्राधिकारभित्र पर्ने सरकारी सम्पत्ति गाउँपालिकामा हस्तान्तरण गर्ने कानुनी प्रावधान भए पनि जनप्रतिनिधीको ढिलासुस्तीले गर्दा हस्तान्तरण प्रक्रिया अघि बढ्न नसकेको हो । मल्लरानी गाउँपालिकाले नेपाल रेडक्रस सोसाइटी जिल्ला शाखा प्यूठानको भवन भाडामा लिएर दैनिक प्रशासनिक कामकाज संचालन गरिरहेको छ। १६ वटा कोठाको मासिक ५१ हजार रुपैयाँ भाडा बुझाउदै आइरहेको प्रमुख प्रशासकीय अधिकृत शोभाराम रिजालले जानकारी दिए । पर्याप्त कोठा नहुँदा विषयगत शाखालाई व्यवस्थित रुपमा संचालन गर्न नसकिएको समेत उनले गुनासो गरे। प्रमुख जिल्ला अधिकारी र जिल्ला सम्वन्य कार्यालयलाई भवन हस्तान्तरण गर्न पटकपटक आग्रह गरे पनि तिव्रता नदेखाएको गाउँपालिका अध्यक्ष अमंरध्वज रानाको गुनासो छ। कार्यालयको बुझबुझार्थ मात्र भएको छ, उनले भने, तर, अहिलेसम्म हस्तान्तरण हुन सकेको छैन्। सरकारी सम्पत्तिलाई समयमै संरक्षण गर्न सम्बनिधत निकायलाई नागरिकले आग्रह गरेका छन् । खारेज भएको कार्यालय फेरि सञ्चालनमा आउने संभावना भएकाले भवन हस्तान्तरण गर्न नसकिएको जिल्ला सम्वन्य प्रमुख केशवराज आचार्यले जानकारी दिए। भवन हस्तान्तरणको विषयमा छिट्टै निकास निकाल्छौ, उनले भने, अहिले विभिन्न योजनाको अनुगमन चलिरहेको छ। त्यस लगत्तै प्रक्रिया अघि बढाउने योजनामा छौँ। भवनको पूर्ण स्वामित्व स्थानीय तहलाई हुने उनले प्रतिक्रिया दिए। विगत ६ महिनादेखि भवन प्रयोगमा आउन सकेको छैन्। जिल्ला समन्वय कार्यालय समेत सदरमुकाम खलंगामै संचालनमा छ। सरकारी भवन हस्तान्तरणको विषयमा सम्वन्य प्रमुखकै संयोजकत्वमा समिति गठन भएको प्रमुख जिल्ला अधिकारी बद्रीनाथ गैरेले बताए। खाली भएका भवनको विषयमा जिल्लाकै समितिले निकास लगाउन सकिने कानुनी प्रावधान रहेको उनको भनाइ छ। प्रदेश र संघीय सरकारले निर्णय गर्नुपर्दैन, गैरेले भने, जिल्लाले नै टुंगो लगाउन सक्छ। तर, ढिलाइ भयो। जिल्ला निर्वाचन कार्यालयसमेत भाडाकै भवनमा संचालन भएकाले कसलाई दिने भन्ने विषयमा छलफल चलिरहेको उनले बताए। निलगिरीजलजलाआँसु जेभी निर्माण सेवाले एक करोड ४२ लाख रुपैयाँ लागतमा उक्त भवन निर्माण गरेको व्यवसायी पशुपतीनारायण नकर्मीले जानकारी दिए।"
सर्वोच्च अदालतको अवज्ञा : आम्दानीको नाममा सटर बनाउँदै विद्यालय,"बुटवल : सर्वाेच्च अदालतले दुई वर्षअघि सामुदायिक विद्यालयको जग्गा भाडामा लगाउन नपाउने आदेश जारी गरेको थियो। असारमा आएको पूर्ण फैसालामा भनिएको छ, विद्यालयको हाता खुला र फराकिलो रहँदा पर्याप्त खेल मैदान र बाल बगैंचा कायम रहँदा आदर्श शैक्षिक वातावरण निर्माणमा मद्दत पुग्छ। रुपन्देहीका केही सामुदायिक विद्यालयले आर्थिकस्रोत बढाउन भन्दै विद्यालयका जग्गामा व्यावसायिक भवन बनाएर भाडामा लगाउन थालेका छन्। सर्वाेच्चको आदेशपछि पनि धेरै विद्यालयले भवन निर्माण रोकेका छैनन। विद्यालय ढाक्ने गरी बनाइएका भवनले शैक्षिक गुणस्तरमा प्रत्यक्ष प्रभाव पारेको छ। विद्यालय खुला स्थानमा हुनुपर्ने मान्यता छ। यहाँका ठूला र नमूना मानिने कालिका मानव ज्ञान, कान्ति, नवीन औद्योगिक, उजिरसिंह मावि नै व्यावसायिक भवनको बीचमा खुम्चिएका छन्। बुटवल१ मा रहेको उजिरसिंह माविले भाडामा दिन सटर निर्माण गरिरहेको छ। यसरी बनाइएका व्यावसायिक भवनले विद्यालय पहिचानमा समेत कठिनाइ हुन थालेको छ। बुटवलको देवीनगर चौपारी अगाडि विद्यालयको जग्गामा व्यावसायिक भवन निर्माण गरिएको छ। माविले व्यावसायिक भवन बनाएर २५ वटा सटर भाडामा लगाएको छ। सटरको भाडावापत महिनामा सवा लाख रुपैयाँ आम्दानी हुने नवीन औद्योगिकका प्रधानाध्यापक प्रेमबहादुर बस्नेतले जानकारी दिए। बुटवलको राजमार्ग चौराहबाट केही दक्षिण लागेपछि विद्यालयकै जग्गामा सटरको लस्कर देखिन्छ। विद्यालय क्षेत्र भएपनि सटरका कारण बजार वा व्यापार क्षेत्र हो की जस्तो लाग्छ। यसले अध्ययनअध्यापनमा पनि बाधा पुर्याइरहेको स्थानीयको भनाइ छ। कालिका नगरको कालिका मानविज्ञान माविले १७ वटा सटर भाडामा लगाएको छ। सटरवापत महिनामा साढे २ लाख रुपैयाँ विद्यालयलाई आम्दानी हुन्छ। व्यावसायिक भवन बनाउँदा विद्यालयलाई आर्थिक फाइदा भए पनि शैक्षिक वातावरण कमजोर हुने अभिभावकको गुनासो छ। अर्कोतर्फ विद्यालय क्षेत्र संकुचित भएको छ। कालिका मावि व्यवस्थापन समितिका अध्यक्ष होमबहादुर गलामीले विद्यालय छेकिएको स्वीकारे। विद्यालयको ठूला र आकर्षक भवन छ। तर बाहिरबाट हेर्दा विद्यालय विद्यालय जस्तो देखिँदैन। विद्यालय नै लुकेको छ, उनले भने, विद्यालयलाई केही आम्दानी भएको छ र राजमार्गमा गुड्ने गाडीका आवाज पनि कम आउँछ। त्यसले पनि फाइदा पुर्याएको छ। बुटवल हाटबजारस्थित कान्ति माविले ५४ वटा सटर भाडामा लगाएको छ। भाडावापत महिनामा ३ लाख रुपैयाँ आम्दानी हुने विद्यालयले जनाएको छ। सटर भाडामा लगाउँदा निजी स्रोतका शिक्षकलाई तलब खुवाउन सहज भएको कान्ति माविका प्रधानाध्यापक गोविन्द ज्ञवालीले बताए। मणिग्रामको शान्ति नमूना माविले २५ वटा सटरसहित केही जग्गा भाडामा लगाएको छ। सटर बनाएर भाडामा दिँदा विद्यालयको आम्दानी बढे पनि विद्यालयमा अध्ययनअध्यापनको वातावरण संकुचित र कमजोर बन्ने पक्का छ। शिक्षाशास्त्रका प्राडा नारायण बेलवासेले विद्यालय परिसरमा व्यावसायिक भवन बनाउँदा पढाइमा असर पुग्ने बताउँछन्। विद्यालयलाई केही आम्दानी त होला तर बालबालिकालाई जुन वातावरण चाहिन्छ त्यस्तो वातावरण पाउँदैनन्, उनले भने, शैक्षिक वातावरण शान्त र खुल्ला हुनुपर्छ। विद्यालय परिसरमा बजार बसालेपछि भिडभाड र कोलाहल बढ्छ। केही विद्यालयले आफ्नो जग्गा लिज तथा भाडामा दिएर कमाइखाने बाटो बनाएका छन्। तर विद्यालयलाई चाहिने खेलकुदलगायत अन्य पूर्वाधारमा ध्यान दिएको देखिँदैन। चितवन भरतपुरमा रहेको चितवन उच्च मावि जग्गा भाडामा लगाउने विद्यालयको निर्णय बदर गर्दै अदालतले विद्यालयको खुला जग्गा संकुचित बनाउन कुनै काम नगर्न भनेको छ। विद्यालयलाई चारै तर्फबाट पर्खालले घेरा गरी विद्यालय वा बन्दीगृह के हो नछुट्टीने गरी भाडा प्रायोजनका लागि संरचना बनाउन नमिल्ने फैसलामा उल्लेख छ। चितवन माविको यो फैसला मुलुकभरका विद्यालयको लागि नजिर भन्दै फैसला कार्यान्वयन अभियान चलाएको चितवनकी अभियन्ता तारा बरालको भनाइ। फैसला देशै भरका लागि हो। सर्वोच्चबाट सबै जिल्ला शिक्षा कार्यालय र जिल्ला प्रशासनमा फैसलाको पाठ गइसकेको छ, उनले भनिन्, विद्यालय प्रायोजनभन्दा बाहेकका भवन प्रयोग गर्न पाइँदैन। तर सर्वोच्चको आदेशको अवज्ञा गर्दैै विद्यालय प्रांगणमा व्यावसायिक संरचना बनाएर भाडा उठाउने प्रवृति बढ्दो छ।"
प्रहरीद्वारा अफिम खेती नष्ट,"जाजरकोट : जाजरकोटको नलगाड नगरपालिका१ मा लगाइएको ठूलो परिणामको अफिम खेती प्रहरीले नष्ट गरेको छ। विशेष सूचनाका आधारमा गएको प्रहरी टोलीले १० कठ्ठा जमिनमा लगाइएको उक्त अफिम खेती नष्ट गरेको हो। नलगाड नगरपालिकापातल, खौला, गर्वे लगायतका ठाउँमा दश कट्ठाभन्दा बढी जमिनमा गरिएको लागुऔषध अफिम खेती नष्ट गरेको प्रहरीले जनाएको छ।जिल्ला प्रहरी कार्यालय जाजरकोट र इलाका प्रहरी कार्यालय दल्लीबाट प्रहरी नायव निरीक्षक लालमणी जोशीको कमाण्डमा गएको संयुक्त प्रहरी टोलीले अफिम खेती नष्ट गरिएको जिल्ला प्रहरी प्रमुख श्याम खत्रीले बताए। नलगाड नगरपालिकाको खौला, मंसिरी, रुपलगायतका ठाउँमा केही वर्ष पहिलादेखि प्रत्येक वर्ष नेपाल प्रहरीले अफिम खेती नष्ट गर्दै आएको भएपनि स्थानीयले लुकिछिपी लगाउन छोडेका छैनन्। अफिमको कच्चा पदार्थ जाजरकोटबाट अवैध तरिकाले नेपालका सहरी क्षेत्रलगायत विदेश समेत निर्यात हुने गरेको छ। अफिमलाई नेपाल सरकारले लागुऔषधको रुपमा प्रतिबन्धित गरेको छ।"
कर्मचारी समायोजनपछि स्थानीय तह रित्तै,"हेटौंडा : कर्मचारी समायोजनपछि आर्थिक वर्षको सबैभन्दा बढी कामको चाप हुने समयमा स्थानीय तह रित्ता भएका छन्। कर्मचारी संघ र प्रदेशमा सरुवा लिएर गएपछि मकवानपुरका १० वटै स्थानीय तहका प्रमुख कर्मचारीको खोजिमा छन्। कर्मचारीको अभावमा कतिपय स्थानीय तहको दैनिक कामकाज समेत ठप्प भएको छ। जिल्लाको विकट कैलाश गाउँपालिकामा ३९ जना कर्मचारीको दरबन्दी रहेको छ। तर एकजना पनि कर्मचारी नहुँदा कार्यालय नै ठप्प भएको गाउँपालिकाका अध्यक्ष टंक मोक्तानले बताए। 'अधिकृतले संघ रोजे, खरदार र सुब्बाले प्रदेश गाउँपालिकामा आउने कोही छैन, भएका सबै गएपछि अहिले कार्यालय रित्तो छ', उनले गुनासो गरे, 'कर्मचारी समायोजनाको नाममा स्थानीय तहलाई असफल बनाउने प्रयास सुरु भएको छ।' उनले कर्मचारी अभावमा नागरिकताको सिफारिस र जन्मदर्ता समेत गर्न नसकिको बताए। दैनिक सेवा प्रवाहमा समस्यासँगै विकास निर्माणका योजना सञ्चालनमा समेत चुनौती थपिएको छ। कर्मचारी समायोजनपछि हेटौंडा उपमहानगरपालिकामा समेत कर्मचारी अभाव भएको छ। हेटौंडा उपमहानगरपालिकामा प्रमुख प्रशासकीय अधिकृत भगवान अर्याल र अन्य दुईजना सातौं तहका कर्मचारी आएका छन् । उपमहानगरपालिकाको पूर्व स्वीकृत दरबन्दी २ सय ८ जना रहेकोमा अन्य सबै स्थानीय तहका कर्मचारीबाट काम भइरहेको कार्यालयका सूचना अधिकारी शंकर प्रसाद उपाध्यायले बताए। उनका अनुसार ९५ जना कर्मचारी आउनुपर्नेमा अहिलेसम्म उपमहानगरपालिकामा जम्मा ३ जना कर्मचारी मात्र आएका छन् ।'हाल उपमहानगरपालिकामा एक सय ९४ जना कर्मचारी कार्यरत रहेकोमा तीन जनाबाहेक सबै स्थानीय तहकै कर्मचारी हुन्,' उनले भने। जिल्लाको पूर्वी बागमती गाउँपालिकामा पनि दैनिक कामकाज प्रभावित भएको छ। ७५ जना कर्मचारीको दरबन्दी रहेकोमा हाल जम्मा पाँचजना कर्मचारी रहेको गाउँपालिका अध्यक्ष सर्केश घलानले बताए। गत चैत्र १२ गते देव अर्याल प्रमुख प्रशासकीय अधिकृत भएर आएपनि अन्य शाखामा कर्मचारी नहुँदा दैनिक गरिनुपर्ने कामहरु रोकिएको बताए।'विकास निर्माण र अन्य कामहरु तीव्र गतिमा हुने समयमा कर्मचारी समायोजननको नाममा सबै कर्मचारी प्रदेश र केन्द्रमा तानेर स्थानीय तह रित्तो बनाइदिएको छ,' उनले भने, 'कर्मचारी नहुँदा यो वर्ष पनि सोचे अनुसारको उपलब्धि हाँसिल गर्न नसकिने अवस्था छ।' मनहरी गाउँपालिकामा प्रमुख प्रशासकीय अधिकृत देवराज चौलागाई आएपनि वडामा कर्मचारी अभाव रहेको गाउँपालिका अध्यक्ष एकराज उप्रेतीले बताए। चौलागाई गत चैत्र १० गते गाउँपालिकामा हाजिर हुन आएका हुन्। योजना, कृषि, स्वास्थ्य, शिक्षा, महिला विकासलगायतका शाखाहरु र वडामा कर्मचारीको अभावका कारण काम अगाडि बढाउन नसकिएको अध्यक्ष उप्रेतीले गुनासो गरे।'विकास निर्माणका लागि आवश्यक प्राविधिक कर्मचारी नहुँदा विकास योजना पनि अलपत्र अवस्थामा छन्,' उनले भने। मकवानपुरगढी गाउँपालिकामा प्रमुख प्रशासकीय अधिकृत भीम परियारले अन्य तहमा जान रोजेनन्। तर ४० जना दरबन्दी रहेकोमा जम्मा २१ जना कर्मचारी कार्यरत रहेको गाउँपालिका अध्यक्ष बिदुर हुमागाईले बताए। तीमध्ये स्थायी कर्मचारी १२, जना अस्थायी र बाँकी सबै करारका रहेको उनले जानकारी दिए। भीमफेदी गाउँपालिमा पनि ४३ जना कर्मचारीको दरबन्दी रहेको छ। तर हाल १६ जना मात्र कर्मचारी रहेको प्रमुख प्रशासकीय अधिकृत जीवन कुँवरले बताए।कर्मचारी नहुँदा विकास निर्माणको काम सबैभन्दा बढी प्रभावित भएको गाउँपालिका अध्यक्ष हिदम लामाले बताए। 'कर्मचारी समायोजनको नाममा स्थायी सरकारको रुपमा रहेको कर्मचारीले वर्तमान सरकारलाई एकपटक फेरी पराजित गरेको छ,' उनले भने, 'सरकारले यस विषयमा बेलैमा सचेत नभए परिणाम गम्भीर आउनसक्छ।' राक्सिराङ् गाउँपालिकामा पनि कर्मचारको अभाव उस्तै छ। ४२ जनाको स्वीकृत दरबन्दी ४२ रहेकोमा १४ जनामात्रै कर्मचारी रहेको गाउँपालिकाका अध्यक्ष राजकुमार मल्लले बताए। ' वटा वडा कार्यालय रहेकामा ३ जना मात्रै वडामा कर्मचारी छ,' उनले भने, 'कर्मचारी समायोजनले गर्दा अहिले गाउँपालिका नै रित्तो भएको छ।' जिल्लाको उत्तरी ईन्द्रसरोवर गाउँपालिकामा ३३ जनाको दरबन्दी रहेको जम्मा छ जना कर्मचारीबाट काम चलाउनुपरेको गाउँपालिका अध्यक्ष जीवन लामाले बताए। गाउँपालिकामा चारजना र वडामा दुईजना कर्मचारीको भरमा काम गर्नुपरेको उनले बताए। थाहा नगरपालिका पनि करारको कर्मचारीको भरमा चलेको छ। ९६ जना पूर्व स्वीकृत दरबन्दी मध्ये हाल ५५ जना कर्मचारी रहेको मेयर लवशेर विष्टले बताए। 'तीमध्ये १८ जना निजामतीबाहेक अरु सबै करारमा राखेरका कर्मचारी हुन्,' उनले भने। जिल्लाको पूर्वी वकैया गाउँपालिकाको १२ वडामध्ये छवटा वडामा कर्मचारी नभएको प्रमुख प्रशासकीय अधिकृत खेमराज सापकोटाले बताए।समायोजनले गर्दा चारवटा वडाका कर्मचारी पनि अन्यत्र जाने तयारीमा रहेको उनले बताए।गाउँपालिका कार्यालयमा भने सातजना कर्मचारी रहेको अध्यक्ष दामोदर खनालले बताए।"
ऊर्जामन्त्री पुन र जर्मन राजदूतबीच भेटवार्ता,"काठमाडौं : ऊर्जा, जलस्रोत तथा सिंचाईमन्त्री वर्षमान पुन र नेपालका लागि जर्मन राजदूत रोलान्ड सेफरबीच भेटवार्ता भएको छ। बिहीबार मन्त्री पुन र राजदूत सेफरबीच मन्त्रालयमा भेटवार्ता भएको हो। भेटमा ऊर्जामन्त्री पुनले जर्मनीले ऊर्जा र वैकल्पिक ऊर्जाको क्षेत्रमा पुर्याउदै आएको सहयोगको प्रशंसा गर्दै आगामी दिनमा पनि निरन्तर सहयोग रहने विश्वास व्यक्त गरे। मन्त्री पुनसँगको भेटमा जर्मन राजदूत सेफरले ऊर्जा र वैकल्पिक ऊर्जाको क्षेत्रमा सहयोग गर्न जर्मन इच्छुक रहेको धारणा व्यक्त गरे। राजदूत सेफरले लगानी सम्मेलन भव्य रुपमा सम्पन्न भएको भन्दै अब कार्यान्वयनको पाटोमा जोड दिनुपर्ने उल्लेख गरे।"
हावाहुरीपछि पाँच महिने बालिकाको दर्दनाक कथा,"बारा : कीर्ति पटेल अन्योलमा छिन्।कसैलाई रोइरहेको देखे, रोइदिन्छिन्।कसैलाई हाँसिरहेको देखे, हाँसिदिन्छिन्।तर, उनलाई थाहा छैन, किन रुनुपर्छ भन्ने कुरा।प्रकृतिको भयानक उदण्डतासँग कीर्ति पनि जुधिन्। सायद, भविश्यमा उनलाई यो वितण्डा याद नहोला। किनकी कीर्ति मात्र ५ महिनाकी भएकी छन्। बारा जिल्लाको भरवलिया अर्थात् वीरगंज सहरदेखि उत्तरपूर्वी क्षेत्रमा पर्ने एउटा सानो गाउँ। जहाँ आइतबार साँझ भयानक हावाहुरी पस्यो। र, त्यो हुरीले गाउँका कयौं घर तहसनहस पारिदियो। ती तहसनहस हुने घरमध्येमा एउटा कीर्तिको घर पनि पर्छ। जहाँ उनी जन्मिएकी थिइन्। कीर्तिलाई बोकेर ७ वर्षीया दिदी सोलत पटेल चर्को घरमा दौडिरहेकी छन्। उनको हातमा एउटा चाउचाउको प्याकेट छ। कीर्तिको हातमा अर्को चाउचाउ छ। यस्तै अरु चाउचाउ पाउने आशाले कीर्तिलाई बोकेर सोलत सडकमा दुई दिनदेखि दौडिरहेकी छन्। र, उनीहरूले त्यही चाउचाउले नै पेट भरिरहेका छन्। कीर्तिका दाँत निस्किएका छैनन्।त्यसैले सोलतले आफूले चपाएको चाउचाउ बहिनीको मुखमा हालिदिन्छन्। हावाहुरीले कीर्तिको घर ढालिदियो। सँगै, उनकी आमा निरादेवी पटेललाई पनि गम्भीर घाइते बनाएको छ।अहिले निरादेवीको वीरगंजस्थित अस्पालमा उपचार भइरहेको छ। कीर्तिका बुवा सन्तोष पटेलको पनि टाउकामा चोट लागेको छ। घाउमा टाँका लगाएपछि उनी घर फर्किएका छन्। 'छोरीहरू सम्हाल्न म यहाँ बसेको छु, समय मिलाएर उसलाई (श्रीमती) पनि भेट्न जान्छु,' सन्तोष भन्छन्, 'हामीलाई चोट लागेपनि बच्चालाई भेन केही भएको छैन। तर, यिनीहरूको अवस्था अफ्ठ्यारो छ, राम्रोसँग खान पाएका छैनन, सुत्न पाएका छैनन्। कीर्ति पनि बिरामी भएकी छिन।' कीर्तिकी आमा निरादेवीको उमेर मात्र २० वर्षको छ। बुवाको उमेर २१ वर्षको। कीर्ति जन्मिनुभन्दा ६ वर्षअघि उनकी दिदी सोलत जन्मिएकी थिइन्। 'हाम्रो परिवारको चाहाना छोरा थियो, किर्तिका बुवा सन्तोष भन्छन्, 'तर छोरी नै भयो, पहिले निरास भएपनि पछि सबैजना खुसी छौं।' भयानक हावाहुरीबाट कीर्ति मुस्किलले बाँचिन्। निरादेवी उनलाई भित्र सुताएर काम गरिरहेकी थिइन्। आकाश मढारिरहेको थियो। हुरी चल्न थाल्यो। कीर्तिका बुवा सन्तोष पनि घरमै थिए।'एक्कासी कुनै भयानक गर्जन सुनियो।'कुनै ठूलो जेनेरेटर चलेजस्तो आवाज आयो, यताउता केही देखिएन, हामी घरभित्रै बसिरहेका थियौं, घरको त्यतिखेरै घर पनि भत्किन थाल्यो, सन्तोष त्यो दिन सम्झिन्छन्, 'छोरीलाई च्यापेर बस्यौं, त्यसपछि घरभित्र धसलो पस्यो र केही थाहा भएन,' उनले भने। हावाहुरी सकिएपछि गाउँमा कोलाहाल मच्चियो।राति भइसकेको थियो।माहोल झनै भयानक हुँदै गयो।निरादेवीलाई धेरै चोट लाग्यो।सन्तोषको पनि टाउकोबाट रगत बगेको थियो।उपचार पछि आफू फर्केपनि खान र बस्ने समस्याले सन्तोषलाई पीरलो छ।आफू घाइते भएपनि मुटुका टुक्रालाई सकुशल बचाउन सकेकोमा सन्तोष खुसीको श्वास फेर्दैछन्।"
६ वटा प्रदेशमा एसईई सम्पन्न,"काठमाडौं : प्रदेश २ बाहेकका माध्यमिक शिक्षा परीक्षा (एसईई) बिहीबार सम्पन्न भएको छ । प्रश्नपत्र बाहिरीएपछि स्थगित भएको प्रदेश २ को परीक्षा भने शुक्रबारबाट फेरि सुचारु गर्ने राष्ट्रिय परीक्षा बोर्डले तयारी गरेको छ । प्रदेश २ बाहेकका प्रदेशमा भने सामान्य, प्राविधिक र संस्कृत तीनै धारको परीक्षा बिहीबार सकिएको हो । सामान्य र संस्कृत धारका परीक्षा भने चैत १८ गते नै सकिएको थियो । प्राविधिक धारमा अन्यमा भन्दा धेरै विषय भएका कारण तीन दिन थप समय लागेको हो । यस वर्ष सातवटै प्रदेशमा गरेर चार लाख ७० हजार परीक्षार्थी सहभागी थिए । प्रदेश २ बाट भने ७० हजार परीक्षार्थी सहभागी थिए । परीक्षा बोर्डले यी प्रदेशको परीक्षाका लागि पनि सम्पूर्ण तयारी पूरा भएको जनाएको छ । परीक्षा बोर्ड परीक्षा नियन्त्रण कार्यालय (कक्षा १०) का नियन्त्रक विष्णुप्रसाद अधिकारीले भने, चार दिनअघिको हुरीका कारण थुपै्र जनधनको क्षति भएका बारा र पर्सा जिल्लामा पनि परीक्षा सञ्चालनका लागि कुनै कठिनाइ नभएको रिपोर्ट उताबाट आएको छ ।"
तीन दिन देशभर मौसम बदली: मेघगर्जनसहित हिमपातको संभावना,काठमाडौं : पूर्वमा बनेको न्यून चापीय रेखा र स्थानीय वायुको प्रभावले आगामी तीन दिनसम्म देशभरि नै बदली रही अधिकांश स्थानमा वर्षाको सम्भावना रहेको मौसम पूर्वानुमान महाशाखाले जनाएको छ। बुधबार रातिदेखि कमजोर रुपमा पूर्वमा बनेको न्यून चापीय रेखा र बङ्गालको खाडीबाट आएको जलवाष्पयुक्त हावा तथा स्थानीय वायुको प्रभावले बदलीसँगै हल्कादेखि मध्यम वर्षा गराउने महाशाखाका मौसमविद् मञ्जु बासीले जानकारी दिइन्। उक्त प्रणली क्रमशः विकसित भई आगामी शनिबारसम्म कायम रहने बताइएको छ। काठमाडौँ उपत्यकामा आज दिउँसो केहीबेर मौसम खुल्ला भई घाम लाग्ने र अन्य स्थानमा भने तत्काल मौसम सफा हुने अवस्था नरहेको मौसमविद् बासीले जानकारी दिइन्। राति देशको पूर्वी र मध्य भूभागमा आंशिक बदली रही पश्चिमी भूभागका एकदुई स्थानमा मेघगर्जनसहित क्षणिक वर्षाको सम्भावना रहेको बताइएको छ। शुक्रबार देशका मध्य भूभागमा आंशिकदेखि सामान्य बदली रही पश्चिमी क्षेत्रका केही स्थानमा हल्कादेखि मध्यम वर्षाको सम्भावना रहेको महाशाखाले जनाएको छ। शुक्रबार देशका अधिकांश भूभागमा सामान्यदेखि पूर्ण बदली रही केही स्थानमा मेघगर्जनसहित हल्कादेखि मध्यम वर्षाको सम्भावना रहेको औँल्याइएको छ। उच्च हिमाली भूभागका केही स्थानमा मध्यम हिमपातको सम्भावना रहेको महाशाखाले जनाएको छ। महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १४ दशमलव ८ डिग्री र अधिकमत तापक्रम २६ दशमलव ६ डिग्री सेल्सियस छ। रासस
विद्यालय भवनमा प्रहरी पोस्ट्,"रुकुमपूर्व : जिल्लाको भुमे६, महतस्थित जनजागृती माविको छात्रबासमा अस्थाई प्रहरी पोस्ट् राखिएको छ। अस्थाई प्रहरी पोस्ट् तत्कालका लागि अस्थाई व्यवस्थापन भनेर २०७२ साल चैत ५ गते विद्यालय भवनमा राखिएको थियो। चौकी स्थापना भएको तिन बर्ष बितिसक्दा पनि प्रहरी चौकी छात्रबास भवनबाट सरेको छैन। विद्यालय भवनमा प्रहरी चौकी रहेकाले भवन अभाव भएको विद्यालयले जनाएको छ। विद्यालयका प्रधानाध्यापक चन्द्रबहादुर बुढाले तत्कालका लागि प्रहरीले विद्यालय भवन प्रयोग गरे पनि अझसम्म नछाडेको र आफुहरुलाई भवन अभाव भएको बताए। अस्थाई प्रहरी पोस्ट्का लागि तत्काल व्यवस्था गर्न प्रहरी चौकी राख्ने अनुमति दिएका थियौं तर तिन बर्ष बितिसक्दा समेत प्रहरीले भवन खाली गरेको छैन, प्रधानाध्यापक बुढाले भने, भवन खाली गरिदिएपछि विद्यालयले प्रयोग गर्न पाउँथ्यो। महत र आसपासको क्षेत्रमा शान्ती सुरक्षा कायम गर्न यहाँ अस्थाई प्रहरी पोस्ट् स्थापना गरिएको हो। अस्थाई प्रहरी पोस्ट्का ईन्चार्ज प्रहरी सहायक निरिक्षक खिमबहादुर राणाले अर्को ठाउँ पाए विद्यालय भवन छाडिदिने बताए। वडाध्यक्ष देवबहादुर वुढाले उपयुक्त ठाउँ नभेटिएकाले तत्काललाई प्रहरी चौकी त्यहि रहने स्पस्ट पारे। यो चौकीलाई स्थाई बनाएर आफ्नै जग्गा खाजी गरी भवन बनाउने प्रक्रिया सुरु गरेका छौं, वडाध्यक्ष बुढाले भने, तर तत्काल यो समस्या समाधान हुने सम्भावना नभएकाले विद्यालयको भवनमै चौकी राख्नुपर्ने बाध्यता छ।"
बारा र पर्साका पीडितलाई झापाका स्थानीय तहबाट २३ लाख सहयोग,बिर्तामोड : बारा र पर्सामा आएको विनाशकारी हावाहुरीबाट प्रभावित परिवारलाई झापाका १५ स्थानीय तहले २३ लाख नगद सहयोग गर्ने भएका छन्। ७ गाउँपालिका र ८ नगरपालिकाले उक्त नगद रकम राहतस्वरुप सहयोग गर्ने निर्णय भएको जिल्ला विपद् व्यवस्थापन समितिका प्रमुख समेत रहेका झापाका प्रमुख जिल्ला अधिकारी जनकराज दाहालले बताए। सहयोगका लागि प्रत्येक गाउँपालिकाले ११ लाख र नगरपालिकाले २२ लाख नगद सहयोग गर्ने निर्णय भएको प्रजिअ दाहालले जानकार दिए। नगद रकम बारास्थित जिल्ला विपद व्यवस्थापन समितिको नाममा रहेको राष्ट्रिय बाणिज्य बैंकको खातामा सिंधै पठाइने उनले बताए। प्रभावित क्षेत्रमा चाहिने आवश्यक सामग्रीको बारेमा सो स्थानको विपद व्यवस्थापन समितिसँग जानकारी लिँदा समानभन्दा नगद सहयोग आवश्यक भएको जानकारी आएकाले नगद सहयोग गर्ने निर्णय गरिएको दाहालले बताए। यसबाहेक झापाका अन्य संघसंस्थाले आवश्यक सहयोग गर्न चाहे विपद् व्यवस्थापन समिति झापालाई जानकारी गराएर मात्र सहयोग गर्न समेत उनले आग्रह गरे।
नेपालगन्जमा भारतीय अवैध माछा,"नेपालगन्ज : पशु क्वारेन्टाइन कार्यालय नेपालगन्जको टिमले छापा मारेको दुई सातापछि जैसपुरको माछामन्डीका पसलमा भारतीय प्रयास माछा खुलेआम बिक्री भइरहेको छ। नेपालगन्जको भन्सार छेउमै रहेको जैसपुरमा५ मा पशु क्वारेन्टाइन कार्यालय नेपालगन्जका प्रमुख डा सितलबाबु श्रेष्ठ नेतृत्वको टोलीले अनुुगमन गरी ७७ किलो भारतीय माछा बरामद गरेको थियो। बुधबार सोही पसलमा खुलेआम भारतीय प्रयास माछा बिक्री भइरहेको पाइएको छ। नेपालगन्जका ठेला पसलमा पनि यो माछाको रोष्ट खुलेयाम बिक्री भइरहेको छ। प्रयास माछा भारतको आन्ध्र प्रदेशबाट कम्तीमा ६ देखि १० दिनमा नेपालगन्जमा आइपुग्छ। यस्तो माछा नसडोस् भनेर फर्मालिन रसायन प्रयोग हुने गरेको भारतको विहार राज्यले पुष्टि गरिसकेको छ। माछामा साना साना काँडा नहुने भएकाले रोष्ट बनाएर खान धेरैले रुचाउने गरेको छ। क्वारेन्टाइनले छापा मारेक माछामण्डीमा भारतीय अवध प्रयास माछा विक्री भइरहेको छ। भारतीय माछा नेपाल आयात गर्दा जाँच गर्ने सरकारी अड्डा पशु क्वारेन्टाइन चेक पोस्ट् भारतीय प्रयास माछा विक्री भइरहेको स्थानबाट एक सय मिटरको दुरीमा छ। क्वारेन्टाइन चेक पोस्टका सूचना अधिकारी अम्मरबहादुर शाहीले २० दिनयता भारतबाट माछा नआएकोे दावी गरे। माछा निरोगिताको प्रमाणपत्र ल्याए मात्र भारतबाट माछा ल्याउन दिन्छौं। यो अवधिमा कसैले त्यस्तो प्रमाण देखाएको छैन, उनले अन्नपूर्णसँग भने, बजारमा भारतीय माछा भए नभएको अनुगमन गर्ने जिम्मा हाम्रो होइन। सम्बन्धित निकाय सक्रिय हुनुपर्छ। क्वारेन्टाइनले निर्यात गर्ने देशबाट जारी भएको आधिकारिक पशु स्वास्थ्य तथा स्यानिटरी प्रमाणपत्र, सम्बन्धित स्थानबाट बस्तु खरिद बिल र निर्यात गर्ने देशको कस्टमबाट जारी कागजात माग गरेपछि नेपालमा माछा ल्याउन पाइन्छ। क्वारेन्टाइनले कडाइ गरेपछि भारतीय माछाको चोरी निकासी पनि बढेको पाइएको छ। भारतमा प्रतिबन्धित माछा नेपालमा छ्यापछ्याप्ती नेपालगन्जमा अझै भारतीय माछा"
स्वास्थ्य कार्यालय प्रदेशलाई हस्तान्तरण,"कालिकोट : जिल्ला स्वास्थ्य कार्यालय कालिकोटलाई कर्णाली प्रदेश सरकार मातहतमा रहने गरी हस्तान्तरण गरिएको छ। मुलुक संघीय संरचनामा गएपछि अन्योलमा परेको जिल्ला स्वास्थ्य कार्यालय अब प्रदेश सरकार मातहतमा रहने भएको हो। कर्णालीका जिल्ला भौगोलिक रूपमा विकट रहेकाले स्वास्थ्य सेवाबाट बञ्चित नागरिकलाई प्रभावकारी स्वास्थ्य सेवा दिन स्थानीय स्तरमै अस्पताल सञ्चालन गर्ने सरकारको अवधारणाअनुसार जिल्ला स्वास्थ्य कार्यालयलाई प्रदेश सरकार मातहतमा ल्याइएको हो। जिल्ला समन्वय समितिका प्रमुख अनिपाल शाहीले संघीय संरचनापछि अन्योलमा परेको जिल्ला स्वास्थ्य कार्यालय प्रदेश सरकार मातहतमा जानु राम्रो भएको बताए। कालिकोटमा औषधि अभाव छ। अव प्रदेश सरकारले औषधि उपलव्ध गराउनुपर्छ। स्वास्थ्य समस्यामा ध्यान दिनुपर्छ, उनले भने। स्वास्थ्यको पहुँचभन्दा टाढा रहेका जनतालाई स्वास्थ्य सेवासँग जोड्न पहल गर्न पनि उनले आग्रह गरेका छन्। कार्यक्रममा खाडाचक्र नगरपालिकाका उपप्रमुख विजया विष्टले बर्षेनी हुँदै आएको सिटामोल अभाव अब हुन नदिन जिल्ला स्वास्थ्य कार्यालयले पहल लिनुपर्ने बताइन्। कार्यक्रममा कर्णाली प्रदेश सामाजिक विकास मन्त्रालयका खोप अधिकृत चक्रबहादुर खड्काले स्वास्थ्य पाएनौं भन्ने गुनासो आउन नदिन स्वास्थ्य कार्यालय र अस्पतालबाट सेवालाई प्रभावकारी बनाउने बताए। स्वास्थ्य कार्यालय कालीकोटमा उपकरण र कर्मचारी समस्या समाधान गर्न तत्काल पहल थालिने उनको भनाइ छ। कार्यक्रममा प्रमुख जिल्ला अधिकारी चन्द्रबहादुर कार्की, जिल्ला प्रहरी कार्यालय प्रमूख डिएसपी बिनोद शर्मा, कांग्रेस सहसचिव दमन शाही, अस्पताल व्यवस्थापन समितिका अध्यक्ष सरोज बोगटीलगायतले गुणस्तरीय स्वास्थ्य सेवा प्रवाह गर्न जिल्ला स्वास्थ्य कार्यालयले समन्वयात्मक भुमीका खेल्नुपर्नेमा जोड दिएका थिए।"
अझै सार्वजनिक भएन छानबिन प्रतिवेदन,"जुम्ला : कर्णाली स्वास्थ्य विज्ञान प्रतिष्ठान जुम्लामा साउन ३ गते भएको तोडफोडको छानबिन प्रतिवेदन अझै सार्वजनिक भएको छैन। चिकित्सा शिक्षा सुधारको माग राख्दै डा गोविन्द केसी प्रतिष्ठानमा अनशन बसेका थिए। सोही क्रममा डा केसीलाई सरकारले काठमाडौं लैजान खोजेपछि प्रहरी र विद्यार्थीबीच झडप एवं प्रतिष्ठानमा तोडफोड भएको थियो। तोडफोडमा लाखौंको क्षती एवं दर्जनौ चिकित्सक, स्वास्थ्यकर्मी, विद्यार्थी, कर्मचारी र प्रहरी घाइते भएका थिए। घटना रहस्यमय भएको भन्दै कर्णाली प्रदेश सरकारले मुख्यमन्त्री कार्यालयका तत्कालीन् प्रमुख सचिव कलानिधि पौडेलको संयोजकत्वमा तीन सदस्यीय छानबिन समिति गठन गरेको थियो। घटना छानबिन गर्न नेपाल प्रहरीको टोली पनि जुम्ला पुगेको थियो। तर कसैले पनि घटना छानबिन प्रतिवेदन सार्वजनिक गरेका छैनन्। घटनापछि तत्काल भदौको पहिलो साता गठित कार्यदलले एक साताभित्र प्रतिवेदन बुझाउने गरी कार्यादेश पाएको थियो। कार्यदलले छानबिन सकाएको आठ महिना बितिसक्दा पनि प्रतिवेदनबारे जानकारी दिइएको छैन। स्थानीय महेन्द्र बिष्टले भने, न प्रतिवेदन सार्वजनिक भयो, न त प्रदेश सरकारको मन्त्रिपरिषद्मै पेस भयो। प्रतिवेदन गुपचुप राखेर दोषीलाई संरक्षण भइरहेको छ। स्थानीयले तत्काल प्रतिवेदन सार्वजनिक तथा दोषीमाथी कारबाहीको माग गरेका छन्। यस बिषयमा प्रतिष्ठान र अन्य सम्बन्धित पक्ष भने अझै मौन छ। घटना अनुसन्धानका लागि केन्द्रीय अनुसन्धान व्यूरो सिआईबी टोली पनि जुम्ला आएको थियो। नागरिक समाज जुम्लाका अध्यक्ष राजबहादुर महतले भने, प्रतिवेदन सार्वजनिक हुँदा जुम्लावासीलाई न्यायको अनुभूति हुन्थ्यो, कार्यदल बनाउन सक्ने प्रदेश सरकारले प्रतिवेदन सार्वजनिक गर्न किन सकेन ? यस विषयमा कर्णाली प्रदेश सरकारप्रति स्थानीय असन्तुष्ट छन्। छानबिन समितिका संयोजक कलानिधि पौडेलले प्रतिवेदन तयार भए पनि सार्वजनिक गर्ने वातावरण नमिलेको बताए। उनी कर्णाली प्रदेशबाट सरुवा भइसकेका छन्। कार्यदलमा सामाजिक विकास मन्त्रालयअन्तर्गतको स्वास्थ्य महाशाखा प्रमुख विर्षबहादुर शाही र तत्कालीन आन्तरिक मामिला तथा कानुन मन्त्रालयका उपसचिव भक्तबहादुर कार्की सदस्य थिए।"
सुनौलो हजार दिनका परिवारको घरमा झण्डा,"बैतडी : जिल्लाको शिवनाथ गाउँपालिका३ का अधिकांश घरको छाना तथा घर नजिकैको आगनमा झण्डा गाडिएका छन्। गाउँमा पुग्ने नयाँ मानिसले कसैको घरमा पहेलो तथा कसैको घरमा हरियो झण्डा गाडेको देख्न पाउँछन्। गाउँपालिकाको सहयोगमा प्रस्तावित श्रीपुर स्वास्थ्यचौकीको पहलमा स्थानीयको घरमा झण्डा गाडिएको छ। सुनौलो हजार दिनका आमा र बच्चा भएको घरमा झण्डा गाडिएको अहेव मोहन कलौनीले बताए। उनले भने, 'वडाभरीका गर्भवती महिलाका घरमा पहेलो झण्डा र दुई वर्ष मुनिका बालबालिका भएको घरमा हरियो झण्डा गाडेका छौं।' गर्भवती महिला र दुई वर्षमुनिका बालबालिकाको स्वास्थ्यमा विशेष ख्याल गर्नुपर्ने भएकाले उनीहरुलाई सेवा प्रदानमा सहज होस् भनेर झण्डा गाडिएको अहेव कलौनीले बताए। उनले भने, 'हामीले सुनौलो हजार दिनका परिवारको घरमा झण्डा गाडेको कुरा सबैलाई बताएका छौं।सरकारी तथा गैरसरकारी संस्थाले स्वास्थ्यका कार्यक्रम सञ्चालन गर्दा ती घरधुरीलाई प्राथमिकतामा राख्न भनेका छौं।' वडाका २० घरमा पहेलो र ९५ घरमा हरियो झण्डा गाडिएको अनमी मीना नाथले बताइन्।उनले भनिन्, 'हामीले पनि गाउँमा जाँदा झण्डा गाडेको घरमा पुगेर स्वास्थ्य सेवा दिन सजिलो भएको छ। पहिचानका लागि पनि यसले सहयोग पुर्याएको छ।' झण्डा गाडिएका घरमा स्वास्थ्य र पोषणका कार्यक्रम केन्द्रित गर्नुपर्ने कुरा सबैलाई जानकारी दिन पनि सजिलो भएको अनमी नाथले बताइन्। वडाभरीका सुनौलो हजार दिनका आमा र बच्चा कोही पनि कुपोषित नहोउन र उनीहरुको पोषणमा पहुँच पुर्याउन सजिलो का लागि झण्डाले घर चिनाएको अहेव कलौनीले बताए। घरको छानामा झण्डा राखेदेखि स्वास्थ्यकर्मीले समेत नियमितरुपमा गर्भजाँच गराए नगराएको बारेमा, पोषिलो खानेकुरा लगायतका विषयमा सोध्ने गरेको स्थानीय सीता पार्कीले बताइन्। उनले भनिन्, 'घरमा आउने स्वास्थ्यकर्मीले स्वास्थ्य बारेमा सोध्ने गरेका छन्। यसले हामीहरुलाई पनि सजिलो भएको छ।' हरियो र पहेलो झण्डाले चिनाएका घरमा पोषणका लागि विभिन्न कार्यक्रम सञ्चालन गर्ने तयारी समेत भएको अहेव कलौनीले बताए।"
पानी किनेर पिउँछन् कैदी,"परासी : पश्चिम नवलपरासीमा रहेका कैदीबन्दीले पानी किनेर पिउनुपर्ने बाध्यता छ। कारागारमा शुद्ध खानेपानीको व्यवस्था नभएपछि उनीहरू जार र मिनरल वाटर किनेर पिउन बाध्य भएका हुन्। पानीका लागि कारागारले हेन्ड पाइपको व्यवस्था गरेको छ तर त्यसबाट आउने पानीमा आर्सेनिक मिसिएको छ। जसकारण पिउनेबाहेक अन्य काममा मात्र कैदीबन्दीले हेन्डपाइपको पानी प्रयोगमा ल्याउने गरेका छन्। बजार क्षेत्रमा पानी वितरण गर्दै आएको परासी खानेपानी उपभोक्ता समितिले पनि कारागारमा पानी उपलब्ध गराएको छैन। दैनिक २० वटा जार र २० पेटी मिनरल वाटर खरिद गरेर पिउने गरिएको कैदीबन्दीले जनाएका छन्। सरकारले कैदीबन्दीका लागि दैनिक ६० रुपैयाँ नगद र ७ सय ग्राम चामल उपलब्ध गराउने गरेको छ। उक्त रकमबाट पानी खरिद गरेर पिउनुपर्दा समस्या भएको कैदीबन्दीको गुनासो छ। पाउँदै आएको रकमबाट समेत पानी खरिद गर्न नसकिएकाले तत्काल शुद्ध खानेपानीको व्यवस्था गर्न कैदीबन्दीको माग छ। कैदीबन्दीलाई स्वच्छ खानेपानीका लागि ६ वटा ठूला फिल्टरको व्यवस्था गरिएको कारागार कार्यालय नवलपरासीका जेलर जगतबहादुर बस्नेतले बताए। आर्सेनिक हटाउन राखिएका फिल्टरबाटै कैदीबन्दीले पानी पिउने गरेको उनले बताए। भेट्न आउने आफन्तले पानी ल्याउने गरेका छन्। पानी नै किनेर खानुपर्ने बाध्यता भने छैन, बस्नेतले दाबी गरे। पानीका लागि डिप बोरिङ राख्ने तयारी भइरहेको उनले बताए। विभागले स्वीकृत दिइसकेकाले केही दिनमा डिप बोरिङ राखिने बस्नेतले जानकारी दिए। कारागार नजिक खानेपानी योजनाअन्तर्गत ट्यांकी निर्माण गरिएको छ। सोलारबाट पानी संकलन गर्ने गरी निर्माण गरिएको योजना सम्पन्न भइसके पनि पानी वितरणका लागि कसैले पहल गरेका छैनन्। जसकारण कारागारसहित त्यस क्षेत्रमा खानेपानी वितरण हुन सकेको छैन। कारागार भवन झरही खोला पारि रहेकाले पाइप लैजान समस्या भएको परासी खानेपानी उपभोक्ता समितिका अध्यक्ष रामवृक्ष यादवले बताए। कारागारमा क्षमताभन्दा बढी कैदीबन्दी रहेकाले पनि उनीहरूलाई पानीको समस्या भएको हो। १ सय ५० पुरुष र २५ जना महिला गरी कुल १ सय ७५ जना अट्न सक्ने कारागारको क्षमता छ। अहिले ३ सय ४९ कैदीबन्दी छन्। जसमा २ सय ९२ पुरुष र ५७ जना महिला छन्।"
खेल्दै गरेका बालकको माटोको ढिस्कोले पुरिएर मृत्यु,बिर्तामोड : झापाको गौरादह नगरपालिका१ मा माटोको ढिस्कोले पुरिएर एक बालकको मृत्यु भएको छ। निर्माणाधिन अवस्थामा रहेको नालीमा खेल्ने क्रममा माटोको ढिस्कोले पुरिएर सोही स्थानका सात वर्षीय सुमन कर्मकारको मृत्यु भएको हो। बुधबार साँझ ६ बजेरतिर खेल्ने क्रममा ढिस्कोले पुरिँदा गम्भीर घाइते भएका सुमनलाई उपचारका लागि दमकस्थित लाईफ लाइन अस्पताल पठाइएकोमा उपचारको क्रममा राति सवा ८ बजे मृत्यु भएको इलाका प्रहरी कार्यालय गौरादहले जनाएको छ। बालकको शव परीक्षणका लागि सोही अस्पतालमा राखिएको जिल्ला प्रहरी कार्यालय झापाले जनाएको छ।
पर्खाल भत्किएपछि कारागारमा सुरक्षा चुनौती,"डोल्पा : जिल्ला कारागार डोल्पाको पर्खाल भत्किएपछि सुरक्षा चुनौती बढेको छ । चारदशक पुरानो कारागारको कैदी भवन केही वर्ष यता जिर्ण भएको थियो । भवन मर्मत गर्न केन्द्रमा पहल गरे पनि सुनुवाइ नभएको कारगार प्रशासनले जनाएको छ । कारागारका प्रमुख जेलर दिनेशकुमार रावतले बजेट अभावमा नयाँ भवन बनाउन नसकिएको जानकारी दिए । कारागार भत्किन थाल्यो । सुरक्षा चुनौती थपिएको छ, उनले भने, बजेट अभावमा जिर्ण भवन मर्मत गर्न सक्ने अवस्था छैन । २० जना पुरुष र १० जना महिला गरी ३० जनाको क्षमता रहेको यो कारागारमा हाल ३२ जना पुरुष कैदी छन् । महिला एकजना पनि नरहेकाले पुरुषलाई पनि महिलाको थुनुवा घरमा राखिएको कारागार कार्यालयले जनाएको छ । समयमा नयाँ भवन नबन्दा कैदी र सुरक्षाकर्मीलाई समस्या भइरहेको प्रमुख जिल्ला अधिकारी मुकेशकुमार केशरीले बताए । कारागारको पर्खाल भत्कीएपछि सुरक्षा चुनौती थपिएको छ, प्रजिअ केशरीले भने, सुरक्षा व्यवस्थापनका लागि पहल गर्नेछौं । माटो र ढुंगाको पर्खाल भत्किएपछि कैदी भाग्ने चिन्ता सुरक्षा निकायलाई छ । भवन डिभिजन कार्यालय सुर्खेतले समयमा नयाँ भवनको काम पूरा नगर्दा दुख भोग्नु परेको प्रमुख जिल्ला अधिकारी केशरीले बताए । तत्काल नयाँ भवनमा सार्ने व्यवस्था नगरिए वर्षाको समयमा कठिन हुने उनको भनाइ छ । भवन डिभिजन कार्यालय सुर्खेतका इन्जिनियर चन्द्र खड्काका अनुसार एक चरणको ठेक्का सम्पन्न भएको र फेरी अर्को चरणको ठेक्का खोलेर काम सकेपछि मात्र कारागारलाई हस्तानान्तरण गर्न सकिने बताए ।"
गाडीको ठक्करबाट घाइते भएका युवाको मृत्यु,राजविराज : म्याजिक गाडीको ठक्करले घाइते सप्तरीका एक युवाको उपचारका क्रममा मृत्यु भएको छ।सप्तरीको हनुमाननगर कंकालिनी नगरपालिका ६ जोगिनियाका रामअवतार मण्डलका छोरा १८ वर्षीय घनश्याम मण्डलको उपचारका क्रममा बुधबार राति भारतको सिलगढीमा मृत्यु भएको मृतकका परिवारले जानकारी दिए। राजविराजभारदह सडकखण्डमा गत आइतबार को १ज ३११० नम्बरको म्याजिक गाडीले मण्डल सवार स४ प ८००० नम्बरको मोटरसाइकललाई जोगिनियास्थित मुसहरी टोलमा ठक्कर दिएको थियो। गजेन्द्रनारायण सिंह अस्पताल राजबिराजमा प्राथमिक उपचारपछि रेफर गरिएका मण्डलको उपचार न्युरो अस्पताल बिराटनगरमा समेत सम्भव नभएपछि भारतको सिलगढीस्थित डा चाङ्गको अस्पतालमा उपचार भइरहेको थियो।
२ सय १२ किलो गाजासहित दुई पक्राउ,"हेटौंडा : मकवानपुर प्रहरीले २ सय १२ किलो अवैध लागुऔषध गाजासहित दुईजनालाई पक्राउ गरेको छ। पूर्व पश्चिम राजमार्गअन्तर्गत मकवानपुरको हेटौंडा ३ स्थित तीनताप्केबाट बुधबार दिउँसो पक्राउ परेका उनीहरुलाई बिहीबार बिहान प्रहरीले सार्वजनिक गरेको हो। ना ३ च ३७६९ नम्बरको पिकअप गाडीमा लुकाएर ल्याउँदै गरेको गाजासहित पक्राउ पर्नेमा महोत्तरी बर्दिवास११ बस्ने ३६ वर्षीय चालक रामजस यादव र १९ वर्षीय उज्वल गुर्मछाने मगर रहेका छन्। विशेष सूचनाका आधारमा ३ नम्बर प्रदेश प्रहरी कार्यालय र जिल्ला प्रहरी कार्यालय मकवानपुरबाट खटिएको प्रहरी निरीक्षक पवनकुमार झा समेतको संयुक्त टोलिले गाडी चेकजाँच गर्दा गाजा फेला परेको मकवानपुर प्रहरी प्रमुख एसपी मुकेश सिंहले बताए। 'पिकअप गाडीको पछाडीको ढालामा त्रीपालभित्र प्लास्टिकमा बेरेर राखेको चारपाटे आकारको ३० वटा पोकामा उक्त परिमाणको गाजा फेला पारेका हौं,'उनले भने। घटनाबारे थप अनुसन्धानका भइरहेको प्रहरी प्रमुख सिंहले बताए। लागुऔषध नियन्त्रण ऐन, २०३३ अनुसार लागुऔषध बिक्री र कारोबार गर्नेलाई दुई वर्षदेखि दश वर्षसम्म कैद र १५ हजारदेखि एक लाखसम्म जरिवाना र सवारी साधन समेत जफत हुनसक्ने कानुनी प्रवधान छ।"
भित्री बस्तीमा पुगेन राहत,"वीरगन्ज : भुमरीसहितको हुरीले फुसको घर तहसनहस पारेपछि मीनादेवी बिनको आठजनाको परिवार विगत चार दिनदेखि प्लास्टिकको बोराको पालमा रात बिताइरहेको छ। बुधबार दिउँसो टन्टलापुर घाम लागेका बेला पालमुनि भेटिएकी मीनादेवीले भनिन्, मेरो हातमा एउटा त्रिपाल पनि परेको छैन। घरभित्र पुरिएको यही थोत्रो बोरा टाँगेर बालबच्चा राखेकी छु। हुरीले सबैभन्दा बढी भौतिक क्षति पुर्याएको भरवलिया गाउँमा मंगलबारदेखि नै दाताहरूले त्रिपाल, झुल, म्याटलगायत राहत सामग्री बाँडिरहेका छन्। तर मीनदेवी र उनको परिवारमा बुधबार अपराह्नसम्म एउटा त्रिपाल पनि पुग्न सकेको छैन। गाउँमा आउनेले सडक छेउछाउका पीडितलाई मात्रै राहत बाँडिरहेका कारण भित्री टोलका पीडितको हातमा राहत पुग्न नसकेको हो। हुरीले सडक छेउछाउका भन्दा भित्री टोलका घरमा बढी क्षति पुर्याएको छ। भित्री टोलमा पुग्ने बाटो साँघुरो भएका कारण राहत बोकेर आउने गाडी चोकमै रोकिने गरेकाले मीनादेवी जस्ता थुप्रै पीडित राहतबाट वञ्चित छन्। राहत बोकेको गाडी गाउँमा छिर्न नपाउँदै बाटो आसपासका बासिन्दा तँछाडमछाड गरेर पुगिहाल्छन्, मीनादेवीले भनिन्, हामी गाडीसम्म पुग्न नपाउँदै भीडले गाडी रित्याइसकेको हुन्छ। मीनादेवीकै छिमेकी ललितादेवी बैठाको परिवार तीन दिनदेखि तन्ना टाँगेर बनाइएको पालमुनि रात गुजार्न बाध्य छ। चोकमा राहतको गाडी आउनेबित्तिकै गाउँलेको हारालुछ हुन्छ। त्यो भीडमा गएर धकेलाधकेल गर्न मनै लाग्दैन, ललितादेवीले भनिन्, राहत बाँड्न आउनेहरूको आँखा हाम्रो टोलमा पर्न सकेको छैन। उनीहरू खाना भने चोकमा विभिन्न संस्थाले चलाएको मेसमा खान्छन्। उनले भनिन्, खाना मेसमा गएर खान्छौं। सुत्नबस्न भने यहीं तन्नाको पाल सहारा बनेको छ। जिल्ला प्रशासन कार्यालय बाराका अनुसार फेटा गाउँपालिका१ भरवलियामा मात्रै हुरीले एक सय ३० घरमा पूर्ण रुपमा क्षति भएका छन्। ६० घरमा आंशिक क्षति पुगेको छ। स्थानीय बासिन्दाले भने भरवलिया गाउँमा तीन सयभन्दा बढी घर तहसनहस भएको बताए। भरवलिया गाउँमा घरबारविहीन भएकाका लागि राहत बाँड्नेको भीड बुधबार बिहानैदेखि लागेको थियो। चिउरा, भुजा, चाउचाउ, बिस्कुट, फ्रुटीलगायतका खाद्यान्न गाडीमा बोकेर देशका विभिन्न जिल्लाबाट दाता आउने क्रम जारी छ। यस्तै घरबारविहीन भएकालाई दाताले त्रिपाल, म्याट, झुल, जस्तापाता बाँडिरहेका छन्। यसरी वितरित खाद्यान्न र अस्थायी पुनर्वासका राहत सामग्री गाउँका चोक र सडक छेउछाउमै केन्द्रित भएको छ। स्थानीय श्रीलाल मुखिया बिनले आफ्नो परिवारले राहतका नाममा चिउरा र बिस्कुट मात्रै पाएको बताए। उनले भने, मैले त्रिपाल, झुल केही पनि पाएको छैन। बोल्न सक्नेका तीनतीनजनाले त्रिपाल र झुल ल्याएका छन्। पुरेनिया गाउँमा भने पीडितका लागि नेपाली सेनाले टेन्टको अस्थायी घर बनाइदिएको छ। भरवलियामा भने नेपाली सेना पुगेको छैन। राहत वितरणमा एकद्वार प्रणाली नअपनाइएका कारण सबै पीडितले समान रूपमा राहत पाउन नसकेका हुन्। फेटा गाउँपालिका १ का वडाध्यक्ष जयप्रकाश दासले राहत वितरण व्यवस्थित हुन नसकेको बताए। एकद्वार प्रणाली अपनाएर राहत वितरण व्यवस्था मिलाउन जिल्ला प्रशासन कार्यालय बारालाई अनुरोध गरे पनि सुनुवाइ नभएको गुनासो उनको छ। बाराका प्रमुख जिल्ला अधिकारी राजेश पौडेलले राहत वितरण अव्यवस्थित भएको स्वीकारे। दातालाई जिल्ला विपत् व्यवस्थापन समितिमार्फत राहत वितरण गर्न आग्रह गरेको उनले जानकारी दिए। प्रदेश सभामा शोक प्रस्ताव प्रदेश सभा बैठकले बारा र पर्सामा आएको भुमरीसहितको हुरीबतासमा परी ज्यान गुमाएकाप्रति शोक प्रस्ताव पारित गरेको छ। पारित प्रस्तावमा मृतकलाई श्रद्धाञ्जलि अर्पण गर्दै शोकाकुल परिवारजनमा समवेदना प्रकट गरिएको छ। बैठकले घाइतेको स्वास्थ्य लाभको कामना गरेको छ। एकद्वार प्रणालीबाट राहत संकलन माग प्रदेशसभाको बुधबारको बैठकमा सांसदहरूले एकद्वार प्रणालीबाट राहत संकलन गरी समानुपातिक रुपमा वितरण गर्न माग गरेका छन्। नेकपाका सचेतक सुन्दरबहादुर विश्वकर्माले भने, विपत्का बेला विभिन्न संघसंस्था र निकायबाट प्राप्त राहत एकद्वार प्रणालीबाट व्यवस्थित गरिनुपर्छ। घाइतेको उपचारका लागि संघीय सरकार र प्रदेश सरकार दुवैले निःशुल्क हुने घोषणा गरे पनि हालको अवस्थामा कसले जिम्मेवारी लिने प्रस्ट हुन नसक्दा उपचारमा समस्या आइरहेको उनको भनाइ थियो। उनले भने, उपचारका विषयमा संघ र प्रदेश सरकारबाट प्रस्ट निर्देशन आउनु जरुरी छ। संघीय समाजवादी फोरमका बच्चा यादवले सही तथ्यांक संकलन गरी समानुपातिक रुपमा राहत वितरण गर्न माग गरे। राष्ट्रिय शोक घोषणा माग राष्ट्रिय जनता पार्टी नेपालका सांसद बाबुलाल साहले विनाशकारी हुरीले ज्यान गुमाएकाप्रति संवेदनाका लागि संघीय सरकारसँग राष्ट्रिय शोक घोषणा गर्न माग गरेका छन्। उनले भने, यस प्राकृतिक विपत्ले प्रदेश मात्र नभई देश रोइरहेको छ। संघीय सरकारले एक दिन राष्ट्रिय शोक घोषणा गर्नुपर्छ। विभिन्न दलका शीर्ष नेताहरूले सहयोग घोषणा गरे पनि प्रधानमन्त्री केपी शर्मा ओलीका तर्फबाट कुनै सहयोग घोषणा नभएको भन्दै उनले आश्चर्य प्रकट गरे। उनले भने, प्रधानमन्त्रीको मौनता बुझ्न नसकिने खालको भयो। राहतमा त्रुटि हुँदैन : कानुनमन्त्री प्रदेश सभा बैठकमा आन्तरिक मामिला तथा कानुनमन्त्री ज्ञानेन्द्रकुमार यादवले हुरीबतासमा परी बारामा २७ र पर्सामा एक गरी २८ जनाको मृत्यु भएको बताए। घाइतेको संख्या हजारभन्दा बढी रहेको उनको भनाइ थियो। बारामा ९१८ घर पूर्ण क्षतिग्रस्त भएको छ। यस्तै ९२२ घरमा आंशिक क्षति पुगेको छ। पर्सामा १२२ घर पूर्ण रुपमा क्षतिग्रस्त भएको र ३८७ घरमा आशिंक क्षति पुगेको छ। उनले संघीय सरकार, स्थानीय सरकार र सहयोगी संघसंस्थालाई सहयोगका लागि धन्यवाद दिँदै सहयोग जारी राख्न आग्रह गरे। प्रदेश सरकारले राहत वितरणमा कुनै प्रकारको त्रुटि हुन दिँदैन, मन्त्री यादवले भने, राहतको प्रभावकारी वितरणकै लागि हामीले हेल्प डेस्क सञ्चालन गर्न लागेका छौं। मुख्यमन्त्री राहत कोषमा सहयोग रकम बढ्दै मुख्यमन्त्री राहत कोषमा आर्थिक सहयोग गर्नेको संख्या बढ्दै गएको छ। सोमबार सहयोगको अपिलसँगै सार्वजनिक गरिएको राहत कोष खातामा एक लाख १० हजार ९७२ रुपैयाँ संकलन भएको थिया। मंगलबार चार लाख पाँच हजार ७५९ रुपैयाँ संकलन भएको छ। बुधबार संकलित रकमको विवरण आउन सकेको छैन। प्रदेश २ का सांसदले आफ्नो सात दिनको तलब राहत कोषमा सहयोग गर्ने भएका छन्। रौतहटका सांसद शेष अब्दुल कलाम अजाद र सर्लाहीका सांसद अशोक यादवले भने एक महिनाको तलब सहयोग गर्ने घोषणा गरेका छन्। बारापर्सा अपडेट : दल र नेताहरुद्वारा आर्थिक सहायता र राहत घोषणा राहत वितरण र उद्दारमा धुर्मुस र रवि हावाहुरीको पीडा : पालमुनी सुत्केरी बाराका हावाहुरी पीडितलाई भारतीय महावाणिज्य दूतावासको ५ सय त्रिपाल हावाहुरी पीडितलाई सहयोग हावाहुरी प्रभावितलाई जाजरकोटका युवाले पठाए राहत सशस्त्र प्रहरी महिला संघद्वारा हावाहुरी प्रभावितलाई राहत वितरण प्रदेशसभा सदस्य र गाउँपालिका अध्यक्षको एक महिनाको तलब हावाहुरी पीडितलाई हावाहुरीका घाइतेलाई रगत अभाव हुन नदिन रक्तदान चोकचोकमा राहत, भित्री गाउँका पीडितले त्रिपाल पनि पाएनन्"
"नक्कली प्रमाणपत्रको बिगबिगी : प्रहरीमा धेरै, शिक्षा, स्थानीय तह र संस्थानमा पनि उस्तै","काठमाडौं : नक्कली शैक्षिक प्रमाणपत्रको बिगबिगी बढेको छ। पछिल्लो समय प्रहरीमा धेरै नक्कली प्रमाणपत्र भेटिएको छ। शिक्षा, स्थानीय तह, संस्थानमा पनि नक्कली शैक्षिक प्रमाणपत्र प्रयोग गरी जागिर खाने प्रवृत्ति देखिएको छ। सेवा प्रवेशदेखि बढुवा हुन छिमेकी भारतको विभिन्न विश्वविद्यालयका नक्कली प्रमाणपत्र पेस गर्दै आएको भेटिएको हो। अख्तियार दुरुपयोग अनुसन्धान आयोगमा परेका उजुरी हेर्दा पनि नक्कली शैक्षिक प्रमाणपत्रको बिगबिगी बढेको पुष्टि हुन्छ। अख्तियारका सहप्रवक्ता मदन कोइरालाले नक्कली शैक्षिक प्रमाणपत्र प्रयोग गरेर सरकारी लाभ लिएका उजुरी बढेको बताए। कुल मुद्दा दायर भएकामध्ये सबैभन्दा धेरै नक्कली शैक्षिक प्रमाणपत्रकै छन्। उजुरी पनि यस्तै छ, उनले भने। नक्कली शैक्षिक प्रमाणपत्रसम्बन्धी १ हजार ८ सय ४५ उजुरी परेका छन्। जसमा ३ सय २९ को मात्रै फस्र्याेट भएको छ। १ हजार ५ सय १६ को अनुसन्धान भइरहेको छ। सहप्रवक्ता कोइरालाका अनुसार चालु वर्ष २ सय २० वटा विशेष अदालतमा मुद्दा परेकामध्ये ६४ वटा झुटा शैक्षिक प्रमाणपत्रका छन्। अघिल्लो वर्ष पनि झुटा शैक्षिक प्रमाणपत्रका मुद्दा सबैभन्दा धेरै थिए। गत वर्ष १ सय ९४ वटा मुद्दा दायर गरेकामा ६४ वटा नक्कली शैक्षिक योग्यतासम्बन्धी थिए। त्रिभुवन विश्वविद्यालयको व्यावहारिक विज्ञान तथा प्रविधि अनुसन्धान केन्द्रका सहप्रशासक शारदाकुमारी पौडेल भारतको संस्कृति विश्वविद्यालय वाराणसीको नक्कली शैक्षिक प्रमाणपत्र प्रयोग गरेर बढुवा भएकी छन्। कृषि तथा पशु विज्ञान अध्ययन संस्थान, रामपुरकी तत्कालीन उपप्रशासकबाट बढुवा हुन नक्कली प्रमाणपत्र प्रयोग गरेको आरोपमा अख्तियारले उनीविरुद्ध मुद्दा दायर गरेको छ। उनले संस्कृत विश्वविद्यालय वाराणसी, भारतबाट प्राप्त उत्तरमध्यमा तहको नक्कली शैक्षिक योग्यताको प्रमाणपत्र पेस गरी सेवामा प्रवेश तथा बढुवा लिई लाभ लिएकी थिइन्। जनकपुर अञ्चल अस्पताल, धनुषामा कार्यरत आयुर्वेद अधिकृत (आठौं तह) मिथिलेशकुमार यादवले नक्कली शैक्षिक योग्यताको प्रमाणपत्र पेस गरी लाभ लिएका छन्। यादवले बिहार विद्यालय परीक्षा समिति, पटना, भारतबाट प्राप्त इन्टरमिडियट(आइएससी)तहको नक्कली शैक्षिक योग्यताको प्रमाणपत्र पेस गरी सेवामा बहाल रही लाभसमेत लिएको भन्दै अख्तियारले मुद्दा हालेको छ। पछिल्लो समय प्रहरी सेवामा नक्कली शैक्षिक प्रमाणपत्रको विषयमा धेरै उजुरी पर्न थालेको अख्तियारले जनाएको छ। सेवा प्रवेशदेखि बढुवा हुँदा उनीहरूले नक्कली शैक्षिक प्रमाणपत्र पेस गरे लाभ लिने गरेका छन्। जवानदेखि अधिकृतसम्मकै उजुरी आउने क्रम बढेको अख्तियारले जनाएको छ। अनुसन्धान अधिकृतको समेत नक्कली शैक्षिक प्रमाणपत्र भेटिएको छ। नेपाल प्रहरीमा प्रहरी प्रधान कार्यालयमा कार्यरत प्रहरी नायब निरीक्षक सुरेशकुमार गुरुङको शैक्षिक योग्यताको प्रमाणपत्र नक्कली पाइएको छ। सइ गुरुङले माध्यमिक शिक्षा परिषद्, क्षेत्रीय कार्यालय, उत्तरप्रदेश, भारतबाट प्राप्त इन्टरमिडिएट तहको नक्कली शैक्षिक योग्यताको प्रमाणपत्र पेस गरी सेवामा प्रवेश तथा बढुवा लिई लाभसमेत लिएको भन्दै अख्तियारले मुद्दा दायर गरेको छ। प्रहरी निरीक्षक खेमराज कठायतले बढुवाका लागि नक्कली प्रमाणपत्र पेस गरेका छन्। उनले इलाहावाद विश्वविद्यालय, इलाहावाद, भारतबाट प्राप्त स्नातक तहको नक्कली शैक्षिक योग्यताको प्रमाणपत्र पेस गरी प्रहरी नायब निरीक्षकबाट प्रहरी निरीक्षकमा बढुवा भई लाभ तथा सुविधासमेत लिएका थिए। राष्ट्रिय अनुसन्धान विभागका अनुसन्धान अधिकृत विमल खड्काले नक्कली शैक्षिक योग्यताको प्रमाणपत्र पेस गरी बढुवा भएको पाइएको छ। उनले बिहार स्कुल एक्जामिनेसन बोर्ड पटना भारतबाट प्राप्त आईएको नक्कली शैक्षिक योग्यताको प्रमाणपत्र पेस गरी सरकारी सेवामा बहाल रही लाभ लिएका थिए। महानगरीय प्रहरी परिसर जावलाखेलमा कार्यरत प्रहरी नायब निरीक्षक प्रकाशचन्द्र घिमिरेको शैक्षिक प्रमाणपत्र पनि नक्कली भएको पाइएको छ। सइ घिमिरेले माध्यमिक शिक्षा परिषद्, क्षेत्रीय कार्यालय, वाराणसी, भारतबाट प्राप्त इन्टरमिडियट तहको नक्कली शैक्षिक योग्यताको प्रमाणपत्र पेस गरी सेवामा प्रवेश गरी नियुक्ति लिई लाभपछि अख्तियारले मुद्दा दायर गरेको छ। तत्कालीन अञ्चल प्रहरी कार्यालय कोसी, धरान दरबन्दी भई पूर्वक्षेत्रीय प्रहरी तालिम केन्द्र रानी, विराटनगरमा कार्यरत तत्कालीन प्रहरी नायब निरीक्षक सूर्यबहादुर नेपालीको शैक्षिक योग्यताको प्रमाणपत्र नक्कली रहेको पाइएको छ। सइ सूर्यबहादुर नेपाली भन्ने सूर्यबहादुर दर्जीले प्रहरी सहायक निरीक्षक पदमा बढुवा हुने प्रयोजनका लागि बिहार संस्कृत शिक्षा बोर्ड, पटना, भारतबाट प्राप्त मध्यमा तहको नक्कली शैक्षिक योग्यताको प्रमाणपत्र पेस गरी बढुवासमेत भई सरकारी सुविधा लिएको पुष्टि हुन आएको छ। जिल्ला समन्वय समितिको कार्यालय, कैलाली, धनगढीका नायब सुब्बा जगदीशबहादुर शाहको इन्टरको शैक्षिक योग्यताको प्रमाणपत्र नक्कली रहेको पाइएको छ। नक्कली प्रमाणपत्रको आधारमा नोकरी खाइरहेको साथै बढुवासमेत हुन लागेको उनीविरुद्ध उजुरी लागेको छ। नायब सुब्बा शाहले माध्यमिक शिक्षा परिषद्, क्षेत्रीय कार्यालय, इलाहावाद, उत्तरप्रदेश भारतबाट प्राप्त इन्टरमिडियट तहको नक्कली शैक्षिक योग्यताको प्रमाणपत्र पेस गरी नायब सुब्बा र अधिकृत छैटौं पदमा बढुवासमेत भई लाभ तथा सुविधासमेत लिएको पुष्टि भएको अख्तियारको विशेष अदालतमा पेस गरेको मुद्दामा उल्लेख छ। नक्कली शैक्षिक प्रमाणपत्र पेस गरेर शिक्षकको जागिर खाएको बग्रेल्ती पाइएको छ। महेन्द्र मन्दिर माध्यमिक विद्यालय परेवाडाँडा, लमजुङका शिक्षक लोकनाथ तिवारीको शैक्षिक योग्यताको प्रमाणपत्र नक्कली पाइएको छ। शिक्षक तिवारीले बिहार स्कुल एक्जामिनेसन बोर्ड पटनाबाट जारी भएको इन्टरमिडियट तहको नक्कली शैक्षिक योग्यताको प्रमाणपत्र बनाई जागिर खाएका थिए। उनले प्रमाणपत्र तहको सोही प्रमाणपत्रको आधारमा नेपालबाट बीएडसमेत पास गरी उक्त नक्कली शैक्षिक योग्यताको प्रमाणपत्र पेस गरी अस्थायी शिक्षकको नियुक्ति लिएका थिए। सो विद्यालय र सूर्योदय आधारभूत विद्यालयमा कार्यरत रही लाभ तथा सुविधासमेत लिएको पुष्टि हुन आएपछि अख्तियारमा मुद्दा दायर गरिएको छ। सुरेन्द्र काफ्ले हेटौंडा सिमेन्ट उद्योग लिमिटेडका वरिष्ठ अधिकृत सातौं तहका मित्रलाल पौडेलको नक्कली शैक्षिक योग्यताको प्रमाणपत्र भेटिएको छ। वरिष्ठ अधिकृत पौडेलले बिहार विद्यालय परीक्षा समिति, पटना, भारतबाट प्राप्त इन्टरमिडियट तहको नक्कली शैक्षिक योग्यताको प्रमाणपत्र पेस गरी वरिष्ठ अधिकृत सातौं तह पदमा बढुवा नियुक्ति लिई सुविधा लिएको पुष्टि भएको छ। अख्तियार आयुक्त डा गणेशराज जोशीले शिक्षा क्षेत्र नक्कली शैक्षिक प्रमाणपत्रको उजुरी धेरै आएको बताए।"
विप्लवका दुई कार्यकर्ता बिर्तामोडबाट पक्राउ,बिर्तामोड : नेत्र विक्रम चन्द विप्लव नेतृत्वको नेपाल कम्युनिष्ट पार्टी (नेकपा) का दुई कार्यकर्ता झापाको बिर्तामोडबाट पक्राउ परेका छन् । पक्राउ पर्नेमा इलाम जिल्ला सेक्रेटरी दिपेन राई र होम खतिवडा रहेको इलाका प्रहरी कार्यालय बिर्तामोडका प्रमुख डिएसपी सुवास खड्काले बताए । राई र खतिवडालाई इलाका प्रहरी कार्यालय अनारमनीको विशेष प्रहरी टोलीले पक्राउ गरेको हो । पक्राउ परेका दुबैजनालाई थप अनुसन्धानका लागि जिल्ला प्रहरी कार्यालय झापा पठाइएको प्रमुख खड्काले जानकारी दिए ।
"आगलागीले ६० लाखको क्षति, तर दुई मिनेट पर दमकल भए पनि काम लागेन !","मलंगवा : सर्लाही सदरमुकाम मलंगवा१० स्थित बुधबार राति आगलगी हुँदा पाँचवटा पसल जलेर नष्ट भएका छन् । आगलगीबाट करिब ६० लाख बराबरको क्षति भएको पीडित व्यापारीले दावी गरेका छन् । मध्यरातमा आगलगी हुँदा राजनारायण ठाकुर र प्रमोद ठाकुरको फर्निचर उद्योग, हुसैनी मुकेरीको सिरकडसना बनाउने पसल र त्यसमा रहेको मेसिन, राम किसुन पण्डितको किराना पसल, पिन्टु यादवको फ्याक्स प्रिन्ट बनाउने समान र शम्भु ठाकुरको शैलुन जलेर नष्ट भएको हो । सबैजना सुतिरहेको अवस्थामा फर्निचर पछाडि रहेको शंकर गुप्ताको बाख्रा बाँध्ने गोठमा लामखुट्टे धपाउनका लागि बालिएको घुरबाट आगलगी भएको प्रहरीले जनाएको छ । आगलगीले धेरै वस्तु नष्ट गर्न थालेपछि मात्रै बिहान करिब १ बजे स्थानीयबासीले थाहा पाएका थिए । आगलगीमा राजनारायणको २५ लाख, प्रमोदको १५ लाख मुकेरीको ४ लाख, रामकिशुनको १० लाख, शम्भुको २ लाख ५० हजार र पिन्टुको ३ लाख बराबरको क्षति भएको प्रहरीको अनुसन्धानबाट खुलेको छ । तर २ मिनेटको दूरीमै थियो दमकल मलंगवा नगरपालिकाको दमकल बिग्रेर रहेको हुनाले आगो नियन्त्रण समयमै हुन नसकेको पनि स्थानीयको गुनासो थियो । दुई मिनेटको दूरीमै राखिएको मलंगवाको दमकल समयमा आएको भए क्षति हुदैन्थ्यो, दिपु ठाकुरले भने, दमकल नआउँदा केही मिनेटमै आगोले ठूलो रुप लियो । आगलगी भएको एक घण्टापछि बल्ल ३० किलो मिटर पर रहेको हरिवन नगरपालिकाको दमकल आएको थियो । स्थानीयहरु भने हावाहुरीका कारण आगलगीका घटना भइराख्ने हुँदा दमकल २४ सै घण्टा तयार राख्नुपर्ने भन्दै आक्रोशित बनेका थिए । लामो समयदेखि बिग्रेर राखिएको दमकललाई समयमै बनाएर राखेको भए यति ठूलो क्षति हुँदैनथ्यो भन्दै उनीहरुले स्थानीय प्रशासनसँग आक्रोश व्यक्त गरे । नगरपालिकाले भने पुरानो दमकललाई मर्मत नगरिकनै फालिराखेको छ । नयाँ पनि मर्मत गर्न चासो देखाएको छैन । तराईका क्षेत्रमा आगलगीका घटना भइराख्दा दमकल भने समयमै पुग्न नसकेर ठूलो क्षति हुने गरेको छ । मलंगवामा पनि आगलागी भएका पसल र दमकल राखिने स्थान दुई मिनेटको फरकमा मात्रै छ । तर पनि दमकललाई उपयोगमा ल्याउन नसकिएको भन्दै स्थानीयले गुनासो गरेका थिए । हरिवनबाट आएको दमकलले आगोलाई नियन्त्रण नगरेको भए छेउछाउका धेरै घर पसल सखाप हुने उनीहरुको अनुमान छ । आगोलाई दमकल, प्रहरी र स्थानीयबासीको सहयोगमा बिहीबार बिहान साढे दुईबजेपछि मात्रै नियन्त्रणमा लिइएको थियो ।"
सुस्तावासीको गुनासो : नदी तरे समस्या बिर्से,"सुस्ता : महिनामा करिब १०१२ संघसंस्था सुस्ता पुग्छन्। सुस्ता पुग्ने सबैको एउटै उद्देश्य हुन्छ त्यहाँको अवस्था र सुस्तावासीले भोग्नुपरेको समस्याबारे जानकारी लिने। अधिकांश समस्या समाधानका लागि सरकारको ध्यानाकर्षण गराउने प्रतिबद्धता जनाउँछन्। पश्चिम नवलपरासीको सुस्ता गाउँपालिका५ मा पर्ने सुस्ता गाउँ भारतद्वारा पटकपटक अतिक्रमणको चपेटामा पर्दै आएको नेपाली भूमि हो। नदीपारिको गाउँ भनेर चिनिने सुस्तामा बस्ने सुस्तावासीको सधैंको एउटै माग छ। भारतद्वारा अतिक्रमण गरिएको नेपाली जमिन फिर्ता गरी सीमा पिलर स्थापना। सुस्तामा पुग्ने संघसंस्था, राजनीतिक दल, सांसद र सभासदले समस्या समाधानका लागि आश्वासन दिने गरेका छन्। सुस्तावासी आश्वासन पूरा हुनेमा त्यति विश्वास पनि गर्दैनन्। आश्वसान र प्रतिबद्धता पूरा नभए पनि सुस्ता पुग्ने संघसंस्थाका कारण भूमि रक्षाका लागि आफूहरूले थालेको आन्दोलनलाई बल पुगेको स्थानीय लैला बेगमले बताइन्। सुस्तावासी समस्या समाधानका लागि पटकपटक काठमाडौं पुगेका छन्। सिंहदरबारमा धर्ना नै दिएका छन्। अनशन पनि नबसेका होइनन्। अनशनकै क्रममा सुस्तावासीले काठमाडौंमा ज्यानसमेत गुमाउनुपर्यो। तर, सरकारले सुस्ताको समस्या समाधान गर्न सकेको छैन। सरकारले नै बेवास्ता गरेपछि सुस्ता पुगेकाहरूले दिएको आश्वासन र प्रतिबद्धता पूरा हुनेमा सुस्तावासीले आशंका गरेका हुन्। हरेक दिन बिराएर सुस्तामा आउने संघसंस्था र ठूला व्यक्तिलाई समस्या सुनाउनुबाहेक केही हुँदैन, आश्वासन र प्रतिबद्धता दिएर जाने सरोकारवाला संस्थाका प्रतिनिधिले डुंगाबाट नारायणी नदी तरेलगत्तै बिर्सने गरेका छन्, अर्का स्थानीय रवीन्द्र जयसवालले भने। सुस्ता गाउँ भारतद्वारा पटकपटक अतिक्रमणको चपेटामा पर्दै आएको नेपाली भूमि हो। सुस्तावासीले विभिन्न चरणमा गर्दै आएको आन्दोलन र विज्ञप्तिमार्फत सुनुवाइ नभएकोमा त्यति धेरै चिन्ता छैन। तर, ज्यानको बाजी लगाएर भूमि रक्षा गर्ने सुस्तावासीलाई प्रधानमन्त्री केपी ओलीले भेट नदिँदा आफूहरू दुःखित भएको सुस्ता बचाउ अभियानका अध्यक्ष गोपाल गुरुङले बताए। ६ महिनाअघि सुस्ताको समस्या समाधानका लागि धर्नासहित प्रधानमन्त्रीलाई भेट्न सुस्तावासी काठमाडौं पुगेका थिए। प्रधानमन्त्री ओलीले समय नदिएपछि सुस्तावासी निरास भएर गाउँ फर्के। त्यसले सुस्तावासीलाई निकै ठेस पुगेको गुरुङको गुनासो छ। भूमि बचाउनका लागि ज्यानको बाजी लगाएका हामीलाई अरू केही होइन, हाम्रो जमिनमा गिद्दे नजर कसैले नलगाओस्, सुस्ता बचाउ अभियानका अर्का अभियन्ता मुन्ना खाँले भने। स्वास्थ्य, शिक्षा, सडक, बिजुली र सञ्चार सेवाको पहुँचबाट सुस्तावासी टाढा छन्। हामीलाई यी समस्याभन्दा पनि भूमिको समस्या समाधान पहिले होस् भन्ने चाहन्छौं। त्यसैले जतिसक्दो भारत र नेपाल बसेर सुस्ताको भूमि समस्या समाधान गर्नुपर्यो, खाँले भने। सुस्तामा २ सय ६५ घर धुरी छन्। करिब ३ हजार ४ सय बढी जनसंख्या छ। अधिकांशको नागरिकता छैन। नागरिकताबाट वञ्चित विभिन्न कारणले नागरिकता नपाएका सुस्तावासीले भूमिको लागी लड्ने नेपालीहरुलाई देशको नागरिक हुन बाट वञ्चित नगराउन उनीहरुले सरकारसँग आग्रह गरे। २०४० सालमा भूमि अतिक्रमण गर्न आएका भारतीय प्रहरीसहित स्थानीयलाई सुस्तावासीले लखेटेका थिए। विगत स्मरण गर्दै खाँ भन्छन्, सुस्तावासीलाई लखेटेर भूमि अतिक्रमण गर्न आएकाहरूलाई प्रतिकार गरेर भगायौं। ज्यानको बाजी लगाएर लखेटेका अधिकांश सुस्तावासीले अहिलेसम्म नागरिकता पाउन सकेका छैनन्, खाँले भने। राष्ट्रियताको नारा लगाउनेहरूलाई सुस्तावासीबाट सिक्न पनि खाँले आग्रह गरे। त्रसित छन् सुस्तावासी सुस्ताको शान्तिसुरक्षाका लागि सशस्त्र प्रहरीको क्याम्प र नेपाल प्रहरीको सीमा चौकी छ। सुरक्षाकर्मीको उपस्थितिले सुस्तावासीले आफूहरुलाई सुरक्षित ठानेका छन्। तर, कतिबेला भारतीय पक्ष आएर भूमि अतिक्रमणको वितण्डा मच्चाउने हो भन्नेमा आफूहरू चिन्तित हुने गरेको सुस्तावासीको साझा भनाइ छ। त्यहाँ प्रावि स्तरको विद्यालय छ। मावि स्तरदेखि माथिल्लो पढाइ गर्न सुस्तावासी भारत जानुपर्ने बाध्यता। पुल नहुँदा समस्या नारायणीमा पुल नबनेकाले सुस्तावासी दैनिक किनमेल र अन्य कामका लागि भारत जानुपर्ने बाध्यता छ। आफ्नै देशमा आउन पनि भारतीय भूभाग भएर आउनुपर्छ। नेपाली भूभाग हुँदै आउनका लागि डुंगा प्रयोग गर्नुपर्ने हुन्छ। अन्य समयमा डुंगाबाट आवतजावत गरे पनि वर्षायाममा भने सुस्तावासीले भारतीय भूमि नै प्रयोग गर्नुपर्ने बाध्यता छ। सुस्तावासीसँग विवाद भएका बेला भारतीय पक्षले नेपाली भूभाग हुँदै भारतीय बजार जाने बाटोसमेत बन्द गरिदिन्छ। सहज रुपमा नेपाली भूभागमा आउन सरकारले सुस्तामा झोलुंगे पुल निर्माण थालनी गरेको थियो। तर, दुई वर्ष बितिसक्दा पनि पुलको काम हुन सकेको छैन। निर्माण कम्पनीले पुल निर्माण गर्न छाडेर भागेको छ। सरकारले निर्माण कम्पनीलाई कारबाही गर्न सकेको छैन। काम नगर्ने निर्माण कम्पनीलाई कारबाही गरी अर्को कम्पनीमाफर्त तत्काल पुल निर्माण गर्न सुस्तावासीले सरकारसँग माग गरेका छन्। सुस्ताको नेपाली भूभाग कुल ४० हजार ९ सय ८० हेक्टर क्षेत्रफलमा फैलिएको छ। अतिक्रमण कार्य बढाउँदै गएपछि सुस्तावासीले ७ हजार हेक्टर मात्र भोगचलन गर्दै आएका छन्। १४ हजार हेक्टरमा भारतले विवाद निकालेपछि अहिले दुवै देशले प्रयोग नगर्ने सर्तमा त्यसै छाडिएको छ। बाँकी भूभाग भारतले अतिक्रमण गरिसकेको छ।"
