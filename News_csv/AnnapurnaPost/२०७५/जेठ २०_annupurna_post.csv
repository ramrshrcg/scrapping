शीर्षक,विवरण
सडक दुर्घटनाको संवेदनशीलता,"सडक दुर्घटना दुःखद् नियति बनेर दोहोरिएको छ। शुक्रबार तानसेनबाट रामपुर जाँदै गरेको बस रम्भा गाउँपालिका ४ हुमिनमा दुर्घटना हुँदा १४ जनाले ज्यान गुमाए भने १० जना घाइते भए। विपरीत दिशाबाट आएको जिपलाई साइड दिन खोज्दा साँघुरो सडकबाट बस खसेको प्रारम्भिक सूचना आएको छ। किन र कसरी दुर्घटना भयो ? यसमा कसको लापरबाही र त्रुटि छ ? खोजीको विषय बन्नुपर्छ। यसपटक पनि सरकारले दुर्घटनाको कारण खोज्न प्रयत्न गर्नेछ। त्रुटि र लापरबाही भएका तथ्य बाहिर आउनेछन्। तर ती त्रुटि र लापरबाही सच्याउनेतिर ध्यान दिने छैन। जसले गर्दा पुनः कुनै पनि बेला अर्को दुःखद खबर सुन्न बाध्य हुनुपर्नेछ। दुर्घटनाका कारणको खोजी हुने अनि बिर्सिइने प्रवृत्ति कहिलेसम्म ? प्रश्न पेचिलो छ। सडक दुर्घटना मूलतः मानवीय त्रुटिले अधिक हुने गरेको छ। यसअघिका अध्ययनको निचोड यस्तै छ। तथ्यांकअनुसार बर्सेनि सडक दुर्घटनाबाट औसत २ हजारको ज्यान जाने गरेको छ। गएको सात वर्षमा देशका विभिन्न स्थानमा भएका ६४ हजार १ सय ६८ सडक दुर्घटनामा १३ हजार ९ सय ३१ जना मारिए। औसतमा बर्सेनि दुई हजार मानिसले सडक दुर्घटनाकै कारण ज्यान गुमाउने गरेका छन्। दुर्घटनाका केही कारण छन्, जो अधिकांश दोहोरिने गरेको पाइन्छ। जस्तो चालकको लापरबाही र त्रुटि, सवारी नियमको उल्लंघन गर्ने प्रवृत्ति, साँघुरा र गाडी सञ्चालनका दृष्टिले प्राविधिक रूपमा कमजोर सडक, रुट परमिट दिने पद्धति, ट्राफिक प्रहरीको कमजोर नियमन प्रणाली, सवारी र चालक अनुमति वितरण प्रणालीमा रहेका कमजोरी, जीर्ण र पुराना सवारी साधन, लामो दूरीका बसमा चालक परिवर्तन गर्ने नियमको प्रभावकारी कार्यान्वयन हुन नसक्नु आदि। यी र यस्ता थुप्रै कारण जिम्मेवार छन्, सडक दुर्घटना बढ्नुमा। सारमा भन्नुपर्दा व्यवसायीको कमाउने लालच, सरकारको कमजोर नियमन प्रणाली र चालकको त्रुटि र लापरबाही दुर्घटनाका मुख्य कारण हुन्। यी कारक निरुत्साहित हुन सरकारको नियमन प्रणाली प्रभावकारी हुनुपर्छ। आम नागरिकको सुरक्षासँग जोडिएको विषयमा सरकार अपेक्षाकृत संवेदनशील हुन नसक्दा दुर्घटनाका कारण मानिसहरूले अनाहकमा ज्यान गुमाउनु परिरहेको छ। हुमिन दुर्घटना त्यसैको पछिल्लो नजिर हो। दुर्घटना दुःखद संयोग हो। दुर्घटना केकसरी र कुन बेला आउँछ भन्न सकिँदैन। यात्रु, चालक, व्यवसायी, सरकार सबैले दुर्घटना गराउन आआफ्नो ठाउँबाट सचेत र सजग हुनुको विकल्प हामीसँग छैन। त्यसमा पनि सबैभन्दा बढी सरकारी नियमन आवश्यक छ। क्षमताभन्दा बढी यात्रु चलाएको छ कि ? सवारीको अवस्था केकस्तो छ, त्यसको जाँचबुझ, लामो दूरीमा पनि एउटै चालक प्रयोग भएको छ कि ? सडको अवस्था आदि सबै पक्षको उचित नियमन हुनुपर्छ। नियमन गर्ने निकायसँगै चालक र व्यवसायी पनि जिम्मेवार हुनुपर्छ। नागरिकको सुरक्षित यात्राको सुनिश्चितता गर्ने सरकारले हो। त्यसका लागि सरकारले यातायात व्यवस्था र सडकसँग जोडिएका कानुनको नियमन र कडाइका साथ पालना गराउन सक्नुपर्छ। नियमन र बलियो कार्यान्वयनले सडक सुरक्षाको प्रत्याभूति दिन सक्छ। रुट परमिट दिँदा, लाइसेन्स वितरण गर्दा, सवारीको प्राविधिक जाँचपास, यात्रु सवार सवारी साधनको नियमित अनुगमन, सडकको अवस्थाको अनुगमन आदि कुराको बलियो कार्यान्वयन हुन सकेमा त्यसले दुर्घटनाका जोखिम घटाउन सकिन्छ। रफ्तारमा दुर्घटना बढिरहँदा प्रश्न उठ्न थालेको छ यो मानवीय त्रुटिले भएको दुर्घटना हो कि राज्यले अपनाएका नीतिनियमको बलियो कार्यान्वयन हुन नसक्दा भएको हत्या हो ? बर्सेनि दुई हजार नागरिकले अनाहकमा ज्यान गुमाउनुपर्ने अवस्थाको अन्त्य हुन आवश्यक छ, जसमाथि गम्भीर खोजविन र सुधार आवश्यक छ।"
कमिलाको प्वाँख पलाएजस्तै कम्युनिस्ट सरकार : निधि,"काठमाडौं : नेपाली कांग्रेसका उपसभापति बिमलेन्द्र निधिले कम्युनिस्ट विचारधारा पतनको बाटोतर्फ उन्मुख भए बताएका छन्।नेपालमा कम्युनिस्ट पार्टीले गत निर्वाचनमा पाएको सफलतालाई उपसभापति निधिले मर्ने बेलामा कमिलाको प्वाँख पलाएजस्तो भएको टिप्पणी गरका हुन्। जसरी मर्ने बेलामा कमिलाको प्वाँख पलाउँछ, त्यसैगरी समाप्त हुने बेलामा नेपालमा कम्युनिस्ट सरकार गठन भएको छ,निधिले भने। वन वातावरण श्रमिक संघको दोस्रो केन्द्रीय महाधिवेशनको आइतबार राजधानीमा उद्घाटन गर्दै उनले विचारधाराको परिवर्तनसँगै कम्युनिस्ट शासन पनि पतनको बाटोतर्फ उन्मुख भएको बताए। सरकारका १०० दिनको उपलब्धि हेर्दा आश गर्ने कुनै ठाउँ बाँकी नरहेको उनाको भनाइ छ । सरकारले सय दिनको समय पार्टी मिलाउनमै खर्च गरेको भन्दै पूर्व उपप्रधानमन्त्री समेत रहेका निधिले भने, सरकारले संघीयता, समावेशिताविरुद्ध सिण्डिकेट खडा गरेको छ। रक्सौल र कोराला नाकाबाट काठमाडौंमा रेल गुडाउने कुरा गरेर कम्युनिस्ट सरकारले भारत र चीनको चाकडी गर्नुबाहेक अरु केही काम नगरेको आरोप समेत लगाए। बर्षौंदेखिको हुलाकी राजमार्ग बनाउने कुरा भारतले होल्ड गरेर राखेको छ, उपसभापति निधिले भने, अब काठमाडौंमा रेल ल्याउने कुरा पनि त्यसैगरी होल्ड गरेर राख्छ। त्यसैले अहिलेको सरकारले हुलाकी राजमार्गको काम अगाडि बढाएन भनेर सोध्नुनर्पेमा त्यसो नगरी चाकडी गरेको टिप्पणी गरे।"
बाबुराम भट्टराईलाई जेलबाट रेशम चौधरीको पत्र,"काठमाडौँ: टीकापुर हत्याकाण्डका मुख्य अभियुक्त रेशम चौधरीले कारागारबाटै पूर्वप्रधानमन्त्री डा बाबुराम भट्टराईलाई पत्र पठाएका छन् । डिल्लीबजारमा रहेको सदरखोरमा बन्दी जीवन बिताइरहेका सांसदसमेत रहेका (सपथ लिन बाँकी) चौधरीले लेखक दिल निशानी मगरमार्फत् भट्टराईलाई पत्र लेखेका हुन् । एक पेज लामो पत्रमा चौधरीले आफूलाई आफ्नो समुदायको अधिकारका लागि आन्दोलन गर्दा फसाइएको बताएका छन् । 'एउटै वर्ग र समूदाय आन्दोलनमा सहभागी भएकै आधारमा षड्यन्त्रपूर्वक घटनालाई गैरराजनीतिक बनाइयो', उनले पत्रमार्फत् गुनासो गरेका छन् । कैलालीको टीकापुरमा आठजनाको ज्यान जाने गरी भएको घटनाका २६ जना अभियुक्तलाई तीन वर्षदेखि अदालतले फैसला नगरी थुनेर राखिएको गुनासो उनले गरेका छन् । 'टीकपुर घटना राजनीतिक हुन सकेन र बनाइएन पनि । हुन नसक्नु र नबनाइनुको पछाडि एउटै कारण होएउटै वर्ग र समूदाय मात्रै आन्दोलनमा सहभागी हुनु', उनले पत्रमा भनेका छन् । चौधरीले आफूहरु शान्तिको पक्षमा रहेको बताएका छन् । 'हामीले शान्ति र समृद्धि चाहेका छौँ', उनले भनेका छन्, 'न्याय नपाएर आक्रोशित जनतालाई बेवास्ता गरेर चमा मुलुक कसरी समृद्धितर्फ जान्छ ?', उनले पत्रमा भनेका छन् । उनले पत्रमा डा बाबुरामसँग भेट्ने इच्छा पनि व्यक्त गरेका छन् । 'मलाई भट्टराईसँग भेट गर्ने इच्छा छ', उनले भनेका छन्, 'कारागारमा बाबुराम भेट्न आउने बाटो हेरिरहेको छु ।' चौधरीले लेखेको पत्र मगरले आइतबार डा भट्टराईलाई बुझाएका छन् । पत्र बुझेपछि भट्टराईले समय मिलाएर चौधरीलाई भेट्न जाने बताएकाे मगरले जानकारी दिए ।"
भ्रष्टाचार भए मुख्यमन्त्रीको कार्यालयमा फोन गर्नुहोस्,"डोटी : प्रदेश ७ का मुख्यमन्त्री त्रिलोचन भट्टले भ्रष्टाचारविरुद्ध सरकारले शून्य सहनशीलताको सिद्धान्त अंगिकार गरेको बताएका छन्। आइतबार प्रेस सेन्टर र प्रेस चौतारीले डोटीमा गरेको पत्रमार सम्मेलनमा बोल्दै मुख्यमन्त्री भट्टले भ्रष्टाचार गर्नेलाई सरकारले छुट नदिने बताएका हुन्। कुनै पनि प्रकारको भ्रष्टाचार भएको छ भने मुख्यमन्त्री तथा मन्त्री परिषद्को कार्यालयमा रहेको टोल फ्रि नम्बरमा तत्काल फोन गर्नुहोस्, भट्टले भने हामी भ्रष्टाचारविरुद्ध शून्य सहनशीलताको सिद्धान्त अंगिकार गर्छौँ। प्रदेश सरकारका सय दिन प्रदेशको कानुन बनाउनमै बितेको उनको भनाइ छ। अझै सबै कानुन बन्न सकेका छैनन, उनले भने। भट्टले अहिले प्रशासनिक संक्रमण काल लागेकाले स्थानीय तह तथा अन्य कार्यालयमा कर्मचारीको अभाव देखिएको बताए। कर्मचारीका बिषयमा प्रदेश सरकारलाई अहिले कुनै किसिमको अधिकार दिइएको छैन, भट्टले भने, पूर्ण रुपमा कानुन बन्यो भने मात्रै विकासको गतिमा तिब्रता पाउने छ। प्रदेश सरकारका चार प्राथमिकता मुख्यमन्त्री भट्टले प्रदेश समृद्ध बनाउन चार प्राथमिकताका अगाडि सारेका छन्। कृषि प्रदेश समृद्धिको प्रमुख आधार हो मुख्यमन्त्री भट्टले भने, कृषिलाई आधुनिकीकरण गर्ने, किसानलाई सहुलियत दिने, प्रत्येक जिल्लामा माटो परीक्षण गर्ने सरकारको मुख्य लक्ष्य छ। उनले प्रदेशभित्र जलविद्युत उत्पादन सरकारको दोश्रो प्राथमिकतामा रहेको बताए। यस्तै पर्यटकीय क्षेत्रको प्रवद्र्धन, विकास र प्रचारप्रसार गर्नमा प्रदेश सरकार लाग्ने उनको भनाइ छ। त्यसैगरी चौथोमा प्रदेश भित्र रहेका जडिबुटीहरुको पहिचार गर्दै प्रशोधन गर्ने र त्यसको सही व्यवस्थापन गर्ने योजना समेत उनले सुनाए। सडकमार्ग प्रदेशको प्रमुख एजेण्डा मुख्यमन्त्री भट्टले खुटियाबिपीनगरदिपायल फास्ट ट्रयाक प्रदेश नम्बर ७ को पहिलो प्राथमिकतामा रहेको बताए। संघीय सरकारले जेठ १५ गते संसदमा पेश गरेको बजेटमा खुटीयाबिपीनगरदिपायल सडकलाई प्राथमिकता दिँदै सो क्षेत्रमा सुरुङ्ग मार्गको निर्माण गर्ने भनिएकोमा संघीय सरकारलाई धन्यवाद समेत दिएका छन्। उनले उक्त सडकमा सुरुङ्ग मार्ग निर्माण भएपछि सडकको दूरी अझ घट्ने बताए। यस्तै मुख्यमन्त्री भट्टले बर्षौंदेखि राजनीतिक मुद्दा बन्दै गएको सात सय ५० मेगावाटको पश्चिम सेती जलविद्युत परियोजना सरकारले आफ्नै लगानीमा निर्माण हुने गरी बजेट वक्तव्यमा आएको बताउँदै भने, अब पश्चिम सेती परियोजना निर्माण हुने पक्कापक्की भएको छ। प्रदेशमा समाज रुपान्तरण अभियान संचालन गरिने भट्टले बताए। समाज रुपान्तरण अभियानको नेतृत्व जनप्रतिनिधिले गर्नुपर्ने उनको भनाइ छ। मुख्यमन्त्री भट्टले प्रदेशको संरचना नयाँ भएका कारण यसलाई विकासको क्षेत्रमा गति लिन सबैले सरकारलाई सहयोग गर्नु पर्ने बताए। उनले भने म चमत्कार गर्छु भन्न त सक्दिन। तर, म सुरुवात गर्छु भनेर जिम्मेवारी लिएको हुँ र राम्रो कामको सुरुवात गर्छु। अर्को प्रसंगमा मुख्यमन्त्री भट्टले स्थानीय तहका जनप्रतिनिधिलाई जहाँ मन लाग्यो त्यहाँ सडक काट्ने काम रोक्न आग्रह गरेका छन्। विकास गर्ने नाममा विनाश निम्त्याउँदै आएका छौं हामीहरु, यस्तो विकास दिगो हुन सक्दैन भट्टले भने सडक काट्ने नाममा आज डाँडा खनिदैछन्, भोली बर्षात सुरु हुँदा बाढी पहिरो जान्छ, हाम्रा घर बग्छन्, खेतीयोग्य जमिन बग्छ। उनले स्थानीय तहका जनप्रतिनिधिहिरुलाई दिगो सडक बनाउने योजना ल्याउन आग्रह गर्दै भने, यदि तपाईहरु एक स्थानीय तहमा एक सडक मात्रै पनि दिगो बनाउने योजना ल्याउनु हुन्छ भने प्रदेश सरकारले त्यसका लागि थप बजेट दिन तयार छ।"
बजेट संघीयता विरोधी : नेता लेखक,"बाजुरा : कांग्रेस नेता रमेश लेखकले बजेट संघीयता विरोधी भएको बताएका छन्। आइतबार नेपाल प्रेस युनियन बाजुराले गरेको पत्रकार सम्मेलनमा बोल्दै लेखकले यस्तो बताएका हुन्। नेता लेखकले प्रतिपक्ष मात्र नभएर सत्ता पक्षले समेत बजेटको विरोध गरेको भन्दै बजेटले जन चाहनालाई सम्बोधन गर्न नसकेको टिप्पणी गरे। प्रदेश ७ ले इतिहासकै निरासाजनक बजेट पाएको भन्दै उनले निराशा व्यक्त गरे। चर्का सामाजिक सुरक्षा कुरा गरेपनि ति कुराहरु बजेटमा नपरेको उनको भनाइ छ। यो बजेटले अधिकांश नेपालीलाई निरास तुल्याएको छ, नेता लेखकले भने, सत्ता पक्षले नै विरोध गर्ने बजेट कस्तो होला आफै अनुमान गर्नुहोस् । वाम गठबन्धनलाई बहुमत दिएका जनतालाई बजेटले निराश पारेको उनको भनाइ छ। उनले यो बजेटले वाम सरकारको साख जोगाउन नसक्ने बताए। नेता लेखकले पेल्ट्रोलियम पदार्थको मूल्य दिनदिनै बढिरहेकोप्रति आक्रोश व्यक्त गरे। त्यसैगरी अर्को प्रसंगमा पूर्वमन्त्री समेत रहेका नेता लेखकले अब पार्टी भित्रका गुटउपगुटलाई अन्त्य गरी समृद्धिको यात्रामा कांग्रेस अघिबढ्ने प्रतिबद्धता जनाए। नेपाली कांग्रेस किन पराजय भयो ? भन्ने बिषयमा नेपाली काँग्रेस भित्र अत्यन्त सूक्ष्म रुपमा छलफल भइरहेको समेत नेता लेखकले बताए।"
बाबुरामको टिप्पणी : पातमा पानी खन्याएजस्तो बजेट,"काठमाडौं : पूर्वप्रधानमन्त्री एवम् नयाँ शक्तिका संयोजक बाबुराम भट्टराईले आर्थिक वर्ष २०७५७६ को बजेटमाथि रचनात्मक टिप्पणी गरेका छन् । अर्थमन्त्री युवराज खतिवडाले बजेटका प्राथमिकता छुट्याउन नसकेको उनको आरोप छ। भट्टराईले स्थानीय तहमा बजेट कम छुट्याएको भन्दै आलोचना गरेका छन् । स्थानीय तहलाई जरा र केन्द्रलाई पातको संज्ञा दिँदै बाबुरामले अर्थमन्त्रीले पातमा पानी खन्याएजस्तो बजेट ल्याएको बताएका छन् । सँगै अर्थमन्त्रीले देश समृद्धिको घोषणालाई बजेटमा समेट्न नसकेको आरोप समेत लगाएका छन् । थुप्रै सकारात्मक विषय भए पनि बजेट जनताको अपेक्ष अनुसार आउन नसकेको उनको टिप्पणी छ । प्रतिनिधिसभाको बैठकमा बाबुरामले शुक्रबार गरेको टिप्पणीको पूर्णपाठ जस्ताको तस्तै : सम्माननीय सभामुख महोदय, हामी आव २०७५।७६ सालको वार्षिक बजेट माथि जुन छलफल गर्दैछौँ यो एउटा सामान्य वार्षिक आयव्ययको अनुमान मात्र होइन। नयाँ युगमा नेपाल कुन दिशामा अगाडि बढ्छ भनेर त्यसको मार्ग देखाउने मार्गचित्रमाथि हामी छलफल गर्दैछौँ। त्यस अर्थमा यस वर्षको बजेट २००८ सालमा सुवर्णशम्शेर जबराले प्रस्तुत गर्नुभएको बजेटदेखि लिएर म लगायतले ०६५६६ मा प्रस्तुत गरेको बजेट भन्दा नितान्त भिन्न परिवेशमा यो प्रस्तुत भैरहेको छ। त्यसैले त्यसमाथिको छलफल पनि त्यही उचाइकासाथ भएको पनि अनुभुत गरेको छु। बजेट अर्थात् कुनै पनि आर्थिक नीति भनेको सेतो र कालो हुँदैन। यसको रंग इन्द्रेणी हुन्छ। त्यसैले विभिन्न कोणबाट यसमाथि छलफल हुनु म स्वाभाविक ठान्दछु। हामी भाग्यमानी छौँ, हामीले यस वर्ष यस्ता अर्थमन्त्री पाएका छौँ जो विज्ञ पनि हुनुहुन्छ र पार्टीका निश्चित विचार बोक्ने एउटा विचारका बाहक पनि हुनुहुन्छ। विचार र विज्ञता दुइटैको संयोजन भएको अर्थमन्त्रीले प्रस्तुत गरेको बजेटबाट हामीले धेरै अपेक्षा गर्नु स्वभाविक पनि हुन्छ। त्यसैले म वहाँलाई सम्माननीय सभामुखमार्फत् बधाइ दिन चाहन्छु। र वहाँले कतिपय राम्रा कुरा पनि गर्नुभएको छ, मेहनत पनि गर्नुभएको छ। त्यसका निम्ति म धन्यवाद पनि दिन चाहन्छु। बजेटका कतिपय राम्रा पक्षहरु छन्। जस्तै एउटा कार्यक्रमिक र विनियोजनतर्फको हिसाबबाट प्रधानमन्त्री रोजगार कार्यक्रम, रोजगारी प्रत्याभूति विधेयक, प्रधानमन्त्री कृषि आधुनिकीकरण परियोजना, प्रत्येक प्रदेशमा न्यूनतम २० उद्योगग्राम स्थापना गर्ने कुरा, शैक्षिक प्रमाणपत्र धितो राखेर ५ प्रतिशत ब्याजदरमा रु ७ लाखसम्म ऋण दिने कुरा, उच्च प्राविधिक शिक्षाको निम्ति ५ प्रतिशत ब्याजमा शैक्षिक ऋण प्राप्त गर्ने कुरा, औद्योगिक उत्पादनमाथि ५ प्रतिशत अनुदान दिने कुरा, महिला, दलित लगायतका उद्यमशीलतामा कम ब्याजदरसहुलियत ब्याजदरमा ऋण दिने कुरा, कृषिका समर्थन मूल्य, २६ जिल्लाका घरपरिवारलाई राज्य सुरक्षा परिचयपत्र दिने कुरा जुन मेरै पालामा शुरु गरिएको थियो। सातवटै प्रदेशमा एकएक शिक्षाशास्त्र अध्ययन प्रतिष्ठान गठन गर्ने कुरा, एक वर्षभित्र सबै नेपालीको बँैक खाता खोल्ने कुरा, मुक्तकमैया हलीयाहरुको पुनस्र्थापना आदिका कुरा सकारात्मक छन् र अत्यन्त कर्णप्रीय पनि छन्। राजश्वतर्फ चुरोट, मदिरा इत्यादिको करवृद्धि, सबै प्रकारका भ्याट रिबेट खारेज गर्ने कुरा, चिया, कपडा, डेरी उद्योग लगायतमा आयातमा ५० प्रतिशत छुट, योगदानमा आधारित निबृत्तिभरण आदि नीतिहरु पनि सकारात्मक छन् र ती उपयोगी नै छन्। यस अर्थमा वहाँलाई म धन्यवाद दिन चाहन्छु। तर यो सामान्य अवस्थाको बजेट हुँदो हो त यसलाई राम्रो भन्न हुन्थ्यो, भन्नु पथ्र्यो, म पनि भन्थेँ। त्यस अर्थमा सामान्य निरन्तरतामा हेर्दा यो बजेटलाई पासमार्क दिनुपर्छ, अझ ६० प्रतिशत मार्क दिन पनि म कन्जुस्याइँ गर्दिनँ। तर यो सामान्य अवस्थाको बजेट होइन। यतिबेला हामी नयाँ युगमा प्रवेश गरेका छौँ र यो बजेटले आगामी हाम्रो अर्थतन्त्रले एउटा फड्को मारोस् भन्ने हामी सबैको परिकल्पना छ। एउटा तेस्रो विश्वको स्तरमा, अतिकम विकसित देशको स्तरमा जकडिइरहेको मुलुकलाई, त्यस्तो दुष्चक्रमा फसिरहेको मुलुकलाई छोटो अवधिमा मध्यम आय भएको मुलुक हुँदै पहिलो विश्वमा रुपान्तरण गर्ने हामी सबैको सपना छ। तर त्यो सपना कताकता बीचैमा मरेजस्तो भएको छ। दुईतिहाई बहुमत प्राप्त सरकार छ, सरकार चलाउने पार्टीले जुन घोषणापत्र प्रस्तुत गरेको थियो, नीति तथा कार्यक्रम र बजेटका नीति तथा प्राथमिकता सिद्धान्तका प्राथमिकतामा पनि केही आशा देखाइएका थिए तर बजेटसम्म आइपुग्दा त्यो आशा मरेको, त्यो सपना मरेको मलाई चाहिँ अनुभुति हुन्छ। एकजना कविले भन्नुभएको थियो होल्ड फास्ट टु ड्रिम्स, फर इफ ड्रिम्स डाई, लाइफ विल बि ब्रोकनविङ्ग्ड बर्ड ह्विच क्यान नट फ्लाई। अर्थात तपाईँ आफ्नो सपनामा दृढ रहनुपर्छ किनकी सपना मर्यो भने तपाईँको जीवन पँखेटाविनाको चरा जस्तो हुन्छ जुन उड्न सक्दैन। त्यसैले यति छिट्टै यति प्रचण्ड बहुमतप्राप्त सरकारले सपना मार्दै गएको, हिम्मत हार्दै गएको हो कि भन्ने मलाई चिन्ता लाग्यो। र सबुतहरु हेर्दै गर्दा पनि फोकस र दृढता देख्दिनँ। क्रमश: गरिनेछ, सम्भवत: अध्ययन गरिनेछ, शुरु गरिनेछ, यथाशीघ्र गरिनेछ, प्रक्रिया अगाडि बढाइनेछ जस्ता पदावलीहरुले एउटा आत्मविश्वास प्रदर्शन गर्दैन। त्यो किन भयो भन्ने विद्वान अर्थमन्त्रीबाट म जान्न चाहन्छु। र विद्वान अर्थमन्त्री कताकता जसरी दोबाटोमा हराएजस्तो हुनुभएको छ त्यसको कारण के होला त्यसबारे पनि जान्न म आतुर छु। एउटा बीस किलोमीटर प्रतिघण्टा दौडिरहेको गाडी छ, त्यसलाई तीसचालीस किलोमिटर प्रतिघण्टा हामीले कुदायौँ भने त्यो हामीलाई बढी कुदेको जस्तो लाग्दछ, खुशी पनि लाग्दछ। तर हामी गाडी मात्रै चढ्दै छैनौँ। यहाँ हाम्रो सम्माननीय प्रधानमन्त्रीज्यूको भनाइलाई उद्धृत गर्दै भन्ने हो भने हामी त जेटप्लेन, अझ दुईजना पाइलटले हाँकेको जेटप्लेन चढ्दैछौँ। जेटप्लेन उड्नको निम्ति ६० किलोमिटर प्रतिघण्टा कुदेर हुँदैन, सय किलोमिटर कुदेर पनि हुँदैन त्यसलाई टेकअफ गर्नको निम्ति २९० किलोमिटर प्रतिघण्टाको गतिमा त्यो कुद्नु पर्दछ, तबमात्रै त्यो प्लेन, बोइङ र एयरबस उड्न सक्छ। त्यसैले हाम्रो अर्थतन्त्रलाई टेक अफ गराउने हो भने यो गतिले पुग्दैन। त्यस अर्थमा म निराश हुनपुगेको छु र चिन्तित हुनपुगेको छु। अब म धेरै कुराहरु नराखिकन यसका विषयवस्तुमा प्रवेश गर्न चाहन्छु। थुप्रै राम्रा कुराहरु पनि छन् र थुप्रै कुराहरु यहाँ राखिएको पनि छ। कतिपय पूरानो कार्यक्रमको थुप्रै निरन्तरताहरु पनि छन्। त्यसैले हेर्दा कताकता मलाई के सम्झना आउँछ भने, यसको समस्या कहाँनेर रह्यो भन्नेमा, एउटा दृष्टिकोणको समस्या, सोचमा समस्या। अर्को, प्राथमिकता निर्धारण गर्नेमा समस्या रह्यो। जुन कुरा खोजेको हो त्यो पहिल्याउनमा समस्या रह्यो। हामीले रामायणमा एउटा कथा पढ्ने गछौँ। जब रामचन्द्र लक्ष्मणसहित बनवास गएका थिए, लक्ष्मण एकपटक विरामी परे र उनलाई औषधी गर्नको निम्ति विन्ध्याचल पर्वतमा सञ्जीवनी बुटी पाइन्छ, त्यहाँबाट त्यो बुटी लिएर आउनु भनेर हनुमानलाई रामचन्द्रले भने र हनुमान बुटी खोज्न गए। विन्ध्याचल पर्वतमा हनुमान घुमे, थुप्रै औषधीमुलोहरु थिए तर उनले सञ्जीवनी बुटी कुन हो छुट्याउनै सकेनन् र पूरै पर्वत नै बोकेर आएका थिए। त्यस्तै यहाँ थुप्रै कार्यक्रमहरु, पुराना कार्यक्रमका निरन्तरताहरु छन्। कुन ठीक हो, कुन बेठीक हो, कुन राम्रो हो, कुन नराम्रो हो त्यो चाहीँ ख्यालै नगरिकन अर्थमन्त्रीजी पुराना कार्यक्रमहरुका, मलाई लाग्छ जुन २००८ सालदेखिका कार्यक्रमहरु थिए, विन्ध्याचल पर्वत नै बोकेर खडा भएको जस्तो मलाई अनुभुति भयो। त्यसैले मुख्य समस्या फोकसको समस्या हो। फोकसको समस्या, प्राथमिकताको समस्या हुनुको पछाडि एउटा चिन्तन र दृष्टिकोणकै समस्या रह्यो कि भन्ने मलाई लाग्छ। यसमा म धेरै नगइकन के भन्न चाहन्छु भने यदि मैले बजेट पेश गर्ने अवसर पाएको भए, यो युगको पहिलो नयाँ बजेट पेश गर्ने अवसर तपाईँ हामी मध्ये कसैले पाएको भए हामीले हिजोकै फरम्याट पछ्याइरहनु आवश्यकता थिएन। फरम्याट पनि नयाँ बनाउनुपर्छ भन्ने मान्यता म राख्छु। सबैभन्दा पिछडिएको जुन अर्थतन्त्र छ, अहिले पनि एक हजार डलर प्रतिव्यक्ति आम्दानी भएको हाम्रो जुन अर्थतन्त्र छ, कृषिमाथि आधारित, ग्रामीण क्षेत्रमाथि आधारित अत्यन्त ग्रामीण र कृषिमुखी जुन अर्थतन्त्र छ यसका समस्या के हुन् ? यसका सम्भावना के हुन् ? यसलाई राम्रोसँग पहिले केलाउनुपर्छ। हाम्रो लक्ष्य ठीकठीकै निर्धारण छ हामीले यो वर्ष ८ प्रतिशत लक्ष्य हासिल गर्नुपर्छ, पाँच वर्षपछि हामीले हाम्रो आम्दानी दोब्बर गर्नुपर्छ, कृषिलाई दोब्बर गर्नुपर्छ, दुईवर्षमा पर्यटक संख्या दोब्बर गर्दिनुपर्छ भन्ने कुरा अत्यन्त राम्रा छन्। म त भन्छु त्यतिमात्रै किन यो भन्दा अझ बढी सपना देख्नुपर्छ। तर त्यहाँसम्म पुग्नको निम्ति कुन बाटोबाट हामी जाने हो भन्ने कुरामा यहाँनेर प्रष्टता भएन। हामी एक प्रकारको जुन वैचारिक पिँजडा छ त्यसमा बाँधियौँ जस्तो लाग्छ। मैले यहाँ सुन्दाखेरी नव उदारवादी पिँजडाभित्रबाट एकथरी साथीहरुले यसको आलोचना र समर्थन गरेको, अर्कोतिरबाट हिजोकै राज्यकेन्द्रित, राज्यनियन्त्रित समाजवाद अथवा स्टालिनको पालादेखि राज्यले सबथोक नियन्त्रण गर्ने अर्थतन्त्रलाई भन्ने जुन समाजवादको पुरानो मोडेल छ त्यो पिँजडाभित्र रहेर छलफल हुन खोजेको जस्तो र अर्थमन्त्रीजी कतैकतै यो दुईवटा पिँजडाको बीचमा अल्झिएजस्तो मलाई अनुभुति भयो। त्यसैले अहिले हामीले हाम्रो बाटो स्पष्ट गर्नुपर्छ। त्यो बाटो भनेको अहिलेको यो चरणमा हामीले जुन कृषिप्रधान, ग्रामीणप्रधान अर्थतन्त्र छ, सामन्तवादको अवशेष रहेको जुन अर्थतन्त्र छ यसलाई तीब्र आर्थिक विकास गरेर, आर्थिक वृद्धि हासिल गरेर, त्यो भनेको दुई दशकसम्म दुई अंकको आर्थिक बृद्धिदर हासिल गर्ने, यसको औद्योगिक पुँजीवादी रुपान्तरण गर्ने नै हो। त्यो नै हाम्रो मुख्य अहिलेको लक्ष्य हो। त्यो प्राप्त गर्नको निम्ति पनि हामीले सामाजिक सुरक्षा लगायतका सामाजिक न्यायका कुरालाई सहयोगी बनाउनु पर्दछ भन्ने कुरालाई स्पष्ट राखेर दुई दशकसम्म निरन्तर दुई अंकको आर्थिक वृद्धिदर हासिल गर्ने ढंगले हामी जानुपर्थ्यो, त्यो हुन सकेन। अर्थमन्त्रीजी कहीँ त्यहीँनेर अल्मलिनुभयो। उता ढल्किदाँ यतापट्टीको डर, यता ढल्किदा उतापट्टीको डर भनेजस्तो उहाँ बीचमा उभिनुभयो। बीचमा उभिँदा न यता न उता, न हाँसको चाल न कौवाको चाल जस्तो बन्न पुग्यो। वैचारिक सोंच र भिजन दुबैको हिसाबले त्यहाँ त्रुटि हुनपुग्यो र मूलमा नै समस्या परिसकेपछि, मूल नै धमिलो भएपछि तल स्वत: नै धमिलो हुन्छ। त्यसैले गर्दा बजेट जुन ढंगले आउनुपर्थ्यो यो आउन सकेन। हामी त्यसरी अब अल्झिन जरुरत छैन। हामीले समात्ने बाटो भनेको समाजवादउन्मुख राष्ट्रिय औद्योगिक पुँजीवादको विकास गर्ने नै हो। नवउदारवादी बाटो होस् अथवा माक्र्सेली राज्यकेन्द्रित समाजवादी बाटो होस् दुइटै बाटोले यसमा अन्यथा मान्नुपर्ने केही छैन। यो भन्दा माथि उठ्न हामी सक्नुपर्छ। यसको अस्पष्टता यहाँ रह्यो भनेर म भन्न चाहन्छु। अब हाम्रो बाटो के हो त, के के विषयलाई प्राथमिकता दिनुपर्छ त भन्ने विषयमा अनेक मोडलहरु छन्। यूरोप र अमेरिका, चीन र रुसका मोडेलहरु पुराना भए, हामीसँग सन्दर्भ मिल्दैन। हामीसँग मिल्ने मोडेलहरु भनेका पूर्वी एशिया, दक्षिणपूर्वी एशिया, अफ्रिका र भारत लगायत देशमा लागू भएका विकासका मोडेल हुन्। त्यसबाट हामीले सिक्ने हो। ती मध्येमा पनि पूर्वी एशिया र दक्षिणपूर्वी एशियाको विकासको मोडेलबारे पछिल्ला चरणमा, जुन एउटा एशियन टाइगर्सको रुपमा आए, एउटा एशियन मिराकल भएर उनीहरु आए, तिनीहरुको विषयमा विद्वानहरुले ठूला तुलनात्मक अध्ययनहरु गरेका छन्। त्यसरी हेर्दा मेरो विचारमा हामीलाई काम लाग्ने मोडेल भनेको पूर्वी एशियाली मोडेल हो खाली चीन, कोरिया, जापान, ताइवानलगायतका देशले अपनाएको मोडेल हामीसँग मिल्दो जुल्दो हुन्छ। हङकङ र सिंगापुरको मोडेल होइन, ती चाँही एउटा टापु, बन्दरगाह देशमात्रै भएकोले तिनको मोडेल हामीसँग मिल्दैन। मलेशिया, इथियोपियाका मोडेलहरु केही हदसम्म हामीसँग मिल्छ। त्यसरी हेर्दा हामीले हाम्रो बाटो पहिल्याउन सक्नुपर्छ। त्यसको निम्ति म दुईतीनवटा विषयमा आउँछु। एउटा, पुँजी निर्माण गर्ने। पुँजीको अल्पता छ हामीकहाँ, त्यो कसरी निर्माण गर्न सक्छौँ ? पुँजी खर्च कसरी बढाउन सक्छौँ ? भनेर जसरी हामी जान पर्थ्यो तर यो बजेटमा हिजोकै निरन्तरतामा पुँजीगत खर्चमा २४ प्रतिशत छ, ब्याजको ऋण १२ प्रतिशत जान्छ, ३६ प्रतिशत गयो र बाँकी जुन ६४ प्रतिशत छ त्यो चाँही हाम्रो सामान्य साधारण खर्च नियमित खर्चमा हामी विताउँछौँ। यसरी एकचौथाइ मात्रै विकास खर्च लगाएर कसरी हामीले दुईअंकको आर्थिक बृद्धिदर हासिल गर्न सक्छौँ ? यो सम्भवै छैन। दुईअंकको आर्थिक वृद्धिदर हासिल गर्ने हो भने मैले पहिले पनि भनेको थिएँ, यहाँहरु सबैलाई थाहा छ हामीले कूल गार्हस्थ उत्पादनको ३५४० प्रतिशत खर्च गर्नुपर्दछ। त्यो भनेको अहिले हाम्रो हिसाबले १२ खर्ब विकासमा खर्च गर्नुपर्छ। हामीले राज्यको तर्फबाट सबै गर्न नसकौँला, कमसेकम आधा ६ खर्ब राज्यले खर्च गर्नुपर्छ। कमसेकम ३ खर्ब मात्र हामीले यहाँ विनियोजन गरेका छौँ र बाँकी ६ खर्ब निजी क्षेत्रबाट उत्प्रेरित गरेर लगानी गर्न सक्नुपर्थ्यो। यस्तो अल्पताबाट कसरी यो प्राप्त गर्न सक्छौँ ? हो कतिपय साथीहरुले अर्थमन्त्रीले वित्तीय अनुशासन कायम गर्नुभयो भनेर पनि प्रशंसा गर्नुभएको छ। यो अन्तर्राष्ट्रिय मुद्राकोषले निर्धारण गरेको कथित फिनान्सियल डिसिप्लिन छ, त्यो हामीले पालना गर्नु जरुरी छैन। त्यो भनेको कति तिम्रो आम्दानी छ त्यो भित्र मात्र रहेर तिमीले खर्च गर भन्ने तरिकाले ऋणदाता देशहरुले हामीमाथि लादेको अवधारणा हो। किनकी उनीहरुले एउटा गरीबलाई ऋण दियो भने तिर्न सक्दैन भनेर यो भन्दा बढी ऋण लिन हुँदैन, ऋण दिन पाइँदैन, तैँले यति मात्र ऋण लिनु भनेर बाँधेका छन्। हामी त्यसमा बाँधिनु जरुरी छैन। हामीले अहिले जुन राजश्व उठाएका छौँ त्यसले त हाम्रो सामान्य खर्च गर्न पनि पुगेको छैन। ३१ अर्ब हामीले उठाएको राजश्वले सामान्य खर्च त पूरा गर्न सकेका छैनौँ बाँकी त हामीले ऋण लिइरहेका छौँ। हामीले आन्तरिक ऋण लिएर निजी क्षेत्रको बजार संकुचन हुन पुग्छ, त्यसले नै तरलता अभाव भएको हामीले देखिरहेका छौँ। ऋण नै लिनु छ भने हामीले वाह्य रुपमा प्रशस्त मात्रामा जुन अहिले सहुलियत दरको ऋण प्राप्त हुन्छ, एशियाली पूर्वाधार बैंक छ, विभिन्न खालका एक्जिम बैँकहरु छन् तीनले एक प्रतिशत भन्दा सस्तो ब्याजदरमा ऋण दिन्छन् भने हामीले त्यो ऋण ल्याएर किन ठूला विकासका परियोजना शुरु नगर्ने ? सबै देशले त्यो गरिरहेका छन्। हामीमाथि के भ्रम छरिँदैछ भने ऋण लिएर हामीले विकास गर्न हुँदैन। तर सबैभन्दा ठूलो अर्थतन्त्र, सबैभन्दा विकसित अमेरिका सबैभन्दा बढी ऋणमा छ। अमेरिकाले ऋण लिएर चलाउन हुने तर हामीले ऋण लिएर चलाउन नहुने हुन्छ ? बरु हामीले भिख माग्न हुँदैन। हाम्रो समस्या के हो भने खाली अनुदान भनिरहेका छौँ। अनुदान भन्नेवित्तिकै त्यहाँ अनेकन शर्तहरु राखिएका हुन्छन्, हाम्रो प्राथमिकता अनुसार पनि त्यो हुँदैन, लागू गराउन पनि यति धेरै शर्तहरु राख्छन् की प्रत्येक वर्ष हेर्नुभयो भने उनीहरुले भनेको अनुदानको ५० प्रतिशत पनि हामीले खर्च गर्न सकिरहेका हुँदैनौँ किनकी यति धेरै शर्त राख्छन् कि पूरा गर्नै सकिँदैन। यति गर १० प्रतिशत दिन्छु, फेरि यति गर १५ प्रतिशत दिन्छु भन्दाभन्दै हाम्रो काम गर्ने तौरतरिकासँग मेल नै खाँदैन त्यसैले अनुदान भनेर जुन प्रतिवद्धता व्यक्त गर्छन् त्यसको ५० प्रतिशत पनि हामीले कहिल्यै पनि खर्च गर्दैनौ। त्यसैले मैले यहाँ जोड दिन खोजेको कुरा के हो भने पुँजी निर्माण र आन्तरिक पुँजी सञ्चयमा ध्यान नपुग्दा बाह्य सहुलियत दरको ऋण लिने हो, हामीले माग्ने होइन, अनुदान लिने होइन। हामीले सहुलियत दरको ऋण ल्याएर विकास खर्च गर्नुपर्छ, त्यो बाटो जाने आँट गर्नुपर्छ। त्यो चाँही यहाँ अर्थमन्त्रीले देखाउन सक्नुभएको छैन। यसैगरी अरु थुप्रै कार्यक्रमहरुका निरन्तरता छन्, छरिएर रहेका छन्। मैले अघि भनिसकें हनुमानले विन्ध्याचल पर्वत ल्याएजस्तो हुँदैन। अब अहिले विभिन्न ढंगले नीतिगत रुपले पनि अस्पष्टता देख्छु। कुन बाटो जाने हो, पुँजीवादी बाटो हो की समाजवादी बाटो हो भन्नेमा अर्थमन्त्री अल्मलिरहनुभएको छ। निजी क्षेत्रले गर्नुपर्ने काम चाहीँ राज्यले गर्न खोजेजस्तो गर्नुभएको छ र राज्यले गर्नुपर्ने काम चाहिँ नीजी क्षेत्रलाई छोडेजस्तो गर्नुभएको छ। उदाहरणको निम्ति, शिक्षा र स्वास्थ्य आधारभूत कुरा हुन्, हाम्रो संविधानले सबैको मौलिक अधिकार भनेको छ। मान्छेको मौलिक अधिकारमात्र होइन, सामाजिक न्यायको निम्ति र उत्पादक शक्तिको विकासको निम्ति पनि स्वच्छ र दक्ष जनशक्ति भए मात्रै विकास हुन्छ। त्यसमा राज्यले लगानी गर्ने हो, राज्यले दायित्व लिने हो। यो हाम्रो द्वैध स्वास्थ्य र शिक्षा प्रणाली छ यसमा राज्यले दायित्व लिने, नीजी क्षेत्रलाई अन्यत्र लगानी गर्न आकर्षित गर्ने, शिक्षा र स्वास्थ्य क्षेत्रबाट क्रमश: उसलाई विमुख गराउने भन्ने नीतिअनुसार मेरै पालामा शिक्षा सेवा शुल्क र स्वास्थ्य सेवा कर लगाइएको थियो। त्यसबाट शिक्षा र स्वास्थ्य क्षेत्रमा लगानी गर्ने निजी क्षेत्र छ, उनीहरुको पनि एकाउण्टीङ भएर बस्छ र सँगसँगै उनीहरुले केही बढी मुनाफा कमाउँछन् त्यसबाट केही सार्वजनिक शिक्षा र स्वास्थ्य क्षेत्रमा मद्दत पुग्छ भनेर लगाइएको थियो। त्यो आलटाल हुँदै आयो, यतिका वर्षसम्म के के गरियो र अहिले आएर यसलाई खारेजी गर्नेतर्फ वहाँ जानुभएको छ, उल्टो दिशातिर उहाँ जानुभएको छ। यसरी शिक्षा र स्वास्थ्य क्षेत्र निजीकरण गर्ने जुन गलत प्रतिगामी बाटो लिइरहनुभएको छ, यो समाजवादसँग कहाँनेर मेल खान्छ ? यो कस्तो समाजवाद हो ? माननीय सदस्यहरुले यसबारे बहश गर्नुहुनेछ भन्ने म सम्माननीय सभामुख महोदयमार्फत् आग्रह गर्न चाहन्छु। म यहिँनेर कतापट्टि आग्रह गर्न चाहन्छु भने निजी क्षेत्रलाई जसरी प्रशय गरिनुपर्ने छ त्यहाँ चाहीँ वहाँले उल्टो गर्नुभएको छ। मैले शुरुमै भनेको थिएँ, सुझाव माग्दा पनि मैले भनेको थिएँ, एउटै नारा बनाउनुहोस नाफा कमाउ, कर तिर। यत्ति भने हुन्छ। कुनै पनि नाफामा हामीले अनावश्यक वन्देज लगाइराख्न हुँदैन। शुरुशुरुको चरणमा छौँ, उद्यमशीलता भर्खर भर्खर बढ्दैछ। साना उद्यमीहरु भर्खरै बजारमा आउँदैछन्। स्टक एक्सचेञ्ज जुन हाम्रो छ त्यसको पनि राम्ररी विकास हुन सकिरहेको छैन। त्यसैले धेरैलाई, साना बचतकर्ताहरुलाई पनि बजारमा आउन अभिप्रेरित गर्ने, लगानी गर्न अभिप्रेरित गर्ने गर्नुपर्छ र कुनै पनि प्रकारको बन्देज राख्न आवश्यक छैन भनिएको थियो। उल्टो पुँजीगत लाभकर बढाउनुभएको छ। स्टक एक्सचेञ्जको पनि पुँजीगत लाभकर ५ प्रतिशतको सट्टा ७५ प्रतिशत भन्नुभएको छ। यो किन बढाउनु परेको हो ? त्यो त नभए पनि हुन्छ भन्ने मेरो भनाइ हो। उल्टो ब्रोकरलाई भ्याट लगाइएको थियो ब्रोकरको भ्याट चाहिँ हटाउनुभएको छ भने यो गर्न खोजेको के हो ? संगति पनि त्यहाँनेर देखा पर्दैन। निजी क्षेत्रलाई पुँजी लगानी गर्नको निम्ति, नाफा कमाउनको निम्ति जुन प्रशय दिनुपर्थ्यो त्यहाँ उहाँले कुण्ठित गर्नुभएको छ। र शिक्षा क्षेत्रमा, स्वास्थ्य क्षेत्रमा खुल्ला छोड्दिनुभएको छ भने यो उल्टो बाटो भयो। यो न समाजवाद भयो, न पुँजीवाद भयो। यो हाँसको चाल न कौवाको चाल भयो। त्यसैले म यतापट्टि ध्यान पुगोस् भन्ने ठान्छु। न समाजवाद न पुँजीवाद, यो त क्रोनि क्यापिटालिज्म, आसेपासेवादलाई पो प्रशय दिन खोजिएको त हैन भन्ने मलाई आशंका छ। यही बाटो हिड्यौँ भने खालि आसेपासे आफन्त पोस्ने, कमिशनखोरी बढाउने, भ्रष्टाचार बढाउने र केही मान्छे सम्पन्न हुने, देश चाहीँ विपन्न हुने दिशातिर जाने खतरा छ। त्यसैले यतातिर ध्यान पुगोस। सभामुख महोदय, अब के गर्ने त भन्नेमा आउँछु। टेकअफ गर्ने हो र साँच्चिकै दुई अंकको आर्थिक वृद्धिदर निरन्तर दुई दशक हासिल गरेर नेपालमा राष्ट्रिय औद्योगिक पुँजीको निर्माण गर्दै समाजवादतिर हामी जाने हो भने पुँजीवादको विकासका, सबैलाई थाहा छ, म जोड दिएर भन्छु, तीनवटा तत्वहरु हुन्छन्। एउटा पुँजी, अर्को श्रम र तेश्रो बजार। त्यसैले पुँजीको निर्माणबारे मैले भनिसकेँ, देशभित्रको आन्तरिक पुँजी सञ्चय गर्न, संकलन गर्न र लगानी गर्न अभिप्रेरित गर्नु पर्दछ। बचतको निम्ति वातावरण बनाउनु पर्दछ। हामीले फजुल खर्च गरिरहेका छौँ। विवाह, भोज, भतेरमा म जान्छु, मलाई दिक्क लाग्छ। मान्छेले कहाँबाट त्यत्रो पैसा ल्याउँछ ? सामान्य मान्छे हुन्छ, सामान्य जागिरे हुन्छ सामान्य किसान र व्यापार गरिरहेको हुन्छ। १०२० लाख भोज भतेरमा खर्च गरिरहेको हुन्छ। बरु कर नै लगाउने हो भने त्यसलाई हामीले किन अंकुश नलगाउने ? हामी सुन, जग्गा जस्ता कुराहरु ओगटेर राखेका छौँ। माननीय मन्त्रीज्यूहरुलाई अन्यथा नपरोस् वहाँहरु धेरैको सम्पत्ति विवरण हेरेँ, उहाँहरुले कति तोला सुन, जग्गा भनेर राख्नुभएको छ। यस्तो अनुत्पादक कुरामा किन हामीले लगानी गर्ने ? किन त्यो सम्पत्ति थुपार्ने ? बरु यसको सट्टा त शेयर लगानी गरौँ, अन्य व्यवसाय गरौँ, त्यसलाई प्रशय गरौँ न। त्यसो भयो भने उत्पादनमूलक क्षेत्रमा लगानी हुन्छ। त्यसलाई हामीले प्रशय दिऊँ, त्यसलाई कर नलगाऔँ। जसले अनुत्पादक क्षेत्रमा लगानी गर्छ, सुन लगायत क्षेत्रमा लगानी गर्छ त्यसमा कर बढी लगाऔँ। मैले नबुझेको कुरा वहाँले (अर्थमन्त्री) विदेशमा श्रम गरेर आउने नेपालीले प्रतिव्यक्ति १०० ग्राम काँचो सुन ल्याउन पाउने भनिएको छ। किन काँचो सुन ल्याउनु पर्यो बरु विदेशी मुद्रा यहाँ आउँथ्यो त्यसको सट्टा सुन ल्याएर हामीलाई केही लाभ हुन्छ ? युवाहरुले पैसा ल्याएर उद्योगमा लगानी गर्नको निम्ति प्रेरित पो गर्नु पर्थ्यो, तर हामीले सुन ल्याउन अभिप्रेरित गरेका छौँ। यहाँ चाहिँ हामीले बैदेशिक रोजगारीमा गएका नेपालीहरुलाई सुन भरिया बनाउन खोजिरहेका छौँ, बेरोजगार युवाहरुलाई सुन भरिया बनाउन खोजिरहेका छौँ र सुन तस्करी मौलाउने दिशातिर अघि जान्छ भन्ने मलाई लागिरहेको छ। यसरी पुँजी निर्माण हुँदैन। आन्तरिक पुँजी र बाह्य पुँजी नल्याइ पनि हामीलाई हुँदैन। पुँजी ल्याउनको निम्ति जुन खालको प्रशय दिनुपर्दथ्यो त्यो दिइएको छैन, अत्यन्त अनिच्छा त्यहाँनेर म देख्छु। प्रत्यक्ष बैदेशिक लगानी नल्याइकन नेपालमा ठूला पूर्वाधार र उद्योगधन्दा खुल्दै खुल्दैन। शुरुको चरणमा सबैले त्यही गर्छन्। अरुको कुरा छोड्दिनुस, कम्युनिष्ट भन्ने चीनले त्यही गरेको हो। हामीले किन त्यहाँ संकोच मानेको ? त्यसमा हामीले विप्पा लगायत अर्कै केही नामको सम्झौता गरेर बाह्य पुँजी ल्याउने वातावरण ल्याउन पर्थ्यो त्यसमा मैले अनिच्छा देखेँ, यसले हुँदैन। त्यसको सँगसँगै सफ्ट लोनमा पुँजी ल्याएर पुँजीको जुन कमी हुन्छ त्यसलाई पूरा गर्नुपर्छ भन्ने म मान्यता राख्छु। दोश्रो, श्रम अथवा दक्ष श्रम शक्ति नै विकासको आधार हो। त्यसैले हाम्रा युवाहरुलाई राम्रो सीपमूलक शिक्षा दिने कुरामा नै हामीले मुख्य जोड दिनुपर्छ र बैज्ञानिक शिक्षा, प्राविधिक शिक्षा, विज्ञान र प्रविधिको रुपमा व्यापक विस्तार गर्नुपर्छ र त्यसरी मात्र दक्ष जनशक्ति निर्माण गर्न सक्छौँ। त्यसले मात्र विकासको आधार बनाउँछ। तेश्रो, आन्तरिक र बाह्य बजार हो। बाह्य बजार भन्दा मुख्य रुपमा हाम्रो आन्तरिक बजार नै हो। काठमाडौँ वरिपरि र केही विकसित ठाउँमा मात्रै जो हाम्रो उपभोग भैरहेको छ, त्यसले गर्दा विशाल हाम्रो ग्रामीण क्षेत्र गरीबीको दुष्चक्रमा परेर बसेको छ। त्यसैले खासगरी विभिन्न जातीय, क्षेत्रीय विपन्नताहरु छन्, विविधताहरु छन्। कर्णाली क्षेत्र, २ नम्बर प्रदेशको मधेस क्षेत्र धेरै गरीबीको दुष्चक्रमा फसेको छ त्यसलाई माथि नउकालेसम्म हाम्रो बजार विस्तार नै हुँदैन। जुन संघीयताको कुरा गरेका छौँ, संघीयतालाई राजनीतिकअर्थशास्त्रीय दृष्टिकोणबाट पनि हेर्नुपर्यो। खालि एउटा राजनीतिकसामाजिक कोणबाट मात्र हेरिरहेका छौँ, आर्थिक कोणबाट हेर्ने हो भने यो बजार विस्तारको निम्ति पनि संघीयता कार्यान्वयनको आवश्यक छ। त्यसको निम्ति हामीले प्रदेश र संघलाई बलियो बनाउने, त्यसमार्पत् बढी खर्च गर्नेतिर हामी जानु पर्थ्यो। अब अहिलेको बजेटमा सामान्य त गरिएको छ, त्यसलाई म धेरै अन्यथा त भन्दिनँ तर पुग्दै पुगेन। हामीले स्थानीय तहलाई १४ प्रतिशत र प्रदेशलाई ९ प्रतिशत बजेट विनियोजन गरिरहेका छौँ भने एक चौथाई पनि बजेट हामीले तल दिइरहेका छैनौँ। तीन चौथाई माथि लिइरहेका छौँ भने यो त उही एकात्मक नै भएन ? त्यसैले तल स्थानीय तह र प्रदेशलाई बजेट धेरै विनियोजन नगरेसम्म तलको विकास हुँदैन। तलको विकास नभएसम्म माथि विकास हुँदैन। तल बजेट पठाउने भनेको त विरुवामा पानी हाल्ने भनेको हो। पानी तपाईँले जरामा हाल्नहुन्छ की पातमा हाल्नुहुन्छ ? हामी रुखको पाततिर पानी हालिरहेका छौँ। केन्द्रमा चाहीँ पैसा जम्मा पारिरहेका छौँ र तल पठाएपछि विग्रन्छ भनिरहेका छौँ। जरामा पानी नहालेसम्म रुख सप्रन्छ ? अर्थतन्त्रमा साँच्चै फड्को हान्ने हो भने हामीले साँच्चै तल स्थानीय तह र प्रदेशमा नै बढी बजेट विनियोजन गर्नुपर्दछ। अहिले कमसेकम ३५ प्रतिशत पुर्याएको भए हुन्थ्यो र पछि ५० प्रतिशत पुर्याउने ढंगले जानुपर्छ। त्यो नभएसम्म बजार विस्तार हुँदैन। अर्को कुरा भारत र चीनको मूल्य शृङ्खलासँग जोडेर नै हामीले हाम्रो अर्थतन्त्रको विकास गर्न सक्छौँ। हाम्रो निम्ति ठूलो अवसर पनि हो। त्यसैले हाम्रो अर्थतन्त्रलाई भारत र चीनको बजारले कसरी उपयोग गर्ने, कसरी जोड्ने भन्ने दिशातर्फ पनि ध्यान दिनु पर्दछ। त्यसको पनि त्यति जोडको साथ आएको छैन। सभामुख महोदय, म अन्त्यमा के आग्रह गर्न चाहन्छु भने हामीले हाम्रा प्राथमिकता किटान गर्दा सामान्यतया त भएका त छन् तर अझै जोडका साथ म स्पष्टसँग राख्न के चाहन्छु भने हाम्रो प्राथमिकता किटान हामीले स्पष्ट ढंगले गर्नुपर्छ। त्यो भनेको कृषिप्रधान देश भएको हुनाले कृषि क्षेत्रको रुपान्तरण नै नेपालको यो चरणमा, म सधैँ भन्दिनँ, अहिलेको ६५ प्रतिशत श्रम शक्ति छ त्यसलाई २० प्रतिशतमा झार्न १०१५ वर्ष कति लाग्छ त्यतिबेलासम्म कृषिक्षेत्र नै नेपालको विकासको नेतृत्वदायी क्षेत्र हुन्छ। यसैलाई ध्यानमा राख्दै यसको रुपान्तरणमा जानुपर्छ, यसमा कार्यक्रममा आएको छ, सकारात्मक छ तर त्यो पर्याप्त छैन। मुख्य भूस्वामित्वको जुन प्रश्न हो, त्यो अहिले पनि उपयुक्त ढंगले परिचालन हुन सकिरहेको छैन। हिजो हामीले क्रान्तिकारी भूमिसुधार भन्थ्यौँ त्यो अहिलेको सन्दर्भमा सान्दर्भिक भएन भनेर बैज्ञानिक भूमिसुधार भनियो। बैज्ञानिक भूमिसुधार आयोगले प्रतिवेदन पनि दियो त्यसलाई किन कार्यान्वयन गर्न सकिँदैन ? अहिले दुईतिहाई बहुमतप्राप्त वामपन्थी सरकार छ, बैज्ञानिक भूमिसुधार कार्यक्रम लागू गर्छु भन्न किन नसकेको ? त्यो नगरी कृषि क्षेत्रमा कसरी क्रान्ति र परिवर्तन आउँछ ? कसरी औद्योगिक पुँजीको विकास हुन्छ ? त्यसैले त्यहाँ गम्भीर त्रुटि भएको छ ध्यान दिइयोस। त्यसरी नै सिँचाइको क्षेत्रमा सामान्य कुरा त गरिएको छ। कृषिको क्रान्तिको निम्ति सिँचाइ नै मुख्य कुरा हो। अहिले जम्मा २५ प्रतिशत खेतीयोग्य जमीनमा मात्र सिँचाइ छ त्यसलाई कमसेकम १०० प्रतिशत नभए पनि ७५ प्रतिशत पुर्याउने हो भने सिँचाइमा हामी व्यापक ढंगले जानुपर्छ। ठीक छ ठूला नदी, ड्राइभर्सन योजना बनाउनको लागि समय लाग्छ भने कमसेकम बिजुलीको व्यापकरुपमा उत्पादन गरेर हामीले लिफ्ट इरिगेशन किन नगर्ने ? पहाडका टारहरुमा पनि लिफ्ट इरिगेशन हुन सक्छ र तराईमा पनि डिप ट्युबेल र स्यालट ट्युबेल व्यापकरुपमा बनाएर सिँचाइ गर्न सक्यौँ भने कृषिमा एउटा ठूलो क्रान्ति आउँछ। २ र ५ नम्बर प्रदेशमा सबैभन्दा ठूलो र १ नम्बर प्रदेशमा क्रान्तिको आधार त्यो बन्न सक्छ त्यतापट्टि पनि जोड पुगेन। दोश्रो भनेको उद्योग क्षेत्रमा नै हो हामीले गर्ने। उद्योग भनेपछि पर्यटन पनि त्यसमै आउँछ। पर्यटनलाई पनि म सेवा उद्योगको रुपमा लिन चाहन्छु र नेपालमा उत्पादनमूलक उद्योग र पर्यटन यी दुईवटालाई हाम्रो अर्थतन्त्रको अहिलेको रुपमा सहायक र पछिल्लो समयमा नेतृत्व क्षेत्रको रुपमा अगाडि बढाउन सकेमा मात्रै दुई अंकको आर्थिक बृद्धिदर हासिल गर्न सकिन्छ। त्यसको निम्ति ठूला उद्योग त छँदैछ तर त्यो मुख्य होइन। स्मल एण्ड मिडियम इन्टरप्राइजेज नै हाम्रा निम्ति सबैभन्दा महत्वपूर्ण श्रोत हुन्। झण्डै ८० प्रतिशत उत्पादन र निर्यात पनि त्यस क्षेत्रबाट हुन्छ र त्यसको प्रवद्र्धनको निम्ति पनि जोड पुगेन। छ्वास्स छ्वास्स त भनियो, साना र मझौला उद्योगको प्रवद्र्धनको निम्ति जुन ढंगको सेवा सुविधा पुग्न पर्दथ्यो त्यो पुगेको छैन। हामीले उद्योगको विकासको नीतिमा पनि, निर्यात उद्योगमा ५ प्रतिशत अनुदान दिने भनेर दिशावोध त गरिएको छ त्यो त ठीक छ तर त्यो पर्याप्त छैन। हामीले निर्यातमूलक उद्योगको सँगसँगै आयात प्रतिस्थापन गर्ने उद्योग पनि र मूख्य रुपमा पछि गएर निर्यातमूलक उद्योगमा नै हामीले जोड दिनुपर्छ, त्यसमा ध्यान पुगोस्। र पर्यटनलाई बृद्धि गर्ने, दुई वर्षमा २० लाख पर्यटक संख्या पुर्याउने भन्ने कुरा त राम्रै छ तर त्यो अनुसार योजना आएन। खै त्यसको निम्ति पूर्वाधार चाहिएन ? त्यसको निम्ति निजगढको दोश्रो अन्तर्राष्ट्रिय विमानस्थल निर्माण नगरेसम्म हुँदैन। पाँच वर्ष अरु सबै एयरपोर्टको निर्माण रोके पनि केही फरक पर्दैन, काठमाडौँलाई अलिकति विस्तार गर्नुस र निजगढलाई सबैभन्दा पहिले बनाउनुस। एक अर्व रुपैयाँले निजगढ एयरपोर्ट बन्छ ? त्यसकारणले यो प्राथमिकता पुगेन। अरु क्षेत्रमा पनि धेरै ठाउँमा बजेट नछर्नुस्, प्रारम्भिक चरणमा हाम्रो धार्मिक पर्यटन र साहसिक पर्यटन एउटा कुरा हो भने खास खास ठाउँमा केन्द्रित गरेर पूर्वाधारतिर हामी लागौँ त्यसो भयो भने २० लाख मात्र होइन ५० लाख पर्यटक भित्र्याउन सकिन्छ। तर बजेट विनियोजन पुगेन। म यो टिप्पणी गर्न चाहन्छु। अर्को, वित्त क्षेत्रका विज्ञ हुनुभएका अर्थमन्त्रीबाट वित्तीय क्षेत्रको सुधारमा मैले अपेक्षा गरेको थिएँ। एउटा रेडिकल डिपार्चर हुने ढंगले एउटा क्रान्तिकारी परिवर्तन गर्ने ढंगले वहाँले योजना ल्याउनुहुन्छ भन्ने लागेको थियो, तर आएन। अहिलेका हाम्रा बैँकहरु भनेका हिजोका सुदखोर साहुहरुजस्ता हुन्। तिनले आफैँमा बैँकको कार्टेलिङ गर्ने, ब्याजदर आफैँ तय गर्ने, उनीहरुले भनेका खास खास क्षेत्रमा मात्र लगानी गर्ने र उत्पादनमूलक क्षेत्रमा लगानी नगर्ने जुन एउटा प्रवृत्ति छ यसलाई हामीले निर्ममतापूर्वक अन्त्य गर्नैपर्छ, उत्पादनसँग जोडिने कुरालाई जोड दिनैपर्छ। त्यसको निम्ति बैँकिङ क्षेत्रमा क्रान्तिकारी सुधार हामीले ल्याउनुपर्छ। त्यो चाहीँ भएन र यहाँनेर आएन। पूर्वाधारको हकमा बजेट विनियोजन भएको छ तर जोड र कोण पुगेन। म सडककै कुरा गर्न चाहन्छु,, सबैभन्दा पहिलो अहिले हामीलाई चाहिएको सडक नै हो। म सम्माननीय प्रधानमन्त्रीजीको उच्च सम्मान गर्दै वहाँले देखाउनुभएको सपनाप्रति म पनि नतमस्तक हुँदै सम्माननीय सभामुख महोदय मार्फत् म के आग्रह गर्न चाहन्छु भने हाम्रो प्राथमिकता के हो ? पानीजहाज हो की, रेलमार्ग हो की, हवाइमार्ग हो की, सडक हो ? यसमा हामी स्पष्ट हुनुपर्यो। सबै हामीलाई चाहिएको छ तर यतिबेला म भन्छु पहिलो प्राथमिकता सडक हो। दोश्रो हवाइमार्ग हो, त्यसपछि रेल र पानीजहाज सबैभन्दा पछाडि हो। हामी गज्याङमज्याङ गरेर सबैथोक एकैपटक गर्न खोज्छौँ। अलि घाँटी हेरेर हाड पनि निल्नु पर्यो। कुरामात्र गरिदिएर हुन्छ ? सडकमा पनि हामी थप्दै गइरहेका छौँ। उही पुराना सडक म लिस्ट हेर्छु, उही काम न काजका सडकहरुमा पनि बजेट भनेर राखिएका छन्। जुन रणनीतिक महत्वका सडकहरु छन् त्यसको वर्गीकरण छैन। मैले बुझे अनुसार पूर्वपश्चिमका तिनवटा सडक हुलाकी मार्ग, पूर्वपश्चिम लोकमार्ग र मध्यपहाडी लोकमार्ग यति तीनवटा लोकमार्ग पूरा गर्ने र उत्तरदक्षिणमा कोशीगण्डकीकर्णालीसेती लोकमार्ग यतिमा फोकस गरौँ न अनि अरुलाई पछि गरौँला। यो पनि गर्छु त्यो पनि गर्छु भनेर हुँदैन। काठमाडौँ उपत्यकामा मोनोरेल पनि यहीँ गर्ने, मेट्रोरेल पनि यहीँ गर्ने, केवलकार पनि यहीँ। सबैथोक किन काठमाडौँमा चाहियो ? मैले विज्ञहरुबाट बुझेअनुसार यहाँ चाहिने मेट्रोरेल हो। पहिले एउटा सार्वजनिक यातायात राम्रो गरौँ त्यसपछि हामीले मेट्रोरेल गरौँ, यो दशथरी किन गर्ने ? हामी त कस्ता मगन्ते भयौँ भने अर्काले दियो भने किन दियो फाइदा छ कि छैन त्यसै हात थापेर खाने, विषालु विष हो कि के हो ? दिएकै खाने भयौँ। त्यसैले यसो नगरौँ। पूर्वाधारको क्षेत्रमा पनि प्राथमिकतातिर जाऔँ। हामीले जोड दिने सडकमाथि नै हो, हवाइमार्ग नै हो। त्यस मध्येमा फास्ट ट्रयाक र निजगढ दोश्रो अन्तर्राष्ट्रिय विमानस्थललाई जोडका साथ हामीले पूरा गरौँ भन्ने आग्रह गर्न चाहन्छु। यसको सँगसँगै प्रत्येक स्थानीय तहका केन्द्रसम्म बाटो पुर्याऔँ। १२ महिना चल्ने बाटो ७५३ स्थानीय तहमा नै पुग्ने हुनुपर्यो। म एउटा गोरखाको पनि सांसद हुनुको नाताले यहाँ सबैलाई सम्माननीय सभामुख महोदय मार्फत् ध्यानाकर्षण गराउन चाहन्छु। हिमाल भन्दा पारी पनि गोरखा जिल्ला छ, हिमाल भन्दा पारीको गोरखा रसुवा, मनाङ, मुस्ताङ बराबरको छ भन्ने धेरै मान्छेलाई थाहा छैन र गोरखा भनेकै दक्षिणको भन्ने ठान्दछन्। त्यो भन्दा परको पहिले लार्केबोट भनिन्थ्यो अहिले चुम्नुब्री भनिन्छ त्यो रसुवा, मनाङ, मुस्ताङ जत्तिकै ठूलो छ तर त्यहाँ अहिलेसम्म बाटो गएको छैन। त्यहाँ बाटो लैजानको निम्ति मैले बेनिघाटआरुघाटलार्के सडकको बजेट २०६५ सालमा राखेको थिएँ, १० वर्ष भैसक्यो त्यो बाटो अहिलेसम्म एक तिहाइ पनि पूरा भएको छैन। किनकी जम्मा ८ करोड मात्र बजेट विनियोजन भएको छ। सय किलोमिटरभन्दा बढीको सडक छ २५३० अर्ब रुपैयाँ कति लाग्छ तर तपाईँले ८ करोड बजेट राख्नुहुन्छ अनि त्यस ठाउँमा कहिले बाटो पुग्छ ? यस्ता विषयमा ध्यान पुग्नु पर्यो। कर्णालीका कतिपय डोल्पा, मुगु, हुम्ला लगायतका जिल्लामा कुराहरु आएका थिए त्यस्ता ठाउँमा बाटो पुर्याउने र १२ महिना चल्ने बाटोमा प्राथमिकता दिऔँ। यसमा ध्यान पुगोस् भन्ने आग्रह गर्न चाहन्छु। त्यसपछि उर्जा नै हो, उर्जामा हामीले खालि निर्यातमुखी उर्जाको मात्र कुरा नगरौँ। अब त्यो पुरानो भैसक्यो, उर्जा भनेको वास्तवमा प्रांगारिक उत्पादन हो, प्राथमिक वस्तु हो, त्यसको निर्यातबाट खासै लाभ हुने पनि भएन र यो सिद्धिँदै पनि छ। खासमा हामीलाई त्यति लाभ पनि भैरहेको छैन। आन्तरिक खपतको निम्ति नै उर्जा उत्पादन गर्नेतर्फ हामी जाऔँ। त्यसको निम्ति बुढीगण्डकी लगायतका जलाशययुक्त योजनाहरु छन् त्यसलाई छिटो पूरा गर्नेतर्फ हामी जानुपर्यो। अहिलेको बजेटमा बडो निर्माण प्रक्रिया अगाडि बढाइनेछ भनेर अमूर्त ढंगले राखिएको छ यो के हो कसरी अगाडि बढाउने भनेको हो ? त्यो आफैँले बनाउने भनेर शुरु गरिएको छ त्यो गर्न खोजिएको हो की फेरी पनि कुनै एउटा विवादास्पद कम्पनीलाई दिन खोजिएको हो, त्यो प्रष्ट छैन। त्यसैले हाम्रो आन्तरिक खपतमा नै केन्द्रित भएर जलाशययुक्त योजनाहरुमा हामी केन्द्रित गरौँ। हाम्रो आन्तरिक खपतको लागि १५ हजार देखि २० हजार मेगावाट पूरा गर्नको निम्ति पहिले केन्द्रित बनौँ। यति म सुझाव दिन चाहन्छु। शिक्षाको क्षेत्रमा मैले अघि पनि भने शिक्षामा आमूल परिवर्तन क्रान्ति नल्याइकन समृद्ध नेपाल बन्दैन। दक्ष जनशक्ति विना यो देशको विकास हुँदैन। त्यसमा जुन ढंगको आउनुपर्दथ्यो त्यो ढंगको आएन। केही त आएको छ, तर बजेट विनियोजन पुगेन। सबै तहमा प्राविधिक शिक्षालय खोल्ने भनिएको थियो। मैले सोचेको थिएँ ७५३ वटा तहमा नै होला नभए आधामा त होला भन्ने ठानेको थिएँ। जम्मा ८४ करोड मात्र बजेट आएको छ। ८४ करोडले सबै तहसम्म प्राविधिक शिक्षा पुग्छ ? त्यसैले बजेट विनियोजनमा त्यो कन्जुस्याइँ गरेपछि भन्नको निम्ति भन्नुको के अर्थ भयो ? त्यसैले शिक्षा क्षेत्रमा आमूल परिवर्तन हुनैपर्छ र हामीले आइटी सेक्टर, अनुसन्धान र विकासको क्षेत्रमा पनि लगानी गर्नुपर्छ। जुन देशको विकास भएको छ तपार्इँहरु हेर्नुहोस् दक्ष जनशक्ति र प्राविधिक क्षेत्रको विकास नगरेसम्म अध्ययन अनुसन्धानमा विकास नगरेसम्म, लगानी नगरेसम्म कुनै पनि देशको विकास भएको छैन। त्यसको निम्ति कूल गार्हस्थ उत्पादनको कमसेकम ३ प्रतिशत लगानी गर्नुपर्ने हुन्छ तर यहाँ बजेटमा नाम निशान छैन, यसतर्फ बढी ध्यान पुगोस्। अरु विषय ठीकै छन्। प्रशासनिक क्षेत्रको आमूल परिवर्तनको आवश्यकता छ भनेर मैले भनेको थिएँ, त्यो बारेमा पनि बजेटमा आएन। कर प्रशासनमा फेरि पनि टाक्कन टुक्कन मात्र कुरा आए। करको दर होइन दायरा बढाऔँ भन्दछु। यतिबेला यो जुन आयकरको कुरा छ, कमाउन दिनुहोस भन्छु। बरु फजुल खर्च रोक्नुस, सुन र जग्गामा लगानी गर्ने काम रोक्नुस तर अन्त लगानी गरेर नाफा कमाउनुहुन्छ भने कमाउनुहोस भन्नुपर्छ। आयकरको दर जुन ढंगले बढाइएको छ, त्यसले उत्साहीत गर्छ जस्तो मलाई लाग्दैन। कर्मचारी प्रशासनको हकमा पनि तपाईँले पूनर्सँरचना गर्नुपर्दथ्यो त्यो गर्नुभएन र कर्मचारीहरुको जुन अहिले तलब छ त्यो पनि बढाइदिनुपर्दथ्यो। १५२० हजार तलबले के पुग्छ भन्नुहोस त ? जसले घरभाडा पनि आउँदैन अनि कर्मचारीले कुन मनोबलले काम गर्छ ? त्यसलाई डबल बनाउने हिम्मत गनुपर्दथ्यो। यसै ऋण खोज्नु उसै ऋण खोज्नु यो ऋण नै खोज्नुस न तर मनोबल बढाउने ढंगले जानु पर्दथ्यो त्यहाँ पनि पुगेन। सामाजिक सुरक्षाको क्षेत्रमा ठीकै छ। वीमा लगायतलाई बढावा दिने कुरा ठीकै छ। तर छुटेको कुरा म के देख्छु भने शहीद र वेपत्ता परिवारहरुको कुरा छुटेको छ। यत्रो त्याग र बलिदानबाट जनयुद्ध, जनआन्दोलन, मधेस आन्दोलन, जनजाति आन्दोलनबाट हामी यहाँ पुगेका छौँ भने तिनका शहीद बेपत्ताहरुका परिवारको जुन विचल्ली छ तिनको विषयमा उदारतापूर्वक बजेटमा आउनुपर्ने थियो त्यो आएन, त्यो कमजोरी रह्यो। त्यसरी नै अपांगता भएका व्यक्तिहरु खासगरी स्पाइनल इन्जुरी भएका व्यक्तिहरु र ज्येष्ठ नागरिकहरुको जिम्मा राज्यले लिनुपर्छ। अरुलाई बरु रोजगारीको व्यवस्था गरौँ, सामाजिक सुरक्षा दिन परेन, शिक्षा स्वास्थ्यको व्यवस्था गरे पुग्छ। तर हाम्रा आदरणीय बुवा आमाहरु जसले यहाँसम्म आउनको निम्ति यत्रो त्याग र बलिदान गर्नुभयो, ज्येष्ठ नागरिकहरुलाई सामाजिक सुरक्षाको राम्रो व्यवस्था गर्नुपर्दथ्यो यसको राम्रो व्यवस्था यहाँ भएन। यहाँहरुले आफ्नै चुनावी घोषणापत्रमा प्रतिवद्धता गरेको कुरा पनि किन राख्न सक्नुभएन ? मलाई अच्चम्म लागेको छ। त्यसैले त्यसलाई तपाईँहरुले ध्यान दिनैपर्छ। अपांगता भएका व्यक्तिहरुको हकमा अपांगता र ज्येष्ठ नागरिकहरुको ख्याल हामीले राख्नैपर्छ, त्यहाँ चुकेकै छ। अब अन्त्यमा, एउटा पाटो बहसको निम्ति म उठाउन चाहन्छु। भारतसँगको खुला सीमाना र हाम्रो मुद्रा जुन ऊसँग स्थीर मूल्यमा जोडिएको छ त्यो विषयमा पनि के गर्ने हो ? अहिले नै त म भन्दिनँ तर एउटा विषय प्रवेश गरोस् भन्ने म सम्माननीय सभामुख महोदयमार्फत् आग्रह गर्न चाहन्छु। जबसम्म भारत र हाम्रो अर्थतन्त्रको विकासस्तरमा यति ठूलो अन्तर छ, व्यापार घाटा यति धेरै छ, प्राविधिक आदि हिसावले पनि उनीहरुको विकासस्तर हामीभन्दा धेरै माथि पुगिसक्यो। यस्तो अवस्थामा खुल्ला सीमाना राखेर यसले मूल्यमा पार्ने प्रभाव र अन्य अनधिकृत प्रकारको जुन व्यापार हुने गर्छ त्यसले हाम्रो अर्थतन्त्रलाई कसरी अगाडि बढाउला ? त्यसको निम्ति राम्ररी इपिजी मार्फत् छलफल गरेर वहाँहरुको पनि सुरक्षाको चासो छ, उहाँहरुको सुरक्षा चासो र हाम्रो आर्थिक विकासको चासोलाई मध्यनजर गर्दै सीमानालाई व्यवस्थित गर्ने ढंगले हामी जानुपर्दछ। यो मुद्राको भूक्तानीको प्रश्न छ, यो कत्तिको लाभदायक छ म त्यसको ज्ञाता त होइन तर यो विषयमा पनि छलफल गरेर टुंग्याउनेतिर जाओस भन्ने म चाहन्छु। सम्माननीय सभामुख महोदय, म यीनै कुराहरुसहित अन्त्यमा एकजना विद्धानले भनेको कुराबाट आफ्नो भनाइ अन्त्य गर्न चाहन्छु। उनले के भन्छन् भने इफ यु डु ह्वाट यु ह्याब अलवेज डन, यु विल गेट ह्वाट यु ह्याब अलवेज गटन। यदि तपाईँले जे गर्दै आउनुभएको छ, त्यही कुरा गरिराख्नुभयो भने तपाईँले त्यही पाउनुहुन्छ जुन तपाईँले सधैँ पाउँदै आइराख्नुभएको छ। हामीले गरीबी, बेरोजगारी र पछौटेपन पाउँदै आइरहेका छौँ। हामीले त्यसबाट मुक्ति पाउने हो भने त्यसबाट मुक्ति पाउने काम पनि हामीले फरक ढंगले गर्नुपर्दछ। त्यो दिशामा अगाडि बढौँ। धन्यवाद। (२०७५ जेठ १८ गते प्रतिनिधिसभा बैठकमा पूर्वप्रधानमन्त्री तथा प्रतिनिधिसभा सदस्य बाबुराम भट्टराईले आव २०७५०७६ को वार्षिक बजेटमाथि गरेको टिप्पणी)"
तमुवानमगराँत प्रदेश नामकरण माग,"पोखरा : आदिवासी जनजातिका विभिन्न संघसंस्थाले प्रदेश ४ को नामकरण तमुवानमगराँत गर्न माग गरेका छन्। गुरुङको संस्था तमु धिं, तमु छोज धि र मगर संघ लगायतले आइतबार पोखरामा उक्त मागसहित बृहत् र्याली गरेका हुन्। र्यालीमा गुरुङ मगरका अतिरिक्त तामाङ, भुजेल र किराँत समुदायको पनि सहभागिता थियो। पोखराका मुख्य सहर परिक्रमा गर्दै नदीपुरस्थित प्रदेश सचिवालय पुगेको र्यालीका अगुवाले उपसभामुख सिर्जना शर्मा र प्रदेश सचिव शम्भुबहादुर खड्कालाई आनो मागसहितको ज्ञापनपत्र बुझाए। तमु धिं नेपालकी अध्यक्ष कर्म तमुले ज्ञापनपत्र हस्तान्तरण गरेकी थिइन्। अध्यक्ष कर्म तमुवानमगराँत संघर्ष समितिकी संयोजक हुन्। जनजातिले बुझाएको ज्ञापनपत्रमा प्रदेश ४ लाई तमुवानमगराँत नामकरण गरियोस् भन्नेसहित ६ वटा माग छन्। आदिवासी जनजाति समुदायको पहिचान, परम्परा र संस्कृतिजन्य चाडपर्वको सार्वजनिक विदा कटौती फिर्ता गरिनुपर्ने र आदिवासी जनजातिका भाषालाई सरकारी कामकाजमा ल्याइनुपर्ने माग उनीहरुले गरेका छन्। तत्काल विशेष, संरक्षित र स्वायत्त क्षेत्र घोषणा गरियोस्, ज्ञापनपत्रमा भनिएको छ, आदिवासी जनजातिसम्बन्धी अन्तर्राष्ट्रिय घोषणापत्र कार्यान्वयन गरियोस्। धर्म निरपेक्षताविरुद्धको षडयन्त्र अन्त्य गर्दै जनसंख्याको आधारमा समानुपातिक समावेशी प्रतिनिधित्व कायम गर्न पनि उनीहरुले माग गरे। ओली सरकारले तमु, सोनाम र ग्याल्बो ल्होसारसहित मगर र थारु समुदायका चाडपर्वको विदा कटौती गरी एकल जातीय चरित्र उदांगो बनाएको छ, ज्ञापनपत्रमा भनिएको छ। यता प्रदेश नम्बर ४ को प्रदेश सभाले नामकरण गर्न गठन गरेको समितिले अझै प्रतिवेदन बुझाएकौ छैन। राजधानी र नामकरणका लागि सभाले चैत १२ गते ११ सदस्यीय समिति गठन गरेको थियो। त्यसको म्याद १ महिनाका लागि फेरि वैशाख २३ गते थपिएको थियो। विभिन्न पार्टीहरुसँग मागिएको सुझाव अझै समितिले प्राप्त गरेको छैन। प्रदेश ४ को राजधानीका विषयमा भने विवाद छैन। पोखरालाई राजधानी मान्न सर्वसम्मत वातावरण छ। नामकरणबारे भने सर्वसाधारण र संघसंस्थाले विभिन्न सुझाव सार्वजनिक गरेका छन्। गण्डकी, अन्नपूर्ण, गण्डक, तमुवान, मगराँत र तमुवानमगराँत लगायत नाम चर्चामा छन्। प्रदेशको नाम प्रदेश सभाको दुईतिहाई बहुमतबाट पारित गरी राख्नुपर्ने व्यवस्था संविधानले गरेको छ। प्रदेशको नाम नहुँदा सांसदहरुको लोगो, प्रदेश सभाको लेटरप्याड लगायत थुप्रै काम बन्न सकेको छैन। मुख्यमन्त्री पृथ्वीसुब्बा गुरुङले प्रादेशिक एकता कायम हुने र सबै समुदायले अपनत्व महसुस गर्ने गरी प्रदेश नामकरण गरिनुपर्ने बताउँदै आएका छन्।"
सिजन गुरुङ पक्राउको विरोधमा संसदमा कांग्रेसको अवरोध,बिराटनगर: तरुण दलका सुनसरी जिल्ला अध्यक्ष सिजन गुरुङलाई पक्राउ गरेको विरोधमा नेपाली कांग्रेस प्रदेश नम्बर १ को संसदमा अवरोध गरेको छ । कांग्रेसका सांसदहरुले सिजनलाई पक्राउ गरेको विरोधमा रोस्ट्रम घेराउ गरेपछि संसद बैठक स्थगित भएको हो। प्रमुख प्रतिपक्षी दल कांग्रेसका सचेतक केदार कार्कीले सिजनलाई बिनाकारण पक्राउ गरेर सरकारले ज्यादति गरेको आरोप लगाउँदै सरकारबाट स्पष्ट जबाफ नआउसम्म रोस्ट्रम घेराउ जारी राख्ने बताए । कांग्रेस सांसदको अवरोधपछि सभामुले १० मिनेटका लागि संसद स्थगित गरेका छन् ।
संसद् बैठक सुरु,काठमाडौँ : आर्थिक वर्ष २०७५७६ को राजश्व र व्ययको वार्षिक अनुमानमाथिको सामान्य छलफलसहित आजको को बैठक सुरु भएको छ। बैठकमा समय माग गर्दै सांसद अतहर कमाल मुसलमानले पेट्रोलियम पदार्थको मूल्यवृद्धिको विरोध गरेका छन्। उनले मूल्य वृद्धि फिर्ता लिन समेत आग्रह गरेका छन्। त्यसैगरी सांसद प्रेम सुवालले सुन तस्करीका विषयमा सरकारको ध्यानाकर्षण गराएका छन्। संघीय संसद्को दुवै सदनमा जेठ १५ गते प्रस्तुत आगामी आव २०७५७६ को बजेटका विषयमा सांसद्ले उठाएका प्रश्नको जवाफ दिँदै अर्थमन्त्री डायुवराज खतिवडाले जवाफ दिने कार्यक्रम छ।रासस
प्रमको चीन भ्रमण : पूराना विषयलाई प्राथमिकता,काठमाडौं ः प्रधानमन्त्रीे केपी ओलीको चीन भ्रमणको मिति नजिकिँदै गर्दा परराष्ट्रविद्हरूले भारतसँग जस्तै चीनसँग पनि भूपरिवेष्ठित राष्ट्रका रूपमा नेपालले पाउने अन्तर्राष्ट्रिय अधिकार पाउनुपर्ने बताएका छन्। परराष्ट्रविद्हरूले चीन भ्रमणअघि प्रधानमन्त्री ओलीलाई यस्तो सुझाव दिएका हुन्। लिपुलेकसम्बन्धमा चीनको आधिकारिक धारणा माग्न पनि उनीहरूले सरकारलाई सुझाव दिएका छन्। प्रधानमन्त्री ओलीको गृह जिल्ला झापाको दमकमा चीन सरकारले अघि सारेको बीआरआई परियोजनाअन्र्तगत औद्योगिक क्षेत्र स्थापनाको पहल चीन भ्रमण क्रममा हुने भएको छ। प्रधानमन्त्री निकट स्रोतले दिएको जानकारीअनुसार प्रधानमन्त्रीले चिनियाँ राष्ट्रपति सि चिनफिङसँग दुई पक्षीय भेटमा औद्योगिक क्षेत्र स्थापनाको पहल गर्ने तयारी भएको स्रोतको दाबी छ। प्रधानमन्त्रीको पाँचदिने चीन भ्रमण असार ५ गते सिचुवान प्रान्तको छेन्दुबाट सुरु हुने परराष्ट्र मन्त्रालयले जानकारी दिएको छ। अघिल्लो पटक प्रधानमन्त्रीको हैसियतमा ओली चीन भ्रमणमा जाँदा सिचुवान प्रान्तबाट चीन भ्रमण टुंग्याएका थिए। परराष्ट्र मन्त्रालयले प्रधानमन्त्री ओलीको पाँचदिने चीन भ्रमण असार ५ गते सिचुवान प्रान्तको छेन्दुबाट सुरु हुने जानकारी दिएको छ। गत वर्ष मेमा भएको बीआरआई सम्मेलनमा नेपाल र चीनबीच नेपालमा चिनियाँ लगानीमा औद्योगिक क्षेत्र स्थापना गर्ने सहमति भएको थियो। नेपालको औद्योगिक क्षेत्र र चीनको ल्हासा आर्थिक औद्योगिक क्षेत्रबीच भएको सहमतिअनुसार नेपालमा चीनले औद्योगिक क्षेत्र स्थापना गर्ने र सञ्चालनका लागि लगानी गर्ने सहमति भएको हो। चीनले स्थापना गर्ने औद्योगिक क्षेत्रका लागि चाहिने २३ सय बिघा जमिनमध्ये ९ सय बिघा जमिन दमक नगरपालिकामा उपलब्ध भइसकेको जानकारी पनि स्रोतले दियो। प्रधानमन्त्री ओलीको अहिले हुन लागेको चीन भ्रमणमा सन् २०१६ को भ्रमण क्रममा सम्झौता गर्न बाँकी विषयले नै प्राथमिकता पाउने प्रधानमन्त्री कार्यालयले जनाएको छ। अघिल्लो वर्ष नेपालचीनबीच चिनियाँ बृहत् परियोजना बीआरआईमा सम्झौता भए पनि नेपालका तर्फबाट परियोजनामा समेटिने क्षेत्रको टुंगो लागेको छैन। प्रधानमन्त्रीको चीन भ्रमणमा यी विषयलाई मूर्त रूप दिने तयारी भइरहेका प्रधानमन्त्रीनिकट स्रोतले जानकारी दियो। स्रोतका अनुसार उद्योग तथा वाणिज्य मन्त्रालयमा यसबारे छलफल चलिरहेको छ।
सय कानुन बनाउन तीन कर्मचारी,"हेटौंडा : कानुन निर्माणलाई पहिलो प्राथमिकता दिएर काम गरिरहेको प्रदेश ३ सरकार सञ्चालनका लागि करिब सय कानुन आवश्यक देखिएको छ। तर, ती कानुनको मस्यौदा तयार पार्न विषयगत मन्त्रालयमा कानुनका कर्मचारी नहुँदा समस्या भएको छ। मुख्यमन्त्री तथा मन्त्रिपरिषद् कार्यालयसहित सात वटा मन्त्रालयमा जम्मा तीन जना मात्रै कानुनका कर्मचारी रहेको मुख्यमन्त्री कार्यालयकी कानुन सचिव इन्दिरा दाहाल भट्टराईले जानकारी दिइन्। मुख्यमन्त्री कार्यालयमा एक जना सचिव र आन्तरिक मामिला तथा कानुन मन्त्रालयमा उपसचि र अधिकृत एकएक जना छन्। प्रदेश सञ्चालन गर्न २२ वटा कानुन तत्काल आवश्यक देखिन्छ तर आधारभूत कानुन पनि निर्माण गर्न सकेका छैनौं, मुख्यमन्त्री कार्यालयकी सचिव भट्टराईले भनिन्, विषयगत मन्त्रालयमा कानुन हेर्ने कर्मचारी नहुँदा कानुन मस्यौदा निर्माणमा समस्या भएको छ। भौतिक पूर्वाधार तथा विकास मन्त्रालय, आर्थिक मामला तथा योजना मन्त्रालय, भूमि व्यवस्था, कृषि तथा सहकारी मन्त्रालय, सामाजिक विकास मन्त्रालय र उद्योग, पर्यटन, वन तथा वातावरण मन्त्रालयमा कानुनका कर्मचारी छैनन्। मुख्यमन्त्री कार्यालयमा सचिवसहित उपसचिव र अधिकृत, आन्तरिक ममिला तथा कानुन मन्त्रालयमा उपसचिव र अधिकृत र अन्य मन्त्रलयमा कानुन हेर्ने एकएक जना उपसचिवको दरबन्दी छ। आन्तरिक मामिला तथा योजना मन्त्रालयका सचिव बलदेवप्रसाद जोशीले प्रदेश सरकार सञ्चालनलगत्तै केही कानुनका कर्मचारी पठाए पनि त्यसयता कानुन मन्त्रालयले कर्मचारी नपठाएको बताए। कानुनका कर्मचारी कानुन मन्त्रालयले पठाउने हो तर अहिलेसम्म दरबन्दी रहे पनि कर्मचारी पठाएको छैन, उनले भने, भएका कानुनका कर्मचारीलाई नै अन्य मन्त्रालय पनि हेर्नू भनेर कानुन मन्त्रालयले चिठ्ठी पठाएको छ। विषयविद् कर्मचारी अभावमा अन्य मन्त्रालयले पठाएको ऐन कानुनको मस्यौदा हेर्दैमा कानुन मन्त्रालयलाई चाहिने ऐन, कानुनको मस्यौदा हालसम्म निर्माण गर्न नसकिएको सचिव जोशीले बताए। प्रदेशसभाबाट पारित भइसकेपछि कुनै गल्ती भएमा कानुन सच्याउन सजिलो छैन, उनले भने, महत्वपूर्ण र सावधानी अपनाउनुपर्ने विषय भएकाले कर्मचारी नहुँदा एउटै कानुनको मस्यौदा निर्माणमा लामो समय खटिनुपर्ने बाध्यता छ। हाल मन्त्रालयले विभिन्न मन्त्रालयका ११ वटा कानुनको मस्यौदा तयारी भइरहेको जोशीले जानकारी दिए। आर्थिक मामिला तथा योजना मन्त्रालयका सचिव वसन्त अधिकारीले ऐन कानुन निर्माण छिटो गर्न कानुनका कर्मचारी मगाउन तोकेता भइरहेको बताए। यदि, अहिलेकै गतिमा काम हुने हो भने सय वटा कानुन निर्माण गर्न वर्षांै लाग्न सक्छ, उनले भने, पहिलो चरणको कामै ऐननियम निर्माण गर्ने भएकाले त्यही काम गर्ने कर्मचारी नहुँदा प्रदेश सरकारकै काममा ढिलाई भइरहेको छ। चार महिनामा हिँड्दै गरेको प्रदेशसभाले हालसम्म ६ वटा विधेयक र एउटा नियमावली पारित गरेको छ। प्रदेशसभामा दर्ता भएका चार वटा विधेयकको मस्यौदा विषयगत समितिमा छलफल भइरहेको सभामुख सानुकुमार श्रेष्ठले जानकारी दिए।"
विभाग र समिति गठनमा देउवालाई गाह्रो,"काठमाडौं ः कांग्रेस सभापति शेरबहादुर देउवालाई पार्टीको विधानबमोजिम गठन गर्नुपर्ने विभाग र समिति बनाउन सकस परेको छ। १३औं महाधिवेशन भएको दुई वर्षभन्दा बढी समय बितिसक्दासम्म पनि विभाग र समिति गठन हुन नसकेपछि देउवाको आलोचना हँुदै आएको छ। एक महिनाअघि मात्रै पार्टीका पदाधिकारी मनोनीत गरेपछि सभापति देउवाले विभाग र समिति गठनबारेमा छलफल थालेका थिए। तर त्यसले मूर्त रूप पाउन सकेको छैन। असारको पहिलो हप्ता हुने जिल्ला सभापतिको भेलाअघि नै सभापति देउवा केही प्रमुख समिति र विभाग गठनको प्रयासमा रहेको उपसभापति विमलेन्द्र निधिले बताए। त्यसका लागि वरिष्ठ नेता रामचन्द्र पौडेलसहित अन्य शीर्ष नेताबीच कुराकानी भइरहेको छ, उनले भने। सभापति देउवाका तर्फबाट उपसभापति निधि छलफलमा खटिएका छन्। सकारात्मक रूपमा छलफल र संवाद अघि बढिरहेको उनको भनाइ छ। तीन दर्जन विभाग र केही समिति गठन सन्दर्भमा पनि गुटगत सहभागिताको प्रयास भइरहेको छ। बिहीबार मात्रै कांग्रेस सहमहामन्त्री प्रकाशशरण महतले वरिष्ठ नेता पौडेलले नाम दिनमा ढिलाइ गरिरहेकाले केही प्रमुख विभागको घोषणा हुन नसकेको बताएका थिए। वैशाख १६ मा सकिएको पार्टीको केन्द्रीय कार्यसमिति बैठकले विधान संशोधन मस्यौदा समितिसमेत गठन गर्ने निर्णय गरेको थियो। भदौमा हुने महासमिति भेलाबाट पारित गराउनुपर्ने कांग्रेसको नयाँ विधानलाई उक्त समितिले मूर्त रूप दिनेछ। विधान संशोधन मस्यौदा समिति, हालै खाली हुन पुगेको अनुशासन समिति र निर्वाचन समितिलाई सभापति देउवाले जिल्ला सभापति भेलाअगावै गठन गर्न चाहेका छन्। जिल्ला सभापति भेलाअघि केही प्रमुख समिति र विभाग गठनको प्रयासमा सभापति देउवा छन्। यसबाहेक कांग्रेसले कोष निर्माण तथा सञ्चालन समिति, अञ्चल समन्वय समिति, प्रदेश समिति र काठमाडांै उपत्यका समन्वय समिति गठन गर्नुपर्नेछ। साथै कांग्रेसले ३० ओटा विभागसमेत गठन गर्नुपर्ने व्यवस्था छ। संगठन विभाग, अन्तर्राष्ट्रिय समन्वय विभाग, संसदीय, स्थानीय निकाय, प्रचारप्रसार, महिला, विद्यार्थी, तरुण, पेसागत तथा बुद्धजीवी, संस्कृति, शिक्षा, स्वास्थ्य, गैरसरकारी संस्था एवं समाजिक सेवा, अनुसन्धान तथा अभिलेख, उद्योग व्यापार, यातायात तथा व्यवसाय, कृषि तथा सहकारी, संवैधानिक तथा कानुनी, आदिवासी तथा जनजाति, अनुगमन तथा मूल्यांकन, खेलकुद, प्रकति स्रोत, प्रशासन, श्रमिक, नेपाली जनसम्पर्क समन्वय, वैदैशिक रोजगार समन्वय, भूपू सैनिक दलित र द्वन्द्व व्यस्थापन विभागको व्यवस्था छ। यीमध्ये संगठन, प्रचारप्रसार, अन्तर्राष्ट्रियलगायत केही प्रमुख विभाग प्रभावशाली मानिन्छन्। उपसभापतिको नेतृत्वमा रहने केन्द्रीय नीति तथा प्रशिक्षण प्रतिष्ठानलाई समेत प्रभावकारी मानिन्छ।"
गाउँपालिकामा कमिसन विवाद,"परासी : पश्चिम नवलपरासीको प्रतापपुर गाउँपालिकाका अध्यक्षविरुद्ध उपाध्यक्षसहितका जनप्रतिनिधि विरोधमा उत्रिएका छन्। ९ वटा वडा रहेको गाउँपालिकामा दुई वडाध्यक्षबाहेक उपाध्यक्ष अञ्जुकुमारी चौधरीसहितका सात जना वडाअध्यक्ष र कार्यपालिकाका सदस्य विरोधमा उत्रिएका हुन्। अध्यक्षले आफूखुसी निर्णय गर्ने र आर्थिक पारदर्शिता नगरेको भन्दै गाउँपालिकामा आयोजना गरिएको कार्यक्रम उनीहरूले बहिष्कार गरेका छन्। दुवै पक्षले एकअर्काले योजना सञ्चालनबापतको कमिसनले विवाद भएको आरोपप्रत्यारोप लगाएका छन्। गाउँपालिकाका अध्यक्ष राजकुमार शर्माले आफूखुसी निर्णय गर्ने र हिसाबकिताबको पारदर्शी नगरेको भन्दै शुक्रबार जिल्ला समन्वय समितिले जनप्रतिनिधिका लागि आयोजना गरेको योजना तथा बजेट तर्जुमा विषयक दुईदिने प्रशिक्षण कार्यक्रम बहिष्कार गरेर विरोधमा उत्रिएका हुन्। गाउँपालिकामा अध्यक्ष, उपाध्यक्षसहित ६ वडा कांग्रेसले जितेको छ। कार्यक्रम बहिष्कार गर्नेमा उपाध्यक्षसहित कांग्रेसबाट निर्वाचित सबै वडाअध्यक्ष र एक जना नेकपाका छन्। पार्टीको बहुमत रहेकाले आफूले जस्तोसुकै निर्णय र काम गरे पनि विरोध नगर्ने भन्दै मनोमानी गर्न थालेको जनप्रतिनिधिको आरोप छ। पटकपटक अध्यक्षलाई सच्चिन आग्रह गर्दासमेत मनोमानीको सीमालाई बढाउन थालेपछि विरोध गर्नुपरेको वडा नं ९ का अध्यक्ष हेमेन्द्र पञ्जियारले बताए। यसअघि पनि अध्यक्षले गरेका निर्णय र कामप्रति असन्तुष्टि जनाउँदै कार्यपालिकाको बैठक जनप्रतिनिधिले बहिष्कार गरेका थिए। अध्यक्ष शर्मामाथि कार्यपालिकाको बैठक नराखी मनोमानी निर्णय गर्ने र त्यसको जानकारी पछि मात्र दिने गरेको, वडाको सिफारिसबिना योजनाको काम फस्र्याेट गरेको, सञ्चालन भएका योजनाको उपभोक्ता समिति र निर्माण व्यवसायीसँग कमिसन माग्ने गरेको, गाउँपालिकाका लागि आवश्यक सामग्री आफूखुसी खरिद गर्ने र खर्चको जानकारी दिने नगरेको, विभिन्न शीर्षकमा भएको खर्चको विवरण माग गर्दा लुकाउने गरेकोजस्ता आरोप लगाइएको छ। वडाध्यक्षले उपभोक्ता समितिबाट कमिसन नपाउने भएपछि अध्यक्षले मनोमानी टेन्डर निकालेर निर्माण व्यवसायीलाई योजनाको ठेक्का दिएको आरोपसमेत लगाएका छन्। वडा नं १ का वडाध्यक्ष मानबहादुर चौधरीले अध्यक्षले मनोमानी निर्णय गर्ने र आर्थिक पारदर्शीसमेत नगरेकाले कार्यक्रम बहिष्कार गरेको बताए। अध्यक्षले अहिलेसम्म भएका खर्चको विवरण सार्वजनिक र मनोमानी निर्णय नगर्ने प्रतिबद्धता नजनाएसम्म कुनै पनि बैठक र कार्यक्रममा सहभागी नहुने चेतावनी दिएका छन्। उपाध्यक्ष अञ्जुकुमारी चौधरीले अध्यक्षले गरेका क्रियाकलापविरुद्ध पटक पटकका बैठकमा विरोध गर्दासमेत नमानेपछि यसअघिको कार्यपालिकाको बैठकसमेत बहिष्कार गरेको बताइन्। अध्यक्ष आफैंले योजना बनाउने र जथाभावी बजेट खर्च गर्ने भएकाले प्रशिक्षण कार्यक्रममा बस्न उचित नठानेर कार्यक्रम बहिष्कार गरेको जनप्रतिनिधिले बताएका छन्। अध्यक्ष आफैंले आफूखुसी योजना र बजेट तर्जुमा गर्ने भएकाले प्रशिक्षण कार्यक्रम जनप्रतिनिधिका लागि आवश्यक नभएको भन्दै सहभागी नभएको वडाध्यक्षको भनाइ छ। अध्यक्ष शर्माले उपाध्यक्षसहित वडाध्यक्षले कार्यक्रम बहिष्कार गरेको बताए। उनले गाउँपालिकाभित्रको विषयलाई लिएर प्रशिक्षण कार्यक्रम बहिष्कार गर्ने कार्य ठीक नभएको बताए। वडामा सिलिङअनुसार योजना गएपछि वडाध्यक्षले कमिसनको प्रलोभनमा परेर आफूखुसी उपभोक्ता समिति बनाउनुपर्ने माग राखेको शर्माले बताए। उक्त उपभोक्ता समितिप्रति आफूले असहमति जनाएपछि उनीहरू सोही समयदेखि असन्तुष्ट बनेको शर्माले दाबी गरे। केही वडामा समितिबाट काम गर्न नसकेपछि गाउँपालिकाले टेन्डरमार्फत योजनाको काम सञ्चालन गरेको हो, अध्यक्ष शमाले भने, त्यसमा पनि गाउँपालिकासँग कमिसन बापतको रकम छुट्ट्याउन माग गरेका छन्। मैले कहाँबाट कमिसन दिऊँ, त्यसैले मविरुद्ध उपाध्यक्षसहित वडाध्यक्ष र सदस्य लागेका हुन्। गाउँपालिकाले हरेक वडामा एक करोड १५ लाखदेखि डेढ करोडसम्म बजेट छुट्ट्याएर योजना सञ्चालन गरेको छ। करिब एक सय ८० बढी योजना सञ्चालनमा रहेको गाउँपालिकामा हालसम्म ८० प्रतिशत योजना सकिएका छन्।"
समर्थन टिकाउन संशोधन : राजपा,"काठमाडौं : राष्ट्रिय जनता पार्टी (राजपा) नेपालले मधेस आन्दोलनका मुद्दा सम्बोधन गर्न सरकारलाई दबाब दिएको छ। मधेसवादी दल संघीय समाजवादी फोरम नेकपा नेतृत्वको सरकारमा सहभागी भएपछि राजपाले मधेस आन्दोलनका मुद्दा ओझेलमा पर्न सक्ने भन्दै सरकारलाई दबाब दिन थालेको हो। मधेसका मुद्दाको सम्बोधन चाँडै गर्नुपर्छ। अन्यथा परिणाम गम्भीर हुन सक्छ, राजपा नेताहरूले चेतावनी दिँदै भने। मधेस आन्दोलनले उठाएका मुद्दाको सम्बोधनका लागि सरकारले पहल नगरे मुलुककै लागि ठूलो दुर्भाग्य हुने उनीहरूको चेतावनी छ। मधेस स्वायत्त प्रदेश र स्वतन्त्र मधेसको राजनीतिलाई मधेसबाट मुक्त गर्न संसद्वादी मधेसी दलको मागलाई यथाशक्य सम्बोधन गर्नु नै वास्तविक राष्ट्रवाद हुन्छ, उनीहरूले भने। राजपा अध्यक्षमण्डलका नेता शरत्सिंह भण्डारीले आफूहरू सरकारको रणनीतिमा भन्दा पनि पार्टीको मुद्दामा सचेत रहेको बताए। प्रधानमन्त्री केपी ओलीले संविधान संशोधन गर्छु भन्ने प्रतिबद्धताकै आधारमा सरकारलाई समर्थन गरेका हौं, उनले भने, सरकारले संविधान संशोधन गर्छु भनेको हुँदा आफूहरू प्रतीक्षामा छौं। संशोधन गर्नेनगर्ने हामीलाई शीघ्र जवाफ चाहिन्छ। फोरमले सरकारमा सहभागी हुने सर्तमै ओली सरकारलाई समर्थन गरेको टिप्पणी गर्दै उनले फोरमको सत्तारोहणलाई ठूलो प्रश्न बनाउनु नपर्ने औंल्याए। संविधान संशोधन फोरमराजपाको संयुक्त माग भएका उल्लेख गर्दै उनले यो मागमा दुवै पार्टी एकसाथ अघि बढ्दा राम्रो हुने तर्क गरे। मधेस आन्दोलनले उठाएका मुद्दाको सम्बोधनका लागि सरकारले पहल नगर्नु मुलुककै लागि ठूलो दुर्भाग्य रहेको धारणा। अध्यक्षमण्डलका अर्का नेता महेन्द्रराय यादवले संविधान संशोधन गर्न प्रतिबद्धता जनाएको सरकारले नीति तथा कार्यक्रम एवं बजेटमार्फत मधेसका माग पूरा गर्नेतर्फ पर्याप्त ध्यान नदिएको भन्दै सरकारलाई दिँदै आएको समर्थन लामो समयसम्म जान नसक्ने संकेत गरे। सरकारलाई हाम्रो समर्थन आवश्यक छ कि छैन ? सरकारले मधेस र मधेसीलाई किन उपेक्षा गरिरहेको छ भन्ने प्रश्न गर्दै उनले भने, आम जनता र मुलकुको समग्र विकासमा सरकारको निष्पक्ष नीति अपरिहार्य छ। हाम्रा माग चाँडै पूरा नभए समर्थन फिर्ता हुन सक्छ। सहअध्यक्ष लक्ष्मणलाल कर्णले संविधान संशोधनमा ढिलाइ हुन नहुने धारणा राखे। सरकारलाई समर्थन गरे पनि हामी प्रतिपक्षी बेन्चमा छांै। चाँडै मधेसका माग पूरा गरी संसद्वादी मधेसी दलको साथमा राज्यसत्ता सञ्चालन गर्नु मुलुककै हितमा हुनेछ, उनले भने। फोरम सत्तामा जानुनजानु आफूहरूका लागि ठूलो प्रश्न नरहेको कर्णले बताए। मुलुकलाई एकीकृत गर्न मधेसी मुद्दाको सम्बोधन हुनैपर्छ। मधेस र मधेसीलाई संविधान संशोधनमार्फत अधिकार दिनुपर्छ, उनले भने।"
जनशक्ति अभावले अदालत सुस्त,"काठमाडौं : सर्वोच्च अदालत नागरिकलाई न्याय दिने सर्वोच्च निकाय हो। तर, ढिलो फैसला लेखिने र धेरै मुद्दाको फैसला पनि ढिलो हुने सर्वोच्च नै हो। दुई वर्षअघि गरेका फैसलाको पूर्ण पाठ अझै लेखिएको छैन। ६० प्रतिशत फैसला कटाउने लक्ष्य अझै असफल छ। र, यो सबैको कारण बनेको छ जनशक्तिको अभाव। छिटोछरितो र पहुँचयोग्य न्यायको अवधारणासहित २०६१ सालमा लागू भएको तेस्रो पञ्चवर्षीय रणनीतिक योजना अन्तिम चरणमा छ। तर जनशक्ति अभावकै कारण योजनाअनुसार अदालतहरू गतिशील हुन सकेका छैनन्। मुलुक संघीय संरचनामा गए पनि न्यायपालिका एकात्मक रहने संवैधानिक व्यवस्था छ। जसअनुरूप सर्वोच्च अदालत, सात प्रदेशमा उच्च अदालत, जनसंख्या र सुविधाअनुकुल उच्च अदालतका थप इजलास, अस्थायी इजलास र ७७ वटा जिल्लासहित नियमित न्यायिक संरचनाअन्तर्गत मुलुकभर ९६ वटा अदालतहरू छन्। यसबाहेक विशेष अदालत, प्रशाकीय अदालत, श्रम अदालत, राजश्व न्यायाधिकरण, वैदेशिक रोजगार न्यायाधिकरण, ऋण असूली न्यायाधिकरण र ऋण असूली पुनरावेदन न्यायाधिकरण स्थापना भएका छन्। नयाँ संविधानसँगै सर्वोच्च अदालतमा भिन्नै संवैधानिक इजलास स्थापना भई सोहीअनुसार महाशाखासमेत थपिएका छन्। आगामी भदौ १ देखि पुरानो मुलुकी ऐनलाई विस्थापित गरी मुलुकी अपराध संहिता र र मुलुकी देवानीसंहिता लागू हुँदैछ। यसको कार्यान्वयनका लागि पनि थप जनशक्ति जरुरी हुन्छ। फौजदारी सबै गरी न्यायपालिकाभित्र कूल एक सय ६ वटा न्यायिक निकाय र संवैधानिक अंगअन्तर्गत छुट्टै न्यायपरिषद् छ। न्यायपालिकाभित्र विभिन्न तह र पद गरी जम्मा पाँच हजार एक सय ३५ निजामती सेवाका कर्मचारीको दरबन्दी छ। यो दरबन्दीको अवस्था २०६१ सालमा सुरु भएको प्रथम पञ्चवर्षीय योजनाकै पालाको हो। एक दशकयता सर्वोच्चलगायत मुलुकभरिका अदालतहरूमा परेका मुद्दाको कार्यबोझ भने झण्डै दोब्बर पुगेको छ। २०६४ सालमा सर्वोच्चमा मात्र मुद्दाको चाप १२ हजार नौ सय ५६ रहेकोमा अहिले २३ हजार ३२ छ। मुलुकभरका अदालतहरूमा यही दरमा मुद्दाको चाप बढिरहेको छ। मुद्दाको चापलाई ध्यान दिँदै सर्वोच्च अदालतले एक दशकअघिबाटै थप जनशक्तिको माग गर्दै आएको हो। अब न्यायपालिकामा २०६२ सालको जनशक्तिले थेग्न सक्ने अवस्था छैन। जनशक्ति थप्ने विषयमा गम्भीर छलफल चलिरहेको छ, सर्वोच्चका मुख्य रजिस्ट्रार राजन भट्टराईले अन्नपूर्णसँग भने, हामीले प्रस्ताव पठाएका छौं। सरकारले मोटामोटी रूपमा एकैपल्ट दरबन्दी स्वीकृत गर्ने हो वा क्रमशः गर्ने हो भन्ने जानकारीमा छैन। भट्टराईले जनशिक्त संकटबारे अर्थ र सामान्यसँग कुरा चलिरहेको पनि बताए। सर्वोच्च अदालतको संगठन र व्यवस्थापन (ओ एन्ड एम) प्रतिवेदन२०७२ अनुसार न्यायपालिकामा विभिन्न पदमा गरी थप एक हजार ६ सय ५७ कर्मचारी आवश्यक छ। मागअनुरूप दरबन्दी थपिए कुल ६ हजार सात सय ९२ कर्मचारी जनशक्ति हुनेछ। मौजुदा मुद्दाको चापअनुसार सर्वोच्चमा मात्रै एक सय ५६ जना जनशक्ति माग भएको छ। यस्तै उच्चमा पाँच सय सात र जिल्लामा एक हजार तीन सय ३६ जना कर्मचारी थप्नुपर्ने आवश्यकता औंल्याइएको छ। अहिले यसरी थपिए पनि यो जनशक्तिले चार वर्षका लागि मात्र थेग्न सक्छ। सर्वोच्चले राजपत्रांकित पाँच सय २० र राजपत्रांकित एक हजार एक सय ३७ गरी एक हजार ६ सय ५७ दरबन्दी माग गर्दै आएको छ। तर सर्वोच्चको प्रस्ताव अर्थ र सामान्य मन्त्रालयमा थन्किएको छ। सर्वोच्चको ओएनएम कमिटीका सदस्यसचिव रहेका उपरजिस्ट्रार यज्ञ आचार्यले पछिल्लोपल्ट ६ महिना अघि दरबन्दी माग गरी कानुन मन्त्रालयमार्फत अर्थमा पठाइएको जानकारी दिए। आचार्यले जनशक्ति संकटका विषयमा प्रधानन्यायाधीश तहबाटै अर्थमन्त्री र कानुन मन्त्रीलाई डाकेर जानकारीसमेत गराएको भनाइ राखे। उच्च अदालत र संवैधानिक इजलासका लागि जनशिक्तको झन् जटिल अवस्था छ, उनले भने। संवैधानिक बन्देजले सेवामै वितृष्णा नयाँ संवैधानिक व्यवस्थाअनुसार न्यायाधीशमा सर्तसहितका बन्देज लगाएपछि न्याय सेवाबाट सोझै न्यायाधीश हुन सक्ने पुरानो व्यवस्था रहेको छैन। संविधानले न्याय सेवाका अधिकृतलाई समेत परीक्षामार्फत् जिल्ला न्यायाधीशमा प्रतिस्पर्धा गर्नुपर्ने व्यवस्था गरेको छ। संवैधानिक व्यवस्थाअनुसार रिक्त जिल्ला न्यायाधीशको पदमध्ये २० प्रतिशत पदमा नेपाल न्याय सेवाका राजपत्रांकित द्वितीय श्रेणीका अधिकृतहरूमध्ये ज्येष्ठता, कार्यकुशलता र कार्यक्षमता मूल्यांकनका आधारमा पूर्ति गर्ने व्यवस्था छ। त्यस्तै ४० प्रतिशत पदमा निरन्तर रूपमा तीन वर्ष वा सोभन्दा बढी अवधि सेवा गरेका नेपाल न्याय सेवाका राजपत्रांकित द्वितीय श्रेणीका अधिकृतहरूमध्येबाट खुल्ला प्रतियोगितामार्फत् पूर्ति गर्ने व्यवस्था छ। बाँकी ४० प्रतिशत पदमा नेपाल न्याय सेवाका राजपत्रांकित पदमा निरन्तर रूपमा आठ वर्ष वा सोभन्दा बढी अवधि काम गरेका अधिकृतहरू वा निरन्तर रूपमा आठ वर्ष वा सो भन्दा बढी अवधि कानून व्यवसाय तथा कानूनको अध्यापन, अन्वेषण वा कानून वा न्यायसम्बन्धी अन्य कुनै क्षेत्रमा काम गरेका मध्येबाट खुला प्रतियोगिताद्वारा पूर्ति गरिने भनिएको छ। खुल्ला प्रतियोगिताबाट पूर्ति गरिने ४० प्रतिशतलाई पुनः शतप्रतिशत मानी त्यसको ५५ प्रतिशत खुला र ४५ प्रतिशत समावेशीबाट पूर्ति गरिने नयाँ व्यवस्था न्याय परिषद नियमावलीले गरेको छ। समावेशीबाट पूर्ति गरिने ४५ प्रतिशतलाई पुनः शतप्रतिशत मानी त्यसको ३३ प्रतिशत महिला, २७ प्रतिशत आदिवासी जनजाति, २२ प्रतिशत मधेसी, ९ प्रतिशत दलित, ५ प्रतिशत अपाङ र ४ प्रतिशत पिछडिएको क्षेत्रका नागरिकबाट पूर्ति गरिने व्यवस्था नयाँ संविधानमा छ। जिल्ला न्यायाधीशका लागि कर्मचारी र निजी कानून व्यवसायीबाट पनि प्रतिनिधित्व हुने संवैधानिक व्यवस्था राखिए पनि उच्च अदालत र सर्वोच्च अदालतमा भने परीक्षा र मापदण्डबिना ठाडै न्यायाधीश नियुक्ति हुन सक्ने परिपाटीले कार्यरत न्याय सेवाका कर्मचारीमा वितृष्णा बढेको देखिन्छ भने माथिल्लो तहमा न्यायाधीश बन्न मुस्किल हुँदा नयाँ उम्मेदवारका लागि पनि आकर्षण घट्दो क्रममा छ।"
