शीर्षक,विवरण
सेवा सुचारु गर,"सहज, सुलभ र गुणस्तरीय स्वास्थ्य सेवा पाउनु प्रत्येक नेपालीको नैसर्गिक अधिकार हो । स्वास्थ्य सेवामा सर्वव्यापी पहुँच भन्ने नाराका साथ विश्व स्वास्थ्य दिवस मनाइरहँदा मुलुकका चिकित्सकहरू आन्दोलनमा उत्रिएका छन् । यसले लाखौं बिरामी उपचार सेवा नपाउँदा बिचल्लीमा परेका छन् । तर हुनेखाने र सम्पन्न परिवारका निम्ति महँगा निजी अस्पताल छँदै छ । गरिब र निमुखाको उपचार थलो हो सरकारी अस्पताल । चिकित्सक हडतालका कारण शुक्रबारयता सर्वसाधारण स्वास्थ्य सेवाबाट वञ्चित छन् । संघीय सरकारको मातहतमा राखेर चिकित्सकलाई प्रदेश र स्थानीय तहमा खटाउनुपर्ने माग राखी उनीहरू आन्दोलनमा उत्रिएका हुन् । स्वास्थ्य सेवा अत्यावश्यक सेवाअन्तर्गत पर्ने हुँदा कानुनतः यस क्षेत्रमा हडताल निषेध छ । तर सरकारी अस्पतालमा कार्यरत चिकित्सकहरू हडतालमा उत्रिएपछि आकस्मिकबाहेक अन्य सेवा अवरुद्ध छन् सरकारी चिकित्सक संघ (गोदान) ले समायोजनमा असन्तुष्टि जनाउँदै अनिश्चितकालीन सेवा बहिष्कार गरेपछि । गत फागुन १८ मा समायोजनलगायत माग सम्बन्धमा उचित सम्बोधन गरिने सरकारी उच्च तहबाटै आश्वासन पाएपछि चिकित्सकहरूले आन्दोलन स्थगन गरेका थिए । तर आफ्ना माग सम्बन्धमा सरकारी तहबाट संवेदनशील ढंगले नलिइएको जिकिर चिकित्सकहरूको छ । चिकित्सकहरूलाई अवैज्ञानिक ढंगले सहमतिविपरीत समायोजन गरिएको र बलजफ्ती स्थानीय तहका कनिष्ठ कर्मचारीमातहत राखिएको आरोप उनीहरूको छ । आफ्नो अध्ययन एवं वृत्ति विकासमा परोक्ष अवरोध उत्पन्न भएको दाबी गर्दै चिकित्सकले समायोजन पत्रसमेत बुझ्न चाहेका छैनन् । आफूहरूका माग पूरा नभए सामूहिक राजीनामा बुझाउने चेतावनीसमेत उनीहरूले दिएका छन् । चिकित्सकको माग र आक्रोश सरकारप्रति हो । तर सरकारले तिनका मागका विषयमा वार्तामा बोलाउने र समाधान गर्नेतिर सक्रियता देखाएको पाइदैन । आफ्नो भविष्यप्रति चिन्तित चिकित्सक उपचारका लागि आएका बिरामीको स्वास्थ्यप्रति भने बेखबर छन् । अस्पताल भर्ना भएका बिरामीको शल्यक्रिया हुन सकेको छैन । नयाँ भर्ना हुन आएका बिरामीले उपचार नपाएर फर्किनुपर्ने अवस्था छ । एकातिर रोगीहरूको उपचार गर्नुपर्ने सरकारी चिकित्सकमा शून्य संवेदन देखिएको छ भने अर्कोतिर अभिभावक बनेको सरकार पनि मूकदर्शक बनेको छ । अस्पतालका बिरामीको रोदन बढिरहदा पनि आन्दोलनकारी चिकित्सकका माग सम्बोधन गर्ने सवालमा सरकारी तहबाट खासै चासो नदिनु दुर्भाग्य हो । स्वास्थ्य तथा जनसंख्या मन्त्रालयका सहसचिव जनाद्र्धन गुरागाईबाट आन्दोलन फिर्ताको अपिल गर्नुबाहेक संवादको बाटो खोजिएको छैन । स्वास्थ्य सेवामा पहुँच र सुनिश्चितता संविधानको मौलिक हकअन्तर्गतको सवाल हो । यतिखेर आमनागरिकले उपचार नपाएपछि संविधानप्रदत्त हक पनि अर्थहीन बनेको छ । आवश्यक सेवा सञ्चालन नगरी निषेधित क्षेत्रमा हडताल गरिए वा कुनै व्यक्ति त्यसमा सहभागी भएमा ६ महिनासम्म कैद वा दुई सय रुपैयाँसम्म जरिबाना वा दुवै सजाय हुने कानुनी व्यवस्था छ । जनस्वास्थ्य सेवा ऐन ०७५ मा पनि प्रत्येक नागरिकमा सहज, सुलभ र गुणस्तरीय स्वास्थ्य सेवा पाउने अधिकार रहने उल्लेख छ । कुनै पनि नागरिक स्वास्थ्य सेवाबाट वञ्चित हुनु भनेको संविधानकै उल्लंघन हो । सरकारले यथाशीघ्र समायोजन कार्यलाई वैज्ञानिक एवं सहज ढंगले व्यवस्थापन गर्नुपर्छ । तर कानुनसम्मत काम गर्नुपर्ने चिकित्सकहरूले कर्तव्य पूरा नगरेको भन्दै सरकार झन् कठोर देखिएको छ । जायज र पूरा गर्न सकिने माग छन् भने वार्ता गरी अविलम्ब निकास खोज्नुपर्छ । आमनागरिकका हितमा स्वास्थ्य सेवा सुचारु हुनुपर्छ ।"
छोराछोरी सामुदायिकमा भर्ना नगरे सुविधा रोक,"प्यूठान : माण्डवी गाउँपालिका देविस्थान प्यूठानले सरकारी सेवा सुविधा लिने जनप्रतिनिधि र कर्मचारीका छोराछोरीलाई सामुदायिक विद्यालयमा अनिवार्य भर्ना गराउन निर्देशन दिएको छ। गाउँ शिक्षा समितिको सोमबारको बैठकले निर्देशन अटेर गरे सेवा सुविधामै रोक लगाउने समेत निर्णय गरेको हो। सामुदायिक विद्यालयमा पछिल्लो समय घट्दो आकर्षणलाई कम गर्न यस्तो निर्णय गरिएको अध्यक्ष श्रीधर रोका मगरले जानकारी दिए। सरकारी सेवासुविधा लिने तर सरकार मातहत संचालन भइरहेका शैक्षिक संस्थालाई वेवास्ता गर्ने परिपाटीलाई अन्त्य गर्न यस्तो पहलकदमी गर्नुपरेको उनको भनाइ छ। निर्वाचित जनप्रतिनिधीलाई समेत नियम लागु हुने उनको भनाइ छ। विद्यालय व्यवस्थापन समितिका पदाधिकारीका छोराछोरी र निजको संरक्षकत्वमा रहेका सन्तानलाई समेत सामुदायिक विद्यालयमा बालबच्चा भर्ना गराउन गाउँपालिकाले निर्देशन दिएको छ। गाउँपालिकाभरी हाल संचालनमा रहेका २७ सामुदायिक विद्यालय मध्ये २ वटा संस्थागत छन्। गाउँपालिकाका शिक्षा शाखा प्रमुख दुर्गा खड्काका अनुसार पाँच हजार तीन सय ३३ जना विद्यार्थी अध्ययनरत छन्। सामुदायिक विद्यालयको शैक्षिक स्थितीमा सुधार नहुँदासम्म दक्ष जनशक्ति तयार गर्न नसकिने प्रमुख प्रशासकीय अधिकृत शिशिर रिजालको धारणा छ। गाउँपालिकाले गरेको निर्णयलाई कार्यान्वयन गर्न अभिभावक, जनप्रतिनिधि र नागरिक समाजका अगुवालाई साथ दिन उनले आग्रह गरे। नयाँ शैक्षिक शत्रको विद्यार्थी भर्ना अभियान बुधबारदेखि थालनी गरिने गाउँपालिकाले जनाएको छ।"
"जाजरकोटमा जीप दुघर्टना : बालकको मृत्यु, ६ घाइते","जाजरकोट : जाजरकोटमा मंगलबार जीप दुघर्टना हुँदा एक बालकको मृत्यु भएको छ। ६ जना घाइते भएका छन्। दुघर्टनामा पश्चिम रुकुमको आठविसकोट नगरपालिका११ का लक्ष्मी नेपालीका ४ वर्षीय छोरा विवेक नेपालीको घटनास्थलमै मृत्यु भएको प्रहरीले जनाएको छ। जाजरकोट डोल्पा सडकको नलगाड रग्दादेखि दल्लीतर्फ आउँदै गरेको ग १ ज ५८१२ नम्बरको जीप नलगाडको वडा नम्बर ९ र १० को सीमानामा पर्ने दारिमपाटा भन्ने ठाँउमा दुघर्टना भएको हो। मृतक बालकका आमा लक्ष्मी नेपाली घाइते छन्। नलगाड९ निवासी चालक राजेन्द्र विक र नलगाड१० का तेजबहादुर विक गम्भीर घाइते छन्। नलगाड११ दुर्गेस बानियाँ , उनकी श्रीमती खिमा बानियाँ र नलगाड १ का भरत परियार दुघर्टनामा घाइते भएका छन्। घाईते दुर्गेसको प्राथमिक स्वास्थ्य केन्द्र दल्लीमा उपचार भइरहेको छ भने अन्यलाई थप उपचारका लागि जिल्ला अस्पताल जाजरकोट रेफर गरिएको जिल्ला प्रहरी प्रमुख डिएसपी श्यामबहादुर खत्रीले जानकारी दिए। जीप सडकबाट करिब ५० मिटर तल खसेको छ। घाइतेलाई स्थानीय बासिन्दाले उद्धार गरेका थिए। पुरानो जीप भएकाले दुर्घटना हुनसक्ने अनुमान प्रहरीको छ।"
यौन दुव्र्यवहार गरेको अभियोगमा १५ वर्षे बालकलाई कैद,गाईघाट : तीन वर्षीया बालिकालाई यौन दुव्र्यवहार गरेको आरोपमा धरौटीमा रिहा भएका १५ वर्षीय एक बालकलाई जिल्ला अदालत उदयपुरले सजाय सुनाएको छ । न्यायाधीश तेजेन्द्रप्रसाद शर्मा सापकोटाको इजलासले मंगलबार ती बालकलाई ९ महिना कैद सजायको फैसला सुनाएको छ । कसुरदारले यौनदुव्र्यवहार गरेको कसुर ठहर गर्दै ९ महिना बालसुधार गृहमा बसी कैद भुक्तान हुने गरी फैसला सुनाइएको हो । कसुरदारले पीडितलाई ०७५ भदौ २६ गते यौनदुव्र्यवहार गरेको भन्दै परिवारले जिल्ला प्रहरी कार्यालयमा जाहेरी दिएका थिए । पीडितको निवेदनपछि भदौ ३० गते पक्राउ परेका कसुरदारलाई अदालतले असोज २२ गते ५० हजार धरौटीमा रिहा गर्ने आदेश दिएको थियो । मुलुकी अपराध संहिता २०७४ को दफा २२५ (१) विपरित बालविज्याई गरेकोमा सोही दफा २२५ (३) अनुसार १ बर्ष ६ महिना सजाय हुने व्यवस्था छ । सोही दफाअनुसार कसुरदार नावालक ठहरिएकाले उमेर पुगेकाको हकको आधा सजाय हुने व्यवस्था रहेकाले ९ महिना कैदको फैसला सुनाइएको श्र्रेस्तेदार राजकुमार आचार्यले जानकारी दिए ।
दोलखामा सालकको ४ केजी अखेटोपहार बरामद,"दोलखा : चरिकोटस्थित सशस्त्र प्रहरी बलको टोलीले प्रतिबन्धित वन्यजन्तु सालकको ४ केजी अखेटोपहार बरामद गरेको छ । संकलक भने फरार रहेको सशस्त्र प्रहरी बल दोलखाले जनाएको छ । कालिञ्चोक गाउँपालिका२, बाबरे पृथ्वीटोलबाट प्रतिबन्धित सालकको ४ किलोग्राम अखेटोपहार बरामद गरेको सशस्त्र प्रहरी बल दोलखाका सहायक प्रहरी निरीक्षक फुर्गेली शेर्पाले जानकारी दिए । सालकको अखेटोपहारको अवैध कारोबार भइरहेको भन्ने विशेष सुराकीको आधारमा सोमबार साँझ ६ बजे खानतलासी गर्दा अखेटोपहार बरामद गरेको सई शेर्पाले बताए । अखेटोपहार नियन्त्रणमा लिने क्रममा संलग्न व्यक्तिहरु भने फरार भएको सशस्त्र प्रहरीले जनाएको छ । नियन्त्रणमा लिइएको ४ केजी अखेटोपहार मंगलबार दिउसो डिभिजन वन कार्यालय चरिकोटलाई बुझाइएको सशस्त्र प्रहरी बल दोलखाका डिएसपी किरण कठायतले जानकारी दिए ।"
कास्कीमा चट्याङले तीन घाइते,पोखरा : कास्की जिल्लाको रुपा गाउँपालिका काप्ले डाँडामा मंगलबार चट्याङ लागेर तीनजना घाइते भएका छन्। स्थानीय ४२ वर्षीय पार्वती कुमाल र उनका दुई छोरी ११ वर्षकी समीना र १८ वर्षकी चन्द्र कुमाल चट्याङ लागेर घाइते भएको रुपा गाउँपालिकका अध्यक्ष नवराज ओझाले जानकारी दिए। घाइतेमध्ये समीना कुमालको पोखराको चरक अस्पतालको आइसियुमा उपचार भइरहेको र दुई आमा छोरी भने उपचारपछि घर फर्केको उनले बताए। चट्याङलागेर अन्य ४ जनालाई पनि समान्य घाइते भएको अध्यक्ष ओझाले जानकारी दिए। घट्नाको थप अनुसन्धान भइरहेको गण्डकी प्रदेश प्रहरी कार्यालय पोखराले बताएको छ।
बाँदर आतंक नियन्त्रण गर्न प्रशासनमै स्थानीयको डेलिगेसन,"गाईघाट : बाँदरले महिला तथा बालबालिकालाई आक्रमण गर्न थालेपछि उदयपुरको त्रियुगा नगरपालिका १५ का स्थानीयबासी नियन्त्रणको माग गर्दै मंगलबार प्रशासन पुगेका छन्। एक महिनायता जंगलबाट निस्किएका समूहगत बाँदरले खाँबु, डहर, कुभिण्डे आसपासका क्षेत्रका सर्वसाधरणको घर, खेतबारीमा प्रवेश गरी अन्नपात खानुका साथै नष्ट गर्न थालेपछि स्थानीय आजित भएर प्रशासन पुगेका हुन्। घरभित्र पाकेको खाना, भकारीभित्र राखेका धान, मकै, कोदो खाइदिने र महिला बालबालिकालाई आक्रमण नै गर्न थालेपछि स्थानीय प्रशासनको ध्यानाकर्षणका लागि डेलिकेसन जानु परेको वडासदस्य कुलबहादुर खत्रीले बताए। जंगली जनावरलाई मार्दा कानुन लाग्ने भएकाले अन्य कुनै उपायबाट नियन्त्रण लिनका लागि प्रशासनलाई अनुरोध गरिएको उनको भनाई छ।'अन्नपात मात्र खाँदा त सहेकै थियौं, वडासदस्य खत्रीले भने, 'धपाउन गएका महिला तथा बालबालिकामाथि नै आक्रमण गर्न थालेपछि आतंक नियन्त्रणको माग गरेका हौं।' बाँदरले हिँडै्दै गरेका र घरमा बसेका महिला तथा बालबालिकालाई चिथोर्ने, टोक्नेसमेत गर्ने गरेको टिकादेवी बस्नेतले बताइन्। बाँदरको आक्रमणबाट आधा दर्जन महिला तथा बालबालिका सामान्य घाइते भएको उनको भनाई छ। काम सकेर आरामले खाना खाउँला भनेर पकाएर राखेको खानासमेत खान नपाएपछि सर्वसाधरण निकै चिन्तित भएका छन्। बस्नेतले, 'बिहान मेलापात जानुअघि खाना पकाएर जानुपर्छ, आउँदा बाँदरले खाइसकेको हुन्छ।' बाँदरबाट आजित भएपछि स्थानीयले वडा सदस्य खत्रीको नेतृत्वमा १२ सदस्य बाँदर आतंकविरुद्धको संर्घष समिति नै गठन गरी नियन्त्रणका लागि सम्बन्धित निकायको ध्यानाकर्षण गराउने र उपाय खोज्नेसमेत निर्णय गरेका छन्। बाँदरको त्रासमा जीवन बिताइरहेका स्थानीयले मंगलबार वडाध्यक्ष निरबहादुर मगरलाई नै लिएर प्रमुख जिल्ला अधिकारी बिष्णुकुमार कार्कीलाई निवेदन दिएका छन्। स्थानीय ५५ घरपरिवारले संयुक्तरुपमा हस्ताक्षर गरी दिएको निवेदनमा बाँदर नियन्त्रण, वैकल्पिक बसोबासको व्यवस्थापन, क्षतिपूर्ति उपलब्ध गराइ दिनसमेत माग गरिएको छ। स्थानीयको निवेदन बुझ्दै प्रजिअ कार्कीले नियन्त्रणका लागि सम्बन्धित निकाय डिभिजन वन कार्यालयलाई परिपत्र गरिने बताए । उनले भने, 'नियन्त्रणका लागि प्रशासनले गर्नसक्ने अवस्था छैन्, त्यसैले जंगली जनावर भएकाले वन कार्यालयले यसको उचित रेखदेख गर्नुपर्छ।'"
आईपीएलमा सट्टाबाजी : खातापातासहित ६ पक्राउ,"भैरहवा : भारतमा जारी इण्डियन प्रियमर लिग (आईपीएल) को नाममा सट्टाबाजी खेलाउनेसहित ६ जना भैरहवाबाट पक्राउ परेका छन्। भैरहवाको कालिका पथस्थित प्रनिशकुमार चौधरीको घरमा सट्टाबाजी र तास खेलिरहेको अवस्थामा उनीहरुलाई पक्राउ गरिएको रुपन्देहीका प्रहरी प्रमुख एसपी हृदय थापाले जानकारी दिए। आईपीएलको सट्टाबाजी हुने गरेको सूचनाका आधारमा प्रहरीले छापा मारेर ६ जनालाई पक्राउ गरेको हो। स्रोतका अनुसार प्रहरीले चौधरीको घरबाट ३ खाता, लेजर बरामद गरेको छ। जसमा सट्टाबाजी खेल्ने व्यक्तिको नाम, प्रतियोगिता भएको टिमको नाम, विजयी टिमको नाम, सम्बन्धित टिमलाई दिएको रकम, रन, सट्टा लगाएको रकम, लिएको रकम, नगद, उद्यारोलगायत सट्टाबाजीको पूर्ण विवरण उल्लेख छ। बरामद लेजरमा एउटा टिमको खेलमा लाखौँ रुपयाँको सट्टाबाजी हुने गरेको देखिएको छ। पक्राउ पर्नेहरुमा घरधनी सिद्धार्थनगर नगरपालिका १२ का प्रनिशकुमार चौधरी, सिद्धार्थनगर नगरपालिका ७ का पुरुषोत्तम रेग्मी, मायादेवी गाउँपालिका ८ का अर्जुन सुनार, सोही स्थानका रामेश्वर कोइरी, अमृत विक, यमबहादुर कुर्मी रहेको जिल्ला प्रहरी कार्यालय रुपन्देहीका प्रहरी नायब उपरीक्षक एवं डिएपी धर्मराज भण्डारीले बताए। उनले पक्राउ परेका व्यक्तिको साथबाट करिब ९० हजार रुपैयाँ बरामद भएको बताए। लेजर नै बनाएर गरेर निकै व्यवस्थित सट्टाबाजी खेलाउने गरेको पाइएको छ डिएसपी भण्डारीले अन्नपूर्ण पोस्ट्सगँ भने, अहिले हामीले अनुसन्धान गरिरहेका छौँ। सट्टाबाजी कारोबारको विवरण बरामद भएका तीन रजिष्टरमा लेखिएको छ। उनीहरुमाथि अनुसन्धान सुरु भएको जिल्ला प्रहरी कार्यालय रुपन्देहीका अनुसन्धान अधिकृत एवं प्रहरी निरीक्षक उमेश जोशीले जानकारी दिए। भैरहवाको विभिन्न स्थानमा सट्टाबाजी खेलाउने गरिए पनि खातापातासहित व्यक्ति पक्राउ गरिएको यो पहिलो घटना हो। सट्टाबाजी कारोबारको विवरण सहितको कागजपत्र। तस्बिर : सलमान खान"
झड्केली छोरी बलात्कार आरोपमा बाबु पक्राउ,"भक्तपुर : दुई वर्षदेखि १५ वर्षीया झड्केली छोरीलाई पटकपटक जबरजस्ती बलात्कार गर्दै आएको आरोपमा बाबु पक्राउ परेका छन्। महानगरीय प्रहरी परिसर भक्तपुरले रामेछाप उमाकुण्ड गाउँपालिका १ स्थायी घर भई हाल भक्तपुरको चागुँनारायण नगरपालिका २ दुवाकोट बस्र्दै आएका ३५ वर्षीय बाबुलाई आइतबार साँझ पक्राउ गरेको हो। परिसरका अनुसार निजले आफ्नै झड्केली छोरीलाई विगत दुई वर्षदेखि डरत्रास देखाई पटकपटक जबरजस्ती करणी गर्दै आएको उजुरी परेपछि प्रहरीले नियन्त्रणमा लिएको हो। आइतबारमात्रै बालिकाकी आमाले महानगरीय प्रहरी वृत्त ठिमीमा आफ्नै श्रीमानविरुद्ध छोरीमाथि जबरजस्ती करणी गरेको उजुरी दिएको परिसरका प्रवक्ता प्रहरी नायब उपरीक्षक रेवतीरमण पोखरेलले जानकारी दिए। आमाले दिएको उजुरीकै आधारमा आइतबार नै बुबालाई नियन्त्रणमा लिइएको उनले बताए। प्रहरी नायब उपरीक्षक पोखरेलका अनुसार बालिकाले आमालाई एक वर्षअघि नै आफूलाइ बाबुले कुकृत्य गर्ने गरेकोबारे थाहा दिएका थिए। छोरीको कुरा सुनेपछि आमाले बाबुसँग सोधपुछ गर्दा अरुलाई भनिस् भने आमाछोरी दुवैलाई सफाचट्ट गर्ने धम्की दिएको रहेछ, उनले भने, मार्ने धम्की दिएपछि आमाछोरी दुवैले सहँदै आएका रहेछन्। चैत २३ गते शनिबार आमाछोरी दुवैले हिम्मत गरेर बाबुले छोरीमाथि पटकपटक बलात्कार गर्दै आएको कुरा खुलाएको प्रहरी नायब उपरीक्षक पोखरेलले जानकारी दिए। साथीबीच कुरा उठेपछि सबैले यस्ता घटनाबारे प्रहरीकहाँ जानुपर्छ भनेपछि आइतबार आमाछोरी प्रहरीकहाँ उजुरी दिन आए, उनले थपे, उजुरीलगत्तै आमाछोरीलाई परामर्श दिँदै तत्काल बाबुलाई नियन्त्रणमा लियौं। उनका अनुसार पछिल्लोपटक चैत १५ गते बालिका बाबुबाट बलात्कृत भएकी थिइन्। गाडी चलाउने बाबुले श्रीमती काममा गएको मौका छोपेर छोरीमाथि जबरजस्ती करणी गर्दै आएका थिए। बालिकाले बताएअनुसार धेरैजसो आमा काममा गएपछि बाबुले बलात्कार गर्ने रहेछन्, प्रहरी नायब उपरीक्षक पोखरेलले भने, कहिले स्कुलबाट फर्केपछि त कहिले स्कुल नै जान नदिएर सौतेनी बाबुले पटकपटक जबरजस्ती करणी गर्दै आएका रहेछन्। उनका अनुसार बालिकाको स्वास्थ्य परीक्षण गरिसकिएको छ। त्यस्तै प्रहरीले बाबुलाई सोमबार जबरजस्ती करणी मुद्दामा म्याद थप गरी अनुसन्धान अगाडि बढाएको छ।"
हराएकी ६ वर्षीया बालिका मृत भेटिइन्,राजविराज : सप्तरीको बोदे बर्साइन नगरपालिकास्थित सोमबार रातिदेखि हराइरहेकी एक बालिका मृत भेटिएकी छन् । बोदे बर्साइन नगरपालिका९ बस्ने सुरेन्द्र यादवकी ६ वर्षीया छोरी आरतीकुमारी यादव मंगलबार मृत अवस्थामा भेटिएको सप्तरी प्रहरीले जनाएको छ । प्रहरीका अनुसार घरबाटै हराएकी आरतीको शव स्थानीय रामप्रसाद यादवको पोखरीमा फेला परेको थियो । प्रहरी टोलीले मृत्यु सम्बन्धमा अनुसन्धान सुरु गरेको डिएसपी भावेश रिमालले जानकारी दिए ।
"सुत्केरी भएकै दिन चिरपट हानेर श्रीमती घाइते, श्रीमान पक्राउ",कुश्मा : सुत्केरी भएकै दिन आफ्नै श्रीमानले चिर्पट प्रहार गर्दा एक महिला गम्भीर घाइते भएकी छिन्। पर्वतको फलेवास नगरपालिका२ थापाठाना खनारका ३० वर्षीय मदन नेपालीले ३३ वर्षीया श्रीमती मुना नेपालीलाई आइतबार राति मरणासन्न हुने गरी कुटपिट गरेका हुन्। आइतबार बिहान घरमा नै नवशिशु (छोरा) लाई जन्म दिएकी मुनालाई राति ९ बजेको समयमा मदनले चिर्पट प्रहार गरेर घाइते बनाएका छन्। आइतबार राति नै छिमेकीको सहयोगमा घाइते मुनालाई जिल्ला अस्पतालमा पर्वतमा सामान्य उपचारपछि थप उपचारका लागि सोमबार दिउँसो पोखरा पठाइएको हो। उनको टाउकोमा गहिरो चोट भएकाले टाँका मारिएको उपचारमा संलग्न स्वास्थ्यकर्मी जानकी शर्माले बताइन्। मदनले मदिराको नसामा सुत्केरी श्रीमतिमाथि हातपात गरेका हुन्। रक्सीले मात्तिदै घरमा आएका उनले एक्कासी आफूमाथि हातपात गरेको पीडित महिला मुनाले बताइन्। घटनाको बारेमा छिमेकीले तत्कालै थाहा पाएका कारण छिमेकीको सहयोगमा मात्रै आफू बाँच्न सफल भएको पीडित महिलाले बताइन्। छिमेकीकै सहयोगमा प्रहरीले जानकारी पाएपछि फलेवास नगरपालिका १ कार्कीनेटा प्रहरी चौकीबाट खटिएको प्रहरी टोलीले मदनलाई आइतबार राति नै नियन्त्रणमा लिएको छ। नियन्त्रणमा रहेका मदन अहिले पर्वत जिल्ला प्रहरी कार्यालयमा हिरासतमा छन्।पीडितबाट लिखितरुपमा उजुरी नआइसकेकाले कानुनी प्रक्रिया अघि बढाउन नसकिएको र आफन्तसँग सम्पर्क भइरहेको प्रहरी नायव उपरीक्षक भुवनेश्वर तिवारीले जानकारी दिए। पीडित महिलाका माइती पक्षका आफन्त कोही नभएका कारण छिमेकी युवा दिपेन्द्र कुँवरलगायत व्यक्तिले उनलाई अस्पतालमा लैजान सहयोग गरेका थिए। आफूसँग उपचारका लागि आवश्यक रकम नभएका कारण सहयोगी मनसँग आवश्यक सहयोग गरिदिन उनले आग्रह गरेकी छन्।
९८ गाईभैंसीलाई सुत्केरी भत्ता,"नेपालगन्ज : कोहलपुर नगरपालिकाले पशुपालनलाई प्रोत्साहन गर्न सुत्केरी गाईभैंसीलाई भत्ता दिन थालेको छ।कोहलपुर नगर पशु सेवा शाखा प्रमुख डाक्टर भीषण गजमेरका अनुसार यो वर्षमा ९८ गाईभैंसीलाई सुत्केरी भत्ता वितरण भइसकेको छ।जसमा ५३ भैंसी र ४५ गाई छन्। यही आर्थिक वर्षमा व्याएको गाई र भैंसीका धनीलाई जनही दुई हजारका दरले सुत्केरी भत्ता दिइएको छ। दिनहुँ २८ लिटर (यस क्षेत्रकै सर्वाधिक) दूध दिने गाई पाल्ने भनेर चर्चा पाएकी कोहलपुर १२ चप्परगौडीको शारदा सिर्जनशील गाई फार्मकी गौथलीलाई पनि कोहलपुर नगरपालिकाले सुत्केरी भत्ता दिएको छ। १६ पुसमा गौथलीलाई तेस्रो बेतमा प्रोत्साहनस्वरुप सुत्केरी भत्ता दिइएको हो। यो वर्ष गौथलीको दैनिक २६ लिटर दूध छ । फार्म सञ्चालक शारदा शर्मा भन्छिन्, 'दूध त अहिले पनि २८ लिटर नै छ। दुई लिटर चुहिएर भुँइ सेतै हुन्छ।' सुत्केरी गाईभैंसीलाई सुत्केरी भत्ता दिन थालेपछि थोरै भए पनि राहात मिलेको शर्मा बताउँछिन्।"
बैंकक बसेर मानव तस्करी,"काठमाडौं : अमेरिका, क्यानडा, पोर्चुगललगायत युरोपेली देश पठाइदिन्छु भन्दै ठग्ने मानवतस्करका नाइके पर्शुराम गुरुङ थाइल्यान्डमा पक्राउ परेका छन्। गुरुङविरुद्ध प्रहरीको केन्द्रीय अनुसन्धान ब्युरो (सीआईबी)मा २४ पीडितले उजुरी दिएका छन्। अमेरिकी एजेन्टसँग मिलेर मानवतस्करी गरिरहेको आरोपपछि गुरुङलाई पक्राउ गरेर अनुसन्धान गरे धेरै रहस्य खुल्ने पीडितहरूले बताएका छन्। मोरङ, भोजपुर र काठमाडौंको गौरीघाटमा घर भएका गुरुङलाई बैंककमा ओभर स्टे गरेको आरोपमा थाई प्रहरीले पक्राउ गरेर अनुसन्धान गरिरहेको सीआईबीले जनाएको छ। गुरुङबाट पीडित धेरै देखिएपछि सीआईबीले इन्टरपोल र दूतावासमार्फत समन्वय गरेर उनलाई नेपाल ल्याउने तयारी गरेको छ। बाग्लुङका सागर क्रिस र जेतुन क्रिस अहिले मानवतस्करीकै घटनामा पूर्पक्षमा जेलमा छन्। उनीहरूले विशेषगरि अमेरिका पठाउने भन्दै झुक्याएर मेक्सिको पुर्याएर नेपालीलाई अलपत्र छाड्दै आएका थिए। पीडितहरूले फर्किएपछि प्रहरी गुहारेका थिए। गुरुङले भने क्यानडा पुर्याउने भन्दै नेपालीलाई सीधै थाइल्यान्ड बोलाउने र पैसा लिएर जहाजमा छाडी भाग्ने गरेको पीडितले बताएका छन्। न्यूनतम १५ देखि बढीमा २५ लाख रुपैयाँसम्म लिएर उनले ठगी गर्दै आएको सीआईबीले जनाएको छ। थाइल्यान्डमा गुरुङले पीडितको राहदानीमा क्यानडाको नक्कली भिसा लगाइदिने गरेको पाइयो, सीआईबीका डीएसपी राजकुमार सिलवाल भने, विमानस्थलमा पुर्याएर जहाज चढाई उनी फरार हुने गरेको देखियो। उनका अनुसार गुरुङले थाइल्यान्ड बोलाएपछि पीडितकै पैसामा मोज गर्ने र एकदुई दिन डान्सबारमा घुमाएर अलपत्र पारी छाड्ने गरेको पीडितले उजुरीमा खुलाएका छन्। मानवतस्करका नाइके पर्शुराम गुरुङलाई इन्टरपोल र दूतावासमार्फत समन्वय गरेर नेपाल ल्याउने सीआईबीको तयारी। क्रिसद्वयले अमेरिका लैजाने भन्दै भारत लैजाने, त्यहाँबाट थाइल्यान्ड, त्यहाँबाट भियतनाम, भियतनामबाट ब्राजिल, ब्राजिलबाट इक्वेडर, इक्वेडरबाट कोलम्बिया, कोलम्बियाबाट कोस्टारिका र कोस्टारिकाबाट मेक्सिको पुर्याएर अमेरिकाको सीमानासम्म लगी अलपत्र छाड्ने गरेको अनुसन्धानबाट खुलेको छ। उनीहरूले अमेरिका लैजानकै लागि प्रतिव्यक्ति ४० लाख रुपैयाँसम्म असुलेका थिए। पीडितलाई कोलम्बियाबाट मिङ्लिन सिटी र एपार्दोसम्म लैजाने र ठूलो नदी पार गराइ निकारागुवा पुगेपछि ८ घण्टा हिँडाएर होन्डुरस पार गराउँदै आएका थिए। पीडितले सीआईबीमा मेक्सिको जेलमा धेरै नेपाली रहेको बयान दिएका छन्। केही क्यालिफोर्नियाको जेलमा पनि छन्। मेक्सिकोको तार नाघेर गएपछि अमेरिकन प्रहरीले समातेपछि १० दिनसम्म सीमाकै हिरासतमा राख्ने र एरिजोनामा ६ महिनासम्म जेलमा राखेर लुजियानाबाट न्युयोर्क पुर्याएर नेपाल डिपोर्ट हुने गरेको प्रहरी अनुसन्धानले देखाएको छ। डीएसपी सिलवाल भन्छन्, अमेरिका र क्यानडा जान खोज्ने धेरै नेपाली ठगिएका छन्। उजुरी हेर्दा त्यति धेरै पैसा किन तिर्छन् भन्ने लाग्छ।"
रौतहतमा पनि हावाहुरी र असिनापानी,"रौतहट : मंगलबार बिहान आएको हावाहुरी र असिना पानीले रौतहटमा घर तथा बालीनालीमा ठूलो क्षति पुर्याएको छ।असिनाले तरकारी तथा अन्नबालीमा समेत क्षति पुर्याउँदा किसान मर्कामा परेका छन्।धेरै गाउँमा बिजुलीका पोल भाँचिएको छ।धेरै स्थानमा विद्युत अवरुद्ध भएको छ। देबाही गोनाही नगरपालिकाको धेरैजसो टोलमा घरको छाना उडाएर क्षति पुगेको मेयर धर्मेन्द्र पटेलले जानकारी दिएका छन् ।अधिकांशको घरको छानामा लगाइएको खपडा टायल फुटेका छन् भने फुसको छाना उडाएको छ। केही स्थानमा रुख ढलेर केहीको घरमा क्षति पुगेको छ।हावाहुरीसँगै परेको असिना पानीले बृन्दावन नगरपालिका १ खैराटोलका किसानले लगाउको गहुँ,मकै,तरकारी बाली नष्ट भएको र घरका छाना उडाएको स्थानीय बैजनाथ सहनीले बताए । प्रहरीको टोली क्षतिको विवरण संकलन गर्न र अवस्था बुझ्न गाउँगाउँ खटिएको रौतहटका प्रहरी प्रमुख एसपी भुपेन्द्र खत्रीले जानकारी दिए। वृश्रामपुर, चन्द्रपुर, गरुडा, गौर, देवाही गोनाही, कटहरीयालगायतको नगरपालिकामा बढी क्षति भएको स्थानीयले बताएका छन्। दर्जनौं घरको छानामा क्षति भएको अन्न, तरकारी बालीमा क्षति पुगेको खबर प्राप्त भएको जिल्ला प्रहरी कार्यालय रौतहटले जनाएको छ।"
तीनकुनेमा स्कुटरलाई नेपाल यातायातले दियाे ठक्कर,काठमाडौं : तीनकुनेमा बसले स्कुटरलाई ठक्कर दिँदा एकजना घाइते भएका छन्। मंगलबार दिउँसो कोटेश्वरबाट बानेश्वरतर्फ जाँदै गरेको बा ५ ख १२७९ नम्बरको नेपाल यातायातले बा ६१ प ६२७२ नम्बरको स्कुटरलाई ठक्कर दिएको हो। बसको ठक्करबाट स्कुटरल चालक ३६ वर्षका विष्णु विश्वकर्मा घाइते भएका हुन्। ओखलढुंगा घर भएका विश्वकर्मा ललितपुरको कुसुन्ती बस्छन्। उनको अहिले कान्तिपुर अस्पतालमा उपचार भइराखेको छ। उनको हातमा गम्भीर चोट लागेको छ। स्कुटरलाई ठक्कर दिँदे बस र बसका चालक सुरेश माझीलाई कोटेश्वर प्रहरीले नियन्त्रणमा लिएको छ।
मध्यपहाडी लोकमार्ग निर्माणमा ढिलासुस्ती,"शेराफांट, नुवाकोट : मध्यपहाडी लोकमार्गको निर्माणमा ढिलाइ हुँदा सर्वसाधारण आक्रोशित भएका छन्।सडकमार्ग अन्र्तगत गंगटेढिकुरे सडकखण्ड समयमै निर्माण नहुँदा यात्रु सास्ती भोग्न विवश छन्। यस सडक नेपालको पूर्वमा ताप्लेजुङदेखि पश्चिममा बैतडीको झुलाघाटसम्म १ हजार ७ सय ८६ किलोमिटरमध्ये नुवाकोटमा ६६ किलोमिटर पर्दछ। सडक निर्माण हुन थालेको दुई वर्ष भइसक्यो। तर, सडकमार्गमा पानी पर्दा हिलो र घाम लाग्दा धुलोले हिँडिनसक्नु भएको यात्रु रामधन ढकालले गुनासो गरे। समयमै निर्माण नहुँदा पानी परेका बेला गंगटेढिकुरे सडकखण्डमा हिलोले गाडी तथा मोटरसाइकलको आवागमन ठप्प हुँदा यात्रीले निकै सास्ती पाउने गरेका छन्।गाडी तथा मोटरसाइकल घण्टौंसम्म जाममा फस्ने गरेको अर्का यात्रु लक्ष्मण लामिछानेले गुनासो गरे। सिन्धुपाल्चोकबाट नुवाकोट प्रवेश गर्दा नुवाकोटका १३ गाउँलाई यस मार्गले छुन्छ। जिल्लामा तलाखु, लिखु, महाकाली, भद्रुटार, सुनखानी, थानापति, थानसिङ, सूर्यमति, खानीगाउँ, चारघरे, विदुर नगरपालिका, कल्याणपुर र सामरी हुँदै सडक निर्माण भइरहेको छ। विदुर नपाको शेराफाँट, सामरी, थानसिङ, महाकाली, सूर्यमति र कल्याणपुर गाउंका केही स्थानमा सडक विस्तारको काम भइरहेको छ। तर, समयमै सडकको निर्माण नहुँदा गंगटेढिकुरे सडकखण्डमा यात्रुहरु जोखिमपूर्ण यात्रा गर्न वाध्य भएका छन्। सडकको तत्काल जोखिम हटाउन वडा कार्यालय, नगरपालिका, निर्माण कम्पनी तथा सांसदसँग जानकारी गराउँदासमेत समाधान हुन सकेको छैन्। मध्यपहाडी लोकमार्ग आयोजना प्रभावित क्षेत्रका स्थानीयले गठन गरेको गंगटे ढिकुरे सडक संघर्ष समितिका नारायणप्रसाद अधिकारीले मध्यपहाडी लोकमार्गले जिल्लामा चहलपहल ल्याएको बताए। फराकिला सडक निर्माण थालिएको देखेपछि साँघुरा सडकमा दैनिकी चलाई रहेका जिल्लावासीमा अब चाहि केही होला भन्ने आशा भने पलाएको छ। मध्यपहाडी लोकमार्गले आफ्नो सडक सीमा सडकको केन्द्रदेखि दायाँ २५ मिटर बायाँ २५ मिटर कायम गर्ने जनाइएको छ। तर, सडक १० मिटर चौडा मात्र निर्माण गरिने मध्यपहाडी लोकमार्ग आयोजनाले जनाएको छ । कार्यालयका अनुसार सरकारले यो लोकमार्गको सडक सीमा भविष्यमा राष्ट्रिय राजमार्गको अवधारणा अनुसार नै लैजान सक्छ । राष्ट्रिय राजमार्गको प्रावधान अनुसार सडकको केन्द्रबाट दायाँ बायाँ २५२५ मिटर छाडेर थप ६ मिटरमा पनि पक्की संरचना बनाउन पाइँदैन। सडक विस्तारको क्रममा घर परेमा र पुल निर्माण हुने ठाउँमा भने क्षतिपूर्ति दिइन्छ। कतिपय ठाउँमा नयाँ ट्याक नै खोल्नु पर्ने भएको स्थानीय जमिन धेरै जानसक्ने आयोजनाको भनाई छ। स्थानीय विकास विरोधी नभए पनि सरकारले समयमै सडकको मुआब्जा दिएर जनताको सम्पत्तिमाथिको अधिकारको सम्मान गर्नुपर्ने स्थानीयको भनाई छ। विदुर नपा२ का वडाध्यक्ष वीरेन्द्रकुमार शाहीले मध्यपहाडी लोकमार्ग समयमा निर्माण सम्पन्न गराउन आफूले सम्बन्धित निर्माण कम्पनी तथा त्यसका इन्जिनियरलाई निर्देशन दिइसकेको बताए। उनीहरुले असार अगावै सो सडकमा ग्राभेल गरिसक्ने आश्वासन दिएको उनको भनाई छ।"
प्रवासीले बनाइदिए आगलागी पीडित शेरचन परिवारलाई घर,"बेनी : म्याग्दीको मालिका गाउँपालिका ५ जुग्जाका आगलागी पीडित एक परिवारलाई घर उपहार दिइएको छ। आगलागीबाट घरबारविहीन भएका चेतनारायण शेरचनको परिवारलाई प्रवासीले आर्थिक सहयोग जुटाएर आवास व्यवस्थापन गरिदिएका हुन्। गत मंसिर ६ गते आगलागी हुँदा शेरचनको घर जलेर नष्ट भएको थियो। बेलायतमा कार्यरत स्थानीय रेशम शेरचनको नेतृत्वमा बेलायत, दक्षिण कोरिया, जापान, अमेरिका, अस्ट्रेलियामा रहेकाबाट आगलागि पीडितका लागि २५ लाख रुपैयाँ जुटेको थियो। ६ लाख ५० हजार रुपैयाँमा खरिद गरिएको घरलाई थप ५ लाख ५० हजार रुपैयाँ खर्चेर मर्मत, भाडा, लत्ताकपडा जुटाउने र शौचालय बनाएनमा खर्च भएको थियो।उक्त घर शेरचन परिवारलाई उपलब्ध गराइएको देवीस्थानको सूर्यमुखी युवा क्लबका अध्यक्ष भक घर्तीले जानकारी दिए। बचत भएको १३ लाख रुपैयाँ भने शेरचन दम्पतिको भरणपोषणका लागि आफन्त गोविन्द शेरचनको संयोजकत्वमा एक समिति गठन गरेर गरिमा विकास बैंकको दरवाङ शाखामा राखिएको छ। मुलधन मास्न नपाउने र ब्याजबाट जीवित रहुन्जेल भरणपोषणमा खर्च गर्ने निर्णय भएको छ। मालिका गाउँपालिकाका अध्यक्ष श्रीप्रसाद रोका, वडा अध्यक्ष पिपला बुढा, भीम माविका प्रअ डम्मर घर्तीलगायतको उपस्थितिमा शेरचन परिवारलाई घर हस्तान्तरण गरिएको हो। घर जलेपछि उनीहरु आफन्तकहाँ आश्रय लिएर बसेका थिए। आगलागी पीडितलाई गाउँपालिकाको विपद् व्यवस्थापन कोषबाट १५ हजार रुपैयाँ सहयोग गरेको थियो। भीम माविका विद्यार्थीले ११ हजार रुपैयाँ बराबरको खाद्यान्न सहयोग गरेका छन्। सूर्यमुखी युवा क्लबले १० हजार रुपैयाँ आर्थिक सहयोग गरेको छ। घर उपहार पाएपछि शेरचन दम्पतिले खुसी व्यक्त गर्दै सहयोगदातालाई धन्यवाद दिए।"
१ सय ४० बोरा गुट्खा बरामद,गुलरिया : बर्दियामा प्रहरीले आन्तरिक राजस्व छली गरी लैजाँदै गरेको अवस्थामा ठूलो परिमाणमा गुट्खा बरामद गरेको छ । कैलाली जिल्ला लम्कीचुवा नगरपालिका१ निवासी २३ वर्षीय रमेश चौधरीले चलाएको भे १ च ३०६२ नम्बरको बलेरो पिकअप जीपमा लैजाँदै गरेको अवस्थामा बाँसगढी बजारबाट अवैध राजस्व छलीको गुटखा बरामद गरिएको हो। अवैध गुटखा आउँदैछ भन्ने गोप्य सूचनाका आधारमा इलाका प्रहरी कार्यालय बाँसगढीबाट प्रहरी निरीक्षक बसन्त कुमार गौतमको कमाण्डमा रहेको टोलीले करिब १२ लाख मुल्य बराबरको १ सय ४० बोरा मेघाश्री गुटखा बरामद गरिएको जिल्ला प्रहरी कार्यालय बर्दियाका प्रहरी उपरीक्षक सुरेन्द्रप्रसाद मैनालीले बताए। कैलाली जिल्लास्थित श्रीदेउती गुट्खा इण्डष्ट्रिजबाट लक्ष्मी टेड्रिङ कोहलपुरमा उक्त गुट्खा पठाउन लागेको विल प्राप्त भएको उनले जानकारी दिए।बरामद गरिएको गुट्खा आवश्यक कारवाहीका लागि आन्तिरिक राजस्व कार्यालय कोहलपुरमा पठाएको प्रहरीले जनाएको छ। बलेरोका चालक चौधरीलाई पक्राउ गरी थप अनुसन्धान अघि बढाइएको एसपी मैनालीले बताए।
अब रजस्वला हुँदा स्कुलबाट भाग्दैनन् छात्रा,"सुर्खेत : वीरेन्द्रनगरस्थित नेपाल राष्ट्रिय सामुदायिक माध्यमिक विद्यालय करैखोलामा अध्ययनरत छात्रा सीता विकले रजस्वला हुँदा स्कुलमा ढुक्कसँग पढ्न पाइनन्। स्कुलमा पढ्दापढ्दै रजस्वला हुँदा धेरैपटक उनले बीचमै कक्षा पनि छाडिन्। बाटोमै रजस्वला हुँदा कैयौंपटक स्कुल नपुगेरै घरमा फिर्ता भइन्। भेरीगंगा नगरपालिकास्थित लालीगुराँस माविमा अध्ययनरत छात्रा रीता कठायत कक्षामा नियमित हाजिर हुन पाइनन्। रजस्वला भएका बेला बग्ने रगत र शारीरिक पीडाका कारण उनी कक्षामा बस्न सकिनन्। त्यति मात्र होइन, कक्षाका साथीहरूबाटै हुने फरक व्यवहारका कारण पनि उनी रजस्वलाको समयमा स्कुल जाने अवस्था बनेन। कक्षाभित्रै रजस्वला हुँदा उनीजस्तै अन्य छात्राले बीचमै पढाइ छाडेर घर जानुपर्ने अवस्था थियो। यही समस्याले गर्दा छात्राको पढाइ पनि अनियमित बन्यो। रजस्वलाकै कारण छात्रा अनियमित हुन थालेपछि सुर्खेतका अधिकांश सामुदायिक विद्यालयमा सेनेटरी प्याडको व्यवस्था गरिएको छ। सीता र रीता मात्र होइनन्, रजस्वला भएका बेला स्कुल जान नसकेका अधिकांश छात्रा स्कुलमै सेनेटरी प्याड उपलब्ध हुन थालेपछि नियमित हाजिर भएका छन्। रजस्वलाका बेलामा छात्रालाई विद्यालयमा नियमित गराउन र ढुक्कसँग पढ्न सक्ने वातावरण बनाउन अधिकांश विद्यालयले छात्रामैत्री शौचालय, निःशुल्क सेनेटरी प्याड वितरण, प्राथमिक उपचारको व्यवस्था र छात्राका गुनासा सुन्न महिला शिक्षकलाई फोकल पर्सनका रूपमा राखेका छन्। मावि करैखोलामा अध्ययनरत छात्रा सीता विक भन्छिन्, अहिले त म रजस्वला हुँदा पनि नियमित स्कुल आउँछु, विद्यालयमै सेनेटरी प्याड पाइन्छ। पहिलाभन्दा सजिलो भएको छ, केही समस्या भए शिक्षिकासँग परामर्श लिन्छौं। रजस्वलाको समयमा बग्ने रगत कक्षाका बेन्चमा लाग्ने र साथीहरूले नै दुव्र्यवहार गर्दा बीचमै कक्षाबाट भाग्न बाध्य भएको उनले सुनाइन्। तर, अहिले प्याड उपलब्ध भएपछि ढुक्कसँग कक्षामा बस्ने गरेको उनले बताइन्। लालीगुराँस माविमा अध्ययनरत छात्रा रीता कठायत भन्छिन्, स्कुलमै सेनेटरी प्याडको व्यवस्था भएपछि अहिले कोही पनि भाग्दैनन्, रजस्वला भएका बेला पनि सबै जना नियमित स्कुल आउन थालेका छन्। शौचालय र पर्याप्त पानीको व्यवस्था भएकाले पनि सहज भएको उनको भनाइ छ। हामीले छात्राहरूलाई निःशुल्क प्याड वितरण गर्दै आएका छौं, महिनावारीका बेला उनीहरूलाई आवश्यक परामर्श पनि दिने गरेका छौं, लालीगुराँस मावि रामघाटमा कार्यरत शिक्षक कमला रानाले भनिन्, अहिले छात्राहरू महिनावारीका बेला पनि नियमित हाजिर भइरहेका छन्, बीचमै स्कुलबाट भाग्नेक्रम रोकिएको छ। मावि करैखोलामा कार्यरत शिक्षक सीता उपाध्याय भन्छिन्, हाम्रो समाज अहिले पनि छाउपडीको कुप्रथाबाट जकडिएको छ, यस्तो अवस्थामा छात्राहरू रजस्वलाको समयमा मानसिक तनावमा हुन्छन्। हामीले विद्यालयमा उनीहरूअनुकूल वातावरण बनाउने प्रयास थालेका छौं, रजस्वला भएकै कारण छात्राले विद्यालय छाड्ने समस्या अहिले हटेको छ। स्थानीय सरकारको चासो रजस्वलाको समयमा पनि छात्रालाई विद्यालयमा नियमित गराउन यहाँका स्थानीय सरकारले चासो दिन थालेका छन्। छात्राहरूको शिक्षामा सहज पहुँच वृद्धि गर्न र उनीहरूलाई नियमित विद्यालयमा हाजिर गराउन स्थानीय सरकारले चासो दिन थालेका हुन्। यसका लागि अधिकांश स्थानीय तहले अब विद्यालयमै निःशुल्क रूपमा सेनेटरी प्याड वितरणको योजना बनाएका छन्। जिल्लामा सबैभन्दा बढी छाउगोठ रहेको र छाउपडीको कुप्रथाबाट जकडिएको पञ्चपुरी नगरपालिकाले पनि विद्यालयमा सेनेटरी प्याड वितरणको योजना बनाएको छ। मेयर उपेन्द्रबहादुर थापाले भने, हामी आगामी वर्षको नीति तथा कार्यक्रममा यसलाई सम्बोधन गर्दै छौं, नगरका विद्यालयमा अब निःशुल्क रूपमा प्याड वितरण गर्नेछौं। बालिका र किशोरीको शिक्षामा हामी संवेदनशील छौं, महिनावारीका बेला उनीहरूलाई ढुक्कसँग स्कुलमा हाजिर गराउन पहल थाल्दै छौं। भेरीगंगा नगरपालिकाका उपप्रमुख रेणु आचार्यले सेनेटरी प्याड सबै विद्यालयमा निःशुल्क उपलब्ध गराउन आफूहरूले विशेष योजना ल्याउने जानकारी दिइन्।"
सरकारले काठमाडौंका लागि ३ सय बिजुली बस किन्दै,"काठमाडौं : वन तथा वातावरण मन्त्री शक्तिबहादुर बस्नेतले सरकारले विद्युतीय यातायात सञ्चालनलाई प्राथमिकतामा राखेको बताएका छन्। विद्युतीय यातायात काठमाडौं र अन्य ठूला सहरमा ३ सय बस सञ्चालन गर्नेबारे मन्त्रिपरिषदले आवश्यक निर्णय गरेर प्रक्रिया अघि बढाएको जानकारी दिए। विश्व हरित वृद्धि संस्था 'जिजिजिआइ' सँग सम्झौता गर्न बबरमहलस्थित वन विभागमा आयोजित कार्यक्रममा मन्त्री बस्नेतले जनताको स्वच्छ वातावरणमा बाँच्न पाउने हकको ग्यारेण्टी गर्न सरकार प्रतिबद्ध रहेको बताए। नेपालको विद्युतीय यातायात प्रवद्र्धनमा सहयोग गर्न विभिन्न मन्त्रालय, सरोकारवाला निकाय र जिजिजिआईका प्रतिनिधिबीच सहयोग सम्झौतामा हस्ताक्षर गर्न उक्त कार्यक्रम आयोजना गरिएको थियो। मन्त्री बस्नतेले सोमबारै नेपालमा जिजिजिआईको कार्यालयको उद्घाटनसमेत गरेका थिए। मन्त्री बस्नेतले जिजिजिआईसहित वातावरण संरक्षणका क्षेत्रमा सक्रिय संघसंस्थासँग सहकार्य बढाउन चाहेको उल्लेख गरे। जिजिजिआइसँगको सहकार्य नेपालको वातावरण क्षेत्रमा केही नयाँ कदमको महत्वपूर्ण थालनी भएको उल्लेख गर्दे मन्त्री बस्नेतले पर्वतीय अर्थतन्त्र र सामुद्रीक अर्थतन्त्रलाई जोड्न वातावरण संरक्षणका क्षेत्रमा काम गर्न आवश्यक रहेकोमा जोड दिए। कार्यक्रममा वन सचिव डा विश्वनाथ ओलीले विद्युतीय यातायात र हरित सहरका क्षेत्रमा जिजिजिआइसँगको सहकार्यले हरित अर्थतन्त्रमा योगदान पुग्ने विश्वास व्यक्त गर्दै मन्त्रालयले प्रदूषण नियन्त्रणका लागि वातावरण 'वातावरण स्वच्छ महाअभियान' अघि बढाएको बताए। जिजिजिआईका महानिर्देशक फ्रान्क रिज्स्वेर्मन, साझा यातायातका अध्यक्ष कनकमणि दिक्षितले कार्वन उत्सर्जन न्यूनिकरण गर्न र स्वच्छ वातावरण निर्माणका लागि विद्युतीय यातायातमा जानुपर्ने धारणा व्यक्त गरेका थिए। कार्यक्रममा जिजिजिआई र भौतिक पूर्वाधार तथा यातायात मन्त्रालय, संघीय मामिला तथा समान्य प्रशासन मन्त्रालय, सहरी विकास मन्त्रालय, साझा यातायात र महालक्ष्मी नगरपालिका प्रतिनिधिबीच विद्युतीय यातायात र हरित सहर प्रवद्र्धन गर्नेसम्बन्धी सहयोग सम्झौतामा हस्ताक्षर भएको थियो। जिजिजिआई संयुक्त राष्ट्र संघका पूर्व महासचिव वानकी मुनको प्रयत्नमा स्थापित अन्तरसरकारी संस्था हो। हालसम्म ३२ देशले यसको सदस्यता लिइसकेका छन्।नेपालले विगत दुई वर्षदेखि जिजिजिआईसँग काम गर्दै आएको छ। संघीय मामिला तथा सामान्य प्रशासन मन्त्रालयअन्तर्गत उक्त संस्थाले हाल काभ्रेपलाञ्चोक, भक्तपुर र काठमाडौंका केही गाउँपालिकामा जलवायु परिवर्तनका लागि उत्थानशीलता हुने गरी योजना प्रक्रियामा सहयोग गर्दै आएको छ। यसअघि वन मन्त्रालय र साझा यातायातसँग मिलेर विद्युतीय यातायात सञ्चालन गर्न कार्ययोजना तयार गर्न सहयोग गरेको जिजिजिआईले विद्युतीय यातायातमार्फत हरित अर्थतन्त्रमा योगदान पुर्याउने लक्ष्य राखेको सो संस्थाले जनाएको छ। यसमा जिजिजिआईले प्राविधिक र आर्थिक सहयोग जुटाएको छ। हस्ताक्षरपछि साझा यातायातका कार्यकारी निर्देशक भूषण तुलाधरले जिजिजिआईको प्राविधिक सहयोगले विद्युतीय सवारीको दीगो सञ्चालन गर्न मद्दत पुग्ने बताउँदै यसमा सरोकारावाला सबैको सहयोग आवश्यक रहेको बताए। विद्युतीय सवारी साधन सञ्चालनमा सरकारी प्रतिबद्धता सकारात्मक रहेको उल्लेख गर्दै कार्यकारी निर्देशक तुलाधरले यसको दिगो सञ्चालनका लागि सुरुको सञ्चालन खर्च सरकारले गर्नुपर्ने सुझाव दिए।"
साइकल लेन बनाउँदै ललितपुर,"ललितपुर : अंग्रेजी पत्रिका द गार्जियनले सन् २०१४ मा काठमाडौंवासी साइकलमैत्री बन्न सक्लान् ? भन्ने समाचार छाप्यो। समाचारमा मोटरसाइकल ह्याबिट छाड्लान् भन्ने प्रश्न उठाइएको थियो। समाचारमा अमेरिकाको येल विश्वविद्यालयको तथ्यांकसमेत समेटिएको थियो। तथ्यांकमा भनिएको थियो, हावाको गुणस्तर हेर्दा एक सय ७८ आंै मुलुकमध्ये नेपाल एक सय ७७ औं स्थानमा छ। तर पनि साइकल चढ्नेहरू खासै उत्साहित छैनन्। प्रदूषणको स्तर झनै खस्कँदो छ। यही विषयलाई दृष्टिगत गरी ललितपुर महानगरपालिकाले साइकलयात्रीलाई सहज बनाउन सडकमा चिनो लगाउने भएको छ। सडकको बायाँतर्फ धर्सो (मार्क) तानिनेछ। त्यो धर्सोभित्र साइकलको चित्र कोरिनेछ। त्यहाँ गुड्ने पहिलो अधिकार साइकललाई हुनेछ। साइकल नभएको बेला मात्र अन्य सवारीले अवसर पाउनेछन्। यसका लागि ५० लाख रुपैयाँ छुट्याइएको महानगरपालिकाका मेयर चिरीबाबु महर्जनले जानकारी दिए। डिजाइनरले केही दिनमा विस्तृत विवरण बुझाएपछि उक्त काम कसरी गर्ने भन्ने निक्र्याेल हुने उनले बताए। कला नगरी अब साइकल नगरी पनि भन्ने मूल नाराका साथ काम सुरु हुन लागेको सचिवालयका सदस्य राजु महर्जनको भनाइ छ। यसलाई साइकल प्राथमिकता लेनका नामले चिनिनेछ, उनले भने। सुरुमा कुपण्डोलदेखि लगनखेलसम्मका सडकमा मार्किङ हुनेछ। त्यसपछि पुल्चोक, मंगलबजार हुँदै मंगलबजारलगनखेल पुग्ने योजना छ। सडकको बायाँ सडकलाई सुरक्षित मानिने ट्राफिक प्रहरीका पूर्वप्रमुख सीताराम हाछेथुले बताए। दायाँ साइड तीव्र गतिमा सवारी चलाउनेहरूले प्रयोग गर्छन्, उनले भने, त्यसैले बायाँ साइड साइकलका लागि छुट्याउन लागिएको हो। ललितपुरमा खासै उकालो ओरालो बाटो नभएकाले साइकलका लागि समस्या नरहेको उनको भनाइ छ। चिनो लगाएपछि साइकल चलाउन झनै सजिलो हुन्छ। बायाँ साइड साइकलको हो। यसले मान्छेलाई सिस्टममा बाँध्छ। प्रदूषण कम हुन्छ। गाडीलाई हतोत्साही बनाउँछ। अन्तर्राष्ट्रिय मापदण्डअनुसार सडक बनाउँदा २६ मिटर साइकललाई छाड्नुपर्छ, हाछेथुले भने, तर नेपालका सडकमा २३ मिटर मात्रै छ। त्यसैले नयाँ बन्ने बाटामा मात्रै यो सम्भव हुन सक्छ। विगतमा साइकल लेन नहुँदा धेरैले ज्यान गुमाउनुपरेको र सिस्टमबाट मात्र सुरक्षित हुने उनले बताए। तर साइकलले कसैको ज्यान लिएको सुनेको छैन, हाछेथुले भने। ठाउँका हिसाबले पनि साइकल उपयोगी हुने उनको भनाइ छ। साइकललाई ३ फिट चौडाइ र ६ फिट लम्बाइ भए पुग्छ। मोटरसाइकललाई ९ फिट चाहिन्छ। तर बस, मिनी बस र कारलाई ७ फिट चौडाइ र १५ फिट लम्बाइ चाहिन्छ। यसले सडकका धेरै ठाउँ ओगटेको उनको भनाइ छ। महानगरले साइकल पार्किङका लागि आठ स्थानमा साइकल स्ट्यान्ड बनाउने योजना बनाएको छ।"
निर्माण व्यवसायी संघ तनहुँको रजत जयन्ती,"दमौली : निर्माण व्यवसायीको छाता संगठन निर्माण व्यवसायी संघ तनहुँले स्थापनाको रजत जयन्ती मनाएको छ। २०५१ सालमा स्थापित संघले दमौलीमा एक कार्यक्रमको आयोजना गरी रजत जयन्ती मनाएको हो। कार्यक्रमको उद्घाटन गर्दै निर्माण व्यवसायी महासंघका अध्यक्ष रवि सिंहले देशको विकासमा निर्माण जगतको ठूलो योगदान रहेको बताए। देशलाई आर्थिक समृद्धिमा लैजानका लागि पनि निर्माण व्यवसायीको ठूलो हात रहने बताए। कार्यक्रममा जिल्ला समन्वय समिति तनहुँका प्रमुख शान्तिरमण वाग्लेले निर्माण व्यवसायीको निर्माण क्षेत्रमा योगदानको प्रशंसा गर्दै गुणस्तरमा जोड दिए। संघका संस्थापक अध्यक्ष रामचन्द्र न्यौपानेले संघको स्थापनाकालमा कठिनाई भए पनि अहिले आफ्नै भवन भएको र व्यवसायीको संख्या बढेको बताए। संघका अध्यक्ष बसन थापाको अध्यक्षतामा भएको कार्यक्रममा प्रमुख जिल्ला अधिकारी भरतकुमार शर्मा, नेका कार्यवाहक सभापति जितप्रकाश आलेलगायतले मनतव्य राखेका थिए। रजत जयन्तीका अवसरमा संघले स्मारिका प्रकाशन गरेको छ। स्मारिकाको निर्माण व्यवसायी महासंघका अध्यक्ष रवि सिंहले विमोचन गरे। रजत जयन्ती समारोहमा तनहुँको चिनारी झल्कने भिक्टोरिया डान्स एण्ड एक्टिङ स्कूलका विद्यार्थीको सांस्कृतिक प्रस्तूति राखिएको थियो। आज नयाँ नेतृत्व संघले मंगलबार नयाँ नेतृत्व चयन गर्दैछ। संघको अध्यक्षका लागि हालका रत्नकुमार श्रेष्ठ, यज्ञप्रसाद खनाल र टिकाराम सापकोटा दौडमा छन्। सकेसम्म सर्वसम्मतिको प्रयास भैरहेको बताइएको छ। अधिवेशनमा झण्डै एक सय ७० व्यवसायीले मताधिकार प्रयोग गर्दैछन्। निर्वाचन संयोजक ऋषिराम पोख्रेलका अनुसार मंगलबार बिहानैबाट नेतृत्व चयनको प्रक्रिया सुरु हुनेछ। निर्वाचन प्रबन्ध समितिले कार्य तालिका सार्वजनिक गरिसकेको छ।"
वंशजको नागरिकता लिन सास्ती,"वीरगन्ज : जिल्ला प्रशासन कार्यालय पर्साले जन्मका आधारमा नागरिकता लिएकाको सन्तानलाई आइतबारदेखि वंशजको नागरिकता दिन सुरु गरेको छ। पहिलो दिन वीरगन्जमा तीन जनालाई वंशजको नागरिकता दिएको खबर सार्वजनिक भएपछि जिल्ला प्रशासन कार्यालयमा सोमबारदेखि वंशजको नागरिकता लिन जन्मसिद्ध नागरिकका सन्तानको भीड लागेको छ। गृह मन्त्रालयले जन्मसिद्ध नागरिकका सन्तानलाई वंशजको नागरिकताका लागि आमाबुवा दुवैको नागरिकता, जन्मदर्ता र नाता प्रमाणीतको सक्कल प्रति पेस गराउन निर्देशन दिएको छ। तर जिल्ला प्रशासन कार्यालय पर्साले वंशजको नागरिकता लिन १३ प्रकारका प्रमाण पेस गर्न सूचना जारी गरेको छ। आमाबुवाको नागरिकता, जन्मदर्ता, नाता प्रमाणीत, जग्गाधनी प्रमाणपुर्जा, निरन्तर बसोबास गरेको किटानी सिफारिस, पारिवारिक विवरण, शैक्षिक योग्यताको प्रमाणपत्र, खानेपानी र विद्युत् महसुल तिरेको रसिद, आमाबुवाबीच नाता नखुलेमा विवाह दर्ता प्रमाण पत्र, आमा वा बुवाको मृत्यु भएको भए मृत्यु दर्ता प्रमाणपत्र पेस गर्न भनिएको छ। त्यस्तै बसाइ सराइ भइ आएकाको हकमा बसाइ सराइ दर्ता प्रमाणपत्र, घर जग्गा नभएकाको हकमा कार्यालयको तर्फबाट स्थलगत सर्जमिन, आमा वा बुवाको नागरिकतामाथि उजुरी परेको भए उजुरीको टुंगो लागेको प्रमाणपत्रलगायत १३ प्रकारका काजपत्र पेस गरेपछि मात्र वंशजको नागरिकता दिने सकिने सूचना जारी गरेको छ। वंशजको नागरिकताका लागि आवदेन दिएकालाई प्रहरी सर्जमिन र स्थलगत मुचुल्का जिल्ला प्रशासन कार्यालयले नै गर्नुपर्ने आवश्यकता देखिएको भन्दै कर्मचारीले आवेदन दिएकालाई पछि सम्पर्क गर्न भन्दै पठाएका छन्। सोमबार कार्यालयमा वंशजको नागरिकताका लागि आवेदन दिन आएका कतिपय जन्मसिद्ध नागरिकका सन्तान जिप्रकाले मागेका प्रमाणपत्र साथमा नभएपछि फर्किएका छन्। वडाध्यक्षले भने जति सबै कागजातका साथ जेठो छोरा लिएर आएको थिएँ तर कर्मचारीले कागजात पुगेन भनेर फिर्ता पठाइ दिए, जिल्ला प्रशासन कार्यालयमा सोमबार भेटिएका पर्सा छिपहरमाइ गाँउपालिका३ झलमहीयाका सनहु यादवले भने, १३ प्रकारका कागजात जुटाउन समस्या देखिएको छ। हुलमुलमा गैरनेपालीले नागरिकता लिन नपाउन् भनेर सतकर्ता अपनाइएको जिल्ला प्रशासन कार्यालयको भनाइ। पर्साका सहायक प्रमुख जिल्ला अधिकारी नेत्रप्रसाद शर्माका अनुसार वंशजको नागरिकताका लागि आवश्यक कागजातसहित आएका ४१ जनाको आवेदन कार्यलयले लिएको छ। तर उनीहरुका बारेमा पनि प्रहरी सर्जमिन र स्थलगत मुचुल्का गराउन आवश्यक देखिएकाले कार्यालयमा पछि सम्पर्क गर्न आग्रह गर्दै पठाइएको शर्माले जानकारी दिए। थुप्रै व्यक्ति आवेदनसहित आए पनि सम्बन्धित वडा कार्यालयबाट निरन्तर बसोबास गरेको किटानी सिफारिस र पारिवारिक विवरण नभएकाले ती सिफारिस लिएर आउन आग्रह गर्दै फिर्ता पठाइएको छ। जिल्ला प्रशासन कार्यालयमा भेटिएका पर्सा जयमंगलापुरका हरिन्द्र सिंहले भने, गृह मन्त्रालयले आमाबुवा दुवैको नागरिकता, जन्मदर्ता र नाता प्रमाणीतको सक्कल प्रति भए पुग्छ भनेको छ तर यहाँ जिल्ला प्रशासन कार्यालयले अन्य प्रमाण पनि चाहिन्छ भनेर अड्को थापेको छ। सहायक प्रजिअ शर्माले २०६३६४ सालमा जन्मका आधारमा नागरिकता लिएकाको सन्तानलाई वंशजको नागरिकता दिन अप्ठयारो नपारिएको बताए। हुलमुलमा गैरनेपालीले नागरिकता लिन नपाउन् भनेर सतकर्ता अपनाइएको मात्र हो, उनले भने। शर्माका अनुसार पर्सामा मात्रै २०६३६४ सालमा जन्मका आधारमा नागरिकता लिनेको संख्या पाँच हजार १७ छ। गृह मन्त्रालयले जन्मसिद्ध नागरिकता लिएका आमाबुवा दुवैको नागरिकता भएकाको सन्तानलाई वंशजको नागरिकता उपलब्ध गराउन ७७ वटै जिल्ला प्रशासन कार्यालयलाई निर्देशन दिएको छ। नागरिकता ऐन संशोधन विधेयक विरुद्ध सार्वजनिक सुनुवाई रोकियो नागरिकता वितरण पर्सामा जन्मसिद्ध नागरिकका सन्तानलाई वंशजको नागरिकता मोरङमा नागरिकता लिन टोकन"
बेवारिसे शिशु अपनाउन अस्पतालमै,"भद्रपुर : झापाको भद्रपुरस्थित सगरमाथा चोकमा चैत १३ गते राति बेवारिसे शिशु फेला पर्यो। मेचीनगर७ सटीघट्टाका कमल खनाल भोलि बिहान श्रीमतीसहित मेची अञ्चल अस्पताल पुगे। त्यही दिन उक्त शिशु स्याहार्दै खनाल दम्पती अस्पतालमै बसेको छ। यतिका दिन बिते पनि जिल्ला प्रशासनले बच्चा कानुनी रूपमा कसैलाई जिम्मा लगाएको छैन। बच्चा आफू लैजान तीन जोडीले आर्थिक प्रलोभन देखाएको कमलले सुनाए। उनका अनुसार बच्चा दिए कसैले ३ लाख, कसैले ५ लाख दिने लोभ देखाए। ३० हजार रुपैयाँ खर्च भइसक्यो, उनले भने, जिल्ला प्रशासन कार्यालयले अभिभावक नतोक्दा १२ दिनसम्म बच्चा स्याहारेर बसेका छौं। २०५८ माघ १३ गते बिहे गरेको खनाल दम्पतीको सन्तान छैन। काखमा बच्चा निद्रामै मुसुक्क हाँस्दा उनीहरू पनि हाँस्छन्। दूध मागेको, दिसापिसाब गरेको कुरा उसको इसाराबाटै थाहा हुन थालेको छ, कमलले भने, जुन दिन कानुनले हाम्रो हातमा दिन्छ त्यही दिन विधिवत न्वारन गर्नेछौं। अहिले काखे भइसक्यो। आमाको काख खोजिरहन्छ। बेवारिसे बच्चा कसैलाई जिम्मा नलगाएसम्म प्रमुख जिल्ला अधिकारी (सीडीओ) लाई अभिभावक मानिन्छ। यो बीचमा झापाका सीडीओ जनकराज दाहाल काठमाडौं गए। काठमाडौंबाट फर्किए पनि उनले बच्चाका लागि समय दिएका छैनन्। उनी कार्यक्रममा सहभागी हुन भारत आउजाउ गरिरहेका छन्। सहायक सीडीओ कृष्णचन्द्र पौडेलले जिल्ला बाल कल्याणसँग मिलेर सोमबार कुरा गरिने बताएका थिए। अब मिति सरेर बुधबार पुगेको छ। यो घटना सीडीओले हेर्नुपर्ने हुन्छ, उनले भने, त्यसैले उहाँको समय मिलेपछि मिटिङ बस्छ। बच्चा अपनाउनका लागि प्रशासन कार्यालयमा पाँच जनाको निवेदन परेको छ। खनाल दम्पतीले पनि धर्मपुत्र बनाउन भन्दै चैत १५ गते निवेदन दर्ता गराएका थिए।"
"बारामा फेरि हावाहुरीको ताण्डव : रेडियो र बिजुलीका टावर ढले, घरका छाना उडे","सिमरा : गत आइतबार आएको हुरीबाट प्रभावित भएका स्थानीयलाई मंगलबाल बिहान आएको वर्षा र हुरीले झन प्रभावित बनाएको छ। त्रासमा रहेका पीडित पानी र हुरी आएपछि झन् पीडित भएको फेटा गाउँपालिका१ भलुई बिक्की महतोले जानकारी दिए। महतोका अनुसार हुरीले टेन्टमा क्षति नपुर्याए पनि केही त्रिपाल भने उडाएका छन्। 'पानी र हुरी आउन थालेपछि टेन्टभित्र लुक्न थाल्यौं।केही बेर त आत्तियौ', महतोले भने,' तर केही मानवीय क्षति भने भएन। वर्षा र हुरीपछि चिसो बढेको छ।चिसो बढ्दा प्रभावित क्षेत्रका बालबालिका र वृद्धवृद्धा प्रभावित बनेका छन्। हुरीबाट घरविहीन बनेका पीडितसँग लुगा समेत छैन्। केही प्रभावितलाई आफन्तले लत्ताकपडा ल्याएर सहयोग गरिरहेका छन्। हुरीले सिमरामा रहेको रेडियो सिमराको टावर ढलेको छ। केही दिनअघि मात्रै मर्मत गरिएको टावर ठूला हावाले ढालेको रेडियोका निर्देशक सत्य श्रेष्ठले जानकारी दिए। टावर ढलेपछि रेडियो प्रसारण बन्द भएको छ। यसैगरी सिमरामा रहेको अल्पाईन गार्मेन्टको भान्सा घर भत्किएको छ। वर्षासँगै आएको ठूलो हुरीले गार्मेन्ट परिसरमा रहेको भान्साघरको छाना उडाएको र पर्खाल भत्किएको सञ्चालन हंकल्पित न्यौपाने जानकारी दिए। हुरीले जस्ता उडाउन थालेपछि भान्सा घरभित्र रहेका कर्मचारीले भागेर ज्यान जोगाएका थिए। हुरी र वर्षाले सिमराको नरवस्ती क्षेत्रमा बढी क्षति पुगेको छ। हुरीले क्षति पुगेपछि जीतपुरसिमरा उपमहानगरपालिकाका मेयर डा कृष्ण पौडेल प्रभावित क्षेत्र पुगेर स्थलगत निरीक्षण गरेका छन्। मेयर डा पौडेलले नरवस्ती क्षेत्रका नागकिरको घरको छाना उडाउनुका साथै पर्खाल, बिजुलीको पोल ढलेको जानकारी दिएका छन्। असिना र हुरीले जिल्लाको विभिन्न स्थानका किसानको बाली समेत नष्ट गरेको छ। हुरीले करैयामाई गाउँपालिकाको मधुवन प्रहरी चौकीको छाना उडाउँदा प्रहरीको बिचल्ली भएको छ। जिल्ला प्रहरी कार्यालय बाराका प्रहरी उपरीक्षक सानुराम भट्टराईले सामान्य क्षति भएपनि जिल्लामा मानविय क्षति भने नभएको जानकारी दिएका छन्। एसईई प्रभावित वर्षासँगै आएको हावाहुरी र असिनाले बारामा एसईई परीक्षा प्रभावित भएको छ। कार्य सञ्चालन तथा लेखा विषयको परिक्षा भइरहेका बेला ठूलो असिनासहितको वर्षा र हुरी आएपछि परीक्षा केही बेर रोकियो। वर्षा र हुरी आएपछि परीक्षा केन्द्रमा परीक्षार्थीलाई केही समय थप गरेर लेख्न दिइएको थियो।सिमरा क्षेत्रका सुपरीटेण्डेन्ट शंकर आचार्यका अनुसार परीक्षा कोठाभित्र हुरीसँगै पानी परेर परीक्षा रोकिएपछि १५ मिनेट थप गरिएको हो। 'झ्यालबाट पानी र हावा पसेर विद्यार्थीले लेख्न समेत सकेनन्, कोठा नै अँध्यारो भयो,' आचार्यले भने,'विद्यार्थी धेरै अत्तालिएपछि हामीले रोकिएको समय थप गरेर लेख्न दियौं।' परीक्षा भवन बाहिर रुखका हांगा समेत भाँचिएर खस्न थालेपछि केही समय त्रासको स्थिति सृजना भएको आचार्यले बताए। सिमरामात्र नभई पथलैया, जीतपुर, डुमरवानालगायतका परीक्षा केन्द्रमा समेत एसईई परीक्षा प्रभावित भयो। ठूलो वर्षासँगै आएको हुरीले जिल्लाको उत्तरी क्षेत्र बढी प्रभावित बनेको छ।"
कर्मचारी नहुँदा योजना अलपत्र,"जुम्ला : पूर्वाधार विकास कार्यालय जुम्लालाई कर्णाली प्रदेशका तीन जिल्ला कालिकोट, मुगु र जुम्ला हेर्ने गरी क्षेत्राधिकार तोकिएको छ। सोहीअनुसार कार्यालयलाई माघमा कर्णाली प्रदेश सरकारको भौतिक पूर्वाधार विकास मन्त्रालयबाट अख्तियारी प्राप्त गरी तीन जिल्लामा ५७ करोडभन्दा बढीका ३६ वटा योजना निर्माण गर्नुपर्ने जिम्मेवारी पनि दिइएको छ। तीन वटै जिल्लाका विभिन्न सडक, पक्की पुल र झोलुंगे पुल बनाउने कार्यालयलाई अख्तियारी छ। तर, चालु वर्षको अन्त्यतिर आइसक्दा कुनै पनि योजनाको काम सुरु भएको छैन। अहिले योजनाको डीपीआर तयार गर्नेबाहेक कुनै काम हुन सकेको छैन। चालु वर्षमा योजनाको डीपीआर र टेन्डरबाहेक निर्माण हुने सम्भावना पनि छैन। कार्यालय प्रमुख हिम्मत महत भन्छन्, दुई जना इन्जिनियरको भरमा कार्यालयले आयोजना हेर्नुपरेको छ, आवश्यकताअनुसार प्राविधिक कर्मचारी नहुँदा करोडौंका योजना अलपत्र छन्। पुस १७ गते स्थापना गरिएको कार्यालयमा उपसचिव स्तरको डीटीओलगायत कम्तीमा १८ जना कर्मचारीको दरबन्दी हुनुपर्ने हो। तर, दुई जना इन्जिनियरसहित हाल चार जना मात्रै कर्मचारीले कार्यालय सञ्चालन गरिरहेका छन्। जिल्ला समन्वय समितिको तीन वटा कोठाभित्र कार्यालय व्यवस्थापन गरिएको छ। जनशक्ति अभावमा कार्य प्रगति शून्य छ, दुई जना प्राविधिकको भरमा ३६ वटा योजना निर्माण हुन सम्भव छैन, उनले भने, वैशाख दोस्रो सातासम्म टेन्डरको सूचना प्रकाशन र मूल्यांकन गर्दै समय जान्छ, असारे विकासले मात्रै के प्रगति होला ? कार्यालयका अनुसार चालु वर्ष १५२० प्रतिशत मात्र बजेट खर्च हुने देखिन्छ। बाँकी सबै बजेट फ्रिज हुने सम्भावना रहेको कार्यालय प्रमुख महत बताउँछन्। आवश्यक जनशक्तिबिना राज्यको खाली योजना र बजेटले मात्रै विकास नहुने नागरिक समाजका अध्यक्ष राजबहादुर महतले बताए। तीन वटा जिल्ला गरी ५७ करोड लागतका ३६ योजनामध्ये असार मसान्तसम्म सम्पन्न गर्नुपर्ने जुम्लामा ११ वटा सडक, एक पक्की पुल र एक झोलुंगे पुल छन्। त्यस्तै, कालिकोटमा ११ वटा सडक र दुई पक्की पुल छन् भने मुगुमा ६ वटा सडक र चार वटा झोलुंगे पुल छन्। यसैबीच, माघदेखि कार्यालयका कर्मचारीले तलब भत्तासमेत पाएका छैनन्। पछि निर्णय भएर स्थापना भएको कार्यालयका हकमा संघीय अर्थ मन्त्रालयमा कर्मचारीको तलब भत्ताको बजेट पेस नभएका कारण मन्त्रालयले बजेट विनियोजन नगरेपछि यस्तो समस्या आएको हो। यसअघि कर्णाली प्रदेश सरकारको आन्तरिक बजेटबाट तलब भत्ताको व्यवस्थापन गरिएको थियो।"
कार्यविधि मिचेर नदी दोहन,"बुटवल : ५ नम्बर प्रदेश सरकारले असोजमा नदीजन्य पदार्थ व्यवस्थापन कार्यविधि जारी गर्यो। तर, कार्यविधि पालन गर्नुपर्ने निकाय स्थानीय तहले बिनाघाटगद्दी नदीबाट ढुंगा, बालुवा झिक्न अनुमति दिएका छन्। कार्यादेशअनुसारको नदीजन्य पदार्थ उत्खनन, संकलन र घाटगद्दी गर्ने कार्य सम्पन्न नभएसम्म व्यवसायीले बिक्री गर्न पाउनेछैन। बिक्री गरेको पाइएमा स्थानीय तहले बिक्री मूल्यको दोब्बर रकम असुल गरी ठेक्का रद्द गर्न सक्नेछ, बुँदा १० को दफा ७ मा लेखिएको छ। प्रदेशका १२ जिल्लामध्ये तराईका ६ र पहाडका दुई जिल्लामा नदीजन्य पदार्थ उत्खनन थालिएको छ। तर, स्थानीय जनप्रतिनिधिले ठेकेदारलाई फाइदा पुग्ने गरी बिनाघाटगद्दी बिक्रीवितरणको अनुमति दिएका छन्। यसबापत कमिसन दिइएको ठेकेदार बताउँछन्। कार्यविधिअनुसार घाटगद्दी भन्नाले नदीजन्य पदार्थ संकलन वा प्रशोधन गरी अस्थायी भण्डारणका लागि तोकिएको स्थान हो। प्रदेशसभाको सार्वजनिक लेखा समितिले गरेको अनुगमनमा यस्तो कुनै स्थान भेटिएन। कहीं पनि घाटगद्दी गरेको भेटेनौं, समिति सदस्य गीता थापाले भनिन्, धेरै क्रसर उद्योग पनि कार्यविधिले तोकेको मापदण्डविपरीत सञ्चालनमा छन्। समितिको टोलीले दाङ, कपिलवस्तु, रूपन्देही, नवलपरासी, बाँके, बर्दियामा अनुगमन गरिरहेको छ। प्रदेश सरकारले चोरी र मापदण्डभन्दा बढी उत्खनन रोक्न कार्यविधिमा घाटगद्दीको व्यवस्था गरेको थियो। व्यवसायीले यो व्यवस्थामा विरोध जनाएका थिए। स्थानीय तहका प्रमुखले पनि ठेकेदारकै पक्षमा रहँदै कार्यविधि लत्याएका छन्। घाटगद्दी गर्ने स्थान सुरक्षित नहुँदासम्म यसलाई कार्यान्वयन गर्न चुनौती हुने रूपन्देहीको देवदह नगरपालिकाका मेयर हीरा केसीले बताए। घाटगद्दीका लागि पूर्वाधार आवश्यक पर्छ, उनले भने, दिनभर थुपार्ने रातभर चोर्ने काम भयो भने के गर्ने ? सुरक्षित स्थान भए कार्यान्वयनमा समस्या छैन। देवदहले उत्खनन् प्रक्रिया सुरु गरिसकेको छ। कपिलवस्तुको वाणगंगा नगरपालिकामा नदी मात्र होइन, वन पनि दोहन भएको छ। रूपन्देहीका तिनाउ र दानव नदीबाट घाटगद्दीबिना ढुंगा, बालुवा झिकिएको छ। दाङका खोलानालामा सबैभन्दा बढी चोरी भएको अनुगमन समितिका सदस्यको भनाइ छ। जिसस रूपन्देहीले आयोजनाका नाममा फेरि उत्खनन अनुमति दिएको छ। विगत वर्षमा आयोजनाका नाममा झिकिएका नदीजन्य पदार्थ ठेकेदारले बिक्री गरेका थिए। त्यसबाट ३३ करोड राजस्व गुमेको थियो। सैनामैना, बुटवल, तिलोत्तमा नगरपालिका र सियारी गाउँपालिकामा नदी दोहन भइरहेको छ। रोडाढुंगा व्यवसायी संघ प्रदेश ५ का अध्यक्ष गोपाल ज्ञवालीले घाटगद्दी सम्भव नभएको बताए। विगतमा असफल भएको प्रक्रिया कार्यविधिमा लेखिएको छ, उनले भने, यो कार्यान्वन हुन सक्दैन। घाटगद्दी गर्दा लगानी बढ्ने र उपभोक्तालाई मार पर्ने जिकिर उनले गरे। नदी दोहनको विषय सदनमा उठेको छ। प्रदेशसभाको सोमबारको बैठकमा लेखा समिति सदस्य वैजनाथ कलवारले यसबारे सरकारको ध्यानाकर्षण गराए। विशेष समयमा उनले प्रदेश सरकारले नियमन नगर्दा लाखौं राजस्व गुमेको बताए। नदीजन्य पदार्थको अनियमिततामा स्थानीय तह चुर्लुम्म डुबेका छन्, उनले भने, प्रदेश सरकारले यसमा निगरानी गरी राजस्व संकलनमा ध्यान दिन जरुरी छ। उद्योग, पर्यटन, वन तथा वातावरणमन्त्री लीला गिरीले स्थानीय तहलाई कार्यविधि पालना गर्न निर्देशन दिइसकेका छन्। त्यसपछि प्रदेश सरकारले अनुगमन गरेको छैन।"
गैंडाको आक्रमणबाट दुई घाइते,सौराहा : चितवन राष्ट्रिय निकुञ्जभित्र जंगल वाकमा गएका दुई जना गैंडाको आक्रमणबाट घाइते भएका छन् । सौराहाबाट करिब ६ किलोमिटरभित्र दुधौरा भन्ने ठाउँमा उनीहरूलाई गैंडाले हानेको हो । गैंडाको आक्रमणबाट अस्ट्रेलियाली १८ बर्से विलियम पिटर नाम्नस र पथप्रदर्शक सौराहा ओदाराका ५० बर्से जितु महतो घाइते भएका हुन् । सौराहाको स्वाकन क्लिनिकबाट खटिएको स्वास्थ्यकर्मीको सामान्य उपचारपछि उनीहरूलाई थप उपचारका लागि काडमाडौंको मेडिसिटी अस्पताल लगिएको स्वाकन क्लिनिक सौराहाका सञ्चालक राजेन्द्र खरेलले बताए । घाइतेलाई सिम्रिक एयरको हेलिकप्टरबाट उद्धार गरी उपचारका लागि काठमाडौंको मेडिसिटी अस्पताल लगिएको हो । जंगलवाकमा ३ विदेशी र २ नेपाली गाइड थिए । उनीहरू युनाइटेड जंगल गाइड सर्भिसबाट जंगल वाकका लागि निकुञ्ज गएका थिए ।
"चट्याङ लागेर एकको मृत्यु, १६ घाइते","डोटी : सोमबार राति चट्याङ लागेर अछाममा एक जनाको मृत्यु भएको छ भने १६ जना घाइते भएका छन्। चट्याङ लागेर अछामको पञ्चदेवल विनायक नगरपालिका७ का १४ वर्षीय जनकको मृत्यु भएको जिल्ला प्रहरी कार्यालय अछामका प्रमुख तथा प्रहरी नायब उपरीक्षक जनकबहादुर शाहीले बताए। राति घरमा बसिरहेको समयमा चट्याङ पर्दा उनको मृत्यु भएको हो। मृतक जनकको शव परीक्षणका लागि जिल्ला अस्पताल ल्याउने तयारी भएको प्रहरीले जनाएको छ। अछामको पञ्चदेवल विनायक नगरपालिकाका वडा नं ४, ७ र ८ मा सोमबार राति चट्याङ लागेर अन्दाजी ३३ वर्षीय धर्मेन्द्र रावल, २७ वर्षीय गोविन्द रावल, ४५ वर्षीय धर्म रावल, १२ वर्षीय रमेश रावल, २२ वर्षीया रेतुका रावल, एक वर्षीय विप्लव रावल, ५७ वर्षीया उज्जा रावल, १९ वर्षीया सृजना रावल, २३ वर्षीया धिर्जा रावल, २० वर्षीय रघु रोक्का मगर, २२ वर्षीया कली रोक्का मगर तथा १९ वर्षीया सपना रोक्का मगर घाइते भएका छन्। घाइते अन्य तीन जनाको नाम खुल्न नसकेको सुदूरपश्चिम प्रदेश प्रहरी कार्यालय दीपायलले जनाएको छ। चट्याङ लागेर घाइते भएकाहरुको जिल्ला अस्पताल अछाममा उपचार भइरहेको प्रहरीले जनाएको छ। रासस"
पौडी खेल्ने क्रममा कालीगण्डकीमा डुबेर मृत्यु,"बेनी : म्याग्दीको अन्नपूर्ण गाउँपालिका २ सुकेबगरस्थित कालीगण्डकी नदीमा पौडी खेल्ने क्रममा डुबेर एक युवाको ज्यान गएको छ। अन्नपूर्ण गाउँपालिका ६ घारका २२ वर्षीय सबिन बुढाथोकीको पोखराको मणीपाल शिक्षण अस्पतालमा उपचारका क्रममा मंगलबार बिहान मृत्यु भएको हो। पौडी खेल्ने क्रममा सोमबार दिउँसो कालीगण्डकीको दहमा डुबेर सिकिस्त भएका बुढाथोकीलाई भुरुङ्ग तातोपानी स्वास्थ्य चौकी, बेनी अस्पताल हुँदै हेलीकप्टरमार्फत पोखरा लगिएको थियो। घारका वडाअध्यक्ष कृष्णप्रसाद बरुवालले बुढाथोकीलाई पोखरा पुर्याए पनि उपचारका क्रममा मृत्यु भएको बताए। वडा अध्यक्ष बरुवालले व्यक्तिगत खर्चमा बुढाथोकीलाई हेलीकप्टरमार्फत पोखरा लगेका थिए। जिल्ला प्रहरी कार्यालयका अनुसार बुढाथोकी ग १ त ४५८८ न को ट्याक्टरका मालिक र चालक थिए। सँगै पौडी खेल्न गएका साथीहरुले उद्धार गरेर भुरुङ्ग तातोपानी स्वास्थ्य चौकीमा प्राथमिक उपचार गरिएका थिए।"
मुसीकोटमा स्थानीय नाचको रौनक (फोटो फिचर),"रुकुम पश्चिम : रुकुम पश्चिमको सदरमुकाम मुसीकोटमा चैत २४ गतेदेखि कर्णाली प्रदेशस्तरीय बृहत साँस्कृतिक सम्मेलन चलिरहेको छ। सम्मेलनको दोस्रो दिन सोमबार बराहटाकुरा मैदान मौलिक नाचको रौनकले रंगिन बन्यो। कालिकोट जिल्लाको हुड्के नृत्यसँगै रुकुम पश्चिमका मयुर नाच, सिंगारु नाच, बनगारी नाच, पैसेरु नाच, कलश नाचका साथै ठाडी र झ्याउरे भाकामा अनि पञ्चेबाले मुसीकोट गुञ्जियो। हजारौँ दर्शकका माझमा जिल्लाका ६ वटै स्थानीय तहका प्रस्तुतिका साथै रुकुम पुर्व र कर्णाली प्रदेशका विभिन्न जिल्लाका मौलिक प्रस्तुतिमा दिनभरि नै दर्शक रमाए। कला संस्कृतिको संरक्षण, प्रवर्द्धन र प्रचार, समृद्धि र समाजवादको आधार भन्ने मुल नाराको साथ जिल्ला समन्वय समिति रुकुम पश्चिमको आयोजना र रुकुम कला संस्कृति मञ्चको सहआयोजनामा कर्णाली प्रदेशका मुख्यमन्त्री महेन्द्रबहादुर शाहीले आइतबार उद्घाटन गरेको यो कार्यक्रम आज पनि चल्नेछ। प्रतिनिधि तस्बिरहरुः"
डोटीमा ९८० जनालाई एचआइभी सङ्क्रमण,"डोटी : डोटी जिल्लामा पछिल्लो समय एचआइभी सङ्क्रमित बढ्दै छन् । जिल्ला अस्पताल डोटीमा रहेको तथ्याङ्कअनुसार जिल्लाभरिमा पहिचान भएका मात्र ९८० जनामा एचआइभी सङ्क्रमण पाइएको हो। सङ्क्रमितमध्ये महिलाको सङ्ख्या ५७० रहेको छ भने ३६० पुरुष रहेका छन् । त्यस्तै पचास बालबालिका एचआइभी सङ्क्रमण रहेको पाइएको छ । यो सङ्ख्या जिल्ला अस्पतालमा औषधि उपचार गराउन आउनेको मात्रै भएको जिल्ला अस्पताल डोटीका मेडिकल सुपरिटेन्डेन्ट चिकित्सक भुषण मिश्रले जानकारी दिए। अस्पतालको सम्पर्कमा नआउनेलाई गणना गर्दा यो सङ्ख्यामा वृद्धि हुनसक्ने उनले बताए । जनचेतनाको अभाव, भेद्भाव र लाञ्छनाका कारण एचआइभी सङ्क्रमितहरू चिकित्सक तथा स्वास्थ्य संस्थाको सम्पर्कमा आउन नसकेकाले यो सङ्ख्या अझै बढ्न सक्ने अनुमान चिकित्सक मिश्रको छ । उनका अनुसार अपहेलना हुनसक्ने भएकाले यहाँका एचआइभी सङ्क्रमित महिला खासै खुलेर भन्न सक्दैनन् र उपचार गराउन आउँदैनन्। जिल्ला अस्पतालमा एचआइभी सङ्क्रमितका लागि सञ्चालनमा रहेको औषधि वितरण अर्थात् एआरटी शाखा तथा परामर्श शाखामा अहिले कम्तिमा पनि ५१८ जना नियमित सम्पर्कमा रहेको तथा औषधि सेवन गरिरहेको सो शाखाका काउन्सिलर केपी रेग्मीले बताए। उनका अनुसार चालू आर्थिक वर्षको साउन महिनादेखि अहिलेसम्ममा मात्रै नयाँ बिरामी ११ जना थपिएका छन् भने विगत १०१५ वर्ष अगाडिदेखि पनि एचआइभी सङ्क्रमितले जिल्ला अस्पतालको नियमित सम्पर्कमा रहेर औषधि सेवन गरिरहेका छन् । डोटीमा एचआइभीएड्सका कारण हालसम्म कति जनाले ज्यान गुमाए भन्ने विषयमा यकिन तथ्याङ्क कुनै पनि सङ्घसंस्थामा नभए पनि हालसम्म कम्तिमा पनि सय जनाभन्दा बढीले ज्यान गुमाइसकेको हुन सक्ने एचआइभीको क्षेत्रमा काम गर्ने संस्थाको अनुमान रहेको छ । कामका लागि भारत गएका श्रीमान्ले त्यहाँ गर्ने असुरक्षित यौन सम्पर्कबाट आफूलाई पनि एचाइभीको सङ्क्रमणमा पार्ने र पछि घरमा आई श्रीमतीलाई सार्ने गरेको एचआइभीको क्षेत्रमा काम गर्ने संस्थाको भनाइ छ। एचआइभी पीडित महिलाले समाजको भेदभावको सामना गर्नु परिरहेको एचआइभीको क्षेत्रमा काम गर्ने संस्था सिडिएफका सिद्धराज जोशीले बताए। उनले भने, 'श्रीमान्को गल्तीले सरेको रोगको सामना श्रीमतीले गर्नुपरेको छ ।' समग्र सुदूरपश्चिम प्रदेशमा ६ हजार ७२४ जनामा एचआइभी सङ्क्रमण रहेको सुदूरपश्चिम प्रदेश स्वास्थ्य निर्देशनालय दीपायल राजपुरका जनस्वास्थ्य अधिकृत रमेश मलासीले जानकारी दिए । उनका अनुसार हालसम्म सुदूरपश्चिमभरिमा तीन हजार ७६ ले एआरटी सेवन गरिरहेका छन्। 'आर्थिक वर्ष २०७४७५ सम्मको तथ्याङ्क हेर्दा सुदूरपश्चिम प्रदेशमा ६७६ जनाले एचआइभीएड्सका कारण ज्यान गुमाइसकेका छन्', जनस्वास्थ्य अधिकृत मलासीले भने, 'यो प्रदेशमा गएको आर्थिक वर्षमा मात्रै २४७ जना नयाँ सङ्क्रमित देखिएका छन्, बर्सेनी एचआइभी रोगी बढिरहेका छन् ।' रासस"
श्रम कार्यालय जनकपुर : बिचौलिया र कर्मचारी पक्राउ,"जनकपुरधाम : श्रम तथा रोजगार कार्यालय जनकपुरलाई बदनाम गराउने बिचौलिया र कर्मचारी पक्राउ परेका छन्। सेवाग्राहीलाई मुड्की लगाउने प्रहरीमाथि पनि विभागीय कारबाही थालिएको छ। बिचौलियाद्वय कमला नगरपालिका३ का रामभगत यादव र जनकपुर उपमहानगरपालिका१६ का अजय साह तथा कार्यालयका कर्मचारी लक्ष्मीनिया गाउँपालिका५ बस्ने सरोजकुमार यादवलाई पक्राउ गरिएको धनुषाका एसपी शेखर खनालले बताए। यस्तै प्रहरी जवान उनितकुमार विभागीय कारबाहीमा परेका छन्। एसपपी खनालका अनुसार बिचौलिया यादव र साहले तुरुन्त श्रम स्वीकृति गराइदिने भन्दै एक सेवाग्राहीसँग नगद १३ हजार लिएका थिए। तर, उनीहरूले ती सेवाग्राहीको काम गराउन सकेनन्। त्यसपछि सेवाग्राही काम गराउन दिएको रकम फिर्ता माग्न बिचौलियाकहाँ गएका थिए। सोही क्रममा बिचौलिया र कर्मचारी यादवले सेवाग्राहीलाई कुटपिट गरेका थिए। पीडितको उजुरीपछि तीनैजनालाई पक्राउ गरेर सार्वजनिक हितविरुद्धको कसुरमा मुद्दा चलाइएको छ। यस्तै भीड नियन्त्रणका नाममा सर्वसाधारणमाथि मुड्की लगाउने जनकपुर उपमहानगरपालिका १२ स्थित हनुमानगर प्रहरी चौकीका जवान उनितकुमार यादवमाथि विभागीय कारबाही सुरु गरिएको एसपी खनालले बताए। साहलाई स्पष्टीकरण सोधेका छौं, उनले भने, अब थप कारबाही हुन्छ। बिचौलिया यादव र साहलाई श्रम तथा रोजगार कार्यालयको गेटबाट प्रहरीले पक्राउ गरेको थियो।"
शल्यक्रियापछि दृष्टिविहीन : क्रिश्चियन संस्थाको शिविरमा ल्याइएका डाक्टर को लापरबाही,"सिरहा : क्रिश्चियन संस्थाले गरेको निःशुल्क शिविरमा शल्यक्रिया गराउँदा कम्तीमा ५ जनाको आँखाको ज्योति गुमेको छ। शल्यक्रियाका लागि कोरियाबाट स्वास्थ्यकर्मीको टिम ल्याइएको थियो। तिनले दिएका झोल दबाईमा पनि के लेखिएको छ, बुझिँदैन। फाल्गुन १३ देखि १५ सम्म राखिएको शिविरमा ७७ जनाको शल्यक्रिया भएको थियो। तीमध्ये अधिकांशमा महिना नबित्दै आँखामा गम्भीर समस्या देखिएको थियो। कर्जन्हा नगरपालिका ८ थल्हा र आसपासमा सोमबार अन्नपूर्ण पोस्ट् पुग्दा ५ जनाको ज्योति गुमेको पाइयो। अन्य गाउँबाट उपचार गराएकाहरूको अवस्था खुल्न सकेको छैन। ज्योति गुमाउनेमा थल्हाका कलम हुसैन, रामझरी पासमान, देवलाल राउत, गौतारीका गोलियादेवी पासमान र विन्देश्वरी पासवान छन्। उनीहरूले फाल्गुन १५ गते फुलकुमारी महतो मेमोरियल अस्पतालमा भएको शिविरमा मोतिबिन्दुको शल्यक्रिया गराएका थिए। फुलकुमारी मेमोरियल अस्पतालमा रिचिङ द नेशन (आरटीएन) स्कुलले शिविर आयोजना गरेको थियो। त्यसमा अस्पतालको साझेदारी रहेको बताइए पनि उसले ठाउँमात्र दिएको दाबी गरेको छ। आरटीएन स्कुल क्रिश्चियन संस्थाले चलाएको हो। उसले दक्षिण कोरियाबाट ३० जनाभन्दा बढीको टोली शिविरका लागि ल्याएको थियो। त्यसमा विशेषज्ञ चिकित्सक भएको बताइए पनि प्रमाणित हुन सकेको छैन। शल्यक्रियापछि उनीहरुलाई दुई किसिमका झोल औषधी दिइएको थियो। त्यसलाई एक महिनासम्म प्रयोग गर्न भनिएको थियो। औषधीको नाम कोरियाका माषामै छ। उनीहरुको के के जाँच भयो ? शल्यक्रियापछि कुन कुन औषधी दियो ? त्यो उल्लेख छैन। आफूहरुलाई नामदर्ताको पुर्जासमेत नदिएको पीडितले सुनाए। गाउँमा विदेशी डाक्टरबाट निःशुल्क उपचार हुँदैछ भन्ने खुब प्रचार सुनें, त्यसकै भरमा लागेर शिविरमा गएँ, हुसैनले भने, निःशुल्क शल्यक्रियाले आँखाको ज्योती नै लग्यो। खेतमा गहुँ कटान गर्नुछ, आँखामा समस्या भएपछि काम गर्न सकेको छैन। शल्यक्रिया गराएको ५ दिनभित्रै आँखाको दृष्टिमा समस्या आउन थालेको उनले सुनाए। ध्येय धर्म प्रचार शिविर आयोजना गरेका आरटीएन स्कुलमा २ सय ९० विद्यार्थी निःशुल्क पढ्छन्। शर्त छ अभिभावक क्रिश्चियन हुनुपर्ने। धर्मकै प्रचार स्वरुप स्कुलले शिविर आयोजना गरेको हो। उक्त स्कुललाई गुड पिपुल नेपाल नामको एनजिओले आर्थिक सहयोग गरिरहेको छ। शिविरमा चिकित्सकको लापरवाहीले नभएर विरामी आफै लापरवाही गरेको हुन सक्ने आरटीएन स्कुलका उपाध्यक्ष नागेन्द्र पासमानले दाबी गरे। शिविरका लागि स्वास्थ्य मन्त्रालयबाट स्वीकृति पनि लिएको उनले बताए। आफुहरु क्रिश्चिन भएपनि स्कुलमा धर्म प्रचारभन्दा सेवाका लागि गरिब विद्यार्थीहरुलाई पढाउने गरेको उनको जिकिर छ। फुलकुमारी अस्पतालले स्थान मात्रै उपलब्ध गराएको मेडिकल डाइरेक्टर डा शिवशंकर साहले बताए। हामी आयोजक होइनौं। स्थान मात्र उपलब्ध गराएको हो, उनले भने, चिकित्सक, औषधी र उपचार सामग्री सबै कोरियाबाटै ल्याएका हुन्।"
पश्चिमी वायुको प्रभावले पुन: तीन दिन वर्षा,"काठमाडौँ : पश्चिमी वायुको प्रभावले आज बिहानैदेखि काठमाडौँ उपत्यकासहित देशका अधिकांश स्थानमा वर्षा भइरहेको छ । पश्चिमी वायु र स्थानीय वायुको सम्मिश्रणको प्रभावले पुनः वर्षा दोहोरिएको मौसमविद् मञ्जु बासीले जानकारी दिए। अहिले पूर्वी क्षेत्रमा बनेको न्यून चापीय रेखा र बङ्गालको खाडीबाट आएको जलवाष्पयुक्त हावा तथा स्थानीय वायुको प्रभावले बदलीसँगै हावाहुरी र वर्षा भइरहेको मौसमविद् बासीले भने । आज देशभरि नै हल्कादेखि मध्यम खालको वर्षा हुने बताइएको छ । प्रिमनसुनको समयमा मध्याह्नपछि मेघगर्जन, हल्का वर्षा, हावाहुरी चल्ने र चट्याङ पर्ने सामान्य गतिविधि हो । तर अहिले विभिन्न प्रणाली मिसिएर मौसम प्रभावी भइरहेको मौसमविद्को भनाइ छ । यस प्रणालीको प्रभावले अझै केही दिन मौसम पूर्णरूपमा सफा हुने अवस्था नरहेको बताइएको छ । भोलि देशका अधिकांश स्थानमा मौसम सामान्यतया सफा रही अपराह्नपश्चात् मेघगर्जनसहित हल्का वर्षाको सम्भावना रहेको जल तथा मौसम पूर्वनुमान महाशाखाले जनाएको छ । बिहीबार देशका पूर्वी र मध्य भूभागमा आंशिकदेखि सामान्य बदली रही बाँकी भूभागका केही स्थानमा हल्कादेखि मध्यम वर्षाको सम्भावना रहेको पनि महाशाखाले जनाएको छ । रासस"
बिचौलियाकै जगजगी : सेवाग्राहीको काम ल्याप्चे मात्रै,"काठमाडौं : बिहानै यहाँ आइयो, काम कति बेला सकिने हो टुंगो छैन, सोमबार दुई बजेतिर मालपोत कार्यालय कलंकीमा भेटिएका एक वृद्धको गुनासो हो यो। उनले कर्मचारीसँग होइन, कामको जिम्मा लिएका लेखापढी व्यवसायी (बिचौलिया) सँग गुनासो पोखेका हुन्। आफ्नो सम्पत्ति मरणोपरान्त सन्तानको गर्ने गरी व्यवस्था मिलाउन मालपोत पुगेका थिए काठमाडौं१४ कुलेश्वरका ती वृद्ध। शेषपछि छोराहरूको नाममा गरिदिन आएको, तर यही काममा दिन बित्ला जस्तो भइसक्यो, उनले भने। उनी यसअघि एक्लै मालपोत कार्यालय पुगेका रहेछन्। कर्मचारीले कहिले के त कहिले के पुगेन भनेर दुःख दिएपछि उनले बिचौलियाको सहारा लिएका हुन्। यहाँ बिचौलियाको पछि नलागे त कामै हुँदैन हजुर, उनले भने, एक्लैले काम गर्न खोजे दिन बित्छ। चन्द्रागिरीका अर्का सेवाग्राहीको अनुभव पनि उस्तै छ। हाम्रो काम त ल्याप्चे लगाउने र हस्ताक्षर मात्र हो, उनले भने, अलिअलि पैसा दिएर काम गरायो भने छिट्टै हुन्छ, दुःख पनि हुँदैन। कार्यालय प्रवेशद्वारमै नागरिक बडापत्र झुन्ड्याइएको छ। त्यहाँ हरेक कामका लागि चाहिने कागजपत्र, लाग्ने समय र दस्तुर उल्लेख छ। तर मालपोत पुग्ने सेवाग्राही कमैले मात्र आफैं काम गर्छन्। धेरैले बिचौलियाकै सहारा लिन्छन्। कित्ताकाटको काम थियो, आफैंले गर्दा फाँटफाँट दगुर्नुपर्छ, कर्मचारीले दुःख मात्र दिन्छन्, कलंकीका एक सेवाग्राहीले भने, उहाँ (बिचौलिया) हरूलाई पैसा दियो भने काम छिटो र सजिलो हुन्छ। मोलपोतका सबै फाँटमा बिचौलियाकै राज छ। मोठ फाँट र लिखत फाँटमा उनीहरूकै हालीमुहाली छ। बिचौलिया फाइल बोकेर जहाँजहाँ जान्छन्, उनीहरूका पछाडि दगुर्छन् सेवाग्राही। बिचौलियामा युवती धेरै कार्यालयमा बिचौलिया युवती धेरै देखिन्थे। उनीहरू फाइल बोकेर गएपछि काम फटाफट हुन्थ्यो। उनीहरूलाई प्रत्येक फाँटमा सहज प्रवेश सुविधा थियो। त्यसैले उनीहरूको दौडधुप र चुरीफुरी हेर्न लायक थियो। मेरो फाइल हेरिदिहाल्नुस् त, बिचौलियाको काम गरिरहेकी एक युवतीले भनिन्, क्लाइन्टले कराएर दुःख दिइसक्यो। उनको आग्रहपछि कर्मचारीले फाइल मागेर काम गर्न थाले। यस्ता दृश्य मालपोत कार्यालयका प्रत्येक फाँटमा देखिन्थे। दिउँसो सरकारी पोसाकमा एक सेवाग्राही मालपोतमा पुगिन्। उनले पनि बिचौलियालाई काम गर्न लगाइन्। चिनेका एक बिचौलियासँग गफ गर्दै उनी भन्दै थिइन्, अफिसबाट एकछिन आएकी हुँ। भव्य भवनमा बनेको कलंकी मालपोत कार्यालयबाहिरबाट हेर्दा जति चिटिक्क देखिन्छ, भित्र भने भद्रगोल छ। प्रवेशद्वारबाटै धुलो र फोहोर त छँदैछ, त्यहाँबाट हुने सेवाप्रवाहले भव्य भवनलाई गिज्याइरहेको छ। हाम्रो देशमा जस्तो कानुन बनाए पनि केही हुन्न। कर्मचारीको मानसिकता उस्तै छ, अर्का सेवाग्राहीले भने, एउटै जग्गा ५० ठाउँमा किनबेच हुन्छ। बिचौलिया नलगाई कामै हुन्न। मालपोतसँगै जोडिएको घरमा बिचौलियाको कोलोनी छ। त्यहाँ १५२० वटा लेखापढी व्यवसायीका फर्म छन्। कार्यालयभित्र लेखापढी व्यवसायीको कार्यालय छ। भूमि व्यवस्थामन्त्री पद्मा अर्यालले भने लेखापढी व्यवसायीलाई सकेसम्म मालपोत कार्यालयमै प्रवेश रोक लगाउन निर्देशन दिएकी छन्। मन्त्री अर्यालले भदौमा ११ बुँदे परिपत्र गरेर बिलौलियालाई कार्यालय प्रवेशमा रोक लगाउन निर्देशन गरेकी थिइन्। कुरूप नमुना कार्यालय काठमाडौंकै अति व्यस्त मालपोत कार्यालयमध्ये एक हो, कलंकी मालपोत। काठमाडौंका मालपोत कार्यालयमा चाबहिल, डिल्लीबजार र कलंकी मालपोत कार्यालय कर्मचारीका लागि आकर्षक मानिँदै आएका छन्। अनियमितता र भ्रष्टाचारमा चर्चित कार्यालय हो कलंकी मालपोत। काठमाडौंको कलंकीस्थित मालपोत कार्यालयको भवन । सरकारले कलंकी मालपोतलाई नमुना कार्यालय बनाउने तयारी गरेको छ। केही समयअघि भूमि व्यवस्थामन्त्री अर्यालले कार्यालयको स्थलगत निरीक्षण गरेकी थिइन्। यिनीहरुको काम गराइ हेर्दा नमुना कार्यालय बन्ने त उस्तै हो तर कम्तीमा यहाँको काम व्यवस्थित गरेर सजिलै काम हुने बनाइदिने हुन्थ्यो, एक सेवाग्राहीले भने, महानगर र नगरपालिकाको छुट्टाछुट्टै फाँट बनाएर काम गर्ने व्यवस्था भए सजिलो हुन्थ्यो। कार्यालयको मुख्य ढोका भित्रपट्टि लेखिएको छ, आइतबारदेखि बिहीबारसम्म बिहान १० बजेदेखि ३ बजेसम्म र शुक्रबार १० बजेदेखि १ बजेसम्म टोकन लिन सकिनेछ। नयाँ भवन भएकाले भुइँतला र पहिलो तलामा संरचना निर्माणको काम जारी छ। भौतिक संरचनाको काम लठिभद्र छ। फर्निचरका सामग्री र कागजात भद्रगोल छन्। दराज, टेबुल र सोफासेटमा धुलैधुलो छ। डिजिटलाइज लालपुर्जा बनाउने काम सकिएको छैन। पहिलो पटक त्यहाँ पुग्ने जोकोही पनि त्यो सूचना हेरेर टोकन लिने ठाउँ खोज्दै हिँड्छ। तर टोकन लिने व्यवस्था छैन। टोकन लिने व्यवस्था गर्न सके सेवाग्राहीको भीड व्यवस्थित हुने र काममा पनि सहजता आउने कर्मचारी बताउँछन्। प्रमुख मालपोत अधिकृत देवीबहादुर भण्डारी दिउँसो तीन बजेसम्म कार्यालयमा भेटिएनन्। उनको कार्यकक्षबाहिर राखिएको नेमप्लेटमा बाहिर भनेर लेखिएको थियो। नो पार्किङमै पार्किङ अन्य सरकारी कार्यालयजस्तै यहाँ पनि पार्किङको समस्या छ। सेवाग्राहीको अत्यधिक भीड हुने भए पनि पार्किङ अभावका कारण सडकका दुवै छेउमा सवारीसाधन रोकिएका थिए। नो पार्किङमै पार्किङ गरिएका थिए सवारीसाधन। मन्त्रीको निर्देशन अवज्ञा चैत ३ गते भूमिव्यवस्था, सहकारी तथा गरिबी निवारणमन्त्री पद्माकुमारी अर्याल मालपोत कार्यालय कलंकी पुगेकी थिइन्। उनी त्यहाँ पुग्दा चिटिक्क बनाइएको थियो कार्यालय। मन्त्रीलाई देखाउनकै लागि भए पनि सेवाप्रवाह व्यवस्थित बनाइएको थियो। मन्त्रीले बिचौलिया प्रवेशमा रोक लगाउन र लेखापढी व्यवसायीलाई परिचयपत्र अनिवार्य रुपमा लगाउन निर्देशन दिएकी थिइन्। तर सोमबार अधिकांश युवती लेखापढी व्यवसायीभन्दा बिचौलियाको भूमिकामा थिए। परिचयपत्र लगाएका कर्मचारी पनि कमै थिए। मन्त्री आर्यालले चैत मसान्तभित्रै कंलकी मालपोतलाई नमुना कार्यालय बनाउने घोषणा त गरिन्। चैत तेस्रो साता बितिसक्दा पनि मन्त्रीको नमुना कार्यालय बनाउने घोषणाले सार्थकता पाउने लक्षण देखिँदैन। चासो समायोजनमै कार्यालय पछाडि क्यान्टिन छ। खासै भीडभाड नभएको उक्त क्यान्टिनमा दुई कर्मचारी खासखुस गर्दै थिए। उनीहरू कार्यालयको कामभन्दा पनि जिल्ला शिक्षा विकास तथा समन्वय एकाइको टिप्पणी गर्दैथिए। अहिले यो कार्यालय सुनसान छ। पहिला शिक्षा मन्त्रालयबाट गृहमा ल्याइयो। फेरि शिक्षामै फर्काइयो। म हुँदा कति सान थियो। ३२ जना कर्मचारी थियौं, ती कर्मचारी भन्दै थिए, शिक्षा अधिकारीको कति धेरै पावर थियो। उनले अस्थायी, करारमा कति कर्मचारी भर्ना गर्न पाउँथे। अहिले त त्यो कार्यालय जान कोही चाहँदैन।"
सर्वोच्चको आदेशविरुद्ध फोरम नेपाल सडकमा,"वीरगन्ज : जन्मको आधारमा नागरिकता लिएका सन्तानलाई वंशजको आधारमा नागरिकता प्रदान गर्न गृह मन्त्रालयले गरेको निर्णय कार्यान्वयन नगर्न सर्वोच्च अदालतले दिएको अन्तरिम आदेशविरुद्ध सत्तारुढ दल संघीय समाजवादी फोरम नेपाल आन्दोलनमा उत्रिएको छ। वीरगन्जमा मङगलबार बिहान फोरम नेपालका नेता कार्यकर्ताले सर्वोच्चको अन्तरिम आदेशका विरोधमा प्रदर्शन गर्दै अदालतको आदेशको सांकेतिक प्रति पनि जलाएका छन्। फोरम नेपालका नगर अध्यक्ष ईश्वर यादवको अगुवाइमा घण्टाघर चोकमा जम्मा भएका फोरम नेपालका नेता कार्यकर्ताले सर्वोच्चको अन्तरिम आदेश मधेस विरोधी रहेको भन्दै प्रदर्शन गरेका हुन्। उनीहरुले सर्वोच्चको आदेश तत्काल सच्याउन माग गरेका छन्। सर्वोच्च अदालतकै निर्णयबाट जन्मका आधारमा नागरिकता लिएकाको सन्तानलाई जिल्ला प्रशासन कार्यालयले वंशजका आधारमा नागरिकता वितरण गरिरहेका बेला सर्वोच्चले निर्णय उल्टयाउँदै निर्णय कार्यान्वयन नगर्न अन्तरिम आदेश गर्नुले सर्वोच्चले दोहोरो चरित्र देखाएको अध्यक्ष यादवले बताए। संविधानमै २०६३६४मा जन्मका आधारमा नागरिकता लिएकाका सन्तानलाई बंशजको नागरिकता वितरण गर्ने उल्लेख छ, यादवले भने,'तर मधेस विरोधी मानसिकता बोकेका केही वकिल र सर्वोच्चले मधेसी युवायुवतीलाई नागरिकताविहीन बनाएर मुलुकमा द्वन्द्वको बीउ रोप्न खोजेका छन्। सर्वोच्चले आफ्नो आदेश तत्काल नसच्याए अझ सशक्त रुपमा सडकमा उत्रिने र त्यसको जिम्मेवार मधेस विरोधी मानसिकता बोकेकाले लिनुपर्ने चेतावनी समेत उनले दिए। जन्मका आधारमा नागरिकता लिएकाका सन्तानलाई वंशजको आधारमा नागरिकता प्रदान गर्न सकिने गरी गृह मन्त्रालयले गत चैत १९ गते मुलुकभरका जिल्ला प्रसासन कार्यालयमा सर्कुलर गरेको थियो। गृहको सर्कुलर पछि पर्सासहितका जिल्लामा बंशजको नागरिकता वितरण कार्य पनि सुरु भइसकेको थियो। जिल्ला प्रशासन कार्यालय पर्साबाट आइतबार तीनजनाले बंशजको नागरिकता लिइसकेका छन्। सोमबार पनि ४१ जनाले आवेदन दिएका छन्। तर सोमबार अचानक सर्वोच्चले जन्मको आधारमा नागरिकता लिएका सन्तानलाई वंशजको आधारमा नागरिकता प्रदान गर्न गृह मन्त्रालयले गरेको निर्णय कार्यान्वयन नगर्न अन्तरिम आदेश गरेको हो। गृहमन्त्री रामबहादुर थापाको एकल निर्णयअनुरुप गरिएको उक्त सर्कुलर संविधान र नेपाल नागरिकता ऐनविरुद्ध भएको दाबीसहित वरिष्ठ अधिवक्ता बालृकष्ण नेउपानेले सर्वोच्चमा रिट दिएका थिए। उक्त रिटमा सुनुवाईपछि सर्वोच्चका न्यायाधीश पुरुषोत्तम भण्डारीको एकल इजलासले प्रधानमन्त्री तथा मन्त्रीपरिषदको कार्यालय, गृह मन्त्रालय र गृहमन्त्री रामबहादुर थापा बादलका नाममा निर्णय कार्यान्वयन नगर्न अन्तरिम आदेश जारी गरेको हो।"
कञ्चनपुरमा विप्लवका एक कार्यकर्ता पक्राउ,महेन्द्रनगर : जिल्ला प्रहरी कार्यालय कञ्चनपुरले नेत्रविक्रम चन्द विप्लवका एक कार्यकर्ता पक्राउ गरेको छ। विप्लवका कार्यकर्ताहरु खोजी गर्ने अभियान अन्तर्गत सोमबार बेलुका कञ्चनपुरको भीमदत्त नगरपालिका ९ ब्रह्म्देव क्षेत्र नजिकै एक कार्यकर्ता पक्राउ गरेको हो। भीमदत्त नगरपालिकाका नगर सचिवसमेत रहेका ४१ वर्षीय रघुवीर जोशी पक्राउ परेको जिल्ला प्रहरी कार्यालयका प्रहरी प्रवक्ता ज्ञानबहादुर विष्टले जानकारी दिए। उनलाई जिल्ला प्रहरी कार्यालयको हिरासतमा राखिएको छ। कञ्चनपुर प्रहरीले विप्लव नेतृत्वका कार्यकर्ताहरु खोजी कार्य अभियान शुरु गरे लगत्तै उनी पक्राउ परेका हुन्। उनलाई भीमदत्त नगरपालिका ९ मटैनास्थित नेपालभारत सीमानाको पिल्लर नम्बर ५ नजिकबाट पक्राउ गरिएको हो।
कोदालो प्रहार गरी सासुको हत्या,महेन्द्रनगर : कञ्चनपुरको लालझाडी गाउँपालिकामा एक युवकले दाइकी सासुको हत्या गरेका छन् । आपसी विवादको विषयलाई लिएर कोदालो प्रहार गरी हत्या गरेको प्रहरीले जनाएको छ । लालझाडी गाउँपालिका १ बिनावारीका २५ वर्षीय निरज रानाले सासु पर्ने वर्ष ५० की बासमति रानाको कोदालो प्रहार गरी हत्या गरेका हुन् । दाजुकी सासुको आपसी विवादमा हत्या गरेको देखिएको जिल्ला प्रहरी कार्यालय कञ्चनपुरका प्रहरी प्रवक्ता डीएसपी ज्ञानबहादुर विष्टले जानकारी दिए । हत्या गर्ने निरज रानालाई प्रहरीले पक्राउ गरी आवश्यक अनुसन्धान प्रक्रिया अघि बढाएको छ । जिल्ला अदालतबाट म्याद थप गरेर अनुसन्धान अघि बढेको प्रहरीले जनाएको छ ।
