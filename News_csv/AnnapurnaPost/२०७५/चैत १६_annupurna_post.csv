शीर्षक,विवरण
राति खोल्सामा फ्याकेको फोहोर जब बिहान घरमै आइपुग्यो,"स्याङ्जा : रातको समय पारेर घरमा जम्मा भएको फोहोर खोला वा खोल्सामा फाल्ने गर्नुभएको छ ? पछुताउनुहोला। वालिङ नगरपालिकामा यस्तै भयो। रातको समयमा कसैले नदेख्ने गरी खोल्सामा फ्याकिएका फोहरका पोका शनिबार बिहान फाल्नेकै घर घरमै आइपुगे। फोहोर उठाउन आउने टिपरले नै आफैंले फ्याकेको फोहोर मैला र थैला आफनै घर घरमा ल्याएर दिएपछि नगरबासी जिल्लिए। टिपरबाट पोका झिक्दै लौ तपाईँका सामान तपाईँ नै राख्नुहोस् भन्दा स्थानीयबासी अलमलमा परे। बजारभन्दा केही पर खोल्सामा फोहोर फाल्नेगरेपछि वरपरका स्थानीयवासी फोहोरबाट पिरोलिएका थिए। त्यसपछि वालिङ नगरपालिका १० फेदी मोहोरियाबासीले आफ्नो नजिकको खोल्सामा फोहोर फाल्नेको पहिचान गर्ने काम गरे। उनीहरूकै सहयोगमा ती फोहोर सामाग्री फाल्नेका घरघरमा पुर्याइयो। वडाले पनि पटकपटक सम्झाउँदा बुझाउँदा समेत फोहर फाल्ने क्रम नरोकिए पछि स्थानीयहरूले रातमा पालो गरेर निगरानी बढाएको बताउँछन्। शनिवारको नियमित सरसफाई गर्ने क्रममा खोल्सामा फ्याकिएका फोहोर मैला, फोहोर पोकाहरू, अनावश्यक विल तथा अन्य फोहोरजन्य बस्तु कस्को हो भन्दै खोजतलास गरेको थियो। पोकाभित्र रहेका फोहोरबाट केही घरमूलीको प्रमाण जुटेपछि वडा अध्यक्ष अनन्तराज गैह्रे सहित फोहरका पोकाहरु लिएर व्यापारी र स्थानीयबासीका घरघरमा नै पुर्याएर फिर्ता गरिए। फोहोर बुझाउँदै वडाध्यक्ष अनन्तराज गैहे। फोटोः भवानी अधिकारीअन्नपूर्ण जथाभावी फोहर फालेर वातावरणलाई प्रदुषित तथा प्राणीलाई रोगी बनाउन पाइँदैन भन्दै फोहर फाल्ने व्यापारीहरूलाई पुनः यस्ता कार्य नगर्न सचेत गराइएको वडा अध्यक्ष गैह्रेको भनाइ छ। फेरि यस्ता कार्य दोहोरिएमा कारवाही गर्छु, अध्यक्ष गैह्रैले भने। वालिङ बजारस्थित जुना ब्युटीपार्लर, सुपङ इम्पोरियम, दिपेश शर्मा लगायतका फोहरका पोका उनीहरूलाई उपलब्ध गराएर सचेत गराइएको छ। यसरी फोहोरका पोका आएपछि नगरपालिकाले फोहर व्यवस्थित रुपमा नउठाइको गुनासो केही ब्यापारीको छ। बिहान आफू नउठ्दै ६ बजे फोहोर उठाउन आउँदा समस्या परेको उनीहरूको भनाई छ। फोहर मैला व्यवस्थापनमा मुलुककै उत्कृष्ट नगर घोषणा भएर वालिङ नगरपालिका ३ पटकसम्म पुरस्कृत भएको छ। नगरपालिका फोहर मैलाबाट लाखौं रुपैया आर्जन गर्न सफल छ। यहाँ कुहिने सामानको उपयोग गर्दै मल उत्पादन गरिएको छ। नगरपालिकाले नगरवासीका घर घरमा पुगेर एक दिन बिएर कुहिने र नकुहिने फोहोर उठाउदै आएको छ।"
आगजनी गरिएका टिपर दुई महिनादेखि सडकमै,"विराटनगर : मोरङको सुन्दरहरैंचा नगरपालिका ९ सिसौघारीमा दुई महिनाअघि स्थानीय बासिन्दाले गरेको आगजनीबाट पूर्ण रुपमा क्षति पुगेका टिपर अझै पनि सडकमै छाडिएका छन्। जलाइएका टिपरले विराटचौकविराटनगर खण्डको आधा नै सडक ढाक्दा अशोभनीय देखिएको छ। हटाएर सडक खाली गर्नका लागि सम्बन्धित पक्षले पनि चासो दिएको छैन। जलाइएका टिपरले आधा सडक ढाकिदिंदा सवारी आवागमनमा अप्ठेरो पर्नुका साथै दुर्घटनाको जोखिम बढेर गएको कोसी हरैंचा उद्योग बाणिज्य संघका अध्यक्ष नवराज चापागाईंले बताए। उनका अनुसार स्थानीय बासिन्दाले गरेको आगजनीबाट जलेका सातवटा मध्ये चारवटा टिपर अझैसम्म सडकमै छाडिएका छन्। तीनवटा भने सम्बन्धीत धनीले यस अघि नै हटाइसकेका छन्। हटाउन स्थानीय सरकार र प्रहरी, प्रशासनले पनि चासो दिएको पाइएन, चापागाईले भने, त्यत्तिकै छाडिएका टिपरले साँघुरो सडकको आधा नै भाग ढाकिदिएपछि सडक थप साँघुरो बन्दा दुर्घटनाको जोखिम बढेर गएको छ। नागरिकस्तरबाट पटकपटक हटाउनका लागि आग्रह गर्दा र आवाज उठाउँदा पनि स्थानीय सरकारले नसुनेको उनको भनाइ छ। उनका अनुसार जलेका टिपरका कारण उक्त सडकमा दुईतर्फी सवारी सञ्चालनमा समस्या भइरहेको छ। सडकमै छाडिंदा जलेका टिपरमा अन्य सवारी साधन ठोक्किएर सामान्य दुर्घटना भइरहेका छन्, चापागाईले भने, तत्काल नहटाइए यसका कारण ठूलो दुर्घटना ननिम्तिएला भन्न सकिन्न। सवारी साधनको चाप अत्यधिक हुने एवं मानिस आवतजावत गर्ने सडकमा जलेका टिपर राखिरहँदा त्यसले सन्देश पनि नराम्रो गएको र हेर्दा पनि नराम्रो देखिएको उनको भनाइ छ। अन्य सवारी साधन चलाउन अप्ठेरो हुने गरेको छ, उनी भन्छन्, हेर्दा बेलेपुर क्षेत्र कुरुप र अशोभनीय देखिन्छ। व्यवसायीले पनि अहिलेसम्म घटनामा संलग्न दोषीलाई कारवाही नभएको र उचित क्षतिपूर्ति पाउन नसकेको भन्दै जलाइएका मध्ये चारवटा टिपर सडकबाट हटाउन मानिरहेका छैनन्। गत माघ १४ गते विराटनगरका गोपाल साहको ना ३ ख ३३५५ नम्बरको टिपरले ठक्कर दिंदा सुन्दररहैंचा९ की ११ वर्षीय लक्ष्मी ढकालको मृत्यु भएको थियो। घटना लगत्तै आक्रोसित बनेका स्थानीय बासिन्दाले ठक्कर दिनेसहित सातवटामा आगजनी गरेर पूर्ण रुपमा क्षति पुर्याएका थिए। जलाइएका मध्ये टिपर व्यवसायी साहको ना ३ ख ३३५५ तथा सिकेन चौधरीको को १ ख ५४०७ र को १ ख ६५६३ नम्बरको टिपर हटाइसकिएको छ। अरुण गुरुङको एउटा अनटेस्टसहित चरणसिंह विकको को १ ख ५८३३, कृष्ण पराजुलीको को १ ख ५६४८ र भीम पराजुलीको ना ३ ख ४५८७ नम्बरका टिपर त्यत्तिकै सडकमा छाडिएका छन्। ठक्करबाट मृत्यु भएकी बालिकाका परिवारलाई छ लाख ५० हजार रुपैयाँ क्षपिपूर्ति दिने सहमति टिपर व्यवसायीले यस अघि नै जनाइसकेका छन्। प्रहरीका अनुसार जलाइएका मध्ये कतिपय टिपरका मालिकले बिमा वापतको रकम लिएर पनि जलाइएका टिपर हटाउन आनाकानी गरिरहेका छन्। मोरङ ट्राफिक प्रमुख प्रहरी निरीक्षक शिवकुमार पोखरेलका अनुसार घटनापछि विराटचौकविराटनगर खण्डको उक्त सडकमा टिपर सञ्चालनमा प्रतिबन्ध लगाइएको छ। त्यसपछि सबै टिपर पूर्वपश्चिम राजमार्गबाट मात्रै सञ्चालित छन्। अहिलेसम्म उक्त सडकमा टिपर चलाउन दिने कि सधैं प्रतिबन्ध लगाउने भन्ने विषयमा सरोकारवालाबीच कुनै पनि छलफल नभएको पोखरेलको भनाइ छ। पूर्वाञ्चल टिपर व्यवसायी संघका अध्यक्ष गोपाल कार्कीले आगजनी गर्नेलाई कारवाही नगरिंदा र पीडित बनेका व्यवसायीले राज्यबाट उचित क्षतिपूर्ति पाउन नसक्दा जलाइएका टिपर हटाउन व्यवसायीलाई जाँगर नचलेको बताए। आगजनीमा संलग्न दोषीलाई कानुन अनुसार कारवाही गर्नु पर्छ र व्यवसायीले उचित क्षतिपूर्ति पाउनु पर्छ भन्ने हाम्रो माग हो, उनले भने, दुवै मागमा राज्य पक्षले आश्वासन दिए पनि पूरा गर्न सकेन। बिमा वापतको रकम पाउन बाँकी रहेका कारण हटाइहाल्दा बिमाले पूर्ण रुपमा भुक्तानी नगर्ने भएकाले पनि हटाउन नसकिएको उनले बताए। कार्कीले दोषीलाई पक्राउ मात्रै गरिएको भए पनि टिपर लगायतका सवारी साधनमा आगजनी गर्न नहुने रहेछ भन्ने सन्देश जाने पनि बताए। यो काम गर्न हुने रहेनछ भन्ने बनाउन पनि दोषीलाई कारवाही हुनु पर्ने थियो, उनले भने, कारवाही नभएका कारण यस्तो गतिविधी गर्नेको अझै मनोवल बढेर जाने देखियो। सुन्दरहरैंचा नगरपालिकाका प्रमुख शिव ढकालले सडक ओगटिरहेका जलेका टिपर सम्बन्धित धनीलाई नै हटाउन लगाउने सर्वपक्षीय सहमति भइसकेको र कार्यान्वयन मात्रै हुन बाँकी रहेको बताए। मोरङका प्रमुख जिल्ला अधिकारी रमेशकुमार केसीले जलेका टिपर खुल्ला सडकमा छाडिंदा कुरुप देखिएको र साँघुरो सडक भएकाले दुर्घटनाको जोखिम पनि बढेर गएका कारण हटाउनका लागि नगरपालिकासँग आग्रह गर्दै प्रहरीलाई पनि निर्देशन दिइसकिएको बताए। मान्छेमा पनि गलत धारणा जाने भएका कारण जतिसक्दो चाँडो सबै पक्षबीचमा समन्वय गरेर हटाउनका लागि निर्देशन दिइसकिएको उनको भनाइ छ।"
विद्यार्थीको आन्दोलनले जीतपुरमा दिनभर तनाव,"बारा : दुई नम्बर प्रदेशमा स्थगित भएको एसईई परिक्षाको विषयलाई लिएर शनिबार दिनभर बाराको जीतपुर तनावग्रस्त बन्यो । परिक्षा स्थगित भएको विरोधमा सडकमा उत्रिएर आक्रोश पोखेका विद्यार्थी र प्रहरीबीचको झडपले जीतपुरसिमरा उपमहानगरपालिकाको जीतपुर बजार करिब ६ घण्टा तनावग्रस्त बनेको थियो । प्रश्नपत्र बाहिरिनु र परीक्षा स्थगित हुनुमा सरकार दोषी रहेको भन्दै विद्यार्थीले जीतपुरस्थित सडकमा बिहानैदेखि यातायात अवरुद्ध पार्दै प्रदर्शन थालेका थिए । सडकमा उत्रिएका विद्यार्थीलाई हटाउन प्रहरीले बल प्रयोग गरेपछि स्थिति तनावपूर्ण बनेको हो । प्रहरीले यातायात खुलाउने क्रममा बल प्रयोग गरेको भन्दै आक्रोशित विद्यार्थीले प्रहरीमाथि ढुंगा प्रहार गरेपछि दोहारो झडप भएको हो । विद्यार्थी र प्रहरीबीचको झडप नियन्त्रणमा आउन करिब ६ लागेको थियो । झडपका क्रममा विद्यार्थी र प्रहरी दुबैतर्फ दर्जनौँ भन्दा बढी घाइते भए । घाइतेमध्ये विद्यार्थी रमिता चौधरी, स्थानीय हरिशंकर गुप्तालगायतलाई स्थानीय स्वास्थ्य क्लिनिकमा उपचार हुन नसकेपछि थप उपचारका लागि वीरगन्ज लगिएको छ । झडपमा प्रहरीतर्फ आठ जना घाइते भएका छन् । घाइतेमध्ये प्रहरी जवान ललनदेव यादव, एके सिंह, निरु श्रेष्ठलगायत स्थानीय अस्पतालमा उपचार भइरहेको छ । झडप नियन्त्रण भन्दा बाहिर गएपछि प्रहरीले दर्जनौको संख्यामा हवाई फायर र अश्रुग्यास प्रहार गरेको थियो । प्रहरीले अनावश्यक बल प्रयोग गरेको भन्दै विद्यार्थीको आन्दोलनमा स्थानीयबासिन्दा समेत सहभागी थिए । आक्रोशित विद्यार्थीले सशस्त्र प्रहरीको ना १ झ ७१२ नम्बरको जिपमा तोडफोड र आगजनी गरेका छन् । आगजनीबाट गाडीको पछिल्लो भाग पूर्ण रुपमा जलेको छ भने अघिल्लो भागको सीसा फुटेको छ । यस्तै विद्यार्थीले ईलाका प्रहरी कार्यालयको बा २ प ७५२४ नम्बरको मोटरसाइकलमा पनि आगजनी गरे । प्रहरीले आठजनालाई नियन्त्रणमा लिएको छ ।"
भाइले काटिदिए दाजुका दुवै हात,"ओखलढुंगा : खोटाङमा एक युवाले आफ्नै दाजुका दुवै हात काटिदिएका छन्। केपिलासगढी गाउँपालिका ७, सुङ्देलका २२ वर्षीय बालकुमार राईले आफ्नै दाजु २५ वर्षीय अष्टबहादुर राईका दुवै हात काटेका हुन्। घरायसी विवादका कारण घटना भएको जिल्ला प्रहरी कार्यालय खोटाङका डिएसपी राजकुमार केशीले बताए । घाइतेलाई स्थानीय स्वास्थ्य संस्थामा उपचारपछि थप उपचारका लागि काठमाडौं पठाइएको उनले बताए। हात काट्ने भाइ बालकुमारलाई भने प्रहरीले पक्राउ गरेर जिल्ला प्रहरी कार्यालय ल्याउने तयारी गरेको छ। पारिवारिक विवाद भए पनि घटनाबारे अनुसन्धान भइरहेको डिएसपी केशीले बताए। बिहीबारको घटना भएपनि प्रहरीले ढिला गरी सूचना पाएको हो।"
३० वर्षपछि बन्दैछ बेतालको नयाँ मूर्ति : कलाकार आँखा चिम्लेर किन कोर्छन् चित्र ?,"भक्तपुर : आकाश भैरवको वाहन बेतालको नयाँ मूर्ति बनिरहेको छ। भक्तपुर नगरपालिका ५ टौमढीस्थित भैरवनाथ मन्दिरमा भैरवनाथसँगै बेताल बिराजमान हुँदै आएका छन्। सोही बेतालको ३० वर्षपछि यस वर्ष नयाँ मूर्ति बनिरहेको हो। बेताल भक्तपुरको प्रसिद्ध बिस्का जात्राको प्रमुख आकर्षण मानिने भैरवनाथको रथको अग्रभागमा विराजमान हुन्छन्। उनकै बलमा अजंगको भैरवनाथको रथ अघि बढ्ने जनविश्वास रहँदै आएको छ। बेताल आकारमा सानो भए पनि धेरै शक्तिशाली मानिन्छ। त्यसैले यसलाई स्थानीय बासिन्दाले वीर बेतालको रुपमा पूजाआजा गर्ने प्रचलन रहँदै आएको छ। भक्तपुर नपा ५ कै स्थानीय बासिन्दा नारायणप्रसाद खाइतूको आर्थिक सहयोगमा नयाँ बेताल बनिरहेको हो। ३० वर्षअघि २०४५४६ सालको बिस्का जात्राको क्रममा बेतालको मूर्तिमा क्षति पुगेको थियो। भैरव नाइके माइला छुकांका अनुसार बिस्का जात्राअन्तर्गत भैरवनाथको रथ तान्ने क्रममा भक्तपुर नपा ७ इनाचोस्थित एक घरमा रथ ठोक्किएको थियो। रथको अग्र भाग घरमा ठोक्किएर बेतालको टाउको नै छिनिएको थियो, उनले भने, त्यस बेला जात्रापछि नयाँ बेतालको मूर्ति बनाइएको थियो। भक्तजनले पूजाआजा गर्ने क्रममा बढी घर्षण भएर उक्त बेतालको निधारमा प्वाल परेकाले यस वर्ष नयाँ मूर्ति बनाएका हौं। ब्रह्म काठका बेतालको मूर्ति बनाउँदै सिकर्मी रमेश शिल्पकार। दोस्रो फोटोमा बेतालको नयाँ मूर्तिमा तामाको पाताले मोड्दै कालीगढ। छुकांका अनुसार दाता खाइतूको भक्तपुर नपा ८ लिवालीस्थित घरमा ६ जना कालीगढ दिनरात खटिएर बेतालको मूर्ति बनाइरहेका छन्। भक्तपुरका कालीगढहरु दसराम मुस्याख्व, न्हुछेराम तमखु र विरोज प्रजापति तामाको मुखौटा एवं टाउको बनाइरहेका छन्। त्यस्तै सिकर्मी रमेश शिल्पकार काठको बेतालको नयाँ मूर्ति बनाइरहेका छन्। ललितपुरको कालीगढ सुनित शाक्य र विनोद नेमकुल बेतालको शरीरमा राखिने तामाको पाताको काम गरिरहेका छन्। कालीगढहरुले बेतालको पुरानो काठको मूर्ति अघि राखेर धमाधम नयाँ मूर्ति तयार गरिरहेका हुन्। भैरव नाइके छुकांले मूर्ति अन्तिम चरणमा पुगेको जानकारी दिए। चैत २३ गते नयाँ मूर्तिमा प्राण तथा दृष्टि प्रतिष्ठा गर्ने साइत निक्लिएको छ, उनले भने, त्यसअघि नै मूर्ति तयार भइसक्छ। चैत २४ गते क्षमापूजासहित बेताललाई द्योछेंमा भित्राउनेछौं। उनका अनुसार फागुन २९ गते जोशी तथा कर्माचार्य पुजारीबाट शुभसाइत निकालेर बेतालको नयाँ मूर्ति निर्माण सुरु गरिएको थियो। यसबीचमा करिब १५ वटा विभिन्न पूजा सम्पन्न गरिएको उनी बताउँछन्। दाता खाइतूले पहिलेजस्तो भक्तजनको स्पर्सबाट चाँडै नखिइयोस् भनेर यस वर्ष करिब तीन लाइन मोटाइको बेतालको मुखौटा बनाइएको जानकारी दिए। मुखौटा, मुकुट र टाउको बनाउन साढे १६ किलोग्राम अष्ट धातुमा गनिने सुन, चाँदी, तामा, पित्तल, जस्ता, चरेस, फलाम र ढलौट गालिएको उनको भनाइ थियो। मुखौटा, मुकुट र टाउकोलाई आकार दिएर चम्काउँदै अन्तिममा ११ किलोमा झारिएको कालीगढ दसराम मुस्याख्वले जानकारी दिए। उनका अनुसार मुखौटाको मोटाइको हिसाबले यो सयौं वर्षसम्म पनि खिइँदैन। पृथक मूर्ति मूर्ति भन्नाले सामान्य रुपमा ढुंगा, माटो, ढलोट, सुनचाँदी, तामा, पित्तल आदिको हुन्छन्। तर बेतालको मूर्ति यी सबैको भन्दा पृथक छ। यो मूर्ति काठसँगै अष्टधातुबाट बनाइँदै आएको छ। काठको पूर्ण कदको बेतालको मूर्तिमा मुखौटा एवं टाउको तामाको रहेको छ। त्यस्तै हातखुट्टासँगै पूरै शरीरमा तामाका पाताले मोडिएको छ। जसमा काठमा रहेका बुट्टा तथा आकृति तामाका पातामा प्रस्टैसँग देखिन्छ। त्यस्तै तामाकै मुकुट लगाइएको छ। बेतालको मूर्ति बनाउन जुन पायो त्यहीं काठ प्रयोग गर्न नहुने संस्कृतिकर्मी ओमप्रसाद धौभडेल बताउँछन्। उनका अनुसार नेपालभाषामा स्वामी सिं भनिने काठबाट मात्रै बेतालको मूर्ति बनाउनुपर्छ। संस्कृत भाषामा भने यस काठलाई वरुण वृक्ष र नेपालीमा ब्रह्म काठ भनिन्छ। बेताल बनाउन काठ ल्याइसकेपछि मूर्तिको आकार दिनअघि बलिसहित पूजा गर्नुपर्छ, संस्कृतिकर्मी धौभडेलले भने, त्यस्तै बेतालको मूर्ति तयार भइसकेपछि मूर्तिमा आँखाको चित्र कोर्न, प्राण प्रतिष्ठा गर्न पनि बलिसहित पूजा गर्नुपर्छ। बेतालसँग आँखा जुधे दृष्टि गुम्ने मान्यता बेतालको पुरानो मूर्ति अघि राखेर नयाँ मूर्ति तयार गर्दै कालीगढ। धौभडेलका अनुसार बेतालको मूर्तिमा आँखा बनाउँदा चित्रकारको आँखा र बेतालको आँखा जुध्नुहुँदैन। दुईजनाकै आँखा जुँधे चित्रकारको आँखाको दृष्टि गुम्छ भन्ने जनविश्वास रहँदै आएको छ, उनले थपे, त्यसैले चित्रकारले हेर्दै नहेरी आँखा कोर्ने प्रचलन छ। नहेरी आँखा बनाउने भएकाले बेतालको दुई आँखा कहिल्यै एकातिर हेरेको अवस्थामा हुँदैन। बेताल बनाउन छुट्टै चोक संस्कृतिकर्मी धौभडेलका अनुसार बेताल बनाउन परापूर्वकालदेखि छुट्टै ठाउँको व्यवस्था गरिएको छ। टौमढीस्थित भैरवनाथ मन्दिरको ठीक सामुन्ने पु बहाःमा बेतः चुक (बेताल चोक) मा बेतालको मूर्ति बनाइन्छ। पु बहाः मा बेताल बनाउन चोकसँगै पाटीको व्यवस्था छ, उनले भने, त्यहीं पाटीमा बसेर बेतालको मूर्ति बनाइन्छ। त्यहीं आवश्यक सबै पूजाआजा गर्दै नयाँ मूर्तिमा प्राण प्रतिष्ठालगायत गरिन्छ। उनका अनुसार ३० वर्षअघि सोही पाटीमा बेतालको नयाँ मूर्ति बनाइएको थियो। तर यस वर्ष दाताको घरमा नयाँ बेताल बनाइएको छ। परापूर्वदेखि व्यवस्था गरिएको बेतः चुकमा बेताल नबनाइएपछि विरोधसमेत भएको छ। भैरव नाइके छुकांले भने त्यहाँ सबै व्यवस्था नहुने भएपछि दाताकै घरमा पूर्ण सुविधासहित मूर्ति बनाइएको स्पष्टीकरण दिए। मूर्ति दाताको घरमा बनाइए पनि गर्नुपर्ने सबै पूजाआजा, दृष्टि तथा प्राण प्रतिष्ठा पूजा भने पु बहाः मै गर्दैछौं, उनले भने।"
समाचार प्रभाव : बाजुराको बिच्छँयामा चामल डिपो सिफारिस,"बाजुरा : बाजुराको सर्वाधिक टाढा रहेको हिमाली गाउँपालिकाको वडा नम्बर १ विच्छँयामा खाद्यन्न विक्री केन्द्रको स्थापनाका लागि पहल भएको छ। प्रमुख जिल्ला अधिकारीको नेतृत्वमा रहने जिल्ला खाद्य व्यवस्था समिति बाजुराको बैठकले उक्त स्थानमा खाद्यन्न विक्री केन्द्र खोली विक्री वितरण लागि उद्योग, वाणिज्य तथा आपूर्ति मन्त्रालय काठमाडौं र नेपाल खाद्य संस्थान धनगढीलाई अनुरोध गरेको छ। मार्तडीबाट विच्छयाँ ४० कोष टाढा छ, यातायातको पहुँच नभएको र वर्षभरीको उत्पादनले थोरै समय मात्रै खान पुग्ने भएकाले तीन वटै वडाका लागि विच्छयाँमा खाद्य डिपोका लागि सिफारिस गरिन्छ समितिले शुक्रबार गरेको सिफारिसमा उल्लेख छ। तीन जना ठेकेदारले ठेक्काले चावम ढुवानीको लागी जिम्मा लगेको भएपछि ठेकेदारले चामल दुवानी नर्गदा विच्छँयाकी १३ वर्षिया बालिका सहित ४५ जनाले चामल नपाएको समाचार अन्नपूर्ण पोस्टले प्रकाशन गरेपछि जिल्ला खाद्य व्यवस्थापन समितिको बैठक बसी बिच्छायामा विक्री केन्द्रको पहल भएको हो। हिमाली गाउँपालिकाको वडा नम्वर १, २ र ३ का स्थानीयहरुको पायक पर्ने गरी वडा नं १ को विच्छ्याँमा खाद्यन्न डिपो खोली विक्रि केन्द्र स्थापना गर्नका लागि माग गरेर मन्त्रालयमा पठाएको जिल्ला खाद्य व्यवस्था समितिका अध्यक्ष एंव प्रमुख जिल्ला अधिकारी चेतराज बरालले बताएका छन्। सदरमुकाम मार्तडीबाट झण्डै ४० कोष टाढा रहेको विच्छ्याँमा हालसम्म पनि यातायातको पहूँच पुगेको छैन। जसका कारण त्यहाँका स्थानीयहरुले वर्षेनी खाद्य संकट भोग्न बाध्य भएका छन्। बिच्छँया डिपो स्थापनाका लागि प्रदेश र केन्द्रीय दुबै सरकारसँग पहल गरीरहेको हिमाली गाउँपालिका अध्यक्ष गोविन्द्रबहादुर मल्लले बताएका छन्। जिल्लामा पहलका लागि भएको निर्णयले स्थापना हुनमा अझै सहयोग पुग्ने मल्लले बताएका छन्। उत्पादन कम हुने र भौगोलिक विकटता निकै टाढा रहेको उनले बताए। वडा नम्बर १, २ र ३ बिच्छँयामा करिब ४ हजार जनसख्या रहेको छ। अहिले खाद्य संस्थानको डिपो दुई दिनसम्म लाग्ने हिमाली गाउँपालिकाको ५ कवाडीमा रहेको छ। त्यहाँ पनि समयमै ठेकेदारले चामल ढुवानी नगर्दा हिमाली गाउँपालिकाको कवाडीमा रहेको खाद्यन्न डिपोको विक्री केन्द्रमा एक महिनादेखि खाद्य सकंट भएको हिमाली गाउँपालिका ५ का वडा अध्यक्ष अम्मलाल कार्कीले बताए।"
वनमा आगो लगाउँदै गरेका पूर्वउपाध्यक्षले कुटे अध्यक्षलाई,"गाईघाट : सामुदायिक वनमा लागेको डढेलो नियन्त्रणका लागि खटिएका अध्यक्ष र अर्का एक उपभोक्तामाथि कुटपिट भएको छ। शुक्रबार बेलुका असारी जंगलमा लागेको डढेलो नियन्त्रणका लागि खटिएका असारी सामुदायिक वन उपभोक्ता समुह त्रियुगा नगरपालिका १३ का अध्यक्ष ७२ वर्षीय वर्मलाल दाहाल र उपभोक्ता भविन्द्र थापामाथि सोही सामुदायिक वनका पूर्वउपाध्यक्ष बिष्णुबहादुर थापाले आक्रमण गरेका हुन्। जंगल जाँदा थापा आफूसमेत उपभोक्ता रहेको वनमा डढेलो लगाउँदै गरेको अवस्थामा भेटिएपछि पक्राउ गर्न लाग्दा थापाले आक्रमण गरेको गाईघाट डिभिजन वन कार्यालयका सूचना अधिकारी जागेश्वर साहले बताए। जंगलमा फेला परेका थापाले दाहाललाई देखेपछि किन सुराकी गरेको भन्दै आक्रमण गरेको उनले बताए। वनमा लागेको डढेलो नियन्त्रण गर्ने प्रयास जारी थियो, त्यसक्रममा सावउसका पदाधिकारीहरू राती छड्के गर्न जाँदा पूर्व उपाध्यक्ष थापा डढेलो लगउँदै गरेको अवस्थामा भेटिएपछि पक्राउ गर्न लाग्दा आक्रमण भएको हो, अध्यक्ष दाहालले भने, आगो लगाउन व्यक्तिको खोजीगर्दा एकै ठाउँबाट जाँदा नभेटिने भएपछि हामी छरिएर गएका थियौ, त्यसक्रममा मैले थापालाई फेला पारे, पक्राउ गर्न लाग्दा आक्रमण गरे। आफूमाथि अन्धाधुन्द आक्रमण भएपछि चिच्याएको सुनेर नजिकमा रहेका साथीहरूले उद्धार गरेको र थापालाई समेत गिरफ्तार गरी प्रहरीलाई बुझाएको उनले बताए। कुटपिटबाट घाइते भएका अध्यक्षको गाईघाटस्थित सिभिल हस्पिटलमा उपचार गराइरहेको डिभिजन वन कार्यालयका सहायक वन अधिकृत गौरव भट्टले बताए। उनको ढाड, टाउको लगायतका शरिरका विभिन्न भागमा चोट लागेको उनले बताए। सामान्य अवस्थामा रहेका भविन्द्र भने घर फर्किएका छन्। पक्राउ परेका थापालाई वन ऐनअनुसार कारवाही गरिने सूचना अधिकारी साहले बताए। उनले भने, वन ऐन अनुसार ३० देखि ५० हजारसम्म बिगो क्षतिपूर्ति तिर्नुपर्छ, अनि घाइतेको उपचार गर्नुपर्छ। साहका अनुसार शुक्रबार राती असारी सावउसमा लागेको डढेलोले ३० देखि ४० हेक्टर वन सखाप भएको छ। यसैगरी वनमा डढेलो लगाउनेक्रममा तीन दिनअघि भेटिएका देउराली सावउस चौदण्डीगढी नगरपालिका ३ मा एक जनालाई जरिवान तिराइ छाडिएको छ। वनमा आगो लगाउने दिलिप तामाङलाई ३२ हजार ५ सय जरिवान गरिको साहले बताए।"
२४ केजी चरेशसहित भारतीय नागरिक पक्राउ,वीरगन्ज : वीरगन्जको बसपार्कबाट प्रहरीले ठूलो परिमाणमा लागुऔषध चरेशसहित एक भारतीय नागरिकलाई पक्राउ गरेको छ । विशेष सुराकी पाएपछि प्रहरीचौकी बसपार्कबाट खटिएको प्रहरीको संयुक्त टोलीले बसपार्कबाट २४ केजी चरेशसहित भारतको कोलकातास्थित शिविरपुर घर भएका ३० वर्षीय सहनबाज अब्दुललाई पक्राउ गरेको हो । बसपार्क प्रहरी चौकीका प्रहरी ईन्चार्ज प्रहरी नायव निरीक्षक बैद्यनाथ दासको नेतृत्वमा खटिएको प्रहरी टोलीले अब्दुललाई लागुऔषध चरेशसहित पक्राउ गरेको प्रहरी नायव उपरीक्षक अनन्तराम दासले जानकारी दिए । शनिवार बिहान साढे पाँच बजे तिर नाइटबसबाट बसपार्कमा झरेर पैदल रक्सौलतर्फ जाँदै गरेका अब्दुललाई रोकेर चेकजाच गर्दा उनले बोकेको ब्यागबाट एकएक केजी तौलका २४ पोका चरेस बरामद भएको प्रहरी नायव उपरीक्षक शर्माले बताए । अब्दुललाई जिल्ला प्रहरी कार्यालयको हिरासतमा राखेर अनुसन्धान भइरहेको शर्माले जानकारी दिए । प्रहरी नायव उपरीक्षक शर्माका अनुसार हिरासतमा रहेका अब्दुलले आफू भरिया मात्र रहेको बयान दिएका छन् । मुख्य कारोबारीको पहिचान गर्न अनुसन्धान गरिरहेको प्रहरीले बताएको छ ।
दाइजोको दर्द भुलाउने एसईई,"(बर्दिवास) महोत्तरी : कहिलेकाहीँ दुःख पनि सुख बोकेर आउँदो रहेछ। यस्तै भएको छ, अमृताकुमारी कापरको जीवनमा पनि। तीन वर्षअघि दाइजोमा लैनो भैंसी नपाएको निहुँमा उनको सिउँदो नपुछिएको भए अहिले उनी चरम यातना सहँदै बाँचिरहेकी हुन सक्थिन्। न पढ्न नै पाउँथिन्। तिनै अमृता अहिले एसईई दिइरहेकी छन्। महोत्तरीको बर्दिवासस्थित जनता माध्यमिक विद्यालय गौरीडाँडाको परीक्षा केन्द्रमा एईईको दिइरहेकी छन्, उनी। बाबुआमाले दाइजोमा लैनो भैंसी दिन नसक्दा उनको बिहे बिथोलिएको थियो। मण्डपबाटै बेहुलाले उनलाई छाडी गएका थिए। तीन कठ्ठा घडेरी बेचेर बुबा रामप्रकाशले केटापक्षले मागेको मोटरसाइकल, गरगहाना, लत्ताकपडासहित पाँच लाख रुपैयाँ दिएका थिए। तर केटा पक्षले दाइजोमा लैनौ भैंसी पनि मागे। अमृताको परिवारले दिन सकेन। त्यसपछि केटा पक्षले अमृताका बुबा र आफन्तलाई कुटपिट मात्रै गरेन, सिन्दूर हालिसकेकी अमृतालाई समेत छाडेर गयो। अझै पढ्ने इच्छा छ, एसईई केन्द्रमै भेटिएकी उनले भनिन्, दाइजो नलिने केटासँग मात्रै अब विवाहको कुरा हुन्छ। छोरीलाई दाइजो होइन, शिक्षाको आवश्यकता रहेको उनले बताइन्। गरिबीका कारण बर्दिवास नगरपालिका७ फूलबारी टोलकी अमृताले कक्षा ९ पढ्दै गर्दा स्कुल छाडेकी थिइन्। १७ वर्षकै उमेरमा २०७३ माघ ९ मा अमृताको विवाह धनुषाको कान्छी बजारका रौदी कापरसँग हुँदै थियो। घटनापछि अमृताको परिवारले बेइज्जती भएको महसुस गर्यो। बाआमा मूच्र्छित भए। तर अहिले अमृताको संघर्षलाई हेरेर गाउँले चकित छन्। सिउँदो बिथोलिएपछि अमृताले निधो गरिन् दाइजोविरुद्ध लड्न स्कुल पढ्ने। सपना पनि सँगालिन् नर्स बन्ने। त्यसैले गरिबीका कारण रोकिएको पढाइ उनले फेरि थालिन्। लैनो भैंसी नपाउँदा विवाह बिथोलियो भन्ने शीर्षकमा अन्नपूर्ण पोस्ट् दैनिकले २२ माघ २०७३ मा समाचार छापेको थियो। समाचार पढेर काठमाडौंस्थित सिद्धार्थ बिजनेस गु्रप अफ हस्पिटालिटीको साकार नामक संस्था उनलाई पढाउन सघाउँछौं भन्दै घरमै पुग्यो। र, अमृतालाई महोत्तरीको बर्दिवास नगरपालिका६ स्थित जनजागृति माध्यमिक विद्यालय कृष्णपुरको कक्षा ९ मा भर्ना गरिदियो पनि। स्कुल पोसाक, शैक्षिक सामग्री, विद्यालय आउजाउ गर्न साइकल खरिद गरिदिएको संस्थाले उनलाई दाइजोविरुद्ध लड्न हौस्यायो पनि। पढाइ र दाइजोविरुद्धको लडाइँ सँगै दाइजोविरुद्धको लडाइमा अमृत अघि बढ्दै छिन्। मधेसमा दाइजो प्रथाको अन्त्य गर्न अमृताले छाडेको पढाइलाई पुनः सुरु गरिन्। अनि दाइजोका नाममा बेइज्जत गराउने केटा पक्षविरुद्ध उनी कानुनी लडाइँ पनि थालिन्। अहिले दाइजोमा लैनो भैंसी नपाएको निहुँमा नारी अस्मितासँग खेलवाड गर्ने धनुषाको कान्छी बजारका रौदी कापरले कैद सजायँ भोगिरहेका छन्। हुन त सिउँदो बिथोलिएपछि संघर्षको लडाइँमा अमृतालाई फेरि विद्यालय जान सजिलो थिएन। साइकलमा किताब राखेर घरबाट निस्किँदा उनलाई गाउलेहरूले खिसिट्युरी नगरेका कहाँ हो र ? अब पढेर जान्ने बन्ने रे, हेर हेर भन्थे, बाटो हिँड्दा गाउँलेले कुरा काट्ने गरेको अमृताले विगत् सुनाइन्। तर उनले हिम्मत हारिनन्। र आफ्नो शैक्षिक बाटोमा अघि बढ्ने निश्चय गरिन्। केटालाई प्रहरी खोरमा थुनाउँदा अमृताको परिवारलाई ज्यान मार्ने धम्की पनि नआएको होइन, बेहुला पक्षले। तर उनको परिवारलाई बुद्धिजीवीहरूले पनि सान्त्वना दिए। परिवार पनि हौसिँदै गयो। दिनरात पढेर एसईई तयारी अमृताले घरको कामकाज सकेर एसईईको तयारी गरिरहेकी छन्। अमृता प्रेरणाले अघि बढिरहेकी छिन्, जनजागृति माध्यमिक विद्यालय कृष्णपुरका प्रधानाध्यापक बलबाबुर सिलवाल भन्छन्। स्कुलले परीक्षाको तयारी गर्न बिहान स्कुलमै कोचिङ क्लास लिने व्यवस्था मिलाइदियो। पाँच बजेदेखि साढे ९ बजेसम्म कोचिङ क्लास गरेर घर फर्किने अमृता साढे १० बजे पुनः पढ्न आउँथिन्। बेलुकी चार बजेसम्म पढाइ सकेर फर्किने उनले घरको कामकाज गरेर होमवर्क गर्थिन्। अमृता नियमित विद्यालय आउँछिन्, उनले भने, अनुशासित र जेहेनदार छिन्। दाइजो पीडित अमृताको धोको छ पढेर नर्स बन्ने। दाइजो नलिने केटोसँग बिहे गर्ने र आफ्नै खुट्टामा उभिने सपना बुनेर पढाइमा जोड दिइरहेकी छन्। यसरी बिथोलिएको थियो बिहे अमृताको रातिको बिहे भएको हो। लैनो भैंसी नदिएको निहुँमा अमृतालाई केटा पक्षले मण्डपमै छाडिदिए। बिहेमा केटापक्षले करै गरेर अमृताका बुबा रामप्रकाशसँग मोटरसाइकल, सुनचाँदी, कपडालत्ता र नगद सहितका दाइजो लिएका थिए। छोरीको विवाह नहुने पीरले रामप्रकाशले तीन कठ्ठा घडेरी बेचेर मागेको दाइजो दिए। छोरीको विवाहमा झन्डै तीन लाख ऋण गरेर अमृताका बुबाले बरातीको खानपान, स्वयम्बरदेखि अथिति सत्कार सबै सके। अन्माउने दिनको दिउँसो मण्डपमा दिउँसोको खाना (मरजादी भात) खाने समय भएको थियो। त्यही बेला बेहुलाले दाइजोमा थप लैनो भैंसी मागे। नदिए भात नखाने सर्त पनि तेस्र्याए। जे सक्यो, ज्वाइँ हजुरलाई दियौं। भैंसी दिन अब ज्यान बेच्नुपर्छ भन्दै अमृताका बुबाले मरजादी भोज खान बेहुलाई आग्रह गरे। वर ठुस्स परेर खाना छाडेर भागे। गाउँलेले सम्झाउन जाँदा बेहुला र जन्ती मिलेर अमृताका बुबासहितका गाउँलेलाई कुटपिट पनि गरे। सोही दिन गाउँकै प्रहरी चौकीमा पञ्चायत बस्यो। भैंसी नदिए भात पनि खान्नँ, तेरो छोरी पनि लान्नँ भन्दै अमृतालाई छाडेर घर फर्किए। पीडित अमृता उनका बुबा रामप्रकाश कापरले पीडक बेहुला रौदी कापरलाई पक्राउ गरी कडा कारबाहीको माग गर्दै तत्कालीन एकीकृत सेवा केन्द्र बर्दिवासमा उजुरी गरे। केन्द्रका प्रमुख विमलप्रसाद भट्टराईले आवश्यक कारबाहीका लागि इलाका प्रहरी कार्यालय बर्दिवासमा पत्राचार गरे। र तत्कालीन डीएसपी शालिग्राम शर्माले पीडकलाई पक्राउ गरेर सार्वजनिक मुद्दा चलाइदिए। दाइजो लिनेसँग बिहे गर्दिनँ अमृता २० वर्षकी भइन्। उनले दाइजो लिनेसँग बिहे नगर्ने बताएकी छन्। साकार नामक संस्थाले उनलाई तीन वर्षदेखि पढाइमा आर्थिक सहयोग गर्दै आएको छ। हाम्रो सानो सहयोगले अमृताको भविष्य सुःखमय बन्दै छ। एसईई परिक्षा लेखिरहेको थाहा पाउँदा खुसी लागेको छ, साकार संस्थाका कृष्ण न्यौपाने भन्छन्। अमृता जस्ती पीडितलाई सामाजिक माया, ममता र शिक्षामा ल्याउन सके उनीहरूको जीवन सुखी बन्ने उनको भनाइ छ। अमृता जति पढ्न चाहन्छिन्, त्यसमा हामी सघाउँछौं।"
पानी परेपछि सोलुखुम्बुमा उडान प्रभावित,"ओखलढुंगा : पानी परेपछि सोलुखुम्बुका विमानस्थल र हेलिप्याडमा उडान अवरुद्ध भएको छ। विहानैदेखि हुस्सु लागेर पानी परेपछि अत्याधिक चाप रहेको तेञ्जिङ हिलारी विमानस्थल, फाप्लु स्याङबोचे, नाम्चेलगायतका विमानस्थलमा उडान अवरुद्ध भएको हो। मौसम खराब भएपछि अपराह्नसम्म एउटा पनि उडान नभएको सोलुखुम्बुका प्रहरी नायव उपरीक्षक शालिग्राम शर्माले जानकारी दिए। पर्यटकीय सिजन सुरु भएपछि नाम्चे, लुक्ला र फप्लुमा उडानको अत्याधिक चाप हुने गरे पनि आज उडान नहुँदा पर्यटक आवतजावतमा समस्या भएको छ। सोलुमा मौसम खराब भएपछि हेलिकप्टार रुम्जाटार र लामीडाँडामा रोकिएका छन्। तीन दिन यता लगातार मौसममा खरावी हुँदा पर्यटकीय क्षेत्रका उडान प्रभावित भएका हुन्।"
बारको चुनाव सम्पन्न : ८० प्रतिशत मत खस्यो,काठमाडौं : नेपाल बार एसोसिएसनको चुनाव सम्पन्न भएको छ। सर्वोच्च अदालतमा शनिबार बिहान ८ बजेबाट सुरु भएको मतदान साँझ ४ बजे सम्पन्न भएको हो। देशभर ८० प्रतिशत मतदान भएको छ। बारको चुनावमा १० हजार ३ सय १३ मतदाता सहभागी थिए। देशभरबाट ३५ मतदान केन्द्रमा चुनाव भएको हो। बारको चुनावमा प्राजातान्त्रिक समूहबाट सुनिलकुमार पोखरेल र प्रगतिशील समूहबाट चण्डेश्वर श्रेष्ठसहित आठ जनाले अध्यक्ष पदमा उम्मेदवारी दिएका छन्। काठमाडौं उपत्यकाबाट मात्र ४ हजार ८ सय ४१ मत खसेको छ। काठमाडौंमा ६ हजार ७ सय १३ मतदाता छन्। काठमाडौं उपत्यकामा ७५ प्रतिशत मत खसेको छ। मतगणता सोमबार साँझबाट सुरु हुनेछ। देशभरका मतपेटिका केन्द्रीय बारमा ल्याएपछि मात्र गणना सुरु हुने निर्वाचन अधिकृत शिवप्रसाद रिजालले जानकारी दिए।
"माउ नपाएका गाउँ : मान्छे एक, परिचय दुई","गाईघाट : उदयपुर र सिरहाका केही गाउँका बासिन्दा आफूहरूलाई कुन जिल्लाको हो भनी छुट्याउन सक्दैनन्। कारण हो, सीमा विवाद। प्रदेश १ मा पर्छ उदयपुर। सिरहा भने प्रदेश २ को जिल्ला हो। सिरहाको लहान नगरपालिका१६ र उदयपुरको उदयपुरगढी गाउँपालिका६ स्थित आरिदमार, आहाले, बर्दमार, टाडे, देउराली, धाव्रे, सोलुढुंगा, ढुंग्रे, नागबेली, रुम्जाटार, भसुवा, भुमरे, मतिटारलगायत चुरेका गाउँ सीमा विवादको भुमरीमा फसेका छन्। दुवै जिल्लाले ऐतिहासिक कारण देखाउँदै यी गाउँ आफ्नो दाबी गर्दै आएका छन्। दुवै पक्ष आआफ्नो अडानमा रहेकाले समस्या जटिल बनेको छ। प्रविधिको प्रयोग गरी कुन जिल्लाको भूगोल हो भन्ने यकिन गर्ने भनिए पनि हालसम्म सीमा छुट्याउन प्रविधि प्रयोग हुन सकेको छैन। लहान नगरपालिकाले नक्सालाई आधार मान्दै भूगोलसम्बन्धी यन्त्रबाट पहिचान गरेर यी गाउँ आफ्नो भएको दाबी गरेको छ। तर समस्या समाधान गर्न कसैले तत्परता देखाएका छैनन्। राजनीतिक समस्या भएकाले राजनीतिक तवरबाटै समाधान खोजिनुपर्ने स्थानीयको भनाइ छ। उदयपुर पक्षले २०३२ सालअघि पञ्चावती चुरे क्षेत्रअन्तर्गत रहेको दाबी गरेको छ भने सिरहाले पुरानो तरिगाना गोविन्दपुर गाविसमा रहेको दाबी गरेको छ। २०२८ सालमा नापी भएको स्थानका अधिकांश जग्गाधनीले उदयपुरबाट पुर्जा बनाएका छन्। नागरिकता भने अनुकूल हेरी दुवै जिल्लाबाट बनेको स्थानीयको भनाइ छ। जहाँका मानिस आफू कताको हुँ भन्ने टुंगा नलाग्दा सरकारी सेवासुविधाबाट वञ्चित छन् आरिदमारस्थित आधारभूत तहको विद्यालय र बर्दमारमा रहेको स्वास्थ्य केन्द्र सिरहामै दर्ता भएकाले उतैबाट कर्मचारीले तलब लिने गरेको बताइएको छ। लहान नगरपालिकाका मेयर मुन्नी साह सुडीले सिरहामा पर्ने दाबी गरेका छन्। सीमामा विवाद देखिएपछि म्यापिङका आधारमा १ वर्षअघि सिरहाकै भएको पहिचान गरी विवादित ठाउँमै नगर कार्यपालिकाको बैठक बसेर आफ्नो क्षेत्रमा ल्याउने निर्णय गरेका छौं, उनले भने। तत्कालीन अवस्थामा ती क्षेत्रमा जान समस्या भएको, जंगलभित्र गाउँ रहेकाले केही उदयपुरले नापनक्सा गरेको उनको आरोप छ। नगरसभाबाटै पास गराएर त्यस क्षेत्रको लगत संकलन गरी नापी र मालपोत कार्यालय उदयपुरलाई ढड्डा सिरहा पठाइदिन आग्रह गरेका छौं, मेयर साहले भने, आशा छ उहाँहरूले ढड्डा पठाइदिनुहुनेछ। सीमा प्रस्ट नभएकाले २०३२ सालपछि चुरेक्षेत्रमा पानी बग्ने खोल्सी बनेपछि त्यसैलाई सीमाक्षेत्र मानिएको स्थानीयको भनाइ छ। कतिपय स्थानीयले सिरहा र उदयपुरको सीमा चुरेको डाँडो भएको बताएका छन्। लहानका मेयर साहको भनाइप्रति असहमति जनाउँदै उदयपुरगढी गाउँपालिकाकी उपाध्यक्ष सानुकुमारी राउतले चुरेक्षेत्रका बस्ती उदयपुरको भएको दाबी गरेकी छन्। हामीले उदयपुरको उदयपुरगढी गाउँपालिकाको क्षेत्रभित्र कायम गर्न प्रदेश र संघीय सरकारलाई आग्रह गरिरहेका छौं, उनले भनिन्, यी गाउँ प्रदेश १ को उदयपुरकै उदयपुरगढी गाउँपालिकामा पर्छ। जनताको चाहना पनि उदयपुर नै भएकाले सोहीअनुसार प्रदेश र केन्द्रीय सरकारसँग कुरा अघि बढाइएको उनले जानकारी दिइन्। सीमा विवादले ती गाउँमा अझै सरकारी सेवा पुगेको छैन। एक हजार पाँच सयभन्दा बढी घुरधुरी रहेको क्षेत्रमा प्रभावकारी स्वास्थ्य चौकी, प्रहरी चौकी, टेलिफोन सेवा छैन। प्रदेश र जिल्ला टुंगो नलाग्दा विकासका पूर्वाधारमा पछि परेको स्थानीयको गुनासो छ। सिरहा र उदयपुर जिल्ला फरकफरक प्रदेशका हुन्। तर विवादित गाउँका बासिन्दामध्ये धेरैका दुई मतदाता परिचयपत्र छन्। निर्वाचन आयोगले समेत यसको उचित व्यवस्थापन गर्न सकेको छैन। फोटोसहितको मतदात परिचय पत्रले कुनै व्यक्ति दोहोरिँदैन, छुट्दैन भन्ने नारा निर्वाचन आयोगको रहे पनि यहाँ नियम लागू भएको छैन। उदयपुरका नेता आएर तपाईंहरू उदयपुरकै हो भन्छन् । सिरहाका आए भने पनि आफ्नै जिल्लाको दाबी गर्छन् । पूर्णबहादुर मगर विवादका बीच उनीहरू दुवै जिल्लावासी हुन बाध्य छन्। स्थानीयले समेत सीमाबारे यकिन गर्न सकेका छैनन्। नेताहरू गाउँमा घुम्न आउँदा उदयपुरले उदयपुर र सिरहाले सिरहा नै भन्ने गरेको उनीहरूको भनाइ छ। उदयपुरका नेता आएर तपाईंहरू उदयपुरकै भन्छन्, स्थानीय पूर्णवहादुर मगरले भने, सिरहाका आए भने तपाईंहरू सिरहाको बासिन्दा भन्छन्। यस क्षेत्रमा पन्ध्र सयभन्दा बढी घरधुरी रहेको भन्दै उनले कुन प्रदेशको कुन जिल्लाका नागरिक भन्ने यकिन नभएको बताए। घना चुरे वन क्षेत्रको बीच भागमा पर्ने यहाँ प्रतिगाउँ २० देखि २५ घर छन्। एक गाउँबाट अर्को गाउँ जान जंगल पार गर्नुपर्छ। विवाद नसुल्झिँदा स्थानीयले पञ्चायतकालदेखि नै दुवै जिल्लाबाट भने जस्तो सेवासुविधा लिन नसकेको स्थानीय कमलबहादुर आले मगरको गुनासो छ। विकासका हिसाबले निकै पछि परेका यी गाउँमा लगानी गर्दाको अवस्थामा कसको हुने भन्ने प्रमुख समस्या रहेको उनको बुझाइ छ। उनी भन्छन्, विवादले विकासका काम पछि परे। त्यसैले चाँडो टुंगोमा पुयाइदिनुपयो। केही स्थानीयले उदयपुरगढी गाउँपालिका६ सोलुढुंगा र केहीले लहान नगरपालिका१६ सिरहामा मतदान गर्दै आएको स्थानीय यकुमाया मगरले बताइन्। गाउँमा टोली आएर मतदाता परिचयपत्र बनाउँदा नेताहरूले दुवैतिर बनाउन आग्रह गरेकाले आफूहरूले सोहीअनुसार बनाएको उनी बताउँछिन्। सिरहातर्फको मतदान केन्द्र जनता आधारभूत विद्यालय बर्दमारमा पर्छ। उदयपुरतर्फको माध्यमिक विद्यालय जगरेटार नेपालटारमा पर्छ। भोट बैंकका लागि मतदाता परिचयपत्र नेताले निर्वाचनलाई आफू र आफ्नो पार्टी अनुकूल बनाउन निकै हत्कण्डा अपनाउँछन्। त्यसको प्रत्यक्ष सिकार यी गाउँका बासिन्दा बनेका छन्। नेताकै जगमा स्थानीयले दुवैतर्फ मतदाता परिचयपत्र बनाई कानुनको उल्लंघन गरिरहेका छन्। पञ्चायकालमा हुने चुनावमा दुवैतिरका पञ्चायतीहरूलाई जिताउन यस क्षेत्रमा दुवैतिरबाट मतदाता नामावली बनाउने गरेको ७० बर्से जागे तामाङ बताउँछन्। उनी भन्छन्, अहिले त्यो चलन पूर्ण रूपमा नहटे पनि केही कमी भएको छ। तर कुन प्रदेशको कुन जिल्लामा परियो भन्ने यकिनसमेत हुन सकेन। पञ्चायकालदेखि यता भएका सबै निर्वाचनमा दुवैतर्फबाट मतदाता नामावली संकलन गरिएको उनको भनाइ छ। उदयपुरगढी गाउँपालिका६ का वडाध्यक्ष कृष्ण खत्रीले पञ्चयतकालकै नेताका कारण दोहोरो मतदाता बनाएको बताए। उनी भन्छन्, जग्गाधनी पुर्जादेखि विकास निर्माणका काम सबै उदयपुरले नै त्यस क्षेत्रमा पुयाएको छ। यसमा सिरहाको कुनै हक लाग्दैन। उदयपुरको प्राकृतिक स्रोतसाधनमा लोभिएर सिरहाले आफ्नो भनेको उनको दाबी छ। सीमा विवादका सम्बन्धमा स्थानीय तथा नेपाल कम्युनिस्ट पार्टीका नेता गोपाल खत्रीले चुरे क्षेत्रमा रहेका प्रायः सबै जिल्लाका सीमा क्षेत्र विवादमा रहेको बताए। विवादित ठाउँमा दोहोरो मतदाता परिचयपत्र रहेको स्विकार्दै समाधानका लागि निर्वाचन आयोगले विशेष ध्यान दिनुपर्ने उनको भनाइ छ। स्रोतसाधनमा हारालुछ २०७२ साल अघि दुवै जिल्ला सगरमाथा अञ्चलमा पर्थे। नयाँ संविधानले संघीय अभ्यास गर्नेक्रममा दुवै जिल्ला फरकफरक प्रदेशमा परे। नयाँ पुनर्संरचना भएसँगै विवाद पनि सुरु भएको हो। यसअघि त्यस क्षेत्रको प्राकृतिक स्रोतसाधन दुवै जिल्लाले प्रयोग गर्दै आएका थिए। दुवै जिल्लाका जनप्रतिनिधिको नजर प्राकृतिक स्रोतसाधनमा पर्न थालेपछि आआफ्नो पक्षमा बनाउन दौडधूप गर्न थालेका छन्। लाहान नगरपालिकाका मेयर साहले नगरसभाबाटै पास गराएर त्यस क्षेत्रमा लगत संकलन गरी आवश्यक सहयोगका लागि सम्बन्धित कार्यालयमा पठाइएको बताए। उदयपुरबाट जग्गाधनी पुर्जा लिएकाहरूले सरकारी कागाजात सिरहामै पठाउन सम्बन्धित निकायलाई आग्रह गरेको उनले बताए। उदयपुरगढी गाउँपालिकाकी उपप्रमुख सानुकुमारी राउतले प्रदेश २ सरकारले प्रदेश १ सरकारको मातहतमा रहेको प्राकृतिक स्रोतसाधन हड्प्न खोजेको आरोप लगाइन्। हरेक दृष्टले चुरे जंगल उदयपुरको पर्छ, उनले भनिन्, कुनै बेला उदयपुरका नेताले सिरहाका आफ्नो पार्टीका नेता जिताउन मतदाता परिचयपत्र वितरण गरेका कारण अहिले समस्या भएको हो। प्रकृति स्रोतसाधनको संरक्षण गर्न प्रदेश १ सरकार र संघीय सरकारलाई समेत आग्रह गरेको उनले बताइन्। विवादित क्षेत्रका विषयमा प्रदेश १ का प्रदेशसभा सदस्य नारायण बुर्जा मगरले प्रदेश १ को प्रदेश सभामा समेत कुरा राखेको जानकारी दिए। त्यो प्रदेश १ कै हो। लाहानले प्रदेश २ सरकार गुहारेर उदयपुरको भाग सिरहामा पार्न मात्र खोजेको हो, उनले भने। यसो भन्छन् प्रदेश सरकार सीमा विवादका विषयमा प्रदेश २ का मुख्यमन्त्री लालबाबु राउतले आफूले त्यस विषयमा अध्ययन नगरी केही प्रतिक्रिया नदिने बताए। सम्बन्धित स्थानीय तह र अन्य निकायसँग बुझ्न बाँकी रहेकाले बुझेर मात्र भन्न सक्ने उनको भनाइ छ। प्रदेश १ का आन्तरिक मामिला तथा कानुनमन्त्री हिक्मत कार्कीले भने अन्तर प्रदेश सीमा विवाद हेर्ने र समाधान गर्ने अधिकार संघीय सरकारलाई रहेको बताए। प्रधानमन्त्रीको अध्यक्षतामा गठित उच्चस्तरीय समितिले यस विषयमा अध्ययन र छलफल गरी टुंगो लगाउने व्यवस्था संविधानले गरेको उनको भनाइ छ। उदयपुर र सिरहा जिल्लाबीच सीमा विवाद भएको गाउँ। यस ठाउँका अधिकांशले दोहोरो मतदाता परिचयपत्र लिएका छन्।"
भक्तपुर आउने पर्यटक बढे,"भक्तपुर : विश्व सम्पदास्थल भक्तपुर दरवार स्क्वायर पुग्ने पर्यटक बढेका छन्। भक्तपुर नगरपालिका पर्यटन सेवा केन्द्रका अनुसार चालु आर्थिक वर्षको माघको दाँजोमा फागुनमा भक्तपुर पुग्ने विदेशी पर्यटक २८२६ प्रतिशतले बढेका हुन्। माघमा १६ हजार नौ सय ६१ जना विदेशी पर्यटक भक्तपुर पुगेका थिए। फागुनमा यो संख्या बढेर २१ हजार सात सय ६१ पुगेको केन्द्रका प्रमुख गौतमप्रसाद लासिवाले जानकारी दिए। उनले फागुनको तुलनामा चैत महिनामा यो संख्या झनै बढ्ने बताए। भक्तपुरमा राष्ट्रिय र अन्तर्राष्ट्रियस्तरमा प्रसिद्ध बिस्का जात्रा नजिकिँदैछ। चैत अन्तिम साता सुरु हुने बिस्का जात्रा नयाँ वर्षको पाँच दिनसम्म जारी रहन्छ। त्यसै बिस्का जात्रा हेर्न भक्तपुर पुग्ने पर्यटकको संख्या वृद्धि हुँदै जाने उनी बताउँछन्। गत वर्ष फागुनका तुलनामा चैतमा ११७५ प्रतिशत पर्यटक भक्तपुर पुगेका थिए, प्रमुख लासिवाले भने, चैतको दुई हप्ताको आवागमन हेर्दा यस वर्ष भक्तपुर पुग्ने पर्यटक बढ्ने देखिन्छ। उनका अनुसार गत वर्षको फागुनमै जम्मा २२ हजार एकसय ६५ जना भक्तपुर पुगेका थिए। चैतमा भने २४ हजार सात सय ७१ जना पुगेका थिए। उनका अनुसार चालू आर्थिक वर्षको फागुनसम्म एक लाख ७२ हजार सात सय ३२ पर्यटकले भक्तपुर भ्रमण गरिसकेका छन्। त्यस्तै गत वर्ष दुई लाख २७ हजार ६ सय १४ जना पर्यटक भक्तपुर पुगेका थिए। जसमा चीनसहित दक्षिण एसियाली मुलुकका ९९ हजार नौ सय ८० जना भक्तपुर पुगे। त्यस्तै तेस्रो मुलुकका एक लाख २७ हजार ६ सय ३४ जना पर्यटकले भक्तपुर नगर अवलोकन गरेका थिए। भक्तपुर नपाले गत वर्ष पर्यटन शुल्कबाट २४ करोड १४ लाख ४१ हजार रुपैयाँ आम्दानी गरेको थियो। होटल बुकिङ बढ्दो भक्तपुरमा पर्यटकको आगमनसँगै होटलहरूको बुकिङ पनि क्रमशः बढेको छ। भक्तपुर पर्यटन विकास समितिका अनुसार फागुनमा करिब १५ प्रतिशत हाराहारी रहेको होटल बुकिङ चैतमा करिब २० प्रतिशत पुगेको छ। चैत २० गतेसम्म बुकिङ ९५ प्रतिशत पुग्छ, समितिका अध्यक्ष रामसुन्दर भेलेले भने, चैत २० पछि होटलसम्मै पुग्ने पर्यटक ८० प्रतिशत पुग्छ। भक्तपुरमा होटलको संख्या बर्सेनि बढिरहेकाले यहाँ बस्ने पर्यटकको संख्या पनि बढ्ने उनी बताउँछन्। लो बजेटका पर्यटक बढी नेपालमा पुग्ने पर्यटक कम खर्च गर्ने खालका रहेको पर्यटन व्यवसायीको गुनासो छ। उनीहरूका अनुसार पहिले खर्च गर्न पर्यटक कञ्जुस्याईं गर्दैनथे तर हिजोआज धेरै तौलेरमात्रै खर्च गर्ने लो बजेटका पर्यटकको ओइरो लागेको भक्तपुर होटल एसोसियसनका अध्यक्ष सत्यराम सुवालले बताए। अहिलेका पर्यटक सुत्न मात्रै होटल खोज्छन्, उनले भने, खाजा तथा खाना भने सस्तो रेस्टुरेन्टमै खाने प्रवृत्ति बढेको छ। पर्यटकको संख्या बढे पनि अधिकांश लो बजेटका हुँदा होटल तथा पर्यटन व्यवसायीको व्यापार औसतमात्रै रहेको उनको भनाइ थियो।"
"बारामा आक्रोशित विद्यार्थीको घेरामा प्रहरी कार्यालय, स्थिति नियन्त्रणबाहिर",बारा : प्रदेश २ मा एसईई परीक्षा स्थगीत भएको विरोधमा बाराको जितपुरमा विद्यार्थी प्रदर्शनमा उत्रिएका छन् । आक्रोशति विद्यार्थीको प्रदर्शन नियन्त्रण बाहिर रहेको छ । विद्यार्थीले इलाका प्रहरी कार्यालय जितपुरको कार्यालयलाई घेरा हाली ढुंगमुढा गरिरहेका छन् । प्रदर्शनकारी विद्यार्थीलाई नियन्त्रणमा लिन प्रहरीले अश्रुग्यासका साथै हवाई फायरसमेत गरेको छ । प्रदर्शनकारीलाई नियन्त्रणमा लिने प्रहरीको प्रयास सफल हुन सकेको छैन् । एसईई परीक्षा स्थगीत भएको विरोधमा शनिबार बिहान विद्यार्थीहरु सडक अवरुद्ध गरी प्रदर्शनमा उत्रिएका थिए । प्रहरीले प्रदर्शनकारीलाई हटाई सडक खोल्ने प्रयास गरेपछि झडप सुरु भएको हो । स्थिति नियन्त्रणबाहिर जान थालेपछि जितपुरसिमारा उपमहानगर पालिकाका मेयर डा कृष्ण पौडेलले प्रमुख जिल्ला अधिकारीसँग समन्वय गरी समस्या समाधानको प्रयास गरिरहेको जानकारी दिएका छन् । दुई घण्टादेखि निरन्तर झडप भइरहेको छ । झडपका क्रममा आधा दर्जन जति विद्यार्थी र एक प्रहरी घाइते भएका छन् ।
"न पढ्ने छन्, न पढाउने","यो हो सिरहा सदरमुकामस्थित सूर्यनारायण सत्यनारायण मोरवैता यादव बहुमुखी क्याम्पस। २०३९ सालयता यसले मधेशमा धेरैलाई दीक्षित बनायो। २०६२ सम्म यहाँ राम्रो पढाइ हुन्थ्यो। वरपर जिल्लाका विद्यार्थी पढ्न आउँथे। अब यो क्रमशः खण्डहरमा परिणत भएको छ। यस क्याम्पसमा विद्यार्थीले पढाइ नहुने समस्या एक दिन मात्र होइन, महिनौंदेखि झेल्दै आएका छन्। अधिकांश अध्यापक यहाँ पढाउन छाडेर निजीतिर धाउँछन्। उनीहरू हाजिर गरेर टाप कस्छन्। बीए, बीएड, बीबीएस, बीएड आईसीटी, बीएससी र स्नातकोत्तरसहित विद्यार्थी संख्या १ हजार १७ छ। तर, दैनिक रूपमा पढ्न आउने विद्यार्थी न्यून मात्र छन्। उनीहरूलाई पढाउन एक प्राध्यापक, २० सहप्राध्यापक, २६ उपप्राध्यापक, ११ शिक्षण सहायक (करार), एक उपप्रशिक्षक र १२ आंशिक अध्यापक छन्। कर्मचारी २६ जना छन्। पढाइ भने नाम मात्रको छ। धनुषा जनकनन्दनी१ फूलबरियाका नीरजकुमार यादव डेरा लिएर सिरहामा बस्छन्। उनी बीबीएस दोस्रो वर्षमा पढ्छन्। दुई महिनादेखि कक्षाकोठामा एक्लै रहेको उनले सुनाए। डेरा गरी बस्नुपरेको छ, क्याम्पसमा पढाइ हुँदैन, उनले भने, क्याम्पस प्रमुखलाई भन्दा कुरा सुन्दैनन्। शुल्क तिर्नुपर्छ तर पढ्न नपाउने अवस्था छ। अध्यापकहरू समयमा कहिले पनि नआएको बीबीएस तेस्रो वर्षका अनिलकुमार गुप्ताले सुनाए। गुनासो लिएर जाँदा प्रमुखले उल्टै झपार्ने गरेको गुनासो उनले गरे। परीक्षा नजिकिँदै छ, उनले भने, तर, एउटा विषयमा त एक पेज पनि पढाइ भएको छैन। सबै विषयका शिक्षक आए विद्यार्थी पढ्न आउने उनले बताए। बीबीएस संकाय प्रमुख नतोकिँदा पठनपाठनमा कठिनाइ भोग्नुपरेको अर्का विद्यार्थी रामसेवक साफीले बताए। प्रमुख नहुँदा गुनासो र पाठयपुस्तकको समस्या लिएर कहाँ जानु ? उनले भने, त्यो कुरा क्याम्पस प्रमुखलाई सुनाउँदा बेवास्ता गरिरहेका छन्। विद्यार्थीको भविष्यमाथि खेलबाड भइरहेको छ। क्याम्पस प्रमुखले केही महिनाअघि कपिलदेव यादवलाई संकाय प्रमुख तोकेका थिए। तर, उनले सम्बन्धित विषय नभएको भन्दै पत्र बुझ्न अस्वीकार गरे। विद्यार्थी पढ्न नआउने गरेकाले पढाइ प्रभावकारी नभएको क्याम्पस प्रमुख कृष्णकुमार यादवले दाबी गरे। विद्यार्थी नामांकन गराएर बाहिर काम गर्छन्, कोही बाहिर पढ्छन्, उनले भने, विद्यार्थी नियमित आए पढाइ हुन्छ। क्याम्पसका अध्यापक पढाउन बाहिर जाने गरेकोबारे उनले प्रस्ट जवाफ दिएनन्। कुन प्राध्यापक कहाँ पढाउन जान्छन् भन्ने मलाई जानकारी छैन, उनले भने, फुल टाइमर प्राध्यापकले बाहिर पढाउन जाँदा क्याम्पसलाई जानकारी दिनुपर्ने हुन्छ। तर, यहाँ प्राध्यापकले खबर गर्दैनन्। छात्रावास प्रयोगविहीन क्याम्पसको ३२ कोठे छात्रावास १० वर्षदेखि प्रयोगविहीन छ। २०६४६५ मा अनेरास्ववियु र नेपाल विद्यार्थी संघका कार्यकर्ताबीच विवाद हुँदा बन्द गरिएको थियो। त्यसयता भवन जीर्ण बन्दै गएको छ। यसले गर्दा ग्रामीण क्षेत्रबाट आएका विद्यार्थी मारमा परेका छन्। तत्कालीन शान्ति तथा पुनर्निर्माणमन्त्री सीतादेवी यादवले २०७३७४ मा २५ लाख बजेट क्याम्पसलाई विनियोजन गरेकी थिइन्। जिविसले ठेक्का लगाएर काम पनि गराएको थियो। कति काम भयो ? , कति बाँकी छ ? यसबारे थाहा छैन, क्याम्पस प्रमुख यादवले भने, काम सम्पन्न गरेर हस्तान्तरण भएको छैन। त्यसैले बाँकी काम क्याम्पसले गरेको छैन। परीक्षा भवन अलपत्र परीक्षा भवन पनि अलपत्र छ। निर्माण व्यवसायी र क्याम्पसबीच भुक्तानीबारे विवाद हुँदा काम रोकिएको थियो। त्यो विषय अदालतसम्म पुग्यो। दुई महिनाअघि फैसला भएको क्याम्पस प्रमुख यादवले बताए। २०६७६८ मा १ करोड लागतमा भवन बनाउन थालिएको थियो। भवनको फाउन्डेसनसहित केही वाल, पिलर निर्माण गरिएको छ। उनका अनुसार निर्माण व्यवसायीले ५८ प्रतिशत काम भइसकेको भन्दै त्यसको भुक्तानी मागेका थिए। तर, त्यति काम नभएको भन्दै भुक्तानी रोक्दा विवाद भएको थियो। २०७२७३ मा निर्माण व्यवसायीले जिल्ला अदालत सिरहामा मुद्दा दायर गरेका थिए। अदालतले २८ प्रतिशत मात्र काम भएको र त्योभन्दा बढी भुक्तानी भइसकेको ठहर गरेको उनले सुनाए।"
आहा! गुराँसले रातै रोल्पाको मुरुल्ले (फोटोफिचर),रोल्पा : रोल्पाको होलेरी नजिकैको प्राकृतिक भ्यु मुरुल्ले लेक लालीगुराँसले रातै भएको छ । यहाँ अहिले गुराँससँग रमाउनको लागि स्थानीय पर्यटकहरु जाने क्रम बढ्दो छ। दाङको घोराहीबाट गाडी चढेर एक घण्टामा नै यहाँ पुग्न सकिन्छ।
सुकुना अशान्त,"इटहरीविराटनगर : शिक्षकको दोहोरो सुविधाबारे विवाद हुँदा सुकुना बहुमुखी क्याम्पस दुई दिनदेखि अशान्त बनेको छ। मोरङको सुन्दरहरैंचा नगरपालिकास्थित क्याम्पसमा पठनपाठन रोकिएको छ। अनेरास्ववियु र नेपाल विद्यार्थी संघबीच बुधबार झडप भएको थियो। संघको ३ नम्बर क्षेत्रीय सभापति होमनाथ पोखरेल, क्याम्पस इकाइ सभापति विजय तोलांगी, सचिव समीर सम्राट र सदस्य जीवन बस्नेत घाइते भएका थिए। विवाद समाधानको पहल नभएको संघको क्याम्पस इकाइका पूर्वसभापति सुमन ढकालले बताए। हामी धर्ना बसेको ठाउँमा उहाँहरू (अनेरास्ववियु) ले आक्रमण गर्दा स्थिति तनावपूर्ण भएको हो, उनले भने, क्याम्पसमा पठनपाठन नियमित गर्ने विषयमा केही पहल भएको छैन। १५ जना पूर्णकालीन अध्यापकले स्कुलमा पनि शिक्षकका रूपमा तलब खाइरहेका छन्। शिक्षा ऐन २०२८ को दफा १६ (ङ) को ५ मा उल्लेख गरिएअनुसार ती शिक्षकलाई कारबाही गर्नुपर्ने माग संघले गरेको छ। सामुदायिक विद्यालयका शिक्षक वा कर्मचारीले कार्यालय समयमा अन्यत्र अध्यापन वा काम गर्न नपाउने उल्लेख छ। क्याम्पस प्रमुख लक्ष्मीकुमार श्रेष्ठ, व्यवस्थापन संकाय कार्यक्रम संयोजक बलराम पोख्रेललगायत १३ जना अन्यत्र पनि कार्यरत छन्। उनीहरू सुकुना, पञ्चायत, कविर, केसेनी, महेन्द्र, शिक्षा निकेतन र धनपाल माविमा काम गर्छन्। केही अध्यापक बुद्ध मावि केराबारी, कालिका मावि सुनवर्षीमा कार्यरत छन्। क्याम्पसका पूर्णकालीन अध्यापकले अन्यत्र काम गर्न नमिल्ने भन्दै संघ फागुन २० गतेदेखि आन्दोलित थियो। सुन्दरहरैंचामा शुक्रबार प्रदर्शन गर्दै नेवि संघका कार्यकर्ता।तस्बिर : किशोर बुढाथोकी क्याम्पस प्रमुख श्रेष्ठले भने दुवै संगठनले आफ्नो प्रभाव देखाउन खोजेका कारण तनाव भएको बताए। शिक्षकले नियम नमिचेको दाबी उनले गरे। विद्यालयका शिक्षककै कारण क्याम्पस सञ्चालन गरिएको उनले बताए। सानो ठाउँमा जनशक्ति पाइँदैन, उनले भने, स्कुलकै शिक्षकले क्याम्पस पढाउँदा क्षमतामा वृद्धि हुन्छ। क्याम्पसमा अध्यापन गराउने ९० जनाले बाँकी समय अन्यत्र पढाउने गरेको उनले बताए। क्याम्पसले सूचनामार्फत शुक्रबारसम्म पठनपाठन बन्द गरिएको जनाएको छ। संघका कार्यकर्ताले क्याम्पस आसपास प्रदर्शन गरिरहेका छन्। कुटपिटमा संलग्नविरुद्ध किटानी जाहेरी प्रहरीले लिन नमानेको पूर्वसभापति ढकालले बताए। अनेरास्ववियुका क्याम्पस कमिटी अध्यक्ष मिलन बस्नेतले संघले बाहिरका मान्छे ल्याएर नाराजुलुस गरिरहेको आरोप लगाए। संघकै कारण झडप भएको विषयमा पठनपाठन ठप्प पार्ने काम भएको छ, उनले भने, वार्ताबाट समस्याको समाधान खोजिनुपर्नेमा अराजकता मच्चाउने काम भइरहेको छ। झडपपछि क्याम्पसमा प्रहरीले पहरा दिइरहेको छ। क्याम्पसको सुरक्षा व्यवस्था कडा पारिएको इलाका प्रहरी कार्यालय बेलबारीका प्रहरी निरीक्षक रामकुमार राईले बताए।"
आमाको किरियामा प्रभा र प्रमिता,"काठमाडौं : ताहाचलस्थित श्रेष्ठ कोलोनी भित्रको घर नम्बर ३० मा सेतो लुगामा छन्, प्रभा गिरी (२३) र प्रमिता गिरी (२०)। आमा पार्वतीको किरिया गर्न उनीहरू बसेको शनिबार १० दिन भयो। यही चैत्र सात गते पाठेघरको क्यान्सर भएर आमा बितिन्। आमालाई दुई छोरीले दागबत्ती दिए। सानो ट्युमर पलाएको होला भन्ने सोचेका थियौँ तर, ट्युमर पुरै फैलिसकेको रहेछ, जेठी छोरी प्रभाले भनिन्, अस्पताल लगेको हप्तादिन नबित्दै आमाले सदाका लागि हामीलाई छोड्नुभयो। स्व पार्वतीको बिहे २०४८ सालमा भक्तपुर, ताथलीका हरिबहादुर गिरीसँग भयो। बिहे गरेको केही वर्षमै उनले अर्की श्रीमती ल्याए, प्रभाका मामा गोपाल गिरीले भने, मेरी बहिनीलाई घरमा एक्लै बिचल्ली बनाएर भक्तपुर, कमलविनायकमा कोठा लिएर बसे। हरिका कान्छी श्रीमतीका तर्फबाट अहिले दुई छोरा र एक छोरी छन्। मेरी दुई भान्जीले बुबाको माया कहिल्यै पाएनन्, मामा गोपालले भने, सानैदेखि मामाघरमै हुर्के, बढे अनि पढे। अहिले कान्छी भान्जी स्नातक पढ्दैछिन्। जेठी मास्टर्सको तयारीमा छिन्। म जन्मिएपछि छोरी जन्मी भनेर अर्को बिहे गर्नुभएको रहेछ, कान्छी छोरी प्रमिताले भनिन्, जन्मेदेखि अहिलेसम्म न उहाँले हामीलाई छोरी भनेर बोलाउनुभएको छ, न हामीले नै उहाँलाई बुबा भनेर बोलाएका छौँ। बुबाको माया कस्तो आफूहरूलाई कहिल्यै थाहा नभएको प्रभा र प्रमिता बताउँछन्। सानैदेखि मामाघरमा हुर्किएकाले मामा गोपाललाई नै उनीहरू बाबा भनेर बोलाउँछन्। बुबा नभएपनि हामीलाई कहिल्यै बुबाको कमी महसुस भएन, प्रभाले भनिन्, आमा सहयोगी र साथी जस्तै हुनुहुन्थ्यो। उहाँले नै हामीलाई बुबाले दिनेभन्दा बढी माया दिनुभयो। हामी हाम्रो आमालाई नै बुबा मान्थ्यौँ। आमाले प्लाइउड कारखानामा काम गरेर हामीलाई खर्च दिनुहुन्थ्यो, प्रमिताले भनिन्, बाँकी समय मेलापात र मजदुरी गरेर हाम्रो इच्छा पुरा गर्नुहुन्थ्यो। आमाले बुबा र उहाँको घर परिवारबाट शारीरिक र मानसिक यातना भोग्दै आएको प्रभा अहिले पनि झल्झली सम्झिन्छिन्। आमाले कहिल्यै आफ्नो हक अधिकार माग्नुभएन, उनले भनिन्, जे छ त्यसमै चित्त बुझाउनुभयो। धेरै शारीरिक यातना भोग्नुभयो। दुःखै दुःखमा उहाँको जीवन गयो। उहाँ धेरै कुरा सहेर बित्नुभयो। बहिनी बितेको खबर पाउँदा समेत उनी अनुहार समेत हेर्न आउन मानेनन्, मामा गोपालले भने, वडा अध्यक्ष र गाउँका अगुवाहरूको करबलमा बल्लतल्ल आए। छोरी प्रभा र प्रमिता आफ्नै बुबाले सौतेनी बुबाको व्यवहार गरेको बताउँछन्। आमालाई उहाँले जीवनभर त बेवास्ता गर्नुभयो, प्रभाले भनिन्, उहाँ बितेर गइसक्दा समेत उहाँको दाहसंस्कारमा हामीलाई साथ दिनु भएन। बुबाले बेवास्ता गरेपछि कसले किरिया गर्ने भन्ने कुरा निस्कियो, प्रभाले भनिन्, हामी गर्छौँ भनेर म र मेरी बहिनी अगाडि सर्यौँ। यसका लागि हाम्रो मामाले हामीलाई धेरै सहयोग गर्नुभयो। प्रत्येक दिन भेट्न आउने आफन्तले उनीहरूलाई भन्ने गरेका छन्, तिमीहरू छोरी होइनौ, छोरा हौँ । जो भेट्न आए पनि तिमीहरूले छोराले गर्ने काम गर्यौँ, प्रमिताले भनिन्, आमाले बाचुञ्जेल हामीलाई तिमीहरू छोरी हौँ, तिमीहरूले केही गर्न सक्दैनौँ भनेर कहिल्यै भन्नुभएन। छोराछोरीको फरक छुट्याउने त समाज हो। अब घर र बहिनीको सम्पूर्ण जिम्मेवारी आफ्नो थाप्लोमा आएको प्रभा बताउँछिन्। अब म र मेरी बहिनी बलियो बन्नुपर्छ, उनले भनिन्, जीवन लामो छ। त्यसैले हामी आँटिलो हुनुपर्छ। आमाले आफ्नो अधिकारको कहिल्यै लड्नुभएन। अब म र मेरी बहिनी आफूले पाउने अधिकारका लागि लड्छौँ।"
राष्ट्रिय गौरवका आयोजनामा अख्तियारको निगरानी,"काठमाडौं : अख्तियार दुरुपयोग अनुसन्धान आयोगले राष्ट्रिय गौरवको आयोजनाको प्रगति न्यून भएपछि निगरानी बढाएको छ। राष्ट्रिय गौरवका आयोजनामध्ये भेरी बबई डाइभर्सन बहुउद्देश्यीय आयोजना र बबई सिंचाईं आयोजनाका प्रमुखलाई आयोगमा नै बोलाएर समयमा गुणस्तरीय रुपमा सम्पन्न गर्न निर्देशन दिएको छ। आयोजनामा निर्माणको ढिलाईमा अख्तियारले चासो देखाएको छ। आयोजनाको अस्वाभाविक लागत बढ्ने प्रवृत्तिका मुलुकलाई भार थपिरहेको छ। निर्णय प्रक्रियामा हुने ढिलासुस्ती, योजनाबद्ध तरिकाले खरिद कार्य नहुने प्रचलन बढेको छ। अख्तियारले जथाभावी म्याद थप तथा भेरिएसन गर्ने प्रवृत्ति, अन्तरनिकायगत समन्वयको अभाव लगायत आयोजनामा हुन सक्ने अन्य अनियमितताको विषयमा ध्यानाकर्षण गराएको छ। प्रमुख आयुक्त नवीनकुमार घिमिरेले आयोजना काम गुणस्तरीय रुपमा समय सम्पन्न गर्न निर्देशन दिएका हुन्। आयोजनाका प्रमुखका साथै भौतिक योजना तथा पूर्वाधार मन्त्रालयका सहसचिवलाई बोलाएर आयोजनाको अद्यावधिक अवस्था र कार्यान्वयनमा देखिएका समस्या तथा चुनौतीमा अख्तियार चासो दिएका हुन्। राज्यको ठूलो लगानी भएका राष्ट्रिय गौरवका आयोजनामा स्रोत साधनको सही सदुपयोग गरी गुणस्तरीय कार्य समयमा नै सम्पन्न गर्न अभिप्ररित गर्ने तथा आयोजना कार्यान्वयनको समयमा आइपरेका समस्याका सम्बन्धमा छलफल पनि भएको अख्तियारका प्रवक्ता एवं सहसचिव प्रदीपकुमार कोइरालाले बताए। समाधानका लागि सहजीकरण गर्ने उद्देश्य अनुरूप राष्ट्रिय गौरवका आयोजनाका मुख्य सरोकारवालासँग छलफल गर्ने नीति अनुसार कार्यक्रमको आयोजना गरिएको उनले बताए। उनले अन्य अलपत्र आयोजनाको सम्बन्धमा नियमित छलफल गराउने समेत बताए। आयोजनाको तर्फबाट आयोजनाको कार्यान्वयनको सम्बन्धमा प्रस्तुतिकरण गरिएको थियो।"
आफू बस्ने ठाउँ आफैं सफा गर्न अभियान,"काठमाडौं : काठमाडौं महानगरपालिका३२, तीनकुने, सुविधानगरका टोलबासीले आफ्नो टोल आफैं सफा गर्ने अभियानको सुरुवात गरेका छन्। आफ्नो घर टोल वरिपरि, बसौं सफा गरी' भन्ने नाराकासाथ शनिबारबाट सरसफाई अभियान सुरु गरेका हुन्। सामुदायिक विकास समितिको अगुवाइमा सफाई सुरु गरिएको हो । सामुदायिक विकास समितिकी अध्यक्ष सुमित्रा कडरिया खरेलले अनौपचारिकरुपमा पनि टोलको सरसफाई गरि नै रहेको र अबदेखि नियमित रुपमा सरसफाई कार्यक्रम गरिने जानकारी दिइन्। उनले आवश्यकता अनुसार महिनामा एक वा दुई पटक सरसफाई अभियान सञ्चालन गर्ने बताइन्। सरसफाई अभियानमा महान्यायाधिवक्ता अग्नि प्रसाद खरेल, सर्वाेच्च अदालतका न्यायाधीश हरिकृष्ण कार्कीलगायत कर्मचारी, सुरक्षाकर्मी र थुप्रै टोलबासीहरु जुटेका थिए।"
भारतमा चोरी गरेको आरोपमा बैतडीबाट पक्राउ,बैतडी : भारतको राजस्थानबाट चोरी गरेर फरार रहेको आरोपमा बैतडीबाट एकजना पक्राउ परेका छन्। भारतको राजस्थानमा काम गर्दै आएका बैतडीको दशरथचन्द नगरपालिका ४ घर भएका ३२ वर्षीय निरजबहादुर चन्दलाई शुक्रबार साँझ घरबाटै पक्राउ गरिएको जिल्ला प्रहरी बैतडीले जनाएको छ। बैतडीका प्रहरी प्रमुख नायव उपरीक्षक नेत्रमणि गिरीका अनुसार भारतस्थित नेपाली दूतावासले पत्राचार गरेपछि चन्द घरबाटै पक्राउ परेका हुन्। चन्दलाई १५ लाख रुपैयाँ भारु चोरेर ल्याएको आरोप लागेको छ। बैतडी प्रहरीसँगको प्रारम्भिक बयानमा उनले १४ लाख भारु चोरी गरेको स्वीकार गरेका छन्। चन्द भारतको राजस्थानका राजेश गुप्ताको घरमा काम गर्दै आएका थिए। चोरेर ल्याएको रकममध्ये डेढ लाखमात्रै नगद फेला परेको र अरु रकम कैलालीमा बुझाएको खुलेको छ। अहिले उनलाई कैलाली प्रहरी समक्ष पठाइएको छ। कैलालीमा चन्दले कसलाई पैसा बुझाए भन्ने खुलेको छैन।
पत्रकार गाउँले र लम्साल पुरस्कृत,विराटनगर : नेपाल पत्रकार महासंघका पूर्व अध्यक्ष शिव गाउँले र पूर्व केन्द्रीय सदस्य गणेश लम्साललाई शनिबार विराटनगरमा पुरस्कृत गरिएको छ। नेपाल पत्रकार महासंघको ६४ औं स्थापना दिवसको अवसरमा पत्रकार महासंघ मोरङ शाखाले गाउँले र लम्साललाई पुरस्कृत गरेको हो। पत्रकार गाउँलेलाई ५१ हजार रुपैयाँ पुरस्कार राशिको षष्टिका बस्नेत सूचनाको अधिकार पुरस्कार प्रदान गरियो। ११ हजार राशीको षष्टिका बस्नेत सूचनाको अधिकार प्रोत्साहन पुरस्कार लम्साललाई दिइयो। दुवै जनालाई प्रदेश १ का मुख्यमन्त्री शेरधन राईले पुरस्कृत गर्दै कदर पत्र र दोसल्ला ओढाएर सम्मान गरे। सूचनाको हकका अभियन्ता विराटनगर११ का केदारबहादुर बस्नेतले स्वर्गीय पत्नी स्मृतिमा षष्टिका बस्नेत सूचनाको अधिकार पुरस्कार २०७३ सालमा स्थापना गरेका हुन्। नेपाल पत्रकार संघ मोरङ शाखामार्फत सात लाख रुपैयाँको अक्षयकोष स्थापना गरिएको छ। कार्यक्रमलाई सम्बोधन गर्दै मुख्य मन्त्री राईले सूचनाको हक सम्बन्धी कानुन प्रदेश सरकारले चाँडै निमार्ण गर्ने जानकारी दिए। उनले चालु आर्थिक वर्षको प्रदेश सभा बैठकबाटै कानुन निमार्ण र कार्यान्वयन गरेर अन्य प्रदेश भन्दा अघि हुने पनि बताए। राईले सुशासनको प्रत्याभूति गराउन सूचनाको हक सम्बन्धी कानुन निर्माणमा ढिलाई नगर्ने प्रतिबद्धता जनाए। उनले ३ सदस्य रहने गरी प्रदेशमा सूचना आयोग गठन गर्ने समेत जानकारी दिए।
भैरहवा विमानस्थल : धावनमार्ग अन्तिम चरणमा,"अहिले विमानस्थलमा धावनमार्ग कालोपत्रे, टर्मिनल भवन, पानी ट्यांकी, कन्ट्रोल टावरलगायत काम भइरहेको छ। टर्मिनल भवनको छाना हाल्न बाँकी छ। भैरहवा : भैरहवामा निर्माणाधीन अन्तर्राष्ट्रिय गौतमबुद्ध विमानस्थलको धावनमार्ग कालोपत्रे गर्ने काम अन्तिम चरणमा पुगेको छ। चार तहको कालोपत्रे हुने धावनमार्गमा तीन तहको काम सम्पन्न भइसकेको छ। चौथो तह कालोपत्रे गर्ने काम मंगलबारदेखि सुरु भएको छ। धावनमार्गको लम्बाइ तीन किलोमिटर छ। धावनमार्गको अन्तिम चरणको कामसँगै ट्याक्सी वे पनि कालोपत्रे गरिने निर्माणाधीन अन्तर्राष्ट्रिय गौतमबुद्ध विमानस्थलका आयोजना प्रमुख प्रवेश अधिकारीले जानकारी दिए। अन्तिम तह साढे सात सेन्टिमिटर बाक्लो हुनेछ। धावनमार्गको अन्तिम तहको कामसँगै ट्याक्सी वे पनि कालोपत्रे गर्छौँ, उनले भने, कुनै वाधा अवरोध नआए ३० दिनमा धावनमार्ग निर्माण सम्पन्न हुन्छ। यो सँगै धावनमार्ग ट्याक्सी वेसगँ जोडिन पुग्छ। धावनमार्ग भनेको विमानस्थलको मेरुदण्ड हो। धावनमार्ग पूर्ण रूपमा तयार भएपछि आपतकालीन अवस्थामा काठमाडौंमा अवतरण हुन नसक्ने अन्तर्राष्ट्रिय उडानका विमानलाई यहाँ अवतरण गराउन सकिन्छ। अन्तर्राष्ट्रिय उडान तथा अवतरणका लागि आईकाओ बाट प्रमाणपत्र प्राप्तिलगायत सम्पूर्ण कार्य सन् २०१९ भित्र पूरा हुने उनले बताए। उनले सरकारले घोषणा गरेको नेपाल भ्रमण वर्ष २०२० लाई लक्ष्य गरी जनवरीभित्रै अन्तर्राष्ट्रिय उडान भर्ने जानकारी दिए। तर, त्योभन्दा अघि विमानस्थलमा परीक्षण उडान सम्पन्न गराउने योजना रहेको उनले सुनाए। विमानस्थलको अन्य भौतिक पूर्वाधार निर्माण समानान्तर रूपमा भइरहेको छ, उनले भने, तोकिएको समयभित्र भौतिक संरचना निर्माण सम्पन्न हुन्छ। अहिले विमानस्थलमा धावनमार्ग कालोपत्रे, टर्मिनल भवन, पानी ट्यांकी, कन्ट्रोल टावरलगायत काम धमाधाम भइरहेको छ। टर्मिनल भवनको छाना हाल्न बाँकी छ। छाना आइसकेको र केही दिनभित्रै छाना हाल्ने काम सुरु हुने प्रमुख अधिकारीले बताए। त्यस्तै टर्मिनल भवनको आगमन र प्रस्थान एवं प्रशासनिक भवन निर्माण कार्य अन्तिम चरणमा छ। विद्युतीय जडान र अन्य काम पनि भइरहेको छ। सात तलाको कन्ट्रोल टावर निर्माण भइसकेको छ। फिनिसिङ तथा उडान, अवतरणमा प्रयोग हुने विद्युतीय उपकरण जडान गर्न बाँकी रहेको आयोजनाले जनाएको छ। विमान पार्किङस्थल (एप्रोन) को काम पूरा भइसकेको छ। विमानस्थलको भौतिक संरचना निर्माण कार्य ७० प्रतिशत सम्पन्न भएको आयोजना प्रमुख अधिकारीले जानकारी दिए। कुल ६ अर्ब २२ करोड ५१ लाख २० हजार दुई सय २७ रुपैया लगानीमा निर्माणाधीन गौतमबुद्ध अन्तर्राष्ट्रिय विमानस्थलमा एडीबीको ४० दशमलव ५ प्रतिशत ऋण तथा १८ प्रतिशत अनुदान छ। यस्तै ओपेक फन्ड फर इन्टरनेसनल डेभलपमेन्टको ३० दशमलव ५ प्रतिशत र थप ११ प्रतिशत तथा मूल्य अभिवृद्धि कर नेपाल सरकारले लगानी गर्ने हो। यो विमानस्थल फोर ई स्तरको हो। त्रिभुवन अन्तर्राष्ट्रिय विमानस्थलमा अवतरण हुने सबै जहाज यहाँ पनि अवतरण गर्न सक्छन्। यो विमानस्थलको दीर्घकालीन लक्ष्य दैनिक १६ हजार यात्रुलाई सेवा दिने हो। दैनिक १६ हजारको दरले वार्षिक करिब ६० लाख यात्रु यो विमानस्थलले ह्यान्डल गर्नेछ। २०२३ सालमा भारत सरकारको सहयोगमा निर्मित गौतमबुद्ध विमानस्थललाई स्तरोन्नति गरी अन्तर्राष्ट्रियस्तरको बनाउन चिनियाँ कम्पनीको नर्थ वेस्ट सिभिल एभिएसन कम्पनीले ६ अर्ब २२ करोड ५१ लाख २० हजार दुई सय २७ रुपैयामा ग्लोबल टेन्डरबाट सन् २०१७ डिसेम्बर ३१ सम्म सम्पन्न गर्ने सम्झौता गरेको थियो। तर, मधेस आन्दोलन, भूकम्पलगायत कारणले सन् २०१९ जुनसम्म सम्पन्न गर्ने म्याद पाएको छ।"
