शीर्षक,विवरण
अख्तियार र सक्रियता,"भ्रष्टाचार नियन्त्रणका निम्ति क्रियाशील संवैधानिक अंग अख्तियार दुरुपयोग अनुसन्धान आयोग आज अट्ठाइसौं स्थापना दिवस मनाउँदै छ। उसले २०६१ सालपछि मात्र विधिवत् स्थापना दिवस मनाउन थालेको हो। त्यसअघि यो प्रचलन थिएन। खासमा अख्तियारको सक्रिय उपस्थितिको आभास २०५९ पछि मात्र भएको हो। त्यसअघि कहिले कानुन त कहिले पूर्वाधार अभाव देखाउँदै छाप छाड्ने काम देखाउन सकेको थिएन। कुनै कालखण्डमा सक्रिय, कुनै बेला लामै समय निस्क्रिय र अझ कतिपय बेला त आफैं विवादित संस्थाको सिकार बन्नुपरेको पृष्ठभूमि बोकेको अख्तियार पछिल्लो समय फेरि सक्रिय हुन खोजेको आभास दिँदैछ। उसको यो काम निरन्तर रहन्छ या रहँदैन, आम आशंका यथावत् छ। अख्तियार त्यो आम आशंका चिर्न सफल होस्। अख्तियार बेवारिसे सरकारी ठेक्कापट्टादेखि रोगी सरकारी स्वामित्वका संस्थानको अवस्थासमेत केलाउँदै छ। उसले सरकारी सुविधाभोगीहरूको स्रोत नखुलेको सम्पत्ति मा छानबिन गर्ने कार्यलाई तीव्रता दिएको छ। यद्यपि सम्पत्ति छानबिनको दायरा कर्मचारीतन्त्रमा सीमित रहेको गुनासा पनि आइरहेका छन्। भ्रष्टाचार वृद्धि र संरक्षणकर्ताका रूपमा राजनीतिकर्मी ठानिने हुँदा छानबिनको दायरा त्यहाँसम्म पुग्नैपर्छ। भ्रष्टाचारका सन्दर्भमा माथिल्लो तह फोहोर रहेसम्म तल सफा गरेर मात्र हुँदैन भन्ने मान्यता राख्ने गरिन्छ। भ्रष्टाचारबाट छुटकारा, हामी सबैको अभिभारा नारासहित अख्तियार दीर्घकालीन रणनीति लिएर अघि बढ्न खोज्दैछ। उसले सबै पक्षलाई भ्रष्टाचारविरुद्ध माहोलमा होम्न खोज्दैछ। उसको लक्ष्य छ, नेपाललाई भ्रष्टाचारमुक्त मुलुकका रूपमा स्थापित गर्ने। उसले भ्रष्टाचार नियन्त्रण निम्ति दण्डात्मक मात्र नभई निरोधात्मक काममा पनि सक्रिय हुने नीति बनाएको छ। भ्रष्टाचार नियन्त्रणका सवालमा नागरिक समाजलाई पनि सक्रिय तुल्याउन सिटिजन जुरी को अवधारणा ल्याएको छ। यसले नागरिकलाई भ्रष्टाचार र बेथितिविरुद्ध सक्रिय हुन सहयोग गर्नेछ भने अख्तियारलाई आफ्ना काम नागरिकसम्म पुयाउन सहयोग मिल्नेछ। सेवाग्राही कार्यालयमा अख्तियारले योजनाबद्ध ढंगले जसरी प्रवेश गर्ने नीति बनाएको छ, यो कार्यान्वयनमा आएको खण्डमा सरकारी कर्मचारीबाट बेहोर्नुपर्ने प्रताडना, झमेला र घुसबाट केही हदसम्म मुक्ति मिल्न सक्छ। भ्रष्टाचारलाई क्यान्सर रोगसँग दाँज्ने गरिन्छ। समयमै पहिचान गरी उपचार गर्न सकियो भने रोगबाट छुटकारा पाउन सकिन्छ। क्यान्सरले पूरै गाँजेको खण्डमा मृत्युवरण गर्नुबाहेक अर्काे उपाय हुन्न। भ्रष्टाचारको हकमा त्यही नीति लागू हुन्छ समयमै पहिचान गर्न नसकिएको खण्डमा मुलुकमा भयावह अवस्था उत्पन्न हुनेछ। मुलुक संघीय पद्धतिमा प्रवेश गरिसकेको हुँदा राज्यको संरचना फराकिलो भएको छ। सँगै स्थानीय तहसम्मका पदाधिकारीमा सुविधाभोगी मोह जागेको र भ्रष्टाचारको फैलावट भएको तथ्यहरू सार्वजनिक भइरहेका छन्। यस्ता दृश्य समयमै नियन्त्रण नहुने हो भने भयावह रूप लिनेछ। अर्कोतिर संसारका अधिकांश गरिब र अविकसित मुलुक भ्रष्टमा दर्ज छन्, ट्रान्सपरेन्सी इन्टरनेसनलको सूचकांक हेर्ने हो भने। यसले जहाँ गरिबी त्यहाँ भ्रष्टाचार भन्ने देखाउँछ। बृहत् प्रकृतिका भ्रष्टाचार न्यूनीकरण गर्न आर्थिक कारोबार जोडिएका नीतिगत निर्णय अनुसन्धानको दायरामा पारिनुपर्छ। मन्त्रिपरिषद् सधैंभरि मुलुकप्रति जवाफदेही हुन्छ र भ्रष्टाचार नियन्त्रण गरी सुशासनको प्रत्याभूति दिलाउने मन्त्रिपरिषद्बाट गलत निर्णय हुँदैन भन्ने सद्नियतभित्र पारेर नीतिगत निर्णय छानबिनको दायराभन्दा बाहिर पारिएको थियो। तर सिंगो मन्त्रिपरिषद्को सामूहिक निर्णयका आधारमा ठेक्कापट्टा, खरिद, कर छुट र सरकारी सम्पत्ति वितरण हुने कार्य तीव्रस्तरमा बढ्दो छ। मन्त्रिपरिषद्बाट बदनियत मा आधारित निर्णय हुन थालेपछि त्यसलाई स्वाभाविक रूपमा छानबिनको दायरामा पार्नुपर्छ। नीतिगत निर्णयको परिभाषा गरिनुपर्छ र आर्थिक मामला जोडिएका विषयलाई नीतिगत निर्णयभन्दा बाहिर पार्नुपर्छ। मुलुकले प्रतिस्पर्धामा आधारित पद्धति अपनाइसकेपछि मन्त्रिपरिषद्बाट निर्णय गराएर सीधै अमूक कम्पनीसँग खरिद गर्ने, अमूक कम्पनीलाई ठेक्का दिने खेल बन्द हुनुपर्छ। त्यसनिम्ति पनि भ्रष्टाचार र अख्तियारसम्बन्धी कानुनमा प्रस्तावित संशोधनलाई छिटै मूर्त दिनुपर्छ। अर्कोतिर कानुन उल्लंघन गरी भएका अनुचित कार्य हेर्न नपाउने संवैधानिक व्यवस्था नयाँ संविधानमै राखियो। उसले २०४७ देखि उपयोग गर्दै आएको अनुचित कार्य प्रावधान कटौती हुँदा अख्तियारको अधिकार साँघुरो बनेको छ। यसले अनुचितकार्य नियन्त्रण गर्न नसकिने अवस्था सिर्जना भएको छ, यसमा संसद्सरकार दुवैले सोच्नु आवश्यक छ। भ्रष्टाचार नियन्त्रण गरी सुशासन स्थापना गर्न निरन्तर क्रियाशील र प्रभावकारी संस्था अझ सशक्त गतिमा अघि बढोस्, अख्तियार स्थापना दिवस का अवसरमा हाम्रो शुभाकामना !"
"दाङमा अपहृत ३ वर्षीया बालिकाको उद्धार, अभियुक्त पक्राउ",दाङ : दाङमा सोमबार दिउसो अपहरणमा परेकी एक बालिकाको सकुशल उद्धार भएको छ । घोराही उपमहानगरापालिका१४ कपासीबाट खेलिरहेको अवस्थामा अस्मिता शाहीकी ३ वर्षीया छोरी अपहरणमा परेकी थिइन् । अपहरणको केही घण्टामै प्रहरीले उनको सकुशल उद्धार गरेको हो । सोमबार दिउसो अपहरण परेको हल्ला भएपछि तत्काल प्रहरीले चारै नाका सिल गरेर खोजी गर्दा अपहरणमा परेका नाबालिकालाई सकुशल उद्धार गरिएको छ भने बालिका अपहरण गर्ने एक युवकलाई प्रहरीले पक्राउ गरेको छ । अपहरणको कारण भने खुल्न नसकेको प्रहरीले बताएको छ । घोराही६ का २८ प्रयास चौधरीलाई बालिका अपहरणको अभियोगमा पक्राउ गरिएको जिल्ला प्रहरी कार्यालय दाङका प्रमुख बेलबहादुर पाण्डेले बताए । प्रहरीका अनुसार चौधरीले भाडामा बस्दैआएकी शाहीको कोठा नजिकैबाट बालिकाको अपहरण गरेका थिए । बालिका अपहरण गरी भागेको भन्दै प्रहरीले जिल्लाका सम्पूर्ण नाका बन्द गरी खोजतलास गरेको र समयमै बालिकाको उद्धार भएको प्रहरीले बताएको छ । बालिकालाई प्रहरीले घोराहीको रतनपुर चोकबाट सोमबार सकुशल उद्धार गरेको हो । चौधरीलाई अपहरण वा शरीर बन्दक सम्बन्धी कसुरमा मुद्दा दर्ता गरी कारवाही अगाडि बढाइएको दाङ प्रहरीले जनाएको छ ।
पाइलट गुरुङको स्मृतिमा परिवारद्वारा छात्रवृत्ति अक्षयकोष स्थापना,"बाजुरा : २०७४ जेठ १६ गते बाजुराको कोल्टीमा विमान दुर्घटनामा परी मृत्यु भएका पाइलट महासेनानी कैलाश गुरुङको सम्झनामा अक्षय कोष स्थापना गरिएको छ । बुढीनन्दा नगरपालिका२ मा रहेको बुढीनन्दा आधारभुत विद्यालयलाई स्वर्गीय महासेनानी कैलाश गुरुङको परिवारले १ लाख ५० हजारको छात्रबृत्ति अक्षयकोष स्थापना गरेका छन् । अक्षय कोषको नाम पाइलट महासेनानी कैलाश गुरुङ स्मृति छात्रबृति अक्षयकोष राखिएको छ । कोष स्थापनाका लागि उनकी श्रीमती सेनानी सावित्रीरत्न गुरुङले मंगलबार बुढिनन्दा आधारभुत विद्यालयको खातामा सो रकम जम्मा गरेको विद्यालयका प्रधानाध्यापक बृजन शाहीले बताए । गत जेठमा गुरुङको वार्षिक कर्म गर्न आएका समयमा सेनानी सावित्रीरत्न गुरुङले छात्रबृत्ति दिनका लागि आफूले सहयोग गर्ने बाचा गरे अनुसार सो रकम विद्यालयको नाममा पठाएको प्रधानाध्यापक शाहीले बताए । बुढीनन्दा आधारभुत विद्यालयमा अध्ययनरत असहाय, गरिब र जेहेन्दार विद्यार्थीको पठनपाठनमा सहयोग गर्न सो छात्रबृत्ति अक्षयकोषबाट प्राप्त रकमको प्रयोग गरिने विद्यालयका प्रधानाध्यापक शाहीले बताए ।"
इटहरीमा महिलाको हत्या,इटहरी : इटहरी ४ मा सोल्टी नाता पर्ने व्यक्तिले एक महिलाको हत्या गरेका छन्। महिलाको छातीमा छुरा रोपेर हत्या भएको हो। डेरा गरी बस्ने सोनिया राईको हत्या सोही घरमा डेरा गरी बस्ने लालबहादुर राईले गरेको इलाका प्रहरी कार्यालय इटहरीले जानकारी दिएको छ। दुवै जना लामो समयदेखि सँगै बस्दै आएका थिए। दुई सन्तानकी आमा सोनियाका श्रीमान सुर्यबहादुर दर्जी रोजगारीका लागि साउदी अरेबियामा छन्। दुवैबीच खटपट रहेको र श्रीमान दर्जी दुई महिनादेखि सम्पर्कमा नभएको उनका आफन्तले जानकारी दिएको प्रहरीले जनाएको छ। सोमबार साँझ हत्या गरेर भाग्दै गरेको अवस्थामा राई पक्राउ परेका हुन्। उनले हत्या अभियोग स्वीकार गरेको प्रहरी निरीक्षक बुद्धि चौलागाईले जानकारी दिए। मृतक राईका १३ वर्षकी छोरी र ९ वर्षका छोरा छन्।
बाँकेमा पहिलो पटक बीएस्सी एजीको पढाइ सुरु,"नेपालगन्ज : बाँके जिल्लामा पहिलो पटक कृषिमा स्नातक तहको शिक्षा सुरु भएको छ। कृषि तथा वन विज्ञान विश्वविद्यालय चितवनबाट २० असारमा सम्बन्धन पाएको कोहलपुरको गोरखा पोलिटेक्निक कलेज एण्ड रिसर्च सेन्टरमा बीएस्सी एजीको पढाइ थालेको हो। २५ माघमा अभिमुखीकरण लिएर कलेजमा २५ जना विद्यार्थी पढिरहेका छन् । 'एक साता विद्यार्थीलाई बाँकेका कृषि फार्मको अवलोकन गराउने काम जारी छ, कलेज सन्चालक समितिका अध्यक्ष केशरबहादुर आलेले अन्नपूर्णसँग भने, नियमित कक्षा सन्चालन भने ५ फागुनदेखि मात्र हुनेछ। पढाइमा मद्दत पुगोस भनेर फार्महरुको अवलोकन गराइएको हो। बाँकेमा रहेका कृषि अनुसन्धान केन्द्र र कृषिका ठूल्ठूला फार्महरु फागुन ४ गतेसम्म विद्यार्थीलाई अवलोकन गराउने कलेजले जनाएको छ। बेलायती सेनाका भूतपूर्व सैनिकहरुले सन्चालन गरेको यो कलेजले ५० जना विद्यार्थी भर्नाका लागि सम्बन्धन पाएको छ। भेटनरी विषयका विद्यार्थीको प्रवेश परीक्षाको नतिजा आउन बाँकी रहेकाले त्यहाँ पास भएका विद्यार्थीले पनि कृषिमा भर्ना हुन पाउने व्यवस्था छ। ०७१ सालदेखि बिएस्सी एजीको सम्बन्धन लिने तयारी थालेको यो कलेजले बैजनाथ गाउँपालिकाको बानियाटारमा ६ विगाह क्षेत्रफलमा कृषि फार्मसहितको शिक्षालय भवन बनाएको छ। सन्चालनमा आउनु अघि नै पूर्वाधार निर्माणमा ६ करोड रुपैयाँभन्दा बढी लगानी भइसकेको कलेजले जनाएको छ। कृषि तथा वन विज्ञान विश्वविद्यालय चितवनबाट आंगिक क्याम्पसको मान्यता पाएको खजुराको जनता माबि सन्तकुटीमा आगामी शैक्षिक शत्रबाट बीएस्सी एजीमा अध्यापन गर्ने तयारी छ।"
मनाङमा हिमपातको प्रभाव : तीन सातादेखि ढुवानी ठप्प,"बेसीसहर : तीन सातादेखिको झरी र हिमपात रोकिए पनि हिउँ पन्छाउन नसक्दा मनाङमा यातायात सेवा ठप्प बनेको छ । हिमपातका कारण पहिरो, ढलेका रुख र चट्टानका कारण यातायात नचल्दा खाद्यान्न आपूर्ति हुन सकेको छैन । तीन सातायता मनाङमा सवारी आवागमन ठप्प छ । लमजुङ सदरमुकाम बेसीसहरदेखि मनाङको दानाक्युसम्म मुस्किलले सवारी चलेको छ । दानाक्युदेखि माथी सवारी जान नसकेको सवारी चालक यम गुरुङले बताए । हिउँ बर्षाले तिमाङ र थान्चोकबीचको स्याक्र्यु खोला नजिकै ढुंगा पल्टाएर बाटो अवरुद्ध बनाएको छ । हिउँ नपग्लिएकाले हिँड्न मिल्ने बाटोसमेत छैन । यातायात नचल्दा मनाङ ङिस्याङ, चामे र नार्पाभूमि गाउँपालिकाका बासिन्दा समस्यामा परेका छन् । स्थानीयले यसअघि राखिएको मौजात खाद्यान्न प्रयोग गरेका छन् । हरियो तरकारी, गोलभेँडा, मासुलगायत सामाग्रीको भने अभाव भएको छ । दानाक्युबाट बोकाएर लगेको सामान तिमाङ, चामे र ढिकुरपोखरीमै सकिदाँ माथिल्लो क्षेत्रहरु पुग्न सकेको छैन । सवारी रोकिए पनि दैनिक १०१५ जना पर्यटकहरु हिँडेरै मनाङ पुग्ने गरेका छन् । घरेलु विकास समितिका उद्योग अधिकृत प्रदीप न्यौपानेले सवारी नचल्दा दानाक्युदेखी चामेसम्म हिँड्न पाँच घण्टा लागेको बताए । चामेदेखि मनाङसम्म सवारीसाधनमा साढे २ घण्टामा आउनेहरू अहिले २ दिन हिँड्न बाध्य छन् । हिउँमा चिप्लिएर मान्छे हिड्नै गाह्रो छ । सामान त ल्याउनै सकिन्न, गौरी शंकर आधारभुत विद्यालयका प्रधानाध्यापक कमल गुरुङले भने, हिउँ पर्नु अघि नै खाद्यान्न ल्याएकाले अहिले खान पाइएको छ । बजारमा भने खाद्यान्न पाउन छाडेको छ । हरियो तरकारी, गोलभेँडा, कुखुरा तथा खसीको मासु पाइन छोडेको छ । तीन साता भयो तरकारी देख्न नपाइएको, सिटिजन बैंक चामेका प्रबन्धक रवीन्द्र पोख्रेलले भने, घरबाट ल्याएको गुन्द्रुक भट्ट थियो र खान पाइएको छ । गण्डकी विकास बैंक चामे शाखाका प्रबन्धक विश्वराज पौडेलकाअनुसार हिमपातले पानी जम्दा खानेपानीको पनि समस्या हुने गरेको छ । जिल्ला प्रहरी कार्यालय मनाङका प्रहरी नायव उपरिक्षक खड्कबहादुर खत्रीका अनुसार हिउँ नपग्दासम्म सवारीसाधन गुड्न सक्ने अवस्था छैन । प्रमुख जिल्ला अधिकारी रुद्रनाथ देवकोटाका अनुसार सडक कार्यालय दमौलीको सहयोगमा स्याक्र्यु खोलाको ढुंगा फुटाएर पहिरो हटाउने तयारी गरिएको छ । सरकारी कार्यालयदेखि बजारसम्म आउजाउ गर्न सेना, नेपाल प्रहरी, सशस्त्र प्रहरी परिचालन गरेर हिउँ पन्छाएर बाटो खुलाइएको प्रजिअ देवकोटाले बताए । यातायात नचलेपनि तत्कालका लागि जिल्लामा खाद्यान्न अभाव नभएको उनले बताए । गाडी चल्न सकेको त छैन्, बोकाएरै भएपनि खाद्यान्न ल्याएका छन्, प्रजिअ देवकोटाले भने, गाडीबाट ढुवानी रोकिए पनि अभावै भने भएको छैन् ।"
अवैध रुपमा भारततर्फ गाई लैजाने तीनजना पक्राउ,"राजविराज : खुला सीमा नाकाको फाइदा उठाउँदै अवैध रुपमा भारततर्फ गाई लैजाँदै गरेको अवस्थामा तीनजनालाई प्रहरीले पक्राउ गरेको छ । शनिबार प्रहरीले पाँचवटा गाई र चारवटा गोरु पनि नियन्त्रणमा लिएको छ । सप्तरीको तिलाठी कोईलाडी गाउँपालिका१ बाट प्रहरीले गएराति पक्राउ गरेको जनाएको छ । नेपालबाट भारततर्फ ओसारपसार गर्न प्रतिबन्ध गरिएका गाई र गोरु भारत लैजाँदै गर्दा सप्तरीको छिन्नमस्ता गाउँपालिका४ का ४२ वर्षीय उमेश राम, ३० वर्षीय सुनिल पण्डित र ४२ वर्षीय बिशु पण्डितलाई पक्राउ गरेको हो । जिल्ला प्रहरी कार्यालय, सप्तरीका एसपी राजेन्द्र विष्टका अनुसार उनीहरुलाई प्रहरी चौकी तिलाठीले नियन्त्रणमा लिएर आवश्यक अनुसन्धान गरिरहेको बताएको छ । एक साताअघि जिल्लाको बलान बिहुल गाउँपालिका४ स्थित बलान खोला नजिकबाट ४९ वटा गाई, १२ वटा गोरु, तीन बाछी र एक बाछा प्रहरीले नियन्त्रणमा लिएको थियो । लगत्तै तिलाठी कोइलाडी३ बाट दुई गोरु, गत माघ ६ गते राजगढ गाउँपालिका१ झुटकीबाट दुई गाई, पुस २५ गते चार गोरु, कात्तिक ४ गते पाँच गाई र एक गोरु, भदौ १ गते विष्णुपुर गाउँपालिका५ बाट १७ गाई नियन्त्रणमा लिएको थियो । सप्तरीको विभिन्न नाका भएर सीमावर्ती भारतीय बजारतर्फ अवैध रुपमा दैनिक राष्ट्रिय जनावर गाईको तस्करी हुँदैआएको छ । सशस्त्र प्रहरीले गत असोज २० गते राजगढ गाउँपालिका१ झुटकीबाट ६२ गाई र आठ गोरु नियन्त्रणमा लिएको थियो । त्यसबाहेक फाटफुट रुपमा गाईगोरु बरामद हुने गरेका छन् । पछिल्लो एक वर्षमा सशस्त्र प्रहरीले ९६ गाई र ९१ गोरु नियन्त्रणमा लिएको बताइएको छ ।"
चकलेट किनिदिने लोभमा बालिका बलात्कार गर्नेलाई ६ वर्ष कैद सजाय सुनाइयो,राजविराज : चकलेटको प्रलोभन देखाउँदै १० वर्षीया बालिका बलात्कार गर्ने एक युवकलाई अदालतले सोमबार ६ वर्ष कैदसजायको फैसला गरेको छ । जिल्ला अदालत सप्तरीका न्यायाधीश उमेश कोइरालाको इजलाशले राजविराज नगरपालिका२ का ३२ वर्षीय मोहम्मद सबिरलाई ६ वर्ष कैद सजायको फैसला गरेको अदालतले जनाएको छ । घरबाट किराना समान किन्न बजार निस्किएकी बालिकालाई चकलेट किनदिने प्रलोभन देखाउँदै गत असार १ गते अभियुक्तले राजविराज नगरपालिका३ स्थित भलुवाही खोलाको किनारमा रहेको झाडीमा लगी बलात्कार गरेका थिए । बालिकाले घटनाबारे आमालाई बताएपछि पीडितकी आमाले सोही दिन जिल्ला प्रहरी कार्यालयमा उजुरी दर्ता गराइन् । सप्तरी प्रहरीले घटनाकै दिन पीडितको राजविराजस्थित अञ्चल अस्पतालमा स्वास्थ्य परिक्षण गराउनुका साथै आरोपितलाई पक्राउ गरेको थियो । जिल्ला अदालतको आदेशमा सबिर गत असार २८ गतेदेखि पुर्पक्षका लागि राजविराज कारागारमा थुनामा छन् ।
बलात्कार आरोप लागेका फरार वडाध्यक्ष कारागार चलान,दमौली : गत वैशाखमा एक स्थानीय महिलालाई बलात्कार गरेको आरोप लागेका घिरिङ गाउँपालिका वडा नम्बर ४ का वडाध्यक्ष झकबहादुर कुमाल कारागार चलान भएका छन्। घटना घटेको ९ महिनापछि नवलपुर बर्दघाट सुस्तापूर्वको प्रहरीसमक्ष आत्मसमर्पण गरेका कुमाल पुर्पक्षका लागि कारागार चलान भएका हुन्। प्रहरीले जर्बजस्ती करणी मुद्दा दर्ताका लागि अदालत पेश गरेकामा न्यायाधीश अम्बिकाप्रसाद निरौलाको इजलासले कुमाललाई कारागार चलानको आदेश दिएको थियो। उनीमाथि स्थानीय एक महिलामाथि नवलपरासीको डेढगाउँबाट फर्किने क्रममा बलात्कार गरेको अभियोग छ। उनीविरुद्ध नवलपरासी वर्दघाट सुस्तापूर्वको प्रहरीमा उजुरी परेको थियो। पक्राउका लागि नलवपरासी प्रहरीले पत्राचार गरे पनि तनहुँ प्रहरीले पक्रन सकेको थिएन। कुमाल नियमित घर आउने र रातको बास बस्ने गरे पनि उनलाई पक्रन तदारुकता नदेखाइएकाले आफू असुरक्षित भएको पीडितको परिवारले बताएको थियो।
वन्यजन्तु संरक्षण विभाग भन्छ : गैंडा गणना गर्न एक करोड चाहियो,"चितवन : दुर्लभ मानिने एकसिङ्गे गैँडा गणना गर्न सरकारी बजेट नभएपछि राष्ट्रिय निकुञ्ज तथा वन्यजन्तु संरक्षण विभागले दाताको खोजी गरिरहेको छ । आगामी मार्चअप्रिलमा गैँडा गणनाको तयारी गरिरहेको विभागले बजेट नभएपछि दाताको खोजी गर्नुपरेको जनाएको छ । विभागका महानिर्देशक मनबहादुर खड्काका अनुसार गैँडा गणनाका लागि करिब एक करोड खर्च हुन्छ । त्यसका लागि यसअघि पनि सहयोग गरिरहेका दातृ निकायसँग सहयोगका लागि प्रस्ताव गरिएको उनले बताए । मार्चअप्रिलमा गैँडा गणनाको तयारी गरिएको भए पनि बजेटको निक्र्यौल भइनसकेकाले मिति तय गर्न नसकिएको खड्काले बताए । उनले भने, हामीसँग पैसा छैन, दाता खोजिरहेका छौँ । दाताको टुङ्गोसँगै गणनाको मिति तय हुन्छ । यसअघि सन् २०१५ मा गैँडा गणना गरिएको थियो । गत वर्षको वर्षातमा बाढीले धेरै गैँडा बगाएको र कालगतिका कारण धेरै गैँडा मरेकाले यो वर्षको गणनालाई महत्वका साथ हेरिएको छ । चितवन राष्ट्रिय निकुञ्जका प्रमुख संरक्षण अधिकृत वेदकुमार ढकालले गैँडा गणना गर्न २५ दिन लाग्ने बताए । चितवनको गणनाका लागि मात्रै एक करोड बजेट आवश्यक पर्ने भन्दै विभागमा माग गरिएको उनी बताउँछन् । निकुञ्जमा गैँडा गणनाका क्रममा १७० जना जनशक्ति र ३५ हात्ती परिचालन गरिनेछ । ढकालका अनुसार रु ५१ लाख हाराहारी खानामा मात्रै खर्च हुने गर्छ । यसका अतिरिक्त विभिन्न उपकरण, सवारीसाधन, हात्तीको खुराक, भत्तालगायतमा खर्च हुन्छ । प्रत्यक्ष गणना गर्नुपर्ने भएकाले गैँडा गणनाका क्रममा निकुञ्जको पूरै भागको अवस्थासमेत थाहा हुनुपर्दछ । पछिल्लो गणनाअनुसार नेपालमा ६४५ गैँडा रहेका छन् जसमध्ये ६०५ चितवन राष्ट्रिय निकुञ्जमा मात्रै रहेका छन् । रासस"
प्रहरी बढुवामा जहिल्यै किचलो,"काठमाडौं : तत्कालीन प्रहरी महानिरिक्षक उपेन्द्रकान्त अर्यालको कार्यकालदेखि रोकिएको सईबाट प्रहरी निरिक्षक बढुवाको गाँठो सर्वेन्द्र खनाल प्रहरी महानिरिक्षक भएपछि खुल्यो। तर, असन्तुष्टका आवाज भने रोकिएनन्। प्राविधिक समुहमा काम गर्ने प्रहरी कर्मचारीको बढुवा १४ वर्षदेखि रोखिएको थियो। खनालले त्यसलाई पनि समटेर बढुवा निकाले। अहिले खनालकै कार्यकाल चलिरँहदा प्रहरी जवानबाट हवल्दार देखि प्रहरी अतिरिक्त महानिरिक्षकसम्म बढुवा भए। तत्कालीन प्रधानमन्त्री शेरबहादुर देउवाले एआईजीको दरवन्दी बढाएर बढुवा गरेपनि प्रदेशमा डीआइजी नै राख्ने निर्णय भएपछि एआइजीको दरवन्दी स्वात्तै घट्यो। देउवाले १६ जना एआइजीको दरवन्दी बनाएका थिए। अहिले जम्मा चार जनाको दरवन्दी छ। माथिल्लो तहका दरवन्दी घटेपछि तलका दरवन्दी घट्नु स्वभाविक हो। प्रतिस्पर्धी धेरै हुने र सीटसंख्या कम हुँदा राम्रा गनिएका प्रहरी अधिकृत पनि बढुवामा छुट्दै आएका छन्। हालै प्रहरीका दुई पदमा भएका बढुवा सिफारिसले यतिबेला केही प्रहरी अधिकृतमा असन्तुष्टी चुलिएको छ। असन्तुष्टीसँगै प्रहरी उपरीक्षक नरेन्द्र उप्रतीले राजीनामा दिए। आफुभन्दा जुनियरलाई बढुवा दिएर आफ्नो मानमर्दनमा ठेस पुगेको भन्दै उप्रतीले राजीनामा दिएका हुन्। प्रहरी प्रधान कार्यालयले भने बढुवा सिफारिसलाई सामान्य रुपमा लिएको छ। शनिबार राती १४ एसपी र २६ डिएसपीको बढुवा सिफारिस भएको थियो। प्रहरी प्रवक्ता एसएसपी उत्तमराज सुवेदी सीमित सिट हुने र प्रतिस्पर्धी धेरै हुँदा बढुवामा राम्रो अधिकृत हुँदाहुँदै पनि छुट्नु स्वभाविक ठान्छन्। उनले भने, तीन वर्षको कार्यसम्पादन मूल्यांकन र बढुवा समितिले दिने अंकको आधारमा बढुवा सिफारिस गरिएको हो। थोरै सिटमा धेरै प्रतिस्पर्धी भएपछि केही छुट्नु स्वभाविक हो। सुवेदीका अनुसार प्रहरी महानिरिक्षक खनालको कार्यकालमा भएको बढुवा प्रक्रिया अहिलेसम्मकै धेरै मानिन्छ। खनालले प्राविधिक (स्वास्थ्य, इन्जिनियर, नर्सिङ, प्यारामेडिक्स, कम्यूटर, सवारी ) समुहको सबै तहको बढुवाको पहल गरेका छन्। यसअघिका प्रहरी महानिरिक्षकले गर्ने बढुवा प्रक्रियामा पनि असन्तुष्टका आवाज नआएका होइनन्। तत्कालीन प्रहरी महानिरिक्षक उपेन्द्रकान्त अर्यालको कार्यकालमा बढुवामा अन्याय परेको एसएसपीहरु लव विष्ट र बलराम शर्मा पौडेल कानुनी उपचार खोजेका थिए। त्यस्तै अर्का महानिरिक्षक प्रकाश अर्यालको कार्यकालमा चार वटा डीआइजीको सीट खाली हुँदाहुँदै पनि बढुवा नभएपछि एसएसपीहरु यादव राज खनाल र मिलन बस्नेतले अवकाश पाएका थिए।"
गोरखापत्रसहित ५ पत्रिका अवज्ञाकारीको सूचीमा !,"काठमाडौं : प्रेस काउन्सिल नेपालले पत्रकार आचारसंहिता उल्लङ्घनबारे पटकपटक गरेको निर्णय वा निर्देशन अवज्ञा गर्ने विभिन्न पाँच सञ्चारमाध्यमलाई अवज्ञाकारीको सूचीमा राखेको छ। पीडित पक्षले मानमर्दन हुनेगरी कपोकल्पित, झुठो, समाचार प्रकाशनप्रसारण गरेको, समाचारमार्फत चरित्र हत्या गरेको वा विभिन्न तरिकाले पत्रकार आचारसंहिता उल्लङ्घन गरेको उजुरी दिएका आधारमा त्यसबारे पटकपटक पत्र पठाउँदासमेत बेवास्ता गरेको भन्दै ती सञ्चारमाध्यमलाई अवज्ञाकारीको सूचीमा राखिएको सहप्रशासकीय अधिकृत तथा सूचना अधिकारी दीपक खनालले जानकारी दिए। काउन्सिलले गरेको स्वअनुगमनका क्रममा समेत आचारसंहिता उल्लङ्घन गरेको पाइएको छ। अवज्ञाको सूचीमा पर्ने सञ्चारमाध्यममा साप्ताहिक राजधानी आस्था, नदा टाइम्स साप्ताहिक (कास्की, पछि नाम फेरिएको नादा एक्सप्रेस), स्वराज साप्ताहिक, फास्ट टाइम्स दैनिक (सुनसरी), र गोरखापत्र दैनिक (काठमाडौँ) छन्। काउन्सिलको आचारसंहिता अनुगमन उपसमिति (छापा)को विभिन्न समयमा बसेको बैठकको निर्णयानुसार अवज्ञाकारीको सूचीमा राख्ने निर्णय भएको हो। आचारसंहिता पालनाका लागि काउन्सिलले पटकपटक गरेको निर्णय वा निर्देशन अवज्ञा गर्ने सञ्चारमाध्यम पत्रकार आचारसंहिता२०७३ को दफा ७ (ज) को काउन्सिलको निर्णय वा निर्देशन अवज्ञा गर्ने पत्रकार वा सञ्चारमाध्यमप्रति खेद प्रकट गर्ने, अवज्ञाकारीको सूचीमा राख्ने र पटकपटक गरिएका कारवाहीको विवरण तत्काल वा आवश्यकताअनुसार सार्वजनिक गर्ने भन्ने प्रावधान रहेको छ।"
"दाङमा अपहृत ३ वर्षीया बालिकाको उद्धार, अभियुक्त पक्राउ",दाङ : दाङमा सोमबार दिउसो अपहरणमा परेकी एक बालिकाको सकुशल उद्धार भएको छ । घोराही उपमहानगरापालिका१४ कपासीबाट खेलिरहेको अवस्थामा अस्मिता शाहीकी ३ वर्षीया छोरी अपहरणमा परेकी थिइन् । अपहरणको केही घण्टामै प्रहरीले उनको सकुशल उद्धार गरेको हो । सोमबार दिउसो अपहरण परेको हल्ला भएपछि तत्काल प्रहरीले चारै नाका सिल गरेर खोजी गर्दा अपहरणमा परेका नाबालिकालाई सकुशल उद्धार गरिएको छ भने बालिका अपहरण गर्ने एक युवकलाई प्रहरीले पक्राउ गरेको छ । अपहरणको कारण भने खुल्न नसकेको प्रहरीले बताएको छ । घोराही६ का २८ प्रयास चौधरीलाई बालिका अपहरणको अभियोगमा पक्राउ गरिएको जिल्ला प्रहरी कार्यालय दाङका प्रमुख बेलबहादुर पाण्डेले बताए । प्रहरीका अनुसार चौधरीले भाडामा बस्दैआएकी शाहीको कोठा नजिकैबाट बालिकाको अपहरण गरेका थिए । बालिका अपहरण गरी भागेको भन्दै प्रहरीले जिल्लाका सम्पूर्ण नाका बन्द गरी खोजतलास गरेको र समयमै बालिकाको उद्धार भएको प्रहरीले बताएको छ । बालिकालाई प्रहरीले घोराहीको रतनपुर चोकबाट सोमबार सकुशल उद्धार गरेको हो । चौधरीलाई अपहरण वा शरीर बन्दक सम्बन्धी कसुरमा मुद्दा दर्ता गरी कारवाही अगाडि बढाइएको दाङ प्रहरीले जनाएको छ ।
इटहरीमा महिलाको हत्या,इटहरी : इटहरी ४ मा सोल्टी नाता पर्ने व्यक्तिले एक महिलाको हत्या गरेका छन्। महिलाको छातीमा छुरा रोपेर हत्या भएको हो। डेरा गरी बस्ने सोनिया राईको हत्या सोही घरमा डेरा गरी बस्ने लालबहादुर राईले गरेको इलाका प्रहरी कार्यालय इटहरीले जानकारी दिएको छ। दुवै जना लामो समयदेखि सँगै बस्दै आएका थिए। दुई सन्तानकी आमा सोनियाका श्रीमान सुर्यबहादुर दर्जी रोजगारीका लागि साउदी अरेबियामा छन्। दुवैबीच खटपट रहेको र श्रीमान दर्जी दुई महिनादेखि सम्पर्कमा नभएको उनका आफन्तले जानकारी दिएको प्रहरीले जनाएको छ। सोमबार साँझ हत्या गरेर भाग्दै गरेको अवस्थामा राई पक्राउ परेका हुन्। उनले हत्या अभियोग स्वीकार गरेको प्रहरी निरीक्षक बुद्धि चौलागाईले जानकारी दिए। मृतक राईका १३ वर्षकी छोरी र ९ वर्षका छोरा छन्।
पाइलट गुरुङको स्मृतिमा परिवारद्वारा छात्रवृत्ति अक्षयकोष स्थापना,"बाजुरा : २०७४ जेठ १६ गते बाजुराको कोल्टीमा विमान दुर्घटनामा परी मृत्यु भएका पाइलट महासेनानी कैलाश गुरुङको सम्झनामा अक्षय कोष स्थापना गरिएको छ । बुढीनन्दा नगरपालिका२ मा रहेको बुढीनन्दा आधारभुत विद्यालयलाई स्वर्गीय महासेनानी कैलाश गुरुङको परिवारले १ लाख ५० हजारको छात्रबृत्ति अक्षयकोष स्थापना गरेका छन् । अक्षय कोषको नाम पाइलट महासेनानी कैलाश गुरुङ स्मृति छात्रबृति अक्षयकोष राखिएको छ । कोष स्थापनाका लागि उनकी श्रीमती सेनानी सावित्रीरत्न गुरुङले मंगलबार बुढिनन्दा आधारभुत विद्यालयको खातामा सो रकम जम्मा गरेको विद्यालयका प्रधानाध्यापक बृजन शाहीले बताए । गत जेठमा गुरुङको वार्षिक कर्म गर्न आएका समयमा सेनानी सावित्रीरत्न गुरुङले छात्रबृत्ति दिनका लागि आफूले सहयोग गर्ने बाचा गरे अनुसार सो रकम विद्यालयको नाममा पठाएको प्रधानाध्यापक शाहीले बताए । बुढीनन्दा आधारभुत विद्यालयमा अध्ययनरत असहाय, गरिब र जेहेन्दार विद्यार्थीको पठनपाठनमा सहयोग गर्न सो छात्रबृत्ति अक्षयकोषबाट प्राप्त रकमको प्रयोग गरिने विद्यालयका प्रधानाध्यापक शाहीले बताए ।"
बाँकेमा पहिलो पटक बीएस्सी एजीको पढाइ सुरु,"नेपालगन्ज : बाँके जिल्लामा पहिलो पटक कृषिमा स्नातक तहको शिक्षा सुरु भएको छ। कृषि तथा वन विज्ञान विश्वविद्यालय चितवनबाट २० असारमा सम्बन्धन पाएको कोहलपुरको गोरखा पोलिटेक्निक कलेज एण्ड रिसर्च सेन्टरमा बीएस्सी एजीको पढाइ थालेको हो। २५ माघमा अभिमुखीकरण लिएर कलेजमा २५ जना विद्यार्थी पढिरहेका छन् । 'एक साता विद्यार्थीलाई बाँकेका कृषि फार्मको अवलोकन गराउने काम जारी छ, कलेज सन्चालक समितिका अध्यक्ष केशरबहादुर आलेले अन्नपूर्णसँग भने, नियमित कक्षा सन्चालन भने ५ फागुनदेखि मात्र हुनेछ। पढाइमा मद्दत पुगोस भनेर फार्महरुको अवलोकन गराइएको हो। बाँकेमा रहेका कृषि अनुसन्धान केन्द्र र कृषिका ठूल्ठूला फार्महरु फागुन ४ गतेसम्म विद्यार्थीलाई अवलोकन गराउने कलेजले जनाएको छ। बेलायती सेनाका भूतपूर्व सैनिकहरुले सन्चालन गरेको यो कलेजले ५० जना विद्यार्थी भर्नाका लागि सम्बन्धन पाएको छ। भेटनरी विषयका विद्यार्थीको प्रवेश परीक्षाको नतिजा आउन बाँकी रहेकाले त्यहाँ पास भएका विद्यार्थीले पनि कृषिमा भर्ना हुन पाउने व्यवस्था छ। ०७१ सालदेखि बिएस्सी एजीको सम्बन्धन लिने तयारी थालेको यो कलेजले बैजनाथ गाउँपालिकाको बानियाटारमा ६ विगाह क्षेत्रफलमा कृषि फार्मसहितको शिक्षालय भवन बनाएको छ। सन्चालनमा आउनु अघि नै पूर्वाधार निर्माणमा ६ करोड रुपैयाँभन्दा बढी लगानी भइसकेको कलेजले जनाएको छ। कृषि तथा वन विज्ञान विश्वविद्यालय चितवनबाट आंगिक क्याम्पसको मान्यता पाएको खजुराको जनता माबि सन्तकुटीमा आगामी शैक्षिक शत्रबाट बीएस्सी एजीमा अध्यापन गर्ने तयारी छ।"
अन्नपूर्णकर्मी पोखरेललाई शिक्षा पुरस्कार,बुटवल : अन्नपूर्ण पोस्ट्का प्रदेश ५ ब्यूरो संयोजक लक्ष्मण पोखरेल शिक्षा पत्रकारिता पुरस्कारबाट सम्मानित भएका छन्। नेपाल पत्रकार महासंघ रुपन्देहीले स्थापना गरेको पुरस्कारबाट पोखरेल पुरस्कृत भएका हुन्। पत्रकार महासंघ रुपन्देहीको साधारणसभाका अवसरमा सञ्चार तथा सूचना प्रविधि मन्त्री गोकुल बास्कोटाले नगद १० हजार सहित उनलाई सम्मानपत्रबाट सम्मानित गरे। शिक्षा क्षेत्रमा कलम चलाउने पत्रकारलाई महासंघले हरेक वर्ष सम्मान गर्दै आएको छ। साधारणसभाकै अवसरमा पत्रकार डायलसन अधिकारी र भगवती पाण्डे समेत सम्मानित भएका छन्। बुटवल उपमहानगरबाट स्थापित उत्कृष्ट पत्रकारिता पुरस्कार पाण्डे र अधिकारीलाई प्रदान गरिएको हो। पुरस्कारको राशी जनही ५० हजार रहेको छ। सञ्चारमन्त्री बास्कोटाले पत्रकारको पारिश्रमिक कार्यान्वयनमा लगेरै छाडिने बताए। मिडिया उद्योगको अवस्था सुधार समेत सरकारको दायित्व भएको भन्दै श्रमजीवीको हितमा सरकारले काम गरिरहेको उनले बताए। उनले निष्पक्ष र सत्य कुरामा रहेर समाचार लेख्न समेत सुझाव दिए। ९० प्रतिशत सकारात्मक कुरालाई लुकाएर १० प्रतिशत नकारात्मक कुराको पछि लाग्न छाड्न उनले आग्रह गरे। सरकारविरुद्ध अनेक टिप्पणी भए पनि सुखी नेपाली र समृद्ध नेपालको यात्राबाट सरकार विचलित नहुने उनले दावी गरे।
अरुणमा पुल बनाउन माग गर्दै नगरपालिका घेराउ,"अनिष विष्ट प्रदीपचन्द्र राई भोजपुर : झण्डै ८ वर्षदेखि भोजपुरसंखुवासभा जोड्ने लम्सुवाघाट पुल निर्माणको काम अलपत्र पारेको भन्दै षडानन्द नगरपालिकाका स्थानीयबासी संघर्षमा उत्रिएका छन्। अरुण नदीमा समयमा पुन बनेको भन्दै षढानन्दबासीले माघ २७ देखि फागुन ६ गते सम्मको संर्घषको कार्यक्रम घोषणा गरी अन्दोलनमा उत्रिएका हुन्। पुन निर्माण कार्यले गति नलिएको भन्दै सोमबा षडानन्द नगरपालिको कार्यालय घेराउ गरी दबाब दिएको लम्सुवा पक्की पुल बनाउन अभियानका संयोजक दिलबहादुर राईले बताए। संघर्षका क्रममा नगरपालिकाको कार्यालय घेराउ तथा बन्द, नगरपालिकालाई असहयोग, मेयर तथा उपमेयरलाई नगर क्षेत्रमा निषेध, नगर क्षेत्रमा वडा अध्यक्षलाई निषेध गर्ने अभियानका संयोजक राईले बताए। जिल्लाको उत्तरी क्षेत्रको विकासमा बाधक बनेको अलपत्र पुलको समस्या झेल्दै आएका सर्वसाधरणलाई ज्यान जोखिम मोलेर डुंगाबाट आवतजावत गर्नुपर्ने भएको भन्दै स्थानीयबासी आक्रोशित बनेका हुन्। षडानन्द नगरपालिका लगायत भोजपुरका उत्तरी क्षेत्रका करिब ७० हजारभन्दा बढी सर्वसाधारणले नदीमा पुल नहुँदा दिनहुँ ज्यान जोखिम मोलेर नदी वारपार गर्दै आएका छन्। पुलको काम वेबारिसे बनेपछि भोजपुरसंखुवासभाका स्थानीयबासीलाई अढाई घण्टाको घुमाउँरो लामो बाटोपछि सतिघाटको पुल र डुङ्गाको सहारामा वारपार गर्नुपर्ने बाध्यता छ। यता नगरपालिकाका मेयर विरबल राईले उक्त पुल निमार्णका लागि संघीय र प्रदेश सरकारसँग पहल भइरहेको बताए। मेयर राईले स्थानीय सरकारले गर्नुपर्ने पहलका लागि कुनै पनि कदमहरु बाँकी नराखेको बताए। उनले भने, 'संघ र प्रदेश सरकारसँग हाम्रो समन्वय भइरहेको छ।"
हिउँ पन्छाउन नसक्दा मनाङमा तीन सातादेखि ढुवानी ठप्प,"बेसीसहर : तीन सातादेखि परेको झरी र हिमपात रोकिए पनि हिउँ नपग्लिदा मनाङमा यातायात सेवा ठप्प भएको छ। हिमपातको पहिरो र ढलेका रुखले सडक अवरुद्ध हुँदा खाद्यान्न आपूर्ति हुन सकेको छैन्।तीन सातायता मनाङमा सवारी आवागमन ठप्प छ। लमजुङ सदरमुकाम बेसीसहरदेखि मनाङको दानाक्युसम्म मुस्किलले सवारी चलेका छन्। दानाक्युदेखि माथि सवारी जान नसकेको सवारी चालक यम गुरुङले बताए। हिउँ वर्षाले तिमाङ र थान्चोकबीचको स्याक्र्यु खोला नजिकै ठूलठूला ढुंगा पल्टिँदा बाटो अवरुद्ध भएको छ। हिउँ नपग्लिएकाले हिँड्नलाई समेत बाटो छैन। यातायात नचल्दा मनाङ ङिस्याङ, चामे र नार्पाभूमि गाउँपालिकाका बासिन्दा समस्यामा परेका छन्। स्थानीयले यसअघि राखिएको मौजात खाद्यान्न प्रयोग गरेका छन्। हरियो तरकारी, गोलभेडा, मासुलगायत सामाग्रीको भने अभाव भएको छ। दानाक्युबाट बोकाएर लगेको सामान तिमाङ, चामे र ढिकुरपोखरीमै सकिँदा माथिल्लो क्षेत्रसम्म पुग्न सकेको छैन्। सवारी रोकिए पनि दैनिक १०१५ जना पर्यटक हिँडेरै मनाङ पुग्ने गरेका छन्। घरेलु विकास समितिका उद्योग अधिकृत प्रदीप न्यौपानेले सवारी नचल्दा दानाक्युदेखि चामेसम्म हिँड्न पाँच घण्टा लागेको बताए। चामेदेखि मनाङसम्म सवारीसाधनमा साढे २ घण्टामा आइपुग्ने अहिले २ दिन हिँड्न बाध्य छन्। 'हिउँमा चिप्लिएर हिँड्नै गाह्रो छ।' गौरी शंकर आधारभुत विद्यालयका प्रधानाध्यापक कमल गुरुङले भने, 'हिउँ पर्नु अघि नै खाद्यान्न ल्याएकाले अहिले खान पाइएको छ।''तीन साता भयो तरकारी देख्न पाएको छैन,' सिटिजन बैंक चामेका प्रबन्धक रवीन्द्र पोख्रेलले भने, 'घरबाट ल्याएको गुन्द्रुक भट्ट थियो र साँझ बिहान त्यही खाइराखेको छु।' गण्डकी विकास बैंक चामे शाखाका प्रबन्धक विश्वराज पौडेलकाअनुसार हिमपातले पानी जम्दा खानेपानीको पनि समस्या भएको छ। जिल्ला प्रहरी कार्यालय मनाङका प्रहरी नायव उपरीक्षक खड्कबहादुर खत्रीका अनुसार हिउँ नपग्लिदासम्म सवारी साधन गुड्न सक्ने अवस्था छैन। प्रमुख जिल्ला अधिकारी रुद्रनाथ देवकोटाका अनुसार सडक कार्यालय दमौलीको सहयोगमा स्याक्र्यु खोलाको ढुंगा फुटाएर पहिरो हटाउने तयारी गरिएको छ। सरकारी कार्यालयदेखि बजारसम्म आउजाउ गर्न सेना, नेपाल प्रहरी, सशस्त्र प्रहरी परिचालन गरी हिउँ पन्छाएर बाटो खुलाइएको प्रजिअ देवकोटाले बताए।यातायात नचले पनि तत्कालका लागि जिल्लामा खाद्यान्न अभाव नभएको उनले बताए। 'गाडी चल्न सकेको त छैन्, बोकाएरै भएपनि खाद्यान्न ल्याएका छन्,' प्रजिअ देवकोटाले भने, 'गाडीबाट ढुवानी रोकिए पनि अभावै भने भएको छैन्।'"
आज प्रमिस डे: जीवनभर पार्टनरको साथ चाहनुहुन्छ? गर्नुहोस् यी छ प्रमिस,"काठमाडौं : आज भ्यालेन्टाइन डेको पाँचौ दिन।अर्थात् प्रमिस डे।आज कयौं प्रेमिल जोडी आफ्ना पार्टनरसँग विभिन्न कुरामा बाचा दिँदैछन्।प्रेममा रहेका जोडी आफ्नो जिन्दगीलाई अझ प्रगाढ बनाउन बाचा दिने गर्छन्। सबैलाई थाहा छ, एउटा प्रेममय जिन्दगीका लागि सम्मान र समझदारी यी दुई कुरा नभइ हुँदैन।भनिन्छ, सधैं खुसी र सुखी हुन सकियो भने जिन्दगीको जुनसुकै मोडमा कुनै तगारो बनेर आउँदैन। सधैं प्रेममा रहिरहनका लागि विश्वास र भावनाको कदरको आवश्यकता पर्छ।तपाई पनि आफ्नो जीवन प्रेममय बनाउन चाहनुहुन्छ भने यस्तो जीवनसाथी खोज्नुहोस्।जसले तपाईको भावनालाई बुझ्न सकोस्, सम्मान गरोस्, अन्तिम समयसम्म साथ देओस्। यस्तै खोजिमा रहेका प्रेमिल जोडीलाई आफ्ना पार्टनरसम्बन्धी बुझ्न भ्यालेन्टाइन डेले केही राहत दिएको छ।प्रमिस डेमा आफ्नो जिन्दगीको रथलाई कसरी सुन्दर र प्रगाढ बनाउने बारे बाचा राख्न अवसर दिएको छ। यसको सही सदुपयोग गरी आफ्ना जीवन साथीलाई यस्ता कुराको बाचा दिनुहोस् जसले तपाईलाई तपाईका जीवनसाथीले जिन्दीगर संझिराख्न वाध्य बनाओस्।  म सधैं तपाईलाई माया गर्नेछु सधैं जिन्गदीको यात्रा एकनासको हुँदैन।यसमा फेरबदल भइरहन्छ।कतिपय प्रेमिल जोडी यसको शिकार हुनपुग्छन्। जसले गर्दा उनीहरुको जिन्दगी नै फिक्का बनिदिन्छ।एकअर्काप्रति असमझारी र विश्वासघात बढ्दै गयो भने यसले जिन्दगीलाई नसोचेको ठाउँमा पुर्याइ दिन्छ। त्यसैले आजको दिन तपाई आफ्ना जीवनसाथीसँग जिन्गदीलाई प्राथमिकतामा दिन्छु भनेर वाँचा गर्नेहोस्।ताकी तपाईहरुबीच प्रेम अझ प्रगाढ बनोस्  कहिल्यै बदलिने छैन कतिपय प्रेमजोडी एकातिर रिलेसनमा रहेका हुन्छन् भने अर्कोतिर दोस्रो पार्टनरको खोजिमा हुन्छन्।यसले गर्दा उनीहरुको प्रेम लामो समयसम्म टिक्न सक्दैन।त्यसैले आजकै दिन तपाई आफ्नो प्रेमी वा प्रेमिकासँग कहिल्यै नबदलिने बाचा गर्नुहोस्।जसले गर्दा तपाईको जोडीबीच सधैं माया प्रेम रहिरहोस्। सधैं साथ दिनेछु जीवनमा जस्तोसुकै परिस्थित आएपनि तिम्रो साथ कहिल्यै छोड्ने छैन।सधैं तिमीलाई साथ दिनेछु। सल्लाहबिना कुनै कामको निर्णय लिने छैन जिन्दगीमा कुनै पनि कुराको निर्णय गर्नुभन्दा पहिले आफ्नो जीवनसाथीसँग सल्लाह लिँदा निकै फाइदा हुन्छ।त्यसैले सानो होस् या ठूलो जुनसुकै निणर्य गर्दा तिम्रो सहमितबिना गर्ने छैन। आमा बुबालाई सम्मान गर्नेछु महिला होस् या पुरुषको अभिभावक वा उसको परिवारसँग अति नै माया हुन्छ।त्यसैले हरेक व्यक्ति यही चाहन्छ की उसको पार्टनरले आफ्नो अभिभावकलाई पनि माया गरिदेओस्, इज्जत गरिदेओस्।यसकारण यस प्रमिस डेमा आफ्नो पाट्नरलाई आफ्ना अभिभावकको इज्जत गर्नुपर्छ भनेर भन्न कन्चुस्याइ नगर्नुहोस्। हरेक समयमा साथ दिनेछु कतिपय मानिस खुसीको समयमा मात्रै साथ दिने गर्छन्। सानो अप्ठ्यरो पर्दा पनि आफ्नो जीवनसाथीलाई छोडिदिन्छन्। त्यसैले प्रमिस डेमा सुखमा मात्रै होइन दु:खमा पनि साथ दिन सक्नुपर्छ भनेर बाचा गर्नुहोस् गराउनुहोस्।"
आगलागीबाट एकको ज्यान गयो,"स्याङ्जा :जिल्लाको अर्जुनचौपारी गाउँपालिका १ स्थित गाडखानीमा आगलागी हुँदा २८ वर्षीय कृष्ण कामीको मृत्यु भएको छ। सोमबार बिहान बलबहादुर थापाको २ तले टिनले छाएको कच्ची घरमा एक्कासी आगलागी भएको हो। घटनामा परी सोही घरको तल्लो तलामा बस्ने कामीको जलेर मृत्यु भएको प्रहरी नायब उपरीक्षक नविनकृष्ण भण्डारीले जानकारी दिए। आगलागीबाट ठूलो मात्रामा धनजनको क्षति पुगेको छ। आगलागीको खबर थाहा पाएपछि प्रहरी र स्थानीयबासी मिलेर आगो निभाएको भण्डारीले बताए। आगलागीबाट घरभित्रका अन्नपात, भाडाकुँडा, लत्ताकपडा, काठपात जलेर पूर्णरुपमा नष्ट भएको छ। आगलागीबाट १४ लाख ८० हजार बराबरको क्षति भएको प्रहरीले बताएको छ।घटनाबारे अनुसन्धान भइरहेको सूचना अधिकारी भण्डारीले जानकारी दिए।"
घरको छतमा घडी राखेर घण्टाघर,नुवाकोट : वेत्रावतीका एक युवाले आफ्नै घरमा घण्टाघर निर्माण गरेका छन्। विदुर नगरपालिका १० वेत्रावतीका योगेश डंगोलले आफ्नो घरको छतमा सबैले देख्ने गरी ठूलो घडी राखेर घण्टाघर बनाएका हुन्। पासाङ ल्हामु मार्गको काठमाडौंत्रिशूलीधुन्चे सडकमार्गको बीचमा रहेको घरमा डंगोलले सबैले देख्नेगरी आकर्षक घण्टाघर निर्माण गरेका हुन्। घडीले हरेक घण्टा आसपासमा सुनिने गरी घण्टा हान्छ। बिजुलीबाट चल्ने यो घडी भारतबाट १० लाख रुपैयाँमा किनेको डंगोलले बताए। हातहातमा मोबाइल लगायत डिजिटल प्रविधिको प्रयोगले घडीको प्रयोग घटिरहेका बेला घरको छतमा बनेको घण्टाघर देख्दा स्थानीयवासीहरूले पनि रमाइलो मानेका छन्। ९ वर्षदेखि अमेरिकाको न्युयोर्कमा बसोबास गर्दै आएका डंगोलले व्यक्तिगत लगानीमा घण्टाघर बनाएर समयको महत्व दर्साएको स्थानीयवासी बताउँछन्।
बस र बिजुलीको पोलमा च्यापिएर सहचालकको मृत्यु,गाईघाट : उदयपुरको कटारी नगरपालिका ५ सिसाघारीमा सोमबार बिहान मोटरसाइकलाई साडई दिने क्रममा बिजुलीको पोल र बसको बीचमा च्यापिएर सहचालकको ज्यान गएको छ। उदयपुरको नेपालटारबाट कटारीतर्फ जाँदै गरेको ना ५ ख ३८८४ नम्बरको बसले विपरित दिशाबाट आउँदै गरेको मोटरसाइकललाई साइड दिँदा पोलमा च्यापिएर उदयपुरगढी गाउँपालिका ३ का २१ वर्षीय रोशन कार्की गम्भीर घाइते भएका थिए। घाइते भएका कार्र्कीलाई उपचारको लागि कटारीअस्पताल लैजाँदै गर्दा बाटोमा नै मृत्यु भएको इलाका प्रहरी कार्यालय कटारीका प्रमुख डिएसपी ध्रुवकुमार श्रेष्ठले बताए। बस र चालकलाई प्रहरीको नियन्त्रणमा लिएको प्रहरीले जनाएको छ।
तिलागुफामा बाल पोषण सुधार अभियान,"कालिकोट : कालिकोट जिल्लाको तिलागुफा नगरपालिकामा बाल पोषण सुधार अभियान थालिएको छ। सेभ द चिल्डेन र भिडिसेफ नेपालको साझेदारी तथा तिलागुफा नगरपालिकाको समन्वयमा नगरमा संचालन गरिएको शुभारम्भ परियोजनामार्फत बाल पोषण सुधार अभियान थालिएको हो। भिडिसेफ नेपालका अध्यक्ष मिनबहादुर बोगटीको अध्यक्षता, तिलागुफा नगर प्रमुख रतनबहादुर शाहीको प्रमुख आतिथ्यता तथा नगर उपप्रमुख दर्शना नेपालीको विशेष आतिथ्यतामा भएको शुभारम्भ तथा युवा सशक्तिकरण परियोजनाको परिचयात्मक कार्यक्रममा नगरभित्र रहेका तीन वर्षमुनिका बालबालिकाको कुपोषणको समस्या न्युनिकरण गर्न प्रभावकारी अभियान थालिने घोषणा गरिएको छ। कार्यक्रममा नगर प्रमुख रतनबहादुर शाहीले सेभ द चिल्डेन, भिडिसेफ नेपालको सहयोगमा तिलागुफा नगरपालिकामा रहेका ३ वर्षमुनिका सबै बालबालिकालाई कुपोषणमुक्त बनाइने बताए। उनले नगरको भविश्य नै अहिलेका बालबालिकाको बताउँदै यसका लागि प्रभावकारी अभियान थालिने बताए। कार्यक्रममा नगर उपप्रमुख दर्शना नेपालीले नगरका ग्रामिण समुदयमा रहेको अशिक्षा, जनचेतनाको अभाव, परम्परागत कुसंस्कार, अभिभावकको लापरबाही, कामको चाँपलगायतका समस्याका कारण अधिकांश बालबालिकामा कुपोषणको समस्या रहेको बताउँदै यसका लागि सबैको सामुहिक अभियान आवश्यक रहेको बताइन्। उनले नागरिकमा गर्भवती अवस्थादेखि बच्चा तीन वर्ष नपुगेसम्म गर्नुपर्ने स्याहार, स्वास्थ्य उपचार लगायतका विषयमा जचेतना जोगाउनुपर्ने बताइन्। कार्यक्रममा सेभ द चिल्डेनका प्रतिनिधि अरुणकान्त पौडेलले विभिन्न तथ्यांकलाई केलाएर हेर्दा जिल्लाको तिलागुफा नगरपालिकामा तीन सुनौला हजार दिनका बालबालिकामा कुपोषणको समस्या धेरै रहेको र अन्य स्वास्थ्य क्षेत्रका सुचकमा पनि पछाडी परेकाले त्यहाँ शुभारम्भ परियोजना लागु भएको बताए। उनले शुभारम्भ परियोजनाले गर्भवतीको नियमित स्वास्थ्य जाँच, नगरभित्र रहेका प्रसूतिगृहरुको मर्मत सुधार, स्वास्थ्यकर्मी तथा स्थानीय तहका जनप्रतिनिधिको क्षमता विकास, स्थानीय रैथाने बालीकोबाट बनेका परिकारको प्रयोगलाई जोड दिने बताए। जिल्लाको तिलागुफा नगरपालिकामा गर्भवती महिलामा नियमित चारपटकम्म गर्भ जाँच गराउने महिला ३७ प्रतिशत मात्र छन्। शुभारम्भ परियोजना संयोजक सन्ध्या सुवेदीका अनुसार झण्डै ३० प्रतिशत महिला अझै पनि घरमै सुत्केरी हुन्छन्। उनले भनिन्, ' बाल विवाह र बहुविवाहको समस्या पनि धेरै छ। यो परियोजनाले स्वास्थ्य शिक्षा, पोषण र बाल संरक्षणका क्षेत्रमा सुधार ल्याउने क्रियाकलाप गर्नेछ।' उनले यो परियोजनाले दुई वर्षमा स्वास्थ्य संस्थामा नियमित चारपटक जाँच गर्ने महिलामा ५० प्रतिशतले वृद्धि गर्ने, स्वास्थ्य संस्थाको मर्मत सम्भार, अत्यावश्यक सामाग्री वितरण, कुपोषित बालबालिकाको पहिचान र उपचार सेवा दिने बताइन्।"
६ महिनामा विकास खर्च ७ प्रतिशत मात्र,"बझाङ : आर्थिक वर्ष २०७५।०७६ को दोस्रो चौमासिक सकिन लाग्दा पनि बझाङ जिल्लाको सदरमुकाम चैनपुरमा रहेको जयपृथ्वी नगरपालिकाले विकास बजेटको ७ प्रतिशत मात्र खर्च गरेको छ। विकास निर्माण योजना कार्यक्रममा छुट्याएको रकम हालसम्म खर्च नभएपछि नगरपालिकाले रकम विनियोजित गरेको योजना कार्यक्रमका सम्बन्धित उपभोक्तालाई सम्झौता गरेर रकम निकासा लिई छिटो काम गर्न ताकेता गरेको छ। वार्षिक कुल बजेट ५१ करोड ६० लाख ९४ हजार ५ सय ३८ रहेको जयपृथ्वी नगरपालिकाको चालु खर्च ५७ प्रतिशत भएको छ भने विकास खर्च पुँजीगत ७ प्रतिशत मात्र भएको नगरपालिकाका लेखा अधिकृत लालबहादुर खातीले जानकारी दिए। उनले भने,' आर्थिक वर्षमा वडा कार्यालयसहित नगरपालिकाबाट ४ सय भन्दा बढी योजना कार्यक्रम छन्, हालसम्म ४९ वटाको मात्र सम्झौता भएको छ।उक्त कार्यक्रममा लागि झण्डै १ करोड निकास गएको छ।' नगरपालिकाभित्र आएका प्रदेश सरकार र संघ सरकारबाट योजनाको काम हुन बाँकी रहेको उनको भनाई छ। जयपृथ्वी नगरपालिकाका कर्मचारीको तलब, कार्यालय खर्च र सामाजिक सुरक्षा भत्तासहितको यस वर्षको चालु २५ करोड २५ लाख ३ हजार ५ सयमध्ये १८ करोड १ लाख ४६ हजार खर्च भएको छ। विकास ( पुँजिगत) खर्चमा २० करोड ३५ लाख ४१हजारमा १ करोड ४४ लाख ४४ हजार मात्र खर्च भएको नगरपालिकाले जनाएको छ। नगरपालिकाबाट संचालन हुने नगरक्षेत्र पूर्वाधार गरिबसँग विश्वेश्वर कार्यक्रम, बहु क्षेत्रीय पोषण , युनिसेफलगायत अन्य सानातिना योजना र कार्यक्रमको पनि अहिलेसम्म संझौता भएको छैन। आइतबार भएको जयपृथ्वी नगरपालिकाको तेस्रो नगरसभामा पनि पुँजीगत खर्च कम भएकोमा यसलाई बढाउनु पर्नेमा जोड दिइएको थियो। 'आर्थिक वर्ष सकिन अब चार पाँच महिना मात्र बाँकी छन्, हालसम्म  प्रतिशत मात्र बजेट खर्च भएको छ जयपृथ्वी नगरपालिका प्रमुख विरेन्द्र खड्काले भने,' यसका लागि वडाअध्यक्ष वडासदस्यसहित सबै नगर भित्रका जनप्रतिनिधिलाई उपभोक्तालाई ताकेता गरी योजना कार्यक्रमको सम्झौताअनुसार पैंसा लिएर काम गराउनुहोस्।' नगरपालिकाले यस अगाडी पनि कार्यक्रम योजना संचालन गर्नका लागि उपभोक्तालाई पटकपटक सम्झौता गर्न सूचना जारी गरेको थियो।तर उपभोक्ताबाटै बेवास्था भएको नगरपालिकाको भनाइ छ।"
बेसहारा बालिका बलात्कार आरोपमा पक्राउ,विराटनगर : बेसहारा बालिकालाई बलात्कार गरेको आरोपमा प्रहरीले एक व्यक्तिलाई पक्राउ गरेको छ। मोरङको लेटाङ नगरपालिका ५ खेरुवाका ४१ वर्षीय राजन कार्कीलाई प्रहरीले आइतबार साँझ पक्राउ गरेको हो। कार्कीमाथि एक महिलाले संरक्षण दिएर राखेकी १५ वर्षीय बालिकालाई बलात्कार गरेको आरोप लागेको छ। प्रहरीका अनुसार भोजपुर घर भएकी बालिका दुई महिना अघि चिनजानका आधारमा एक महिलाको साथ लागेर लेटाङ गएकी थिइन्। सानैबाट अभिभावकको साथ नपाएपछि तिनै महिलाको सहयोगमा लेटाङ पुगेकी बालिकाले त्यहीं पसल सञ्चालन गर्दै आएकी थिइन्। प्रहरीका अनुसार ९ वर्षको हुँदा बुवाआमाले नै दोस्रो विवाह गरेपछि बेसहारा उनले लामो समयसम्म सुनसरीको इटहरीस्थित होटेलमा भाँडा माझ्ने काम गर्दै आएकी थिइन्। त्यही क्रममा लेटाङकी महिलासँग उनको चिनजान भएको र त्यसपछि संरक्षण दिने भन्दै महिलाले लिएर गएको प्रहरीले जनाएको छ। महिलाकै सहयोगमा पसल सञ्चालन गरेर बसेकी बालिका बलात्कृत भएको प्रहरीले जनाएको छ। संरक्षण दिने महिला कामविशेषले झापाको दमक गएपछि घरमा कोही पनि नभएको अवस्थामा कार्कीले माघ २५ गते राति बालिकालाई बलात्कार गरेको प्रारम्भिक अनुसन्धानबाट खुलेको छ। महिला दमकबाट फर्किएपछि बालिकाले घटना सुनाएकी थिइन्। ती महिलाले दिएको उजुरीका आधारमा बलात्कारमा संलग्न कार्कीलाई पक्राउ गरिएको प्रहरीले जनाएको छ। बालिका बलात्कारमा संलग्न रहेका कार्की विरुद्ध सोमबार जबरजस्ती करणी मुद्दा चलाउन जिल्ला अदालत मोरङबाट म्याद थप गरेर अनुसन्धान अघि बढाइएको मोरङ प्रहरीका प्रवक्ता डीएसपी घनश्याम श्रेष्ठले बताए।
भैँसेपाटीमा भीषण आगलागी,ललितपुर : ललितपुरको भैँसेपाटीस्थित एक केमिकल फ्याक्ट्रीमा भीषण आगलागी भएको छ । घटना नियन्त्रणमा लिन अहिले स्थानीय र प्रहरी जुटेका छन् । केही दमकल समेत अहिले घटनास्थलमा पुगेका छन् । कसरी आगोलागी भयो भन्नेबारे बिस्तृतमा जानकारी आइसकेको छैन । साथै मानवीय तथा आर्थिक क्षति बारे पनि बिस्तृतमा जानकारी आइसकेकाे छैन ।
"गैरीगाउँमा बसको ठक्करले पैदल यात्रुको मृत्यु, आफन्तले गरे सडक जाम",काठमाडौं : गैरीगाउँ कार्गो कार्यालय अगाडि सोमबार बिहान बस दुर्घटनाबाट मृत्यु भएका आफन्तले करिब १ घण्टा सडक अवरुद्ध गरे। उनीहरुले क्षतिपूर्तिको माग गर्दै सडक अवरुद्ध गरेका हुन्। बिहान करिब ५:३० बजेतिर बा ३ ख ७०५७ नम्बरको बसले पैदयात्री गैरीगाउँका ४५ वर्षीय पदम कार्कीलाई ठक्कर दिँदा उनको मृत्यु भएको थियो। ठक्कर दिने बस र चालक महानगरीय प्रहरी बृत्त गौशालाको नियन्त्रणमा रहेको ट्राफिक प्रहरी प्रमुख एसएसपी वसन्त पन्तले बताएका छन्। घटनाबारे अनुसन्धान भइरहेको प्रहरीले जनाएको छ। सबै तस्बिर : प्रज्वल पौडेल सन्तोष निरा
वनमा आर्थिक अनियमितता,दमक : मोरङ मिक्लाजुङ गाउँपालिकास्थित मिक्लुक सामुदायिक वन उपभोक्ता समितिले आर्थिक अनियमितता गरेको पाइएको छ । १० लाख रुपैयाँभन्दा बढी भ्रष्टाचार भएको छानबिन प्रतिवेदनमा उल्लेख छ । प्रतिवेदन वन कार्यालयको जिम्मा लगाइएको गाउँपालिका अध्यक्ष देवीप्रसाद आचार्यले बताए । आफ्नो कार्यक्षेत्रभित्र नपर्ने भएकाले गाउँपालिकाले वनको जिम्मा लगाएको उनको भनाइ छ । स्थानीय २ सय ४४ उपभोक्ताको हस्ताक्षरसहितको उजुरी गाउँपालिकामा परेको थियो । त्यसपछि गाउँपालिकाले प्रकाश गौतमको नेतृत्वमा छानबिन समिति बनाएको थियो । समिति संयोजक गौतमले आर्थिक अनियमितता देखिएको बताए । यो वनको कुरा जिल्ला वन कार्यालय मोरङसम्म पुगेको छ । जिल्ला वनले पनि छानबिन गर्ने भएको छ । उर्लाबारी सबडिभिजन प्रमुख तारिणीप्रसाद चौधरीको संयोजकत्वमा समिति बनाएर छानबिन अघि बढाउने तयारी छ । अघिल्लो प्रतिवेदनमा केही अस्पष्टता रहेको दाबी नयाँ समितिले गरेको छ । टोल विकास खर्चलगायत दुईतीनवटा शीर्षकमा प्रतिवेदन अपुष्ट रहेको डिभिजन वन कार्यालय मिक्लाजुङका प्रमुख जगदीशलाल देवले बताए । उपभोक्ता समितिकै मिलेमतोमा ठूलै अनियमितता भएको कुरा आएका कारण यसलाई गम्भीर रूपमा लिइएको उनको भनाइ छ । उपभोक्ता समितिका अध्यक्ष सन्तोष लावतीले भने समितिले एक पैसा पनि अनियमितता नगरेको दाबी गरे । नीतिगत रुपमा केही कमी कमजोरी भए पनि पैसा अनियमितता भएको कुरा उनले अस्वीकार गरे । प्रतिवेदनअनुसार उपभोक्ता समितिको आम्दानी ६५ लाख २३ हजार देखिएको छ । त्यसमध्ये ४१ लाख ३७ हजार बैंकिङ कारोबार भएको छ । २३ लाख ८५ हजार व्यक्तिको जिम्मामा छ । विधानअनुसार सबै कारोबार बैंकमार्फत गर्ने भनिए पनि त्यो देखिएको छैन । २०७४ माघ २ मा २० ट्र्याक्टर बल्लाबल्ली संकलन भई घाटगद्धीमा ढुवानी गरेको खर्च विवरण उल्लेख भए पनि आम्दानी समावेश गरिएको छैन । कार्यसमितिको निर्णयबिना समितिका अध्यक्ष लावतीले भरपाईमार्फत सञ्चार खर्च ५० हजार रुपैयाँ लगेका छन् । समितिको गाडी नभए पनि इन्धन र मर्मत खर्चबापत ७७ हजार रुपैयाँ खर्च भएको देखाइएको छ । खानामा ४ लाख ८१ हजार खर्च भएको छ । स्रोत नखुलाइएको खानामा १ लाख २८ हजार खर्च देखिएको छ । गरिबी निवारण शीर्षकमा ४ लाख ३२ हजार खर्च देखाइएको छ । १ सय २० जनालाई बाख्रा तथा बंगुर वितरण गरिएको भनिएको छ । भरपाईमा १ सय १२ जनाको मात्र नाम उल्लेख छ । ३३ जनाको मात्र हस्ताक्षर छ भने नाम नै उल्लेख नभएका चार जना प्रतिवेदनका विषयमा समितिका सदस्य गोपाल नेपालीले भने जिम्मेवारीअनुसार प्रतिवेदन तयार पारिएको बताए । बाँकी विषय सम्बन्धित निकायले पुष्टि गर्ने उनको भनाइ छ ।
"स्वच्छता अभियानमा २५ करोड, प्रदेशको सिंहदरबारमै थुप्रियो फोहोर","जनकपुरधाम : प्रदेश २ को सरकारले निकै प्राथमिकतामा राखेको अभियानमध्ये एक हो मुख्यमन्त्री स्वच्छता अभियान । मुख्यमन्त्री लालबाबु राउतले माघ १४ गते गृहजिल्ला पर्साको वीरगञ्जमा तामझामका साथ महासरसफाई गरि स्वच्छता अभियानको सुरुवात गरे । अभियानलाई प्रभावकारी बनाउन चालु आर्थिक वर्षमा प्रदेश सरकारले २५ करोड भन्दा बढी बजेट विनियोजन गरेको छ । तर, अभियान सञ्चालक मन्त्रालयहरु नै फोहोरको थुप्रोमा बसेका छन् । प्रदेश २ को मिनी सिंहदरबार जनकपुर चुरोट कारखाना लिमिटेड परिसर भित्रका विभिन्न मन्त्रालयमा स्वच्छता अभियानको सामान्य प्रभाव पनि देखिँदैन । मन्त्रालयको प्रवेशद्वारबाट भित्र छिर्दा जथाभावी पानीका खाली बोत्तल, प्लाष्टिकका झोलासहितका फोहोर फालिएको भेटिन्छ । मन्त्रालयका भवनहरु बाहिर प्लाष्टिकजन्य र अन्य फोहोरका ससाना थुप्रो जताततै भेटिन्छ । प्रदेशका चार मुख्य मन्त्रालयहरु उद्योग, पर्यटन वन तथा वातावरण, आन्तरिक मामिला तथा कानुन, आर्थिक मामिला तथा योजना मन्त्रालय र सामाजिक विकास मन्त्रालय सञ्चालित भवनको पछाडि फोहोरको डंगुर नै छ । चुरोट कारखानाको निकै पुरानो चारतल्ले भवनमा माथिदेखि तल्लो तल्लासम्म सञ्चालित छुट्टा छुट्टै मन्त्रालयमा आठजना मन्त्री र राज्यमन्त्री लगायत प्रदेशका उच्च ओहदाका कर्मचारी बस्दै आएका छन् । तर उनीहरु सरसफाईप्रति सचेत रहेको देखिएको छैन । मन्त्रालयहरुबाट निस्किने फोहोरजन्य वस्तु जथाभावी भवन पछाडि मिल्काउने गरिएको छ । मन्त्रालय सञ्चालित भवन अगाडी फोहोर फाल्ने डस्टबिन वा फोहोर व्यवथापनका लागि अन्य कुनै विकल्प नराखिएकाले काम विशेषले आउने सर्वसाधारणले पनि जथाभावी फोहोर फाल्ने गरेका छन् । स्वच्छता अभियानमा निकै तामझाम र प्रचारबाजी गर्ने सरकारले आफ्नै मन्त्रालयसमेत सफा गर्न सकेको छैन । जथाभावी फालिएका फोहोरले मन्त्रालयहरुको वातावरण नै दुषित बनाएको छ । मन्त्रालयहरुमा सफाई अभियान सञ्चालित मुख्यमन्त्री तथा मन्त्रिपरिषद्को कार्यालयकी उपसचिव शान्ता नेपाल मरासेनीको दाबी छ । उनी भन्छिन्, 'मन्त्रालय सफा गर्न कर्मचारी र मन्त्री सदैव सक्रिय छन्, हामी छिट्टै गार्डेनिङ्ग गर्ने तयारीमा पनि छौं ।' मुख्यमन्त्री स्वच्छता अभियान कार्यक्रम सञ्चालन निर्देशिका २०७५ को प्रस्तावनामै प्रदेश २ मा सार्वजनिकस्थल, सरकारी कार्यालय, धार्मिक स्थलहरु, पोखरी, इनार लगायत विद्यालय तथा निजी घरहरुमा समेत सफाई र स्वच्छताको स्तर कमजोर रहेकाले अभियान घोषणा गरिएको उल्लेख छ । 'कुकुर पनि आफु बस्ने ठाउँ वरिपरी सफा गरेर बस्छ, तर यस कुरालाई यदि विवेकशील प्राणीले ध्यान दिएनन्, भने त्यो निकै लज्जास्पद हो', रामस्वरुप रामसागर बहुमुखी क्याम्पसका वातावरण विभाग प्रमुख प्राध्यापक डा उदेश्वरलाल दास भन्छन्, 'मानव स्वास्थ्यका लागिसमेत फोहोर सफाई निकै आवश्यक छ ।' मन्त्रालयमा यसप्रकार फोहोरको डंगुर राख्दा यसले मन्त्री र कर्मचारीहरुको स्वास्थ्यमा प्रतिकुल प्रभाव पार्न सक्छ ।' स्वच्छता अभियान अन्तर्गत विभिन्न कार्यक्रमहरुको व्यवस्था गरिएको छ । जसमा सार्वजनिक संरचनाहरुको पुर्ननिर्माण तथा सुधार कार्यक्रमहरु, खानेपानी स्वच्छता कार्यक्रम, फोहोरमैला व्यवस्थापन कार्यक्रम, सार्वजनिक शौचालय निर्माण कार्यक्रम, विद्यालयमा छात्रा शौचालय निर्माण, स्वच्छता सम्बन्धी विद्यालय शिक्षा कार्यक्रमहरु रहेका छन् । निर्देशित कार्यक्रम अनुसार हाल प्रदेशका आठवटै जिल्लामा २० वटा सार्वजनिक शौचालय निर्माणका लागि टेन्डर प्रक्रिया अघि बढिसकेको मुख्यमन्त्री तथा मन्त्रीपरिषदको कार्यालयले जनाएको छ । त्यसैगरी मुख्यमन्त्री राउतको गृहजिल्ला पर्साको नगवा र मुरली पोखरी सौन्दर्यीकरणको काम अघि बढाइएको छ । यसै अभियान अन्तर्गत जानकी मन्दिर सौन्दर्यीकरणको कार्यक्रम पनि चलिरहेको छ ।"
युवतीको सुसाइड नोटमा इन्गेजमेन्टको घडी र गुलाबको फूल,"वीरगन्ज : भारतीय सहर रक्सौलको दक्षिणी गाउँमा आइतबार रेलले किचेर ज्यान गुमाएका दुई नेपाली किशोरीको कोठाबाट सुसाइड नोट फेला पारेको छ । दुवै किशोरी बस्दै आएको वीरगन्ज महानगरपालिका रानीघाटस्थित कुमारीमाई मन्दिर नजिकैको डेराबाट सुसाइड नोट फेला परेको पर्साका प्रहरी उपरीक्षक रेवती ढकालले जानकारी दिए । पर्साको कालिकामाई गाउँपालिका२ भेडिहारीका राजेश्वर साह कलवारकी १७ वर्षीय छोरी निभाकुमारी साह गुप्ता र वडा नम्बर ३ हरिहरपुरका हरिकिशोर चौरसियाकी १८ वर्षीया छोरी किरणकुमारी चौरसियाको शव आइतबार रक्सौल रेल्वे स्टेशनबाट दुई किलोमिटर परेको रेल्वे लाइनमा क्षतविक्षत अवस्थामा भेटिएको थियो । रक्सौलबाट दिल्ली जाँदै गरेको १५२७३ नम्बरको सत्याग्रह एक्सप्रेस रेलले आइतबार बिहान करिब नौ बजेतिर उनीहरुलाई किचेको थियो । घटनास्थलबाट भारतीय प्रहरीले फेला पारेको फुटेको मोबाइल र निभा कुमारीको वीरगन्ज पब्लिक स्कुल कक्षा ११ को परिचयपत्रका आधारमा दुवैको सनाखत भएको थियो । केही मिटर वरपर रहेका दुवैको शरीरको अंग छिनेको अवस्थामा भेटिएका थिए । आइतबार घटनास्थलबाट वीरगन्ज फर्किएका प्रहरी उपरीक्षक ढकाल र मृतकका आफन्तसहितको टोलीले रानीघाटस्थित डेराको ताल्चा फोरेर कोठामा पस्दा काठको विस्तारामा सुसाइड नोट फेला पारेको हो । सुसाइड नोटमाथि प्लाष्टिकको गुलाबको फूल र एक थान लेडिज घडी पनि भेटिएको प्रहरी उपरीक्षक ढकालले बताए । सुसाइड नोटमाथि भेटिएको गुलबको फूल र घडी केही दिनअघि भएको किरणको इन्गेजमेन्टमा केटापक्षले दिएको खुलेको छ । फूल र घडी इन्गेजमेन्टमै दिइएको पुष्टि भएको कालिकामाई गाउँपालिका५ का वडाअध्यक्ष पवन तिवारीले बताए । उनका अनुसार , किरणको बिहे भारत बिहारको रामनगरमा तय भइसकेको थियो । बिहेका लागि किरणको टीकाटालो १० दिन अघिमात्र भएको थियो । बिहेमा दाइजो दिने भनेर तय भएको चार लाख रुपैयाँ तीन दिनअघि मात्र किरणका बुवा हरिकिशोर चौरसियाले रामनगरमा पुगेर केटापक्षलाई बुझाएका थिए । प्रहरी उपरीक्षक ढकालका अनुसार रातो मसीले लेखिएको सुसाइड नोटको सुरुमै आदरणीय आमाबुवा हामीलाई क्षमा गर्नुहोला भन्ने लेखिएको छ । त्यपछि सुसाइड नोटमा हामीले तपाईँहरुको सपना पूरा गर्न सकेनौँ, त्यसैले अब बाँच्नुको कुनै अर्थ छैन भन्ने हामीलाई लाग्यो, हामीले निर्णय गर्दैछौँ, यो हाम्रो स्वतन्त्र निर्णय हो, यसमा कसैको केही गल्ती छैन, आइ लभ यु पापा आइ लभ यु ममी अलबिदालेखिएको छ । आइतबार घटनास्थल रक्सौलबाट फर्केपछि उनीहरु बस्दै आएको कोठा खोलेर हेर्दा खाटको विस्तारामा सुसाइड नोट फेला परेपछि अक्षर म्याच गराउँदा किरणले नै लेखेको पुष्टि भएको प्रहरी उपरीक्षक ढकालले बताए । मृतक दुवै किशोरीको शवको सोमबार साँझ अन्तिम संस्कार गरिएको छ । सोमबार पोष्टमार्टम गरी भारतीय प्रहरीले दुवै शव नेपाल प्रहरीमार्फत् अभिभावकको जिम्मा लगाएपछि उनीहरुको आफ्नै गाउँमा दाहसंकार गरिएको हो । वीरगन्ज पब्लिक स्कुलको कक्षा ११ मा अध्ययनरत निभा गुप्ता र सत्यम पब्लिक कलेजको कक्षा ११ मै अध्ययनरत किरण चौरसिया रानीघाटस्थित एउटै कोठामा बस्दै आएका थिए । गत शनिबार मात्र घरबाट वीरगन्जस्थित डेरामा आएका निभा र साथी किरण आइतबार बिहान साढे ६ बजेतिर डेराबाट निस्किएका थिए । प्रहरी उपरीक्षक ढकालका अनुसार आइतबार बिहान साढे ६ बजे दुवै किशोरीहरु सरस्वती पूजा गर्न भन्दै डेराबाट एकैसाथ निस्किएका थिए । घरधनीलाई भने सरस्वती पूजा गर्न डेराबाट निस्किएका दुवै किशोरी भारतीय सहर रक्सौलको रेल्वे स्टेशनबाट करिब दुई किलोमिटर परको रेल्वे लिकमा पुगेका थिए । आइतबार बिहान पौने नौ बजे रक्सौल रेल्वे स्टेशनबाट दिल्लीका लागि छुटेको १५२७३ नम्बरको सत्याग्रह रेल रक्सौलसुगौली रेल खण्ड अन्तर्गत पर्ने कनाना ढाला नजिक पुग्ने बित्तिक्कै रेलको लिकमा सुतेका दुवै किशोरीलाई किच्दै अघि बढेको थियो । रक्सौल थानाका पुलिस निरीक्षक एवम् सहथानाध्यक्ष अजय कुमारले पनि घटना आत्महत्या भएको हुन सक्ने बताए । नेपाल प्रहरीका अनुसार सुसाइड नोट फेला परेकाले यो घटना आत्महत्या भएको देखिन्छ, उनले भने, तर पोष्टमार्टम रिपोर्ट नआउन्जेल घटनाको एकिन कारण खुल्दैन । नेपालभारत दुवैतर्फका प्रहरी आत्महत्या नै भएको निष्कर्षमा पुगे पनि वीरगन्जबाट सात किलोमिटर परको रेल्वे लिकमा पुगेको कारण अझै खुल्न सकेको छैन ।"
आत्महत्याको अनुसन्धानमा नयाँ कोण : दुरुत्साहन गर्ने यसरी पर्दैछन् कारबाहीमा,"काठमाडौं : तपाईँको कामकारबाही वा आनीबानीले कसैलाई आत्महत्या गर्ने मनस्थितिमा धकेलेको त छैन ? आशा गरौँ त्यस्तो नहोस् तर तपाईँका गतिविधिले कसैलाई आत्महत्या गर्न दुरुत्साहन (कानुनी वा नैतिक दृष्टिले अवैध कार्य गर्न प्रोत्साहित गर्नु वा उक्साउनु) गरेको त छैन भन्नेमा भने सचेत रहनैपर्छ। गत भदौदेखि लागू भएको फौजदारी अपराध संहितालाई टेकेर प्रहरीले राजधानीमा आत्महत्या गर्न दुरुत्साहन गरेको आरोपमा तीन जनालाई कर्तव्य ज्यान मुद्दा चलाएको छ। यसअघि आत्महत्याका घटनामा प्रहरीले शव पोस्टमार्टम गरी सम्बन्धित व्यक्तिका परिवारलाई बुझाउँदै आएको थियो। कमै मात्र घटना शंकास्पद रुपमा हेरेर अनुसन्धान गर्ने प्रहरीले अहिले भने आत्महत्या गर्ने व्यक्तिको परिवारबाट उजुरी आएमा विस्तृत छानबिन गर्न थालेको छ। आन्तरिक कलह र त्यसबाट उत्पन्न आवेश आत्महत्याको कारण भएको पछिल्ला प्रहरी अनुसन्धानहरूले देखाएका छन्। गत पुसमा सम्झना भनिने रोशनी तामाङले काठमाडौं महानगरपालिका वडा नम्बर २६ मित्रनगरस्थित एक गेस्ट हाउसमा सलले पासो लगाएर झुन्डिएको अवस्थामा मृत भेटिइन्। रोशनीका परिवारले प्रहरीमा उजुरी दिए। प्रहरीले अनन्त मगर भनिने धनबहादुर स्माईली मगरलाई पक्राउ गर्यो। फौजदारी अपराध संहिताको दफा १८५ अनुसार प्रहरीले अनुसन्धान थाल्यो। रोशनीले आत्महत्या गर्नुको पछाडि उनलाई घर जान नदिनु कारण रहेको अनुसन्धानमा खुल्यो। अपराध संहिताको दफा १८५ (आत्महत्या गर्न दुरुत्साहन दिन नहुने) को उपदफा १ मा 'कसैले कसैलाई आत्महत्या गर्न दुरुत्साहन दिन वा त्यस्तो काम गर्ने सम्मको परिस्थिति खडा गर्न वा गराउन नहुने' प्रावधान छ। उपदफा २ मा 'उपदफा १ बमोजिमको कसूर गर्ने व्यक्तिलाई पाँच वर्षसम्म कैद र पचास हजार रुपैयाँसम्म जरिबाना हुने' प्रावधान छ। धनबहादुर र रोशनी रिलेसनसिपमा थिए। घर जान नदिएको निहुँमा रोशनीले आत्महत्या गरेको अनुसन्धानबाट खुल्यो। प्रहरीले पछि कर्तव्य ज्यान मुद्दा चलायो। मगर अहिले जिल्ला अदालत काठमाडौंको आदेशमा पुर्पक्षमा छन्। गएको असोज १३ गते कपनमा २६ वर्षीया प्रकृति राईले आत्महत्या गरिन्। विवाह भएको पाँच वर्षमै राईले आत्महत्या गरेपछि उनको परिवारले ज्वाईँ प्रकाश खत्रीविरुद्ध फौजदारी अपराध संहितालाई नै टेकेर प्रहरीमा उजुरी दिए। प्रहरीको छानविनबाट विवाह भएको पाँच वर्ष बितिसक्दा पनि बच्चा नभएपछि खत्रीले राईलाई कुटपीट मात्रै गरेनन्, बरु कान्छी श्रीमति ल्याएको रहस्य खुल्यो। प्रहरीले अनुसन्धान गर्दै जाँदा पुरानो रितपूर्वकको जाहेरीलाई कर्तव्य ज्यान मुद्दामा छानविन अघि बढायो। जिल्ला अदालत काठमाडौंमा मुद्दा बुझाउँदा अदालतले खत्रीविरुद्ध ५० हजार धरौटी तोक्यो। खत्री धरौटीमा छुटेपनि मुद्दा अदालतमा विचाराधीन छ। महानगरीय प्रहरी परिसर टेकुका प्रवक्ता डिएसपी होविन्द्र बोगटीले नयाँ फौजदारी अपराध संहिता लागू भएपछि आत्महत्याका घटनामा प्रहरीले सुक्ष्म अनुसन्धान थालेको बताए। आत्महत्याको घटना पनि पीडित परिवारले कर्तव्य ज्यान मुद्दामै जाहेरी ल्याउँछन् तर अनुसन्धान त्यति सजिलो छैन', उनले भने, 'अहिले फौजदारी संहिता आएपछि अलि सजिलो भएको छ। बोगटीका अनुसार काठमाडौंमा आत्महत्याको घटनालाई लिएर अनुसन्धान गर्दा पीडक पक्ष खुलेर कारबाहीमा परेको यो पहिलो घटना हो।"
घरेलु मदिरा उत्पादक आन्दोलित,"भद्रपुर : मदिरा सेवनका कारण सबैभन्दा बढी घटना हुने गरेको जिल्ला प्रहरी कार्यालयको तथ्यांक सार्वजनिक भएसँगै झापाका घरेलु मदिरा व्यावसायी आन्दोलनमा उत्रेका छन्। चरणबद्ध आन्दोलनमा उत्रेका व्यावसायीले वडा कार्यालय, गाउँ र नगरपालिका हुँदै सोमबार जिल्ला समन्वय समितिसमक्ष ज्ञापनपत्र बुझाएका छन्। झापाको दक्षिण भेगका करिब दुई सयको संख्यामा आएका घरेलु मदिरा व्यावसायीले जिल्ला समन्वय समितिका प्रमुख सोम पोर्तेलसमक्ष व्यावसायीलाई काम गरेर खाने अधिकारबाट बञ्चित गर्न नपाइने भन्दै ज्ञापन पत्र बुझाएका हुन् । ज्ञापन पत्र बुझ्दै जिसस प्रमुख पोर्तेलले घरेलु मदिरा व्यावसायीको मागमाथि छलफल गरिने बताए। झापामा हालसम्म भएका सवारी दुर्घटनामा स्थानीय तहमा उत्पादित मदिराको कुनै दोष नभएको उनीहरुको दावी छ। 'व्हिस्की र बियर खाएर गाडी कुदाउँदा बढी दुर्घटना परेका हुन् कि लोकल रक्सी खाएर।त्यसको पनि लेखाजोखा प्रशासनले राखोस्,' हल्दिबारी ५ कि सीता मेचेले भनिन्। बाबु बजैदेखि गर्दै आएको व्यवसाय मर्दा र पर्दा समेत मदिरा चाहिने उनीहरुको भनाइ थियो। 'आफ्नोआफ्नो संस्कार हो,' मेचे भन्छिन्, 'रक्सी पार्नुको मुख्य उद्देश्य सँ'गुर पालन हो। रक्सीबाट त के नाफा हुन्छ र भारतसम्म पुर्याउन सके केही नाफा हुन्छ।' उनीहरु रक्सी बनाएर उब्रेको कोदो, भात सुँगुरलाई दिने गर्छन्।उनीहरुका अनुसार नाफा रक्सीबाट होइन, सुँगुरबाट हुन्छ । यही पेशाबाट परिवार पालिएको र छोराछोरी पढाएको उनीहरु बताउँछन्। प्रशासनले गरी खाएको व्यवसाय नाश गर्न खोजेको भन्दै आन्दोलनमा उत्रिनु परेको ललित राईले बताए। प्रशासनले घरेलु मदिरा व्यावसायीलाई उचित व्यवस्थापन गरेर सञ्चालन गर्न दिनुपर्ने उनीहरुको माग छ। झापाको दक्षिण भेग जलथलबाट दैनिक करिब दुई सय लिटर घरेलु मदिरा भारत पनि भित्रिने गरेको पनि उनले बताए। झमवीर नेमवाङ्गको नेतृत्वमा २१ सदस्यीय संघर्ष समिति निर्माण गरी व्यावसायीहरु आन्दोलनमा उत्रेका हुन्। राज्यले कर लिएर घरेलु उद्योगका रुपमा मदिरा व्यावसाय गर्न पाउनुपर्ने उनीहरुको माग छ। माग पुरा गर्न स्थानीयदेखि केन्द्र सरकारसम्म अनुरोध गरेका उनीहरु मदिरा नियन्त्रण गर्ने हो भने पहिले विदेशी मदिरा नियन्त्रित हुनुपर्ने पनि शर्त राखेका छन्। राज्यले करको दायरामा ल्याओस हामी आउन तयार छौँ, तर हामीलाई स्वदेशमै गरिखाने बाटो राज्यले खोस्न नपाउने पनि एक मुष्ठ आवाज उठाएका छन्। यता जिल्ला प्रहरी कार्यालयको तथ्यांकअनुसार झापा जिल्लामा घटेका घटनामध्ये आव ०७४७५ मा एक हजार ६ सय ८७ घटना मध्ये पाँच सय १२ वटा घटना मदिरा सेवनकै कारण भएको जनाएको छ। त्यसैगरी चालु आवको साउनदेखि हालसम्म पाँच सय ७२ घटनामध्ये ८९ वटा घटना मादक पदार्थ सेवनबाटै भएको जिल्ला प्रहरी कार्यालय झापाका प्रवक्ता महेन्द्र श्रेष्ठले जानकारी दिए। झापाको हल्दिबारी गाउँपालिकाको ४ र ५ का स्थानीयको पेशा नै घरेलु मदिरा र सुँगुर पालन रहेको छ। त्यसो त झापामा घरेलु मदिरा व्यावसायीको संख्या तीन हजार रहेको जिल्ला प्रहरी कार्यालयका प्रवक्ता महेन्द्र श्रेष्ठले बताए।"
"रोजेको गीतमा नाच्न नपाउँदा हानियो खुकुरी, तीन घाइते","ताप्लेजुङ : विवाहमा आफूले रोजेको गीतमा नाच्न नपाउँदा स्थानीय युवाहरुले पाहुना गएका चार जनालाई खुकुरी प्रहार गरेका छन्। ताप्लेजुङको आठराई त्रिवेणी गाउँपालिका२ फूलबारीस्थित एक विवाहमा स्थानीय युवाहरुले नाच्न नपाएको झोँकमा पाहुना खुकुरी प्रहार गरेका हुन्। फूलकारीका ६ जना युवाको समुहले ढुङ्गा, मुढा र खुकुरीसहित आक्रमण गर्दा ३ जना घाइते भएको प्रहरीले जनाएको छ। आइतबार राती विवाह सकिएपछि नाच्ने क्रममा स्थानीय युवाहरुबीच गीत छनौट कुरालाई लिएर विवाद भएको थियो। फुङलिङ नगरपालिकाबाट गएका युवाहरुले सम्झाएछन्, जिल्ला प्रहरी कार्यालय ताप्लेजुङका प्रमुख सञ्जय सिंह थापाले भने, त्यसपछि हामीलाई तिमीहरुले सम्झाउने ? भन्दै घर फर्कँदै गरेको अवस्थामा बाटो ढुकेर आक्रमण गरी फरार भएछन्। राती साढे २ बजे स्थानीय दिलबहादुर तामाङको छोरीको विवाहमा पाहुना गएका फुङलिङ नगरपालिका८ दोखुका कर्णबहादुर सुनुवार, पेम्बा शेर्पा र पासाङ शेर्पा घाइते भएका छन्। टाउकोमा चोटा लागेका उनीहरुको जिल्ला अस्पतालमा उपचार हुन नसकेपछि अन्यत्र रिफर गरिएको छ। खुकुरी प्रहार गर्नेको खोजी भइरहेको डिएसपी थापाले बताए।"
वारीबेनी बजार संरक्षणका लागि नदी नियन्त्रण आयोजना सुरु,"बेनी : म्याग्दीको सदरमुकाम बेनी र पर्वतको जलजला गाउँपालिका ३ मा पर्ने वारीबेनी बजार संरक्षणका लागि पाँच करोड रुपैयाँ लागतको नदी नियन्त्रण आयोजना सुरु भएको छ। एक हजार घरधुरीको बसोबास रहेको बेनी बजार नदी कटानका हिसावले देशकै जोखिमयुक्त सदरमुकाम मानिन्छ। रुपाताल संरक्षण एकीकृत विकास परियोजनाले उपभोक्ता समिति मार्फत कटान नियन्त्रणका लागि किनारमा ग्यावियन पर्खाल निर्माण र कालीगण्डकीलाई डाइभर्सन गराउने काम सुरु गरेको हो। म्याग्दीको बेनी बजारमा चार, पर्वतको जलजला गाउँपालिकाको बगरफाँट र वारीबेनी नदी नियन्त्रण योजनाका लागि दुई प्याकेजमा उपभोक्ता समिति मार्फत योजना कार्यान्वयन गरिएको परियोजनाका इञ्जिनियर कृष्णबहादुर विश्वकर्माले बताए। पहिलो चरणमा पर्वत बेनी र म्याग्दी बेनीको बीचबाट कालिगण्डकीलाई बग्ने बनाउन एक्साभेटर परिचालन गरेर खोलालाई डाइभर्सन गराउन सुरु गरेका छन्। जलजला गाउँपालिका र बेनी नगरपालिकाको समन्वयमा दुवै तर्फका बस्तीलाई क्षति नपुग्ने गरेर खोलालाई डाइभर्सन गर्न लागिएको उपभोक्ता समितिका अध्यक्ष सागर बरुवालले बताए। गत भदौ २७ गतेको बाढीले कालीगण्डकी किनारमा निर्माणाधीन २५० मिटर पक्की पर्खाल भत्काएपछि नदीको भँगालो बजारतर्फ भएर बगेको छ। म्याग्दीतर्फ कालीगण्डकी किनारमा ७६० थान ग्यावियन पर्खाल लगाइने भएको छ। बेनी बजार संरक्षणका लागि चालू आर्थिक वर्षमा तीन करोड पचास लाख रुपैयाँ विनियोजन भएको छ। गत आर्थिक वर्षमा एघार करोड बत्तिस लाख रुपैयाँमा दुई वटा प्याकेजमा ठेक्का सम्झौता भएको बजार संरक्षण योजनाको पहिलो प्याकेजको काम सकिएको थियो। दोस्रो प्योकज अन्र्तगतको कालीगण्डकीमा निर्माणाधीन पर्खाल बाढीका कारण भत्किएको थियो। यसैगरी जलजला गाउँपालिकाको बगरफाँट र पर्वत बेनी बजार संरक्षण योजनाको काम पनि सुरु भएको छ। जलजला गाउँपालिका क्षेत्रमा कालिगण्डकी नदी नियन्त्रण योजनाका लागि यस वर्ष एक करोड पचास लाख रुपैयाँ विनियोजन भएको छ। दुई वटा उपभोक्ता समिति मार्फत बगरफाँट र पर्वत बेनीमा नदी किनारमा ग्यावियन पर्खाल निर्माण सुरु गरिएको आयोजनाका इजिनियर मोहनराज आचार्यले बताए। बगरफाँटमा १३५ मिटर र पर्वतबेनीमा १२० मिटर कालीगण्डकी किनारमा ग्यावीयन पर्खाल निर्माण गर्ने लक्ष्य छ।"
हात्ती आक्रमणका पीडितलाई १० लाख राहत,गाईघाट : जंगली हात्तीको आक्रमणबाट ज्यान गुमाएका उदयपुर बेलका नगरपालिका३ का रामकुमार सार्कीको परिवारलाई राहत स्वरुप १० लाख रुपैयाँ उपलब्ध गराइएको छ । कोशीटप्पु वन्यजन्तु आरक्ष केन्द्रले उपलब्ध गराएको रकम डिभिजन वन कार्यालय उदयपुरका प्रमुख विष्णुप्रसाद आचार्यले मृतकका वुवा डम्बरबहादुरलाई सोमबार हस्तान्तरण गरेका हुन् । राहत रकम लिन कार्यालय आईपुगेका डम्बरबहादुरलाई प्रमुख आचार्यले सञ्चारकर्मीको रोहवरमा चेक हस्तान्तरण गरे । गत साउन ३० गते घरमा बसिरहेका बेला कोशीटप्पुबाट निस्किएको जंगली हात्तीले ४१ वर्षीय सार्कीलाई कुल्चिँदा ज्यान गएको थियो । हात्तीको आक्रमणबाट ज्यान गुमाएको पुष्टि भएपछि कार्यालयले वन्यजन्तुबाट हुने क्षतिको राहत सहयोग निर्देशिका २०६९ दोश्रो संसोधन २०७४ को दफा ५ (क) (ई) वमोजिम राहत उपलब्ध गराउनका लागि तत्कालिन क्षेत्रीय वन निर्देशनालयलाई सिफारिस गरेको कार्यालयका सूचना अधिकारी जागेश्वर साहले बताए । जंगली हात्तीको आक्रमणबाट पछिल्लो एक वर्षमै तीनजनाले ज्यान गुमाएका छन् । हात्तीको आक्रमणबाट ज्यान गुमाएका बेलका नगरपालिका३ शुक्रबारेका ५७ वर्षीय बुद्धीमान मगर र त्रियुगा नगरपालिका१२ का ७८ वर्षीया सावित्रा राईको पनि आवश्यक मुचुल्का तयार पारी राहतका लागि सिफारिस गरिएको साहले बताए । मगरलाई गत मंसिर २६ गते र राईलाई पुस १५ गते जंगली हात्तीले आक्रमण गरेको थियो । आरक्षबाट निस्किएका जंगली हात्तीले वर्षेनी आधा दर्जनको संख्यामा सर्वसाधरणलाई आक्रमण गर्ने गरेको छ भने स्थानीयले लगाएको अन्नवाली समेत नष्ट गर्ने गरेको छ ।
लागुऔषधसहित पाँचजना पक्राउ,"विराटनगर : मोरङका अलगअलग स्थानबाट प्रहरीले लागुऔषधसहित पाँचजनालाई पक्राउ गरेको छ। पक्राउ परेकाको साथबाट ठूलो परिणाममा लागुऔषध पनि बरामद भएको छ। विराटनगर महानगरपालिका१० सन्सारी माईस्थानबाट आइतबार राति लगभग ८:३० बजे प्रहरीले तीन हजार ट्याब्लेट नाईट्राजेपाम (नाईट्रोभेट) सहित दुईजनालाई पक्राउ गरेको छ। मोरङ प्रहरीका प्रवक्ता डीएसपी घनश्याम श्रेष्ठले एकै पटकमा बरामद भएको लागुऔषधको परिणाम मोरङमा यो वर्षकै उच्च भएको जानकारी दिए। उनका अनुसार लागुऔषधको कारोवार गर्ने गिरोहमा संलग्न सप्तरीको हनुमाननगर कंकालिनी नगरपालिका१ का २७ वर्षीय विशुनप्रताप साह र सिन्धुलीको मरिण गाउँपालिका४ का २४ वर्षीय सुरेश माझी पनि पक्राउ परेका छन्। भारतको जोगवनीमा पुगेर उनीहरुले नै लागुऔषध खरिद गरेर सीमा कटाउँदै नेपालतर्फ ल्याएको प्रहरीको प्रारम्भिक अनुसन्धानबाट खुलेको छ। जोगवनीबाट ल्याएर काठमाडौं, पोखरा लगायतका स्थानमा लागुऔषध पठाउने तयारी गर्दै गरेको अवस्थामा उनीहरुलाई पक्राउ गरिएको प्रहरीले जनाएको छ। यता विराटनगर भन्सार कार्यालयको १ नम्बर ढाटबाट प्रहरीले लागुऔषधसहित दुई युवालाई पक्राउ गरेको छ। तेह्रथुमको लालीगुराँस नगरपालिका२ का पुष्पबहादुर खड्कालाई १८ एम्पुल लुपिजेसिक, १८ एम्पुल डाईजेल्याब, ६ एम्पुल एभिल र १८ एम्पुल फेनारगनसहित पक्राउ गरिएको हो। खड्कासँगै रहेका लागीगुराँस२ कै २६ वर्षीय रामबहादुर गुरुङलाई लागुऔषध स्पास्मोप्रोक्सिभन ट्याब्लेट २० चक्कीसहित पक्राउ गरिएको प्रहरीले जनाएको छ। भारतको जोगवनीबाट लागुऔषध लिएर आउँदै गर्दा उनीहरु पक्राउ परेको जानकारी प्रहरीले दिएको छ। त्यस्तै मोरङको सुनवर्षी नगरपालिका१ गिरदलियाबाट प्रहरीले लागुऔषध सहित एक जनालाई पक्राउ गरेको छ। विशेष सुराकीको आधारमा प्रहरी चौकी अमरदहबाट खटिएको प्रहरी टोलीले लागुऔषधसहित सोही स्थानका ५५ वर्षीय रेसुवा मियाँलाई पक्राउ गरेको हो। मियाँको घरमा खानतलासी गर्ने क्रममा ग्वाली घरमा लुकाई छिपाई राखेको स्कुफ नामक लागुऔषध आठ बोतल र स्पास्मोप्रोक्सिभन ट्याब्लेट ८० वटा बरामद भएको प्रहरीले जनाएको छ। लागुऔषधसहित पक्राउ परेका पाँचैजनाविरुद्ध लागुऔषध ऐनअन्तर्गतको मुद्दा चलाउन जिल्ला अदालत मोरङबाट सोमबार म्याद थप गरेर अनुसन्धान अघि बढाइएको जानकारी डीएसपी श्रेष्ठले दिए।"
भ्रष्ट बन्दै जनप्रतिनिधि,"बुटवल : प्रदेश ५ सरकार स्थापना भएको एक वर्ष पुग्दै छ। यस अवधिमा जनताले थाहा पाउने गरी विकासका काम शून्य छन्। तर, सेवासुविधा लिन र सुविधामै अनियमितताका घटना भने छताछुल्ल भइसकेको छ। प्रदेशका ४ मन्त्रालय र प्रदेशसभाले खरिद गरेका गाडीमा करिब ५५ लाख रुपैयाँ अनियमितता भएको प्रदेशसभाको लेखा समितिले फेला पारेको छ। जनप्रतिनिधि आउनासाथ गाडी खरिदमा लागेको सरकारी संयन्त्रले लाखौं अनियमितता गरेको हो। सरकार राम्रोसँग व्यवस्थापन हुन नसक्दै ठूला अनियमितताका घटना सार्वजनिक हुँदा नागरिकमा निराशा छ। प्रदेशजस्तै स्थानीय तहको अवस्था पनि उस्तै छ। जनप्रतिनिधि सेवा विस्तारभन्दा सुविधाभोगी र कमाउ धन्दामा लागेका छन्। प्रदेश ५ का १०९ तहमध्ये अधिकांश तहका जनप्रतिनिधिविकास बजेटबाट नाफा कमाउने ध्याउन्नमा छन्। जनप्रतिनिधिले डोजर खरिद गरेर त्यस्तो व्यवसाय चलाएका छन्। विशेषगरी पहाडी जिल्लाका जनप्रतिनिधि डोजर व्यवसायमा लागेका हुन्। त्रिभुवन विश्वविद्यालयका उपप्राध्यापक एवं समाजशास्त्री जीवनारायण अधिकारी अनियमितताका घटनाले संघीयतालाई कमजोर बनाउने बताउँछन्। जनप्रतिनिधि सेवा दिन आएका हुन् तर उनीहरूको नियत कमाउनेमा देखियो, उनले भने। यस्तो प्रवृत्तिले पहिलो वर्षमै जनप्रतिनिधिप्रति निराशा देखिएको उनले बताए। प्रदेश र स्थानीय तहमा सुविधाका लागि जनप्रतिनिधि गर्छन्। प्रदेश ५ मा करिब एक अर्बको नयाँ र बिलासीयुक्त सवारीसाधन खरिद भएका छन्। प्रदेश सरकारले खरिद गरेका १५ गाडीमा अनियमितता देखिएको छ। गाडी खरिद मात्र नभई इन्धन र भत्तामा लाखौं खर्च भएको छ। जनप्रतिनिधिविरुद्ध मुद्दाका चाङ केही समयअघि बुटवल१३ का वडासचिव भरत काउचालाई घुस लिँदै गर्दा अख्तियारले पक्राउ गर्यो। बसाइँसराइको काम गरिदिने बहानामा उनले घुस लिएका थिए। उनीमाथिको अनुसन्धान जारी छ। तहमा जनप्रतिनिधि आएपछि सामान्य कागजात बनाउन पनि घुस लेनदेन बढेको सेवाग्राहीको गुनासो छ। वडाध्यक्षहरूले कर्मचारीमार्फत रकम उठाउने गरेको सेवाग्राही बताउँछन्। विकास निर्माणमा पनि जनप्रतिनिधिको उस्तै रबैया छ। गुणस्तरहीन निर्माण गरी ठेकेदारबाट रकम तोकेरै लिने गर्छन्। स्थानीय तहमा भइरहेका अनियमितताको घटनाका उजुरीको चाङ अख्तियारमा छ। अख्तियार दुरुपयोग अनुसन्धान आयोग बुटवल कार्यालयबाट अनुसन्धान भई चालु वर्षको ५ महिनामा भ्रष्टाचारविरुद्ध ७ वटा मुद्दा दायर भएको छ। १६ जना प्रतिवादीविरुद्ध दायर गरिएको मुद्दामा ३ करोड २५ लाख ६८ हजार ३ सय ५ रुपैयाँ बराबरको बिगो दाबी गरिएको छ। त्यसैगरी, ५ ठाउँमा ७ जना पक्राउ पर्दा ३८ लाख ७७ हजार ५ सय रुपैयाँ घुस रकमसमेत बरामद भएको अख्तियार बुटवल कार्यालयले जनाएको छ। आयोगको बुटवल कार्यालयमा गत आर्थिक वर्षबाट सरी आएका र यस वर्ष दर्ता भएका ८ सय ८८ वटा उजुरीमध्ये ३ सय ७३ वटा फस्र्योट भएको आयोग बुटवलका सूचना अधिकारी सुरेश भुसालले जानकारी दिए। आयोगमा परेका उजुरीमध्ये सबैभन्दा बढी संघीय मामिला मन्त्रालय अर्थात् स्थानीय तहसँग सम्बन्धित छन्। संघीय मामिला मन्त्रालयअन्तर्गत चालु वर्षमा ३ सय २७ उजुरी थिए। जसमध्ये गत आर्थिक वर्षबाट जिम्मेवारी सरी आएका १ सय २३ र चालु वर्षको ६ महिनामा मात्र दर्ता भएका २ सय ४ हुन्। स्थानीय तह लक्षित उजुरी पर्ने क्रम तीव्र छ। चालु वर्षको ६ महिनामै गत आर्थिक वर्षका जति उजुरी परेका हुन्। ०७४७५ मा स्थानीय तह लक्षित २ सय १ वटा उजुरी दर्ता भएका थिए। विगतमा शिक्षासम्बन्धी बढी उजुरी पर्ने गरेकामा पछिल्लो समय स्थानीय तहसँग सम्बन्धित बढी परेको अख्तियार बुटवल कार्यालयका सूचना अधिकारी सुरेश भुसालले बताए। अहिले विद्यालय शिक्षा पनि स्थानीय तहअन्तर्गत नै छ। जिविसले गर्ने काम पनि स्थानीय तहमा आएको छ, उनले भने, बजेट र जिम्मेवारी बढी भएर पनि स्थानीय तहमा उजुरीको संख्या बढेको हो। अख्तियारको बुटवल कार्यालयले प्रदेश ५ का बाँके, बर्दिया र दाङबाहेक जिल्ला हेर्ने गर्छ। बुटवल कार्यालयमा सबैभन्दा बढी उजुरी रुपन्देही जिल्लाबाट पर्ने गरेको छ। रुपन्देहीमा अघिल्लो वर्षबाट सरी आएका र यस वर्ष गरी २ सय ९५ वटा उजुरी परेका थिए। त्यसपछि कपिलवस्तुबाट १ सय ९७ उजुरी परेका छन्। अख्तियारले डाक्यो ठेक्काका जिम्मेवारहरू जहाजको नक्कली टिकटले टेलिकमका चार हाकिम अख्तियारको फन्दामा स्कुलको कर बुझ्दा एक लाख घुस लिने सहायक रजिष्ट्रार अख्तियारको फन्दामा अख्तियार र सक्रियता"
गाउँगाउँमा डोजर भ्रष्टाचार,"बैतडी : स्थानीय तहमा आएका जनप्रतिनिधिले अप्रत्यक्ष रूपमा चुनावमा भएको खर्च डोजरबाटै असुल गरिरहेको तरुण दल बैतडीका उपाध्यक्ष महेशदत्त भट्ट आरोप लगाएका छन्। उनले वातावरणीय प्रभाव मूल्यांकन गरी जनतासँग समन्वयमा सडक निर्माण गर्नुपर्ने बताए। उनले भने, जहाँ सडक खन्न मन लाग्यो, त्यहीँ डोजर निर्वाध चलिरहेको छ। यसले पानीका मुहान सुक्दै गएका छन्। वनजंगल विनाश हुँदै गएको छ। यो भन्दा ठूलो भ्रष्टाचार के हुन सक्छ ? राष्ट्रिय राजमार्गमा क्षति पुग्ने भए धरौटी राखेर मात्रै सडक निर्माण गर्नुपर्ने प्रावधानअनुसार कुनै पनि ठाउँमा काम नभएको उनले बताए। बैतडीको सुर्नया गाउँपालिका६ का नरेन्द्रप्रसाद अवस्थी स्थानीय तहमा जनप्रतिनिधि आएपछि गाउँमै काम पाइने आसमा थिए। तर, उनको आशा निराशामा परिणत भएको छ। स्थानीय तहमा जनप्रतिनिधि आएको डेढ वर्षमा धेरै ठाउँमा सडक निर्माण भए। ती सडक डोजरको सहायताले खनिए, अवस्थीले भने, गाउँगाउँमा खनिएका सडकमा डोजरबाहेक मानवीय सीप र क्षमता प्रयोग भएको पाइँदैन। जिल्लाका १० वटै स्थानीय तहले ग्रामीण सडक खन्ने कार्यमा डोजर नै प्रयोग गरेको पाइन्छ। जथाभावी डोजर प्रयोग गरेर सडक खन्दा एकातिर विपत्ति निम्तिने खतरा छ भने अर्कोतिर सीमित वर्गले मात्रै आर्थिक लाभ लिइरहेको पाइन्छ। स्थानीय तहमा निर्माण भइरहेका ग्रामीण सडकमा मापदण्डबिना डोजर प्रयोग गरिएको तरुण दल बैतडीका उपाध्यक्ष महेशदत्त भट्टले बताए। उनले भने, हाम्रो युवाशक्ति काम नपाएर विदेश पलायन भइरहेको छ। यहाँ विकासका नाममा डोजर चलिरहेका छन्। यो पनि भ्रष्टाचार नै हो। डोजरमा जनप्रतिनिधि अप्रत्यक्ष रूपमा संलग्न रहेको उनले बताए। राष्ट्रिय राजमार्गलाई असर पार्ने हिसाबले शाखा सडक निर्माण गर्न कानुनले दिँदैन। तर, जिल्लाका धेरै ठाउँमा जथाभावी शाखा सडक निर्माण भएका छन्। सार्वजनिक सडक ऐन २०३१ ले राष्ट्रिय राजमार्गबाट शाखा सडक निर्माण गर्दा सडक कार्यालयको अनुमति लिनुपर्ने प्रावधान छ। डोजरले विस्थापित मजदुर स्थानीय तहले निर्माण गरिरहेका सडक उपभोक्ता समितिमार्फत गर्ने भनिए पनि गाउँगाउँमा डोजर र स्काभेटर प्रयोग गरेर निर्माण भइरहेका छन्। स्थानीय स्तरमै रोजगारी सिर्जना गर्ने हिसाबले उपभोक्ता समितिको अवधारणा आए पनि स्थानीय तहले मेसिन प्रयोग गरेर सडक निर्माण गरिरहेका छन्। गाउँमा हुने विकास निर्माणमा मेसिन मात्रै प्रयोग हुन थालेपछि स्थानीय रोजगारीका लागि भारत जान बाध्य भएका छन्। सडक निर्माणमा मेसिन प्रयोग भएको छ। हामीलाई गाउँमा रोजगारीको कुनै अवसर छैन, सुर्नया गाउँपालिका६ का डम्बरदत्त अवस्थीले भने, गाउँमा काम आउनु ठूलो कुरा भएन। हामी काम गर्न पाउँदैनौं। रोजगारीका लागि भारत जानुको विकल्प नभएको उनले बताए। पुरुषजति रोजगारीको खोजीमा बाहिर गएपछि गाउँमा महिला मात्रै रहेको सिगास गाउँपालिकाका सुरेन्द्र साउदले बताए। उनले भने, सडक निर्माणजस्ता ठूला योजनामा मेसिन प्रयोग हुन्छ। त्यसैले पुरुषजति रोजगारीका लागि भारत पसेका छन्। गाउँमा विकास निर्माणमा महिला मात्र सहभागी हुन्छन्। एक करोड रुपैयाँसम्मका निर्माण कार्य उपभोक्ता समितिमार्फत गर्न पाउने प्रावधान छ। तर, गाउँमा हुने विकास निर्माणमा मेसिन हाबी भएका छन्। उपभोक्ता समितिले पनि डोजरकै प्रयोग गरेको पाइन्छ। मानिसले काम गर्दा धेरै समय लाग्छ। गाउँमा सडक पुगेपछि रोजगारीका अन्य उपाय पनि अपनाउन सकिन्छ। त्यसैले सडक निर्माणमा मेसिन प्रयोग गरिएको हो, पञ्चेश्वर गाउँपालिकाका अध्यक्ष गोरखबहादुर चन्दले भने, सडक विकासको मुख्य आधार हो। यसको पहुँच सबै ठाउँमा छिटो पुयाउन मेसिनको विकल्प छैन। वातावरणीय प्रभावको बेवास्ता स्थानीय तहले निर्माण गरिरहेका ग्रामीण सडक वातावरणीय प्रभाव मूल्यांकन नगरिकनै निर्माण भइरहेका छन्। यस्ता सडकले विपद् निम्त्याउन सक्ने नेपाल रेडक्रस सोसाइटी शाखा बैतडीका कार्यक्रम अधिकृत तेजप्रसाद पाण्डेले बताए। उनले भने, विकास निर्माण गर्दा विपद् व्यवस्थापनलाई पनि ध्यानमा राख्नुपर्छ। अहिलेजस्तो डाँडा चिरेर सडक निर्माण गर्ने हो भने यसले समस्या निम्त्याउन सक्छ। अहिले विकासका लागि गरेको खर्चको दोब्बर हिस्सा विपद् व्यवस्थापनमा लगाउनुपर्ने अवस्था आउन सक्ने उनले बताए। वातावरण प्रभाव मूल्यांकन मात्र नभई बिनास्टिमेट सडक निर्माण हुने गरेको स्थानीय बताउँछन्। डोजर चालकलाई जता सजिलो लाग्छ त्यतैतिर सडक जाने गरेको स्थानीयको आरोप छ। सडक निर्माण गर्दा वातावरणीय प्रभाव मूल्यांकन गर्नुपर्ने दशरथचन्द नगरपालिकाका इन्जिनियर जयसिंह बोहराले बताए। उनले भने, स्थानीय तहले निर्माण गर्ने सडक साना हुन्छन्। वातावरणीय प्रभाव मूल्यांकनमै एक वर्ष जान्छ। यसकारण समयमा काम हुँदैन।"
अख्तियारमा एकतिहाइ उजुरी स्थानीय सरकारका,"नेपालगन्ज : निर्वाचनको दुई वर्ष पनि नपुग्दै स्थानीय तहमा भ्रष्टाचार मौलाउँदै गएको छ। अख्तियार दुरुपयोग अनुसन्धान आयोगको कार्यालय बुटवल सम्पर्क कार्यालय नेपालगन्जमा परेका उजुरीमा झन्डै एकतिहाइ स्थानीय सरकारका छन्। कार्यालयका सूचना अधिकारी कृष्णप्रसाद पौडेलका अनुसार संघीय मामिला तथा सामान्य प्रशासन मन्त्रालयअन्तर्गत स्थानीय तहमा पुस मसान्तसम्म प्रदेश ५ का बाँके, बर्दिया र दाङ जिल्लाका तीन सय ७८ वटा उजुरी परेका छन्। तीमध्ये स्थानीय सरकारका मात्र एक सय २७ वटा छन्। स्थानीय तहमा भ्रष्टाचारको बढी उजुरी परेर बाँकेले सबैलाई उछिनेको छ। तीन जिल्लामा परेका एक सय २७ उजुरीमध्ये बाँकेका स्थानीय तहमा मात्र ६२ वटा उजुरी परेका छन्। जुन कुल उजुरीको झन्डै आधा हो। बाँकेका ८ वटै स्थानीय तह उजुरीबाट अछुतो छैनन्। खजुरा गाउँपालिकाले सबैलाई उछिनेको छ। जहाँका १३ वटा उजुरी परेका छन्। राप्ती सोनारीमा ११, नेपालगन्ज उपमहानगरपालिकामा १०, कोहलपुर नगरपालिका ८, नरैनापुर गाउँपालिका ७, डुडुवा गाउँपालिका ५, जानकी गाउँपालिका ४, बैजनाथ गाउँपालिका २ र जिल्ला समन्वय समिति बाँकेमा २ वटा उजुरी परेका छन्। अख्तियार सम्पर्क कार्यालयका सूचना अधिकारी पौडेल भन्छन्, खरिद प्रक्रिया, निर्माण र कर्मचारी नियुक्तिमा अनियमितता भएका उजुरी धेरै छन्। स्थानीय तहसमेत गरी अन्य कार्यालयमा परेका उजुरीमा पनि बाँके अग्रपंक्तिमै छ। बाँकेका एक सय ७६, बर्दियाका ८९ र दाङका ८८ वटा उजुरी परेका छन्। तीमध्ये ५९ वटा मात्र फस्र्याेट भएका छन्। फस्र्याेट पनि सबैभन्दा बढी बाँकेका ३४ छन्। बर्दियाका १६ र दाङका ९ वटा छन्। ती मुद्दामध्ये एक सय १० वटाको छानबिन भइसकेको छ। दुई सय ६८ वटा छानबिन गर्न बाँकी छन्। यी उजुरी अघिल्लो आर्थिक वर्षका एक सय ७२ र यस वर्षका दुई सय ६ वटा छन्। अख्तियारले बाँकेका चार वटा मुद्दा विशेष अदालतमा दायर गरिसकेको छ। सिक्टा सिँचाइ आयोजना, भेरी यातायात व्यवस्था कार्यालय, नौवस्ता डिप बोरिङ उपभोक्ता समिति र त्रिभुवन माध्यमिक विद्यालय कोहलपुरको मुद्दा अदालतमा दायर गरिएको छ। अख्तियारले यस वर्ष सात वटा स्टिङ अप्रेसन गरेको छ। जसमा बाँके र बर्दियामा तीन र दाङमा एउटा छ। जसमा १२ पुरुष र एक महिलालाई पक्राउ गरी अनुसन्धान गरिरहेको अख्तियारले जनाएको छ। भ्रष्टाचारको वास्तविक तस्बिर भ्रष्टाचार गाउँसम्म विकेन्द्रित प्रदेश ५ को गाडी खरिदमा भ्रष्टाचार ठहर अख्तियार र सक्रियता गाउँगाउँमा डोजर भ्रष्टाचार भ्रष्ट बन्दै जनप्रतिनिधि"
