शीर्षक,विवरण
गर्वलाग्दो दिन,"ऐतिहासिक दिन मानिन्छ, असोज३ लाई। संविधानसभाबाट निर्मित संविधान हेर्ने आकांक्षा पूरा भएको दिन हो, २०७२ असोज३। पूर्ण स्वतन्त्रता र लोकतन्त्रसहितको जननिर्वाचित प्रतिनिधिद्वारा निर्मित संविधानअनुरूप मुलुक सञ्चालित भएको तीन वर्ष पूरा भएको छ। संविधान जारी भएपछि कार्यान्वयनका सन्दर्भमा अनेकन शंकाआशंका थिए। संविधानमा निर्धारित समयभित्रै संघ, प्रदेश र स्थानीय निर्वाचन पूरा गरी शासकीय संरचना क्रियाशील भइसकेको छ। संविधानले नागरिकमा निहित सार्वभौम र राजकीय सत्ता प्रत्याभूत गर्नुका अतिरिक्त मुलुकलाई संघीय लोकतान्त्रिक गणतन्त्रात्मक शासन व्यवस्थामा प्रवेश गराएको छ। संविधानमा उल्लिखित मौलिक हकसम्बन्धी कानुन तीन वर्षभित्रै बन्न सक्दैनन् कि भन्ने आशंका पनि समाप्त भएको छ। राजनीतिज्ञहरूले सहमतिमै हतारमै भए पनि अन्तिम समयमा एक महिनाबीच १५ वटा कानुन निर्माण गर्न सफल भएका छन्। संविधानमा समयसीमा तोकिएका कानुन निर्माण भएका छन्। तर समयसीमा नतोकिएका प्रशस्त कानुन बनाउन बाँकी छ। ती कानुन नबन्दा अझै संघीय संरचनाका कामकारबाही सहज हुन सकिरहेको छैन। मुलुक संघीयता कार्यान्वयनमा अघि बढिरहेको छ। यसबाट पछाडि फर्कन सकिँदैन। स्थानीय सरकारको १७ महिने, संघ तथा प्रदेश सरकारको आठमहिने कार्यशैली हेर्ने हो भने सुधारका अनगिन्ती पाटा छन्। जननिर्वाचित पदाधिकारीले आफूलाई नागरिकको सेवकभन्दा शासकका रूपमा उभ्याउँदैछन्। त्यसअतिरिक्त नागरिकमाथि चर्को करको भार थोपर्दै निर्वाचित पदाधिकारीहरूले देखाएको सुविधाभोगी चरित्र निकै आलोचित हुनु पुग्यो। छोटो समयको तीतो पृष्ठभूमिमा संघीय पद्धतिलाई जरैसम्म स्थापित गर्न कसरी कम खर्चिलो बनाउने भन्ने सवालमा राजनीतिक दलहरू घोत्लिनैपर्छ। पदीय ओहदाधारीहरूलाई सुविधाभोगी होइन कि सेवामुखी कसरी तुल्याउने चुनौतीपूर्ण दायित्व यथावत् छ। अर्कातिर दुई प्रदेशबाहेक पाँच प्रदेशले अझै राजधानी तय गर्न नसक्दा सहज अवस्था बन्न सकिरहेको छैन। यो संविधानको भन्दा जनप्रतिनिधिको कमजोरी हो। प्रदेशका दुईतिहाइ जनप्रतिनिधिको मतमा राजधानी तय हुन सक्छ। तिनले समयमै निर्णय लिन नसक्दा प्रदेशमा अन्यौल यथावत छ। अर्कातिर संविधानप्रदत्त अधिकार अनेकन दाउपेचभित्र पारिने हो कि भन्ने आशंका अझै मेटिएको छैन। संविधानमा सामेल गर्नुपर्ने मधेसवादी दलका पुराना माग यथावत छन्। संविधानकै प्रस्तावनामा नागरिक स्वतन्त्रता, मौलिक अधिकार, मानव अधिकार, पूर्ण प्रेस स्वतन्त्रता तथा स्वतन्त्र, निष्पक्ष र सक्षम न्यायपालिका र कानुनी राज्यको अवधारणालगायत लोकतान्त्रिक मूल्य र मान्यतामा आधारित समाजवादप्रति प्रतिबद्ध रही समृद्ध राष्ट्र निर्माण गर्ने उल्लेख छ। तर संसदबाट कानुन निर्माण हुँदा प्रस्तावनामै उल्लिखित मर्म र भावना कटौती गर्ने खतरा देखापरेको छ। देवानी र फौजदारी संहिताले नागरिकगत र पेसागत हकअधिकार कुण्ठित गरिसकेको अवस्था छ। त्यस्ता दृश्यले आमनागरिकलाई संविधानप्रति नकारात्मक भाव पैदा गराउँछ। मौलिक हकका सन्दर्भमा भने संविधान यति उदार छ कि विश्वभरिमै विरलै मात्र मुलुक यस्ता छन्। एउटा मौलिक हक कार्यान्वयन गर्ने सन्दर्भमा एउटा अर्थतन्त्र सिर्जना हुन्छ। त्यो अर्थतन्त्र मुलुकले थेग्न सक्छ कि सक्दैन ? आशंका पनि छ। अर्कातिर सरकारको वार्षिक नीति तथा कार्यक्रममा राख्नुपर्ने विषय पनि संविधानमा मौलिक हककै रूपमा राखिएको पाइन्छ। मौलिक हकमा परेपछि त्यो प्रावधान कार्यान्वयन गर्नु राज्यको कर्तव्य बन्न जान्छ। आमनागरिकको जीवनस्तरमा सार्थक परिवर्तन र अपेक्षित फाइदा दिलाउन सकेको खण्डमा मात्र संविधानप्रति विश्वास बढ्छ। अझ तीनै तहको निर्वाचन परिणामले जनमत शासकीय स्थिरता का पक्षमा उभिएको छ। अस्थिरता चिर्न नागरिकले राजनीतिक दललाई स्पष्ट बहुमत दिँदा पनि दलीय झगडाको तीतो पृष्ठभूमि छ। संविधानले अस्थिरता न्यूनीकरण गर्न दुई वर्षसम्म प्रधानमन्त्रीले अविश्वास प्रस्ताव सामना गर्न नपर्ने र संसद् विघटन गर्न नपाउने प्रावधानले स्थिरताका निम्ति आधारभूमि निर्माण गरेको छ। सत्तारुढ दल नै आन्तरिक कलहमा फँस्दै स्थिर शासन दिन नसकेका खराब उदाहरण दोहोरिन दिनु हुन्न। अझ यतिखेर दुईतिहाइको बहुमतयुक्त सरकार छ। उसले चाहेमा हरेक निर्णय सहजै लिन सक्छ। संविधान कार्यान्वयनको प्रारम्भिक चरणमा सत्तारुढ दलभित्र उत्पन्न तनाव र कलह कसरी कम गर्ने भन्नेमा सोच्नैपर्छ। अर्कातिर विपक्षी दलहरूले सत्तारुढ दलका कामकारबाहीमा गहिरो निगरानी राख्न सक्नुपर्छ, आलोचना पनि सिर्जनशील र तथ्यपरक हुनुपर्छ। सत्तारुढ र विपक्षमा रहेका दुवै पक्षले जनमतको भावना कदर गर्ने हो भने संविधान कार्यान्वयन सरल र सहज ढंगले अघि बढ्छ नै। राजनीतिक पद्धति मर्यादामा चल्न सके मात्र संविधानको कार्यान्वयन सहज हुन्छ भन्ने तथ्य दलहरूले बुझ्नैपर्छ।"
बीआरआईले हिमालय क्षेत्रको पूर्वाधार निर्माणमा सघाउने प्रचण्डको विश्वास,"काठमाडौं : चीन भ्रमणमा रहेका पूर्व प्रधानमन्त्री तथा नेपाल कम्युनिष्ट पार्टी (नेकपा)का अध्यक्ष पुष्पकमल दाहाल 'प्रचण्ड' ले विश्वव्यापीकरण र सूचना तथा संचार प्रविधिले विश्वलाई एउटै गाउँमा रुपान्तरण गरेको बताएका छन्। चीनको नानाजिङगमा आयोजित अन्तर्राष्ट्रिय शान्ति दिवसको अवसरमा आयोजित कार्यक्रममा बोल्दै अध्यक्ष प्रचण्डले एउटा देशमा भएको प्रविधिको विकास र अन्वेषणले विश्वभरीका मानिसको जीवनलाई सहज बनाइदिएको र विश्वको एउटा भागमा भएको तीब्र र दीगो आर्थिक विकासले बाँकी विश्वका लागि समृद्धिको आशा जगाएको बताएका छन्। साथै अध्यक्ष प्रचण्डले बेल्ट एण्ड रोड इनिसियटिभ (बीआरआई)ले हिमालय क्षेत्रमा पूर्वाधार निर्माणमा सघाउने विश्वास व्यक्त गरेका छन्। साथै बीआरआई पूर्वी, मध्य र पश्चिमी नेपाललाई यातायात, ऊर्जा संयन्त्र, सेवा तथा वाणिज्यको अप्ठयारो हटाएर चीनसँग जोड्न मद्दत पुग्ने प्रचण्डको विश्वास छ। यातायातमा सुधार तथा कनेक्टीभिटीले एकीकृत बजारका लागि सहयोग गर्नेछ र व्यापार तथा वाणिज्य विस्तार गर्न लाभ हुने बताउँदै प्रचण्डले भने,' हामी विश्वास गर्छौं कि यस्तो कनेक्टीभिटीले उत्पादकत्वमा वृद्धि ल्याउनेछ र प्रविधिको स्तरोन्ती अनि साझा समृद्धि हाँसिल गर्न दुवै देशका जनताका लागि रोजगारी सिर्जना गर्नेछ ।' अध्यक्ष प्रचण्डले शान्ति र सुरक्षाका लागि मिलेर विकास गर्ने र समृद्ध हुने महत्वलाई अन्तर्राष्ट्रीय समुदायले व्यापकरुपमा आत्मसाथ गर्नु खुसीको कुरा भएको समेत बताएका छन्। उनले भने,' यसलाई व्यापकरुपमा स्वीकारिएको छ कि शान्तिबिना विकास हुँदैन र विकास बिना शान्ति हुँदैन। तुलनात्मक रुपमा हामी विश्वको शान्तिपूर्ण अवधिमा छौं।' अन्तर्राष्ट्रिय शान्ति दिवसको अवसरमा आयोजित कार्यक्रममा सहभागी हुन प्रचण्ड गत भदौ ३० गते चीन गएका थिए।"
सरकारका कामको नतिजा किन आएन ? प्रधानमन्त्रीले खुट्याए कारण,"काठमाण्डौँ : प्रधानमन्त्री केपी शर्मा ओलीले वर्षौदेखिको विकास र समृद्धिको चाहना पूरा गर्ने बाहेक कुनै पनि बहानाबाजी जनतालाई सैह्य नभएको सरकारले बुझेको बताएका छन्। संविधान दिवसका अवसरमा बुधबार सैनिकमञ्च टुँडिखेलमा भएको विशेष समारोहलाई सम्बोधन गर्दै उनले विकास र समृद्धि एक्लो प्रधानमन्त्री वा सरकारको नीजि विषय नभएको धारणा राखे। उनले भनेसमृद्धि र विकास, एक्लो प्रधानमन्त्री वा सरकार, कुनै एकदल वा व्यक्ति विशेषको नीजि विषय होइन, हाम्रो राष्ट्रिय संकल्प हो। परिणाम देखिने गरि काम नभएको गुनासो आफूले पनि सुनेको बताउदै प्रधानमन्त्रीले अब परिवर्तन महसूस गराउने बताए। ओलीले भने समृद्धिको प्रश्नमा कुरा धेरै भयो, काम भएन भन्ने गुनासाहरु मैले पनि सुन्दै आएको छु। हामी अहिले भन्ने चरणबाट गर्ने चरणमा प्रवेश गरेका छौँ, सपना देखाउने चरणबाट परिवर्तन महसूस गराउने प्रक्रियामा प्रवेश गरेका छौँ, भन्ने स्पष्ट छु। सोचेको परिणाम नआएको ? दोष हामीले छानेको प्रणालीको हो, या हामीले चुनेको नेतृत्वको ? अमिल्दो हाम्रो संरचना हो वा हाम्रो जनशक्ति नयाँ संरचना नमिलेर हो ? नयाँ नेपाल निर्माणमा किन अलमल ? जस्ता प्रश्न आउन थालेको प्रधानमन्त्रीले बताए। नेपालमा विकास नहुनुको मुख्य कारण सेवा प्रबाहमा हुने ढिलासुस्ती र लापरबाही भएको बताए। सुस्तरी चल्ने तथा दौडन खोज्ने बीचको द्वन्द्वले अहिलेको अलमल आएको प्रधानमन्त्रीकोप निष्कर्ष छ। प्रधानमन्त्री ओलीले 'भइहाल्छ नि' भन्दै सुस्तरी चल्ने वा 'गरि हाल्लान् नि' भन्दै चल्दै नचल्नेहरु र जनआकांक्षा अनुरुप शीघ्र विकासको लागि तीब्र गतिमा दौडन खोज्ने पक्षहरू बीचको बेमेलको कारण आजको अलमल भएको धारणा राखे। अविकासमा बाँचेको, पछौटेपनमा अल्मल्याइएको नेपाल, सरकार बनेको ६ महिनामा सब ठीकठाक हुनुपर्ने आग्रह भएपनि वस्तुपरक नभएको ओलीको भनाई छ। उनले संघीय प्रणाली नेपालको लागि नयाँ प्रयोग भएकाले व्यवहारको कसीमा घोटिने क्रममा नै यसले पूर्णता पाउने धारणा राखे। संघीयता ठीक कि बेठीक भन्ने प्रश्न अब सान्दर्भिक नरहेकाले राष्ट्रले निर्णय लिएपछि दृढतापूर्वक लागू गर्न अन्यौल र अलमललाई स्थान नहुने स्पष्ट पारे। संविधान निर्माण हुनुपूृर्वका आन्दोलन विषयहरु इतिहास भएको धारणा राख्दै प्रधानमन्त्री ओलीले अबको आन्दोलन विकास र समृद्धिको लागि हुने महान आन्दोलन भएकाले अधिकार प्राप्ति वा राजनीतिक प्रणालीको नाममा अब कुनै प्रकृतिको जवरजस्ती र होहल्ला आवश्यक नभएको बताए। ओलीले समृद्ध नेपाल, सुखी नेपालीको नारा पछि परेको नेपाली समाजलाई रुपान्तरण गर्न सबैले संयुक्त रुपमा देखेको हुँदा पूरा हुने र पूरा गर्नै पर्ने सपना भएको धारणा राखे।"
मुलुकको राष्ट्रिय पहिचान संकटमा : राप्रपा,"काठमाडौं : राष्ट्रिय प्रजातन्त्र पार्टी (राप्रपा)ले मुलुकको राष्ट्रिय पहिचान संकटमा पर्दै गएको दाबी गरेको छ। दुई दिनसम्म चलेको राप्रपा केन्द्रीय समितिको पूर्ण बैठकले संगठित र योजनाबद्ध धर्म परिवर्तनले राष्ट्रिय पहिचान संकटमा परेको ठहर गरेको हो। बैठकपछि जारी विज्ञप्तिमा भनिएको छ, धार्मिक मान्यतामा आएको ह्रासले नेपाली समाजमा व्याभिचार, भ्रष्टाचार र अनैतिक कार्यले प्रश्रय पाएको छ। मंगलबार र बुधबार बसेको बैठकका निर्णय सार्वजनिक गर्दै राप्रपाले देशमा विदेशी चलखेल र प्रभाव बढेको दाबी गरेको छ। देश अभिभावकविहीन जस्तो भएको छ, विखण्डनकारी तत्वको जन्म भएको छ, प्रचार विभाग प्रमुख मोहन श्रेष्ठले जारी गरेको विज्ञप्तिमा भनिएको छ, साम्प्रदायिक भावना बढेर राष्ट्रिय एकतालाई चुनोती दिइरहेको छ। लोकतन्त्रको आवरणमा लुटतन्त्र कायम भएको छ। संविधान दिवस मनाइरहेका बेला राप्रपाले संघीयता, गणतन्त्र र धर्म निरपेक्षताका बारेमा पुनर्विचार गर्न प्रमुख राजनीतिक दललाई आग्रह गरेको छ। राप्रपाले हिन्दुराष्ट्र पुनस्र्थापना जनजागरण अभियानलाई प्रदेश१ र गण्डकी प्रदेशबाहेक बाँकी प्रदेश र ७५३ वटै स्थानीय तहमा सञ्चालन गर्ने निर्णय गरेको छ। आगामी मंसिरभित्र पचास हजार नयाँ सक्रिय सदस्य थप्ने निर्णय गरेको प्रचार विभाग प्रमुख श्रेष्ठले बताए। यस्तै राप्रपाले एकता महाधिवेशनबाट पारित पार्टीको वैचारिक मान्यतामा आधारित भएर समान विचारधारा भएका दलसँग एकता र सहकार्य गर्ने सम्बन्धमा पार्टी अध्यक्ष कमल थापालाई पूर्ण अधिकार दिएको छ भने राप्रपा धारका दलहरुबीचको एकतामा जोड दिँदै राप्रपाले भविष्यमा कहिल्यै पार्टी विभाजन नगर्ने संकल्पका साथ पुन एकतामा आउन ती दलहरुलाई आह्वान गरेको छ। बैठकमा अध्यक्ष थापाले पेश गरेको राजनीतिक प्रतिवेदन, महामन्त्री भाष्कर भद्राको सचिवालय सम्बन्धी प्रतिवेदन र कोषाध्यक्ष उद्धव पौडेलको आर्थिक प्रतिवेदन सामान्य परिमार्जनसहित पास भएको विज्ञप्तिमा उल्लेख छ।"
अधिकारप्राप्तिका नाममा जबर्जस्ती स्वीकार्य छैन : प्रधानमन्त्री,"काठमाडौं : प्रधानमन्त्री केपी शर्मा ओलीले अधिकार प्राप्ति वा राजनीतिक प्रणालीको नाममा हुने कुनै पनि जबर्जस्तो स्वीकार्य नहुने बताएका छन्। संविधान दिवसका अवसरमा बुधबार सैनिकमञ्च टुँडिखेलमा भएको विशेष समारोहलाई सम्बोधन गर्दै प्रधानमन्त्रीले संविधानले सबै नागरिकलाई अधिकार दिएको उल्लेख गर्दै अब अधिकारप्राप्तिका नाममा हुने जबर्जस्ती स्वीकार नहुने बताए। 'अब अधिकार प्राप्ति वा राजनीतिक प्रणालीको नाममा हुने अनुचित क्रियाकलाप वा जबर्जस्ती स्वीकार्य छैन', प्रधानमन्त्री ओलीले भने, 'अब हुने आन्दोलन विकास र समृद्धिका लागि हुनुपर्छ जसको उद्देश्य नागरिकमा दायतित्ववोध गराउने हुनुपर्छ।' संविधानले लोकतन्त्रका सबै विश्वव्यापी मान्यता संस्थागत गरेको उल्लेख गर्दै प्रधानमन्त्रीले सबैखालका आर्थिक शोसण, असन्तुष्टि र विद्रोहका स्वरहरूलाई संविधानले सम्बोधन गरेको बताए प्रधानमन्त्रीले तीब्र विकास चाहने र बिस्तारै चल्न खोज्नेबीचको बेमेलले परिणाम देखिने गरी काम गर्न नसकिएको बताएका छन्। 'अलमल भइहाल्छ नि भनेर सुस्तरी चल्ने वा तीब्र विकास गर्ने भन्नेबीचको बेमेलले परिणाम देखिन नसकेको हो भन्ने मलाई लाग्छ', प्रधानमन्त्रीले भने।"
संविधानको विरोध गर्ने सिके राउतका दुई सय कार्यकर्ता पक्राउ,जनकपुर : एक मधेस एक प्रदेशको मागसहित संविधान दिवसको विरोध गर्ने सिके राउतका दुई सय बढी कार्यकर्ता पक्राउ परेका छन्। बुधबार बिहानैदेखि संविधान दिवसको विरोध गर्दै सडक प्रदर्शनमा उत्रिएका राउतका कार्यकर्तालाई प्रहरीले नियन्त्रणमा लिएको हो। हिडौं जनकपुर भरौं जनकपुर नाराका साथ अभियान चलाइरहेको अवस्थामा उनीहरु पक्राउ परेका हुन् । प्रहरीले हस्तक्षेप गरेपछि राउतका कार्यकर्ताले जनकपुरमा बुधबार बिहान गर्ने भनेको विरोध कार्यक्रम स्थगित भएको छ । प्रहरीले बल प्रयोग गरे पनि राउतका हजार बढी कार्यकर्ताले जनकपुरमा प्रदर्शन गरे। विरोध जुलुससहित कार्यकर्ता जनकपुरको बाह्रबिघा मैदानमा उपस्थित भएका छन् । विरोध कार्यक्रममा राउत स्वयम् उपस्थित हुने बताइएको भए पनि अहिलेसम्म उनी उपस्थित भएका छैनन्। प्रहरीले कार्यक्रममा हस्तक्षेप गरेपछि विरोध कार्यक्रम नै स्थगित भएको छ । प्रदेश २ का प्रहरी डीआइजी दिनेश अमात्यले संविधान विरोधी समूहलाई पक्राउ गरेको जानकारी दिए । संविधान दिवसको अवसर पारेर जनकपुरमै राजपाका स्थानीय नेताकार्यकर्ताले पनि विरोध जुलुस निकाल्ने तयारी गरिरहेका छन् ।
बैतडीमा देउडा र छलिया खेलेर संविधान दिवस मनाइयो,"बैतडी : बैतडीमा देउडा र छलिया खेलेर संविधान दिवस मनाइएको छ। खुसीयालीमा खेलिने छलिया नृत्य संविधान दिवसको अवसरमा खेलिएको हो। सदरमुकाममा आयोजित कार्यक्रम छलिया नृत्य प्रदर्शन गरिएको जिल्ला समन्वय समितिका प्रमुख सिद्धराज भट्टले बताए। उनले भने, 'छलिया खुसीयालीको समयमा खेलिने विशेष प्रकारको नृत्य हो।नेपाली जनताको लामो बलिदानी पछि प्राप्त संविधानले हामीले खुसी तुल्याएकाले मौलिक संस्कृतिमा आधारित छलिया नृत्य प्रस्तुत गरेका हौं।' साहीलेक बजारबाट बाजागाजा र छलिया नाचसहित दिवसको अवसरमा र्याली निकालिएको प्रमुख भट्टले बताए। 'संविधान सबै नेपालीको साझा दस्तावेज भएकाले स्थानीयबासीको सहभागितामा हामीले दिवस भव्यताका साथ मनायौं। सबै सहभागीले छलिया नाचेर दिवसको अवसरमा खुसी मनाए।' उनले भने, 'संविधान दिवसको अवसरमा सरकारी कर्मचारी,राजनैतिक दलका पदाधिकारी र आम सर्वसाधरणले छलिया नाच्यौं, नचायौं र रम्यौं। यो हाम्रो खुसीयालीको दिन हो।' यस्तै दिवसको अवसरमा पाटन नगरपालिका ८ खोड्पे बजारमा देउडा कार्यक्रमको आयोजना गरिएको हो। स्थानीयको सहभागितामा दिवसको अवसरमा डेउडा खेलिएको पाटन नगरपालिका प्रवक्ता लोकबहादुर भण्डारीले बताए। उनले भने, 'जनताको संविधान जारी भएको दिनको खुसीयालीमा जनताको सहभागितामा डेउडा खेल्यौं। स्थानीयबासीको पनि उल्लेख्य सहभागिता रह्यो।' ड्यौडामा संविधानका विशेषता झल्किने शब्द प्रयोग गरिएका र यसले नागरिकलाई संविधानको बारेमा थप बुझाइ भएको पाटन नगरपालिका खोड्पेका हरिश बिष्टले बताए। उनले भने, 'ड्यौडा, छलियाजस्ता सांस्कृतिक धरोहर हुन्। हामीले विशेष अवसरमा यस्ता कुराहरु खेल्ने गर्दछौं। संविधान जारी भएको दिन पनि ऐतिहासिक दिन भएकाले देउडा खेलेर संविधान दिवस मनाएका हौं।' जिल्लाका सबै जसो स्थानीय तहहरुले विभिन्न कार्यक्रमको आयोजना गरी दिवस मनाएका छन्।"
माग सम्बोधन नभए मधेसले छुट्टै देश माग्न सक्छ : महन्थ ठाकुर,"कृष्णराज सर्वहारीक्रान्ति शाह वीरगंज : प्रदेश दुईको विभिन्न स्थानमा राजपालगायत दलहरुले संविधान जारी भएको दिनलाई कालो दिवसको रुपमा मनाउँदा मधेश आन्दोलनका अगुवाले भने मृत संविधानको पुनर्जीवन खोज्न नसकिने अवधारणा राखेका छन्। संविधान जारी भएको असोज ३ गते बुधबार वीरगन्जमा आयोजित नेपालको संविधान २०७२ मा जनताको अवधारणा विषयक कार्यक्रममा बोल्दै लेखक खगेन्द्र संग्रौलाले संविधानको विरोध गर्नेलाई विखण्डनकारी भनिन्छ तर जसले यो संविधान जारी गरयो तिनीहरु नै विखण्डणकारी भएको बताए। उनले मधेसीको रगतमा लगपतिएको संविधानमा संसोधन नगरेसम्म यसले पुनर्जीवन नपाउने धारणा राखे। सिके लालले फाष्ट ट्रयाकको नाममा हतारमा संविधान जारी गरेर मृत बच्चा पैदा भए सरह संविधान आएकाले सबैलाई सर्वस्वीकार्य हुन नसक्ने विचार राखे। संघिय समाजवादी फोरम नेपालका सांसद प्रदीप यादवले भने संविधान संशोधन हुन्छ भन्ने आशामा फोरम सरकारमा गएको तर मधेसको माग सम्बोधन नभए दसैं, तिहार लगत्तै पार्टीले मन्त्री फिर्ता बलाएर सरकारलाई दिएको समर्थन फिर्ता लिने बताए। मधेस मिडिया फाउन्डेसनका तुला नारायण साहले तीन ठूला दलका खस आर्य समूहका सांसदको स्वार्थमा संविधान जारी गरीएकाले मधेसी, दलित, जनजातिको आधिकार संविधानमा नसमेटिएको बताए। राजपाका सह अध्यक्ष लक्ष्मणलाल कर्णले मधेस आन्दोलका क्रममा गिरफतार गरिएका छुट्लान, संविधान संसोधन होला भन्ने आशामा आफूहरुले सरकारलाई समर्थन गरेको जिकिर गरे। समर्थन दिएपनि हामी अझैसम्म विपक्षमै बस्दै आएका छौँ, उनले भने, सरकारले दिएको आश्वासन पूरा गरेन भने समर्थन फिर्ता लिएर आन्दोलनमा जान्छाँै। डासुन्दरमणी दीक्षितले मधेस कमजोर भए समग्र नेपाल पनि कमजोर हुने भएकाले उनीहरुको मुद्दा सम्बोधन गर्न दुई तिहाईको सरकार उदार हुनैपर्ने बताए। यसका लागि फोरम र राजपा पनि एक जुट हुनैपर्छ नभए शासकहरुले खेल्ने मौका पाउँछन्, उनले भने। राजपाका अध्यक्ष मण्डलका संयोजक महन्थ ठाकुरले मधेसी समुदायको दुख देखेर आफनो आँसु नै रित्तिइसकेको भन्दै राजपा कसैको पिछलग्गु नबन्ने स्पष्ट पारे । मधेसको मुद्दालाई किनारा लगाएर कुनै हालतमा आत्मसमर्पण गर्दैनौं, उनले भने, अन्तिम समयसम्म ललड्नेछौँ। सानो पाइला, सेसीफ र युवा संघ शक्ति सघंको आयोजनामा भएको बहस कार्यक्रम बिहीबार पनि चल्नेछ। घण्टारघरमा राजपाको कालो दिवस राजपा अध्यक्ष मण्डलका संयोजक महन्थ ठाकुरले मधेसको माग समयमै संबोधन हुन नसके अलग मधेसको माग पनि उठ्न सक्ने चेतावनी दिएका छन्। संविधान जारी भएको असोज ३ का दिन कालो दिवसका रुपमा मनाउने क्रममा बुधबार वीरगन्जको घण्टाघर चोकमा आयोजित विरोधसभालाई सम्बोधन गर्दै ठाकुरले भने, महाभारतमा पाण्डवले पाँच गाउँ माग्दा कौरवले पुरै राज्य नै गुमाउनु परेको थियो, यदि मधेसका माग र असन्तुष्टि समयमै सम्बोधन हुन सकेन भने मधेसले छुट्टै देशको पनि माग गर्न सक्छ। लोकतन्त्र प्राप्तिको संघर्षमा मधेसीको पनि त्याग र बलिदानी रहेको उनले स्मरण गरे। लोकतन्त्रमा हाम्रो पनि अंश छ, हाम्रो पनि हिस्सेदारी छ । तर त्यो अहिलेसम्म पनि पाउन सकिएको छैन, ठाकुरले भने, यदि त्यो अंश र हिस्सा मधेसीले पाउन सकेनन् भने मधेसीले अलग राष्ट्रको नै माग गर्न सक्छन्। बुहदलीय प्रजातन्त्र पछि मुलुकका हरेक प्रधानमन्त्रीले मधेसी दलसँग पटकपटक सम्झौता र सहमति गर्दै आएको भएपनि उत्तः सहमति र सम्झौता कार्यान्वयनमा धोका दिएको आरोप ठाकुरले लगाए। मधेसीबाट खोसिएका हक अधिकार नपाएसम्म मधेसमा संविधानविरुद्ध संघर्ष जारी नै रहने उनको भनाइ छ। विरोधसभालाई सम्बोधन गर्दै राजपाका सहअध्यक्ष लक्ष्मणलाल कर्णले मधेसीको बलिदानी र त्यागलाई राजपाले खेर जान नदिने बताए।"
संविधान दिवसको अवसरमा दीप प्रज्वलन,"राजविराज : संविधान दिवसको अवसरमा बुधबार सप्तरीको अग्नीसाइर कृष्णासवरन गाउँपालिकाका विभिन्न स्थानमा दीप प्रज्वलन गरिएको छ। नेपाल कम्युनिष्ट पार्टी (नेकपा) गाउँपालिका कमिटीले साँझ एकैसाथ विभिन्न स्थानमा दीप प्रज्वलन गरी संविधान दिवस मनाएको हो। गाउँपालिकाको चाँदनी चौक, सितापुर चौक, प्रसवनी हटिया, विशाल चौक, जण्डोल बजार, महुली बजार र जण्डोल चौकमा क्रमशः वसन्त चौधरी, वेचन चौधरी, भगवती चौधरी, बद्रीनारायण चौधरी, दीनानाथ चौधरी, बोधराज सुवेदी र महेशप्रसाद चौधरीको नेतृत्वमा दीप प्रज्वलन भएको हो।"
पुष्पलाललाई नेपालरत्न : कसलाई के विभूषण ?,"काठमाडौं : सरकारले नेपाल कम्युनिस्ट पार्टीका संस्थापक महासचिव पुष्पलाल श्रेष्ठ (मरणोपरान्त) लाई नेपालरत्न द्वारा विभूषित गर्ने घोषणा गरेको छ। राष्ट्रपतिबाट संविधान दिवसका दिन उक्त मानपदवी दिइने गृह मन्त्रालयले जनाएको छ। त्यस्तै राजनीतिज्ञ गजेन्द्रनारायण सिंह र सङ्गीतज्ञ अम्बर गुरुङ (मरणोपरान्त), वाङ्मय शताब्दी पुरुष सत्यमोहन जोशी र राष्ट्रकवि माधव घिमिरे लाई महाउज्ज्वल राष्ट्रदीप (प्रथम श्रेणी) मानपदवीद्वारा विभूषित गर्ने घोषणा भएको छ। प्रधानन्यायाधीश ओमप्रकाश मिश्रलाई सुप्रसिद्ध प्रबल जनसेवाश्री (प्रथम श्रेणी) तथा डा बालकृष्ण पोखरेल र जगमान गुरुङलाई उज्ज्वल कीर्तिमय राष्ट्रदीप (द्वितीय श्रेणी) मानपदवीद्वारा विभूषित गर्ने घोषणा गरिएको मन्त्रालयले सार्वजनिक गरेको सूचनामा उल्लेख छ। त्यस्तै साहित्यकार दिनेशहरि अधिकारी, गायक तथा अभिनेता हरिप्रसाद रिमाल (मरणोपरान्त) र इतिहासकार प्रा दिनेशराज पन्तलाई सुकीर्तिमय राष्ट्रदीप (तृतीय श्रेणी) पदकद्वारा विभूषित गर्ने घोषणा गरिएको छ। मन्त्रालयले विभिन्न क्षेत्रका ९६ जनालाई सुप्रबल जनसेवाश्री (तृतीय श्रेणी), साहित्यकार झमककुमारी घिमिरेलाई कीर्तिमय राष्ट्रदीप (चतुर्थ श्रेणी), विभिन्न क्षेत्रका १६२ लाई प्रबल जनसेवाश्री (चतुर्थ श्रेणी) र ७४ जनालाई जनसेवाश्री (पञ्चम श्रेणी) मानपदवीद्वारा विभूषित गर्ने घोषणा गरेको छ। परम पौरख भाष्कर (नेपाली सेनाले मात्र प्राप्त गर्ने) अलङ्कारद्वारा छ, नेपाल प्रताप सुभूषण (नेपाली सेनाबाहेक अन्य सुरक्षाकर्मीले मात्र प्राप्त गर्ने) द्वारा २४, अति पौरख भाष्कर (नेपाली सेनाले मात्र प्राप्त गर्ने) द्वारा १२, नेपाल प्रताप आभूषण (नेपाली सेनाबाहेक अन्य सुरक्षाकर्मीले मात्र प्राप्त गर्ने) द्वारा १४, समाजसेवा रत्नद्वारा १३, महापौरख भाष्कर (नेपाली सेनाले मात्र प्राप्त गर्ने) र नेपाल प्रताप भूषण (नेपाली सेनाबाहेक अन्य सुरक्षाकर्मीले मात्र प्राप्त गर्ने) अलङ्कारद्वारा छ जनालाई विभूषित गर्ने घोषणा गरिएको छ। त्यस्तै राष्ट्रसेवा पदकद्वारा एक, सगरमाथा पदकद्वारा दुई, सुकीर्ति पदकद्वारा ३५, वीरता पदकद्वारा १७, सौर्य पदकद्वारा छ, प्राकृतिक प्रकोप पीडितोद्धार पदकद्वारा २३ र विकास रत्न पदकद्वारा तीन जनालाई विभूषित गर्ने घोषणा गरिएको मन्त्रालयले जनाएको छ। राससकर्मी सिलवाललाई प्रबल जनसेवाश्री सरकारले राष्ट्रिय समाचार समिति (रासस) का प्रशासन प्रमुख उत्तम सिलवाललाई प्रबल जनसेवाश्री (चतुर्थ श्रेणी) मानपदवीद्वारा विभूषित गर्ने घोषणा गरेको छ। राससमा झण्डै २० वर्षदेखि सेवारत उनले यसअघि उपप्रमुख समाचारदाता र कार्यकारी व्यवस्थापकको जिम्मेवारी निर्वाह गरिसकेका छन्। राष्ट्रपतिबाट केही समयपछि विशेष समारोह आयोजना गरी उक्त मानपदवी, अलङ्कार र पदक प्रदान गरिने मन्त्रालयले जनाएको छ। रासस"
चीन भ्रमणा सकेर प्रचण्ड स्वदेश फिर्ता,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल चीन भ्रमणबाट फर्किएका छन्। स्वदेश फिर्ता हुनुअघि उनले चिनियाँ उपराष्ट्रपति वाङ क्वी सानसँग भेटवार्ता गरेका थिए। चीनको च्याङ्सु प्रान्तको नान्चिङमा आयोजित अन्तर्राष्ट्रिय शान्ति स्मृति दिवसलाई सम्बोधन सकेपछि उपराष्ट्रपति सानसँग दाहालको भेटवार्ता भएको थियो। सोही दिवसमा सहभागी हुन दाहाल चीन भ्रमणमा गएका थिए। उनी बुधबार राति एयर चाइनाको सिजेट ३०६७को जहाजबाट स्वदेश फर्केका हुन्। चिनियाँ उपराष्ट्रपतिसँगको भेटमा दाहालले नेपालमा द्वन्द्वको अन्त्य गरेर शान्ति स्थापना भएको र आफूहरूको योजना देशको समृद्धि भएको बताएका थिए। नेकपा र चिनियाँ कम्युनिस्ट पार्टीबीचको सम्बन्धलाई अझै सुदृढ गर्ने र नेपाल सरकार एवं चिनियाँ सरकारबीच भएका सम्झौता कार्यान्वयन गराउने आफ्नो भ्रमणको उद्देश्य भएको अध्यक्ष दाहालको भनाइ छ। उपराष्ट्रपति सानले दाहाललाई चीनमा स्वागत गर्न पाउँदा खुसी व्यक्त गरेका थिए। त्यसअघि अन्तर्राष्ट्रिय शान्ति दिवसलाई सम्बोधनका क्रममा दाहालले गरिबीमा राखेर केही कसैको मात्रै समृद्धिले सुरक्षा, दिगोपना र हिंसारहित समाजको कल्पना गर्न नसकिने बताएका थिए।"
जनकपुरको रामानन्द चोकमा सिके राउतको भाषण : प्रहरी मूकदर्शक,जनकपुर : प्रहरीको खोजी सूचीमा रहेका सिके राउतले हजारौं कार्यकर्ताको बीचमा संविधानको विरोधमा बाेलेका छन्। जनकपुरको रामानन्द चोकमा राउतले भाषण गर्दै गर्दा प्रहरी भने मूकदर्शक बनेको छ। मंगलबार साँझसम्म राउतको खोजी भइरहेको बताएको जनकपुर प्रहरी उनले मुख्य चोकमा उपस्थित हुँदा गर्दा मूकदर्शक बनेको हो। संविधान दिवसकै दिन स्वतन्त्र मधेसको माग गर्दै विभिन्न कार्यक्रम गर्दै आएका राउतले प्रदेश २ को राजधानी जनकपुरकै मुख्य चोकमा संविधानको चर्को विरोध गर्दै भाषण गरेका हुन्। सिके राउतले जनकपुरमा भाषण गर्दा उता रुपन्देहीको गैडहवामा आमसभा भएको छ। राउत नेतृत्वको स्वतन्त्र मधेश संगठनले आफ्ना कार्यकर्ता राममनोहर यादवको श्रद्धाञ्जलि कार्यक्रमसहित कालो संविधान भन्दै विरोध सभा गरेको हो।
प्रदेश २ का मन्त्री नै संविधानको विरोध गर्दै सडकमा !,जनकपुर : केन्द्र सरकारले राजधानी काठमाडौंमा धुमधाम साथ संविधान दिवस मनाइरहँदा प्रदेश २ को सत्तारुढ दल राष्ट्रिय जनता पार्टी (राजपा)कै नेता संविधान दिवसको विरोधमा उत्रिएका छन्। जनकपुरमा बुधबार दिउँसो राजपाका नेताले संविधान दिवसको विरोध गर्दै नाराबाजी गरेका हुन्। विरोध कार्यक्रममा राजपाको तर्फबाट प्रदेश २ का सामाजिक विकासमन्त्री नवलकिशोर साह सहभागी भएका छन्। मन्त्रीकै अगुवाइमा विरोध प्रदर्शन भएको हो। यसअघि जनकपुरमै प्रदर्शनमा उत्रिएका सिके राउतका दुई सयबढी कार्यकर्तालाई भने प्रहरीले पक्राउ गरिसकेको छ। राउतका कार्यकर्ताका पछिपछि राजपाका नेता तथा कार्यकर्ताले संविधानको विरोध गर्दै जुलुस निकालेका हुन्। तीन वर्षअघि संविधानसभाबाट बनेको संविधान त्रुटिपूर्ण भन्दैआएको राजपाले केपी ओली नेतृत्वको सरकारलाई संसदमा समर्थन पनि गरेको छ।
नवलपरासीबाट सिके राउतका २० कार्यकर्ता पक्राउ,"परासी : सिके राउत का २० जना कार्यकर्तालाई पश्चिम जिल्ला प्रहरी कार्यालय नवलपरासीले बुधबार पक्राउ गरेको छ। संविधानको विरोधसहित प्रहरी हिरासतमा रही उपचारका क्रममा मृत्यु भएका बाँकेका कार्यकर्ता राम मनोहर यादवको सम्झनामा पाल्हीनन्दन गाउँपालिकाको बेलासपुरमा सिके राउतका कार्यकर्ताले कार्यक्रमको आयोजना गरेका थिए। हातमा कालोपट्टी बाँधेर आएका उनीहरुले संविधानको विरोधगर्दै देश विखण्डनको नारा लगाउन थालेपछि पक्राउ गरेको प्रहरी उपरीक्षक राजेन्द्र प्रसाद भट्टले जानकारी दिए। कार्यक्रममा हस्तक्षेप गर्ने योजना नरहेपनि देश विखण्डनसहित जनमानसलाई उत्तेजितपार्दै शान्ति सुरक्षा खलल पुग्ने गरी नारा लगाएपछि प्रहरीले हस्तक्षेप गरेको भट्टको भनाइ छ। पक्राउ परेका सबैलाई जिल्ला प्रहरी कार्यालयमा राखिएको छ। उनीहरुलाई आवश्यक सोधपुछपछि कारबाही हुने भट्टले जानकारी दिए। पक्राउ पर्नेमा जिल्ला संयोजक श्रीकृष्ण यादवसहित, रामग्राम नगरपालिका, सरावल, प्रतापुर, सुस्ता, पाल्हीनन्दन गाउँपालिकाका कार्यकर्ता छन्। पक्राउ पर्ने शोभादेवी हरिजन, दुलारी केवट, लालटी हरिजन, सयरा खातुन, दुर्गावती चौहान, धु्रवप्रसाद गौंड, भिखारी पासी, प्रकाश पासवान, जैनुद्दिन अनसारी, अमेरिका हरिजन, वीरेन्द्र खरबार, रविश कुर्मी, अभिमन्यु कुर्मी, रोशन सहानी, विक्रम गौंड, सिकन्दर गौंड, मार्कण्डे दास, कृष्णानन्द कोहाँर र विजय हरिजन रहेका छन्।"
मुख्यमन्त्री गुरुङ चीन जाने,"पोखरा : गण्डकी प्रदेशका मुख्यमन्त्री पृथ्वीसुब्बा गुरुङ आउँदो ९ गते चीन भ्रमणमा जाने भएका छन्। १५ असोजसम्मको उनको भ्रमणमा प्रदेश नीति तथा योजना आयोगका उपाध्यक्ष गिरिधारि शर्मा, प्रमुख सचिव लक्ष्मीराम पौडेल र मुख्य न्यायाधिवक्ता राजेन्द्र घिमिरेसमेत सहभागी हुँदैछन्। हाइनान प्रान्तका सरकार प्रमुखको निमन्त्रणामा मुख्यमन्त्री चीन जान लागेका हुन्। हाइनान प्रान्तको विशेष प्रान्तीय दिवसमा मुख्यन्त्री गुरुङलाई निम्तो आएको प्रदेश सरकार स्रोतको भनाइ छ। गण्डकी प्रदेश सरकारका प्रवक्ता तथा भौतिक पूर्वाधार विकास मन्त्री रामशरण बस्नेतका अनुसार मुख्यमन्त्रीको चीन भ्रमणलाई नेपाल सरकारले स्वीकृति दिइसकेको छ। भ्रमणमा प्राविधिक विद्यालय स्थापनाबारे छलफल हुने बताइएको छ। गण्डकी प्रदेशको पर्यटन पर्यटन, कृषि र शिक्षा लगायत विषय मुख्यमन्त्रीको भ्रमणको उद्देश्य रहेको मन्त्री बस्नेत बताउँछन्। हाइनान प्रान्तसँग गण्डकीको मितेरी साइनो गाँस्ने योजनासमेत छ। चिनियाँहरुले मुख्यमन्त्रीको यसै भ्रमणका बेला साइनो गाँसिहाल्ने प्रस्ताव गरे पनि तयारी पूर्वक सम्बन्ध गाँस्ने गण्डकीको योजना छ।"
प्रचण्ड र चीनियाँ उपराष्ट्रपतिबीच भेट,"काठमाडौं : चीन भ्रमणमा रहेका नेपाल कम्युनिस्ट पार्टी (नेकपा) का अध्यक्ष एवं पूर्वप्रधानमन्त्री पुष्पकमल दाहाल प्रचण्ड ले चीनका उपराष्ट्रपति वाङ क्वी सानसँग भेट गरेका हुन्। प्रभण्डले उपराष्ट्रपतिसँगको भेटमा नेपालमा द्वन्द्वको अन्त्य गरेर शान्ति स्थापना गरिएको स्मरण गर्दै अबको अभिभारा देशको समृद्धि भएको बताएका छन्। मलुकको समृद्धिका लागि नेपालमा कम्युनिस्ट पार्टीको बलियो सरकार बनाई राजनीतिक स्थिरता निर्माण गरिएको बताएको प्रचण्डको सचिवालयले जनाएको छ। भेटमा प्रचण्डलृे आफूहरुसँग थुप्रै अवसर र चुनौती रहेको उल्लेख गर्दै चुनौतीको सामना गरेर मात्र विद्यमान अवसर प्राप्त गर्न सकिएको बताएका छन्। उनले नेकपा र चिनियाँ कम्युनिस्ट पार्टीबीचको सम्बन्धलाई अझै सुदृढ गर्ने तथा नेपाल सरकार र चिनियाँ सरकारबीच भएका सम्झौता र समझदारीलाई कार्यान्वयन गराउने आफ्नो भ्रमणको मुख्य उद्देश्य भएको दोहोर्याएका छन्। भेटमा उपराष्ट्रपति सानले अध्यक्ष प्रचण्डसँगको विगतका भेट स्मरण गर्दै भने, तपाईंलाई चीनमा स्वागत गर्न पाउँदा अत्यन्त खुशी लागेको छ। तपाईं हाम्रो पुरानो कमरेड हुनुहुन्छ। उपराष्ट्रपति सानले दुई देशबीच भएका सम्झौता कार्यान्वयनका लागि आफूहरु प्रतिबद्ध रहेको भन्दै आगामी दिनमा द्विपक्षीय सम्बन्ध अझै विस्तार भएर जाने विश्वास व्यक्त गरे। रासस"
संविधानको विरोधमा रुपन्देहीमा सिके राउत समूहको सभा : प्रहरी रमिते,"बुटवल : संविधान दिवसकै दिन स्वतन्त्र मधेसको माग गर्दै रुपन्देहीको गैडहवामा आमसभा भएको छ। सिके राउत नेतृत्वको स्वतन्त्र मधेश संगठनले आफ्ना कार्यकर्ता राममनोहर यादवको श्रद्धाञ्जलि कार्यक्रमसहित कालो संविधान भन्दै विरोध सभा गरेको हो। राष्ट्रिय अखण्डताविरुद्धको सभा चल्दा प्रहरी भने मुकदर्शक बनेको स्थानीयले बताएका छन्। संविधान दिवसकै दिन प्रहरीको सुरक्षामै स्वतन्त्र मधेसको विषयमा चर्को भाषण भएको हो। सिके राउतका कार्यकर्ता यादवको केही दिन अघि बर्दियाको प्रहरी हिरासतमै उपचारको क्रममा मृत्यु भएको थियो। तर संगठनले भने यादवको हत्या गरिएको आरोप लगाएको छ। रुपन्देही, नवलपरासी र कपिलवस्तुमा संगठन विस्तार गर्दै गइरहेको सिके राउत समूहले स्वतन्त्र मधेसको पक्षमा जनमत बनाइरहे पनि सुरक्षा निकाय कमजोर देखिएको छ। संगठनका रुपन्देही संयोजक भूपेन्द्र यादवले गैडहवाको सगरहवा नजिकै कार्यक्रम गरिएको बताए। कार्यक्रममा सयौंको कार्यकर्ताका सहभागी भएको स्थानीयले बताएका छन्। संविधान मधेस विरोधी भएको भन्दै त्यसको विरोधमा कालो दिन मनाइएको संयोजक यादवले बताए। मधेशी जनताको हितमा नभएको संविधान पूर्नलेखन हुनुपर्ने र स्वतन्त्र मधेशको माग सहित सभा गरिएको हो, उनले भने। सभालाई संयोजक यादवसहित सहसंयोजक दिलिप यादव, स्वतन्त्र मधेस संघर्ष समितिका संयोजक चन्द्र शेखर सोनार, जिल्ला स्तरीय नेता विजय यादव, सञ्जय मिश्रलगायतका नेताले संवोधन गरे। प्रहरीले दुई दिनअघि कार्यक्रमको विषयमा प्रचार गर्ने दुई कार्यकर्ता चन्द्र भुषण सोनार र रामचरण यादवलाई पक्राउ गरेको थियो। गैडहवामा चार घण्टा कार्यक्रम चरिरहदा प्रहरीले कुनै हस्तक्षेप गरेन। इलाका प्रहरी कार्यालय सूर्यपुराका प्रहरी सहायक निरीक्षक मिनबहादुर खत्रीले कार्यक्रम बिथोलिएको बताए। हामी संविधान दिवसको कार्यक्रममा थियौं, जानकारी पाउनासाथ तितरबितर पारेका हौं, उनले अन्नपूर्णसंग भने। सभा तितरतिवर गर्न जनपथ र शसस्त्र प्रहरीको खटिएको उनको दाबी छ। प्रहरीले कार्यक्रम बिथोलेको दाबी गरे पनि सिके राउत समूहका जिल्ला संयोजक यादवले पूर्वघोषित स्थान सगरहवामा कार्यक्रम नगरी नजिकैको चौरमा निर्धक्क कार्यक्रम भएको बताए। जनताहरु हाम्रो पक्षमा छन, प्रहरीले घेरा हाले पनि सभा हुन्छ, उनले भने। सिके राउत समूहले रुपन्देहीमा २ सय ८० सदस्यीय जिल्ला कार्यसमिति गठन भएको जनाएको छ। त्यस्तै ५ सय जनाको युवा दस्ता तयार पारिएको यादवले जानकारी गराए। नवलपरासी र कपिलवस्तुमा संगठन बलियो बन्दै गएको उनको दाबी छ। सिके राउत समूहले यसअघि मर्चवार क्षेत्रमा सभा गर्दै आएको थियो। रुपन्देहीको मर्चवार, धकधई, लुम्बिनी र सूर्यपूरामा बाक्लो संगठन बिस्तार गर्दै आएको छ। रुपन्देहीका प्रहरी प्रमुख हृदय थापाले सिके राउत समूहको कार्यक्रम रोक्दारोक्दै छोटो समय भएको बताए। तीन स्थानमा रोकेका हौं, गाउँको भित्री क्षेत्रमा एउटा सभा भएको थियो। त्यसलाई पनि रोकेका हौं, उनले भने। उनले संगठन विस्तारको काम नभएको दाबी गरे। प्रहरीले कार्यकर्ता पहिचान गरेर निगरानी गरिराखेको बताए।"
उपराष्ट्रपति पुन र चीनका उपप्रधानमन्त्रीको शिष्टाचार भेट,"छेन्दु : चीनको औपचारिक भ्रमणमा रहेका उपराष्ट्रपति नन्दबहादुर पुन पासाङसँग चीनका उपप्रधानमन्त्री हु छुन्ह्वाले शिष्टाचार भेट गरेका छन्। उपराष्ट्रपतिसँग चीनका उपप्रधानमन्त्री हुले सरकारी अतिथि गृहमा करिब एक घण्टा लामो शिष्टाचार भेट गरेका हुन्। चीनका उपप्रधानमन्त्रीसँगको भेटमा उपराष्ट्रपतिले नेपाल चीन सम्बन्ध सगरमाथा जत्तिकै उचो नङ र मासु जस्तो छुट्टिनै नमिल्ने खालको बनिसकेको बताएका छन्। उनले १९५५ मा औपचारिक सम्बन्ध बने पनि नेपाल चीनबीच सदियाँैदेखि सांस्कृतिक एवम् विविध सम्बन्ध रहेको चर्चा गरे। उनले दुई देशबीचको सम्बन्ध जनस्तरसम्मै प्रगाढ रहेको उल्लेख गरेका छन्। उपराष्ट्रपतिले नेपालका प्रधानमन्त्रीहरुको भ्रमणको क्रममा भएका व्यापार तथा पारवहान सम्झौता र चीनले अगाडि सारेको बेल्ट एण्ड रोड एनिसियटिभ (बिआरआई)मा भएको हस्ताक्षर नेपालका लागि विशेष रहेको बताए। उनले चिनियाँ बन्दरगाहा प्रयोग सम्बन्धी सम्झौतामा चाँडै हस्ताक्षर हुनुपर्ने उल्लेख गर्दै त्यसमा हस्ताक्षर भएपछि नेपाल भूपरिवेष्ठित मुलुक नरहने बताए। उपराष्ट्रपतिले नेपाल एक चीन नीतिप्रति सदैव प्रतिबद्ध रहेको उल्लेख गर्दै नेपाली भूमी चीनविरुद्ध गतिविधि गर्न नदिने प्रतिवद्धता व्यक्त गरेका छन्। उनले लासा काठमाडौं रेल परियोजनालाई अगाडि बढाउनुपर्नेमा जोड दिँदै लासा, काठमाडौं, लुम्बीनी रेलमार्ग बनेमा चीनलाई भारत हुँदै दक्षिण एशियालाई जोड्न सकिने र त्यसबाट चीनलाई नै बढी लाभ हुने बताए। अवश्य पनि यसबाट नेपाललाई पनि ठूलो लाभ हुनेछ, उनले भने। उपराष्ट्रतिले अवरुद्ध तातोपानी नाका सञ्चालमा जोड दिदै केरुङ नाकाको स्तरोन्नती, ओलाङचुङगोला लगायतका नाका सञ्चालनमा जोड दिए। उनले नेपालले बुधबार नै संविधान दिवस मनाएको स्मरण गर्दै संविधान जारी, तीन तहको निर्वाचन र स्थायी सरकार बनेपछि नेपालको एकमात्र ध्यान आर्थिक समृद्धि भएको बताए। समृद्ध नेपाल, सुखी नेपालीको नारामा नेपाल अगाडि बढिरहेको उल्लेख गर्नुहुँदै नेपालका समृद्धिका लागि चीनको ठूलो साथ सहयोगको खाँचो रहेको बताएका छन्। उपराष्ट्रपतिसँगको भेटमा चीनका उपप्रधानमन्त्री हुले नेपाल चीनका घनिष्ठ र साझेदारी देश भएको बताएका छन्। उनले नयाँ युगमा चीन नेपाल सम्बन्धलाई नयाँ उचाईमा उठाउनुपर्ने बताए। उनले बेल्ट एण्ड रोड एनिसियटिभको कार्यक्रममार्फत् नेपालसँगको परम्परागत सम्बन्धलाई चीनले नयाँ उचाईमा उठाउन चाहेको बताएका छन्। उपप्रधानमन्त्रीले नेपालले एक चीन नीतिप्रति जनाएको दृढ समर्थन र स्वतन्त्र तिब्बत गतिविधि नियन्त्रणमा खेलेको प्रभावकारी कदमका लागि धन्यवाद दिए। उनले नेपालमा स्वतन्त्र तिब्बत सम्बन्धी कुनै पनि गतिविधि नहुने र नेपाल सरकारले गर्न नदिनेमा चीन पूर्ण विश्वस्त रहेको बताएका छन् । १७ औं पश्चिम चीन अन्तर्राष्ट्रिय मेलामा भाग लिन उपराष्ट्रपति बुधबार छुन्दु पुगेका हुन्। उनले बिहीबार मेलाको उद्घाटन समारोहलाई सम्बोधन गर्दैछन्।"
जिल्ला समिति नबन्दा अन्योल,"गोरखा : जिल्ला कमिटी गठनबारे बारम्बार भाखा सरेपछि नेपाल कम्युनिस्ट पार्टी (नेकपा)का कार्यकर्ता चिन्तित छन् । कमिटी कहिले बन्छ ? भन्ने प्रश्नको सामना गरिरहनु परेको जिल्ला नेता बताउँछन् । जिल्ला कमिटी नबन्दा पार्टी एकताको महसुस हुन नसकेको जिल्लाका कार्यकर्ताको भनाइ छ । गोरखामा पूर्वमाओवादीको तर्फबाट ८२ र पूर्वएमालेको तर्फबाट ६० जना समायोजन गरी जिल्ला कमिटी बनाउने तयारी भएको थियो । ए सय ४५ सदस्यीय जिल्ला कार्यसमितिका लागि जिल्लास्तरको कार्यदलले नामवली पठासकेको जनाएको छ । ककस्को नाम पठाइएका छे भन्नेबारे कार्यकर्तालाई जानकारी छैन । जता गएपनि कमिटी कहिले बन्छ भनेर हैरान छ, पूर्वएमालेका जिल्ला सचिव कृष्ण नेपालीले भने । धेरै नेता विदेश भ्रमणमा रहेकाले प्रदेश र जिल्ला कमिटी बन्ने प्रक्रिया ढिला भएको कार्यकर्ताको आरोप छ । पुष्पकमल दाहाल (प्रचण्ड) र नारायणकाजी श्रेष्ठ विदेश भ्रमणमा छन् । प्रधानमन्त्री पनि विदेश भ्रमणमा जाने तयारीमा छन् । एकता पछिको पार्टी कमिटी गठन नगरी नेता विदेश भ्रमणमा निस्कँदा पार्टी कमिटी गठन झन् पछाडि धकेल्छ, नेपाली भन्छन्, कमिटी बन्ने मिति, आफ्नो नाम कमिटीको सूचीमा परे, नपरेको सोधेर हैरान गर्छन् । राजनीतिमै पूर्णकालीन भएर काम गरेकाले अहिले बिजनेस पाएका छैनन् । जिम्मेवारी नपाउँदा पदीय हैसियत र कामको जिम्मेवारीबारे अलमल भएको पूर्वमाओवादी केन्द्रका लोकप्रसाद बञ्जरा बताउँछन् । अलग हँुदाझै दुवै पार्टीका कार्यालय सचीवले पूर्ववत रुपमा पार्टी कार्यालय खोल्ने, बन्द गर्ने गरिरहेको उनको भनाइ छ । कामको जिम्मेवारी नपाउँदा पार्टी र सरकारलाई समेत असर परेको बञ्जराले बताए । पार्टीविरुद्ध, सरकारविरुद्ध विभिन्न दुस्प्रचार भइरहेका छन् । बद्नाम गरिरहेका छन्, उनी भन्छन्, त्यसलाई सामना गर्न कसैसँग पदीय दायित्व र जिम्मेवारी छैन । पार्टी केन्द्रले पठाएको सर्कुलर गाउँस्तरमा पुयाउन, सरकारको सकारात्मक काम उजागर गर्न पनि चाँडै पार्टी कमिटी गठन जरुरी छ । संघीय र प्रदेश सरकार नेकपाको भए पनि गोरखाको स्थानीय तहमा कांग्रेसको बाहुल्य छ । यस्तो अबस्थामा आफ्नो पार्टीले मूर्त रुप नलिएकाले भूमिका निर्वाह गर्न अलमल भइरहेको पूर्वएमालेका जिल्ला अध्यक्ष प्रेम गुरुङले बताए । अरु ठाउँभन्दा गोरखाको अवस्था फरक छ, गुरुङ भन्छन्, केन्द्र र प्रदेश सरकार नेकपाको छ तर स्थानीय सरकार प्रमुख प्रतिपक्षी पार्टीले भरिएको छ । यो अवस्थामा के नमिले, के नमिले जस्तो भइरहेको छ ।"
प्रधानमन्त्री १३ दिन देशबाहिर,"काठमाडौं : राष्ट्रसंघको ७३ औं महासभामा जाँदा प्रधानमन्त्री केपी ओली १३ दिन विदेश बस्ने भएका छन् । न्युयोर्कका लागि शनिबार उड्ने उनी छिटोमा असोज १८ गते आइपुग्ने छन् । त्यसबीच उनले कोस्टारिकाको पनि भ्रमण गर्ने भएका छन् । राष्ट्रसंघ सबै नागरिकका लागि सापेक्ष बनाऔं ः शान्त, समान र दिगो समाजका लागि विश्व नेतृत्व र जिम्मेवारी बाडफाट गरौं नारासहित मंगलबार महासभा सुरु हुँदैछ । प्रधानमन्त्री ओलीले असोज ११ गते साझ उच्चस्तरीय सम्बोधन गर्ने छन् । अमेरिकी राष्ट्रपति डोनल्ड ट्रम्पले ९ गते स्वागत गरेपछि ब्राजिलको सम्बोधनबाट महासभा आरम्भ हुनेछ । त्यसपछि अमेरिकाले सम्बोधन गर्नेछ । राष्ट्र संघमा नेपालको स्थायी प्रतिनिधि नहुँदा समन्वय गर्न कठिनाइ भइरहेको परराष्ट्रका अधिकारीले बताए । राष्ट्र संघको स्थायी प्रतिनिधिलाई फिर्ता बोलाएपछि सरकारले नया नियुक्ति गर्न सकेको छैन । महासभामा सहभागी हुने २१ सदस्यीय प्रतिनिधिमण्डलमा परराष्ट्रमन्त्री प्रदीप ज्ञवाली, सांसदहरू, मेयर, परराष्ट्र अधिकारी र केही मन्त्रालयका अधिकारी रहनेछन् । प्रधानमन्त्री ओलीले प्रस्थान गर्दा वा फर्कदा खाडी मुलुक आसपासका राजदुत तथा नियोग प्रमुखलाई आफ्नो ट्रान्जिट पार्ने मुलुकमा भेला गरेर निर्देशन दिने कार्यक्रमको तयारीले अझै अन्तिम रुप पाएको छैन । प्रधानमन्त्री ओलीले अमेरिका आसपासका राजदूतलाई न्यूयोर्कमा भेला गराएर निर्देशन दिने कार्यक्रम पनि बन्दैछ । प्रधानमन्त्रीले न्यूयोर्कमा राष्ट्रसंघका महासचिव एन्टिोनियो गुटेरससग भेटवार्ता गर्नेछन् । विभिन्न राष्ट्र एवं सरकार प्रमुखहरुसग साइडलाइन वार्ताको तयारी भइरहेको अधिकारीहरुले बताए । ओलीले एसिया सोसाइटिमा पनि सम्वोधन गर्ने भएका छन् । प्रधानमन्त्रीले न्यूयोकमा रहँदा असंलग्न आन्दोलन, जि ७७ र चीन, अतिकम विकसित मुलुक र परिवेष्टित मुलकको विभिन्न कार्यक्रममा सक्रिय सहभागित जनाउनेछन । महासभाको साइडलाइनमा सार्क मन्त्रीस्तरिय अनौपचारिक बैठक बस्ने तय भएको छ । महासभा सकिएलगत्तै प्रधानमन्त्री ओलीले नेपाली स्थलमार्गबाट अमेरिका प्रवेश गर्ने एक ट्रान्जिट मुलुक कोष्टारिकाको औपचारिक भ्रमण गर्ने भएका छन । त्यहाँ उनले नेपालको द्वन्द्व ब्यवस्थापन विषयमा राष्ट्रसंघिय एक विश्वविद्यालयमा सम्बोधन गर्ने कार्यक्रम छ ।"
हिजो अान्दोलनमा आज सरकारमा,"काठमाडौं : ३ बर्ष अगाडी ३ असोज ०७२ मा संविधानसभाले नयां संविधान जारी गर्दै गर्दा मधेश आन्दोलनमा थियो। प्रमुख तीन दलले आफहरुको असन्तुष्टि सम्वानेधन नै नगरि संविद्यान जारी गरेको भन्दै तात्कालिन मधेशी मोर्चाले त्यस पछि आन्दोलन झन चर्काएको थियो। मोर्चाले राजविराजमा वैठक राखेर नाकाबन्दी गर्ने औपचारिक निर्णयसम्म पनि लियो। संविधानप्रति असन्तुष्टि जनाउँदै ६ महिना लामो बन्द र नाकाबन्दीमा उत्रिएका मधेशी शक्तिहरु आज केन्द्र देखि प्रदेश तह सम्मको सरकारमा छ। यद्यपी मधेशी पार्टीहरुले भने जस्तो नत संविधान संशोधन भएको छ नत अन्य कुनै परिर्वतन। बन्द र नाकाबन्दीवाट पछाडी हटे पनि प्रमुख दलहरुको सक्रियतामा सुरु भएको संविधान कार्यन्वयनको प्रक्रियामा मधेशी पार्टीहरु अहिले समाहित छन्। संविधान कार्यान्वयनकै लागि भएका तीन तहको सरकार (स्थानिय, प्रदेश र केन्द्र) का चुनावमा मधेसका दुवै पार्टी राष्टिय जनता पार्टी र संघिय समाजवादी फोरम नेपाल सहभागी भए। दुई नम्बर प्रदेशमा राजपा र फोरम नेपाल मिलेर बहुमत ल्याएका थिए भन्ने केन्द्रमा पनि राजपा र फोरम तेस्रो र चौथौ दल बनेको छ। दुई नम्बर प्रदेशमा बहुमतको सरकार अहिले मधेसी यिनै दुई दलले संयुक्त रुपमा चलाईरहेका छन्। संविधान दिवसलाई हेर्ने दृष्टिकोणमा अहिले पनि मधेसी दलभित्रै प्रष्टता आईसकेको छैन। विरोधमै आवाज उठाईरहेका छन्, कालो दिवसका रुपमा मनाउने निर्णय सार्वजनिक गरिरहेका छन्। केन्द्रीय सरकारमा सहभागी रहेको संघीय समाजवादी फोरम पार्टीको दुई नम्बर प्रदेश समितीले संविधान दिवसको विरोध गर्ने घोषणा गरे पनि केन्द्रिय समितीले त्यसको प्रतिरोध गरेका छन। फोरम अध्यक्ष उपेन्द्र यादवले मंगलवार सप्तरीमा संचारकर्मीहरु संग भने, नत हामी संविधान दिवस मनाउछौ नत त्यसको विरोधमा विरोध कार्यक्रम गर्छौ। नेकपा नेतृत्वको सरकारमा सहभागी हुदा फोरम अध्यक्ष यादवले सरकारसंग सविधान संशोधन गर्ने गरि दुई बुँदे सहमती गरेका छन। फोरम नेताहरुका अनुसार नेकपाको दुई तिहाईको नजिकको मत संसदमा रहेका कारण पनि उसैलाई विश्वासमा नलिई संसोधन हुन नसक्ने भएकाले फोरम नेकपालाई पनि विश्वासमा लिएर संसोधन प्रक्रियामा अगाडी वढन सरकारमा गएको हो। सरकारमा सहभागी हुदै गर्दा नै उसले सरकारसँग संविधान संसोधनको सहमति गरेको थियो। ३ असोजसम्म मौलिक हकका कानुन निर्माण गर्नुपर्ने वाध्यात्मक चाप सकेर संसोधन प्रक्रियामा लाग्ने सरकारको आश्वासन पछि सरकारमा सहभागी हुने निर्णयमा फोरम पुगेको नेताहरुको भनाई छ। अव संसोधनको प्रक्रिया अगाडी वढने फोरम नेताहरु वताउँछन्। मुलधारको लयमा फर्किसकेको मधेश पुन बिच्कन थालेको देखिन्छ। फोरम महासचिव रामसाहायक यादवले भने,सरकारमा सहभागी हुँदा नै ३ असोजपछि संविधान संसोधन गर्ने समझदारीमा भएकोले अव संसोधनको प्रक्रिया अगाडी वढ्छ। यद्यपी राजपाले भने फोरमले भनेजस्तो सरकार संविधान संसोधनको प्रक्रियामा अगाडी वढछ भन्नेमा विश्वास लिएको देखिदैन। सरकारले संशोधनको कुनै गृहकार्य नै नथालेकाले यस अघि झै ३ असोजलाई कालो दिवसको रुपमा मनाउने निर्णयमा राजपा पुगेको हो। राजपा नेता लक्ष्मणलाल कर्णले मंगलवार भने, सरकारले कुनै गृहकार्य पनि सुरु गरेको भए हामी सोच्न सक्यौं तर सरकारले संशोधनको कुनै सुरसार नै नगरेकोले आफुहरु विरोधमा उत्रिएका हौं। राजपाका शिर्ष नेताहरु आज (३ असोज) मनाइने संविधान दिवसको विरोधका लागि मधेस झरेका छन्। अघिल्लो बर्ष निर्वाचनमा भाग लिए संगै मधेश लयमा फर्केको ठान्नेहरु राजपाको विरोध संगै मधेशमा फेरि के हुने हो भन्ने चिन्तामा देखिन्छन्। राजपाले केन्द्र सरकारलाई विश्वासको मत दिएर समर्थन गरेको छ। तर अहिले सरकारलाई दिएको समर्थन फिर्ता लिनेनलिने दोधारको कुरा राजपाका नेताहरु गर्छन्। केन्द्रिय राजनितीको मुलधारमा फर्कि सकेको मधेशी शक्तिहरु फेरि पनि विच्कनुलाई कसरी सहि बिन्दुमा ल्याउने त्यो जिम्मेवारी सतारुढ दल र प्रमुख दलहरुकै काधमा देखिन्छ। किनकी ३ बर्ष अगाडी संविधान जारी हुँदा मधेशमा भएको आन्दोलनले मधेश दखि पहाड सम्म प्रभावित भएका थिए।"
"शासन फेरियो, शैली फेरिएन","लोथर : उमेरले ८४ वर्ष पुगेका चितवनको स्यामराङका झ्यापुराम प्रजा चेपाङका सरकारको रूपमा चिनिन्छन। तत्कालिन लोथर गाविसको चारपटक प्रधानपञ्च बनेका उनी दुईपटक जिल्ला विकास समितिमा निर्वाचित भए। आफ्नो कार्यकालमा उनले थुप्रै विद्यालय, स्वास्थ्य चौकी निर्माण गरे। उनले गरेको कामको अहिले पनि चेपाङ गाउँमा उनको चर्चा हुन्छ। त्यसपछि चेपाङ गाउँमा विकासका कुनै कार्यक्रम पुगेनन्। विकटमा पनि त्यतिबेला भएको काम सम्झिदै झ्यापुरामलाई अहिलेको शासन व्यवस्था पटक्कै मन परेको छैन। राजनीतिक परिवर्तन भए पनि नागरिकको जीवनशैलीमा परिवर्तन नभएको भन्दै उनले आक्रोश पोखे। जनताका लागि नभई नेताका लागि मात्र व्यवस्था फेरिएको उनको गुनासो छ। साविकको लोथर गाविसमा पर्ने उनको घर अहिले राप्ती नगरपालिका १३ मा पर्छ। त्यहाँ पुग्न चार घण्टा गाडीमा र त्यसपछि तीन घण्टा ठाडो उकालो हिँड्नु पर्छ। जहाज उड्दा उनले नेताप्रति आक्रोश पोख्दै भने, सधैं माथिबाट नाघेर जाने नेताले गाउँको समस्या कसरी थाहा पाउँछन् ? नगरपालिका भए पनि विकास नभएको भन्दै उनले राजनीतिक फाइदाका लागि नगरपालिका घोषणा गरिएको आरोप लगाए। प्रजातन्त्र, लोकतन्त्र र गणतन्त्र जे आए पनि हामी चेपाङ यही दुःखमा बस्नु परेको छ, उनले दुखेसो पोखे, हाम्रा लागि कुनै शासन पनि काम लागेन। नेपालमा शासन फेरिए पनि चेपाङ जातीको जीवनशैली पुरानै अवस्थामा छ। भौगोलिक विकटताको मारमा अभावको जीवन झेलिरहेका छन्। चेपाङको चर्चा पटक पटक भए पनि सामान्य सुविधा समेत पाउन सकेका छैनन्। गाउँको विद्यालयमा पाँच कक्षा पास गरेपछि पढ्न घण्टौं हिँड्नु पर्दा एउटै कक्षामा तीनपटकसम्म पढ्नु पर्ने बाध्यता छ। पढ्न नपाएपछि धेरैले बिहे गर्छन्। वर्षौदेखिको यो समस्या अहिले पनि उस्तै छ। हरेक वर्ष तीन महिनाबाहेक अनिकालको सामना गर्नुपर्ने बाध्यताबाट पनि उनीहरूले छुट्कारा पाउन सकेका छैनन्। चरम खाद्य संकटको सामना गर्दै आइरहेका चेपाङ समुदायमा खानेकुराको अभावले बालबालिका कुपोषित समेत हुने गर्छन्। भरतपुर महानगरपालिका २९ सालघारीका २९ वर्षीय चित्रबहादुर चेपाङले खानेपानी, सडकजस्ता न्यूनतम सुविधा नपाएको गुनासो गरे। महानगरपालिका भए पनि आकासेपानीको भरमा बाँच्नु परेको बाध्यता उनले सुनाए। चेपाङ जातीले जनता आवासको घर पाउने सुनेका तर नपाएको उनको गुनासो छ। चेपाङलक्षित कार्यक्रम पनि त्यति प्रभावकारी देखिँदैन। चेपाङ बस्ती विकटमा भएकाले सरकारी प्रतिनिधि पुग्दैनन्। राज्यबाट सुविधा पाइन्छ भन्ने सुने पनि उनीहरू त्यसबारे अनभिज्ञ छन्। उनीहरू आर्थिक, सामाजिक, शैक्षिक सबैमा निकै पछाडि छन्। खोरी फाँडेर लगाएको कोदो र मकैले तीन महिना जीवन चल्छ। त्यसपछि गिठा भ्याकुरको भरमा बाँच्नुपर्छ। नागरिकता बनाउन समस्या हुँदा धेरैले वृद्धभत्ता पाउन नसकेको चेपाङ अभियन्ता केपी किरण शर्माले बताए। गरिबीका कारण कतिपयलाई शरीर ढाक्ने लुगासमेत नहुँदा निर्वस्त्र बस्नुपर्ने बाध्यता छ। गरिबीले नै चेपाङ ओढारमा बस्छन्।"
जटिल अध्याय पूरा,"हामी संविधान कार्यान्वयनको चरणमा छौं । यस क्रममा देशले नयाँ राष्ट्रपति, प्रधानमन्त्री र सभामुख प्राप्त गर्यो । सबै तहको निर्वाचन सम्पन्न भयो । संविधानको कार्यान्वनबारे केही प्रश्न उठिरहेका बेला तीनवटै तहको निर्वाचन सम्पन्न हुनुले एकप्रकारको सुनिश्चिता प्रदान गर्यो । सबै दल निर्वाचनमा सहभागी भए । अघिल्लो संविधानसभाको निर्वाचनलाई अस्वीकार गर्ने दलहरुले समेत भाग लिए । अन्ततः संविधानलाई सबैले स्वीकार गरे । हामीले ३ वर्षभित्रै बनाइसक्नुपर्ने मौलिक हकसम्बन्धी कानुन बनाइसकेका छौं । हाम्रो संविधानसभा निकै समावेशी रह्यो । सबै किसिममा राजनीतिक दलहरु संविधान सभामा उपस्थित भए । झन्डै ३१ दल संविधानसभामा सहभागी भए । पञ्चायती व्यवस्थालाई समर्थन गर्नेदेखि त्यसविरुद्ध संघर्ष गरेका र यी कुनै पनि प्रकृयाबाट हुँदैन भन्दै सशस्त्र आन्दोलन नै गर्न पुगेका पार्टीसमेत सहभागी भए । त्यसले संविधान निर्माण प्रक्रिया निकै जटिलसमेत बनायो। निर्माणका उतारचढाव नेपालमा संविधान निर्माणका लागि दुई पटक निर्वाचन गर्नु पर्यो । विश्वमा यस्तो देखिँदैन । पहिलो संविधानमा ८० प्रतिशत काम सकियो भन्यौं । तर, संविधान बन्न सकेन । फेरि अर्को संविधानसभाको निर्वाचन गर्नु झन्डै झन्डै असम्भव थियो । सबै दलको प्रयासले सम्भव भयो । त्यसपछि धेरै अप्ठेरा आए । शून्यबाट थालनी गरौं भने झनै अप्ठेरो हुने । चार वर्ष काम गरेको पृष्ठभूमि खेर जाने । त्यसलाई जोड्न समस्या भयो । तर, हामीले मेहनतसाथ पहिलो संविधानसभाको उपलब्धिलाई जोड्यौं । त्यसको स्वामित्व ग्रहण गर्यौं र संविधान निर्माणको प्रकृयालाई पूर्णतामा पुर्यायौं । संविधान निर्माणका बेला दलहरुका आआफ्ना खालका अडान थिए । कहिले काँही दलहरुले यति अडान नराखेको भए पनि हुन्थ्यो जस्तो लाग्थ्यो । त्यस्तै अडानले बनिसकेको भन्ने लाग्दा लाग्दै पहिलो संविधानसभा नै भंग भयो । पहिलो संविधानसभा भंग हुनु अघिको अन्तिमतिरको दृश्य अहिले पनि सम्झना आउँछ । जेठ २ गते दलहरुको बिचमा सहमति भयो । तर दलहरु सहमतिमा दुईदिन पनि टिक्न सकेनन् । त्यही सहमतिमा दलहरु टिकेको भए जेठ १४ गते नै पहिलो संविधानसभाबाट संविधान घोषणा हुन्थ्यो । दलहरु आफ्नो अडानका कारण सहमतिमा पुग्न नसकेको विषय छँदैछ, त्यो भन्दा बढी सहमति गरेर पनि त्यसमा टिकीरहन नसक्नु मुख्य समस्या बन्यो । दललाई भड्काउन सहयोग गर्ने साथीहरु आज सम्झिन्छु । नाम नभनी हालौं । सहमतिमा अडिक रहौं भन्दा उहाँहरुले मलाई भन्नुभएको कुरा अहिले पनि सम्झन्छु । उहाँहरु भन्नुहुन्थ्यो, उधारो होइन नगद चाहिन्छ । अन्ततः संविधानसभा नै भंग भयो । पहिलो संविधानसभाबाटै देशले संविधान पाएको भए अहिलेको भन्दा राम्रो संविधान पाउने थियो भन्ने कतिपयको भनाइ छ । तर कतिपय भन्छन्, पहिलो संविधानसभा भत्किएको हुनाले जुन यथार्थ हो त्यसप्रति सबैको ध्यान गयो र अहिले अझ राम्रो संविधान बन्यो । दुबै थरी मत छ । पहिलो संविधान सभाबाटै संविधान बनेको भए अहिलेको भन्दा तुलात्मक रुपमा समावेशी संविधान बन्थ्यो कि भन्ने मलाई पनि लाग्छ । धर्म निरपेक्षको मुद्दालाई लिएर भारतले नाकाबन्दी लगायो भन्ने पनि कसैकसैले चर्चा गरेको सुनें । तर मलाई त्यो थाहा भएन । नेपाली जनता आफ्नो संविधान बनाउन आफै सक्षम छन् भन्ने प्रमाण हामीले देखायौं । सबैको सन्तुष्टि र भावनालाई समेट्दै हामी अगाडि बढ्छौं । त्यो क्षमता हामीसँग छ । हाम्रो छिमेकीले संविधान बनाउने सन्दर्भमा प्रश्न उठाएर नाकाबन्दी गरेको कुरा आयो । त्यो यथार्थ हो । तर त्यो नाकाबन्दी गलत थियो । दुर्भाग्यपूर्ण छ । तर अहिले नाकाबन्दी लगाउनेलगायत हामी सबै एउटा सुखद निष्कर्षमा पुगेका छौं । तीन वर्षमा कति उपलब्धी ? संविधान जारी भइसकेपछि राजनीतिक लडाईं त सकियो तर हामी तुरुन्तै अगाडि बढ्न सकनौं । संविधान कार्यान्वयनका सन्दर्भमा केही जटिलता आए । अब अहिले हामी त्यो जटिलता फुकाएर अगाडि बढ्न थालेका छौं । तीनवटै तहको निर्वाचन सम्पन्न गरेर अगाडि बढेका छौं । यो विन्दुमा हामीले समृद्ध नेपाल, सुखी नेपाली भनेका छौं । अब जनताले परिवर्तन महसुस गर्ने ढंगले हामीले काम गर्न सक्नुपर्छ । जनताले नयाँ संविधान पाइसकेपछि पनि सामाजिक न्याय र सामाजिक सुरक्षाको दृष्टिबाट केही समस्या देखिएका छन् । तर यो समस्या नयाँ होइन । हिजोदेखि समाजमा रहेका विकृति, विसंगती, हिंसा अझै प्रकट भइरहेका छन् । यो ठिक होइन । यसलाई नियन्त्रण गर्नुपर्छ । संविधानको अपनत्वमा केही पनि समस्या छैन । तीन तहको निर्वाचन सम्पन्न भइसक्दा सबैले संविधानलाई स्वीकार गरिसकेका छन् । यसले संविधानमाथि सबै दलको अपनत्व र स्वामित्व देखाउँछ । असन्तुष्टिहरु भने छन् । असन्तष्ट हुनु भनेको संविधानको अस्विकार्यता होइन । भारतमा १२२ पटकभन्दा बढी संविधान संशोधन भएको छ । तर अहिले पनि त्यहाँ असन्तुष्टि छ । त्यसैले यो संविधान लोकतान्त्रिक विधि बमोजिम समावेशी संविधान सभाबाट सहभागितामूलक ढंगले ५ वर्ष ८ महिना लगाएर बनाइएको हो । सबैले सम्झौता गरेका छन् । समझदारीको दस्तावेजका रुपमा यो संविधान बन्न पुगेको हो । त्यसैले यो संविधानलाई अब हामीले परिणाम आउने गरी देश, जनताको हितमा, देशलाई समृद्धि र जनतालाई सुखी बनाउन लागू गर्नु पर्छ । कहिँ असन्तुष्टि छ भने देश र जनताको हितमा समय सापेक्ष परिवर्तन र परिमार्जन गरी अगाडि बढ्नुपर्छ । संविधानमा समाजवादउन्मुख भनिए जस्तै समाजवादमा पुग्ने आधार निर्माण गर्दै हामी अगाडि बढिरहेका छौं । त्यसको परिणाम हेर्ने अहिले समय भइसकेको छैन । संविधान उन्मुख भनेको के हो भन्नेबारे पनि संविधानमा लेखिएको छ । त्यो शब्दलाई लिएर धेरै आलोचना र माथपच्ची गर्नुको कुनै तुक छैन । कतिपय साथी यसबारे माथापच्छी गरिरहेको देख्छु । हामीले भनेको समाजवादको विशेषता आवधिक निर्वाचन, बहुमतको सरकार, अल्पमतको प्रतिपक्ष, स्वतन्त्र न्यायपालिका, कानुनको शासन, मानवअधिकार हो । यस आधारमा उभिएर संघीय लोकतान्त्रिक गणतन्त्र, धर्म निरपेक्षता र समावेशितालाई स्थापित गर्नु हाम्रो प्रष्ट उदघोष हो । समाजवादउन्मुख भनेर कोही पनि अत्तालिनु पर्दैन । वितेको तीन वर्षमा देखिएका मूल परिदृश्य भनेको सिंहदरबारको अधिकार जनताको विचमा पुग्ने गरेर स्थानीय तह स्थापित गर्यौं । त्यो स्थानीय तहसँग कार्यकारिणी अधिकारसमेत छ । न्यायिक अधिकार पनि छ । प्रदेश संसद पनि स्थापित भयो । संविधान निर्माण गरिसकेपछि हामी नाकाबन्दीका छट्पटियौं । नाकाबन्दी रहिरहेको भए के हुन्थ्यो ? अहिले त्यो नाकाबन्दीलाई सम्बोधन गर्दै नाकाबन्दी लगाउने मित्रहरुसँग पनि सुमधुर सम्बन्ध स्थापित गरेका छौं । छिमेकी चीनसँग सुमधुर सम्बन्ध कायम गर्दै समुद्रसम्म पुग्ने आधार तयार पारेका छौं । भारतवेष्टित अवस्था थियो । तर अब नेपालमा कहिल्यै नाकाबन्दी नलाग्ने अवस्था सिर्जना गरेका छौं । संविधान घोषणाको यो छोटो अवधीमा यति काम सम्पन्न गर्नु सुखद हो । संविधान पूर्णतः कार्यान्वयनमा जानु पर्यो । तीन वर्षभित्र मौलिक अधिकारलाई कानुन बनाएर कार्यान्वयन गर्ने जिम्मेवारी थियो । वर्तमान सरकारले यो जिम्मेवारी लिँदा एउटा पनि विधेयकको काम अगाडि बढेको थिएन । अहिले सबै विधयेकमाथि सदनमा छलफल भएर समितिहरुमा छलफल हुने र पारित हुने क्रममा छ । असोज ३ गतेसम्म यी सबै कानुन बनिसक्दा जनता अधिकार सम्पन्न हुनेछन् । यो अधिकार पाइसकेपछि आर्थिक लगायत सबै पक्षमा जनता समृद्ध हुनका लागि कानुनलाई व्यवहारमा राम्रोसँग कार्यान्वयन गर्दै अगाडि लानु पर्छ । त्यस दिशातर्फ हामी क्रमशः अगाडि बढेका छौं । (संविधानसभाका अध्यक्ष नेम्वाङसँग राजु स्याङ्तानले गरेको कुराकानीमा आधारित)"
परराष्ट्रमा उपसचिव र अधिकृत थप्न दबाव,"काठमाडौं : परराष्ट्र मन्त्रालयले ११ उपसचिव र १२ अधिकृत थप्न संघीय मामिला तथा सामान्य प्रशासन मन्त्रालयमा प्रस्ताव पठाएको छ । तर सामान्यले यो प्रस्ताव औचित्यहिन भन्दै अघि बढाएको छैन । स्रोतका अनुसार केही उच्चपदस्थ राजनीतिक व्यक्तिका आफन्तलाई उपसचिवमा बढुवा गराउन परराष्ट्रले दरबन्दी थप्ने प्रस्ताव गरेको हो । सरकारद्वारा गठित संगठन संरचना र व्यवस्थापन (ओ एण्ड एम) सर्वेक्षण समितिले ११ उपचिव र १२ अधिकृत थप्ने प्रस्तावको औचित्य मागेको छ भने परराष्ट्र मन्त्रालयले औचित्य दिन सकेको छैन । परराष्ट्रले औचित्य दिन नसकेपछि प्रस्ताव रोकिएको सामान्य प्रशासन मन्त्रालय स्रोतले जानकारी दिएको छ । तर केही उच्चपदस्थ राजनीतिक नेतृत्वको लगातारको दबाब सामान्य प्रशासन मन्त्रालयमा आइरहेको छ । यसअघि ओ एण्ड एम समितिका संयोजक रहेका सामान्यका तत्कालीन सचिव शंकरप्रसाद कोइरालाले परराष्ट्रमा औचित्य बिना नै दरबन्दी सिर्जना गर्दा राज्यकोषलाई व्ययभार पर्ने भन्दै सो प्रस्ताव फिर्ता गरिदिएका थिए । तर कोइराला सेवा निवृत्त भएपछि परराष्ट्र मन्त्रालयले प्रस्ताव पुनः सामान्य प्रशासन मन्त्रालयमा पठाएर स्वीकृत गराउन दबाब दिइरहेको छ । सामान्यका सचिव दिनेशकुमार थपलियाको संयोजकत्वमा रहेको ओ एण्ड एम समितिले पनि पररष्ट्रको प्रस्ताव अघि बढाउन नहुने निश्कर्ष निकालेको छ । परराष्ट्र मन्त्रालय स्रोतका अनुसार नेकपाका महासचिव विष्णु पौडेलकी बुहारी प्रनिता अधिकारी पौडेल, लोकसेवा आयोगकी अध्यक्ष उमेश मैनालीकी छोरी इला मैनाली सशस्त्रका पूर्वआइजीपी सनत बस्नेतकी छोरी शिवानी बस्नेतलगायतलाई छिटो अधिकृतबाट उपसचिवमा बढुवा गराउनका उपसचिवको दरबन्दी थप्न प्रयास गरिएको हो । परराष्ट्रका सहसचिव मणि भट्टराइले दरबदी थप सम्बन्धि कार्य प्रक्रियामा रहेकाले केही भन्न नमिल्ने बताए । थप दरबन्दी आवश्यक पर्नुको कारण बारे जानकारी माग्दा सहसचिव भट्टराईले त्यस सम्बन्धमा पनि केही भन्न नमिल्ने जनाए । यस अघि सरकारले संघमा रहने केन्द्रीय निकायअन्तर्गत परराष्ट्र मन्त्रालयको ओ एण्ड एम सर्वेक्षण गर्दा हाल रहेकै दरबन्दीलाई स्वीकृत गर्दै थप्न नपर्ने निर्णय गरेको थियो । तर सरकारले त्यसरी निर्णय गरेको तीन महिना पनि नपुग्दै परराष्ट्र मन्त्रालय अनावश्यक दरबन्द थप्ने गृहकार्यमा जुटेको भन्दै प्रधानमन्त्री तथा मन्त्रिपरिषद् कार्यालयका अधिकारीहरू पनि रुष्ट छन् ।"
संविधान दिवसमा कसले के भने?,"काठमाडौं : राष्ट्रपति विद्यादेवी भण्डारीले मुलुकमा लोकतान्त्रिक राजनीतिक प्रणालीलाई समृद्ध तुल्याउन संवैधानिक मार्गचित्रले मूर्तरूप लिने वातावरण बन्नु सबैका लागि खुसीको विषय भएको बताएकी छन्। संविधान दिवस तथा राष्ट्रिय दिवस २०७५ का अवसरमा शुभकामना सन्देश दिँदै उनले संविधानले सामाजिक न्यायमा आधारित समतामूलक समाजको परिकल्पना गर्दै समाजवादउन्मुख अर्थतन्त्र निर्माण गर्ने लक्ष्य लिएको उल्लेख गरिन्। सन्देशमा राष्ट्रपति भण्डारीले भनेकी छन् 'सामाजिक आर्थिक विकासलाई गति प्रदान गर्ने संविधानको महत्वपूर्ण भावनालाई गहिरोसँग आत्मसात् गर्दै सबै जनप्रतिनिधिमूलक संस्था, राजनीतिक दल, राज्यका सबै अङ्ग र आम नागरिक क्रियाशील हुनु सामयिक आवश्यकता हो भन्ने मलाई लागेको छ।' संविधान जारी भएको आजको दिनले सबैलाई संवैधानिक मूल्य एवं मान्यताहरू कार्यान्वयन गर्न प्रेरणासहित अठोट जागृत गर्न सफलता प्राप्त हुने अपेक्षासमेत राष्ट्रपति भण्डारीले व्यक्त गरेकी छन्। राष्ट्रपति भण्डारीले संविधान दिवसका अवसरमा सुख, शान्ति, प्रगति र समृद्धिका साथै देशमा राष्ट्रिय एकता, अखण्डता, आपसी सद्भाव र सहकार्य कायम हुन सकोस् भन्ने कामनासमेत गरेकी छन्। नेपालको संविधान जारी भएपश्चात् संवैधानिक प्रावधानको मर्म र भावनाबमोजिम स्थानीय तह र प्रदेश एवं सङ्घीय संसद्को निर्वाचन सम्पन्न भएको उल्लेख गर्दै उनले बहुलवाद र बालिग मताधिकारका आधारमा भएको निर्वाचनबाट जननिर्वाचित संस्था गठन भई सङ्घीय लोकतान्त्रिक गणतन्त्रलाई संस्थागत र सृदृढ तुल्याउन महत्वपूर्ण योगदान पुगेको उल्लेख गरिन्। नेपाली जनताको लामो सङ्घर्ष, बलिदान र दृढ सङ्कल्पबाट प्राप्त ऐतिहासिक उपलब्धिको जगेर्ना गर्दै राष्ट्रिय हित, एकता र समृद्धितर्फ मन, वचन र कर्मले लाग्न देशका सबै राजनीतिक दल र देशविदेशमा रहेका नेपालीलाई राष्ट्रपतिले आह्वान गरेकी छन्। देश समुन्नतिको मार्गमा बढ्ने उपराष्ट्रपतिको विश्वास उपराष्ट्रपति नन्दबहादुर पुनले संविधानले कल्पना गरेको समाजवाद उन्मुख व्यवस्था र नेपाल सरकारले अगाडि सारेको समृद्ध नेपाल, सुखी नेपालीका नारा पूरा गर्न देश आर्थिक सामाजिक रुपान्तरणसहितको समुन्नति र समृद्धिको मार्गमा द्रुत गतिमा अगाडि बढ्ने विश्वास व्यक्त गरेका छन्। संविधान दिवसका अवसरमा शुभकामना सन्देश दिँदै उनले नेपाली जनताको स्वतन्त्रता, राष्ट्रिय स्वाधीनता, भौगोलिक अखण्डताको मजबुती र राष्ट्रिय एकतालाई अझै बलियो बनाउँदै समृद्धिको मार्गमा अगाडि बढ्न संविधान दिवसले प्रेरणा प्रदान गर्ने बताए। सार्वभौम नेपाली जनताले आफ्नो संविधान आफैँ जारी गरेको ऐतिहासिक दिनका रुपमा संविधान दिवस रहेको बताउँदै उपराष्ट्रपति पुनले संविधानसभाबाट संविधान जारी गर्ने २००७ सालदेखिको जनआकाङ्क्षा पूरा गर्न विभिन्न कालखण्डमा भएका जनआन्दोलन, सशस्त्र सङ्घर्ष, जनयुद्धमा सहादत प्राप्त गर्ने सहिदप्रति श्रद्धाञ्जलि व्यक्तसमेत गरेका छन्। सन्देशमा उपराष्ट्रपति पुनले भनेका छन् 'सङ्घीय लोकतान्त्रिक गणतन्त्र, धर्मनिरपेक्षता, सामाजिक न्यायसहितको समानुपातिक समावेशी शासन व्यवस्थालगायत नेपाली जनताले प्राप्त गरेका उपलब्धि संस्थागत भएको स्वर्णिम दिनका अवसरमा सम्पूर्ण नेपालीमा बधाई ज्ञापन गर्दछु।' हरेक नेपालीको मर्यादालाई स्वीकार : प्रधानमन्त्री संविधान दिवसका अवसरमा शुभकामना सन्देश जारी गर्दै प्रधानमन्त्री केपी शर्मा ओलीले आन्दोलनमा ज्यान गुमाएका सहिदप्रति श्रद्धाञ्जलि अर्पण गर्दै मुलुकलाई विधिको शासनमा बाँध्न योगदान गर्ने देशवासीप्रति आदर व्यक्त गरेका छन्। प्रधानमन्त्रीले सात दशक लामो पर्खाइ र प्रयत्नबाट संविधानसभामार्फत निर्माण गरिएको नयाँ संविधानले नेपाली जनताको आकाङ्क्षा र आशा मात्रै होइन मान्यता र सिद्धान्तलाई समेत समेटेको उल्लेख गरे। 'असोज ३ गते संविधान जारी भएको दिन, आधुनिक नेपालको इतिहासको अन्त्यन्त महत्वपूर्ण दिन हो', उनले सन्देशमा भनेका छन्, 'त्यसैले उल्लासमय वातावरणमा देशभरि नै आज भव्यरुपमा राष्ट्रिय दिवस मनाउँछौँ।' प्रधानमन्त्रीले संविधानले सबै नागरिकलाई बिना भेदभाव मौलिक हक र स्वतन्त्रता सुननिश्चित गरेको बताउँदै संविधानले हरेक नेपालीको मर्यादालाई स्वीकार गरेको उल्लेख गरे। संविधानले पैँतीस भाग, ३०८ धारा र नौ अनुसूचीमा लिपिबद्ध मानवीय एवं लोकतान्त्रिक राजनीतिको मौलिक, आधुनिक र प्रगतिशील पक्षहरुलाई अङ्गीकार गरेको उल्लेख गर्दै प्रधानमन्त्री ओलीले सन्देशमा नेपालको संविधान, नेपाली कानूनको स्रोत, दस्तावेज मात्रै नभएर सारा नेपालीको सामूहिक चाहना समेटिएको साझा दस्तावेज भएको बताए। संविधानमार्फत संवैधानिक सर्वोच्चतासहितको प्रतिस्पर्धात्मक बहुदलीय शासन प्रणाली स्थापना गरिएको बताउँदै उनले सन्देशमा आवधिक निर्वाचन, मानवधिकार, कानूनी राज, नियन्त्रण र सन्तुलनसहितको शक्ति पृथकीकरण र स्वतन्त्र न्यायपालिको व्यवस्था गरिएको बताए। प्रधानमन्त्रीको सन्देशमा भनिएको छ, 'सुदृढ लोकतन्त्रमा प्रयोगमा आएका लोकतन्त्रका विश्वव्यापी सबै अवयवलाई हामीले वैधानिक रुपमा नै यस संविधानमा संस्थागत गरेका छौँ, त्यसैले यो संविधान हामी नेपालीलाई सार्वभौमसत्ता सम्पन्न बनाउने सबैभन्दा प्रगतिशील दस्तावेज हो। यही संविधानले गरेका परिकल्पनाको आलोकमा यो सरकार समृद्ध नेपाल, सुखी नेपालीको लक्ष्य हासिल गर्न प्रतिबद्ध छ।' समृद्धिको लक्ष्य हासिल गर्न सुरु भएको यात्रालाई गन्तव्यमा पुर्याउन संविधानको ३१ वटा धारामा उल्लिखित मौलिक हकलाई कार्यान्वन गर्न आवश्यक कानूनी प्रबन्ध सरकारले गरिसकेको बताउँदै प्रधानमन्त्री ओलीले यसको कार्यान्वयनसँगै नेपाली जनताको सम्मानित तथा मर्यादित जीवन जीउने अभिलाषा पूरा हुने स्पष्ट पारेका छन्। 'मलाई विश्वास छ, हाम्रो संविधानले नेपाललाई बलियो, समृद्ध र मर्यादित राष्ट्रमा रुपान्तरित गर्नेछ। राष्ट्रियताको रक्षा र छिमेकीसँगको सम्बन्धलाई सुमधुर बनाउनेछ। विश्वका सबै मुलुकसँग हार्दिक सम्बन्ध विस्तार गर्नेछ। नेपालीले सबै मुलुकसँग विकासमा साझेदारी र अन्तर्राष्ट्रिय मामिलामा सकारात्मक तथा सिर्जनात्मक भूमिका खेल्नेछ', प्रधानमन्त्रीले सन्देशमा भनेका छन्। राज्यको मूल प्रवाहीकरणमा दिशानिर्देश राष्ट्रियसभाका अध्यक्ष गणेशप्रसाद तिम्सिनाले सदियौँदेखि पछि परेका समुदायलाई राज्यको मूल प्रवाहीकरण गर्न वर्तमान संविधानले दिशानिर्देश गरेको बताएका छन्। संविधान दिवस २०७५ का अवसरमा शुभकामना दिँदै उनले समाजवाद उन्मुख राष्ट्र निमार्ण गर्ने लक्ष्य लिएको संविधानले नागरिकका राजनीतिक, आर्थिक, सामाजिक एवं सांस्कृतिक हकअधिकार सुनिश्चित गरेको उल्लेख गरे। वर्तमान संविधानको सफल कार्यान्वयन गरी मुलुकलाई एकताबद्ध गर्ने, राष्ट्रिय एकतालाई मजबुत पार्न, राष्ट्रिय अखण्डता कायम गरी समृद्ध राष्ट्र निर्माण गर्न आआफ्नो ठाउँबाट योगदान गर्न सबै नेपाली दिदीबहिनी तथा दाजुभाइलाई आह्वान गर्दै अध्यक्ष तिम्सिनाले यस अवसरले हामी सबै नेपालीलाई एकताबद्ध भई अगाडि बढ्न प्रेरित गर्ने विश्वास व्यक्त गरे। नेपाली जनताको प्रतिनिधि संस्था संविधानसभाबाट नेपालको संविधान जारी गरेको तीन वर्ष पूरा भएको उल्लेख गर्दै उनले समृद्ध नेपाल, सुखी नेपालीको नारा दिएको वर्तमान सरकारले आम नागरिकलाई परिवर्तनको आभाष दिलाउन वर्तमान संविधानको पूर्ण कार्यान्वयन गरिनु आजको पहिलो आवश्यकता भएको बताए। अध्यक्ष तिम्सिनाले सङ्घीयता, धर्मनिरपेक्षता, समावेशी तथा समानुपातिक प्रतिनिधित्व प्रणालीलगायत नवीनतम् अवधारणा समाविष्ट वर्तमान संविधानले लोकतान्त्रिक शासन व्यवस्थाको गहनाका रुपमा रहेको कानूनी शासन, आवधिक निर्वाचन, स्वतन्त्र न्यायपालिका, पूर्ण प्रेस स्वतन्त्रता, बहुमतको शासन र अल्पमतको रचनात्मक प्रतिपक्ष जस्ता संविधानवादका मूलभूत विशेषताहरुलाई अवलम्बन गरेको बताएका छन्।"
"संविधानका तीन वर्ष : बाधा झेल्दै, बढ्दै","काठमाडौं : सात दशक लामो क्रान्ति र आन्दोलनपछि स्थापित संविधानसभाबाट निर्मित संविधानले बुधबार चौथौ वर्षमा पाइला टेक्दैछ । राष्ट्रियअन्तर्राष्ट्रिय विवाद र दबाबबीच निर्मित संविधानले ३ वर्षमा संघीयता र मौलिक हक कार्यान्वयनका संवैधानिक र कानुनी संरचना तयार पारिसकेको छ । जारी भएको पहिलो वर्ष चुनाव गराउन कानुनी आधार निर्माण, दोस्रो वर्ष तीन तहको चुनाव र तेस्रो वर्ष मौलिक हकसम्बन्धी कानुन निर्माण भएका छन् । संघीय सरकार, ७ प्रदेश, ६ सय ५३ स्थानीय तह र ७७ जिल्लाको प्रशासनिक संरचना संविधानले संस्थागत गरेको छ । संघीयता कार्यान्वयनका जटिलता, प्रदेश र स्थानीय तह सञ्चालनका अफ्ठ्यारा, संघीयप्रदेश सरकारबीचको अधिकार विवाद भने सुल्झिसकेको छैन । त्यस्तै प्रदेश र स्थानीय तहका कतिपय अलोकप्रिय निर्णय र प्रदेश तथा स्थानीय तहको अधिकारसम्बन्धी कानुन निर्माणमा देखिएको उदासिनताले जनतामा निराशा पनि उत्तिकै छ । संविधानले धेरै नयाँ संरचना र पद्धति संस्थागत गरेको छ, पूर्वकानुनमन्त्री नीलाम्बर आचार्य भन्छन्, तर राजनीतिक र कर्मचारी नेतृत्वको पुरानै मानसिकता र संस्कृतिका कारण जनताले परिवर्तन अनुभूति गर्न सकेका छैनन् । संविधानसभाबाट निर्मित संविधानको भविष्य कस्तो छ भन्नेमा पर्याप्त प्रचारप्रसार गर्न नसक्दा संविधानबारे जनताले सही जानकारी नपाएको उल्लेख गर्दै उनी भन्छन्, संघीयताको असफलताबारे अहिले नै आवाज उठ्न थालेका छन् । तर अभ्यास गर्दा कमीकमजोरी सच्याएर अघि बढ्नुको विकल्प छैन । संविधानविद् एवं राष्ट्रियसभाका सांसद राधेश्याम संघीय संरचनामा गइसकेपछि प्रदेश र स्थानीय सरकारका लागि संघले बनाउनुपर्ने आवश्यक कानुन नबन्दा दुवैले पूर्ण रूपमा काम गर्न नसकेको स्वीकार्छन् । अधिकारीले भने, केन्द्रको सोच साँघुरो देखियो । संविधानले प्रदेश र स्थानीय सरकारका अधिकार प्रष्ट गरेको छ । संघीय सरकारले स्थानीय तह र प्रदेशलाई अधिकार हस्तान्तरण गर्न ढिलाइ गर्न हुन्न । अर्का संविधानविद् डाविपीन अधिकारी तीनवटै तहको निर्वाचन सम्पन्न हुनु, तीनै तहमा कार्यकारी र व्यवस्थापिका सञ्चालनमा आउनु, प्रदेश र स्थानीय तह सञ्चालनसम्बन्धी कानुन निर्माण हुनु, मौलिक हकसम्बन्धी कानुन बन्नु संविधान कार्यान्वयनका महत्वपूर्ण पक्ष भएको बताउँछन् । संविधान जारी भएपछि जुन तहका जनताले परिवर्तनको आभाष खोजेका थिए, त्यो पूरा हुन सकेको छैन, उनले भने, संघीयता कार्यान्वयन र कानुन निर्माणमा देखिएका कमीकमजोरी परिमार्जन गर्नुपर्ने आवश्यकता छ । संघीय सरकारले अधिकार नदिएको भन्दै प्रदेश सरकारले असन्तुष्टि जनाए पनि अन्तरप्रदेश परिषद्को बैठक बस्न सकेको छैन । केही साताअघि ६ वटा प्रदेशका मुख्यमन्त्रीको पोखरा भेलाले संघीय सरकारसँग सशक्त कुरा उठाउने तयारी गरेपछि प्रधानमन्त्री केपी ओलीले एकाएक परिषद् बैठक स्थगित गरेका थिए । संघले अधिकार नदिएको भन्दै मुख्यमन्त्रीहरूले विभिन्न स्थानमा तीव्र असन्तुष्टि जनाइरहेका छन् । कानुनमन्त्री भानुभक्त ढकालले मौलिक हकसम्बन्धी कानुन निर्माण भइसकेकाले अब केन्द्र र प्रदेश, प्रदेश र स्थानीय तहका अधिकारको सूची प्रष्ट गर्ने ऐन निर्माणलाई सरकारले प्राथमिकतामा राखेको बताए । संविधानविद् एवं राजपाका नेता लक्ष्मणलाल कर्ण संविधान जारी गर्दा नै आफ्ना अधिकार खोसिए भन्दै आन्दोलन गरेको पक्ष अझै असन्तुष्ट भएकाले उसका माग संविधान संशोधन गरेर सम्बोधन गर्नुपर्ने तर्क गर्छन् । समानुपातिक समावेशी सिद्धान्त अंगीकार गरिएको भन्दै हामी संविधान अग्रगामी भन्छौं, उनी भन्छन्, तर कतिपय नियुक्तिमा त्यस्तो अवस्था देखिँदैन । संविधानमा लेखिएकै कुरा कार्यान्वयन नहुँदा जनतामा विश्वासको संकट आउन सक्छ । संविधानविद् अधिकारी आवश्यकता र औचित्यका आधारमा संविधान संशोधन गर्ने भनेर प्रधानमन्त्री ओलीले बारम्बार संसद्मा प्रतिबद्धता जनाए पनि संशोधन प्रस्ताव नल्याएकोमा असन्तुष्टी जनाउँछन् । संविधान संशोधन गर्न दुई तिहाइ मत सरकारसँग छ तर सरकार संशोधन प्रस्ताव किन ल्याउँदैन? , अधिकारीको प्रश्न छ । मधेसकेन्द्रित दलले संविधानअनुसार निर्वाचन र संरचनामा भाग लिए पनि संविधान संशोधनको माग भने अझै छाडेका छैनन् । संविधान कार्यान्वयन सँगै १० बर्से सशस्त्र द्वन्द्वको सफल अवतरण भए पनि सत्यनिरुपण र बेपत्ता सम्बन्धी आयोगको काम भने बाँकी छ । भएका काम संवैधानिक र कानुनी संरचना निर्माण शान्ति प्रक्रियाको महत्वपूर्ण पक्ष सफल अवतरण संवैधानिक संरचना निर्माण मौलिक हकसम्बन्धी कानुन निर्माण बाँकी काम संविधानसँग बाझिने कानुन परिमार्जन मधेसकेन्द्रित दलका माग सम्बोधन"
