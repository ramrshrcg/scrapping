शीर्षक,विवरण
राजीनामापछि उन्मुक्ति ?,"भ्रष्ट र खराब काममा संलग्न पात्रको अपराध कर्म कुनै न कुनै दिन, कुनै न कुनै रूपमा उदांगिन्छ। अख्तियार दुरुपयोग अनुसन्धान आयोगका बहिर्गमित आयुक्त राजनारायण पाठकको हकमा भने ढिलाइ गरी लागू भयो। अपराध कर्म सार्वजनिक भएसँगै तिनले राजीनामा दिए। अपराध कर्मअनुरूप तिनलाई सजायको तहमा पुर्याउन बाँकी छ। पाठकका हकमा राजीनामा मात्रले पुग्दैन। अख्तियारमा नियुक्तिपछि उनी निरन्तर विवाद र सन्देहका घेरामा थिए। पाठकले नेपाल इन्जिनियरिङ कलेजका सञ्चालकसँग घुस लिएको रेकर्ड सार्वजनिक भएको थियो। पाठकविरुद्ध संसद्ले महाभियोग लगाउने तयारी सुरु गरेपछि शुक्रबार राजीनामा दिन बाध्य भए। महाभियोग प्रस्ताव दर्ता हुन नदिने योजना असफल भएपछि राजीनामा दिएका हुन्। उनको बहिर्गमनसँगै अख्तियारमा कार्यरत पदाधिकारी तथा कर्मचारीले राहत महसुस गरेको हुनुपर्छ। यतिखेर सक्रिय हुँदै गरेको अख्तियार निम्ति पनि तिनी वाधक थिए। चिकित्सा क्षेत्र सुधारका अभियन्ता डा गोविन्द केसीको २०७३ असारमा आठौं अनशनका बेला अख्तियारका तत्कालीन प्रमुख आयुक्त लोकमानसिंह कार्की र आयुक्त पाठकविरुद्ध संसद््ले तत्काल महाभियोग प्रक्रिया अघि बढाउनुपर्छ भन्ने माग थियो। कार्की र पाठकको मिलोमतोमा चिकित्सा क्षेत्रमा विकृति संस्थागत गरेको तथ्यसहित दुवैविरुद्ध महाभियोग माग राखिएको थियो। तर संसद््ले महाभियोग लगाउने सवाल त परै जाओस्, कार्की र पाठकको बद््मासीमा सामान्य छलफलसमेत अघि बढाएन। सँगै अकूत सम्पत्तिमा छानबिन नाटक मञ्चनसमेत गरेका थिए, कार्की र पाठकले। २०७२ मंसिरमा सांसद, सचिव, प्रहरीका हाकिमविरुद्ध होहल्लासाथ स्रोत नखुलेको सम्पत्ति जाँचबुझ सूची सार्वजनिक भयो। सम्पत्ति जाँचको अधिकार आफूमा सीमित पारेका थिए, कार्कीपाठकले। त्यसरी पत्र काटिएपछि अख्तियारको वाहवाहीको लहर चल्यो। अबचाहिँ साँच्चिकै ठूला माछा फन्दामा पर्नेछन् भन्ने माहोल सिर्जना गरियो। तर सम्पत्ति जाँचका निम्ति फर्म भराउँदै सिंगो शासन संयन्त्रलाई कार्कीपाठकले आफ्नो उद्देश्य र स्वार्थपूर्तिमा प्रयोग गरे। ठूलो सूची सार्वजनिक भए पनि कसैविरुद्ध भ्रष्टाचार मुद्दा दायर भएन। तिनले सूचीवालासँग बार्गेनिङ गर्ने, आफ्नो अनुकूल काम गराउने र स्वार्थपूर्ति गर्ने औजार बनाएका थिए। अर्थात् भ्रष्टाचारको दायित्व लिएको अख्तियारलाई भ्रष्टकर्मको अखडामा रूपान्तरण गर्न कुनै कसर बाँकी राखिएको थिएन। अदालतबाट अयोग्य घोषित भएपछि दुई वर्षअघि कार्की बाहिरिए, सँगै पाठकप्रतिको आक्रोश पनि शिथिल हुँदै गयो। त्यसपछि कतैबाट उनको राजीनामा मागिएन र संसद्ले उनका हकमा मौनता साँधिरह्यो। उनका कर्तुत छानबिन भएको भए कार्कीसँगै तिनी पनि बाहिरिन्थे। अर्काे त अदालतबाट अयोग्य घोषित भएपछि कार्कीको सम्पत्ति र अधिकार दुरुपयोगबारे जाँच गर्न सक्थ्यो, अख्तियार स्वयंले पनि तर त्यो मामलामा प्रवेश गर्नै चाहेन। फेरि पनि त्यही नियति दोहोरिन दिनु हुन्न। त्यसका अतिरिक्त उनले लिएको घुस रकमसहित उनी, उनको परिवार र तिनका नातागोताका पनि सम्पत्ति जाँच हुनुपर्छ। हामीकहाँ राजीनामा दिएपछि चोखिने प्रवृत्ति छ। खराब पात्रद्वारा अनुचित तवरमा आर्जित सम्पत्ति वैधानिक हुन पुगेको छ। आयुक्त हुँदा पाठकविरुद्ध छानबिन गरिने अवस्था थिएन, किनभने संविधानले छानबिन गर्न नमिल्ने दर्जामा राखेको थियो। संवैधानिक पदमा रहने व्यक्ति भ्रष्ट र खराब आचरणयुक्त हुन्छ भन्ने कल्पनासमेत गरिन्न। अब राजीनामा दिइसकेको हुँदा उनका कर्तुतदेखि सम्पत्तिसम्म छानबिन गर्न बाटो खुलेको छ। पाठकलाई उन्मुक्ति दिइनु हुन्न। पाठकका हकमा एउटा मात्र बद्मासी सार्वजनिक भएको छ। उनीबाट अख्तियारमा रहँदा भएका निर्णय शंकाका घेरामा पारी छानबिन हुनुपर्छ। पाठकको बहिर्गमनसँगै अख्तियारमा दुई आयुक्त खाली हुन पुगेको छ। भ्रष्टाचार निवारणको संवैधानिक दायित्व पाएको अख्तियारजस्तो संस्थामा नियुक्ति हुने पात्र स्वच्छ छविको र इमानदार हुनैपर्छ। दलीय कोटा, बाह्य दबाब र हस्तक्षेपदेखि संवैधानिक परिषद्मा सदस्यले आफ्ना मान्छे परिपाटीलाई संस्थागत बनाए, त्यहीकारण अख्तियारमा कार्की र पाठकजस्ता पात्र नियुक्त हुन पुगे। दलीय कोटा र नेताका मान्छे अख्तियारमा पुगेकै कारणले भ्रष्टाचार नियन्त्रणमा समस्या भएको हो। अख्तियारकै पदाधिकारीसमेत भ्रष्टाचारको कारक बनेको यो प्रकरणसँगै अबको नियुक्तिमा संवेदनशील बन्नैपर्छ।"
लालबाबु भन्छन् : समायोजन लगत्तै नयाँ भर्ना खुल्छ,"काठमाडौं : सङ्घीय मामिला तथा सामान्य प्रशासनमन्त्री लालबाबु पण्डितले कर्मचारी समायोजन पुरा भएपछि नयाँ भर्ना प्रक्रिया सुरु गर्ने बताएका छन् । नेपाल प्रशासनिक प्रशिक्षण प्रतिष्ठानले नवनियुक्त राजपत्राङ्कित तृतीय श्रेणीका अधिकृतको ३३ औँ आधारभूत प्रशासन प्रशिक्षणको समापन समारोहमा उनले समायोजन प्रक्रिया सकिएलगतै नयाँ कर्मचारी भर्ना गरिने बताए । 'लोक सेवा आयोगलाई पनि हामीले नयाँ कर्मचारी भर्ना प्रक्रिया शुरु गर्न तयारी अवस्थामा बस्न भनेका छौँ', उनले भने, 'समायोजन सकिएलगतै १५ देखि २० हजारसम्म कर्मचारीको नयाँ भर्ना सुरु हुनेछ ।' मन्त्री पण्डितले कर्मचारी समायोजन विधेयकको संसदबाट सर्वसम्मत पारित गरेको बताउँदै उनले यही महिनाभित्र प्रदेश निजामती सेवा ऐन र स्थानीय सेवासँग जोडिएका मापदण्ड संसदमा पेश गर्ने बताए । उनले प्रशासनमा भएको विसङ्गति र विकृति पूर्णरुपमा हटाउनेसमेत बताए । उनले मन्त्रालयका सबै काम प्रविधिबाट समेत गर्ने जानकारी दिए । यसपटक समायोजनको काम प्रविधिबाट भएको छ । अब सबै कुरा सफ्टवेयरबाट काम गर्दैछु, उनले भने, सरुवा प्रणाली पनि सफट्वेयरबाट विकास गर्न लागेको छु । मन्त्री पण्डितले प्रविधिको प्रयोग गरेर निष्पक्षतापूर्वक जिम्मेवारीअनुसार काम सम्पन्न गर्नेलाई पुरस्कृत र अल्छी मान्नेलाई दण्ड सजाय दिने बताए । उनले मुलुक परिवर्तन भएसँगै कर्मचारीमा पनि परिवर्तन हुनुपर्ने बताए । 'मुलुकमा भएको परिवर्तन कर्मचारीमा परिवर्तन हुनुपर्दछ । अहिले मुलुक सङ्घीयतामा गएको छ', पण्डितले भने, 'कर्मचारी पनि सङ्घीय संरचनाअनुसार सङ्घ, प्रदेश र स्थानीय तहमा जानुपर्दछ ।' नवनियुक्त कर्मचारीलाई हँसिलो मुहार भएर राष्ट्र सेवामा लाग्नसमेत आग्रह गरे । उनले राष्ट्रलाई कमजोर बनाउने काम कर्मचारीले गर्न नहुने भन्दै निजी स्वार्थभन्दा राष्ट्रको सेवा गर्न लाग्नुपर्ने बताए । मन्त्री पण्डितले कर्मचारीलाई अनुशासन र जिम्मेवारी बनाउने गरी नयाँ कानूनमा प्रस्ताव ल्याएको समेत जानकारी गराए । कार्यक्रममा महालेखा परीक्षकको कार्यालयका उपमहालेखापरीक्षक ईश्वर नेपालले तालीममा सिकेका आचरण र व्यवहार आफनो कार्यक्षेत्रमा राम्रोसँग लागू गर्नुपर्ने बताए । कार्यक्रममा प्रतिष्ठानका कार्यकारी निर्देशक पुण्यप्रसाद न्यौपानेले तीन महीनामा सिकेका कुरालाई व्यवहारमा उतारेर जनतालाई सेवा दिनुपर्ने बताए । उक्त प्रशिक्षणमा १७२ जनालाई नवनियुक्त अधिकृत सहभागी रहेका थिए । कार्यक्रममा मन्त्री पण्डितले ती नवनियुक्त अधिकृतहरूलाई प्रमाणपत्र वितरण गरेका थिए ।"
पाँच ट्रक बराबरको गाँजासहित ८ जना पक्राउ,"सिन्धुली : जिल्ला प्रहरी कार्यालय सिन्धुलीले ठूलो परिणामको गाँजासहित ८ जनालाई पक्राउ गरेको छ। प्रशोधन गरी भारततर्फ लैजान लागेको ५ किलो र प्रशोधनका लागि तयारी अवस्थामा राखिएको ५ ट्रक बराबरको गाँजा सहित सिन्धुलीको हरिहरपुर गाउँपालिकास्थित क्यानेश्वरबाट ८ जनालाई नियन्त्रणमा लिइएको जिल्ला प्रहरी कार्यालय सिन्धुलीका प्रहरी नायव उपरीक्षक लोकदर्शन थापाले जानकारी दिए। पक्राउ पर्नेमा पर्सा जिल्ला पर्शाहगढी नगरपालिका ४ का ४५ वर्षीय जयदेव माझी मुसहर, ४६ वर्षीय बागर माझी मुसहर, ४५वर्षीय डोडामाझी मुसहर, ३५ वर्षीय लालमती माझी मुसहर, ४० वर्षीया भगवती माझी मुसहर, ३७ वर्षीया रोहनी माझी मुसहर, ३६ वर्षीया तैइती माझी मुसहर, ३३वर्षीया कुसुनी माझी मुसहर रहेका छन्। उनीहरुलाई क्यानेश्वरका स्थानीय अमृत तामाङको घरमा काटेर राखिएको गाँजालाई प्रसोधन गरिरहेको भन्ने सुराकका आधारमा प्रहरीले नियन्त्रणमा लिएको प्रहरीले जनाएको छ। अवैधगाँजालाई प्रसोधन गरी तराई हुँदै भारततर्फ लैजान लागेको भन्ने सुराकीका आधारमा जिल्ला प्रहरी कार्यालय सिन्धुलीबाट प्रहरी नरीक्षक निरन्जन थापाको कमाण्डमा गएको प्रहरी टोलीले उनीहरुलाई पक्राउ गरिएको हो। उनीहरुलाई शुक्रबार साँझ पक्राउ गरी आइतबार जिल्ला सदरमुकामस्थित जिल्ला अदालतबाट म्याद थप गरी अनुसन्धान थालिएको प्रहरीले जनाएको छ। प्रहरीका अनुसार अमृत तामाङ भने फरार भएका छन्। उनको खोजि कार्य भइरहेको प्रहरीले जनाएको छ।यसैबीच प्रहरीले नियन्त्रणमा लिएको गाँजा केही समय अघि सिन्धुली प्रहरीले नष्ट गरेको भनेको गाँजा नै भएको हुनसक्ने आशंका गरिएको छ । सिन्धुलीका तत्कालीन प्रहरी प्रमुख रामेश्वर यादवका पालामा त्यस क्षेत्रमा लगाइएको भनिएको गाँजा खेति नष्ट गरिएको भनिएको भएपनि त्यही गाँजा स्थानीयले लुकाएर राखिएको हुनसक्ने प्रहरीको भनाई छ। यादव जिल्लामा हुँदा उनकै संरक्षणमा गाँजा खेति भएको र पछिल्लो समयमा गाँजा काट्ने बेला प्रहरीले पुरै गाँजा नष्ट गरेको भन्ने समाचार बाहिर आएको थियो। तर, त्यसको एक महिना नबित्दै सोही ठाउँमा ठूलो परिणाम सुकेको गाँजा फेला पर्नु एसपी यादवकै मिलेमतोमा लुकाई सुरक्षित राखिएको हुनसक्ने स्थानीयले समेत आशंका गरेका छन्। जिल्लाको मरिण क्षेत्रस्थित मरिण गाउँपालिका र हरिहरपुर गढी गाउँपालिकामा १ सय ३५ विगाह बढी क्षेत्रफलमा गाँजा खेति गरिएको भन्दै त्यसलाई प्रहरीको सक्रियतामा नष्ट गरिएको प्रहरीले पुष्टि गरेको थियो। तर एसपी यादवमाथि सिन्धुलीको मरिण र हरिहरपुरगढी गाउँपालिकामा लगाइएको अवैध गाँजा खेति र त्यसलाई नष्ट गर्नेक्रममा मिलेमतो रहेको भन्दै प्रहरी प्रधान कार्यालयले अनुशन्धान जारी राखेको छ।"
वाइडबडी भ्रष्टाचारविरुद्ध शान्ति समाजको देशव्यापी अभियान,"काठमाडौं : मानव अधिकार तथा शान्ति समाजले वाइडबडी विमान खरिदमा भएको भ्रष्टाचारविरुद्ध अभियान सञ्चालन गर्ने भएको छ। मानव अधिकार तथा शान्ति समाजको १३८ औं केन्द्रीय समिति बैठकले वाइडबडी विमान खरिदमा भएको भ्रष्टाचारविरुद्ध अभियानप्रति सरकार उदासिन देखिएको भन्दै समाजले देशव्यापी अभियान सञ्चालन गर्ने निर्णय गरेको हो। यसअघि फागुन ४ गते बिहान शान्ति समाजको एक टोलीले नदी सफाईको नियमित श्रृंखला अन्तर्गत काली गण्डकी किनारस्थित रानी महल परिसर र रानी महल छेउ रहेको कालीगण्डकी नदी सफाई कार्यक्रम समेत संचालन गरेको थियो। सफाईबाट संकलित फोहोर स्थानीय सुरक्षाकर्मीलाई जिम्मा लगाउँदै रानी महल सुरक्षार्थ खटिएका प्रहरीलाई रानी महल परिसरमा फोहोर गर्न नदिन विशेष व्यवस्था मिलाउन आग्रह समेत गरिएको समाजका कार्यक्रम अधिकृत सरिता पौडेलले जानकारी दिइन्। सँगै समाजको आयोजनामा फागुन ४ गते पाल्पाको तानेसेनस्थित टुँडीखेलमा नागरिक सभा सम्पन्न भएको छ। सभामा प्रमुख वक्ताको रुपमा बोल्दै समाजका संस्थापक सभापति कृष्ण पहाडीले देशमा एक पछि अर्को गर्दै अरवौका भ्रष्टाचार प्रकरण देखिदैँ गएको र त्यसविरुद्ध कारबाही गर्न सरकार उदासिनकोप्रति आपत्ति जनाए। उनले भ्रष्टाचार प्रकरणका मुख्य दोषीमाथि कारबाही सुनिश्चित गर्न सामूहिक आन्दोलनको आवश्यक भएको बताए। प्रदेश सभा सांसद बीरबहादुर रानाले शान्ति समाजको भ्रष्टाचारविरुद्धको आन्दोलनमा आफ्नो पूर्ण समर्थन रहेको बताउँदै आफूलाई राजनीतिक दलको ह्वीपले गाँजेको भएता पनि शान्ति समाजलाई कुनैपनि ह्वीपले छेक्न नसक्ने बताए। उनले कुशासन र भ्रष्टाचारका सवालमा निर्धक्कसँग अघि बढ्न सबैलाई आग्रह गरे। नागरिक सभामा मानव अधिकार तथा शान्ति समाजका सभापति उत्तम पुडासैनीले फोहोरको डुंगुरभित्र स्वाभिमान र आत्मसम्मान हराउने खतरातर्फ संकेत गर्दै पाल्पा र कालिगण्डकी नदीमा बढ्दो फोहोरको नियन्त्रणमा पाल्पालीलाई आग्रह गरे। पाल्पा जिल्ला शाखा सभापति नारायण प्रसाद शर्माको सभापतित्वमा सम्पन्न भएको नागरिक सभामा नेकपाका नेता धनेन्द्रराज घिमिरे, राप्रपा पाल्पाका अध्यक्ष रेवन्तबहादुर बिष्ट, शान्ति समाजका वरिष्ठ उपसभापति गोविन्द खनाल, महासचिव सुशील बस्नेत, सचिव कृष्णबहादुर रावल र टेकबहादुर सार्की, केन्द्रीय सदस्य मीना ढकालले मन्तव्य राखेका थिए। कार्यक्रममा प्रेस चौतारी पाल्पाका अध्यक्ष राजेन्द्र लिगल, त्रिभुवन क्याम्पसका सहायक क्याम्पस प्रमुख युवराज पौडेलले समेत सुशासन र नागरिक दायित्व विषयमा मन्तव्य दिए।"
'घुसमा मुछिएका पाठकलाई उन्मुक्ति होइन कारबाही',"काठमाडौँ : सत्तारुढ दल नेपाल कम्युनिष्ट पार्टी (नेकपा) का नेता एवम् पूर्व कानुनमन्त्री शेरबहादुर तामाङले भ्रष्टाचारमा मुछिएर राजीनामा दिएका अख्तियार दुरुपयोग अनुसन्धान आयोगका आयुक्त राजनारायण पाठकलाई तत्काल कारबाही थाल्नुपर्ने बताएका छन् । यो प्रकरणमा तत्काल पाठकलाई कारबाही होस् भनेर आवाज उठेको छ । जनताले भ्रष्टाचारीहरुलाई छिटोभन्दा छिटो कारबाही होस् र छिटो एक्सन लिनुपर्छ भनेर उठाएको आवाज जायज छ, आइतबार रिपोर्टर्स क्लब नेपालमा बोल्दै नेता तामाङले भने, म पनि त्यही भन्छु । सरकारले यसबारे छानबिन गरेर कारबाहीको प्रक्रिया अघि बढाउँछ । साक्षात्कारमा बोल्दै उनले नेपालमा भ्रष्टाचार बढ्नुको मुख्य कारण नै ऐन तथा कानुन दोषी भएको स्पष्ट पारे । उनले भने,अहिले भ्रष्टाचारको विषय चर्चामा छ । भष्टाचार बढ्नुको मुख्य कारण भनेको नै हामीले बनाएका कानुनहरु दोषी हुन् । अर्को भनेको नैतिकताको ह्रास हो। यी दुवै कुरालाई सच्याउनुपर्छ । तामाङले समाजका हरेक व्यक्तिले आफूलाई नैतिक आदर्श बनाउनुपर्नेमा जोड दिए । भ्रष्टाचारीलाई कारबाही गर्नुपर्छ । उन्मुक्ति दिनुहुँदैन । तर भ्रष्टाचारीलाई कारबाही गर्न विद्यमान ऐन तथा कानुन पर्याप्त छैन, उनले भने, अहिले कानुनमा व्यवस्था भएको सजाय पर्याप्त छैन । उनले अख्तियारको आयुक्त नै यसरी भ्रष्टाचारमा मुछिनु गम्भरि अपराध भएको टिप्पणी गरे । भ्रष्टाचारीलाई कारबाही हुन्छ भन्नेमा म विश्वस्त छु, तामाङले भने । अदालतमा पछिल्लो समय उज्यालो किरण देखा परेको उनको तर्क थियो । पहिलेको तुलनामा अहिले अदालतमा उज्यालोका किरण देखा परेको मैले पाएको छु, तामाङले भने, अब कारबाही सरकारले गर्नुपर्छ भन्ने ठाउँबाट राज्यले गर्नुपर्छ भन्ने ठाउँमा पुग्नुपर्छ । सरकार सफल फरक प्रसंगमा उनले सरकारको एक वर्षे कार्यकाल सफल भएको दाबी गरे स्वयम प्रधानमन्त्रीज्यूले पनि यो पहिलो वर्ष आधार वर्ष भयो भन्नुभएको छ । ऐन, कानुन बनायौँ, उनले भने, जनताले भनेजस्तो रिजल्ट नआएको सत्य हो, तर सरकार असफल भयो भन्न मिल्दैन । उनले सरकारले अघि बढाएका राम्रा कामहरु जनतासामू पार्टीले पुर्याउन नसकेको बताए । पार्टीको सांगठनिक एकताका काम अघि बढाउन नसक्दा सरकारले अघि बढाएका राम्रा कामहरुको प्रचार भएको छैन् । जनतासामु सरकारका कामहरु पुर्याउन सकिएको छैन, तामाङले थपे । प्रधानमन्त्रीले संसदमा प्रस्तुत गरेको ग्राफ हेर्दा आफूले सरकारलाई सफल भएको मान्ने पनि तामाङको भनाइ थियो । उनले भने,म त यो ग्राफ हेर्दा सरकार सफल भएको देख्छु । यद्धपी उनले केही पत्रपत्रिकाहरुले राष्ट्र बैंकको हवला दिँदै अन्य तथ्यांक पेश गरेकोप्रति टिप्पणी गर्दै भने,सरकारलाई एउटा तथ्यांक दिने, अनि पत्रिकालाई अर्को तथ्यांक दिने काम राष्ट्र बैंकका पदाधिकारीहरुले गर्नु हुँदैन । गलत तथ्यांक दिनेहरुलाई कारबाही गर्नुपर्छ । उनले सरकारले गर्नुपर्ने कामहरु गरेरै अघि बढेको पनि दाबी गरे ।"
"पश्चिमी वायुको नयाँ प्रणाली सोमबार भित्रिदै, पुन: वर्षा र हिमपात दोहोरिने",काठमाडौं : पश्चिमी वायुको प्रभावले आइतबार देशको अधिकांश भूभागमा आंशिक बदली भई पूर्वी र पश्चिमी क्षेत्रका केही स्थानमा अपरान्ह्पछि मेघ गर्जनसहित वर्षाको सम्भावना रहेको जल तथा मौसम पूर्वानुमान महाशाखाले जनाएको छ। आज मौसममा केही सुधार भई घाम लागे पनि भोली सोमबारबाट देशभरीकै मौसम पुन: प्रभावित भई झरी पर्ने मौसमविद् मञ्जु बासीले बताइन्। उनका अनुसार पश्चिमी वायुको नयाँ प्रणाली सोमबार बिहानबाट भित्रिँदैछ। यसले गर्दा देशका अधिकांश भूभागमा मध्यमदेखि हल्का वर्षा र हिमपातको गतिविधि पुनःदोहोरिने मौसमविद् बासीले बताइन्। राति देशभर मौसम सामान्यतया सफा रही पश्चिमी पहाडी भेगका एकदुई स्थानमा हल्का वर्षाको सम्भावना रहेको मौसम पूर्वानुमान महाशाखाले जनाएको छ। त्यस्तै सोमबार पश्चिमी भूभागलगायत पूर्वी तथा पहाडी क्षेत्रमा आंशिक बदली रही देशको पश्चिमी पहाडी भूभागका केही स्थानमा र पूर्वी पहाडी भेगका एक दुई स्थानमा मेघ गर्जनसहित हल्का वर्षाको सम्भावना रहेको जल तथा मौसम पूर्वानुमान महाशाखाले जनाएको छ। मंगलबार देशको पश्चिमी भेगमा सामान्य बदली रही पश्चिमी भेगका केही स्थानमा हल्का वर्षाको सम्भावना रहेको बताइएको छ । महाशाखाको पछिल्लौ विवरणअनुसार आज काठमाडौंका अधिकत तापक्रम २० दशमलव ३ डिग्री र न्यूनतम तापक्रम ४ दशमलव ६ डिग्री सेल्सियस रहेको छ। त्यस्तै जुम्लाको तापक्रम माइनस एकमा झरेको छ। सबैभन्दा बढी विराटनगरको न्यूनतम तापक्रम २७ डिग्री सेल्सियस रहेको छ। रासस
तीन वर्षीया नाबालिकालाई बलात्कार गर्ने ३० वर्षे पक्राउ,रुपन्देही : एकजना पुरुषलाई ३ वर्षीया नाबालिकामाथि बलात्कार गरेको अभियोगमा प्रहरीले पक्राउ गरेको छ । बुटवल उपमहानगरपालिका२ मनकामना टोल बस्ने ३ वर्षीया बालिकालाई बलात्कार गरेको अभियोगमा त्यही ठाउँ बस्ने ३० वर्षीय रमेश बिकलाई शनिबार दिँउसो प्रहरीले पक्राउ गरेको हो । बिकले नाबालिकाको नजिकै धारामा लगेर नुहाइदिने भन्दै झाडीमा लगेर बलात्कार गरेको खुलेको छ । नाबालिकामाथि बलात्कार भएको खबर प्राप्त हुनासाथ इलाका प्रहरी कार्यालय बुटवलबाट खटिएको प्रहरीले रमेशलाई पक्राउ गरेर हिरासतमा लिएक छ।
सबइन्जिनियर ६० हजार घुससहित रंगेहात पक्राउ,"महेन्द्रनगर : कञ्चनपुरको बेलौरी नगरपालिकाका सबइन्जिनियर ६० हजार घुससहित रंगेहात पक्राउ परेका छन्। अख्तियार दुरुपयोग अनुसन्धान आयोगको कार्यालय, कञ्चनपुरले सबइन्जिनियर हृदयराज बजगाईलाई नगद ६० हजार घुससहित आइतबार दिउँसो पक्राउ गरेको हो । कार्यालयमै उनले सेवाग्राहीबाट ६० हजार रकम घुस लिइरहेको अवस्थामा पक्राउ परेको अख्तियारको कञ्चनपुरस्थित कार्यालयका प्रमुख ज्ञानेन्द्रप्रसाद ढकालले जानकारी दिए। आइतबार दिउँसो नगरपालिकाको कार्यालयमै अख्तियारको टोलीले रंगेहात पक्राउ गरेको हो कार्यालय प्रमुख ढकालले भने, उनले एउटा निर्माण सम्पन्न भइसकेको कल्भर्टको बिल फरफारक गरिदिए बापत रकम मागेका रहेछन्। बेलौरी नगरपालिकाको चालु आर्थिक वर्षको बजेट अन्र्तगत निर्माण गरिएको कल्भर्टको निर्माण सम्पन्न भइसकेपछि बिल फरफारक गरिदिए बापत निर्माण व्यवसायीसँग सबइन्जिनियर बजगार्इंले ६० हजार माग गरेका थिए। निर्माण सम्पन्न भइसके पनि बिल फरफारक गरिएको थिएन्। निर्माण व्यवसायीसँग बिल फरफारक गरे बापत उनले ६० हजार दिनुपर्ने अनि काम हुने भनेपछि सेवाग्राहीले अख्तियार गुहारेको कार्यालय स्रोतको दाबी छ। अख्तियारको कञ्चनपुरस्थित कार्यालयले घुस लिएको अवस्थामा पक्राउ परेका सबइन्जिनियरका विषयमा थप अनुसन्धान अघि बढाइने जनाएको छ। कार्यालयले घुस लिइरहेको अवस्था पक्राउ परेका सबइन्जिनियर बजगाईलाई थप अनुसन्धान र कारबाहीका लागि अख्तियारको केन्द्रीय कार्यालय पठाइने र त्यही अनुसन्धान र कारबाही प्रक्रिया अघि बढ्ने जनाएको छ।"
काठमाडौं विश्वको पाँचौं उत्कृष्ट सहर,"काठमाडौं : विश्वकै उत्कृष्ट घुम्नै पर्ने सहरमध्ये काठमाडौं पाँचौं स्थानमा परेको छ। पर्यटन प्रवद्र्धन, प्रचार प्रसारमा काम गर्ने लोन्ली प्लानेट नामको संस्थाले काठमाडौंलाई सन् २०१९ मा घुम्नै पर्ने विश्वकै उत्कृष्ट १० सहरमध्ये पाँचौं स्थानमा छनोट भएको हो। प्लानेटले विश्वका १० उत्कृष्ट सहर छनोट गरी नजिता यसै साता सार्वजनिक गरेको छ। प्लानेटले सार्वजनिक गरेको सूचीमा काठमाडौं पाँचौं स्थानमा परेसँगै पर्यटन प्रवद्र्धनमा थप सहयोग पुग्ने भएको छ। नोन्ली प्लानेटले गत मंसिर २७ गतेसम्म प्रतिस्पर्धाको अन्तिम समय राखेर यसैसाता नतिजा सार्वजनिक गरेको हो। सन् २०१९ को भ्रमणका लागि उत्कृष्ट १० सहरमा पहिलो सहरमा डेनमार्कको कोपनहेगन, दोस्रो चीनको सेन्जेन, तेस्रो सर्वियाको नोविसाड, चौथोमा अमेरिकाको मैमी र पाँचौंमा नेपालको काठमाडौं, छैटौंमा मेक्सिको सिटी, सातौमा डाकरको सेनेगल, आठौंमा अमेरिकाको सित्तल, नवौंमा जादरको क्रोसिया र १० औं सहरमा मेक्नेस देशको मोरोक्को रहेका छन्। सरकारले सन् २०२० लाई नेपाल नेपाल भ्रमण वर्ष घोषणा गरेको २० लाख पर्यटक भित्राउने लक्ष्यसहित कार्यक्रम सुरु गरेको बताउदै यो नतिजाले थप सहयोग पुग्ने संस्कृति पर्यटन तथा नागरिक उड्डन मन्त्री रविन्द्र अधिकारीले बताए। २०७२ सालको भूकम्पले क्षति पुर्याएको काठमाडौंका पुरातात्विक महत्वका सम्पदाको पुनः निर्माणले गति लिएको अधिकांस भ्रमण क्षेत्रको पुनःनिर्माण सम्पन्न भएकाले काठमाडौं घुम्नलायक भएको लोन्ली प्लानेटको ठहर छ। विश्वसम्पदा सूचीमा रहेका सात सम्पदा एउटै सहरमा हुने काठमाडौं विश्वकै एउटा मात्र सहर हो। मन्दिर, कला र संस्कृतिले भरिपूर्ण काठमाडौं उपत्यकामा पछिल्लो समय सूचना तथा प्रविधिको पनि सहज प्रयोग गर्न पाइने भएकाले उत्कृष्ट सहरको छनौटमा परेको उल्लेख छ। यसरी विश्वकै पाँचौं सहरको रुपमा काठमाडौं छनौट हुनु आम नेपालीको लागि उलब्धि भएको भन्दै सबैले सकरात्मक प्रचारप्रसार गरी पर्यटन प्रवद्र्धनमा सहयोग गर्न नेपाल पर्यटन बोर्डका प्रमुख कार्यकारी अधिकृत दिपकराज जोशीले अपिल गरे। प्लानेटले हनुमान ढोका, इन्द्रचोक, गार्डेन अफ ड्रिम, इतुम वहाल, असन टोल, दरबार स्क्वाइर, नक्साल चोक, सेतो मछिन्द्रनाथ मन्दिर, कुमारी वहाल, त्रिभुवन म्युजियम, तलेजु मन्दिर, नारायणहिटी म्युजियम, बाङगेमुढा मुख्य पर्यटकीय स्थलको रुपमा उल्लेख गरेको छ। उपत्यका आसपासमा रहेका सेतोभैरव, कालाभैरव, मोहनकालीचोक, सुन्दरी चोक, लोहन चोक, इन्द्रपुर मन्दिर, काठेसिम्भु स्तुपा, कृष्ण, जगन्नाथ मन्दिर, शिव पार्वती, यत्खा वहाल, कइसेर लाइव्रेरी, अन्नपूर्ण मन्दिर, देगुतलेजु मन्दिर, सिद्धार्थ आर्ट ग्यालरी, पचली भैरव, भगवती, तानादेव मन्दिर, रानीपोखरी, असोक विनायक, रामचन्द्र मन्दिर लगायतका घुम्नैपर्ने स्थानलाई उल्लेख गरेको छ।"
तीन हजार घुससहित मालपोतका दुई नायब सुब्बा पक्राउ,"काठमाडौँ : मालपोत कार्यालय, सप्तरीका दुईजना कर्मचारी घुससहित पक्राउ परेका छन् । अख्तियार दुरुपयोग अनुसन्धान आयोगको टोलीले मालोपतका कर्मचारीहरु नायब सुब्बा रामनरायण शर्मा र कम्प्युटर अपरेटर राजेश कुमार साहलाई तीन हजार घुससहित नियन्त्रणमा लिएको हो । मोही जग्गाको बाँडफाँड भइ श्रेस्ता कायम गराइदिने बहानामा सेवाग्राहीसँग घुस लिइसकेको अवस्थामा कार्यालय परिसरबाट उनीहरुलाई नियन्त्रणमा लिई अनुसन्धान भइरहेको अख्तियारका प्रवक्ता एबम् सहसचिव रामेश्वर दंगालले जानकारी दिए ।"
बबरमहलको टेलिकम भवनबाट खसेर एक कर्मचारीको मृत्यु,काठमाडौं : बबरमहलको टेलिकम भवनको टावरमा काम गर्ने क्रममा लडेर एकजनाको मृत्यु भएको छ । आइतबार भवनमा टावर जडानको तालिम लिने क्रममा ३३ वर्षीय वसन्तलाल राठौरको लडेर मृत्यु भएको हो । टावरमा काम गर्दैगर्दा चिप्लिएर खसेको प्रत्यक्षदर्शीको भनाइ छ । काठमाडौं प्रहरी प्रमुख बसन्त लामाले भारतीय नागरिक राठौरको मृत्यु भएको घटनाको छानबिन भइरहेको बताए । मृतक राठौर टेलिकमको आउट सोर्सिङ कम्पनीका कर्मचारी हुन् ।
"ट्रक रुखमा ठोक्किँदा दुईको मृत्यु, एक घाइते",राजविराज : मैदा लोड भएको ट्रक अनियन्त्रित भई रुखमा ठोक्किँदा आइतबार दुईजनाको घटनास्थलमै मृत्यु भएको छ। सप्तरीको अग्निसाइर कृष्णसवरण गाउँपालिका२ स्थित पूर्वपश्चिम राजमार्गमा ना५ ख १६५१ नम्बरको ट्रक रुखमा ठोक्किँदा ट्रकमा सवार बाराको निजगढ नगरपालिका ८ का २५ वर्षीय भरत तामाङ र उदयपुरका २१ वर्षीय अशोक लामाको घट्नास्थलमै मृत्यु भएको सप्तरी प्रहरीले जनाएको छ। जिल्ला प्रहरी कार्यालयका डीएसपी भावेश रिमालका अनुसार ट्रक चालक बाराको निजगढ नगरपालिका ८ का २१ वर्षीय सौरभ लामा घाइते भएका छन्। घाइते लामाको सप्तरीको कञ्चनरुपस्थित धर्मेश्वर अस्पताल ठेलियामा उपचार भइरहेको छ।
सकियो कर्णाली एक्स्पो (फाेटाे फिचर),"तस्बिर : विकास कार्कीउमा विष्ट काठमाडौं : राजधानीको भृकुटीमण्डपमा जारी कर्णाली एक्स्पो आइतबारबाट सकिएको छ। कर्णालीको पर्यटनलाई विस्तार गर्ने उद्देश्यका साथ शुक्रबारबाट सुरु भएको एक्स्पो आइतबार सकिएको हो। एक्स्पोमा कर्णालीका संस्कृति, पहिरन, उत्पादन प्रदर्शन गरिएको थियो।"
प्रहरीलाई ५०० रुपैयाँ घुस दिने दुई टिपर चालक पक्राउ,काठमाडौँ : सवारीसाधनको कागजात जाँच गर्ने क्रममा प्रहरीलाई ५०० रुपैयाँ घुस दिन खोज्ने टिपर चालक पक्राउ परेका छन् । शनिबार राति बल्खुस्थित सडकमा रहेको प्रहरीले बा ४ ख ६७७१ र बा ३ ख ६५६८ नम्बरका टिपर चालकसँग आवश्यक कागजात माग गर्दा उनीहरुले घुस दिन खोजेका थिए । पक्राउ पर्नेहरुमा मकवानपुरको थाहा नगरपालिका४ घर भएका २३ वर्षीय ओमबहादुर कार्की र थाहा नपा४ कै २४ वर्षीय लक्ष्य पन्त रहेका छन् । उनीहरु दुवैजना ललितपुरको नख्खुमा डेरा बस्दै आएका थिए । दुवैले आफूहरुसँग कागजपत्र नभएको बताउँदै ५०० रुपैयाँ घुस दिन खोजेपछि महानगरीय प्रहरी वृत्त कालीमाटीबाट खटिएका प्रहरी सहायक निरीक्षक धन सिंह ठकुरीले पक्राउ गरेका हुन् ।
चौथो भोजपुर ट्रेलमा उमेश र प्रियाले मारे बाजी,"भोजपुर : भोजपुर वासिङथर्पुका उमेश राई र प्रिया राईले चौथो भोजपुर ट्रेल दौडमा बाजी मारेका छन्। शनिबार विश्व अल्ट्राधावक मिरा राईको अगुवाईमा भएको दौडमा पुरुषतर्फ उमेश राईले ३६ किलोमिटरको दौड ३ घण्टा ३१ मिनेट ३२ सेकेण्डमा पार गर्दै प्रथम भएका हुन्।उनले अन्र्तराष्ट्रिय ट्रेल रेसमा भाग लिने अवसर प्राप्त गरेका छन् । त्यस्तै महिलातर्फ पहिलो प्रिया राईले ३६ किलोमिटरकै दुरी ५ घण्टा १९ मिनेट ४ सेकेण्डमा पार गर्दै हङकङमा हुने गोर्खा ट्रेल ब्रेजर रेसका लागि सहभागिता जनाउने अवसर प्राप्त गरेकी छन्। ३६ किलोमिटरकै दौडमा पुरुषतर्फ नै सविन तामाङले ३ घण्टा ४३ मिनेट ४ सेकेण्ड र सुमन कुलुङ ४ घण्टा ८ मिनेट ३९ सेकेण्डमा पार गर्दै दोश्रो र तेश्रो भए। यस्तै महिलातर्फ प्रतिभा श्रेष्ठले ५ घण्टा ३६ मिनेट ३० सेकेण्ड र प्रिया तामाङले ६ घण्टा ४८ सेकेण्डमा पुरा गर्दै दोश्रो र तेश्रो बने। मिरा राईको जन्मघर पौवादुङ्मा गाउँपालिका सानोदुङ्माको सानोदुङ्मा माविबाट दिर्घेभञ्ज्याङ, तिवारीभञ्ज्याङ, चिवाचुङडाँडा, हिलेभञ्ज्याङ, अरुणडाँडा, धापखर्क, मुँडे, बोखिम दाम्सिङको पाँचधारे, देउरालीचोक हुँदै सदरमुकामको सहिदपार्कसम्मको ३६ किलोमिटरको दुरी रहेको थियो। रिमाचुङ एजुकेशन एण्ड स्पोर्टस एकाडेमीको सहआयोजना र व्यवस्थापनमा सम्पन्न दौडमा जिल्लाबाहिरका प्रोफेशनल र जिल्लाभित्रका धावक गरी एकसय ४६ जना धावकको सहभागिता रहेको थियो। ३६ किलोमिटरको दौडबाहेक दौडमा प्रोत्साहन गर्न १२ वर्ष उमेर मुनिका ईच्छुक बालबालिकालाई सानोदुङ्मा माविबाट अल्ट्राधावक मीरा राईको घर सानोदुङ्मासम्म ३ किलोमिटर, ३६ किलोमिटर दौड लगाउन नसक्नेका लागि पौवादुङ्मा गाउँपालिकाको च्याङ्ग्रे मानेडाँडाबाट सानोदुङमासम्म ८ किलोमिटरको दौड राखिएको एकाडेमीका अध्यक्ष पावीहाङ राईले जानकारी दिए। उक्त दौडका लागि पौवादुङ्मा गाउँपालिकाले ३ लाख आर्थिक सहयोग गरेको छ।"
"श्रम विभागमा अझै दलालको रजाइँ, पाँचजना पक्राउ","काठमाडौँ : दलालविचौलियाविरुद्ध कठोर भएको जनाउ सरकारले दिए पनि श्रम तथा वैदेशिक रोजागर विभागमा भने अझै दलालकै रजगज छ । देशका विभिन्न स्थानबाट श्रम स्वीकृतिका लागि आउने सेवाग्राहीले अझै पनि दलालको सहयोगबिना कर्मचारीबाट काम लिन नसक्ने गुनासो यथावत रहेको छ । सेवाग्राहीहरुले ठगिने क्रम नरोकिएको गुनासो गरेपछि पछिल्लो पटक प्रहरीले राजधानीका विभिन्न स्थानबाट ५ जनालाई पक्राउ गरेको छ। प्रहरीका अनुसार श्रम तथा वैदेशिक रोजगार विभाग ताहाचल पुगेका सेवाग्राहीलाई दलालहरुले कार्यालयमा पसेर सिधै सेवा लिन नदिने गरेको पाइएको छ । महानगरीय प्रहरी परिसर टेकुका प्रवक्ता डिएसपी होबिन्द्र बोगटीका अनुसार बिचौलिया र दलालहरुले दश गुणा भन्दा बढी रकम लिएर काम गरिदिने गरेको, सिधै कार्यालयमा जान रोक्ने गरेको र नक्कली भिषा कार्ड बनाउने गरेको गुनासो आएको थियो । सेवाग्राहीको गुनासोपछि महानगरीय प्रहरी वृत्त कालीमाटीबाट टोली परिचालन गरी कारबाही अघि बढाएको थियो । प्रहरी श्रम विभाग पुग्दा श्रम स्वीकृतिका लागि आएका इन्द्र बहादुर रजाली मगरको राहदानी नम्बर ०५५६८०५७ मा भिषा कार्ड नै सच्चाएको भेट्टाएको थियो । 'विभागको जानकारी अनुसार मगरलाई र उनको राहदानी नियन्त्रणमा लिएर अनुसन्धान गर्दा उनको कार्ड बनाउन गणेश कटुवालले सहयोग गरेको खुलेको छ', बोगटीले भने, 'कटुवाललाई मित्रनगरस्थित मेचिकाली गेस्टहाउसबाट नियन्त्रणमा लिएर अनुसन्धान गर्दा उनले कृष्ण प्रसाई बर्षा फोटो स्टुडियोले बनाइदिएको खुलेको छ ।' बोगटीका अनुसार कृष्ण प्रसाईलाई शनिबार मित्रनगरस्थित बर्षा फोटो स्टुडियोमा पक्राउ गरी महानगरीय प्रहरी वृत्त कालीमाटीले अनुसन्धान गरिरहेको छ।"
"घर जलायो दैवले, छोरी जलाए पापीले","ढल्केवर (धनुषा) : धनुषाको मिथिला नगरपालिका३ हरिहरपुरका देवनारायण रसाइलीलाई आगोले घर खरानी भएको अस्ति जस्तो लाग्छ । तर एक महिना भइसक्यो । आगोको पीडा बिर्सन नपाउँदै उनको परिवारमा अर्काे वज्रपात पर्यो छोरीलाई बलात्कारपछि जलाइयो । नौ वर्षीया कलिली छोरी रेश्माको जलाएर बीभत्स हत्या गरे, पापीहरूले । ९० वर्षीया हजुरआमा सूर्यमायाले जब नातिनीको हत्या भएको थाहा पाइन्, उनी मूच्र्छा परिहालिन् । रेश्मा हत्याका कारण सूर्यमाया मात्र होइन, उनको परिवार, नातागोता, इष्टमित्र पनि गहिरो शोकमा छन्् । घरमा रुवाबासी चलेको छ । चुलोमा आगो बलेको छैन । राम्ररी संसार देख्न नपाउँदै नातिनीको इज्जत लुटेर अपराधीले जलाई मार्यो, सूर्यमायाले भनिन््, कुन पापीको नजर लाग्यो, थाहा भएन । विवाहमा नाच्दै गरेकी मेरी नानीलाई उखुखेतमा लगेर मारेर फालिदियो । रेश्माको बीभत्स हत्याबारे शनिबार सुनाउँदै गर्दा सूर्यमाया नातिनीलाई सम्झिएर भक्कानिइन्् । गला अवरुद्ध भयो । छिमेकीको वैवाहिक उत्सवमा बुधबार अबेरसम्म नाच्दै गरेकी स्कुले बालिका रेश्माको शव बिहीबार बिहान जलाइएको अवस्था गाउँलेले फेला पारेका थिए । रेश्माको खास नाम दितीया हो । तर, उनलाई परिवारले माया गरी रेश्मा भन्थ्यो । बलात्कारपछि जलाइयो नाचिरहेकी रेश्मालाई कसैले उठाएर उखुबारीमा लगेर बलात्कार गर्यो । बालिकाले कुरा खोलिदिने डरले कुटेर हत्या गर्यो । प्रमाण नष्ट गर्न पापीहरूले उनको लासै जलाइदियो, बालिकाका काका देवराजले भने, निर्मम तरिकाले अवोध बालिकाको हत्या भएको छ । हामी कोही सुरक्षित छैनौं । घाँसदाउरा गर्न जान पनि चेलीबेटी डराइरहेका छन् । रेश्माको घर धनुषाको ढल्केवर चोकदेखि चार किलोमिटर उत्तरपूर्वमा पर्छ । बालिकाको हत्या भएको चार दिन बितिसक्दा पनि प्रहरीले हत्यारालाई पक्रन सकेको छैन । दोषीलाई तत्काल पक्राउ गरी कडा कारबाही गर्न माग गर्दै महिला अधिकारकर्मीले शनिबार सडकमा प्रदर्शन गरे । एक्ली सन्तान रेश्माको परिवारमा बुबा देवनारायण र हजुरआमा सूर्यमाया थिए । तीन वर्षकै उमेरमा रेश्माकी आमा पार्वती पोइला गइन् । उनको लालनपालन हजुरआमा र काकी मीराले गर्थे । प्रस्ट बोल्न नसके पनि रेश्मा पढ््नमा तेज थिइन्् । घरनजिकै राष्ट्रिय आधारभूत विद्यालय कक्षा दुईमा पढथन्् । बुधबार छिमेकी सुमित्रा थापाकी छोरी मन्दिराको विवाह थियो । गाउँले सबैलाई बिहेभोजमा निम्तो थियो । महोत्तरीको गौशाला रामनगरबाट जन्ती आएका थिए । परिवारमा बज्रपात बुवा देवनारायण सुस्त मनस्थितिका छन् । उनको एक मात्र छोरी हुन्् रेश्मा । छोरीलाई पढाएर ठूलो मान्छे बनाउने सपना बुनेका थिए उनले । सात वर्षअघि श्रीमतीले छाडेर गए पनि उनले छोरीको मुख हेरेर अर्को विवाह गरेनन् । लगत्तै बुवा कृष्णवीरलाई गुमाए । एक महिनाअघि उनको घर आगलागीबाट खरानी भयो । अन्नपात, लत्ताकपडा, नगद जल्यो । घर जलेपछि देवनारायण भाइको घरमा बस्थे । ओत लाग्ने सानो घर थियो त्यो पनि जल्यो । बिरामी पर्दा पानी तताएर खुवाउने छोरी पनि छैनन्् उनीसँग । हजुरआमा सूर्यमायाको बुढेसकालको साहारा थिइन् रेश्मा । बालिकाले हजुरआमालाई खाना खुवाउने, लुगा धोइदिने, पसलबाट सामान किनेर ल्याइदिने गर्थिन्् । अब यो बूढीआमाको स्याहार कसले गर्छ, पानी ल्याएर खान कसले दिन्छ, हजुरआमाले भनिन्् । सात वर्षअघि हजुरआमाको काखमा सुत्दा अतालिएर रेश्माले खुट्टा फाल्दा उनको आँखामा लागेको घाउ अझै निको भएको छैन । नाच्न उनलाई औधी मन पर्थ्यो, रेश्माकी काकी मीराले भनिन्, हामी सबै विवाहको भोज खाएर घर आयौं । उनी डिजे बाजामा साथीहरूसँग अबेर रातिसम्म नाच्दै थिइन् । घर आइहाल्छन् भनेर सुतिहाल्यौं । बिहीबार बिहानसम्म घरमा नआएपछि परिवारजनले उनको खोजी गर्न थालेको थियो । केही समयपछि गाउँ नजिकैको उखुबारीमा लास फेला परेको खबर आयो । परिवारजन पुग्दा उनीहरूले रेश्माको आधा जलेको शरीर देखे । शरीरमा लगाएको सबै लुगा जलिसकेको थियो । उनले लगाएको स्वेटरको केही अंश बाँकी थियो । जलेको स्वेटरकै आधारमा शव रेश्माकै हो भनेर परिवारजनले पुष्टि गरेका थिए । खेत जोत्न गएकाहरूले उखुबारीमा जलेको शव देखेपछि प्रहरीमा खबर गरेको मिथिला नगरपालिका३ का वडासदस्य उमेशजंग गजमेरले जानकारी दिए ।"
पाटन विमानस्थलको कालोपत्रे गर्न ढिलाइ,"बैतडी : बैतडीको पाटन विमानस्थ कालापत्रे गर्ने कार्य अझै सुरु भएको छैन्। गत असारमा सक्ने लक्ष्यसहित निर्माण कार्य सुरु गरिएको विमानस्थल कालोपत्रे गर्न अझै चैत मसान्तसम्म कुनुपर्ने देखिएको छ। ग्याल्वा च्यामलिंगा जगदम्बा जेभीले काम गरिरहेको विमानस्थलमा कटिंग, फिटिंग र सबबेसको काम सकिएको नागरिक उडड्यन प्राधिकरणका इन्जिनियर कविता भट्टले बताइन्। 'वर्षाका कारण काम ढिलो सुरु भयो।असारमा सक्ने लक्ष्य भएपनि बेलाबेला भएको वर्षाका कारण कालोपत्रे गर्न सकिएन्।' विमानस्थललाई स्तरोन्नती गर्ने कार्य अन्तर्गत सबबेसको काम सकाएर बेसको काम अन्तिम चरणमा पुगेको नागरिक उडड्यन प्राधिकरणका उपप्रबन्धक नलविक्रम थापाले बताए। उनले गत असारमै विमानस्थल सुचारु गर्नुपर्ने हो तर भनेअनुसार काम हुन नसकेपछि निर्माण कम्पनीले म्याद थपका लागि निवेदन दिएको छ।म्याद थप्ने प्रक्रिया सँगसँगै काम भइरहेको छ।' विमानस्थल निर्माण सुरु भएपछि इन्धनको अभाव, बेलाबेलामा हुने बन्दा हड्ताल र निर्माण कम्पनीको लापरवाहीका कारण समयै सम्पन्न हुन नसकेको उपप्रबन्धक थापाले बताए। पाटन विमानस्थलको ५९० मिटर लम्बाई र २० मिटर चौडाईको धावनमार्ग कालोपत्रे गरिनेछ भने ७० मिटर लम्बाई र ३० मिटर चौडाईको एप्रोन कालोपत्रे गरिनेछ। यसका लागि मूल्य अभिवृद्धि कर बाहेक ११ करोड २९ लाखको लागतमा काम भइरहेको छ। विमानस्थल कालोपत्रे गर्ने कार्य समयमै नसकिने भएपछि स्थानीयबासी भने निराश भएका छन्। 'विकास निर्माणका कामहरु समयमै नसकिने रोगजस्तै भइसकेको छ। विमानस्थल असार मसान्तमा कालोपत्रे हुन्छ र जहाज चढ्न पाइन्छ भनेर सोचेका थियौं। तर असारमा नसकिने कुराले हामीलाई निराश बनाएको छ', नगरस्तरीय नागरिक समाज पाटनका सदस्य मानबहादुर चन्दले भने, 'पाटन विमानस्थललाई जतिसक्दो चाँडो सञ्चालन गर्ने हिसाबले काम हुनुपर्छ। यसका लागि नागरिक उडड्यन प्राधिकरणलगायत सम्बन्धित सबैको ध्यान जानु आवश्यक छ।' पाटन विमानस्थलमा २०३५ सालदेखि हवाई सेवा सुरु भएको थियो। पछि २०५२ सालदेखि विमानस्थल बन्द भएको थियो । त्यतिबेला पहाडी जिल्लामा सडक सञ्जाल पुगेको र यात्रु कम भएको भन्दै विमानस्थल बन्द गरिएको थियो। २०५८ सालमा तत्कालिन विद्रोही माओवादीले विमानस्थलको टावरमा आगो लगाएर ध्वस्त बनाएको थियो। पाटन विमानस्थल सुचारु भएमा दार्चुलाको अपि हिमाल, बझाङको साइपाल हिमाल, बैतडी र डडेल्धुराका धार्मिक पर्यटकीय क्षेत्रमा पर्यटक भित्र्याउन सजिलो हुने स्थानीयबासी लोकेन्द्रप्रसाद पन्तले बताए। पाटन विमानस्थल सुचारु भएमा आन्तरिक तथा बाह्य पर्यटक भित्र्याउन सकिने पत्रकार लक्ष्मीदत्त पाण्डेयले बताए। उनले विमान सेवा सुचार भए दार्चुलाको अपि हिमाल र बझांगको साइपाल हिमाल चढ्न पर्यटकको संख्या बढ्ने बताए।"
सीमा क्षेत्रमा भारतको कच्ची बाँध,"कैलाली : कैलालीको कैलारी गाउँपालिका३ मा भारतले झन्डै नौ फिट अग्लो कच्ची बाँध बनाएको छ। शिवरत्नपुरका सय परिवारको थारू बस्ती पूरै डुबान हुने गरी भारतले दशगजादेखि केही भारततिर गहिरो नाली खन्दै अस्थायी बाँध बनाएको हो। एक सातादेखि डोजर लगाएर भारतले साढे तीन किलोमिटर कच्ची बाँध बनाएको वडाध्यक्ष कैलाश चौधरीले बताए। जिल्ला प्रशासन कार्यालय कैलाली, सशस्त्र प्रहरीको सीमा सुरक्षा बलसहित नेपाली प्रशासनलाई यसबारे कुनै जानकारी छैन, वडाध्यक्ष चौधरीले भने, हामीले शिवरत्नपुरको बस्ती डुबानमा पर्ने भयो, यति अग्लो कच्ची बाँध किन बनाएको भनेर सोधेपछि उनीहरूले वन विभागको आदेश भएकाले यस्तो गरेको बताउँदै आएका छन्, वडाध्यक्ष चौधरीले भने। उनका अनुसार शिवरत्नपुर, मोहनपुर निमुवाबोझी क्षेत्र भारतले बनाइरहेको कच्ची बाँधको डुबानमा पर्नेछ। यसअघि भारतीय पक्षले धनगढी गौरीफन्टा नाकानजिकै कञ्चनपुरको डोकेबजारमा मोहनालालझाडी करिडोर नै अवरुद्ध हुनेगरी नालीसहित तारबार गरेको थियो। त्यसबेला नेपाली पक्षको विरोधपश्चात् केही दिन काम रोकिएपछि फेरि भारतले माथिको आदेश भन्दै २ किलोमिटरको नाली र तारबारको काम सम्पन्न गरेको छ। कैलारी गाउँपालिकाको शिवरत्नपुरसँग जोडिएको भारतीय क्षेत्रमा पनि साढे तीन किलोमिटरको नाली खनेर भारतले अस्थायी बाँधजस्तै बनाएको छ, त्यसले नेपाली गाउँ डुबानमा पर्ने निश्चित छ, उक्त क्षेत्रका प्रदेशसभा सांसद वीरमान चौधरीले भने। उनले यसबारे भारतले नेपाली प्रशासनलाई कुनै जानकारी नदिएको बताए। शिवरत्नपुरसँग जोडिएको सीमा क्षेत्रमा दशगजाभन्दा झण्डै १० मिटर भारततिर दुधवा नेसनल पार्कमा भारतले गहिरो नाली खनेर त्यो नालीको माटो बाँधजस्तै थुप्रो बनाएको हो। १३ वर्षअघि दशगजामै खनिएको नाली अहिले पुरिएकाले उसले केही पर नाली खनेर नेपाललाई डुबान पार्ने तयारी गरेको सांसद चौधरीले बताए। सीमा क्षेत्रमा दशगजाभन्दा एक किलोमिटर दायाँबायाँ कुनै संरचना बनाउनुपरे एकअर्का देशको सहमति चाहिन्छ तर यसबारे भारतले नेपालसँग समन्वय गरेको देखिँदैन, उनले भने, सीमा क्षेत्रमा भारतको दादागिरी कायमै छ। सांसद चौधरीले शुक्रबारको संसद्मा पनि उक्त बाँध रोक्न माग गरेका थिए। संसद्मै त्यसको कुरा उठेपछि शनिबार पत्रकार, जनप्रतिनिधि र सीमा सुरक्षा बल सहितको टोली शिवरत्नपुर गएको थियो। शिवरत्नपुर, मोहनपुर, निमुवाबोझी र लालपुरमा करिब तीन सय थारूको बसोवास छ। उनीहरूले दैनिक उपभोग्य सामानका लागि पनि भारतको चन्दनचौकी बजार जानुपर्ने भएकाले उक्त बाँधको खुलेर विरोध गर्न सकेका छैनन्। हामीले विरोध गरे, पारि (भारत) जानेबित्तिकै पक्रिने, धम्क्याउने, गाली गर्ने र ल्याएको घरको सामान पनि जफत गरिदिन्छन्, अनि कसले विरोध गर्ने ? स्थानीय भागीराम चौधरीले भने। प्रदेशको राजधानीभन्दा २०२५ किलोमिटरमा भएर पनि राज्यको अनुभूति नभएको उनले बताए। उनले भारतीय सुरक्षाकर्मी रातदिन नेपाली सीमामा हतियारसहित बुट बजारेर आउने तर नेपाली सुरक्षाकर्मी कहिल्यै नआउने गरेकाले गाउँका बासिन्दा भारतीय पक्षको दुव्र्यवहारको कुनै प्रतिक्रिया नदिने गरेको बताए। हाम्रा गाडी त्यो सीमाभन्दा उता लैजान पाइन्न तर उनीहरू गाडी लिएर हाम्रो गाउँमा आउँछन्, भागीरामले भने। कैलालीका प्रमुख जिल्ला अधिकारी बाबुराम श्रेष्ठले पनि यसबारे भारतीय पक्षले कुनै जानकारी नदिएको बताए। डोकेबजारको भन्दा निकै अग्लो गरी खाली खनिएको थाहा पाएँ, त्यसबारे नेपाली प्रशासन, वन कार्यालय कसैलाई पनि भारतले जानकारी दिएको छैन, प्रमुख जिल्ला अधिकारी श्रेष्ठले भने। उनले सशस्त्र प्रहरी सीमा सुरक्षा बल, डिभिजन वन कार्यालयले पनि त्यस क्षेत्रको अनुगमन गरेकाले पानी निकासको विन्दु थुनिएको जानकारी भएको बताए। यसबारे केन्द्रलाई जानकारी गराउने उनले बताए। स्थानीयले भने भारतले सीमा क्षेत्रमा वन्यजन्तु र वन संरक्षण गर्ने भन्दै सीमाभरि बाँध बनाइरहेको आरोप लगाएका छन्। उनीहरू नाली खनेको भन्छन्, तीन मिटर गहिरो नाली, त्यो नालीको माटो माथि थुपारेपछि बाँधजस्तै बनेको छ, यसले नेपाली भूभाग डुबानमा पर्छ, नेपाली प्रशासनले यो कार्य तत्काल रोक्नुपर्छ, कैलारी गाउँपालिकाका बतासु चौधरीले भने।"
अर्घाखाँचीमा चट्याङले लागेर युवकको मृत्यु,सन्धिखर्क : अर्घाखाँचीको मालारानी गाउँपालिकामा चट्याङ लागेर एक जनाको ज्यान गएको छ । दुई जना गम्भीर घाइते भएका छन् । मालारानी गाउँपालिका८ हंसपुरको विजुरेमा चट्याङ परेर स्थानीय २६ वर्षीय बाबुराम अधिकारीको ज्यान गएको जिल्ला प्रहरी कार्यलयका प्रहरी नायब उपरीक्षक नवराज मल्लले बताए। चट्याङ लागेर अचेत अबस्थामा रहेका उनलाई उपचारका लागि जिल्ला अस्पताल सन्धिखर्क ल्याउँदै गर्दा ज्यान गएको प्रहरीको भनाइ छ । घाइते २ जनाको जिल्ला अस्पताल सन्धिखर्कमा उपचार भइरहेको छ । त्यस्तै चट्याङ लागेर मालारानी९ को गोखुंगामा स्थानीय कविराम पाैडेलको एक बाख्रो र एक खसी मरेको स्थानीय इन्द्र रेग्मीले जानकारी दिएका छन् ।
कालोपत्रे हुँदै राँकेभेडेटार सडक,"फिदिम : पाँचथर र इलामको सीमावर्ती क्षेत्र रवि बजारसम्म २०४६ मा सडक पुगेको थियो। यही सडक झापा दमक र धनकुटाको भेडेटारसम्म विस्तार भएको छ। सहायक सडक पनि थुप्रै खनिएका छन्। तर, दु्रत गतिमा स्तरोन्नति नहुँदा ग्रामीण बजारहरूको विकास स्थानीयले सोचेअनुरूप हुन सकेन। सडक विस्तार भएको ३० वर्षपछि कालोपत्रेको काम अघि बढेपछि स्थानीय खुसी भएका छन्। सरकारको प्राथमिकतामा नपरेकाले यो सडकको स्तरोन्नति हुन सकेको थिएन, रविका जयकुमार ढकालले भने, बल्ल सरकारको नजर पर्यो। अब यो क्षेत्रको विकासले गति लिनेमा हामी आशावादी छौं। यो सडकले पहाडी जिल्लाहरू पाँचथर, इलाम र धनकुटालाई समृद्ध बनाउने मिक्लाजुङ गाउँपालिकाका अध्यक्ष अमर माखिमले बताए। पाँचथर र इलामका एक दर्जन सीमावर्ती बजारलाई सडकले छोएको छ। राँके, सप्तमी, घुर्बिसे पञ्चमी, मिक्लाजुङ गाउँपालिका केन्द्र रवि बजार, चिसापानी पञ्चमी भएर सडक विस्तार भएको छ। यस्तै पाँचथरका कन्याटार, लेकगाउँ कम्फुटार पनि बाटोकै बजार हुन्। भारत सरकारको ऋण लगानीमा कालोपत्रेको कामलाई अघि बढाइएको हो। भेडेटारबाट इलामपाँचथर सीमावर्ती राँके बजारसम्म १ सय किलोमिटर सडक तीन वर्षभित्र सम्पन्न गर्ने गरी काम थालिएको छ। भारतको एक्जिम बैंकले ऋण लगानी गरेको छ। नोभेम्बर १९ मा कालोपत्रेका लागि ठेक्का सम्झौता भएको हो। भारतीय निर्माण कम्पनी एपीसीओ इन्फ्राटिचले कामको जिम्मा पाएको सडक सुधार तथा विकास योजना निर्देशनालय प्रमुख शिरिरबाबु ढकालले बताए। कालोपत्रेको प्रक्रिया अघि बढेको छ, उनले भने, समयमै काम सम्पन्न हुनेमा हामी ढुक्क छौं। ३ करोड २६ लाख १८ हजार ५ सय ४१ अमेरिकी डलरमा ठेक्का सम्झौता भएको थियो। लागतको १३ प्रतिशत नेपाल सरकारले बेहोर्ने भएको छ। निर्माण कम्पनीले सडक सर्भे गरिरहेको छ। राँके र भेडेटार दुवै तर्फबाट सर्भेको काम भइरहेको छ, भेडेटाररविराँके सडक योजना प्रमुख राजेन्द्र शाहले भने। निर्माण कम्पनीले राँके र भेडेटारमा कार्यालय खोलेको छ। सडकलाई नौ मिटर चौडा बनाएर सात मिटर कालोपत्रे गर्न लागिएको छ। क्लास थ्री फिडर रोड निर्माण गर्न लागिएको हो, उनले भने। यो सडक कालोपत्रे भएपछि पाँचथर र इलामबाट तराईसम्म पुग्न सहज हुनेछ। भेडेटार राँके सडकखण्डको कालोपत्रे सुरु"
क्रसर डनको कब्जामा चुरे,"राजकरण महतो र मनिका झाजनकपुरधाम, शम्भु यादवसिरहा प्रदेश २ मा दोहन बढेपछि चुरेभावर संकटमा परेको छ। विशेषगरी महोत्तरी, धनुषा, सिरहालगायत तराई मधेसका भावर क्षेत्र कुरूप बन्न थालेको छ। चुरे विनाशले जल, जमिन, जंगल, जीवजन्तु र जनताको जीवनसमेत संकटमा पारेको छ। तर दुर्भाग्य, राजनीतिक दल र नेताकै संरक्षणमै चुरेमा अहिले क्रसर डनको बिगबिगी छ। यहाँ मापदण्डविपरीत क्रसर सञ्चालनमा छन्। उनीहरूको उत्खनन रोकिने छाँट छैन। त्यस्ता क्रसर उद्योगलाई न कानुनले छोएको छ, न त प्रहरीप्रशासनले नै यसमा ध्यान दिएको छ। राजनीतिक दलहरूले यतातिर दृष्टि लगाउने कुरै भएन, किनकि उनीहरू नै त हन् क्रसर डन पोस्नेहरू। महोत्तरीमा चार दर्जन क्रसर उद्योग सञ्चालनमा छन्। तीमध्ये अधिकांश अवैध छन्। धनुषामा १३ वटा क्रसर उद्योगमध्ये आठ उद्योगलाई प्रशासनले गैरकानुनी भनेको छ। तर कारबाही हुन सकेको छैन। सिरहमा १७ मध्ये १० क्रसर उद्योग अवैध छन्। क्रसरको कच्चापदार्थ चुरैमै पर्छ। ती उद्योगले चुरेभारलाई उत्खनन गरेर बर्बाद बनाएका छन्। चुरे क्षेत्र नेपाल, भारत र पाकिस्तानमा फैलिएको छ। चुरेको सबैभन्दा बढी क्षेत्र नेपालमा छ। नेपालको कुल क्षेत्रफलमध्ये १२ दशमलव ७८ प्रतिशत चुरे पहाड पर्छ। चुरे गेग्य्रानले बनेको कमलो कान्छो पहाड हो। चुरेको अवैज्ञानिक दोहन बढ्दै गए मधेस मरुभूमिमा परिणत हुन सक्छ, चुरेतराई अन्तरसम्बन्धका जानकार डा विजयकुमार सिंह भन्छन्। कानुन मान्दैनन् क्रसर प्रदेश २ को उद्योग, पर्यटन तथा वातावरण मन्त्रालयले ढुंगा, गिट्टी, बालुवा उत्खनन, संकलन, क्रस, बिक्रीवितरण तथा क्रसर उद्योग स्थापना र सञ्चालन व्यवस्थित गर्ने कार्यविधि २०७५ स्वीकृत गरेर मापदण्ड तोकेको छ। तर यस क्षेत्रका धेरै उद्योगको स्थापना नै मापदण्डअनुकूल नभएको पाइएको छ। राजनीतिक दलले क्रसर सञ्चालक नकारात्मक काम गर्नेहरूलाई संरक्षण दिइरहेको नेकपा केन्द्रीय सदस्य राजु खड्काले बताए। प्राकृतिक स्रोत दोहन गर्नेहरूलाई संरक्षण गर्ने राजनीतिक दल नै हुन्। उनीहरूकै कारण क्रसर डन टिकिरहेका छन्, उनले भने। प्रदेश सरकारले बनाएको मापदण्डबाहिर गएर उद्योग सञ्चालनमा छन। कतिपय त दर्तासमेत भएका छैनन्। घरेलु तथा साना उद्योग कार्यालय पनि यस विषयमा मौन छ। वातावरण संरक्षण ऐन २०५३ जारी हुँदा आईईई र वातावरणीय प्रभाव मूल्यांकन (ईआईए) स्वीकृत लिएर मात्र उद्योग सञ्चालन गर्नुपर्ने हो। तर त्यसो हुन सकेको छैन। महोत्तरीका क्रसर बन्द स्थानीय स्तरबाट क्रसरको अवैध उत्खननले जनजीवन प्रभावित बनेपछि अर्को सूचना नआउँदासम्म महोत्तरीको प्रहरी प्रशासनले जिल्लाभरका क्रसर उद्योग बन्द गर्ने निर्णय गरेका छन्। क्रसर उद्योगले चुरे भावर क्षेत्र दोहन गरेर कुरूप बनाएको गुनासो बढेपछि जिल्ला समन्वय समितिले क्रसर उद्योगीहरूलाई उद्योगको आधार प्रमाण पेस गर्न पत्राचार गरेको थियो। अनुगमन समितिले पुसमै ७ दिनभित्र समन्वय समितिको कार्यालयमा उद्योगको कागजपत्र पेस गर्न भनेको थियो। तर दुई महिना बिते पनि उद्योगीहरूले पत्रको उत्तर पठाएनन्। अन्ततः बुधबार बसेको जिल्ला समन्वय समितिको बैठकले क्रसर सञ्चालनमा रोक लगायो। क्रसरवलाले महोत्तरीका नदीमा अवैध दोहन गरिरहेका गुनासो बढेपछि बन्द गर्ने निर्ण गरेका हौं, समितिका प्रवक्ता सुदीपकुमार झाले भने। दोहन निरन्तर दशक अघिदेखि नै चुरे क्षेत्रमा नदी दोहन यथावत् छ। ठेकेदारको कमाउ धन्दामा सरोकारवला प्रभावित बन्दा महोत्तरीको रातु खोला, मरहा खोलामा जथाभावी नदी दोहन हुने क्रम रोकिएको छैन। जथाभावी दोहनले बर्सैपिच्छे खोलाले बहाव फेर्दै आएको छ। बर्दिवास, किसाननगर, पशुपतिनगर, भंगहा, हत्तिसर्वाका हजारौं किसानको सयौं बिघा जग्गा कटान गरेर बगर बनाइदिएको छ। तराई ३६ जिल्लामा एक ६४ वटा खोला छन्। अनियन्त्रित दोहनले प्रत्येक वर्ष ३ हजार ९ सय बिघा खेतीयोग्य जग्गा बाढीले कटान गरेर मरुभूमि बनाएको छ। चुरेका हरिण हराए प्रदेश २ का जनताले चुरे दोहन भएको भन्दै चिन्ता व्यक्त गरेका छन्। दोहन बढ्दै गए यो क्षेत्र मरभूमिमा परिणत हुने खतरा बढ्दै गएको भन्दै उनीहरूले प्रदेश २ सरकारका भौतिक पूर्वाधारमन्त्री जितेन्द्र सोनललाई चुरे संरक्षण गर्न ध्यानाकर्षणसमेत गराएका छन्। पहिलेपहिले धनुषाको धनुषाधाम वनमा हरिण पाइन्थे। हरिण हेर्न टाढाटाढाबाट मानिस आउँथे। तर चुरे फडानीले हरिण दुर्लभ बन्न थालेका छन्। चुरेका प्राकृतिक स्रोत दोहनको असर पानीको स्रोतमा पनि परेको छ। चुरे दोहनले मानव जीवन संकटमा परेको चुरे मधेस विकास मञ्च जनकपुरका अध्यक्ष सुनिलकुमार यादवले जनाए। जलवायु परिवर्तन भएको महसुस भएको छ, उनले भने, पानी पर्ने समयमा वर्षा हुन्न। पानी नपर्ने समयमा अधिक पानी पर्छ। यो सबै वन फडानीकै असर हो, उनले भने। धनुषामा अवैध क्रसर धेरै धनुषामा सरकारी मापदण्डविपरीत क्रसर उद्योग सञ्चालन बढ्दै गएको छ। नियामक निकायले अनुगमन नगर्दा यहाँ आठ वटा क्रसर उद्योग मापदण्डविपरीत सञ्चालनमा छन्। गत वर्षसम्म तीनचार वटा मात्र क्रसर उद्योग सञ्चालनमा थिए। नदीको अवैध उत्खनन बढ्दै गए चुरे क्षेत्रको अस्तित्व समाप्त हुने स्थानीयको गुनासो छ। त्यसैले मापदण्डविपरीत उद्योग बन्द गर्नुपर्ने उनीहरूको माग छ। धनुषामा चुरे क्षेत्रको क्षेत्रफल करिब ३४ हजार हेक्टर छ। क्रसर छल्छन् राजस्व सिरहामा स्थानीय प्रशासन र घरेलु कार्यालयका कर्मचारीको मिलोमतोमा १० वटा अवैध क्रसर उद्योग सञ्चालनमा छन्। ती क्रसर उद्योग चार वर्षदेखि नवीकरणसमेत भएका छैनन्। यसले प्राकृतिक जोखिम त बढाएको छ नै, सँगै राज्यको करोडौं रुपैयाँ राजस्वसमेत गुमेको छ। अवैध रूपमा सञ्चालित क्रसर उद्योगलाई कारबाही गर्न मन्त्रालयबाट कुनै आदेश नआएको प्रमुख जिल्ला अधिकारी रुद्रप्रसाद पण्डितले बताए। आफू आदेश कुरेर बसेको उनको भनाइ छ। गएको जेठमै क्रसर उद्योगको वस्तुस्थितिबारे पत्र मन्त्रालयमा पठाएको छु। तर अहिलेसम्म त्यसमा कुनै आदेश आएको छैन, उनले भन्, आदेशै नआएपछि हामी के गर्ने ? चुरेप्रति गम्भीर छौं क्रसर तथा खोला उत्खननको जिम्मा अहिले जिल्ला समन्वय समिति मातहत आएको छ। त्यसैले अवैध क्रसरविरुद्ध चाँडै नै कदम चाल्ने जिल्ला समन्वय समिति महासंघ प्रदेश २ का संयोजक सुरेशप्रसाद सिंहले जानकारी दिए। जनकपुरमा प्रदेश २ का सबै जिल्लामा जिल्ला समन्वय समितिका अध्यक्षको भेला डाकिएको र त्यसमा चुरे संरक्षणको विषय उठ्ने उनको भनाइ छ। प्रदेश २ का भौतिक पूर्वधारमन्त्री जितेन्द्र सोनलले पनि चुरेप्रति सरकार गम्भीर रहेको बताएका छन्। चुरे संरक्षण मधेस मात्र नभई देशकै लागि चासोको विषय हो, उनले भने, चुरे संरक्षणले नेपाल र भारतको पनि अस्तित्व रक्षा गर्छ।"
छाउपडी हटाउन अग्रसर,"दैलेख : चामुण्डाविन्द्रासैनी नगरपालिकाका जनप्रतिनिधि छाउपडी प्रथा हटाउन जुटेका छन्। उनीहरूले नगरपालिका बैठक, अन्तक्र्रिया र अन्य कार्यक्रममा छाउपडी हटाउनु स्थानीय सरकारको प्राथमिकतामा भएकाले सघाउन सबैसँग आग्रह गरेका छन्। महिनावारी हुँदा बढी सरसफाइको खाँचो पर्ने भन्दै उनीहरूले नगरपालिकाभित्र कार्यरत संघसंस्थासँग पनि छाउ उन्मूलनसँगै सरसफाइलाई प्राथमिकतामा राख्न अनुरोध गरेका छन्। जिल्लामा अन्य स्थानीय तहको तुलनामा छाउ बढी देखिएको चामुण्डाविन्द्रासैनी नगरपालिकामा गत वर्ष छाउगोठमा बसिरहेका दुई महिलाले ज्यान गुमाइसकेका छन्। चामुण्डाविन्द्रासैनीका नगर प्रमुख सूर्यबहादुर शाहीले बुधबार किशोरी विकास कार्यक्रममा महिनावारी हुँदा घरमै बसे देउता नरिसाउने बताए। किशोरीका लागि स्यानिटरी प्याड बनाउने तालिममा उनले पार्वती, राधा, भगवतीजस्ता देवीको पनि महिनावारी हुने र उनीहरू कहिल्यै छाउगोठमा नबसेको उल्लेख गर्दै यस्तो कुप्रथाको पछि लागेर ज्यान जोखिममा नपार्न आग्रह गरे। प्रमुख शाहीले भने, छाउ बार्नुपर्छ भनेर देउताले भनेका होइनन्, यो समाजले बनाएको कुसंस्कार हो। छाउ बार्ने कुसंस्कार अन्त्य गर्न सोच बदल्नुपर्ने र सोच फेरिए मात्र विकासको आस गर्न सकिने उनले बताए। महिनावारी हुँदा तपार्इंहरू घरमै बस्नुहोस्, दही, दूध खानुहोस्, देउता रिसाउँदैनन्, उनले भने। नगरपालिकाकी उपप्रमुख ताराकुमारी शाही पनि छाउ सामाजिक कुरीति भएकाले हटाउन जनप्रतिनिधि नै अघि बढ्नुको विकल्प नरहेको बताउँछिन्। नगरपालिकाले छाउ हटाउन जनप्रतिनिधिबाटै सुरु अभियानलाई नागरिक समाजले राम्रो सुरुवात भन्दै स्वागत गरेको छ। अधिकारकर्मी रमा श्रेष्ठले स्थानीय सरकारले नै कुंसस्कार अन्त्यको अभियान थाल्नु स्वागतयोग्य भएको बताइन्। उनले पहिले आफ्नै घरबाट जनप्रतिनिधिले छाउ हटाएर उदाहरण बन्नुपर्ने सुझाव दिँदै सघाउन सधैं तयार रहेको बताइन्।"
झोले एनजिओलाई दोस्रो किस्ता दिन दबाब,"काठमाडौं : समाज कल्याण परिषद्का पदाधिकारीले ३३ झोले एनजीओलाई दिने निर्णय गरेको रकमको दोस्रो किस्ता निकासा दिन मन्त्रीले दबाब दिएकी छन्। महिला, बालबालिका तथा ज्येष्ठ नागरिकमन्त्री थममाया थापाको दबाबपछि परिषद्का कर्मचारी अप्ठेरोमा छन्। उनी परिषद्की अध्यक्ष पनि हुन्। उनले गत शुक्रबार परिषद्का विभागीय प्रमुखलाई आफ्नो कार्यकक्षमा बोलाएर रकम दिन दबाब दिएकी थिइन्। पहिलो किस्ता पाउने संस्थालाई जे जसरी भए पनि दोस्रो किस्ता तत्काल उपलब्ध गराउन मन्त्रीले निर्देशन दिनुभएको छ, स्रोतले भन्यो। त्यस्ता एनजीओलाई अनुदानको पहिलो किस्ताबापत ४९ लाख ८७ हजार ५ सय रुपैयाँ वितरण भइसकेको छ। वर्षको अन्तिममा परिषद् पदाधिकारीले आफूनिकट कार्यकर्ताका झोले ३३ संस्थालाई १ करोड रुपैयाँ अनुदान दिने निर्णय गरेका थिए। नियमविपरीत र अपारदर्शी तवरबाट अनुदान बाँडेको भन्दै दोस्रो किस्ता नदिन कर्मचारीले विरोध गरिरहेका छन्। अनुदान वितरणको कागजात अख्तियार र महालेखाले अध्ययन गरिरहेका छन्। महालेखाले ती संस्थालाई दोस्रो किस्ता नदिन सचेत गरिसकेको छ। दोस्रो किस्ता संस्थाको कार्यक्रम अनुगमनपछि दिने प्रावधान छ। गत पुस २७ मा पदाधिकारी बैठकले एनजीओलाई टेबल मनिटरिङ गरी रकम निकासा गर्ने निर्णय गरेको थियो। संशोधित कार्यविधिमा स्थानीय तहको सिफारिसका आधारमा अनुदान दिनुपर्ने उल्लेख छ। रकम रोक्न सक्ने अवस्था अब देखिन्न, सदस्यसचिव राजेन्द्र पौड्यालले भने, कुनै निकायले छानबिन गरी प्रक्रिया ठीक छैन भनेर तत्काल रोक्न निर्देशन दिइनसकेकाले पनि दोस्रो किस्ता रोकिने अवस्था छैन। कार्यविधिअनुसार ३ लाख रुपैयाँभन्दा बढी माग गर्ने संस्थाबाट आवेदन आउनुपर्छ। पदाधिकारीले अनुदान कार्यविधि २०७१ लाई आफूअनुकूल बनाएर झोले एनजीओलाई रकम वितरण गरेको पाइएको छ। ४ वर्षदेखि रोकिएको परिषद्बाट वितरण हुने अनुदान पदाधिकारीले फुकुवा गरेका हुन्। पहिले पनि पदाधिकारीले अनियमित तवरले अनुदान वितरण गर्दै आएका थिए। कार्यसञ्चालन समितिको निर्णय नभई सीधै पदाधिकारीको तोक आदेश र टिप्पणीका भरमा वितरण गरिँदै आएको थियो। अनुदान वितरण कार्यविधि नभएको भन्दै अख्तियारले पनि पारदर्शी हिसाबले बाँड्न निर्देशन दिएको थियो। त्यसपछि परिषद्ले ०७१ मा संघसंस्था अनुदानसम्बन्धी कार्यविधि बनाएको थियो। अनुदान वितरणका लागि परिषद्का कोषाध्यक्ष वीरबहादुर ठगुन्नाको संयोजकत्वमा उपसमिति गठन गरिएको थियो। उपसमिति सदस्यमा राकेश हमाल, इन्द्रनारायण झा र कर्मचारीबाट योजना शाखाका रामराज भट्टराई, विभागीय प्रमुख शिवबहादुर बस्नेत, अनुगमन शाखा प्रमुख भगवती संग्रौला छन्। उपसमितिको निर्णयलाई कार्यसञ्चालन समितिले बेवास्ता गरी निर्णय गरेको छ। प्रक्रिया अनुसार सदस्यसचिवबाट कार्यसञ्चालन समितिमा प्रस्ताव पेस गरी निर्णय गर्नुपर्छ। परिषद् कोषाध्यक्ष वीरबहादुर ठगुन्नाले समितिबाट सीधै निर्णय गराएर अनुदान वितरण गराएका हुन्। कार्यविधिअनुसार प्रस्ताव पारदर्शी ढंगबाट लानुपर्ने तथा सूचना लिन ३५ दिने म्याद जारी गर्नुपर्ने स्पष्ट व्यवस्था हुँदाहुँदै त्यसलाई लत्याइएको छ। अनुदान प्रस्ताव पेस गर्न तीनदिने म्यादसहितको सूचना अनलाइनमा प्रकाशन भएको थियो। तर पदाधिकारीले १५ दिने सूचना प्रकाशन गरी १ सय २८ संस्थाको आवेदन माग गरेको गलत विवरण महालेखापरीक्षकलाई दिएका छन्। अनलाइनमा तीन दिन सूचना राखेका भरमा यति धेरै संस्थाले कसरी प्रस्ताव पेस गरे आशंका उत्पन्न भएको छ। प्रस्ताव पेस गरेकामध्ये कार्यसञ्चालन समितिको बैठकले ४४ संस्थालाई अनुदान दिन सकिने निर्णय गरेको थियो। पछि कोषाध्यक्ष ठगुन्ना र उपाध्यक्ष नीलमणि बरालले आफूनिकट ३३ संस्था छनोट गरे। उपसमितिले अनुदान दिने भनेको एकीकरण नेपाल गोरखाको ठाउँमा असार ३२ को कार्यसञ्चालन समितिले निर्णय गरी झापाको प्रगति विकास महिला संस्थालाई वितरण गरिएको छ। उपाध्यक्ष बरालको क्षेत्र झापाका तीन संस्थामध्ये दुईलाई २२ लाख र एउटालाई ३ लाख बाँडिएको छ। अनुदान सम्झौतामा परिषद्का कर्मचारी रामराज भट्टराई, शिव बस्नेत र सदस्यसचिव डिल्ली भट्टको हस्ताक्षर छ। अनुदान फिर्ता झोले एनजीओलाई एक करोड शीर्षकमा समाचार छापिएपछि अनुदानको पहिलो किस्ता लिएको एउटा संस्थाले रकम फिर्ता गरेको छ। नेपाल एपी थेरापीलाई ३ लाख रुपैयाँ दिने निर्णय भएको थियो। उसले पहिलो किस्ता डेढ लाख रुपैयाँ लगेको थियो। अनुदानको पहिलो किस्ता फिर्ता गरेको र दोस्रो किस्ता पनि नलिने संस्थाका सञ्चालक प्राडारत्न थापाले जानकारी गराएको परिषद्का प्रवक्ता हरि तिवारीले बताए। टिप्पणी नउठाउने कर्मचारी सरुवा पदाधिकारीले गलत र अनियमित रूपमा अनुदान वितरणको टिप्पणी उठाउन नमानेकै कारण सम्बन्धित शाखाका कर्मचारीको समेत सरुवा गरिएको छ। कार्यक्रम अनुदान शाखाकी शाखा अधिकृत सुष्मा खड्कालाई सरुवा गरिएको हो। उक्त शाखामा सहायकस्तरका कर्मचारीले काम चलाइएको छ। संस्थाहरूलाई दिने अनुदान पनि आफूखुसी निर्धारण गरिएको छ। कुनै संस्थालाई साढे ४ लाखसम्म दिइएको छ। महालेखाले समेत यसरी वितरित रकम के आधारमा निर्धारण गरिएको हो सोधेको छ।"
मकवानपुर सडक मानवमुक्त,"हेटौंडा : सडकमा कष्टकर जीवन बिताइरहेका सहयोगापेक्षी मानव विगतमा जताततै देखिन्थे। तर, हिजोआज मकवानपुरका सडकमा यस्ता असहाय व्यक्ति भेटिँदैनन्। उनीहरूको उद्धार र पुनःस्थापनापछि मकवानपुरलाई शनिबार सहयोगापेक्षी सडक मानवमुक्त जिल्ला घोषणा गरिएको छ। जिससको संयोजनमा भएको कार्यक्रममा प्रदेश ३ का मुख्यमन्त्री डोरमणि पौडेलले सहयोगापेक्षी सडक मानवमुक्त जिल्ला घोषणा गरेका हुन्। सडक र ठूला भवन निर्माण मात्र विकासको सूचक नभएको मुख्यमन्त्री पौडेलले बताए। चिल्ला सडक भएर के गर्ने ? सडक वरिपरि विपन्न र बेसहारा मान्छेहरू छन् भने, उनले भने, जसको कोही छैन उसको अभिभावक राज्य छ भन्ने भरोसा भएपछि मात्र विकासका सबै सूचक पूरा हुन्छन्। प्रदेशलाई सहयोगापेक्षी सडक मानवमुक्त बनाउने नीति रहेको उनले सुनाए। आफ्नो कार्यकालभित्र त्यो पूरा गरेर छाड्ने प्रतिबद्धता उनले जनाए। यसका लागि विभिन्न संघसंस्थासँगको सहकार्यमा काम भइरहेको सामाजिक विकासमन्त्री युवराज दुलालले सुनाए। स्थानीय युवाको समूहले २०६९ भदौमा पाँच असहायलाई उद्धार गरी आश्रममा राखेको थियो। उनीहरूलाई आ श्रममा राखे पनि खुवाउने र उपचार गर्ने स्रोत थिएन। असहायको सहयोगका लागि हेटौंडा बजारमा मुठीदान संकलन गर्दा यो उमेर माग्दै हिँडेको भन्दै धेरैले असहयोग गरेका थिए। तापनि, रामजी अधिकारी र उनको टोली निराश भएन। सडकमा देखेका बेवारिसेको उद्धार गरी संरक्षण र रेखदेखमा लागिरहे। तिनै युवाको सक्रियतामा खुलेको मानवसेवा आश्रमले १६ सय जनाको उद्धार गरेको छ। यसमध्ये ४ सय ५ जनालाई परिवारमा पुनर्मिलन गराइएको छ।मकवानपुरमा १६ आश्रम तथा बालगृह सञ्चालनमा छन्। ४ सय ७ जना आश्रित रहेको जिससको तथ्यांक छ। मानवसेवा आ श्रमले २०८२ भित्र देशलाई सडक मानवमुक्त घोषणा गर्ने लक्ष्यका साथ काम गरिरहेको छ। आ श्रमका अध्यक्ष अधिकारीले अभियान सफल पार्न विभिन्न जिल्लामा शाखा खोलेका छन्। पाँच प्रदेशका ११ जिल्लामा १४ शाखा विस्तार गरिसकेको उनले सुनाए। उनका अनुसार विदेशी संघसंस्थासँग सहयोग नलिने नीति छ। देशविदेशमा रहेका नेपालीको सहयोग र मुठीदान संकलनबाटै उद्धार गरिएका मानवको पालनपोषण र उपचारको काम गरिरहेको उनले सुनाए यसअघि २०७४ चैतमा गोरखा नगरपालिका र पशुपति मन्दिर परिसरलाई सडक मानवमुक्त घोषणा गरिएको थियो।"
जीर्ण भवनभित्र पठनपाठन,"ताप्लेजुङ : सिदिङ्वा गाउँपालिका४ मिश्रटारस्थित लुङसुङ पौवा प्राथमिक विद्यालय भवन जीर्ण बनेको लामो समय भइसक्दासमेत पुनर्निर्माणमा कसैले चासो देखाएका छैनन्। जीर्ण भवनमै पठनपाठन हुने गरेको छ। १० वर्षअघि भाँचिएको भवनको तेस्रो तला थाम्न राखिएको निदाललाई टेको दिएर अड्याइएको छ। निदाल भाँचिएर किच्छ कि भन्ने डर लागिरहन्छ, कक्षा ५ की विनिता लिम्बूले भनिन्, कक्षामा प्रवेश गरेपछि कतिबेला छुट्टी हुन्छ र बाहिर जाऊँ जस्तो हुन्छ। भूकम्पले दुईवटा कोठा चर्किएका छन्। त्यही जीर्ण भवनको धराप कोठामा बसेर बालबालिका पढ्न बाध्य छन्। लिम्बूले भित्र बसेर पढ्न सक्ने अवस्था नहुँदानहुँदै पनि डराइडराइ पढ्नुपर्ने बाध्यता रहेको गुनासो गरिन्। ०२५ सालमा स्थापित विद्यालयमा ५० जना विद्यार्थी छन्। एउटा भवन छ। जसमा ६ वटा कोठा छन्। भवन राम्रो नभएको र प्रतिदिन जीर्ण बन्दै गइरहेका कारण पठनपाठनमा समेत समस्या हुने गरेको प्रधानाध्यापक कमला निरौलाले बताइन्। निरौला उक्त विद्यालयमा ०७० सालदेखि कार्यरत छिन्। विद्यालयको भौतिक पूर्वाधार राम्रो छैन। ०७० सालअघि नै निदाल भाँचिएको रहेछ। भूकम्पले समेत धेरै ठाउँमा चर्काएको छ, निरौलाले भनिन्, यस्तो हालतमा विद्यार्थी र शिक्षक दुवैले कक्षाकोठामा बसेर पठनपाठन गर्नुपर्ने अवस्था छ। उनले अधिकांश समय चउरमा पढाउने गर्दा विद्यार्थीलाई चिसोले समस्या पारिरहेको बताइन्। ठूलो हावाहुरी र वर्षा हुँदा भवन पूर्णरूपमा भत्किन सक्ने जोखिम रहेको निरौलाको भनाइ छ। भवनबारे सम्बन्धित निकायमा बारम्बार जानकारी गराए पनि सुनुवाइ नभएको प्रधानाध्यापक निरौलाको गुनासो छ। पहिले जिल्ला शिक्षा कार्यालय हुँदा धेरै पटक भवनको माग गयौं, उनले भनिन्, गाउँपालिका भएपछि त्यहाँ पनि माग गयौं तर सुनुवाइ भएको छैन। यता, वडाध्यक्ष नन्दलाल गौतमले भने विद्यालयको विषयमा आफूलाई खासै जानकारी नभएको बताए। मलाई यस विषयमा खासै जानकारी छैन। उहाँहरूले भवन जीर्ण छ पनि भन्नुभएको छैन, गौतमले भने, गाउँपालिकामा माग गर्नुभएको पनि छैन। अब विद्यालयमा गएर अनुगमन गर्ने र समस्या भए आगामी वर्ष नयाँ भवनका लागि बजेट विनियोजन गर्ने उनले बताए। गौतमले भवन अत्यन्तै जीर्ण भए ठूलो जोखिम रहने भएका कारण त्यस्ता भवनभित्र राखेर विद्यार्थीलाई पढाउन नहुने सुझाव दिए। रेडक्रस ताप्लेजुङका पूर्वसभापति गणेश अधिकारीका अनुसार भूकम्पले जिल्लाका ४७ वटा विद्यालय भवनमा क्षति पुयाएको थियो। अन्य विद्यालयका तीन सय ५४ वटा कक्षाकोठामा क्षति पुगेको उनले बताए। क्षति पुगेकामध्ये अधिकांश मर्मतसम्भार मात्रै गरेर सञ्चालनमा ल्याइएको अधिकारीको भनाइ छ। केही भवन र कक्षाकोठा मर्मत सम्भार गरेर त्यतिबेला सञ्चालनमा ल्याइएको थियो, उनले भने, भूकम्पले क्षति पुयाएका विद्यालय भवन पुनर्निर्माण भने हुन सकिरहेका छैनन्। अधिकारीले अधिकांश विद्यालय भवन मर्मतसम्भार गरेर मात्रै सञ्चालन गरिँदा विद्यार्थी र शिक्षकका लागि जोखिम भने उच्च रहेको बताए।"
"डोल्पामा विद्युत सेवा बन्द, करिब १२ सय परिवार अन्धकारमा","दुनै,डोल्पा :दुर्गम हिमाली जिल्ला डोल्पाको सदरमुकाम दुनैमा रहेको विद्युत नहरमा पहिरो जाँदा विद्युत सेवा बन्द भएको छ । सदरमुकाम दुनैमा रहेको जैरिगार विद्युत उत्पादन केन्द्रको नहरमा शनिबार राति ९ बजे पहिरो जाँदा विद्युत सेवा अवरुद्ध भएको हो। कुल २०० किलोवाट क्षमता रहेको जैरिगार विद्युत उत्पादन केन्द्रको नहरमा सुख्खा पहिरो खसेपछि विद्युतको नहर भत्काएर क्षतविक्षत पारेको छ। नहरमा पहिरो खसेपछि सदुरमुकाम दुनैसहित आसपासका १२ सय घरधुरी अन्धकार भएका छन्।भिरालो पहराबाट सल्लाका रुखहरु, ठूला ढुंगाहरु खसेपछि विद्युतको नहरमा ठूलो क्षति भएकाले निर्माण गर्न निकै समय लाग्ने विद्युत प्राधिकरण डोल्पा वितरण केन्द्रले जानकारी दिएको छ। पहिरोको कारण नहरमा राखिएका फलामका पाइप सबै भाँचिएका छन् भने अधिकांश पहिरोमा पूरिएका छन्। प्रमुख जिल्ला अधिकारी,वडा अध्यक्षसहितको टोलीले पहिरो गएको क्षेत्र निरीक्षण गरेको छ। पहिरोले ठूलो मात्रामा क्षति गरेकाले पुर्ननिर्माण गर्न महिना दिनभन्दा बढी लाग्ने प्रमुख जिल्ला अधिकारी भुपेन्द्र थापाले जानकारी बताए। कार्यालयका प्राविधिकले भोली पुर्ननिर्माण गर्न लाग्ने खर्चको विवरण निकाल्ने र जनश्रमदान अनुदान गरेर जतिसक्दो छिटो विद्युत संचालन गर्नमा लागि पर्ने प्रजिअ थापाले बताए।तत्काल सबै निकायको बैठक बसी कति अनुदान र कति जनश्रमदानबाट गर्न सकिन्छ, निष्कर्ष निकालेर विद्युत सेवा सञ्चालन गर्नमा स्थानीय सरकार लागिपर्ने ठुलीभेरी नगरपालिका ३ का वडा अध्यक्ष अर्णबहादुर न्यौपानेले जनाए। वडा अध्यक्ष न्यौपानेले श्रमदानबाट विद्युतको नहर मर्मत गर्र सम्बन्धीत निकायलाइ दवाव दिने बताए।विद्युत अवरुद्ध हुँदा सरकारी तथा गैर सरकारी कार्यालयका कामहरु समेत प्रभावित भएका छन्।"
