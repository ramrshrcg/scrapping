शीर्षक,विवरण
न्याय खोज्न कहाँ जाने ?,"कुनै पनि अपराध मानव समाजका लागि कलंक हो। त्यसैले हरेक समाजमा अपराध नियन्त्रणका लागि राज्यले अनुसन्धान, निक्र्योल र दण्ड विधान तयार गरेको हुन्छ। सकेसम्म अपराध हुँदै नहोस् र भइहाले अपराधीलाई उचित दण्ड दिई अन्यमा आपराधिक सोच नपलाओस् भन्नेमा राज्य सचेत हुन्छ। त्यसैले अपराध भइहाल्नासाथ अनुसन्धानको कारबाही सुरु गरिन्छ। अपराधीलाई गिरफ्तार गरिन्छ र दण्डसजायमा लगिन्छ। यो स्वाभाविक प्रक्रिया हो। विडम्बना, यही स्वाभाविक प्रक्रिया पनि नेपालमा हुन सकिरहेको छैन। कञ्चनपुरकी बालिका निर्मला पन्तको बलात्कारपछिको हत्यामा सिंगो राज्य संयन्त्रले देखाइरहेको उदासीनता र लापरबाही चरित्रले राज्यले सामान्य दायित्वसम्म पूरा नगरेको स्पष्ट भइसकेको छ। यसले राज्य नै कानुनको शासनप्रति प्रतिबद्ध नभएको देखाएको छ। निर्मला पन्तको मामिलाले केही गम्भीर प्रश्न उत्पन्न गरेको छ। पहिलो प्रश्न हो, वर्तमान सत्ता सञ्चालक कानुनको शासनप्रति कत्तिको प्रतिबद्ध छन् ? कानुनको शासनको न्यूनतम मान्यता हो, कानुनको नजरमा हरकोही समान हुन्छन्। कानुनभन्दा माथि कोही पनि नहोस् भनेरै नेपाली जनताले लोकतन्त्रको लडाइँ गरेका हुन्। अदालतमा प्रश्न उठाउन नपाइने प्रावधान यत्तिकै हटेको होइन। तर के लोकतन्त्रमा पनि राजाहरू जीवित रहन्छन् ? के लोकतन्त्रमा पनि ठूलासाना भन्ने हुन्छ ? नत्र छोरीका बलात्कारी र हत्यारालाई कारबाही गरिपाऊँ भनी आमाबाबु दूरदराजबाट राजधानीका सडकमा चिच्याउन आउनुपर्ने बाध्यता कसरी आयो ? राज्यले अपराधी जोगाउनेलाई नै निरन्तर किन संरक्षण गरिहेको छ ? अपराध भएको छ र घटनास्थलबाट प्रारम्भिक प्रमाण हुन सक्ने सबै आधार प्रहरी स्वयंले मेटाएको छ। त्यसरी प्रमाण मेटाउने प्रहरीलाई लामो आन्दोलन र सञ्चारमाध्यमहरूको निरन्तरको खबरदारीमूलक समाचारपछि बल्ल गृहमन्त्रालय ती प्रहरीलाई निलम्बन गर्न तयार हुन्छ। के यी घटना आफैंमा प्रहरी प्रशासन र सिंगो अनुसन्धान पद्धतिप्रति प्रश्न उठाउन यथेष्ट छैनन् ? आफ्नो कर्तव्य निर्वाहका लागि प्रहरी प्रशासनलाई बारम्बार सम्झाइरहनुपर्ने परिस्थितिमा न्यायको अपेक्षा कसरी गर्न सकिन्छ ? घटना जति भयानक छ, घटनाक्रम जति शंकास्पद छन्, त्योभन्दा पछाडिको नियत झनै रहस्यमयी, खतरनाक र शंकास्पद छन्। एउटी १३ वर्षीया बालिकाको बलात्कारपछिको हत्या घटनामा राज्यशक्तिको अस्वाभाविक उदासीनता र शंकास्पद भूमिका केका लागि ? केही मानिसलाई जोगाउन दण्डहीनतालाई प्र श्रय दिइएको छ कसरी नभन्ने ? राज्य स्वयं दण्डहीनताको अभ्यासमा लागेको छ कसरी नभन्ने ? यो घटनासँग जोडिएको अर्को सन्दर्भ हो प्रहरीको भूमिका। घटनासँग कतैबाट पनि साइनो नराख्ने चारचारजना निहत्था मानिसलाई गिरफ्तार गरेर प्रहरीले यातना दियो। कक्षाकोठाबाट प्रहरीले लगेर एक किशोरीलाई कुट्यो। नगरेको अपराध कबुल गर्न दबाब दियो। मानसिक रूपमा कमजोर एक निहत्था नागरिकलाई झन्डै एक महिना थुनियो। आम दबाब र डीएनएको नकारात्मक रिपोर्टपछि बल्ल मुक्त गरियो। तर शंकास्पद व्यक्तिको इज्जतको बडो चिन्ता गर्ने प्रधानमन्त्रीलाई ती नागरिकको इज्जत, मानसिक र शारीरिक स्वास्थ्य, तिनको सामाजिक मर्यादाको केही चिन्ता भएन। प्रहरी प्रशासनले त्यस्ता कर्तुतमा संलग्नलाई कारबाही त के आफ्नो तर्फबाट माफीको सामान्य औपचारिकता पनि आवश्यक ठानेन। के प्रहरी प्रशासन नेपाली जनतालाई रैती ठान्छ ? के प्रधानमन्त्रीको नजरमा कोही नागरिक अरूभन्दा बढी समान हुन्छन् ? शंकैशंकाले घेरिएको यो घटनामा अब कसरी शुद्ध अनुसन्धानको अपेक्षा गर्ने ? आवश्यक मेडिकल जाँच र बयान संकलन अनुसन्धानका विधिसम्मत नै हुन्छन् भनेर कसरी अपेक्षा गर्ने ? दुईतिहाइ बहुमत प्राप्त सरकारबाट न्याय, सुशासन, दण्डहीनता अपेक्षित थियो। कुनै पनि शक्तिसामु झुक्नु नपर्ने यो सरकारले संक्रमणकालले जन्माएका तमाम बेथिति अन्त्य गर्नेछ भन्ने अपेक्षा गरिएको थियो। तर सत्ताशक्तिले आफूले पाएको बहुमतलाई शक्ति दुरुपयोगनिम्ति उपयोग गरेको देखियो। आरोपित र शंकाको घेरामा परेकालाई जोगाउन उद्यत् रहेको पाइयो। अब सर्वसाधारण जनता न्याय खोज्न कहाँ जाने ?"
नेकपा एकता : लागु भएन आफ्नै निर्णय,"काठमाडौं : एमालेमाओवादी पार्टी एकता अगावै पार्टी एकता संयोजन समितिले सरकारलाई सुशासन र विकासका प्राथमिकतासम्बन्धी सुझाव दिन २०७४ माघ ७ मा नेता वामदेव गौतमको नेतृत्वमा ७ सदस्यीय कार्यदल गठन गरेको थियो। कार्यदललाई चुनावी घोषणापत्र, जनताका आकांक्षा र आवश्यकता दृष्टिगत गरी सरकार सञ्चालनको समग्र पक्षमा ध्यान दिएर विकास र समृद्धिका प्राथमिकता निर्धारणसहितको प्रतिवेदन बुझाउन निर्देशन दिइएको थियो। कार्यदलले त्यसपछि वामपन्थी नेतृत्वको नेपाल सरकारको आर्थिक विकास तथा समृद्धिको कार्ययोजना२०७४ पार्टी नेतृत्वलाई बुझायो। कार्यदलले प्रतिवेदन पार्टीमा बुझायो तर त्यसलाई न पार्टीले छलफलमा ल्यायो न त कार्यान्वयनमै चासो देखायो। प्रतिवेदन त्यक्तिकै थन्कियो। जेठ ३ मा तत्कालीन एमालेमाओवादीले पार्टी एकता गरे। त्यसबेला नेताहरूले प्रतिबद्धता गरेका थिए, ३ महिनाभित्रै अब जनवर्गीय संगठनमोर्चा र पार्टीका तल्ला कमिटीको पनि एकता गरिसक्ने। पार्टी एकता भएको १ सय २२ दिन बितिसक्दा पनि प्रक्रिया अझै अन्योलमा छ। २२ जवसमध्ये २ वटा (इन्जिनियर्स र निर्माण व्यवसायी) पेसागत संगठनबाहेक अन्यको एकता भएको छैन। पार्टी कमिटीको त कहीं कतै पनि एकता भएको छैन। नेताहरूको लगातारको विदेश भ्रमण र आन्तरिक विवादले प्रक्रिया अल्झिएको छ। अब जवस र पार्टी कमिटीको एकता मितिबारे नेताहरू बोल्नै छाडेका छन्। जेठ ५ को सचिवालय बैठकले पार्टी अन्तरिम विधान र राजनीतिक प्रतिवेदन सुरुमा जेठ १५ भित्रै प्रकाशन गरिसक्ने निर्णय गर्यो। विधान तथा नियमावली ढिलो गरी प्रकाशनमा त आयो तर राजनीतिक प्रतिवेदन अझै छापिएको छैन। साउन २६ को सचिवालयले फेरि साउन मसान्तभित्रै प्रतिवेदन छापिसक्ने दोहोर्याएर निर्णय लियो। तर राजनीतिक प्रतिवेदन अझै नेता कार्यकर्ताले पाउन सकेका छैनन्। पछिल्लो निर्णयपछि प्रवक्ता नारायणकाजी श्रेष्ठले भनेका थिए, विधान तथा नियमावली प्रकाशन भइसकेको छ। अब साउन मसान्तभित्रै राजनीतिक प्रतिवेदन पनि प्रकाशन गरिसक्ने निर्णय सचिवालयले गरेको छ। तर निर्णय अझै कार्यान्वयन भएको छैन। केन्द्रीय कार्यालय भन्छ, तयारी हुँदैछ, छिट्टै प्रकाशन हुनेछ। नेकपाको स्थायी समिति बैठक पनि पछि सरिरहेको छ। पार्टी एकतापछि एकपटक मात्र स्थायी समिति बैठक बसेको छ। त्यसपछि बस्न सकेको छैन। तीन पटक त मिति तोक्ने र स्थगित हुने क्रम चलेको छ। अब कहिले मिति अनिश्चित छ। सुरुमा भदौ ८ र ९ मा स्थायी समिति बैठक बोलाउने निर्णय भएको थियो। त्यसपछि भदौ १९ र २० का लागि सारियो। त्यसपछि पनि भदौ २६ र २७ मा बोलाउने अनौपचारिक छलफल भयो तर बोलाइएन। २७ भदौको सचिवालय बैठकले अब स्थायी समितिबाटै पार्टी एकताको मापदण्ड दुवै अध्यक्षले तय गरी पारित गर्ने र अघि बढ्ने बताइएको छ। तर स्थायी समिति बैठक कहिले बस्ने टुंगो छैन। जनसंगठन तथा पार्टी तल्लो कमिटि एकताका लागि निश्चित मापदण्डका आधारमा सुझावसहितको प्रतिवेदन बुझाउन जवस, प्रदेश र जिल्लास्तरका विभिन्न कार्यदल बने। जेठ १६ मा पहिलो आन्तरिक सर्कुलर गर्दै १५ दिनभित्र सबै कार्यदललाई केन्द्रीय कार्यालयमा प्रतिवेदन बुझाउन भनियो। कार्यदलले प्रतिवेदन बुझाउन सकेनन्। त्यसपछि फेरि असार मसान्त, साउन २५ सम्म बुझाउन अर्काे दोस्रो सर्कुलर भयो। अधिकांशले भद्रगोल प्रतिवेदन बुझाए तर जवसतर्फका कतिपय कार्यदलले अझै पनि प्रतिवेदन बुझाइसकेका छैनन्। केन्द्रीय कार्यालयले नबुझाउनेलाई कुनै निर्देशन पनि गरेको छैन। नेकपाभित्र आफ्नै पार्टी निर्णय कार्यान्वयनमा अटेरीपना देखिन थालेको कैयौं उदाहरण छन्। त्यस्तैमध्ये माथिका केही हुन्। पार्टी केन्द्रले बनाएका अधिकांश कार्यतालिका कार्यान्वयनमा छैनन्। निर्णय कार्यान्वयनमा नेतृत्व पंक्तिबाटै देखाइएको ढिलासुस्ती र आलटालले तल्लो तहका आन्तरिक पार्टी काम ठप्प छन्। नेकपाले ३ जेठमा पार्टी एकता गरेको थियो। त्यसयता न सरकारका कामले उत्साहप्रद गति लिएको छ, न त पार्टीका आन्तरिक कामले नै। पार्टी शीर्ष नेतृत्वमै देखिएको अलमल र अन्योलले आन्तरिक कामहरू प्रभावित हुँदै आएको छ। पार्टी काममा देखिएको अन्योलबारे नेकपाकै नेताहरूबाट असन्तुष्टिका आवाज उठ्न थालेका छन्। कमिटीगत पार्टी प्रणालीभन्दा शीर्ष दुई अध्यक्षमा मात्रै निर्णयको अधिकार सुम्पेर अनिर्णयको बन्दी बनाएको भन्दै सचिवालय सदस्यहरूको असन्तुष्टि सुनिन थालेको छ। तत्कालीन माओवादीमा पहिले भद्रगोल संगठन हँदा जुन सुकै निर्णय गर्न पनि अध्यक्षलाई सुम्पने चलन धेरै थियो। अहिले एकतापछि निर्णय गर्ने शैलीमा त्यही तत्कालीन माओवादी शैली पुनरावृत्ति हुन थालेको भन्दै नेताहरू असन्तुष्ट देखिन थालेका हुन्। कमिटीगत प्रणालीको मर्ममा प्रहार गर्ने र अधिकार अध्यक्षद्वयमा केन्द्रित गरेर निर्णय लिन खोज्ने प्रवृत्ति बढेको छ, नेकपा सचिवालयका एक सदस्यले भने, यसले पार्टीलाई पनि बन्धक बनाइरहेको छ। नेकपाका तल्ला कमिटी एकता प्रक्रियाका लागि २६ साउनको सचिवालय बैठकले जनप्रतिनिधिलाई कार्यकारी जिम्मेवारी नदिनेजस्ता मापदण्ड बनाएको थियो। तर अहिले फेरि मापदण्ड परिमार्जन गरी एकता प्रक्रिया अघि बढाउने छलफल चलेको छ। सचिवालय बैठकमा दुई दिन यससम्बन्धमा छलफल चल्यो पनि। तर निर्णयमा पुग्न सकेन। त्यसपछि सचिवालयले पनि एकता प्रक्रियाको विवाद मिलाएर प्रस्ताव तयार पार्ने जिम्मा फेरि दुई अध्यक्षलाई नै दिएको छ। दुई अध्यक्षले तयार पार्ने प्रस्ताव सीधै स्थायी समितिबाट पारित गराएर एकता प्रक्रिया अघि बढाउने तयारी भएको नेकपा नेताहरूले बताएका छन्। पूर्वप्रधानमन्त्री तथा वरिष्ठ नेता झलनाथ खनाल भन्छन्, अब स्थायी समितिले निर्णय गर्छ, एकता प्रक्रिया अघि बढाउने विषयको। तर एकता प्रस्ताव तयार पार्ने जिम्मा लिएका दुई अध्यक्षमध्ये एक पुष्पकमल दाहाल शनिबार असोज ३ सम्मका लागि उत्तरी छिमेकी चीनतर्फ लागेका छन्। अर्का अध्यक्ष तथा प्रधानमन्त्री केपी ओली पनि ६ असोजमा अमेरिका जाने तयारीमा छन्। निर्णय गर्ने अधिकार आफूमा केन्द्रित गरी अध्यक्षद्वयको विदेश भ्रमणको कार्यतालिकामा गुनासो आएपछि विमानस्थलमा अध्यक्ष दाहालले आफू चीनबाट फर्केलगत्तै बैठक बसेर निर्णयमा पुग्ने बताए। म फर्केलगत्तै बैठक बसेर निर्णयमा पुगिन्छ। दसैं अगावै एकतासम्बन्धी सबै प्रक्रिया सम्पन्न भइसक्छन्, उनले भने। तर ३ महिनाभित्र सक्ने योजना बनाएको एकता प्रक्रिया दसैंअघि सक्न पनि नेकपालाई हम्मेहम्मे पर्ने देखिँदैछ। केन्द्रीय सदस्य विष्णु रिजालले अध्यक्षद्वयको व्यस्तताले पार्टीका सम्पूर्ण काम प्रभावित भइरहेको बताए। कमिटी निर्णय निश्चित नेताहरूमा सीमित भयो। उहाँहरूको व्यस्तता र रुचीअनुसार काम प्रभावित भइरहेका छन्, उनले भने।"
चीन भ्रमणमा रहेका प्रचण्ड बेइजिङ नपुगी फर्कने,काठमाडौं : पूर्वप्रधानमन्त्री एवं नेकपा अध्यक्ष पुष्पकमल दाहाल 'प्रचण्ड' बेइजिङ नपुगी फर्किने भएका छन्। राजनीतिक भ्रमण भनिए पनि उनी प्रादेशिक नेतासँग भेटवार्तामै सीमित हुने र स्वदेश फर्कने बताइएको छ। राष्ट्रपति सी चिनफिङसँग भेट हुने भए मात्र बेइजिङ पुग्ने बताएका उनले अहिलेसम्म बेइजिङस्थित नेपाली दूतावासलाई कुनै जानकारी दिएका छैनन्। यद्यपि उनलाई स्वागत गर्न राजदूत लीलामणि पौड्याल शनिबार ग्वान्जाओ आएका थिए। परराष्ट्र अधिकारीका अनुसार दाहालको बेइजिङ भ्रमणबारे दूतावास बेखबर छ। राजदूत ग्वान्जाओ आए पनि चिनियाँ पार्टीले भेटबारे दूतावासलाई जानकारी गराएको छैन। पूर्वप्रधानमन्त्रीको यो स्तरको भ्रमण हुँदा जानकारी हुने प्रचलन छ। दाहाल शनिबार चीन प्रस्थान गरेका हुन्। दाहालभन्दा अघिल्लो दिन चीन प्रस्थान गरेका अर्का नेता तथा पूर्वउपप्रधान एवं परराष्ट्रमन्त्री नारायणकाजी श्रेष्ठ मंगलबार बेइजिङ पुग्नेछन्। श्रेष्ठ तेन्जिनबाट मंगलबार बेइजिङ पुग्ने कार्यक्रम रहेको नेपाली दूतावासले कुनै जानकारी पाएको छ। उनले बेइजिङमा राजनीतिक भेटघाट गर्ने पनि स्रोतले बतायो। उनी पनि पार्टीको निमन्त्रणामा त्यसतर्फ गएका हुन्। उपराष्ट्रपति नन्दबहादुर पुन पनि बुधबार चीन भ्रमणमा निस्कँदै छन्। उनी पनि चीनको सिचुवान प्रान्तको छेन्दुमा हुने एक मेलामा सहभागी हुने कार्यक्रम छ। चीनले पश्चिम चीनको विकासका लागि आयोजना गर्ने मेलामा नेपालका तर्फबाट उपराष्ट्रपतिले सहभागिता जनाउने भएका हुन्। पछिल्लो पटक उपराष्ट्रपति भएपछि उनको यो पहिलो विदेश भ्रमण हो। दाहालले आइतबार चिनियाँ क्रान्तिका ऐतिहासिक स्थलको अवलोकन गरेको उनको सचिवालयले जानकारी दिएको छ। सन् १९४५ मा चीनको येनान प्रान्तमा सम्पन्न चिनियाँ कम्युनिस्ट पार्टीको सातौं महाधिवेशन स्थल र येनानमा सन् १९३८ देखि १९४५ सम्म रहेका माओले पहाड खोलेर बनाइएको घरको अवलोकन गरेका थिए।
चित्रबहादुर केसी भन्छन् : ओली सरकार ढाल्ने खेल सुरू भो,"बुटवल : राष्ट्रिय जनमोर्चाका अध्यक्ष चित्रबहादुर केसीले देशीविदेशी शक्ति केपी ओली नेतृत्वको सरकार ढाल्ने खेलमा लागेको बताएका छन् । प्रगतिशील पत्रकार सङ्घ रुपन्देहीले सोमबार गरेको पत्रकार भेटघाटमा उनले कञ्चनपुरको निर्मला हत्याकाण्डलाई मुद्दा बनाएर देशीविदेशी शक्ति सरकार ढाल्ने खेलमा लागेको आरोप लगाए । 'पुरानो कर्मचारी संयन्त्रबाट नयाँ कामको अपेक्षा राख्नु नै गलत हो', अध्यक्ष केसीले भने, 'सरकारले सामान्य सुधारात्मक काम मात्रै गरे पनि धेरै हुन्छ ।' उनले दुईतिहाइ अवस्थामा रहेको सरकारले अझै पनि सुशासन दिन सक्षम हुनुपर्नेमा जोड दिँदै महँगी नियन्त्रण, भ्रष्टाचारीलाई कारवाही र सुशासन आमनेपाली नागरिकले चाहेको बताए । अध्यक्ष केसीले एकात्मक प्रणालीभित्र पनि प्रदेश हुन सक्ने सम्भावना रहेको उल्लेख गर्दै प्रदेशको खर्च स्थानीय तहलाई दिएर बलियो बनाउन सकिने सुझाव दिएका छन् । रासस"
हतारमा बनाइयो १५ कानुन,"काठमाडौं : संघीय संसद्ले मौलिक हक कार्यान्वयनसम्बन्धी १५ कानुन निर्माण गरेको छ। मौलिक हक कार्यान्वयनसम्बन्धी कानुन असोज ३ गतेभित्र बनाइसक्नुपर्ने संवैधानिक व्यवस्थाबमोजिम प्रतिनिधि सभा र राष्ट्रिय सभाले आइतबारसम्म सबै विधेयक पारित गरेका हुन्। अपराध पीडित संरक्षण, बालबालिका, व्यक्तिगत गोपनीयता, जातीय भेदभाव तथा छुवाछुत, अपांगता भएका व्यक्तिको अधिकार, वातावरण संरक्षण विधेयक पारित भएका हुन्। त्यस्तै संसद्ले अनिवार्य तथा निःशुल्क शिक्षा, सामाजिक सुरक्षा, सुरक्षित मातृत्व तथा प्रजनन् स्वास्थ्य अधिकार, जनस्वास्थ्य, श्रम तथा रोजगारी हक, उपभोक्ता संरक्षण, खाद्य अधिकार तथा खाद्य सम्प्रभुता, आवास अधिकार र भूमिसम्बन्धी विधेयक सर्वसम्मतिले पारित गरेको हो। व्यापक छलफलबिना हतारमा कानुन निर्माण गरिएकाले कार्यान्वयनमा जटिलता आउन सक्नेतर्फ कानुनविद्हरूले आशंका गरेका छन्। संविधान लागू भएको तीन वर्षभित्र बनाइसक्नुपर्नेमा सरकारले अन्तिम समयमा मात्रै विधेयकहरू संसद्मा पेश गरेको थियो। संविधानविद् एवम् वरिष्ठ अधिवक्ता पूर्णमान शाक्यले हतारमा निर्माण गरेर कार्यान्वयनमा जाँदा असहज हुने बताए। संविधानले नै तीन वर्षको सुविधा दिएको थियो, यति लामो समयसम्म सरकार चुप लागेर बस्यो, अन्तिम समयमा कानुन बनाउँदा समस्या त देखिहाल्छ नि, उनले भने, कुनै नागरिकले सर्वाेच्चमा मुद्दा हाले न्यायिक निरूपण खोज्नुपर्छ। पछिल्लो एक महिनामै आवश्यक सबै कानुन मस्यौदा निर्माणदेखि संसदबाट पारित भएका छन्। सदनभित्र र बाहिर गहन छलफल हुन नपाएको सांसद नै बताउँछन्। सरकारले समय छैन, पछि कानुन संशोधन गर्छाैं भनेर प्रतिबद्धता जनाएको छ, धेरै माननीयले सरकारको प्रतिबद्धतामाथि विश्वास गरेर संशोधन फिर्ता लिएका छन्, राष्ट्रिय जनता पार्टी (राजपा)का सांसद लक्ष्मणलाल कर्णले भने। नागरिकले मौलिक हकमा व्यवस्था भएअनुसार अधिकार नपाए सिधै सर्वाेच्च अदालतमा मुद्दा हाल्न पाउने सुविधा हुन्छ। राज्यले कार्यान्वयन गर्नैपर्ने बाध्यात्मक कानुन निर्माणमा गम्भीरता नदेखाएको अधिवक्ता शाक्यले टिप्पणी गरे। उनले भने, हामी कुनै पनि काम हतारहतारमा गर्छाैं अनि त्यसपछि पछुताउछौं। दुवै सदनले नियम निलम्बन गर्दै फास्ट ट्र्याकबाट मौलिक हक कार्यान्वयनसम्बन्धी १५ विधेयक पारित गरेका हुन्। शनिबार र आइतबार पारित विधेयकमा सदनमा दफावार छलफल पनि हुन पाएन। विधेयकमाथि संशोधनका लागि ७२ घण्टाको समयलाई छोट्याएर प्रतिनिधि सभाले १२ घण्टामा सीमित गरेको थियो भने राष्ट्रिय सभाले संशोधनका लागि तीन घण्टामा छोट्याएको थियो। कतिपय सांसदले विधेयकमाथि दर्ता गराएको संशोधन फिर्ता गराउन लगाइएको थियो। संशोधनमाथि छलफल गर्दा समय लाग्ने भन्दै सरकारले पछि कानुनमा आवश्यक संशोधन गर्ने प्रतिबद्धता जनाएपछि सांसदले संशोधन फिर्ता लिएका थिए। संविधानमा ३१ वटा मौलिक हक छन्। मौलिक हक कार्यान्वयनसम्बन्धी बनेका कतिपय कानुन तत्काल कार्यान्वयन हुनेमा सरकार नै सशंकित छ। बेरोजगारीलाई रोजगारीको व्यवस्थादेखि बेरोजगार भत्ता दिने, भूमिहीनलाई भूमि दिनेलगायतका व्यवस्था कानुनमा समेटिएका छन्। राज्यले तत्काल कार्यान्वयन गर्नै नसक्ने व्यवस्था कानुनमा समेटिएका छन्। सरकारले हतारमा विधेयक धमाधम पारित गरेकाले कानुन बनेलगत्तै फेरि संशोधन गर्नुपर्ने अवस्था आउन सक्ने वरिष्ठ अधिवक्ता एवं राष्ट्रिय सभा सदस्य राधेश्याम अधिकारीले बताए। उनले भने, चाहिनेभन्दा बढी हतार भएकै हो। पहिला पर्याप्त समय थियो तर विधेयक अन्तिम समयमा आए, जसले गर्दा त्रुटि सच्याएर जाने समय नै भएन। नयाँ कानुन बनाउँदा सोचेजस्तो हुँदैन। संशोधनमार्फत सम्बोधन गर्नुपर्छ।"
नापी कार्यालयमा चार भाषामा बडापत्र,"सिन्धुली : जिल्ला नापी कार्यालय सिन्धुलीले चार भाषामा नागरिक बडापत्र जारी गरेको छ। कार्यालयले प्रदान गर्ने सेवाका बारेमा डिजिटल प्रविधि अपनाई चार भाषामा अडियोबाट नागरिकलाई जानकारी दिन थालेको हो। कार्यालयले नेपाली, तामाङ, मगर र दनुवार भाषामा सेवा दिन थालेको हो। कार्यालयले जिल्लामै पहिलोपटक नेपाली, तामाङ, मगर र दनुवार भाषामा अडियो सहितको डिजिटल नागरिक बडापत्र जारी गरेको कार्यालयका प्रमुख छत्रबहादुर लुङ्गेली मगरले बताए। कार्यालयमा नापी तथा नक्साका लागि आउने सेवाग्राहीलाई सेवा प्रदान गर्ने व्यक्ति, कोठा, लाग्ने समय, लाग्ने शुल्क तथा हेल्प डेक्सका बारेमा समेत जानकारी दिने गरी चारवटा भाषामा नागरिक बडापत्र जारी गरिएको छ, उनले भने। कार्यालयमा आउने कतिपय सेवाग्राही पढ्न नजान्ने, नेपाली भाषा नै बुझ्न नसक्नेलाई लक्षित गरी चार भाषामा अडियोसहित नागरिक बडापत्र जारी गरिएको हो। अडियो विधिबाट कार्यालयले दिने सेवाबारे जानकारी दिँदा सेवाग्राहीलाई सहज हुने कार्यालयको विश्वास छ। नेपाली भाषासँगै जिल्लामा बढी बाहुल्यता रहेको तामाङ, मगर र दनुवार भाषामा अडियो रेकर्ड गरिएको हो। अन्य जातिलाई पनि सुविधा पुग्ने गरी कार्यालयले बिस्तारै अडियो सहितको नागरिक बडापत्र जारी गर्ने योजना बनाएको उनको भनाइ छ। आफ्नै नयाँ भवनमा कार्यालय सञ्चालनमा आएसँगै कार्यालयले काउन्टर, हेल्प डेक्सलाई प्रभावकारी बनाएको छ। प्रत्येक सेवाग्राहीको काम हुुने कक्षमा सीसी क्यामेरा जडान गरेर कार्यालयमा भ्रष्ट्राचारलाई शून्यमा झार्ने काम गरिएको पनि लुंगेलीले दाबी गरे। नापी, मालपोतजस्ता कार्यालयमा भ्रष्ट्राचार, ढिलासुस्ती, अनियमितता हुने गरेको गुनासो आइरहेका बेला त्यस्ता कार्यलाई निरुत्साहित गर्न यस्तो प्रविधिको प्रयोग गरिएको उनको भनाइ छ। कार्यालयबाट प्रदान गरिने सेवामा कर्मचारीबाट कमीकमजोरी भए क्षतिपूर्ति सहितको नागरिक बडापत्र समेत कार्यान्वयनमा ल्याउने तयारी भइरहेको छ। यसका लागि क्यामेरा जडान गर्ने र विश्वका जुनकुनै स्थानमा बसे पनि कार्यालयको कामकाज हेर्ने र कर्मचारीको कमजोरी भए सेवाग्राहीलाई क्षतिपूर्ति भराउने गरी यस्तो बडापत्र ल्याउँदैछौं, उनले भने। कार्यालयले सेवाग्राहीलाई दिँदै आएको टेस नक्सालाई विस्थापित गर्दै डिजिटल नक्सामात्र कार्यान्वयनमा ल्याएको पनि जनाएको छ। कार्यालयले सेवाग्राहीकै सहजताका लागि टोकन प्रणालीको समेत सुरुवात गरेको छ।"
प्रधानमन्त्री ओली र अरिङ्गलको बचाउमा उत्रिइन् पम्फा,"काठमाडौं : सत्तारुढ दल नेपाल कम्युनिस्ट पार्टीकी सांसद पम्फा भुसालले प्रधानमन्त्री केपी शर्मा ओली र उनको अभिव्यक्तिको बचाउ गरेकी छन् । पार्टी अध्यक्षसमेत रहेका ओलीले तत्कालीन नेकपा माओवादीका नेता पोस्टबहादुर बोगटीको स्मृतिसभामा दुई दिनअघि दिएको अभिव्यक्तिको उनले बचाउ गरिन् । सोमबार बसेको प्रतिनिधिसभाको बैठकमा सांसद भुसालले प्रधानमन्त्रीले प्रतिपक्षीबारे नबोलेको अवस्थामा प्रतिपक्षीहरुले अनावाश्यक उछालेको आरोप लगाइन् । प्रधानमन्त्रीले सरकारविरुद्ध चौतर्फी आक्रमण हुँदा प्रतिवाद नगरेको भन्दै पार्टीका नेताकार्यकर्तामाथि आक्रोश पोखेका थिए । उनले सरकारविरुद्ध भएको आक्रमणको अरिंगाल जस्तै संगठित भएर प्रतिवाद गर्न निर्देशन दिएका थिए । 'एउटा अरिङ्गललाई चलाउँदा सिंगै गोलो खनिन्छ तर हामीसँग अरिङ्गलको जति पनि बुद्धि छ कि छैन ?, सभामा बोल्दै प्रधानमन्त्रीले भनेका थिए, 'अब त्यो हामीले हेर्नुपर्ने भएको छ । एउटा दुईटा अरिङ्गल मार्दा ठीकै छ भन्दै सहेर बस्ने कि एकजुट भएर प्रतिवाद गर्ने ? ओलीको बचाउका क्रममा नेकपा नेतृसमेत रहेकी भुसालले देशभर भएका अपराध, हत्या हिंसा र बलात्कारका घटनालाई जोडेर अनावश्यक रुपमा सरकारको बदनाम गर्न खोजिएकाले पार्टीले त्यसको प्रतिवाद गर्न कार्यकर्तालाई लक्षित बोलेको कुरालाई प्रतिपक्षीले उल्टो ब्याख्या गरेर अनावाश्यक उछालेको बताइन् । नेतृ भुसालले प्रतिनिधि सभामा बोल्दै अदालतप्रति पनि निशाना साँधिन् । उनले लोकतन्त्र र जनमतलाई अदालतले सम्मान गर्न नसकेको आरोपसहित कडा अभिव्यक्ति दिइन् । उनले अदालतबाट सरकारका केही काममासमेत बाधा अवरोध भइरहेको बताइन् । अदालतले सरकारको काममा रुकावट ल्याए गम्भीर दुर्घटना हुने समेत चेतावनी दिइन् ।"
संहिता भन्छ झूटा प्रमाण बनाउनेलाई पाँच वर्ष कैद,"काठमाडौं : निर्मला पन्तको बलात्कारपछि हत्या प्रकरणको अनुसन्धान प्रमाण लुकाउने र झूटा प्रमाण बनाउनेतिर सोझिएको छ। १ भदौदेखि लागू भएको मुलुकी अपराध संहिताले झूटो प्रमाण बनाउनेलाई पाँच वर्षसम्म कैद र पचास हजार रूपैयाँ जरिवाना हुने व्यवस्था गरेको छ। कानुनविद्हरूले बलात्कारलाई पहिलो घटना र प्रमाण नष्ट गर्नु तथा लुकाउनुलाई दोस्रो घटना भन्दै दोस्रो घटनाका दोषीलाई संहिताअनुसार कारबाही हुने औंल्याएका छन्। अधिवक्ता टीकाराम भट्टराईले निर्मला बलात्कारहत्या प्रकरणमा मुलुकी अपराध संहिताको दफा ८९ अनुसार झूटा प्रमाण तयार गर्ने प्रहरी टिमलाई सजाय हुन सक्ने बताए। मुलुकी अपराध संहिता ऐनको दफा ८९ ले भन्छ, कसैले न्यायिक वा अन्य कानुनी कारबाहीमा प्रमाणका रूपमा प्रयोग गराउने नियतले कुनै झूटा प्रमाण बनाउन वा झूटा परिस्थितिको सिर्जना गर्न वा कुनै झूटा लिखत, विद्युतीय अभिलेख बनाउन वा कुनै लिखित वा विद्युतीय अभिलेखमा झुट्टा कुरा जनाउनु हुँदैन। सोही दफाको उपदफा २ मा झूटा प्रमाण बनाएर कसुर गर्ने वा गराउने व्यक्तिलाई पाँच वर्षसम्म कैद र पचास हजारसम्म जरिवाना हुने व्यवस्था गरिएको छ। सरकारले सो घटनामा लापरवाही गरेको भन्दै तत्कालीन प्रहरी प्रमुख डिल्लीराम विष्ट तथा सीआईबी समूहलाई निलम्बन गरिसकेको छ। झूटो परिस्थिति सिर्जना गर्ने र झूटो प्रमाण बनाउनेलाई पाँच वर्ष कैद हुने र ५० हजार जरिवाना हुने व्यवस्था गरिएकाले त्यसतर्फ कानुनी प्रक्रिया थालिनु पर्ने अधिवक्ता भट्टराईको भनाइ छ। गत साउन ११ मा निर्मलाको बलात्कारपछि हत्या भएको थियो। त्यसको केही समयपछि प्रहरीले दिलिपसिंह विष्टलाई दोषी ठहराउँदै सार्वजनिक गरेको थियो। विष्टको डीएनए परीक्षणपछि उनी निर्दोष सावित भइसकेका छन्। अधिवक्ता भट्टराईका अनुसार मुलुकी अपराध संहिता ऐनको दफा ३६ अनुसार पनि तत्कालीन प्रहरी नेतृत्वसहितको टोली घटनाको मतियार बन्न सक्ने देखिएको छ। ऐनको दफा ३६को उपदफा २ मा भनिएको छ, कुनै कसुर गर्ने नियतले त्यस्तो कसुर वा अन्य कसूर गर्न सहयोग पुर्याउने वा कसुर गरेपछि कसुरदारलाई भगाउने, लुकाउने वा कसुर गर्न वा गराउन साधन उपलब्ध गराउन वा अन्य कुनै किसिमले सहयोग पुर्याउने व्यक्ति मतियार मानिनेछ। त्यस्तो कसुरमा बढीमा आधासम्म सजाय हुने व्यवस्था छ। गृह मन्त्रालयका प्रवक्ता रामकृष्ण सुवेदीले घटनामा प्रचलित कानुनअनुसार कारबाही प्रक्रिया भइरहेको र दोषी जोसुकै भएपनि ढिलो चाडो कानुनको दायरामा आउने दाबी गरे। निलम्बन गरेर कारबाही थालिएको छ, अनुसन्धान हुँदै जाँदा दोषी देखिए सबैजना कानुनको दायरामा आउँछन्, कानुनभन्दा बाहिर कोही पनि जान सक्दैन।"
विमान खरिदमा 'किर्ते' कारोबार,"काठमाडौं : एयरबसका दुइटा वाइड बडी विमान किन्नेबारे नेपाल वायुसेवा निगमले अमेरिकाको एएआर कर्पसँग २७ जनवरी २०१७ मा समझदारी गयो । तर, विमान हाई फ्लाई एक्स आयरल्यान्डसँग किन्यो, जुन कम्पनी त्यसको २६ दिनपछि २१ फेब्रुअरी २०१७ मा स्थापना गरियो । अर्बौंको खरिदमा कीर्ते काम यसरी सुरु भयो । दर्ता नम्बर ५९९०१० भएको हाई फ्लाई एक्सको देखावटी कार्यालय ग्रान्ड क्यानल हार्बर, डब्लिन २ मा थियो । त्यसको दर्ता उद्देश्यमा भनिएको छ, हवाई यातायातका उपकरण भाडामा लिनेदिने काम गर्ने । नेपाललाई जहाज बेचेपछि त्यसको कामै सकियो । स्रोत भन्छ, बन्द भइसक्यो । सुरुमा सम्झौता गरिएभन्दा निकै कमसल हालतमा र ढिला गरेर दुइटै जहाज नेपाल ओर्लिएका छन् । भविष्यमा छानबिनले अप्ठ्यारो पारे कसलाई समात्ने, समस्यै छ, निगम सञ्चालक समितिका एक पदाधिकारी भन्छन्, बेच्ने पक्षहरूले जोगिएर कारोबार गरेका छन् । टेन्डर पार्ने एउटा, सम्झौता गर्ने अर्को, जहाज बेच्ने अर्कै । जससँग किनियो, त्यो कम्पनी नक्कली थियो । त्यो पनि निगमले नै सजिलाका लागि भन्दै बनाउन लगाएको । हो, आफैं बनाइयो बेच्ने कम्पनी चार महिनाअघि समझदारीपत्रमा हस्ताक्षर भइसकेको थियो । त्यसमा आधारित भएर निगमका महाप्रबन्धक सुगतरत्न कंसाकार र एएआर इन्टरनेसन सप्लाई चेनका अध्यक्ष दीपक शर्माबीच ७ अप्रिल २०१७ मा विमान खरिद सम्झौता भयो । निगमले हजार घण्टासम्म उडेको सेकेन्ड ह्यान्ड विमानका लागि प्रस्ताव आह्वान गरेको थियो । एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो । त्यही आधारमा ऊ छानियो । नयाँ विमानका म्यानिफ्याक्चर्स सिरियल नम्बर (एमएसएन) पनि दिएको थियो । तर, त्यतिन्जेल एएआरसँग जहाजै थिएन । उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो । फेरि अर्को कीर्ते भयो । एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो । जहाज अझै तीमध्ये कोहीसँग थिएन । एएआरका शर्मा र निगमका कंसाकारको घनिष्ठता थियो । त्यही भएर जहाजैबिना हावामा सम्झौता भएको थियो । दुवैले अलि पहिल्यै उपायसमेत निकालिसकेका थिए जहाज बेच्ने प्रयोजनमा छुट्टै कम्पनी खोल्ने । त्यसबाट एयबसमा खरिद सम्झौता गराउने । अनि, ऊसँग निगमले किन्ने । कन्सोर्टियमका बाँकी सबैलाई बिचौलिया बनाउने । गरियो त्यही । अनि, फेब्रुअरी तेस्रो साता जन्माइयो झोले कम्पनी हाई फ्लाई एक्स आयरल्यान्ड । त्यो नेपाल एयरलाइन्सकै सजिलाका लागि खोलिएको विशेष प्रयोजनको कम्पनी रहेको उसकै कागजातहरूले बताउँछन् । निगम सञ्चालक समिति सचिवालयले २०७४ जेठ ३० गते संस्थागत र अर्थ विभागका निर्देशकलाई लेखेको पत्रले यसलाई छर्लङ्याउँछ । संख्या बीएस०४२७६ को पत्रमा भनिएको छ, जहाज एयरबस कम्पनीमा निर्माण हुने र कारोबार गर्दा कन्सोर्टियममा रहेका तीन भिन्न मुलुकका कम्पनीसँग कारोबार गर्न व्यावहारिक तथा कानुनी रूपमा असजिलो पर्ने भएकाले यही कारोबारका लागि मात्र स्पेसल पर्पोज कम्पनी गठन गरी कारोबार गर्दा सहज र सरल हुने निष्कर्षमा पुगी निगम र कन्सोर्टियमको आपसी सहमतिमा युरोपियन कानुनबमोजिम गठन भएको स्पेसल पर्पोज कम्पनी हाई फ्लाई एक्स आयरल्यान्ड लिमिटेड र निगमबीच जहाज खरिदबिक्री सम्झौता भएको । निगमका अधिकारीहरू यसलाई प्रस्ट्याउँछन्, एएआरको प्रस्तावको जहाज निगमलाई मन पयो । अरूलाई फालेर उसलाई छान्यो । छानिएपछि जहाजै छैन भन्यो । तीनटा देशका साझेदार पनि देखायो । निगमले समूहमा काम गर्न अप्ठ्यारो हुने भन्दै आफैं नयाँ कम्पनी खोल्यो । र, किन्ने पनि आफैं, बेच्ने पनि आफैं बन्यो । यसमा भन्दा ठूलो आर्थिक चलखेल कहाँ सम्भव होला ? उनीहरूको भनाइ छ, यत्रा बिचौलियासँग कृत्तिम कारोबार गरुन्जेल सोझै एयरबसमा गएको भए धेरै महिनापहिले जहाज आउने थियो । मूल्य पनि निकै सस्तो पर्ने थियो। भुक्तानी थरीथरीलाई एउटा सामान किन्दाको भुक्तानी एउटैलाई गरिन्छ । वाइड बडीको भुक्तानी भने फरकफरक संस्थालाई गरिएको छ । प्रतिबद्धता शुल्क १० लाख डलर (१० करोड रुपैयाँभन्दा बढी) एएआरलाई तिरियो । बैनाबापत ७ करोड ९० लाख अमेरिकी डलर हाई फ्लाई ट्रान्सपोर्ट एरोइजको खातामा पठाइयो । बाँकी रकममा लागि छुट्टै एस्क्रो एजेन्ट खोजियो । यसबारे निगमको पत्राचारमा भनिएको छ, एमओयू गर्ने समयमा स्पेसल पर्पोज कम्पनी गठन भइनसकेकाले हाई फ्लाई ट्रान्सपोर्ट एरोइजको खातामा बैना स्वरूप रकम पठाउने सहमति गरिएको । बाँकी रकम एस्क्रो एजेन्ट नियुक्ति गरी त्यहीमार्फत एयरबसको खातामा पठाउने व्यवस्था मिलाइएको । तथ्यांक फकरफरक निगम सञ्चालक समितिको सचिवालयले २०७४ जेठ २९ गते पत्र संख्या बीएस०४२७४ मा संस्थागत विभाग र अर्थ विभागका निर्देशकलाई पत्राचार गरेको छ । त्यसमा दुइटा वाइड बडी किन्न हाईफ्लाई एक्स आयरल्यान्डलाई बैनाबापत ७ करोड ९० लाख अमेरिकी डलर (करिब ८ अर्ब रुपैयाँ) पठाउनुपर्ने भएकाले स्वीकृत गर्न भनिएको छ । त्यसका लागि आवश्यक पर्ने विदेशी मुद्रा सटही सुविधा अनुमति पाउन संस्कृति, पर्यटन तथा नागरिक उड्डयन मन्त्रालयमार्फत् नेपाल राष्ट्र बैंकमा पत्राचार गर्न व्यवस्थापनलाई स्वीकृति दिन पनि दुवै दिर्नेशकलाई पत्रमा निर्देशन दिइएको थियो । त्यही आधारमा २०७४ असार ३ गते ७ करोड ९० लाख अमेरिकी डलर पठाइयो । २०७४ असार २९ गते नै निगम र नागरिक लगानी कोषबीच वाइड बडी जहाज किन्न ऋण सम्झौता भएको थियो । त्यही दिन पत्र संख्या ओएमडी४३६१५ निगमका महाप्रबन्धक कंसाकारले कोषलाई पत्राचार गरे । उनको पत्रमा भनिएको छ, कोष र निगमबीच २०७४०२२९ मा भएको ऋण सम्झौताको प्रकरण ९७ अनुसार आज मिति २०७४०२२९ मा प्रवाह भएको नेपाल सरकारको जमानतमा कोषले प्रवाह गरेको ऋण रु १२ अर्ब मात्र जहाज बिक्रेता कम्पनी हाई फ्लाई एक्स आयरल्यान्ड लिमिटिड र कन्सोर्टियम पार्टीलाई भुक्तानी गरिने व्यहोरा अनुरोध गर्दछु । जहाज निर्माता कम्पनीलाई भुक्तानी भएपश्चात प्राप्त हुने रसिद कोषमा पेस गर्नेछौं । पठाइयो करिब ९ अर्ब, पठाउने जानकारी दिइयो १२ अर्ब, निगम सञ्चालक समितिका एक सदस्य भन्छन्, यी दुई पत्रबीचको गहिराइ लगानी कोषले बुझ्न सकेन । न त्यसको पत्तो पायो, न खोजी नै गयो । उसले आफ्नो ऋण ठान्यो । जोखिम विश्लेषण गरेन । त्यसको अघिल्लो दिन जेठ २८ गते कर्मचारी सञ्चय कोषसँग उति नै अर्थात् १२ अर्ब रुपैयाँको ऋण सम्झौता गरिएको थियो । सर्वसाधारणका रकम जम्मा गर्ने दुवै निकायको यति ठूलो लगानी सजिलै फर्किने सुनिश्चितता भने छैन ।"
नेपालको सीमामा आर्थिक केन्द्र बनाउँदै चीन,"काठमाडौं : चीन सरकारले नेपाल र तिब्बतबीच सहकार्यका लागि अन्तरदेशीय आर्थिक केन्द्र बनाउने योजना अघि बढाएको छ। चीनले नेपाल र तिब्बतको सीमामा आर्थिक केन्द्र बनाएर नेपालतिब्बत व्यापारलाई थप जोड दिने भएको हो।नेपाल भएर दक्षिण एसियातर्फ जान चीनले यस्तो बजारको अवधारणा ल्याएको विज्ञहरूको भनाइ छ। नेपालसँगको सहकार्यले दक्षिण एसियाको पहुँच पुग्ने ती विज्ञको निष्कर्ष छ। तिब्बतले नेपाल भएर सबै दक्षिण एसियाली मुलुक जोड्ने योजना सार्वजनिक गरेसँगै त्यसभित्रका यस्ता कार्यक्रम बाहिर आएका हुन्। सीमामा आर्थिक केन्द्र बनाउने अवधारणाले उनीहरूको बेल्ट एन्ड रोड इनिसिएटिभ्स (बीआरआई) योजनालाई समेत सहज बनाउनेछ। नेपाल र तिब्बतको सीमामा आर्थिक केन्द्र अत्यावश्यक भएको भन्दै तिब्बतले चौथो चीन तिब्बत प्रदर्शनीका क्रममा केरुङ, कुति (न्यालोम) र अन्य विभिन्न पोइन्टमा पनि आर्थिक केन्द्र स्थापनाको अवधारणा सार्वजनिक गरेको हो। नेपालसँगको अन्तर्राष्ट्रिय नाका रहेको रसुवागढीकेरुङ र तातोपानीखासाबाहेक अन्य क्षेत्रमा द्विपक्षीय व्यापारिक नाका पनि सोही प्रकारको केन्द्र विस्तार गर्ने उनले बताए। तिब्बत सरकारले यस्ता केन्द्र निर्माणमा काम गरिरहेको ल्हासामा आयोजित कार्यक्रममा जानकारी दिएको छ। केरुङमा बजार विस्तार, माथिल्लो खासाको विकल्पममा न्यालोमको बजार विस्तार पनि सोही अवधारणाको पछिल्लो रूप हो। अन्य हिल्सा, ओलाङचुङगोला र कोराला क्षेत्रमा पनि आर्थिक विकास गर्न लागिएको जनाइएको छ। चीनले बीआरआईको अवधारणाअनुसार अघि बढाएको आर्थिक कोरिडोरलाई ध्यानमा राखेर तिब्बतले आर्थिक केन्द्रको परिकल्पना गरेको हो। चीनमा माओत्से तुङपछि आर्थिक क्रान्तिका अग्रणी नेता देङ सिआओपिङको पथमै अडेर विकासका योजनालाई उदारीकरण गर्दै अघि बढाइएको छ। सीमामा व्यापारिक केन्द्र स्थापना गर्ने अवधारणा उनै नेता देङको हो। यसले दुईपक्षीय सहकार्यलाई अझ सबल बनाउने चीन सरकारको छ। तिब्बतको विषयमा खुला हुन नसकेको चीनले पछिल्लो समय तिब्बतलाई खुला गर्दै विकासको कार्य अघि बढाएको छ। यसअघि युनानको कुनमिङबाट यस्ता सहकार्य हेर्दै आएको चीनले तिब्बतलाई नै अघि बढाउने नीति सामान्य नभएको एक चिनियाँ प्राध्यापकले बताए। चिनियाँ आर्थिक क्रान्तिको चार दशकमै सीमामा समेत त्यही प्रकारको आर्थिक मोडल अघि बढाएको तिब्बत विश्वविद्यालयकी उपाध्यक्ष याङ डनले बताइन्। चीनमा आर्थिक क्रान्तिलाई दोस्रो क्रान्ति भनिन्छ। राष्ट्रपति सी चिनफिङले सिल्करोड र मेरिडियन सिल्करोडमार्फत अन्य मुलुकमा प्रवेश गर्ने र सहकार्य अघि बढाउने योजना ल्याएका छन्, उनले भनिन्, यससँगै आन्तरिक सहकार्य थप बढेको हो। चार दशककै विश्व अर्थतन्त्रमा अग्रणी बनेको चीनको विदेशी मुद्रा नै ३ दशमलव १० खर्बभन्दा बढी रहेको धारणा अन्य प्राध्यापकले अनौपचारिक रूपमा भन्दै आएका छन्। अब चीन पछि फर्कने स्थान छैन। तर केही असन्तुष्टि भने पक्कै छने। यद्यपि चीन यसरी तिब्बतमा खुला हुनु सकारात्मक पक्ष हो, उपाध्यक्ष डनले भनिन्। नेपाल भएर रेल र सडक सञ्जाल दक्षिण एसियामा प्रवेश गराउने भनिए पनि कुन बिन्दुबाट कसरी अघि बढ्ने अझ स्पष्ट छैन। तर चीनले केरुङ नाकाबाट काठमाडौं हुँदै लुम्बिनीसम्म रेलको आन्तरिक परिकल्पना गरिसकेको पनि चिनियाँ प्राध्यापक बताउँछन्। चार दशक अघि विश्व अर्थतन्त्रमा चीनको हिस्सा १ दशमलव ८ प्रतिशत मात्र थियो। तर अहिले १८ प्रतिशतभन्दा बढी पुगेको छ। चीनको मोडलमा अन्य मुलुक सफल छैनन्, प्राध्यापकहरूले भने, तर आर्थिक अनुशासनकै कारण चीनले यसमा सफलता पाएको हो भन्ने भुल्नुहँदैन। सन् २०१४ पछि चीनमा वैदेशिक लगानीमा तीव्र वृद्धि भएको हो। यसपछि उसले आर्थिक हबको परिकल्पना गरेको हो। चीनले अहिले व्यापारको दायरा विश्वमा नै बढाउँदै लगेको छ। बीआरआईका माध्यमबाट एसिया, युरोप र अफ्रिकालाई जोड्न लागिपरेको चीनले नेपाल र तिब्बतको बीचमा आर्थिक केन्द्र बनाउने योजना ल्याएको हो। चीनले आफ्नो कुल गरिबी घटाएर तीन करोडमा झारिसकेको छ। अबको केही वर्षमा त्यो शून्यमा पुग्नेछ, तिब्बत मिन्जु विश्वविद्यालयका अध्ययनकर्ता लिउ जिनजंगले भने, चीन आफ्नो अवधारणामा कहिल्यै असफल भएको छैन। (ल्हासाबाट फर्केपछि)"
किन विदेश गइरहन्छन् ललितपुर महानगरका जनप्रतिनिधि ?,"काठमाडौं : ललितपुर महानगरपालिकाका मेयर चिरिबावु महर्जन एक वर्षमा आठ पटक विदेश भ्रमणमा गएका छन्। एक वर्षमा नगरपालिकाका ११ टोली फरकफरक देश उडेका छन्। यो भ्रमणमा नगरपालिकाको कोषबाट ३५ लाख रुपैयाँभन्दा बढी रकम खर्च भएको छ। ११ टोली मध्ये मेयर आफंैले आठवटा टोलीको नेतृत्व गरेका छन्। भ्रमण अचाक्ली गर्दै रकम खर्च गर्न थालेपछि अख्तियार दुरुपयोग अनुसन्धान आयोगले मेयर महर्जनलगायत पदाधिकारीको विदेश भ्रमणबारे छानबिन थालेको छ। महर्जन नेतृत्वको टोली एक वर्षमा तीन पटक जापान, दुई पटक थाइल्यान्ड र दक्षिण कोरिया, श्रीलंका, चीन, र म्यान्मारको एकएक पटक भ्रमण गरेका छन्। अझै उनले केही देशको भ्रमण कार्यसूची तय गरिसकेका छन्। पदीय दुरुपयोग गर्दै अनावश्यक भ्रमण गरेर नगरपालिकाको ३५ लाख रुपैयाँभन्दा बढी रकम खर्च गरेको भन्दै आयोगले उनीहरूमाथि छानबिन थालेको हो। उता संघीय मामिला तथा सामान्य प्रशासन मन्त्रालयले मेयर महर्जनलगायतको टोलीको आधिकांश भ्रमण औचित्यहीन भएको निष्कर्षसमेत निकालेको छ। कानुनतः स्थानीय तहका पदाधिकारीको विदेश भ्रमणका लागि स्वीकृति प्रदान गर्ने निकाय संघीय मामिला तथा सामान्य प्रशासन मन्त्रालय हो। सरकारद्वारा जारी कार्यविभाजन नियमावलीअनुसार स्थानीय तहका प्रतिनिधिले गर्ने विदेश भ्रमण केन्द्रीय सरकारले स्वीकृत गर्नुपर्छ। तर मेयर महर्जनलगायतका ११ वटै टोलीले भ्रमण स्वीकृति नगराएको मन्त्रालयले जानकारी दिएको छ। केन्द्रीय सरकारसँग भ्रमण स्वीकृत नगराई जानु गैरकानुनी काम भएको मन्त्रालयका प्रवक्ता सुरेश अधिकारीले बताए। मन्त्रालयले जनप्रतिनिधिले गर्ने विदेश भ्रमण व्यवस्थित बनाउन कार्यविधिसमेत बनाएको छ। कार्यविधिअनुसार गैरसरकारी संस्थाको निमन्त्रणामा जनप्रतिनिधि विदेश जान नपाउने व्यवस्था छ। देशकै प्रतिनिधित्व गरेर जाने विदेश भ्रमणमा पनि सरकारको अनिवार्य स्वीकृति लिनुपर्छ। विदेशमा हुने सामान्य गोष्ठीसेमिनारमा गएर लाखांै रुपैयाँ सकाएको भन्दै स्थानीयले मेयरसहितका पदाधिकारीविरुद्ध अख्तियारमा उजुरी दिएका थिए। अख्तियारमा उजुरी आएलगत्तै अख्तियारले मेयरलगायत पदाधिकारीको भ्रमणबारे छानबिन गर्न संघीय मामिला तथा सामान्य प्रशासन मन्त्रालयलाई निर्देशन दिएको थियो। लगत्तै सामान्य प्रशासन मन्त्रालयले अधिकृतको नेतृत्वमा छानबिन टोली बनाएर विदेश भ्रमणबारे छानबिन गरेको हो। छानबिनमा ललितपुर महानगरपालिकाका जनप्रतिनिधि एक वर्षमा ११ पटक विदेश गएको पाइएको हो। मन्त्रालयले महर्जनलगायतको टोलीले गरेको खर्च विवरणसहितको प्रतिवेदन अख्तियारमा पठाएको छ। साढे ३८ सय कर्मचारीले बुझाएनन् विवरण निजामती सेवाका ८५ हजार चार सय १३ कर्मचारीले मात्रै तोकिएको समयभित्र सम्पत्ति विवरण बुझाएका छन्। निजामती किताबखानाका अनुसार साउनदेखि भदौ २९ सम्मको समयसीमाभित्र ती कर्मचारीले सम्पत्ति विवरण बुझाएका हुन्। कर्मचारीले हरेक आर्थिक वर्षको साउनदेखि भदौभित्र अघिल्लो आर्थिक वर्षको सम्पत्ति विवरण तोकिएको ढाँचामा भरी किताबखानामा बुझाउनुपर्छ। तोकिएको समयमा सम्पत्ति नबुझाउने तीन हजार आठ सय ५२ जना कर्मचारीलाई कारबाहीका लागि अख्तियारमा सूची पठाइने निजामती किताबखानाका सम्पत्ति विवरण शाखाका प्रमुख सुरेन्द्रकुमार वज्राचार्यले बताए।"
विप्लवका रोल्पा जिल्ला सेक्रेटरी सुवेदी पक्राउ,रोल्पा : नेत्रविक्रम चन्द 'विप्लव' नेतृत्वको नेपाल कम्युनिस्ट पार्टीका रोल्पा जिल्ला सेक्रेटरी सन्तोष सुवेदी 'प्रयास' पक्राउ परेका छन् । सेक्रेटरी प्रयासलाई सुनिल स्मृति गाउँपालिका गजुलबाट प्रहरीले सोमबार पक्राउ गरेको हो । पक्राउ परेका प्रयासलाई बेलुका पाँच बजे जिल्ला प्रहरी कार्यालय लिबाङ ल्याइएको प्रहरी नायव उपरीक्षक दिपक खडकाले बताए । गाउँमा लुकिछिपी बसेको अवस्थामा उनलाई पक्राउ गरिएको प्रहरीले जनाएको छ । नेकपा स्रोतले भने गाउँमा जनजागरण अभियानमा रहेका नेता प्रयासलाई पक्राउ गरेको जनाएको छ । नेकपाका प्रवक्ता खड्गबहादुर विश्वकर्मा 'प्रकाण्ड' पक्राउ परेपछि प्रयास लगायत नेता सदरमुकाम लिबाङबाट बाहिरिएका थिए । उनले जनताको घरघरमा अभियानमा खट्दै गरेको बताउँदै आएका थिए । पुर्वी रोल्पाका गाउँमा पार्टी अभियानमा प्रयास खटिएका थिए । नेता प्रयासलाई संघीय र प्रदेश चुनावताकाको विष्फोटनका घटनामा संलग्न रहेको आरोपमा पक्राउ गरिएको जनाइएको छ। चुनावका बेला जिल्लाका दर्जनौ स्थानमा विष्फोट भएका थिए । चुनावी अवधिमा सेक्रेटरी प्रयास लगायतका नेतालाई हिरासतमै राखिएका थियो । उनलाई मंगलबार नै अदालतमा उपस्थित गराइने छ । केही हप्ताअघि नेकपाका सचिवालय सदस्य देवबहादुर वलीलाई पनि पक्राउ गरिसकेको छ ।
नेपाल र भुटानलाई भारततिर नढल्की सुखै छैन : भारतीय सेना प्रमुख,"काठमाडौं : भारतीय सेनाका प्रमुख विपिन रावतले नेपाल र भुटानजस्ता मुलुक भारततर्फ ढल्किनुको विकल्प नभएको बताएका छन्। सेना प्रमुख रावतले भारतसँगको भौगोलिक निकटताका कारण नेपाल र भुटानले भारतलाई नजरअन्दाज गर्न नसक्ने बताएको भारतको इन्डियन एक्सप्रेस पत्रिकाको अनलाइन संस्करणले जनाएको छ। दुबै मुलुकका लागि चीनसँगको झुकाव भौगोलिक कारणले अनुकूल नरहेको उनले बताएको समाचारमा जनाइएको छ। सेप्टेम्बर १० देखि भारतको पुनेमा भएको बिम्स्टेक राष्ट्रहरूको संयुक्त सैन्य अभ्यासपछि मिडियासँग प्रतिक्रिया दिँदै रावतले नेपाल र भारतले भौगोलिक कारणले गर्दा भारतसँग निकट भइरहनुपर्ने बताएका हुन्। 'उनीहरूले सम्बन्ध तोड्न सक्दैनन्। नेपाल र भुटानजस्ता देश स्वभाविक रुपमा भौगोलिक कारणले भारतसँग निर्भर छन्', संयुक्त सैन्य अभ्यासमा नेपाल सहभागी नभएको विषयमा पत्रकारले सोधेको प्रश्नको जवाफ दिँदै सेना प्रमुख रावतले भनेका छन्, 'भूगोल भारत अनुकूल छ न कि चीनतर्फ।' उनले भारतीय राजनीतिक नेतृत्वले 'छिमेक पहिला' को नीति लिएको र बिम्स्टेक त्यही नीतिको सफलताका लागि भएको बताए। 'हामी हाम्रा छिमेकीहरूसँग सम्बन्ध सुदृढ गरिरहेका छौँ। हामी ठूलो देश हौँ, यदि हामीले त्यसको नेतृत्व लियौँ भने अरुले पनि त्यसलाई पछ्याउँछन्।' बिम्स्टेकका ७ सदस्य राष्ट्रमध्ये भारत, भुटान, म्यानमार, श्रीलंका र बंगलादेशका सैनिकहरू स्थल सैन्य अभ्यासमा सहभागी छन् भने नेपाल र थाइल्यान्डले पर्यवेक्षकमात्र पठाएका छन्। सेना प्रमुख रावतले प्रतिआतंकवादका लागि सदस्य राष्ट्रहरूबीच यस्ता सैन्य अभ्यासहरू जारी रहने बताए। यद्यपि उनले यस्ता सैन्य अभ्यास भारतमा मात्र गर्ने वा अन्य देशमा पनि भन्ने निर्णय हुन बाँकी रहेको बताए। बिम्स्टेक राष्ट्रबीचको संयुक्त सैन्य अभ्यासमा नेपाल सहभागी भएन। नेपालको सहभागितालाई लिएर विवाद उत्पन्न भएपछि प्रधानमन्त्री केपी ओलीले सैन्य अभ्यासमा नजान नेपाली सेनालाई निर्देशन दिएका थिए। भदौ २५ देखि ३१ गते (सेप्टेम्बर १०१६) सम्म भारतको पुणेमा संयुक्त सैन्य अभ्यास भएको हो। प्राविधिक र आर्थिक सहायताका लागि बनेको संगठनभित्र सैन्य अभ्यासको विषयले प्रवेश पाउनु असान्दर्भिक भएको भन्दै आलोचना हुँदै आएको थियो । यसैबीच, नेपाली सेना र चिनियाँ जनमुक्ति सेनाको संयुक्त सैन्य अभ्यास चीनको सिचुवान प्रान्तको छेन्दूमा सुरु हुँदैछ। असोज ११२ गतेसम्म हुने अभ्यासमा सहभागी हुन महासेनानीको नेतृत्वमा १६ सदस्यीय विशेष फौजको टोली छेन्दू जान लागेको हो।"
नेपालचीन सैन्य अभ्यास सुरु,"काठमाडौं : नेपाली सेना र चिनियाँ जनमुक्ति सेनाको संयुक्त सैन्य अभ्यास चीनको सिचुवान प्रान्तको छेन्दूमा सुरु हुँदैछ। असोज ११२ गतेसम्म हुने अभ्यासमा सहभागी हुन महासेनानीको नेतृत्वमा १६ सदस्यीय विशेष फौजको टोली छेन्दू जान लागेको हो। सैनिक प्रवक्ता सहायक रथी गोकुल भण्डारीले तालिममा सहभागी हुन आवश्यक तयारी पूरा भएको बताए। उनले भने, सेनाको टोली सैन्य तालिममा सहभागी हुन आज छेन्दु जाँदै छ। बिम्स्टेक राष्ट्र्को संयुक्त सैन्य अभ्यासमा नेपालको सहभागितामा विवाद उत्पन्न भएपछि अन्तिम समयमा प्रधानमन्त्री केपी ओलीले सेनालाई सहभागी हुनबाट रोकेका थिए। बिम्स्टेक सदस्य राष्ट्रको संयुक्त सैन्य अभ्यास भदौ २५३१ गते (सेप्टेम्बर १०१६) सम्म भारतको पुणेमा भएको थियो। प्राविधिक र आर्थिक सहायताका लागि बनेको संगठनमा सैन्य अभ्यासले प्रवेश पाउनु असान्दर्भिक भएको भन्दै आलोचना भएपछि प्रधानमन्त्री ओलीले अभ्यासमा सहभागी नहुन सेनालाई निर्देशन दिएका थिए। नेपालीचिनियाँ जनमुक्ति सेनाको संयुक्त सैन्य अभ्यासबारे जापान, कोरिया, भारत, अमेरिका र विभिन्न युरोपेली देशले असहजता प्रकट गरे पनि नेपाली सेनाले चीनसँगको संयुक्त सैन्य अभ्यास नियमित र सामान्य भएको बताउँदै आएको छ। सेनाले अमेरिकी सेनासँग समेत संयुक्त सैन्य अभ्यास गर्दै आएको छ। सेनाले भारतीय सेनासँग पनि बर्सेनि संयुक्त सैन्य अभ्यास एक्सरसाइज सूर्यकिरण गर्दै आएको छ। चिनियाँ जनमुक्ति सेनासँग सेनाको संयुक्त सैन्य अभ्यास सगरमाथा फ्रेन्डसिपको यो दोस्रो संस्करण हो। अघिल्लो वर्ष नेपालमा भएको संयुक्त सैन्य अभ्यासको दोस्रो संस्करण छेन्दूमा हुन लागेको हो। गत वर्ष वैशाखमा भएको अभ्यास यस पटक सरकार गठनमा भएको ढिलाइ र प्रधानमन्त्री ओलीको चीन भ्रमणले केही समय पछि धकेलिएको हो। प्रधानमन्त्री ओली र त्यसलगत्तै तत्कालीन प्रधानसेनापति राजेन्द्र क्षेत्रीको चीन भ्रमणपछि सैन्य अभ्यास गर्ने टुंगो लागेको थियो। सैन्य अभ्यासमा सहभागी हुने सैनिक अधिकारीबाहेक सेनाका तर्फबाट पर्यवेक्षक टोली समेत सहभागी हुनेछ। आतंकवादबाट उत्पन्न हुन सक्ने सम्भावित सुरक्षा चुनौती दृष्टिगत गरी दुवै देशका विशेष सेनाले गत वर्ष पहिलो पटक संयुक्त सैन्य अभ्यास गरेका थिए। दोस्रो संस्करणमा समेत संयुक्त सैन्य अभ्यास प्रतिआतंकवाद युद्धकला र विपद् व्यवस्थापनलगायतमा नै केन्द्रित हुनेछ। गत वर्ष वैशाख ३१२ गतेसम्म महाराजगन्जस्थित विशेष वाहिनीमा दुई देशका विशेष सेनाले अभ्यास गरेका थिए। नेपालीचिनियाँ जनमुक्ति सेनाबीचको पहिलो संयुक्त सैन्य अभ्यासलाई सगरमाथा फ्रेन्डसिप२०१७ नाम दिइएको थियो। गत वर्ष चिनियाँ जनमुक्ति सेनाका कर्नेल याङ सुमेङको नेतृत्वमा २२ सदस्यीय टोली संयुक्त सैन्य अभ्यासका लागि काठमाडौं आएको थियो। चिनियाँ जनमुक्ति सेनासँग भएको सैन्य अभ्यासबारे टीकाटिप्पणी हुँदै आए पनि सेनाले भने कैयौं देशका सेनासँग हुने तालिम आदानप्रदानले सैन्य कूटनीति सुदृढ हुँदै जाने बताउँदै आएको छ।"
'कालो दिवस' नमनाउन फोरमको सर्कुलर,"काठमाडौं : सत्ता साझेदार दल संघीय समाजवादी फोरम नेपालले आफ्ना कार्यकर्तालाई संविधान दिवसको दिन कालो दिवस भनी आयोजना गरिने कुनै पनि कार्यक्रममा सहभागी नहुन निर्देशन दिएको छ । फोरमले आइतबार विज्ञप्ति जारी गर्दै यस्तो निर्देशन दिएको हो । वर्तमान संविधानप्रति आफ्नो पार्टीको अहमति कायम रहेपनि संशोधनमार्फत ती संबोधन हुने सम्भावना देखेकाले संविधानको विरोध नगर्न र त्यस्ता कार्यक्रममा सहभागी नहुन भन्दै फोरमले सर्कुलर जारी गरेको छ । विज्ञप्तिमा भनिएको छ, संविधान सभाबाट जारी गराइएको संविधानप्रति पार्टीको असहमति, विरोध र फरक धारणा यथावत नै छ। संविधान संशोधनको माध्यमबाट संविधानमा रहेका कमजोरीलाई सच्याउँदै प्राप्त अधिकारको संरक्षण गर्दै थप अधिकार प्राप्त गर्न हाम्रो पार्टी र सरकारमा रहेका दलसँग समझदारी भएकाले कालो दिवस मनाउने जस्ता कार्यक्रम बारे पार्टीले कुनै निर्णय नगरेको हुँदा त्यस्ता कार्यक्रममा सहभागी नहुन र कुनै भ्रममा नरहन आग्रह गर्दछौं २०७२ असोज ३ गते संविधान जारी गर्दा त्यसमा असमति जनाउँदै मधेसी दलले लामो समय आन्दोलन गरेका थिए । त्यसमा फोरम नेपालको पनि मुख्य भूमिका थियो। मधेसको अर्को मुख्य दल राजपाले भने यसपाली पनि संविधान जारी भएको दिनलार्इ कालो दिनका रूपमा मनाउने घोषणा गरेको छ ।"
"पुरुष मञ्चमा , महिला भुइँमा","जनकपुरधाम : जिल्ला समन्वय समिति धनुषाको दोस्रो जिल्लासभा आइतबार जनकपुरमा आयोजना गरियो । समितिका प्रमुख रामदेव बनरैत यादवको अध्यक्षतामा भएको कार्यक्रममा प्रमुख अतिथिको रूपमा प्रदेश २ का आन्तरिक मामिला तथा कानुनमन्त्री ज्ञानेन्द्रकुमार यादव सहभागी थिए । त्यसैगरी मञ्चमा प्रदेशका मुख्यन्यायाधिवक्ता दीपक झा, प्रदेशसभा सदस्य परमेश्वर साह, जनकपुर उपमहानगरपालिकाका मेयर लालकिशोर साह, प्रमुख जिल्ला अधिकारी प्रेमलाल लामिछाने, नेपाली सेनाका अधिकृत, पत्रकार महासंघका अध्यक्ष अनिल मि श्र र समन्वय समितिका उपाध्यक्ष दीपककुमार झालगायत १० जनालाई विशिष्ट अतिथि तथा अतिथिको आशन ग्रहण गराइएको थियो । तर यत्तिका भीडमा एक जनासमेत महिलालाई मञ्चमा स्थान दिइएको थिएन । कार्यक्रममा धनुषाका १८ स्थानीय तहमध्ये जनकपुर उपमहानगरपालिकाकी उपप्रमुख रीता झालगायत अधिकांश नगर तथा गाउँपालिका उपप्रमुख र उपाध्यक्षहरूको सहभागिता रहेको थियो । कार्यक्रममा जिल्ला समन्वय समितिका महिला सदस्यहरूको समेत सहभागिता थियो । कार्यक्रमको समग्र सहभागी संख्यामध्ये महिलाको सहभागिता आधाभन्दा बढी थियो । तर कुनै महिलाले मञ्चमा स्थान पाएनन् । कार्यक्रम अवधिभर मञ्चमा आसिन पुरुषहरूले भाषण दिइरहँदा अधिकांश मञ्चमै रहेका अतिथिहरू बिदा भए । तर प्रमुख अतिथि यादवको भाषण चलिराख्दासम्म पनि धैर्यतापूर्वक बसेका महिलाहरूले मात्र अन्त्यमा धन्यवाद पाए । आइतबारै जनकपुरको सीताशरण होटलको सभाकक्षमा भव्यताका साथ आयोजित जनकपुरपटना बस सेवा शुभारम्भ कार्यक्रममा पनि मञ्चमा कुनै महिलाले आसन पाएनन् । कार्यक्रमका प्रमुख अतिथि प्रदेश मुख्यमन्त्री लालबाबु राउत, प्रदेश २ का प्रहरी प्रमुख डीआईजी दिनेश अमात्य, उद्योग तथा संस्कृति मन्त्री रामनरेश राय, धनुषाका प्रजिअ प्रेमलाल लामिछाने, जनकपुर उद्योग वाणिज्य संघका अध्यक्ष, वरिष्ठ पत्रकार, समाजसेवी, अभियन्तालगायत पुरुष व्यक्तित्वहरू मञ्चमा थिए । तर एक जना महिलाले पनि विशिष्टको सम्मान पाएका थिएनन् । मञ्चमा २१ जनालाई प्रमुख, विशिष्ट तथा अतिथिहरूको आसन ग्रहण गराइए पनि महिलाको सहभागितालाई कसैले महŒव दिइएनन् । जिल्लामा हुने अधिकांश सार्वजनिक निकाय, संघसंस्था वा औपचारिक कार्यक्रमहरूमा महिला नेतृ, महिला प्रतिनिधिहरूलाई विकल्पका रूपमा मात्र मञ्चमा आसन ग्रहण गराउने गरिन्छ । यस्तो परिपाटीले महिलालाई सम्मान होइन अपमान हुने गरेको मिथिला नगरपालिकाकी उपप्रमुख तारा बस्नेत लामाको बुझाइ छ । समितिको कार्यक्रममा सहभागी लामाले भनिन्, यो एउटा कार्यक्रम मात्र नभई अधिकांश कार्यक्रममा प्रमुख नहुँदा वा अन्य अतिथि नआउँदा मात्रै महिला नेतृहरूलाई मञ्चमा ठाउँ दिने चलन छ । अन्यथा महिलाहरू सधैं कार्यक्रममा आउने र भाषण सुनेर फर्किनुबाहेक केही कामै छैन । बोली र भाषणमा मात्रै महिला अधिकार र समानताको कुरा गर्ने पुरुषले महिलाहरूलाई व्यवहारमा बराबरीको स्थान दिन अप्ठ्यारो मान्ने गरेको लामाले बताइन् । कम्तीमा प्रतिनिधिमूलक सहभागिताका लागि भए पनि मञ्चमा महिलालाई बसाउनुपर्ने हो, तर त्यसमा पनि आयोजकहरूले ध्यान नदिने हुँदा थुप्रै कार्यक्रममा महिला मात्र दर्शक बनेर बस्नुपर्ने अवस्था रहेको जनकपुर उपमहानगरकी उपप्रमुख रीता झा बताउँछिन् । एक त महिलालाई उच्च स्थान दिन आनाकानी गरिएको छ । अर्कोतर्फ प्रदेश सरकारको मन्त्रिमण्डलमा समेत महिलाको सहभागिता नाममा मात्र सीमित छ, उनले बताइन् । कार्यक्रममा प्रमुख अतिथिको रूपमा सहभागी भएका प्रदेशका आन्तरिक मामिला तथा कानुनमन्त्री यादवले प्रदेश सरकारले महिलाहरूको अधिकार तथा हिंसा न्यूनीकरणका लागि चाँडै महिला सशक्तीकरणसम्बन्धी विधेयक नै ल्याउने तयारीमा रहेको कुरा मञ्चबाटै जानकारी गराएका थिए । तर, महिलाहरूको अधिकारको लागि जस्तोसुकै नियम कानुन आए पनि व्यवहारमा समानता आएन भने त्यसले अर्थ नराख्ने विदेह नगरकी उपप्रमुख नीलमदेवी मण्डले बताइन् ।"
"न्याय दिने प्रतिबद्धतासहित प्रधानमन्त्रीले भने, 'निर्मला मेरी पनि छोरी हो'","काठमाडौं : प्रधानमन्त्री केपी शर्मा ओलीले बलात्कारपछि हत्या गरिएकी १३ वर्षीया निर्मला पन्तलाई न्याय दिलाउन आफू प्रतिबद्ध रहेको बताएका छन्। बिहान प्रधानमन्त्रीको सरकारी निवास बालुवाटार पुगेका निर्मलाका बाबु यज्ञराज र आमा दुर्गादेवीलाई प्रधानमन्त्रीले अपराधी पहिचान गरी कानुन अनुसार कारबाही गर्न सरकार प्रतिबद्ध रहेको बताएका हुन्। 'निर्मला दुर्गादेवी र यज्ञराजकी मात्र छोरी होइनन्, राष्ट्रकै छोरी हुन्, मेरी पनि छोरी हुन्, ', प्रधानमन्त्रीलाई उद्धृत गर्दै उनका प्रेस सल्लाहकार डा कुन्दन अर्यालले अन्नपूर्णसँग भने, 'तपाईँहरूलाई कुनै पनि हालतमा न्याय दिलाउन हामी प्रतिबद्ध छौँ। म यस विषयमा अत्यन्त संवेदनशील छु। न्याय पाउने कुरामा पूर्ण विश्वस्त हुन अनुरोध छ।' बालुवाटारमा बिहान आधा घण्टा भएको भेटमा निर्मलाका बाबुआमासँगै प्रदेश ७ का प्रमुख राजनीतिक दलका नेताहरू सहभागी थिए। नेताहरू भीम रावल, लेखराज भट्ट, दीपकप्रकाश भट्ट, रमेश लेखकसहित नेकपा र कांग्रेसका प्रमुख नेताहरू भेटमा थिए। प्रधानमन्त्रीले घटनाको अनुसन्धानमा प्रहरी प्रशासनको विश्वास गर्नु सरकारको बाध्यता भएको र त्यही विश्वासका कारण धोका भएको बताएको डा अर्यालले जानकारी दिए। 'सुरक्षाको जिम्मेवारी लिएको प्रहरीले छानबिन गर्छ भन्नेमा विश्वास गर्यौँ। तर पछि उनीहरूको गल्ती कमजोरी गरेको महसुसर गर्यौँ', प्रधानमन्त्रीलाई उद्धृत गर्दै अर्यालले भने, 'अहिले उनीहरूको छानबिनमाथि पनि छानबिन गरेका छौँ। प्रहरीले त्रुटिमात्र गरेको हो कि बदमासी नै गरेको हो, छानविन गर्छौँ। कुनै ओहोदामा बसेको भए पनि, कुनै दलको भए पनि, धनको बल भए पनि कारबाही गरेर छोड्छौँ। नयाँ शिराबाट अनुसन्धान थालिएको छ, न्याय पाउने कुरामा विश्वस्त हुनुस्।' निर्मलाका बाबुआमाले प्रहरीले बदमासी गरेको र प्रहरीकै नेतृत्वमा प्रमाणहरू मेट्ने काम भएको प्रधानमन्त्रीलाई ध्यानाकर्षण गराएका थिए। डा अर्यालका अनुसार उनीहरूले 'प्रहरी र प्रहरीकै मानिस घटनामा संलग्न भएको आफूहरूले भन्दै आएको र त्यसमा आफूहरू दृढ रहेको' जानकारी प्रधानमन्त्रीलाई गराएका थिए। प्रहरीको प्रारम्भिक अनुसन्धानमा हेलचेक्र्याइ भएको स्वीकार्दै प्रधानमन्त्रीले 'जटिलताका बीच पनि घटनाको अनुसन्धान गरी न्याय दिनेमा सरकार प्रतिबद्धत रहेको' बताए। 'म, गृह मन्त्रालय र प्रहरी सबै लागेका छौँ, न्याय दिने कुरामा कुनै कमजोरी हुन दिन्नौँ', प्रधानमन्त्रीले भने।"
सरकारी सामान खरिदमा मनलाग्दी,"काठमाडौं : सरकारी कार्यालयले जिन्सी तथा सामान खरिदमा एक वर्षमा आफूखुसी एक अर्ब रुपैयाँभन्दा बढी खर्च गर्ने गरेको पाइएको छ। राष्ट्रिय सतर्कता केन्द्रले विभिन्न समयमा गरेको अध्ययनअनुसार देशभरका कार्यालयले कार्यालय सञ्चालन तथा व्यवस्थापनमा प्रयोग हुने जिन्सी तथा सामान खरिदमा मनलाग्दी खर्चिएका हुन्। सरकारले सामान खरिदमा निश्चित दर निर्धारण नगर्दा एकै सामान पनि ठूलो मूल्य अन्तरमा खरिद हुने गरेको सतर्कता केन्द्रको अध्ययनले देखाएको छ। सामान खरिदमा पनि कैयौं कार्यालयको बेरुजु आउने गरेको छ। कार्यालय सञ्चालनमा आवश्यक कागज, कपी, कलम, फर्निचर, कुर्सी, टेबल तथा कार्यालयमा प्रयोग हुने अन्य वस्तुको खरिदमा कार्यालयपिच्छे फरक दररेट हुने गरेको छ। सरकारी कार्यालयहरूमा एउटै वस्तु खरिद गर्दा पनि तीन गुणादेखि ५६ गुणासम्मको फरक देखिएको केन्द्रले जानकारी दिएको छ। सरकारी कार्यालयलाई सुशासनयुक्त राख्न खरिद वस्तुमा एकरूपता कायम गर्नुपर्ने केन्द्रका प्रवक्ता विष्णुराज लामिछानेले बताए। केन्द्रले यस विषयमा सरकारलाई आवश्यक सुझाव दिने भएको छ। सबै सरकारी कार्यालयमा खरिद हुने सबै वस्तुको दररेटमा केन्द्रबाटै एकरूपता कायम गर्नुपर्छ। त्यसो गरे मात्रै आफूखुसी हुने खर्च नियन्त्रण गर्न सकिन्छ, प्रवक्ता लामिछानेले भने। अहिले कार्यालयले ५ देखि १० लाखसम्मको सामान किन्दा आफैंले सिलबन्दी दरभाउ पत्र लिने र महँगोमा सामान खरिद गर्ने गरेका छन्। कमिसनको लोभले कार्यालयहरूले कम मूल्य पर्ने वस्तुलाई बढी मूल्यमा खरिद गर्ने गरेका छन्। ६० रुपैयाँ पर्ने कलमलाई १ सय रुपैयाँ वा त्योभन्दा बढीमा खरिद गर्ने गरिएको पाइएको सतर्कता केन्द्रका अधिकारीको भनाइ छ। रजिस्टर, कपी, कागज पनि वास्तविक मूल्यभन्दा अत्यधिक मूल्यमा किन्ने गरिएको छ। भन्सारबाट आएको मूल्यका आधारमा जिन्सी सामानको मूल्यमा एकरूपता कायम गर्न सकिए भन्सारमा न्यून बीजकीकरण गरेर सामान ल्याउने बद्मासीसमेत रोकिने केन्द्रका प्रवक्ता लामिछानेको भनाइ छ। सामानको दररेट सरकारले नै निर्धारण गरे विज्ञापनबापत वार्षिक खर्च हुने करोडौं रुपैयाँसमेत जोगिनेछ। त्यसैगरी व्यवसायीले टेन्डरपिच्छे फरकफरक रेट राखेर कार्टेलिङ गर्ने प्रवृत्तिमा समेत कमी आउने उनको भनाइ छ। प्रधानमन्त्री तथा मन्त्रिपरिषद् कार्यालयले सार्वजनिक खर्चमा मितव्ययिता अपनाउनेसम्बन्धी कार्यविधि पारित गरेपनि त्यसको प्रभावकारी कार्यान्वयन गराउन सकेको छैन्। कार्यान्वयन हुन नसक्दा अहिले पनि देशभरका कार्यालयले मनलागी सामान खरिद गरिरहेका हुन्। प्रधानमन्त्री कार्यालयका प्रवक्ता विनोदबहादुर कुँवरले सबै सरकारी कार्यालयमा आवश्यक सामानमा एकरूपता कायम गर्न जरुरी रहेको बताए। यस विषयमा प्रधानमन्त्री कार्यालयले छलफल गरी आवश्यक निर्णय गर्ने र कार्यालयको मनपर्दी खर्च रोक्ने उपाय पहिचान गरिने कुँवरले जानकारी दिए।"
"येनानमा पुगेर प्रचण्डले भने, 'क्रान्तिको अनुभव गरे जस्तो भयो'","चीन : चीन भ्रमणमा रहेका नेपाल कम्युनिस्ट पार्टी (नेकपा) का अध्यक्ष पुष्पकमल दाहाल प्रचण्डले आइतबार साँझ सान्सी प्रान्तीय कमिटीका स्थायी समिति सदस्य तथा येनान नगर कमिटीका सेक्रेटरी सु सिन्रोङ्गसँग छलफल गरेका छन्। सो अवसरमा प्रचण्डले आफू र आफ्नो टोलीलाई चिनियाँ क्रान्तिका ऐतिहासिक स्थलहरुको भ्रमण गराएकोमा येनान नगर पार्टी कमिटी, जनसरकार र येनानवासी जनसमुदायमा धन्यवाद ज्ञापन गरे। 'धेरै पटक चीनको भ्रमण गरेपनि क्रान्तिको ऐतिहासिक नगरको अवलोकन गर्ने सन्दर्भ नमिलेको उल्लेख गर्दै यसपटक चिनियाँ कम्युनिष्ट पार्टीको निमन्त्रणामा यो अवसर मिलेकोमा अत्यन्त खुसी लागेको छ', प्रचण्डलाई उद्धृत गर्दै उनको निजी सचिवालयले जनाएको छ। प्रचण्डले येनानमा बसेर माओले विकास गरेको जनयुद्ध र नयाँ जनवादी क्रान्तिको कार्यदिशा नै माआत्सेतुङ विचारधारा भएको उल्लेख गर्दै आफूहरूले यसै विचारको अध्ययनबाट प्रेरित भएको बताए। येनान नगरको अवलोकन गर्दा आफूलाई गौरवान्वित महशुस भएको पनि उनको भनाई थियो। छलफलका क्रममा प्रचण्डले चिनियाँ क्रान्तिको ऐतिहासिक भूमिका केवल चिनियाँ जनता र पार्टीको मात्र नभएर संसारभरी कै निम्ति प्रेरणाको स्रोत हो भन्ने कुरा नेपाल कम्युनिष्ट पार्टी र नेपाली जनतामा स्थापित रहेको बताए। उनले भने, 'यहाँ आउँदा आफ्नै क्रान्तिको अध्ययन र अनुभव गरे जस्तो भएको छ।' अध्यक्ष प्रचण्डले नेपालमा राजनीतिक स्थिरता कायम भएको बताउँदै अबको आफूहरुको जिम्मेवारी आर्थिक समृद्धिसहित समाजवादको निर्माण गर्नु रहेको बताए। सेक्रेटरी सु सिन्रोङ्गले सान्सी प्रान्त र येनान नगरको बारेमा संक्षिप्त ब्याख्या गरेका थिए।"
सरकारले पाएन योग्य राजदूत,"काठमाडौं : सरकारले चाहँदा १६ स्थानमा नयाँ राजदूत पठाउन सक्छ । त्यसको भित्री तयारी गरेको भन्न थालेको पनि छ महिना बितिसक्यो । तर, राजदूत नियुक्तिले अझै टुंगो पाएको छैन । दिल्ली दूतावास झन्डै एक वर्षदेखि नेतृत्वविहीन छ भने युएई तीन वर्षदेखि । मलेसियामा पनि राजदूत नभएको एक वर्ष पुग्ने लागेको छ । अन्य छ स्थानमा आगामी पुसमाघदेखि राजदूत खाली हुनेछन् । अघिल्लो सरकारले पठाएको राजदूत पनि फिर्ता गर्ने तयारी सरकारको छ । चार स्थानमा खाली, छ स्थानमा कार्यावधि सकिने र छ स्थानमा फिर्ता बोलाउँदा सरकारले १६ स्थानमा राजदुत नियुक्त गर्नुपर्ने देखिन्छ । यस्तै, सरकारी थिंक ट्यांक पनि नेतृत्वविहीन छ । परराष्ट्र मामिला अध्ययन प्रतिष्ठानमा पनि नियुक्ति गर्न सकेको छैन । राजदूत नियुक्तिका लागि भन्दै सरकारले मापदण्ड पारित गरेको पनि दुई महिना भइसकेको छ । सरकारद्वारा तयार मापदण्डअनुरूप योग्य व्यक्ति नभेटेपछि राजदूत नियुक्तिमा ढिलाइ भएको प्रधानमन्त्री कार्यालयका अधिकारीहरूले खुलासा गरे । हामीकहाँ मानिस नै अभाव रहेछ । अध्ययन, अनुसन्धानमा लागेका काविल (योग्य) व्यक्ति नै रहेनछन्, एक मन्त्रीले अन्नपूर्णसँग भने, भारतका लागि सिफारिस भएका व्यक्तिमा विवाद आयो । अर्को त्यही स्तरको व्यक्ति खोई ल्याउनुहोस् ? न दलभित्र, न कूटनीतिक सेवामा दुवैतर्फ समस्या रहेछ । स्वतन्त्र विज्ञ नभएको र भएका पनि अधिकांश कांग्रेसनिकट रहेको भन्दै ती मन्त्रीले भने, जानाजान प्रतिपक्ष दल निकटका व्यक्ति पठाउँदा सरकारलाई काम गर्न सहज हुँदैन । राजदूत सरकारले पत्याएको र विश्वास गरेको व्यक्ति पठाउने हो । हामीले तयार गर्न सकेका रहेनछौं । दक्ष व्यक्तिको खोजी भइरहेको छ । राष्ट्रसंघीय नियोग पनि खाली छ । राष्ट्रसंघको ७३ औं महासभा हुनै लाग्दा समेत राजदूत नहुँदा सरकार आफै अलमलमा छ । अघिल्लो महासभामा तत्कालीन स्थायी नियोग प्रमुख दुर्गाप्रसाद भट्टराईलाई समय थप गरेर राखिएको थियो । महासभा सकिएपछि लामो समयसम्म उनले काम गरे । दुई महिनाअघि सरकारले नयाँ नियुक्ति गर्ने भन्दै उनलाई फिर्ता बोलायो । तर, त्यहाँ पनि अझै नियुक्ति गर्न सकेको छैन । नियोगमा परराष्ट्र सचिवको स्वाभाविक दाबेदारी मानिने भए पनि सहसचिवलाई पठाउँदै उनी मुख्य सचिवका आकांक्षी देखिएपछि मन्त्रालयभित्रबाट पनि नियुक्तिमा समस्या आएको हो । सहसचिव नै दोस्रो व्यक्तिको रूपमा न्यूयोर्कमा रहेकाले सहसचिवमाथि अर्को सहसचिवलाई राजदूत बनाएर किन पठाउने भन्ने तर्क प्रधानमन्त्रीको रहेको परराष्ट्र उच्च अधिकारीले भने । मन्त्रालयभित्र पनि नेकपा (तत्कालीन एमाले र माओवादी केन्द्र) निकट भनिएका कर्मचारीका लागि भन्दै वरिष्ठता र पुरानो रोलक्रम मिचेर नियुक्ति सिफारिसको तयारीले पनि समस्या निम्त्याएको छ । परराष्ट्र मन्त्रालयभित्र यो विषयमा झन् धेरै चासो छ, जुन स्वाभाविक पनि हो । त्यसो त एक महिनाअघि मन्त्रिपरिषद्ले निर्वाचन आयोगका पूर्वप्रमुख निर्वाचन आयुक्त नीलकण्ठ उप्रेतीलाई भारत र पूर्वराजदूत उदयराज पाण्डेलाई मलेसियाका लागि राजदूतमा सिफारिस गरेको थियो । संवैधानिक निकायका अवकाशप्राप्त पदाधिकारीलाई अर्काे कुनै सरकारी काममा नियुक्त गर्नु संविधान प्रतिकूल हुने र आगामी नियुक्तिमा असर गर्ने भन्दै विवाद देखिएको थियो । पछि मन्त्रिपरिषद्ले दुवै जनाको नाम संसदीय सुनुवाइ समितिमा पठाएन । सोही कारण अन्य स्थानमा पनि नियुक्ति प्रक्रिया रोकिएको परराष्ट्र अधिकारीले बताए । उप्रेती र पाण्डे प्रधानमन्त्रीको कार्यालय र परराष्ट्र मन्त्रालय पुग्न भने छाडेका छैनन् । सरकारले उक्त समयमा भारत र मलेसियासगै न्यूयोर्कस्थित स्थायी नियोग र संयुक्त अरब इमिरेट्स (युएई) मा राजदूत सिफारिसको लागि छलफल गरेपनि भारत र मलेसियाको नाममा मन्त्रीपरिषद्मा सहमति भएको थियो । नाम सार्वजनिक हुनेबित्तिकै विवाद आएको हो । युएईमा मलेसियाभन्दा लामो समयदेखि राजदूतविहीन रहँदा समेत बलियो भनिएको सरकारले राजदूत नियुक्ति टुंगो लगाउन नसक्नु आफैमा आश्चर्यजनक विषय हो । सबैको समय आउँछ, यहाँ वरिष्ठहरूले बढी नै चलखेल गरे, एक कनिष्ठ सहसचिवले भने, मन्त्री सोझा र कर्मचारीका नेतृत्व तहमा रहेकाले गर्ने कूटनीति खासै नबुझेकाले अलमल्याइदिएर पनि समस्या देखिएको हो । न्युयोर्क नियुक्तिबारे तीन वर्षअघि सहसचिव भएका र तीन वर्षपछि सहसचिव भएकामा अन्तर के भन्ने प्रश्न उठेपछि अन्यौल देखिएको हो । परराष्ट्रमन्त्री साताव्यापी युरोप भ्रमणमा राजदूत नियुक्तिको अन्यौलकै बीचमा परराष्ट्रमन्त्री प्रदीप ज्ञवाली शनिबार पुनः युरोपको साताव्यापी भ्रमणमा निस्के । उनले एक महिनाअघि पनि युरोप भ्रमण गरेका थिए । बिम्स्टेकको तयारी भइरहँदा उनी युरोपमै थिए । अस्ट्रियाको भियनामा हुने अन्तराष्ट्रिय आणविक उर्जा एजेन्सी (आईएईए) ६२ औं नियमित सभामा सम्बोधन गर्न उनी त्यसतर्फ गएका हुन् । उनी भियनामा दुई दिन बस्ने र समकक्षीसँगको भेटपछि ब्रसेल्स जानेछन् । यसअघिको भ्रमणमा पनि उनले ब्रसेल्समा भेटघाट गरेका थिए । युरोपको भ्रमणलगत्तै काठमाडौं आएर एक दिन रहनेछन् । त्यसपछि न्युयोर्क जाने तयारी सरकारको छ । प्रधानमन्त्रीको नेतृत्वमा नै न्युयोर्क भ्रमण हुने एक अधिकारीले बताए । प्रधानमन्त्रीको अमेरिका भ्रमणअघि राजदूत नियुक्ति अघि नबढ्ने स्पष्ट छ, ती अधिकारीले भने, कुनै कारणवश सिधै खल्तीबाट नियुक्ति प्रस्ताव भएमात्रै, मन्त्रालयबाट अहिले नियुक्तिको सिफारिस हुने छैन । यसअघि प्रधानमन्त्री केपी ओलीले बिमस्टेक सम्मेलनलगत्तै राजदूत सिफारिस गर्ने र कुनै दूतावास खाली नराख्ने सार्वजनिक रूपमै बताएका थिए । परराष्ट्रमन्त्री ज्ञवालीले पनि नियुक्ति प्रक्रिया अघि बढ्ने जिकिर गरेका थिए । हामीले मापदण्डअनुरूप नै नियुक्ति अघि बढाउनेछौं, उनले भने । दूतावास खाली राख्दा त्यो मुलुकलाई सरकारले प्राथमिकता नदिएको कूटनीतिक अर्थ लाग्न सक्छ । सरकारले सोही मुलुकको काठमाडौंस्थित दूतावासबाट काम सम्पन्न हुने सन्देश दिएको रूपमा अथ्र्याइन सक्छ । दूतावास खाली राख्ने नियत हाम्रो होइन । न्यूयोर्क जानुअघि सिफारिस हुन्छ होला, युरोप जानुअघि शनिबार साँझ परराष्ट्र मन्त्रीले भने, हामी गृहकार्य गरिरहेका छौं, छलफल भइरहेको छ । अधिकारीहरूका अनुसार परराष्ट्र मन्त्रालयले करिब तीन दर्जन व्यक्तिको नाममा छलफल गरिरहेको छ । कतिपयले आफै बुझाएको व्यक्तिगत विवरण र कतिपयको विवरण मागेर नै परराष्ट्र मन्त्रालयले आन्तरिक गृहकार्य गरिरहेको बताए पनि त्यो अझै टुंगोमा पुग्न सकेको छैन । युएई र मलेसियामा लामो समयदेखि राजदूत नहुँदा कामदारमा परेको समस्या समाधानमा पनि असहजता आएको छ । श्रमका विभिन्न मुद्दाहरू सुन्ने व्यक्तिको अभाव छ । राजदूतभन्दा तलको निकायलाई त्यहाँको विदेश मन्त्रालयले खासै महत्व दिँदैन, एक अधिकारीले दूतावासबाटै गुनासो गर्दै भने, जसले गर्दा काममा समस्या परिरहेको छ । हाम्रा मन्त्रालयमा रहेकाले गर्छन् उपसचिवहरूले पनि भन्दिन्छन । तर यहाँपरिस्थिति फरक छ । हामी अधिकृतउपसचिवलाई यहाँकाले गन्दै गन्दैनन् । कि राजदूतभन्दा तल्लोस्तरकै दूतावास राखेर चार्ज डी अफेयर्स भन्न पयो, नत्र राजदूत पठाउन आवश्यक छ । न्युयोर्क खाली छ भने आगामी तीन महिनामा जेनेभास्थित राष्ट्रसंघीय नियोग पनि रिक्त हुनेछ । त्यस्तै कुबेत, फ्रान्स, क्यानडा, दक्षिण अफ्रिका र थाइल्यान्ड पनि आगामी तीन महिनाभित्र खाली हुँदैछ । अघिल्लो सरकारले नियुक्ति गरेका राजदूत बंगलादेश, जापान, इजरायल, कतार, दक्षिण कोरिया र स्पेनका राजदूतलाई सरकारले फिर्ता बोलाउने बताइएको छ । स्थान र नाम स्पष्ट नभने पनि केही स्थानको राजदूत रिभ्यु गर्ने परराष्ट्रमन्त्री ज्ञवालीले बताएका हुन् । नेपालको ३० मुलुकमा दूतावास छन् भने न्युयोर्क जेनेभा र भियनामा राष्ट्रसंघीय स्थायी नियोग छ ।"
