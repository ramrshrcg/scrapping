शीर्षक,विवरण
चुलिँदो व्यापार घाटा,"दुईतिहाइको शक्तिशाली सरकार गठन हुँदा पनि मुलुकको आर्थिक परिसूचक दिनप्रतिदिन खस्किँदो छ। विदेशी लगानी नआउँदा र व्यापार घाटा उच्च भएका कारण चालू खाता घाटादेखि, मूल्यवृद्धि, मूल्यस्फीति व्यापक हुँदै गइरहेको छ। त्यसैले सरकारले लिएको लक्ष्य दिगो, फराकिलो र उच्च आर्थिक वृद्धि अहिलेका परिसूचक हेर्दा असम्भव देखिन्छन्। अर्थतन्त्रको सबैभन्दा टाउको दुखाइको विषय उच्च व्यापार घाटा। चालु आर्थिक वर्षको पहिलो ६ महिनामै व्यापार ६ खर्ब ७ अर्ब रुपैयाँ आयात भएको छ। यो अघिल्लो वर्षको तुलनामा ३४ प्रतिशतले बढी हो। चालु आर्थिक वर्षको ६ महिनामा व्यापार घाटा पाँच खर्ब ६९ अर्ब रुपैयाँ पुगेको छ। आर्थिक वर्ष ०५७५८ मा कुल गार्हस्थ्य उत्पादनमा उद्योग क्षेत्रको योगदान ९३ प्रतिशत थियो। ०७४७५ मा आइपुग्दा यो ५४ प्रतिशतमा झर्यो। उद्योग मात्र होइन, कृषि क्षेत्रको हविगत पनि उस्तै छ। ०७४७५ मा मुलुकको गार्हस्थ्य उत्पादनमा कृषि क्षेत्रको योगदान २७६ प्रतिशत रह्यो। यसरी कृषि र उद्योग क्षेत्रमा आएको गिरावटले आयात बढाइदियो भने निर्यात क्षमता घटाइदियो। ०४६ पछि सुरु भएको उदारीकरणले सबै क्षेत्रको जिम्मा निजी क्षेत्रलाई दिइयो। तर दुर्भाग्यवश पुँजी निर्माण गर्न नसकेका कारण निजी क्षेत्र फस्टाउन सकेन। निजी क्षेत्रलाई २१४ मेगावाट बिजुली उत्पादन गर्ने जिम्मा दिइयो, तर आयो ३७ मेगावाट। फलस्वरूप चालू आर्थिक वर्षको पाँच महिनामा बिजुली मात्र सात अर्ब रुपैयाँको आयात गर्नुपर्यो। आर्थिक वर्ष २०७४७५ को कुल व्यापार ११ अर्ब ८० अर्ब रुपैयाँमा व्यापार घाटा १० खर्ब ३२ अर्ब रुपैयाँ थियो। अर्थात् कुल व्यापारमा आयात ९३७ प्रतिशत र निर्यात जम्मा ६३ प्रतिशत। भारतसित मात्रै कुल व्यापार घाटाको अंश ६६२ प्रतिशत छ। भारतलाई हामीले मुस्किलले ४२ अर्ब ४६ करोडका सामान बेच्न सकेछौं, जबकि आयात भने ७ अर्ब ३२ अर्ब रुपैयाँ भएछ। चालु आर्थिक वर्षको पहिलो चार महिनामा १० अर्ब रुपैयाँको चामल आयात भयो, मुलुक भने कृषिप्रधान। बढ्दो व्यापार घाटाले मुलुकको लगानी क्षमतामा गिरावट ल्याउँछ। मूल्य वृद्धि गर्छ। समग्रमा जनताको दैनिक जीवन कष्टकर हुन्छ। नेपालमा विदेशी रक्सी मात्र २० अर्बको आयात हुन्छ। प्रत्येकजसो घरमा मोटरसाइकल वा गाडी किन्नुपर्ने बाध्यता छ। सार्वजनिक यातायातलाई भरपर्दाे र व्यवस्थित बनाउन सकेको भए सवारी आयात कम हुन्थ्यो। बिजुलीको विकास गर्न सकेको भए भारतबाट वर्षको २२ अर्बको विद्युत् आयात गर्नुपर्ने थिएन। नवउदारीकरणका नाममा राज्यले आफ्नो भूमिका छाड्दै जाँदा यो अवस्थामा आइपुग्यो। केही बिलासी वस्तुको आयात नियन्त्रण गर्दैमा समग्र व्यापार घाटामा सुधार भइहाल्ने होइन। मुख्य उत्पादन र बजारमा जोड दिन जरुरी छ। उत्पादनका सामग्रीको सहज आपूर्ति पहिलो सर्त हो। उत्पादित वस्तुको मूल्य पाउने गरी बजारीकरण हुनुपर्ने अर्काे अनिवार्यता हो। धान, चामल, तरकारी, मासु, फलफूल आदि आयात कम गर्ने वा विस्थापन गर्ने नीति राज्यले लागू गर्न सकेन। कृषिमा अनुदान, यान्त्रिकीकरण, पशु बिमा, किसानलाई सामाजिक सुरक्षा, सिँचाइ र बजारीकरणको समस्याले आक्रान्त कृषि क्षेत्र परनिर्भर बन्दै गयो। कृषि उद्योग स्थापना हुन सकेन। भारतबाट आयातीत धानबाट चामल उद्योग खुले। भारत र तेस्रो देशबाट आयात गरिएका तोरीबाट यहाँ तेल उद्योग सञ्चालन भए। कृषिजन्य उद्योगका लागि आवश्यक पर्ने कच्चा पदार्थ यही फलाउन सकिन्थ्यो। उद्योग र बजारको एकसाथ विकास हुनुपर्छ। यहीं उत्पादन गर्न सकिने र आयात गर्नै नपर्ने वस्तुमा राज्यले जोड दिनुपर्छ, भाषणमा होइन, व्यवहार र कर्ममा।"
कपडा सहित तीनजना पक्राउ,"काठमाडौं : महानगरीय प्रहरी प्रभाग कोटेश्वरले राजश्व छली गरेर ल्याएको कपडासहित तीनजनालाई पक्राउ गरेको छ । प्रभागको टोलीले बा १७ च ३३६८ नम्बरको सवारी साधन चेकजाँचका क्रममा कपडासहित भारतका अरविन्दकुमार गुप्ता, सवारी चालक धनबहादुर मगर र सहचालक मिलन राईलाई बुधबार पक्राउ गरी आज सार्वजनिक गरेको हो । महानगरीय प्रहरी कार्यालय रानीपोखरीका प्रवक्ता एवं प्रहरी वरिष्ठ उपरीक्षक पुजा सिंहले अवैध रुपमा भन्सार छलेर ल्याएको रु आठ लाख मूल्य बराबरको कपडासहित पक्राउ गरिएकोे जानकारी दिइन् । पक्राउ परेकासँग आवश्यक अनुसन्धान भइरहेको प्रहरीले जनाएको छ । विचौलिया पक्राउ महानगरीय प्रहरी वृत्त सातदोबाटोले यातायात व्यवस्था कार्यालय कुसुन्तिबाट १० जनालाई पक्राउ गरेको छ । वृत्तको टोलीले कार्यालयमा जाने सेवाग्राहीलाई विभिन्न प्रलोभन देखाई काम छिटो काम गरिदिन्छु भनी प्रलोभन देखाउने भोजपुरका निगम राईसहित १० जनालाई पक्राउ गरेको हो । घटनाको सम्बन्धमा थप अनुसन्धान भइरहेको प्रहरीले जनाएको छ । रासस"
झापाको अर्जुनधारामा माछा मार्न खोज्दा अजिङ्गर भेटियो,झापा : झापाको अर्जुनधारा नगरपालिका ४ मा माछा मार्ने क्रममा दुर्लभ अजिङ्गर भेटिएको छ । डिभिजन वन कार्यालयका प्रमुख विष्णुलाल घिमिरेका अनुसार आज बिहीबार स्थानीयबासीले खोल्सीमा माछा मार्ने क्रममा अजिङ्गर फेला पारेका हुन् । आठ किलो तौल र ६ फिट लम्बाइ भएको सो अजिङ्गरलाई स्थानीयवासीले शनिश्चरे प्रहरी चौकीमा बुझाएका छन् । प्रहरी नायब निरीक्षक राजन खड्काले वन कार्यालयको निर्देशनमा अजिङ्गरलाई संरक्षणका लागि अर्जुनधारा१ स्थित हलुवागढ सामुदायिक वनलाई हस्तान्तरण गरिने बताए । रासस
बीपी प्रतिष्ठानमा अक्सिजन उत्पादन सुरु,"सुनसरी : बीपी कोइराला स्वास्थ्य विज्ञान प्रतिष्ठान धरानमा नयाँ अक्सिजन प्लान्ट सुरु भएको छ। बिहीबारदेखि प्रतिष्ठानले आफ्नै अक्सिजन प्लान्टबाट आवश्यक अक्सिजन उत्पादन सुरु गरेपछि अब प्रतिष्ठान अक्सिजनमा आत्मनिर्भर बनेको छ। प्रतिष्ठानलाई हाल प्रतिमिनेट ८ सय लिटर अक्सिजन आवश्यक पर्छ। बिहीबारबाट सुरु गरेको प्लान्टबाट प्रतिमिनेट १६ सय लिटरसम्म अक्सिजन उत्पादन हुन सक्ने प्रतिष्ठानका बायोमेडिकल इन्जिनियर प्रदीपराज साहले बताए। उनका अनुसार प्लान्टबाट उत्पादन भएको अक्सिजन मध्ये ५ सय लिटर पाइपलाइन मार्फत प्रतिष्ठानका विभिन्न वार्डमा पुग्छ भनेर ३ सय लिटर सिलिन्डरमा भरेर राखिन्छ। साह भन्छन्, पाइपलाइन नभएका ठाउँमा वा विद्युत आपूर्ति नभएका बेला पनि ति सिलिन्डर प्रयोग गरिन्छ। त्यसबाहेक प्रतिष्ठानलाई प्रयोग गरेर बढी भएको अक्सिजन अन्यत्र बिक्री समेत गर्न सकिन्छ। प्लान्टमा स्लोभाकियाको अक्सिजन जेनेरेटर, जर्मनीको एयर कम्प्रेसर, इङ्ग्ल्यान्डको बुस्टर भारतीय प्राविधिकहरुले जडान गरेका हुन्। प्लान्टले बाहिरको हावालाई लिएर त्यसमा रहेको २१ प्रतिशत अक्सिजन संचय गर्ने गर्छ। प्लान्टबाट पाइपलाइन बाहेक दैनिक ६० वटा सिलिन्डरमा अक्सिजन भर्न सकिन्छ। करिब २ वर्षअघि नै सुरु हुनुपर्ने अक्सिजन प्लान्ट निर्माण गर्ने जिम्मा पाएको कम्पनीको लापरबाहीले अलपत्र थियो। प्रतिष्ठानका तत्कालीन उपकुलपति बलभद्रप्रसाद दासले निर्माण पुरा नभई पुरै भुक्तानी दिएका थिए। २ वर्षसम्म निर्माण नभएपछि प्रतिष्ठानले कम्पनीलाई ताकेता गरेपछि प्लान्ट निर्माण भएको हो। प्रतिष्ठानमा रहेको प्रतिमिनेट २ सय ८० लिटर क्षमताको प्लान्ट पनि ६ महिनादेखि बन्द अवस्थामा छ। नयाँ अक्सिजन प्लान्ट समयमा निर्माण नहुँदा प्रतिष्ठानले बाहिरबाट दैनिक ७० हजारसम्मको अक्सिजन खरिद गर्ने गरेको थियो। यो हिसाबले २ वर्षमा प्रतिष्ठानले करिब ५ करोड अक्सिजनमा गुमाएको छ। पुरै भुक्तानी लिएर काम नगर्ने कम्पनीलाई क्षतिपूर्तिको समेत दाबी गरिने प्रतिष्ठानका अस्पताल निर्देशक डागौरीशंकर साहले बताए। करिब ३ करोड २४ लाख लागत भएको प्लान्टको निर्माण नेपालको डाइग्नोवेभ र भारतको युनिसी इन्डिया प्रालिले गरेका हुन्। प्लान्टको बिहीबार प्रतिष्ठानका उपकुलपति प्राडाराजकुमार रौनियारले रिबन काटेर उद्घाटन गरे। उनले प्रतिष्ठान अब अक्सिजनमा आत्मनिर्भर भएको भन्दै बढी उत्पादन भएका अक्सिजन बिक्रीको व्यवस्था मिलाइने र पुरानो प्लान्ट पनि बनाएर रिजर्वमा राख्ने बताए। उनले भने,यो प्लान्टले प्रतिष्ठानको खर्चपनि घट्यो, उपचारमा पनि सहज भयो। अन्य ठाउँमा समस्यापनि अब समाधान हुँदै जान्छन्।"
चरेससहित एकजना पक्राउ,रुकुम : रुकुम पश्चिममा १७ किलो चरेससहित एकजनालाई प्रहरीले प्रक्राउ गरेको छ । पक्राउ पर्नेमा बाँफीकोट गाउँपालिका८ का ४८ वर्षीय जयराम खत्री रहेको प्रहरी नायब उपरीक्षक सुमित खड्काले बताए । उनका अनुसार बुधबार राति सोही गाउँपालिकाको वडा नम्बर ६ तल्लो बजारमा जाँचका क्रममा खत्रीलाई प्रहरीले पक्राउ गरेको हो । नदुवाबाट आउँदै गरेको भे ३ प २८८० नम्बरको मोटरसाइकलमा आएका दुई व्यक्तिलाई रोकी नियन्त्रण लिने क्रममा सेतोबोराभित्र लुकाएर राखिएको लागुऔषध चरेस फेला परेको प्रहरीले बताएको छ । पक्राउ परेका खत्रीलाई थप अनुसन्धानका लागि छ दिनको म्याद थप गरिएको बताइएको छ । रासस
"सरकारका प्रवक्ताको व्यंग्य : वाइडबडी हराएको छैन, हातहातमा बोकेकै थिए","काठमाडौँ : सञ्चार तथा सूचना प्रविधि मन्त्री गोकुल बास्कोटाले नेपाल वायु सेवा निगमको वाइडबडी खरिद प्रक्रियामा भएको भनिएको भ्रष्टाचारको छानबिन भइरहेको बताएका छन् । मन्त्रिपरिषद्ले यही सोमबार गरेका निर्णय सार्वजनिक गर्न बिहीबार मन्त्रालयमा आयोजित नियमित पत्रकार सम्मेलनमा बोल्दै मन्त्री बास्कोटाले वाइडबडी कतै नहराएको र भ्रष्टाचारबारे छानबिन भइरहेको स्पष्टिकरण दिएका हुन् । मन्त्री बास्कोटाले वाइडबडी प्रकरण नसेलाएको भन्दै तात्तातै सरकारबाट छानबिन भइरहेको उल्लेख गरे । 'वाइडबडी कतै हराएको छैन र सेलाएको पनि छैन', उनले कटाक्ष गर्दै भने, 'अस्तिसम्म मान्छेका हातहातमा ठुला ठुला वाइडबडी देखेको थिएँ । वाइडबडी हराएको भन्ने कुरा गलत हो ।' मन्त्री बास्कोटाको यो कटाक्ष प्रमुख प्रतिपक्षी दल नेपाली कांग्रेसप्रति लक्षित थियो । कांग्रेसको यही माघ २१ गतेको देशव्यापी विरोध प्रदर्शनका क्रममा वाइडबडी जहाजको डमी बनाएर सडकमा डुलाएकोप्रति मन्त्री बास्कोटाले कटाक्ष गर्ने क्रममा यसो भनेका हुन् । नेपाल वायु सेवा निगमले दुईवटा वाइडबडी जहाज खरिदका क्रममा प्रधातमन्त्री तथा तत्कालीन विभागीय मन्त्रीका रुपमा कांग्रेस सभापति देउवाले पहिलो भुक्तानी पठाएका थिए ।"
बाजुराको एक गाउँमा तीन महिना भित्रै १० बाल विवाह,"बाजुरा : बालविवाह नियन्त्रण गर्न कानुन बनेको छ, सजायको व्यवस्था पनि छ, नीतिगत कुरामा बालविवाह नियन्त्रणको काम राम्रै भएको छ। तर, व्यवहारमा त्यसको ठीक उल्टो भइरहेको छ।तरपनि समाजलाई त्यसको चिन्ता भने पटक्कै छैन। बाजुराका गाम्रीण क्षेत्रमा बालविवाह बढ्दै गएको छ।बालविवाह न्युनिकरणका लागि जिल्लामा सरकारी तथा गैर सरकारी संस्थाले वर्षेनी लाखौं रकम खर्च गरेपनि अझै बालविवाह नियन्त्रण हुन सकेको छैन। पछिल्लो समय ग्रामीण क्षेत्रमा बालविवाह गर्नेको संख्यामा वृद्धि भएको छ।बुढिगंगा नगरपालिका १० बदेडाको गाउँबाट गएको कार्तिक महिनादेखि माघसम्ममा ८ जना बालबालिकाले विवाह गरेको जिल्ला बाल अधिकार संञ्जालका सचिव पारस रावलले जानकारी दिए। बालविवाह गर्नेमा भगवती माध्यामिक विद्यालय ७ कक्षाकी छात्रा १५ वर्षीया सबिता रावलले अछाम साफेबगर नगरपालिकामा ०७५ कार्तिक ९ गते भागी विवाह गरीन् ।त्यस्तै १६ वर्षीया रोसनी नाथले बुढिगंगा नगरपालिका १० सिगाडामा ०७५ कार्तिक महिनामै भागी विवाह गरिन्। ७ कक्षामै पढ्दै गरेकी १६ वर्षीया शिद्ध सार्कीले ०७५ मंसिर २२ गते भागी विवाह गरिन्।त्यस्तै ५ कक्षामा पढ्दै गरेकी १४ वर्षीया निर्मला बिकले ०७५ पौष १५ गते विवाह गरिन। १७ वर्षीया सोसिला रावलले ०७५ पौष २८ गते विवाह गरिन्। ९ कक्षामा अध्यानरत १७ वर्षीया कोकिला रावलले ०७५ माघ २ गते भागी विवाह गरिन। ९ कक्षामा अध्यनरत १६ वर्षीय भोज रावलले छेडेदह गाउँपालिकाबाट ०७५ माघ २ गते विवाह गरे। त्यस्तै ४ मा पढ्दै गरेकी १५ वर्षीया मीना बिकले ०७५ माघ महिनामा, ९ कक्षा अध्यानरत १६ वर्षीया विस्ना चँदारा खप्तड छेडेदह गाउँपालिका २ र कक्षा ९ मा अध्यानरत १५ वर्षीय अशोक विकले बूढीगंगा नगरपालिका ९ बाट विवाह गरे । बाल विवाह गर्नेमा सबै भगवती माध्यामिक विद्यालयमा अध्यनरत विद्यार्थी भएको विद्यालयका प्रधानाध्यापक पूर्णबहादुर शाहीले बताए। पछिल्लो समयमा प्रविधिको दुरुपयोगले पनि बालविवाह हुने गरेको उनले जिकिर गरे। फेशबुक ट्वीटजस्ता सामाजिक संजालको दुरुपयोगले बालविवाह हुने गरेको बाल अधिकार कर्मीहरु बताउँछन्। सामाजिक संजालको सहिरुपमा सदुपयोग नगर्दा बालविवाह विकराल बन्दै गएको छ। ती बालबालिकाका अभिभावकले भने विवाहलाई खासै वास्ता दिने नदिएको जिल्ला बालअधिकार मञ्चका सचिव पारस रावलले बताए। बालबालिकाबीच एकले विवाह गरेपछि अरुले उसैको लहैलहैमा लागेर विवाह गर्ने गरेको रावलले बताए। अभिभावकाले समयमै बालबालिका आफ्नो निरागरानीमा राख्न नसक्दा बालविवाह विकराल बन्दै गएको जिल्ला बालअधिकार संञ्जालका सचिव पारस रावलले बताए। तीन महिनामा दशवटा बालविवाह भएको र रोक्नका लागि बुढिगंगा नगरपालिका १० नम्बरका वडा अध्यक्षलाई जानकारी गराउँदा वडाअध्यक्ष धर्मराज जोशीले अभिभावकले केही भन्दैनन् आफूले रोक्न खोज्दा जनता भडकिने बताए।उनले कुनै अभिभावकबाट अहिलेसम्म उजुरी नआएको बताए।' जिल्लामा धेरै गैर सरकारी संस्था छन्। यता स्थानीय तहले समेत वार्षिक १० प्रतिशत बजेट बालबालिकाका लागि छुट्याइएको अवस्था हुन्छ। बालमैत्री विद्यालय, बाल क्लब गठन र बालविवाहको क्षेत्रमा खर्च गर्न बजेट विनियोजन भइसकेको बुढीगंगा नगरपाकिलाका नगरप्रमुख दिपक बिक्रम शाहले बताए। नेपालको कानुन अनुसार २० वर्ष मुनिका बालबालिकाले विवाह गर्न पाउने प्रावधान छैन। धार्मिक मूल्य र मान्यताअनुसार अभिभावकमा कम उमेरमा छोरीको विवाह गर्दा पुण्र्य हुन्छ भन्ने सामाजिक प्रचलनका कारण बालविवाह हुने गरेको छ। जबसम्म समाजमा यस्ता कूरीति र कुसंस्कार यथावत रहन्छ तबसम्म बालविवाह न्युनिरकण गर्न सबैभन्दा पहिला अभिभावकमा जनचेतना फैलाउनु आवश्यक रहेको नगरप्रमुख शाहले बताए।"
सरस्वती पूजाको चन्दा असुलीले अभिभावक आक्रान्त,"वीरगन्ज : वीरगन्जको नगवामा रहेको युनाइटेड इङ्ग्लीश सेकेण्डरी बोर्डिङ स्कुलले सरस्वती पूजाका नाममा नर्सरीदेखि कक्षा १ सम्मका प्रत्येक विद्यार्थीबाट एक सय रुपैयाँ , कक्षा २ देखि ४ का विद्यार्थीबाट दुई सय , कक्षा ५ र ६ का विद्यार्थीबाट तीन सय ५० तथा कक्षा ७ देखि ९ सम्मका विद्यार्थीबाट ९ सय रुपैयाँ चन्दा असुली गरेको छ। वीरगञ्जमै नाम चलेको गौतम स्कुलले पनि सरस्वती पूजाको लागि प्रत्येक विद्यार्थीबाट एकएक सय रुपैयाँ रकम संकलन गरेको छ। गौतम माविमा दुई हजार दुई सय ५० विद्यार्थी छन्। विद्यार्थीको संख्या अनुसार, यसपाली मात्रै गौतम माविले सरस्वती पूजाको नाममा विद्यार्थीहरुबाट दुई लाख ५० हजार रुपैयाँ उठाएको छ। युनाइटेड र गौतम स्कुल जस्तै महानगरमा रहेका सबै संस्थागत विद्यालयले सरस्वती पूजा र त्यसमा भोजभतेर गर्न विद्यार्थीबाट रकम असुली गरिरहेका कारण अभिभावक अक्रान्त बनेका छन्। निजी विद्यालयका संचालक र शिक्षकले पूजा र भोजभतेर गर्न चन्दा भन्दै कक्षा तह अनुसार , विद्यार्थीबाट जनही ५० देखि पाँच सय रुपैयाँसम्म असुली गरेका हुन्। वीरगञ्ज महानगरपालिकाको शैक्षिक प्रशासन महाशाखाका अनुसार महानगरमा एक सय ४० संस्थागत विद्यालय छन्। निजी तथा आवासीय विद्यालयको छाता संगठन एन प्याब्सन पर्साका वरिष्ठ उपाध्यक्ष अरविन्द सिंहका अनुसार , महानगरमा रहेका ती सबै निजी विद्यालयमा २५ हजार विद्यार्थी अध्ययनरत छन्। सरस्वती पूजामा भोजभतेर गर्ने बहानामा निजी विद्यालयले विद्यार्थीलाई बाध्य बनाएर चन्दा रकम असुली गरिरहेको अभिभावक बताउँछन्। चन्दा नदिने विद्यार्थीलाई सरस्वती पूजामा सरिक नगराउने धम्की दिएकाले बाध्य भएर पनि विद्यालयलाई चन्दा रकम दिनु परेको गुनासो अभिभावकको छ। पैसा दिएन भने सरले सरस्वती पूजामै नआउनु भनेर बच्चालाई भनेका छन् , नवगवाका स्थानीय हरेन्द्र यादवले ठेला चलाएर पनि चार जना छोराछोरीलाई सकी नसकी बोर्डिङ स्कुलमा पढाएको छु , वीरगन्जको घडीअर्वाका रामबाबु सोनारले भने, एक त महिना फिस् तिर्न नै धौधौ हुन्छ, त्यसमा अहिले सरस्वतीपूजाको चन्दाका नाममा एक हजार रुपैयाँ तिर्नु पर्दा झनै समस्या भएको छ। गौतम स्कुलमा दुई छोरालाई पढाउदै आएका वीरगन्जको मुर्ली बगैंचाका एक अभिभावकले ना गोप्य राख्ने शर्तमा भने, हरेक साल सरस्वती पूजा पछि दुवै छोराको मासिक शुल्कको रसिदमा सयसय रुपैयाँ थपेर स्कुलले पठाइ दिने गरेको छ। यसपालि पनि सरस्वती पूजाको चन्दा सयसय रुपैयाँ लाग्छ भनेर बच्चाले भनेका छन्। निजी विद्यालयले वर्षेनी सरस्वती पूजाको चन्दाका नाममा विद्यार्थीसँग रकम असुल्दै आएको भए पनि उनीहरुले चन्दा बापत असुलेको रकमको आयव्यव विवरण सार्वजनिक नगरेको अभिभावक संघ पर्साका अध्यक्ष गौतमले बताए। उनले नीजी विद्यालयले वर्षौदेखि सरस्वती पूजाको नाममा चन्दा असुलेर विद्यार्थी र अभिभावकलाई ठग्दै आएको बताए। यसपालि पनि वीरगन्ज महानगरमा रहेका सबै निजी विद्यालयले सरस्वती पूजाका लागि विद्यार्थीलाई दबाब दिएर चन्दा असुलेका छन् , उनले भने, अभिभावक माथि आर्थिक बोझा थप्ने निजी विद्यालयको यो कार्य नाजायज छ। सरस्वती पूजाको नाममा विद्यार्थीसँग चन्दा असुली गर्ने कार्यप्रति अभिभावक संघको घोर आपत्ति रहेको भन्दै अध्यक्ष गौतमले भने, सरस्वती पूजा वा कुनै पनि भोजभतेर विद्यालयले सक्ने भए आफ्नै आम्दानीबाट गर्नुपर्छ। विद्यालय आफैँले गर्न सक्दैन भने विद्यार्थी र अभिभावकलाई थप आर्थिक बोझ थुपार्न पाइँदैन। वीरगन्ज महानगरपालिकाको शैक्षिक प्रशासन महाशाखाका प्रमुख अरविन्दलाल कर्णले भने सरस्वती पूजा वा अरु कुनै उत्सव समारोहका नाममा विद्यार्थीबाट रकम उठाउन नपाइने बताए। अहिले सरस्वतीपूजाका नामामा निजी विद्यालयहरुले विद्यार्थीहरुबाट रकम असुलेको हल्ला आफूले पनि सुनेको भन्दै उनले भने, तर यस बारेमा लिखित गुनासो लिएर मकहाँ कोहि पनि आएको छैन। एन प्याब्सन पर्साका वरिष्ठ उपाध्यक्ष अरविन्द सिंहले भने सरस्वतीपूजाका लागि विद्यार्थीबाट जबरजस्ति चन्दा रकम नउठाइएको दाबी गरे। विद्यार्थीहरु आफ्नै हिसाबले चन्दा संकलन गर्छन्, उनले भने, त्यसमै थपथाप गरेर विद्यालयहरुले सरस्वतीपूजा गर्छन्।"
प्रहरीलाई एक सय घुस दिन खोज्ने दुई पक्राउ,काठमाडौं : प्रहरीलाई एक सय रुपैयाँ घुस दिन खोज्दा दुईजना ड्राइभर पक्राउ परेका छन्। प्रहरीले ललितपुर लेले बस्ने २० वर्षीय प्रचण्ड रामजाली मगरलाई बुधबार राति पक्राउ गरेको हो। काठमाडौं महानगरपालिका२७ असनस्थित महानगरीय प्रहरी वृत्त जनसेवाबाट खटिएको प्रहरीले बा४ ख १७६ नम्बरको मिनी टिपर जाँच गर्ने क्रममा कागजपत्र नभएको भनी चालक मगरले प्रहरीलाई एक सय रूपैयाँ घुस दिन खोजेका थिए। यसैगरी काठमाडौं महानगरपालिका१४ कलंकी ढुंगेअड्डामा प्रहरीलाई एक सय रुपैयाँ घुस दिन खोज्ने धादिङ थाक्रे गाउँपालिका२ बस्ने ३५ वर्षीय केदार मल्ल बुधबार राति पक्राउ परेका छन्। महानगरीय प्रहरी वृत्त कालिमाटीबाट खटिएको प्रहरीले बा५ ख ६०८४ नम्बरको टिपर जाँच गर्ने क्रममा उनले कागजपत्र नभएको भन्दै घुस दिन खोजेका थिए। यसबारेमा प्रहरीले अनुसन्धान भइरहेको जनाएको छ।
सुन तस्करी प्रकरणका ८ जनालाई थुनामै राख्न आदेश,"विराटनगर : सुन तस्करीमा मुछिएका, सुनका लगानीकर्ता भनिएका भुजुङ गुरुङसहित ८ जनालाई उच्च अदालत विराटनगरले थुनामा राख्न आदेश दिएको छ। जिल्ला अदालत मोरङको आदेशपछि थुनामा रहेकाहरूले उच्च अदालतमा दिएको निवेदनको सुनुवाई गर्दै उच्च अदालत विराटनगरले आठ जनालाई थुनामै राख्न बिहीबार आदेश दिएको हो। कामु मुख्य न्यायाधीश शिवराज अधिकारी र लेखनाथ घिमिरेको इजलासले भुजुङ सहित ८ जनालाई थुनामा राख्न आदेश दिएको उच्च अदालत विराटनगरका रजिस्ट्रार नारायण रेग्मीले जानकारी दिए। यसअघि सुन मुद्दाका मुख्य आरोपीलाई छाड्ने विवादास्पद आदेश दिने उच्च अदालतमा मुख्य न्यायाधीश डा कुलरत्न भुर्तेलसहित ६ जना न्यायाधीशलार्ई न्यायपरिषद्ले काजमा तानेको थियो। ६ जना न्यायाधीश तानिएपछि बिहीबार उच्च अदालतले भुजुङ गुरुङ, दोराम खत्री, वीरेन्द्रमान श्रेष्ठ, राजु महर्जन, कपिलराज पुरी, फाल्दुङ फुल्टुङ भनिने लक्षुबहादुर गुरुङ, बेनु श्रेष्ठ, डाक्टर डेभिट भनिने छिरिङ वाङ्ला घलेलाई थुनामै राख्ने जिल्लाको आदेश सदर गरेको हो। जिल्ला अदालत मोरङका न्यायाधीश नारायणप्रसाद शर्माको इजलासले गत जेठ ८ गते पुर्पक्षका लागि थुनामा राख्ने आदेश दिएका थिए भने जेठ २९ गते खत्रीलाई थुनामा राख्ने आदेश दिएका थिए। प्रहरी र तस्करबीच गोली हानाहान : ३३ किलो गाँजा बरामद साढे ३३ किलो सुन तस्करी प्रकरण : किन भेटिएनन् ठूला माछा ? ३३ किलो सुन तस्करी : पूर्वप्रहरी अधिकृतलाई थुनामा राख्न आदेश साढे ३३ किलो सुन प्रकरण : गोरेका सहयोगीलार्इ नेपाल ल्याइयो नेपालबाट गायब गरिएको ३३ किलो सुन भारतमा बरामद भेटियो ३३ किलो सुन, गोरेसँग तस्करीमा जोडिएका दुई पक्राउ फर्किंदैन ३३ किलो सुन ! ३३ किलो सुन काण्डमा उच्च अदालतका पाँच न्यायाधीश तानिए ३३ किलो सुन काण्ड : विराटनगर उच्च अदालतका मुख्य न्यायाधीश भुर्तेल पनि तानिए ३३ किलो सुन तस्करी प्रकरण : हरिशरण खड्का युएईबाट पक्राउ अदालतले अबु सलाम खान भनिने शैयाद अकबर र डब्बु भनिने इस्तियाज उद्दिनलाई भने जनही १० लाख धरौटीमा छाड्न आदेश दिएको रजिष्ट्रार रेग्मीले बताए। उच्च अदालत विराटनगरले बालकृष्ण खडका, ठाकुरप्रसाद ढुंगाना, रेवत भन्ने रेवतकुमार आचार्य, विनोद अधिकारी र मोतिराम श्रेष्ठलाई धरौटीमा छाड्ने जिल्लाको आदेश पनि सदर गरेको छ। पाँच जनालाई जिल्ला अदालतले धरौटीमा छाड्न आदेश दिएको थियो। सुन तस्करी प्रकरणमा गृह मन्त्रालयले गठन गरेको छानबिन समितिले मोरङ प्रहरीमार्फत गत वैशाख १९ गते जिल्ला अदालत मोरङमा आपराधिक समूह स्थापना र संचालन गरी सुन चोरी पैठारी र चोरी निकासीको अवैध कारोवार, अपहरण तथा शरीर बन्धक र कर्तव्य ज्यान मुद्दा दायर गरेको थियो। सो मुद्दामा १७ अर्व एक करोड ८० लाख ७१ हजार चार सय ७३ रुपैयाँ बराबरको ३७ लाख ९९ हजार ५ सय ६३ ग्राम (करिब ३८ क्वीन्टल) अवैध रुपमा सुन आयात गरिएको दावी गरिएको छ। जिल्ला अदालतको आदेशपछि थुनामा रहेका भरिया टेकराज मल्ल ठकुरी, कृष्ण भन्ने नरेन्द्र कार्की, मोहन काफ्ले, लाक्पा शेर्पा, एलबी भनिने लालबहादुर मगर, सम्बिरप्रसाद तोलाङंगे, तुलाराम थारु, पुण्यप्रसाद लामा, हेमन्त गौतम र राजन थापा, गोपालकुमार श्रेष्ठ, डीएसपी सञ्जयबहादुर राउत, महावीर गोल्यान, अमरमान डंगोल र विवादास्पद एसएसपी श्यामबहादुर खत्रीको हकमा उच्चबाट पनि थुनामै राख्ने आदेश भएको छ। थुनामै राख्ने आदेश भएकाहरु मध्ये एसएसपी श्याम खत्री र डीएसपी सञ्जयबहादुर राउत बाहेक अन्य गोरेका भरिया र सहयोगी हुन्। उच्च अदालतबाट पूर्व डीआइजी गोविन्द निरौला, एसएसपी दिवेश लोहनी, एसपी विकाशराज खनाल, डीएसपी प्रजित केसी र सई बालकृष्ण सञ्जेल साधारण तारेखमा पुर्पक्ष गर्न पाउने गरी छुटिसकेका छन्। छुटेका प्रहरी अधिकृतले जागिरमा फर्कीसकेका छन्। गोरेका सहयोगी रामकुमार तिवारी, सञ्जय खेतान भनिने प्रभात अग्रवाल, मदन शिलवाल जनही पाँच लाख धरौटीमा छुटेका छन्। राजकुमार दारुका, माधव भनिने मदनप्रसाद घिमिरे, आर के भन्ने राजेन्द्रकुमार शाक्य र विनोद पोद्दारलाई उच्चले जनही १० लाख धरौटीमा छाड्ने आदेश दिएको थियो।"
कैलालीमा १२ हजारभन्दा बढी चालक कारबाहीमा,"धनगढी : कैलालीमा १२ हजार बढी चालक कारबाहीमा परेका छन्। चालु आर्थिक वर्ष २०७५७६ को पुससम्म जिल्ला ट्राफिक कार्यालय कैलालीकाअनुसार पुषसम्म १२ हजार आठ सय ५६ चालक कारबाहीमा परेको प्रहरीले जनाएको छ। मादक पदार्थ सेवन गर्ने देखि लिएर लाइसेन्स नभएका सवारी चालक कारबाहीमा परेको जिल्ला ट्राफिक कार्यलय कैलालीका प्रमुख अनिलकुमार उप्रेतीले बताए। कारबाहीमा सबैभन्दा बढी पुष महिनामा परेका छन्। पुस महिनामा मात्रै तीन हजार ३७ चालक कारबाहीमा परेका छन्। सबै भन्दा कम भदौमा १५ सय ७७ सवारी चालक कारबाहीमा परेको उप्रेतीले जानकारी दिए। सोही महिनामा मादक पदार्थ सेवन गर्ने दुई सय ८१ चालक कारबाहीमा परेका छन्। ६ महिनामा चालक कारबाहीबाट ७४ लाख ७० हजार रुपैयाँ राजस्व संकलन भएको छ। सोही अवधिमा भएका ७४ सवारी दुर्घटनामा ३४ जनाको मृत्यु र १ सय २२ जना घाइते भएका छन्। ट्राफिक प्रहरीले गलत बत्ती संकेतका कारण दुर्घटना बढ्दै गएको जनाएको छ। ट्राफिक प्रहरी कार्यालय कैलालीका प्रमुख अनिलकुमार उप्रेतीले एउटा सवारीसाधनले अर्को सवारी साधनलाई उछिन्न खोज्दा गलत बत्ती संकेत प्रयोग हुँदै आएको बताए । अगाडि गुडिरहेको सवारीसाधनले पछाडिबाट उछिन्न खोज्ने सवारीसाधनलाई साइड दिँदा दायाँतिरको साइड लाइट बाल्ने चलन छ। फेरि त्यही गाडीले दायाँतिर क्रस गर्दा पनि त्यही दायाँतिरको साइड लाइट बाल्ने प्रवृत्तिले पछाडिका सवारीसाधनले साइड दिएको कि बाटो क्रस गर्न खोजेको भन्ने अन्योलमा परी सवारी दुर्घटना हुने गरेको उप्रेतीले बताए। पछाडि रहेको गाडीलाई ओभरटेक गर्ने संकेत दिँदा बायाँतिरको साइड लाइट प्रयोग गर्नुपर्ने उनले बताए। 'सवारी चालकलाई हरेक शुक्रबार प्रशिक्षण दिने गरेको छौँ', उनले भने, 'विद्यालय, टोल समुदायमा अन्र्तक्रिया कार्यक्रम गर्ने गरेका छौं।' तीन सय ७० चालकलाई प्रशिक्षण र दुई हजार दुई सय ४४ स्कुल सम्र्पक कार्यक्रम गरेको उनको भनाई छ। उप्रेतीले नेपालमा सवारी दुर्घटनामा परी प्रतिदिन ५ देखि ७ जनाको ज्यान जाने गरेको छ भने १४ देखि २० जना अपांग हुने गरेका छन्। ट्राफिक नियम पालना गर्न नजान्दा झन्डै ९१ प्रतिशत, चालकको लापरबाहीले ३ प्रतिशत र तीव्र गतिका कारण २ प्रतिशत सवारी दुर्घटना हुने गरेको बताए।"
सवारी दुर्घटनामा प्रदेश सदस्य घाइते,दाङ : सवारी दुर्घटनामा प्रदेश ५ का प्रदेशसभा सदस्य उत्तमकुमार वली घाइते भएका छन्। दाङ क्षेत्र नम्बर ३ ख बाट निर्वाचित प्रदेशसभा सदस्य वली दुर्घटनामा घाइते भएका हुन्। घोराही बाट लमही जाँदै गरेको ना ५ ख ५५२९ नम्बरको बसले बुटवलबाट तुलसीपुर आउँदै गरेको बा १८ च ६८३६ नम्बरको सांसद वली सवार कारलाई घोराहीलमही सडकखण्डको चिसापानीमा ठक्कर दिएको थियोे । कारमा सवार वलीको टाउको र खुट्टामा चोट लागेको दाङ प्रहरीले जनाएको छ । घाइते सांसद वलीको अवस्था गम्भीर छ । उनको लमही अस्पतालमा उपचार भइरहेको छ।
बालिका बलात्कार आरोपमा एक पक्राउ,रुकुमपश्चिम : रुकुमपश्चिम प्रहरीले १६ वर्षीया बालिकालाई करणी गरेको आरोपमा रुकुम पश्चिमको आठविसकोट नगरपालिकाबाट एकजना युवकलाई पक्राउ गरेको छ। प्रहरीले आठविसकोट नगरपालिका १० झिनचौर बस्ने २० वार्षीय विकास भनिने मनवीर मल्ललाई पक्राउ गरेको हो। माघ २२ गते राति ९ बजे घरमा पसेर जबरजस्ती करणी गरेको उजूरीका आधारमा बुधबार उनी पक्राउ परेका हुन्। रुकुम पश्चिम प्रहरी प्रमुख डिएसपी सुमित खड्काका अनुसार जिल्ला अदालतबाट ६ दिन म्याद थप गरी मल्लमाथि प्रहरीले अनुसन्धान अघि बढाएको छ।
हायस र जिप ठोक्किँदा विदेशीसहित १३ गम्भीर,दमौली : म्याग्दे गाउँपालिका३ धयँरेमा यात्रुवाहक हायस माइक्रो र पर्यटक जिप ठोकिँदा एक विदेशी पर्यटकसहित १३ जना गम्भीर घाइते भएका छन्। तीव्र गतिमा काठमाडौंबाट पोखरातर्फ गैरहेको बा ३ ख १०५९ नम्बरको हायसले गलत दिशामा गएर पोखराबाट काठमाडौं जाँदै गरेको ग १य १०४८ नम्बरको पर्यटक सवार जीपलाई ठक्कर दिएको थियो। घटनामा परी हायसमा सवार एक बालकसहित १० जना घाइते भएको प्रहरीले जनाएको छ। घाइतेको पोखरामा उपचार भैरहेको ट्राफिक प्रहरी प्रमुख पूर्णबहादुर अधिकारीले जानकारी दिए। घटनामा पर्यटक सवार जीपमा सवार एक विदेशी पर्यटकसहित तीन घाइते भएका छन्। घाइतेहरु सबैको पोखरामा उपचार भैरहेको प्रहरीले जनाएको छ। घटनामा अन्य थप केही यात्रु सामान्य घाइते भएकामा उनीहरु भने घर फर्केको ट्राफिक प्रमुख अधिकारीले बताए।
हिमपातले विद्यालय बन्द,"मुगु : माघ महिनामा मात्र चार पटक हिमपात भएको छ। भारी हिमपात हुँदा अधिकांश शैक्षिक संस्था बन्द भएका छन्। बिहीबार बिहानैदेखि जिल्लामा उच्च क्षेत्रमा हिमपात र अन्य भागमा भारी वर्षा भइरहेको छ। चिसो र झरीका कारण विद्यालयमा विद्यार्थीको उपस्थिति कम हुँदा विद्यालय बन्द भएका हुन्। लगातार हिमपातले विद्यालय बन्द हुँदा नजिकिदै गरेको वार्षिक परीक्षा प्रभावित हुने देखिएको छ। भारी हिमपातले सबै सरकारी तथा निजी विद्यालय बन्द भएका छन्। जिल्लाको पूर्वी क्षेत्रमा पर्ने करान भेगकाका विद्यालयमा भने हिउदे बिदा दिइएको छ। छायाँनाथ रारा नगपालिकास्थित महाकाली नमुना माध्यामिक विद्यालयका प्रधानाध्यापक देवबहादुर मल्लका अनुसार विद्यालयमा टाढा टाढाबाट विद्यार्थी पढन आउने गरेका छन्। हिमपात हँुदा विद्यार्थी चिसोले विद्यालय पुग्नै सक्दैनन्। जिल्ला भर १ सय ४४ सामुदायिक विद्यालयमध्ये मुगुम कार्मारोङ्ग गाउँपालिका १९ विद्यालयमा हिउदे बिदा दिइएको छ। छाँयानाथ रारा नगरपालिका, खत्याड र सोरु गाउँपालिकाका सबै विद्यालयमा हिमपातले प्रभावित बनाएको जिल्ला शिक्षा समन्वय ईकाईले बताएको छ। चिसोले पढाई हुन नसक्दा परीक्षामा बाधा पुग्न सक्ने महाँकाली माध्यमिक विजद्यालयका विद्यार्थी रामबहादुर बुढा बताउँछन्। हिपातले सडक, हवाई यातायात सबै अवरुद्ध हुँदा यात्रु अलपत्र परेका छन।"
"श्रममन्त्री भन्छन् : मागेर देश चल्दैन, रेमिट्यान्स उत्पादनमुलक काममा","काठमाडौँ : श्रम, रोजगार तथा सामाजिक सुरक्षा मन्त्री गोकर्ण विष्टले रेमिट्यान्सलाई उत्पादनशील क्षेत्रमा लगानी गरिने बताएका छन् । औपचारिक माध्यमबाट विपेष्रण भित्रयाई उत्पादनमूलक क्षेत्रमा उपयोग गर्ने विषयमा सुझाव पेश गर्न गठित कार्यदलले दिएको प्रतिवेदन बुझ्दै मन्त्री विष्टले बैंकिङ च्यानलबाट मात्रै रेमिट्यान्स भित्र्याउन सरकार तयार भएको बताएका हुन् । आत्मनिर्भर अर्थतन्त्र, उत्पादनमूलक एवम् रोजगार सिर्जना गर्नका लागि रेमिट्यान्स औपाचारिक च्यानलबाट ल्याउनुको विकल्प नभएको मन्त्री विष्टको भनाई छ । प्रतिवेदनसहित थप अध्ययनका आधारमा सबै देशबाट आउने रेमिट्यान्स बैंकिङ च्यानलबाटै ल्याइने र उक्त रकमलाई उत्पादनमा लगाइने उनले बताए । मन्त्री विष्टले रेमिट्यान्स सही ढंगले सदुपयोग गर्न आवश्यक भएको भन्दै वैदेशिक रोजगारमा जाने युवाहरुलाई लगानीमा आकर्षित गर्ने सरकारको तयारी भएको बताए । प्रतिवेदन अध्ययन गरी उपयुक्त समयमा निर्णय हुने छ उनले भने । रेमिट्यान्सको सही सदुपयोग गराएर वैदेशिक व्यापारघाटा कम गर्ने मन्त्री विष्टले बताए । मागेर मात्रै देश चल्दैन,उनले भने,रेमिट्यान्सको सही सदुपयोगले घाटा कम गर्न सकिन्छ । मन्त्रालयका सचिव महेशप्रसाद दाहालको संयोजकत्वमा गत जेठमा गठित कार्यदलले रेमिट्यान्सलाई बैंकिङ च्यानलमार्फत भित्र्याउन र उत्पादनशील क्षेत्रमा लगानी गर्न सकिने सुझावसहित प्रतिवदेन मन्त्री विष्टलाई बुझाएको हो । कार्यदलमा राष्ट्र बैंकका डेपुटी गभर्नर, अर्थ मन्त्रालय, श्रम तथा रोजगार मन्त्रालयका सहसचिव, वैदेशिक रोजगार व्यवसायी, नेपाल बैंकर्स एशोसिएसनलगायत प्रतिनिधि सम्मिलित थिए ।"
एक सातामा भारतबाट एक सय ७७ नेपालीको उद्धार,"काठमाडौं : भारतीय प्रहरीले मणिपुरस्थित इम्फालबाट एक सातामा एक सय ७७ नेपालीको उद्धार गरेको छ। उद्धार हुनेमा एक सय ४७ जना महिला र ३० पुरुष छन्। गत शुक्रबारदेखि सुरु भएको भएको उद्धार अहिलेसम्मकै सबैभन्दा ठूलो रहेको भारतीय प्रहरीको भनाइ छ। वैदेशिक रोजगारीको बहानामा मानव बेचबिखनका लागि ओसारपसारमा संलग्न आठ बिचौलियालाई पनि प्रहरीले पक्राउ गरेको छ। पक्राउ पर्नेमा एक महिला छन्। माइती नेपालले दिल्ली महिला आयोगलाई दिएको सूचनाको आधारमा सबैभन्दा पहिले दिल्लीबाट ६ महिलाको उद्धार गरिएको थियो। त्यसपछि तिनै महिलाले अरु धेरै संख्यामा नेपाली महिलालाई दिल्ली लान लागेको खुलासा गरेका हुन्। दिल्लीबाट उद्धार गरिएका महिला माघ २५ गते शुक्रबार काठमाडौं आइपुग्ने माइती नेपालले जानकारी दिएको छ। गत शुक्रबार विभिन्न समयमा भारतको मणिपुर सहरका छुट्टा छुट्टै ठाउँबाट ४० नेपाली महिलाको उद्धार भएको थियो। त्यसपछि पनि आफ्नो रेस्क्यु अपरेसन जारी राखेको भारतीय प्रहरीले हालसम्मकै ठूलो संख्यामा नेपालीको उद्धार गरेको हो। म्यानमारसँगको मीमावर्ती क्षेत्रमा पर्ने उक्त ठाउँबाट इराक, दुबईलगायतका देशमा मानव तस्करी हुँदै आएको पाइएपछि भारतीय प्रहरीले सक्रियता देखाएको हो।"
चमेना गृहमै वेश्यावृत्ति : सञ्चालिकासहित ६ जना पक्राउ,"भक्तपुर : भक्तपुरको सूर्यविनायक नगरपालिका८ सिपाडोलको आदर्शस्थित एक चमेना गृहमै वेश्यावृत्ति हुने गरेको पाइएको छ । भक्तपुर प्रहरीले उक्त चमेना गृहबाट अनैतिक क्रियाकलाप गरिरहेको अवस्थामा चार महिला र एक पुरुषलाई नियन्त्रणमा लिएको उक्त तथ्य बाहिर आएको हो । महानगरीय प्रहरी परिसर भक्तपुरका प्रवक्ता प्रहरी नायव उपरीक्षक रेवतीरमण पोखरेलका अनुसार गएको माघ १९ गते आदर्शस्थित कस्तुरी चमेनाबाट उनीहरुलाई नियन्त्रणमा लिइएको हो । प्रहरीले चमेना गृह सञ्चालिका नुवाकोटको तादी गाउँपालिका२ घर भई हाल काठमाडौं कोटेश्वर बस्ने ४५ वर्षीया पार्वती भन्ने गोमा गोतामेलाईसमेत नियन्त्रणमा लिएको छ । प्रहरीले गोप्य सूचनाको आधारमा उक्त चमेना गृहमा छापा मारेको थियो । कस्तुरी चमेना गृहमा वेश्यावृत्ति हुने गरेको भन्ने गोप्य सूचनाको आधारमा प्रहरीले छापा मार्दा चार महिला र एक पुरूष अनैतिक क्रियाकलाप गरिरहेको अवस्थामा फेला परेका थिए, प्रहरी नायव उपरीक्षक पोखरेलले भने, चमेना गृहको कोठामा वेश्यावृत्तिसम्बन्धी अन्य प्रमाणहरुसमेत बरामद भएका छन् । उनले पक्राउ परेका ६ नै जनालाई जिल्ला अदालत भक्तपुरमा पेस गरी म्याद थप गरिएको जानकारी दिए । उनीहरुमाथि सार्वजनिक हित, स्वास्थ्य सुरक्षा, सुविधा र नैतिकताविरुद्धको कसुरअन्तर्गत अनुसन्धान भइरहेको भक्तपुर प्रहरीले जनाएको छ ।"
प्रहरीकै शैक्षिक प्रमाणपत्र नक्कली,"काठमाडौं : सशस्त्र प्रहरी बल, नेपालमा नयाँ भर्ना भएका सशस्त्र प्रहरी सहायक निरीक्षक (असई) इन्द्रबहादुर चन्दको प्रमाणपत्र नक्कली भएको खुलेको छ । अख्तियार दुरुपयाग अनुसन्धान आयोगले गरेको अनुसन्धानमा असई चन्दको शैक्षिक योग्यताको प्रमाणपत्र नक्कली पाइएको हो। माध्यमिक शिक्षा परिषद्, उत्तरप्रदेश, भारतबाट प्राप्त गरेको इन्टरमिडियट तहको नक्कली शैक्षिक योग्यताको प्रमाणपत्र पेश गरी सशस्त्र प्रहरी सहायक निरीक्षक पदमा नियुक्ति भएको खुलेको हो। नक्कली प्रमाणपत्रको प्रयोग गरेर लाभ तथा सुविधा समेत लिएको प्रमाणित भएपछि अख्तियारले उनीविरुद्ध विशेष अदालतमा मुद्दा दायर गरेको छ। भ्रष्टाचार निवारण ऐन अनुसार सजाय मागदाबीसहित विशेष अदालतमा उनीविरुद्ध मुद्दा दायर भएको हो।"
अंशबारे विवाद हुँदा ढुंग्रीले हानेर ससुराको हत्या,ओखलढुंगाः आगो फुक्ने फलामको ढुंग्रीले हानेर एक बुहारीले ससुराको हत्या गरेकी छन्। सिद्धिचरण नगरपालिका४ रुम्जाटारकी ३५ वर्षीया तारादेवी गुरुङ अंशका विषयमा विवाद हुँदा बिहीबार बिहान १० बजे ढुंग्री प्रहार गरेर ७५ वर्षीय ससुरा रामकाजी गुरुङको हत्या गरेकी हुन्। फलामको ढुंग्री टाउकोमा प्रहार गर्दा गुरुङको घटनास्थलमै ज्यान गएको स्थानीयले बताए। चौकी नजिकै भएकाले अभियुक्तलाई प्रहरीले घटनास्थलबाटै पक्राउ गरेको थियो। छुट्टिएर अलगै घरमा बस्दै आएकी तारादेवीले अंश तथा जग्गाको विवाद हुँदा ससुरामाथि ढुंग्री प्रहार गरेर हत्या गरेको प्रहरी निरीक्षक शरणकुमार दाहालले बताए।घटनाबारे अनुसन्धान भइरहेको प्रहरीले जनाएको छ।शव पोष्टमार्टमपछि परिवारको जिम्मा लगाइको प्रहरीले बताएको छ।
तीन दिन पानी पर्ने : जनजीवन प्रभावित,"काठमाडौं : सुदूरपश्चिमबाट प्रवेश गरेको पश्चिमी वायुको न्यून चापीय प्रणालीका कारण देशभर वर्षा र हिमपात सुरु भएको छ। जम्मुकाश्मिरहुँदै नेपाल प्रवेश गरेको मौसमको यो प्रणालीले पश्चिमबाट पूर्वतिर प्रभाव पार्दै गएको मौसम पूर्वानुमान महाशाखाले जनाएको छ। शनिबारसम्म मुलुकभर अधिकांश स्थानमा हल्कादेखि मध्यमखालको वर्षा तथा हिमपात र केही स्थानमा भारी वर्षाका साथै हिमपात हुने सम्भावना रहेको छ। महाशाखाका मौसमविद् बरुण पौडेलका अनुसार मौसमको यो प्रणालीले पश्चिममा बुधबार दिउँसोदेखि नै प्रभाव पारेको र बिहीबार बिहान काठमाडौँसम्म आइपुगेको जानकारी दिए। अहिले काठमाडौँ पश्चिमतिरका क्षेत्रमा पानी परिहेको छ। यो क्रम पूर्वतिर सरिरहेको छ, उनले भने, यो अवस्था तीन दिनसम्म कायम रहन सक्नेछ। हिमाली क्षेत्रमा पनि व्यापक हिमपातको सम्भावना देखिएको छ। बादलको प्रकृति हेर्दा पश्चिमी हिमाली क्षेत्रमा बिहीबार बिहानैदेखि हिमपात भएको हुनुपर्छ, शुक्रबार काठमाडौँ आसपासका अग्ला भूभाग फुल्चोकी, दामन, चन्द्रगिरिलगायत स्थानमा पनि हल्का हिमपात हुने देखिन्छु, मौसमविद् पौडेल भने। मौसमको यो प्रणालीले केही जाडो बढाउने देखिन्छ।आकाश खुल्ने र घाम लाग्ने स्थिति नभएकाले दिउँसोको तापक्रम कम भई केही बढी चिसो महसुस हुनेछ। शनिबारसम्म पश्चिममा आकाश केही खुल्ने जानकारी दिँदै उनले काठमाडौँ पूर्वतिर भने शनिबार पनि यसका अवशेष देखिने बताए। पूरै देशभरिको आकाश खुल्न भने आइतबारसम्म नै कुनुपर्छु, मौसमविद् पौडेलले भने। मौसम विभागको तीन दिने पूर्वानुमान बिहीबार दिउँसो देशभर सामान्यदेखि पूर्ण बदली रहने देखिन्छ। पश्चिमी र मध्य भेगका धेरै स्थानमा हल्कादेखि मध्यम वर्ष हुने छ। पूर्वी भेगका केही स्थानमा हल्का वर्षा हुने सम्भावना छ। साथै पश्चिमी र मध्य भूभागको थोरै स्थानमा भारी वर्षा हुने सम्भावना देखिन्छ। उच्च पहाडी तथा हिमाली भेगका अधिकांश स्थानमा हल्कादेखि मध्यम हिमपातको सम्भावना छ। मध्य र पश्चिमी उच्च पहाडी तथा हिमाली भेगका थोरै स्थानमा भारी हिमपातको सम्भावना छ। बिहीबार राति देशभर सामान्यदेखि पूर्ण बदली रहने छ। देशका धेरै स्थानमा हल्कादेखि मध्यम वर्षा हुनेछ। केही स्थानमा भारी वर्षाको सम्भावना छ। उच्च पहाडी तथा हिमाली भेगका अधिकांश स्थानमा हल्का हिमपातको सम्भावना छ। शुक्रबार दिउँसो बिहीबार जस्तै शुक्रबार पनि देशभर सामान्यदेखि पूर्ण बदली रहने छ। देशका अधिकांश स्थानमा वर्षा हुनेछ। केही स्थानमा भने भारी वर्षाको सम्भावना रहेको छ। उच्च पहाडी तथा हिमाली भेगका अधिकांश स्थानमा हिमपातको सम्भावना रहेको छ। शुक्रबार राति देशभर सामान्य बदली रहने देखिन्छ। देशभर वर्षा हुने सम्भावना छ। पूर्वी भेगका एक दुई स्थानमा भारी वर्षाको सम्भावना। हिमाली क्षेत्रमा हिपात हुनेछ। शनिबार दिउँसो बिहीबार र शुक्रबारजस्तै शनिबार पनि मौसम बदली रहने छ। पश्चिमी क्षेत्रमा आंशिक बदली हुनेछ भने मध्य र पूर्वी क्षेत्रमा सामान्य बदलीको सम्भावना छ। शनिबार रातिसमेत मध्य र पूर्व क्षेत्रमा आंशिक बदली हुनेछ भने पश्चिमी क्षेत्रमा सामान्यतया सफा हुने अनुमान गरिएको छ।"
कालिकोटको जारकोटराम्नाकोट सडक गाउँपालिकालाई हस्तान्तरण,"कालिकोट : जिल्लाको पचालझरना गाउँपालिकास्थित जारकोट राम्नाकोट जिल्ला सडक गाउँपालिकालाई हस्तान्तरण गरिएको छ। नेपाल सरकार र बेलायत सरकारको सहयोगमा उक्त सडक निर्माण भएको हो। स्थानीय साझेदार संस्था भिडिसेफ नेपालको सामाजिक परिचालन र ग्रामीण पहुँच तेस्रो चरण र्याप३ द्वारा निर्माण सम्पन्न गरिएको जारकोट राम्नाकोट जिल्ला सडकखण्डको ५ दशमलव ५३ किलोमिटर सडक गाउँपालिकालाई हस्तान्तरण गरिएको हो। झण्डै २४ करोडको लागतमा निर्माण भएको उक्त जिल्ला सडक पचालझरना गाउँपालिका अध्यक्ष खडेगराज सेजुवालको अध्यक्षता तथा राष्टियसभा सदस्य जीवन बुढाको प्रमुख आतिथ्यतामा गाउँपालिकालाई हस्तान्तरण गरिएको हो। सडक हस्तान्तरण कार्यक्रममा सांसद बुढाले जिल्लाको समग्र विकासका लागि पहिलो आवश्यकता सडक रहेको बताउँदै गाउँपालिकाले सबै वडा सडक संजालसँग जोड्ने बताए।उनले गाउँमा यातायातसँगै गाउँको समृद्धि हुने दाबी गरे। कार्यक्रममा पचालझरना गाउँपालिका अध्यक्ष खड्गराज सेजुवालले ग्रामीण पहुँच कार्यक्रमद्वारा जारकोट राम्नाकोट जिल्ला सडकखण्डको ५ दशमलव ५३ किलोमिटर सडक जिल्लाकै नमुना सडक निर्माण गरेको बताउँदै उक्त सडकमा गाडी गुडाउनका लागि कर्णाली नदी मुख्य बाधक बनेको बताए। पुल सर्वे भएको दुई वर्ष भएपनि निर्माण प्रक्रिया भने अगाडी बढेको छैन्। उनले कर्णाली नदीको पल्लो किनारसम्म कर्णाली करिडोरमा गाडी गुडिरहेका भएपनि नदीमा पुल नबन्दा नदी पारी निर्माण भएका सडकमा गाडी गुडाउन नसकिएको बता । उनले भने,' ग्रामीण पहुँच कार्यक्रमले नमुना सडक बनाएको छ। अब त्यहाँ झुलुङगे पुलबाट मोटरसाइकल सररर गुडाउनुको विकल्प छैन्।' जारकोटमा पुल सर्वे भएको दुई वर्ष विते पनि निर्माण प्रक्रिया अगाडी बढेको छैन्। कार्यक्रममा स्थानीय पूर्वाधार विकासका प्रतिनिधि बेदराज रेग्मीले सहयोगी निकायले बनाइ दिएको सडकको संरक्षणमा गाउँपालिकाले चासो दिनुपर्ने बताए।उनले यसका लागि मर्मत संभारलाई जोड दिनुपर्ने बताए। कार्यक्रममा ग्रामीण पहुँच कार्यक्रमका जिल्ला संयोजक रमेश यौपानेले २४ करोड लागतमा निर्माण भएको उक्त सडकमा करिब २० करोड ९३ लाख रुपैयाँ सिधा मजदुरको हातमा गएको बताए। उनले यस सडकले गाउँमा सडक संजालले जोड्नुका साथै स्थानीय स्तरमा रोजगारीका लागि ठूलो सहयोग गरेको बताए। स्थानीय साझेदार संस्थाका अध्यक्ष मीनबहादुर बोगटीले जारकोट राम्नाकोट जिल्ला सडकमा महिला र पुरुषलाई समान ज्यालाको व्यवस्था, वातावरणमैत्री निर्माण लगायतका कारण जिल्लाकै नमुना सडक बनेको दाबी गरे।"
"दाङमा दुर्घटना : एक जनाको मृत्यु, प्रदेशसभा सदस्यसहित १४ घाइते (अपडेट)",दाङ : दाङमा भएको सवारी दुर्घटनामा एक महिलाको मृत्यु भएको छ। घोराही बाट लमही जाँदै गरेको ना ५ ख ५५२९ नम्बरको बसले बुटवलबाट तुलसीपुर आउँदै गरेको बा १८ च ६८३६ नम्बरको कारलाई ठक्कर दिँदा एक महिलाको मृत्यु भएको हो। मृतक महिलाको सनाखत हुन सकेको छैन। अन्य १४ जना घाइते भएका छन्। कारमा सवार प्रदेशसभा सदस्य उत्तमकुमार वली गम्भीर घाइते भएका छन्। बसले सांसद वली सवार कारलाई घोराहीलमही सडकखण्डको चिसापानीमा ठक्कर दिएको थियो। दाङ क्षेत्र नम्बर ३ ख बाट निर्वाचित प्रदेशसभा सदस्य वली घाइते भएका हुन्। कारमा सवार वलीको टाउको र खुट्टामा चोट लागेको दाङ प्रहरीले जनाएको छ। गम्भीर घाइते वलीको लमही अस्पतालमा उपचार भइरहेको छ। गम्भीर घाइते ओलीलाई थप उपचारका लागि जिल्ला बाहिर लाने तयारी भइरहेको छ। उपचार गराउँदै सांसद उत्तमकुमार वली । तस्बिर : गोपाल शर्मा
तिब्बतीले मनाएको ल्होसारमा अमेरिकी राजदूत (फोटोफिचर),काठमाडौं : शरणार्थीको रुपमा नेपालमा बसोवास गर्दै आएका तिब्बतीले तिब्बती नयाँ वर्ष मनाएका छन्। काठमाडौंको स्वयम्भूस्थित एक गुम्बामा बिहीबार बिहान तिब्बती समुदायले नयाँ वर्ष २१४६ सुंगुर वर्ष मनाएका हुन्। तिब्बतीको नयाँ वर्ष मंगलबारबाट सुरु भएको हो। तिब्बती समुदायका सिमित व्यक्ति र कूटनीतिक क्षेत्रका प्रतिनिधिलाई निमन्त्रणा गरिएको कार्यक्रममा धार्मिक नेता दलाई लामाको तस्बिरमा अनुयायीले पुजा गरेका थिए। तिब्बती नयाँ वर्षको तेस्रो दिन बिहीबार नेपालस्थित विभिन्न कूटनीतिक नियोगका प्रमुख र प्रतिनिधिलाई निमन्त्रणा गरिएको थियो। कार्यक्रममा नेपालका लागि अमेरिकी र बेलायती राजदूतसँगै नेपालस्थित विभिन्न कूटनीतिक नियोगका प्रतिनिधिको उपस्थिति थियो। शरणार्थी सम्बन्धी उच्च आयुक्त कार्यालयका प्रतिनिधि समेत कार्यक्रममा सहभागी थिए।
दोलखाको उच्च भेगमा अति चिसोले बिरामी बढे,"चरिकोट : लगातारको हिमपात र वर्षाको कारण चिसो अत्यधिक बढेपछि दोलखाको उच्च पहाडी भेगका बासिन्दाहरु हाइपोथर्मिया (शीताङ्ग)का कारण बिरामी हुन थालेका छन् । हिमपात र झरीपछि जिल्लाको उच्च पहाडी क्षेत्रको तापक्रम घटेर माइनस १२ डिग्री सेल्सियस पुगेको छ । दोलखा जिल्लाको कालिञ्चोक, बिगु, लामाबगर, वेदिङ, कोप्लाङ, चेर्दुङ, सैलुङ आसपासका बासिन्दाहरु अत्याधिक चिसोका कारण बिरामी पर्न थालेका हुन् । दुई सातादेखि परेको हिउँ बिलाउन नपाउँदै थपिएको हिउँ र वर्षाले ती क्षेत्रको जनजीवन कष्टकर बनेको छ । जिल्लाका उच्च पहाडी भेगमा हिमपातसँगै बिहानदेखि नै वर्षा भइरहेको छ । लगातारको चिसोका कारण संकलन गरिएका दाउरा पनि सकिएपछि कालिञ्चोक कुरी क्षेत्रमा पुगेका करिब डेढ दर्जन पर्यटक बिरामी पर्न थालेको कुरीका होटल व्यवसायी सोनाम तामाङले जानकारी दिए । हिउँ खेल्दा खेल्दा शरिरको तापक्रम घट्न थालेपछि पर्यटकहरु हाइपोथर्मियाले बिरामी पर्न थालेका हुन् । अत्याधिक चिसोका कारण सैलुङ क्षेत्रका बासिन्दा पनि बिरामी पर्न थालेको स्थानीय साङ्गे तमाङले बताए । शरिरको तापक्रम ३५ डिग्री सेल्सियसभन्दा कम भयो भने हाइपोथर्मियाले बिरामी बनाउने चरिकोट प्राथमिक स्वास्थ्य केन्द्रकी प्रमुख डा क्षमता घिमिरेले बताइन् । भिन्न कारण अत्यधिक चिसो भइ शरिरको तापक्रम अत्यन्तै कम हुनुलाई हाइपोथर्मिया अर्थात शीताङ्ग भनिने डा घिमिरेले बताउँछिन् ।"
अमेरिकी सूचीमा नेपालका थिंक ट्यांक,"काठमाडौं : विश्वभरिका लाखौं थिंक ट्यांकको भिडमा नेपालका आधा दर्जनभन्दा बढी थिंक ट्यांक पनि अमेरिकाको पेन्सलभेनिया विश्वविद्यालयले तयार पारेको सूचीमा परेका छन्। कैयन देशका सरकारी निकाय अन्तर्गतका थिंक ट्यांकहरू समेत सूचीमा परे पनि नेपालबाट त्रिभुवन विश्वविद्यालयअन्तर्गतका २ र निजी क्षेत्रका ५ थिंक ट्यांक अमेरिकाको सूचीमा परेका छन्। सरकारी निकायमातहतको थिंक ट्यांक परराष्ट्र मामिला अध्ययन प्रतिष्ठान भने सूचीमा परेको छैन। कूटनीति, अर्थ, सुरक्षा सबै पक्षमा अध्ययन गर्दै आएको प्रतिष्ठान पछिल्लो समय राजनीतिक कोपभाजनमा पर्दै आएको र परराष्ट्रले आफ्नो शाखा जस्तो मात्र बनाउन खोज्दा समस्याग्रस्त भएको हो। ज्ञान र नीति आपसमा जोड्न भएका प्रयास सूचीकृत गर्न पेन्सिलभेनिया विश्वविद्यालयले अध्ययन गरेको हो। सात फरकफरक वर्गमा छुट्याएर गरिएको अध्ययनले विश्वका थिंक ट्यांकहरू के गरिरहेका छन् समेत स्पष्ट पारेको छ। नेपालमा व्यक्तिले सञ्चालन गरेका थिंक ट्यांक सूचीमा परेका छन्। अमेरिकीहरूको आँखामा नेपालका थिंक ट्यांक पनि सूचीबद्ध हुनुले नेपाली विद्धानको कदर भएको बुझाइ थिंक ट्यांक सञ्चालकहरूको छ। अन्य विषयमा समेत एसिया प्यासिफिक क्षेत्रमा नेपालका आधादर्जन थिंक ट्यांकलाई पेन्सिलभेनियाले सूचीमा राखेको छ। उसले अन्तर्राष्ट्रिय मामिला र सामाजिक विज्ञानमा आधारित अध्ययनको इन्डेक्स तयार पारेको हो। एसिया प्यासिफिक क्षेत्रबाट छानिएका १ सय ८ थिंक ट्यांकमा नेपालका ७ थिंक ट्यांक परेका हुन्। त्रिविअन्तर्गतको आर्थिक विकास र प्रशासनिक केन्द्र (सेडा) नेपालका अन्य थिंक ट्यांकभन्दा अगाडि छ। यो थिंक ट्यांक एसिया प्यासिफिकको २३ औं सूचीमा छ। इन्स्टिच्युट फर सोसल एन्ड इन्भार्नमेन्टल ट्रान्जिसन नेपालबाट परेको दोस्रो थिंक ट्यांक हो जुन एसिया प्यासिफिकको २९ औं नम्बरमा छ। दक्षिण एसियाली अध्ययन केन्द्र (सीसास) सूचीमा परेको तेस्रो र एसिया प्यासिफिकमा ६३ औं नम्बरमा छ। त्यसपछि नेपाल र एसियाली अध्ययन केन्द्र (सीनास), नेपाल दक्षिण एसिया केन्द्र (नेसाक), नेपाल इकोनोमिक फोरम, साझा फाउन्डेसन, समृद्धि फाउन्डेसन र नेपाल कन्र्सोटियम फर साउथ एसियन थिंक ट्यांक्स पनि परेका छन्। एसिया प्यासिफिकमा छानिएका १ सय ८ थिंक ट्यांकमा नेपालका पनि आधा दर्जन समावेश भएका हुन्। यसमा भारत, श्रीलंका, बंगलादेश, पाकिस्तान, भियतनाम, अस्ट्रेलिया, फिजी, म्यान्मा, थाइल्यान्ड, ताइवान, न्युजिल्यान्ड, ब्रुनाई, कम्बोडियालगायत छन्। त्यससँगै चीन, भारत, जापान र दक्षिण कोरियालाई भने अलग्गै राखिएको छ। त्यो वर्गमा बेग्लै १ सय २ थिंक ट्यांक छानिएका छन्। यसबाहेक युरोप, अमेरिका, दक्षिण अमेरिका, अफ्रिका, मध्यएसिया, एसिया प्यासिफिकलगायत वर्ग छुट्याएर विश्वविद्यालयले ८ हजारभन्दा बढी थिंक ट्यांक सूचीबद्ध गरेको छ।"
"मनाङमा भारी हिमपात, तापक्रम माइनस २० डिग्री","बेसीशहर : दुईसाता अघि परेको हिउँ बिलाउन नपाउँदै भएको हिउँबर्षाले हिमाली जिल्ला मनाङको जनजीवन कष्टकर बनेको छ । मनाङमा बुधबार रातीदेखि निरन्तर हिउँ परिरहेको छ । हिमपात र बर्षापछि मनाङको तापक्रम घटेर माइनस २० डिग्रीसेल्सियस पुगेको छ । मनाङका प्रमुख जिल्ला अधिकारी रुद्रनाथ देवकोटाले टंकी मनाङ, खाङ्सार, माथिल्लो मनाङ, हुम्डे, पिसाङ, ढिकुरपोखरी लगायतका ठाउँमा हिमपात भएको बताए । चामेदेखि तल्लो भागहरु तिमाङ, दानक्यु र बगरछापमा हिमपात रोकिएर बर्षा भैरहेको छ । हिमपातले सरकारी कामकाज ठप्प भएको उनले बताए । जनता सरकारी कार्यालयसम्म आउन सकेका छैनन् । हामी पनि बाहिर निस्कन सकेका छैनौं, देवकोटाले भने, यस्तो चिसोमा कोही नआएपछि काम पनि गर्ने अवस्था छैन । हिमपातसँगै तीव्र गतिको हावा चलेपछि अत्यधिक चिसो बढेको चामेस्थित सिटिजन बैंकका प्रबन्धक रवीन्द्र पोरेलले जानकारी दिए । गण्डकी विकास बैंक चामे शाखाका प्रबन्धक विश्वराज पौडेलका अनुसार हिमपातले पानी जम्दा खानेपानीको अभाव हुन थालेको छ । गौरीशंकर आधारभुत विद्यालयका प्रधानाध्यापक कमल गुरुङले हिउँले ढाकिएको बाटो पहिल्याउन नसक्दा यात्रा गर्न निकै कठिन भएको छ । १० मिनेट लाग्ने बाटो हिड्न १ घण्टा लागेको छ, गुरुङले भने, बालबालिका र वृद्धवृद्धा त बाहिर निस्कनै सकेका छैनन् । सडकमा ५ फिटसम्म हिउँ जमेपछि सडकमा यातायात चल्न सकेको छैन । धारामा पानी जमेकाले बस्तु चौपायलाई खुवाउन समस्या भएको छ । मनाङका प्रहरी नायव उपरीक्षक खड्कबहादुर खत्रीका अनुसार हिमपातबाट अप्रिय घटना नभए पनि विपद् आउन सक्ने सम्भावनालाई मध्यनजर राखेर सुरक्षा सतर्कता अपनाइएको छ ।"
"अपडेट : सिन्धुलीमा बोलेरो दुर्घटना, ५ जनाको मृत्यु","सिन्धुली : यहाँको फिक्कल गाउँपालिका २ चण्डीभन्ञ्याङमा बिहीबार दिउँसो बोलेरो दुर्घटना हुँदा ५ जनाको मृत्यु भएको छ । यो दुर्घटनामा ८ जना घाइते भएका छन् । घाइतेमध्ये ४ जनाको अवस्था गम्भीर रहेको सिन्धुली प्रहरीले जनाएको छ । फिक्कल गाउँपालिका१ महादेवडाँडाबाट खुर्कोटतर्फआउँदै गरेको बा १५च ९४२२ नम्बरको डबलक्याप बोलेर फिक्कल गाउँपालिका२ चण्डीभन्ञ्याङ्गमा दुर्घटना हुँदा ४ जनाको घट्नास्थलमै र १ जनाको उपचारका क्रममा मृत्यु भएको जिल्ला प्रहरी कार्यालय सिन्धुलीका प्रहरी नायव उपरीक्षक लोकदर्शन थापाले जानकारी दिए । दुर्घटनमा फिक्कल गाउँपालिका २ की तिलमाया विक, कुनमान तामाङ, लक्ष्मी विक र फिक्कल गाउँपलिका३ की शान्तामायाँ श्रेष्ठको घट्नास्थलमै मृत्यु भएको छ । दुर्घटनामा गम्भीर घाइते फिक्कल गाउँपालिका२ की २५ वर्षीया अनिता महतको भने खुर्कोटस्थित शुभजिवन अस्पतालमा उपचारका क्रममा मृत्यु भएको हो । दुर्घटनामा बोलेरो चालक मानबहादुर सुनुवार, गंगामाया विक, चन्द्रमाया विक, रोजेन्द्र सुनुवार, नन्दलाल विक, जयप्रसाद न्यौपाने लगायत ८ जना घाइते भएका छन् । घाइतेमध्ये ४ जनाको अवस्था गम्भीर छ । गम्भीर घाइतेलाई खुर्कोटमा उपचार सम्भव नभएपछि थप उपचारका लागि काभ्रेको धुलीखेल र काठमाडौं पठाइएको जिल्ल प्रहरी कार्यालय सिन्धुलीका प्रवक्तासमेत रहेका थापाले उल्लेख गरेका छन् । दुर्घटनाका घाइते र मृतकको शव खुर्कोटमा ल्याइएको छ । बोलेर दुर्घटनाको कारण एकिन नभए पनि कच्ची सडकबाट करिब २ सय मिटर तल खसेको प्रहरीले जनाएको छ । यसअघि सिन्धुलीमै जन्ती बोकेको टिप्पर दुर्घटना हुँदा २ जनाको ज्यान गएको थियो । ४० जना घाइते भएका छन् । बुधबार बेलुका रामेछापको खाँडादेवी गाउँपालिका१, कडोरेबाट जन्ती लिएर काभ्रे फर्कँदै गरेको बा ४ ख ९४३८ नम्बरको टिप्पर सिन्धुलीको सुनकोशी गाउँपालिका२, कमेरेफाँटमा दुर्घटनामा परेको हो । यो दुर्घटनामा घाइते भएका काभ्रेको तिमाल९, की २२ वर्षकी कृगणमाया माझी र १६ वर्षीय चुन्पाई लामाको ज्यान गएको प्रहरीले जनाएको छ । उक्त घटनाका घाइतेहरुको धुलिखेल र काठमामाडौंमा उपचार भइरहेको छ । सिन्धुलीको फिक्कलमा बोलेरो दुर्घटना : ४ जनाको मृत्यु, ८ घाइते"
ड्राइभरलाई ड्रेस,"इटहरी : प्रदेश १ का सवारी साधन चालक तथा सहचालकले पोसाक (ड्रेस) लगाउनुपर्ने भएको छ। ट्राफिक प्रहरीले फागुन १५ देखि यो नियम लागू गर्न लागेको हो। चालकले पहेंलो र सहचालकले हरियो रंगको हाफ ज्याकेट पोसाकका रूपमा लगाउनुपर्ने व्यवस्था गरिएको छ। यो पोसाक राति टल्किने भएकाले परबाटै चिन्न पनि सबैलाई सजिलो हुने जनाइएको छ। काठमाडौं उपत्यकामा ट्याक्सी चालकका लागि पोसाक व्यवस्था गरिएको छ। चालकलाई अनुशासित र मर्यादित बनाउन नियम बनाइएको प्रदेश ट्राफिक प्रमुख एसपी रविराज पौडेलले बताए। उनका अनुसार पोसाक नलगाउनेलाई लापरवाही गरेको कसुरमा ५ सय रुपैयाँसम्म जरिवाना तिराइनेछ। पोसाक लगाउनै पर्ने नियम बनाइएको हो, उनले भने, पोसाक लगाएपछि सवारी साधनमा काम गर्नेमा पेसाप्रतिको सचेतता बढ्छ। यसले जिम्मेवारी पनि बढाउँछ। त्यसपछि चालकले लागुपदार्थ तथा मादक पदार्थ सेवन गर्ने क्रमसमेत रोकिने उनको भनाइ छ। पोसाकबाटै चालक वा सहचालक हो भनेर सबैले चिन्छन्, उनले भने, सबैले चिन्ने भएकाले उनीहरूले यात्राका क्रममा जथाभावी गर्न पनि पाउँदैनन् र गर्ने आँट पनि गर्दैनन्। सवारी साधन चलाएका बेला कहीं बसेर मादक पदार्थ सेवन गरे यात्रुले ट्राफिकलाई जानकारी दिने उनको भनाइ छ। धेरैजसो देशमा सार्वजनिक सवारीका चालकले पोसाक लगाउनुपर्ने नियम रहेको उनले सुनाए। एउटा पोसाकको ३ सय रुपैयाँ मात्र पर्ने हुँदा यातायात व्यवसायीलाई आर्थिक भार नपर्ने उनले बताए। प्रदेश १ मा १२ हजारभन्दा बढी चालक छन्। ट्राफिक व्यवस्थापनमा चालक तथा यात्रुसमेत सचेत हुनुपर्ने उनको भनाइ छ। यसअघि क्षेत्रीय ट्राफिक प्रहरीले जेब्रा क्रसिङबाट स्टप लेखिएको प्लेकार्ड लिएर बाटो काट्नुपर्ने नियम बनाएको थियो। अनुगमन नहुँदा प्लेकार्ड हराएका थिए। पोसाकसम्बन्धी नियम लागू गरेपछि नियमित अनुगमन गरिने उनले बताए। चालकले अनिवार्य जुत्ता लगाउनुपर्ने नियम उनले ल्याएका थिए। सवारी साधन चलाएका बेला सबै चालकले जुत्ता लगाउने गरेको दाबी उनले गरे। उनका अनुसार राजमार्गछेउ रक्सीका होर्डिङ बोर्डलाई हटाइएको र ट्र्याक्टरमा यात्रु ओसार्न निषेध गरिएको छ। यातायात व्यवसायीले पोसाकसम्बन्धी नियमलाई सकारात्मक भनेका छन्। यसले ड्राइभरको पहिचान खुल्छ, सप्तकोसी बस व्यवसायी संघका अध्यक्ष तिलक राईले भने, उनीहरू सचेत पनि हुन्छन्। हामी सहयोग गर्न तयार छौं। टिपरलाई कडाइ ट्राफिकले टिपर अनुगमनमा कडाइ गरेको छ। मोरङको सुन्दरहरैंचामा टिपरको ठक्करबाट बालिकाको ज्यान गएपछि टिपरलाई कडिकडाउ गर्न माग उठेको थियो। लगत्तै टिपर सञ्चालन बिहान ९ देखि ११ बजे र दिउँसो ३ देखि ५ बजेसम्म बन्द गर्ने निर्णय भएको थियो। उक्त समयलाई कडाइका साथ पालना गराइएको एसपी पौडेलले बताए। यो सबै जिल्लाका सुरक्षा निकाय बसेर गरेको निर्णय हो, उनले भने, अलिअलि आन्दोलनले केही फरक पार्दैन। नियम उल्लंघन गर्ने टिपरलाई तत्काल कारबाहीको दायरामा ल्याउन थालिएको उनले सुनाए। जरिवाना बैंकमा जम्मा ट्राफिकले बैंकिङ प्रणालीबाट जरिवाना संकलन गर्ने तयारी थालेको छ। उपत्यकाका तीन जिल्लामा लागू भएको यो नियम यता पनि लागू गर्न लागिएको हो। सुनसरी, मोरङ र झापाका लागि आदेश माग गरिसकिएको उनले सुनाए। प्रदेश ट्राफिकले मासिक डेढ करोड रुपैयाँ हाराहारीमा जरिवानाबापत राजस्व संकलन गर्दै आएको छ।"
"डोल्पामा चौथो पटक हिमपात, जनजीवन कष्टकर बन्दै","दुनै,डोल्पा : हिमाली जिल्ला डोल्पामा माघ महिनामा मात्रै चार पटक भारी हिमपात भएको छ। बुधबार रातिदेखि जिल्लाभर हिमपात भैरहेको छ भने सदरमुकाम दुनैमा हिमपातसँगै वर्षा भइरहेको छ। डोल्पाको तापक्रम माइनस १२ पुगेको छ भने जिल्लाभरको जनजीवन चिसो र हिमापातका कारणले जनजीवन प्रभावित भएको छ। 'चिसोले जनजीवन निकै कठिन भएको छ, पशुचौपायलाई घासपात गर्न समेत कठिन भएको छ, जयराम बोहोराले भने। माथिल्लो डोल्पालगायत करिब ९० प्रतिशत भूभागमा एक फिटसम्म हिउँ जमेको छ। निरन्तर भारी हिमपात भएको यो दोस्रो पटक हो। पहिलो र दोस्रो पटक हिउँमा रमाउनेहरु यस पटक भने वाक्क भएका छन्। माघ महिना भरमा एक साता मात्रै घाम लागेको र चिसो अत्याधिक बढेको कारण अब हिमपात नभए दिएजस्तो लाग्ने गरेको रामकर्णी लामाले बताइन्। निरन्तरको हिमपात र वर्षाले भने कृषकमा खुसी छाएको छ। हिमपातले यस वर्षको खेतिपाति र यार्सागुम्बा निकै राम्रो हुने र आम्दानीको स्रोत बढ्नेमा ठूलो आशा पलाएको राजबहादुर थापाले बताए। हिमपातको कारण माथिल्लो डोल्पाबाट तल्लो डोल्पा आउने सबै मार्गहरु अवरुद्ध भएका छन्। तल्लो डोल्पाका बनमा राखिएका चौरीहरु हिउँपहिरोमा पर्ने चिन्ता बढेको चौरी गोठाला छिनछोइको लामाले बताए। माघमा परेको हिउँ भारी हुने र फागुनमा जमिन तातेपछि हिउँ पहिरो जाने भएको कारण हिउँ पहिरोमा परेर सयौं चौरी हराउने संभावना रहेको लामाले सुनाए।"
वर्ल्डलिङ्कले गाँउपालिकालाई झुक्यायो,"डोल्पा : डोल्पाको जगदुला गाउँपालिकामा फ्रि इनटरनेटको प्रलोभन देखाएर वर्ल्डलिंकले ठगी गरेको छ। वर्ल्डलिंकले झुटो प्रचार गरेको स्थानीयले बताएका छन्। दु्रतगतिको इन्टरनेट प्रदान गर्ने र दुई वर्षसम्म निशुल्क सेवा प्रदान गर्ने सहमतीमा जगदुला गाँउपालिकामा सेवा विस्तार गरेको वर्ल्डलिंकले ठगी गरेको गाँउपालिकाले जानकारी दिएको छ। गाँउपालिकाका सबै सरकारी क्षेत्रमा द्रुत गतिको २ एमबिपिएस क्षमताको इन्टरनेट दिने सम्झौता गरेर भित्रिएको वर्ल्डलिंकले महिना दिन नपुग्दै गलत नियत सूरु गरेको निमित्त प्रमुख प्रशासकीय अधिकृत खगेन्द्र ऐडिले जानकारी दिए। सबै वडा र सरकारी निकायमा जडानको जिम्मा लिएको वर्ल्डलिंकले आधा काम छोडेरै गएपछि स्थानीयले सेवा नपाएका पाएका छैनन्। एक महिनादेखि पूरै सेवा ठप्प भएको वडा नम्बर ३ का सदस्य राजबहादुर थापाले जानकारी दिए। उनले भने, पुराना सामान दिएर झुक्यायो वर्ल्डलिंकले ठग्ने काम गर्यो। सेवा प्रभावित भएको छ। निरन्तर ताकेता गरिरहेको छु, सेवा विस्तार गराउनेमा आफू लागिरहेको बताउँदै गाँउपालिका अध्यक्ष नारासिँह रोकायाल भने, उनीहरुले हिमपातले जान नसक्ने बताएका छन्। मंसिरतिर जडान गरिएको वल्र्डलिङ्क सेवा दुईसाता जति राम्रो चलेको थियो तर पछि चल्न छाडेको स्थानीय हरिबहादुर शाहीले बताए। पहिलो पटक हिमाली जिल्लामा काम गर्दा केहि प्राविधिक त्रुटि भने रहेको र तत्काल मर्मतका काम थालिने वल्र्डलिङ्कका प्रमुख कृष्ण देवकोटाले बताए। हाल हिमपातको कारण काम गर्न कठिन भएको र गाँउपालिकालाई झुक्याउने काम नभएको देवकोटाले दाबी गरे। महिनौदेखि इन्टरनेटको सेवाबाट बञ्चित रहेका नागरिक भने वर्ल्डलिंकले आफूलाई ठगेको र आफ्नो कम्पनीको गलत प्रचारप्रशार गरेको आरोप लगाउँछन्। जनताको आशालाई निराशा बनाउने कुनै पनि कम्पनीलाई कारवाही हुने गाँउपालिका अध्यक्ष रोकायाले बताए। जनताको गुनासोलाई छिट्टै समाधान गर्ने अध्यक्ष रोकायाले प्रतिबद्धता गरे। हाल गाँउपालिकामा नेपाल टेलिकम मार्फत चलाएको इन्रनेटबाट नागरिकको काम भइरहेको निमित्त प्रमुख प्रशासकीय अधिकृत खेगेन्द्र ऐडिले जानकारी दिए।"
"हुम्लामा फेरि हिमपात, हिउँ पगालेर खाना पकाउँदै","हुम्ला : दुर्गम हिमाली जिल्ला हुम्लामा भारी हिमपात भएको छ। पश्चिमी वायुको प्रभावले हुम्लाका अधिकांश क्षेत्रमा वर्षासँगै भएको भारी हिमपातले जिल्लाको जनजीवन निकै प्रभावित भएको छ। बुधबार दिउँसो २ बजेबाट निरन्तर परेको वर्षाले अत्याधिक जाडो बढेको छ। सिमकोटलगायत जिल्लाका उत्तरी क्षेत्रमा परेको हिउँले स्थानीयलाई घरबाट बाहिर निस्कन समेत समस्या भएको छ भने दक्षिण क्षेत्रमा परेको वर्षाले ढुंगा खस्न थालेपछि स्थानीय वासिन्दालाई घरबाट बाहिर निस्कन निकै समस्या भएको हुम्लाका प्रमुख जिल्ला अधिकारी माधवप्रसाद ढुंगानाले जानकारी दिए।'हिमपातसँगैको वर्षाले जिल्लाको जनजीवन असाध्यै प्रभावित भएको छ', अधिकारी ढुंगानाले अन्नपूर्णसँग भने, 'जिल्लाका विभिन्न क्षेत्रमा भएका प्रहरी चौकीबाट प्राप्त रिर्पोटअनुसार अहिलेसम्म कुनै अप्रीय घटना नघटे पनि जनजीवन भने कष्टकर बन्दै गएको छ।' मुचुवासी हिउँ पगालेर खाना पकाउँदै जिल्लाको नाम्खा गाउँपालिकाको मुचु, लिमी, चालालगायतका क्षेत्रमा बुधबारदेखि स्थानीय घरबाट बाहिर निस्कन सकिरहेका छैनन्। मुचुका टाक्पा लामाका अनुसार बाहिर हिमपातसँगै अत्याधिक हावाहुरी समेत चलेको छ।पानी अभाव भएको छ।निकै जाडो बढेकाले मुचुमा हिउँ पगालेर खाना पकाउने गरिएको छ। उत्तरी क्षेत्रमा माघमा मात्रै तीन पटक परेको हिउँले हिमाल पुरै सेताम्य भएका छन्।हिउँ पहिरोकाकारण एकगाउँबाट अर्को गाउँ जाने बाटाहरु समेत बन्द भएका छन्। बाहिर जान नसकिने भएपछि पशुवस्तुलाई बुधबारदेखिनै घरमै घाँस पानी गरेर राखिएको छ। बुधबार अपरान्ह देखिनिरन्तर परेको हिमपातमा देखिएको हुम्ला सदरमुकाम सिमकोटको दृश्य। हिमपातले नेपाल टेलिकमका टावरमा राखिएका सोलर चार्ज नभएपछि क्षेत्र आसपासका क्षेत्रमा टेलिफोनले समेत राम्रोसँग काम दिएको छै। टेलिफोन टावरले काम नगरेपछि घरबाहिर रहेकासँग सम्पर्क नभएपछि आफू अर्कै दुनियामा भएको महशुस भएको नाम्खायाल्वाङ्गकी छिरिङ्गपाल्मु लामाले बताइन्। हवाई सेवा ठप्प बुधबारदेखि परेको हिमपातले हुम्लाको एकमात्र यातायातको माध्यम हवाई सेवा ठप्प भएको छ। जहाज नचलेपछि अत्यावश्यक कामका लागि जिल्ला बाहिर जाने र आउने यात्रु प्रभावित भएका छन्। अघिल्लो साता परेको हिमपातले अवरुद्ध भएको सिमकोट विमानस्थल जिल्लाका सुरक्षाकर्मी र कर्मचारी मिलेर फालेपछि सूचारु भएको थियो।विमानस्थलमा पुन: दुई फिटसम्म हिउँ जमेको छ।"
पाथीभरामा तीर्थयात्रीसँगै हिउँ खेल्नेको घुँइचो,"ताप्लेजुङ : पाथिभरामा हिमपात भएको छ। हिमपात भएपनि तीर्थयात्री आउने क्रम भने रोकिएको छैन।यहाँ गत वर्षको तुलनामा यस वर्ष बढी हिमपात भएको छ। बाक्लो हिमपात भएपछि हिउँ खेल्न पाथीभरा दर्शन गर्नेको घुइँचो लागेको छ। होटल व्यवसायी इन्द्रनारायण भट्टराईले हिउँ हिउँ खेल्न पाथीभरा दर्शन गर्नेको घुईंचो लागेको बताए। तीर्थयात्री र हिउँ खेल्न आउने बढेपछि पाथीभरा क्षेत्रका फेदीसहित काफ्लेपाटी, भालुगौंडे, तेर्से, सेवारोचोकका व्यावसायी व्यस्त छन्। पहिलेपटक प्रत्यक्ष रुपमा हिउँ देखेको झापाबाट पाथीभरा दर्शनका लागि आएका शैलेस थापाले बताए। 'अत्यन्तै खुसी लागेको छ,' हिउँ खेल्दै पाथीभरा माताको दर्शन गरियो', शुक्रबार पाथीभराबाट फर्किदै गरेका थापाले भने, 'हिउँको बारेमा सुनेको र पढेको मात्र थिएँ, अहिले साक्षात्कार गर्न पाएँ।' पाथीभराको दर्शन गरे मनोकांक्षा पुरा हुने जनविश्वास छ। कञ्चनजंघा, कुम्भकर्णसहित एक दर्जन बढी हिमाल पाथीभराबाट आँखै अगाडी देख्न सकिन्छ। एक हप्तायता पाथीभरा क्षेत्रको सेवारोचोक हिउँले पुरेको छ।यस वर्ष दोस्रो पटक हिउँ परेको भालुगौंडेका कृष्ण लिम्बूले बताए। मोटरबाटोको स्तरोन्नति पछि पाथीभराको काफ्लेपाटिसम्म सहजै साना सवारी पुग्न थालेका छन्। वर्षेनी तीर्थयात्रीहरु बढिरहेको पाथीभरा क्षेत्र विकास समतिका सदस्य गोपाल न्यौपाने बताए। पाथीभराको दर्शनका लागि झापा, काठमाडौ, सुनसरी, मोरङ लगायतका जिल्लाबाट आएकाहरु हिउँ खेल्न पाउँदा रमाइलो भएको बताए।"
आजदेखि तीन दिनसम्म वर्षा हुने,"काठमाडौं: सुदूरपश्चिमबाट प्रवेश गरेको पश्चिमी वायुको न्यून चापीय प्रणालीका कारण मुलुकभर वर्षा र हिमपात सुरु भएको छ। जम्मुकाश्मिरहुँदै नेपाल प्रवेश गरेको मौसमको यो प्रणालीले पश्चिमबाट पूर्वतिर प्रभाव पार्दै गएको मौसम पूर्वानुमान महाशाखाले जनाएको छ। शनिबारसम्म मुलुकभर अधिकांश स्थानमा हल्कादेखि मध्यमखालको वर्षा तथा हिमपात र केही स्थानमा भारी वर्षाका साथै हिमपात हुने सम्भावना रहेको छ। महाशाखाका मौसमविद् बरुण पौडेल मौसमको यो प्रणालीले पश्चिममा हिजो दिउँसोदेखि नै प्रभाव पारेको र आज बिहान काठमाडौँसम्म आइपुगेको जानकारी दिए। 'अहिले काठमाडौँ पश्चिमतिरका क्षेत्रमा पानी परिहेको छ। यो क्रम पूर्वतिर सरिरहेको र पूर्वतिर आज पानी पर्ने जानकारी गराउँदै उनले भने,' यो अवस्था तीन दिनसम्म कायम रहन सक्नेछ।' हिमाली क्षेत्रमा पनि व्यापक हिमपातको सम्भावना देखिएको छ। 'बादलको प्रकृति हेर्दा पश्चिमी हिमाली क्षेत्रमा आज बिहानैदेखि हिमपात भएको हुनुपर्छ, शुक्रबार काठमाडौँ आसपासका अग्ला भूभाग फुल्चोकी, दामन, चन्द्रगिरिलगायत स्थानमा पनि हल्का हिमपात हुने देखिन्छ', मौसमविद् पौडेल भने। मौसमको यो प्रणालीले केही जाडो बढाउने देखिन्छ।आकाश खुल्ने र घाम लाग्ने स्थिति नभएकाले दिउँसोको तापक्रम कम भई केही बढी चिसो महसुस हुनेछ। शनिबारसम्म पश्चिममा आकाश केही खुल्ने जानकारी दिँदै उनले काठमाडौँ पूर्वतिर भने शनिबार पनि यसका अवशेष देखिने बताए।'पूरै देशभरिको आकाश खुल्न भने आइतबारसम्म नै कुनुपर्छ', मौसमविद् पौडेलले बताए। विभागले मौसमको तीन दिनको पूर्वानुमान गर्दै सूचना सार्वजनिक गरेको छ। रासस"
निकासी नहुँदा सडे सेतकचिनी,"जाजरकोट : जिल्लाका विभिन्न पाटनबाट संकलित सेतकचिनी (खिरौलो) निकासी नहुँदा सड्न थालेको छ। निकासीका लागि डिभिजन वन कार्यालयबाट छुट पुर्जी नपाउँदा सेतकचिनी कुहिने अवस्थामा पुगेको हो। समयमा वातावरणीय प्रभाव मूल्यांकन नगर्दा छुट पुर्जी दिन समस्या भएको कार्यालयले जनाएको छ। जसकारण लाखौं राजस्व गुम्ने खतरा बढेको छ। सेतकचिनी सड्ने अवस्था पुगेपछि कतिपयले छिमेकी जिल्लाबाट पुर्जी लिएर निकासी गर्न थालेका छन्। कार्यालयको लापरवाही र ढिलासुस्तीले समयमै वातावरणीय प्रभाव मूल्यांकन नगर्दा समस्या देखिएको हो। केही समयअघि वन डिभिजन कार्यालयले सम्बन्धित वन क्षेत्रको प्रारम्भिक वातावरणीय परीक्षण गरेका कारण पाँच सय क्विन्टलको मात्र छुट पुर्जी दिने अनुमति पाएको छ। करिब दुई सय ठेकेदारले ६ लाख किलो छुट पुर्जीको माग गर्दै निवेदन दिएका छन्। तर, कार्यालयले प्रतिठेकेदार तीन सय किलोसम्म मात्र छुट पुर्जी दिएको छ। मागको तुलनामा निकै कम परिमाणको पुर्जी पाएपछि व्यवसायी समस्यामा परेका छन्। व्यापारी गोरख शाहीले माग गरेअनुसार छुट पुर्जी नपाउँदा संकलित सेतकचिनी सड्ने अवस्थामा पुगेको गुनासो गरे। असोजदेखि मंसिर पहिलो सातासम्म जिल्लाको बारेकोट गाउँपालिकाका विभिन्न पाटनमा बहुमूल्य सेतकचिनी खिरौलो खन्ने गर्छन्। जमिनमुनी सखरखण्डजस्तो गरी फलेका दाना खनेर निकाल्ने र निकालिसकेपछि पकाएर सुकाउनुपर्छ। यसरी तयार पारिएको सयौं क्विन्टल सेतकचिनी बारेकोट, थलहबजार, कालिमाटी, रिम्ना, पाँचकाटिया, तल्लुबगरलगायतका स्थानमा अलपत्र परेको छ। उक्त खिरौलो विभिन्न नाका हुँदै चीनतर्फ निकासी हुने गरेको छ। सेतकचिनीको छुट पुर्जी लिनलाई कार्यालय धाउन थालेको तीन महिना बितिसक्दा पनि पुर्जी पाउन नसकिएको बारेकोट गाउँपालिका४ जिरीका व्यापारी रवि रावतले बताए। कार्यालयले विभिन्न बहानामा छुट पुर्जी नदिएपछि सेतकचिनी खरिदमा लाखांै लगानी गरेका व्यापारी चिन्तित छन्। समयमा संकलन पुर्जी नदिँदा अवैध तरिकाले खिरौलो संकलन गरेका व्यापारीले छुट पुर्जी नपाउँदा थप समस्यामा परेका छन्। वन कार्ययोजना स्वीकृति नभएका कारण सेतकचिनीलगायत जडीबुटीको निकासी पुर्जी दिन नसकिएको डिभिजन वन कार्यालय जाजरकोटका प्रमुख मन्जुर अहमदले बताए। एक्सन फर इन्जिनियरिङ सोलुसनले जाजरकोटमा वनको वातावरणीय प्रभाव मूल्यांकनको जिम्मा लिएकोे थियो। तर, समयमा उक्त कार्य नगर्दा समस्या देखिएको डिभिजन वन प्रमुख अहमदले बताए। डिभिजन वन कार्यालयले गरेको अध्ययन प्रतिवेदनमा प्रत्येक वर्ष जाजरकोटमा १७ लाख ६५ हजार पाँच सय ५३ किलो जडीबुटी संकलन गर्न सकिने उल्लेख छ। तर, गत आर्थिक वर्षमा दुई लाख ६९ हजार सात सय ४३ किलो विभिन्न प्रजातिका जडीबुटी निकासी गरी १९ लाख ६७ हजार मात्र राजस्व संकलन भएको जनाएको छ। कतिपय जडीबुटी संकलन नै नभई जंगलमा खेर जाने गरेका छन् भने संकलितमध्ये पनि धेरैजसो चोरीनिकासी हुने गरेको छ। प्रतिकेजी निकासी पुर्जी दिएबापत १५ रुपैयाँ राजस्व लिने गरिएको छ।"
कालीगण्डकीमा गाडी खसालेर युवतीको हत्या गर्नेलाई सर्वस्वसहित जन्मकैद,"बेनी : म्याग्दीको रघुगंगा गाँउपालिका १ तिप्ल्याङमा सात महिनाअघि भएको रहस्यमय दुर्घटना सम्बन्धी मुद्दामा म्याग्दी जिल्ला अदालतले पीडितको पक्षमा फैसला गरेको छ। अन्नपूर्ण गाउँपालिका ७ घराम्दीकी २० वर्षीया सविता नेपालीलाई अपहरण गरी गाडीसहित कालीगण्डकीमा खसालेर हत्या गरेको ठहर गर्दै बेनपा ९ का ३१ वर्षीय इन्द्रबहादुर खड्का (रवी) लाई सर्वस्वसहित जन्मकैद र जरिवाना तिराउने फैसला गरिएको हो। जिल्ला न्यायाधीश राजकुमार कोइरालाको इजलासले बुधबार कर्तव्य ज्यान मुद्दामा मुलुकी ऐन २०२० अनुसार खड्कालाई दोषी ठहर गरेको हो। दोषीलाई सर्वस्व सहित २० वर्षको जन्मकैद, अपहरण तथा शरीर बन्धक बनाएकोमा आठ वर्ष र पीडित महिला भएकाले थप दुई वर्ष गरी तीस वर्ष कैद सजाय गर्ने फैसला सुनाइएको श्रेष्तेदार खिलप्रसाद बुर्लाकोटीले जानकारी दिए। बुर्लाकोटीका अनुसार खड्कालाई एक लाख रुपैयाँ र अपहरण अवधिको दैनिक पाँच सय रुपैयाँका दरले जरिवाना तिराउने फैसला भएको छ। सबिताकी छामा विष्णु परियारले अदालतको फैसलाबाट न्यायको महशुस गरेको बताइन्। अदालतको फैसला अनुसार खड्कालाई बुधबार साँझ जिल्ला कारागार चलान गरिएको प्रहरी नायव उपरीक्षक वीरबहादुर बुढाले बताए। रहस्यमय दुर्घटना २०७५ असार १४ गते लु २ च २४५४ नम्बरको जिपमा यात्रा गरिरहेकी सविता नेपालीलाई बेनीजोमसोम सडक अन्तरगत तिप्ल्याङ खण्डको सडकबाट कालीगण्डकीमा खसालेर चालक बेपत्ता भएका थिए। चालक खड्का छ दिनपछि असार २० गते पोखरा प्रहरीको सम्पर्कमा आए। कालीगण्डकीमा बेपत्ता भनिएका चालक जीवितै फेला परेपछि सविताकी आमा राधिकाले दिएको जाहेरीका आधारमा जिल्ला प्रहरी कार्यालय म्याग्दीले खड्काका विरुद्ध कर्तव्य, ज्यान, अपहरण तथा शरीर बन्धक सम्बन्धी मुद्दा चलाएको थियो। प्रहरी नायक उपरीक्षक वीरबहादुर बुढाका अनुसार मोबाइल ट्यागीङ गर्दा चालक पोखरामा रहेको देखिएपछि आफन्तको सहयोगमा नियन्त्रणमा लिइएको थियो। कालिगण्डकीमा खसेको जीप असार १५ गते करिब पाँच सय मिटर तल बेगखोलामा भेटिएको थियो। यो घटनाले दुई दशकअघि चितवनको दासढुङ्गामा तत्कालीन नेकपा एमालेका महासचिव मदन भण्डारी र संगठन विभाग प्रमुख जिवराज आश्रीत सवार गाडी त्रिशुलीमा खसेको घटनाको झल्को दिएको छ। भण्डारी र आश्रीतको निधन भए पनि चालक निर्मल लामा जिवितै थिए। यस्तो थियो कारण सविताको शव नभेटिए पनि मोबाइलमा भएको कुराकानी, रविको बयान, दुर्घटनाअघि सविता र रविको सम्बन्धको विषयमा घराम्दीमा भएको छलफलको निष्कर्ष र प्रत्यक्षदर्शीको वयानको आधारमा मुद्दा चलाइएको थियो। रविले घराम्दीबाट पोखरा जाने यात्रु भएको भनेर आफूलाई बोलाएर भेला भएका गाउँलेले सवितालाई गर्भवती बनाएको आरोप लगाएको बताउँदा छागाबाट खसेजस्तै भएको बयान दिएका थिए। छलफलका क्रममा नेपालीको पेटमा रहेको तीन महिनाको गर्भलाई स्वीकार गरेका थिए। तर उक्त आरोपको भने पुष्टि भएको छैन। खड्काले चलाउने बोलेरो जीप घराम्दीकै व्यवसायीको थियो। कक्षा १२ को परीक्षा दिएकी सविता बेनीमा बसेर पढ्थिन्। घराम्दीबेनी आउने जाने क्रममा २०७४ माघमा भएको चिनजान विकसित भएर शारीरिक सम्बन्धसम्म पुगेको गाउँलेसमक्ष दुवै जनाले स्वीकार गरेका थिए। छलफलपछि रविले नेपालीलाई संगै लिएर जाने बताएका थिए। रवि विवाहित हुन् भने सविता अविवाहित। घराम्दीबाट बेनीतर्फ हिँड्ने क्रममा सँगै आउन खोजेका आमा समूह र सविताका आफन्तलाई गाडी फर्काएर आउँछु भन्दै हिँडेका रवि गाडी कुदाएर सवितालाई मात्र लिएर गएका थिए। मानसिक तनावले गर्दा गाडी नियन्त्रणभन्दा बाहिर गएर दुवै जना कालीगण्डकीमा खसेको खड्काले बताए पनि कुनातर्फको साइडबाट हिँड्नुपर्ने गाडी कसरी डिलबाट खस्यो भन्ने शंका थियो। रविले घराम्दीबाट सवितालाई लिएर बेनीतर्फ हिँडेपछि उनका साथीसँग मोबाइलमा रुँदै गरेको कुराकानीको रेकर्ड अनुसन्धानमा सहयोगी भएको थियो। सवितासँग शारीरिक सम्पर्क राखेको स्वीकार गरेका रवीले महिनावारी रोकिएको बारेमा आफूलाई जानकारी नै नगराई एक्कासी गाउँले सामु उभ्याएर धोका दिएको प्रहरीसँगको अनुसन्धानको क्रममा गुनासो गरेका थिए।"
छातीमा गोली हानेर आत्महत्या !,रोल्पा : भरुवा बन्दुक आफैमाथि चलाएर रोल्पामा एक युवकले आत्महत्या गरेका छन्। जिल्लाको दक्षिणी भेगको रुन्टिगढी गाउँपालिका९ धाराटोलका २२ वर्षीय मिशन बुढाले आफैमाथि बन्दुक चलाएका हुन्। जिल्ला प्रहरी कार्यालयक अनुसार मिशनको छातीमा गोली लागेको छ। घरको बुइगल जाने लिस्नोमुनि उनी रगताम्य अवस्थामा फेला परेका थिए। पत्नी घाँसपात गर्न बारीमा गएको बेला बुधबार बिहान ११ बजे बन्दुकले प्रहार गरी आत्महत्या गरेका हुन्। मिशन घरमा दुई वर्ष चार महिनाकी छोरीसँगै थिए। पत्नी कल्पना बुढा घाँस लिएर घर आउँदा उनी रगताम्य छ्टपटाइरहेका थिए। 'छोरी बुइगलमा रुदै थिई। छ्टपटाई रहेका बेला पानी खुवादिँदा पिउन सक्नु भएन। एकछिन पछि प्राण नै गयो' श्रीमती कल्पनाले भनिन्। बन्दुक पड्केको अवस्थामा मिशनकै छेउमा फेला परेको इप्रका होलेरीका इन्चार्ज प्रहरी निरिक्षक लेखनाथ चापागाईंले बताए। उनका अनुसार प्रहरी घटनास्थलमा दिउँसो दुई बजे पुगेको थियो। घटना मुचुल्का उठाएर पोष्टमार्टमका लागि प्राथामिक स्वास्थ्य केन्द्र होलेरी राती अबेर लगिएको वडा९ का सदस्य पुर्ण कवरले जानकारी दिए। बिहिबार मध्यान्ह पोष्टमार्टमगरी शव परिवारलाई बुझाइएको छ। घटनाबारे थप अनुसन्धान भइरहेको इलाका प्रहरी कार्यालय होलेरीले जनाएको छ। घरमै राखिएको बन्दुक पनि अवैध रहेको अनुमान छ। खेती किसान गर्ने मिशनमा छारे रोग रहेको पारिवारले जनाएको छ। छ भाइ मध्ये मिशन माइला हुन् । दाईभाईसँग उनीहरु छुट्टीएर बसेका थिए।
कर्मचारीलाई आन्दोलन नगर्न आदेश,"दाङ : राप्ती स्वास्थ्य विज्ञान प्रतिष्ठानमा भइरहेको आन्दोलन रोक्न उच्च अदालत, तुलसीपुरले अन्तरिम आदेश जारी गरेको छ। उच्च अदालत तुलसीपुरका मुख्य न्यायाधीश नहकुल सुवेदीको एकल इजलासले निवेदनको अन्तिम टुंगो नलाग्दासम्म अस्पतालले प्रदान गर्दै आएको सेवामा बाधा अवरोध पुग्ने प्रकृतिका आन्दोलन तथा हडताल नगर्ननगराउन आदेश दिएको उच्च अदालत तुलसीपुरले जानकारी दिएको छ। आन्दोलन र हडतालले अस्पतालको सेवा अवरुद्ध भई आम नागरिक स्वास्थ्य सेवाबाट वञ्चित भएको अदालतको निष्कर्ष छ। आवश्यक सेवा सञ्चालन ऐन २०१४ को दफा ३ ले प्रदान गरेको अधिकार प्रयोग गरी नेपाल सरकारले २०७५ कात्तिक १२ को राजपत्रमा सूचना प्रकाशित गरेर अस्पताल तथा स्वास्थ्य संस्थामा हडताल गर्न निषेध गरेको अदालतको आदेशमा भनिएको छ। पेसाबाट हटाउन नहुने र लामो समयदेखिको तलब माग्दै कर्मचारी २१ दिनदेखि आन्दोलनरत छन्। उनी काम नगरी धर्नामा बसेका छन्। साविक उपक्षेत्रीय अस्पताल विकास समितिबाट भर्ना भएका कर्मचारीलाई स्वतः प्रतिष्ठानमा लैजानुपर्ने अवस्थामा विभिन्न बहाना देखाई जागिरबाट निकाल्न सुरु भएको भन्दै कर्मचारी काम रोकेर आन्दोलनमा उत्रिएको बताएका छन्। लामो समयदेखिको तलब माग्दै कर्मचारी २१ दिनदेखि आन्दोलनरत छन्। सरकारको करारबाट नियुक्त कर्मचारी पनि म्याद थप हुनुपर्ने मागसहित आन्दोलनमा उत्रिएका छन्। ८० भन्दा बढी कर्मचारी आन्दोलनमा उत्रिएपछि प्रतिष्ठानको सेवा प्रवाहमा समस्या देखिएको छ। अदालतको आदेशपछि प्रतिष्ठानले भने अदालतको आशयपत्रसहित आन्दोलन रोक्न अनुरोध गरिएको प्रतिष्ठानका रजिस्ट्रार रामप्रसाद प्याकुरेलले बताए। उच्च अदालतको सम्मान गर्दै आन्दोलन रोकेर छलफलमा आउन आग्रह गरे पनि कर्मचारीहरूले आन्दोलन नरोकेको उनको भनाइ छ। शान्तिपूर्ण आन्दोलन जारी रहेको र माग पूरा नभएसम्म आन्दोलन जारी रहने आन्दोलन समितिका कमानसिंह पुनले बताए। अध्ययन गर्न उपसमिति राप्ती स्वास्थ्य विज्ञान प्रतिष्ठानमा स्थलगत अध्ययन गर्न पाँच सदस्यीय उपसमिति गठन गरिएको छ। सहज, सुलभ एवं गुणस्तरीय स्वास्थ्य सेवा उपलब्ध गराउन स्थापित अस्पताल अस्तव्यस्त भएपछि संघीय संसद्को शिक्षा तथा स्वास्थ्य समितिको बुधबार बसेको बैठकले समिति सदस्य एवं पूर्वस्वास्थ्यमन्त्री खगराज अधिकारीको संयोजकत्वमा अध्ययन उपसमिति गठन गरेको हो। उपसमिति सदस्यहरूमा अन्जना विसंखे, गजेन्द्रबहादुर महत, एकवाल मियाँ र नमिताकुमारी चौधरी सदस्य छन्। उपसमितिको पहिलो बैठक बसेको मितिले १५ दिनभित्र प्रतिष्ठानको समस्या समाधान हुने गरी समितिमा प्रतिवेदन पेस गर्ने कार्यादेश दिइएको छ। राप्ती अञ्चलको सबैभन्दा जेठो अस्पताललाई ०७४ साल असोज २९ गते प्रतिष्ठानमा रूपान्तरण गरिएको थियो।"
"सिन्धुलीको फिक्कलमा बोलेरो दुर्घटना : ४ जनाको मृत्यु, ८ घाइते",सिन्धुली : सिन्धुलीको फिक्कल गाउँपालिका२ चण्डीभन्ञ्याङमा बोलेरो दुर्घटना हुँदा ४ जनाको मृत्यु भएको छ। बिहिबार दिउँसो भएको दुर्घटनामा ८ जना घाइते भएका हुन्। घाइते मध्ये ४ जनाको अवस्था गम्भीर रहेको सिन्धुली प्रहरीले जनाएको छ। सिन्धुलीको फिक्कल गाउँपालिका१ महादेवडाँडाबाट खुर्कोटतर्फ आउँदै गरेको बा १५च ९४२२ नम्बरको डबलक्याप बोलेर फिक्कल गाउँपालिका २ चण्डीभन्ञ्याङ्गमा दुर्घटना भएको हो। दुर्घटनामा परी १ जना पुरुष र ३ जना महिलाको मृत्यु भएको जिल्ला प्रहरी कर्यालय सिन्धुलीका प्रहरी नायव उपरिक्षक लोकदर्शन थापाले जानकारी दिए। मृतकहरुको पहिचान भइनसकेको र घटनास्थलमा उद्धार कार्य जारी रहेको थापाले जानकारी दिए। गम्भीर घाईतेमध्य ४ जनालाई उद्धार गरी धुलीखेल अस्पताल तर्फ पठाउँने तयारी भई रहेको छ भने अन्य घाइतेहरुलाई खुर्कोट स्थित सामुदायिक अस्पताल ल्याइँदै छ। घट्नाबारे थप विवरण आउँन बाँकी नै छ।
लोप हुँदै बेगनासका घुमाउने घर,पोखरा : पोखराको बेगनासमा परम्परागत घुमाउने घर लोप हुँदै गएका छन्। आधुनिक कंक्रिट घर बनाउने होडले नेपाली परम्परागत घुमाउने घर लोप हुँदै गएका हुन्।
संस्था खोलेरै धर्म प्रचार,"ललितपुर : ललितपुर भनिमण्डलस्थित टिच नेपाल नामक गैरसरकारी संस्थाले पुसमा शिक्षकका लागि विज्ञापन खुलायो। त्यसले संस्थालाई विवादमा तान्यो। कारण थियो, शिक्षक बन्न क्रिस्चियन परिवारको हुनुपर्ने, क्रिस्चियन कलेजमा अध्ययन गरेको र चर्चको प्रमाणीकरण चिठी चाहिनेलगायत मापदण्ड। विज्ञापनलाई लिएर संस्थाले इसाई धर्म प्रचार गरेको गुनासो आयो। र जिल्ला प्रशासन कार्यालय ललितपुरले टिच नेपाललाई निलम्बन पनि गर्यो। ललितपुर धोबीघाटमा ०७२ सालदेखि सञ्चालित मातृभाषा अनुवादक समाज नामक संस्थालाई पनि धर्म प्रचार, धर्म परिवर्तनका गतिविधि सञ्चालन गरिरहेको आरोप लागेको छ। यस विषयमा प्रधानमन्त्री तथा मन्त्रिपरिषद्को कार्यालयलाई सम्बोधन गर्दै एक व्यक्तिले माघ ६ गते उजुरी हालेका थिए। उजुरीका आधारमा प्रधानमन्त्रीको कार्यालयबाट जिल्ला प्रशासन कार्यालयलाई कारबाही अघि बढाउन निर्देशन भएको छ। उजुरीमा संविधान र कानुनमा धर्म परिवर्तनका लागि कुनै किसिमका गतिविधि गर्न नपाइने व्यवस्था हुँदाहुँदै पनि विदेशी दाताबाट करोडौं रकम लिएर मातृभाषामा बाइबल अनुवाद गरी वितरण गरिरहेको र खुलेआम धर्म परिवर्तन उद्योग सञ्चालन गरिरहेको उल्लेख छ। साथै कानुनविपरीत संस्था सञ्चालनका लागि अनुमति दिएको भन्दै प्रश्न उठाइएको छ। समाज ०७२ साल कात्तिक १६ गते दर्ता भएको हो। त्यति बेला चित्रबहादुर रुपाचा संस्थाका अध्यक्ष थिए। देवराज भण्डारी, बुद्ध घिसिङ, अष्टकुमारी लमिनी, धनबहादुर थापा, पेन्नुरी शेर्पा, सानी शेर्पा, ईश्वरचन्द्र काप्री र माधव रमण पौडेल पदाधिकारी थिए। हुन त संस्थाले दर्ताकै क्रममा आफ्ना उद्देश्य प्रस्ट उल्लेख गरेको छ। त्यसलाई जिल्ला प्रशासन कार्यालयले स्वीकृत पनि गरेको छ। संस्थाले आफ्ना उद्देश्यमा मातृभाषामा बाइबल तथा इसाई धर्मसम्बन्धी पुस्तक, पुस्तिका अनुवाद गरी वितरण गर्ने भन्ने उद्देश्य प्रस्ट लेखेको छ। बाइबल अनुवादसम्बन्धी विभिन्न आधारभुत तथा गहन तालिम सञ्चालन गर्ने, भाषा विज्ञान तथा ईश्वरशास्त्रसम्बन्धी ज्ञान लिई विशेष सहयोग गर्नेलगायतका उद्देश्य उल्लेख छन्। संस्थाका निर्देशक बुद्ध घिसिङले संस्था दर्ता ऐन २०३४ बमोजिम दर्ता भएको बताएका छन्। संस्था दर्ता गर्दा नै मातृभाषामा बाइबल उल्था गर्ने भन्ने प्रस्ट पारिएको उनको दाबी छ। यसैअनुसार थारू, मगर, तामाङ, बोटे, माझीलगायत जनजातिका नौ भाषामा बाइबल उल्था गरिरहेका छौं, उनले भने। कानुनविपरीत संस्था सञ्चालनका लागि अनुमति दिएकोमा पनि विरोध भएको छ। गाउँघरमा रहेका चर्चमा आफूहरूले अनुवाद गरेका पुस्तक त्यहाँ प्रयोग हुने उनको भनाइ छ। जनजातिहरूले नेपाली भाषा नबुझ्ने भएकाले उनीहरूको मातृभाषामा बाइबल अनुवाद गरिएको उनले बताए। आफूहरूका लक्षित वर्ग क्रिस्चियन धर्मावलम्बी भएकाले यसले कुनै समुदाय र धर्ममा आघात नपुग्ने उनको दाबी छ। अहिले संस्थाले ६० लाख रुपैयाँ बजेट छुट्याएर काम गरेको घिसिङले जानकारी दिए। प्रत्येक भाषा अनुवाद गर्न चार जना गरी कम्तीमा ५० जना त्यसमा काम गरिरहेको उनको भनाइ छ। तर संस्थालाई जिल्ला प्रशासन कार्यालयले कागजपत्र ल्याउनू भन्ने आदेश दिएको छ। संस्था दर्ता ऐन ०३४ अनुसार कुनै धर्म तथा जातिविशेषका लागि मात्रै संस्था स्थापना हुन नमिल्ने उल्लेख गरिएको जिल्ला प्रशासन कार्यालयका प्रमुख प्रेमराज जोशीले बताए। त्यसैले कसैले पनि ऐन तथा नियमावलीबाहिर गएर काम गर्न नमिल्ने उनको भनाइ छ। त्यस्तो गरिएको भेटिए संस्था खारेज, निलम्बन एवं अन्य कारबाही हुन सक्ने उनले बताए। ललितपुरमा हालसम्म एक सय ३२ वटा चर्च दर्ता भएको प्रहरी परिसर जावलाखेलको तथ्यांक छ। यसअनुसार सहरी क्षेत्रको तुलनामा ग्रामीण क्षेत्रमा चर्चको संख्या बढी छ। चापागाउँ, ठेँचो, लेले, गिम्दी, ठुला दुर्लुङ, ढोलाहिटी, नखिपोट, लुभु, भैंसेपाटी, बाडेगाउँ, हरिसिद्धिलगायत क्षेत्रमा चर्चको संख्या अत्यधिक छ। क्रिश्चियन धर्मका कारण विवादित संस्था टिच नेपाल निलम्बित"
विपी राजमार्गमा टिपर दुर्घटना हुँदा दुईको मृत्यु,बनेपा : विपी राजमार्गमा जन्ती लिएर आएको टिपर दुर्घटना हुँदा दुई जनाको मृत्यु भएकोे छ। सिन्धुली जिल्ला सुनकोशी गाउँपालिका२ कमेरेफाँटमा बुधबार साँझ बा ४ख ९४३८ नं को टिपर दुर्घटना हुँदा तेमाल गाउँपालिका९ का २२ वर्षीया कृष्णमाया माझी र १६ वर्षीय चुनपाई लामाको मृत्यु भएको काभ्रेपलाञ्चोक जिल्ला प्रहरी कार्यालयले जनाएको छ । उनीहरुको धुलिखेलस्थित धुलिखेल सामुदायिक अस्पतालमा उपचारका क्रममा मृत्यु भएको प्रहरी उपरीक्षक रविराज खड्काले जानकारी दिए। उनका अनुसार रामेछाप जिल्ला खाँडादेवी गाउँपालिका१ कठोरेबाट काभ्रेपलाञ्चोकको तेमालतर्फ बेहुली लिई आउँदै गरेको टिपर कमेरेफाँटस्थित विपी राजमार्गमा अनियन्त्रित भई सडक छेउमा पल्टिएको थियो। घाइतेमध्ये तेमाल गाउँपालिका९ का १२ वर्षीय दिनेश तामाङ र १२ वर्षीय नीरज माझीको अवस्था गम्भीर रहेकाले ट्रमा सेन्टरमा लगिएको र अन्य घाइतेमध्ये सात जनालाई थप उपचारका लागि काठमाडौं पठाइएको छ भने बाँकीको धुलिखेल अस्पतालमै उपचार भइरहेको छ। प्रहरीले टिपर चालक रामेछाप जिल्ला खाँडादेवी गाउँपालिका१ का ३७ वर्षीय खड्क माझीलाई नियन्त्रणमा लिई घटनाबारेमा थप अनुसन्धान गरिरहेको जनाएको छ।
बहुविवाह गर्ने जोडी पक्राउ,अर्घाखाँची : जेठी पत्नीलाई शारीरिक तथा मानसिक हिंसा गर्ने पति र उनकी कान्छी श्रीमति पक्राउ परेका छन्। अर्घाखाँचीको छत्रदेव गाउँपालिका१ चिदिका घर भएका ३४ वर्षीय दिपक खनाल र उनकी कान्छी श्रीमती पक्राउ परेका हुन्। दोश्रो विवाह बदर गर्न माग गर्दै खनालकी पहिलो श्रीमतीले बहुविवाहसम्बन्धी जाहेरी दिएपछि खनाल र उनकी कान्छी श्रीमतीलाई रुपन्देहीको बुद्धचोकबाट पक्राउ गरिएको जिल्ला प्रहरी कार्यालय अर्घाखाँचीका प्रमुख प्रहरी नायब उपरीक्षक नवराज मल्लले जानकारी दिए।घटनाबारे अनुसन्धान भइरहेको प्रहरीले जनाएको छ।
बावुबाट छोरी बलात्कृत,"अर्घाखाँची : अर्घाखाँचीको शितगंगामा आफ्नै बावुबाट छोरी बलात्कृत भएकी छिन्। शितगंगा नगरपालिकामा स्वयं आफ्नै बुबाबाट १२ वर्षकी छोरी बलात्कारको सिकार बनेकी हुन् । श्रीमती घरमा नभएको बेला डर देखाएर छोरी बलात्कार गर्ने बावुलाई उनकै श्रीमतीको जाहेरीका आधारमा जिल्ला प्रहरी कार्यालय अर्घाखाँचीले पक्राउ गरेको छ । श्रीमतीका अनुसार आफु घरभन्दा टाढा आफन्तको घरमा गएको बेला छोरी मात्र घरमा भएको मौका छोपी डर त्रास देखाएर श्रीमानले राती १० बजे बलात्कार गरेका हुन् । आफ्नै श्रीमान भएपनि कानुन बमोजिम कारवाहीका लागि जिल्ला प्रहरी कार्यालय अर्घाखाँचीमा पीडितकी आमाले जाहेरी दिएपछि घटना बाहिर आएको हो । आफ्नै बावु भएकाले आरोपीको नाम,थर,वतन गोप्य राखेर अनुसन्धान भईरहेको प्रहरी नायब उपरीक्षक नवराज मल्लले जानकारी दिए ।"
मुस्ताङम्याग्दीमा चौथो पटक हिमपात,"बेनी : मुस्ताङ र म्याग्दीको उच्च पहाडी क्षेत्रमा दुई साताअघिको हिउँ पग्लिन नपाउँदै बिहीबार बिहानैदेखि पुनः हिमपात सुरु भएको छ । म्याग्दीको धवलागिरी गाउँपालिका१ गुर्जा र अन्नपूर्ण गाउँपालिका६ घोडेपानी, उपल्लो मुस्ताङको मुक्तिनाथ, लोमान्थाङ, छोसेर, घमी, समरका लगायत क्षेत्रमा माघ १२ र १३ गतेको हिउ पग्लिसकेको थिएन । बिहीबार बिहानैदेखि पुनः हिउँ पर्न थालेपछि अत्याधिक चिसो बढेको महशुस भएको छ । हिमपात र चिसोका कारण घरबाहिर निस्कन सक्ने अवस्था नरहेको धवलागिरी गाउँपालिका ७ ताकमका गोपाल आचार्यले बताए । चिसोका कारण पर्यटकीय स्थलहरु सुनसान भएको र स्थानीयबासीको जनजिवन प्रभावित भएको मुक्तिनाथका सुरज गुरुङले बताए । हिमपातका कारण भेडा, च्याङग्रा, चौरीगाई लगायत बस्तुभाउलाई आहराको समस्या हुन थालेको जोमसोम ठिनीका कुलबहादुर थकालीले बताए । हिमपात र खराम मौसमका कारण पोखराजोमसोम हवाई उठान अवरुद्ध भएको मुस्ताङका प्रहरी नायव उपरीक्षक महेन्द्र खड्काले बताए । बेजोडका साथ हावा चलेको खड्काले जानकारी दिए । उनका अनुसार जोमसोम देखि उपल्लो मुस्ताङमा गाडीहरु नछुटेपनि बेनीजोमसोम सडकमा दिउँसो सम्म सवारी साधन सञ्चालन भइरहेका छन् । मुस्ताङ र म्याग्दीमा यसपाली चौथो पटक हिमपात भएको छ । हिमपातका कारण म्याग्दीको धवलागिरी गाउँपालिका १ गुर्जा पैदलमार्गबाट बिच्छेद भएको छ । केही दिनअघि हिउँ पन्छाएर खुलाइएको पैदलमार्ग पुनः हिउँले पुरिएपछि भौगोलिक रुपमा विकट र दुर्गम क्षेत्रमा पर्ने गुर्जा यातायात सम्र्पक बिच्छेद भएको वडा अध्यक्ष झकबहादुर छन्त्यालले बताए । म्याग्दीको पर्यटकीय स्थल घोडेपानी र टोड्केमा पनि हिमपात भएको छ । बर्षा र हिउँले खेतीबालीमा क्षति पुगेर कृषक चिन्तीत भएका मालिका गाउँपालिका ५ देविस्थानकी वडा अध्यक्ष पिपला बुढाले बताइन् । मुस्ताङको मुक्तिनाथमा हिउँपरेपछिको दृष्य । तस्बिर : सुरज गुरुङ"
"दलितलाई बजेटै बन्द, भोजभतेरदेखि योजना छनोटमा समेत विभेद","ओखलढुंगा : संविधानले भेदभाव र छुवाछुतलाई गैरकानुनी मान्छ। तर, व्यवहारमा त्यस्तो छैन। दलित प्रतिनिधिले समेत छुवाछुत बेहोरिरहेका छन्। ओखलढुंगामा दलित जनप्रतिनिधिलाई योजना छनौटमा निषेध गर्ने र बजेट समेत रोक्ने गरेको पाइएको छ। सिद्धिचरण नगरपालिका१२ का वडा सदस्य सुनिता नेपालीले सडकबाट दलित बस्तीसम्म जाने घोडेटो बाटो र खानेपानीका लागि योजना माग गरेको दुई पटक भयो। योजना सूचीमा राखिन्छ तर, बजेट पर्दैन। दलित भएकै कारण सुनुवाइ नभएको उनले गुनासो गरिन्। उक्त वडाको दलित बस्तीमा खानेपानीको समस्या मात्र होइन, टोलसम्म पुग्ने गोरेटो बाटो निकै अप्ठेरो छ। नेपालीले भनिन्, गाउँमा विकास निर्माण दलित बस्तीमा योजना नै नपारिएको बताइन्। वडा अध्यक्ष विनोद श्रेष्ठले दलित बस्ती योजनामा प्राथमिकतामा पर्न नसकेको स्वीकारे। उनले भने, एकैपटक धेरै कुरा सम्भव हुँदैन। दलित समुदायले माग गरेका कुरा हाम्रा प्राथमिकतामा परेनन्। यस्ता समस्याको हल विस्तारै खोज्दै जाउँला। दलित बस्तीलाई सामाजिक रुपमा गरिने विभेदका कारण समुदाय नै स्रोत र साधनको पहुँचमा नभएको नेपालीले बताइन्। लक्षित वर्गका लागि आउने बजेटको सदुपयोग र प्रथामिकताले मात्रै सीमान्त समुदायको उत्थान गर्न सकिने ओखलढुंगा क्याम्पसका उपप्राध्यापक डाभेषनाथ खनालले बताए। दलित समुदायबाट माग भएर आएका योजनामा राज्य उदासीन बन्न मिल्दैन, उनले भने, वर्षौंदेखिको समस्या हल गर्नुपर्ने ठाउँमा योजना नै नपारिंदा विकास निर्माणमा पनि दलित समुदायमाथि विभेद भइरहेको प्रस्ट हुन्छ। दलित समुदायका यस्ता समस्याबारे गुनासा आएपछि स्थलगत अध्ययन गरिरहेकाले सरकारलाई यसतर्फ ध्यानाकर्षण गराउने राष्ट्रिय मानवअधिकार आयोग प्रदेश १ शाखा कार्यालय खोटाङका प्रमुख सुबोध पोखरेलले बताए। आयोगले जातीय विभेद भएको गुनासोपछि विभिन्न बस्तीको स्थलगत अनुगमन गरेको जनाए। दलित समुदायलाई विभेद गरिएका धेरै गुनास आएका छन्। भोजभतेरदेखि विकास निर्माणका योजना छनौटमा समेत विभेद भएको पाइयो, पोखरेलले भने, यसमा राज्य जिम्मेवार बन्नुपर्छ। दलित समुदायका समस्यालाई प्राथमिकतामा राखेर योजना अघि बढाउन राज्य पक्षको ध्यानाकर्षण गराइने छ। सिद्धिचरण नगरपालिकाका१२ का होमबहादुर विक जिल्ला समन्वय समिति ओखलढुंगाका सदस्य हुन्। दलित समुदायका उनका छरछिमेकी सबै गैरदलित छन्। उनले पनि आफू छिमेकमा सार्वजनिक गुठीमा रहेर सामाजिक अभिभानमा सहभागी हुन खोज्दा गैरदलितले अस्वीकार गरिरहेको गुनासो गरे। गाउँमा सामाजिक कामका लागि खोलिएको एउटा गुठी छ, विकले भने, त्यहीं आबद्ध भएर अभियानमा लाग्ने इच्छा हुँदा पनि बस्न पाइरहेको छैन। गुठीमा सबै गैरदलितहरू छन्। नेकपाका जिल्ला नेता सिद्धिचरण नगरपालिका११ का ओम दयालले मंसिर २९ गते छोरीको विवाहमा छरछिमेकमा रहेका गैरदलितलाई निमन्त्रणा गरे। भोजमा धेरैजसो गैरदलित आएनन्। आएकाहरूले पनि भोज खान आनाकानी गरे। ओखलढुंगा क्याम्पसका प्रमुख तथा स्थानीय बुद्धिजीवी नारायणबहादुर सैँजू भोजको लाइनमा बसेपछि भने केहीका लागि बाटो खुल्यो। दयाल २०७० सालको संविधानसभा निर्वाचनमा तत्कालीन एमालेबाट समानुपातिक उम्मेदवार पनि हुन्। उनले छोरीको विवाहमा उच्च जातका भनिने धेरै नआएको र आएका पनि भोजमा सहभागी नभई फर्किएको बताए। स्थानीय स्तरमा हुने भोजभतेरमा दलित भएकै कारण गैरदलितले उनलाई बोलाउँदैनन् पनि। विक र दयाल सदरमुकामका प्रतिष्ठित व्यक्ति हुन्। समाजका अगुवामाथि नै विभेद भएपछि समुदायका दलित कति उपेक्षित होलान् भन्ने सहज अनुमान गर्न सकिने स्थानीय बुद्धिजीवी युवराज दाहाल बताउँछन्। सिद्धिचरण नगरपालिका१२ की वडा सदस्य सुनिता नेपालीकै छोराले जिल्लास्थित रेडक्रसको शाखाका कार्यालय सहयोगीको जागिरका लागि आवेदन गरे। लिखितमा नाम निस्क्यो। तर अन्तर्वार्तामा फालिए। नेपालीले रेडक्रस गएर आफ्नो छोरा फेल हुनुको कारण बुझ्न खोजिन्। कर्मचारीले बताउन चाहेनन्। कार्यालयबाहिर निस्कँदा कर्मचारीबीचमै भएको कुराकानी सुनिन्, दलितले ल्याएको चिया कसले खान्थ्यो र ? उनले दलित भएकै कारण विभेद गरिएको भन्दै गुनासो गरेकी छिन्। सिद्धिचरण९ को ज्यामिरेको दलित बस्तीमा खानेपानीको योजना नै छैन। मुहान सुकेपछि बर्सेनि असोजदेखि असारसम्म दुई घण्टाको दूरीमा रहेको कुवाबाट डोकोमा बोकेर खान बाध्य छन्, स्थानीय दलित। उक्त वडाबाट वडा सदस्य फूलमाया विक निर्वाचित छन्। तर वडाले योजना बनाउँदा प्रथामिकतामा राखेन। हाम्रो कुरा सुनुवाइ नै हुँदैन, उनले भनिन्, गाउँमा खानेपानीको योजना पार्दा वर्षौंदेखिको समस्या हल हुन्छ भन्दा हाँसोमा उडाउने काम भयो। विकले खानेपानीको योजना पारिदिंदा दलित बस्तीमा निकै राहत हुने भए पनि वडा कार्यालयले योजना छनौटमा समेत विभेद गरेको बताइन्। जातीय विभेद अन्त्य गर्ने मुलुकी ऐन २०२० ले नै व्यवस्था गरेको थियो। उक्त ऐन आएको ५५ वर्ष भयो। यसबीचमा जातीय विभेदविरुद्धका धेरै कानुन बने। तर, व्यवहारमा छर्लंग देखिने गरी कुनै पनि विभेद अन्त्य नभएको दलित अधिकारकर्मी उमेश विश्वकर्मा बताउँछन्। जातीय भेदभाव तथा छुवाछुत (कसुर र सजाय) ऐन २०६८ को दफा ७ मा कसुर र विभेदको अवस्था हेरेर तीन महिनादेखि तीन वर्षसम्म कैद, एक हजारदेखि २५ हजारसम्म जरिवाना वा दुवै सजाय हुने व्यवस्था छ। ऐनमा व्यवस्था भए दलितमाथि भएका भेदभावविरुद्ध कुनै पनि मुद्दा भने दर्ता नभएको ओखलढुंगा जिल्ला अदालतका श्रेस्तेदार नेत्रबन्धु पौड्यालले बताए।"
