शीर्षक,विवरण
राजदूतको मूल्यांकन जरुरी,"सरकारले राजदूत भएर गएकाहरूको चौमासिक रूपमा मूल्यांकन गर्ने भएको छ । पूर्वाग्रही नराखीकन वस्तुगत ढंगले मूल्यांकन भएमा यसलाई सकारात्मक कदम मान्न सकिन्छ । सत्तारुढ दलले अयोग्य र नातागोतालाई पनि राजदूत बनाउँदै गरेको विकृत पृष्ठभूमिमा सर्वोच्च अदालतले त्यस्ता नियुक्तिमा मापदण्ड बनाउने र त्यसको पालना गर्न सरकारका नाममा परमादेशसमेत दिएपछि मापदण्ड बनेको हो । सँगसँगै यसमा मूल्यांकनको पाटो पनि जोडिएको छ । मूल्यांकन कति गम्भीर रूपमा हुन्छ भन्ने सवाल गर्भमै छ । हामीकहाँ मापदण्ड बन्ने, मूल्यांकनको उद्घोष हुने र तिनीहरू कागजमै सीमित रहने परम्पराबाट यो कत्तिको मुक्त हुन्छ, त्यो हेर्न बाँकी छ । हो, कूटनीति, विश्व परिस्थिति, अधिक सम्पर्क क्षमताका साथै अन्तर्राष्ट्रिय भाषाको ज्ञानसमेत भएका व्यक्ति राजदूत हुँदा मुलुकको छवि नै फरक हुन्छ । मुलुकको प्रतिनिधित्व गरेका राजदूतले कूटनीतिक सवालमा कत्तिको विज्ञता राख्छन् भन्नेबारेमा जाँच नहुने परम्परा छ । मुलुकको प्रतिनिधित्व गर्ने गरिमामय पद राजदूतको मर्यादालाई हल्कारूपमा लिने, दलीय कार्यकर्ता भर्ती गर्ने, आफन्तलाई ठाउँ दिने र थाकेकापाकेका कर्मचारीलाई आराम गर्ने थलोमा परिणत भएका छन् अधिकांश दूतावास । अयोग्य पात्रका कारण दूतावास राख्नुको औचित्य प्रमाणित हुन नसकेको अवस्था छ एकातिर भने अर्कोतिर राज्यको ढुकुटीबाट ठूलै खर्च भएको छ । सोझै स्वार्थको द्वन्द्व भएका व्यक्तिलाई पनि यो पद सुम्पिएको दृष्टान्त छ । परराष्ट्र सेवाका भन्दा काविल छन् बाह्य क्षेत्रमा कार्यरत व्यक्तिहरू पनि । अरू मन्त्रालयमा परराष्ट्रका भन्दा योग्य र अब्बल व्यक्ति ओझेलमा परेका छन् । यस अवस्थामा कूटनीति र गैरकूटनीतिक पृष्ठभूमि भनी छुट्ट्याउनु नै गलत हुनेछ । कूटनीतिक क्षेत्रका व्यक्ति फरक क्षमता भएको देखिनुपर्छ । तर औसतभन्दा पनि तल छ । सिंगो राष्ट्रको प्रतिनिधित्व गर्नुपर्ने राजदूत पदलाई सरकार सञ्चालकहरूले एउटा हाई प्रोफाइल नोकरीमा सीमित बनाउँदै आफूअनुकूल व्यक्ति नियुक्त गर्दा झन् समस्या देखा परेका छन् । यस्ता विकृति रोक्न आवश्यक छ । अर्को कुरा परराष्ट्र सेवामा रहेकाहरू सबै राजदूत निम्ति योग्य हुन्छन् भन्नु महाभूल हुनेछ । पछिल्ला वर्षमा कूटनीतिक सेवा र बाहिरबाट ५०५० प्रतिशत राजदूत नियुक्त गर्ने गरी भागबन्डा भएको छ । परराष्ट्रकै अधिकारीहरू नियुक्त हुने सवालमा पनि योग्यता, अनुभव र क्षमताअनुसारको मुलुकमा नपठाइएका उदाहरण छन् । यस्ता विषयमा राजनीतिक नेतृत्व सचेत हुनुपर्छ । विषयगत क्षमता वृद्धि गरेर राजदूत नियुक्त गर्न आवश्यक छ । कूटनीतिक सेवामा २५३० वर्ष बिताएका भनिएकाले समेत राम्रोसँग दुईपक्षीय वार्ता गर्न नसक्ने, एक पेज ढुक्कसाथ लेख्न नसकेर नयाँ पुस्ताको शरण पर्ने गरेका उदाहरण छन् । यता राजनीतिक कोटाबाट हुने नियुक्तिमा भने मोलमोलाइले भित्याएको विकृतिको चाङले कूटनीति ओरालो लागेको हो । विरलै व्यक्तिले मात्र कुशलतापूर्वक आफ्नो जिम्मेवारी निर्वाह गरेको देखिरहँदा यो मूल्यांकन गर्ने परिपाटी बाह्य समिति बनाएर साँच्चै चारचार महिनाको अवस्था नियाल्न आवश्यक छ । संसदीय सुनुवाइ समितिमा वाचा गरेका विषयको पाँच प्रतिशत पनि काम नभएको अवस्थामा त्यसलाई १० प्रतिशतमा लैजान सके पनि धेरै हुनेछ । सेवामा रहेका कतिपय राजदूतका गैरकूटनीतिक आचरणका कारण मुलुकको छवि धमिलिएकाले पनि यस्ता विषयमा सचेत हुन जरुरी छ । दूधको साक्षी बिरालो भनेझैं राजदूतको मूल्यांकन उनकै सहकर्मीले गर्नु हास्यास्पद हुनेछ । त्यसकारण दूतावासले पठाएको मूल्यांकन प्रतिवेदनमा फेरि मन्त्रालयले अध्ययन गर्नुले खासै अर्थ राख्दैन । यसको मार गैरकर्मचारीलाई पर्र्नेछ । मन्त्रालयकै अधिकारी राखेर त्यसको मापदण्ड बनाउनु र मन्त्रालयले मूल्यांकन गर्नु मन्त्रालयका काविल अन्य अक्षम भनिनु हो, जुन गलत हो । त्यसर्थ विषयविज्ञ सामेल स्वतन्त्र मूल्यांकन समूह निर्माण गरेमा अपेक्षित उद्देश्य पूर्ति हुन सक्छ ।"
पुल नबन्दा जोखिम यात्रा,दार्चुला : महाकाली नगरपालिका ४ खलंगा पुलघाटमा रहेको खलंगा झोलुङ्गे पुल मर्मत नहुँदा स्थानीय प्रभावित भएका छन्। ठेकेदार समयमै नआउँदा निर्माण कार्य सुरु हुन नसकेको हो। नेपाल भारत जोड्ने झोलुङगे पुल निर्माणका लागि बिहीबारदेखि पाँच दिन बन्द रहने सूचना दिइएको थियो। यद्यपी अहिले सर्वसाधारण जोखिमपूर्ण यात्रा गरिरहेका छन्। भारतीय पक्षले फागुन ९ देखि १३ गतेम्म पुल बन्द हुने जानकारी गराएको थियो। भारतीय सीमा सुरक्षा बल एसएसबीका अनुसार काम सुरु नभएपछि पुलमा आवागमनलाई निरन्तरता दिइएको हो। यसअघि पुलमा कर्कट पाता बदल्नुपर्ने बताइएको थियो। पुल निर्माणको विषयमा लोक निर्माण विभाग धारचूलाका सहायक अभियान्ताले बुधबार नै दार्चुलाका प्रमुख जिल्ला अधिकारीलाई पत्र पठाएका थिए। निर्माणको समयमा दैनिक चार घण्टा पुल बन्द हुने बताइएको थियो। काम सुरु नहुँदा सर्वासाधारण जोखिम यात्रा गर्न बाध्य छन्। २०२८ सालतिर निर्माण गरिएको पुलमा काठको प्लेट प्रयोग गरिएको थियो। केही वर्ष पहिले काठ हटाएर फलामे प्लेट राखिएको छ। फलामे प्लेट जीर्ण बनेपछि भारतीय पक्षले चालु आर्थिक वर्षको बजेटमार्फत् मर्मत गर्ने योजना बनाएको थियो। झोलुंगे पुल भारत सरकारले समयसमयमा मर्मत गर्दै आएको छ। भारतीय बजार धारचुलाबाट दैनिक उपभोग्य लगायत व्यापार र निर्माणका लागि दार्चुलाबासीले यही पुल प्रयोग गर्ने गरेका छन्।
आमाको कुटपीटबाट चार वर्षीया छोरीको मृत्यु,ताप्लेजुङ : भनिन्छ आमा मायाको प्रतिमूर्ति। तर ताप्लेजुङमा भने ९ महिनासम्म कोखमा राखेर जन्माएको सन्तानका लागि आफ्नै आमा काल बनेकी छन्। मिक्वाखोला गाउँपालिका४ साँवा घर भई फुङलङ बजारको रिजाललाइनमा बस्दै आएकी ३२ वर्षीया पूजा चेम्जोङ लिम्बुको कुटपीटबाट चार वर्षीया छोरीको मृत्यु भएको छ। गत शुक्रबार बिहान चेम्जोङले चार वर्षीया छोरीलाई कुटपिट गरी सख्त घाइते बनाएकी थिइन्। बालिकालाई जिल्ला अस्पताल ताप्लेजुङले इलाम जिल्ला अस्पताल रेफर गरेकोमा उपचारको क्रममा शुक्रबार राति नै मृत्यु भएको हो। प्रत्यक्षदर्शीका अनुसार पूजाले छोरीलाई कुटपिट गरेर ढुंगामा पछारेकी थिइन्। लगत्तै उनको मुखबाट रगत निस्किएको थियो। प्रहरीले पूजालाई पक्राउ गरेको छ। जिल्ला अदालतबाट म्याद थप गरी ज्यान सम्बन्धी कसुरमा कारबाही बढाइएको जिल्ला प्रहरी कार्यालय ताप्लेजुङका प्रमुख डीएसपी सञ्जयसिंह थापाले जानकारी दिए।
बलात्कार आरोपमा उजुरी दर्ता,राजविराज : सप्तरीको रुपनी गाउँपालिका १ का ३८ वर्षीय देवेन्द्रकुमार यादवविरुद्ध बलात्कार आरोपमा उजुरी दर्ता भएको छ। यादवले भने आफूलाई फसाइएको दावी गरेका छन्। घटना विवरण अनुसार बलात्कार गरेको आरोप लागेका यादवलाई झुक्याएर बाहिर निक्लिएकी पीडितले होहल्ला गरेपछि गाउँलेहरू जम्मा भए। गाउँलेहरूले नजिकै रहेको इलाका प्रहरी कार्यालय रुपनीलाई खबर गरी आइतबार राति नै यादवलाई प्रहरीको जिम्मा लगाएका हुन्। दुई छोरा र दुई छोरीकी आमा ३० वर्षीया ती महिलाका पति वैदेशिक रोजगारीका लागि मलेसियामा छन्। पक्राउ परेका आरोपितले भने ती महिलासँग आफ्नो आर्थिक कारोबार रहेको तर रकम बुझाउन ढिला भएको अवस्थामा फोन गरी घरमा बोलाएर फसाएको दावी गरेका छन्। यसअघि पनि आफू पटकपटक त्यहाँ जाने गरेको उनको भनाई छ। पीडितको उजुरीमा थप अनुसन्धान भइरहेका जिल्ला प्रहरी कार्यालयका एसपी राजेन्द्र विष्टले बताए। उजुरीकर्ता महिलाको राजविराजस्थित अञ्चल अस्पतालमा आइतबार स्वास्थ्य परीक्षण भएको छ। एक महिनाको अवधिमा सप्तरीमा यो समेत पाँच वटा बलात्कारको उजुरी दर्ता भएको सप्तरी प्रहरीले जनाएको छ।
मन्दिरसँगै मासु पसल,"भक्तपुर : भक्तपुरको भक्तपुर नगरपालिका ९ दत्तात्रयस्थित भीमसेन मन्दिरको सत्तलमा मासुपसल सञ्चालन गर्न दिएको भन्दै स्थानीयले गुठी संस्थानको विरोध गरेका छन्। सर्वसाधारणले पूजाआजा गर्ने मन्दिरकै सत्तलमा हिंसाजन्य मासुपसल सञ्चालन गर्न दिएको भन्दै गुठी संस्थानको विरोध गरेका हुन्। उक्त सत्तल गुठी संस्थान भक्तपुरले भाडामा सञ्चालन गर्न दिएको हो। स्थानीयका अनुसार दुई महिना अघिदेखि सत्तलमा मासु पसल सञ्चालनमा ल्याइएको छ। मासु पसलपछाडि भीमसेन र द्रौपतीको गुप्त मन्दिरसमेत रहेको छ। साथै उक्त मासुपसलसँगै भीमसेन मन्दिर प्रवेश गर्ने मुख्य ढोका रहेको छ। सरकारी संस्थानले नै मन्दिरको सत्तलमा मासुपसल खोल्न दिनु आपत्तिजनक छ, स्थानीय पर्यटन व्यवसायी विकास जंगमले भने, दत्तात्रय पर्यटकीय क्षेत्र हो। सम्पदासँगै मासुपलस खोल्न दिँदा यहाँ आउने पर्यटकहरुलाई राम्रो सन्देश जाँदैन। गुठी संस्थानले पसल भाडामा दिनुअघि नै के कस्तो पसल राख्न हुने नहुनेबारे स्पष्ट पार्नुपर्ने उनको भनाइ थियो। भक्तपुर नगरको पर्यटकीय एवं सम्पदा क्षेत्रमा यस्ता पसलले दृश्य प्रदूषण हुने पर्यटन व्यवसायीहरु बताउँछन्। पर्यटकीय क्षेत्रका सत्तलहरुमा पर्यटकीय पसलको लागिमात्रै भाडामा दिनुपर्ने भन्दै उनीहरुले गुठी संस्थानको ध्यानाकर्षण गरेका छन्। यता गुठी संस्थान भक्तपुरले भने कार्यालयलाई जानकारी नदिइकनै उक्त सत्तलमा मासु पसल सञ्चालनमा ल्याइएको बताएको छ। कार्यालयका अनुसार पसल भाडामा पाउने व्यक्तिले तेस्रो व्यक्तिलाई मासु पसल राख्न दिएका छन्। गुठी संस्थान भक्तपुरका प्रमुख हरिप्रसाद सुवेदीले कार्यालयबाट ठेक्का पाएका केदार उलकले अरु नै व्यक्तिलाई मासु पसल राख्न दिएको पाइएको जानकारी दिए। उनका अनुसार केदार उलकले दुई वर्षअघि उक्त सत्तलमा भाडा लगाउने ठेक्का पाएका थिए। उक्त ठेक्का अवधि २०७८ असार मसान्तसम्म रहेको कार्यालयले जनाएको छ। ठेक्का हात पारेपछि उलकले नेवारी खाजा पसल सञ्चालनमा ल्याएका थिए तर दुई महिनाअघि उनले खाजा पसल अन्तै सारेर तेस्रो व्यक्तिलाई मासु पसल सञ्चालन गर्न दिएको कार्यालयले जनाएको छ। मठमन्दिर र सत्तलमा मासु तथा मासुजन्य पसल राख्न पाइँदैन, गुठी प्रमुख सुवेदीले भने, कार्यालयले त्यसलाई हटाउँछ। त्यस्तै भक्तपुर नगरपालिका ५ क्वाछेंस्थित कुमारी द्योछेंमा समेत मःमः पसल सञ्चालन हुँदै आएको छ। स्थानीयले पटकपटक ध्यानाकर्षण गर्दा पनि गुठी संस्थानले उक्त मःमः पसल हटाउन सकेको छैन। स्थानीयले देवदेवीको द्योछेंमा मासु तथा मासुजन्य र जुठो हने पसल राख्न नहुने भन्दै आएका छन्। गुठी संस्थानले उक्त द्योछें पाँचवर्षे सम्झौता गरेर भाडामा लगाउँदै आएको हो।"
गुडिरहेको ट्याक्टरमाथि पहिरो खस्दा चालक घाइते,"दुनै,डोल्पा : डोल्पाको करवगाड खदाङ्ग सडकखण्डमा पर्ने कुच्चिभीर नजिकै सडकमाथिबाट खसेको पहिरोले एक ट्याक्टर चालक गम्भीर घाइते भएका छन्। डोल्पाको खदांग हरियापनीबाट रुकुमको छरेबगरकातर्फ गइरहेको भे १ त ७८९३ को ट्याक्टर शुक्रबार साँझ ७ बजेतिर सडकमा गुडिरहेको बेला पहिरोसँगै आएको ढुंगा लागेर आठबीसकोट नगरपालिका ४ का ट्याक्टर चालक गोपाल नेपाली गम्भीर घाइते भएको इलाका प्रहरी कार्यालय करबगार्डले जनाएको छ। खुट्टा र टाउकोमा चोट लागेर गम्भीर घाइते बनेका नेपालीलाई उपचारका लागि नेपालगन्जतर्फ लगिएको छ। पहिरोसँगै झरेका ढुंगाले ट्याक्टरको अगाडि र पछाडिको भागमा क्षति पुगेको छ।त्यसैगरी सँगै छुटेको अर्को भे १ त १९५२ को ट्याक्टर पनि पहिरोमा फसेको तर चालकको अवस्था अज्ञात रहेको बताइएको छ। भरखरै ट्रयाक खोलेर संचालनमा ल्याइएकाले जाजरकोट डोल्पा सडक खण्डका विभिन्न ठाउँमा पहिरो जाने क्रम जारी छ।"
सुडान जाने सेनाको टोलीसँग राष्ट्रपति,वीरेन्द्र शान्ति कार्य तालिम केन्द्र पाँचखालमा दक्षिण सुडानमा जाने तयारीमा रहेका देवीदत्त गणा नवौं डफ्फाका सकलदर्जासँग सामूहिक तस्बिर खिचाउँदै राष्ट्रपति विद्यादेवी भण्डारीसँग। तस्बिर : नेपाली सेना
८४ वर्षीया वृद्धालाई बलात्कार प्रयास गर्ने पक्राउ,बेनी : म्याग्दीको रघुगंगा गाउँपालिका ३ पिप्लेमा ८४ वर्षीया वृद्धालाई बलात्कारको प्रयास गर्ने एकजनालाई प्रहरीले पक्राउ गरेको छ। राम्रोसँग बोल्न र हिड्न नसक्ने वृद्धालाई घरमा बसेको अवस्थामा बलात्कारको प्रयास गरेको आरोपमा पिप्लेका ३५ वर्षीया गोर परियार पक्राउ परेको प्रहरी नायव उपरीक्षक महेन्द्रप्रसाद मरासीनीले जानकारी दिए। फागुन १० गते दिउँसो तीन बजे घरमा रहेकी वृद्धाको अस्वभाविक आवाज सुनेपछि वृद्धाकहाँ गएका स्थानीयले जबरजस्ती करणी गर्न लागेको प्रहरीलाई सूचना गरेका थिए। घटनाको बारेमा प्रहरीले आइतबार मात्र जानकारी दिएको हो। स्थानीयको सूचना लगत्तै भगवती प्रहरी चौकीबाट खटिएको टोलीले स्थानीयको सहयोगमा परियारलाई नियन्त्रणमा लिएर बेनी पठाएका थिए। कारबाही प्रक्रिया र अनुसन्धानका लागि हिरासतमा राख्न आइतबार म्याद थप गरिएको प्रनाउ मरासीनीले जानकारी दिए। बृद्धाको अवस्था सामान्य छ। उनलाई स्वास्थ्य परीक्षणका लागि डोकोमा बोकेर बेनी अस्पतालमा ल्याइएको थियो। परियार यसअघि गौबध मुद्दामा ५ वर्ष जेल बसेर छुटेका थिए।
"रुकुममा बस दुर्घटना, ९ घाइते",रुकुम पश्चिम : रुकुम पूर्वको सदरमुकाम रुकुमकोटबाट काठमाडौंका लागि छुटेको ना ५ ख ५३८५ नम्बरको बस रुकुम पश्चिमस्थित मुसीकोटमा दुर्घटनाग्रस्त भएको छ। आइतबार दिउसो भएको दुर्घटनामा ९ जना यात्रु घाइते भएका छन्। घइतेमध्ये एक जनाको आवस्था गम्भीर रहेको रुकुम पश्चिमका प्रहरी प्रमुख प्रहरी नायव उपरिक्षक सुमित खड्काले जानकारी दिए। रुकुम पुर्वी पश्चिम यातायात समितिको बस दुर्घटना हुदाँ रुकुम पूर्व सिस्ने गाउँपालिकाकी ८५ वर्षीया ईश्वर कुमारी बाहोरा गम्भीर भएकी छन्।
राष्ट्रिय झन्डा ओढाएर भाषाशास्त्री पोखरेललाई गरियो अन्तिम विदाई,"विराटनगर : भाषाशास्त्री एवं वरिष्ठ साहित्यकार प्रा बालकृष्ण पोखरेलको विराटनगरको परोपकार घाटमा अन्त्येष्टी गरिएको छ। उनको शवलाई श्रद्धाञ्जली दिनका लागि कुनै सार्वजनिक स्थानमा नराखिकन शव यात्रा गर्दै अन्त्येष्टीका लागि घाट पुर्याइएको हो। उनलाई छोरा मुनाल पोखरेलले दागबत्ती दिए। पोखरेलको पार्थिव शरीरमा प्रदेश १ का सामाजिक विकास मन्त्री जीवन घिमिरेले नेपालको राष्ट्रिय झन्डा ओढाए। भाषाशास्त्री पोखरेलको सम्मानका लागि विराटनगर महानगरपालिकाबाट एक दिन सार्वजनिक विदा दिने मेयर भीम पराजुलीले बताए। पोखरेललाई अन्तिम श्रद्धाञ्जलि दिनका लागि विभिन्न दलका नेता, कार्यकर्ता, समालोचक साहित्यकार, शुभचिन्तक परोपकार घाट पुगे। नेपाली भाषा र साहित्यको संरक्षण एवं सम्वद्र्धनमा महत्वपूर्ण योगदान पुर्याएका नेपालका प्रथम भाषाशास्त्री ८६ वर्षीय पोखरेलको आइतबार बिहान साढे १ बजे विराटनगर१० स्थित निवासमा निधन भएको थियो। साहित्यिक विद्धानहरुले पोखरेललाई भाषा र साहित्यका शिखर युग पुरुष भन्ने गर्छन्। भाषाविद् पोखरेललाई भारतको सिक्किमस्थित गान्तोकमा छोरीको घर गएको बेला गत माघ ६ गते मस्तिष्कघात भएपछि उपचारका लागि काठमाडौंको नर्भिक अस्पताल लगिएको थियो। उपचारपछि विराटनगर ल्याइएका उनको स्वास्थ्य बिग्रदै गएपछि थप उपचारका लागि विराटनगरकै श्री अस्पतालमा भर्ना गरिएको थियो। अस्पतालमा ५ दिनको उपचारपछि उनी घरमै आराम गरिरहेका थिए। विगतदेखि उच्च रक्तचाप र मधुमेहको समस्या रहेपछि नेपाली भाषाका विज्ञ पोखरेलले नियमित औषधि सेवन गर्दै आएका थिए। 'बहुआयामिक भाषिक युग पुरुषको निधनले नेपाली भाषा र साहित्य क्षेत्रमा अपूरणीय क्षति पुगेको छ,' बरिष्ठ साहित्यकार दधिराज सुवेदीले भने, 'हामीले नेत्रृत्वदायी भूमिका निर्वाह गर्ने अभिभावक गुमाउन पुग्यौं।' उनले राष्ट्रको भाषा र साहित्यको गहनाका रुपमा लिइने पोखरेलजस्ता मुर्धन्य स्रष्टाको जन्म नेपालमा विरलै हुने गरेको बताए। रूपावासी, वसन्त, वत्सल, ईसावापुर, लक्ष्मीविलास पाध्या, केकेमनुक्च्यो पोखरेल, गढतिरे साँहिलो, हिमालपाने बराल लगायतका दर्जनौं उपनामबाट भाषा विज्ञ पोखरेललाई नेपाली साहित्यमा चिन्ने गरिन्छ। भारतको कोलकाता विश्वविद्यालयबाट ऐतिहासिक भाषाशास्त्रमा स्नातकोत्तर गरेका उनी २०१९ देखि त्रिभुवन विश्वविद्यालयमा प्राध्यापन पेशामा आवद्ध भएका थिए । २०२७ सालदेखि २०३६ सालसम्म महेन्द्र मोरङ क्याम्पसमा र स्नातकोत्तर क्याम्पस खुलेपछि सोही क्याम्पसमा भाषाविज्ञान प्राध्यापन गराएका पोखरेलले २०४६ मा अवकास लिएर स्वतन्त्र रूपमा अध्ययन गरिरहेका थिए। नेपाल प्रज्ञा प्रतिष्ठानका आजीवन सदस्य पोखरेलका एक सय १५ वटा प्रकासित र अप्रकासित कृतिहरु रहेको बरिष्ठ साहित्यकार सुवेदीले बताए। उनका अनुसार पोखरेलका 'बृहत नेपालीअंग्रेजीनेपाली' शब्दकोष, 'खस जातिको इतिहास, पाँच सय वर्ष आदि महत्वपूर्ण कृतिहरु छन्। यिनै कृतिका कारण पोखरेललाई नेपाली साहित्यिक र बौद्धिक जगतले तीन पटक जन्मिएको युग पुरुषका रुपमा चिन्ने गरेको उनले बताए। प्राज्ञ विवश पोखरेलले नेपाली भाषाको झर्रोवादी आन्दोलनका अगुवाका रुपमा सबैले बालकृष्ण पोखरेललाई चिन्ने गरेको बताए। नेपाल राजकीय प्रज्ञा प्रतिष्ठानले प्रकासित गरेको बृहत नेपाली शब्दकोषको सम्पादन पोखरेलले नै गरेका हुन्। प्राज्ञ पोखरेलले राज्यले र समाजले कहिल्यै पनि बिर्सन नहुने र कदरयोग्य छापा छाडेर बालकृष्ण पोखरेल विदा भएको जनाए । उनले भने, 'अब हामीलाई सधैं भाषा समस्याको समाधान गर्ने गुरु सबैले मान्ने मानक पुरुषको अभाव भइरहने छ।' उनले कथा, कविता, उपन्यास, काव्य, शब्दकोश, समालोचना, निबन्ध, अनुसन्धानसबै क्षेत्रमा पोखरेलको हस्तक्षेप प्रभावकारी र सम्प्रेषणीय रहेको बताए। बालकृष्णको ७५ प्रतिशत काम सकिएको 'रुपारानी' महाकाव्य प्रकाशित गर्ने सपना भने अधुरै रहयो। 'नेपाली भाषा र साहित्य' नामको शोधमूलक ग्रन्थका लागि गद्य विधामा पोखरेलले २०२१ सालमा मदन पुरस्कार प्राप्त गरेका थिए। यसबाहेक उनी प्रतिभा पुरस्कार, गोपाल पाण्डे असीम पुरस्कार, झपट पुरस्कार (२०५५), उदयानन्द पुरस्कार (२०५६), पृथ्वी प्रज्ञा पुरस्कार आदिबाट पुरस्कृत भइसकेका छन्। उनी सिलशीला परिवार विराटनगर, चेतना संरक्षण प्रतिष्ठान समेतबाट अभिनन्दित व्यक्तित्व पनि हुन्। 'हाम्रा अग्रज गुरु पोखरेल प्रति भावपूर्ण श्रद्धाञ्जली अर्पण गर्दछु,' बरिष्ठ साहित्यकार सुवेदीले भने, 'नेपाली भाषा र साहित्यमा उहाँको अनुपस्थितीको अभाव नेपाली समाजका सधैं भइरहने छ।' पोखरेलको जन्म बिक्रम संवत १९९० मा मकवानपुरको चिसापानी गढीमा बुवा सुब्बा शारदा पोखरेल र आमा कृष्णछायाँदेवीका सुपुत्रका रुपमा भएको हो। पोखरेलका एक छोरा र दुई छोरी छन्।श्रीमती शान्तादेवी पोखरेलको चार वर्ष अघि निधन भइसकेको छ। निधन भएपछि घर अगाडि तुलसीको मोठ नजिक राखिएको प्रा बालकृष्ण पोखरेलको पार्थिव शरीर। उनको शव यात्रा र पोखरेलको अन्त्येष्टी गरिंदै।"
जन्मदर्ता नगरिदिने बाबु र वडाध्यक्षलाई उच्च अदालतको कारण देखाउ,दाङ : उच्च अदालत तुलसीपुरले तुलसीपुर उपमहागनरपालिका वडा नम्बर ३ का नाममा कारण देखाउ आदेश जारी गरेको छ। जन्मदर्ता सिफारिस नपाएको भन्दै उच्च अदालत तुलसीपुरमा परेको रिटमा उच्च अदालतका मुख्य न्यायाधीश नहकुल सुवेदीको एकल इजलासले तुलसीपुर उपमहानगरपालिका वडा नं ३ का वडाअध्यक्ष विजय भन्ने वीरबहादुर विकको नामा कारण देखाउ आदेश जारी गरेको हो। कारण देखाउ आदेशमा बालिकाका बाबु तुलसीपुर३ निवासी लक्ष्मणबहादुर डाँगी समेतलाई जन्मदर्ता नबनाइदिनु र नदिनुपर्ने कारण सहित म्याद तामेल भएको १५ दिन भित्र उपस्थित हुन आदेश दिइएको अभिवक्ता रामशरण चौधरीले जानकरी दिए। १२ वर्षीया बालिका देवी डाँगीको जन्मदर्ता बनाउन सिफारिस नदिएको भन्दै वडाअध्यक्ष विक र बालिकाका बाबु डाँगी समेतलाई विपक्षी बनाई संरक्षकको तर्फबाट गायत्री डाँगीले दायर गरेको निवेदनमा आदेश जारी गरिएको हो। बाबुले सहज रुपमा बालिकाको जन्म दर्ता नबनाईदिएपछि सर्वोच्चले फैसला गरेको नाता कायमको प्रतिलिपि लिएर पिडित पक्ष वडा कार्यालयमा पुगेका थिए। तत्तकालीन पुनरावेदन अदालत तुलसीपुर र सर्वोच्च अदालते लक्ष्मण र लेमा लोग्ने स्वास्नी भएकोले निजबाट जायजन्म भएको देवी डाँगीबीच बाबु छोरीको नाता कायम हुने ठहर सहित अंश भराउन फैसला गरेको छ।
नक्कली छाप र लागुऔषध कारोवारमा संलग्न दाजुभाइ पक्राउ,"साँखु : महानगरीय प्रहरी वृत्त बौद्धले नक्कली छाप र लागुऔषध कारोवार गर्ने दाजुभाइलाई पक्राउ गरेको छ। गोकर्णेश्वर नगरपालिका६ जोरपाटी वेशीगाउँस्थित डेरा गरी बस्ने कामपा७ स्थायी घर भएका ३२ वर्षीय सुजन मगर र २७ वर्षीय सुरेश मगरलाई प्रहरीले पक्राउ गरी मुद्दा दर्ता गरेको छ। गोप्य सूचनाको अधारमा प्रहरीले लागुऔषध कारोवारी भन्ने थाहा पाएपछि मगरको कोठामा छापा मारेको थियो। अभियुक्तको कोठामा खानतलासी गर्ने क्रममा प्रहरीले कोठाबाट १६ थान फेनरागन, ११ थान नर्फिन र १४ थान डाइजेल्याप गरी जम्मा ४१ थान लागुऔषध बरामद गरेको थियो। महानगरीय प्रहरी वृत्त बौद्धका प्रहरी नायव उपरीक्षक नरेन्द्र चन्दका अनुसार लागुऔषध कारोवारी रहेको जानकारी आएपछि निजको कोठामा छापा मार्दा प्रहरीले विभिन्न सरकारी कार्यालयका छापसहित लागुऔषध बरामद गरेको हो। मगरको कोठाबाट प्रहरीले विभिन्न किसिमका लागुऔषधसहित १८ थान मोबाइल, क्यामेरा एकथान, ल्यापटप एकथान र विभिन्न कार्यालय तथा सङ्घसंस्थाको १८९ वटा नक्कली छापहरु बरामद गरेको चन्दले जानकारी दिए। दाइ सुजन मगरलाई पक्राउ गरेर प्रहरीले अनुसन्धान अगाडि बढाएपछि निजले आफ्नो भाइको काठमाडौँ चुच्चेपाटीस्थित 'टावी इन्टरनेशनल कन्सल्टेन्सी' भएको र छापहरु उक्त कन्सल्टेन्सीको रहेको बताएका थिए। उक्त जानकारी पछि बौद्ध प्रहरीले तत्काल उक्त कन्सल्टेन्सीमा छापा मार्दा विभिन्न सरकारी कार्यालयका लेटरप्याड, विभिन्न प्रदेश, गाउँपालिका, नगरपालिका तथा वडाले प्रमाणित गरेका नक्कली कागजातहरु फेला पारेको थियो। कन्सल्टेन्सीमा छापा मार्दा भेटिएका विभिन्न सरकारी कार्यालय तथा सङ्घसंस्थाको नक्कली कागजात तथा छापहरु बौद्ध प्रहरीले बरामद गरेको छ। प्रहरीले दाजुभाइलाई लागुऔषध शीर्षकमा मुद्दा दर्ता गरेको छ भने थप अनुसन्धानपछि सरकारी कागजात तथा छाप किर्ते गरेको अभियोगमा पनि मुद्दा चलाउने तयारी भएको जानकारी दिएको छ। रासस"
नेपालगन्जमा दुई दिनमा ८ डिग्री तापक्रम घट्यो,"नेपालगन्ज : नेपालगन्जमा दुई दिनको अवधिमा ८ डिग्री तापक्रम झरेको छ। १० फागुनमा ३० दशमलव पाँच डिग्री सेल्सियस रहेको नेपालगन्जको अधिकतम् तापक्रम आइतबार एक्कासी २२ दशमलव पाँच डिग्री सेल्सियसमा झरेको हो। अधिकतम् तापक्रम मात्र होइन, न्यूनतम् तापक्रम पनि दुई दिनको अवधिमा पाँच डिग्री सेल्सियसले झरेको छ। शुक्रबार १६ दशमलव तीन डिग्री सेल्सियस रहेको नेपालगन्जको न्यूनतम् तापक्रम आइतबार भने ११ डिग्री सेल्सियसमा झरेको छ। जल तथा मौसम विज्ञानले सोमबार र मंगलबार पनि देशको पश्चिमी तथा मध्य र पूर्वी पहाडी भूभागमा आंशिकदेखि सामान्य बदलिको सम्भावना रहने अनुमान गरेको छ।"
मनाङमा बल्ल नयाँ शैक्षिक सत्र सुरु : विद्यालय खुले तर किताब आएनन्,"बेसीशहर : हिमाली जिल्ला मनाङमा फागुन १ गतेदेखि नयाँ शैक्षिक सत्र सुरु भएको छ। तल्लो क्षेत्रमा रहेका नासों र चामे गाउँपालिकामा रहेका विद्यालयमा पढाइसमेत सुरु भइसकेको छ। पाठ्युपस्तक भने अझै पुगेका छैनन्। माथिल्लो क्षेत्रमा पर्ने मनाङ ङिस्याङ र नार्पाभूमिका गाउँपालिकामा भने चैतदेखि मात्रै पढाइ हुन्छ। पाठ्यपुस्तक नआएपछि अन्योल भएको शिक्षकहरू बताउँछन्। पाठ्यपुस्तक अभावमा पढाइ प्रभावित भएको छ। चामे तिमाङस्थित गौरीशंकर आधारभुत विद्यालयका प्रधानाध्यापक कमल गुरुङले पाठ्यपुस्तक अभावमा पुरानै पुस्तक पढाउन बाध्य भएको बताए। छिटो पुस्तक ल्याउन पसलेलाई ताकेता गरिरहेका छौँ, गुरुङले भने, विद्यालय खुलेको दुईसाता भैसक्यो अझै पुस्तक आएको छैन्। नासों गाउँपालिका५ थोंचेस्थित प्रकाशज्योति माविका प्रधानाध्यापक पद्मराज पन्थीका अनुसार फागुन १ बाटै भर्ना अभियान सुरु भएपनि पाठ्यपुस्तक भने आएको छैन। शिक्षा विकास तथा समन्वय इकाइको अनुमतिमा स्टेसनरीले सिधै विद्यालयलाई पाठ्यपुस्तक दिने व्यवस्था मिलाइएको छ। चामे गाउँपालिकाका ४ र नासों गाउँपालिकाका ११ गरी १५ विद्यालयमा पठनपाठन सुरु भइसकेको छ। शिक्षा विकास तथा समन्वय इकाइका प्रमुख खुलानाथ गौतमले पठनपाठन सुरु भइसकेको स्कुलमा छिटो पुस्तक ल्याउन भोटेओडारस्थित सापकोटा स्टेशनरीलाई ताकेता गरिरहेको बताए। आफूलाई चाहिने डाटा पुस्तक पसललाई टिपाउन सबै स्कुललाई भनिसकेका छौँ। सबै विद्यालयको डाटा पसलेलाई जानासाथ पुस्तक आउँछ उनले भने। सरकारले शैक्षिकसत्र सुरुसँगै हरेक विद्यार्थीका हातमा पाठ्यपुस्तक पुर्याउने घोषणा गर्दै आएपनि हिमाली जिल्लाका विद्यार्थीले भने समयमै पाउने गरेका छैनन्। सापकोटा स्टेनरीका सञ्चालक ज्ञानहरि सापकोटाले हिमपातले सडक बन्द हुँदा पाठ्यपुस्तक ढुवानीमा समस्या भएको बताए। तल्लो क्षेत्रमा फागुन, माथिल्लो क्षेत्रमा चैत र आवासीयमा बैशाखमा शैक्षिक सत्र सुरु हुने हुँदा तीन पटक छुट्टाछुट्टै पुस्तक लैजान समस्या भएको भएको सापकोटाले बताए। मनाङमा ४ मावि, १० आधारभूत र १३ प्रावि गरी २७ सामुदायिक विद्यालय छन्। चामेस्थित लोकप्रिय माविमा भने वैशाखबाट मात्र शैक्षिकसत्र सुरु हुन्छ। चैतमा परीक्षा लिने र वैशाखबाट नयाँ शैक्षिक सत्र सञ्चालन गरिने विद्यालयका प्रधानाध्यापक सुरेश थापाले बताए।"
लागुऔषधसहित पक्राउ,"सिरहा : प्रहरीले लहान नगरपालिका ८ स्थित भित्रि सडकखण्डमा सुराकीले दिएको सूचनाका आधारमा चेकजाँच गर्ने क्रममा एकजनालाई लागुऔषधसहित पक्राउ गरेका छन्। पक्राउ पर्नेमा सोही वडाका दिपेन्द्र कुमार मण्डल रहेको जिल्ला प्रहरी कार्यालय सिरहाका प्रवक्ता तथा डीएसपी माधवराज खरेलले जानकारी गराए। उनका अनुसार पक्राउ परेका मण्डलको साथबाट नाइट्रोभेट ट्याब्लेट ३० चक्की, डाइजिल्याब ९ एम्पुल, फेनारगन ९ एम्पुल र नुफिन ९ एम्पुल बरामद भएको छ। पक्राउ परेका मण्डल उपर लागुऔषध मुद्दामा कारवाही प्रक्रिया अगाडी बढाएको उनले बताए। इलाका प्रहरी कार्यालय लहानको टोलीले उनलाई पक्राउ गरेको हो।"
लिलामी र भागवन्डामा कुरा नमिल्दा करोडौंको काठ कुहिँदै,"हेटौंडा :निजगढकाठमाण्डौं द्रुत मार्ग (फास्ट ट्रयाक) निर्माणको क्रममा मकवानपुरभित्र काटिएका २५ करोड रुपैयाँ बढी मुल्यको काठ कुहिन थालेको छ।वन उपभोक्ता समूह र सरकारबीच लिलामी र भागवन्डामा कुरा नमिल्दा काठ जंगलमै कुहिन थालेको हो। मकवानपुर जिल्लामा मात्र १८ सामुदायिक वनमा काटिएको करिब एक लाख २५ हजार क्युफिट काठ डेढ वर्षदेखि जंगलमै रहेको डिभिजन वन कार्यालय मकवानपुरका निमित्त डिभिजनल वन अधिकृत राधिका शर्माले बताइन्। विभिन्न सरकारी आयोजनाबाट उत्पादन भएको काठमध्ये ५० प्रतिशत भूकम्प पीडितलाई, बाँकी ५० प्रतिशतको ७५ प्रतिशत उपभोक्तालाई वितरण गरेपछि बाँकी रहेको २५ प्रतिशत सम्बन्धित वन समूहले आफ्नो क्षेत्र बाहिर बिक्री गर्न पाउने सरकारी कार्यविधि छ। उक्त कार्यविधिअनुसार वन उपभोक्ता समितिलाई अन्याय गरिएको भन्दै उपभोक्ता समितिले काठ बिक्री वितरण गरेका छैनन् । मकवानपुरमा सबैभन्दा बढी, हेटौंडा१८ हर्नामाडीमा रहेको पञ्चकन्या सामुदायिक वन उपभोक्ता समूहभित्रबाट मात्र ४३ हजार सातसय क्युफिट काठ काटिएको छ। नेपाली सेनाले एक वर्ष अघि नै काठ हस्तान्तरण गरेपनि समूहले बिक्री वितरण गरेको छैन। ५० प्रतिशत काठ आफ्नो क्षेत्रभन्दा बाहिर जाने भएपछि काठ विक्री वितरण नगरेको समूहकी अध्यक्ष मञ्जु पण्डितले बताइन् । 'हामी दुःख गरेर हुर्काउने संरक्षण गर्ने अनि सबै काठ बाहिर पठाउनुपर्ने भएपछि बरु कुहिएर जाओस्, हामी पठाउँदैनौं, उनले भनिन्, 'हाम्रो समूहले निर्णय नै गरेर सरकारी कार्यविधिप्रति असहमति जनाएर काठ बिक्री वितरण गरेका छैनौं।' २५ प्रतिशत काठ मात्र बाहिर दिन समूह तयार रहेको अध्यक्ष पण्डितले बताइन्। सरकारले उपभोक्तालाई समेत काठ बिक्री वितरणमा रोक लगाउँदा जंगलमै काठ कुहिन थालेको हेटौंडा १८ का स्थानीय हिक्मत थापा मगरले बताए। 'करोडौं रुपैयाँको काठ कुहिरहेको छ तर बजारमा महंगो मुल्य तिरेर पनि काठ पाइँदैन', उनले भने, 'सरकारको कार्यविधिले गर्दा काठ जंगलमा कुहिने उपभोक्ताले महंगो मुल्यमा काठ किन्नुपर्ने अवस्था आएको छ।' डिभिजन वन कार्यालय मकवानपुरका अनुसार मकवानपुरमा पर्ने १८ सामुदायिक वनमा मात्र १५ हजार ६ सय ७२ रूख अर्थात एक लाख ६० हजार छ सय ९९ क्युफिट काटिएको छ। तीमध्ये ३७ हजार छ सय २६ क्युफिट मात्रै बिक्री वितरण भएको छ। सामुदायिक वनबाट काटिएका ७८ हजार ४० क्युफिट काठ अझै सेनाले सम्बन्धित सामुदायिक वनलाई हस्तान्तरण नगरेको वन कार्यालयले जनाएको छ। 'लामो समयदेखि घाम पानीको असरले गर्दा ठूलो परिमाणको काठ मक्किन थालेको छ, वन कार्यालयकी निमित्त प्रमुख शर्माले भनिन्। द्रुत मार्गको केही क्षेत्रमा २६२६ मिटर ट्याक खोल्न रुख कटान गरिएकोमा पछिल्लो समय ५०५० मिटर सडक निर्माण र विस्तार गर्न थप रुख काटिएको हो। द्रुतमार्गमा पर्ने मकवानपुरको मकवानपुर गढी गाउँपालिका, बकैया गाउँपालिका र हेटौंडा उपमहानगरपालिकाको हर्नामाडीका सामुदायिक वनका रुख कटान गरिएका छन्। द्रुतमार्गमा कटान गरिएका साल, अग्राख र कुकाठ प्रजातिका रुखमध्ये करिब ८० प्रतिशत सालको रुख रहेको छ। सालको काठको सरकारी राजश्व प्रति क्युफिट एक हजार रुपैयाँ रहेको छ। तर बजारमा सालको काठको मूल्य तीनदेखि सात हजार रुपैयाँ प्रति क्युफिट छ। सामुदायिक वन उपभोक्ता महासंघका मकवानपुर अध्यक्ष साधुराम चौलागाईंले लामो समयसम्म वन समूहलाई काठ बिक्री गर्न नदिनु गलत भएको बताए। '५० प्रतिशत काठ भूकम्प पीडितर्लाइ दिन सकिदैन, हामीले भनेअनुसार सरकारले बिक्री वितरणको स्वीकृति दिएको छैन', उनले भने, 'सरकारी अस्पष्टता र ढिलाईले कराडौं मुल्यको काठ कुहिएर खेर जाँदैछ।' ७६ किलोमिटर लामो दु्तमार्गभित्र २३ किलोमिटर भाग पहाड र बाँकी तराईमा पर्छ। चार लेनको दु्तमार्ग दशक्षेत्रमा विभाजन गरेर नेपाली सेनाले निर्माण गरिरहेको छ।"
"भक्तपुरमा बाबुछोराको नाटकीय अपहरण : आमाको साहसले छोरा बचे, श्रीमान गाडीमै मृत भेटिए","भक्तपुर : गाडी र छोरासहित हराएका श्रीमान खोज्न गाडीमै गएकी श्रीमतीले श्रीमानको गाडीसँग आमनेसामने हुँदा स्थिति कस्तो होला ? श्रीमतीले श्रीमानको गाडी रोक्न भन्दा पनि नरोकिएपछि श्रीमतीको अवस्था के होला ? शनिबार भक्तपुरमा यस्तै घटना घटेको छ। महानगरीय प्रहरी वृत्त जगातीले जानकारी दिएको घटना विवरणअनुसार भक्तपुरको सूर्यविनायक नगरपालिका ८ सिपाडोलस्थित आदर्श बस्ने २६ वर्षीय निकेश भुजू आफ्नो चार वर्षीय छोरालाई साथमा बिग्रेको गाडी बनाउन घरबाट निस्कन्छन्। बा ५ च ६३२१ नम्बरको निलो रंगको मारुती गाडी चलाएर बिहान नौ बजे निस्केका निकेश साँझ ६ बजेसम्म घरपरिवारको सम्पर्कविहीन हुन्छन्। श्रीमती सिर्जना भुजूले पटकपटक श्रीमानको मोबाइलमा सम्पर्क गर्छिन्। तर, सम्पर्क हुँदैन। छोरा पनि साथमा लगेकाले उनलाई छटपटी हुन्छ। आफन्तलाई लिएर सम्भावित ठाउँमा खोजतलास पनि गर्छिन्। कहीं पत्तो नलागेपछि साँझ ६ बजेतिर महानगरीय प्रहरी वृत्तमा श्रीमान र छोरा सम्पर्कविहीन भएको मौखिक उजुरी गर्छिन्। प्रहरीलाई जानकारी दिए पनि श्रीमती सिर्जना चुप बस्दिनन्। दुईजना आफन्तको साथमा गाडी नै लिएर श्रीमान र छोराको खोजीमा भक्तपुर चहार्छिन्। खोज्दै जाने क्रममा संयोगले साँझ पौने सात बजेतिर भक्तपुर नपा ८ लिवालीमा श्रीमानले चलाउने गरेको मारुती भ्यान र सिर्जना चढेको गाडी आमनेसामने पर्छन्। सिर्जनाले हात हल्लाएर मारुती भ्यान रोक्न भन्छिन्। मारुती रोक्दै नरोकी लिवालीको बस्तीभित्र भगाइन्छ। मारुतीको पिछा गर्ने क्रममा गाडी रोकेर चारपाँच जना अज्ञात व्यक्ति भाग्छन्। सिर्जनाले हत्तपत्त गाडी खोलेर हेर्दा आफ्ना श्रीमान निकेश र छोरा बेहोस अवस्थामा भेट्टाउँछिन्। तत्काल प्रहरीलाई खबर गरेर उनीहरुलाई भक्तपुर अस्पताल पुर्याइन्छ। चिकित्सकले निकेशलाई मृत घोषणा गर्छन्। चार वर्षीय छोरा भने सकुसल छन्। शंकास्पद चार पक्राउ प्रहरीले उक्त घटनामा संलग्न भएको आशंकामा शनिबार र आइतबार गरी चारजनालाई नियन्त्रणमा लिएको छ। महानगरीय प्रहरी परिसर भक्तपुरका अनुसार भक्तपुरको चाँगुनारायण नगरपालिका ८ बस्ने २५ वर्षीय सुमन बाला, दाङको हापुरे गाउँपालिका ४ बस्ने १९ वर्षीय भुपबहादुर रोका, सिन्धुपाल्चोकको मार्मिङ गाउँपालिका १ ट्याङथली घर भई हाल चाँगुनारायण नपा ९ ताथली बस्ने २६ वर्षीय किरण श्रेष्ठ र चाँगुनारायण नपा ९ ताथलीमै बस्ने २१ वर्षीय सुकु भन्ने राज बनमालालाई पक्राउ गरिएको हो। उनीहरुलाई महानगरीय प्रहरी वृत्त जगातीको नियन्त्रणमा राखिएको छ। घटना सम्बन्धमा अनुसन्धान भइरहेको परिसरका निमित्त प्रवक्ता प्रहरी निरीक्षक सुशीलकुमार पाण्डेले जानकारी दिए।"
शिक्षक बनाइदिने भन्दै एक लाख घुस लिने व्यवस्थापन समिति सदस्य पक्राउ,"काठमाडौं : जिल्ला कपिलवस्तु, यशोधरा गाउँपालिका ३ को श्रीकृष्ण धार्मिक माद्यामिक विद्यालय वसन्तपुर विद्यालय व्यवस्थापन समितिका सदस्य एक लाख घुससहित पक्राउ परेको छ। व्यवस्थापन समितिका सदस्य जयनाथ चौवे एक लाख घुससहित आइतबार पक्राउ परेका हुन्। विद्यालयमा विज्ञापन गरिएको अंग्रेजी विषयको मावि अनुदान शिक्षक दरबन्दीमा शिक्षक नियुक्ति गराइदिने भन्दै चौवेले सेवाग्राहीसँग घुस लिएका हुन्। अख्तियारको समूहले कपिलवस्तु नगरपालिका १ को न्यू रेसुङ्गा होटल एण्ड रेष्टुरेन्टबाट उनलाई नियन्त्रणमा लिएको हो। चौवेमाथि अनुसन्धान अगाडि बढाइएको अख्तियार प्रवक्ता रामेश्वर दंगालले जानकारी दिए।"
हाइड्रोपावरमा विस्फोट गराउने क्रममा मजदुरको मृत्यु,बेनी : म्याग्दीको अन्नपूर्ण गाउँपालिका ४ नारच्याङमा जलविद्युत आयोजनाको पहुँचमार्ग निर्माणका लागि बिस्फोट गराउने क्रममा एक मजदुरको मृत्यु भएको छ। निलगिरि हाइड्रोद्वारा निर्माणाधीन निलगिरि र निलगिरि क्यासकेड जलविद्युत आयोजनामा कार्यरत रोल्पाका अन्दाजी १८१९ वर्षका तिलक घर्तीको मृत्यु भएको जिल्ला प्रहरी कार्यालयले जनाएको छ। फागुन १० गते बिस्फोट गराउने क्रममा उछिट्टिएर सडक देखि करिब ८० मिटर तल खसेर ज्यान गुमाएका घर्तीको शव परिक्षण गरेर आइतबार आफन्तको जिम्मा लगाएको प्रहरी निरीक्षक लोकबहादुर गुरुङले बताए।
"सिन्धुलीको दुधौलीमा ट्याक्टर दुर्घटना : एकको मृत्यु, एक घाइते",सिन्धुली : सिन्धुलीको दुधौली नगरपालिकामा ट्याक्टर दुर्घटना हुँदा एक जनाको मृत्यु भएको छ भने एक जना घाइते भएका छन्। मृत्यु हुनेमा दुघौली नगरपालिका ९ का ७० वर्षीय पाण्डे कुबर रहेको जिल्ला प्रहरी कार्यालय सिन्धुलीले जनाएको छ। दुधौली बजारबाट सोही वडाको तावाखोलातर्फ जाँदै गरेको ना ५ त ३८२९ नम्बरको ट्याक्टर दुधौली नगरपालिका ९ स्थित भित्री सडकखण्डमा शनिबार राति करिब ९ बजे अनियन्त्रित भई दुर्घटना हुँदा कुबरको मृत्यु भएको जिल्ला प्रहरी कार्यालय सिन्धुलीका प्रहरी नायव उपरीक्षक लोकदर्शन थापाले जानकार दिए। 'घटनामा गम्भीर घाइते भएका कुबरलाई स्थानीयले उद्धार गरी स्थानीय अस्पतालमा समान्य उपचारपछि थप उपचारका लागि सिराहस्थित मंगलमय अस्पताल पठाइएको थियो। उनको उपचारकै क्रममा मृत्यु भएको उपरीक्षक थापाले जानकारी दिए। घटनामा ट्याक्टर चालक सिराह जिल्ला भित्ताघाँस गाउँपालिका २ का १७ वर्षीय कृष्णबहादुर कार्की समान्य घाइते भएका छन्। उनको उपचारपछि प्रहरीले नियन्त्रणमा लिएर अनुशन्धान थालिएको पनि प्रहरी नायव उपरीक्षक थापाले जानकारी दिए ।
अन्नपूर्ण अंकुरको सम्पादकमा खड्का नियुक्त,"काठमाडौं : अन्नपूर्ण मिडिया नेटवर्कको प्रकाशन बालपत्रिका अंकुरको सम्पादकमा रामकला खड्का नियुक्त भएकी छन्। आइतबार अन्नपूर्ण पोस्टका प्रधान सम्पादक हरिबहादुर थापाले नव नियुक्त खड्कालाई पदभार ग्रहण गराएका हुन्। विगतमा आठ पृष्ठमा अन्नपूर्ण पोस्टको परिशिष्टांकको रुपमा प्रकाशन हुँदै आएको अंकुर अबदेखि एक छुट्टै पत्रिकाको रुपमा १६ पृष्ठमा प्रकाशन हुनेछ। नवनियुक्त सम्पादक खड्का अन्नपूर्ण पोस्ट पत्रिकामा बिगत १६ वर्षदेखि कार्यरत पत्रकार हुन्। सम्पादक खड्काले आफ्नो कामको मुल्याङ गर्दै अन्नपूर्ण मिडिया नेटवर्कले अंकुरको सम्पादक नियुक्त गरेकोमा संस्थाको ब्यवस्थापन र सम्पादकिय टोलीलाई धन्यवाद ज्ञापन गरेकी छिन्। नेपालमा स्थरिय बाल पत्रिकाको कमी रहेकाले अन्नपूर्ण अंकुरलाई एक उत्कृष्ट बालपत्रिकाको रुपमा विकास गर्दै आफ्नो जिम्मेवारीलाई निभाउने उनले बताइन्। अन्नपूर्ण पोष्टका प्रधान सम्पादक हरिबहादुर थापाले नवनियुक्त सम्पादक खड्कालाई बधाई दिँदै यो पत्रिका हरेक बालबालिकामाझ पुर्याई उनीहरुसँग प्रत्यक्ष जोडिनु पर्ने बताए। कार्यक्रममा अन्नपूर्ण पोष्टका सम्पादक अखण्ड भण्डारी, अन्नपूर्ण अनलाइनका सम्पादक विकास थापा, अन्नपूर्ण एक्सप्रेसका सम्पादक विश्वास बराल, रेडियो अन्नपूर्णका स्टेसन म्यानेजर ठाकुर बेलबासे, अन्नपूर्ण सम्पूर्णका सम्पादक राजन नेपाल, मानव शंसाधन विभाग प्रमुख सुदाम सिजापतीलगायतले सम्पादक खड्कालाई बधाई तथा सफल कार्यकालको शुभकामना दिए।"
टिकाटालोको दुई दिन अघि किशोरीको आत्महत्या,"वीरगन्ज : टिकाटालोको तयारीमा रहेकी १८ वर्षीया किशोरीले आत्महत्या गरेपछि परिवारजन र सेढवावासी शोकमा डुबेका छन्। पर्साको जीराभवानी गाउँपालिका वडा नम्बर २ सेढवाका चन्द्रिका मुखिया बिनकी १८ वर्षिया छोरी लालसा कुमारीको बिहेका लागि टिकाटालो गर्न सोमबार भारतबाट केटा पक्ष आउने तय थियो। तर लालसाले शनिबार मध्यरातमा आफनै घरको कोठामा पासो लगाएर आत्महत्या गरेकी हुन्। प्रहरीलाई खबर नगरी आइतबार साँझ परिवारजन र आफन्तले लालसाको शव घाटमा लगेर दाहसंस्कार गर्न लागेको अवस्थामा प्रहरीले नियन्त्रणमा लिएको छ। शव नियन्त्रणमा लिएर पोस्टमार्टमका लागि वीरगन्जस्थित नारायणी उपक्षेत्रीय अस्पतालमा पठाइएको छ। शनिवार मध्यरातमा आफनै कोठामा पासो लगाएर आत्महत्या गरेकी लालसको शव प्रहरीलाई खबरै नगरी गाउँ छेउको चन्द्रवती खोला किनारमा आइतबार साँझ ४ बजेतिर दाहसंस्कार गर्न लागेको अवस्था नियन्त्रणमा लिइएको हो। दाइजो कारण दाइजो दिने परिवारको अवस्था नरहेका कारण किशोरीले आत्महत्या गरेको हुन सक्ने इलाका प्रहरी कार्यालय सेढवाका इन्चार्ज प्रहरी नायव निरीक्षक राजेश चौधरीले बताए। चौधरीका अनुसार केहि महिनाअघि पनि पर्साकै निचुटाका एक किशोरसँग लालसाको विहेको कुरा चलेको थियो। केटा पक्षले दाइजोबापत् ५० हजार रुपैयाँ र एउटा मोटरसाइकल दिनुपर्ने शर्त राखेका थिए। तर लालसाको बुबा चन्द्रिका मुखिया बिनले परिवारको आर्थिक अवस्था देखाएर शर्तअनुसार दाइजो दिन नसक्ने जवाफ दिएपछि बिहे टरेको थियो। भारतमा कम दाइजोमै बिहे हुने भन्दै चन्द्रिकाले सीमावर्ती गाउँमा छोरी लालसाको बिहेको कुरा चलाएका थिए। भारतका केटापक्षले पनि दाइजोमा ५० हजार रुपैयाँ नगद दिनुपर्ने शर्त राखेका थिए। बिहेको टुंगो लगाउन केटा पक्ष लालसालाई हेर्न र टिकोटालो गर्न सोमबार आउने तय भइसकेको थियो। बिहेमा केटा पक्षलाई दाइजो दिने परिवारको आर्थिक अवस्था नभएका कारण उनले आत्महत्या गरेको हुन सक्ने छिमेकीहरूको पनि दावी छ। शनिवार राति चन्द्रिकाले परिवारका सदस्यसँग दाइजोमा ५० हजार पनि दिन सक्ने अवस्था नरहेको र दाइजो नदिँदा फेरि केटा पक्षले विहे नगर्ने भन्दै चिन्ता व्यक्त गरेको सँगै रहेका एक छिमेकीले बताए। लालसा पनि बाबुका कुरा सुनेर चिन्तित देखिएकी थिइन्। पर्साका प्रहरी नायव उपरीक्षक शर्माले भने लालसाको आत्महत्याको कारण अहिले नै खुलिनसकेको बताए। शव पोस्टमार्टमपछि अभिभावकहरूलाई बोलाएर सोधपुछ गर्छौँ। अहिले अनुसन्धान प्रारम्भिक चरणमा छ, उनले भने।"
नालीमा नवजात शिशुको शव,सन्धिखर्क : अर्घाखाँचीको सन्धिखर्क नगरपालिका १ गुन्टेखोलाको नालीमा नवजात शिशुको शव भेटिएको छ। प्रहरीले करिब ४ महिनाको शिशुको शव भेटिएको बताएको छ। अबैध बच्चालाई औषधि खुवाएर कसैले फालेको हुन सक्ने अनुमन प्रहरीको छ। स्थानीयले खबर गरेपछि जिल्ला प्रहरी कार्यालयबाट प्रहरी नायव उपरीक्षक नवराज मल्ल नेतृत्वको टोली घटनास्थलमा पुगेको थियो। प्रहरीले बालकको शव शनिबार राति अर्थात् आइतबार बिहान फालेको अनुमान गरेको छ।
"दुई मिनेटमै पड्किएको थियो बम, सीसीटीभी फुटेज केलाउँदै प्रहरी","काठमाडौं : बेलुका ७:५४ । शुक्रबार । तीन वटा मोटरसाइकलमा तीन जना आउँछन्। बम राखिएको बस्तु ललितपुर नख्खुस्थित एनसेलको मुख्य कार्यालयभित्र प्यासेजमा छाडेर जान्छन्। सेक्युरिटी गार्डले हेर्छन्। प्रेसर कुकर देखेपछि आत्तिएर कार्यालयको बाहिर गेट फाल्छन्। दुई मेनेटमै ठूलो विस्फोटको आवाज आउँछ। धुलोले कुइरिमण्डल हुन्छ। सडकमै पैदल हिँडिरहेका सिंहबहादुर गुरुङ भुईँमा छट्पटाइरहेका हुन्छन्। एनसेल कार्यालयमा रहेको सीसीटीभीमा कभर भएको दृश्य हो यो। अनुसन्धानमा खटिएको प्रहरी टोली आइतबार सीसीटीभीको फुटेज केलाइरहेका देखिन्थे। सीसीटीभीमा सबै दृश्य कैद भएपनि बम विष्फोटको घटना कल्पना गरेका थिएनन सेक्युरिटी गार्डले। प्रारम्भमा प्रहरीले दुई सेक्युरिटी गार्डलाई नियन्त्रणमा लिएपनि अहिले उनीहरूलाई छोडिसेकेको छ। एक महिना अघि विप्लवका कार्यकर्ता भन्दै केही व्यक्ति एनसेल कार्यालयमै पुगेका थिए। ऊएको बुधबार मात्रै पनि चन्दा नदिए दुर्भाग्यपूर्ण घटना व्यहोर्नुपर्ने चेतावनी दिएर फर्किएका थिए। एनसेलका आधिकारिक व्यक्तिबाट आफूमाथि आएको धम्की समयमा प्रहरीलाई जानकारी नहुँदा यो घटना हुनपुग्यो, अनुसन्धानमा संलग्न एक प्रहरी अधिकारीले भने, घटना भइसकेपछि पछुताउनुबाहेक के हुन्छ। आइतबारै ललितपुरस्थित जिल्ला प्रशासन कार्यालयमा एनसेलका कर्मचारी सुरक्षाको माग गर्दै प्रमुख जिल्ला अधिकारी प्रेमराज जोशीलाई भेट्न पुगेका थिए। जोशी उल्टै कड्के। भने, घटना घटेपछी प्रहरीलाई जानकारी गराउन पर्दैन? शुक्रबार र शनिबार देशभर भएका शृंखलाबद्ध विस्फोटहरूको जिम्मा विप्लव निकट नेकपाले लिएको छ। शुक्रबार ललितपुरमा भएको घटनामा सिंहबहादुरको मृत्यु भएको छ भने दुईजना घाइते भएका छन्।"
नचलाई पुरानो भयो एक्सरे मेसिन,"गौरीगञ्ज : मोटरसाइकलबाट लडेर घाइते भएका झापा गौरीगञ्ज गाउँपालिका६ खजुरगाछीका प्रकाश अग्रवाललाई नजिकैको प्राथमिक स्वास्थ्य केन्द्रमा एक्सरे गर्न आफन्तले लगे। केन्द्रमा पुगेपछि मात्र उनीहरुलाई थाहा भयो एक्सरे मेसिन किनेदेखि सञ्चालन ल्याइएकै छैन रहेछ। उनीहरुले प्रकाशलाई दमक पुर्याए। हात र खुट्टामा समस्या भएकाले एक्सरे गर्नुपर्ने भयो, आफन्त अनुज अग्रवालले भने, गाउँमै रहेको स्वास्थ्य केन्द्रमा भएको मेसिन सञ्चालन नभएपछि करिब २५ किलोमिटर टाढा दमक पुर्याउनु पर्यो। गौरीगञ्जबासीलाई स्थानीय स्तरमै गुणस्तरीय स्वास्थ्य सेवा प्रदान गर्ने उदेश्यले २०६६ साल साउन २५ गते स्वास्थ्य केन्द्रमा खरिद गरेर ल्याइएको एक्सरे मेसिन हालसम्म सञ्चालनमा ल्याइएको छैन। मेसिन सञ्चालन नहुँदा विरामी सामान्य एक्सरे गर्न पनि दमक पुग्नु पर्ने बाध्यता छ। अत्याधुनिक एक्सरे मेसिन नौ वर्षदेखि स्वास्थ्य केन्द्रको भण्डारमा थन्क्याइएको छ। मेसिन नचलाइ पुरानो भएको छ। बाहिर देखिने भागमा खिया लाग्न थालेको छ। यो मेसिनबाट एक जनाले पनि सेवा लिन नपाएको स्थानीय दिपक अधिकारीले बताए। स्वास्थ्य केन्द्रले प्राविधिक नभएको भन्दै मेसिन चलाउन नसकिएको जनाएको उनको भनाइ छ। तत्कालिन खजुरगाछी गाविसले दुईलाख रुपयाँमा उक्त मेसिन खरिद गरेको हो। कार्यालयमा मेसिन चलाउने प्रविधिक (रेडियो ग्राफर) तत्काल नभएकाले सञ्चालनमा ल्याउन नसकिएको स्वास्थ्य केन्द्रकी प्रमुख डा विद्या पोखरेलले बताइन्। प्रविधिक नभएकाले मेसिन खरिद भएको दिनदेखि कार्यालयको भण्डार कोठामा थन्क्याउनु परेको र सेवा लिन आउनेलाई त्यत्तिकै फर्काउनु परेको उनको भनाइ छ। मेसिन ल्याइए पनि दक्ष प्राविधिक अहिलेसम्म सम्बन्धीत निकायले पठाउन नसकेको डापोखरेलको भनाइ छ। प्राविधिकको दरबन्दी रहे पनि सरकारले नपठाउँदा समस्या भएको गौरीगञ्ज गाउँपालिका स्वास्थ्य शाखाका प्रमुख विकास पौडेलले बताए। मेसिन चलाउन नसकिए पनि सुरक्षित साथ राख्न समेत नसक्दा लगभग मेसिन काम नलाग्ने अवस्थामा पुगेको उनले स्वीकार गरे। स्थानीय नारायणी यादवले मेसिनको सुरक्षामा स्वास्थ्य केन्द्रले चासो नदिएको आरोप लगाइन्। मेसिन भएर पनि सेवाग्राहीले सेवा पाउन सकेका छैनन्, उनले भनिन्, न मेसिनको सुरक्षा गरिएको छ। सरकारी सम्पत्तिको सुरक्षा नहुँदा जनताले दुःख पाइरहेको यादवको भनाइ छ।"
"वडा अघिअघि, गाउँपालिका पछि","धनकुटा : सहिदभूमि गाउँपालिका कार्यालय भाडाको घरमा छ। वडा कार्यालय भने आफ्नै भवनबाट सञ्चालनमा छन्। यहाँ सात वडा छन्। अधिकांश वडाको काम साबिक गाविस भवनबाट भइरहेको छ। गाउँपालिकाको वित्तीय समानीकरणको पूर्वाधार विकास कार्यक्रमबाट तीन वडा भवन निर्माणाधीन छन्। २ नम्बर वडा कार्यालय साबिक छिन्ताङ गाविस भवनमा छ। यहाँबाट एक वर्षअघि तीन वडा कार्यालय सञ्चालनमा थिए। ३ नम्बर वडा कार्यालयको भवन निर्माणधीन छ। एक तला ढलान भइसकेको छ। यसका लागि गाउँपालिकाबाट १ करोड ५ लाख बजेट विनियोजन भएको थियो। तत्कालका लागि वडाको कार्यसञ्चालन पञ्चकन्यास्थित सहिद स्मृति प्रतिष्ठानको भवनबाट भइरहेको छ। असारसम्म भवन निर्माण गरिसक्ने लक्ष्य छ। ४ नम्बर वडा कार्यालय पनि साबिक खोकु गाविस भवनबाट सञ्चालित छ। वडा नम्बर ५ को भवन निर्माणाधीन रहेका कारण घर भाडामा ल्याइएको छ। ६ नम्बर वडाको आफ्नै भवन छ। साबिक आँखीसल्ला गाविस भवनमा वडा कार्यालय छ। ७ नम्बर वडाको पनि भवन निर्माणाधीन छ। कार्यालय भाडाकै घरमा छ। १ नम्बर वडाको कार्यालय कहाँ राख्ने भन्ने विवाद छ। बजेट विनियोजन भए पनि भवन निर्माण अघि बढेको छैन। गाउँपालिका भवन बनाउन स्थानीयले जग्गा उपलब्ध गराएका छन्। तर, बजेट विनियोजन नहुँदा दुई वर्षसम्म गाउँपालिकाले आफ्नो भवन बनाउन सकेको छैन। जनप्रतिनिधिका कार्यकक्षसहित बैठक कक्ष, केन्द्रको प्रशासनिक र विषयगत कार्यालयको काम भाडाकै घरबाट भइरहेको छ। कोठा पनि साँघुरा छन्। काम गर्न असहज भइरहेको गाउँपालिका अध्यक्ष मनोज राईले सुनाए। गाउँपालिका केन्द्र खोकु पिप्लेमा छ। पिप्लेका दुई घर भाडामा लिइएको छ। यी घर कार्यालयमैत्री नहुँदा कार्यसम्पादनमा समस्या परेको अध्यक्ष राईको भनाइ छ। गाउँपालिकाको जग्गा भएको स्थान पिप्लेमा भवन बनाउन डिजाइन तयार पारिएको छ। यसका लागि जिल्ला समन्वय समिति र प्रदेश सरकारसँग समन्वय भइरहेको उनले बताए।"
रुकुमको एक विद्यालय ३७ विद्यार्थी एकैपटक बिरामी,"रुकुम पूर्व : आइतबार बिहान रूकुम पूर्व पुथाउत्तरगंगा गाउँपालिकाको एक विद्यालयका विद्यार्थीहरु ठूलो संख्यामा बिरामी परेका छन्। पुथाउत्तरगंगा गाउँपालिका६ मयााङमा रहेको जनजागृती आधारभूत विद्यालयका विद्यार्थीहरु बिरामी परेका हुन्। केहीदिनदेखि विद्ययालय आएका विद्यार्थी टाउको दुख्ने, ज्वरो आउने, वान्ता हुनेजस्ता समस्या देखा परी विद्यार्थी बिरामी भएको प्रधानाध्यापक चेतकुमार सेनले जानकारी दिएका छन्। प्रधानाध्यापक सेनकाअनुसार विद्यालयका २७९ जना विद्यार्थी मध्ये ३७ जना बिरामी परेका छन् । बिरामी हुने विद्यार्थीको संख्या बढिरहेको उनले बताए। स्कुल दुर्गमा ठाउँमा रहेकाले बिरामी विद्यार्थीहरुको उपचारका लागि स्वास्थ्य संस्था लैजान समस्या परेको छ । विद्यालयबाट सबैभन्दा नजिक रहेको वडा नं ५ हुकामको स्वास्थ्य चौकी पुग्न करिब दुई घण्टा लाग्छ । स्वास्थ्य चौकीसँग यतिबेला सम्म सम्पर्क हुन नसकेका कारण विद्यार्थीको उपचार गर्न समस्या परिरहेका प्रअ सेनले बताए ।"
"बाउको नागरिकता साहुकहाँ, ऋण चुक्ता गर्न नसके अनागरिक","जनकपुरधाम : ६५ वर्षीया सिवरती सदा (मुसहर)का श्रीमान् हमिनीको नागरिकता वर्षौंदेखि साहुको सन्दुकमा थुनिएको छ। सिवरतीले प्रमाण अभावमा आफ्नो नागरिकता बनाउन सकेकी छैनन्। यसले गर्दा उनी सामाजिक सुरक्षा भत्तालगायत राज्यका सेवासुविधाबाट वञ्चित छिन्। उनका छोरो मुनेश्वरले रामअशिष यादवकहाँ बुवाको नागरिकता बन्धकी राखेर २ हजार ऋण लिएका थिए। तर, उनले पैसा फिर्ता गर्न सकेनन्। नागरिकता फर्किएन। साहुमहाजनको ताकेता र परिवारको दबाब झेल्न नसकेर मुनेश्वरले गाउँ छाडे। धनुषा लक्ष्मीनियाँ गाउँपालिका२ सिनुरजोडामा ४४ मुसहर परिवारको बसोबास छ। वरिपरि पक्की भवन ठडिएका छन्। मुसहर समुदायलाई भने वर्षौंदेखि रोग, भोक र शोकले सताएको छ। त्यसमध्ये पनि विपन्न छ सिरवती परिवार। सम्पत्तिका नाममा भएको नागरिकता पनि बन्धकीमा राख्नुपर्यो। नागरिकता नहुँदा सिवरतीजस्ता वृद्धा सरकारी सुविधाबाट वञ्चित छन्। नागरिकतै नै है त वृद्धा पिल्सिन कतसँ भेटत, मैथिलीमा उनले भनिन्। यसको अर्थ नागरिकता नै छैन भने वृद्धा पेन्सन कहाँबाट भेट्छ ? हो। गाउँघरमा ठेट भाषामा भत्तालाई पिल्सिन भन्छन्। मुनेश्वरले भारतको पञ्जाव गई पैसा कमाएर बुवाको नागरिकता साहुबाट फर्काउने वाचा आमासँग गरेका थिए। छोरो ऋण लिएर पञ्जाव गयो, कमाउन सकेन, रित्तै फर्कियो, उनले भनिन्, महाजनको कर्जा चुक्ता भएन, नागरिकता फर्किएन। सिवरतीले दशकअघि श्रीमान् गुमाइन्। हमिनी पखाला लागेर बिरामी परेका थिए। उनको उपचारका लागि सिवरती गाउँभरि भौतारिइन् तर सहयोग पाइनन्। थला परेको एक महिनामा बिरामीको ज्यान गयो। श्रीमान्को अन्तिम संस्कारका लागि उनले दुई धुर जग्गामध्ये एक धुर २५ हजार रुपैयाँमा बेचिन्। मर्दा पनि समाजले छाड्दैन, उनले दुखेसो पोखिन्, श्रीमान् मर्दा घडेरी बेचेर जातभरिलाई भोज खुवाउनुपर्यो। सम्पत्तिका नाममा अब एक धुर घडेरी छ। चार पुस्तादेखि उनको परिवार यहीं बसोबास गर्दै आएको छ। तर, घडेरीको लालपुर्जा छैन। सिवरतीका साथमा जेठो छोरो अघनु, बुहारी सुभद्रा र दुई नातिनी कविता र अमृता बस्छन्। सिवरती दम्पतीका अघनु, मुनेश्वर र जुगेश्वर तीन छोरा थिए। कान्छोले आत्महत्या गरे। मुनेश्वर ऋण तिर्न नसक्दा १० वर्षदेखि घर फर्किएका छैनन्। अघनु २० वर्षअघि कमाउन पञ्जाव गएका थिए। उनी त्यतै मानसिक रूपमा विक्षिप्त भए। परिवारले खर्च अभावमा उनको उपचार गर्न सकेन। अघनु श्रीमतीका भरमा छन्। सुभद्राले बनिबुतो गरेर पाँच जनाको परिवार पालिरहेकी छन्। दिनको १० किलो धान ज्याला पाउँछिन्। यही धान बेचेर उनले दाल, तिहुनतरकारी जुटाउँछिन्। काम नपाएको दिन मुखमा माड लाग्दैन। उनले हिजोआज काम पाएकी छैनन्। घरमा अन्नपात केही छैन, उनले भनिन्, बिहानदिउँसो कमाएर बेलुकाको छाक टार्छौं। काम नपाए भोकै बस्नुपर्छ। सुभद्राको बिहे १५ वर्षको उमेरमा भयो। सुखको सास फेर्न नपाएको उनले सुनाइन्। उनले तीन छोरी र एक छोरा जन्माइन्। पहिलो सन्तान सरिता १० वर्षमा बितिन्। दाउरा लिन वन गएकी उनी रूखबाट खसिन्। ढाँड भाँचियो। उपचार नपाएर १० दिनमा ज्यान गयो। दोस्रो सन्तानलाई दुई महिनाको हुँदा निमोनियाले लग्यो। उनीसँग छोरीहरू कविता र अमृता छन्। चार वर्षकी अमृता कुपोषणले ग्रस्त छन्। कविता सरकारी विद्यालयमा पढ्छिन्। दुवै जनाको जन्मदर्ता छैन। यो परिवार राज्यका सेवासुविधाबाट वञ्चित छ। व्यवस्था फेरियो तर सदा परिवारको अवस्था उस्तै छ। उनीहरूको घर थोत्रो साडी, झिक्राको खाँबो र प्लास्टिकले छाएको छ। यही झुप्रो (घर)मा ओतिएका छन् उनीहरू। भुइँमा बोरा ओछ्याएर चिसो काटेका उनीहरूलाई फागुनचैतमा हुरीको चिन्ता छ। वर्षामा घर चुहिन्छ, माघपुसमा जाडो पस्छ, झुप्रोको दर्द सुनाउँदै सुभद्राले भनिन्, चैतवैशाखमा हुरीले झुप्रो उडाउँछ। सदा परिवारमा टुकी बाल्न मट्टितेलसमेत छैन। सातादेखि यो घरमा बत्ती बलेको छैन। सहरबजारको सडकमा दिउँसै बत्ती बल्छ, सिवरतीले भनिन्, तर, हाम्रो घरमा टुकी बाल्ने तेल पनि छैन। सिनुरजोडाका मुसहरको गरिबी पीडा सुनिसाध्य छैन। ऋणमै जन्मिन्छन्, ऋणमै हुर्किन्छन् र ऋणमै जीवन गुजार्छन्। कुनै पनि कामका लागि ऋण नकाढे गर्जो टर्दैन। साहुमहाजनले पनि सजिलै पत्याउँदैनन्। ऋण लिन साहुले कपाली तमसुकमा औंठाछाप गराउँछन्। अरूसँग पनि ऋण खान्छ भनेर साहुले नागरिकता पनि बन्धकीमा लिन्छन्। सिवरतीकी छिमेकी कोशिला सदाले बुहारीलाई सुत्केरी गराउन ऋण लिइन्। उनले रामअशिषलाई १० हजार ऋण मागिन्। रामअशिषले पैसा दिए तर नागरिकता बन्धकी लिएर। एक महिनाअघि साहुबाट १० हजार लिएँ, उनले भनिन्, तर, नागरिकता राख्यो, कपाली कागजमा आंैठाछाप पनि गरायो। ऋण तिरेपछि मात्र साहुले नागरिकता फिर्ता गर्ने उनले सुनाइन्। रामअशिषलाई मुसहर बस्तीका सबैले महाजन भन्छन्। उनकै भर पर्छन्। भुनेश्वर सदाका बुवा दुई वर्षअघि एक्कासि बिरामी परे। उपचारका लागि उनले रामअशिषसँगै २० हजार ऋण लिए। बुवालाई बचाउने उनको प्रयत्न सफल भएन। काजक्रियाका लागि पनि महाजनकै दैलो धाउनुपयो, उनले भने, नागरिकता नहुनेले ऋण पाउँदैन। धन्न मसँग थियो र पाएँ। देशभरि मुसहरको जनसंख्या १३ लाख छ। प्रमाण जुटाउन नसक्दा उनीहरू अधिकांश अनागरिक छन्। ऋण चुक्ता गर्न नसक्दा समाज पछि परेको सिनुरजोडाकी रामेश्वरी सदाको ठम्याइ छ। साहुमहाजनले तमसुक लेखाउँछन्, उनले भनिन्, नपढेका मुसहर महाजनकै विश्वासमा औंठाछाप गरिदिन्छन्। नागरिकता बन्धकी राखेर ऋण खानेले महाजनको हप्कीदप्की सहनुपर्छ। यातना पनि भोग्नुपर्छ। ब्याज तिरेन भने कुटपिट पनि गर्छन्, रामेश्वरीले भनिन्। ८० वर्षीय रामअशिषको घर मुसहर बस्तीनजिकै छ। मुसहरलाई दिएको ऋणबारे उनी मुख खोल्दैनन्। उनले यसको जिम्मेवारी छोरा सञ्जीवकुमार यादवलाई सुम्पेका छन्। अरूसँग ऋण नखाओस् भनेर नागरिकता लिने र काम परे फर्काइदिने गरिएको उनको दाबी छ।"
बाजुराको बडीमालिका नगरपालिकाको सबै वडामा इन्टनेट,"बाजुरा : बाजुराको बडिमालिका नगरपालिकाको सबै वडामा इन्टरनेट जडान भएको छ । इन्टरनेट जडानपछि वडास्तरमा हुने अनलाइन सेवाबाट दिइने सेवा सुविधामा सजिलो भएको बडिमालिका नगरपालिकाका नगर प्रमुख पदम बडुवाले बताए। नगरपालिकाबाट प्रदान गरिने सबै सेवा सुविधालाई कागजविहीन बनाउने, वडा र नगरपालिका कार्यालयलाई इन्टेरनेटबाट जोड्ने र शुसासनको अवधारणा अनुरुप डिजिटल प्रविधिबाट काम गर्ने उद्देश्यले सबै वडामा इन्टरनेट जडान भएको नगरपालिकाका सूचना प्रविधि अधिकृत हेम थापाले बताए।'पेपरलेस र डिजिटललाइजेसन गर्ने लक्ष्यअनुसार वडामा ई सूचना प्रणाली समेत जडान गर्ने कार्यलाई अगाडि बढाएका छौँ, थापाले भने। तीन महिना पहिला इन्टरनेट जडान नहुँदा बडिमालिका नगरपालिका १ का वडाअध्यक्ष रामबहादुर कार्कीलाई नगरपालिकाको सूचना थाहा पाउन नगरपालिकै सधैंजसो नगरपालिका धाउनुपर्थ्यो। नगरपालिका धाउँदा वडाबाट दिने सेवा सुविधाबाट सेवा ग्राही मर्कामा परेका थिए। इन्टरनेट जडान पछि भने छिनछिनमा नगरपालिका र वडा बीच सूचना आदानप्रदान सजिलो भएको छ। बडिमालिका नगरपालिकाले सूचना र प्रविधियुक्त नगरपालिका बनाउनका लागि वडा कार्यालयमै इन्टरनेट सेवा सञ्चालनमा ल्याएपछि अहिले सेवा प्रदायक र सेवा ग्राहीको समय बचत भएको छ। इन्टरनेट सेवा सञ्चालनमा नआउँदा नगरपालिकामा चिठी आदानप्रदान गर्नुपर्ने चिठी समयमा नपुग्ने कतै हराउने सूचना समस्या थियो, इन्टरनेटको सेवा सञ्चालन भएपछि वडा कार्यालयमा काम गर्ने वातावरण सहज भएको वडाअध्यक्ष रामबहादुर कार्कीले बताए। नगरपालिकालाई सूचना र प्रविधियुक्त नगरपालिका बनाउन बडिमालिका नगरपालिका ९वटै वडामा इन्टरनेट जडान गरिएको छ। बडापालिकाको काममा सहज हुन र इबडीमालिका नगरपालिकाको आधारणमा सबै वडामा इन्टरनेट जडान गरिएको बडिमालिका नगरपालिकाका नगरप्रमुख पदम बडुवाले बताए। नगरपालिकाभित्र रहेका शैक्षिक संस्था, स्वास्थ्य संस्था तथा वडापालिकाका कर्मचारीको इहाजिरी गराउने उद्देश्यले सबै वडामा इन्टरनेटको सुविधा दिइएको नगर प्रमुख बडुवालले बताए । नगर प्रमुख पदम बडुवालले नगरपालिकाका सबै सेवा सुविधालाई कागजविहीन बनाएर विद्युतीय प्रणालीमा लैजाने प्रतिबद्धता अनुसार कार्यालयबाट इहाजिरी सुरु गर्ने बताए। सबै वडामा रहेका जनताले इन्टरनेट सेवा पाउन काम काजमा सहज तथा वडाअध्यक्षसँग सूचना आदानप्रदान गर्न सजिलो र छिटो काम गर्नका लागि इसेवा संचालनमा ल्याएको नगर उप प्रमुख कविता बिष्टले बताइन्। बडीमालिका नगरपालिकामा कर्मचारीलाई कार्यालय समयमा नियमित गराउन विद्युतीय हाजिरीको व्यवस्था गर्नुका साथै कर्मचारीलाई निर्धारित समयमा कार्यालय आउन र जानका लागि नगर कार्यापालिकाको बैठकले ईहाजिरी सुरु गर्ने निर्णय गरेको विष्टले जानकारी दिइन्। इन्टरनेट सेवाको माध्यायमबाट गरिने वडाका काममा पनि सहज भएको वडा ७ का वडाअध्यक्ष धर्मराज पाध्यायले बताए। इन्टरनेट सेवा विस्तार भएसँगै नगरपालिकामा आएर गरिने काम वडामा हुन थालेको वडाअध्यक्ष पाध्यायले बताए। सदरमुकामबाट नजिकै रहेर पनि ओझेलमा परेको र नेपाल टेलिकम इन्टरनेट विस्तार गरेकोमा सुगम भएको महसुश गर्दै नगरपालिका २ का वडाअध्यक्ष डम्मर महतले पनी खुसी व्यक्त गरे। वडा कार्यलयसँग विद्यालय स्वास्थ्य संस्थामा समेत इन्टरनेट सेवा सञ्चालनमा ल्याउने तयारी रहेको बडीमालिका नगरपालिकाका सूचना प्रविधि अधिकृत हेम थापाले बताए। बाजुरा जिल्लाका स्थानीय तहमा सबै वडामा पहिलो पटक इन्टरनेट सेवा सञ्चालनमा आएको थापाले बताए।"
डोल्पामा हिउँपहिरोमा सयौं चौरी वेपत्ता,"दुनै,डोल्पा : निरन्तर परेको हिमपातपछि हिउँपहिरोमा परी सयौं चौरीहरु वेपत्ता भएका छन्। माथिल्लो डोल्पाका विभिन्न चौरी खर्कमा हिउँपहिरो जाँदा चौरी वेपत्ता भएका हुन्। पुसको अन्तिमदेखि माघ महिनाभर परेको भारी हिमपातपछि हिउँपहिरो जाँदा बनमा रहेका चौरीहरु मरेका हुन्। छार्काताङसोङ गाउँपालिकाको कागकोटको बनमा हिउँपहिरोमा परी सयभन्दा धेरै चौरीहरु मरेका छन् भने सयौं चौरीगाई हराइरहेको गाउँपालिकाका अध्यक्ष शेनाङ गुरुङले जानकारी दिए। भारी हिमपातपछि याकको खोजीमा पाटन पुगेका गोठालाले सबै याकहरु पहिरोले पुरेको र कतिपय ठाउँमा याकहरु मरेको फेला पारेको चौरी गोठाला सोनामफुन्जोक गुरुङले जानकारी बताए। कति चौरी मरे र कति जीवित छन् भन्नेबारे कुनै जानकारी नभएको भोटवासीहरु बताउँछन्। सबैभन्दा भरपर्दो र ढुवानीको एक मात्रै साधन चौरी हिउँपहिरोमा हराएपछि भोट क्षेत्रका सबै किसान शोकमा डुबेका छन्। धेरैजसो परिवारका चौरी पहिरोमा परेको आशंका गरिएको स्थानीय कुञ्जाङ लामाले जानकारी दिए। उनले आफ्ना सबै चौरी हिउँपहिरोमा परेको बताए। एउटा चौरीको मूल्य ५० हजार देखि ९० हजारसम्म पर्छ। हिउँदमा पनि उच्च हिमाली पाटनमा चौरीगाई बस्ने र हिउँपहिरोमा परेर मर्ने गरेको यो घटना भने नयाँ नभएको शे फोक्सुण्डो गाउँपालिका ४ का वडा अध्यक्ष पेमावाङजेन गुरुङले बताए। 'हरेक वर्ष हिउँपहिरोले याकहरु मर्ने गरेका छन्, पशु बिमा हुँदैन, कृषक मारमा पर्ने गरेका छन्, वडा अध्यक्ष गुरुङले भने,' भोटवासीले एकै वर्षमा करोडौंको सम्पति हिउँ पहिरोमा गुमाउने गरेका छन्। बर्खामा तिब्बतबाट सामान ढुवानी गर्ने र हिउँदमा तल्लो डोल्पाबाट मकैलगायतका अन्नबालिहरु ढुवानी गर्ने मुख्य साधन नै चौरी हुन्। तीनै चौरी हरेक वर्ष हिउँपहिरोमा मर्न थालेपछि भोटवासीलाई ढुवानीको समस्या हुने आङबहादुर लामाले बताए। हिउँपहिरोमा परी कति चौरी मरे भन्नेबारे कुनै यकिन भने छैन। सञ्चारका कुनैपनि माध्यम नभएको र ३ फिटभन्दा धेरै हिउँ जमेको कारण क्षतिको विवरण आउन भने सकेको छैन।"
बालविवाह अन्त्यका लागि सडक नाटक,"बैतडी : जिल्लाका विभिन्न स्थानमा नाटक र डेउडामार्फत बालविवाह अन्त्यका लागि सन्देश दिन थालिएको छ। स्थानीय भाषामै तयार पारिएका नाटक ठाउँठाउँमा प्रदर्शन गरेर बाल विवाह अन्त्यका सन्देश दिन थालेको नाटकमा सहभागी बल्देव केसीले बताए। उनले भने, 'हामीले एउटा नाटक समूह नै गठन गरेर बालविवाहले पार्ने असरका बारेमा गाउँगाउँमा सिकाउन थालेका छौं। विभिन्न सरकारी तथा गैरसरकारी संस्थाको सहयोगमा नाटक प्रदर्शन भइरहेको छ।' नाटकमा बालविवाहले पार्ने समस्याको बारेमा चित्रण गरिएको केसीले बताए। उनका अनुसार ग्रामीण परिवेसमा जे कुरा देखिन्छ त्यही कुरालाई नाटकमा उतार्ने प्रयास गरिएको छ। यसले धेरै ठाउँमा परिवर्तन पनि ल्याएको छ।' जिल्लाको साविकको सिद्धेश्वर गाविसमा नाटककै प्रभावले केही हदसम्म बालविवाह रोक्न सफल भएको नाटक टोलीका सदस्य नवराज ढाँटले बताए। उनका अनुसार मन छुने गरेर प्रस्तूति दिएकै कारण कतिपय अभिभावकले तयारी गरेको विवाह समेत रोकेका छन्।' उक्त नाटक समूहले शनिबार बैतडीको देहीमाडौंमा नाटक प्रर्दशन गर्दा स्थानीयले निकै सन्देशमूलक भएको प्रतिक्रिया दिएका छन्। 'यस्ता नाटकले समाजमा केही न केही रुपमा प्रभाव पार्छ। भागेर विवाह गर्ने चलन छ। नाटकमा भागेर सानो उमेरमा विवाह गर्दा कस्ता समस्या आउँछन् भन्ने कुरा देखाइएको छ।' शिक्षक तीलकबहादुर बोहराले भने, 'यस्ता सचेतनामूलक कार्यक्रमले बालविवाह न्यूनीकरणमा सहयोग पुर्याउन सक्छ।' बालविवाह न्यूनीकरणका लागि दशरथचन्द नगरपालिका२ को कार्यालय, इक्वेल एक्सेस नेपाल र संयुक्त राष्ट्रसंघीय जनसंख्या कोषले संयुक्त रुपमा आयोजना गरेको सूचना तथा मनोरञ्जनात्मक मेलामा नाटक समूहको प्रस्तूतिले बालविवाहका बारेमा जानकारी दिएको निङ्गलाशैनी माविका प्रधानाध्यापक प्रेमसिंह बोहराले बताए। उनले यस्ता कार्यक्रमले ग्रामीण क्षेत्रमा हुने बालविवाह रोक्नका लागि केही सहयोग गर्ने बताए। बैतडीमा केही वर्ष अघि गरिएको सर्वेक्षणले ५९५ प्रतिशत बालविवाह हुने गरेको थियो। तर अझै पनि बालविवाह गर्नेको संख्या घट्न नसकेको संयुक्त राष्ट्रसंघीय जनसंख्या कोषका जिल्ला कार्यक्रम अधिकृत गणेश शाहीले बताए। उनका अनुसार बालविवाह न्यूनीकरणका लागि थुप्रै प्रयासहरु भएका छन्।तर अझै पार्याप्त मात्रामा सचेतना फैलाउन सकिएको छैन्। उनले बालविवाहको न्यूनीकरणका लागि स्थानीय सरकारले अग्रसर हुनुपर्ने बताए। बालविवाह न्यूनीकरणकै लागि भनेर वडा वडामा निगरानी समूह गठन गरेको दशरथचन्द नगरपालिकाकी उपप्रमुख मीना चन्दले बताइन्। बालविवाह र महिलामाथि हुने हिंसा न्यूनीकरणका लागि वडाहरुमा निगरानी समूह गठन गरेको र यो समूहले केही पहल गर्छ भन्ने आशा लिएको चन्दले बताइन्। गत भदौ १ गतेबाट सुरु भएको मुलुकी संहिता ऐनले २० वर्ष मुनिको विवाहलाई मान्यता दिएको छैन।"
बन्ने भयो दलित छात्रावास,"सुर्खेत : वीरेन्द्रनगरमा दलित छात्रावास बन्ने भएको छ। दशकअघि निर्माण सुरु भएको यो छात्रावास बजेट अभावमा अलपत्र परेको थियो। तर, संघीय सरकारले बजेट उपलब्ध गराएपछि अब भने निर्माण सम्पन्न हुने निश्चित भएको हो। ०६४ सालमा वीरेन्द्रनगरमा छात्रावास निर्माण थालिएको थियो। सुर्खेतमा उच्च शिक्षा अध्ययनका लागि आउने कर्णाली प्रदेश र पश्चिम क्षेत्रका दलित विद्यार्थीका लागि यो छात्रावास निर्माण गर्न लागिएको हो। सुर्खेतमा बस्न कोठा नपाइने र आर्थिक समस्याका कारण दलित विद्यार्थीलाई समस्या हुने भएपछि छात्रावास स्थापना गर्न लागिएको हो। तर, बजेट अभावकै कारण दशकसम्म छात्रावास निर्माण अलपत्र पर्दै आएको थियो। दलित अधिकारकर्मीको लामो प्रयासपछि केन्द्र सरकारले छात्रावास निर्माणका लागि बजेट उपलब्ध गराएको हो। बजेट प्राप्त भएपछि भवन निर्माणको सबै काम सक्न करिब एक करोड रुपैयाँको ठेक्का सम्झौता भइसकेको छ। छात्रावास निर्माण गर्न पहिलो चरणमा ५० लाख बजेट प्राप्त भइसकेको सहरी विकास तथा भवन निर्माण संघीय आयोजना कार्यान्वयन इकाइ सुर्खेतले जनाएको छ। कार्यालयका अनुसार काम सुरु भएपछि बजेट थप हुँदै जानेछ। ०६४ सालदेखि निर्माण सुरु भएको यो छात्रावासमा ३२ वटा कोठा हुनेछन्। यस्तै, ६४ जना अट्ने क्षमताको हुनेछ। छात्रावास निर्माण भएपछि छात्र र छात्रा दुवैका लागि प्रयोग हुनेछ। यस क्षेत्रका दलित विद्यार्थीलाई छात्रावास निर्माण भएपछि उच्च शिक्षामा सहज हुने अपेक्षा गरिएको छ। दलित अगुवा भीमबहादुर परियारले हालसम्म छात्रावास निर्माण अलपत्र राखेर दलित विद्यार्थीमाथि विभेद गरिएको गुनासो गरे। विगतमा एकदुई लाख दिएर भवनको कामै नभएको भन्दै अब भने भवन निर्माण पूरा हुने उनको भनाइ छ। यस्तै, यो छात्रावास निर्माण तथा व्यवस्थापन समितिका तत्कालीन अध्यक्ष विमल नेपालीले विगतमा दलित छात्रावास भनिएकै कारण बजेट आउन नसकेको बताए। ढिलै भए पनि बजेट प्राप्त भएकाले भवन बन्ने निश्चित भएको उनले बताए। छात्रावास निर्माण भएपछि यस क्षेत्रका दलित विद्यार्थीलाई सुर्खेतमा बसेर उच्च शिक्षा हासिल गर्न सहज हुने उनको दाबी छ। सहरी विकास तथा भवन निर्माण संघीय आयोजना कार्यान्वयन इकाइ सुर्खेतले यस आर्थिक वर्षमा भवन बनिसक्ने जनाएको छ। इकाइ प्रमुख जगदीश लामिछानेले निर्माण कम्पनीसँग करिब एक करोडको ठेक्का सम्झौता भएको जानकारी दिए। यस्तै, काम सुरु गर्न संघीय सरकारबाट ५० लाख बजेट पनि प्राप्त भइसकेको उनले जानकारी दिए। काम गर्दै जाँदा अपुग रकम पनि आउने र अलपत्र रहेको छात्रावासको काम पूरा गरिने उल्लेख गरे। तत्कालीन अवस्थामा वीरेन्द्रनगरमा कोठा अभाव हुने र दलित विद्यार्थीले कोठा नै नपाउने समस्या भएपछि छात्रावास निर्माण अगाडि बढाइएको थियो।"
भाषाशास्त्री बालकृष्ण पोखरेलको निधन,"विराटनगर : भाषाशास्त्री तथा वरिष्ठ साहित्यकार प्राध्यापक बालकृष्ण पोखरेलको निधन भएको छ । ८६ वर्षीय पोखरेलको आइतबार बिहान साढे १ बजे विराटनगरस्थित घरमै निधन भएको हो। माघ ६ गते भारतको सिक्किमस्थित गान्तोकमा छोरीको घर गएको बेला पोखरेललाई मस्तिष्कघात भएको थियो । गान्तोकबाट काठमाडौंको नर्भिक अस्पताल ल्याई उपचार गरिएको थियो । स्वास्थ्यमा सुधार आएपछि विराटनगरमा ल्याइएका उनको स्वास्थ्य बिग्रदै गएपछि उपचारका लागि विराटनगरकै श्री अस्पतालमा भर्ना गरिएको थियो । अस्पतालबाट डिस्चार्ज भएर उनी घरमै आराम गरिरहेका थिए । लामो समयदेखि उच्च रक्तचाप र मधुमेहको औषधि सेवन गरिरहेका थिए । पोखरेलको जन्म विसं १९९० मा चिसापानीगढी, मकवानपुरमा भएको हो । उनी रूपावासी, वसन्त, वत्सल, ईसावापुर, लक्ष्मीविलास पाध्या, केकेमनुक्च्यो पोखरेल, गढतिरे साँहिलो, हिमालपाने बराल आदि उपनामबाट पनि नेपाली साहित्यका क्षेत्रमा चिनिन्छन् । भारतको कोलकाता विश्वविद्यालयबाट ऐतिहासिक भाषा शास्त्रमा स्नातकोत्तर उपाधि प्राप्त गरेका उनी २०१९ देखि त्रिभुवन विश्वविद्यालयमा प्राध्यापन पेशामा आवद्ध भएका थिए । २०२७ सालदेखि २०३६ सालसम्म महेन्द्र मोरङ क्याम्पसमा र स्नातकोत्तर क्याम्पस खुलेपछि सोही क्याम्पसमा भाषाविज्ञान प्राध्यापन गराएका पोखरेलले २०४६ मा अवकास लिएका थिए । उनी २०३६ देखि २०४१ सम्म नेपाल राजकीय प्रज्ञा प्रतिष्ठानका सदस्य भए । सो समयमा उनले बृहत् नेपाली शब्दकोषको सम्पादनमा गहनतम योगदान पुर्याएको साहित्यकार मीनकुमार नवोदितले बताए । पोखरेलको निधनबाट नेपाली भाषा साहित्यका क्षेत्रमा अपूरणीय क्षति पुगेको उनले बताए । नेपाली भाषा र साहित्यको विकास तथा संरक्षणमा पोखरेलले पुर्याएको योगदान सधैं कदरयोग्ग रहेको नवोदितल बताए । उनी अनेक भाषिक तथा साहित्यिक संस्थाहरूमा आवद्ध थिए । प्राध्यापक पोखरेलका ३ दर्जनबढी कृतिहरु प्रकाशित छन् । उनले नेपाली भाषा र साहित्य नामक ग्रन्थका लागि गद्य विधामा मदन पुरस्कार २०२१ प्राप्त गरेका थिए । यसबाहेक उनी प्रतिभा पुरस्कार, गोपाल पाण्डे असीम पुरस्कार, झपट पुरस्कार (२०५५), उदयानन्द पुरस्कार (२०५६), पृथ्वी प्रज्ञा पुरस्कारलगायतबाट पुरस्कृत भइसकेका छन् । पोखरेलका १ छोरा र २ छोरी छन् । पोखरेलकी श्रीमतीको ४ वर्ष अघि नै निधन भएको थियो । उनको अन्त्येष्टी आइतबार नै परोपकारघाटमा गरिने पारिवारिक श्रोतले जनाएको छ ।"
खुल्दैनन् एचआईभी संक्रमित,"कालिकोट : सामाजिक रूपमा बहिष्कृत हुने त्रासका कारण कालिकोटमा एचआईभी संक्रमित खुल्न डराउने गरेका छन् । संक्रमित नखुल्दा उनीहरूको उपचारमा समस्या भएको छ । एचआईभी संक्रमितहरूले समाजमा आफूहरू अपमानित भइरहेको गुनासो गरेका छन् । अर्कोतर्फ कतिपय जनप्रतिनिधिसमेत आफूहरूलाई देखेपछि भाग्ने गरेको संक्रमितको गुनासो छ । नरहरिनाथ गाउँपालिकाका एचआईभी संक्रमित कालिबहादुर शाहीले समाजको अपहेलनाका कारण एचआईभी संक्रमित खुल्न नसकेको बताए । उनले भने, कतिपय जनप्रतिनिधि नै मेरो नजिक रहन मान्दैनन्, संक्रमण हुने त्रासले उनीहरू नै हामीबाट टाढा भाग्छन् । अब अरूले कस्तो व्यवहार गर्लान् ? संक्रमितप्रति समाजको व्यवहार राम्रो छैन । हाल ३४ जना एचआईभी संक्रमित कर्णाली प्लसको सम्पर्कमा आएर उपचार सेवा लिइरहेको उनको भनाइ छ । उनले समाजको विभेदका कारण अधिकांश संक्रमित खुल्न नचाहेको र उपचारको पहुँचमा समेत नआएको बताए । उपचार नगराएकै कारण हालसम्म जिल्लामा ६ जना संक्रमितको मृत्यु भइसकेको छ । संक्रमितहरूलाई परामर्श र उपचार सेवा दिँदै आएका अभियन्ता दीपक शाहीले जिल्लामा सबैभन्दा धेरै नरहरिनाथ गाँउपालिकामा २० जना एचआईभी संक्रमितहरु सम्पर्कमा आएको बताए । उनका अनुसार जसमा आठ जना पुरुष, ११ जना महिला र एक जना बच्चा छन् । राष्ट्रिय एचआईभी तथा एड्स महासंघको सहयोगमा कर्णाली प्लसले समुदायमा आधारित हेरचाह कार्यक्रमअन्तर्गत गाउँगाउँमा गएर एचआईभी एड्सबारे जनचेतना जगाउने, संक्रमितको घरघरमा गएर उपचार, परामर्श, पोषणयुक्त खानेकुरा वितरण गर्ने, बिरामीको समस्या बुझ्नेलगायत काम गर्दै आएको छ । खाँडाचक्र नगरपालिकाका उपप्रमुख विजया विष्टले नगरले एचआईभी संक्रमितको आयआर्जनका लागि तथा सचेतनाका लागि अभियान थाल्ने बताइन् । उनले अब हरेक स्थानीय तहले वडावडामा स्वास्थ्य शिविर र रगत परीक्षण अभियान थाल्ने जानकारी दिइन् । जिल्ला अस्पतालका डाक्टर नहकुल शाहीले जिल्लाका सबै स्वास्थ्य संस्थामा प्रसूति सेवा लिन आउने महिलाको अनिवार्य रुपमा एचआईभी परीक्षण गर्ने गरेको बताए । समाजमा जनचेतना अभावका कारण एचआईभी परीक्षण गर्न अधिकांश नागरिक तयार नहुने गरेको उनको भनाइ छ ।"
स्याङजाका कैदीबन्दीलाई योग प्रशिक्षण,"स्याङ्जा : स्याङजा कारागारका कैदीबन्दीलाई तनाव व्यवस्थापनसम्बन्धी प्रशिक्षण दिइएको छ। ईश्वरीय विश्व विद्यालय ब्राम्ह्कुमारी राजयोग प्रशिक्षण केन्द्रले जिल्ला कारागारमा रहेका कैदी बन्दीलाई ७ दिने तनाव व्यवस्थापनसम्बन्धी प्रशिक्षण दिइएको हो। प्रशिक्षणको अन्तिम दिन एवं समापनमा बोल्दै नेपाली कांग्रेसका सभापति कुमार रानाले सबैभन्दा उत्तम योग राज योग भएको बताउँदै जानेर वा नजानेर भएका सबै गल्ती कमजोरी पहिल्याउँदै आगामी दिन उज्वल बनाउन यस्ता खाले प्रशिक्षणले कैदीबन्दीलाई सकारात्मक सहयोग गर्ने बताए। कार्यक्रममा कारागार प्रमुख चुडामणी भण्डारी, पुतलीबजार नगरपालिका १ का कार्यवाहक अध्यक्ष शान्तिदेवी गौतम, कैदीबन्दी सुकबहादुर थापा, रामचन्द्र पौडेल, मिलन गुरुङ, श्यामधिरज मल्ल, भीमलाल बराललगायतले यस्तो प्रशिक्षणले अबका दिनमा कैदीबन्दीहरुलाई जीउन सहज हुने धारण राखे। ईश्वरीय विश्व विद्यालयका संचालिका ब्रम्हकुमारी अम्बिका दिदी, ब्रम्हकुमार नेत्रप्रसाद पौडेल र ब्रम्ह्कुमारी लक्ष्मी पौडेलले प्रशिक्षण दिएका थिए। 'जीवन के हो, जीउने कला, आध्यामिकता, नैतिकता, अनुशासन, दायित्व'लगायतका विषयममा प्रशिक्षण दिइएको हो। सात दिने प्रशिक्षणमा कारागारमा रहेका १ सय ३३ जना पुरुष सहभागी थिए। कारागारमा हाल एक सय ४० कैदीबन्दी छन् । ती मध्ये ७ जना महिला छन्।"
छर्रा ढाडबाट छिरेर छातिबाट निस्कँदा,"ललितपुर : बनेपा८ की २४ वर्षीया उरुसा मानन्धरलाई शनिबार दिउँसो करिब २ बजे मेडिसिटी अस्पतालको पोस्ट अपरेसन वार्डबाट जनरल वार्डमा सारियो। लगत्तै हजुरआमाको फोन आयो। उनी कुरा गर्न थालिन् तर बक् फुटेन। त्यसपछि उनको हातबाट एक आफन्तले हत्तपत्त मोबाइल थुतिन्। उरुसासँगै उनका बुवा सुरेन्द्रकाजी र आमा कृष्णदेवी पनि रुन लागे। उनी ललितपुरस्थित एनसेल कार्यालय अगाडि शुक्रबार भएको बम विस्फोटमा घाइते भएकी थिइन्। एनेस्थेसियाले होला अहिले दुखेको छैन, घरि रुँदै घरि हाँस्दै उनले भनिन्। देब्रे गोलीगाँठाको हाड टुक्राटुक्रा भएकाले दुईपल्ट शल्यक्रिया गरिसकेका छन्। उनको उपचारमा डा राज राना र निभा चित्रकार रहेको अस्पतालकी मिडिया संयोजक मनिता पोखरेलले जानकारी दिइन्। ६ महिनायता मेडिसिटीमा कार्यरत थिइन्। उनका बुवाका अनुसार भारतको बंगलोरमा बीएससी नर्सिङ सकेर आएकी हुन्। डेढ वर्ष कोलकातामा काम गरेर ७ महिनाअघि मात्र घर फिरेकी हुन्। सुरेन्द्रकाजीका अनुसार अन्य दिनभन्दा शुक्रबार अबेरसम्म ड्युटी परेकाले अस्पतालको स्टाफ बस छुट्यो। उनले घर फर्कन दाजुलाई बोलाइन्। बनेपाबाट आउजाउ गर्न कठिन भएकाले नैकापस्थित मामाघरमा बस्ने गरेकी थिइन्। दाजुसँग मोटरसाइकलमा जाँदा बमले खुट्टामा भेट्टायो। आमा कृष्णदेवीले भनिन्, नानु भाग्यले बाँची। उनले पछिल्तिर ब्याग बोकेकी थिइन्, त्यसमा टिफिनको बट्टा पनि थियो। टिफिन टुक्राटुक्रा भएको छ। उरुसाले भनिन्, धन्न टिफिनले ढाड बचायो। विस्फोटमा उनको जुत्ता पनि फाटेको छ। खबर पाउनासाथ उनका बुवा अस्पताल आए पनि आमालाई केही बताइएको थिएन। त्यसैले आमा शनिबार बिहान मात्र अस्पताल आइन्। छोरी खतरामुक्त रहेको थाहा पाएर ढुक्क भएको सुनाइन्। अर्की घाइते प्रतीक्षा खड्काकोे उपचारमा डा अनिल आचार्य व्यस्त छन्। उनी मुटुरोग विशेषज्ञ हुन्। शुक्रबार राति नै शल्यक्रिया गरी उनको ढाडबाट धातुको टुक्रा निकालेको पति रितेश खड्काले बताए। प्रेसर कुकरको सिट्ठी ढाडबाट छिरेर छातिबाट निस्कन लागेको थियो, रितेशले भने। ढाडबाट छिरेर छातिबाट बमको छर्रा निस्किँदा डाक्टरले प्रतीक्षाको फोक्सो र करङमा चोट लागेको हुनसक्ने आशंका गरेका थिए। उनीहरू माछाको चारो किनेर मोटरसाइकलमा फर्कंदै थिए। सुरुमा प्रतीक्षाले के भयो थाहै पाइनन्। ढाडमा दुख्यो के भयो मात्रै भनिन्, पत्नीलाई उद्धृत गर्दै उनले भने, नख्खुबाट घर पुगेर हेर्दा ढाड रगताम्य थियो। त्यसपछि चक्रपथमा वनवे भएकाले उपचारका लागि भनिमण्डलस्थित अल्का अस्पताल लगेको बताए। त्यहाँबाट राति नै मेडिसिटी लगियो। प्रतीक्षाका ५ बर्से छोरा छन् भने ससुरा बितेको ४५ दिन मात्र पुगेको छ। बागडोलस्थित तोरण नवजीवन स्कुलमा काम गर्छिन्। बुवाको निधनपछि दुबईबाट फर्केका रितेशले भने, ढाडबाट छिरेर छातिबाट बमको छर्रा निस्किँदा पनि खतरामुक्त हुनु भाग्यको कुरा हो। डाक्टरले फोक्सो र करङमा चोट लागेको हुनसक्ने शंका गरेका थिए। कुनै पनि अंग र नशा नछोई मांसपेशी हुँदै छर्रा निस्केकाले उनी जोखिममुक्त भएकी हुन्। ठूलै घटनाबाट बाँच्न सफल भए पनि यसलाई उरुसा र प्रतीक्षाका परिवारले गम्भीरतापूर्वक लिएका छन्। सरकारले घटनाको गम्भीरता हेरेर दोषीलाई कानुनी दायरामा ल्याउन उनीहरूले माग गरेका छन्। उनीहरूले भने, सर्वसाधारणले सुरक्षा अनुभूत गर्नुपर्छ। अवकासप्राप्त सिंगापुरे प्रहरी थिए गुरुङ जीआर १४०४८ का पूर्वप्रहरी थिए ४९ बर्से सिंहप्रसाद गुरुङ। सिंगापुर प्रहरीमा २८ वर्ष पूरा गरी ६ वर्षअघि स्वदेश फिेका। स्थायी घर लमजुङ भएका उनी भैंसेपाटी बस्थे। निजी गाडीमा आएका उनले एनसेलको कार्यालयनजिकै पार्क गरे र बाटो काट्न थाले। त्यसै बेला विस्फोट भयो। उनका २ छोरीमध्ये जेठी अस्ट्रेलियामा अध्ययनरत छिन् भने कान्छी ११ र छोरा ६ कक्षामा पढिरहेका छन्। दाजु श्यामप्रसादका अनुसार घटनापछि उनकी पत्नी अझै बोल्न सकेकी छैनन्। सिंगापुर सरकारले अवकाशप्राप्त व्यक्तिको मृत्युपछि पत्नी र परिवारलाई पेन्सन नदिने उनले बताए। यसबाट छोराछोरीको अध्ययन र पालनपोषणको समस्या आउने भएकाले सरकारले हेर्नुपर्ने उनको भनाइ छ। उनको शव पोस्टमार्टमका लागि शनिबार पाटन अस्पताल लगिएको थियो। गृहमन्त्री रामबहादुर थापाले अस्पताल पुगेर घाइते र मृतकका परिवार भेटे। उनले घाइतेको सम्पूर्ण उपचार खर्च सरकारले उपलब्ध गराउने र छानबिन गर्ने आश्वासन दिए।"
डेरामा सारियो जमुनालाई,"बेनी : गरिबीका कारण दुई नातीसहित विद्यालयको चर्पीमा बस्दै आएकी बेनी नगरपालिका२ ज्यामरुककोटकी जमुना सुनारलाई डेराको व्यवस्था मिलाइएको छ। वडा नम्बर२ का जनप्रतिनिधि र स्थानीय अगुवाको पहलमा ७५ वर्षीया जमुना, उनका नाती ९ वर्षीय एनोस र ७ वर्षीय सिमसनलाई बगरफाँटमा कोठा खोजी डेराको व्यवस्था गरिएको हो । बुधबार चर्पीको बासबाट डेरामा सारिएको हो। दुई नातीसँगै बगरफाँटस्थित सरस्वती आधारभूत विद्यालय परिसरमा रहेको चर्पीमा मंसिरदेखि बस्दै आएकी सुनारको दयनीय अवस्थाका बारेमा अन्नपूर्ण पोस्टमा समाचार प्रकाशित भएको थियो। समाचार सार्वजनिक भएपछि विभिन्न व्यक्ति तथा संस्थाबाट सहयोग जुट्नुका साथै जनप्रतिनिधिले उनीहरुको व्यवस्थापनमा चासो देखाएका हुन् । दुई वर्षदेखि सम्र्पक विहीन भएका जमुनाका छोरा राजुलाई प्रहरीको सहयोगमा सम्र्पकमा ल्याएर छोराको संरक्षण, शिक्षा र पालनपोषणको जिम्मा लगाइएको वडाध्यक्ष हीराबहादुर थापाले जानकारी दिए। मराङकी युवतीसँग दोस्रो विवाह गरी दरबाङमा ज्याला मजदुरी गरेर जिविकोपार्जन गर्दै आएका राजुले छोराको लागि मासिक छ हजार रुपैयाँ जमुनालाई उपलब्ध गराउने सहमति गरेका छन् । बुवा र आमाले दोस्रो विवाह गरेर बेपत्ता भएपछि अलपत्र बनेका एनोस र सिमसन २ वर्षदेखि हजुरआमा जमुनासँग बस्दै आएका हुन्। उनीहरुकी आमा मञ्जुले पनि दोस्रो विवाह गरेर सम्र्पक विहीन भएकी छन्। वडाध्यक्ष थापाले सुनार परिवारको बसोबास व्यवस्था गर्न जग्गा खोजी भइरहेको जानकारी दिए । चर्पीमा बास चर्पीमा बस्दै आएका जमुनाको परिवारलाई सहयोग"
"न छोरा आयो, न सरकारी राहत","नेपालगन्ज : घरनजिकै पूर्वपट्टि गंगापुर स्वास्थ्यचौकीमा स्वास्थ्य शिविर चलेको थियो। जाँच गराउँदै निःशुल्क औषधि बोकेर खुसी हुँदै फर्कनेको बाटोमा चहलपहल थियो। नरैनापुर६ दोन्द्राकी ६५ वर्षीया खलिबुन मुकेरीलाई भने बेपत्ता छोरोको पीडा मनभित्र आलो घाउजस्तै थियो। जुन सामान्य औषधिले निको हुँदैनथ्यो। उनी रोगको दिगो उपचार चाहन्थिन्। उद्घाटन कार्यक्रम सकेर फर्कंदै गरेका नरैनापुर गाउँपालिकाका अध्यक्ष इतिस्याक अहमद शाहलाई देखिन् र घरमा डाकिन्। गुडिरहेको गाडीमा हात हल्लाउँदै कसैले भन्यो, गाउँपालिका प्रमुखले हजुरलाई बोलाउनुभएको छ। प्रदेश ५ सरकारको सामाजिक विकास मन्त्रालयले आयोजना गरेको स्वास्थ्य शिविरको प्रमुख अतिथि बाँके क्षेत्र नं १ की प्रदेशसभा सदस्य कृष्णा केसी नमुना एकैछिनमा आउँछु भनेर गाडीबाट ओर्लिन्। सानो झुपडीको साँघुरो बरन्डामा चारपाँच वटा प्लास्टिकका कुर्सी छन्। काठको सानो स्टुलजस्तो टेबलमा एउटा किस्तीमा दूध हालेको चिया र टोस्ट छ। अर्कोमा किस्तीमा बिंडी, पान र शुद्ध प्लस गुड्खा। मुकेरीले हँसिलो मुहारमा अतिथिलाई सत्कार गरिन्। तर, मुहारको मुस्कान धेरै बेर टिकेन। साइकलमा नुन बेच्न गएको थियो। कसैको केही बिगार गरेको थिएन। बेपत्ता बनाए, १५ वर्षअघि बेपत्ता छोरो आजसम्म बेखबर भएको प्रसंग सुनाउँदा उनका आँखा रसाए। उनले दुःखेसो पोखिन्, शान्ति समितिमा गएँ। मानवअधिकार आयोग पुगें। कसैले सहयोग गरेनन्। २४ साउन ०६१ देखि उनको छोरो नैयर भन्ने अब्दुल मजिद मुकेरी (२१) बेपत्ता छन्। साविक बिनौना गाविसको परशुरामपुर गएका बेला तत्कालीन विद्रोही माओवादीले बेपत्ता पारेको र बेपत्ताको तीनचार दिनपछि खोजी गर्दा राप्ती नदी किनारमा चप्पल र काइँयो भेटिएको उनले ०६९ वैशाखमा इलाका प्रहरी कार्यालय भगवानपुरमा दिएको जाहेरीमा उल्लेख छ। बेपत्ता छोरा नैयरबारे प्रदेशसभा सदस्य कृष्णा केसी नमुना र नरैनापुर गाउँपालिका अध्यक्ष इस्तियाक अहमद शाहलाई जानकारी गराउँदै । तस्बिर : शंकरप्रसाद खनाल छोरोको खोजीका लागि धेरै चाहारिन्। देशमा शान्ति आइसक्दा पनि नफर्केकाले छोरो ज्यूँदै भएको आशा मारिसकेको छ। भन्छिन्, के भएको हो। थाहा त हुनुपर्यो नि ? मुकेरीले बेपत्ता पारिएका व्यक्तिको छानबिन आयोगमा उजुरी दिएकी छन्। आयोगले १४ असोज ०७३ मा उनलाई पत्राचार गरी उजुरीबारे कारबाही जारी रहेको र थप प्रमाण भेटिए उपलब्ध गराउन माग गरेको छ। सरकारले द्वन्द्वपीडितलाई राहत दिन्छ भन्ने थाहा पाएपछि उनले पनि पहल गरिन्। बेपत्ताका परिवारलाई राज्यले मृतकसरह १० लाख रुपैयाँ राहत दिने व्यवस्था छ। साविक गंगापुर गाविसले ५ वैशाख ०६९ सालमा स्थानीय शान्ति समितिको कार्यालय बाँकेमा बेपत्ताका परिवारले पाउने सेवासुविधा उपलब्ध सिफारिस गरेर सहयोग गर्यो। अहिलेसम्म राहतका नाममा फुटेको कौडी कसैले दिएको छैन, नैयरका ७५ वर्षीय बाबु अब्दुल अजिज मुकेरीले भने। छोरा बेपत्ताको १५ वर्षमा मुकेरीका परिवारले राज्यबाट अनिवार्य पाउनुपर्ने १० लाख रुपैयाँको राहत त के, एक सुको पनि पाएन। तत्कालीन जिल्ला शान्ति समितिका सचिव पिताम्बर आचार्य मुकेरीको नाम सरकारले तयार गरेको बेपत्ताको सूचीमा रहेको बताउँछन्। उनले अन्नपूर्ण पोस्ट्सँग भने, मुकेरीको परिवारलाई राहत दिन मैले धेरै जनामार्फत सम्पर्क गर्न खोजें तर फेला पार्न सकिनँ। जिल्लामा राहतका लागि आएको रकममा तीन करोड जति अपुग थियो। बाँड्दा बाँड्दै सकियो। नपाउनेको सूची जिल्ला प्रशासन कार्यालयमै छ। त्यसमा मुकेरीको पनि नाम छ। १० वर्षे शसस्त्र द्वन्द्वमा राज्य र माओवादी पक्षबाट बेपत्ता हुनेमा बर्दिया पहिलो नम्बरमा पर्छ भने बाँके दोस्रोमा। जिल्ला शान्ति समितिका अनुसार बेपत्ता पारिएका व्यक्तिको छानबिन आयोगमा एक सय २६ जनाले बेपत्ता खोजी गरिदिन निवेदन दिएका छन्।"
छोराछोरीको छायाँसँग वित्यो ५७ वर्ष,"इलाम : डम्बरसिंह सुनुवार ९२ वर्षका भए। उनका नाबालक छोराछोरी सेनाको गोली प्रहारबाट ५७ वर्षअघि मारिए। डम्बरसिंहले उनै मुटुका टुक्राका प्रतिमा बनाएर हेरचाह गर्दै आएका छन्। कान सुन्न छाडें। आँखा देख्न सक्दिनँ, उनले भने, यिनीहरूको हेरचाह गरेर दिन काट्छु। उनले छोराछोरीको प्रतिमा ढुंगामा कुँदेका थिए। यसको स्याहारमा उनले ५७ वर्ष बिताए। उनीहरूकै बारेमा कल्पिरहन्छन् उनी। सम्झिएर आँसु झार्छन्। तत्कालीन राजा महेन्द्रको २०१७ पुस १ गतेको कदमपछि प्रजातान्त्रिक सरकार अपहरणमा पर्यो। त्यसपछि कांग्रेसले २०१८ मा सशस्त्र विद्रोह आह्वान गरेको थियो। त्यसको झिल्को इलामको गाउँसम्म फैलियो। मंगलबारेस्थित थुम्की डाँडामा कांग्रेसको क्याम्प थियो। आन्दोलनकारी सहयोगी भए उनी। उनी खाना र सूचना आदानप्रदानमा खटिए। उनकी छोरी ओममाया सुनुवार १२ वर्षकी थिइन्। ओममायाले आन्दोलनकारीका चिठी बोक्ने गर्थिन्। पुसमा पाँचथरको च्याङथापु कांग्रेसको कब्जामा आएको थियो। इलामका रवि थाना, बन्दुके चौकी, जमुना थाना, गोर्खे थाना, मंगलबारेसमेत कब्जामा परेको थियो। आन्दोलनकारी माईपोखरीमा सेल्टर बनाएर इलाम सदरमुकाम हान्ने योजनामा थिए। सेनाले २०१८ मा बम हान्दा नाबालक दुई छोराछोरी मारिएपछि डम्बरसिंह सुनुवारले प्रतिमा बनाएर स्याहार गर्दै आएका छन्। सहिद स्मृति ग्रन्थका अनुसार पञ्चायत पक्षधर बृखबहादुर सुवेदीले सुराक गरेपछि सदरमुकामको सैन्य टुकुडीले कांग्रेस क्याम्पमा आक्रमण गर्यो। भिडन्त भयो। तर, कांग्रेस कार्यकर्ता हताहत भएनन्। त्यसको झोंकमा सेनाले बम प्रहार गर्दा डेढ वर्षका डिकबहादुर सुनुवार र ओममायाको ज्यान गयो। घटनापछि विक्षिप्त बनेका डम्बरसिंहले माईपोखरीबाट देउरालीसम्म सडक आफैं खने। घरनजिक छोराछोरीको प्रतिमा बनाएर हेरचाहमा दिन बिताउने गरेको देउरालीकी लीला भट्टराईले बताइन्। उनले राजा महेन्द्र, वीरेन्द्र र पृथ्वीनारायण शाहको तस्बिरसमेत ढुंगामा कुँदेका छन्। देवीदेवताको प्रतिमा बनाउने उनको इच्छा रहेछ। तर, बुढ्यौलीले गर्दा उनले यो काम गर्न सकेका छैनन्। उनले तीनपटक राजाहरूसँग भेट गरे। उनले प्रधानमन्त्री केपी ओलीलाई पनि भेटे। तर, कुरा नबुझेको उनले सुनाए। उनका नाति याम मुखियाले हजुरबुवालाई सम्मान गर्न धेरै आएको सुनाए। तर, उनले बनाएको पार्क संरक्षण गर्न कसैले पहल नगरेको गुनासो उनले गरे। स्थानीय जीवन शिवाले पनि उनको प्रयासमा कसैले साथ नदिएको बताए। सन्तानको वियोगमा डम्बरसिंहले गरेको प्रयासले सन्दकपुर गाउँपालिका३ को पर्यटन प्रवद्र्धनमा सहयोग पुगेको शिवाको भनाइ छ।"
गाउँ फर्किन थाले मुग्लानी,"जुम्ला : रोजगारीका लागि भारत (मुग्लान) छिरेकाहरू गाउँ फर्किन थालेका छन् । मुग्लान पसेकाहरू धमाधम फिर्ता हुन थालेपछि सुनसान रहेका जिल्लाका ग्रामीण बस्ती भरिभराउ हुन थालेका हुन् । दसैं मनाएर यहाँका अधिकांश बासिन्दा रोजगारीका लागि भारत पसेका थिए । अधिकांश पुरुष र युवा भारत पसेपछि हिउँदमा यहाँका बस्ती सुनसानजस्तै थिए । तर, हिजोआज मुग्लानबाट उनीहरू गाउँ फिर्ता भइरहेका छन् । जसकारण गाउँमा चहलपहल पनि बढेको छ । फागुन लागेसँगै जिल्लामा विकासे काम कृषिको सिजन सुरु भएको छ । यसकारण पनि उनीहरू गाउँ फर्किन थालेका हुन् । सुख्खा र चिसो मौसमका कारण कात्तिकदेखि फागुनसम्म यहाँ विकास निर्माण र कृषिको काम हुँदैन । यो समयमा यहाँका बेरोजगार युवा बर्सेनि भारतमा काम खोज्दै जाने गर्छन् । यसअघि हिमा गाउँपालिका२ कोइरेलीलगायत केही गाउँका सबै युवा भारत गएपछि गाउँ नै सुनसान थिए । तर, यतिखेर युवा गाउँ फर्केपछि गाउँमा चहलपहल बढेको छ । कोइरेली गाउँका सबै पुरुष कमाउन भन्दै कालापहाड गएपछि महिलाले मात्र गाउँ कुरिरहेका थिए । स्थानीय राजी रोकायाले भनिन्, पुरुष गाउँ फर्केपछि रमाइलो भएको छ, अब गाउँमा मलामी र जन्तीका लागि लोग्ने मान्छेको चिन्ता छैन । सिंजा गाउँपालिका३ धितालीहीका भीमप्रसाद धितालसँगै गाउँका ५० भन्दा बढी युवा फुर्सदको समय धन कमाउन भन्दै मंसिरमा कालापहाड गएका थिए । उनीहरू सबैले भारतबाट तीन महिनाको समयमा ५० हजारभन्दा बढी धन कमाएर ल्याएका छन् । गाउँमा पैसा कमाउने कुनै विकल्प छैन, पैसा नभए घरखर्च चलदैन, धितालले भने, ज्यान जोखिममा राखेर पुर्खादेखिको कालापहाडका दुःख हटेको छैन । स्थानीय सरकार आए पनि बेरोजगार युवा लक्षित कुनै कार्यक्रम नल्याइएकाले युवा कालापहाड धाउनुपर्ने बाध्यता कायमै रहेको तातोपानीका युवा छत्तबहादुर परियारले सुनाए । कामका लागि छिमेकी मुलुक भारत जानेमा पढेलेखेका युवा र हिउँदे बिदामा बसेका शिक्षकसमेत रहेको शनिगाउँकी शान्ता बुढाले बताइन् । यहाँका अधिकांश युवा हिउँदमा ४ महिना कामका लागि भारतको पञ्जाब, बरेली, सिमला, लुधियाना, मुम्बई, कोलकाता, दिल्ली, चमौली र रिकांङपिओ जाने गर्छन् । सिंजाका मुनबहादुर रोकायाकाअनुसार चार महिनाको कालापहाडको कमाइले एक वर्ष सजिलै घरखर्च चलाउन सकिन्छ । परदेशमा अर्काको भारी बोक्न रहर छैन तर गाउँमा काम पनि त पाइँदैन, उनले भने, हिउँदे सिजनमा कालापहाड र गाउँबीचको सम्बन्ध निकै कहालिलाग्दो छ, गाउँ शून्य पारेर कालापहाड पसिनाले भिजाउनुपर्ने । यता, जिल्लाका स्थानीय सरकारले प्रधानमन्त्री रोजगार कार्यक्रमअन्तर्गत बेरोजगार युवालाई रोजगार दिएर अर्को वर्ष कालापहाड जान रोक्ने बताएका छन् । तिला गाउँपालिका अध्यक्ष रतननाथ योगीले युवा लक्षित विशेष कार्यक्रम सञ्चालन गरिने बताए ।"
ग्रामीण सडकको छैन भर,"तेह्रथुम : जिल्लाका सबै स्थानीय तहले सडक निर्माण तथा मर्मतमा करिब ७० प्रतिशत बजेट खर्र्चिएका छन्। तहले मोटो रकम खर्च गरी बनाएका ग्रामीण सडकमा हिउँदमा मात्रै गाडी गुड्छन्। सिमसिम पानी पर्दा नै कच्ची सडकमा सवारी साधान चल्न मुस्किल हुन्छ। जिल्लाका ६ वटा स्थानीय तहले गाउँमा सडक पुर्याए पनि वर्षमा मुस्किलले ६ महिना भन्दा बढी सवारी साधान गुड्न सक्दैनन्। घण्टौं हिड्नुपर्ने स्थानीयको समस्या बर्खायाम लागेसँगै सुरु हुन्छ। घरमै पुगेको सडकमा गुड्ने गाडीको सुविधा अझै भरपर्दाे बन्न सकेको छैन। सडकको मर्मत तथा स्तरोन्नति नगरिएपछि वर्षामा कोही बिरामी भए स्वास्थ्य केन्द्र एवं अस्पतालसम्म लैजान स्टेचरकै भर पर्नुपर्छ। डोली, डोको र स्टेचरमा बिरामीलाई बोक्ने समस्या जिउँका तिउँ रहेको छथर गाउँपालिका हमरजुङका गजेन्द्र विकले बताए। बुहारीलाई प्रसूतिका लागि स्वास्थ्य केन्द्रमा लैजान गाडी चढाए पनि सिमसिम पानीका कारण सडक हिलाम्य भएर गाडी गुड्न नसक्दा स्टेचरकै साहारा लिनु परेको उनले सुनाए। सडक र सवारी भएर के भो र चाहिएको बेला उपभोग गर्न पाईदैन, उनले भने। हिउँदमा गाडी निर्वाध गुड्ने गाउँका कच्ची सडकमा वर्षा सुरु भएपछि गाडी गुड्दैनन्। सवारी नचलेपछि स्थानीय तथा पर्यटकले घण्टांै हिँडेर यात्रा गर्नु पर्ने बाध्यता छ। विकले भने, स्थानीय तहको निर्वाचन भएको दुई वर्ष पुग्यो गाउँको समस्या उस्तै छ। जनप्रतिनिधिमा महँगा गाडी सेवा लिने होड भए पनि जनताको समस्यामा ध्यान नदिएको नागरिकको गुनासो छ। गाउँमा गुड्ने गाडीका चालक र मालिकलाई आकाशमा गड्याङ गुडुङ सुरु हुने बित्तिकै तनाव सुरु हुन्छ। दिनमा गाउँवस्ती आए पनि राति पानी पर्यो भने बिहान फर्कन सकिँदैन, यातायात व्यवसायी उदयदिप लिम्बूले भने। सडकका कारण गाउँमा किसानले उत्पादन गरेका कृषिजन्य सामाग्री बजारसम्म पुर्याउन समस्या हुने गरेको आठराई गाउँपालिका संक्रान्तिका कृषक अमृत बास्तोलाले बताए। गाउँमा सडकको ट्रयाक खोल्ने होड नै चलेको छ। सडक निर्माणका लागि गठन भएका उपभोक्ता समिति स्तरीय सडक बनाउनु भन्दा यो योजनाबाट कति फाइदा निस्कला भनेर काम गर्ने गरेको म्याङलुङ५ का नेत्र सोदेम्बाले बताए। उनले भने अधिकांश उपभोक्ता समिति फाइदाका पछि लाग्दा ग्रामीण सडक भरपर्दा हुन सकेका छैनन्।"
