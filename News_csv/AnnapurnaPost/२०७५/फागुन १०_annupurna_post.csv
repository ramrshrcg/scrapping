शीर्षक,विवरण
विदेशी मुद्रा सञ्चिति खतराको घण्टी,"चालु आर्थिक वर्षमा विदेशी मुद्रा सञ्चिति हरेक महिना क्रमशः घट्दै गइरहेको छ । नेपाल राष्ट्र बैंकका अनुसार, चालु आर्थिक वर्ष २०७५७६ को पहिलो ६ महिनामा विदेशी मुद्रा सञ्चिति झन्डै ७ प्रतिशतले घटेर ९ अर्ब ४० करोड अमेरिकी डलर रहेको छ । नेपालले रेमिट्यान्स, विदेशी सहयोगअनुदान, निर्यात, प्रत्यक्ष वैदेशिक लगानी, पर्यटकबाट हुने आम्दानीजस्ता स्रोतबाट विदेशी मुद्रा प्राप्त गर्छ । अघिल्लो वर्षको तुलनामा नेपाल भित्रिने रेमिट्यान्स यस आर्थिक वर्षको पहिलो ६ महिनामा अमेरिकी डलरमै पनि १७६ प्रतिशतले बढेको भए पनि प्रत्यक्ष वैदेशिक लगानी पर्यटकबाट हुने आम्दानी र विदेशी सहयोगका परियोजनामा प्राप्त हुने शोधभर्नामा देखिएको शिथिलताका परिणामस्वरूप विदेशी मुद्रा सञ्चितिमा चाप परेको हो । प्रत्यक्ष वैदेशिक लगानीको अवस्था यस आर्थिक वर्षमा निराशाजनक देखिएको छ । अघिल्लो आर्थिक वर्षको ६ महिनामा १४ अर्ब ३३ करोड रुपैयाँ प्रत्यक्ष वैदेशिक लगानी भित्रिएकोमा यो वर्ष त्यही अवधिमा ४ अर्ब ३६ करोड रुपैयाँमा सीमित छ । चालु आर्थिक वर्षको पहिलो ६ महिनामा नेपालको शोधनान्तर स्थिति ६३ अर्ब ६८ करोड रुपैयाँले घाटामा छ । जबकि अघिल्लो वर्षको सोही अवधिमा यस्तो घाटा ६ अर्ब ६६ करोड रुपैयाँमात्र थियो । शोधनान्तर भनेको मुलुक भित्रिने र बाहिरिने रकमको अन्तर हो । मुलुकमा भित्रिनेभन्दा बाहिरिने रकम उच्च हुँदा विदेशी विनिमय सञ्चितिमा चाप परेको हो । हामीकहाँ आयातको वृद्धिदर अत्यधिक छ । आयातमुखी राजस्व नीतिका कारण सरकार आयातमा लचिलो देखिन्छ । निर्यातको अवस्थामा कुनै सुधार हुन सकेको छैन । जसका कारण व्यापार घाटा बढ्दो छ । अघिल्लो आर्थिक वर्षको ६ महिनामा व्यापारघाटा २० प्रतिशतले बढेकोमा चालु आर्थिक वर्षको सोही अवधिमा ३२ प्रतिशतले बढेर ६ खर्ब ७८ अर्ब रुपैयाँ पुगेको छ । त्यस्तै, पर्यटकबाट नेपालले प्राप्त गर्ने आम्दानीकै हाराहारीमा विदेश जाने नेपालीले खर्च गर्छन् । वैदेशिक मुद्रा प्राप्तिका स्रोत सीमितका कारण हाम्रो मुलुकमा ८ महिनाको आयात धान्न आवश्यक विदेशी विनिमय सञ्चिति राख्नुपर्ने मान्यता छ । हाल उपलब्ध विदेशी विनिमय सञ्चितिले ७८ महिनाको वस्तु र आयात धान्न पर्याप्त हुन्छ । अर्थात्, हामी करिब रेड जोन तर्फ धकेलिँदै गरेको संकेत गर्छ । विदेशी मुद्रा सञ्चिति ८ माहिनाको आयात धान्न नसक्ने अवस्थामा आएमा यसलाई खतरनाक (अलार्मिङ) मानिन्छ । विदेशी मुद्राको सञ्चितिमा चाप नपरोस् भनेर सरकार र नेपाल राष्ट्र बैंक केही नियन्त्रणमुखी देखिएका छन् । तर, नियन्त्रणले मात्र विदेशी मुद्राको सञ्चिति मजबुत हुने होइन । यसका लागि सञ्चिति बढाउन आवश्यक छ । विदेशी मुद्राको सञ्चिति बढाउन यसका स्रोतहरूमा रहेका समस्या सम्बोधन गर्न आवश्यक हुन्छ । रेमिट्यान्स बढी भित्र्याउन सरकारले रेमिट्यान्स पठाउन लाग्ने लागतको निश्चित प्रतिशत अनुदान दिने, विदेशी लगानीका आयोजनाको शोधभर्ना समयमा लिन पहल गर्ने तथा शोधभर्ना प्राप्तिका लागि विकास खर्च बढाउने, निर्यात र निर्यातमूलक उद्योगको प्रवद्र्धन तथा निर्यातमा हुनसक्ने न्यून बिजकीकरणलाई समाधान गर्ने उपाय अबलम्बन गर्नुपर्छ । विदेशी मुद्रा सञ्चिति कमजोर हुँदै गए भोलि आयातको भुक्तानी राफसाफका लागि समेत हामीले अन्तर्राष्ट्रिय मुद्रा कोष (आईएमएफ) गुहार्नुपर्ने अवस्था आउन सक्छ । जुन नेपाली अर्थतन्त्रका लागि भयावह अवस्था हुनेछ । नेपालले भारतसँग स्थिर विनिमयदर कायम गर्दै आएको छ, यसले विदेशी परिवत्र्य मुद्रासँग नेपाली मुद्राको विनिमयदर भारतीय मुद्राकै सटही दरका आधारमा निर्धारण हुन्छ । विनिमय प्रणाली फ्लोट मा रहेका देशमा विनिमय सञ्चिति बलियो हुँदा उक्त देशको मुद्राको मूल्य अधिमूल्यन र कमजोर हुँदा ह्रास आउने गर्छ । निरन्तर विनिमय सञ्चिति कमजोर रहेमा हाम्रो भारतसँगको स्थिर विनिमय दर कत्तिको औचित्यपूर्ण छ भन्ने प्रश्न उठ्न सक्छ । विदेशी मुद्रा सञ्चिति कमजोर भएका देशबाट नाफा फिर्ता लैजाने सम्बन्धमा विदेशी लगानीकर्ता आश्वस्त हुन सक्दैनन्, जसका कारण हामीलाई विदेशी लगानी आकर्षित गर्न समेत समस्या हुनसक्छ । त्यसकारण, विदेशी मुद्रा सञ्चिति बलियो बनाउन सरकारले उल्लिखित विषयमा ध्यान पुर्याउन आवश्यक छ ।"
नेपाली महिलालाई बलात्कार गर्ने भारतीयलाई पाँच वर्ष कैद,"राजविराज : दशगजा सीमाक्षेत्र नजिकै घर भएकी ३५ वर्षीया महिलालाई बलात्कार गरेको कसुरमा अदालतले एक भारतीय नागरिकलाई पाँच वर्ष कैद सजाय सुनाएको छ । ४५ वर्षीय बरतलाल पोद्दारले नेपाली महिलालाई ब्ल्याकमेलिङ गर्दै बलात्कार गरेको कसुरमा अदालतले पाँच वर्ष कैद सजायको फैसला गरेको हो । जिल्ला न्यायाधीश श्रीप्रसाद सञ्जेलको इजलाशले भारत बिहारस्थित मधुबनी राज्य धर्मपुर५ का ४५ वर्षीय भरतलाल भनिने बरतलाल पोद्दारलाई बिहीबार पाँच वर्षको कैद सजाय सुनाएको हो । घटनास्थलबाट गाउँलेहरुले नियन्त्रणमा लिई प्रहरीलाई जिम्मा लगाएको र पीडित तथा तत्काल घटनास्थलमा उपस्थित व्यक्तिहरुले गरेको बयानलगायत आधारमा आरोपितले बलात्कार गरेको पुष्टि भएकोले कैद सजायको फैसला गरिएको न्यायाधीश सञ्जेलले बताए । पीडितले गुहार मागेपछि जम्मा भएका गाउँलेहरूले आरोपितलाई २०७४ कात्तिक १५ गते राति नियन्त्रणमा लिई कुटपिट गर्दै प्रहरीको जिम्मा लगाएका थिए । पीडितले इलाका प्रहरी कार्यालय कल्याणपुरमा उजुरी दर्ता गराएकी थिइन् । प्रहरीका अनुसार गाऊँलेहरुको कुटाईबाट घाइते भएका आरोपितको सिरहाको लहानस्थित रामकुमार उमाप्रसाद स्मारक अस्पतालमा उपचार समेत भएको थियो । १० वर्षअघि श्रीमानको मृत्यु भएपछि दुई छोराको पालनपालन गर्दैआएकी ती महिलाको एक छोरा वैदेशिक रोजगारमा छन् । दशगजा सीमा नजिकै घर भएकाले अभियुक्तले डर, त्रास देखाई बलात्कार गरेको र गुहार मागेपछि जम्मा भएका गाउँलेले उनलाई नियन्त्रणमा लिई कारवाहीका लागि प्रहरीमा बुझाएको पीडितले बताइन् । जिल्ला अदालतको आदेशमा अभियुक्त पुर्पक्षका लागि २०७४ मंसिर १३ गतेदेखि राजविराज कारागारमा थुनामा छन् ।"
राजधानीमै कसले पड्कायो बम ? प्रहरी यसो भन्छ,"काठमाडौँ : मानिसहरु आफ्नो निवासतर्फ फर्कन व्यस्त भइरहेको समयमा ललितपुरको नख्खुस्थित एनसेलको मुख्य कार्यालय बाहिर शुक्रबार साँझ शक्तिशाली बम विस्फोट भयो । एनसेलको कार्यालयमा समेत क्षति पुग्ने गरी भएको यो विस्फोटमा फुटपाथमा हिँडिरहेका दुई महिला र एक पुरुष गम्भीर घाइते भए । एनसेलको मुख्य कार्यालय बाहिर बम पड्किए लगत्तै राजधानीको कमलपोखरीस्थित ल्होत्से चोकमा रहेको आँगन स्विट्स भित्र बम रहेको खबर केही बेरमै राजधानी उपत्यकाभरी फैलियो । आँगन स्विट्समा बम राखिएको खबर पाउनेबित्तिकै पुगेको प्रहरीले तत्कालै नेपाली सेनाको बम डिस्पोजल टोली झिकायो । महानगरीय प्रहरी परिसर टेकुका प्रवक्ता डिएसपी होबिन्द्र बोगटीले बमको सूचना पाएलगत्तै सेनाको डिस्पोजल टोली आँगन मिठाइ पसलमा परिचालित भइसकेको बताए । ककसलाई चोट लाग्यो ? महानगरीय प्रहरी परिसर ललितपुरका अनुसार बम विस्फोटबाट घाइते भएकामा स्टाफ नर्स छन् । एनसेल अगाडि भएको विस्फोटमा परेर नर्सहरू प्रतीक्षा खड्का र उरुषा मानन्धर घाइते भएका हुन् । अर्का घाइतेमा सिंहप्रसाद गुरुङ रहेका छन् । बम विस्फोछि ढलेकी उरूषाको अहिले मेडिसिटी अस्पतालमा उपचार भइरहेको छ । अन्य घाइतेहरू प्रतीक्षाको सुरूमा अल्का अस्पतालमा उपचार गरिए पनि उनको पनि अहिले मेडिसिटीमै उपचार हुँदेछ । प्रहरीका अनुसार सिंहप्रसाद र प्रतिक्षाको अवस्था गम्भीर रहेको छ। सुरूमा ग्वार्कोस्थित बिएण्डबी अस्पताल भर्ना गरिएका सिंहबहादुरलाई पनि मेडिसिटी नै लगेको खुलेको छ । एनसेलमा बम पड्काउने को ? नेपाल प्रहरीका प्रवक्ता वरिष्ठ प्रहरी उपरीक्षक उत्तमराज सुवेदीका अनुसार नख्खुस्थित एनसेल कार्यालयमा बम विस्फोट हुँदा फुटपाथमा हिँडिरहेका दुई महिला र एक पुरुष घाइते भएका छन् । बम पड्किएपछि घटनास्थलमा पुगेको ललितपुर प्रहरीले त्यहाँबाट कुनै पनि दल या समूहको पर्चा पम्प्लेट भेट्टाएन । एनसेल परिसरमा बम पड्किएको सूचना पाएसँगै अपराध महाशाखा र प्रहरी प्रधान कार्यालयबाट पनि विशेष अनुसन्धान टोली पुगेको थियो । तर प्रहरीले त्यहाँ घटना गराउने समूहको सुराक पाउन सकेको छैन । नक्खुमा रहेको एनसेल कार्यालय परिसरमा बम विस्फोट : तीन घाइते कमलपोखरीको रेष्टुरेन्टभित्र बम ! बम पड्किएको स्थानमा अनुसन्धान गर्दा अहिलेसम्म कुनै पनि समूहका पर्चा भेटिएको छैन, हामी अनुसन्धान गरिरहेका छौँ, नेपाल प्रहरीका प्रवक्ता सुवेदीले भने, घटनापछि कसैलाई पक्राउ नगरिएकाले अहिले नै केही भन्न सकिने अवस्था छैन । आँगनमा कुकर बम एनसेलमा बम विस्फोट भएलगत्तै कमल पोखरीस्थित ल्होत्से चोकमा रहेको आँगन स्विट्समा राखिएको शंकास्पद बस्तु कुकर बम भएको पुष्टि भएको छ । महानगरीय प्रहरी परिसर काठमाडौँका निमित्त प्रमुख एसपी अशोक सिंहका अनुसार आँगन स्विट्समा रहेको कुकर बमलाई नेपाली सेनाको बम डिस्पोजल टोलीले निष्क्रिय बनाएको छ । उपत्यकामा सुरक्षा कडा एनसेलमा बम विस्फोट र कमल पोखरीको आँगन स्विट्समा कुकर बम भेटिएको सूचनासँगै प्रहरी प्रधान कार्यालयले उपत्यकाको सुरक्षा व्यवस्था कडा बनाउन निर्देशन दिएको छ । उपत्यकाका सबै जिल्लाका युनिटहरुलाई एलर्ट गराइसकेका छौँ, सुरक्षा व्यवस्था कडा भएको छ, प्रवक्ता सुवेदीले भने, ठाउँ ठाउँमा चेक जाँच खानतलासी र शंकास्पदहरुमाथि निगरानी बढाइरहेका छौँ । महानगरीय प्रहरी परिसर टेकुका प्रवक्ता होबिन्द्र बोगटीले चेक जाँचमा कडाइ गरिएको जनाउँदै परिसर अन्तरगतका सबै युनिट अहिले सुरक्षा व्यवस्था कडा बनाउन जुटेको बताए । कसले पड्कायो ? प्रहरीका अनुसार एनसेलमा बम पड्काउने समूहको अहिलेसम्म पहिचान हुन सकेको छैन । कमल पोखरीस्थित आँगन स्विट्समा पनि बम राख्नेको कुनै विवरण खुलेको छैन । दुवै ठाउँबाट कुनै पनि किसिमको पर्चा पम्प्लेट नभेटिएकाले प्रहरीले बम राख्ने समूहको पहिचान गर्न नसकेको हो । एनसेलले सरकारलाई कर नतिरेको भन्दै यसअघि नेत्रविक्रम चन्द विप्लव नेतृत्वको नेकपा समूहले आक्रमण गर्दै आएको थियो । विप्लव समूहले एक वर्षअघि देशका विभिन्न स्थानमा रहेका एनसेलका तीन दर्जन बढी टावरमा बम विस्फोट र आगजनी गरेर क्षति गरेको थियो । उसले यसअघि एनसेलमा आक्रमण गर्दा घटना स्वीकारेको पर्चा पम्प्लेट छाड्ने गरेको थियो । तर एनसेलको काठमाडौँकै कार्यालयमा भएको आक्रमणमा कुनै समूहले पनि तत्काल घटना स्वीकारेका छैनन् । दुई साता अघि मात्रै सर्वोच्च अदालतले एनसेलले तिर्न बाँकी रहेको करिब ७० अर्ब लाभकर सरकारलाई बुझाउन आदेश दिएको थियो । तर सर्वोच्चको त्यो आदेश कार्यान्वयनमा सरकारले अहिलेसम्म चासो दिएको छैन । विप्लव समूहले यसअघि लाभकर नतिरेको भन्दै एनसेलका पूर्वाधारमाथि आक्रमण गर्दै आएको थियो । विप्लव नबोल्ने नख्खुस्थित एनसेलमा भएको आक्रमणबारे विप्लवको नेकपाले तत्काल मौन बस्ने रणनीति लिएको छ । बम विस्फोटको घटनापछि विप्लव नेतृत्वको नेकपाका एक नेतासँग अन्नपूर्णले सम्पर्क गर्दा यसबारे तत्काल कुनै प्रतिक्रिया नदिने बताए । तर उनले एनसेलले कर तिर्नुपर्ने कुरामा यसअघि नै आफ्नो विद्यार्थी संगठनले एनसेललाई चेतावनी दिइसकेको कुरा भने खुलाए । तर उनले आफूहरुले नै आक्रमण गरेको भन्नेबारे अहिले नै केही नबोल्ने भन्दै पन्छिए । सर्वोच्चको आदेशपछि विप्लवको विद्यार्थी संगठनले कर तिर्न एनसेललाई चेतावनी दिँदै आएको थियो । यदि कर नतिरेको खण्डमा भौतिक आक्रमणसम्म हुन सक्ने चेतावनी उसले दिएको थियो किन आक्रमण ? फागुन ७ टुँडीखेलमा भएको ६९ औँ प्रजातन्त्र दिवसका अवसरमा सम्बोधन गर्दै प्रधानमन्त्री केपी शर्मा ओलीले चैतमा हुन लागेको लगानी सम्मेलन भाँड्ने शक्तिहरु देशमा सक्रिय भएको बताएका थिए । प्रधानमन्त्रीले भारतीय कम्पनीले निर्माण गरिरहेको संखुवासभास्थित अरुण तेस्रो जलविद्युत् आयोजनमा भएको बम विस्फोट र आगजनीको घटनालाई लिएर लगानी सम्मेलन भाँड्ने शक्ति सक्रिय भएको जनाउ दिएका थिए । अरुण तेस्रोमा भएको बम विस्फोट र आगजनीको घटनाको अहिलेसम्म कुनै समूहले जिम्मा लिएको छैन । त्यो आक्रमण शंकास्पद भन्दै सरकारले छानबिन पनि अघि बढाइरहेको छ ।"
बालिका बलात्कारमा संलग्नलाई १७ वर्ष कैद,विराटनगर : जिल्ला अदालत मोरङले बालिकाको सामूहिक बलात्कारमा संलग्न दुई जनालाई जनही १७ वर्ष कैद सजाय सुनाएको छ। मुख्य न्यायाधीश राजुकुमार खतिवडाको इजलासले मोरङको पथरी शनिश्चरे नगरपालिका१ का २२ वर्षीय मनोज राई र २३ वर्षीय राजकुमार माझीलाई १७१७ वर्षको कैद सजाय सुनाएको हो। राई र माझीले पथरीशनिश्चरे७ स्थित शिव पञ्चायत मन्दिरको चउरमा गत असोज ६ गते राति १३ वर्षीया बालिकाको सामूहिक बलात्कार गरेका थिए। बलात्कारमा संलग्न दुवै जनालाई प्रहरीले पक्राउ गरेर जवरजस्ती करणी ऐन अन्तर्गतको मुद्दा चलाएको थियो। प्रहरीका अनुसार साथीको जन्मोत्सव मनाउन भनेर घरबाट हिँडेकी बालिका सामूहिक बलात्कारको सिकार भएकी थिइन्। जिल्ला अदालत मोरङका श्रेस्तेदार ईश्वरमणि ओझाका अनुसार कसुर ठहर गर्दै दुवै जनालाई बालिका बलात्कारमा १५ वर्ष र सामूहिक बलात्कारमा थप २ वर्ष गरेर जनही १७ वर्षको कैद सजायको फैसला भएको हो।
तीन हजार लिटर मदिरा बनाउने कच्चा पदार्थ नष्ट,"सिरहा : सिरहा प्रहरीले गोलबजार नगरपालिका ६ बाट घरेलु मदिरा ५० लिटर र मदिरा बनाउन प्रयोग गरिने तीन हजार लिटर कच्चा पदार्थ बरामद गरि नष्ट गरेको छ। शुक्रबार इलाका प्रहरी कार्यालय गोलबजारबाट खटिएको प्रहरी टोलीले अवैध रुपमा उत्पादन गरेको मदिरा, कच्चा पदार्थ र भाँडाकुडाँसमेत नष्ट गरेको सिरहा प्रहरी प्रमुख एसपी जीवन श्रेष्ठले जानकारी दिए। पछिल्लो समय प्रहरीले अवैध रुपमा उत्पादन गर्ने घरेलु मदिरा नियन्त्रणमा कडाई गरेका छन्। सूचना पाउने बितिकै प्रहरीले छापामारी कारवाही प्रक्रिया अगाडि बढाउने गरेको एसपी श्रेष्ठले बताए। एक हप्ता अगाडि प्रहरीले ७०५ लिटर मदिरा नष्ट गरेको थियो।"
२४ वर्षीया युवतीलाई बलात्कारको आरोपमा ७२ वर्षीय बृद्ध पक्राउ,बिर्तामोड : वौद्धिक अपाङ्गता भएकी २४ वर्षीया युवतीलाई बलात्कार गरेको आरोपमा एक बृद्ध पक्राउ परेका छन् । बाहृदशी गाँउपालिका५ का ७२ वर्षीय कमलबहादुर चौहानलाई प्रहरीले पक्राउ गरेको हो । पीडित युवतीलाई आरोपितले पटक पटक बलात्कार गर्दै आएको र अन्तिम पटक ०७५ पुस २ गते बलात्कार गरेको आरोपमा पीडित पक्षले फागुन ६ गते मौखिक उजुरी दिएका थिए । उजुरीपछि चौहानलाई नियन्त्रणमा लिएर अनुसन्धान प्रक्रिया अघि बढाएको इलाका प्रहरी कार्यालय बिर्तामोडले जनाएको छ ।
नेपालगन्जमा सात वर्षकै चर्को गर्मी,"नेपालगन्ज : नेपालगन्जमा विगत सात वर्षको अवधिमा शुक्रबार सर्वाधिक तापक्रम मापन भएको छ। जल तथा मौसम विज्ञान विभागको राँझास्थित हावापानी कार्यालयका अनुसार फेब्रुअरी २२ मा सन् २०१३ मा सर्वाधिक तापक्रम २९ दशमलव चार मापन गरिएको थियो। शुक्रबारको अधिकतम् तापक्रम ३० दशमलव पाँच डिग्री पुगेको छ। न्यूनतम् तापक्रम भने १६ दशमलव तीन रहेको छ। शुक्रबार बिहान छिटपुट वर्षा भएको थियो। कार्यालयको रेकर्डमा शून्य दशमलव एक मिलिमिटर वर्षा भएको छ। हावापानी कार्यालयका प्रमुख अखिलेशप्रसाद चौरसिया भन्छन्, सात वर्षको अवधिमा आजको मितिमा कहिल्यै पनि अधिकतम् तापक्रम ३० डिग्री नाघेको छैन। औसत २८ देखि २९ को हाराहारीमा देखिन्छ। हावापानी कार्यालयका अनुसार राँझा र नेपालगन्ज सहरको तापक्रममा शून्य दशमलव दुईदेखि तीन डिग्री सेल्सिेयसको अन्तर हुन्छ। जल तथा मौसम विज्ञान विभागले मापन गरेको तापक्रम भन्दा नेपालगन्जमा बढी तापक्रम हुन्छ। शुक्रबार नेपालगन्जमा देशमै सबैभन्दा बढी गर्मी भयो। धनगढीमा पनि अधिकतम् तापक्रम ३० दशमलव पाँच डिग्री सेल्सियस तापक्रम छ। तर त्यहाँ न्यूनतम् तापक्रम भने १४ दशमलव चार रहेको छ। न्यूनतम् तापक्रम धनगढीभन्दा नेपालगन्जमा झन्डै दुई डिग्रीले बढी छ। शुक्रबार नेपालगन्ज बजारमा बाक्ला ज्याकेट लगाउनेभन्दा पातलो लुगा लगाउनेहरु बढी भेटिएका थिए। सडकमा हिड्ने सर्वासाधारण असिन पसिन देखिन्थे। फ्रेबुअरी महिनामा भने सर्वाधिक तापक्रम सन् २०१६ को फेबु्रअरी १९ मा ३३ दशमलव आठ डिग्री सेल्सियस थियो। यो महिनाममा सन् २०१४ मा २७ दशमलव सात, २०१५ मा २९ दशमलव सात, २०१७ मा ३० दशमलव पाँच, २०१८ मा ३० दशमलव ७ रहेको थियो। बुधबार र बिहीबारको औसत अधिकतम् तापक्रम २८ देखि ३० डिग्री सेल्सियससम्म थियो। यो तापक्रम पनि अघिल्ला वर्षको फेब्रुअरी महिनाकै हाराहारीमा हो। फेब्रुअरी महिनाका एक साता अझैं बाँकी रहेकाले अघिल्ला वर्षभन्दा तापक्रम बढ्ने संकेत देखिएको हावापानी कार्यालयले जनाएको छ।"
"एकीकृत कसुरमा पहिलो फैसला, अभियुक्तलाई ३७ वर्ष कैद",विराटनगर : जिल्ला अदालत मोरङले नयाँ मुलुकी अपराध संहिता ऐन लागू भएपछि एकीकृत कसुरमा पहिलो फैसला गरेको छ । ऐनको फौजदारी कार्यविधि लागु भएपछि एकीकृत कसुर अन्तर्गतको कर्तब्य ज्यान र ज्यान मार्ने उद्योगको दावी गरिएको मुद्दामा एकजना प्रतिवादीलाई अदालतले ३७ वर्ष ६ महिना कैदको फैसला सुनाएको हो । भदौ १ गतेबाट ऐन लागू भएपछि एकीकृत कसुरमा प्रतिवादीलाई यति धेरै वर्ष कैद सजायको पहिलो र ऐतिहासिक फैसला सुनाइएको अदालतले जनाएको छ । जिल्ला अदालत मोरङका मुख्य न्यायाधीश राजुकुमार खतिवडाको इजलासले विराटनगर महानगरपालिका१७ का १९ वर्षीय चुन्नु भनिने बब्लु सिंहलाई ३७ वर्ष ६ महिनाको कैद सजाय सुनाएको हो । सिंहलाई प्रहरीले पक्राउ गरेर कर्तब्य ज्यान र ज्यान मार्ने उद्योग अन्तर्गतको एकीकृत कसुरमा मुद्दा चलाएको थियो । बब्लुले धारिलो हतियार तरवार प्रहार गरेर आफ्ना झड्केला बुवा शशी सिंहको गत मंसिर २७ गते राति हत्या गरेका थिए । झड्केला दाजु मोहम्मद आकाश आलमलाई पेटमा तरवार प्रहार गरेर गम्भीर घाइते बनाएका थिए । मादक पदार्थ सेवन गरेर झड्केला दाजुसँग झगडा गरिरहेका बेला छुट्याउन पुगेका बुवा शशीको तरवार प्रहार गरेर बब्लुले हत्या गरेको र दाजुलाई घाइते बनाएको प्रहरीले जनाएको छ । प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालय मोरङले गत पुस २२ गते उनीविरुद्ध कर्तब्य ज्यान र ज्यान मार्ने उद्योग अन्तर्गतको एकीकृत कसूरमा अदालतमा मुद्दा दर्ता गरेको थियो । अदालतले उनलाई त्यतिबेला तत्काल प्राप्त प्रमाणका आधारमा पुर्पक्षका लागि थुनामा राखेर घटनाको अनुसन्धान अघि बढाउन आदेश दिएको थियो । अदालतका स्रेस्तेदार ईश्वरमणि ओझाका अनुसार बब्लुलाई ३७ वर्ष ६ महिना कैद सजायको फैसला सुनाएको न्यायाधीश खतिवडाको इजलासले फैसलाको पूर्ण पाठ आएपछि बिहीबार त्यसलाई प्रमाणीकरण गरिदिएको हो । प्रचलित कानुनमा भएको व्यवस्था बमोजिम माघ २४ गते अदालतले कसूर ठहर गरेको र माघ २९ गते मुद्दाको अन्तिम सजाय निर्धारण गरेको ओझाले जानकारी दिए । उनका अनुसार अहिलेको कानुनी व्यवस्था अनुसार कसुर ठहर भएको ३० दिन भित्रमा सजाय निर्धारण गरिसक्नु पर्छ । नयाँ ऐनमा कुनै कसुरदारले एकै पटक एउटै वारदातमा एकभन्दा बढी कसुर गरेमा अधिकतम सजाय हुने कसुरको डेडी सजाय (पूरा सजायमा आधा थप गरेर) हुने कानुनी व्यवस्था छ । ऐनले जन्मकैदमा अधिकतम सजाय २५ वर्ष हुने व्यवस्था गरेको छ । सोही व्यवस्था अनुसार बब्लुलाई कर्तब्य ज्यान मुद्दामा २५ वर्षको जन्म कैद र ज्यान मार्ने उद्योग मुद्दामा १२ वर्ष ६ महिना गरेर कूल ३७ वर्ष ६ महिना कैदको सजाय अदालतले सुनाएको स्रेस्तेदार ओझाले बताए । उनले नयाँ मुलुकी अपराध संहिता ऐन लागू भएपछि एकीकृत कसुरमा जिल्ला अदालत मोरङबाट पहिलो र सबैभन्दा बढी कैद सजायको फैसला भएको बताए ।
कमलपोखरीको रेष्टुरेन्टभित्र बम !,काठमाडौं : ललितपुरमा बम विस्फोट भएको केही मिनेटको अन्तरालमै उपत्याकाकै कमलपोखरीको सिटी सेन्टर नजिकै रहेको आँगन मिठाई पसलभित्र बम भेटिएकाे छ । अहिले सेनाको डिस्पोजल टोलीले बमलाई निस्तेज पारिसकेको बताइएको छ । प्रहरीका अनुसार उक्त बम कसले राख्यो यसबारे खोजी भइरहेको छ । घटनाको बारेमा थप विवरण आउन बाँकी नै छ । महानगरीय प्रही परिसर काठमाडाैंका एसपी अशाेककुमार सिंहका अनुसार अहिले यस क्षेत्र वरपर सुरक्षा सतर्कता अपनाइएकाे छ ।
भीरबाट साइकल खस्दा बालकको मृत्यु,बझाङ : थलारा गाउँपालिकाको पिखेत खोली ग्रामिण सडकखण्डमा साइकल दुर्घटना हुँदा एक बालकको मृत्यु भएको छ । थलारा गाउँपालिका९ खानी निवासी १४ वर्षीय सञ्जय सुनारको साइकल सहित भीरबाट लडेर मृत्यु भएको हो । गाउँपालिका केन्द्र थलारा खोलीमा रहेको थलारा उमाविको वार्षिकोत्सव हेरेर फर्कँदै गर्दा चुनापानी भीरबाट उनको साइकल ३ सय मिटर तल खसेको थियो । प्रहरी निरीक्षक नैनसिंह साउँदका अनुसार साइकलको पछाडि बसेका अर्का एक बालक सामान्य घाइते छन् । गणेश सुनारको छोरा सञ्जय ७ कक्षामा अध्ययनरत थिए । घटनापछि उनको शव पोष्टमार्टमका लागि जिल्ला अस्पताल ल्याइएको प्रहरीले जनाएको छ ।
दुईजना फरार अभियुक्त पक्राउ,विराटनगर : दुई फरक मुद्दामा अदालतले दोषी ठहर गरे पनि फरार रहेका दुई प्रतिवादीलाई प्रहरीले मोरङको लेटाङ नगरपालिकाबाट पक्राउ गरेको छ । प्रहरी सहायक निरीक्षक दीपक कटवाल नेतृत्वको टोलीले जवरजस्ती करणी र वन पैदावार मुद्दाका फरार प्रतिवादीलाई पक्राउ गरेर शुक्रबार जिल्ला अदालत मोरङमा बुझाएको हो । जवरजस्ती करणी मुद्दामा दुई वर्ष चार महिना २७ दिन कैद सजायको फैसला सुनाइएका लेटाङ नगरपालिका१ का २२ वर्षीय साने भनिने हस्तबहादुर लिम्बूलाई पक्राउ गरिएको प्रहरीले जनाएको छ । लिम्बूलाई जिल्ला अदालत मोरङले २०७३ साल फागुन ४ गते कैद सजायको फैसला गरेको थियो । घटनापछि उनी फरार थिए । यस्तै वन पैदावार मुद्दामा १ महिना कैद र २९ हजार ४ सय ८८ रुपैयाँ जरिवानको फैसला सुनाइएका लेटाङ८ का ३३ वर्षीय डिल्लीबहादुर राईलाई पनि प्रहरीले पक्राउ गरेको छ । अदालतको फैसलापछि उनी फरार थिए । पक्राउ परेका दुबैजनालाई पेस गरेपछि अदालतले कैद सजाय भुक्तानका लागि कारागार चलान गरेको छ ।
छोरीलाई सानैबाट प्रतिकार गर्न सिकाऔं,"काठमाडौं : महिला हिंसामा प्रतिकार गर्न सानैदेखि बालबालिकालाई सिकाउनु पर्ने महिला नेतृत्वले आह्वान गरेका छन्। महिलालाई सहनसिल, नम्र बन्न मात्रै सिकाएको कारण हिंसा बढेको उनीहरुको भनाइ छ। महिला नेतृले सानैदेखि आफूविरुद्ध कसैले हिंसा गरेमा प्रतिकार गर्न सिकाउनु पर्ने बताए। भूमि व्यवस्था, गरीबी निवारण र सहकारीमन्त्री पद्माकुमारी अर्यालले उनले अब छोरी हुर्काउँदा नै गलत कामका लागि प्रतिकार गर्न सिकाउँदै हुर्काउनुपर्ने बताइन्। छोरालाई सबै छोरीमान्छेको सम्मान गर्न र छोरीलाई सामाजिक विकृतिविरुद्ध प्रतिकार गर्न आमाले नै सिकाउनुपर्छ, उनले भनिन्, छोरीलाई सहनुपर्छ भनेर सिकाएका कारण महिला हिंसा बढेको छ। शुक्रबार अखिल नेपाल महिलासंघ महिला हिंसा विरुद्धको अभियान र केन्द्रीय युवा समितिले आयोजना गरेको लैङ्गिक हिंसा अन्त्यका लागि विद्यमान कानुनी व्यवस्था विषयक छलफलमा बोल्दै उनले अबको प्रधानमन्त्री महिला हुनुपर्ने बताएकी छन्। उनले अबका युवाहरुले हरेक लगानीको प्रतिफल खोज्ने भएकाले राजनीतिमा पनि युवालाई त्यसै आकर्षित गर्न नसकिने बताइन्। उनले अब पहिला राजनीतिमा लागेका महिलाले ठूलो योगदान दिएको भए पनि अब त्यस्तो राजनीतिका लागि युवालाई आकर्षित गर्न कठिन रहेको बताइन्। अब हाम्रा शैली परिवर्तन गर्नु जरुरी छ, उनले भनिन्, अब महिलाको मन छुने विषय उठाउनुपर्छ। उनले अब महिलाहरुलाई सम्पत्तीको अधिकारको दिशामा अगाडी बढाउनुपर्ने बताइन्। उनले अब त्यसका लागि ठूलो अभियानको आवश्यकता रहेको बताइन्। उनले कतिपय युवा सामाजिक सञ्जालमा आएका त्यस्ता गलत सूचनाको लहैलहैमा लागेको समेत बताइन्। त्यस्ता कुराहरु के हुन् राम्रोसंग अध्ययन गर्नुस् र गलत कामको प्रतिकार गर्नुस् उनले भनिन्। कानुन न्याय तथा संसदीय मामिला मन्त्री भानुभक्त ढकालले महिला पक्षमा धेरै कानुन निर्माण भएको बताए। उनले पनि घरेलु हिंसाविरुद्ध महिलाले प्रतिकार गर्नु पर्ने बताए। उक्त कार्यक्रम अखिल नेपाल महिला संघकी अध्यक्ष गोमा देवकोटा, दीपा शर्मा लगायतले बोलको थिए।"
"अघिअघि जन्तीको नाचगान, पछिपछि सशस्त्रको स्कर्टिङ",धनगढी : जनप्रतिनिधिहरुले सरकारी गाडीको दुरुपयोग गरिरहेका बेला सशस्त्र प्रहरीका एकजना अधिकृतले पनि आफ्नो स्कर्टिङको गाडी आफन्तको बिहेमा लगाएका छन् । सशस्त्र प्रहरीका एसपी प्रदीप पालले हतियारसहितका जवान राखेर कार्यालयको गाडी आफन्तको बिहेमा लगेका हुन् । ना १ झ १४९७ नम्बरको साइरनसहितको सरकारी स्कारपियो पिकअप धनगढीको चौराहादेखि झण्डै डेढ किलोमिटर दुरीको ओम प्यालेससम्म नाचिरहेका जन्तीको पछिपछि हिँडेको देखेपछि पत्रकारको नजरमा परेको थियो । सरकारी सम्पत्ति निजी काममा प्रयोग गर्न नपाइने सरकारी नियम छ । पिकअप गाडीको पछाडि हतियारसहितका दुईजना जवान राखेर गाडीको अगाडिको सिटमा एसपीका बालबच्चासहितका आफन्त जन्ती गएका देखेपछि पत्रकारले पिछा गरेका थिए । काठमाडौं गोल्डेन्सको क्रिकेट टिमले डीपीएल वहिष्कार गरेपछि आयोजित पत्रकार सम्मेलनमा गइरहेको पत्रकारको टोलीले देखेपछि उक्त गाडी विवाहको लस्कर छोडेर ओम प्यालेसतिर हुइँकिएको थियो । बैतडीका पुर्व डिएसपीका छोरा रुपेश चन्दको विवाहमा एसपी पाल पनि सहभागी थिए । उनले गाडी मर्मतका लागि ल्याइएको बताउँदै जन्तीका कारण जाममा परेको भन्दै ढाँट्न खोजेका थिए । तर उक्त गाडी चौराहादेखि बिहेको जन्ती स्कर्टिङमा लगाएको देखेपछि पत्रकारले पिछा गरेका थिए ।
नक्खुमा रहेको एनसेल कार्यालय परिसरमा बम विस्फोट : तीन घाइते,"नितु घलेसुवास गोतामे ललितपुर : ललितपुरको नक्खुमा रहेको एनसेल टावरको कार्यालयमा बम विस्फोट भएको छ। शुक्रबार राति भएको विस्फोटमा तीनजना घाइते भएका छन्। महानगरीय प्रहरी परिसर ललितपुरका डीएसपी अपिल बोहराका अनुसार विस्फोटमा परी प्रतिक्षा खड्का, सिंहप्रसाद गुरुङ र उरुषा मानन्धर घाइते भएका छन्। उनीहरुको अल्का, बि एण्ड बी र मेडिसिटी अस्पतालमा उपचार भइरहेको छ। घाइतेमध्ये गुरुङ गम्भीर छन्। उनका दुईटै खुट्टा चुडिएको प्रहरीको भनाइ छ। मेडिसिटी अस्पतालकी नर्स उरुषाको त्यही उपचार भइरहेको छ भने प्रतिक्षाको अल्का अस्पतालमा उपचार भइरहेको छ। अज्ञात समूहले विस्फोट गराएको प्रहरीको भनाइ छ। विस्फोटबाट एनसेल टावर नजिकैको फर्निचर पसलमासमेत क्षति पुगेको छ। ललितपुरका प्रमुख जिल्ला अधिकारी प्रेमराज जोशीका अनुसार नेपाल प्रहरी, नेपाली सेना, सशस्त्र प्रहरी तथा राष्ट्रिय अनुसन्धानको विशेष टोली घटनास्थलमा पुगिसकेका छन् । घटनाको विषयमा अनुसन्धान भइरहेको भए पनि कसले विस्फोट गराएको हो भन्ने खुलेको छैन । घटनामा संलग्नको खोजी भइरहेको र चाँडै पत्ता लाग्ने प्रजिअ जोशीको भनाइ छ ।"
खैरो हेरोइनसहित पक्राउ परेका तीनजना कारागार चलान,"ताप्लेजुङ : खैरो हेरोइनसहित पक्राउ परेका तीनजना कारागार चलान भएका छन्।गत मंसिरमा पक्राउ परेका फुङलिङ नगरपालिका५काखगेद्र भट्टराई, दिपेन विश्वकर्मा र इलामको सूर्योदयन नगरपालिका७ का सहदेव राई कारागार चलान भएका हुन्। भट्टराईलाई जीन्स पाइन्टको भित्री गोजिमा लुकाएको ४ सय ३० मिलिग्रम र विश्वकर्मालाई ६ सय ५० मिलिग्राम लागुऔषध खैरो हेरोइनसहित प्रहरीले पक्राउ गरेको थियो। फुङलिङ बजारको बिहीबारे डेरा गरी बस्ने राई पनि पाइन्टको भित्री गोजिमा लुकाएको २ सय ३० मिलिग्राम खैरो हेरोइनसहित पक्राउ परेका हुन्। जिल्ला न्यायाधीश कृपासुर कार्कीको इजलासले उनीहरुलाई कारागार पुर्पक्षका लागि कारागार चलान गरेको हो। लागु औषध मुद्दामै पक्राउ परेका अन्य ६ जना भने धरौटी राखेर तारेखमा छुटेको जिल्ला प्रहरी कार्यालय ताप्लेजुङका प्रमुख डीएसपी संञ्जयसिंह थापाले जानकारी दिए। ताप्लेजुङकै विभिन्न स्थानका घर भएका अनुप गुरुङ, अभिषेक मादेन, आशिस राई, हरी भन्ने हरीराज श्रेष्ठ, सन्तोष शेर्पा र दिपेश शेर्पा तारेखमा छुटेका छन्।"
बढ्यो बलात्कार,"घटना १ : अघिल्लो साता जनकपुरको मिथिला नगरपालिका३ हरिहरपुरमा ९ वर्षीया बालिकाको बलात्कारपछि विभत्स हत्या भयो। बलात्कारपछि हत्या गरी बालिकाको शव जलाइयो। आधा शरीर जलेको अवस्थामा गाउँलेले बालिकाका शव देखेपछि प्रहरीलाई खबर गरेका थिए। घटना २ सिरहाको गोलबजार र धनगढीमाई नगरपालिकामा गत मंगलबार १२ वर्षीया बालिका र १७ वर्षीया किशोरीको बलात्कार भयो। चन्डेरा जंगलमा दाउरा लिन गएका बेला किशोरीको बलात्कार भएको हो। घटना ३ गत फागुन ३ गते अर्घाखाँचीको भूमिकास्थान गाउँपालिकाका १० वर्षीया बालिका बलात्कृत भइन्। बलात्कार आरोपमा ६८ वर्षीय डण्डबहादुर विश्वकर्मा पक्राउ परे। यी तीन फरक जिल्लाका घटना एक साता भित्र घटे। दैनिकजसो बलात्कारका घटना हुँदै आएका छन्। सरोकारवाला निकाय घटना न्यूनिकरणमा लागि परेको बताए पनि रोकिएको छैन। कञ्चनपुर भीमदत्त नगरपालिकाकी १३ वर्षीया बालिका निर्मला पन्तको बलात्कारपछि हत्या भएको घटनाको अनुसन्धान अझै टुंगिएको छैन। साउन १० गते भएको यो घटनाका मुख्य दोषीलाई प्रहरीले अझै पक्राउ गर्न सकेको छैन। प्रहरीको तीनवटा टोली अहिले कञ्चपुरमै छ। केन्द्रीय अनुसन्धान ब्युरोबाट एसपी सुदिप गिरी, महानगरीय प्रहरी अपराध महाशाखाबाट डीएसपी रुगम कुँवर र जिल्ला प्रहरी कार्यालय कञ्चनपुरको टोली अनुसन्धानमै छ। निर्मलाको बलात्कारपछि हत्या भएको घटनाले सडकदेखि सदनसम्म चर्चा पायो। जनकपुरमा बलात्कारपछि जलाएर हत्या गरेको घटना अहिले जनकपुरमामा मात्रै सीमित छ। एउटै प्रकृतिका दुई घटनाको संवेदनशीलता एउटै हो। सत्तापक्षले निर्मलाको घटनालाई प्रतिपक्षले राजनीति गरेको आरोप समेत लगायो। प्रतिपक्षले सदनमा गृहमन्त्री र प्रहरी महानिरीक्षकको राजिनामा समेत मागे। संवेदनशील घटनामा प्रहरीले गर्नुपर्ने अनुसन्धान र अपनाउनुपर्ने पूर्व तयारीका बारेमा जानकार हुँदाहुँदै पनि बलात्कारका घटना नरोकिनुले सुरक्षा निकायमाथि प्रश्नचिह्न उब्जिएको छ। प्रहरी प्रधान कार्यालयकै आँकडा हेर्ने हो भने वर्षेनी बलात्कारका घटना बढेका छन्। मुख्यालयका अनुसार आर्थिक वर्ष २०७२०७३ मा देशभर एक हजार ९३ वटा बलात्कारका घटना भएका छन्। २०७३०७४ मा एक हजार एक सय ३७, २०७४०७५ मा एक हजार चार सय ८० र यो आर्थिक वर्षको माघसम्म एक हजार दुई सय तीनवटा बलात्कारका घटना भएको प्रहरी अभिलेख छ। सरकारले बलात्कारको घटनामा पीडकलाई हदैसम्मको सजायको व्यवस्था गर्यो। तर घटना न्यूनिकरण र नियन्त्रणका सवालमा भने प्रभावकारी कार्यक्रम ल्याउन सकेको छैन। केही एनजीओ र आईएनजीओले महिला हिंसा, बलात्कारका घटनालाई लिएर कार्यक्रम सञ्चालन गर्दै आए पनि ति संस्था तथ्यांक संकलनमा मात्रै केन्द्रित छन्। अहिले बनेको अपराध संहितामा बलात्कार गर्नेलाई १५ वर्ष जेल सजाय र बलात्कारपछि हत्या गर्नेलाई आजिवन जेल सजायको व्यवस्था छ। प्रहरी केन्द्रीय प्रवक्ता एसएसपी उत्तमराज सुवेदी बलात्कार घटनामा पछिल्ला दिनमा रूप फेरिएको बताउँछन्। उनी भन्छन्, पहिला बाटो ढुकेर, ग्याँङ रेप वा चीनजान बेगरका व्यक्तिबाट बलात्कारका घटना हुँदै आएका थिए तर अहिले चीनेजानेकै (घर परिवार, आफन्त, नातागोता, शिक्षक, सहपाठी) बाट भइरहेका छन्। सुवेदीले घटनालाई संवेदनशील ढंगले हेरिए पनि यसमा विकृति देखिन थालेको बताए। उनले भने, सहमतिमै शारीरिक सम्पर्क राख्ने र पछि कुरा नमिलेपछि बलात्कार भयो भनेर उजुरी दिने प्रवृत्ति बढेको देखिन्छ यो डरलाग्दो विषय हो। सामाजिक विकृतिका कारण सिर्जित अपराधमध्ये बलात्कार नियन्त्रण एवं न्यूनिकरणका लागि समुदायप्रहरी साझेदारी कार्यक्रम गरेर विद्यालयमा र गाउँगाउँमा चेतना अभिवृद्धि गराउन थालेको जानकारी सुवेदीले दिए। उनका अनुसार केही घटनामा अभियुक्त पक्राउ गरिए पनि केहीमा फरार भएकाले खोजी भइरहेको छ। बलात्कारीका चरित्र मनोविद् गोपाल ढकालका अनुसार चार प्रकारका चरित्र भएका व्यक्तिबाट बलात्कार हुने बताउँछन्। यौन लत (सेक्स एडिक्सन) लागेका, मेनिया, मदिरा वा लागूऔषधको लत र पेडोफेलिया भएका व्यक्तिले बलात्कारसँगै यौन हिंसाका घटना निम्त्याउने संभावना बढी हुने जानकारी ढकालले दिए। उनले भने, मानसिक रूपमा अस्वस्थ भएका व्यक्तिले क्षणिक आवेगलाई नियन्त्रण गर्न सकदैनन्, जसले समाजमा अरूलाई सम्मान गर्दैन। सम्मान लिन पनि खोज्दैन। मदिरा र लागुऔषधको लत जस्तै यौन लत पनि बलात्कारको प्रमुख कारण हो। उनका अनुसार मेनिया रोगका बिरामीमा बढी यौन चाहना हुन्छ। ढकालका अनुसार कोही आफैं यौन दुव्र्यवहारमा परेको, परिवार भित्रको विचलन र तनावमा परेका पुरुषले आफ्ना कुण्ठालाई दबाउन पनि बलात्कार जस्तो घटना गराउन उद्दत भएका देखिन्छ। सामाजिक मूल्य र मान्यताका बारेमा जानकारी नभएको र यौन शिक्षाबारे चेतना नभएका व्यक्ति पनि यौन दुव्र्यवहार गर्न उद्दत हुने जानकारी ढकालले दिए। नियन्त्रण कसरी ? पूर्वप्रहरी नायवमहानिरीक्षक हेमन्त मल्ल ठकुरीले बलात्कारका घटना संवेदनशील भए पनि राज्य संवेदनशील बन्न नसकेको बताउँछन्। कानुन बलियो बनाए पनि न्यूनिकरण र नियन्त्रणका प्रयास नहुँदा घटना दोहोरिरहने गरेको बुझाइ ठकुरीको छ। घटना हुन नदिन पहिला आफ्नै बच्चाको निगरानी राख्नुपर्ने सुझाव ठकुरीको छ। बलात्कारपछि हत्या गर्ने घटनामा प्राय पीडकले प्रमाण लुकाउने उद्देश्यले गर्दै आएको उनले बताए। अहिले अपराधमा पनि अलि क्रुरता देखिँदै आएको छ। बालिकाहरू नै बढी बलात्कृत हुँदै आएका छन्। चिनेजानेकाबाटै हुने यस्ता घटना झन् बढी खतरनाक हुन्छन्, ठकुरीले भने, अहिले स्थानीय तह बलियो भइरहेका बेला स्थानीयस्तरमा पनि चेतनामूलक कार्यक्रम आउन सकेका छैनन्।"
कालिकोटमा प्रभावकारी बन्दै समुदाय प्रहरी साझेदारी,"कालिकोट : कालिकोटमा समुदाय प्रहरी साझेदारी कार्यक्रम प्रभावकारी बन्दै गएको छ। जिल्ला प्रहरी कार्यालय कालिकोटको अगुवाईमा झण्डै चार महिनादेखि सञ्चालनमा रहेको 'समुदाय प्रहरी साझेदारी कार्यक्रम' जिल्लामा प्रभावकारी बन्दै गएको हो। समुदाय प्रहरी साझेदारीअन्तरगत प्रहरीले विभिन्न सचेतनामूलक कार्यक्रम सञ्चालन गर्न थालेपछि समुदायमा हुने अपराध, घटना तथा सामाजिक विकृति नियन्त्रणमा स्थानीय नागरिक समेत अग्रसर हुन थालेका छन्। प्रहरीले विद्यालयदेखि समुदायसम्म सचेतनामूलक कार्यक्रम गर्दा विगतमा नागरिकमा खलबलिएको प्रहरीको सम्बन्ध पनि सुधार भएको छ। अस्पतालको लापरवाहीका कारण प्रसूति हुन नसकेर ज्यान गुमाएकी चन्दा शाहाको पक्षमा भएको आन्दोलन, गत वर्ष सम्पन्न प्रदेशसभा र प्रतिनिधि सभाको निर्वाचनका बेला आफ्नो सेवा सुविधाका विषयमा म्यादीले गरेको आन्दोलनमा प्रहरीको गोली लागेर ज्यान गुमाएका म्यादीको पक्षमा भएको आन्दोलनलगायतका घटनाका कारण स्थानीयसँग बिग्रिँदै गएको प्रहरीको सम्बन्ध समुदाय प्रहरी साझेदारी कार्यक्रमले सुधार गरेको छ। प्रहरीप्रतिको विश्वास समुदायमा बढ्दै गएको छ। 'हर प्रहर, गाउँ र नगरी, टोलटोलमा नेपाल प्रहरी' भन्ने मूल नाराका साथ स्थानीय तह, समुदाय, सामाजिक संस्था र विद्यालयसँगको साझेदारीमा सञ्चालन गर्ने गरी नेपाल प्रहरीले जिल्लाका ९ वटै स्थानीय तह, ८२ वटै वडा र २५ वटा माध्यामिक विद्यायमा समिति बनाएर अभियान सुरु गरेको छ। उक्त अभियानअन्तर्गत जिल्लामा अपराध रोकथाम, शान्ति सुरक्षा तथा सचेतना जगाउन स्थानीय तह, सामुदायिक संस्था तथा विद्यालयसँगको साझेदारीमा विद्यालय तथा समुदायमा सचेतनामूलक कार्यक्रम सञ्चालन गरिरहेको जिल्ला प्रहरी प्रमुख डीएसपी बिनोद शर्माले बताए। उनले भने, 'हामीले विद्यार्थीलाई लक्षित गरी सडक सुरक्षा, लागुऔषध दुव्र्यसनी, बालविवाह तथा बाल यौन दुव्र्यहारसम्बन्धी प्रशिक्षण विद्यालय सम्पर्क कार्यक्रम मार्फत गरिरहेका छौँ।' समुदायसँगको साझेदारीमा अस्पताल, धार्मिकस्थल, बजार लगायतको सरसफाइ अभियान चलाएका छौँ।' यो अभियानमा जिल्लाका स्थानीय सरकारले पनि सक्रियता देखाएको छ। उनका अनुसार समुदाय प्रहरी साझेदारी कार्यक्रम अन्तरगत १० वर्षेदेखि दर्ता नविकरण नभएको सामुदायिक प्रहरी केन्द्र दर्ता, जिल्लाको विकट गाउँपालिका पलाँतामा प्रहरी अस्पतालका विशेषज्ञ डाक्टको सहभागीतामा निशुल्क स्वास्थ्य शिविर, गाउँमा प्रसूति हुन नसकेका महिला तथा अन्य बिरामीलाई प्रहरीको गाडीमा जिल्ला अस्पताल पुर्याउने, कारागारलाई किताब अभियानअन्तरगत ९ सयवटा पुस्तक जम्मा गरी जिल्ला प्रहरी कार्यालय जुम्लालाई २ सय पुस्तक सहयोग, जिल्लाको सदरमुकाम मान्म बजारमा सीसीटिभी क्यामेरा जडान, प्रहरीको काम कारबाही नागरिकलाई जानकारी दिने तथा जनताको गुनासो सुन्न ठाउँ ठाउँमा नागरिक सुनुवार्ई गर्ने लगायतका क्रियाकलाप संचालन गरिएका छन्। डीएसपी शर्माले भने, 'पहिले पहिले सानो समस्यामा पनि नागरिक जिल्लामै आउँथे।अहिले समुदाय प्रहरी साझेदारी कार्यक्रम संचालन गरेपछि अपराधिक घटनाहरु न्यूनिकरण भई जिल्ला प्रहरी कार्यालयमा मुद्दा घटेका छन्। कालिकोटका प्रमुख जिल्ला अधिकारी चन्द्रबहादुर कार्कीले समुदाय प्रहरी साझेदारी कार्यक्रमले समाजमा विशेषगरी घरेलु हिंसा, बालविवाह, बहुविवाह, यौन हिंसाजस्ता विषयमा सचेतनामूलक कार्यक्रम प्रभावकारी भएको बताए। उनले भने, 'यस्ता कार्यक्रममा सहभागी भएका नागरिकले समुदायमा त्यस किसिमका घटना हुने वित्तिकै हामीलाई जानकारी गराउने र उजुरी गर्न थालेका छन्। यसले गर्दा हामीलाई समाजमा अपराध रोक्न र जिल्लामा शान्ति सुरक्षा कायम राख्न सहयोग पुगेको छ। प्रहरीले यो अभियान सञ्चालन गर्न जिल्लास्तरीय एउटा र ९ वटै स्थानीय तह, ८२ वटै वडा तथा २५ वटा बिद्यालयमा समुदाय प्रहरी साझेदारी कार्यक्रम सञ्चालन संयन्त्र पनि गठन गरेको छ। प्रहरीसँगको साझेदारी सम्झौता अनुसार आवश्यक सहयोग गर्दै आएको खाँडाचक्र नगर प्रमुख जसीप्रसाद पाण्डेले बताए। उनले विद्यार्थीलाई लक्षित गरी लागुऔषध, सडक सुरक्षा, साइबर अपराधको विषयमा विद्यालय सम्पर्क कार्यक्रम निकै प्रभावकारी भएको बताए।"
"पहिरोले खानीगाउँ जोखिममा, बर्खाअघि सार्न विज्ञको सुझाव","गोरखा : पहिरोको चपेटामा परेको धार्चे७ स्थित खानीगाउँको पूरै बस्ती सार्न भूगर्भविद्ले सुझाव दिएका छन्। गत साता स्थलगत अध्ययन गरेको राष्ट्रिय पुनर्निर्माण प्राधिकरणको भूगर्भविद् टोलीले खानीगाउँका एक सय २१ घरधुरीलाई बर्खाअघि नै सुरक्षित स्थलमा सार्न सिफारिस गरेको हो। गाउँको भित्री सतह बूढीगण्डकीसम्म बगेको खानीगाउँ पुगेका भूगर्भविद् लेखप्रसाद भट्टले बताए। स्थानीय दुङ्स्योङ खोलाको भित्री बहावले जमिन तीव्र कटान गरेको छ। पहिरो क्रमशः बस्तीतिर सर्दै गएको छ, उनले भने, बस्तीभित्र ठाउँठाउँमा चिरा परेको छ। बर्खामा झन् जोखिम हुन्छ। बर्खायाममा पहिरोको जोखिम बढेपछि खानीगाउँका ४० घरधुरी विस्थापित भएका थिए। उनीहरू अझै थातथलो फर्कन सकेका छैनन्। कतिपय स्थानीयको घर पहिरोले भत्काइसकेको छ। बाँकी घर बस्न सक्ने अवस्थामा नभएको स्थानीय सचित गुरुङले बताए। त्यहाँबाट विस्थापित भएर नयाँ ठाउँमा बसेकाहरू पनि उत्तिकै जोखिममा छन्। नयाँ ठाउँमा बसोबास गरे पनि सुरक्षित छैन, भूगर्भविद् भट्टले भने, बाहिरबाट हेर्दा जमिन सामान्य देखिएपछि भित्रभित्रै खोक्रो भएकाले कमजोर भइसकेको छ। प्राधिकरणको जग्गा व्यवस्थापन तथा भौगर्भिक अध्ययन शाखाले स्थानीयले प्रस्ताव गरेको जग्गामा नयाँ बस्ती बसाल्न मिल्नेनमिल्नेबारे अध्ययन गरेको छ। स्थानीयले गाउँ नजिकैको दुई ठाउँ देखाएका छन्। एउटा ठाउँ ओसिलो छ, अर्कोमा बस्ती बसाल्न उपयुक्त देखिँदैन, भूगर्भविद् भट्टले भने। जिल्ला विपद् व्यवस्थापन समितिको सिफारिसअनुसार पुनर्निर्माण प्राधिकरणले आरुघाट गाउँपालिका१ मान्बुको स्याम्चेत र कटुञ्जेको पनि भौगर्भिक अध्ययन गरेको छ। स्याम्चेत र कटुञ्जेमा जोखिम नियन्त्रण गर्न सकिने सम्भावना देखिएको छ। तर, त्यसो गर्दा पनि खानीगाउँको जोखिम कम गर्न गाह्रो छ, भट्टले भने, बायोइन्जिनियरिङको काम अहिले गरे पनि प्रतिफल आउन पाँच वर्ष लाग्छ। त्यसबीचमा थप जोखिम निम्तिन सक्ने देखियो। दुई वर्षयता बस्ती पहिरोको उच्च जोखिममा छ। गाउँमाथिको मजङपाखाबाट बग्ने लेदो माटो बस्तीमा नआउने गरी तर्काउन सके बस्तीलाई सुरक्षित बनाउन सकिने भट्टको भनाइ छ। जिल्ला विपद् व्यवस्थापन समितिले यी दुईसहित अन्य बस्तीको समेत भौगर्भिक अध्ययन गर्न प्राधिकरणमा पत्राचार गरेको थियो। खानीगाउँलाई स्थानान्तरण गरी नयाँ ठाउँमा एकीकृत बस्ती बसाल्नेबारे छलफल थालिएको पुनर्निर्माण प्राधिकरण कार्यकारी समिति सदस्य हरेराम पराजुलीले जानकारी दिए। भूगर्भविद्को टोलीसँग स्थलगत अध्ययन गरेर फर्किएको छु। भौगर्भिक हिसाबले जोखिम छ भन्ने प्रारम्भिक जानकारी छ, उनले भने, विस्थापितले आफ्नो इच्छाअनुसार सुरक्षित ठाउँ खोजेर बसोबास गर्न चाहेमा प्राधिकरणले घडेरी किन्न दुई लाख रुपैयाँ दिने व्यवस्था गरेको छ। पराजुलीका अनुसार एकीकृत रूपमा बस्न चाहेमा स्थानीय तहले जग्गा व्यवस्था गर्नुपर्ने हुन्छ। बस्तीका लागि आवश्यक अन्य पूर्वाधार बनाउने काम प्राधिकरणले गर्नेछ। पहिरोले लग्यो अनुदानको घर"
निर्मला हत्या प्रकरण : बाबुआमाको धर्ना एक सय पाँच दिनमा स्थगित,"महेन्द्रनगर : बलात्कारपछि हत्या गरिएकी कञ्चनपुरकी १३ वर्षीया बालिका निर्मला पन्तका परिवारले धर्ना स्थगित गरेका छन्। छोरीका हत्यारा सार्वजनिक गर्न माग राखेर कात्तिक २५ गतेदेखि सुरु गरेको धर्ना शुक्रबार स्थगित गरेका हुन्। जिल्ला प्रशासन कार्यालयको मुलगेट अगाडि कात्तिक २५ गतेदेखि सुरु भएको धर्ना एक सय पाँच दिनपछि शुक्रबार स्थगित गरेका हुन्। करिब साढे तीन महिनादेखि धर्नामा बस्दा आमाबुवाको स्वास्थ्यमा समस्या देखिएपछि धर्ना स्थगीत भएको अधिकारकर्मीको भनाइ छ। निर्मलाका बुबा यज्ञराज र कान्छी आमा लक्ष्मीको स्वास्थ्यमा समस्या देखिएपछि अहिलेलाई धर्ना स्थगित गरिएको छ, शारदा चन्दले भनिन्,उहाँहरु उपचारका लागि काठमाडौं जानुहुन्छ। त्यसपछि दबाबका कार्यक्रम हुन्छन्। निर्मलाका बाबु आमाले ७५ वर्षीया दिलमाया खरेल र ३ वर्षीया आरुशी चन्दको हातबाट जुस खाएर धर्ना स्थगित गरेका हुन्। ७ महिना भइसक्यो, न्याय माग्दा पनि अहिलेसम्म न्याय पाइएको छैन् बुवा यज्ञराजले भने। सरकारले छोरीका बलात्कारी र हत्यारा सार्वजनिक गर्न नसकेकोप्रति भने उनले आपत्ति जनाए। यसअघि समेत यज्ञराजलाई त्रिवि शिक्षण अस्पताल काठमाडौंमा उपचार गरिएको थियो। उनको औषधि सकिएको र निर्मलाकी आमा लक्ष्मीको स्वास्थ्यमा पनि समस्या देखिएपछि उनीहरुले फेरि काठमाडौं जाने तयारी गरेका छन्। लक्ष्मीलाई टाउँको, छाति दुख्ने र शरीर फुल्नेजस्ता समस्या छन्। उनीहरुले उपचारबाट फर्किएर पुनः न्यायका लागि दबाब दिने बताएका छन्। धर्ना स्थगित गर्नुअघि परिवारले हत्यारा पत्ता लगाउन माग राखेर प्रधानमन्त्रीलाई ज्ञापनपत्र बुझाएका छन्। निमित्त प्रमुख जिल्ला अधिकारी शंकर विष्टमार्फत् उनीहरुले ज्ञापनपत्र बुझाएका हुन्। साउन १० गते बलात्कारपछि हत्या गरिएकी कञ्चनपुरको भीमदत्त नगरपालिका२ उल्टाखामकी १३ वर्षीया बालिका निर्मलाको हत्या भएको शुक्रबार ७ महिना पुगेको छ। यद्यपि अहिलेसम्म पनि निर्मला हत्या प्रकरणको अनुसन्धान टुंगोमा पुगेको छैन्। प्रहरीले निर्मला पन्त हत्या प्रकरणको अनुसन्धान सूक्ष्म रुपले अघि बढाइरहेको बताए पनि निष्कर्षमा पुग्न सकेको छैन्। साउन १० गते साथीको घरमा गृहकार्य गर्न गएकी निर्मलाको शव साउन ११ गते भीमदत्त नगरपालिका २ र १८ को सीमामा पर्ने निम्बुखेडा खोला नजिकै उखुबारीमा भेटिएको थियो। निर्मला हत्या काण्ड : अपराधी लुकाउन सरकार नै क्रियाशील निर्मला हत्या प्रकरण : डीएनए परीक्षणका लागि लिएको भजाइनल स्वाब संकलन नै त्रूटीपूर्ण निर्मला हत्यापछि ! निर्मलाको जस्तै विराटनगरको बलात्कार घटनाका दोषी भेटिएन, आन्दोलन जारी निर्मला पन्तका हत्यारा बालुवाटारमा छन् कि सिंहदरबारमा ? निर्मलाको स्मृति पार्क शिलान्यास : न्याय कहिले ? भ्रष्टाचारीलाई छाड्दैनौँ, निर्मलाका हत्यारा समात्छौँ"
संसद्मा प्रश्न : मेलम्ची आयोजना भ्रष्टाचारी को ? मन्त्री कि सचिव ?,"काठमाडौँ : सांसद्हरुले बहुप्रतिक्षित मेलम्ची खानेपानी आयोजनामा भएको अनियमितताबारे प्रतिनिधि सभामा प्रश्न उठाएका छन् । खानेपानी मन्त्रालयका गतिविधिबारे जबाफ दिन उपस्थित मन्त्री बीना मगरसँग प्रश्न गर्दै सांसदहरुले मेलम्ची आयोजनामा भएको भनिएको भ्रष्टाचारबारेमा प्रश्न उठाएका हुन् । प्रतिनिधि सभामा मन्त्री मगरलाई प्रश्न गर्दै कांग्रेसका सांसद गगनकुमार थापाले मेलम्चीलाई लिएर खानेपानी मन्त्री मगर र तत्कालीन सचिव (हाल नेपाल ट्रस्टमा सरुवा) गजेन्द्र ठाकुरबीचको जुहारीबारे जनताले बुझ्न चाहेको बताए । 'मेलम्चीको खानेपानी योजनामा भ्रष्टाचार भयो भन्ने मन्त्री र सचिव बीच आरोप प्रत्यारोप भइरहेको छ', थापाले प्रश्न गरे, 'दोषी को हो हामीले जान्न पाउनु पर्छ, दोषीलाई कारबाही हुनुपर्छ ।' थापाको प्रश्नको जबाफ दिँदै मन्त्री मगरले आफू मन्त्री भइसकेपछि हालसम्म ८४ करोड रुपैयाँ मात्रै भुक्तानी भएको बताउँदै एक अर्ब भ्रष्टाचार भयो भन्ने कुरा अफबाह मात्रै भएको बताइन् ।"
गाँजा खुला गर्दा के बिग्रिन्छ ?,"काठमाडौं : कुनै समय नेपालमा गाँजाको बजार दक्षिण एसियाकै उत्कृष्ट मानिथ्यो। नेपालको अर्थतन्त्रमा विशेष महत्व राख्ने गाँजा खेतीमा समय क्रमसँगै प्रतिबन्ध लाग्यो। तर, पछिल्लो समय यसलाई पुनः खुला गर्नुपर्ने आवाज उठिरहेका छन्। यिनै आवाजका कारण गाँजा बहसले पुन: अर्को पटक स्थान पाएको छ। गाँजामाथिको प्रतिबन्ध हटाउनुपर्ने पहिलो आवाज सत्तारुढ नेपाल कम्युनिस्ट पार्टी (नेकपा) का प्रतिनिधिसभा सदस्य विरोध खतिवडाले उठाएका हुन्। यदाकदा गाँजालाई खुला गर्नुपर्ने आवाज आइरहे पनि लामो समयदेखि यसले राजनीतिमा प्रवेश पाएको थिएन। तर, बुधबार बसेको प्रतिनिधिसभा बैठकमा खतिवडाले गाँजालाई खुला गर्नुपर्ने धारणा राखेपछि यसमाथि बहस सुरु भएको छ। हाम्रा पूर्खाले गाँजालाई तरकारी र औषधिको रुपमा प्रयोग गर्थे। यही कारण हामीले प्रयोग गर्नुपर्छ भनेर मैले आवाज उठाइरहेको छैन, हामी महादेवका भक्त भएका कारण पनि यो आवाज उठाउन खोजेको होइन, प्रतिनिधिसभामा खतिवडाले भने, अमेरिकाका १२ राज्य तथा क्यानडा, थाइल्यान्डलगायत राष्ट्रमा गाँजा खेतीले मान्यता पाएको छ, औषधि उत्पादनका लागि वैधानिक ढंगले गाँजा उत्पादन उनीहरूले आयआर्जन गरिरहेका छन्, त्यसको ठिक विपरित नेपालका केही जिल्लामा अवैध गाँजा उत्पादन भइरहेको छ। नेपालमा अवैध भनिएको गाँजालाई सिंहदरबार लगायतका वैधखानाले चर्को मूल्य तिरेर विदेशबाट आयात गर्नुपरेको खतिवडाको भनाइ छ। उनका अनुसार विदेशबाट गाँजा किन्नु भन्दा नेपालमै वैधानिक रुपमा उत्पादन गरेर औषधिको रुपमा प्रयोग गर्नुपर्छ। विकशित मुलुकले वैधानिक ढंगबाट गाँजालाई प्रयोग र वेचविखन गरिरहेका छन्, हामी त्यसमा प्रवेश गर्न किन चहादैनौं, सांसद खतिवडाले भने, अन्य मुलुकले जुन विधिबाट गाँजालाई औषधिको रुपमा मान्यता पाएका छन् त्यही विधिबाट नेपालमा पनि मान्यता दिइयोस्। विश्व बजारमा नेपाली गाँजा विश्व बजारमा नेपाली गाँजाको निर्यात कहिलेदेखि सुरु भयो भन्न मुस्किन पर्छ। किनकि हिमालयमा आएर महादेवले प्रयोग गर्ने गाँजाका कयौं किम्बदन्ती छन्। जब विश्वमा आर्थिक क्रान्ति सुरु भयो, त्यससँगै नेपालले पनि गाँजालाई आम्दानीको स्रोत बनाएको देखिन्छ। २००८ सालमा खाद्य तथा कृषि मन्त्रालयले प्रत्येक जिल्लामा १० विगाह जमिनमा गाँजा रोप्न आह्वान गरेको विज्ञप्ति १९ औं शताब्दीमा नेपालमा आफ्नो व्यापार विश्वस्तरमा पुर्याएको र त्यसमा राम्रो उपलिब्धि पनि पाएको विभिन्न तत्कालीन समयमा लेखिएका विभिन्न दस्तावेजमा भेटिन्छन्। २००८ सालबाट सरकारले गाँजा कम रोप्न आह्वान गरेको भेटिन्छ। खाद्य तथा कृषि मन्त्रालयले एक विज्ञप्ति जारी गर्दै प्रत्येक जिल्लामा १० विगाह भन्दा बढी जमिनमा गाँजा खेती गर्न नदिन आह्वान गरेको थियो। खाद्य तथा कृषि मन्त्रालयले नेपालको गाँजा खेतीमा नियन्त्रण गर्ने निश्चय गरेको छ, त्यसअनुसार नेपालका प्रत्येक जिल्लाका बडाहाकिमलाई आदेश पठाइसकेको छ कि कुनै पनि जिल्लामा १० विगाह भन्दा बढी जग्गामा गाँजाको खेती गर्न नदिइयोस्, विज्ञप्तिमा भनिएको छ। त्यस्तै अर्को दस्तावेज हो फ्रान्सिस ह्यामिल्टनद्वारा लिखित पुस्तक एन अकाउन्ट अफ द किङ्गन्डम अफ नेपाल। सन् १८१९ मा बेलायतबाट प्रकाशित यो पुस्तकमा नेपालको ऐतिहासिक रूप देखिन्छ। यतिमात्र होइन पुस्तकले त्यतिबेलाको नेपालको सामाजिक तथा आर्थिक स्वरुपको पनि व्याख्या गर्छा। ह्यामिल्टनद्वारा लिखित पुस्तक एन अकाउन्ट अफ द किङ्गन्डम अफ नेपालको कभर र एउटा पेज ह्यामिल्टनले नेपालको गाँजा व्यापारको बारेमा पनि व्याख्या गरेका छन्। नेपालमा गाँजा चरेश धेरै प्रयोग हुने लागुपदार्थ हुन्। गाँजा नेपालमै उत्पादन गरेर व्यापार गरिन्छ, पुस्तकमा भनिएको छ, ठूलो मात्रामा उत्पादन हुने गाँजा चरेशको बजार पनि यहाँ ठूलो छ। नेपालमा गाँजाको खपत बढ्नुको कारण हिप्पी थिए। सामान्यतया अराजक देखिने उनीहरू लामो कपाल र असामान्य अहिरनले चिनिन्थे। उनीहरू युरोप र अमेरिकाबाट नेपाल आउने गर्थे। हिप्पीहरू आफ्नो समाजको परम्परागत मूल्य स्वीकार गरेनन् र चित्रकला, संगीत लगायतका कलालाई जीवन बनाएर नेपाल लगायतमा देशमा आएर नशामा लठ्ठिन थाले। तीमध्ये धेरै लागूऔषधका अम्मली हुन्थे। नेपालको गाँजाले उनीहरूको तलतल मेट्थ्यो। पछि, नेपालमा गाँजा प्रतिबन्ध लाग्नुमा हिप्पीको भूमिका पनि महत्वपूर्ण रह्यो। युरोपियन र अमेरिकी देशहरूले आफ्ना देशका युवाहरू लागुऔषधमा लठ्ठिएर घुमिरहेको देख्न सकेन। र, विश्वमै लागुऔषधविरुद्ध अभियान संचालन गरे। नेपाल विभिन्न अन्तर्राष्ट्रिय सन्धि सम्झौतामा बाधिएको कारण उनीहरूको अभियानलाई साथ दियो। फलस्वरुप नेपालमा गाँजा उत्पादनमाथि रोक लगाउन थालियो। नेपाल राष्ट्रसंघको पनि सदस्य हो। यसैको नार्कोटिक्स कन्ट्रोल बोर्डले गाँजालाई लागुऔषधकै दर्जामा राखेको छ। सिङ्गल कन्भेन्सन अन नार्कोटिक ड्रग्स १९६मा पनि समावेश मुलुक भएकाले नेपाललाई गाँजालाई रोक लगाउनु नेपालको बाध्यता देखिन्छ। अन्तर्राष्ट्रिय दबावकै कारण २०३३ सालमा लागुऔषध नियन्त्रण ऐन ल्याएर नेपाल सरकारले गाँजा प्रतिबन्ध लगायो। ऐन आएपछि औषधिको रुपमा पनि गाँजा प्रयोग गर्न नहुने भनियो। त्यसपछि नेपालमा गाँजाले विदेशी मुद्रा तान्न छोड्यो। गाँजा कूटनीति तामा, कपास र गाँजालाई नेपाली अर्थतन्त्रले कहिल्यै बिर्सन सक्दैन। किनकी २०औं शताब्दीमा तीन उत्पादनले नेपाललाई विश्व बजारमा परिचित गराएको थियो। तर, अहिले नेपालमा यी तीनवटै कुराको उत्पादन शून्य सरह छ। विश्वभक्त दुलाल आहुती नेपालको गाँजा उत्पादनमा रोक लगाउनुलाई एक आर्थिक षड्यन्त्रको रुपमा बुझ्छन्। गाँजा बन्द भएको एकमहिना पछिबाट नेपालमा सित्तैमा चुरोट बाँड्न थालियो किनभने कम्पनीले चुरोटको लत लगाउन चाहन्थे, त्यसबाट पनि पैसा बाहिर जान थाल्यो, दुई महिनाअघि डिस्कोर्स डबलीको अन्तर्क्रियामा बोल्दै उनले भने, गाँजा र कागती घरेलु औषधि थिए, प्रत्येक घरमा कागती र गाँजाको बोट अनिवार्य हुन्थ्यो, गाँजाको अचारको रुपमा पनि प्रयोग गर्न मिल्थ्यो। औषधिको रुपमा पनि प्रयोग गर्न मिल्थ्यो। र, खाएर मात्नै मन लागे पनि शान्तिपूर्वक मात्ने चिज हो त्यो। अन्तर्राष्ट्रिय स्वार्थ अनुरुप तत्कालिन शासकले गाँजालाई लागुऔषध भन्दै बन्द गरेको आहुतीको आहुतीको आरोप छ। गाँजा शालिन प्रकारको मात हो त्यो। त्यसले उत्तेजित बनाउँदैन। तर, गाँजा बन्द गरियो किन बन्द गरियो भने ब्रिटिस इन्डिया नेपालमा चुरोट बेच्न चाहन्थ्यो, उनले भनेका छन्। नेपाल सरकारले गाँजाको निकासीमा पूर्ण प्रतिबन्ध लगायो। तर, अवैध रुपमा यसको व्यापार रोकिएन। त्यसपछि सरकारले गाँजा व्यापारमा लाइसेन्स वितरण गर्न थालेको देखिन्छ। २०२६ सालको राजपत्रमा प्रकाशित सूचनामा भारतमा अवैध रुपमा निकासी हुने गाँजाबाट राजस्व नउठेको भन्दै सरकारबाट लाइसेन्स लिएर गाँजा निकासी गर्न खाद्य तथा भूमि व्यवस्थापन मन्त्रालयले आह्वान गरेको छ। त्यो बेला भारत सरकारको स्वीकृतिमै नेपालबाट व्यापारीले भारतमा गाँजाको निकासी गर्ने गरेको यो दस्तावेजले प्रस्ट पार्छ। गाँजा एजेन्ट द्वारा भारत सरकारलाई स्वीकृत मूल्यमा बिक्री गर्न दिएमा भारतबाट चोरी बिक्रीमा उजूरी पनि नआउने र एजेन्टद्वारा निकासी गराउँदा सरकारको भन्सार रकम पनि राम्रो तवरले नोक्सान समेत नहुने हुनाले इलाका हेरी ती इलाकाका एजेन्सी दरखास्तहरू मध्येबाट हैसियत हेरी लाइसेन्स दिन उचित सम्झिएर गाँजा निकासी गर्ने एजेन्सी दिइएको छ, राजपत्रमा भनिएको छ। सरकारको तर्फबाट पूर्ण प्रतिबन्ध भएपनि अहिले गाँजाको चोरी निकासी भने रोकिएको छैन। काठमाडौं वरिपरीका विभिन्न जिल्लामा अवैध रुपमा गाँजा लगाइन्छ। र, भारततर्फ निकासी गरिन्छ। गाँजाको अवैध कारोबार गर्नेलाई प्रकाउ पर्ने क्रम पनि रोकिएको छैन। गाँजा खोल्ने कि नखोल्ने विश्वका विकशित मुलुकले गाँजालाई औषधिको रुपमा खुल्ला गर्न थालेका छन्। विश्वकै ठूलो अर्थतन्त्र भएका मुलुकले पनि गाँजा उत्पादन गरेर आम्दानी गरिरहेका अवस्था छ। कुनै समय गाँजा निर्यातमा अग्रणी भूमिका खेलेको नेपालले अब गाँजा खुल्ने कि नखोल्ने भन्ने विषयमा बहस गर्न आवश्यक छ। अमेरिकाका २५ राज्यमा गाँजालाई औषधिको रुपमा प्रयोग गर्ने नियम छ। अमेरिकाकै १८ राज्यमा यसको उपभोग नै गर्न समेत पाइन्छ। त्यस्तै उरूग्वे र इजरायल, बेल्जियम, कोलम्बिया, जमैका, स्पेन, पेरू, अर्जेण्टिनालगायत मुलुकमा गाँजाको उपभोग सीमित मात्रामा गर्न पाइन्छ। चिली सरकारले गाँजा खेती गर्न किसानलाई छुट दिएको छ भने क्यानडा, अष्ट्रेलियालगायत देशले औषधि उत्पादनका लागि गाँजा खेतीको अनुमति लिइसकेका छन्। छिमेकी राष्ट्र भारतमा पतञ्जलि आयुर्वेदले गाँजाबाट औषधि बनाउन थालिसकेको छ।"
अमेरिकामा रहेका जोशीले धनगढीको स्कुललाई दिए ७० लाख,"धनगढी : सुदूरपश्चिम प्रदेशको बझाङ जिल्लामा जन्मेर नेपालबाटै उच्च शिक्षा हाँसिल गरी अमेरिकामा बसिरहेका डाक्टर तुलसीराम जोशीले कैलाली जिल्लाको धनगढीमा रहेको राष्ट्रिय माविलाई ७० लाख रकम दान गरेका छन्। आफ्नो जन्मभूमिका लागि केही गर्नुपर्छ भनेर आफूले विद्यालयलाई उक्त रकम दान गरेको उनले बताए। 'मेरी आमा छैनन्, नेपाल आमालाई सहयोग गर्नुपर्छ भनेर सरकारी स्कुललाई चयन गरेको हुँ,' उनले भने।उनले विदेशमा बस्ने हरेक नेपालीले नेपालका लागि सहयोग गर्नुपर्ने बताए। आर्थिक अवस्था कमजोर रहेको राष्ट्रिय माविमा उक्त रकमको अक्षयकोष स्थापना गरेर गरिब तथा जेहेन्दार विद्यार्थीलाई छात्रवृत्ती दिइने छ। ७० लाख दान गरेपछि विद्यालयको नाम पनि परिवर्तन गरी राष्ट्रिय तुल्सीराम मावि राखिएको छ। विद्यालयले डाक्टर जोशीको सम्मानमा बिहीबार धनगढीमा र्यालीको आयोजना गरी उनलाई रथयात्रा गरिएको छ।'भारतको लखनउबाट बग्गीमा राखेर उनको रथयात्रा गरेका हौं,' विद्यालयका प्रधानाध्यापक गणेशराज भट्टले भने। विद्यालयको वार्षिकोत्सवको अवसर पारेर गरिएको जोशीको सम्मान कार्यक्रममा सुदूरपश्चिम प्रदेशका मुख्यमन्त्री त्रीलोचन भट्ट प्रमुख अथिति थिए। मुख्यमन्त्रीका दुई छोरी पनि त्यस स्कुलमा पढिरहेका छन्। 'म सुदूरपश्चिमको मुख्यमन्त्री मात्रै होइन, यो विद्यालयको अभिभावक पनि हुँ, मेरा दुई छोरी यसै विद्यालयमा पढिरहेका छन्, यसरी एउटा सरकारी स्कुललाई गरिएको दानको म धन्यबाद दिन चाहन्छु', मुख्यमन्त्री भट्टले भने। उनले अहिले सरकारी स्कुलको स्तर खस्किरहेकाले त्यसलाई सुधार गर्नका लागि नयाँ ऐन ल्याउने तयारी भइरहेको बताए। 'शिक्षक सरकारीमा पढाउँछन्, तर उनका छोराछोरी नीजि स्कुलमा पढिरहेका छन्, जसरी म धकफुलाएर भनिरहेको छु कि म यो विद्यालयको अभिभावक हुँ, त्यसैगरी हरेक जनप्रतिनिधिले, हरेक शिक्षकले भनूनकी मेरा छोराछोरी पनि सरकारीमा पढिरहेका छन्' मुख्यमन्त्री भट्टले भने। उनले सरकारी विद्यालयमा पढाउने शिक्षकका छोराछोरी, जनप्रतिनिधिका छोराछोरी नीजिमा पढिरहेका बेला अभिभावकले त्यसको निगरानी गर्नुपर्ने बताए। 'म अभिभावकलाई पनि आग्रह गर्छु, तपाईहरु राष्ट्रिय तुल्सीराम मावि विद्यालय व्यवस्थापन समितिकी अध्यक्ष गौरी लामाको अध्यक्षतामा भएको कार्यक्रममा संघीय सांसद नारदमुनी राना, धनगढी उपमहानगरपालिकाका मेयर नृपबहादुर ओडसहितले डाक्टर निगरानी गर्नुस्, कुन शिक्षकका छोराछोरी नीजिमा पढिरहेका छन्, कुन जनप्रतिनिधिका छोराछोरी नीजिमा पढिरहेका छन्,' मुख्यमन्त्री भट्टले भने। तुल्सीराम जोशीलाई धन्यबाद दिएका थिए। जोशी र उनकी पत्नी तथा छोरीलाई मुख्यमन्त्री भट्टले कदरपत्रसहित दोसल्ला ओढाएर सम्मान गरेका थिए।"
पाटनमै कुहियो करोडौंको सेतोचिनी,"जुम्ला : जिल्लाको गुठीचौर गाउँपालिकाको चाखुरे लेक तथा पाटन क्षेत्रमा संकलन गरि राखिएको करोडौंको जडीबुटी अर्थात् सेतोचिनी (खिरौँलो) कुहिएको छ। माघ महिनाभर लगातार भएको वर्षा र हिमपातका कारण पाटनमा सुकाउन राखिएको सेतोचिनी कुहिएर नष्ट भएको हो। गत कार्तिकदेखि पाटनमा व्यापारीहरुले संकलन गरेर सुकाउँदै आएको सयौँ क्वीन्टल सेतोचिनी एकै पटक कुहिएपछि व्यापारीहरुले करोडौंको नोक्सानी बेहोर्नु परेको छ। चाखुरे लेक तथा पाटन क्षेत्रमा झण्डै ४० जना व्यापारीहरुले कम्तिमा पाँच सय बढी क्वीन्टल सेतोचिनी सुकाउन राखेका थिए। तर निरन्तर परेको भारी वर्षा र हिमपातका कारण सुक्नै नपाएर सेतोचिनी कुहिएको हो। जुम्लामै सुकेको सेतोचिनी प्रति क्वीन्टल ५० देखि ६० हजारमा बिक्री हुने गरेको छ। स्थानीय जडिबुटी व्यापारी दिपबहादुर बुढाले मात्रै खरिद गरेको झण्डै ३० क्वीन्टल बढी सेतोचिनी कुहिएको छ। 'पाटनमा राखेको सेतोचिनी घरमा ओसार्न नपाउँदै कुहियो, मेरो मात्रै १२ लाख बढीको नोक्सान भएको छ,' उनले भने, 'अब लगानी उठान समेत मुस्किल छ, संस्थाको ऋण काडेर गरेको व्यवसाय नै धरापमा पर्यो।' सेतोचिनी कुहिँदा सबै व्यापारीलाई लगानी उठान धौधौ परेको छ। जडिबुटी व्यापारी शिव बुढाका अनुसार सेतोचिनी संकलन प्रक्रिया झण्झटिलो भएकाले व्यापारीले समयमै ध्यान दिन नसके कुहिएर नष्ट हुने जोखिम हुन्छ। 'पाटनमा सेतोचिनी संकलनपछि त्यसलाई पानीमा पकाएर छिट्टै घाममा सुकाएर भण्डारण गर्नुपर्छ,' उनले भने, 'तर सेतोचिनी संकलन गरेको केही दिनभित्रै त्यसो गर्न नसके आफै कुहिएर जान्छ, जसका कारण संकलनकर्ताभन्दा व्यापारीलाई बढी घाटा हुन्छ।' विगतका वर्षमा व्यापारीरले घरमा संकलनकर्ताले सुकाएको सेतोचिनी खरिद गर्दथे, तर यस वर्ष भने एकै पटक धेरै मुनाफा लिने ध्ययेले अधिकांश व्यापारीहरुले पाटनमै पुगेर काँचो सेतोचिनी संकलन गरेका थिए। जसको कारण संकलनकर्ताभन्दा व्यापारीहरु अहिले घाटामा छन्। यस वर्ष जिल्लामा सेतोचिनीबाट मात्रै एक अर्ब बढीको कारोबार भएको छ। व्यापारीहरुले खरिद गरेको सेतोचिनी लगायतको जडिबुटी निर्यात गर्ने क्रम जारी छ। जडिबुटी निर्यातबाट जिल्लाका स्थानीय तहले करोडौँको राजस्व संकलन गर्ने लक्ष्य लिएका छन्। हालसम्म तातोपानी गाउँपालिका ४ ले मात्रै २४ लाख बढी राजस्व संकलन गरिसकेको छ। अन्य गाउँपालिका तथा वडा पालिकामा समेत राजस्व जम्मा हुने क्रम जारी छ।"
नेपाली किसानलाई भारतमा तालिम,"काठमाडौं : भारतनेपाल कृषिमा नयाँ साझेदारी कार्यक्रम अन्तर्गत २० जना नेपाली किसान तथा कृषि विशेषज्ञलाई भारतमा तालिन दिन सुरु गरिएको छ। माघ १८ देखि सुरु भएको नेपाली किसान तथा कृषि विज्ञहरुको तालिम आउदो १८ फागुनसम्म चल्ने भएको हो। किसान तथा विज्ञले भारतको गाजियाबादस्थित नेशनल सेन्टर अफ अरगानिक फारमिंगमा तालिम लिइरहेका छन्। यसअघि कार्तिकमा पनि २० किसानहरुलाई तालिम दिइएको थियो। नेपाल र भारतबीच भएको कृषि साझेदारी अनुसार कृषिमन्त्री चक्रमणि खनालले असारमा दिल्ली भ्रमण गरेर यो कार्यक्रमलाई कार्यन्वयनमा ल्याउन पहल गरेका थिए। माटोको स्वास्थ्यलाई सुधार गर्न प्रमाणित प्राङ्गारिक खेतीलाई प्रवर्धन गर्ने, उत्पादन गुणस्तर, उत्पादकत्व, माटोको स्वास्थ्य तथा वातावरणमा प्राङ्गारिक प्रभाव वृद्धि गर्ने र जैविक मल तथा जैविक किटनासक उत्पादन इकाईको स्थापना गरी प्राङ्गारिक बिउको आपूर्तिलाई सुनिश्चित गर्ने विषयमा नेपाली विशेषज्ञ तथा किसानले तालिम लिइरहेका छन्।"
"मन्त्रीको जबाफ : मेलम्चीमा काम त भएकै हो, तर फाइनल रिजल्ट आएन","काठमाडौँ : खानेपानी मन्त्री बीना मगरले राष्ट्रिय गौरबको मेलम्ची खानेपानी आयोजना रिटेन्डर गरेर भए पनि बनाउने बताएकी छन् । ९५ प्रतिशत काम भइसकेको अवस्थामा निर्माणको जिम्मा लिएको इटालियन कम्पनी सीएमसी बाहिरिएपछि अन्योल बढेको अवस्थामा मन्त्री मगरको यस्तो जबाफ आएको हो । सीएमसी बाहिरिएपछि मेलम्चीलाई लिएर मन्त्री मगर र तत्कालीन सचिव (हाल सरुवा) गजेन्द्र ठाकुरबीच जुहारी चलेको थियो । मन्त्री मगरले आफू सीएमसीलाई नै काममा फर्काउने तयारीमा रहेको बताउँदै त्यही कुरामा सचिव ठाकुर तयार नभएपछि सरुवा भएको प्रष्टिकरण दिइन् । म अहिले पनि सीएमसीलाई नै काममा फर्काउने कोशिशमा छु, हामीले त्यसैका लागि पहल गरिरहेका छौँ, मगरले भनिन्, सीएमसी आएमा अर्को ठेक्का गरिरहनुपर्दैन, यदि सीएमसी नफर्किएको अवस्थामा रिटेन्डर गरेर भए पनि मेलम्ची बनाउँछौँ । संसद्मा प्रश्न : मेलम्ची आयोजना भ्रष्टाचारी को ? मन्त्री कि सचिव ? मन्त्री मगरले आफू आएपछि मेलम्चीमा तीब्र गतिमा काम भएको बताउँदै फाइनल रिजल्ट मात्रै दिन नसकिएको जिकिर गरिन् । हामीले तीब्र गतिमा काम अगाडि बढेका थियौँ, धेरै काम पनि भएको छ, उनले भने, तुलनात्मकरुपमा फड्को मारेका छौँ, अन्तिम परिणाम दिन सफल भइएन । सीएमसीको लापबारहीले नतिजा दिन सकिएन । उपत्यकाबासीलाई पानी खुवाउने अन्तिम चरणमा पुगेको अवस्थामा असफल भएकोमा दुःख लागेको बताउँदै मन्त्री मगरले रिटेन्डर गरेर भए पनि छिटो भन्दा छिटो पानी ल्याउने विकल्पमा पनि छलफल भइरकेको जिकिर गरिन् । मन्त्री मगरले सचिव ठाकुरले कमिशन उठाए भनेर आफूले नबोलेको पनि बताइन् । सचिवजीले कमिशन मागे भनेको छैन मैले, मेलम्ची राष्ट्रिय गौरवको आयोजना हो । मेलम्चीमा कुनै पनि गिद्धे नजर पर्न दिने छैन, उनले भनिन्, मलाई राष्ट्र डुबाउन खोजेको छ भनियो, तर मेरो अहिलेको प्राथमिकता भनेको सीएमसी कम्पनी आउनुपर्छ भन्ने हो । आफूले भने अनुसार सचिवले काम नगरेको पाइएकाले सरुवा भएको उनले दोहोर्याइन् । आफूले कुनै भ्रष्टाचार नगरेको पनि उनले जिकिर गरिन् । मिडियाले नियोजित ढंगले आवाज उठाए । एक अर्ब रुपैयाँ खायो भनेर पनि समाचार लेखियो, मगरले भनिन्, म आएपछि ८४ करोड १५ लाख रुपैयाँ भुक्तानी भएको रहेछ । मिडियाले नियोजितरुपमा एक अर्ब खाइ भनेर प्रचारबाजी गरिदिए ।"
समाज कल्याणमा भ्रष्टाचार : अनुसन्धानको जिम्मा अख्तियारलाई,"काठमाडौं : सरकारले समाज कल्याण परिषद्मा भएको भ्रष्टाचारको अनुसन्धानको जिम्मा अख्तियार दुरूपयोग अनुसन्धान आयोगलाई दिएको छ। मन्त्रिपरिषद् बैठकले परिषद्का उपाध्यक्ष नीलमणि बरालसहित पदाधिकारी पदमुक्त गर्दै थप अनुसन्धानको जिम्मा अख्तियारलाई दिएको छ । भ्रष्टाचार र अनियमितितामा संलग्न परिषद्का कोषाध्यक्ष वीरबहादुर ठगुन्ना, सदस्य इन्द्रकुमार झा, सदस्य गोकर्णप्रसाद भट्ट र सदस्यसचिव डिल्लीप्रसाद भट्टलाई पदमुक्त गरेको हो। परिषद्मा भएका आर्थिक, प्रशासनिकलगायत अनियमिततासम्बन्धमा थप अनुसन्धान गरी कारवाही गर्न प्रतिवेदन अख्तियारमा पठाउने निर्णय भएको सरकारका प्रवक्ता एवं सूचना तथा सञ्चार प्रविधिमन्त्री गोकुल बाँस्कोटाले जानकारी दिए । सरकारले परिषद्मा भएको ब्रह्मलुटको छानबिन गर्न आयोग नै बनाएको थियो। विशेष अदालतका पूर्वन्यायाधीश मोहनरमण भट्टराईको अध्यक्षतामा गठित छानबिन आयोगले परिषद्मा भ्रष्टाचार भएको प्रतिवेदन सरकारलाई बुझाएको थियो। थप अनुसन्धान गरी कारवाही प्रक्रिया अघि बढाउन भट्टराई आयोगको प्रतिवेदन अख्तियारमा पठाउने निर्णय भएको उनले बताए । भृकुटीमण्डप टुकुचास्थित जग्गा भाडामा अनियमितता गरेको, आफूनिकट गैरसरकारी संस्थालाई रकम बाँडेको, नातेदारलाई करारमा नियुक्त गरेकोलगायत परिषद्भित्र भएका आर्थिक एवं पदीय अनियमितताको छानबिन गर्न जाँचबुझ ऐनबमोजिम छानबिन आयोग सरकारले गठन गरेको थियो । ०७३ सालमा परिषद्मा नयाँ पदाधिकारी चयन भएका थिए। तत्कालीन महिला, बालबालिका तथा ज्येष्ठ नागरिकमन्त्री सीपी मैनालीका पालामा उपाध्यक्षमा बराल, सदस्यसचिवमा डिल्ली, कोषाध्यक्षमा ठगुन्ना र सदस्यमा झा नियुक्त भएका थिए। प्रधानमन्त्री पुष्पकमल दाहालका पालामा सदस्य गोकर्ण भट्ट नियुक्त भएका थिए। राष्ट्रिय तथा अन्तर्राष्ट्रिय गैरसरकारी संस्थालाई सम्बन्धन दिने, वार्षिक कार्यक्रम स्वीकृत गर्ने र अर्बाैं बजेटको नियमन एवं स्वीकृत गर्ने अधिकार पाएको परिषद् भ्रष्टाचारका कारण विवादमा पर्दै आएको छ । भट्टराई आयोगको प्रतिवेदनले परिषद् निर्देशकामा पदाधिकारीले संघसंस्थाको खर्चमा अनुगमन र मूल्यांकन गर्न नपाइने व्यवस्थाविपरीत अनुगमनमा गएर भत्ता खाएको समेत उल्लेख छ। अख्तियारले ०६९ मै अनुगमनमा नजान परिषद्का पदाधिकारीलाई निर्देशन दिएको थियो तर उनीहरूले अख्तियारको निर्देशन लत्याएर भत्तालगायत सुविधा लिइरहे। उनीहरूले आफ्नो सेवा सुविधासमेत आफूखुसी तोकेर लिइरहेका थिए । उपाध्यक्ष र कोषाध्यक्षले आफैंले निर्णय गरेर ५४ हजार रुपैयाँ मासिक तलब तोकेर लिइरहेका थिए। दैनिक भत्ता हजारबाट बढाएर २ हजार पुयाएका थिए। टेलिफोन खर्च १५ सयबाट २५ सय रुपैयाँ पुयाए। १० हजार रुपैयाँ पोसाक भत्ता, डेढ महिनाको तलबबराबरको उपचार खर्च, स्थायी कर्मचारीसरह सञ्चयकोष कट्टीको समेत व्यवस्था गरेका थिए । गाडी किन्नुअघि उनीहरूले मासिक २ सय लिटर तेल इन्धनबापत लिँदै आएका थिए। गाडी किनेपछि पनि उनीहरू अझै इन्धन सुविधा पनि लिइरहेका छन्। निजामती सेवाका सचिवले इन्धनबापत मासिक जम्मा सय लिटर तेल मात्र पाउने व्यवस्था छ। परिषद्लाई आर्थिक भार पर्ने गरी सरकारको विशिष्ट श्रेणीको सुविधा उपलब्ध गराएको देखियो। यसको परिणामस्वरूप भ्रमण भत्ताबाहेक प्रतिव्यक्ति १ लाख ४० हजार बढी रकम भार परेको र वार्षिक ५ लाख ८० हजार थप व्ययभार थपिएको छ, भट्टराई आयोगको प्रतिवेदनमा उल्लेख छ । कोषाध्यक्ष ठगुन्नाले २ लाख रुपैयाँ औषधि उपचार खर्च लिएको र सदस्यसचिव भट्टले भृकुटीमण्डपबाट गोप्य रूपले ५ लाख रुपैयाँ असुल्ने गरेको आयोगको प्रतिवेदनमा उल्लेख छ। सदस्यसचिवबाहेक अन्य पदाधिकारीको योग्यता तोकिएको छैन। परिषद्को स्वामित्वमा रहेको भृकुटीमण्डपछेउ खसी बजारको रूपमा चिनिने इक्षुमती (टुकुचा)को तरकारी बजारको जग्गा कौडीको भाउमा भाडा लगाइएको छ। त्यो बजारको क्षेत्रफल ७ रोपनी १५ आना छ। पदाधिकारीको मिलेमतोमा २५ वर्षका लागि परिषद्ले कृषि सहकारीलाई भाडामा दिएको छ। बोलपत्र आह्वान नगरी मासिक १० लाख ८९ हजार तिर्ने गरी हरित कृषि सहकारी संस्थालाई परिषद्ले उक्त जग्गा भाडामा दिएको छ । समाज कल्याणमा पदाधिकारीको ब्रह्मलुट पूर्वमन्त्रीसहित १४ जनाविरूद्ध ३१ करोड ५२ लाखको भ्रष्टाचार मुद्दा जग्गा भाडामै कराेडाैं भ्रष्टाचार, पूर्वमन्त्री सहित १४ विरुद्ध ३१ करोडको मुद्धा, १० वर्ष कैद माग गरिबी निवारणको १९ अर्ब जोखिममा समाज कल्याण परिषद्मा ब्रह्मलुट : अनुसन्धानको जिम्मा अख्तियारलाई यसअघि अख्तियारले पूर्वमन्त्री बद्रीप्रसाद न्यौपाने र टेकबहादुर गुरुङलगायत १४ जनाविरुद्ध विशेष अदालतमा मुद्दा दायर गरिसकेको छ। भृकुटीमण्डपको ६० रोपनी जग्गा फनपार्कलाई भाडामा लगाउँदा प्रचलित मापदण्ड र प्रक्रिया उल्लंघन गरेको आरोपमा उनीहरूविरुद्ध अख्तियारले मुद्दा दायर गरेको हो। पूर्वमन्त्रीद्वय न्यौपाने र गुरुङसहित समाजकल्याण परिषद्का तत्कालीन पदाधिकारी उपाध्यक्ष प्रमोद मेहता, सदस्यसचिव रविन्द्रकुमार, कोषाध्यक्ष कुञ्जबिहारीप्रसाद चौधरी, तत्कालीन सदस्यत्रय हरि न्यौपाने, मोहनराज शर्मा र मदनकुमारलाल कर्णविरुद्ध मुद्दा दायर गरेको छ । अख्तियारले उनीहरूविरुद्ध परिषद् स्वामित्वको अति मूल्यवान जग्गा कौडीको मोलमा भाडामा दिएर ३१ करोड ५२ लाख रुपैयाँ भ्रष्टाचार गरेको आरोप लगाएको छ। फनपार्कको हकमा प्रतिरोपनी मासिक ९ हजार २ सय ५० रुपैयाँ भाडा दिएको थियो ।"
नेपाली भूभाग फिर्ता गर्न बेलायती मन्त्रीलाई ज्ञापनपत्र,"काठमाडौँ : ग्रेटर नेपाल राष्ट्रवादी मोर्चाले सुगौली सन्धिका क्रममा गुमेको नेपाली भूभाग फिर्ता गराउन मागसहित नेपाल भ्रमणमा रहेका बेलायतका रक्षामन्त्रीलाई ज्ञापनपत्र बुझाएको छ । ग्रेटर नेपालले काठमाडौँस्थित बेलायती दूतावासमार्फत् नेपाल भ्रमणमा रहेका बेलायतका रक्षा राज्यमन्त्री मार्क ल्याङकेष्टरलाई सुगौली सन्धिका क्रममा गुमेको नेपाली भूभाग फिर्ता गर्न मागसहितको ज्ञापनपत्र बुझाएको हो । मोर्चाका अध्यक्ष फणीन्द्र नेपालले शु्क्रबार उक्त तीन बुँदे पत्र बेलायती दूतावासमार्फत् मन्त्री ल्याङकेष्टर बुझाएका हुन् । ज्ञापनपत्रमा बेलायतले चाहेमा नेपालले गुमाएर हाल भारतमा गाभिएको भूमि सजिलै फिर्ता सम्भव रहेको जिकिर गरेका छन् । 'सुगौली सन्धिमा गुमाएको जमिन फिर्ता लिने कुरा कुनै जटिल समस्या होइन, खाली बेलायतले यो हाम्रो दायित्व हो भन्ने बुझिदिनुपर्छ', ज्ञापनपत्रमा भनिएको छ, 'ग्रेटर नेपाल राष्ट्रवादी मोर्चा बेलायत सरकारले भारत सरकारलाई नेपालको जमिनमाथि भारतको कब्जा तत्काल अन्त्य गर्न दबाब दिनु बेलायतको नैतिक दायित्व हो भन्ने ठान्दछ ।' ग्रेटर नेपालले सैनिक कारबाही गरेर फकल्यान्ड टापुमाथि बेलायती झन्डा फहराउने देशले सैनिक कारबाही गरेरै गोआमा कब्जा जमाएको भारतलाई नेपालको जमिन फिर्ता गर्ने बाध्यकारी वातावरण बनाइदिनुपर्ने माग गरेको छ । 'नेपाली जनताको मागमा समर्थन जनाएर हामीमाथि न्याय प्रदान गरी उपनिवेशको अन्त्यमार्फत स्वतन्त्रताको घोषणा होस् भन्ने माग दोहोर्याउन चाहन्छौँ', नेपालले भनेका छन् । ग्रेटर नेपालले सुगौली सन्धिका क्रममा गुमेको भूमि फिर्ता लिन नेपाल लालायि रहेको बताउँदै त्यो भूमिलाई भारतले उपनिवेशमा राखेको जनाएको छ। 'कुनै बेला मेचीपूर्व टिस्टा नदीको नगरकट्टासम्म र महाकाली पश्चिम सतलज नदीसम्म बेलायतको उपनिवेशमा रहेको हाम्रो जमिन बेलायतले त्यो क्षेत्र छाडेपछि त्यतिबेलै स्वतन्त्र भयो कि भएन ?', ग्रेटर नेपालले भनेको छ, 'के बेलायतले त्यो नेपाली भूभाग भारतका हातमा छोडेर गएको हो ? के उपनिवेश हस्तान्तरण हुन्छ ?'"
अझै खुलेनन् विद्यालय,"जुम्ला : कर्णालीका हिमाली जिल्लामा फागुन १ गतेबाट नयाँ शैक्षिक सत्र सुरु हुन्छ । शैक्षिक सत्र सुरु हुनुअघि माघ २५ गतेदेखि भर्ना अभियानका लागि विद्यालय खुल्नुपर्ने हो । तर, शैक्षिक सत्र सुरु भएको साता बितिसक्दासमेत जुम्लामा विद्यालय खुलेका छैनन् । कम्तीमा ४५ दिनको जाडो बिदापछि अनिवार्य विद्यालय खुल्नुपर्ने भए पनि यहाँका अधिकांश विद्यालय सुनसान छन् । माघ १ गतेदेखि जुम्लाका निजी विद्यालयमा पढाइ सुरु भइसकेको छ । तर, सधैं लामो समयसम्म बिदामा बस्ने सामुदायिक विद्यालयका शिक्षक उपस्थित नहुँदा भर्ना अभियान सुरु हुन सकेको छैन । जाडो बिदामा घर गएका शिक्षक हाजिर नभएपछि भर्ना अभियानसमेत सुरु हुन सकेको छैन । चिसो छल्न घर गएर शिक्षक अनेक बहाना गर्दै हरेक शैक्षिक वर्षको केही महिना बितेपछि मात्रै विद्यालयमा आउने गरेको स्थानीय सूर्य नेपालीले बताए । शिक्षकले मनपरी गर्दै आएका छन्, नेपालीले भने, अधिकांश समय बिदामा बस्छन् । यसले गरिबका छोराछोरीको भविष्यमाथि खेलबाड भइरहेको छ । समयमा विद्यालय नआउने शिक्षकको तलब कट्टी गर्नुपर्ने स्थानीयको माग छ । शैक्षिक चेतना अभावले अभिभावक शिक्षक नआउँदा एकदिन भए पनि घरको काममा बालबच्चा सघाउलान् भन्दै केही भन्दैनन् । वर्षमा कम्तीमा एक सय ९० दिन विद्यालयमा अनिवार्य पढाइ हुनुपर्ने प्रावधान छ । तर, जुम्लाका कुनै पनि विद्यालयमा निर्धारित समयसम्म अध्ययन हुँदैन । शिक्षा क्षेत्रमा नेतृत्व गर्नेका बालबच्चा सामुदायिक विद्यालयमा नहुँदा सामुदायिक विद्यालय जागिर खाने थलोका रूपमा मात्रै स्थापित भएको नागरिक समाज जुम्लाका सचिव सरोज शाहीको आरोप छ । तातोपानी गाउँपालिका अध्यक्ष नवराज न्यौपानेले भने, गाउँ शिक्षा समितिले गरेको निर्णय कार्यान्वयन नगर्ने विद्यालयको स्थानीय सरकारले सेवा रोक्नेछ । शिक्षक, अभिभावकको लापरबाहीले शिक्षा क्षेत्रको लगानी खेर गएको पातारासी गाउँपालिकाका अध्यक्ष लक्षिमन बोहराको तर्क छ । यता, शिक्षा विकास तथा समन्वय इकाइ प्रमुख महेशदत्त देवकोटाले अनिवार्य विद्यालय खोलेर भर्ना अभियान नचलाएका विद्यालय कारबाहीको भागीदार हुने बताए ।"
"चौकीदारसँग ७५ हजार घुस, पक्राउ परे भीमफेदी कारागारका जेलर",काठमाडौँ : एकजना चौकीदारसँग ७५ हजार रुपैयाँ घुस लिइसकेको अवस्थामा मकवानपुरको भीमफेदीस्थित कारागार कार्यालयका जेलर पक्राउ परेका छन् । भीमफेदी गाँउपालिका६ स्थित कारागार कार्यालयका जेलर तथा शाखा अधिकृत मदन अधिकारीलाई अख्तियार दुरुपयोग अनुसन्धान आयोग हेटौँडाको टोलीले उक्त घुससहित पक्राउ गरेको हो । अधिकारीले चौकीदारसँग रकम नदिए अन्य कारागारमा सरूवा गरिदिने भन्दै घुस लिएका थिए । यो सूचना पाएपछि हेटौँडास्थित अख्तियारको टोलीले अधिकारीलाई ७५ हजार रुपैयाँ घुससहित उनको निवासबाटै पक्राउ गरी हिरासतमा लिएको काठमाडौँस्थित अख्तियारका प्रवक्ता तथा सहसचिव रामेश्वर दंगालले जानकारी दिए ।
"वीर अस्पतालको लिफ्ट चुडिँएर दुई जनाको मृत्यु, एक गम्भीर",काठमाडौँ : वीर अस्पतालको निर्माणाधीन भवनमा जोडिएको अस्थायी लिफ्ट चुडिँदा दुईजनाको घटनास्थलमै ज्यान गएको छ। लिफ्ट चुँडिएर झरेका तीनजनामध्ये सप्तरीका २५ वर्षीय नवीनकुमार चौधी र २० वर्षीय भूमिकुमार चौधरीको ज्यान गएको हो । बिहीबार राति करिब आठ बजे भएको यो घटनामा उनीहरुसँगै झरेका सप्तरीका सचितानन्द चौधरी गम्भीर घाइते भएका छन् । उनको वीर अस्पतालस्थित ट्रमा सेन्टरमा उपचार भइरहेको प्रहरीले जनाएको छ। महानगरीय प्रहरी वृत्त जनसेवाका प्रमुख डिएसपी टेकुनन्द इवालिम्बुका अनुसार चार तलामाथि लिफ्ट चुँडिएर खस्दा रक्तश्राव बढी भएकाले घाइतेको अवस्था गम्भीर रहेको छ । लिम्बुका अनुसार ज्यान गुमाएका र घाइते सबै निर्माण मजदुर हुन् । उनीहरुको जीवन बिमा निर्माण कम्पनीले गरिदिएको खुलेको छ। प्रहरीका अनुसार सामान लिएर माथि गएका उनीहरु चारतलामा डोरी चुँडिएपछि भुइँमा बजारिएका थिए । दुवै जनाको शव पोष्टमार्टमका लागि त्रिवि शिक्षण अस्पताल लगिएको छ। वीर परिसरमै निर्माणाधीन ९ तले सर्जिकल भवनको लिफ्ट चुँडिएको हो । यो भवनको छैटौँ तला बनिरहेको छ ।
चार महिनादेखि स्वास्थ्यकर्मीले तलब पाएनन्,"दमौली : तनहुँको शुक्लागण्डकी नगरपालिका५ बेलचौतारास्थित जिपी कोइराला राष्ट्रिय श्वासप्रश्वास उपचार केन्द्रका स्वास्थ्यकर्मीले चार महिनादेखि तलब नपाएको गुनासो गरेका छन्। अस्पतालमा कार्यरत ६० मध्ये करारका ५७ स्वास्थ्यकर्मी र कर्मचारीले असोज महिनादेखिको तलब नपाएको गुनासो गरेका हुन्। तीन स्वास्थ्यकर्मी सरकारले काजमा खटाएको स्थायी दरबन्दीका हुन्। चार महिनादेखि तलब नपाउँदा समस्या भएको प्रशासन शाखामा कार्यरत नायव सुब्बा पूजा कार्कीले बताइन्। सिन्धुली घर भई उपचार केन्द्रमा कार्यरत उनले मासिक खर्चका लागि घरबाटै रकम मगाउनुपर्ने बाध्यता रहेको गुनासो गरिन्। उनले भनिन्, 'आफ्नै जागिर भए पनि तलब नपाउँदा घरबाटै मागेर गुजारा टारिरहेको छु।' उनका अनुसार करारका कर्मचारीको म्याद थप नहुँदा अन्योलको स्थिति सिर्जना भएको छ। उपचार केन्द्रका प्रमुख डा रामकुमार श्रेष्ठले सरकारले बजेट विनियोजन नगर्दा तलब खुवाउन नसकिएको जानकारी दिए। चालू आर्थिक वर्षमा सरकारले अस्पतालका लागि अत्यन्तै न्यून बजेट पठाएको उनले बताए। उनले भने, 'सरकारले अस्पतालमा कार्यरत कर्मचारीको तलबभत्ता र प्रशासनिक खर्चमा २० लाख पठाएको थियो। तर एक महिनामा तलबभत्तामा १५ लाख खर्च हुन्छ।' उनका अनुसार सरकारले पठाएको रकमले एक महिनाको तलब खुवाउन पुगेको छ। उनले सरकारले पठाएको रकमबाट साउन महिनाको तलब दिएर पाँच लाख बचेको र अस्पतालको आन्तरिक रकम थप गरेर भदौ र असोज महिनाको तलबभत्ता भुक्तान गरिएको बताए। २०६७ मा तत्कालीन प्रधानमन्त्री माधवकुमार नेपालको नेतृत्वको सरकारले पूर्वप्रधानमन्त्री एवं नेपाली काङ्ग्रेसका पूर्वसभापति स्व गिरिजाप्रसाद कोइरालाको स्मृतिमा राष्ट्रियस्तरको श्वासप्रश्वास उपचार केन्द्र स्थापना गर्ने निर्णय गरेको थियो। सरकारको निर्णयअनुसार सोही ठाउँमा रहेको सेतीगङ्गा सामुदायिक अस्पतालको स्वामित्व हस्तान्तरण गरी श्वासप्रश्वास उपचार केन्द्र सञ्चालन गरिएको हो। लामो समयदेखि सञ्चालन भएको अस्पतालमा छुट्टै श्वासप्रश्वास उपचार केन्द्र स्थापना हुनसकेको छैन।रासस"
धम्क्याउने विरुद्ध मुद्दा,"गुलरिया : मुलुकी अपराध संहिता ०७४ ले अपराधिक लाभसम्बन्धी कसुरमार्फत कारवाही गर्ने कानुनी प्रकृया तोकिदिएपछि विभिन्न बाहनामा धम्क्याउनेमाथि मुद्दामामिला गर्न सजिलो भएको छ। मुलुकी संहिता निर्माण पूर्व स्पष्ट कानुन अभावमा विभिन्न धम्कीका मुद्दाहरुको छिनोफानो गर्दा कठिनाई हुँदै आएको थियो। पछिल्लो समय जिल्लामा अपराधिक लाभसम्बन्धी घटनाका मुद्धा वृद्धि भैरहेको बर्दिया जिल्ला अदालतका श्रेष्तेदार यमप्रसाद वास्कोटाले बताए। विशेषगरी ठेक्का पट्टालगायत निर्माण क्षेत्रमा तथा विभिन्न स्वार्थका कारण धम्काउने प्रवृत्ति बढ्दो छ। उनले भने,' पहिले कानुन नहुँदा कारवाही प्रक्रिया कठिन थियो, मुलुकी अपराध संहिता बनेपछि मुद्धामामिलातर्फ सहज भएको छ।' पीडितको निवेदनका आधारमा राजापुर नगरपालिका १० बस्ने टेकबहादुर चौधरीलाई फोनमार्फत धम्की दिएको भन्ने मुद्धामा मधुवन नगरपालिका ८ का जीवन खत्रीलाई बर्दिया जिल्ला अदालतले पुर्पक्षका लागि थुनामा राख्ने आदेश दिएको छ। बर्दिया जिल्ला अदालतका जिल्ला न्यायधीश किरणकुमार पोखरेलको आदेशले खत्रीलाई थप अनुसन्धानका लागि थुनामा राखेको हो। श्रेष्तेदार वास्कोटाका अनुसार मुलुकी अपराध संहिता ०७४ को २५३ को उपधारा (१) र (२) को कसुरमा मुद्धा दर्ता भएको छ। ऐनको दफा २५३ को उपदफा (३) को (क) वमोजिम सजायको व्यवस्था छ। धम्क्याउने व्यक्तिलाई सात वर्ष सम्म कैद र ७० हजार रुपैयाँसम्म जरिवानाको व्यवस्था छ। पीडितको जाहेरीमा खत्रीले फोनमार्फत गोली हानी ज्यान मार्ने धम्कीसहित ५० हजार रुपैयाँ माग गरेको उनले जानकारी दिए। बर्दियाको बढैयाताल गाउँपालिका२ निवासी अटोरिक्सा व्यावसायी रामबहादुर सुनारलाई धम्क्याउने ६ जनाविरुद्ध अदालतमा मुद्धा दर्ता भएको छ। पीडितको उजुरीका आधारमा उनीहरुविरुद्ध अपराधिक लाभसम्बन्धी कसुरमा मुद्धा दर्ता भएको हो। उनीहरुले भोलागौडीसीतापुर सडकखण्डमा सुनारले अटोरिक्सा गुडाए बापत १० हजार रुपैयाँ नदिए रिक्सा तोडफोड गर्ने लगायत ज्यान मार्नेसम्मको धम्की दिएको उजुरीमा छ। बर्दिया जिल्ला अदालतले अटोरिक्सा चालकसँग हप्ता असुली गर्ने उजुरीबारे छानविन गरिरहेको छ।अपराधिक लाभसम्बन्धी कसुरमा मुद्धा चलिरहेकाले उनीहरुलाई धरौटीमा रिहा गरिएको छ।"
"टुँडिखेलमा संस्कृति ज्ञान परीक्षा, हजारौ विद्यार्थी उपस्थित हुने","काठमाडौं : हिन्दू स्वयंसेवक संघ नेपालले काठमाडौंको टुडिखेलमा स्वामी विवेकानन्द संस्कृति ज्ञान परीक्षा आयोजना गर्ने जनाएको छ । संघले त्यसका लागि शुक्रबार हजारौ विद्यार्थी भेला गर्ने भएको छ । नेपालको धर्म, संस्कृति, भाषा, भुगोल, राष्ट्रिय विभूति लगायत नेपालको वैदिक इतिहास सम्बन्धी ज्ञान अभिवृद्धि बढाउन कार्यक्रम गरिने जनाएको छ । हिन्दू स्वयंसेवक संघ नेपालले विगत चार वर्षदेखि नेपालका विद्यार्थीलाई लक्षित गरी देशभर स्वामी विवेकानन्द संस्कृति ज्ञान परीक्षा लिँदै आएको एक विज्ञप्ती जारी गरि जनाएको छ । गत वर्ष काठमाडौंमा करिब ८ हजार विद्यार्थी सहभागी भएका थिए । उपत्यका संयोजक आदित्य खनालले परीक्षामा काठमाडौं, भक्तपुर र ललितपुरका सरकारी, निजी र सामुदायिक गरी २ सयभन्दा बढी स्कुलका विद्यार्थीले सहभागि हुने बताए । सहभागी विद्यार्थीलाई संघले एक पुस्तक उपलब्ध गराउनेछ । परीक्षामा प्रथम हुने विद्यार्थीलाई ५१ हजार, द्वितीय हुनेलाई २५ हजार र तृतीय हुनेलाई १५ हजार रुपैयाँ र प्रमाणपत्र प्रदान गरिनेछ ।"
विदेशी रकम साटिदिने भन्दै ठगी गर्ने तीनजना पक्राउ,"काठमाडौं : विदेशी रकम साट्ने बाहनामा ठगी गर्ने तीनजना पक्ताउ परेका छन्।महानगरीय प्रहरी परिसर काठमाडौंले गोगंवु, सामाखुसी, नयाँबसपार्क लगायतको इलाकामा कार्यक्षेत्र बनाई विदेशी रकम साट्ने भन्दै ठगी गर्ने युवालाई पक्राउ गरेको हो। परिसरको विशेष टोलीले खोज तलास गर्ने क्रममा गोगबुबाट तीनजनालाई अमेरिकन डलर, साउदी दिराम, दिनार, कतारी रियाललगायतका रकमसहित नियन्त्रणमा लिइएको प्रवक्ता होविन्द्र बोगतीले जानकारी दिए। घटनाबारे थप अनुसन्धान भइरहेको उनले बताए। जिल्ला सिन्धुली डकाहा सिरतोली गाउँपालिका९ घर भई हाल गोलढुङ्गा वस्ने वर्ष ३४ को धर्म सिंह घिसिङ्ग, सिन्धुली गिनाखु गाउँपालिका २ घर भई हाल गोलढुङ्गा बस्ने २७ वर्षीय लालबहादुर घिसिङ्ग, र नवलपरासी गैडाकोट नपा ३ घर भई हाल गोलढुङ्गा बस्ने ३० वर्षीय उपबहादुर गाहा मगरलाई प्रहरीले पक्राउ गरेको हो। प्रहरीले उनीहरुको साथबाट अमेरिकन डलर,भारतीय रुपैयाँ,साउदी रियाल र नेपाली रुपैयाँ सात हजार र तीन थान मोबाइल बरामद गरेको छ। उनीहरुले विदेशबाट आएका व्यक्तिलाई विदेशी रकम सस्तोमा दिने भनी प्रलोभन देखाउने,अगाडि पछाडी विदेशी रकम राखी बन्डल बनाई सस्तोमा साट्ने, भर्खर विदेशबाट फर्केको भन्दै कुना काप्चामा साट्ने भनी लाने र रकम लिएपछि भाग्ने र कुटपीट समेत गर्दै आएको प्रहरीले जनाएको छ।"
विज्ञ अभावले अनुसन्धानमा समस्या,"काठमाडौं : मानव अधिकार आयोगले विज्ञ अभावमा इन्काउटरसम्बन्धी उजुरीको छानबिन अघि बढाउन सकेको छैन। आयोगमा फेक इन्काउटरका तीनवटा उजुरी परेपनि छानबिन टुंगिएको छैन। प्रहरीको गोली जाँच गर्ने विज्ञ नहुँदा अनुसन्धान अघि नबढेको हो। कुमार लामा घैंटे तथा अर्काे गुण्डानाइके चरी प्रहरी इन्काउटरमा मारिएपछि उनका परिवारले आयोगमा उजुरी दिएका थिए। अनौपचारिक सेवा केन्द्र इन्सेकले मंगलबार सार्वजनिक गरेको पुस्तकमा सन् २०१८ मा पाँचजना व्यक्ति प्रहरी इन्काटरमा मारिएको उल्लेख छ। रुपन्देहीमा दुई, भक्तपुरमा दुई र सुनसरीमा एक गरी पाँच जना व्यक्ति प्रहरी इन्काउटरमा मारिएका छन्। इन्सेकका अनुसार गत मंसिरमा सुनसरीमा ४० वर्षीय नसरुल मियाँको प्रहरी मुडभेडका क्रममा हत्या भएको थियो। त्यस्तै ०७४ फागुनमा रुपन्देहीमा मनोज पुन र सोम आले पनि प्रहरीसँगको मुडभेडमा मारिएका थिए। ती घटनामध्ये आयोगले भक्तपुरको मात्रै छानबिन गरिरहेको छ। भक्तपुरमा गत साउनमा भएको घटनाको आयोगले छानबिन थालेको थियो। चार महिना लामो अनुसन्धानपछि पनि घटना इन्काउन्टर भएनभएको भन्नेमा आयोगले निष्कर्ष निकाल्न सकेको छैन। पेप्सीकोलाका ११ वर्षीय बालक निशान खड्काको अपहरणपछि हत्याको आरोपमा प्रहरी इन्काउन्टरमा मारिएका अजय तामाङ र गोपाल तामाङको परिवारले उक्त घटना गैरन्यायिक हत्या भएको भन्दै छानबिन माग गर्दै आयोगमा साउन २३ मा उजुरी दिएका थिए। पोस्टमार्टम रिर्पाेटमा अपहरणकारीलाई तीनवटा गोली लागेको देखिएको छ। तर ती गोली रिभल्बरकै हो होइन कही जाँच नभएकाले विज्ञबाट अनुसन्धान गर्नुपर्ने देखियो। आयोगले बन्दुक र हतियार विज्ञ झिकाएर थप अनुसन्धान गर्ने निर्णय गरेपनि विज्ञ भने पाउन सकेका छैन, अध्यक्ष अनुपराज शर्माले अन्नपूर्णसँग भने। घटना इन्काउन्टर होहोइन भन्ने कुरा प्राविधिक रूपमा जाँच गर्नका लागि प्रहरी सेवाबाट निवृत विज्ञ खोजिरहेका छौं, तर भेटिएका छैनन्। भारतबाट भए पनि विज्ञ झिकाउने कि भन्ने सोचाइमा पनि छौ, उनले भने। इन्काउटरको घटनाका दोषी ढिलो चाँडो पत्ता लाग्छ, विशेषज्ञ नहुँदा छानबिन कार्य अगाडि नबढेको हो, शर्माले भने। आयोगले अगामी आइतबार बोर्ड बैठक डाकेर इन्काउटर घटनाको छानबिनका लागि विज्ञ झिकाउने विषयमा छलफलको तयारी गरेको छ। महानगरीय अपराध अनुसन्धान महाशाखाको टोलीले भने भक्तपुरको डोलेश्वरमा अपहरणकारीमाथि गोली चलाउँदा उनीहरूको घटनास्थलमा नै मृत्यु भएको बताउँदै आएको छ। प्रत्यक्षदर्शी तथा स्थानीयले घटनाबारे बोल्न नमानेका कारण आयोगलाई इन्काउन्टर हो होइन भन्ने निर्णय गर्न कठिन भएको हो। घटनाका प्रत्यक्षदर्शीबाट सूचना पाउन सकिएन। अब प्राविधिक जाँच पछि वास्तविकता नजिक पुग्ने छौं, अध्यक्ष शर्माले भने। अनुसन्धानका क्रममा बालक अपहरण र त्यसपछि हत्या गर्नुपछि कारण समेत स्पष्ट नभएको आयोगको भनाइ छ। उक्त अपराध गर्नु पछि कारण के हो अझ खुलेको छैन। अपहरणकारी भनिएका व्यक्ति चाहीं सामान्य मजदुर पृष्ठभूमिको रहेको आयोगले प्रारम्भिक अनुसन्धानमा पाएको छ। ४० लाख रुपैयाँ नदिएकोले बालक अपहरणपछि सिधै हत्या गरेको प्रहरीले बताउँदै आएको छ।"
मुद्दा लड्दा सुकुम्बासी,"पहाडको ३५ रोपनी र तराईको दुई बिघा जमिन अदालत धाउँदा र कानुन व्यवसायीको शुल्क तिर्दैमा सकिएको उनको भनाइ। इलाम : सूर्योदय नगरपालिका११ का ६१ वर्षीय इन्द्रप्रसाद ढकालले जग्गा फिर्ता पाउने आसमा ४० वर्ष अदालतको ढोका ढक्ढक्याए। पछिल्लो पटक अदालतले उनको मुद्दा खारेज गरिदियो। यो अवधिमा न्यायका लागि २ करोड रुपैयाँ हाराहारी सकिएको उनको दाबी छ। सम्पत्तिका नाममा अब नागरिकता मात्र बाँकी छ, उनले भने। सर्वोच्च अदालतबाट मुद्दा हारेपछि ढकाल परिवार सरकारले केही गरिदेला कि भन्ने आसमा छ। प्रधानमन्त्री केपी ओली पुस २० मा इलाम आउँदा सुरक्षाकर्मीलाई ठेलठाल पारी उनले एउटा पत्र थमाए। पत्रमा लेखिएको थियो, मुद्दा फिर्ता गरी सुकुम्बासी हुनबाट मुक्त गराइपाऊँ। उनले ०३९ पुस १० मा जिल्ला अदालतमा मुद्दा दायर गरेका थिए। अदालतले म्यादभित्र उजुरी नआएको भनेर आदेश दियो। उनी तत्कालीन पुनरावेदन अदालत पुगे। जिल्ला अदालतकै जस्तो फैसला आयो। उनले सर्वोच्चको शरणमा पुगे। सर्वोच्चले पुनः अध्ययन गरी फैसला गर्न भन्दै पुनरावेदनमा फाइल पठायो। पुनरावेदनले पुरानै कुरा दोहोर्याएर मुद्दालाई किनारा लगाइदिएको उनको भनाइ छ। त्यसपछि उनी सर्वोच्च नै पुगे। सर्वोच्चले केही वर्षअघि ३० वर्ष पुरानो विषय भन्दै मुद्दा अघि बढाउन अस्वीकार गर्यो। ढकाल परिवारसँग प्रशस्त जग्गाजमिन थियो। उनै जग्गावाल परिवार मेची राजमार्गको करफोक खण्डमा छाप्रो बनाएर चटपटे बेची गुजारा चलाउँछ। हामीसँग केही पनि छैन, उनले भने, सरकारले न्याय गर्ला भनेर पर्खिरहेका छौं। दुई छोराबुहारीसहित सात जनाको परिवार छ। प्रधानमन्त्री ओलीले इलामको भेटमा म हेर्छु भन्दै फाइल लगेको उनले सुनाए। खबर आएको छैन, उनले भने, आस गरेर बसेको छु। उनले डा बाबुराम भट्टराई प्रधानमन्त्री हुँदा पनि आफ्ना गुनासा राख्ने प्रयास गरेका थिए। त्यसपछि ओलीलाई भेटेर कुरा गरे पनि फाइल मन्त्रिपरिषद् नपुग्दै सरकार ढल्यो। शेरबहादुर देउवा प्रधानमन्त्री भएका बेला पनि उनी काठमाडौं पुगे। काम सुरु हुनै लागेको थियो, उनले भने, निर्वाचनको समय थियो, आचारसंहिता लाग्यो भनेर घर फर्काए। उनले जनप्रतिनिधि, आफन्तदेखि अड्डाका कर्मचारीको खप्की सहे। मन्त्रालय पुग्दा पियनदेखि सचिवसम्मको हप्काइ खाएको गुनासो उनले सुनाए। करिब २ करोड पर्ने ३५ रोपनी जमिन देखाउँदै उनले भने, मुद्दा लड्दा यस्तो जमिन दुईवटा सकियो। सूर्योदय११ मा रहेको ३५ रोपनी र झापाको बुद्धशान्ति गाउँपालिका शान्तिनगरमा रहेको दुई बिघा जमिन अदालत धाउँदा र कानुन व्यवसायीको शुल्क तिर्दैमा सकिएको उनको भनाइ छ। उनकी श्रीमती तिलरुपाले स्थानीय सरकारले व्यवस्थापन गर्ने आश्वासन दिएको बताइन्। स्थानीय दीपक अधिकारीका अनुसार खडानन्द ढकाल परिवारको जमिन १९९० मै सरकारी अभिलेखमा कायम थियो। तर, उनको जग्गामा तत्कालीन जनप्रतिनिधिले मेला लगाएपछि खडानन्द अदालत गएका थिए। मिलापत्र हुँदा विवादित तीन रोपनीभित्रको ३५ फिट जमिन स्थानीय पञ्चकन्या मन्दिरलाई दान दिने सहमति भयो। तर, लिखतमा ३५ रोपनी जमिन मन्दिरलाई दिएको लेखियो र सहीछाप गराइयो। उनको मृत्युपछि श्रीमतीका नाममा जग्गा आउँदा पनि ढकाल परिवारले यसको सुइँको पाएन। थाहा पाएपछि ०३९ देखि उनीहरू अन्यायविरुद्ध अदालतमा पुगे। विवादित जग्गाको यथार्थ बुझेर प्रतिवेदन पेस गर्न सुझाव समिति बनाइएको सूर्योदयका मेयर रणबहादुर राईले बताए। उनले समितिको प्रतिवेदन आएपछि कार्यपालिकाले सम्बन्धित मन्त्रालयमा लेखेर पठाउने बताए। विवादित जग्गामा पार्क बनाउने नगरपालिकाको योजना छ। पार्क बनाउनुअघि पीडितलाई व्यवस्थापन गर्नुपर्ने स्थानीयको माग छ। मेयर राईले पनि पार्क बनाउनुअघि पीडित परिवारलाई व्यवस्थापन गर्ने बताए।"
