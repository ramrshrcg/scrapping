शीर्षक,विवरण
भड्किलो भीभीआईपी सुरक्षा,"आफूलाई जनताका प्रतिनिधि ठान्ने नेताहरू जनतादेखि नै किन त्रसित? भीभीआईपीको पछुवा गाडीले सडकमा सन्त्रास मच्चाउन थालेपछि स्वाभाविक प्रश्न उत्पन्न भएको छ। पछुवा गाडीसहित सुरक्षाकर्मीका निम्ति सशस्त्र प्रहरीको बजेट राम्रैसँग खर्चिएको छ। ती पछुवाका निम्ति नभएर सुरक्षा गस्तीका निम्ति खरिद भएका सवारी हुन्। नेपालमा नेताहरू आफैं अति विशिष्ट व्यक्ति (भीभीआईपी) मा पार्छन्, आफूलाई। आफैं नियम बनाउँछन्, आफैं आदेशनिर्देशन दिन्छन्। यी काम राज्य ले गरेको मानिन्छ। अर्थात् भीभीआईपीलाई नेपालमा नियमकानुन लाग्दैन। नियम भएको भए यिनीहरू चढेका गाडी विपरीत लेन (दिशा) बाट हुइँकिँदैनथे। सडकमा हिँडिरहेका अन्य सवारी साधनलाई ठक्कर दिँदैनथे। सडकमा नियमन खटेका ट्राफिक प्रहरीले सर्वसाधारणबाट अति मसिनो गल्ती गयो कि लाइसेन्स खोसेर कारबाही गर्न उद्यत हुन्छ। तर विपरीत दिशाबाट हुइँकिँदै अर्काको ज्यान धरापमा पर्ने गरी भीभीआईपीहरू हिँड्दा सलाम ठोक्ने गर्छ। फेरि, यी भीभीआईपीहरूलाई जहिले पनि आत्तुरी पर्छ। ट्राफिक जाम कतिसम्म हुन्छ र यसले आमनागरिकको जनजीवनमा कस्तो असर गरिरहेको छ भन्ने अनुभव यी भीभीआईपीले अनुभव नै गर्न पाउँदैनन्। कारण, यिनीहरूलाई कहिले पनि जाममा पर्नु पर्दैन। जब नेता र मन्त्रीलाई नै मुलुकको सार्वजनिक यातायातको हविगत कस्तो छ भन्ने अनुभूत हुन्न, यो क्षेत्रमा परिवर्तन कहिले आउला? यो प्रवृत्ति र शैली हेर्दा सर्वसाधारण रैती हुन् भने नेताहरू हिजोका राजा, महाराजा। नेपालका कुन नेता र मन्त्रीले देश र जनताका लागि आफ्नो ज्यानै जोखिममा पर्ने गरी काम गरेको छ र तिनलाई कोबाट असुरक्षा छ? विकसित देशका बहालवाला प्रधानमन्त्री साइकल वा ट्याक्सीमा कार्यालय र निवास आउजाउ गरेका समाचार बेलाबेला सार्वजनिक हुने गर्छन्। सिलसिलामा निवृत्त भइसकेका पूर्व पदाधिकारीलाई सशस्त्र प्रहरी बलले आफ्नो ठूलो फौज उनीहरूको सुरक्षा मा अर्पित गर्नुपरेको छ। देश र जनताका सुरक्षानिम्ति रचित यस्ता निकाय नेताका व्यक्तिगत सुरक्षामा अर्पण गरेर मात्र नपुगी उनीहरूलाई गाडी, तेल, मर्मतका नाममा करोडौं रुपैयाँ खर्च हुँदै आएको छ। यसबाट सशस्त्र प्रहरी बलको जुन उद्देश्यका लागि रचना गरिएको थियो, त्यो उद्देश्य पूरा नहुने त छँदैछ। यी भीभीआईपीको सुरक्षामा आफ्ना स्रोत र साधन परिचालन गर्न वाध्य भएको सशस्त्र प्रहरीले आफ्नो नियमित काममा समेत अप्ठेरो परेको गुनासो गर्दै आइरहेको छ। तर उसको गुनासोका सन्दर्भमा सुनुवाइ भएको छैन। सशस्त्र प्रहरीको भूमिका मुलुकका दैवी प्रकोपका बेला प्रभावकारी देखिएको छ। गत २०७२ सालको विनाशकारी भूकम्पमा उद्धार कार्यमा नेपाल प्रहरी र नेपाली सेनासँगै खटिएको सशस्त्र प्रहरी बलले प्रशंसनीय कार्य गरेको थियो। यही आइतबार बेलुका बारा र पर्सामा आएको हावाहुरीमा परेका नागरिकलाई सशस्त्र प्रहरी बलले पनि उद्धार गरेको थियो। तर यस्तो आपत्कालीन अवस्थामा परिचालन गर्नुपर्ने र चौबीसै घन्टा तयार रहनुपर्ने सुरक्षा फौजलाई व्यक्तिका सुरक्षामा परिचालन गरिएको छ। पूर्व प्रधानमन्त्री एवं नेकपाका अध्यक्ष पुष्पकमल दाहाललाई गाडीसहित विभिन्न पदका ४६ जना सुरक्षाकर्मी उपलब्ध छ। पूर्व प्रधानमन्त्री शेरबहादुर देउवालाई २१, पूर्व प्रधानमन्त्री झलनाथ खनाल र माधवकुमार नेपाललाई क्रमशः १७ र १५ जनाको फौज तैनाथ पारिएको छ। यीलगायत अधिकांश प्रभावशाली नेता र पूर्वकर्मचारीले यस्तो सुविधा प्राप्त गरेका छन्। निश्चिय पनि कुनै नागरिकले सुरक्षा मागेमा राज्यले उपलब्ध गराउनुपर्छ। त्यो राज्यको दायित्व हो। तर आवश्यकता नपरेका र राज्यको स्रोत दोहन गर्ने अधिकार भीभीआईपीका नाममा कसैलाई छूट हुनु हुन्न। उनीहरूलाई सुरक्षा थे्रट छ भने नेताकै गाडीमा एकाध सुरक्षाकर्मी पर्याप्त हुन्छ। जनताको जेसुकै होस् आफूले कुनै दुःखकष्ट सहनु नपरोस् भन्ने मानसिकता हाम्रा नेताहरूमा रहुञ्जेल राज्यको स्रोत साधन यसरी नै दोहोन भइरहनेछ। त्यसो हुँदा भीभीआईपीका नाममा लगिएको पछुवा सवारी साधन र सुरक्षाकर्मी दुवै फिर्ता गरिनुपर्छ।"
गट्ठाघरमा एकदिने योग र ध्यान शिविर सम्पन्न,"भक्तपुर : जीवन विज्ञान प्रयोगशालाको गट्ठाघर केन्द्रमा एकदिने योग र ध्यान शिविरको आयोजना सम्पन्न भएको छ । केन्द्रकी शिक्षक सरस्वती भट्टराईले शुक्रबार दिनभरको शिविर सञ्चालन गरेकी हुन् । शिविरमा ध्यान के हो ?, ध्यान किन गर्ने ?, ध्यानका फाइदा के ? न्यून तनावका साथ उच्चतम खुसी भएर कसरी जीवन जिउने, एउटै सत्संकल्पले जीवन कसरी नयाँ बाटोमा हिँडाउन सकिन्छ ?, चक्र के हो र किन गर्नुपर्छ ? जस्ता विषयमा उनले सहभागीलाई प्रशिक्षण दिइन् । शिक्षक भट्टराईले सात चक्रमार्फत् खुसी र सुखी जीवन हुने, प्रेम र ज्ञान बढाउने, स्वस्थ्य र साहसी हुनेजस्ता विषय पनि बताइन् । हरेक बिहान योग र साधना गर्नाले जीवन दिव्य बन्ने र यसले जीवन जिउने कला सिकाउने उनको धारणा थियो ।"
पेस्तोलसहित भारतीय नागरिक पक्राउ,राजविराज : सशस्त्र प्रहरीले शुक्रबार सप्तरीबाट कटुवा पेस्तोलसहित एक भारतीय नागरिकलाई पक्राउ गरेको छ। चेकजाँचका क्रममा भारतको सुपौल जिल्ला डगमारा ग्राम पञ्चायत १२ घर बताउने २३ वर्षीय रमेशकुमार मण्डल पक्राउ परेको सशस्त्र प्रहरी ६ नम्बर गणका एसपी खेम थापाले जानकारी दिए। सशस्त्र प्रहरी बल नेपाल बोर्डर आउट पोस्ट छिन्नमस्ताका सशस्त्र प्रहरी निरीक्षक दीपेन्द्रबहादुर थापाको कमान्डमा खटिएको गस्ती टोलीले मण्डललाई पेस्तोलसहित पक्राउ गरेको हो। सशस्त्र प्रहरी टोलीले छिन्नमस्ता गाँउपालिका ३ गोविन्दपुरस्थित सीमा क्षेत्रबाट मण्डललाई पक्राउ गरेको जनाएको छ। सशस्त्र एसपी थापाका अनुसार हतियार तस्करीहरुले एक पटक पेस्तोल र अर्को पटक गोली ल्याउने गरेका छन्। पक्राउ परेका मण्डललाई आवश्यक कारवाहीका लागि शुक्रबार नै हतियारसहित जिल्ला प्रहरी कार्यालय सप्तरीको जिम्मा लगाइएको छ।
घोडेजात्राका घोडा कोरीबाटी चिटिक्क (१९ फोटो),"काठमाडौं : घोडेजात्राका अवसरमा नेपाली सेनाले सैनिक मञ्च टुँडिखेलमा अश्वकला, साइकल खेल, शारीरिक व्यायाम, युद्धकलालगायतको प्रदर्शन गरेको छ। नेपाली सेनाले घोडेजात्राका अवसरमा हरेक वर्ष सो स्थानमा अश्वकलाका विविध क्षेत्रलाई समावेश हुने गरी आकर्षक कला प्रदर्शनी कार्यक्रम आयोजना गर्दै आएको छ। राष्ट्रपति विद्यादेवी भण्डारी, उपराष्ट्रपति नन्दबहादुर पुन टुँडिखेल पुगेर घोडेजात्रा अवलोकन गरे। घोडाहरू सिंगारेर टुँडिखेल ल्याइएका थिए। धेरै घोडाको याल (गर्दनमा पलाउने लामालामा बाक्ला भुत्ला) र पुच्छर बाटिएको थियो। प्रधानमन्त्री केपी शर्मा ओली, राष्ट्रियसभाका अध्यक्ष गणेशप्रसाद तिमिल्सिना, उपप्रधानमन्त्री तथा रक्षामन्त्री ईश्वर पोखरेललगायत मन्त्रीगणले टुँडिखेल पुगेर घोडेजात्रा अवलोकन गरे। घोडेजात्रा काठमाडौं उपत्यकामा मात्र मनाइन्छ। प्रत्येक वर्ष चैत्र कृष्ण औँशीका दिन टुँडिखेलमा घोडेजात्रा देखाइन्छ। सो अवसरमा राष्ट्रपति भण्डारीले घोडेजात्राअन्तर्गत भएका म्युजिकल राइड प्रतियोगितामा प्रथम भएका सहसेनानी राजेश श्रेष्ठ र द्वीतीय स्थान प्राप्त गर्ने सहसेनानी अजयजङ्ग सुवेदीलाई पुरस्कार प्रदान गरिन्। यसैगरी उनले शो जम्पमा प्रथम र द्धितीय स्थान प्राप्त गर्ने क्रमशः ओमप्रसाद यादव र जगदिश घिसिङलाई पनि पुरस्कार प्रदान गरिन्। कार्यक्रममा तालीम प्राप्त कुकुरले प्राथमिक उपचार, कुहिने र नकुहिने फोहर सङ्कलनको गरेको दृश्य आकर्षक रहेको थियो। यस्तो छ विश्वास जनविश्वासअनुसार टुँडिखेलको पूर्वदक्षिण दिशामा रहेको एउटा रूखमा बास गर्ने गुरुमापा भन्ने राक्षसले सहरका बालबालिकालाई खाने गरेको थियो। पीडित सहरवासीले विभिन्न उपायले त्यसलाई संहार गरे पनि उसको प्रेतात्मा फेरि जागा भई बालबालिकालाई अनिष्ट गर्नसक्ने भय जनतामा रह्यो। यसै कारण प्रत्येक वर्ष चैत्र कृष्ण औँसीका दिन घोडेजात्रा गरी गुरुमापाको आत्मालाई घोडाको टापले कुल्चाएर दबाउने गरिन्छ। यसो गर्दा गुरुमापाको आत्माले स्थानीयवासीलाई दुःख नदिने जनविश्वास छ। साथै सहरका कुनै पनि बालबालिकामाथि खतरा नहोस् भनी आजै राति त्यही रूखको फेदमा गुरुमापालाई खानेकुरा पनि दिइन्छ। आजकै दिन ललितपुरमा पनि एउटा कानो घोडा दौडाएर घोडेजात्रा मनाउने परम्परा रहिआएको छ। हेर्नुस् दीपेन श्रेष्ठले खिचेका घोडेजात्राका फोटोहरूः"
पाटनकाे घोडेजात्रामा पर्वतले देखायाे यस्ताे कौशल (फाेटाेफिचर),"ललितपुर : नेवार समुदायको सौन्दर्य नै हो घोडेजात्रा । काठमाडौं उपत्याकामा महत्वपूर्ण पर्वकै रुपमा मनाइने यो जात्रा यस वर्ष पनि भव्य रह्यो । काठमाडौं जिल्लामा झैँ ललिपुरको पाटनमा पनि घोडेजात्रा उत्तिकै लोकप्रिय छ । आज शुक्रबार पाटनमा मनाइएको घोडेजात्रा अघिल्ला वर्ष झैँ रोचक थियो । जात्राको लागि पर्वत नामको घोडा नारायणहिटीबाट ल्याइएको थियो । जसलाई पूजा गरी, सिंगारपटार गरी ललितपुरको नगर परिक्रमा नै गराइयो । घोडालाई पाटनको मंगलबजारबाट हिँड्न सुरु गराइ बालकुमारी पुर्याइ समापन गर्ने चलन छ । यस पर्वमा घोडालाई दानापानी खुवाएपछि पूजा गरी घोडालाई डुलाउने गरिन्छ । आज शुक्रबार पर्वत घोडाको कौशल र जात्रा अवलोकन गर्न हजारौं स्थानीयबासीको घुइँचो नै लाग्यो । घोडचढी गर्ने भने नेवार समुदायकै खास व्यक्ति हुन्छन् । वर्षौँ पुरानो यो संस्कार ललितपुरका साथै काठमाडौंमा पनि हरेक वर्ष मनाइन्छ ।"
अभियुक्त पक्राउ गर्न इन्टरपोलको सहायता,"तनहुँ : दुई साताअघि भएको एक हत्याको घटनामा संलग्न अभियुक्त पक्रनका लागि तनहुँ प्रहरीले इन्टरपोलको सहयोग लिने तयारी गरेको बताएको छ । तनहुँको म्याग्दे गाँउपालिका६ को शेराटारमा स्थानीय सुनिल पराजुलीको खुकुरी प्रहारबाट म्याग्दे२ गुणादीका ३३ वर्षीय बालकुमार श्रेष्ठको ज्यान गएको थियो । स्थानीय वस्तु निकासीको ठेक्का पाएका श्रेष्ठसँग रकम माग गरेका पराजुलीले कुरा नमिलेपछि खुकुरी प्रहार गरेका थिए । घटनाको केही दिनमै उपचारका क्रममा गम्भीर रहेका श्रेष्ठको ज्यान गएको थियो । घटनालगत्तै पराजुली भारत फरार भएकाले पक्रनका लागि इन्टरपोलमार्फत पत्राचार गर्न लागिएको प्रहरी नायब उपरीक्षक श्यामु अर्यालले बताए । लोकेशनका आधारमा भारतमा लुकेको आशंकामा पक्रनका लागि नेपाल प्रहरीको इन्टरपोल शाखामार्फत पत्राचार गरिएको छ, उनले भने । घटनामा संलग्नताको आशंकामा ६ जनालाई प्रहरीले नियन्त्रणमा लिइसकेको छ । फरार पराजुलीलाई पक्रेमा घटनाबारे सही निष्कर्षमा पुग्न सकिने प्रहरी ठम्याइ छ । घटनाले असुरक्षा बढाएको भन्दै दोषी पक्रन स्थानीय तथा मृतकका आफन्तले प्रशासनलाई दबाब दिएका छन् । प्रहरीले सहयोगीलाई पक्रे पनि पराजुलीलाई पक्रन नसकेकाले खोजी तीव्र पारेको थियो । खोजीका क्रममा उनी नेपालबाट भारत गएको निष्कर्ष निकालेपछि प्रहरीले उनलाई पक्रन इन्टरपोलको सहयोग लिन लागेको बताइएको छ । प्रहरी नायब उपरीक्षक अर्यालले इन्टरपोलमार्फत केही दिनभित्रै पराजुलीका नाममा पक्राउ नोटिस जारी गरिने जानकारी पाएको बताए ।"
प्रहरीकै पेस्तोल खोसेर प्रहरीलाई प्रहार,इटहरी : सुनसरीको भोक्राहा ७ मा गोली चलेको छ। गोली लागि एक जना प्रहरी र एक स्थानीय घाइते भएका छन्। नेपाल भारत सीमा नजिकको सोनियाई भन्ने ठाउँमा गोली चलेको हो। चेकजाँचको लागि खटिएको प्रहरीले केही व्यक्तिलाई रोकेर चेकजाँच गर्न खोज्दा प्रहरीको पेस्तोल खोसेर प्रहरीलाई नै प्रहार गरेको सुनसरीका डीएसपी ज्ञानेन्द्र फुँयालले जानकारी दिए। घटनाको विस्तृत विवरण आइसकेको छैन ।
"हिउँपहिरोमा परी ३ तीर्थयात्रु बेपत्ता, भारी हिमपातले उद्दारमा कठिनाइ","डोल्पा : तीर्थ गएका ३ जना हिउँपहिरोमा परेर बेपत्ता भएका छन्।शेफोक्सुण्डो गाउँपालिका३ शेगुम्बाबाट तीर्थ गएका ३ जना हिउँ पहिरोमा परी बेपत्ता भएका हुन्। हिउँ पहिरोमा हराएकामा शेफोक्सुण्डो गाउँपालिका३ का ३७ वर्षीय फुर्वा ठिन्लया गुरुङ,सोही ठाउँमा बस्ने १८ वर्षीय पेमा कुन्साङ गुरुङ र ३ कै १२ वर्पीय फुन्छोक गुरुङ हिउँ पहिरोमा वेपत्ता भएको गाउँपालिकाले जानकारी दिएको छ। यहि चैत्र १७ गते दिउँसो १ बजेतिर शेगुम्बाको शेल्रीढुक्टा भन्ने तीर्थमा घुम्न गएको समयमा उनीहरु हिउँ पहिरोमा परेर वेपत्ता भएको प्रहरीले जानकारी दिएको छ। गोन्मोक्ष गुम्बा बसी घर फर्किने क्रममा उनीहरु हिउँपहिरोमा परेर वेपत्ता भएको सँगै तीर्थ गएका न्मोक्ष गुम्बाका मुख्य पूजारी तेनछोईक्याप लामाले जानकारी दिएका छन्। उनले आफू पनि हिउँपहिरोमा परेको र बाँच्न सफल भएको बताएका छन्। सञ्चारको सुविधा नभएको कारण एक सातापछि मात्रै हराएको थाहा भएकाले उद्धारका लागि जिल्ला प्रहरी र जिल्ला प्रशासनमा लिखित रुपमा अनुरोध गरेको शेफोक्सुण्डो गाउँपालिकाका अध्यक्ष टासिटुण्डुप गुरुङले बताए। उनका अनुसार ल्होसारदेखि भोटवासीको नयाँ वर्ष सुरु हुने र नयाँ वर्ष सुरुसँगै सबैभन्दा पहिला क्रिष्टल माउण्टेनमा तीर्थ यात्रा गरेर पाप काटिने र धर्म प्राप्ति हुने विश्वासका साथ यतिबेला तीर्थयात्री त्यहाँ जानेगर्छन्। क्रिष्टल माउण्टेनलाइब कैलाश हिमालका रुपमा लिने र कैलाश हिमालको परिक्रमा गरेमा पुण्य कमाउनुका साथै स्वर्ग जाने बाटो खुल्ने विश्वास रहेको गाउँपालिका उपाध्यक्ष धावासम्डुक गुरुङले बताए। स्थानीयले उद्धारका लागि निवेदन दिएपनि भारी हिमपातका कारण उद्धारका लागि सम्भव भने नरहेको जिल्ला प्रहरी कार्यालय डोल्पाले जानकारी दिएको छ। ५८ सय मिटरको उचाईमा उक्त क्षेत्र पर्ने र यति बेला ३ फिटभन्दा धेरै हिउँ जमिरहेकाले उद्धारका लागि आँट गर्न नसक्ने प्रहरी नायव उपरीक्षक अबदेश बिष्टले जानकारी दिए।हिउँपहिरोमा परेर सयौं चौरीगाई वेपत्ता छन्।"
हुरीपीडित एसईई परीक्षार्थीलाई अखिलको साथ,"भलुई भरवलिया (बारा) : हुरीले वस्ती उजाड बनाएपछि अन्यौलमा परेका एसईई परीक्षार्थीलाई अखिल नेपाल राष्ट्रिय स्वतन्त्र विद्यार्थी युनियन(अनेरस्ववियु) विद्यार्थी नेताले साथ दिएका छन्। चार दिनदेखि हुरी प्रभावित वस्तीमा एसईई परीक्षार्थी खोजिरहेका अनेरस्ववियु र अनेरस्ववियु क्रान्तिकारीले १३ परीक्षार्थीलाई शुक्रबार परीक्षा दिने वातावरण बनाइ दिएका छन्। हुरीले बढी क्षति पुर्याएको फेटा गाउँपालिको पुरैनिया र भलुईभरवलियाका १३ जना विद्यार्थीलाई अखिलका विद्यार्थी नेताले परीक्षा दिनका लागि आवश्यक सामाग्री उलपब्ध गराएर केन्द्रसम्म पुर्याएका छन्।पुरैनिया र भलुई भरवलियाका परीक्षा केन्द्र प्रसौनी गाउँपालिकाको खुटवा प्रसौनीमा रहेको छ। परीक्षार्थीलाई परीक्षा अवधिभर परीक्षा केन्द्र नजिक बस्न र खानको व्यवस्था समेत मिलाएको अखिल केन्द्रीय सचिव तथा प्रदेश २ की इन्चार्ज आरती लामाले बताइन्।'गाउँमा बसेर पढ्न सक्ने वातावरण छैन, घटना र त्यसपछि मानिसको भीडले विद्यार्थीलाई मनोवैज्ञानिक ढंगले असर पारिरहेको छ,' लामाले भनिन्, 'त्यसैले उनीहरुलाई गाउँबाट निकालेर परीक्षा केन्द्र वरपर नै बस्ने वातारण बनाएका हौं।होटल नभएकाले साथीको घरमा राखेका छौं र अब उनीहरु परीक्षा सकाएर मात्रै घर फर्कनेछन्।' हुरीले घर भत्काउँदा कतिपय विद्यार्थीको साथमा प्रवेश पत्र समेत छैन्। प्रवेश पत्र नभएका विद्यार्थीलाई प्रमुख जिल्ला अधिकारीसँग समन्वय गरेर तत्काल परीक्षा दिने वातारण बनाएको लामाले बताइन्। यसअघि हुरी प्रभावित वस्तीमा पुगेर अनेरस्ववियुले एसईई परीक्षार्थीलाई टर्च लाइट वितरण गरेका थिए। अखिलका महासचिव ऐनबहादुर महर, अखिल क्रान्तिकारीका केन्द्रीय अध्यक्ष रञ्जित तामाङ, केन्द्रीय सचिव सूर्यनारायण साहसहित अखिलका विद्यार्थी नेताले टर्च वितरण गरेका हुन्। अखिलले एसईई बाहेक गाउँका अन्य विद्यार्थीलाई शैक्षिक सामाग्री उपलब्ध गराउन लागेको महासचिव महरले बताए। चार दिन उद्धारमा जुट्दा विद्यार्थीको अवस्था पनि बुझेका थियौं।एसईई परीक्षार्थीलाई परीक्षा दिने वातावरण बनाउने काम भयो।अब हामीले अन्य विद्यार्थीले पढ्न पाउने वातारण बनाउन लागिपरेका छौं,' महरले भने। अध्यक्ष महर र तामाङसहित अखिलको टोली हुरी प्रभावित क्षेत्रमा चार दिनदेखि उद्धारमा जुटिरहेका छन्। हुरीले घर भत्काउँदा भएको भगनावशेषलाई पन्छाउने, सरसफाईलगायतको काममा केन्द्रीय टोलीसहित कास्की, म्याग्दी, सर्लाही, मोरङ, पर्सा, मकवानपुर, चिवतनलगायत अन्य जिल्लाको टोली खटिएको महरले जानकारी दिए।"
भीरबाट लडेर एकको मृत्यु,"दोलखा : दोलखाको उत्तरी दुर्गम कालिञ्चोक गाउँपालिकास्थित भैंसे भीरबाट लडेर एक जनाको मृत्यु भएको छ । कालिन्चोक गाउँपालिका१, तारेभीरस्थित भैंसभीरमा घाँस काट्न गएकी १७ वर्षीय चिनिमाया तामाङको लडेर मृत्यु भएको पिता रामबहादुर तामाङले बताए । उनका अनुसार बिहीबार बिहान खाना खाएर खरको घाँस काट्न गएकी तामाङको करिब ११ बजे भीरबाट लडेर मृत्यु भएको हो । उनले प्रहरीलाई शुक्रबार बिहान मात्र टेलिफोन गरी जानकारी गराएको दोलखाका प्रहरीको सूचना अधिकृत एवम् प्रहरी निरीक्षक प्रदिप महतले जानकारी दिए । थप अनुसन्धानका लागि ईलाका प्रहरी कार्यालय सिंगटीबाट प्रहरी टोली खटिएको छ। घटनाको विस्तृत विवरण भने आउन बाँकी रहेको सूचना अधिकृत महतले जानकारी दिए ।"
एकीकृत घुम्ती शिविरबाट हजारौं लाभान्वित,"डोटी : डोटीको आदर्श गाउँपालिकामा संचालन भएको तीन दिने एकीकृत घुम्ती सेवा शिविरमा हजारौंको संख्यामा लाभान्वित भएका छन्। जिल्ला प्रशासन कार्यालय डोटीको आयोजना तथा आदर्श गाउँपालिकाको समन्वय तथा सहयोगमा संचालन भएको शिविरमा ६०३ जनाले नागरिकता पाएका छन्। जसमा चार सय २६ जना महिला, एक सय ७६ जना पुरुष तथा एकजना अन्य रहेका छन्।नागरिकता लिनेमा महिलाको संख्या बढी रहेको जिल्ला प्रशासन कार्यालयका प्रशासकीय अधिकृत सन्तोष शर्माले जानकारी लिए। त्यसैगरी मतदाता परिचयपत्र भने ६ सय २४ जनाले लिएका छन्। नागरिकता तथा मतदाता परिचय पत्र लिनेमा महिला, असक्त तथा वृद्धवृद्धाको संख्या बढी रहेको अधिकृत शर्माले जानकारी दिए। धुम्ती शिविरमा नौ सय ३४ को संख्यामा कृषि सेवा प्राप्त गरेका छन् भने पशु सेवामा चार सय ४८ को संख्याले सेवा पाएका छन्। त्यसैगरी शिविरमा तीन सय ६८ जनाले निशुल्क स्वास्थ्य सेवा पाएको आदर्श गाउँपालिकाका अध्यक्ष टेकबहादुर रोकायले जानकारी दिए। जिल्ला सदरमुकाम गएर नागरिकता लिन नसकेका नागरिकलाई गाउँमै नागरिकता, निशुल्क स्वास्थ्य उपचार, फोटोसहितको मतदाता परिचय पत्र लगायतका सेवा प्रदान गर्नका लागि शिविरको आयोजना गरिएको डोटीका प्रमुख जिल्ला अधिकारी यादव सुबेदीले बताए। मुलुकमा संघीय संरचना आएको सन्दर्भमा नागरिकलाई घरदैलोमा सेवा प्रदान गर्नका लागि शिविर सञ्चालन गरिएको प्रजिअ सुबेदीले बताए। आदर्श गाउँपालिकाको केन्द्र मौवा नगरदहमा संचालन भएको धुम्ती शिविरमा गाउँपालिकाले तीन सय ८४ जना विद्यार्थीलाई छात्रवृत्ति वितरण गरेको छ। दुई सय ४४ जना दलित विद्यार्थी तथा एक सय ४० जना छात्रालाई छात्रवृत्ति वितरण गरिएको गाउँपालिका अध्यक्ष रोकायले जानकारी दिए।"
आज पनि मौसम बदलीसँगै वर्षा र हिमपातको संभावना,काठमाडौं : देशभरको मौसममा आंशिकदेखि सामान्य बदली हुँदा अधिकांश भूभागमा मेघ गर्जनसहित वर्षाको सम्भावना देखिएको छ।साथै तराईका सीमाना र पश्चिमी पहाडका केही स्थानमा हल्का हावाहुरी चल्ने तथा उच्च हिमाली भेगका केही स्थानमा हल्का हिमपातको सम्भावना देखिएको मौसम पूर्वानुमान महाशाखाले जनाएको छ। शनिबार पनि अधिकांश भागको मौसममा सामान्यदेखि पूर्ण बदली रही केही स्थानमा मेघ गर्जनका साथ हल्कादेखि मध्यम वर्षा र बिहानको समयमा तराईमा हल्का हावाहुरी चल्ने महाशाखाले प्रक्षेपण गरेको छ। त्यस्तै आइतबार केही स्थानमा मेघ गर्जनसहित वर्षा र मध्य तथा पश्चिमका थोरै स्थानमा हल्का हावाहुरी चल्ने सम्भावना रहेको जानकारीसहित महाशाखाले तीन दिनको मौसमी अवस्थाको पूर्वानुमान गरेको छ।रासस
"जसलाई चौरी, खर्क र गोठबाहेक अरु थाहा छैन","जुगल (सिन्धुपाल्चोक) : जुगल गाउँपालिका३ तेम्बाथानकी ४६ वर्षीया मिङ्मा शेर्पा चौरी गोठमै जन्मिइन्।उनी जन्मदा उनका बावुआमाले चौरी व्यवसाय गरिरहेका थिए। उनी गोठ र खर्कमै हुर्किन। अनि विवाह पनि खर्कमै गरिन्, स्थानीय जाङ्बु शेर्पासँग। खर्क र गोठबाहेकको अन्य संसारसँग उनको सानिध्यता छैन।वर्षको तीन महिनाबाहेक गाउँमा बिताउन पाउँदिनन्। चिसो बढ्दै गएपछि उनको गोठ तीन महिनाका लागि तेम्बाथान पुग्छ।त्यसैले उनी हरेक वर्ष कात्तिकमा आफ्नो गाउँ तेम्बाथान पुग्छिन्। त्यही बेला आफन्त र छिमेकीसँग भेट हुन्छ।फेरि माघबाट विस्तारै लेक चढेपछि कम्तिमा पाँच ठाउँमा गोठ सार्दै खर्क र गोठमै वर्ष बित्छ। उनका सन्तान पनि गोठमै जन्मिए अनि त्यही हुर्किंदै छन्। उनका चार सन्तानमध्ये पछिल्ला दुईजना मात्र स्कुल जान थालेका छन्।बाँकी दुई छोरी उनीहरुलाई गोठमै सघाउँछन्।'पहिला पढाउनुपर्छ भन्ने थाहा भएन, अहिले दुईजनालाई आफन्तकोमा राखेर पढाउन थालेका छौं,' झण्डै २७ सय मिटर उचाईको निमालास्थित गोठमा भेटिएकी मिङ्माले भनिन्, 'दुई सन्तानले हामीले जस्तो दुःख भोग्नु नपरोस् भनेर पढाउन थालेका हौं।' उनले साँढे चार दशकको अवधिसम्म भोट हालेकी छैनन्।चुनाव आएपछि श्रीमान भने साता लगाएर गाउँमा भोट हाल्न जाने गरेको उनले बताइन्।'भोट हाल्न गएका बेला गोठका लागि चाहिने सातु सामल पनि बोकेर आउँछन्,' मिङमाले भनिन्, 'अघिपछि पनि खाने सामान सकिएपछि उहाँ नै गएर बोकेर ल्याउनु हुन्छ।' उनीजस्तै गोठ र खर्कमा रहने महिला कसैले पनि भोट हाल्न पाउँदैनन्।आफ्नो उमेर बताउन नसक्ने मिङ्मारल्हामु शेर्पाको पनि कथा उस्तै छ।विवाहपछि गोठ र खर्क सम्हाल्न थालेकी मिङ्मारल्हामुलाई पनि आफ्नो संसार नै चौंरी, गोठ र खर्क भए जस्तो लाग्छ। हिमाली क्षेत्रमा अभ्यस्त उनी तेम्बाथानबाट माघमा गोठ सारेपछि ढोङ्जाङ्मा, निमाला, चाँसीखर्क, थालदर, नेपेमासाल हुँदै चार हजार दुई सय ५० मिटर उचाईमा पर्ने बुम्बाशेर्पूसम्म पुग्छिन्। जुगल हिमश्रृंखलाको फूर्बा ज्योज्यो हिमालको फेदीमा पर्ने बुम्बाशेर्पू उनको अन्तिम गन्तव्य हो। मध्ये गर्मीमा बुम्बा शेर्पू पुग्ने उनको परिवार जाडोसँगै तल झर्ने गर्छ। 'गोठमाथि सार्दै लगेपछि गाउँमा के भयो त्यसको अत्तोपत्तो हुँदैन,' मिङ्मारल्हामूले भनिन्, 'हाम्रो सन्सार नै यही खर्क र गोठ हुन्छ।' गोठमा उनलाई सघाउन श्रीमान र १७ वर्षीया छोरी फूर्वा छन्। गोठमै हुर्किएकी छोरी फुर्वाले पनि स्कुलको संघार टेकिनन् ।'यहाँ त बिरामी भयो भने औषधि र झाँक्री केही पनि पाइदैन,' गोठमा रुघा र ज्वरोले च्यापेको अवस्थामा भेटिएकी मिङ्मारल्हामुले दुखेसो गरिन्। 'गोठ र खर्कको जिन्दगी नखाउँ भने दिनभरीको शिकार खाउँ भने कान्छा बाबुको अनुहार जस्तै छ।' चौरी चराउने, चौरीलाई स्याहार गर्ने, दूध दुहुने र छुर्पी बनाउनमै आफ्नो जिन्दगी सीमित भएको उनले बताइन्। गोठमा छोरी फूर्वा र काखे छोराका साथ निमाल्हामू शेर्पा।"
श्रीमतिकै योजनामा फिरोज खानको हत्या,"दाङ : चैत १३ गते राति गोलीहानी हत्या गरिएका फिरोज खानलाई श्रीमतिकै योजनाअनुसार हत्या गरिएको पाइएको छ। फिरोजकी श्रीमति साहीन खातुन र उनका भिनाजु कादीर अन्सारीको योजनाअनुसार खानलाई गोली हानी हत्या गरिएको पाइएको प्रदेश ५को प्रहरी कार्यालय दाङ तुलसीपुरले जनाएको छ। प्रदेश प्रहरी प्रवत्ता तथा प्रहरी नायव उपरीक्षक टिकाबहादुर कार्कीका अनुसार फिरोजको हत्या श्रीमति र श्रीमतिका भिनाजुको पूर्व योजनाअनुसारै गरिएको अनुसन्धानमा भेटिएको छ। प्रवत्ता कार्कीले भारत विहार प्रदेश बेतिया स्थायी घर भई रुपन्देही बुटवल१ गढिटोलमा बस्दै आएका खानलाई हत्या गरेको आरोपमा उनकी श्रीमती ३० वर्षीया साहीन खातुनलाई पक्राउ गरिएको छ। हत्यामा संलग्न ३५ वर्षीय कादिर अन्सारी फरार रहेको र उनको खोजि भइरहेको प्रहरीले जनाएको छ। यसै बीच फागुन ११ गते कपिलवस्तुका बाणगंगाकी अनिता पौडेलको हत्यामा संलग्नलाई पनि सार्वजनिक गरेको छ। उनको हत्याको आरोपमा पौडेलकै श्रीमान बाबुरा पौडेल, अर्घाखाचीका श्रीहरी गौतम, गुणाकर अधिकारीलाई प्रक्राउ गरी आवश्यक कारवाही भइरहेको प्रवत्ता कार्कीले बताए। त्यसैगरी बुटवल उपमहानगरपालिका ११ बुद्धनगरका हरिबहादुर पाण्डेको हत्यामा संलग्न भएको भन्दै महेन्द्र मल्ल भनिने बलबहादुर सुनारलाई पक्राउ गरेको छ। पाल्पा रिम्दीकोटकी ५० वर्षीय ओमकुमारी घर्तीको हत्यामा संलग्न भएको आरोपमा स्थानीय ४६ वर्षीय नुरबहादुर विश्वकर्मालाई पक्राउ गरिएको प्रदेश प्रहरीले जनाएको छ।"
भरतपुरमा एकै परिवारका ३ जनाले गरे आत्महत्या,"चितवन : भरतपुरमा एकै परिवारका तीन जनाले आत्महत्या गरेका छन्। भरतपुर महानगरपालिका१८ स्थित शशिनगरमा आमा, छोरा र छोरीले पासो लगाएर आत्महत्या गरेका हुन्। जस्तापाता अड्याएको फलाम डण्डीमा ३५ वर्षकी आमा माया आलेमगर, १५ वर्षकी छोरी विनिता आले र १३ वर्षका छोरा विवेश आलेले पासो लगाएको जिल्ला प्रहरी कार्यालय चितवनका प्रवक्ता डिएसपी दुर्गाराज रेग्मीले अन्नपूर्ण पोष्टलाई बताए। उनीहरुले राति करिब १ बजेको समयमा आत्महत्या गरेको प्रहरीले अनुमान गरेको छ। प्रहरीले घटनास्थलमा पुगेर प्रारम्भिक अध्ययन गरिसकेको छ। मृतकको शवलाई पोष्टमार्टमका लागि भरतपुर अस्पताल लगिएको प्रहरीले जनाएको छ। मिलन चोकमा चिया पसल गर्ने मायाले पसल नखोलेपछि दुध विक्रि गर्नेले सोधखोज गरेर स्थानीय र प्रहरीलाई खबर गरेका थिए । मृतक मायाका श्रीमान नरबहादुर आले मगर नेपाली सेनामा कार्यरत छन्। उनीहरु करिब आठ वर्षअघि तनँहुको घुमाउनेबाट बसाई सरी चितवन आएका थिए।"
धादिङको खनियाबासबाट १६ थान भरुवा बन्दुक संकलन,धादिङ : जिल्ला प्रहरी कार्यलय धादिङले उत्तरी धादिङको खनियाबास गाउँपालिकाबाट १६ थान भरुवा बन्दुक संकलन गरेको छ। पछिल्लो समय विप्लव नेतृत्वको नेकपालाइ प्रतिबन्ध लगाएसँगै गाउँमा भएका भरुवा बन्दुकको दुरुपयोग हुनसक्ने भन्दै जिल्ला प्रहरी कार्यलय धादिङले अवैध हातहतियार संकलन गर्न घरदैलो अभियान संचालन गरेको थियो। अभियानअन्तरगत प्रमुख जिल्ला अधिकारी भागिरथ पाण्डेसहित जिल्लाका सवै सुरक्षा निकायका प्रमुखको टोलीले खनियावास गाउँपालिका विभिन्न ठाउँबाट हतियार संकलन गरेको जिल्ला प्रहरी कार्यलय धादिङका सूचना अधिकारी डीएसपी प्रकाश विष्टले जानकारी दिए। गृह मन्त्रालयले स्थानीय प्रशासन र प्रहरीमार्फत व्यक्ति विशेषले राखेका अवैध हतियार २०७६ बैशाख ५ गतेसम्म बुझाउन सार्वजनिक सूचना जारी गरेको थियो।सूचना जारी भएपछि गाउँगाउँमा पुगेर प्रहरीको टोलीले सचेतनामुलक कार्यक्रम गरी अवैध हतियार नराख्न र प्रहरीलाई बुझाउन आग्रह गरेको थियो। लाइसेन्स नभएका हतियार संकलन अभियानभर बुझाएमा कुनै कारवाही नगर्ने प्रहरीले बताएपछि स्थानीयले सहज रुपमा हतियार बुझाएको धादिङका प्रहरी प्रमुख राजकुमार बैदवारले बताए।बैदवारले समुदाय प्रहरी साझेदारी कार्यक्रमअन्तरगत बैशाख ५ गतेभित्र बुझाएमा कुनै कारवाही नहुने जानकारी गराउन थालेपछि भरुवा बन्दुक संकलन भएको बताए। लाइसेन्स नभएका बन्दुक र अवैध हातहतियार तत्काल नजिकको प्रहरी चौकी वा जिल्ला प्रहरी कार्यालय वा नेपाली सेनाको ब्यारेकमा अनिवार्य बुझाउन जिल्ला प्रशासन कार्यलय धादिङले धादिङ जिल्लाबासीलाई आग्रह गरेको छ। ३५ दिने सार्वजनिक सूचना बेवास्ता गरी बैशाख ५ सम्ममा अवैधरुपमा विष्फोटक पदार्थ र हतियार नबुझाएमा त्यसपछि बरामद भएको खण्डमा हातहतियार तथा खरखजाना ऐनअन्तर्गत कारबाही प्रक्रिया अघि बढाइले एसपी बैदवारले जानकारी थिए।
पायक पर्ने स्थानमा नहरको शाखा राख्न माग,"गुलरिया : बबई सिँचाई आयोजनाद्वारा निर्माणाधिन बर्दियाको पश्चिमी नहर निर्माण कार्यमा मनोमानी गरेको भन्दै मधुवन नगरपालिका६ का जल उपभोक्ता किसानले उचित स्थानमा नहरको शाखा राख्न माग गरेका छन्। आयोजनाले नहर निर्माण गर्दा मौजा अध्यक्षलगायत स्थानीय जनप्रतिनिधिसँग कुनैपनि छलफल र समन्वय नगरी किसानलाई अपायक पर्ने किसिमले नहर निर्माण गरेको भन्दै वडास्थित ४ मौजाका उपभोक्ताले पायक पर्ने स्थानमा शाखा राख्न माग गरेका हुन्। आयोजनाले मूलनहर निर्माण कार्यान्वयन समितिसँग मिलेर उपभोक्तालाई पीडित बनाएको उनीहरुको आरोप छ। पीडित उपभोक्ताले संघर्ष समिति बनाएर निर्माणाधिन नहर निर्माणको काम रोक्का गर्नुपर्ने माग गर्दै आएका छन्। पुरानो नहरलाई बेवास्ता गरी नीजि स्वार्थपूर्तिका लागि नहर जंगलतर्फ निकाली वन फडानी गरेको संघर्ष समितिका संयोजक दलबहादुर खत्रीको आरोप छ। आयोजनाले किसान पीडित कार्य गरेकाले त्यसको विरोध गर्दै ६ वडाका ४ वटै मौजाले माग गरेको स्थानबाट मोहडा कायम गरी झरन निकासको व्यवस्था हुनुपर्छ। खत्रीले भने,' मधुवन नगरपालिका गाउँ नम्बर ८ को पशुहाट बजार लाग्ने ठाउँमा विनाकारण करोडौं रकम खर्च गरी नहरलाई गहिरो बनाउँदा किसानलाई समस्या परेको हो। पीडित उपभोक्ताले नगरपालिका लगायत वडा कार्यालयमा समस्या समाधानका लागि ज्ञापनपत्र समेत बुझाएका छन्। संयोजक खत्रीले थपे,' आयोजनाले यस क्षेत्रमा नहर निर्माण कार्य तत्काल रोकी सम्बन्धित पक्षहरुसँग उचित निष्कर्षमा पुगी समस्या समाधान नगरे हामी कडा आन्दोलनमा उत्रिन्छौं।' निर्माणाधिन नहरबाट यसक्षेत्रका किसान सिँचाईको समस्याबाट मुक्ति नहुने उनको भनाई छ। बबई सिँचाई आयोजनाको पश्चिमी नहरमार्फत मधुवन नगरपालिका, खैरापुरहुँदै सदरमुकाम गुलरिया नगरपालिकाको मथुराहरद्वार क्षेत्रमा सिँचाई सुविधा पुर्याउने उद्देश्यले नहर निर्माण भैरहेको छ। बबई सिँचाई आयोजनाले मधुवन नगरपालिका गाउँ नम्बर ८ स्थित बाँगेकुलोबाट निकाल्न लागिएको शाखा नहरले किसानलाई कुनै सहजता नहुने मधुवन नगरपालिका वडा नम्बर ६ का वडाअध्यक्ष भक्तबहादुर सुनारले बताए।उनले भने,' 'पुरानै ठाउँबाट नहर निकालिएको भए सबैलाई राम्रो हुने थियो।नयाँ ठाउँ जंगलबाट डाउन गराएर नहर छिराउँदा करिब १२ मौजाका स्थानीय शाखा नहरबाट बञ्चित हुन्छन्। उनले भने,' बबई सिँचाई आयोजना र पश्चिमी जलउपभोक्ता समिति ढोडरीले किसानलगायत जनप्रतिनिधिसँग समन्वय नगर्दा समस्या बल्झिएको हो। नयाँ ठाउँबाट निर्माण गर्न लागिएको शाखा नहर उपभोक्तालाई चित्त नबुझेकाले बडाले माग गरेको स्थानबाट शाखा नहर दिनुपर्ने उनले बताए। सहमती गरेर काम अघि बढाउँदा राम्रो हुने वडाध्यक्ष सुनारको भनाई छ।"
हत्याका अभियुक्त पक्राउ गर्न इन्टरपोल गुहार्दै प्रहरी,"दमौली : दुई साताअघि भएको एक हत्याको घटनामा संलग्न अभियुक्त पक्राउ गर्न तनहुँ प्रहरीले इन्टरपोलको सहयोग लिने तयारी गरेको छ।तनहुँको म्याग्दे गाउँपालिका६ को शेराटारमा स्थानीय सुनिल पराजुलीको खुकुरी प्रहारबाट म्याग्दे २ गुणादीका ३३ वर्षीय बालकुमार श्रेष्ठको ज्यान गएको थियो। स्थानीय वस्तु निकासीको ठेक्का पाएका श्रेष्ठसँग रकम माग गरेका पराजुलीले कुरा नमिलेपछि खुकुरी प्रहार गरेका थिए। घटनाको केही दिनमै उपचारका क्रममा गम्भीर रहेका श्रेष्ठको ज्यान गएको थियो। घटनालगत्तै पराजुली भारत फरार भएकाले पक्राउका लागि इन्टरपोलमार्फत पत्राचार गर्न लागिएको प्रहरी नायब उपरीक्षक श्यामु अर्यालले बताए। 'लोकेसनका आधारमा भारतमा लुकेको आशंकामा पक्राउका लागि नेपाल प्रहरीको इन्टरपोल शाखामार्फत पत्राचार गरिएको हो,' उनले भने। घटनामा संलग्नताको आशंकामा ६ जनालाई प्रहरीले नियन्त्रणमा लिइसकेको छ। फरार पराजुलीलाई पक्रेमा घटनाबारे सही निष्कर्षमा पुग्न सकिने प्रहरी ठम्याई छ। घटनाले असुरक्षा बढाएको भन्दै दोषी पक्रन स्थानीय तथा मृतकका आफन्तले प्रशासनलाई दवाव दिएका छन्। प्रहरीले सहयोगीलाई पक्रे पनि पराजुलीलाई पक्रन नसकेकाले खोजी तीव्र पारेको थियो। खोजीका क्रममा उनी नेपालबाट भारत गएको निष्कर्ष निकालेपछि प्रहरीले उनलाई पक्रन इन्टरपोलको सहयोग लिन लागेको हो। प्रहरी नायब उपरीक्षक अर्यालले इन्टरपोलमार्फत केही दिनभित्रै पराजुलीका नाममा पक्राउ नोटिस जारी गरिने जानकारी पाएको बताए।"
बाराको विरह : गरिबमाथि प्रकृतिको 'अन्याय',"फेटाबाट फर्किएपछि काठमाडौं : प्रकृतिले वितण्डा मच्चाउनुअघि फेटाका बासिन्दासँग सबथोक थियो। पुगिसरी त थिएन तर सन्तुष्टि पक्कै थियो। सानै भएपनि घर थियो। परिवार थियो। र, प्रियजनको माया थियो। प्रकृतिले सीताराम पटेल (६०) सँग यी सबै कुरा खोसिदिएको छ। बारा जिल्लास्थित फेटा गाउँपालिकाको भरवलिया गाउँ पुग्दा सीताराम विरक्त देखिन्थे। उनको टाउकोमा सेतो पट्टी बाँधिएको थियो। मुहारमा गहिरो निराशा देखिन्थ्यो। लाग्थ्यो, आइतबार आएको भयंकर हुरीको उनलाई शारीरिक रुपमा मात्र होइन, मानसिक रुपमा पनि गहिरो चोट लागेको छ। सीताराम पटेल प्रकृतिको उदण्डताबाट तहसनहस भएका गाउँ पुगेपछि हामीले कयौं सीताराम भेट्टायौं जसले आश्रय लिने झुपडीमात्र भनइ हाँसिरहेकाखेलिरहेका प्रियजन गुमाएका थिए, जोगाएर राखेको अन्न गुमाएका थिए। असह्य पीडा खेपिरहेको उनीहरूको आँखामा प्रष्ट देखिन्थ्यो। बोल्दा बोल्दै उनीहरूका गला अवरुद्ध हुन्थे। 'खेती किसानी गरेर बालबच्चा पाल्दै आएका थियौं, भत्किएको घरलाई फेरि बस्न लायक बनाउन हामीसँग पैसा पनि छैन', गम्भीर मुद्रामा सीताराम भनिरहन्छन्,'घरमा राखिएको अनाज पनि बाँकी रहेन, सबैजसो आफन्त अस्पतालमा छन्, गरिबलाई नै भगवानले अन्याय गर्यो।' सीताराम जस्तै प्रकृतिको वितण्डामाथि धेरैको प्रतिकृया थियो, 'गरिबमामाथि ईश्वले नै अन्याय गर्यो।' राज्यको राहत सरकारको राहत पीडित गाउँले समक्ष समयमै नपुग्दा फेटाबासीहरूले झन् पीडा बेहोर्नुपरेको प्रष्ट देखिन्यो। दुई दिन ढिलागरी पुगेको सरकारको राहत पनि थोरै गाउँमा सीमित रह्यो। मंगलबार बेलुका हामी फेटा गाउँपालिकास्थित पुरैनिया पुग्दा सरकारका टेन्ट भर्खरै पुगेका थिए। नेपाली सेनाले एक घर, एक टेन्ट ठड्याउँदै थियो। पुरैनिया यस्तो गाउँ हो जो सुरुदेखि नै चर्चामा थियो। सञ्चार माध्यमहरू पनि त्यही गाउँमै केन्द्रित रहे। त्यस्तो गाउँमा पनि राज्यको राहत दुईदिनपछिमात्र पुग्नु आफैंमा बिडम्बना हो। पुरैनिया गाउँका पीडितसँग कुराकानी गरिरहँदा एक महिलाले अन्य गाउँको अवस्था वीरगञ्जस्थित अन्नपूर्णका सम्वाददाता क्रान्ति शाहलाई सुनाउँदै थिए। 'तपाईँहरू उताका अरू गाउँमा पनि जानुस् न, यहाँ त राहत आइपुगेको छ, अरु गाउँको अवस्था बिजोक छ', उनी भन्दै थिइन्, 'प्रचारप्रसार नभएर ती गाउँहरूमा सरकारको त कुरै नगरौं कुनै संस्थाको पनि राहत पुगेको छैन।' स्थानीयले राहत भरपुर पुगेको भन्ने गाउँमा भर्खर सरकारी टेन्ट लगाइँदै थियो। राहत पुगेको पुरैनियामा यो हाहाकार, राहत नपुगेको गाउँको अवस्था कस्तो होला ? प्रश्नहरूमात्र थिए मनमा। घटनाको भोलिपल्ट प्रधानमन्त्री केपी शर्मा ओलीले हेलिकप्टरबाट फेटा गाउँपालि अवलोकन गरे। तर, भोलिपल्ट बेलुकासम्म पनि गाउँमा राहत पुग्न सकेको थिएन। मानिसहरू व्यक्तिगत रुपमा राहत लिएर गएका थिए। तर, राहत बोकेर गएका धेरैजसो राहत कम र राहत हस्तान्तरणको सेल्फीमा अधिक रमाइरहेका थिए। राहतको नाममा धेरैजनाले चाउचाउ र बिस्कुट लिएर नजिकका गाउँमा पुगेका थिए। पीडितलाई चाउचाउ र बिस्कुट भन्दा ओढ्नेओछ्याउने सामग्री आवश्यक थियो। च्यातिएको त्रिपालमा आमाको किरिया तेस्रो दिन। फेटा गाउँपालिकाकै भरवलिया गाउँ। हावाहुरीले तहसनहस पारेको तीन दिनपछि मात्र भरवलिया गाउँमा सुरक्षा तथा उद्दार टोली पुगेको रहेछ। हामी गाउँमा पुग्दा स्थानीय बासिन्दा र सेनाले भग्नावशेष कोट्याउँदै थिए। गाउँमा सरकारी टेन्ट आइपुगेकै थिएन। च्यातिएका त्रिपाल मुनि गाउँलेहरू ओत लागेका देखिन्थे। घाम चर्को थियो। च्यातिएको त्रिपालले थोरै भए पनि घामबाट ओत दिएको थियो। राजेन्द्र पटेल त्यहीँ टोलाइरहेका थिए। भत्किएको घरमा च्यापिएर उनकी आमा मनोरमा देवी पटेको आइतबार नै निधन भयो। आमा मनोरमाको निधनपछि राजेन्द्र त्रिपालकै ओतमा किरिया बसेका छन्। 'बाहिर हिँड्न मिल्दैन, त्रिपाल मुनी गुन्द्रीमा पल्टिएका राजेन्द्र भन्दै थिए, 'पहिले केही थिएन, घाम चर्को भएपछि घरमै भएको पुरानो त्रिपाल लगाएको हुँ।' कोही अस्पतालमा, कोही पीडामा हावाहुरीको विपद्मा २९ जनाको मृत्यु भइसकेको छ। चार सयभन्दा बढी मानिस घाइते भएका छन्। सयौं घरपरिवार प्रभावित भएका छन्। अस्पतालमा हुनेहरू कोही मुत्युसँग लडिरहेका छन्, कोही घाउको पीडामा छन्। गाउँमा हुनेहरूलाई आफ्ना आफन्तको चिन्ताले सताएको छ। भरवलिया गाउँका देवनाथ पटेल परिवारलाई पनि यस्तै चिन्ता छ। भत्किएको घरमा च्यापिएर गम्भीर घाइते भएका देवनाथ वीरगञ्जकै अस्पतालमा उपचार गराइरहेका छन्। रुँदै गरेकी देवनाथकी चाची। देवनाथको घर पुग्दा परिवारका सबैजना एकसाथ रोइरहेका थिए। बच्चादेखि वृद्धसम्म सबैका आँखा रसाएका थिए। 'मलाई भतिजा देखाइदेउ,मलाई भतिजा देखाइदेउ', देवनाथकी चाची रुँदै थिइन्। देवनाथले रगत नपाएपछि अस्पतालमा उनको अवस्था बिग्रिँदै गएको रहेछ। तर, गाउँमा कसैले देवनाथको मृत्यु भयो भन्ने हल्ला फैलाइदिएपछि यहाँ कोलाहल मच्चिएको रहेछ। घाइते भएका आफन्तजन सञ्चो भएर आउने प्रतिक्षामा देवनाथको जस्तै धेरै परिवारहरू छन्। बाटोमा खटिया, खटियामा पढाई भरवलिया गाउँमा छिर्दाछिर्दै देखियो दुई बालिका खटियामा बसेर बढिरहेका छन्। छेवैमा भत्किएको घर, त्यसैमाथि त्रिपालमा टेन्ट। त्रिपालको अगाडि खटिया र खटियामाथि थिए प्रतिमा र मनिषा। दुबै दिदी बहिनी एकोहोरो किताब हेरिरहेका थिए। लाग्थ्यो उनीहरूको पढ्ने इच्छाशक्तिलाई हावाहुरी र त्यसपछिको कोलाहलले रोक्न सकेन। क्यामरा देखेपछि अलिकति हच्किएका उनीहरू एकछिनपछि फर्केर हास्न थाले। प्रतिमा र मनिषा खुला आकाशमुनी बसेर पढेका त छन् तर उनीहरूलाई थाहा छैन, स्कुल कहिलेदेखि सुरु हुन्छ। उनीहरूजस्ता सयौं बालबालिको पढाइ आइतबारको हुरी र त्यसपछिको कोलाहलले प्रभावित गरेको छ।"
"पुरुष उपप्रमुख, महिलाका मुद्दा कम","भद्रपुर : प्रमुख र उपप्रमुख दुवै पुरुष भएका स्थानीय तहमा महिला सेवाग्राही न्यून आउने गरेको पाइएको छ। झापाका १५ स्थानीय तहमध्ये गौरीगन्ज र हल्दिबारी गाउँपालिकामा अध्यक्ष र उपाध्यक्ष दुवै पुरुष छन्। कमल गाउँपालिकामा महिला अध्यक्ष र पुरुष उपाध्यक्ष छन्। अन्य स्थानीय तहका तुलनामा पुरुष उपाध्यक्ष भएका तहमा महिलाका मुद्दा मामिला नगन्य रूपमा आउने गरेका छन्। आफूलाई परेको घरेलु हिंसा सुनाउन कमल गाउँपालिका४ की सत्यमाया राजवंशी (नाम पविर्तन) केही दिनअघि गाउँपालिकाका उपप्रमुख वेदप्रकाश शिवाकोटी समक्ष गइन। चारपाँच पटक उपप्रमुखको कक्षमा पस्न प्रयास गरिन। तर सकिनन। आफ्नो कार्यकक्ष बाहिर ओहोरदोहोर गरेको आवाज आएपछि शिवाकोटीले उनाई भित्र बोलाए। उनले सत्यमायालाई किन आउनुभयो भनेर सोधेपछि उनी डराएजस्तो भइन र हैन केही हैन भन्दै उठेर बाहिर गइन। सत्यमायाजस्ता धेरै महिलाले आफ्ना समस्या खुलेर नभनेको शिवाकोटीले बताए। तर पछि ती महिलालाई गाउँपालिकाकै कार्यपालिका महिला सदस्यमार्फत भेटेपछि उनको समस्या थाहा भयो। उनको मुद्दा अहिले मेलमिलाप प्रक्रियामा अघि बढेको छ। शिवाकोटीका अनुसार न्यायिक समितिले एक वर्षमा करिब ३५ मुद्दा मेलमिलाप गराएको छ। तीमध्ये महिलासँग सम्बन्धित मुद्दामा तीनवटा मात्र मेलमिलाप भएको छ। अधिकांश मुद्दा साँधसिमाना मिचिएका, छिमेकी झैझगडाका रहेको शिवाकोटीले बताए। झापाकै हल्दिबारी गाउँपालिकामा अधिकांश मुद्दा जग्गा र मानाचामलका छन्। गाउँपालिकाका उपाध्यक्ष डम्बरबहादुर गिरीका अनुसार महिला घरेलु हिंसासम्बन्धी २३ मुद्दामा मेलमिलाप गराइएको छ। हामी पुरुष भएर हो कि महिलाहरू मुद्दा लिएर खासै आउनुहुन्न। गाउँपालिकामा १ जना महिला वडाध्यक्ष छन्। उनीसमक्ष भने महिलाका विवादका मात्र कुरा पुग्छन्। अधिकांश घरेलु हिंसाकै आउँछन्। महिलाहरू यति धेरै हिंसामा छन् कि उनीहरू न्याय माग्न गाउँपालिकासम्म पनि जान हिच्किचाउँछन्, वडा३ की अध्यक्ष रोशन शिवाकोटी भन्छिन, तपाईं महिला हुनुहुन्छ हाम्रो समस्या बुझ्नुहुन्छ। गाउँपालिकामा छोरा मान्छे छन् हामी जाँदैनम भन्छन् अनि वडामै गठित मेलमिलाप समितिमार्फत मेलमिलाप गराउँछौ। संविधानको धारा २१७ बमोजिम स्थानीय तहमा एउटा न्यायिक समिति रहने व्यवस्था छ। यसअनुसार सबै तहमा उपाध्यक्ष र उपमेयरको संयोजकत्वमा ३ सदस्यीय न्यायिक समिति छन्। समितिलाई अंशबन्डा, लेनदेन, माना चामल भराउने, घरेलु हिंसा, कुटपिट, गालीगलौजजस्ता विवाद मिलाउने अधिकार छ। दमक नगरपालिकाबाहेक अन्य स्थानीय तहमा इजलास समेत बनेका छैनन। यसबाट न्याय सम्पादनमा पनि समस्या बेहोर्नुपरेको उपप्रमुखहरू बताउँछन्। बिर्तामोड नगरपालिकाकी उपमेयर पवित्रा महतरा भन्छिन, महिलाकै मुद्दा अत्यधिक आउँछन्। धेरैजसो दोस्रो बिहे, श्रीमानको हिंसा, सामाजिक हिंसा र मानाचामलका झैझगडा बढी आउने भएकाले पनि होला न्यायिक समिति व्यवस्थित गर्न सकिएको छैन। स्थान अभाव छ। इजलास छैन। यसले गर्दा महिलाका मुद्दामा गोपनीयता राख्न सकिएको छैन। समितिले न्याय सम्पादन गर्न थालेदेखि दर्ता भएका २ सय मुद्दामध्ये १ सय २० जति महिलासँग सम्बन्धित रहेको महतराले बताइन। तीमध्ये ५० मुद्दा कानुनी सल्लाहकार र न्यायिक समितिमार्फत मेलमिलाप गराइएको छ। मेची क्याम्पस प्रमुख कमल गुरागाई समग्र झापाको मात्र समस्या नभई यो सबैतिरको समस्या रहेको बताउँछन्। महिलाले आफ्ना गुनासा सुन्ने ठाउँमा महिलानै खोज्नु भनेको अपनत्व खोजेका हुन, उनी भन्छन्, अपनत्व पाएसँगै उनीहरू जुन पीडा भोगेर आएका हुन्छन्, खुलेर भन्न सक्छन्। हाम्रो सामाजिक वातावरण पनि त्यस्तै छ। मुस्लिम बस्तीको बाहुल्य रहेको झापाको दक्षिणी भेग कचनकवलमा महिलाका मुद्दा बढी आउने गरेका छन्। कतिपयले गाउँपालिकामा आएर अरूले घरको झगडा थाहा पाउँछन् भनेर घरमै पनि गएर कानुनी सल्लाहकारको सहयोगमा मेलमिलाप गर्नुपरेको उपाध्यक्ष निम्सरी राजवंशीले बताइन।"
"लाजिम्पाटमा आगलागी, १ को मृत्यु ४ घाइते",काठमाडौँ : बिहीबार राति काठमाडौँको लाजिम्पाटमा आगलागी हुँदा एकजनाको मृत्यु भएको छ भने चारजना घाइते भएका छन्। घाइतेमध्ये दुईजनाको अवस्था गम्भीर रहेको प्रहरीले जनाएको छ। लाजिम्पाटस्थित चैतन्यमार्गमा रहेको धर्म महर्जनको घरमा आगो लागेपछि सोही घरमा भाडामा बस्ने भेषबहादुर थापाको मृत्यु भएको महानगरीय प्रहरी परिषद् टेकुका प्रवक्ता होबिन्द्र बोगटीले बताए। थापा राजधानीस्थित शंकर होटलमा सेक्युरेटी गार्डको काम गर्दै आएका थिए। गम्भीर घाइते हुनेमा बर्दिया राजापुरका विवेक शाही र उनकी श्रीमती गंगा शाही रहेका छन्। विवेकको मुख जलेको र गंगाको अनुहारलगायत शरीरका विभिन्न भाग जलेको प्रहरीले जनाएको छ। घाइते चन्द्रमाया राई र बिना बस्नेत अस्पतालबाट डिस्चार्ज भएका प्रहरीले जानकारी दिए। माटोको घरमा आगो बिजुली सर्ट भएर लागेको प्रहरी प्रवक्ता बोगटीले बताए । राति १२ बजे लागेको आगो १ बजे नियन्त्रणमा आएको थियो।
महाकालीमा थप चार झोलुंगे पुल बन्ने,"दार्चुला : भारत सरकारले महाकाली नदीमा चार नयाँ झोलुंगे पुल निर्माण गर्न निर्माणस्थलको स्वीकृति दिएको छ।नेपाल सरकारले तुइन विस्थापन कार्यक्रमअन्तर्गत नेपाल भारत जोड्ने झोलुंगे पुल निर्माणका लागि भारतको सहमति मागेको थियो । भारतको केन्द्र सरकारबाट पुल निर्माणको स्वीकृति प्राप्त भएपछि उत्तराखण्ड सरकारले नेपाली पक्षलाई यसबारे लिखित जानकारी गराएको छ।चैत्र१७ गते पिथौरागढमा आयोजित सीमा बैठकमा भारतीय अधिकारीले नेपाली पक्षलाई 'नो अब्जेक्सन सर्टिफिकेट' उपलब्ध गराएको हो। भारत सरकारको गृह मन्त्रालयले चारवटा झोलुंगे पुल निर्माणका लागि डिसेम्बर १७ अर्थात गत पुष २ गते स्वीकृति दिएको पत्रमा उल्लेख छ। भारतको केन्द्र सरकारको स्वीकृति प्राप्त भएको जानकारी उत्तराखण्ड शासनको गृह अनुभाग देहरादूनले पिथौरागढ जिल्ला प्रशासनलाई गराएको हो। पिथौरागढका डिएम डा विजय कुमार जोगदण्डेले मार्च २३ अर्थात् चैत्र ९ गते धारचुलाका उपजिलाधिकारी 'एसडिएम' मार्फत दार्चुलाका प्रमुख जिल्ला अधिकारीलाई पुल निर्माणमा सहमति दिएको पत्र लेखेका छन्। चैत्र ९ मा लेखिएको पत्र नेपाली पक्षलाई भने चैत्र १७ गतेको पिथौरागढ सीमा बैठकमा दिइएको छ। भारतीय पक्षबाट झोलुंगे पुल निर्माणको सहमति पत्र प्राप्त भएपछि सस्पेन्सन ब्रिज डिभिजन काठमाडौंलाई यसबारे लिखित जानकारी गराइएको दार्चुलाका प्रमुख जिल्ला अधिकारी शंकरबहादुर विष्टले बताए। व्यास गाउँपालिकाको वडा नम्बर २ राप्लाको माल, वडा नम्बर ४ सुन्सेराको मलघट्टे र वडा नम्बर ६ हुतीको बडुगाउँलाई भारतसँग जोड्नेगरी झोलुंगे पुल निर्माण गर्न स्वीकृति मिलेको छ। यसैगरी, मालिकार्जुन गाउँपालिकाको ६ उकुको बाँकुमा पनि झोलुंगे पुल निर्माणको स्वीकृति मिलेको मालिकार्जुन गाउँपालिकाका अध्यक्ष नरेन्द्रसिंह धामिले बताए। झोलुंगे पुल निर्माणको प्रक्रिया अघि बढाउन परराष्ट्र मन्त्रालयमा पत्राचार गरिएको सस्पिन्सन ब्रिज डिभिजन प्रमुख कुमार थापाले बताए।उनले भने,'भारतीय पक्षको सहमति प्राप्त भएको जानकारी परराष्ट्र मन्त्रालयलाई गराएका छौं, परराष्ट्रबाट सहमति प्राप्त भएपछि टेण्डर प्रक्रिया सुरु गरिने छ। परराष्ट्र मन्त्रालयबाट सहमति पाएको एक दुई हप्तामै टेण्डर प्रक्रिया थालिने डिभिजन प्रमुख थापाको भनाई छ। एक वर्षभित्र झोलुंगे पुलको निर्माण सम्पन्न गरिने उन्ले बताएका छन्। पुल निर्माणका लागि लागत इष्टिमेट तयार भए पनि केही संसोधन गर्नुपर्ने भएकाले अलिकती ढिलाइ हुन गएको छ।"
सबै प्रहरी इकाइमा ७ भन्दा बढी प्रहरी राखिने,"जाजरकोट : विप्लव समूहले चौकीमा आक्रमण गर्नसक्ने निश्कर्ष निकाल्दै तीन जिल्लाका सुरक्षा प्रमुखको बैठकले हरेक चौकीमा सातजना भन्दा बढी प्रहरी राख्ने निर्णय गरेको छ। कर्णालीका तीन जिल्लाका सुरक्षा प्रमुखहरूको चौरजहारीमा सम्पन्न बैठकले यस्तो निर्णय गरेको हो। नेत्रविक्रम चन्द विप्लव समूहका गतिविधिहरू नियन्त्रण गर्ने सरकारी निर्णयलाई प्रभावकारी कार्यान्वयन गर्नेगरी नयाँ रणनिति बनाइएको सुरक्षा अधिकारीहरुले बताएका छन्। रुकुम पश्चिमको चौरजहारीमा जाजरकोट, पश्चिम रुकुम र सल्यानका सुरक्षा प्रमुखहरुले बैठक बसेर नयाँ रणनीति अपनाउने निर्णय गरेका हुन्। विप्लव समूहका गतिविधिलाई नियन्त्रण गर्न रुकुम पश्चिमका प्रमुख जिल्ला अधिकारी शम्भुप्रसाद रेग्मीको अध्यक्षतामा नेपाली सेना, शसस्त्र, प्रहरी, राष्ट्रिय अनुसन्धान र स्थानीय प्रशासनका प्रमुखहरूको संयुक्त बैठक बसेको हो। जुनसुकै बेला पनि असुरक्षा हुन सक्ने भन्दै सुरक्षा निकायले उच्च सर्तकता अपनाएका हुन्। बैठकले विप्लव समूहका गतिविधिहरू नियन्त्रण गर्न सबै सुरक्षा निकायकाबीच समन्वय गर्दै सुरक्षा गतिविधिलाई सशक्त पार्ने निर्णय गरेको जाजरकोटका प्रमुख जिल्ला अधिकारी ललितकुमार बस्नेतले बताए। विप्लवका नेता कार्यकर्ताको खोजी तथा गतिविधि नियन्त्रण गर्न सशक्त ढंगले सुरक्षाकर्मी परिचालन गर्ने र हरेक प्रहरी इकाइमा कम्तिमा सात जना प्रहरी राख्ने निर्णय गरिएको बस्नेतले बताए। कम सुरक्षाकर्मी हुने प्रहरी चौकीमा सुरक्षाकर्मीहरू त्रसित भइरहेको बेला गरिएको यस्तो निर्णयले उनीहरूलाई राहत मिलेको छ। बैठकले आन्दोलन र संघर्षका नाममा सडक बन्द गर्नेमाथि बल प्रयोग गरेर त्यस्ता काम निषेध गर्नेसमेत निर्णय गरेको छ। बैठकले विप्लव नेतृत्वको नेकपाका गतिविधिमाथि लक्षित गर्दै तीन जिल्लाका सुरक्षा निकायबीचमा सूचना आदानप्रदान, सवारी साधनको आपसी प्रयोग तथा अन्य सहकार्य गर्ने निर्णय गरेको छ।"
जनप्रतिनिधिले सिक्किम भ्रमणमा खर्चिएको पौनै दुई लाख फिर्ता,"धरान : भारतको सिक्किम भ्रमणका क्रममा धरान उपमहानगरपालिकाका जनप्रतिनिधिले खर्च गरेको एक लाख ८१ हजार २२० रुपैयाँ फिर्ता गरिएको छ। उपमहानगरपालिकाकी कार्यबाहक मेयर मञ्जु भण्डारी, वरिष्ठ प्रशासकीय अधिकृत खगेन्द्र खतिवडा सहितको ३० जनाको टोली गत माघ २ गते सिक्किम गएको थियो। सिक्कम जाँदा उपमहानगरबाट लगेको ३ लाख ४० हजार रकममा आर्थिक अनियमितता भएको समाचार अन्नपूर्ण पोस्टमा प्रकाशित भएपछि खतिवडाले उक्त रकम अढाई महिना पश्चात फिर्ता गरेका हुन्। सिक्कम भ्रमणका क्रममा धरान उपमहानगरपालिकाका वरिष्ठ प्रशासकिय अधिकृत खतिवडाले लेखा शाखाबाट उक्त रकम बुझेर लगेका थिए। भ्रमणमा एकलाख ५० हजार मात्र खर्च भएको र अन्य रकम अनियमितता भएको समाचार अन्नपूर्णले प्रकाशित गरेको थियो। धरान उपमहानगरपालिकाका लेखा अधिकृत भेषराज अधिकारीले वरिष्ठ प्रशासकिय अधिकृत खतिवडाले लगेको ३ लाख ४० हजार रकम मध्य एकलाख ८१ हजार २ सय २० रुपैयाँ फिर्ता गरेको बताए। उनले अन्य रकम भने कलाकारलाई पारिश्रमीक दिएको र आउँदा जाँदा खाना र इन्धनमा खर्च गरेको बिल भर्पाई खतिवडाले लेखा शाखामा बुझाएको बताए। धरान उपमहानगरपालिकाका प्रवक्ता मणिराम राईले सिक्किम भ्रमणमा उपमहानगरको एकलाख ५० हजार मात्र खर्च भएको बताएका छन्। उपमहानगरको खर्चमा जब्बो टोली सिक्किम जाँदा खतिवडाको जन्मदिन समेत मनाइएको थियो।"
ट्याक्टर दुर्घटनामा चालक बेपत्ता,"संखुवासभा : जिल्लाको मकालु गाउँपालिका३, मिर्गेगौडामा ट्याक्टर दुर्घटना हुँदा चालक बेपत्ता भएका छन्। शुक्रबार बिहान ९:३० बजे स १ त ६५९२ नम्बरको ट्याक्टरका चालक २० वर्षीय सुरेन मगर दुर्घटनामा बेपत्ता भएका हुन्। चौविसे गाउँपालिका३ धनकुटाका मगरले अर्को गाडीलाई साइड दिने क्रममा दुर्घटना भएको प्रहरीले जनाएको छ।ट्याक्टर २ सय मिटरभन्दा तल खसेकाले सो स्थानमा पुग्ने बाटो नहुँदा उद्धारमा कठिनाइ भएको जिल्ला प्रहरी कार्यालयका प्रहरी निरीक्षक सन्तोषकुमार राईले जानकारी दिए। सडक भन्दा तल भीर रहेकाले बाटोको पहिचानमा स्थानीय र प्रहरी लागेको प्रहरी निरीक्षक राईले जानकारी दिए।सडकको काममा प्रयोग भएको ट्याक्टर समाटारबाट गोलातर्फ जाँदा दुर्घटना भएको पप्रहरीले जनाएको छ। यसअघि सोही स्थानमा ट्याक्सी दुर्घटना हुँदा मकालु गाउँपालिकाका अध्यक्ष खड्ग कटुवालसहित पाँचजनाको मृत्यु भएको थियो।"
घरमै नागरिकता,"भोजपुर : आमचोक गाउँपालिका२, वासिङथर्पुकी कालीमाया कटवालले ८८ वर्षको उमेरमा नागरिकता पाइन्। नागरिकता अभावमा बृद्ध भत्ताबाट बञ्चित कालीमायालाई जिल्ला प्रशासन कार्यालयका कर्मचारीले घरैमा आएर नागरिकता बनाइदिए। नागरिकता पाएपछि खुसी हुँदै कालीमायाले भनिन्, मर्नेबेला नेपाली भएर मर्न पाउने भएँ। साह्रै खुसी लाग्यो। १९८८ सालमा जन्मिएकी अशक्त कालीमायालाई शिविरमा आउन नसके पछि घरमै पुगेर नागरिकता प्रदान गरिएको नागरिकता वितरण टोलीका प्रमुख सहायक प्रजिअ प्रयास भट्टराईले जानकारी दिए। यस्तै टेम्केमैयुङ गाउँपालिका३, अन्नपूर्णकी ५९ वर्षीया लक्ष्मी घिमिरे पनि घरमै नागरिकता पाउँदा दंग छिन्। शरीरको आधा भाग नचल्ने लक्ष्मीलाई पनि प्रजिअ हीरादेवी पौडेल, सहायक प्रमुख जिल्ला अधिकारी उपेन्द्र न्यौपाने र वडाध्यक्ष पूर्णप्रसाद राईले घरमै पुगेर नागरिकता प्रदान गरे। ०४४ सालमा नागरिकता पाएकी लक्ष्मीले घर सर्ने क्रममा नागरिकता हराएकी थिइन्। शारीरिक अपांगताकै कारण राज्यबाट पाउने सुविधाबाट बन्चित लक्ष्मीले नागरिकता पाउँदा सदरमुकाम धाउनुपर्ने कष्ट कम भएको बताइन्। उनले भनिन्, कष्टकर यात्रा गरेर सदरमुकाम जानुपर्ने बाध्यता हट्यो। नागरिकता पाउने सपना पनि पुरा भयो। प्रजिअ पौडेलले कुनै पनि नागरिक अपांगता भएकै कारण अनागरिक हुन् नपरोस र राज्यबाट पाउने सेवा सुविधाबाट कोही बञ्चित नहोस् भन्ने उद्देश्यले शारीरिक अशक्त, बृद्धबृद्धालाई घरमै पुगेर नागरिकता वितरण गरेको बताइन्। जिल्ला प्रशासन कार्यालयको समन्वयमा गाउँपालिकाहरूले घुम्ती शिविरमार्फत जिल्लाका सबै स्थानीय तहमा सर्वसाधरणलाई सरकारी सेवा घर घरमै प्रदान गर्न थालेका छन्। अशक्त, बृद्धबृद्धालाई घरदैलोमै पुगेर सरकारी सेवा प्रत्याभूति गराएको छ। चैत महिनाभित्रै जिल्लाका विभिन्न गाउँपालिकाका केन्द्र, वडामा आयोजना गरिएको शिविरबाट ग्रामीण भेगका हजारौं सर्वसाधरणले सरकारी सेवा लिएका छन्। नागरिकता, नागरिकताको प्रतिलिपी, मतदाता नामावली बनाउन जिल्ला धाउनुपर्ने कष्ट कम भएको रामप्रसाद राई गाउँपालिका ६ बैकुण्ठेका महेश गेलालले सुनाए। आगनमै नागरिकता बनाउन पाएपछि सदरमुकाम धाउने खर्च बचेको साल्पासिलिछो गाउँपालिका ४ खाटम्माका समीक्षा राईले सुनाईन्। नागरिकताका लागि सदरमुकाम धाउनुपर्ने, महँगो पैसा तिरेर होटलमा बास बस्नुपर्ने समस्या टरेको छ, उनले भनिन्, हाम्रो जस्तो विकट ठाउँका जनतालाई यो शिविर बेलाबेला भइराखे धेरै राहत हुनेथ्यो। हप्तौं दिन लगाएर सदरमुकाम धाउनुपर्ने थिएन। जिल्ला प्रशासनले यो महिनाभित्र साल्पासिलिछो गाउँपालिकामा गरेको शिविरबाट ६ वटै वडाबाट ५ सय ८ जना, रामप्रसाद राई गाउँपालिकाको वडा ७ र ८ मा सञ्चालन गरेको घुम्ती शिविरबाट १ सय ३४, आमचोक गाउँपालिकाको केन्द्र बालंखाको शिविरबाट ४ सय ७८ जनाको नागरिकता बनाइदिएको छ।"
हेम्जामा आलु महोत्सव : तरकारीको गहनामा सजिए किसान,"पोखरा : शिरमा मकै र केराउको श्रीवन्दी, आलुको छड्के तिलहरी, मुलाको चस्मा र आलुकै मुन्द्री लगाएर किसानहरु दशौं आलु महोत्सवमा सहभागी भएका छन्। पोखराको हेम्जामा शुक्रबारबाट सुरु भएको महोत्सवमा भेला भएका किसानले आलु लगायत विभिन्न तरकारीको गहना बनाएर सजिएका हुन्। आलु महोत्सवमा किसानहरुले आफुले उत्पादन गरेको आलुको पहाड नै खडा गरेका छन्। मेलामा सहभागी हुन आउने आफु जस्तै किसानलाई तरकारी, अन्न बालीमा जथाभावी विषादी प्रयोग नगर्न भजन र गीतमार्फत सन्देश पनि दिएका थिए। कास्की जिल्लाकै आलु उत्पादनका लागि पकेट क्षेत्र मानिएको हेम्जामा बैशाख १ गतेसम्म स्थानीय किसानले उत्पादन गरेका आलु विक्री हुनुको साथै आलुका विभिन्न परिकारको स्वाद महोत्सवमा लिन पाइन्छ। स्थानीय किसानले उत्पादन गरेको आलु र तारकारी आफ्नै घर आँगनबाट विक्री गर्ने उद्देश्यले आलु महोत्सवको तयारी गरिएको आयोजक विष्णु पादुका क्लवका अध्यक्ष कृष्ण खड्काले बताए। हेमजामा ४ सय हेक्टर क्षेत्रफलमा आलु खेती हुन्छ। हेमजमा मात्र करिव ५ हजार मेट्रिक टन आलु उत्पादन हुने पोखरा महानगरपालिकाका वरिष्ठ कृषि विकास अधिकृत मनोहर कडेरीयाले जानकारी दिए। आलु महोत्सवमा प्रति केजी ३२ रुपौयाँमा आलु विक्री गरिने अध्यक्ष खड्काले बताए। आलु महोत्सवको गण्डकी प्रदेशका कृषि मन्त्री लेखबहादुर थापाले उद्घाटन गरे। महोत्सवमा सहभागीलाई आकर्षण गर्न आलु थुपारेर आलुको पहाड नै बनाइनुको साथै अन्य ताजा तरकारीको प्रदर्शनी गरिएको छ। महोत्सवमा आलुका विभिन्न परिकार, विविध साँस्कृतिक कार्यक्रम, चर्चित हाँस्य कलाकारहरुको प्रस्तुति, च्याउँ कफी, चिया विक्री एवम् प्रदर्शनी, विभिन्न कृषि बीउ विजन तथा अन्य कृषि यन्त्रको प्रदर्शनी गरिएको आयोजक संस्था विष्णु पादुका क्लबका अध्यक्ष खड्काले बताए।"
जनप्रतिनिधिका संस्था दाता रिझाउनै व्यस्त,"काठमाडौं : स्थानीय सरकारको साझा मुद्दामा पैरवी गर्ने जिम्मेवारी बोकेका जनप्रतिनिधिका छाता संगठन दाता रिझाएर परियोजना सञ्चालनमा व्यस्त छन्। नेपाल नगरपालिका संघ, जिल्ला समन्वय समिति महासंघ र गाउँपालिका महासंघले स्थानीय सरकारका मुद्दा छाडेर एनजिओ र आइएनजीओको सर्तमा परियोजना सञ्चालन गरिरहेका हुन्। स्थानीय तहसम्म बन्ने नीति, कानुन र योजनामा दाताकै परियोजनाको प्रभाव छ। स्थानीय तहमा प्रविधि हस्तान्तरण गर्न विभिन्न परियोजना चलाएको दाबी छाता संगठनहरूको छ। विगतमा जनप्रतिनिधिविहीन अवस्थामा पनि ती परियोजना तहसम्म पुगेका थिए। विगतमा परियोजना स्वीकृति र सम्झौता गर्दा मन्त्रालयलाई सबै जानकारी दिने संस्था अहिले त्यसो गर्दैनन्। उनीहरु कानुनअनुरुप चल्नुपर्छ। परियोजना पाइयो भन्दै दाताको सर्त र उद्देश्य पूरा गर्ने गरी काम गर्न छुट छैन, संघीय मामिला तथा सामान्य प्रशासन मन्त्रालयका एक उच्च अधिकारीले भने। स्थानीय सरकार सञ्चालन ऐन संशोधन गर्दा जनप्रतिनिधिका संस्थाले परियोजना चलाउन पाउने विषयमा लबिङ गरेका थिए। तर मन्त्रालयले उनीहरूको प्रस्ताव अस्वीकार गरेको छ। संघीयता कार्यान्वयनमा तहका काम र क्षेत्राधिकारबारे अलमल र अस्पष्ट भइरहेका बेला जनप्रतिनिधिका यी संस्थाले सशक्त भूमिका देखाउन सकेका छैनन्। ती संस्थाले खानेपानी, सडक तथा अन्य पूर्वाधार निर्माणमा भने चासो देखाएका छैनन्। तालिम तथा नीति र योजना निर्माणमा काम गरेको भनाइ उनीहरूको छ। तालिमबाट पदाधिकारी राम्रा र महँगा प्रशिक्षक बनेका छन्। परियोजना हाँक्नेमा नगरपालिका संघ अगाडि छ। २०५० सालमा स्थापित नेपाल नगरपालिका संघमा ०५४ सालमा डोरमणि पौड्याल अध्यक्ष बने। ०५६ सालमा पनि तेस्रो साधारणसभाबाट पौड्याल नै अध्यक्ष बने। नगरपलिका संघभित्र परियोजना भित्र्याउने काम उनैले गरेका हुन्। वर्तमान नेतृत्वसम्म आइसक्दा संघ परियोजनको जालोबाट बाहिरै निस्कन नसक्ने गरी फसेको छ। यस्ता छन् गैरकानुनी परियोजना नगरपालिका संघले सरकारी निकायसँग स्वीकृति नलिई परियोजना भिœयाएर गैरकानुनी काम गरिरहेको छ। संघले विश्वविख्यात धनाढ्य बिल गेट्सको परियोजनालाई सरकारको स्वीकृतिबिना भिœयाएको छ। साढे तीन वर्षको यो परियोजना नेपालका पाँचवटा नगरपालिकामा सञ्चालन भइरहेको छ। संघको वर्तमान नेतृत्व हाँकिरहेका अशोक बेच्जुले धुलिखेलमा परियोजना लगेका छन्। नदीमा दिसाजन्य लेदो व्यवस्थापनका गर्न धुलिखेलबाहेक लाहान, लमही, वालिङ, भीमदत्त नगरपालिकामा उक्त परियोजना सञ्चालित छ। गैरकानुनी रूपमा भित्राइएको तीन करोड ६४ लाख लागतको उक्त परियोजनाको प्रधानमन्त्री केपी शर्मा ओलीले गत फागुन २९ मा हामी दिसाजन्य लेदो व्यवस्थापन गर्न प्रतिबद्ध छांै भन्ने नारामा हस्ताक्षर गरी शुभारम्भ गरे। यस्ता परियोजना सञ्चालन गर्न कतैबाट स्वीकृत लिनु नपर्ने नगरपालिका संघका प्रवक्ता कलानिधि देवकोटाले दाबी गरे। विदुर नगरपालिकामा जिआइजेटको ३६ लाखको क्षमता विकास र अभिवृद्धि तथा वित्त व्यवस्थापनसम्बन्धी परियोजना सञ्चालन भइरहेको छ। तानसेन र हेटांैडा नगरपालिकामा फोहोर व्यवस्थापनको १५ करोडको परियोजना सञ्चालित भयो। सन् २०१२ देखि २०१६ सम्म उक्त परियोजना चलेको थियो। संघले एसिया फाउन्डेसनको एक करोडको अर्काे परियोजना सञ्चालन गरिसकेको छ। यस्तै संघले एलजीसीडीपीको तीन करोडको तालिम तथा नीति निर्माण सशक्तीकरण कार्यक्रम चलायो। युनिसेफ परियोजनामार्फत बालबालिका मैत्री नीति र योजना निर्माण पनि संघले सम्पन्न गरिसकेको छ। नगरपालिकालाई सक्षम र बलियो बनाउनु, सुशासनलाई संस्थागत गर्दै उदरदायी नगर सरकार बनाउन पहल गर्नु, वकालत, पैरवी सूचना तथा प्राविधिक र परामर्श सेवा दिनु संघको कर्तव्य हो। तर संघ यी कार्य छाडेर परियोजनमै रमाएको छ। संघले आव ०७००७१ देखि ०७४ ७५ सम्मको तथ्यांक हेर्दा एक अर्ब ८ करोड ८४ लाख एक सय रुपैयाँको परियोजना सञ्चालन गरिसकेको छ। विगतमा अझ धेरै परियोजना थिए अहिले सुकेको हो। नगरपालिकाका कानुन तथा नीति बनाउन हामीसँग पैसा छैन। दाता नगुहारी हुँदैन, नगरपालिका संघका प्रवक्ता कलानिधि देवकोटाले भने। संघको परियोजना साझेदारी संस्थामा जीआईजेट, एफईएम, शून्य परियोजना ईयू, एसिया फाउन्डेसन, युनिसेफ नेपाल, आईएचएस नेदरल्यान्ड, डीएफआईडी, अस्ट्रेलियन एड, लग इन एसिया र साझेदारी विकास कार्यक्रम (प्याक्ट) छन्। जनप्रतिनिधिका संस्था कतिसम्म दाताको भरमा छन् भन्ने एउटा उदाहरण हो, नगरपालिका र गाउँपालिकाले असल अभ्यास स्मारिका प्रकाशन गर्न पनि अस्टेलियन एड, एसिया फाउन्डेसन र जिआईजेटको संस्थाको सहयोग लिनु। जनप्रतिनिधिका छाता संस्था मगन्ते पाराले चल्नु लज्जाको विषय हो, मन्त्रालयका एक उच्च अधिकारीले भने। परियोजना नभए संघ नै नचल्ने नगरपालिका संघका एक उच्च कर्मचारीले बताए। पदाधिकारी नै प्रशिक्षक ! जिल्ला विकास समिति महासंघले ०५४ सालमा पहिलोपटक डानिडाको परियोजना चलायो। विभिन्न चरणमा गरी नौ करोडको परियोजनामार्फत अभिमुखीकरण र क्षमता वृद्धिको कार्यक्रम भयो। त्यसको उपलब्धि भने पदाधिकारी तालिम विशेषज्ञ बने। तालिम आफैंले दिने र सरकारका विभिन्न कार्यक्रम अनुगमन गर्न पनि पाइने हुँदा पदाधिकारीले राम्रै लाभ लिए। महासंघले आव ०६१०६२ सालतिर डीएफआईडी र युनिसेफको कार्यक्रम सञ्चालन गयो। तीन वर्षअगाडि बालमैत्री स्थानीय शासनका नाममा युनिसेफको परियोजना चलायो। २१ जिल्लामा चलेको यो कार्यक्रममा एक करोड ३७ लाख ३८ हजार ६ सय ७१ रुपैयाँ खर्च भयो। जिल्ला विकास समिति महासंघलाई आफ्ना मुद्दा उठाउन दाता खोज्नु पर्दैन। महासंघले हरेक जिल्ला समन्वय समितिबाट संस्थागत शुल्कमार्फत २५ हजार उठाउँछ। एक वर्षअगाडिसम्म सरकारले महासंघलाई २० लाख रुपैयाँ दिँदै आएको थियो। पहिले जस्तो परियोजना नपाए पनि प्रस्ताव भने पेस भइरहेको जिससका कार्यकारी महासचिव कृष्णचन्द्र न्यौपानेले बताए। पदाधिकारीहरू कमजोर र तहमा जिससको भूमिका कानुनले खुम्चाएपछि परियोजना पाउन गाह्रो परेको छ। परियोजना नहुँदा महासंघको सक्रियतासमेत देखिएको छैन। डोनर खोजियो तर कोहीले पनि पैसा हालेको अवस्था छैन, महासचिव न्यौपानेले भने। गाउँपालिका महासंघ पनि विगतदेखि परियोजनाकै पछि लागेको छ। सदस्यता शुल्कबाट एक करोड आम्दानी गर्ने महासंघले आफ्ना मुद्दा अगाडि बढाउनु भन्दा दातालाई खुसी पारी परियोजना चलाउने काम भइरहेको छ। स्थानीय शासन तथा सामुदायिक विकास कार्यक्रम (एलजीसीडीपी) तालिम तथा सचेतना कानुनी कार्यक्रममा ३९ लाख सरकारले उसलाई दिएको थियो। महासंघले तीन वर्षअगाडि जलवायु परिवर्तन सम्बन्धी अनुकूलनअन्तर्गत सगरमाथा अञ्चलका चार जिल्लामा इसिमोडको परियोजना सञ्चालन गयो। त्यस्तै एसिया फाउन्डेसनको स्थानीय सवलीकरणको ६० लाखको परियोजना सञ्चालन गरिरहेको छ। १० वटा जिल्लामा वल्ड भिजनको कार्यक्रम चलेको छ। परियोजना लिएर डोनर आफंै आउँछन्। हाम्रा मुद्दा र काममा तरंग ल्याउन दाताको परियोजना चलाउनुपर्छ, गाउँपालिका महासंघका कार्यकारी अधिकृत विमल पोखरेलले भने। दातासमक्ष प्रस्ताव पेस नगरेको दाबी गर्दै सर्त मिलेमा सम्झौतामार्फत काम गर्दै आएको गाउँपालिका महासंघका अध्यक्ष होमनारायण श्रेष्ठले बताए।"
आशाको मुस्कान,"अखण्ड भण्डारी, दिवाकर भण्डारी, राजकरण महतो, क्रान्ति साह, फणि महत र आकाश क्षत्री। भरवलिया (बारा) : टन्टलापुर घाम छेक्ने सयल छैन। राति शित रोक्ने ओत छैन। पेटमा पोसिलो खाना छैन। नुहाएर फेर्न नाना छैन। तर, पनि अनुहारमा तनाव छैन। बरु छ मीठो मुस्कान। उद्दण्ड हुरीभुमरीले उजाडेका बाराका गाउँमा नियाल्नुहोस्, पीडितका मन भने उजाडिएका छैनन्। उनीहरू भन्छन्, चिन्ता लिएर के गर्नु ? जे हुनु भइगयो। बरु सरकारले बेलैमा हेरिदिए हुन्थ्यो। गरिबीले पुस्तौंपुस्ता थिचेका यहाँका बासिन्दा आफैं पुनर्वासको बन्दोबस्त गर्ने औकातमा छैनन्। सोझो आशा छ सरकारतिरै। र, त्यही आशाको मुस्कान छरेर भरोसाको दियो बाल्दै बाँचेका छन् उनीहरू। त्यो घटना हामी बिर्सन चाहन्छौं। यस्तो घटना कहिल्यैकहीं नहोस्, भलुई भरबलियाका छठु राउत कुर्मीले भने, हाम्रो घर त रहेन। तर, आपतमा सबैले देखाएको मायाले पीडा बिर्साउँदै लगेको छ। आउनेजानेको बाक्लो भीडले हामीलाई एक्लो महसुस हुन दिएको छैन। निर्वाहको अवस्था असामान्य छ। तर, पीडित आफैंले सामान्यीकरण गर्दै लगेका छन्। जिन्दजी अस्तव्यस्त छ। शरीर गलेको छ। मनमा तनाव छ। अनुहार भने उज्यालै छ। घटनाको पाँचौं दिनसम्म सामान्य टेन्टको ओत नपाउने अझै धेरै छन्। सेना र प्रहरी सहयोगमा जुटेका छन्। तर, सानो संख्यामा। पार्टीका झन्डा हल्लाउँदै आउने नेताका सवारीलाई अरू गाडी र सर्वसाधारणको भीड छिचोलाउन सुरक्षार्कीको अधिकांश समय खेर जान्छ। राहत भन्दै गाडीबाट बिस्कुट, चाउचाउ, पानी जुस आदि भेडाबाख्रालाई झैं फालिदिने पनि थुप्रै भेटिए। तिनको पछिपछि हात लम्काउँदै दगुर्ने आधासरो सर्वसाधरण र बालबालिकाले केवल धुलोको मुस्लो खान पाउँछन्। रित्तो हात फर्किए पनि मीठो मुस्कान छर्छन्। भरवलियाकै बिक्रम मुखिया बिहिवार दिउँसो नेपाली सेनाले लगाइदिएको टेन्टभित्र भेटिए। हुरीले घर भत्काएपछि उनको परिवार चार दिनदेखि बिचल्लीमा थियो। खुल्ला आकाशमै रात बिताउँदै आएका उनी टेन्ट पाएपछि खुशी देखिन्थे। घरको भग्नावशेषबाट टेन्टमा सर्ने तयारी गर्दै गरेका उनलाई बोल्नसम्म फुर्सद थिएन। ज्यालादारीबाट जीवीकोपार्जन गर्ने उनको काम टुटेको पाँचै दिन भयो। चौरमा सुतिरहेका थियौं। सुत्न पाइने भयो, खुसी भावमा देखिएका उनले भने, सरकारले सहयोग गरे विस्तारै घर बनाउँला। जे भयो त्यसलाई बिर्सनुपर्छ अब। बिक्रमले आफूलाई सम्हालेका छन्। घटनामा घाइते भएकी उनकी आमाको वीरगन्जमा उपचार भइरहेको छ। अस्पतालमा आमालाई उनका दाइले हेरचार गरिरहेका छन्। उनी भने यता परिवार सम्हाल्दै छन्। परिवारमा ८ जना छन्। ती कसैसँग एकसरोभन्दा लुगा छैनन्। राहत बाँड्ने टोली बाक्लै आउँछन्। तर, सबैजसो उही बिस्कुटचाउचाउमा केन्द्रित छन्। कति रमिता हेर्न पुगेका छन्। कति समाजसेवी देखिने रहरमा आएका छन्। कतिपय भने भएको थोरै स्रोत मनैदेखि दिन चाहन्छन्। खास चाहिने के हो, बुझेर ल्याइदिने खासमा कोही छैनन्। गाउँमा बिजुली छैन। मायाले हुर्काएका सयल दिने रूखबिरुवा जरैदेखि उखेलिएका छन्। घर लडेका भग्नावेश पन्छाइनसक्नु छ। शौचालय छैन। गाडीले उडाएको धुलोले रोगव्याधि बढाउने जोखिम छ। राति मच्छडले गीत गाउँदै घेर्छन्। निदाउन पाउँदैनन्। तर, अनिदाजस्ता कोही देखिँदैनन्। हुरीले घर भत्कँदा दुई बहिनी गुमाएका फेटा गाउँपालिका ६ पुरैनियाका सलि उल्लाह अन्सारी पनि आफ्नो परिवारलाई सम्हाल्दै छन्। उनको परिवारमा २० जनाभन्दा बढी छन्। घटनामा चार जना घाइते भएका थिए। घर पूर्णरुपमा भत्किएको छ। टेन्टमा भेटिएका उनले भने, जे नहुनु थियो, भइगयो। अब चिन्ता मात्रै लिएर गुजारा चल्दैन। बाँकी परिवारको बाँकी जीवन घाउ बिर्सिएर बाँच्चुछ। नेपाली मन सहनशील हुन्छ। शोकलाई शक्तिमा बदल्न सक्छन् नेपाली। दुःखमा खुशी खोज्छन्। मुठीभर सास रहेसम्म खुसीले बाँच्ने अभिलाशा बोक्छन्। अनि, जीवन बाँच्ने पाइला चाल्छन्। यसरी नै गहिरो पीडालाई भुलेर खुशी खोज्दै छन् भरवलियाका ५५ बर्षीय रामसुरत दास। उनीसंग जीवनमा कहिले नभुल्ने गहिरो पीडा छ। तर, उनले आत्मबल उच्च बनाउँदै लगेका छन्। त्यो हावाहुरीले आइतबार उनको घर मात्रै ढालेन, श्रीमति मोतिसर र बुहारी रुनालाई निल्यो। विपतीले उनलाई गहिरो चोट दिएको छ। तर, उनी यो पीडा मन दह्रो बनाएर भुल्न चाहन्छन्। दुधे नाती रञ्जितले बाल्यकालमा आमाको काख गुमाए। जे हुनु थियो, दैवले गरायो, दुधदानीमा नातीलाई दुध खुवाउँदै रामसुरतले भने, राहत ढिलै भएपनि पाइरहेका छौं। अब सरकारले घर बनाइदिने भन्छ, बनाइदिए त हुने थियो। अनि, यही नातीको मुहार हेरेर बाँकी जुनी बाँच्ने थिएँ। उनी आफैंले श्रीमती र बुहारीको अन्तिम संस्कार गरे। हावाहुरी आएपछि घरमा लुक्न आएका उनीहरुको घरको खम्बाले थिचेर ज्यान गयो। मन बुझाउने लालाबाला वीरगंज शहरदेखि उत्तरपूर्वी क्षेत्रको पुरैनिया गाउँ ! गाउँलेको आखाँमा अनौठो सन्नाटा देखिन्छ। कुनै भयानक आँधीपछिको शान्त बतास जस्तो। बसपार्कबाट करिब दश किलोमिटर कच्चीबाटोमा दौडिएपछि मान्छेको भिडैभिड देखिन्छ। कोही राहत बाँडिरहेका। कोही राहत लिइरहेका। कोही फोटो खिचिरहेका। कोही निरासामा डुबिरहेका। अनेकन मान्छेका भिड। तर, ती गाउँलेहरूको निराशामा आशा जगाउने स्रोत बनेका छन् कलिला मुनाहरू। आधा भत्किएको घर बस्न लायक देखिदैनन्। त्यही घरको एक छेउमा बसेको छ दिलशादको परिवार। त्यही घरमा दिलशाद आफ्ना दाइ र भाइसँग खेलिरहेका थिए। उनले लगाएको कालो हाफकमिज र सेतो हाफपाइन्ट मैलिसकेको थियो। उनी उफ्रिरहेका थिए। हाँसिरहेका थिए। नाचिरहेका छन्। सँगै, दाइभाइलाई पनि चलाइरहेका थिए। तस्विर खिच्न खोज्दा दिलशादका दाई अतुररहमान पनि छेवैमा आएर नाच्न खोजे। लगाएको कालोसेतो धर्से सट र हल्का निलो जिन्स पनि मैला भइसकेको थियो। अतुररहमानका अर्का भाई नवशाद पनि सँगै आएर हाँस्न थाले। हातमा लिएको पीपीरी बजाउँदै अतुररहमान खण्डहर बनेको घरभित्रै दगुरे। यी कलिला लालाबाले भयानक विपत्तिको घाउ भुल्दै गएका छन्। ती मुनाहरूको चन्चलतालाई निरास र हतास आँखाले एकटकले हेरिरहेकी थिइन् अम्बे अखातमले। अम्बेको सानो घर पनि आइतबारको हुरीले उडाइदिएको छ। उनको घरमा खानाको नाममा केही रहेन। राहत बाँढ्न आएकाले दिएको चाउचाउ चपाइरहेकी अम्बे दिलशादको चन्चलता देखेर मुस्कुराउन खोज्छिन्। १२ जनाको परिवार छ, बस्ने ठाउँ छैन, उनले भनिन्, तर, सधैं यस्तै विजोग त पक्कै नहोला। तस्बिर : विकास कार्की"
एसईई : परीक्षा बिग्रने त्रासमा विद्यार्थी,"वीरगन्ज : गाउँ खण्डहर बनेको छ। हुरीमा परेर घाइते भएका परिवारका सदस्य अस्पतालमा छन्। न खाने कुराको जोहो छ न त बस्ने ठेगान् नै छ। गाउँमा रुवावासी छ। यस्तो अवस्थामा कसरी पढ्न सकिन्छ ? जति जोड गरे पनि दिमागमा हावाहुरीको दर्दनाक दृश्यमात्र घुम्छ, एसईई दिइरहेका बारा फेटा गाउँपालिका१ भरवलीयाका राहुल शर्माले भने, घरपरिवारको बिजोग हेर्ने कि परिक्षाको तयारी गर्ने ? प्रदेश २ मा परीक्षाअगावै प्रश्नपत्र बाहिरिएपछि स्थगीत भएको माध्यमिक शिक्षा परीक्षा(एसईई) शुक्रबारदेखि पुनः शुरु हुँदैछ। चक्रपातसहित आएको विनाशकारी हुरीले सबभन्दा बढि मानवीय र भौतिक क्षति पुयाएको फेटा गाउँपालिका१ भरवलीया र वडा नम्बर६ पुरनैयाका विद्यार्थीले परीक्षातयारी गर्न सकेका छैनन्। फेटा गाँउपालिकाका शिक्षा शाखा प्रमुख सुनिल यादवका अनुसार हुरीले क्षतिग्रस्त बनाएको फेटा गापालिकाका दुईवटा वडामा दर्जन बढी विद्यार्थी छन् हुरीले घर भत्काएर खण्डहर बनाएको छ। प्रवेश पत्र, किताबकापी, लुगा सबै हराएका छन्। हुरीले विद्युत्का पोल ढालेकाले गाउँमा बिजुली पनि छैन। हुरीमा परि घाइते भएका परिवारका सदस्य र आफन्त अस्पतालमा उपचार गराइरहेका छन्। गाउँको वातावरण अस्तव्यस्त रहेकाले शुक्रबारदेखि पुनः सुरु हुन लागेको एसईई परिक्षाका लागि तयारी गर्न नपाएको भन्दै विद्यार्थी परीक्षाबिग्रने चिन्तामा छन्। एसईईमा ए प्लस ल्याउछु भन्ने आस थियो। दुई वटा विषयको परीक्षाराम्रो भएको थियो, भरवलीयाका मधुसुदन शर्माले, तर अब परिक्षामा के लेख्ने दिमागमै छैन। हुरीले घर भत्काएर खण्डहर बनेको छ। एसईईको प्रवेश पत्र, किताबकापी, लुगा सबै हराएका छन्। बिजुलीको पोल ढलेकाले गाउँमा बिजुली छैन। भरवलीयाकै परिक्षार्थी प्रियंकाकुमारी पटेल पनि हुरीले प्रवेशपत्र, किताबकापी, लुगाफाटा उडाएकाले परीक्षादिन सक्ने अवस्थामा नरहेको बताइन्। हुरीले घर नै उडायो। किताबकापी कहाँ पुग्यो थाहा छैन। गाउँ नै ध्वस्त भएको छ, प्रियंकाले भनिन्, यस्तो अवस्थामा कसरी परिक्षाको तयारी गर्नु ? के पढ्नु, कहाँ पढनु, परिक्षामा के लेख्नु। प्रियंकाकै गाउँका अर्का विद्यार्थी दिनेश पटेल पनि हुरीले सर्वनास गरेकाले परिक्षाको तयारी गर्न नपाएको बताए। दिमागमै केही छैन के लेख्नु, उनले भने, एसईई परीक्षाबिग्रने चिन्ताले सताइरहेको छ। फेटा गाउँपालिका१ भरवलीयाका एसईई परिक्षार्थी। तस्बिर : क्रान्ति शाह फेटा गाउँपालिकाको गाउँ शिक्षा समिति संयोजक पप्पुकुमार सिंहले हुरीले क्षतिग्रस्त भरवलीया र पुरैनीया गाउँका एसईई परिक्षार्थी मानसिक तनावमा रहेको बताए। उनीहरुसँग न प्रवेशपत्र छ, न किताबकापी, सिंहले भने, पुरैगाउँ शोकमा छ। विद्यार्थीलाई परिक्षाको तयारी गर्ने वातावरण नै छैन। यस्तो अवस्थामा कसरी परिक्षामा लेख्छन् थाहा छैन। विद्यार्थीलाई खाने बस्ने व्यवस्था शिक्षा विकास तथा समन्वय इकाइ बाराको परीक्षाफाँटका प्रमुख अशोक रौनीयारले दुवै गाउँका गरि १२ जना एसईईका परिक्षार्थीको विवरण आइपुगेको बताए। हुुरीबाट प्रभावित ती दुई गाउँका १२ जना परिक्षार्थीको नामावली आएको छ, उनले भने, परीक्षाकेन्द्र प्रसौनी गाउँपालिकाको खुटवा जब्दीस्थित नेपाल राष्ट्रिय माविमा तोकिएको छ। परिक्षार्थीको लागि परीक्षाकेन्द्र भएकै गाउँमा परीक्षाअवधिभर खाने बस्ने प्रबन्ध मिलाइने उनले बताए। फेटा गाउँपालिका१ भलुहीभरवलिया र वडा नम्बर६ पुरैनियाका तीनजना विद्यार्थी आठ कक्षाको जिल्ला स्तरीय परीक्षा दिनबाट बन्चित भएका छन्। भलुहीभरवलियाका दिपेन्द्र मुखिया बिन र पुजाकुमारी पटेल तथा फेटा गाउँपालिका६ का महम्मद नुरुल्लाह परीक्षा दिनबाट बञ्चित भएका हुन्। हुरीमा परी घाइते भएका मुखियाको काठमाडौं र पटेलको वीरगन्जमा उपचार भइरहेको छ। तीनै जना नेपाल राष्ट्रिय माविका विद्यार्थी हुन्। बारामा चैत १९ गतेदेखि कक्षा आठको परीक्षा शुरु भएको हो।"
"सिसडोलमा फोहोर फाल्न सुरु, मृतकका परिवारलाई २२ लाख क्षतिपूर्ति","नुवाकोट : काठमाडौं उपत्यकाको फोहोर लिएर सिसडोल आएको मिनी ट्रकको ठक्करबाट किशोरको मृत्युभएपछि रोकिएको फोहोर फाल्ने क्रम बिहीबार सहमतिपछि फेरि सुरु भएको छ। सिसडोलमा गत मंगलवार अपराह्न फोहोर फाल्ने क्रममा बा ४ ख ९६४७ नम्बरको मिनी ट्रकले ओखरपौवाका १३ वर्षीय किशोर संजोक नेपाली किचेको थियो। गाडीको ठक्करबाट गम्भीर घाइते संजोकलाई उपचारका लागि काठमाडौं लैजादै बाटोमा ज्यान गएको थियो। अर्का बालक १२ वर्षीय राजन नेपाली गम्भीर घाइते छन्। राजनको ग्राण्डी अन्तर्राष्ट्रिय अस्पतालमा उपचार भइरहेको छ। घटनाको विरोधमा सिसडोलमा फोहोर विसर्जन ठप्प पारेका स्थानीय तथा मृतकका परिवारलाई क्षतिपूर्ति दिने सहमति भएपछि बिहीबारदेखि पुनः फोहोर विसर्जन सुरु भएको हो। काठमाडांै महानगरपालिका, ललितपुर महानगर तथा गाडीधनीले मृतकका परिवारलाई क्षतिपूर्ति दिने सहमति गरेपछि फोहोर विसर्जन सुरु भएको हो। सिसडोलमा बिहीबार मृतकका परिवार, काठमाडौं तथा ललितपुर महानगरका प्रतिनिधि, प्रहरी तथा जनप्रतिनिधिको बहुपक्षिय भेलाले क्षतिपूर्तिमा सहमति गरेको हो। काठमाडौं महानगर, फोहोर फाल्ने निजी संस्था तथा ललितपुर महानगरपालिकामार्फत १५ लाख र गाडीधनीले किरियाखर्च तथा घाइतेको उपचार खर्चका लागि सात लाख रुपैयाँ उपलब्ध गराउने सहमति भएपछि फोहोर विसर्जन सुरु भएको वडाध्यक्ष चन्द्रबहादुर वलामीले जानकारी दिए। सहमति अनुसार ३५ दिनभित्र सबै रकम मृतकका परिवारलाई प्रदान गर्ने तथा मृतकका भाई तथा घाइते बालकलाई १२ कक्षासम्म पठनपाठनको प्रबन्ध गरिने भएको छ। दैनिक काठमाडौं उपत्यकाको सातसय टन फोहोर नुवाकोट ककनी गाउँपालिका२ स्थित सिसडोलमा विसर्जन गरिँदै आएको छ।"
चिन्न बाँकी चीन,"हिन्दीभाषी दिल्लीलाई बुझ्न त काठमाडौंलाई हम्मेहम्मे परिरहेको छ भने बेइजिङलाई बुझ्ने कुरा पक्कै सहज छैन। अमेरिकी राजदूत र्याण्डी बेरीले बुधबार एउटा अर्थपूर्ण ट्विट गरे : अमेरिका नेपालको सबभन्दा ठूलो द्विपक्षीय दाता हो। र, हाम्रा सबै परियोजनाहरू अनुदान हुन्, ऋण होइनन्। राजदूतले ऋण होइन (नट) भन्ने शब्दमा जोड दिँदै त्यसलाई ठूलो अक्षरमा लेखेका थिए। पत्रकार अनिल गिरीले तत्कालै जिज्ञासाजन्य प्रतिक्रिया राखे, सायद चीनलाई सन्देश ! जवाफमा अमेरिकी दूतावासकी प्रवक्ता एन्डी अर्मेन्टले स्माइली सहित लेखिन्, नेपालीहरूलाई सन्देश ! गत फागुनमा काठमाडौं आएका अमेरिकी उपसहायक रक्षामन्त्री जोसेफ फेल्टरले राजदूत बेरीकै निवासस्थानमा गरेको प्रेससँगको संवादमा चिनियाँ लगानी नेपालको हितमा हुनुपर्ने, पारदर्शी देखिनुपर्ने उल्लेख गर्दै नेपाल ऋणपासोमा फस्न सक्ने तर्फ औंल्याएका थिए। अहिले बेरीले लगानी सम्मेलन सकिएलगत्तै सन्दर्भ नखुलाई सार्वजनिक गरेको अभिव्यक्ति प्रस्तावित चिनियाँ ऋणतर्फै लक्षित हो वा अन्य प्रसंगवश आएको हो थाहा छैन। तर नेपालले लिने बाह्य सहयोगलाई लिएर दाता मुलुकहरूको परस्परविरोधी चासो भने बुझिने गरी प्रकट हुन थालेको छ। यस सन्दर्भमा दुई छिमेकी भारत र चीन एवं तेस्रो छिमेकी अमेरिकासँगको छुट्टाछुट्टै महत्त्वका सम्बन्धलाई सन्तुलित व्यवस्थापन गर्नसक्ने कुशलता नेपालले देखाउनुपर्ने बेला आएको छ। बेइजिङमा आउँदो वैशाख १२ बाट सुरु हुन लागेको दोस्रो बेल्ट एन्ड रोड इनिसिएटिभ (बीआरआई) सम्मेलनमा नेपालको सक्रिय सहभागिता एवं त्यसैलाई अवसर बनाएर राष्ट्रपति विद्यादेवी भण्डारीले गर्न लागेको पहिलो चीन भ्रमण पछिल्लो कूटनीतिक सरगर्मीको एउटा कारक हो। आलंकारिक राष्ट्रपतिको भ्रमण आफैंमा कार्यकारी महत्त्वको नहोला, तर बीआरआई संयन्त्रमा नेपाली संलग्नताको भने दूरगामी अर्थ छ। बीआरआईमा सामेल हुने कि नहुने भन्ने सुरुवाती द्विविधाबाट गुज्रेको नेपालले दुई वर्षअघि पहिलो बीआरआई समिटको मुखैमा त्यसमा हस्ताक्षर गरेको थियो। अब नेपालचीन साझेदारीका ठूला आयोजनाहरू चिनियाँ नेतृत्वको यही छाता सम्झौतामातहत हुने देखिन्छ। यसर्थ पनि बीआरआई, चीन र चिनियाँ स्वार्थका सबै पाटोबारे नेपाल अवगत र अभ्यस्त हुँदै जानुपर्ने अवस्था आएको हो। जहाँसम्म राष्ट्रपति भण्डारीको भ्रमणको कुरा छ, यसमा केही राजनीतिक र कूटनीतिक सन्देशसमेत मिसिएजस्तो देखिन्छ। राजतन्त्र विस्थापित भएको दश वर्ष बितिसक्दा पनि गणतान्त्रिक नेपालका राष्ट्रपतिलाई बेइजिङ बोलाइएको थिएन। प्रथम राष्ट्रपति रामवरण यादव सांघाई एक्स्पो र बोआओ फोरममा गए पनि उनलाई राजकीय भ्रमणमा नबोलाइनु र कार्यगत भ्रमणलाई समेत राजधानीबाहिरै सीमित राखिनु आफैंमा अनौठो कूटनीतिक व्यवहार थियो। जबकि पूर्वराजाले चाहिँ बेइजिङमा अनौपचारिक स्वागत पाइरहेको देखिन्थ्यो। माओ र महेन्द्रकै पालादेखि चीन र राजतन्त्रबीच घनिष्ठता कायम रहेको पृष्ठभूमिमा त्यसको कडी अझै नटुटेको हो कि भन्ने आशंकासमेत जन्मायो त्यसले। नेपालले नयाँ संविधान र स्थिरताको बाटो अंगालिसकेको अवस्थामा अब चीन सम्भवतः यस्तो द्विविधा देखाइरहन चाहँदैन। यही पृष्ठभूमिमा राष्ट्रपति भण्डारीको भ्रमण हुन लागेको हो। भण्डारीको भ्रमणले उनका चिनियाँ समकक्षीको बहुप्रचारित नेपाल भ्रमणको ढोकासमेत खोल्न सक्छ। २३ वर्षअघि राजतन्त्रकालमै राष्ट्रपति जियाङ जमिन आएयता कुनै चिनियाँ राष्ट्रप्रमुखले नेपाल भ्रमण गरेका छैनन्। जबकि वर्तमान राष्ट्रपति सी चिनफिङले भारत, बंगलादेश, श्रीलंकालगायत दक्षिण एसियाको चक्कर पटकपटक काटिसके। चिनियाँ प्रधानमन्त्रीको कुरा गर्दा पनि वेन जियाबाओ २०६८ सालमा केही घन्टा काठमाडौंमा ओर्लेयता अरू कोही आएका छैनन्। उच्च तहको चिनियाँ भ्रमण सूचीमा नेपाल नपर्नुका पछाडि हाम्रै आन्तरिक अन्यौल एउटा कारक थियो होला, तर त्यसभन्दा मुख्य कारणचाहिँ चिनियाँहरूले नेपालमा चासो बढाएजस्तो देखाउने तर उच्च प्राथमिकतामा भने नराख्ने नीति रहेजस्तो देखिन्छ। सम्भवतः यसमा उनीहरूको भारतसँगको बृहत्तर सम्बन्धले पनि भूमिका खेल्ने गरेको छ। चीनले नेपाल नीति बनाउँदा पहिले तिब्बतको सुरक्षा, अनि भारतसँगको बृहत्तर सम्बन्धलाई पनि उत्तिकै ध्यान दिने भएकाले हामी निरपेक्ष बस्न सजिलो छैन। सामान्यतया दुई देशबीच साझेदारी विस्तारको एकमात्र सूत्र उच्चस्तरीय भ्रमण होइन। तर यस्तो अवसर द्विपक्षीय घनिष्ठता र राजनीतिक स्तरमा विश्वास बढाउने माध्यम बनिदिन्छ। प्रधानमन्त्री केपी ओली गत वर्ष बेइजिङ जाँदा भएको द्विदेशीय वार्ताका क्रममा राष्ट्रपति सीले नेपालमा संविधान बनेर स्थायित्व आएको र अब पूर्वाधार विकासमा सघाउन चीन तत्पर रहेको बताएका थिए। त्यही भावना झल्कने गरी दुई देशले १४ बुँदे संयुक्त विज्ञप्ति जारी गर्दै ट्रान्सहिमालयन मल्टीडाइमेन्सनल कनेक्टिभिटी नेटवर्क को खाकामा बीआरआईसम्बन्धी समझदारी कार्यान्वयन गर्ने प्रतिवद्धता जनाएका थिए। यसले सडक, रेलवे, नागरिक उड्डयन र सञ्चारसम्बन्धी कनेक्टिभिटीका बहुआयामलाई समेट्ने भनिएको थियो। त्यो प्रतिवद्धता कहाँ पुग्यो ? के उसबेला उच्च महत्त्व दिएजसरी नै अहिले नेपाल र चीनबीच उच्च स्तरमा संवाद भइरहेको छ ? किन बीआरआई परियोजना छनौट गर्ने प्रारम्भिक चरणमै नेपाल अल्मलिएको हो ? नेपालले बीआरआई साझेदारीका निम्ति सुरुमा पर्याप्त गृहकार्यबिनै अगाडि सारेका ३५ वटा परियोजना चिनियाँ परामर्शपछि घटाएर नौ वटामा सीमित राख्नुपरेको छ। त्यसमा पनि अन्तिम सहमति हुन बाँकी नै छ। यो सबै हेर्दा राष्ट्रपति भण्डारीको भ्रमणपूर्व नेपालले चीनसँगको सम्बन्धमा समीक्षा गर्नुपर्ने विषय चाङ लागिसकेका छन्। नेपालले दक्षिण छिमेकीसँग मात्र भर पर्दा नाकाबन्दीलगायत एकतर्फी निर्भरताका समस्या बारम्बार झेल्नुपरेको हुँदा उत्तरी ढोकाहरू खोल्न खोजेको हो। यसमा सिद्धान्ततः सहमति पनि भइसकेको छ, तर हस्ताक्षरित सम्झौता कार्यान्वयनका पाटाहरू अधुरै छन्। संकटका बेला हामीलाई मित्र चाहिने, तर अनुकूलता आउनासाथ बिर्सिहाल्ने पुरानो रोगले हामीलाई फेरि सताउन खोजेको त होइन ? हाम्रो वैदेशिक सम्बन्धको प्राथमिकता के हो ? त्यसमा पनि तत्कालको दायित्व के हो ? भन्नेबारे कूटनीतिक संस्थापनभित्र राजनीतिकदेखि प्रशासनिक तहसम्मको बुझाइमा एकरुपता जरुरी छ। चीनसँग हाम्रो सम्बन्ध विस्तार हाम्रै राष्ट्रिय आवश्यकताबाट निर्धारित हुनुपर्छ। तर यस सम्बन्धमा नेपालले केही कुरामा राम्रोसँग ध्यान दिनसकेको छैन। सर्वप्रथम ध्यान दिनुपर्ने विषय भनेको चीनलाई चिन्नु हो। अहिलेसम्म चीनलाई हामीले हाम्रो नजरबाट हेर्यौं। उनीहरूले हामीलाई कसरी हेर्छन् र के चाहन्छन्, त्यसतर्फ खासै ध्यान दिइएको देखिन्न, न त गहन प्राज्ञिक अध्ययन भएको छ। चीनलाई वास्तविक अर्थमा नबुझी हिमाल नाघ्न दौड्दा दुर्घटनामा पर्ने खतरा समेत उत्तिकै छ। आखिर चीन हामीलाई बराबरी सम्मान दिने मित्रशक्तिका रूपमा चाहिएको हो, अर्को हैकमवादीका रूपमा होइन। त्यसैले पहिले चीनलाई चिन्नुपर्छ। चीनले नेपालनीति कसरी बनाइरहेको छ ? कुनकुन मुद्दालाई प्राथमिकतामा राखेको छ ? ती कुरा हाम्रो राष्ट्रिय स्वार्थसँग मेल खान्छन् कि खाँदैनन् ? चिनियाँहरूको समग्र वैदेशिक नीति कुन दिशातर्फ जाँदैछ ? उनीहरूका सरकारी संस्था एवं मन्त्रालयहरूले कस्ता योजना बनाउँदैछन् ? कस्ता नीतिगत निर्णयहरू गर्दैछन् ? यसबारे सुक्ष्म ढंगले नियमित विश्लेषण गर्ने एकाइको परराष्ट्र मन्त्रालयभित्र खाँचो छ। बेइजिङस्थित दूतावासमा पनि त्यही किसिमको तयारी र जिम्मेवारी आवश्यक पर्ला। यसका निम्ति सम्भवतः चिनियाँ भाषामा लेखिने सरकारी दस्ताबेजहरू पढ्ने, बुझ्ने र विश्लेषण गर्ने मानवीय संशाधन चाहिएला। प्रश्न उठ्छ, पर्यटकीय आवश्यकताका सतही चिनियाँ बोल्ने जनशक्तिभन्दा गहिरिएर भित्री कुरा बुझ्नपढ्न सक्ने मानवीय स्रोतसाधन नेपालसँग कति होला ? हिन्दी र अंग्रेजीभाषी दिल्लीलाई बुझ्न त काठमाडौंलाई हम्मेहम्मे परिरहेको छ भने बेइजिङलाई बुझ्ने कुरा पक्कै सहज छैन। तर यो जरुरी किन छ भने हामीले उसलाई नबुझीनबुझी साझेदारी गर्न खोज्दा कहींकतै पुगेर फँसिने सम्भावना पनि छ। अहिलेसम्म चीन हाम्रो असल मित्रराष्ट्र हो भन्ने मान्यता र धोका नपाएको अनुभवका आधारमा प्रायः उतैबाट भनिएका या प्रस्ताव गरिएका एजेन्डालाई स्वीकार्ने जोखिमपूर्ण अभ्यास गरिँदै आएको छ। उहिले पृथ्वीनारायण शाहले दिव्योपदेशमा चीनका बादशाहसित ठूलो घा (मित्रता) राख्नु, दक्षिणका बादशाहसित (भने) घा त राख्नु, तर त्यो अत्यन्त चतुरो छ भनेको कुरालाई नै जानेर या नजानेर अहिलेसम्म मूल कूटनीतिक मन्त्र मानिँदै आएको देखिन्छ। सायद यो बुझाइमा अब केही समयानुकूल संशोधन जरुरी भइसकेको छ। बाँकी दुई विषयमा पनि कूटनीतिक प्रष्टता जरुरी छ। पहिलो, चीनसँग सम्बन्ध जोड्दै जाँदा भारततर्फ थपिँदै जाने अविश्वासलाई कसरी चिर्ने भन्ने हो। चीनले नेपाल नीति बनाउँदा पहिले तिब्बतको सुरक्षा, अनि भारतसँगको बृहत्तर सम्बन्धलाई पनि उत्तिकै ध्यान दिने भएकाले हामी निरपेक्ष बस्न सजिलो छैन। खासगरी उसले पछिल्लो समय अगाडि सारेको चाइनाइन्डिया प्लस नेपाल को अवधारणाबारे हामीले आफ्नो प्रष्ट दृष्टिकोण बनाउन जरुरी छ। भारतस्थित चिनियाँ राजदूतले बिहीबार इन्डियन एक्सप्रेसमा लेखेको लेखमा पनि चाइनाइन्डिया प्लस को बारेमा थोरै उल्लेख गरेका छन्। उनीहरूले अफगानिस्तानका कूटनीतिज्ञहरूलाई एउटा साझा परियोजनाअन्तर्गत दिल्ली र बेइजिङमा पालैपालो तालिम दिएर यसको औपचारिक सुरुवात गरिसकेका छन्। अब यसको प्रयोग थलो सम्भवतः नेपाललाई बनाइन खोजिँदैछ। त्यसमा नेपालको अंशियारी कति हुने ? कस्तो हुने ? कतै हामी कमजोर पात्रका रूपमा त्यहाँ रहने अवस्था त आउँदैछ ? यसबारे एउटा प्रष्ट कूटनीतिक दृष्टिकोणको खाँचो भइसकेको छ। नेपालले यसअघि तीनवटै देशहरूको बराबरी साझेदारी रहने त्रिदेशीय सहकार्यमा जोड दिँदै आएको हो। यो र पछिल्लो अवधारणामाझ के भिन्नता छ ? वा यसलाई त्रिदेशीय सहकार्यमै रुपान्तरित गर्न सकिन्छ कि ? यसतर्फ पनि ध्यान जान जरुरी छ। नेपालले विचार पुर्याउनुपर्ने अर्को मामिला भनेको तेस्रो छिमेकी अमेरिकासँगको सम्बन्ध हो। अमेरिका र चीनको विश्वव्यापी प्रतिस्पर्धा नयाँ शीतयुद्धतर्फ उन्मुख भएको सबैतिर महसुस हुन थालिसकेको छ। त्यसको बाछिटा काठमाडौंमा पनि आउन थालेको सन्दर्भमा त्यसले शीघ्र कूटनीतिक व्यवस्थापनको माग गर्छ। खासगरी चीनको बीआरआई र अमेरिकाको इन्डोप्यासिफिक स्ट्राटेजी बीच टकराव बढ्दै जाने, उनीहरूले नेपालजस्ता सामरिक अवस्थितिका सानाठूला सबैखाले मुलुकलाई आआफ्नो प्रभावमा पार्ने प्रयत्न बढाउँदै जाने देखिन्छ। अबको विश्व व्यवस्था कस्तो हुने, त्यसमा कसको पकड रहने भन्ने विश्वव्यापी होडबाजीमा फसेर नेपाललाई लाभ मिल्ने केही होइन। तर यसलाई लिएर हाम्रो भूक्षेत्रतर्फ विश्वशक्तिहरूको ध्यानाकृष्ट हुनु चुनौतीमात्र होइन, अवसर पनि हो। केहीअघि पूर्वराजदूत डामहेश मास्केले नेपाल म्यागेजिनसँगको अन्तर्वार्तामा बीआरआई र इन्डोप्यासिफिक रणनीतिलाई नेपालले आफ्नो हितमा समन्वयात्मक ढंगले प्रयोग गर्नसक्ने फरक धारणा राखेका थिए। शक्तिराष्ट्रहरूबीच बढ्न थालेको होडबाजीलाई हाम्रा हकमा कसरी अवसर बनाउने, कूटनीतिक संस्थापनले यसतर्फ पनि अब विचार पुर्याउन र योजना बनाउन थाल्ने बेला भयो कि ?"
