शीर्षक,विवरण
लगानी सहजीकरणको तत्परता,"आसन्न लगानी सम्मेलनसँगै मुलुकभित्र यससम्बन्धी बहसले तीव्रता पाएको छ। केही परियोजनासहित मुलुकभित्र लगानीका अवसर, लगानीकर्तालाई सुविधा र लगानी संरक्षणका सम्बन्धमा जानकारी दिन आयोजना गर्न लागेको यो सम्मेलनमा बाह्य मुलुकबाट गैरआवासीय नेपालीबाहेक ६ सय ५० जनाले सहभागिता जनाउने भएका छन्। नेपालमा हुन लागेको लगानी सम्मेलनमा यो तहको सहभागिताले लगानीकर्ताको नेपालप्रतिको चासोलाई दर्शाएको छ। लगानी सम्मेलनको यो मञ्चबाट नेपाल सरकार र निजी क्षेत्रले नेपाल लगानीका लागि उपयुक्त गन्तव्य भएको सन्देश पुयाउने आशा गरिएको छ। लगानी सम्मेलनमार्फत नेपालले लगानी भित्र्याउन आकांक्षा देखाएको सन्देश दिन चाहेको छ। यस्तो सम्मेलन हुनेबित्तिकै लगानी आइहाल्ने होइन। लगानी गर्न इच्छुक लगानीकर्तासँग निरन्तर फलोअप आवश्यक पर्छ। वास्तवमा लगानीको वातावरण सुधार आफैंमा निरन्तर चलिरहने प्रक्रिया हो। खास विषय त सरकारको तत्परता हो। अहिले लगानी भित्र्याउन भएगरेका पहलले सरकार संवेदनशील भएको सन्देश प्रवाहित गरेको छ। तर लगानीकर्ताले लगानी भित्र्याउने (प्रवेश), परियोजना सञ्चालन, नाफा फिर्ता तथा बाहिरिने अधिकारलाई समेत सुरक्षित गरी व्यावहारिक कठिनाइलाई क्रमशः समाधान गर्दै जानुपर्छ। दस वर्ष लामो सशस्त्र द्वन्द्व र लामो राजनीतिक संक्रमणका कारण हामीकहाँ औद्योगिकव्यावसायिक वातावरणमा ह्रास आएको छ। त्यसमा एकाएक चामत्कारिक सुधार आइहाल्छ भन्ने होइन। तर नेतृत्वको तत्परताले कति फरक पार्छ भन्ने उदाहरण भारतीय प्रधानमन्त्री नरेन्द्र मोदीले प्रस्तुत गरेका छन्। मोदीको कार्यकालमा भारत विश्वभरमा व्यवसाय गर्ने वातावरणमा सहजताको हिसाबले सन् २०१४ मा १४२ औं स्थानबाट सन् २०१८ मा ७७ औं स्थानमा उक्लेको छ। त्यस्तै दक्षिण एसियाली बंगलादेशमा उद्योगमा हडताल हुँदैन। त्यहाँको मुख्य निकासी गार्मेन्टको कच्चा वस्तु आयातदेखि निर्यातसम्म कार्गो एम्बुलेन्सको सुविधा दिइन्छ। विदेशी लगानीको आवेदन दिने स्वीकृति गर्नेदेखि कम्पनी दर्तासम्म अनलाइनबाटै गर्न सकिन्छ। यस्ता उदाहरणबाट सिक्दै हामीले लगानीको वातावरणमा क्रमशः सुधार गर्दै लैजानुपर्छ। राजनीतिक स्थायित्वसँगै अहिलेको सरकारलाई इतिहासले अभूतपूर्व अवसर दिएको छ। त्यस अवसरलाई उपयोग गर्दै हाम्रा प्रतिस्पर्धी र तुलनात्मक लाभका क्षेत्रमा लगानी आकर्षण गर्दै उच्च आर्थिक वृद्धिको दिगोपना, रोजगार सिर्जना, उत्पादन वृद्धिका माध्यमबाट मुलुकलाई समृद्ध बनाउने दिशामा अग्रसर हुनुपर्छ। नेपालले कृषि अर्थतन्त्रबाट औद्योगिक विकासको चरण नै पार नगरी एकैपटक सेवा क्षेत्रले नेतृत्व गरेको आर्थिक विकासको बाटो समातेको छ। यसको दिगोपनामा प्रश्न उठेको छ। जसका कारण हामीले एक चरणको औद्योगिक विकास हासिल गर्नैपर्नेछ। औद्योगिक विकासका लागि अब हामी समयअनुकूल उच्च प्रविधि र ज्ञानमा आधारित औद्योगिक विकासमा प्रवेश गरी त्यसबाट लाभ लिनुपर्छ। भारत र चीनजस्ता उदीयमान अर्थतन्त्रको छिमेकमा बसेर हामीले दुवै मुलुकका उत्पादन र बजार सञ्जालमा आबद्ध हुने अवसरको समेत सही ढंगले उपयोग गर्न जरुरी छ। यसका लागि हामीले मुलुकमा लगानीको वातावरण सुधारसँगै आर्थिक कूटनीतिलाई पनि सशक्त बनाउनुपर्छ। आर्थिक विकासको मार्गमा अघि बढ्न सरकार र निजी क्षेत्रको बृहत्तर साझेदारी आवश्यक छ।"
हावाहुरीले त्रिशूलीमा बन्दै गरेको पुल भत्कायो,"गल्छी (धादिङ) : हावाहुरीका कारण धादिङको गल्छी गाउँपालिका१ र नुवाकोटको बेलकोट गढी नगरपालिका५ मा जोड्ने त्रिशूली नदीमाथिको निर्माणाधिन पक्की पुल भत्किएको छ। धादिङको सदरमुकामबाट सुनौलाबजार खाल्टे फोस्रेटार हुँदै नुवाकोटको बेलकोटगढी नगरपालिका जोड्नका लागि त्रिशुली नदीको केउरेनीमा निर्माणाधिन पक्की पुलको ढलान गर्न तयार पारिएको फ्रेम सोमबार साँझ आएको हावाहुरीले भत्काइदिएको हो। ५ वर्ष अघिदेखि निर्माण सुरु गरिएको भएपनि उक्त पुलको निर्माण कार्य आधा पनि सकिएको थिएन। २०७४ आषाढ मसान्तसम्ममा बनाइ सक्नुपर्ने भएपनि ठेकेदार कम्पनीको ढिलासुस्तीका कारण १ वर्ष थप गरी निर्माण सम्पन्न गर्ने अन्तिम मिति २०७५ चैत्र मसान्तसम्म तोकिएको थियो। पुलको जम्मा १ सय मिटर मात्रै ढलान भएको छ भने अर्को १ सय मिटर ढलान गर्ने तयारी गर्ने क्रममा हावाहुरीले भत्काइदिएको साइड इन्चार्ज सुरेशबाबु पाण्डेले बताए। ढलान गर्ने तयारी अवस्थामा राखिएको फ्रेम सबै भत्काइ दिएपछि ५० लाख हाराहारीमा क्षति भएको पाण्डेले बताए। उनले भने, 'फ्रेम भत्किएपछि ढलान गर्ने तयारी अवस्थामा राखिएको सबै कुरा नष्ट भएको छ। अहिले तयारी गरेको फलाम कुनै काम लाग्दैन, अब यत्ति बनाउन फेरी अर्को २ महिना लाग्छ, करिब ५० लाख जतिको क्षति भएको छ।' १५ करोड ११ लाख ३५ हजार ५ सय ६४ रुपैयाँको लागतमा बन्ने पुल १९२ मिटर लामो हुनेछ। निर्माण गरिसक्नुपर्ने अवधि सकिनै लाग्दासमेत काममा ढिलाइ भइरहेको स्थानीयको गुनासो आइरहँदा हावाहुरीले समेत पुल भत्काइदिएपछि पक्की पुलबाट ओहोर दोहोर गर्ने स्थानीयको सपना फेरी पर धकेलिएको छ। एक स्थानीयले भने, 'काम गर्ने मजदुर पनि एकदमै थोरै हुन्छन्, काममा एकदमै ढिलासुस्ती भएको थियो, अहिले फेरी हावाहुरीले भत्कायो अब फेरी ठेकेदारलाई म्याद थप्ने बहाना भयो।'"
तोकेको पारिश्रमिक नपाएपछि चिया मजदुर आन्दोलित,"बिर्तामोड : सरकारले तोकेको पारिश्रमिक नौ महिना बितिसक्दा पनि नपाएपछि चिया मजदुर आन्दोलित भएका छन्। उनीहरुले चैत १७ गते देशभरका चिया प्रतिष्ठान अनिश्चितकाल बन्द गर्नेदेखि औजार जुलुस र विभिन्न स्थानमा विरोध सभासम्मका आन्दोलनका कार्यक्रम समेत सार्वजनिक गरेका छन्। नेपाल कृषि तथा बगान क्षेत्र श्रमिक संघ, नेपाल चिया बगान श्रमिक संघ र अखिल नेपाल चिया मजदुर संघले संयुक्त रुपमा मंगलबार झापाको बिर्तामोडमा पत्रकार सम्मेलन गर्दै आन्दोलनका कार्यक्रम सार्वजनिक गरेका हुन्। उनीहरुले यो आन्दोलनलाई पार लगाइ छोड्ने दाबी समेत गरेका छन्। 'चैत १७ गते सबै चिया प्रतिष्ठान अनिश्चितकालका लागि बन्द गर्छौं, दिउँसो झापाको चन्द्रगढीमा विरोधसभा गर्ने कार्यक्रम छ, अबको आन्दोलनको निस्कर्ष निकालेर मात्र रोकिन्छ,' नेपाल चिया बगान श्रमिक संघका अध्यक्ष दिपक तामाङले भने। उनले चैत १८ र २० गते प्रत्येक इकामा औजारसहित जुलुक निकाल्ने, १९ गते बिर्तामोडमा र २१गते काँकडभिट्टामा विरोधसभा गर्ने तयारी गरेको समेत बताए। सरकारले तोके बमोजिम चिया बगानमा कार्यरत श्रमिकले न्यूनतम आधारभुत पारिश्रमिक दैनिक २ सय ३१ र महंगी भत्ता १ सय ५४ गरी जम्मा ३ सय ८५ पाउनुपर्ने हो। तर, सरकारले श्रमिकका लागि तोकेको न्यूनतम पारिश्रमिक नेपालका चिया बगानमा कार्यरत मजदुरले नौं महिना बितिसक्दा सम्म पाउन सकेका छैनन्। इलाम र धनकुटाका पाँचवटा चिया बगानमा कार्यरत मजदुर बाहेका नेपालका पाँच जिल्लाका चिया मजदुरले सरकारले निर्धारण गरेको न्यूनतम पारिश्रमिक अझै पाउन नसकेको नेपाल चिया श्रमिक संघले जनाएको छ। इलामका तीन र धनकुटाका दुई उद्योगले भने मजदुरलाई सरकारले तोकेको पारिश्रमिक दिन थालेका छन्। सरकारले तोकेको पारिश्रमिक सरकारलेनै पूर्णरुपमा कार्यन्वयन गराउन नसकेको र चिया बगान सञ्चालकले मजदुरलाई तोकेको पारिश्रमिक दिनमा अझै आनाकानी गरिरहेको नेपाल चिया बगान श्रमिक संघका अध्यक्ष दिपक तामाङ्ले आरोप लगाए। 'पारिश्रमिक कार्यन्वयनका लागि हामी ट्रेड युनियनले गत असोज १० गते सम्पूर्ण चिया प्रतिष्ठान बन्द गर्ने गरी आन्दोलनको घोषणा गरेका थियौं, सो समयमा चियाक्षेत्रको अध्ययन उच्चस्तरीय कार्यदल गठन गरेर प्रतिवेदन तयार पार्ने भनेपछि आन्दोलन रोकेका थियो, तर हालसम्म कार्यन्वयनको चर्चनै छैन्,' अध्यक्ष तामाङले अन्नपुर्ण पोस्ट्सँग भने। उनले कार्यदलले फागुन ३० गतेनै सरकारलाई प्रतिबेदन बुझाए पनि हालका मितिसम्म पारिश्रमिक कार्यन्वयनमा सरकारले चासो नदिएको बताए। 'हाम्रो मुख्य माग भनेकै सरकारले श्रमिकका लागि राजपत्रमा प्रकाशित गरेको पारिश्रमिक चिया बगानमा कार्यरत श्रमिकले पाउनुपर्छ भन्ने हो, सरकारले निर्णय गर्ने कार्यन्वयन नगर्ने काम गरिरहेको छ,'उनले भने। सरकारको यस्तो कदमले चिया मजदुरलाई नभई व्यवसायीलाई मात्र राहत मिलेको चिया मजदुर बताउँछन्। नयाँ श्रम ऐन २०७४ जारी भई सो ऐनले चिया बगानका श्रमिक र अन्य क्षेत्रका श्रमिक बीचको विभेद अन्त्य गरी सरकारले न्यूनतम ज्याला तोक्दा पनि चिया बगान मालिकले सो नियमको पालना नगरी चिया मजदुरमाथि विभेद गरेको अखिल नेपाल चिया मजदुर संघकी अध्यक्ष सीता सापकोटाले बताइन्। 'हामीले पहिले यसै विषयमा आन्दोलन गर्यौं, सो समयमा जिल्लामा रहेका राजनीतिक दल र स्थानीय प्रशासनले हामी पहल गर्छौँ भन्ने आग्रहमा आन्दोलन पनि स्थगित गरेका हौं, तर हालसम्म कार्यन्वयन भएन,' उनले भनिन्। सरकारले लागू गरेको पारिश्रमिकसहितको सेवा सुविधा बैंकबाट दिनुपर्ने, सञ्चयकोष र वर्षको २६ दिन बिदा हुनुपर्ने लगायतका सुविधाको माग पनि उनीहरुले गरेका छन्।'लामो समयदेखि झापासहित चिया उत्पादन हुने जिल्लाका चिया मालिकद्वारा मजदुरमाथि गरिएको चरम शोषण सरकारले अन्त्य गरिदिएको भए पनि सरकारले तोकेका ज्याला दिन बगान मालिकले अझै आनाकानी गरिरहेका छन्,' नेपाल कृषि तथा बगान क्षेत्र श्रमिक संघका उपाध्यक्ष सहिकुमार राईले भने। उनले तोकेको पारिश्रमिक बगान सञ्चालकबाट उपलब्ध गराइ दिन गत भदौ १२ गते पूर्वको मेची र कोशी जिल्लाका जिल्ला प्रशासन कार्यालयको ध्यानाकर्षण गरे पनि सरकारको प्रतिनिधित्व गर्ने प्रशासनले चासो नदिएको बताए। यहाँ नेपालका पाँच जिल्लाको ठूलो क्षेत्रफलमा चिया खेती हुने गरेको छ। झापा, इलाम, धनकुटा, पाँचथर र तेह्रथुममा बढी चिया खेती हुने भएकाले ती जिल्लामा बढी मजदुर कार्यरत रहेका छन् । बगानमा चिया टिप्ने सिजनमा ५५ देखि ६० हजार मजदुरले काम गर्ने गरेका छन् भने नियमित रुपमा २५ हजार मजदुर चिया बगान र चिया उद्योगमा काम गरिरहेका छन्। झापामा मात्र २८ वटा सिटिसी चिया उद्योगमा मजदुर कार्यरत छन्।उनीहरुले दैनिक ८ घण्टा काम गरेपनि दैनिक २७८ रुपैयाँ मात्र ज्याला पाइरहेका छन्।"
"हावाहुरीले झापामा विद्युत् सेवा अवरुद्ध, प्रहरी बिट नै पल्टियो","बिर्तामोड : मंगलबार बिहान पानीसँगै आएको हावाहुरीले झापाका विभिन्न स्थानमा विद्युत अवरुद्ध पार्नुका साथै घरका छाना नै उडाएको छ । भद्रपुरस्थित सगरमाथा चोकमा रहेको प्रहरी बिटको भवन त पल्टिएको छ । हावाहुरीले भद्रपुर नगरपालिका८ सगरमाथा चोकमा रहेको प्रहरी बिट पल्टाएको हो । यस्तै कचनकवल गाउँपालिका६ का झड्कन ठाकुरको घरको टिनको छानो उडाएर क्षति पुगेको जिल्ला प्रहरी कार्यालय झापाले जनाएको छ । झापाका प्रहरी प्रवक्ता महेन्द्रकुमार श्रेष्ठका अनुसार मंगलबार बिहानको हावाहुरीले भद्रपुरमा प्रहरी बिट, कचनकवलमा घरको छाना र मेचीनगर नगरपालिका १५ नाङ्गन टोलका नरेन्द्र लिम्बूको घरको टिन उडाएको छ । साथै गौरादह, भद्रपुर र बिर्तामोड नगरपालिका क्षेत्रमा हावाहुरीले विद्युतको पोल रुख ढाल्दा विद्युत सेवा बिहानैदेखि अवरुद्ध भएको प्रहरीले जनाएको छ । गौरादह नगरपालिका७ ग्वालडुब्बामा एउटा, भद्रपुर नगरपालिका १० विमानस्थल पूर्वमा एउटा र बिर्तामोड नगरपालिका५ महानन्द चोकमा २ वटा बिजुलीको पोल ढलेको छ । बिहानैदेखि विद्युत सेवा अवरुद्ध हुँदा जिल्लाका धेरै सेवाग्राही मर्कामा परेका छन् । यस्तै मेचीनगर ननगरपालिका७ टोकला चिया बगान अगाडि रुख ढल्दा भित्रि राजमार्ग अवरुद्द रहेको प्रहरीले बताएको छ । सबै स्थानमा हावाहुरीले पुयाएको क्षतिको बिवरण संकलन गर्ने काम भइरहेको जिल्ला प्रहरी कार्यालय झापाका प्रहरी प्रवक्ता महेन्द्रकुमार श्रेष्ठले बताए ।"
झापामा एक बृद्धको शव भेटियो,बिर्तामोड : झापाको बुद्धशान्ति गाउँपालिकास्थित हपडया खोलामा डुबेको अवस्थामा एक बृद्धको शव फेला परेको छ । बुद्धशान्ति गाउँपालिका१ मा रहेको हडिया खोलाको गणेश पैनीमा सोही स्थानका ६१ वर्षीय लालबहादुर लिम्बूको शव फेला परेको जिल्ला प्रहरी कार्यालय झापाले जनाएको छ । मंगलबार बिहान उनको शव फेला परेपछि पोस्टमार्टमका लागि मेची अञ्चल अस्पताल भद्रपुर पठाइएको जिल्ला प्रहरी कार्यालय झापाका प्रहरी प्रवक्ता महेन्द्र कुमार श्रेष्ठले बताए ।
विप्लवका गण्डकी प्रदेश नेता पक्राउ,"पोखरा : गण्डकी प्रदेशका विभिन्न जिल्लामा नेत्रविक्रम चन्द विप्लव नेतृत्वको नेकपाका कार्यकर्तालाई प्रहरीले धमाधम समातेको छ। कास्कीमा मंगलबार उक्त पार्टीका प्रदेशस्तरीय नेता किसानसिंह गुरुङ पक्राउ परेका हुन। उनलाई पोखराको लेखनाथबाट प्रहरीले पक्राउ गरेको हो। गुरुङ विप्लवको पार्टीले २ वर्षअघि घोषणा गरेको तमुवान जनसरकारका प्रमुख हुन्। पछिल्लो समय उनी जनपरिषद् तमुवान संयोजक छन्। जिल्ला प्रहरी कार्यालय कास्कीका निमित्त प्रमुख डीएसपी रवीन्द्रमान गुरुङले नेता गुरुङलाई उनको आश्रयस्थलबाट पक्राउ गरेको जानकारी दिए। त्यसैगरी तनहुँ प्रहरीले विप्लवका ३ पक्राउ कार्यकर्ता पक्रेको छ। केशवटारका भेषबहादुर सुनार, सिसाघाटका सुनील कुमाल र जुम्ला घर भई तनहुँ बस्ने अमर बुढा सोमबार राति पक्राउ परेका हुन्। सुनार र कुमाल आफ्नै घर र बुढा बन्दीपुरको याम्पाफाँटबाट पक्राउ परेका थिए। म्याग्दीमा जिल्ला जनसरकार प्रमुख जगेन्द्रबहादुर पुन पक्राउ परेका छन्। मालिका गाउँपालिका३ का पुनसहित म्याग्दीमा प्रहरीले अरु २ जनालाई पनि पक्राउ गरेको छ।"
चैते झरी,काठमाडौंसहित मुलुकभर मौसम बदली भएको छ। सोमबार साँझदेखि राजधानीसहित मुलुकभरका विभिन्न स्थानमा पानी परेको हो। मंगलबार दिउँसो दरबारमार्गमा देखिएको दृश्य। तस्बिर : सुनिता डंगोल
पशु विकास अधिकृत र पशु चिकित्सक घुससहित पक्राउ,"काठमाडौं : धनुषाको राईजोवियम तथा घाँसेबारी बीउ बिजन प्रयोगशाला जनकपुरधाममा कार्यरत वरिष्ठ पशु विकास अधिकृत डाराम गुलाम यादव र पशु प्रा जागेश्वर चौधरी घुससहित समातिएका छन्। सम्पन्न भइसकेको कामको भुक्तानी आदेशबापत् विभिन्न बहाना बनाई सेवाग्राहीसँग घुस रकम लिइरहेको अवस्थामा अख्तियार दुरुपयोग अनुसन्धान आयोगको कार्यालयले उनीहरूलाई रंगेहात पक्राउ गरेको हो। ४० हजार लिइसकेको अवस्थामा उनीहरूलाई जिल्ला धनुषा, जनकपुर उपमहानगरपालिका ४, विसाहाराबाट नियन्त्रणमा लिई अनुसन्धान कार्य भइरहेको अख्तियारले जनाएको छ।"
हिमपातले मुस्ताङ र मनाङमा २५ सय बढी चौपाया मरे,"पोखरा : अधिक हिमपातका कारण हिमाल पारीका जिल्ला मुस्ताङ र मनाङमा किसानले पालेका याक, चौरी, भेडा, च्याङ्ग्रा लगायतका चौपाया ठूलो संख्यामा मरेका छन्। प्रारम्भिक अध्ययन अनुसार मुस्ताङमा मात्र २ हजार १६ चौपाया मरेको गण्डकी प्रदेशको पशुपंक्षी महाशाखाका प्रमुख तथा वरिष्ठ पशु विकास अधिकृत डा दीर्घनाथ ढुंगनाले जानकारी दिए। अझै पनि मुस्ताङका खर्कहरूमा हिउँ पग्लिनसकेकोले चौपायाको अवस्थाको पूर्ण विवरण नआएको हो। यसै गरी मनाङ जिल्लामा पनि हिमपातका कारण ठूलो संख्यामा याक र चौरी मरेका छन्। मनाङमा ९६ वटा याक र चौरी मरेको भेटेरिनरी अस्पताल तथा पशु सेवा विज्ञ केन्द्र लमजुङले बताएको छ। मनाङमा लामो समयसम्म परेको हिमपातका कारण ६ सय ५ वटा याक र चौरी हराएको भेटेरिनरी अस्पताल तथा पशु सेवा विज्ञ केन्द्र लमजुङका पशु चिकित्सक नारायण कुसुमले जानकारी दिए। मुस्ताङको लोमान्थाङमा लगातार परेको हिमपातका कारण १ हजार ४ सय ४१ वटा भेडा च्याङ्ग्रा मरेको तथ्यांक छ। एउटा भेडा च्याङ्ग्रालाई १५ हजार रुपैयाँका दरले २ करोड १६ लाख १५ हजार नोक्सान भएको गण्डकी प्रदेशको पशुपक्षी महाशाखाले बताएको छ। हिमपातकै कारण ३ करोड ८२ लाख ५० हजार मूल्य बराबरका ५१० वटा चौरी, याक मरेको महाशाखाले बताएको छ। गाईगोरु ६४ वटा मरेका छन्। हिमपातकै कारण एउटा घोडासमेत मरेको हो। मुस्ताङको लोमान्थाङमामात्र अहिलेसम्म ६ करोड १२ लाख ४५ हजार रुपैयाँ बराबरका चौपाया मरेको अनुमान छ। लामो समयसम्म परेको हिमपातका कारण मनाङ र मुस्ताङमा समेत गरी करिब ७ करोड रुपैयाँ बराबर क्षति भएको अनुमान महाशाखाको छ। चैतको दोस्रो सातासम्म पनि हिउँ पग्लिएको छैन। सोमबार पहाडी जिल्लामा परेको पानीका कारण हिमालपारीका जिल्ला मुस्ताङ र मनाङमा मसिनो हिउँ परिरहेको किसानले बताएका छन्। हिमपातका कारण खान नपाएर र चीसोले कठ्याङ्ग्रिएर कति चौपाया मरे भन्ने तथ्यांक स्थानीय गाउँपालिकाले अझै पनि संकलन गरिरहेकोले त्यसपछि मात्र कति पशु मरे भन्ने यकिन तथ्याङ्क आउने मुस्ताङ जिल्लाको प्रमुख जिल्ला अधिकारी गंगाबहादुर क्षेत्रीले बताए। परापूर्वकाल देखि पशुपालनलाई प्रमुख व्यवसाय बनाएर निर्वाह गर्दै अएका मुस्ताङका किसान हिउँले चौपाया खाएर मर्कामा परेको भन्दै मुस्ताङका संघीय सांसद प्रेम तुलाचनले सरकारसँग तत्काल किसानलाई राहत दिन माग गरेका छन्। हिउँले पशु खाएको एक हप्ता पछि रोगको संक्रमणले पनि चौपाया मरेकोले उपचारको व्यवस्था गर्न पनि उनले माग गरे। गण्डकी प्रदेशका सासंद इन्द्रधारा विष्टले पनि प्रदेश सभामा मुस्ताङका किसानलाई छिटोभन्दा छिटो राहात दिन र संक्रमण रोगबाट चौपाया मरिरहेकोले औषधोउपचारका लागि पशु चिकित्सक पठाउन माग गरेका छन्। स्थानीय किसान किसन गुरुङले सोमबार लेकमा रहेका तीन वटा गोठमा पुग्दा ३ सय बढी भेडा च्याङ्ग्रा मरेको अवस्थामा फेला पारेको बताए। गाउँपालिकाले क्षतिको विवरण संकलन गरिरहेको लोमान्थाङ गाउँपालिकाका अध्यक्ष सुवर्ण विष्टले बताए। गाउँपालिकाले आफै पनि क्षतिपूर्ति रकम दिने र प्रदेश र केन्द्र सरकारबाट पनि क्षतिपूर्तिका लागि पहल गर्ने उनले सुनाए। मुस्ताङका चौपायामा संक्रमण लामो समय हिमपात भएको कारण ठूलो संख्यामा चौपाया मरेको मुस्ताङको लोमान्थाङका भेडा च्याङ्ग्रामा छेर्ने रोगको संक्रमण देखिएको स्थानीय किसानले बताएका छन्। अहिलेसम्म लोमान्थाङमा २ सय भन्दा बढि भेडा, च्याङ्ग्रा छेरेरै मरेको स्थानीय किसान तासी नरफु गुरुङले बताए। पहिले हिउँले चौपाया खायो। अहिले चौपायामा छेर्ने रोग लागेर मर्दैछन्, उनले सुनाए। उपचारपछि केही समय ठकै देखिएपनि फेरि छेरर्न थालेपछि चौपाया उठ्दै नउठी मर्ने गरेको उनले बताए। मुस्ताङका संघीय सांसद प्रेम तुलाचनले चौपायमा देखिएको संक्रमणका लागि औषधी सहित भेटेनरी डाक्टर पठाएको बताए। मुस्ताङका किसान पशु बिमा नगर्दा मर्कामा पनि परेका छन्। पशु बिमाका बारेमा सचेत नहुँदा किसान मर्कामा परेका हुन्। अन्नपूर्ण संरक्षण क्षेत्र आयोजना (एक्याप)ले किसानका लागि पशु र बाली बिमा सहित वन्यजन्तुले घरपालुवा चौपाया क्षति पुर्याए राहत दिने गरी बजेट छुट्याए पनि किसानले पशु बिमा नगर्दा बिमा रकम पाउन वञ्चित हुने भएका हुन्।"
अख्तियारका पूर्व आयुक्त पाठकविरुद्ध ७८ लाखको भ्रष्टाचार मुद्दा !,"काठमाडौं : अख्तियार दुरुपयोग अनुसन्धान आयोगकाका पूर्व आयुक्त राजनारायण पाठकविरुद्ध ७८ लाखको भ्रष्टाचार मुद्दा दायर भएको छ। लामो अनुसन्धानपछि आयोगको बैठकले मंगलबार भ्रष्टाचार मुद्दा दायर गर्ने निर्णय गरेको हो। निर्णय अनुसार पाठक र नेपाल इन्जिनियरिङ कलेका सञ्चालक लम्बोदर न्यौपानेलाई विपक्षी बनाई ७८ लाखको मुद्दा दायर भएको हो। राष्ट्रिय जनता पार्टी नेपालका नेता ज्ञानेन्द्र झाले चाँगुनारायणस्थित नेपाल इन्जिनियरिङ कलेजका अध्यक्ष न्यौपानेको ७८ लाख रुपैयाँ अख्तियार दुरुपयोग अनुसन्धान आयोगका तत्कालीन आयुक्त पाठकलाई बुझाएको स्वीकार गरेका थिए। आयोगका तत्कालीन आयुक्त पाठकको रकम लेनदेनसम्बन्धी अडियोभिडियो प्रकरणमा मुछिएका झाले अख्तियारसँगको बयानमा आफूले पाठकलाई उक्त रकम बुझाएको स्वीकार गरेका हुन्। पाठकलाई एकपटक ४० लाख र अर्कोपटक ३८ लाख रकम दिएको हुँ, झाले वयानमा भनेका थिए। घुस प्रकरणका एक आरोपी नेपाल इन्जिनियरिङ कलेज चाँगुनारायण, भक्तपुरका तत्कालीन अध्यक्ष लम्बोदर न्यौपाने फरार भएपछि मुख्य आरोपी रहेका पाठकसँग बयान लिएको थियो। पाठकले घुस लिएको सार्वजनिक भएपछि फागुन ३ गते राजीनामा दिएका थिए।"
यी ब्रुमरले बढार्नेछन् काठमाडौं (फोटो फिचर),"काठमाडौं : काठमाडौँ महानगरपालिकाले ब्रुमर (यान्त्रिक कुचो) प्रयोग गरी सडक सफा गर्न सुरु गरेको छ। कामपाले मंगलबार कार्यक्रम गरी गत फागुन २८ गते इटलीबाट ल्याइएका पाँच ब्रुमर प्रयोगमा ल्याएको जनाएको हो। कार्यक्रममा कामपाका प्रमुख विद्यासुन्दर शाक्यले हरेक दिन साँझ आठ बजेदेखि बिहान चार बजेसम्म सडक सफाई कार्य हुने जानकारी दिए। उनका अनुसार उक्त यन्त्र दैनिक आठ घण्टा प्रयोग गरिनेछ। कामपाका उपप्रमुख हरिप्रभा खड्की (श्रेष्ठ) ले यस यन्त्रलाई प्रभावकारी रुपमा सञ्चालन गर्नको लागि सडक विभागको मातहतमा रहेको सडकमा रहेका खाल्डाखुल्डी पुर्न अत्यावश्यक रहेको जानकारी गराए। कामपामा प्रमुख प्रशासकीय अधिकृत यादवप्रसाद कोइरालाका अनुसार काठमाडौंलाई धुलोमुक्त बनाउन पाँच ब्रुमर अपुग रहेको भन्दै १५ वटा आवश्यक रहेको बताए। कानुनी रुपमा आठ मिटरभन्दा कम चौडाइका सडक मात्र कामपाको जिम्मेवारीमा पर्छ। ती ब्रुमर रु १० करोड ८० लाखमा ल्याइएको हो। यसअघि विशिष्ट व्यक्तिको आवतजावत रहेका बेला सडक विभाग र महानगरपालिकाले आपसी समन्वय गर्दै विभागसँग रहेका दुई ब्रुमरले सडक सफा गरिँदै आएको थियो। कामपासँग यसअघि रहेको एक ब्रुमर पनि काम गर्न नमिल्ने अवस्थामा रहेको कामपाले जनाएको छ। गत असारमा गरिएको बोलपत्रको आधारमा उक्त यन्त्र ल्याइएको हो। पाँच ब्रुमरमध्ये चार वटा १६ टन क्षमता बराबरका तथा अर्को एउटा छ टन क्षमताका छन्। ती ब्रुमरमा दिनमा १० किलोमिटरसम्मको धूलो सङ्कलन गर्न सक्ने क्षमताको रहेको छ। यूरो मापदण्डका भनिएका उक्त ब्रुमरमा अगाडि, बीचमा र पछाडि भागको दायाँबायाँ गरी प्लास्टिकका चार ब्रससहित धूलो तान्न सक्ने शक्तिशाली पाइप जडान गरिएको छ। पछिल्लो समय निर्माण कार्य तीव्र रुपमा भई धूलो बढिरहेका अवस्थामा ती ब्रुमरले ठूलो सहयोग पुग्ने विश्वास कामपाले लिएको छ। यी ब्रुमर सञ्चालनको लागि हाल पाँच वटा सडक क्षेत्र तय गरिएको छ जसमा टेकुबाट शुरु गरी सोल्टीमोड हुँदै कलङ्की, त्रिपुरेश्वर, सुन्धारा, नयाँ सडक, जुद्ध सालिक, महाङ्काल, जमल, लाजिम्पाट, शितल निवास, शिक्षण अस्पताल, नारायण गोपाल चोकसम्म रहेको छ। त्यस्तै टेकुबाट शुरु गरी त्रिपुरेश्वर, थापाथली, माइतीघर, बबरमहल, बानेश्वर, तीनकुने हुँदै अन्तर्राष्ट्रिय विमानस्थलसम्म र त्यहाँबाट फर्किएर तीनकुनेबाट कोटेश्वर, पेप्सिकोलासम्म दोस्रो क्षेत्रका सडक रहेको छ। टेकुबाट सुन्धारा हुँदै भोटाहिटी, विश्वज्योति, घण्टाघर, भद्रकाली, सिंहदरबार, पुतलीसडक, कमलादीमोड, हात्तीसार, जय नेपाल हल, दरबार मार्ग, कमलादी प्रज्ञा भवन पछाडिबाट काठमाडौँ प्लाजासम्मको रहेको छ। दरबारमार्गमा रहेको महेन्द्र शालिकबाट नारायणहीटी हुँदै केशरमहल चोक, त्यहाँबाट लाजिम्पाटतर्फ खानी तथा भूगर्भविभाग अगाडिको चोक, नारायणहिटी उत्तर गेट, गैरी धारा, प्रधानमन्त्री निवास, रसियन दूतावास, हुँदै शितल निवास, पानी पोखरी, लौनचौर, सोह्रखुट्टेसम्मको सडक सफा गरिने छ। त्यस्तै कमलपोखरी, ज्ञानेश्वर, मैतीदेवी, पुरानो बानेश्वर, सिनामङ्गल एअरपोर्ट गेट, गौशाला, चाबहिल, होटल हायात चुचेपाटी, बत्तीसपुतली, प्रदर्शनी मार्ग रहेको छ। पाँचौँ क्षेत्र अन्तर्गत न्युरोड गेट, वसन्तपुर, इन्द्रचोक, केशरमहलबाट त्रिदेवीमार्ग, रत्नराज्य स्कुल, थापागाउँ, अन्तर्राष्ट्रिय सम्मेलन केन्द्र, सीतापाइला, बालाजु, गोँगबु, नारायण गोपाल चोक, चाबहिलको सडक सफा गर्ने छ। शर्मिला पाठकरासस हेर्नुस् अशोक दुलालले खिचेका थप फोटोहरू।"
"आँबुखैरेनीमा बस दुर्घटना, १८ घाइते",गोरखा : आँबुखैरेनी गोरखा सडकखण्डमा बस र ट्रक एक आपसमा ठोक्किँदा १८ जना घाइते भएका छन्। आँबुखैरेनीबाट पालुङ्टार ९ सेरा पौवाटारतर्फ जाँदै गरेको ना ७ ख २०७० नम्बरको बस र गोरखाबाट आँबुखैरेनी जाँदै गरेको ना ५ ख ५८११ नम्बरको ट्रक मंगलबार साँझ सवा पाँचबजेतिर एक आपसमा ठोक्किएर दुर्घटना भएको डीएसपी महेन्द्र नेपालले जानकारी दिए। दुर्घटनामा घाइते भएकाहरूको स्थानीय छिम्केश्वरी अस्पतालमा उपचार भइरहेको उनले बताए। घाइतेमध्ये सुमित्रा नहरकोटी र भोजराज बराल गम्भीर छन्। उनीहरूलाई थप उपचारका लागि चितवनको पुरानो मेडिकल कलेजतर्फ लगिएको इलाका प्रहरी कार्यालय आँबुखैरेनीले जनाएको छ। घाइतेहरुको थप विवरण आउन बाँकी रहेको प्रहरीले जनाएको छ। ट्रक र बसका चालक प्रहरीको नियन्त्रणमा छन्।
१५ पत्रकार सम्मानित,"काठमाडौं : क्रियाशील पत्रकार महिला (डब्लुडब्लुजे)ले विभिन्न संचार माध्यममा विगत दुई दशकभन्दा लामो समयदेखि पत्रकारिता क्षेत्रमा सक्रिय १५ पत्रकार महिलालाई सम्मान गरेको छ। मंगलबार राजधानीमा आयोजित एक कार्यक्रममा प्रमुख अतिथी राष्ट्रिय सभाकी उपाध्यक्ष शशीकला दाहालले पत्रकार महिलालाई सम्मान गरेकी हुन्। सम्मानित हुने पत्रकारमा अछरी पोखरेल, अन्जना ताम्ली, आरती चटौत, उषा तितिक्षु, निर्मला आचार्य, प्रेमकुमारी पन्त, बबिता बस्नेत, रम्यता लिम्बु, रमा पराजुली, राधा बुढाथोकी, रीता गुरुङ, लिला शाह, संगीता लामा, सरला संग्रौला र हरिकला अधिकारी रहेका छन्। सम्मानित हुने पत्रकार महिलाले पत्रकारिता क्षेत्रमा पुर्याएका योगदानलाई समेट्दै तयार पारिएको पुस्तक क्रियाशील पत्रकार महिलाको पनि कार्यक्रममा लोकार्पण भएको छ। प्रमुख अतिथी दाहालका साथमा अतिथिहरु नेपाल पत्रकार महासंघका महासचिव रमेश विष्ट, नेपाल टेलिभिजनका अध्यक्ष महेन्द्र विष्ट, राष्ट्रिय समाचार समितिका महाप्रवन्धक ओपेन्द्र शर्मा , नेपाल प्रेस काउन्सीलका प्रमुख अधिकृत झबिन्द्र भुषाललगायतले उक्त पुस्तक संयुक्त रुपमा विमोचन गरेका हुन्। कार्यक्रममा बोलदै नेपालगञ्जकी पत्रकार अक्षरी पोखरेलले पत्रकार महिलालाई पत्रकार महासंघले समेट्न नसकेको अवस्थामा डब्लुडब्लुजेले पुस्तकमा समेटेर इतिहास निर्माण गरेकोमा खुसी व्यक्त गरिन्। त्यसैगरि घटना र विचारकी सम्पादक बबिता बस्नेतले पत्रकार महिलाले कहाँकहाँ राजनीतिक नियुक्ति पाइन्छ भन्नुभन्दा पनि आफूले काम गरेको मिडिया हाउसमा नीति निर्माण तहसम्म पुग्ने कोशिस गर्नुपर्ने विचार राखिन्। पत्रकार महिलाको प्रोफाइल पुस्तकको विमोचन र सम्मान पछि बोल्दै प्रमुख अतिथि दाहालले लामो समय जनप्रतिनिधि नहुँदा पत्रकारले जनप्रतिनिधिको रुपमा काम गरेको बताउँदै हाल संसदमा पनि पत्रकार महिलालाई कसरी अगाडि बढाउन सकिन्छ भन्ने विषयमा बहस सुरु भएको जानकारी दिइन्। ओपन सोसाइटी फाउन्डेसनको सहयोगमा प्रकाशित उक्त पुस्तकको लेखन निर्मला आचार्य र सम्पादन संगीता लामाले गरेका हुन्। पुस्तक प्रकासनको संयोजक एवं डब्लुडब्लुजेकी अध्यक्ष अमिका राजथलाले आगामी दिनमा पनि अन्य पत्रकार महिलाको प्रोफाइल प्रकाशनलाई संस्थाले जारी राख्ने बताइन्। पुस्तकको अंग्रेजी संस्करण वर्किङ विमेन जर्नलिष्ट पनि कार्यक्रममा विमोचन गरियो।"
सुर्खेतमा ब्राउन सुगरसहित एक जोडी पक्राउ,सुर्खेत : लागुपदार्थ ब्राउन सुगरसहित प्रहरीले एक जोडीलाई पक्राउ गरेको छ । सुर्खेतको वीरेन्द्रनगरमा समिट टेन्ट हाउसका सञ्चालक सलिन सिद्धिकी र सहनाज सिद्धिकीलाई इलाका प्रहरी कार्यालय छिन्चुले पक्राउ गरेको हो । विशेष सुराकीको आधारमा इलाका प्रहरी कार्यालय छिन्चुका प्रहरी निरीक्षक निरोज चौलागाईँको नेतृत्वमा खटिएको टोलीले सिद्धिकीद्वयलाई पक्राउ गरेको छ । प्रहरीले उनीहरुबाट १५ क्वार्टर ब्राउन सुगर बरामद गरेको छ । भारतको रुपैडियाबाट उनीहरुले ब्राउन सुगर ल्याएको प्रारम्भीक अनुसन्धानबाट खुलेको छ । भे ७ प ५०५८ नम्बरको मोटरसाइलको सिटमुनी लुकाएको अवस्थामा ब्राउन सुगर फेला परेको सुर्खेत प्रहरीले जानकारी दिएको छ । उनीहरुलाई अदालतबाट म्याद थप गरेर छिन्चु प्रहरीले अनुसन्धान सुरु गरेको छ । एकसाता अघि छिन्चु प्रहरीले वीरेन्द्रनगर नगरपालिकामा कार्यरत कुचिकार इन्द्रजीत बाल्मिकीलाई समेत ६८१० ग्राम ब्राउन सुगरसहित पक्राउ गरेको थियो । विस्कुटमा ब्राउन सुगर लुकाएर ल्याउँदै गर्दा बाल्मिकीलाई प्रहरीले पक्राउ गरेको हो ।
आफ्नै क्यालेन्डर बनाउँदै मध्यपुर थिमी नगरपालिका,"भक्तपुर : भक्तपुरस्थित मध्यपुर थिमी नगरपालिकाले स्थानीय सरकारको छुट्टै क्यालेन्डर बनाउने भएको छ। केन्द्र र प्रदेश सरकारसँगै स्थानीय सरकारले दिने सार्वजनिक बिदा उल्लेख गरेर आफ्नो छुट्टै क्यालेन्डर बनाउन लागिएको हो। नगर प्रमुख मदनसुन्दर श्रेष्ठले स्थानीय सरकार मातहतका विद्यालय, कार्यालयलगायतमा काम गर्ने शिक्षक, कर्मचारीहरूलाई स्थानीय सरकारको अनुभूति हुने गरी क्यालेन्डर तयार गर्न लागिएको जानकारी दिए। मध्यपुर थिमी सांस्कृतिक नगर भएकाले यहाँ मनाइने विभिन्न जात्रा, चाडपर्वलगायतमा बिदा निश्चित हुने गरी छुट्टै क्यालेन्डर बनाउन लागिएको उनको भनाइ थियो। नगर कार्यपालिकाले क्यालेन्डर निर्माण कार्य अघि बढाइरहेको छ, उनले भने, बिदा दिनुपर्ने स्थानीय जात्रा, चाडपर्वको निर्क्योल भइरहेको छ। उनका अनुसार बिस्का जात्रामा मात्रै चार दिन बिदा दिने प्रस्ताव गरिएको छ। बिस्का जात्राको क्रममा मध्यपुर थिमी नगरका बालकुमारी, चपाचो, नगदेश, बोडेमा बैशाख १ गते सिन्दूर जात्रासहित ३२ खट जात्रा हुन्छ। त्यस्तै वैशाख २ गते बोडेमा जिब्रो छेड्ने जात्रा प्राचीन समयदेखि हुँदै आएको छ। यसबाहेक बिस्का जात्रामा सिन्दूर जात्रा गरिएका देवदेवीहरुको विभिन्न पूजाआजालगायतका विधिविधानले बिस्का जात्रा बैशाख ५ गतेसम्म लम्बिन्छ। त्यसैले बिस्का जात्रामा पाँच दिन बिदा दिनुपर्ने माग समेत भएको नपाका प्रवक्ता एवं वडा नं २ का वडा अध्यक्ष राम थापामगरले जानकारी दिए। उनले अरु पनि स्थानीय जात्रा, चाडपर्वमा बिदा दिनुपर्ने भएकाले बिस्का जात्रामै पाँच दिन बिदा दिन वैज्ञानिक र व्यवहारिक नहुने देखिएको बताए। प्रमुख श्रेष्ठले नयाँ वर्षअघि नै नगर कार्यपालिकाबाट स्थानीय क्यालेन्डर स्वीकृत गरी प्रकाशन गर्ने जानकारी दिए। चैत १४ गते नपाको २३ औं स्थापना दिवस यसैबीच भक्तपुरको दोस्रो जेठो नगरपालिका मध्यपुर थिमीले यही चैत १४ गते आफ्नो २३ औं स्थापना दिवस मनाउने भएको छ। भक्तपुरका तत्कालीन पाँच वटा गाउँ विकास समितिहरु क्रमशः नगदेश, चपाचो, बालकुमारी, बोडे र दिव्यश्वरी गाभेर २०५३ साल चैत १४ गते मध्यपुर थिमी नगरपालिका गठन गरिएको थियो। नपाले मंगलबार पत्रकार सम्मेलन गरी यस वर्ष विविध कार्यक्रमसाथ २३ औँ स्थापना दिवस मनाउन लागिएको जानकारी दिएको छ। कार्यक्रम संयोजक एवं नपाका प्रवक्ता राम थापामगरले नपाको २३ औं स्थापना दिवसको अवसरमा नपाले नौ वटै वडाका महिला र पुरुष हुने गरी १८ जना ज्येष्ठ नागरिकहरुको स्वास्थ्य बीमाको रकम व्यहोर्ने घोषणा गर्ने बताए। त्यस्तै कम्तीमा एक बालिका हुने गरी प्रत्येक वडाबाट तीनतीन जना सामुदायिक विद्यालयमा पढ्ने गरिब एवं जेहेन्दार विद्यार्थीहरुलाई वार्षिक चार हजार रुपैयाँको छात्रवृत्तिको घोषणा गरिने नगर प्रमुख श्रेष्ठले जानकारी दिए। गट्ठाघरस्थित खेलमैदानमा हुने स्थापना दिवस कार्यक्रममा नपाले सञ्चालन गरेको सीपमूलक तथा रोजगारमूलक तालिमका सहभागीहरुले तयार गरेको वस्तु तथा उत्पादनको प्रदर्शनीको समेत हुने उनको भनाइ थियो। स्थापना दिवस कार्यक्रममा निःशुल्क स्वास्थ्य शिविरसमेत हुनेछ, उनले भने, मध्यपुरका वरिष्ठ साहित्यकार र नपालाई तिर्नुपर्ने राजस्व नियमित रुपमा तिर्ने एवं बढी राजस्व तिर्ने सेवाग्राहीहरुमध्ये एक महिला र एक पुरुषतर्फ उत्कृष्ट करदातालाई सम्मान गर्ने कार्यक्रम रहेको छ।"
खाडी मुलुकको पसिनाले गाउँमा विद्यालय भवन,"वीरगन्ज : कतारमा रहेका बाराको कलैया उपमहानगरपालिका ९ रामपुरका युवाले आफ्नो गाउँमा रहेको मदर्शा (विद्यालय) को आठ कोठे पक्की भवन बनाएका छन्। कतारमा रहेका रामपुरका ७० युवाले आफनो पारिश्रमिकबाट संकलन गरेर पठाएको करिब ५० लाख रुपैयाँको लागतमा आठ कोठे पक्की भवन निर्माण भएको हो। रामपुरामा इस्लाम धर्मावलम्बी बसोबास गर्छन्। सात वर्षदेखि पारिश्रमिकबाट संकलन भएको रकमले विद्यालय भवन बनेको हो। युवाले मासिक जनही २० रियाल अर्थात् ६ सय रुपैयाँ संकलन गरेर विद्यालय भवन निर्माणको अभियान चलाएका थिए। सात वर्षको अवधिमा ५० लाख संकलन गरेर भवन निर्माण गरिएको हो। उनीहरुले नियमित बचतसँगै प्रत्येक वर्ष इदमा छुट्टै रकम संकलन गर्ने गरेको मदर्शा व्यवस्थापन समितिका अधयक्ष अब्दुल मनिर अन्सारीले जानकारी दिए। रामपुरको मदर्शा सल्फिया दारुल इस्लाम प्राविमा अध्ययनरत मुस्लिम बालबालिकाका लागि कक्षाकोठाको अभाव भएपछि कतारमा रहेका युवाले रकम संकलन गरेका हुन्। रामपुरमा रहेको मदर्शा नेपाल सरकारबाट इजाजत लिएर २०५९ फागुन १५ गतेदेखि सञ्चालनमा आएको हो। उक्त मदर्शामा बारा, पर्सा र रौतहटका पाँच सय मुस्लिम बालबालिका अध्ययन गर्छन्। अर्को तीन कोठे भवन भने गाउँले आफैंले चन्दा संकलन गरेर बनाएका छन्। मदर्शाको नौ कठ्ठा जग्गामा फैलिएको छ। यो जग्गा समेत पटकपटक जग्गा खरिद गरेर खरिद गरिएको हो। मदर्शामा ६५ बालबालिका, आवासीय रुपमा अध्ययनरत छन्। उनीहरु निःशुल्क बस्छन्।"
नवलपरासीमा विप्लवका तीन नेता पक्राउ,"परासी : प्रहरीले विप्लव नेतृत्वको नेकपाका जिल्ला इन्चार्ज र भातृ संगठनका अध्यक्षसहित तीनजना पक्राउ गरेको छ। पश्चिम नवलपरासी जिल्ला इन्चार्ज 'सुमन' उपनामका गंगा ज्ञवाली, जनपरिषद्का जिल्ला प्रमुख दानबहादुर आचार्य र नगर इन्चार्ज गणेश ढकाल पक्राउ परेको प्रहरी नायब उपरीक्षक विरेन्द्र थापाले जानकारी दिए। रुपन्देहीको खैरहनी घर भएका ज्ञवाली बर्दघाट नगरपालिका४ मा बस्दै आएका छन्। परिवारलाई भेट्न आएका ज्ञवाली सोमबार राति पक्राउ परेका हुन्। अर्घाखाँचीमा जिल्ला इन्चार्जको जिम्मेवारी पाएका ज्ञवालीलाई दुई वर्षअघि नवलपरासी पठाइएको थियो। उनलाई जिल्ला प्रहरी कार्यालय परासीमा राखिएको छ। ज्ञवालीमाथि ट्रकमा आगजनी गरेको आरोप छ। गत फागुन ३० गते विप्लवले आह्वान गरेको नेपाल बन्दका क्रममा बासाबसही चोकमा रोकी राखेको ट्रकमा आगजनी भएको थियो। उनीमाथि 'आगो लगाएको' अभियोगमा मुद्दा दर्ता गरी कारबाही प्रक्रिया अघि बढाइएको थापाले जानकारी दिए। त्यसैगरी जिल्ला प्रहरी कार्यालय पूर्वी नवलपरासीले विप्लव नेतृत्वको भातृ संगठन 'जिल्ला जनपरिषद्' प्रमुख दानबहादुर आचार्य पक्राउ परेको नायब उपरीक्षक अर्जुन रानाभाटले जानकारी दिए।विनयीत्रिवेणी गाउँपालिका३ सुनई घर भएका आचार्यलाई मंगलबार दिउँसो सर्दी आउने क्रममा पक्राउ गरिएको हो। त्यस्तै सोमबार राति विप्लवका जिल्ला सदस्य धनबहादुर मर्दनिया पक्राउ गरिएको उपरीक्षक रानाभाटले जनाएका छन्।कावासोती नगरपालिका१५ शेरगञ्जका मर्दनियालाई घरबाटै पक्राउ परेका हुन्। दुवैजनालाई जिल्ला प्रहरी कार्यालय नवलपुरमा राखिएको छ। यसअघि पश्चिम जिल्ला प्रहरी कार्यालयले बर्दघाटका नगर इन्चार्ज गणेश ढकाल पक्राउ परेका थिए।उनीमाथि 'राष्ट्रसेवक कर्मचारीमाथि हातपात' गरेको अभियोगमा मुद्दा चलाइएको छ।"
मोटरसाइकल दुर्घटनामा वृद्धाको मृत्यु,मलङ्वा : सर्लाही सदरमुकाम मलङ्वामा मंगलबार दिउँसो मोटरसाइकल दुर्घटनामा परी एक वृद्धाको मृत्यु भएको छ। दुर्घटनामा घाइते वृद्धाको उपचारका क्रममा मृत्यु भएको प्रहरीको भनाइ छ। हरिपुर नगरपालिका २ की अन्दाजी ६५ वर्षीया मोसतकीमा खातुनको मृत्यु भएको हो। ना ३ प ५५४ नम्बरको मोटरसाइकलमा चढेर हरिपुरबाट मलङ्वातर्फ आउँदै गरेको अवस्थामा मलङ्वा ४ शिवसागर चौकमा दर्घटना हुँदा उनी गम्भीर घाइते भएकी थिइन्।
रातु खोलाको दोहनविरुद्ध स्थानीय फेरि आन्दोलित,"जनकपुरधाम : महोत्तरीको बर्दिबासस्थित रातु खोलामा मापदण्ड विपरित उत्खनन् भएपछि स्थानीय आन्दोलित भएका छन्। एक महिनाअघि जन दवावपछि रोकिएको दोहोन फेरी सुरु भएको छ। स्थानीयले मापदण्ड विपरित खोला खन्न प्रयोग गरिएका जेसिबी, एस्काभेटर, टिफर ३० बढी उपकरण नियन्त्रणमा लिएका छन्।सवारी साधन नियन्त्रणमा लिएपछि इलाका प्रहरी कार्यालय बर्दिबासबाट प्रहरी टोले रातु खोला पुगेका छन्। 'मापदण्ड विपरित खोला खनिएको स्थानीयको गुनासो छ,' डीएसपी निशान्त थापाले भने। बर्दिबास नगरपालिकाले चारवटा प्याकेजमा रातु खोलाको ठेक्का लगाएको छ। वातावरण परिक्षण रिपोर्ट अनुसार तीन फिट खनेर मात्रै बालुवा गिट्टी झिक्नु पर्ने हो। तर, ठेकेदारले राति १० फिटसम्म खनेर नदीजन्य समाग्रीको ढुवानी गरिरहेको किसान नगरका कांग्रेस नेता विन्देश्वर साहले जनाए। 'खोला उत्खन्नमा चरम लापरवाही भइरहेको छ। जनप्रतिनिधिले खासै मतलब राखेको छैन, 'नेता साहले भने, 'रातभरी खोला खनेर ढुवानी गरिने टिपरको आवाजले स्थानीय सुत्न सकेका छैनन्।' खोलाको दोहोन रोक्न साताअघि बर्दिबास नगरपालिकालाई स्थानीयले जानकारी गराएका थिए। तर, नगरपालिकाले वास्तै नगरेपछि स्थानीय त्यसको विरोधमा उत्रिएका हुन्। बर्दिबास नगरपालिका मेयर विदुर कुमार कार्कीले ठेकेदारले तीन फिटभन्दा गहिरो कुनैपनि हालतमा खन्न नपाउने बताए। उनले भने, 'मापदण्ड मिच्नेलाई कारवाही हुन्छ।' अबैध उत्खनन् रोक्ने जिम्मेवारी जिल्ला समन्वय समितिको हो। तर, उसले गरेको अनुगमन प्रभावकारी नभएको स्थानीय बताउँछन्। पहिले जिल्ला विकास समितिले रातु नदी ठेक्का लगाउथें। चालु आर्थिक वर्ष २०७५०७६ बाट खोलाको ठेक्का लगाउने जिम्मा स्थानीय सरकारको मातहतमा आएको छ। चालु आर्थिक वर्षका लागि किसानगरदेखि पथलैयासम्मको पाँच हजार एक सय ७३ मिटर दूरीबाट नदीजन्य समाग्री निकाल्न बर्दिबास नगरपालिकाले खोलाको ठेक्का लगाएको हो। उसले भ्याट बाहेक पाँच कारोड २९ लाखमा रातु खोलाको ठेक्का लगाएको छ। ठेक्का अनुसार जेष्ठ मस्तान्त भित्रमा ठेकेदार कम्पनीले खोलाबाट, बालुवा, गिट्टी, ढुङ्गा झिक्न पाउने सम्झौतामा उल्लेख छ । किसानगर, जुरेटोल, फूलबारीटोल र पथलैया गरि चार सेक्सनबाट जम्मा तीन लाख २४ हजार घनमिटर नदीजन्य समाग्री मात्र निकाल्न उपयुक्त रहेको वातावरण परीक्षा रिपोर्टले देखाएको छ। रातु खोलाको किसाननगर र जुरेटोल खण्ड कमलामाई बालुवा गिट्टी प्रसोधन केन्द्र कर्जन्हा सिरहाले ठेक्का लिएको छ। उसले दुवै खण्ड २ करोड २९ लाखमा ठेक्का लिएको हो।त्यसैगरी फूलबारीटोल र पथलैया खण्डको ठैक्का व्याहुत निर्माण सेवा जलेश्वर, महोत्तरीले जम्मा तीन करोडमा पाएका हुन् ।खोलाको ठेक्काबाट आएको जम्मा आम्दानीको ४० प्रतिशत प्रदेश सरकारको खातामा जाने छन् भने ६० प्रतिशत स्थानीय सरकारले पाउने छन्। ठेकेदारको बदमासी र सरोकारवला निकायको फितलो अनुगमनले मापदण्ड विपरित उत्खन्न भइरहेको छ।दशक अघिदेखि हुँदै आएको नदीको दोहोन यथावत छ। ठेक्केदारको कमाउ धन्दामा सरोकारवला प्रभावित बन्दा रातु खोलामा जथाभावी नदी दोहन हुने क्रम फेरि दोहोरिएको हो।जथाभावी दोहोनले बर्सेपिच्छे खोलाले बहाव फेरिँदै आएको छ। बर्दिबास, किसाननगर, पशुपतिनगर, भंगहा, हत्तिसर्वाका हजारौं किसानको सयौं विघा जग्ग कटान गरेर बगर बनाइदिएको छ । खेतीयोग्य जमीन खोलाले निलेपछि किसान विदेसिएका छन्। विदेशको कमाइले अन्न किनेर खान बाध्य भएको पशुपतिनगरका किसान अनिलकुमार महतो बताउँछन्।"
जग्गा बेचेर अस्पताललाई डेढ करोड,"भरतपुर : भरतपुरका भीमराज पाठक दृष्टिविहीनको पीडा देख्दा निकै दुःखी थिए । दृष्टिविहीनलाई कसरी उज्यालो संसार देखाउने उपायको खोजीमा धेरैतिर भौंतारिए उनी । एक दिन साथीसँगको सल्लाहमा आँखाको नानी प्रत्यारोपण गर्न सकिने थाहा पाए । त्यसका लागि सुविधा सम्पन्न अस्पताल चाहिने भएपछि उनलाई केही गरौं भन्ने भावना जाग्यो । अनि आँखा बैंक स्थापनार्थ डेढ करोड रुपैयाँ दान गरे । भरतपुर आँखा अस्पतालमा नानी संकलन केन्द्र स्थापनाका लागि ७४ वर्षीय पाठकले पूर्वी चितवनको एक बिघा जग्गा बेचेर दान गरेका हुन् । आँखा देखाउने काममा दान गर्न पाउँदा मन रमाएको छ, पाठकले भने, आँखा नभएकाले संसार देखाउन पाएँ भने मेरो खुसी त्यही हो । पाठक दम्पतीका नाममा भीमराजउषामाया पाठक आँखा बैंक स्थापना गरिएको छ । पाठकले आँखा बैंक सञ्चालनका लागि अक्षय कोष स्थापना गरेका हुन् । अक्षय कोषबाट प्राप्त ब्याज रकमले बैंक सञ्चालन गरिनेछ । नानी संकलन केन्द्रमा आँखाको नानी दान गर्न चाहनेलाई परामर्श दिने गरिएको छ । परीक्षण गर्न आउनेलाई आँखादानबारे जानकारी गराइन्छ । पाठक धादिङ गजुरीबाट २०१७ सालमा बसाइँ सरी चितवन आएका थिए । उनको आँखामा जलविन्दुको समस्या छ । विज्ञबाट आँखा परीक्षण गर्न योग्य भए आफूले पनि आँखादान गर्ने उनले बताए । उनका एक्ला छोरा अंशबन्डा लिएर अलग्गै बस्छन् । पाठकको अब भरतपुरमा चार कट्ठा जग्गा र घर बाँकी छ । जीवनको बाँकी समय सामाजिक सेवाका लागि जीवनको खर्चिने उनले बताए । भरतपुरमा आँखाको नानी (कोर्निया) संकलन कार्य सुरु गरिएको छ । तिलगंगा आँखा अस्पतालको सहकार्यमा नानी संकलन सुरु गरिएको हो । आँखा बैंक पूर्ण रूपमा तयार नभएकाले अहिले आँखाको नानी संकलन गरेर तिलगंगा पठाउने गरिएको छ । नानी संकलनका लागि विशेष तालिम प्राप्त दुई कर्मचारी खटिएका छन् । नानी दान गर्न इच्छापत्र भरेका व्यक्तिको मृत्युपछि कोर्निया संकलन गरिन्छ । भीमराज पाठकले भरतपुर आँखा अस्पतालमा नानी संकलन केन्द्र स्थापनाका लागि पूर्वी चितवनको एक बिघा जग्गा बेचेर दान गरेका हुन् । चिकित्सकका अनुसार आँखादान गर्ने व्यक्तिको मृत्यु भएको ६ घन्टाभित्र नानी निकालिसक्नुपर्छ । आफन्तले बेलैमा खबर गरेमा नानी संकलन गर्न मिल्ने कार्यविधिसमेत बनाइएको छ । चितवनमा संकलित कोर्निया प्रोसेसिङ गरी सुरक्षित राख्ने मेसिन नहुँदा अहिले काठमाडौं पठाउने गरिएको भरतपुर आँखा अस्पतालकी सहायक व्यवस्थापक छाया श्रेष्ठले बताइन् । दान गरेपछि निकालिएको नानी प्रत्यारोपणका लागि ठिक भएनभएको परीक्षणका लागि मात्र काठमाडौं पठाउँछौं, उनले भनिन्, आर्थिक अभावमा उपकरण राख्न गाह्रो भएको हुँदा अब त्यसको पनि तयारी भएको छ । एघार हजार रुपैयाँमा कोर्निया प्रत्यारोपण गर्न सकिने अस्पतालले जनाएको छ । अस्पतालमा चार जनाको सफल नानी प्रत्यारोपण भइसकेको छ । चोटपटक लागेर, दाग देखिएर, फुलो परेर र दृष्टि गुमेका व्यक्तिलाई नानी प्रत्यारोपण गर्न सकिन्ने कनिर्या विशेषज्ञ डा पुष्पा गिरीले बताइन् । भरतपुर आँखा अस्पतालमा अहिलेसम्म दुई सय ६५ जनाले आँखा दान गरेका छन् ।"
अश्लील फोटो पोस्ट गरिएको प्रहरीको फेसबुक सीआईबीको सहयोगमा निस्क्रिय,"गोरखा : प्रहरीको अपराध अनुसन्धान विभाग(सीआईबी)ले अश्लील तस्बिर पोस्ट गरिएको जिल्ला प्रहरी कार्यालय गोरखाको फेसबुक पेज निस्क्रिय बनाएको छ । सोमबार जिल्ला प्रहरी कार्यालय गोरखाको नाममा रहेको फेसबुक पेजमा एकाएक अश्लील तस्बिरहरु पोस्ट भएका थिए । प्रहरीको फेसबुक पेजमा अस्लील तस्बिर पोस्ट हुन थालेपछि  सीआईबीको सहयोगमा सो फेसबुक पेज निस्क्रिय बनाइएको जिल्ला प्रहरी प्रमुख एसपी भोला रावलले जानकारी दिए ।धेरै मिहिनेतपछि बल्ल अहिले हटाउन सफल भयौं, एसपी रावलले भने, अब पेज नखुल्ने भएको छ । तर कसले त्यसो गर्यो भनेरचाहिँ खोज्ने क्रम जारी छ । सोमबार साँझदेखि देखा पर्न थालेका अश्लील तस्बिरहरु मंगलबार बिहानसम्म ९ बजेसम्म यथावत थिए । सो पेज सन् २०१६ देखि सक्रिय थिएन । यसअघि जिप्रका गोरखामा कार्यरतमध्य कसैले खोलेको सो पेजको पासवर्डसमेत कसैसँग थिएन् । कसले खोलेको भन्ने पत्तो पनि लागेन । फेसबुक पेजमा एक्कासी अश्लील तस्बिर पोस्ट भएपछि प्रहरीलाई तनाब भएको थियो । पेजमा यस्तो देखिएपछि धेरै तनाब भयो । रातभरि सुत्न पनि पाइएन, एसपी रावलले भने, विभिन्न ठाउँबाट फोन आए। ।"
असीनाले दिएको चोट,"बैतडी : गहुँमा भर्खर बाला लाग्न थालेको छ। खेतमा तोरी फलिरहेको छ। यो बर्ष समय समयमा हिउँदे बर्षा भएकाले बैतडीका सिंचाइ नभएका भूभागमा समेत हिउँदे बाली सप्रेको छ। किसानहरु यो वर्ष उत्पादन वृद्धि हुने आस गरिरहेका छन्। तर किसानहरुको आसमा असीनाले तुषारापात गरेको छ। सोमबार साँझ परेको असीनापानीले जिल्लाका अधिकांश ठाउँमा गहुँबाली नष्ट गरेपछि किसानहरु चिन्तित छन्। गहुँबाली सप्रेको थियो। यो बर्ष निकै खुसी भएका थियौं। तर असीनाले हाम्रो खुसी चाँडै खोस्यो।दशरथचन्द नगरपालिका १ किसान कृष्णदत्त भट्टले निराश हुँदै भने, कहिले जंगली जनावर त कहिले प्रकृतिले किसानहरुलाई ठग्ने गरेको छ। खेतहरु सेताम्य हुने गरेर असीना पर्यो। बालीनाली सबै नष्ट भयो। सोमबार दिउँसोसम्म खुसी रहेका किसान एकाएक निराश भएका छन्। खेतमा लगाएको सबै बालीनाली असीनाले नष्ट गरेपछि उनीहरुलाई भोकमरीको चिन्ता भएको छ। गतसाल खडेरीका कारण राम्रो उत्पादन नै भएन। यो वर्ष हिउँदे वर्षा भएकाले बालीनाली राम्रै सप्रेको थियो। तर असीनाले सबै सखाप पार्यो।सुर्नया ६ का किसान नन्दराम अवस्थीले भने, असीनाले रुखको बोक्रा समेत उछिट्याएको छ। खेतमा भएको सबै गहुँ नष्ट गरिदिएको छ। जिल्लाको तल्लोसोराड क्षेत्रका किसानहरुलाई पनि असीनाले कहिले निको नहुने चोट दिएको छ। भित्र्याउने समय हुन लागेको गहुँबाली असीनाले नष्ट गरेपछि किसानहरु निकै चिन्तित भएका शिवनाथ गाउँपालिकाका स्थानीय गम्भीर दयालले बताए। उनले भने किसानले खेतमा लगाएको तरकारी, गहुँबाली असीनाले सबै नष्ट गरेको छ। किसानलाई भोकमरी लाग्ने चिन्ताले सताएको छ। सोमबार साँझ परेको असीनाले फलफूलका नर्सरीमा समेत ठूलो क्षति पुर्याएको छ। भर्खर उम्रन लागेका हिउँदे फलफूलका बेर्ना नष्ट गरेको किसान रामबहादुर टेरले बताए। उनले भने हिउँदे फलफूलका बेर्ना भर्खर टुसाउन थालेका थिए। असीनाले पुरै नष्ट गरिदिएको छ। असीनाले लाखौंको क्षति भएको छ। किसानले पाउँदैनन् क्षतिपूर्ति पछिल्लो केही वर्ष यता बैतडीमा किसानहरुले लगातार क्षति व्यहोरीरहेका छन्। वर्षातमा जंगली जनावरले बालीनाली सखाप पार्छन् भने हिउँदमा असिनाले बालीनाली नष्ट गरिदिन्छ। तर किसानहरुले कृषिमा क्षति भए पनि क्षतिपूर्ति भने पाउँदैनन्। सरकारले व्यावसायिक किसानहरुलाई सजिलो होस् भनेर बालीबीमा कार्यक्रम सञ्चालन गरेको भए पनि कसैले बालीबीमा नगरेकाले क्षतिपूर्ति पाउने गरेका छैनन्। कृषि ज्ञान केन्द्र बैतडीका अनुसार जिल्लामा एकजना किसानले मात्रै तरकारीबालीको बीमा गरेको छ। सरकारले बालीबीमामा ७५ प्रतिशत अनुदान दिएको भए पनि यसमा किसानको आकर्षण बढ्न सकेको छैन। बालीबीमा नगरेका कारण किसानहरुले क्षतिपूर्ती पाउन सकेका छैनन्। बीमा कम्पनी पनि नजिक छैनन्। कृषि ज्ञान केन्द्र बैतडीका निमित्त प्रमुख कर्णबहादुर चन्दले भने, बालीमा क्षति भएमा क्षति भएको ९० प्रतिशत बीमाले भुक्तानी गर्ने प्रावधान पनि छ। तर किसानहरुको यसमा आकर्षण बढ्न सकेको छैन। किसानहरुले बालीबिमा नगरेका कारण उनीहरुले क्षतिपूर्ति नपाएको निमित्त प्रमुख चन्दले बताए। उनले भने व्यावसायिक रुपमा कृषि पेशामा लागेका किसानहरुले बालीबिमा गर्नु आवश्यक छ। नत्र किसानहरुलाई क्षतिपूर्ति दिलाउनै गाह्रो हुन्छ। किसानहरुले भने बालीबीमाका बारेमा आफूहरुलाई थाहा नै नभएको बताएका छन्। वर्षेनी लाखौंको तरकारी क्षति हुन्छ। हामीले क्षतिपूर्ती पाउने बाटो थाहा भए हामी किन त्यसमा लाग्दैनौं ? बालीबीमाका बारेमा हामीलाई थाहा नै छैन। दशरथचन्द नगरपालिका १ गुरुखोलाका व्यायवसायिक किसान कृष्णदत्त भट्टले भने, बालीबीमाका बारेमा कृषि कार्यालयले पनि कुनै जानकारी दिएको छैन। बीमा कहाँ गर्ने भन्ने हामीलाई थाहा पनि छैन। बैतडीमा बालीबीमा गर्ने जिम्मा पाएको कम्पनी डडेल्धुरा भएकाले पनि किसानहरुको बालीबीमामा पहुँच पुग्न सकेको छैन। वर्षेनी तरकारीखेतीमा क्षति भएको हुन्छ। तर क्षतिपूर्ति पाउने कुनै आधार छैन। हामीले बालीबीमा हुन्छ भन्ने सुनेका छौं। तर कसरी गर्ने, कहाँ गर्ने केही थाहा छैन्। किसान गणेश भट्टले भने, बालीबीमा कार्यक्रमलाई प्रभावकारी बनाउनका लागि कृषिसँग सम्बन्धित कार्यालयहरुले पनि ध्यान दिनुपर्यो।"
टिपरलाई टाइम कार्ड,"विराटनगर : टिपरको बढ्दो आतंक रोक्न प्रदेश १ का ४ जिल्लामा सोमबारबाट टिपरमा टाइम कार्ड सिस्टम लागू गरिएको छ। टिपर व्यवसायीको सहकार्यमा मोरङ, सुनसरी, झापा र उदयपुरमा एकै पटक टाइम कार्ड लागू गरिएको हो। अब चारवटा जिल्लाका सबै सडकमा चल्ने टिपरले यो नियम मान्नु पर्नेछ। टिपरलाई मात्र लक्ष्य गरेर टाइम कार्ड लागू गरिएको ट्राफिक प्रहरीले जनाएको छ। टाइम कार्डले टिपरको तीव्र गति र सडकमा टिपरका कारण हुने दुर्घटना नियन्त्रणमा मद्दत पुग्ने अपेक्षा गरिएको छ। प्रदेश १ ट्राफिक प्रहरी प्रमुख एसपी रविराज पौडेलका अनुसार टाइम कार्ड लागू गरिएका कारण अब ट्राफिक प्रहरीले तोकेको र कार्डमा उल्लेख भएको समयमा टिपर गन्तव्यमा पुग्नुपर्ने हुन्छ। तोकेको समयभन्दा अगाडि नै पुग्ने टिपर कारबाहीको भागीदार बन्नु पर्नेछ। टिपर चालकका हातमा थमाइएको टाइम कार्ड पासबुक आकारको छ। तीव्र गतिमा कुदाउने गरिएको र अयोग्य चालकले चलाउने गरेका टिपरका कारण सडक दुर्घटना बढिरहेको पाइयो, एसपी पौडेलले भने, त्यही भएर टिपरका हकमा मात्रै टाइम कार्ड लागू गरिएको हो। ट्राफिक प्रहरीले किलोमिटरको आधारमा टाइम कार्ड लागू गरेको छ। लागू भएपछि तोकिएको समयभन्दा पहिले पुग्ने टिपरलाई पहिलो पटक सम्झाइबुझाई गरिनेछ। दोस्रो पटक हजार रुपैयाँसम्म जरिवाना असुल गरिने एसपी पौडेलले बताए। तेस्रो पटक पनि नियम उल्लंघन गरे कारबाहीको दायरा बढाउने तयारी गरिएको छ। एसपी पौडेलले टिपर चालकले अनियन्त्रित रूपमा हाँक्दा अत्यधिक दुर्घटना बढेकाले चालकलाई सचेत गराउन, टिपरबाट हुने दुर्घटना न्यूनीकरण गर्न र गति कम गर्न टाइम कार्ड लागू गरिएको बताए। यो नियम लागू भएपछि चालकले प्रत्येक चेक प्वाइन्टमा टिपर रोकेर ट्राफिक प्रहरीले दिएको पासबुकमा आफ्नो समय दर्ता गराउनुपर्ने हुन्छ। त्यसको जानकारी एक ठाउँको ट्राफिक प्रहरीले अर्को स्टेसनमा प्रविधिको माध्यबाट पनि पठाउने व्यवस्था गरिएको पौडेलले बताए। एउटा पासबुक साइजको टाइम कार्ड एक जना चालकका लागि १५ दिनसम्म प्रयोग गर्न पुग्ने बताइएको छ। भरिएपछि नयाँ टाइम कार्ड व्यवस्था गरिनेछ। टाइम कार्ड लागू भएपछि ट्राफिक प्रहरीले छुटेको स्थान, पुग्ने स्थान, पुगेको समय र दस्तखत र छापसमेत लगाउने मोरङ ट्राफिक प्रमुख प्रहरी निरीक्षक शिवकुमार पोखरेलले बताए। उनका अनुसार मोरङका उर्लाबारी, बेलबारी, विराट्चोक, हरैंचा, नेमुवा, हाटखोला, रंगेलीलगायत सडकमा सिस्टमअनुसार टिपर चलेनचलेको चेकजाँच गर्न ट्राफिक प्रहरी खटाइएको छ। टाइम कार्ड मा मोरङको सुन्दरहरैंचा नगरपालिकाको गछिया चोकदेखि बूढीगंगा गाउँपालिकाको नेमुवा चोकसम्म ५० मिनेट समय तोकिएको छ। मोरङका सडकमा गुड्ने टिपरलाई भने बेलबारी नगरपालिकाको भाउनेमा कार्यक्रम आयोजना गरेर कार्ड वितरण गरियो। त्यहाँ आयोजित कार्यक्रममा प्रदेश १ ट्राफिक प्रहरी कार्यालयका डीएसपी वेदप्रसाद गौतमले टिपर चालकलाई कार्ड वितरण गरेका हुन्। टिपरबाट हुने दुर्घटना न्यूनीकरणका लागि ट्राफिक प्रहरीले प्रदेश १ मा बिहान ९ देखि ११ र दिउँसो ३ देखि ५ बजेसम्म राजमार्ग र व्यस्त सडकमा टिपर चलाउन रोक लगाएको थियो। टाइम कार्ड लागू भएसँगै त्यसलाई पनि यथावत् राखिने भएको छ। चालकलाई आराम पनि हुने भएकाले सडक व्यस्त रहने बिहान र दिउँसो टिपर सञ्चालनमा रोक लगाउने निर्णय यथावत् राखिएको जानकारी एसपी पौडेलले दिए। पूर्वाञ्चल टिपर व्यवसायी संघका अध्यक्ष गोपाल कार्कीले ट्राफिक प्रहरीसँगकै समन्वयमा टाइम कार्ड लागू भएको बताए। सडकमा हुने दुर्घटनाप्रति हामी टिपर व्यवसायी पनि चिन्तित थियौं, उनले भने, अरूलाई मात्र दोष दिनुभन्दा नयाँ नियम लागू गरेर दुर्घटना कम गर्नुपर्छ भन्ने भावनासाथ काम गरिएको हो। चालु वर्षको हालसम्म प्रदेश १ मा टिपर दुर्घटनाका २१ वटा घटना भएका छन्। दुर्घटनामा ११ जनाले ज्यान गुमाएका छन्। बढी दुर्घटना मोरङ र उदयपुरमा भएका छन्। अत्यधिक दुर्घटना र तीव्र गतिका टिपरका कारण आतंकित स्थानीयले बेलाबेलामा विरोध गर्दै आइरहेका छन्। सुन्दरहरैंचामा माघ १३ गते ११ वर्षीया बालिका लक्ष्मी ढकालको टिपरको ठक्करबाट मृत्यु भएपछि घटनाको विरोधमा उत्रिएका स्थानीय बासिन्दाले सातवटा टिपरमा आगजनीसमेत गरेका थिए।"
फूलबारीको पेन्सन क्याम्प सारिने,"बुटवल : अंग्रेजलाई हराएको जितगढी किल्ला मासेर बनाउने तयारी गरिएको भारतीय पेन्सन क्याम्प नयाँ स्थानमा सार्न संघीय सरकारलाई प्रस्ताव पठाइएको छ। तत्कालीन पुष्पकमल दाहाल प्रचण्ड नेतृत्वको सरकारले हाल सानो आकारमा रहेको क्याम्पमै बृहत् आकारको क्याम्प बनाउन जग्गा दिने निर्णय गरेको थियो। उक्त निर्णयको विरोध भइरहेको छ। बुटवल उपमहानगरले सो स्थानमा क्याम्प निर्माण उपयुक्त नहुने भन्दै बुटवलदेखि ८ किलोमिटर पश्चिम तामनगरमा जग्गा प्रस्ताव गरेको छ। कार्यपालिका बैठकले संघीय सरकारलाई सिफारिस गरेको हो। फूलबारीमा रहेको पेन्सन क्याम्प भूबनोट र सुरक्षा हिसाबले उपयुक्त नभएकाले सार्न प्रस्ताव गरिएको उपमहानगरको भनाइ छ। भूबनोटका हिसाबले पनि जंगल, ठाडो ढुंगे खोला, घ्याचमा बस्ती र तल भागमा पूर्वपश्चिम लोकमार्ग छ, बुटवल उपमहानगरको बोर्ड बैठकको निर्णयपुस्तिकामा भनिएको छ, पेन्सन क्याम्पलाई उपयुक्त स्थानमा खुला र व्यवस्थित गरी सुविधासाथ पेन्सन सुविधा पाउने अधिकारलाई सुनिश्चितता प्रदान गर्नु नगरको दायित्व हो। फूलबारीको सट्टा बुटवल१२ तामनगरस्थित दानव नदी किनारको ३ बिघा जग्गा पेन्सन क्याम्पलाई उपलब्ध गराउन सिफारिस गर्ने निर्णय भएको उपमहानगरले जनाएको छ। पेन्सन क्याम्प रहेको स्थान बुटवल२ का वडाध्यक्ष रमेश नेपालले भूपूहरूलाई नै ठाउँ साँघुरो भएकाले उपमहानगरले सार्न प्रस्ताव गरेको बताए। पर्यटकीय स्थलका लागि पनि ठाउँ व्यवस्थित गर्न असहज भएको छ। भूपु सैनिकलाई पनि साँघुरो भएको छ, उनले भने, त्यसैले खुला ठाउँ दिऊँ भनेर तामनगरको जग्गा सिफारिस गर्ने निर्णय भएको हो। अस्थायी पेन्सन क्याम्प रहेको ठाउँमा स्थायी पेन्सन क्याम्प राख्न भन्दै ०७३ फागुनमा नेपाल सरकारले थप २३ कठ्ठा जग्गा उपलब्ध गराउने निर्णय गरेको थियो। जग्गा उपलब्ध भएपछि स्थायी पेन्सन क्याम्पको संरचना बनाउन ०७४ भदौमा नेपालका लागि भारतीय राजदूत मञ्जिवसिंह पुरीले शिलान्यास गरेका थिए। स्थायी पेन्सन क्याम्प बनाउने प्रक्रिया अघि बढेपछि स्थानीय र केही पक्षबाट तीव्र विरोध भएको थियो। नेपालले अंग्रेजलाई पराजित गरेको ऐतिहासिक र पुरातात्वविक महत्त्वको स्थलमा भारतीय पेन्सन क्याम्प बनाउन नहुने भन्दै विरोध भएको थियो। पेन्सन क्याम्प बनाए सामरिक महत्त्वको स्थान संकटमा पर्ने चिन्ता व्यक्त गरेका थिए। बुटवल उपमहानगरले पठाएको सिफारिस विभिन्न प्रक्रिया हुँदै मन्त्रिपरिषद् बैठकले निर्णय गरेपछि तामनगरको जग्गा प्राप्त हुन्छ। भूपू सैनिकहरूले भने जग्गा सार्ने प्रयासले बुटवलमा स्थायी पेन्सन क्याम्प नबन्ने खतरा रहेको आशंका व्यक्त गरेका छन्। संयुक्त पूर्व सैनिक कल्याणकारी महासंघका महासचिव कुलबहादुर केसीले क्याम्प सार्ने विषयमा बुटवल उपमहानगरपालिकासँग असहमति व्यक्त गरिसकेको बताए। सार्न खोजियो भने योजना नै बन्दैन, भारत सरकारले पनि लगानी लगाउँदैन, उनले भने, उपमहानगरले यहाँ सार्ने, उहाँ सार्ने भन्ने कुरा हुनै सक्दैन। स्थायी पेन्सन क्याम्पका लागि ०६८ सालमा १ अर्ब २८ करोड भारतीय रुपैयाँको योजना आएको थियो। ठाउँ उपलब्ध हुन नसकेका कारण ०७१ सालमा उक्त रकम फिर्ता भएको थियो। अहिले फेरि त्यस्तै हुन सक्ने केसीको भनाइ छ। फूलबारीमा ०५० सालदेखि भारतीय भूपू सैनिकका लागि अस्थायी पेन्सन क्याम्प रहँदै आएको छ। बुटवलमा स्थायी पेन्सन क्याम्प बने महाकालीसम्मका ५० हजारभन्दा बढी भूपूले पेन्सनलगायत सुविधा प्राप्त गर्ने महासंघले जनाएको छ।"
असिनापानीले तरकारी र गहुँबालीमा क्षति,"अछाम : सोमबार साँझ परेको असिना पानीले जिल्लाका विभिन्न स्थानमा तरकारी र गहुबालीमा क्षति पुर्याएको छ। साँझ करीब ७ बजे तिर पानीसँगै परेको असिनाले ३ रोपनी जमीनमा लगाएको तरकारी बाली पुरै नष्ट गरेको साँफेबगर नगरपालिका ९ बुढाकोटका कृषक सुरेश कुवँरले बताए। उनले भने, 'लगाएको तरकारी सबै असिनाले नष्ट गर्यो, ४० हजार जतीको बिउ थियो त्यो पनी सखाप भयो।' साँफेबगर नगरपालिकाको माथिल्लो क्षेत्र११ देवीस्थान, १२ खप्तड, १३ बाब्ला र १४ पातलकोटमा असिना पानीले क्षति पुर्याएको छ। पाक्नै लागेको गहुँबाली र तरकारी नष्ट गरेको देबीस्तानका वडा अध्यक्ष गणेश खड्काले बताए।उनले भने,' यस क्षेत्रमा जति मेहनत गरेपनि राम्रो उब्जनी हुँदैन, त्यसमाथि पनि असिनाले भएको खेति सबै नष्ट गर्यो। अन्नबाली पाक्ने हरेक वर्ष यस्तै क्षति ब्यहोर्नुपर्छ।' असिनाले पाक्न लागेको गहुँबाली र तरकारी खेती नष्ट गरेपछि किसान चिन्तित भएका छन्। यस्तै मेल्लेख गाउँपालिका ८ हात्तिकोटमा पनि ठूलो क्षति पुर्याएको स्थानीय महेश ठकुल्लाले जानकारी दिए। गत साल पनि चैत महिना मै असिना पानीले चौरपाटी गाउँपालिका र साँफेबगर नगरपालिकाका माथिल्लो स्थानमा रहेका वडामा ठूलो क्षति पुर्याएको थियो।"
प्रहरी कार्यालयमै एसईई : गेस पेपर सार्ने 'छुट' !,"गोरखा : गोरखामा दुईजनाले प्रहरी कार्यालय भित्रबाटै एसईई परीक्षा दिएका छन्। गोरखा नगरपालिका ६ महेन्द्र ज्योतिमा अध्ययन गर्ने गोरखा नगरपालिका ५ का डम्बरबहादुर गुरुङ र गोरखा नगरपालिका ६ पोखराथोकका सुरेश सिर्मलले दुईदिनको परीक्षा प्रहरी कार्यालयबाटै दिएको डिएसपी महेन्द्र नेपालले जानकारी दिए। सिर्मल जबर्जस्ती करणीको मुद्दामा गत माघ महिनादेखि पुर्पक्षका लागि थुनामा छन्। गुरुङ भने फागु पुर्णिमामा ढुङ्गामुढा गरेको अभियोगमा सार्वजनिक हित विरुद्धको मुद्धामा हिरासतमा रहेको डिएसपी नेपालले जानकारी दिए। प्रहरी कार्यालयमै परीक्षा दिँँदा गेस पेपर सारेको विषय आफूलाई जानकारी नभएको डीएसपी नेपालले बताए। गेस पेपर सारेको प्रमाण देखाएपछि भने उनले कारबाही हुने बताए। हामीले विश्वास गरेर जिम्मेवारी तोकेका हुन्छौँ । उनीहरुले यस्तो गर्लान् भन्ने अनुमान पनि गरेका थिएनौँ, डिएसपी नेपालले भने, अब कारबाही हुन्छ।"
नर्सरीमा डेढ लाख कागतीका बिरुवा,"बेंसीसहर : २५ वर्षपछि एक दम्पत्ति गाउँ फर्कियो। नयाँ भिजन बोकेर। ५५ वर्षीया गोवद्र्धन गौली र उनकी श्रीमती तारा भट्टराई कृषिम आधुनिकीकरणको योजना बोकेर सुन्दरबजार नगरपालिकामा फर्किएको छ। २५ वर्षअघि चितवन बसाइ सरेको यो दम्पत्तिले १५ रोपनी क्षेत्रफलको नर्सरीमा डेढ लाख कागतीका बिरुवा हुर्काइरहेको छ। उक्त दम्पत्तिले जम्मा ४ सय रोपनी जग्गामा फार्म सञ्चालन गरिएको छ। जसको डेढसय रोपनी जग्गामा कागती, सुन्तला, अदुवा, कफी लगाइएको छ। परिक्षणका लागि नर्सरीमा स्याउका बिरुवासमेत रोपिएको छ। २०७१ सालबाट सुरु गरिएको फार्ममा हाल ५ सय बोट सुन्तला, ४ हजार पाँचसय कागतीका बोट हुर्किरहेएका छन्। लगाइएका ७० प्रतिशत बोटमा फल फल्न थालेको छ। भोजपुर, धनकुटा, गुल्मी, जाजरकोट र तनहुँबाट २० क्विन्टल कागती ल्याएर बिरुवा जमाएर बिरुवा उत्पादन गरेको गौलीले बताए। यो कागती नर्सरी नेपालकै सबैभन्दा ठूलो रहेको उनको दावी छ। हाइडेन्सिटी प्रविधिमार्फत बिरुवा उत्पादन गरिएको छ। हाइटेक नर्सरीमा कलमी बिरुवा उत्पादनका लागि १३ वटा आमा बोट छन्। नर्सरीमा सुन कागती १, सुन कागती २ र तेह्रथुम लोकल कागतीका प्रजाती छन्। पाइनपल र वासिङ्टन डीसी प्रजातिका जुनार साथै खुखु, उन्सु, मर्कट, किन्नु, ओता प्रजातिका सुन्तलाका बिरुवा समेत नर्सरीमा उत्पादन भइरहेको छ। कागतीका बिरुवा विक्रिबाट गतवर्ष १२ लाख रुपियाँ आम्दानी गरेको गौलीले बताए। प्रति बिरुवा ४० रुपियाँमा विक्री गरिएको उनको भनाइ छ। यस वर्ष ४० लाख रुपैयाँ आम्दानी हुने समेत उनको अनुमान छ। गौलीले कागती, सुन्तला र कफि खेतीसँगै भैंसी र बाख्रापालन पनि गरेका छन्। हाल ५ भैंसी र १२ बाख्रा रहेकोमा अब २० भैंसी र एकसय बाख्रा पुयाउने उनको लक्ष्य छ। हिर्कुस एग्रो फार्म प्रालि दर्ता गरेर ब्यवसायिक कृषिमा लागेका आमाबाबुलाई छोराबुहारीले पनि साथ दिएका छन्। फार्मलाई सघाउन अष्ट्रेलिया पुगेका छोरीज्वाइँलाई पनि फिर्ता बोलाइएको गौलीले बताए। फार्म सञ्चालन गर्दै जाँदा स्वदेशमै ब्यवसायिक कृषिबाट आम्दानी गर्न सकिन्छ भन्ने उत्साह पलाएको छ, गौलीले भने, अष्ट्रेलियामा पिआर पाएर बसेका छोरी ज्वाइँलाई पनि यतै बोलाएको छु। उहाँहरु आउँदैहुनुहन्छ।"
प्रहरीको फेसबुक पेजमा अस्लील तस्बिर पोस्ट हुन थालेपछि,"गोरखा : जिल्ला प्रहरी कार्यालय गोरखाको नाममा रहेको फेसबुक फेजमा अस्लील तस्बिरहरु पोष्ट भएको पाइएको छ। पेजको प्रोफाइल पिक्चर र टाइमलाइन पिक्चरमा समेत अस्लील तस्बिर पोष्ट भएको भेटिएको हो। सोमबार साँझदेखि देखा पर्न थालेको सो अस्लील तस्बिर मंगलबार बिहानसम्म पनि यथावत रहेको छ। सो पेज सन् २०१६ देखि सक्रिय थिएन। सोमबार एक्कासी अस्लील तस्बिरसहित सक्रिय भएको प्रहरीले जनाएको छ। जिल्ला प्रहरी कार्यालयको नाममा रहेको फेसबुक पेज अरुले चलाएको हुनसक्ने जिल्ला प्रहरी प्रमुख एसपी भोला रावलले जानकारी दिए। पेजमा यस्तो देखिएपछि तनाब हुन थालेको छ। रातभरि सुत्न पनि पाएको छैन, एसपी रावलले भने, विभिन्न ठाउँबाट फोन आइरहेका छन्। हामी निरन्तर त्यसलाई हटाउन र कसले यस्तो गर्यो भनेर पत्ता लगाउन लागिपरेका छौं। सिआईबीको समेत प्रयोग गरिएको उनले बताए। यसअघि जिप्रका गोरखामा कार्यरतमध्य कसैले खोलेको सो पेजको पासवर्ड थाहा नहुँदा समस्या भएको उनले बताए। कसले पेज खोलेको थियो, त्यो मान्छे पनि पत्ता लगाउन सकिएको छैन, उनले भने।"
एसईई दिएर फर्केका विद्यार्थी त्रिशूलीमा बेपत्ता,"गोरखा : माध्यमिक शिक्षा परीक्षा (एसईई) दिएर नदीमा पौडी खेल्न गएका एक विद्यार्थी त्रिशूली नदीमा डुबेर बेपत्ता भएका छन्। गोरखाको गण्डकी गाउँपालिका ६ को भद्रकाली माध्यमिक विद्यालयबाट एसईई परीक्षामा सहभागी भएका वनटार निवासी १७ वर्षीय कमलबहादुर चेपाङ सोमबार दिउँसो त्रिशूली नदीमा डुबेर बेपत्ता भएका हुन्। उनको परीक्षाकेन्द्र गण्डकी गाउँपालिका ७ घ्याल्चोकको ज्ञानमार्ग मावि हो। विद्यालय नजिकै डेरा गरेर बसेका चेपाङ परीक्षा केन्द्रबाट सोमबारको अनिवार्य नेपाली विषयमा परीक्षा सकेपछि किनमेलका लागि भन्दै साथीसँग धादिङको चरौंदी बजार हिँडेका साथीलाई उद्धृत गर्दै स्थानीय दीपक तिमिल्सिनाले जानकारी दिए। दिउँसो पौडी खेल्न नदीमा पसेका उनी दिउँसो साढे १ बजेतिर बेनिघाट रोराङ ७ स्थित त्रिशुली नदी किनारबाट बेपत्ता भएका स्थानीय शिक्षिका भक्ति चेपाङले जानकारी दिइन्। प्रहरी, स्थानीय बासिन्दा र आफन्तले साँझसम्म खोजतलास गर्दा पनि बेपत्ता चेपाङलाई पत्ता लगाउन नसकिएको उनले बताइन्।"
"मुलुकभर मौसममा बदली, अझैं वर्षाको सम्भावना",काठमाडौं : मुलुकभरको मौसममा सामान्यदेखि पूर्ण बदली रही केही स्थानमा मेघ गर्जनसहित हल्का वर्षा र उच्च पहाडी तथा हिमाली क्षेत्रमा हल्का हिमपातको सम्भावना देखिएको छ। मौसम पूर्वानुमान महाशाखाका अनुसार आज राति पनि देशको मध्य र पूर्वी पहाडी भागमा आंशिकदेखि सामान्य बदली रहनेछ भने पश्चिमी क्षेत्रमा आंशिक बदली हुने देखिन्छ। मध्य र पूर्वीपहाडी भेगका एक दुई स्थानमा मेघ गर्जनसहित छिटपुटदेखि हल्का वर्षाको सम्भावना छ। बुधबार देशको पूर्वी क्षेत्रमा र अन्य पहाडी भूभागमा आंशिक बदली रही बाँकी भागको मौसम सामान्यतया सफा रहने महाशाखाको अनुमान छ। महाशाखाका अनुसार पूर्वी भेगका एक दुई स्थानमा मेघ गर्जनसहितको छिटपुट वर्षाको सम्भावना देखिएको छ भने बिहीबार पहाडी क्षेत्रमा आंशिक बदली रहनेछ भने बाँकी भागको मौसम सामान्यतया सफा रहनेछ।रासस
दोस्रो विश्वयुद्ध लडेका गोर्खा मेजर बनेमको निधन,धरान : दोस्रो विश्व युद्धमा विभिन्न मुलुकमा बहादुरी पूर्वक लडेर नेपालको नाम राखेका सुनसरीको धरान उपमहानगर ११ निवासी ९४ वर्षीय पूर्व गोर्खा मेजर इन्द्रजित बनेम (लिम्बू) को निधन भएको छ। दोस्रो विश्व युद्ध लडेर मिलिटरी क्रस विजेता हेनरी गोर्खा मेजर बनेमको धरान ११ स्थित निवासमा सोमबार राति निधन भएको हो। सन् १९३९ देखि १९४५ सम्म भएको दोस्रो विश्वयुद्धको समयमा बनेमले बर्मामा भएको युद्ध लडेर बहादुरी देखाएका थिए । बनेमले सन् १९६३ मा मलायाको (हाल मलेसिया) को युद्धमा बहादुरी देखाए वापत बेलायती महारानीबाट मिलिटरी क्रस पाएको पूर्व बेलायती सेना धरान ८ का रमेश राईले बताए। उनका अनुसार स्व बनेम अवकासपछि धरान बसोवास गरिरहेको अवस्थामा विभिन्न सामाजिक काममा समेत सक्रिय थिए। बनेमको निधनले गोर्खालीको जिउँदो इतिहासको अवसान भएको हाल सिंगापुर प्रहरीमा कार्यरत पिसी पदम रानामगरले बताए।उनले बनेमजस्तै विश्वयुद्ध लडेर बहादुरी प्रस्तुत गरेका अग्रजहरुको प्रेरणका कारण हाल बेलायत र सिंगापुरमा नेपालीले भर्ती हुने अवसर पाएको बताएका छन्। बनेमका दुई छोरा र दुई छोरी छन्। छोराहरु बेलायत र अष्ट्रेलियामा रहेका कारण बनेमको अन्तिम दाहसंस्कार शुक्रबार मात्र गरिने भएको छ।
बालिका बलात्कारका फरार अभियुक्त पक्राउ,गाईघाट : १० वर्षीया बालिका यौन दुर्व्यवहार गरेको आरोपमा उदयपुरका एक युवा सोमबार पक्राउ परेका छन्। चैत्र ८ गते साँझ बालिका यौन दुर्व्यवहार गरेको छिमेकीले थाहा पाएपछि फरार रहेका त्रियुगा नगरपालिका ११ गाईघाटका ४० वर्षीय बुधराज राईलाई प्रहरीले पक्राउ गरेको हो। आरोपितविरुद्ध पीडित परिवारले आइतबार जिल्ला प्रहरी कार्यालयमा जाहेरी दिएको प्रहरी नायव उपरीक्षक डीएसपी मधुकुमार थापाले जानकारी दिए। पक्राउ परेका आरोपितलाई प्रहरी हिरासतमा राखी थप अनुसन्धान भइरहेको डीएसपी थापाले जानकारी दिए ।
बेसींसहरका दुई पसलमा आगलागी,बेंसीसहर : गएराति लमजुङ सदरमुकाम बेसीसहरको मध्य भागमा रहेका दुई पसलमा आगलागी भएको छ । विद्युत सर्ट भई राति १२ बजे आगलागी भएको स्थानीयले बताएका छन् । आगलागीबाट बेसिसहर७ स्थित उत्तरबहादुर परियारको कपडा पसल र रिपेश थापाको कम्युटर मर्मत तथा इन्स्टिचुट ध्वस्त भएको छ प्रहरी र स्थानीय मिलेर दमकलको सहायताले आगो निभाएका थिए । दुई पसल जलेपनि अन्य घरमा आगो सल्किनबाट जोगाएको प्रहरीको भनाइ छ । आलालागीबाट कपडा पसलमा ३० लाख र कम्प्युटर पसलमा २० लाखको क्षति भएको नुमान गरिएको डीएसपी यादव ढकालले बताए ।क्षतिको पूर्ण विवरण आउन बाँकी रहेको डीएसपी ढकालले जानकारी दिए ।
"फेरिएन प्राचीन नगर कपिलवस्तु, नगरभित्र टुकी बाल्नुपर्ने बाध्यता","तौलिहवा : कपिलवस्तु नगरपालिकाभित्रकै स्थानीय अझै टुकीको भरमा छन्। बुद्धकालीन राजधानी कपिलवस्तु ०३९ सालमै नगरपालिका भएको थियो। बुद्धले २९ वर्ष बिताएको तिलौराकोट पनि त्यहीँ पर्छ। भद्रगोल संरचनाका कारण त्यहाँ आउने पर्यटकसमेत सास्ती खेप्न बाध्य छन्। यहाँ सडक, नाली, फोहोर, खानेपानी, शौचालय व्यवस्थापनको कामै भएको छैन। यत्रतत्र छरिएको फोहोरले नगर दुर्गन्धित छ। सडकमा हिँड्नै नसक्ने अवस्था छ। बजारका सडक, गल्ली पनि निकै साँघुरा छन्। मुस्किलले मोटरसाइकल छिर्छन्। अव्यवस्थित बसोवासले पनि बाटोघाटो अतिक्रमणमा परेका छन्। बजारभित्र एउटा पनि सार्वजनिक शौचालय छैन। व्यवस्थित बसपार्क छैन। फोहोर फाल्ने डम्पिङसाइड पनि छैन। बसपार्क र हाटबजार व्यवस्थित बनाउन ठेक्का लगाइए पनि ठेकेदारले समयमै काम नगर्दा समस्या परेको नगरवासीको गुनासो छ। साविकका ५ गाविस गाभिनुअघि नै नगरपालिकामा ७५ प्रतिशतभन्दा बढी ग्रामीण क्षेत्र थियो। धरमपनिँया, दोहनी, जहदी, निग्लिहवा र सौराहा थपिएपछि ९० प्रतिशतभन्दा बढी ग्रामीण क्षेत्र भएको छ। १२ वडामध्ये १ र ४ को पूरै बस्ती सहरी क्षेत्र हो। वडा नम्बर ३ को आधीबाहेक सबै ग्रामीण बस्ती हुन्। १२ वडा रहेको नगरपालिकामा ७६ हजार ३ सय ९४ जनसंख्या छ। पुरानो नगरपालिका भएर पनि कपिलवस्तु निकै पछि परेको छ, प्रमुख प्रशासकीय अधिकृत विमलराज आचार्यले भने, नगरमा भौतिक पूर्वाधार अभाव छ। नगरमा गाउँ बढी रहेकाले पिछडिएको छ। ग्रामीण क्षेत्रमा कालोपत्रे बाटो निकै कम छ। अधिकांश ठाउँमा धुलौटे र कहीँकहीँ ग्राभेल बाटो छ। अशोक स्तम्भ पुग्ने बाटोको अवस्था झन् दयनीन छ। क्रकुछन्द बुद्धको जन्मस्थल गोटिहवामा सम्राट् अशोकद्वारा निर्मित स्तम्भ बुद्धधर्मावलम्बीका लागि आस्थाको ठाउँ हो। चिनियाँ पैदलयात्री फायहानले गोटिहवालाई क्रकुच्छन्द बुद्धले ज्ञान प्राप्त गरेपछि पितापुत्रले भेटघाट गरेको स्थलका रूपमा चित्रित गरेका छन्। त्यस्तो ऐतिहासिक ठाउँमा जाने बाटो पनि जीर्ण छ। गरिबी र अशिक्षा व्याप्त छ। नगरपालिका भए पनि बर्दहवा गाउँका ८ घर दलित समुदायले अझै बिजुली बाल्न पाएका छैनन्। गाउँमा बिजुली पुगेको दशक भइसक्दा पनि उनीहरू टुकी बालेर बसेका छन्। तीन दशकअघिको सबैभन्दा पुरानो नगरपालिकाको गाउँ विकटभन्दा पनि बिजोग छ। नगरको दक्षिण क्षेत्रमा सिँचाइ सुविधा छैन। लौसाकी चनरमति रैदासले भनिन्, भगवान् भरोसामा अन्न उब्जनी गर्छाैं। सिँचाइ नहुँदा कतिखेर पानी पर्छ भनेर आकाश हेर्दै दिन बित्ने गरेको उनले सुनाइन्। उनले भनिन्, सरकारी राहतका कार्यक्रम नहँुदा थप मारमा परेका छौंं। यो नगरपालिकाको सबै गाउँमा जाने राम्रो बाटोसमेत छैन। मेयर किरण सिंह भने अब नगरको मुहार फेर्ने बताउँछन्। दुई दशकसम्म जनप्रतिनिधि नहँुदा बेथिति बढेको थियो, मेयर सिंहले भने, अब हामी सही बाटोमा ल्याउँछौं, स्रोत कम हुँदा एकै पटक सबै ठाउँमा परिवर्तन देखाउन समस्या भइरहेको हो।"
"३२ किलो सुन प्रकरण, पाँच जनाविरुद्ध मुद्दा दायर","महेन्द्रनगर : फागुन २ गते कञ्चनपुरबाट बरामद गरिएको ३२ किलो सुन प्रकरणमा राजस्व अनुसन्धान विभागले ५ जनाविरुद्ध मुद्दा दायर गरेको छ। तीमध्ये २ जना हिरासतमै छन्। उनीहरूलाई आइतबार नै अदालतमा उपस्थित गराइएको छ। सोमबार हिरासतमा रहेका दुवै जनाको बयान लिने काम भएको अदालतका श्रेस्तेदार हरिकृष्ण अवस्थीले जानकारी दिए। राजस्व अनुसन्धान विभागले आइतबार जिल्ला अदालतमा राजस्व चुहावट कसूरअन्तर्गत मुद्दा दायर गरेपछि सोमबार अभियुक्तद्वयको बयान लगिएको हो। सुन प्रकरणको पनि मुद्दा दायर भएर अदालतमा २ जनाको बयान लिइएको छ, उनले भने, थुनछेक बहस भएपछि आदेश आउन सक्छ। उनका अनुसार जिल्ला अदालतका न्यायाधीश प्रकाशकुमार अधिकारीको इजलासमा उक्त मुद्दा परेको छ। सोमबार न्यायाधीशकै रोहवरमा अभियुक्तको बयान गराइएको हो। बरामद गरिएको सुन राजस्व अनुसन्धान विभागले नेपाल राष्ट्र बैंकमा बुझाइसकेको छ। प्रहरीले २३ किलो ६ सय ग्राम सुनसहित २ जनालाई फागुन २ गते कञ्चनपुरको पुनर्वासाबाट पक्राउ गरेको थियो। लुकाएर राखिएको सुन प्रहरीले फागुन २ र ३ गते पुनर्वास र शुक्लाफाँटा नगरपालिकाबाट बरामद गरेको थियो। पुनर्वासबाट १८ किलो र शुक्लाफाँटाबाट ५ किलो ६ सय ग्राम सुन बरामद भएको थियो। बरामद सुन र पक्राउ परेका दुवैलाई प्रहरीले राजस्व अनुसन्धान विभागको जिम्मा लगाएको थियो। पुनर्वास नगरपालिका२ घर घएका शंकरबहादुर विकको घरबाट १८ किलो तथा शुक्लाफाँटा नगरपालिका११ बाट ५ किलो ६ सय ग्राम सुन केन्द्रीय अनुसन्धान ब्युरोसहित प्रहरीको टोलीले बरामद गरेको थियो। राजस्व चुहावट गरी सुन भित्र्याइएकाले त्यसको अनुसन्धानको जिम्मेवारी नेपाल प्रहरीले विभागलाई नै दिएको थियो। शुक्लाफाँटा नगरपालिका११ का ३३ वर्षीय लक्ष्मण तिरुवाले भारतबाट ३२ किलो सुन नेपाल भित्र्याएका थिए। उनले पक्राउ परेलगत्तै प्रहरीलाई दिएको बयानमा ८ किलो सुन मालिकलाई नै फिर्ता दिएको र घरमा लुकाएको ४ सय ग्राम सुन बिक्री वितरण गरेको बताएका थिए। राजस्व अनुसन्धान विभागले भने नेपाल भित्रिएको ३२ किलो सुन नै राजस्व चुहावट गरी ल्याएको भन्दै अभियोग पत्र दायर गरेको हो। विभागले ५ जना विरुद्ध १६ करोडभन्दा बढी बिगो माग दाबी गर्दै मुद्दा दायर गरेको हो। विभागले जिल्ला अदालत कञ्चनपुरमा १६ करोड ९२ लाख ८० हजार असुलउपर हुनुपर्ने दाबी गर्दै राजस्व चुहावटको मुद्दा दायर गरेको हो। विभागले लक्ष्मण तिरुवा, सुरज तिरुवा, सरिता तिरुवा, इन्दिरा विक र शंकरबहादुर विकविरुद्ध अभियोग पत्र दायर गरेको हो। अभियोग दायर गरिएका अन्य ३ जना भने फरार छन्। राजस्व अनुसन्धान विभागले प्रहरीले पक्राउ गरे २ जनासहित परिवारकै सदस्यका ५ जनालाई अभियुक्त बनाएर अभियोग दायर गरेको हो। राजस्व चुहावट (अनुसन्धान तथा नियन्त्रण) ऐन, २०५२ अनुरुप बरामद भएको सुनलाई थोक मूल्य मानी दफा २३ (१) बमोजिम ५ जनालाई नै बिगोको दोब्बर जरिवाना र तीन वर्षसम्म कैद सजाय गर्न माग गरिएको छ। विभागले बरामद गरिएको सुनसमेत जफत गर्न अदालतसमक्ष माग गरेको छ। उक्त सुन भारतको अयोध्याबाट भैरहवाको सुनौली नाका भएर करिब तीन महिनाअघि नै सुन तस्करी गर्ने भारतीय व्यापारीको ३२ किलो सुन नेपाल भित्रिएको थियो। मंसिर ७ गते (नोभेम्बर २३) नै भारतको अयोध्यादेखि ३२ किलो सुन लिएर कञ्चनपुरको शुक्लाफाँटा नगरपालिका११ का ३३ वर्षीय लक्ष्मण तिरुवा आएको प्रहरी अनुसन्धानबाट खुलेको हो। तिरुवा भारतको दिल्लीमा एक कम्पनीमा सवारी चालकका रूपमा कार्यरत थिए। बरामद सुन राजस्व अनुसन्धान विभागले नेपाल राष्ट्र बैंकमा बुझाइसकेको छ।"
