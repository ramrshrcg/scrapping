शीर्षक,विवरण
लगानी सम्मेलन सार्थक बनाऊ,"स्वदेशी तथा विदेशी लगानीकर्ता र गैरआवासीय नेपाली समेतको सहभागितामा आजबाट लगानी सम्मेलन सुरु हुँदै छ। ४० देशबाट ६ सयभन्दा बढी विदेशी लगानीकर्ताको उत्साहजनक सहभागिताले नेपालमा लगानीका लागि उनीहरूको चासो दर्शाएको छ। सम्मेलनमा माइक्रोसफ्ट, अमेजनजस्ता प्रतिष्ठित कम्पनीका प्रतिनिधि र बहुपक्षीय तथा द्विपक्षीय विकास साझेदारबाट समेत उच्च तहका प्रतिनिधि सहभागी हुँदै छन्। सरकारले यो अवसरमा लगानीका सम्भावना, लगानी सहजीकरणका लागि भएका कानुनी, प्रशासनिक र प्रक्रियागत विषयबारे जानकारी दिन तथा निजी क्षेत्रले उनीहरूसँग सम्बन्ध विस्तारका लागि लगानी सम्मेलन उपयुक्त थलो हो। यसअघि पनि सरकारका तर्फबाट लगानी सम्मेलन भएका छन्। ०४९ सालमा भएको लगानी सम्मेलनलाई सफलतम् लगानी सम्मेलन मानिन्छ। त्यसबेला नीति तथा कानुनमा सुधार, प्रशासनिक सुधारका कारण ठूला लगानी भित्रिएका छन्। त्यसपछि ०६८ मा लगानी बोर्ड स्थापना भएपछि जलविद्युत् र सिमेन्ट उद्योगमा ठूला लगानी आएका छन्। लामो सशस्त्र द्वन्द्व र राजनीतिक संक्रमणका कारण लगानीको वातावरणमा ह्रास आएको तथ्यलाई मनन गर्दै सरकारले संविधान जारी भएपछि ०७३ सालमा दोस्रो लगानी सम्मेलन आयोजना गयो। जसमा १३ खर्ब रुपैयाँको लगानीका लागि आशय व्यक्त भए पनि नियमित फलो अप र लगानीकर्ताको आवश्यकता सम्बोधन गर्न नसक्दा अहिलेसम्म त्यसबाट उल्लेख्य लगानी आउन सकेको छैन। आर्थिक हिसाबले सशक्त र उदीयमान तथा सामरिक हिसाबले महत्वपूर्ण भारत तथा चीनबीचको गतिशील पुल बन्न सक्ने सम्भावनाका आधारमा नेपालमा लगानी आउने हो। ठूलो लगानी गर्नेहरूका लागि नेपालको बजार मात्र पर्याप्त छैन। जसकारण शक्तिशाली अर्थतन्त्र बन्दै गरेका यी दुई छिमेकीसँग उत्पादन र व्यापारमा अन्तर आबद्धता बढाएर नेपालले विदेशी लगानी आकर्षण गर्नुपर्छ। चीनमा बजार अर्थतन्त्र सुधार गर्ने श्रेय देङ सिआओ पिङलाई दिइन्छ। उनले तत्कालीन समयमा चीनमा लगानी र प्रविधि भित्याउन लगानीकर्तासँग सम्झौता गरेका थिए। चीनको राजनीतिक व्यवस्था जेजस्तो भए पनि लगानीको संरक्षण र प्रतिफल फिर्ता दिने विषयलाई कसले परिवर्तन गर्न नसक्ने सुनिश्चित गरिदिएका थिए। अहिले लगानीकर्तालाई त्यस्तै संरक्षण र नाफा फिर्ता लैजान पाउने सुनिश्चितता चाहिएको छ। लगानी गर्दाका व्यावहारिक जटिलतालाई सरकारले चासो दिएर फुकाइदेओस् भन्ने चाहना उनीहरूको छ। यस्ता महत्वपूर्ण पक्षमा लगानीकर्तालाई आश्वस्त तुल्याउन सक्यौं भने नेपाल पक्कै पनि लगानीकर्ताको रोजाइमा पर्नेछ। अहिले हाम्रो अर्थतन्त्रको आकार ३० खर्ब रुपैयाँ नाघिसकेको छ। यो आकारको अर्थतन्त्रमा वार्षिक रूपमा प्राप्त हुने १० देखि १५ अर्ब रुपैयाँको प्रत्यक्ष वैदेशिक लगानीले ठूलो अर्थ राख्दैन। उच्च, दिगो, फराकिलो र समावेशी आर्थिक विकासका लागि हामीलाई लगानीको ठूलो आवश्यकता छ। कम विकसित देशबाट विकासशील देशमा स्तरोन्नति हुन तथा दिगो विकासका लक्ष्य प्राप्तिका लागि हामीलाई पूर्वाधार विकासमा ठूलो लगानी र प्रविधि आवश्यक छ। लगानीका लागि सरकारले तत्परता देखाउनु प्रशंसनीय विषय हो। लगानी सम्मेलनलाई कुम्भ मेलाजस्तो भीडभाड जम्मा गर्ने र त्यसपछि कुनै फलोअप नहुने, आएका र आउन खोजेका लगानीप्रति संवेदनशील नहुने र लगानीकर्ताका पीरमर्का सुनेर नियमित लगानीको वातावरण सुधार नगर्ने हो भने लगानी सम्मेलनबाट मुलुकले लाभ हासिल गर्न सक्दैन। लगानी सम्मेलन सार्थक बनाउन सम्भावित लगानीकर्तासँग सम्पर्क बढाउने, लगानीका व्यावहारिक जटिलतालाई तुरुन्त सम्बोधन गरिदिने तथा प्रतिफल फिर्ता लैजानसमेत सहजीकरण गर्दै नेपाललाई गतिशील लगानी गन्तव्यका रूपमा विकास गर्न सरकारको नेतृत्वदायी भूमिका रहन्छ। मुलुकमा लगानी आकर्षित गर्न अनुकूल भूमिका निर्वाह गर्नु अन्य सबै सरोकारवालाको साझा दायित्व हो।"
तीन घेरा सुरक्षाबाट कसरी बाहिरियो एसईईको प्रश्नपत्र ?,"काठमाडौं : माध्यमिक शिक्षा परीक्षा (एसईई) सञ्चालनमा सरकारको चरम लापरवाही देखिएको छ। परीक्षामा त्रुटिपूर्ण प्रश्नपत्र छाप्नेदेखि परीक्षा अगाडि नै प्रश्नपत्र बाहिरिनेसम्म घटना भएका छन्। प्रश्नपत्र छाप्नुअघि परीक्षा नियन्त्रक र उनले रुचाएका अन्य कर्मचारी प्रेसमा पुग्छन्। प्रश्नपत्र छाप्नका लागि जनक शिक्षा सामग्री केन्द्रको अति सुरक्षित सेक्युरिटी प्रेस प्रयोग हुन्छ। त्यहाँ जानुअघि प्रेसलाई मेजरको नेतृत्वमा रहेको नेपाली सेनाको टोलीले सिल गरिसकेको हुन्छ। छापाखानाभित्र जानुअघि पनि नियन्त्रक तथा अन्य कर्मचारीलाई नेपाल प्रहरी तथा सेनाको टोलीले पूर्ण चेकजाँच गर्छन्। पूर्वपरीक्षा नियन्त्रक अम्बिका रेग्मी भन्छन्, हामीलाई सामान्य हाफ पाइन्ट मात्र लगाएर भित्र छिराइन्छ। त्यसपछि भित्र गएपछि मात्र अन्य कपडा लगाउन दिइन्छ। परीक्षा नियन्त्रकसहितको टोली छापाखानाभित्र छिरेपछि त्यहाँ काम गर्ने जनक शिक्षाका कर्मचारीलाई पनि पूर्ण सुरक्षा जाँच गरेर पठाइन्छ। काम गर्नुअघि उनीहरुलाई प्रश्नपत्र छपाइको क्रममा कुनै पनि बदमासी नगर्ने शर्त राखेर हस्ताक्षर समेत गराइन्छ। त्यसपछि छपाइ कार्य सुरु हुन्छ। प्रश्नपत्र छपाइ भइरहँदा छापाखाना परिसरमा तीन तहको सुरक्षा घेरा हुन्छ। सबैभन्दा पहिलो घेरामा नेपाली सेना, दोस्रोमा सशस्त्र प्रहरी र तेश्रो घेरामा जनपथ प्रहरीले सुरक्षा दिने रेग्मीले जानकारी दिए। प्रश्नपत्र छापिसकेपछि मुलुकभरका परीक्षा केन्द्रका लागि छुट्टाछुट्टै पोको बनाइन्छ। ती पोकालाई आवश्यकता अनुसार कोड नम्बर दिएर सम्बन्धित जिल्लामा पठाइन्छ। तर हरेक केन्द्रका लागि छुट्टाछुट्टै पोका बनाएपछि कोड भने एकै हुन्छ। रेग्मीले भने, एउटा जिल्लामा पचास वटा केन्द्र भएपनि पोको सानो भयो भने त्यसलाई तीस वटामा सिमित पार्न सकिन्छ। त्यस्तो अवस्थामा तीस वटा मात्र कोड नम्बर भए पुग्छ। प्रश्नपत्र पोको पारेपछि त्यहीबाट गाडीमा राखेर सम्बन्धित जिल्लाका सुरक्षा निकाय प्रमुखको कार्यालयमा लगिन्छ। जिल्लामा पनि जिल्ला परीक्षा समन्वय समिति र परीक्षा सञ्चालनका क्रममा सुरक्षा प्रदान गर्न जिल्ला सुरक्षा समिति हुन्छ। त्यसपछि दुवै समितिको बैठक बसेर आवश्यकता अनुसार परीक्षा सञ्चालन हुने केन्द्रको नजिक रहेको प्रहरी कार्यालयमा प्रश्नपत्र लगिन्छ। सदरमुकामबाट धेरै टाढा रहेको केन्द्रमा एक दुई दिन अघि नै प्रश्नपत्र पुर्याइन्छ। नजिकको केन्द्र छ भने अघिल्लो दिन मात्र प्रश्नपत्र नजिकको प्रहरी कार्यालयमा लगिन्छ। प्रहरी कार्यालयबाट परीक्षा सुरु हुने दिन परीक्षा केन्द्रसम्मको दूरी अनुसार एक घण्टा वा आधा घण्टा अघि मात्र प्रश्नपत्रको पोको लगिन्छ। उक्त पोकोलाई पनि परीक्षा केन्द्राध्यक्ष र त्यहाँ खटिएका सुरक्षाकर्मी लगायतको रोहोबरमा केही मिनेट समयअघि मात्र खोलिन्छ। एकजना परीक्षा विज्ञ भन्छन्, प्रश्नपत्र छपाइ हुने छापाखाना र केन्द्रसम्म पुर्याउँदासम्म सबैभन्दा जोखिम ठाउँ जिल्ला सदरमुकाम नै देखिन्छ। तर सत्यतथ्य नबुझी आरोप लगाउन मिलेन। परीक्षा रद्ध भएको विरोधमा विद्यार्थी सडकमा एसईई परीक्षा : सिरहामा पनि विद्यार्थीको प्रदर्शन प्रदेश२ मा एसईई प्रकरण : वीरगन्जमा तोडफोड र आगजनी, बजार बन्द एसईई परीक्षा रद्द भएपछि विद्यार्थी सडकमा (भिडियो) एसईई परीक्षा रद्द गर्नु संघीय सरकारको षडयन्त्र  सांसद यादव एसईई प्रश्नपत्र बाहिरिएको विषय छानबिन गर्ने जिम्मा सिआईबीलाई एसईईका विद्यार्थीको हर्कत एसईई परीक्षार्थीले तोडफोड गरेपछि ६ सेल अश्रुग्यास प्रहार : ६ विद्यार्थी पक्राउ बदनाम बन्दै एसईई : शनिबार हुने स्वास्थ्य तथा जनसंख्याको प्रश्नपत्र पनि बाहिरियो ! प्रदेश२ मा एसईई स्थगित"
डाक्टरको हर्कत् : सन्तान नपाएको निहुँमा जेठी पत्नीलाई यातना दिँदै हत्या !,वीरगन्ज : वीरगन्जको नारायणी अस्पतालमा कार्यरत डाक्टर सचितानन्द यादवको कुटाइबाट घाइते भएकी उनकी जेठी श्रीमती सुनिता देवी यादवको मृत्यु भएको छ । आफ्नै श्रीमानको कुटाइबाट गम्भीर घाइते भएकी सुनिताको काठमाडौंको महाराजगन्जस्थित त्रिवि शिक्षण अस्पतालमा उपचारका क्रममा शुक्रबार साँझ ५ बजे मृत्यु भएको सुनिता देवीका मामा नागेन्द्र यादवले जानकारी दिए । डाक्टर सचितानन्द यादवको कुटाइबाट गम्भीर घाइते भएकी उनकी जेठी श्रीमती सुनितालाई उनका माइती पक्षले उद्वार गरी चैत ११ वीरगन्जको गण्डक हस्पिटलमा भर्ना गरेका थिए । गण्डक हस्पिटलको आइसियु कक्षमा भर्ना गरिएकी उनको स्वास्थ्यमा सुधार नआएपछि माइती पक्षले उनलाई थप उपचारका लागि ११ गते नै राति काठमाडौंको त्रिवि शिक्षण अस्पतालमा लगेका थिए । यसअघि चैत ११ गते वीरगन्जको गण्डक हस्पिटलमा पुर्याउँदा सुनिताको स्वास्थ्य एकदमै नाजुक रहेकोले मस्तिष्कमा अक्सिजन नपुगेर उनी हाईपोक्सीया रोगको सिकार समेत हुन पुगेको गण्डक हस्पिटलका डाक्टर सुरेन्द्र याद बताउँछन् । कुटपिटको बहाना सन्तान नजन्माएको ! वीरगन्ज महानगरपालिकाको हरपतगन्ज घर भएका डा सचितानन्द यादवसँग १५ वर्ष पहिले वीरगन्जजकै बहुअरीकी सुनिता यादवको २० लाख रुपैयाँ दाईजो समेत दिइ मागी विवाह भएको थियो । विवाहको एक वर्ष नबित्दै सुनिताबाट सन्तान भनभएको निहुँमा उनका श्रीमान डाक्टर सचितान्दले भारतको रक्सौल निवासी एक महिलालाई कान्छी श्रीमतीको रुपमा घरमा भित्र्याएका थिए । कान्छी श्रीमती ल्याएदेखि नै सचितानन्द यादवले कान्छी श्रीमतीसँग मिलेर जेठी श्रीमती सुनितालाई निरन्तर मानसिक तथा शारिरीक रुपमा यातना दिँदैआएको आएको आरोप सुनिताका भाई सन्तोष यादवको छ । निरन्तरको मानसिक र शारिरीक यातनाबाट पिडित सुनितालाइ लिन उनको घर जादा ससुरा पक्षकाले केही दिनदेखि खाना समेत नदिएर भोकै राखेको र कुटपिटबाट पुरै शरीरभर निलडाम बसेको देखिएपछि यातना दिएको रहस्य खुलेको भाइ सन्तोषले बताए । सुनितालाई कुटपिट गरी घाइते बनाएपछि सचितानन्द यादवलाई भने प्रहरीले चैत ११ गते नै नियन्त्रणमा लिएर प्रहरी हिरासतमा राखेको छ । माइती पक्षले जिल्ला प्रहरी कार्यालय पर्सामा उजुरी दिएलगत्तै प्रहरीले डाक्टर यादवलाई पक्राउ गरी कर्तब्य ज्यान उद्योगमा मुद्दा दर्ता गरी कारवाही प्रक्रिया अगाडि बढाइसकेको पर्साका प्रहरी उपरीक्षक रेवती ढकालले जानकारी दिए ।
प्रदेश२ मा एसईई स्थगित,"काठमाडौं : लगातार प्रश्नपत्र बाहिरिएपछि प्रदेश२ मा माध्यमिक शिक्षा परीक्षा (एसईई) अनिश्चितकालका लागि स्थगित भएको छ। शिक्षा विज्ञान तथा प्रविधी मन्त्रालयले शुक्रबार पत्रकार सम्मेलन गरेर परीक्षा स्थगित भएको जानकारी दिएको हो। चैत १० गतेबाट सुरु भएको परीक्षा अन्तर्गत चैत १४ गते सञ्चालन भएको अनिवार्य विज्ञान विषय र चैत १५ गतेको अनिवार्य सामाजिक शिक्षा विषयको परीक्षाको प्रश्नपत्र परीक्षा अघि नै सार्वजनिक भएको थियो। विज्ञान विषयको प्रश्नपत्र सार्वजनिक भएको विषयमा छानबिन समिति गठन गरेर काम समेत सुरु भएपछि पुन सामाजिक शिक्षा विषयको प्रश्नपत्र परीक्षा अघि नै सार्वजनिक भएपछि मन्त्रालयले शुक्रबार ७७ जिल्लाकै परीक्षा केन्द्रको प्रश्नपत्र रुजु गर्न सम्बन्धित जिल्लालाई निर्देशन दिएको थियो। साथै प्रश्नपत्र बाहिरिएको विषयमा शिक्षा मन्त्रालयले गृह मन्त्रालयमार्फत् केन्द्रीय अनुसन्धान ब्युरो (सिआईबी)लाई अनुसन्धान गर्न शुक्रबार नै निर्देशन दिएको थियो। शुक्रबार जिल्ला सुरक्षा समितको प्रमुख, परीक्षा समन्वय समितिको प्रमुख लगायतका अधिकारी संलग्न टोलीले प्रश्नपत्र रुजु गर्ने क्रममा शनिबार हुन लागेको अनिवार्य स्वास्थ्य तथा जनसंख्या विषयको प्रश्नपत्र पनि बाहिरिएको पुष्टि गरेको हो। तीन वटा विषयको प्रश्नपत्र बाहिरिएको पुष्टि भएपछि मन्त्रालयले पत्रकार सम्मेलन गरेर परीक्षा अनिश्चितकालका लागि स्थगित गरेको जानकारी गराएको हो। पत्रकार सम्मेलनमा शिक्षा विज्ञान तथा प्रविधिमन्त्री गिरीराजमणि पोखरेलले परीक्षा स्थगितका कारण विद्यार्थी तथा अभिभावकमा परेको असुविधाप्रति क्षमा याचना गरे। प्रश्नपत्र बाहिर ल्याउने क्रममा सलग्नलाई आपराधिक क्रियाकलापको संज्ञा दिदै उनले भने, त्यस्ता व्यक्तिलाई जसरी पनि कानुनी दायरामा ल्याउँछौं। अर्को परीक्षाको तालिका चैत महिनाभित्रमै सार्वजनिक गर्ने पोखरेलले बताए। प्रदेश२ मा दुई सय ६२ वटा परीक्षा केन्द्र र ७० हजार ५ सय ६८ परीक्षार्थी सहभागी छन्। राष्ट्रिय परीक्षा बोर्डले यसै वर्षदेखि प्रदेश अनुसार फरकफरक प्रश्नपत्र छापेर परीक्षा सञ्चालन गरेको थियो। यस पटक शनिबार पनि परीक्षा सञ्चालन गर्ने तालिका बोर्डले यसअघि नै सार्वजनिक गरेको थियो। अन्य प्रदेशमा भने तालिका अनुसार नै परीक्षा सुचारु हुने बोर्डले जनाएको छ। एसईई परीक्षा : सिरहामा पनि विद्यार्थीको प्रदर्शन प्रदेश२ मा एसईई प्रकरण : वीरगन्जमा तोडफोड र आगजनी, बजार बन्द एसईई परीक्षा रद्द भएपछि विद्यार्थी सडकमा (भिडियो) एसईई परीक्षा रद्द गर्नु संघीय सरकारको षडयन्त्र  सांसद यादव एसईई प्रश्नपत्र बाहिरिएको विषय छानबिन गर्ने जिम्मा सिआईबीलाई एसईईका विद्यार्थीको हर्कत एसईई परीक्षार्थीले तोडफोड गरेपछि ६ सेल अश्रुग्यास प्रहार : ६ विद्यार्थी पक्राउ बदनाम बन्दै एसईई : शनिबार हुने स्वास्थ्य तथा जनसंख्याको प्रश्नपत्र पनि बाहिरियो ! तीन घेरा सुरक्षाबाट कसरी बाहिरियो एसईईको प्रश्नपत्र ?"
अब भक्तपुरमै मोतिया विन्दुको शल्यक्रिया,"भक्तपुर : अब भक्तपुरमै मोतिया विन्दु भएकाको शल्यक्रिया सुरु भएको छ। तिलगंगा आँखा प्रतिष्ठानले भक्तपुर नगरपालिकासँग सहकार्य गरेर भक्तपुरमै मोतिया विन्दुको सल्यक्रिया सेवा सुरु गरेको हो। यस सेवासँगै आँखाको मोतियाविन्दु, जलविन्दुलगायतको सल्यक्रिया गर्न काठमाडौं धाउनुपर्ने बाध्यताको अन्त्य भएको छ। उक्त शल्यक्रियाको लागि भक्तपुर नपाद्वारा सञ्चालित जनस्वास्थ्य केन्द्रमा रहेको भक्तपुर सामुदायिक आँखा केन्द्रको एनेक्स भवनमा मोतियाविन्दुको अप्रेसन सुरु गरिएको हो। उक्त एनेक्स भवनमा सुविधा सम्पन्न एवं आधुनिक अप्रेसन थिएटरको व्यवस्था गरिएको छ। त्यस्तै उक्त भवनमा पाँच शय्याको पोस्ट अपरेटिभ वार्ड रहेको छ। बिरामीको नाम दर्ता प्रारम्भिक जाँच, अप्रेसन तयारी गर्ने, निर्मलीकरण र चिकित्सकहरुको कोठासहितको उक्त एनेक्स भवन शुक्रबार एक कार्यक्रमबीच नेपाल मजदुर किसान पार्टीका अध्यक्ष नारायणमान बिजुक्छेले उद्घाटन गरेका छन्। एनेक्स भवन उद्घाटनपछि तिलगंगा आँखा प्रतिष्ठानका कार्यकारी निर्देशक डा सन्दुक रुइतले ज्येष्ठ नागरिकहरुको मोतियाविन्दुको अप्रेसन सुरु गरेका थिए। शुक्रबार करिब पचास जनाको मोतिया विन्दुको अप्रेसन गरिएको भक्तपुर सामुदायिक आँखा केन्द्रका प्रमुख धिरज अधिकारीले जानकारी दिए। उनका अनुसार शुक्रबार र शनिबार दुई गरी करिब एकसय ३० जनाको मोतियाविन्दुको शल्यक्रिया गरिने बताए। उनका अनुसार उक्त एनेक्स भवनबाट मोतिया विन्दुको सल्यक्रियासँगै चस्माको पावर जाँच, आँखाको एक्सरे, आँखाभित्र मासु पलाएको, परेला च्यातिएकोलगायतको उपचार हुनेछ। त्यस्तै टेढो आँखा जाँच, जलबिन्दु, मेसिनबाट चस्माको जाँच लगायतका सेवासमेत उपलब्ध गराइने उनले जानकारी दिए। एनेक्स भवन उद्घाटन गर्दै नेमकिपाका अध्यक्ष बिजुक्छेले भक्तपुरमै आँखाका सबै किसिमको सेवाको सुरु हुनु खुसीको कुरा भएको बताए। त्यस्तै नेमकिपाका केन्द्रीय सचिव एवं संघीय सांसद प्रेम सुवालले भक्तपुरमै आँखाका सबै सेवा उपलब्ध भएपछि अन्यत्र धाउनुपर्ने बाध्यताको अन्त्य भएको धारणा राखे। तिलगंगा आँखा प्रतिष्ठानका कार्यकारी निर्देशक डा रुइतले प्रतिष्ठानले भक्तपुर र यस वरपरका आँखाका बिरामीको सेवाको निम्ति भक्तपुरमा सेवा विस्तार गरिएको जानकारी दिए। भक्तपुर नगरपालिकाका प्रमुख सुनिल प्रजापतिले भक्तपुरमै मोतियाविन्दुको सल्यक्रियाको व्यवस्थाले यहाँको आँखा उपचार सेवाले फड्को मारेको सुनाए।"
अनुसन्धान अधिकृतको प्रमाणपत्र नक्कली,काठमाडौं : राष्ट्रिय अनुसन्धान विभागका अनुसन्धान अधिकृत विमल खड्काविरुद्ध मुद्दा दायर भएको छ । नक्कली शैक्षिक योग्यताको प्रमाणपत्र पेश गरेर सरकारी लाभको पद लिएको भन्दै अख्तियार दुरुपयोग अनुसन्धान आयोगले उनीविरुद्ध मुद्दा दायर गरेको हो । नक्कली प्रमाणपत्र पेश गरी अनुसन्धान अधिकृतमा बढुवा भएको पुष्टि भएपछि शुक्रबार खड्काविरुद्ध अख्तियारले विशेष अदालतमा मुद्दा दायर गरेको हो। भारतबाट प्राप्त आईए तहको नक्कली शैक्षिक योग्यताको प्रमाणपत्र पेश गरी सरकारी सेवामा बहाल रही लाभ लिएको देखिएकोपछि उनीहरुविरुद्ध भ्रष्टाचार निवारण ऐन बमोजिमको सजाय हुन मागदाबी विशेष अदालत काठमाडौंमा आरोपपत्र दायर गरिएको छ।
अभिलेख राख्न महोत्सव,"सुर्खेत : देशका विभिन्न भागमा रहेका अभिलेखको उचित व्यवस्थापन र संरक्षण गर्न वीरेन्द्रनगरमा तीनदिने अभिलेख महोत्सव२०७५ सुरु भएको छ। राष्ट्रिय अभिलेखालय र प्रदेश सरकारको समाजिक विकास मन्त्रालयको सहआयोजनामा बिहीबारदेखि तीनदिने महोत्सव सुरु भएको हो। महोत्सवमा छरिएर रहेका अभिलेखहरुलाई एकिकृत गरी संरक्षण तथा संवद्र्धन गर्न अन्तरक्रिया र अभिलेख संकलन गरिने आयोजकले जानकारी दिएको छ। प्रदेश प्रमुख दुर्गाकेशर खनालले कर्णालीको इतिहास लेख्ने लेखहरु नहुँदा अभिलेखमा सबै इतिहास उजागर हुन नसकेको बताए। इतिहास लेख्नेहरुले काठमाडौंलाई मात्रै नेपाल सम्झे, देशबाहिरको अभिलेख राख्ने गरिएन उनले भने, अब नयाँ इतिहास लेख्ने बेला आएको छ, भएका अभिलेख संकलन गर्दै पुराना कुराहरु पनि खोजी गरेर नयाँ अभिलेखमा सुरक्षित राख्न अनिवार्य छ। इतिहासले राष्ट्रिय स्वरुप लिन नसकेको उनको भनाइ थियो। यस्तै प्रदेश सरकारका सामाजिक विकास मन्त्री दल रावलले अभिलेख नै इतिहासको जिउँदो रुप हुने बताए। राष्ट्रिय अभिलेखालयकी प्रमुख सौचाग्य प्रधानाङ्गले राष्ट्रिय तथा अन्तर्राष्ट्रिय महत्वका अभिलेखहरुको संरक्षण संवद्र्धन गर्नुका साथै अध्ययन र अनुसन्धान कार्यालयलाइ अग्रसरका दिन अभिलेख महोत्सवको आयोजना गरिएको बताइन्।"
पढ्न छोडेर 'वी वान्ट जस्टिस' नारा लगाउँदै विद्यार्थी सडकमा,सिमरा: एसईई परीक्षा रद्द भएपछि आक्रोशित विधार्थीले बाराको सिमरा र कलैयामा प्रदर्शन गरेका छन्।दुई दिनदेखि परीक्षा स्थगित भएपछि विद्यार्थीले सडक अवरुद्द पार्दै प्रदर्शन गरेका हुन्। कलैयमा विद्यार्थीले शुक्रबार बिहान प्रदर्शन गरेका थिए।विद्यार्थीले अवरुद्द पारेको सडक प्रहरीले खुलाएको थियो।यसैगरी सिमरामा पनि दिउँसो विभिन्न विद्यालयका विद्यार्थीले प्रदर्शन गरेका छन्।सिमरा चोकमा नारा लगाउँदै विद्यार्थीले सडक अवरुद्ध पारेका थिए। विद्यार्थीले 'वी वान्ट जस्टिस' भन्दै नारा लगाएका थिए।विद्यार्थीले अवरुद्ध पारेको सडक नेपाल प्रहरी र सशस्त्र प्रहरीले खुलाएका थिए।विद्यार्थी प्रदर्शनमा उत्रिएपछि सिमरा चोकमा प्रहरी परिचालन गरिएको छ।
पत्रकार नै बलात्कार र ठगी आरोपमा पक्राउ,"दाङ: दुई करोडभन्दा बढी ठगी र बलात्कार आरोपमा एक व्यक्तिलाई प्रहरीले पक्राउ गरेको छ। तुलसीपुर उपमहानगरपालिका११ उरहरी बलेगनार घर भई हाल घोराही उपमहानगरपालिका १५ मा बस्ने ४० वर्षीय महेश भनिने भुवन धिताललाई तीन महिलालाई बलात्कार गरेको र २ करोड रुपैयाँ ठगी गरेको आरोपमा दाङ प्रहरीले पक्राउ गरेको हो । धिताल जिल्लामा सञ्चालन हुने एक अनलाइनमा आवद्ध पत्रकार भएको पाइएको छ। बलात्कार र ठगी आरोपमा पक्राउ परेका धिताललाई दाङ प्रहरीले शुक्रबार सार्वजनिक गरेको हो। जिल्ला प्रहरी कार्यालय दाङले पत्रकार सम्मेलन गरी बलात्कार र ठगी आरोपमा पक्राउ परेका पत्रकारलाई धिताललाई सार्वजनिक गरेको हो। धिताल जयवीर मिडिया प्रालिद्वारा संचालित जलजला खबर डटकमका पत्रकार भएको प्रहरीले जनाएको छ।यसका सञ्चालन सागर वली हुन्। बलात्कार र ठगीको उजुरी परेपछि महेश भनेर चिनिने ४० वर्षीय भुवन भागेर नेपालगञ्जबाट काठमाडौ जान लागेको सूचनाको आधारमा उनलाई बाँके र दाङको सीमाना अमिलिया नजिकैबाट पक्राउ गरिएको दाङ प्रहरी प्रमुख बेलबहादुर पाण्डेले बताए। पाण्डेले धितालको सम्पत्तिमा समेत छानविन गरिने बताए। नियन्त्रणमा लिई अदालतबाट म्याद थप गरेर उनको र उनीसँग सम्बन्धित व्यक्तिको थप अनुसन्धान भइरहेको दाङका प्रहरी प्रमुख एसपी पाण्डेले बताए। धितालको साथबाट वा १५ च ७६६८ नं को सेतो फोर्ड गाडी १, भे ८ प ३९५५ नंको होण्डा स्कुटी एक, ८२ वटा चेक चेकमा उल्लेख गरेको एक करोड उनन्सत्तरी लाख रुपैयाँ, खाली चेक २ थान, विभिन्न व्यक्तिलाई गराएका तमसुक ३२ वटा, तमसुकमा भएको रकम एक करोड चौविस लाख, ढुकुटी खेलाएको रजिष्टर, चारवटा, खाली तमसुक, चारवटा, पत्रकार परिचय पत्र एक थान मोबाइल, २ थान, नगद अठार हजार पाँच सय रुपैयाँ, सुनको औंठी दुईवटा ब्रासलेट एक वटा, र घडी एक थान बरामत गरेको छ। समुदायमा जाने महिलालाई ढगी गर्ने धम्काउने शारीरिक शोषण गर्ने, ढुकुढी खेलाउने, र ३६ प्रतिशत ब्याज लिने लगायतका कार्य गर्ने र कसैले केही भने पत्रकार हुँ भनि थम्काउने गरेको प्रमुख पाण्डेले बताए। उनले धितालविरुद्ध अहिलेसम्म तीनवटा जवरजस्ती करणीको मुद्धा दर्ता भइसकेको जानकरी दिए।अदालतबाट पाँच दिनको म्याद थप भएकाले थप अनुसन्धान भइरहेको जनाए। ठगि मुद्दामा उनीलगायत ५ जनाको उजुरी परेको छ।"
डिभिजन वन कार्यालय सिमराका अधिकृत ९० हजार घुससहित पक्राउ,बारा : डिभिजन वन कार्यालय सिमराका जिल्ला वन अधिकृत शिवशंकर ठाकुर ९० हजार घुससहित रंगेहात पक्राउ परेका छन्। हेटौंडाबाट बारा पुगेको अख्तियार दुरुपयोग अनुसन्धान आयोगको विशेष टोलीले शुक्रबार दिउँसो अधिृकत ठाकुरलाई रंगेहात पक्राउ परेका हुन। उनीसँगै वन कार्यालयका सहायक वन अधिकृत गौरीशंकर केशरी २५ हजार घुससहित रंगेहात पक्राउ परेका छन्। सेवाग्राहीसँग अधिकृत ठाकुरले ९० हजार र सहायक अधिकृत केसरीले २५ हजार घुस लिए लगत्तै अख्तियारको टोलीले उनीहरुलाई नियन्त्रणमा लिएको हो। सेवाग्राहीसँग घुस लिएर हैरान बनाएको उजुरी परेपछि प्रहरी नायव उपरीक्षक केशव भट्टराईको नेतृत्वमा अख्तियारको टोली बारा आइपुगेको हो। घुस प्रकरणको विषयमा थप अनुसन्धान भइरहेको अख्तियारको टोलीले बताएको छ।
घाँस काट्न गएकी महिलाको लडेर मृत्यु,दमौली : घाँस काट्ने क्रममा लडेर घाइते देवघाटकी एक महिलाको ज्यान गएको छ। देवघाट गाउँपालिका२ बैदी निवासी २५ वर्षीया रुपीमाया वंशी ठकुरीको उपचारका लागि दमौली ल्याउँदै गर्दा बाटामै ज्यान गएको जिल्ला प्रहरी कार्यालय तनहुँले जनाएको छ। बिहीबार साँझ घाँस काट्ने क्रममा लडेर घाइते भएकी रुपीमायाको दमौली अस्पतालमा उपचारको क्रममा ल्याउँदै गर्दा मुत्यु भएको प्रहरीले जनाएको छ।उनका श्रीमान् ४ महिनादेखि वैदेशिक रोजगारमा छन्।
"डीएसपी रोडमा हतियार कारखाना, एक पक्राउ","नेपालगन्ज : नेपालगन्ज उपमहानगरपालिका८ डीएसपी रोडमा हतियार बनाउने कारखाना फेला परेको छ।नेपाल प्रहरीको प्रदेश५ प्रहरी अनुसन्धान टोली र वडा प्रहरी कार्यालयको संयुक्त टोलीले शुक्रबार बिहान जंगबहादुर नेपालीले संचालन गरेको हतियार बनाउने कारखानामा छापा मारेको हो। छापा मार्दा कारखानामा हतियारमा प्रयोग हुने नाल १० थान, काठको कुन्दा ७ थान, हतियारमा नम्बर ठोक्न प्रयोग हुने साँचो २६ थान, एयर गन पेस्तोल १ थान, लामो स्प्रिङ ३ थान, बाकस, आरनलगायतका सामान भेटिएको वडा प्रहरी कार्यालय नेपालगन्जका प्रमुख प्रहरी निरीक्षक नारायण डाँगीले जानकारी दिए। नेपालीलाई थप अनुसन्धानका लागि जिल्ला प्रहरी कार्यालयमा पठाइएको छ।बाँके प्रहरी प्रमुख प्रहरी उपरीक्षक अरुण पौडेलले भने नेपालीले जिल्ला प्रशासन कार्यालयबाट हतियार मर्मतका लागि लाइसेन्स लिएको बताए।लाइसेन्सको नविकरण पनि भएको छ।"
फिरोजको हत्यामा पारिवारिक कारण हुनसक्ने,"भैरहवा : बुधवार भारतीय नागरिक फिरोज खानको गोली हानी हत्या गरिएको घटनाको अनुसन्धान अन्तिम चरणमा पुगेको छ । बुटवलको मैनाबगरस्थित ज्योती इन्जिनियरिङ वर्कसपमा मिस्त्रिको रुपमा कार्यरत खानको बुधवार राति गोली हानी हत्या गरिएको थियो । रुपन्देहीका प्रहरी प्रमुख एवं प्रहरी उपरीक्षक हृदय थापाले फिरोज खानको हत्या घटनामा सुक्ष्म तरिकाले अनुसन्धान भइरहेको बताउँदै केही दिनमै परिणाम आउने दावी गरेका छन् । घटनाको अनुसन्धानमा फिरोजको हत्या उनको पारिवारिक कारण रहेको देखिएको प्रहरीले स्रोतले बताएको छ । घटनाको अनुसन्धानमा फिरोजको नजिकको व्यक्ति र उनको श्रीमतीको कनेक्सन देखिएको छ प्रहरी स्रोतले भन्यो । तर घटना अनुसन्धानको क्रममा नै छ, अपराधी छिट्टै पक्राउ पर्छन् । फिरोजको हत्याको घटनामा प्रहरीले उनको श्रीमती उपर पनि अनुसन्धान गरिरहेको बुझिएको छ । फिरोजलाई निकै नजिकबाट गोली हानिएको र घटनामा कटुवा पेस्तोलको प्रयोग भएको पाइएको छ । जुन सहजै उपलब्ध हुने हतियार हो । सरल स्वभावका ४० वर्षीय फिरोज बिहार प्रदेशको बेतियाका बासिन्दा हुन् ।"
सन्तान हुर्काउनै सकस,"महोत्तरी : जनकपुरका लालबाबु साहलाई सन्तान हुर्काउन कठिन छ । विपन्नताका कारण उनलाई सन्तान हुर्काउन सकस भएको हो । उनले लामो समयदेखि बजार क्षेत्रमा ठेला मजदुरी गर्दै आएका छन् । दुई बालक छोरालाई ठेलामै राखेर कामको खोजीमा सहरबजार पस्नु लालबाबुको दैनिकी हो । उनका जेठा छोरा ऋषभ अढाई वर्षका भए । कान्छा छोरो रिसु एघार महिनाका छन् । पत्नी सुधीरा बर्दिबासचोकस्थित सिन्धुली रोडको फुटपाथमा फलफूल व्यापार गर्छिन् । लालबाबुले बालापनमै आमाबुबा गुमाए । छरछिमेकीको सहयोगमा हुर्किएका लालबाबु दुई छोरालाई मुलुकको योग्य नागरिक बनाउन चाहन्छन् । खानलाउनका लागि संघर्षरत उनी आफ्नो सपना कसरी पूरा होला भन्ने चिन्तामा छन् । सुखको खोजीमा लालबाबु जनकपुरबाट महोत्तरीको बर्दिबास सरेका छन् । जनकपुरको लक्ष्मणअखडा उनको जन्मस्थल हो । उनको नाममा एक धुर जग्गा छ न त घर । ३२ वर्षीय लालबाबु लेखपढ गर्न पनि जान्दैनन् । पत्नी सुधीराले चार कक्षा पढेकी छन् । पाँच कक्षा नटेक्दै उनले पढाइ छोडिन् । । लालबाबु बिहानदेखि लालबाबु ठेलामा सरसमान ओसारपसार गर्छन् । सुधीरा बिहानै उठेर घरको कामकाज सकेर फलफूल बिक्री गर्न बजार पस्छिन् । खाना र पानी पनि सँगै लिएर बजार पस्नु लालबाबुको दिनचर्या हो । पतिपत्नीको दैनिक कमाइ पाँच सय जति हुन्छ । दिनभरको कडा घाम र धुलोधुवाँले बच्चाको अनुहार बिग्रिएको सुधीरा बताउँछिन् । बसेर खान कसले दिन्छ ? उनी भन्छिन्, गरिबको जीवन कुकुरको भन्दा खत्तम छ । कमाएर खानु भन्दा सन्तान हुर्काउन र पढाउन मुस्किल परेको उनको गुनासो छ । लालबाबु भन्छन्, सन्तानलाई शिक्षा दिन्छौं । कमाएर जग्गा जोडेर आफ्नै घर बनाउने लालबाबुसुधीराको सपना छ । प्रदेश २ मा गरिबीको अवस्था कहालीलाग्दो छ । आठवटै जिल्लालाई पूर्वपश्चिम राजमार्गले छोए पनि जनताको जीवनस्तर निकै दयनीय छ । मुलुकको कुल जनसंख्याको २०४ प्रतिशत अर्थात् ५४ लाख ४ हजार १ सय ५४ जना मानिस प्रदेश २ मा बस्छन् । त्यसमध्ये २८ प्रतिशत विपन्न छन् ।"
बदनाम बन्दै एसईई : शनिबार हुने स्वास्थ्य तथा जनसंख्याको प्रश्नपत्र पनि बाहिरियो !,"काठमाडौं : एसईई परीक्षा अन्तर्गत प्रदेश२ शनिबार हुन लागेको स्वास्थ्य तथा जनसंख्या विषयको प्रश्नपत्र पनि बाहिरिएको छ। यसअघि बिहीबारको विज्ञान र शुक्रबारको सामाजिक विषयको प्रश्नपत्रसमेत बाहिरिएको थियो। परीक्षाको अघिल्लो दिन नै प्रश्नपत्र बाहिरिएपछि शनिबारको परीक्षा तयारीबारे बुझ्न सम्बन्धित क्षेत्रमा खटिएका प्रमुख जिल्ला अधिकारी, सुरक्षा निकायका प्रतिनिधि र सरोकारवालाको टोलीले शनिबारको प्रश्नपत्र बाहिरिएको पुष्टि गरेका हुन्। शनिबारको यो विषयको प्रश्नपत्र सामाजिक सञ्जालबाट बाहिरिएको हो। टोलीको अध्ययनबाट प्राप्त गरेको सूचनाको आधारमा प्रतिवेदन लेख्ने तयारी गरिरहेको छ। शिक्षा मन्त्रालय स्रोतका अनुसार उनीहरुले प्रश्नपत्र बाहिरिएको जानकारी मन्त्रालयमा गराइसकेका छन्। प्रतिवेदन अध्ययनपछि शनिबारलगायत अन्य दिनका परीक्षा सञ्चालनबारे के गर्ने भन्ने निर्णय गरिने मन्त्रालयले जनाएको छ। यसबारे जानकारी दिन मन्त्रालयले साँझ सात बजे पत्रकार सम्मेलन गर्ने भएको छ। दैनिक परीक्षा रद्ध हुँदै गएपछि प्रदेश २ का विद्यार्थी आन्दोलित भएका छन्। कतिपय स्थानमा प्रहरीले विद्यार्थीका गतिविधि नियन्त्रण लिन अश्रुग्याससमेत प्रहार गर्नु परेको छ। एसईई : परीक्षा अगावै सामाजिक विषयको प्रश्नपत्र सामाजिक सञ्जालमा एसईई : प्रश्नपत्र बाहिरिएपछि प्रदेश २ को सामाजिक विषयको परीक्षा रद्ध एसईई परीक्षा रद्द भएपछि प्रदेश २ तनावग्रस्त एसईई परीक्षा : सप्तरीमा पनि विद्यार्थी आन्दोलित एसईई परीक्षा : सिरहामा पनि विद्यार्थीको प्रदर्शन प्रदेश२ मा एसईई प्रकरण : वीरगन्जमा तोडफोड र आगजनी, बजार बन्द एसईई परीक्षा रद्द भएपछि विद्यार्थी सडकमा (भिडियो) एसईई परीक्षा रद्द गर्नु संघीय सरकारको षडयन्त्र  सांसद यादव एसईई प्रश्नपत्र बाहिरिएको विषय छानबिन गर्ने जिम्मा सिआईबीलाई एसईई परीक्षार्थीले तोडफोड गरेपछि ६ सेल अश्रुग्यास प्रहार : ६ विद्यार्थी पक्राउ"
"मकवानपुरमा रोकिएन बालबिवाह, ४३ बालवालिका बेपत्ता","मकवानपुर : बालविवाह रोक्न सरोकारवाला निकायले गरिरहेपनि मकवानपुरमा बालबिवाह नियन्त्रण हुन सकेको छैन। घटनामा कमी आएको छैन। प्रदेश३ सरकारले प्रदेशलाई बालविवाह मुक्त घोषणा गर्ने तयारी गरिरँहदा मकवानपुरमा १४ महिनाभित्र २८ वटा बालबिवाह भएका छन्। मकवानपुरमा आर्थिक वर्ष २०७४७५ मा २० वटा भएका थिए। राक्सिराङ, मनहरी, बकैया लगायतका गाउँपालिकामा धेरै बालविवाह हुने पाइएको छ। ती गाउँपालिकामा अभिभावकले बिवाह गरिदिने भन्दा आफै राजिखुशी भागेर बिवाह गर्ने धेरै रहेको बालवालिकाको क्षेत्रमा काम गर्दै आएको बाल हेल्पलाइन मकवानपुरका कार्यक्रम संयोजक झबिन्द्र ज्ञवालीले बताए। सामाजिक सञ्जालको बढ्दो प्रयोग, बिचैमा पढाई छाड्ने समस्या, बाबु आमाको दबाव आदी कारणले बाल बिवाह न्युनिकरण हुन नसकेको देखिन्छ उनले भने,छोरीलाई घरको गराउन बिचमै पढाई छोड्न लगाउने र गरिबीका कारण पनि बालबिवाह बढ्दै गएको पाइन्छ। सामाजिक संघसंस्थाले रोकिदिएको बाल बिवाह पनि कतिपय अभिभावकले नै तत्काल पुनः बिहे गरिदिने गरेको संयोजक ज्ञवालीले बताए। १४ महिनामा भएका २८ बालबिवाह मध्ये नौ वटा बालबिवाह रोक्न सफल भएको उनले बताए। सन् २०१८ जनवरीदेखि सन् २०१९ फेब्रुअरीसम्म २२ जना बालिका र ६ जना बालकले बालबिवाह गरेको सिविनको तथ्याङ्क छ। ४३ बालवालिका बेपत्ता १४ महिनाको अवधिमा मकवानपुरबाट ४३ बालबालिका बेपत्ता भएको मकवानपुर प्रहरीको तथ्याङ्क छ। त्यस्तै ५२ बालबालिका बेवारिसे अबस्थामा फेला पारेर उद्धार गरिएको सिविन मकवानपुरले जनायो। यही अवधिमा २० जना बालक र २३ जना बालिका हराएका छन्। ४० बालक र १२ बालिका भने बेवारिसे अवस्थामा फेला परेको सिविनले जनाएको छ। धेरैजसो बालवालिका गलैचाँ बुन्ने, लामा पढ्नका लागि भनेर भारतमा लैजाने गरिएको मकवानपुर प्रहरी प्रमुख मुकेश सिंहले बताए। मकवानपुरको राक्सिराङ गाउँपालिकास्थित काँकडाका किशोरी आमाहरु आफ्नो बच्चाको साथमा। फोटोफाइल"
३५ हजार घुससहित वन अधिकृत पक्राउ,विराटनगर : अख्तियार दुरुपयोग अनुसन्धान आयोगले विराटनगरस्थित डिभिजन वन कार्यालय मोरङबाट सहायक वन अधिकृतलाई ३५ हजार रुपैयाँ घूससहित शुक्रबार पक्राउ गरेको छ। सबडिभिजन वन कार्यालय लाटीझोडामा कार्यरत सहायक वन अधिकृत सलाउदिन अन्सारीलाई सेवाग्राहीबाट घुस लिँदै गर्दा रंगेहात पक्राउ गरिएको अख्तियार दुरुपयोग अनुसन्धान आयोगको कार्यालय इटहरीका प्रवक्ता नरेन्द्र भट्राईले जानकारी दिए। अन्सारीलाई डीएसपी डिल्लीनारायण पाण्डे नेतृत्वको टोलीले पक्राउ गरेको हो। भट्राईका अनुसार सामुदायिक वन उपभोक्ता समितिलाई वन पैदावार उपलब्ध गराउन सिफारिस गरिदिने सर्तमा सहायक वन अधिकृतले घुस मागेको खुलेको छ। सेवाग्राहीसँग घुस माग गरेको सूचना एवं जानकारीका आधारमा रंगेहात पक्राउ परेका अन्सारीमाथि आवश्यक अनुसन्धान सुरु गरिएको अख्तियारले जनाएको छ।
एसईई परीक्षा रद्द भएपछि विद्यार्थी सडकमा (भिडियो),जनकपुर : प्रदेश२मा शुक्रबारका सामाजिक शिक्षा नियमितर्फको एसईई प्रश्नपत्र बाहिरियाे। त्यही कारण आक्रोशित भएका विद्यार्थी प्रदेश राजधानी जनकपुरकाे सडकमा उत्रिएका छन्। सकडमा उत्रिएका आक्रोशित विद्यार्थीले चर्को नाराबाजीसहित तोडफोड र आगजनी समेत गरेका छन्। विद्यार्थीले मुख्यमन्त्री तथा मन्त्रिपरिषद्को कार्यलयमा ढुंगा प्रहार गरी आक्रोश पोखेका हुन्। सडकमा गुडेका सवारी साधन पनि विद्यार्थीको निशाना बने। बिहीबार भएको विज्ञान विषयको पनि प्रश्नपत्र बाहिरिएर परीक्षा रद्द भएको थियो। शुक्रबार फेरि सामाजिक शिक्षाको परीक्षा पनि रद्द भएको खबरले विद्यार्थी निराश देखिन्थे। हेर्नुस् भिडियाे :
मुक्तिनाथ दर्शनमा गएका भारतीय पर्यटकको मृत्यु,पोखरा : मुक्तिनाथ मन्दिरको दर्शन गरी जोमसोमको एक होटलमा बसेका भारतीय पर्यटकको मृत्यु भएको छ। भारतको तामीलनाडुका ६७ वर्षिय कनप्पन वैथलीङमको शुक्रवार उपचारका क्रममा मृत्यु भएको हो। दर्शनपछि फर्कने क्रममा बिहीवार जोमसोमको हिमालयन ईन होटलमा उनी विरामी भएका थिए। जिल्ला अस्पताल जोमसोममा उपचारका हुँदाहुँदै उनको मृत्यु भएको हो। घट्नाको बारेमा थप अनुसन्धान भइरहेको गण्डकी प्रदेश प्रहरी कार्यालय पोखराका प्रहरी नायव उपरिक्षक गोविन्द पुरीले जानकारी दिए।
६ सय ४३ किलो गाजा चरेशसहित एक पक्राउ,"गजुरी (धादिङ) : धादिङको गजुरी गाउँपालिका७ पेटार भन्ने स्थानबाट प्रहरीले ठूलो परिमाणमा प्रतिबन्धित लागुऔषध चरेश र गाजासहित १ जनालाई पक्राउ गरेको छ। काठमाडौंबाटै आएको लागुऔषध नियन्त्रण ब्युरोको टोलीले चरेश बनाउने तयारी अवस्थामा राखिएको धुलो, तयार गरिएको चरेश र गाँजासहित १ महिलालाई पक्राउ गरेको इलाका प्रहरी कार्यलय गजुरीका प्रमुख नवराज ढुङगेलले जानकारी दिए। गजुरी गाउँपालिकाको७ पेटार बस्ने सुकमान तामाङको घरमा चरेश बनाउने कारखाना नै संचालनमा रहेको विशेष सुराकी पछि लागुऔषध नियन्त्रण ब्युरो कोटेश्वरबाट आएको टोलीले घर खानतलासी गर्दा ६ सय ४३ केजी लागुऔषध बरामद गरेको हो। अवैध रुपमा लागुऔषध गाँजा खरिद तथा संकलन गरी चरेश तयार गर्ने, बिक्री वितरण र ओसारपसार गर्ने गरेको गोप्य सूचना प्राप्त भएपश्चात अनुसन्धानका लागि लागुऔषध नियन्त्रण ब्युरोको टोली गजुरी ७ पेटारस्थित सुकमान तामाङको घरमा पुगेको थियो। १ सय १० केजी तयारी अवस्थाको चरेश, ५ सय ३३ केजी चरेश बनाउन प्रयोग गरिने गाजाको धुलोसहित सुकमान तामाङकी श्रीमती सुकमाया तामाङलाई नियन्त्रणमा लिएको हो। पक्राउ परेकी सुकमायालाई जिल्ला अदालत धादिङबाट म्याद थप गराई थुनामा राखी अनुसन्धान सुरु गरिएको जिल्ला प्रहरी कार्यलय धादिङका सूचना अधिकारी डिएसपी प्रकाश विष्टले जानकारी दिए। चरेश पक्राउ पश्चातको प्रारम्भिक अनुसन्धानको क्रममा सुकमान तामाङले बनाएको चरेश भारततर्फ निकासी हुने गरेको समेत खुलेको लागुऔषध नियन्त्रण ब्युरोको टोलीले जानकारी दिएको छ। सुकमान तामाङ भने घरमा नभेटिएको र उनको खोजीका लागि प्रहरी परिचालन गरिएको इलाका प्रहरी कार्यलय गजुरीका प्रमुख ढुङगेलले बताए।"
नरैनापुरमा आगलागीबाट ४ घरगोठ जले,"नेपालगन्ज : बाँकेको नरैनापुर गाउँपालिका१ कट्कुइँयामा आगलागी हुँदा ४ घरगोठ जलेर नष्ट भएका छन्।बिहीबार साँझ भएको आगलागीबाट ठाकुर अहिर, खुलेराम अहिर, रामाशंकर अहिर र जित अहिरको फुसले छाएको घरगोठ जलेको इलाका प्रहरी कार्यालय भगवानपुरका प्रहरी निरीक्षक वीरेन्द्रवीर विश्वकर्माले जानकारी दिए। गाउँपालिकाको दमकल, प्रहरी र स्थानीयले आधा घण्टामै आगो नियन्त्रणमा लिएको इप्रकाले जनाएको छ। खाना पकाउन बालिएको आगोबाट आगलागी भएको हुनसक्ने आशंका गरिएको छ। गाउँपालिकाले क्षतिको विवरण संकलन गरी राहत वितरण गर्ने जनाएको छ।"
'संविधानअनुसार कानुन बनाऊ',"विराटनगर : यौनिक तथा लैङ्गिक अल्पसंख्यकले संविधानमा भएको प्रावधानअनुसार प्रदेश१ मा कानुन बनाउन माग गरेका छन्। उनीहरुले संविधानमा भएको प्रावधानअनुसार समनता, समावेसिता र अवसर यौनिक तथा लैङ्गिक अल्पसंख्यकले पाउन सहज हुने गरी प्रदेश१ मा कानुन बनाउनुपर्ने माग गरेको हो। शुक्रबार विराटरनगरमा एलजिविआइटीको मानव अधिकार तथा विवाह विषयमा पत्रकार सम्मेलन गरेर उनीहरुले महिला समलिंगी, पुरुष समलिंगी, दुई लिगीं र अन्तर्लिंगीलगायतका विवाहमा समानता नहुँदा अपहेलना र अपमानीत महसुस गर्नु परेकाले समानता महसुस हुनेगरी कानुन बनाउन माग गरेको हो। प्रादेशिक सामुदायिक ओकालतकर्ता सुमन थापाले संविधानमा गरिएको प्रावधानअनुसार कानुन निर्माण नभएकाले अपहेलित हुनु परेको बताए। उनले विवाह व्यक्ति बीच हुने भएकाले सबै प्रकारका विवाहलाई समानरुपमा लिनुपर्ने कानुन बनाउनुपर्ने माग गरे। उने भने,' यौनिक तथा लैगिंक अल्पसंख्यक आज मात्र नभई परम्परागतदेखि नै अस्तित्वविहीन हुँदै आएकाले संघीय संरचनामा सबै नागरिकको समान अधिकार हुनुपर्ने बताए। समान अधिकारको कानुन निर्माण भएमात्र विभेद अन्त्य हुने उनको भनाई थियो। परिवर्तनशिल समाजका कार्यक्रम संयोजक मुस्कान श्रेष्ठले यौनिक तथा लैङ्गिक अल्पसंख्यक विवाह गरेपनि कानुनी आधार नभएकाले खुलेर समाज आउन नसेको बताइन्। अझ पनि समाजले स्वीकार गर्न नचाहेकाले कानुनीरुपमा समानताको अधिकार प्राप्त गर्नुको विकल्प नभएको उनले बताइन्। उनले यौनिक तथा लैङ्गिक अल्पसंख्यकलाई राज्यले अरु नागरिक सरह नहेरेकाले सीप भए पनि वेरोजगार भएर बस्नु परेको बताइन्। सीप छ, सहयोग छैन उनले भनिन्,'राज्यकै उपेक्षा कारण सीप भएर पनि केही गर्ने सक्ने अवस्था छैन्। मोरङमा यौनिक तथा लैङ्गिक अल्पसंख्यक करिब १४ हजारको हराहरीमा रहेका छन्।"
एसईईका विद्यार्थीको हर्कत,"तस्बिर : क्रान्ति शाह तस्बिर : विजयकुमार महतो, रासस"
एसईई प्रश्नपत्र बाहिरिएको विषय छानबिन गर्ने जिम्मा सिआईबीलाई,"काठमाडौं : प्रदेश नम्बर२ मा एसईई परीक्षाको प्रश्नपत्र दैनिक बाहिरिएपछि छानबिनको जिम्मा नेपाल प्रहरीको केन्द्रीय अनुसन्धान ब्यूरो (सिआईबी) लाई दिइएको छ। शुक्रबार बसेको एसईई परीक्षा सुरक्षा समितिको बैठकले प्रश्नपत्र बाहिरिएको विषय छानबिनको जिम्मा सिआईबीलाई दिने निर्णय गरेको हो। बैठकको अध्यक्षता शिक्षामन्त्री गिरिराजमणि पोखरेलले गरेका थिए। गोप्य ढंगले राखिएको प्रश्नपत्र परीक्षा हुनुभन्दा केही मिनेट अघिमात्र खोल्नुपर्ने भए पनि अघिल्लै दिन विद्यार्थीको हातहातमा परेपछि शुक्रबार आकस्मिक रुपमा सुरक्षा समितिको बैठक बसेको हो। बैठकले ७७ जिल्लाकै परीक्षा केन्द्रको अनुगमन गरेर प्रश्नपत्रको अवस्थाबारे चार घण्टामा रिपोर्ट पठाउन निर्देशनसमेत दिएको छ। अनुगमनका लागि प्रमुख जिल्ला अधिकारी र जिल्लाका प्रहरीलाई अनिवार्य उपस्थित हुन निर्देशन दिइएको छ। प्रदेश २ मा बिहीबार विज्ञान र शुक्रबार सामाजिक विषयको प्रश्नपत्र बाहिरिएपछि प्रदेश २ मा दुवै दिनको एसईई परीक्षा रद्ध गरिएको छ। प्रश्नपत्र बाहिरिएलगत्तै दुई दिनको एसईई परीक्षा रद्ध भएपछि विद्यार्थीले भने प्रदेश २ का सबै जिल्लामा आन्दोलन चर्काएका छन्। प्रश्नपत्र बाहिरिएको विषयमा ७७ जिल्लाबाटै अनुगमन रिपोर्ट आएपछि राष्ट्रिय परीक्षा बोर्डको बैठक साँझ ६ बजे बस्ने भएको छ। ६ बजेको बैठकले परीक्षाका विषयमा ठोस निर्णय गर्ने परीक्षा नियन्त्रण्क विष्णु अधिकारीले जानकारी दिए। एसईई : परीक्षाको एक दिन अगाडि बाहिरियो प्रश्नपत्र, सात विद्यार्थी पक्राउ एसईई प्रश्नपत्र बाहिरियो : चार सदस्यीय छानबिन समिति गठन एसईई : परीक्षा अगावै सामाजिक विषयको प्रश्नपत्र सामाजिक सञ्जालमा एसईई : प्रश्नपत्र बाहिरिएपछि प्रदेश २ को सामाजिक विषयको परीक्षा रद्ध एसईई परीक्षा रद्द भएपछि प्रदेश २ तनावग्रस्त एसईई परीक्षा : सप्तरीमा पनि विद्यार्थी आन्दोलित एसईई परीक्षा : सिरहामा पनि विद्यार्थीको प्रदर्शन प्रदेश२ मा एसईई प्रकरण : वीरगन्जमा तोडफोड र आगजनी, बजार बन्द एसईई परीक्षा रद्द भएपछि विद्यार्थी सडकमा (भिडियो) एसईई परीक्षा रद्द गर्नु संघीय सरकारको षडयन्त्र  सांसद यादव"
पाखी बुनेर पढाइ खर्च,"जुम्ला : हिमा गाउँपालिका७ माथि कुडुकी मुनकला बुढा विद्यालयबाट घर पुग्नेबित्तिकै राडीपाखी बुन्न व्यस्त हुन्छिन्। अधिकांश पुरुषले गर्ने यस काममा २१ वर्षीया मुनकला संलग्न भएको दुई वर्ष पुग्यो। घरको आर्थिक अवस्था कमजोर हुँदा पढाइ खर्च जुटाउन उनले अध्ययनसँगै राडीपाखी बुन्न थालेकी हुन्। भेडाबाख्रा पाल्ने किसानले बुन्ने राडीपाखी व्यवसायमा संलग्न किशोरी मुनकला त्यस ठाउँकै एक्ली हुन्। एसएलसीपछि अध्ययनसँगै राडीपाखी बुन्दै गरेकी मुनकला कक्षा १२ पनि उत्तीर्ण भइसकिन्। राडीपाखी बुन्ने सीप सिक्न कुनै गाह्रो छैन, मैले पनि मेरो बुवाबाट सिकेकी हुँ, उनले भनिन्, आर्थिक जोहो गर्ने अर्को कुनै माध्यम नभएपछि बुवालाई सघाउन सिक्न बाध्य भएँ। उनले वार्षिक तीन लाखसम्म कमाउने गर्छिन्। तर, यस पेसाप्रति युवा पुस्ताको आकर्षण घट्दो छ। सानो लगानीमा राडीपाखी बनाउन थालेकी उनलाई देख्ने र भेट्नेजति सबै दंग पर्छन्। यो पेसा नअपनाएको भए पढ्न पनि मुस्किल हुन्थ्यो, अन्य आयस्रोत छैन, उनले भनिन्, राडीपाखी बुनेरै जम्मा गरेको पैसाले डिग्री हासिल गर्ने लक्ष्य छ। उनले कमाएको पैसाले घरखर्चसमेत चलेको छ। १० जनाको संयुक्त परिवारको जिम्मेवारी नै मुनकलाले राडीपाखीमार्फत धानेकी छन्। राडीपाखीको एक थानको ७ देखि १० हजारसम्म बिक्री हुने गरेको उनले बताइन्। एउटा राडीपाखी बुन्न १० दिनसम्म लाग्ने उनको भनाइ छ। उनका अनुसार बजारमा राडीपाखीको माग बड्दो छ। तर, मागअनुसार उत्पादन पुर्याउन मुस्किल छ। स्थानीय तहले सहयोग गरे गाउँका अरू दिदीबहिनीलाई पनि सीप सिकाउने योजना छ। हिमा गाउँपालिका उपाध्यक्ष हिमाली रोकायाले आगामी बजेटमा गाउँमै मुनकलाको जस्तै सीप सिकाउने योजना राखिने बताइन्।"
एसईई परीक्षा रद्द भएपछि प्रदेश २ तनावग्रस्त,"जनकपुर वीरगञ्ज रौटहट : प्रदेश २ मा शुक्रबार हुने सामाजिक विषयको परीक्षा रद्द भएपछि विद्यार्थीहरु सडकमा उत्रिएका छन् । विद्यार्थीको प्रदर्शन आगजनी र ढुंगामुढाबाट प्रदेश २ को राजधानी जनकपुरसहित विभिन्न सहर तनावग्रस्त बनेको छ । अनिवार्य सामाजिक विषयको प्रश्नपत्र परीक्षा अगावै बाहिरिएपछि परीक्षा रद्द गरिएको हो। तनावग्रस्त वीरगञ्ज, आगजनी र तोडफोड परीक्षा रद्द भएको आक्रोशमा वीरगञ्जका विद्यार्थीहरु सडकमा उत्रिएका छन् । उनीहरुले वीरगञ्जमा रहेको प्रहरी बिट तथा ट्राफिक लाइट तथा डिभाइडरमा आगजनी गरेका छन् । आक्रोशित विद्यार्थीले तोडफोड तथा आगजनी गरेपछि प्रहरीले ३ सेल अश्रुग्यास प्रहार गरेको छ ।दमकलद्वारा पानीको फोहोरा प्रहार गरेपछि थप आक्रोशित भएका विद्यार्थीले दमकल पनि तोडफोड गरेका छन् । मुख्यमन्त्रीको कार्यालय तोडफोड परीक्षा रद्द भएपछि जनपुरका विद्यार्थी पनि आक्रोशित बनेका छन् । परीक्षा रद्द भएको सूचनालगतै विद्यार्थीहरु प्रदर्शन उत्रिएका छन् । प्रदेश २ को राजधानी रहेको जनपुरमा प्रदेश सरकारको कार्यालय अगाडी नाराबाजीसहित प्रदर्शन गरिरहेका छन् । आक्राशित विद्यार्थीले मुख्यमन्त्री तथा मन्त्रिपरिषद कार्यालय ढुंगा प्रहार गरी तोडफोड गरेका छन् । आक्राशित विद्यार्थीको ढुंगा केही सवारीमासमेत क्षति पुगेको छ । आक्राशित शिक्षामन्त्रीको राजीनामा मागेका छन् । रौतहटमा राजमार्ग अवरुद्ध परीक्षा रद्द विरोध रौतहटको चन्द्रनिगाहापुरमा बजारमा विद्यार्थीले प्रदर्शन गरेका छन् । प्रदर्शनमा उत्रिएका विद्यार्थीले पूर्वपश्चिम राजमार्ग अवरुद्ध गरी नाराबाजी गरिरहेका छन् । तस्बिर : क्रान्ति शाह राजकरण महतो फणि महत"
यात्रु कुरिरहेको गाडीमा एक्कासी आगलागी,धनगढी : कैलालीको अत्तरियामा यात्रुको प्रतीक्षामा रहेको एक गाडीमा एक्कासी आगलागी भएको छ । अत्तरियाबाट नेपालगञ्ज जानका लागि यात्रु खोजीरहेको गाडीमा एक्कासी आगलागी भएको हो। जिल्ला प्रहरी कार्यालय कैलालीले दिएको जानकारीअनुसार शुक्रबार बिहान साढे ७ बजेतिर कैलालीको गोदावरी नगरपालिकामा पर्ने अत्तरिया चोकमा रोकिराखेको बा ४ ख ५८६८ नम्बरको हायस गाडीमा एक्कासी आगलागी भएको कैलालीका प्रहरी उपरीक्षक आभूषण तिम्सिनाले बताए। गाडीमा मालिक र चालक मात्र रहेका बेला तार सर्ट भए आगलागी भएको जानकारी आएको एसपी तिम्सिनाले बताए । आगलागीपछि गाडीमा भएका दुवैजना भागेर बचेको प्रहरीले जनाएको छ। इलाका प्रहरी कार्यालय मालाखेतीकै अगाडी पूर्वरोडमा आगलागी भएकाले गोदावरी नगरपालिकाको दमकल र प्रहरीले आगो नियन्त्रणमा लिएका थिए । जलेर गाडी क्षतिग्रस्त भएको छ ।
कुचिकारको तलबमा घोटाला,"जनकपुरधाम : जनकपुरधाम उपमहानगरपालिकामा कुचिकारको तलब वितरणमा घोटाला भएको छ। उपमहानगरपालिकाको सफाइ शाखामा दैनिक ज्यालादारीमा ३५ कुचिकार नियुक्त भएका थिए। सफाइ शाखाबाट ६५ जनाको नाममा रकम निकासा हुँदै आएको खुलासा भएको छ। मासिक डोर र ज्यालादारीमा खटाइएका कुचिकारलाई संघीय सरकारको परिपत्रअनुसार उपमहानगरपालिकाले दुई महिनादेखि रकम निकासा बन्द गरेपछि तिनै कुचिकारबाट घोटालाको खुलासा भएको छ। माघ ९ गते संघीय मामिला तथा सामान्य प्रशासन मन्त्रालयअन्तर्गतको स्थानीय तह कर्मचारी प्रशासन शाखाले उपमहानगरपालिकालाई मासिक डोर र ज्यालादारीका कर्मचारीका सम्बन्धमा पत्र पठाएको थियो। पत्रमा स्थानीय तहको सेवा सञ्चालनका लागि अस्थायी दरबन्दी सिर्जना गर्न नसकिने उल्लेख छ। मन्त्रालयबाट २०७४ चैत १४ गते जारी स्थानीय तहमा करारमा जनशक्ति व्यवस्थापन गर्ने सम्बन्धी कार्यविधिअनुसार करार गरिएको पद वा दरबन्दीमा समायोजन भई कर्मचारी आएपछि त्यस्तो दरबन्दीमा गरिएको करार स्वतः समाप्त हुने व्यवस्था छ। कार्यविधिविपरीत मासिक डोर, ज्यालादारी वा स्वीकृत दरबन्दी बाहिर अन्य रुपमा कर्मचारी राखी तलब, भत्ता वा पारि श्रमिक भुत्तानी गर्न नमिल्ने जनाइएको छ। यस्तो कार्य प्रचलित कानुनविपरीत भई बेरुजु कायम हुने हुँदा बेरुजु भएको उक्त रकम भुत्तानी गर्ने पदाधिकारीबाट असुलउपर हुने व्यहोरा सम्बन्धित सबै तहलाई परिपत्र गरिएको छ। मन्त्रालयको परिपत्र अवज्ञा गरी उपमहानगरपालिकाको सफाइ शाखाका प्रमुख ललनलाल कर्णले ज्यालादारीमा कुचिकारलाई काममा लगाएका थिए। गत वर्ष माघफागुनमा सफाइ शाखा प्रमुख कर्णले उपमहानगरपालिकाभित्र बस्ने डोम र मेस्तर परिवारका घरघरमा पुगेर युवालाई काम लगाइदिने भन्दै बोलाएका थिए। जागिर पाउने भएपछि आफूहरु पनि आकर्षित भएर आयौं, कुचिकार अम्बु मल्लिकले भने, यहाँ त काम चार दिन गर्दा पनि महिनाभरिकै हाजिरीमा औंठाछाप लगाउन दबाब दिन्थे। आफूहरुलाई काम गरेको दिनको हिसाबले तलब दिए पनि काम नगरेको दिनमा समेत हाजिरी बनाउन लगाएर सोबापतको तलब निकालेको आरोप कर्मचारीले लगाएका छन्। सफाइ शाखाका स्थायी कर्मचारी कुशेश्वर मेस्तरले भने, ज्यालादारीमा ४५ जना मेस्तरलाई काममा लगाइएको छ। तर तलबी चार्टमा ६५ जनाको नाममा हाजिरी बनाएर रकम हिनामिना गर्ने काम भएको छ। सफाइ कर्मचारीहरुलाई सफाइ शाखा प्रमुखले कार्यालयले तय गरेको पोसाक गेरुवा रङको सट र नीलो पाइन्ट किनेर बिल भुक्तानीका लागि मागेका थिए। ज्यालादारीमै खटिएका अरुण मेस्तरले भने, हामीले आफ्नै गोजीबाट पैसा लगाएर पोसाक पनि किन्यौं। अहिले आएर ज्यालादारीका कर्मचारी नराख्ने रे। हाम्रो पोसाकको पैसा पनि डुब्यो। संघीय मन्त्रालयबाट ज्यालादारीका कर्मचारीलाई तलबबापतको रकम निकासा नगर्न परिपत्र आएपछि माघ र फागुनमा सफाइ कर्मचारीलाई काम गराएर पनि उपमहानगरपालिकाले तलब दिएको छैन। काम गरेको तलबसमेत नपाएपछि ज्यालादारीका कुचिकारले मंगलबारदेखि आन्दोलनमा उत्रिएका छन्। उनीहरूले कार्यालयको मुलगेटमा धर्ना दिए। ज्यालादारी कर्मचारीले तलब माग्न थालेपछि सफाई शाखा प्रमुख कर्ण भने कार्यालय आउनै छाडेका छ्न। उनी पछिल्लो एक सातादेखि मोबाइल स्विच अफ गरी घरै बसेका छन्। उपमहानगरपालिका उपप्रमुख रीता झाले सफाइ कर्मचारीहरुको तलबसम्बन्धी गुनासो जायज भएको बताइन्। झाले भनिन्, कुनै शाखाका कर्मचारीले फर्जी काम गरेका छन् भने त्यस्ता माथि छानबिन हुन्छ र दोषी ठहरिए कारबाही पनि हुन्छ।"
एसईई परीक्षा : सिरहामा पनि विद्यार्थीको प्रदर्शन,"सिरहा : माध्यमिक शिक्षा परीक्षा(एसइई)को परीक्षा अघि प्रश्नपत्र बाहिरिएपछि प्रदेश२ मा सामाजिक विषयको परीक्षा रद्द भएको छ। बिहीबार विज्ञान विषयको परीक्षा प्रश्नपत्र परीक्षा अघि प्रश्नपत्र बाहिरएपछि रद्द भएको थियो।परीक्षा रद्द गरिएपछि सिरहाको ठाउँठाउँमा विद्यार्थीले प्रदर्शन गरेका छन्। पूर्वपश्चिम लोकमार्गअन्तर्गत गोलबजार,मिर्चैया, नयाँ चोहर्वा र लहानमा विद्यार्थीले प्रदर्शन गरेका छन्। गोलबजारमा सडकमै उनीहरुले टायर बालेका थिए। केही समय चक्का जाम पनि गरेका थिए।यस्तै, सिरहा सदरमुकामस्थित जिल्ला प्रशासन कार्यालय अगाडी पनि विद्यार्थीले प्रदर्शन गरेका छन्।दोषीलाई कारवाही हुनुपर्ने उनीहरुले माग गरेका छन्।"
"यज्ञमा श्रम चल्यो, पूजा चलेन","वीरगन्ज : बाराको परवानीपुर गाउँपालिका१ बुनियादमा आयोजित श्री विष्णु महायज्ञमा दलितलाई पूजापाठ गर्न रोक लगाइएको छ। पहिलो दिन बुधबार दलितमा पर्ने चमार र दुसाद समुदायका व्यक्तिलाई गैरदलितले मूल पूजामा बस्न दिएनन्। गाउँमा चमारका १० र दुसादका २५ घर छन्। कलशयात्रामा सहभागी भई मण्डपमा पुगेपछि मूल पूजामा बसेका गैरदलितले पण्डितबाट टीका लगाउन र पूजामा बस्न रोक लगाएको स्थानीय राजेश चमारले बताए। मूल पूजामा राजेश र गैरदलित १० जना बस्ने तय थियो। मूल पूजामा सहभागी हुन चोखो कपडा लगाएर मण्डपमा पुगें, उनले भने, पण्डितले टीका लगाउन बोलाए तर मूल पूजामा बसेका गैरदलितले बस्न दिएनन्। उनीहरूले चमारहरू पूजामा बस्छन् भने हामी बस्दैनौं भने। गैरदलित रामायण महतो, कपिलदेव साह, मुखी महतो मण्डल र चन्द्रिका ठाकुरले बस्न नदिएको उनले सुनाए। दलितले प्रतिवाद गर्न खोज्दा वडाध्यक्षसमेत रहेका महायज्ञ आयोजक समितिका अध्यक्ष मि श्री महतोको दबाबमा पछि हटेको उनले बताए। वडाध्यक्ष महतोले विवाद नगर, यज्ञ भाँडिन्छ, बरु तिमीहरू घरमै बसेर पूजापाठ गर भनेर हामीलाई दबाब दिए, उनले भने, वडाध्यक्षले नै त्यस्तो दबाब दिएपछि हामी निरीह भयौं। अर्का स्थानीय राजेन्द्रराम चमारका अनुसार महायज्ञका लागि गाउँका सबै दलितले ११ हजार रुपैयाँ चन्दा दिएका छन्। मण्डप बनाउने, सरसफाइ गर्ने, महायज्ञस्थल सिँगार्नेलगायत तयारीमा पनि दलित सहभागी भएका थिए। मैले पनि १ हजार चन्दा दिएको छु, राजेशले भने, मण्डप बनाउँदा र चन्दा दिँदा छोइछिटो भएन तर पूजामा बस्दा दलितसँग छोइन्छ, यो कस्तो न्याय हो ? महायज्ञ तयारीमा सहभागी गराए पनि पूजापाठमा भने तल्लो जातका भनेर रोक लगाएको राजेन्द्ररामको गुनासो छ। चमारसँग चन्दा लिँदा छुवाछूत भएन, मण्डप बनाउँदा पनि हामीलाइ निच जाति भनिएन, उनले भने, तर, पूजा गर्दा भने छुवाछूत हुँदो रहेछ उनीहरूलाई। वडाध्यक्ष महतोले मूल पूजामा बसेका केही व्यक्तिले चमारलाई रोक लगाएको स्वीकार गरे। गाउँमा सबै व्यक्ति एकै किसिमका हुँदैनन्, उनले भने, दलितलाई पूजामा रोकेर गल्ती भएको छ। तर, यही विवादले यज्ञ भाँडिने भएकाले मैले दलितलाई सम्झाइबुझाइ गरें। यसपछि हुने यज्ञमा दलितलाई जसरी पनि सहभागी गराइन्छ। बिहीबार पञ्चायती (सर्वपक्षीय छलफल) भए पनि न्याय नदिएको राजेशले बताए। पञ्चायतीमा वडाध्यक्षसहित गाउँका अगुवाहरू थिए, उनले भने, तर, उनीहरूले यसपालि भइगयो, विवाद नगर भने। यसपछि महायज्ञ भयो भने पूजामा सरिक गराइन्छ भनेपछि हामी केही बोलेनौं। गाउँपालिका अध्यक्ष हरिनारायण साहले भने महायज्ञको पूजामा दलितलाई रोक लगाएको हल्ला आफूले पनि सुनेको बताए। मैले पनि यो कुरा सुनेको छु, उनले भने, हामी छलफलका माध्यमबाट यो समस्या छिट्टै समाधान गर्छौं। दलितलाई पूजामा रोक लगाएको कुरा असह्य रहेको मानवअधिकार संगठन बाराका सचिव राजनारायण रामले बताए। महायज्ञ आयोजना गरिएको बुनियाद सांसद एकबाल मियाँको गाउँ हो, उनले भने, सांसदकै गाउँमा यस्तो घटना हुनु लज्जास्पद छ, उनले भने। प्रदेश २ का भौतिक पूर्वाधार विकास मन्त्री जितेन्द्र सोनलले बुधबार नौदिने महायज्ञ उद्घाटन गरेका थिए। जातीय विभेदलाई कानुनले दण्डनीय मानेको छ।"
पश्चिमी वायुको प्रभाव : तीन दिन बदली र वर्षा हुने,"काठमाडौं : पश्चिमी न्यून चापीय प्रणालीको प्रभावले देशका विभिन्न भेगमा आगामी तीन दिनसम्म बदली र वर्षाको सम्भावना रहेको मौसम पूर्वानुमान महाशाखाले जनाएको छ। महाशाखाले आगामी तीन दिनसम्मको मौसम पूर्वानुमानसम्बन्धी बुलेटिन जारी गर्दै मध्य र पश्चिमी भेगमा आंशिकदेखि सामान्य बदली रहने तथा पूर्वी पहाडी, मध्य र पश्चिमी पहाडी क्षेत्रका केही स्थानमा मेघ गर्जनसहित वर्षा र उच्च हिमाली क्षेत्रमा हिमपातको सम्भावना औंल्याएको हो। पश्चिमी न्यून चापीय प्रणालीका साथ स्थानीय वायुको समिश्रणले मौसम बदली र वर्षा गराएको महाशाखाका मौमसविद् सुवास रिमालले बताए।उनका अनुसार शुक्रबार रातिबाट देशको पश्चिमी भेगबाट प्रवेश गर्ने पश्चिमी न्यूनचाँपीय प्रणालीले बदली र वर्षा गराउनेछ। उक्त प्रणालीले खासगरी शनिबार र आइतबार बढी असर गर्ने देखिएको छ।ठूलो खालको प्रणाली विकसित नभए पनि बदली र मेघ गर्जनसहित क्षणिक वर्षा गराउनेछ। आज दिउँसो पूर्वी भेगलगायत मध्य र पश्चिमी पहाडी क्षेत्रमा आंशिक बदली रहनेछ भने पूर्व, मध्य र पश्चिमी पहाडी भेगका एक दुई स्थानमा मध्याह्नपछि वा साँझतिर मेघगर्जनसहित क्षणिक वर्षाको सम्भावना रहेको छ। मध्य र पूर्वी हिमाली भेगका केही स्थानमा हल्का हिमपातको सम्भावना छ। रातको समयमा पनि पश्चिमी क्षेत्रमा आंशिकदेखि सामान्य बदली रहनेछ भने पश्चिमका थोरै स्थान र मध्य र पूर्वी पहाडी भेगका केही स्थानमा मेघ गर्जनसहितको वर्षा र उच्च हिमाली क्षेत्रमा हिमपातको सम्भावना रहेको महाशाखाले जनाएको छ । शनिबार पनि पहाडी भेगमा आंशिकदेखि सामान्य बदली रहने र पूर्वी पहाडी भेगका थोरै स्थान र मध्य तथा पश्चिमका पहाडी भेगका एकदुई स्थानमा मेघगर्जनसहित क्षणिक वर्षाको सम्भावना रहेको छ। रातिको समयमा पूर्वी र मध्य पहाडी क्षेत्रमा सामान्य बदली हुनुका साथै क्षणिक वर्षा र हिमाली भेगका केही स्थानमा हल्का हिमपातको सम्भावना छ। त्यसैगरी यही चैत १७ गते आइतबार पूर्वी र मध्यपहाडी भूभागमा आंशिकदेखि सामान्य बदली रहनेछ भने बाँकी स्थानको मौसम आंशिक बदली रहनेछ। पूर्वी र मध्यपहाडी स्थानमा मेघगर्जनसहित क्षणिक वर्षाको सम्भावना छ। आज काठमाडौँको न्यूनतम १४ र अधिकतम तापक्रम २७ डिग्री सेल्सियस रहेको छ।रासस"
एसईई : परीक्षा अगावै सामाजिक विषयको प्रश्नपत्र सामाजिक सञ्जालमा,"राजविराज : सप्तरीमा जारी एसईई अन्तर्गत 'अनिवार्य सामाजिक अध्ययन' विषयको प्रश्नपत्र पनि परीक्षा अगावै बाहिरिएको छ। विज्ञान विषयको परीक्षा हुनुभन्दा एक दिन अगावै प्रश्नपत्र बाहिरिएपछि बिहीबार मात्र प्रदेश २ मा विज्ञान विषयको परीक्षा रद्द गरिएको थियो। एसईई परीक्षा थप व्यवस्थित गर्न जिल्ला सुरक्षा समिति र शिक्षा सञ्चालन समन्वय समितिको बैठक निरन्तर बसिरहेको छ। तर समितिलाई चुनौति दिँदै प्रश्नपत्र बाहिरिने क्रमले शुक्रबार पनि निरन्तरता पाएको छ। राष्ट्रिय परीक्षा बोर्ड बैठकले प्रश्नपत्र बाहिरिएको विषयमा अध्ययन अनुसन्धान गरेर १५ दिनभित्र प्रतिवेदन पेश गर्ने गरी चार सदस्यीय छानबिन समिति गठन गरेकै दिन बिहीबार सामाजिक अध्ययनको प्रश्नपत्र सामाजिक सञ्जालहरुमा देखा परेको हो। विज्ञान विषयको प्रश्नपत्रसँग समूह र नम्बरसहित लेखिएको हुबहु मिल्दो चिटहरु सप्तरी र सिरहामा फेला परेको थियो भने शुक्रबार हुने सामाजिक अध्ययन विषयको परीक्षाको प्रश्नपत्र जनकपुरबाट बिहीबार नै फेला परेको छ। सामाजिक सञ्जालमार्फत देखिएका प्रश्नपत्र आधिकारिक रहे वा नरहेको बारे शुक्रबारको परीक्षा सुरु भएपछि मात्र पुष्टि हुनेछ। परीक्षाको ठिक एक दिन अगाडि प्रश्नपत्र बाहिरिने कार्यमा शिक्षा क्षेत्रका माफियाहरुको मिलोमतो रहेको स्रोतले बताएको छ। जिल्ला शिक्षा विकास तथा समन्वय समिति, प्रहरीदेखि शिक्षा क्षेत्रका माफियाहरु ककसको संलग्नता र मिलोमतोमा प्रश्नपत्र बाहिरिएको बारे गम्भीरतापूर्वक अनुसन्धान गरी दोषीलाई कडा कारवाही हुनुपर्ने अभिभावकहरुको माग छ। परीक्षा रद्द भएपछि विद्यार्थी र अभिभावकहरु मानसिक तनावमा परेका छन् भने राज्यलाई समेत करौडौंको व्ययभार थपिएको छ। प्रदेश २ मा ७० हजार पाँच सय ६८ परीक्षार्थीले परीक्षा दिइरहेको परीक्षा नियन्त्रक विष्णु अधिकारीका भनाइ छ। सप्तरीका प्रहरी प्रमुख एसपी राजेन्द्र बिष्टले सुरक्षित साथ राखिएको प्रश्नपत्र सप्तरीबाट नभइ अन्यत्रबाट नै बाहिरिएको दावी गर्छन्। सम्पूर्ण प्रश्नपत्र आफूहरुकहाँ शिलबन्दीमै रहेको र परीक्षा सुरु हुनुभन्दा आधा घण्टा अघि मात्र परीक्षा केन्द्रहरुमा पुर्याइने गरिएको बताए। एसएलपी मावि पत्थगाढाका केन्द्राध्यक्ष देबुकुमार यादवले पनि शिलबन्दी रहेको प्रश्नपत्रका पोकाहरु परीक्षा सुरु हुनुभन्दा ठिक १५ मिनेट अगाडि मात्र खोलिने गरिएको तर एक दिन अगावै प्रश्नपत्र बाहिरिएकोमा आश्चर्य प्रकट गर्छन्। 'इन्टरनेट, इमेल, इमो लगायतका सामाजिक संजालमार्फत अन्यत्र जिल्लाबाट नै बाहिरिएको प्रश्नपत्र सप्तरी पनि आइपुगेको हो' उनले भने। एसईई : परीक्षाको एक दिन अगाडि बाहिरियो प्रश्नपत्र, सात विद्यार्थी पक्राउ"
"एक लाख कर्मचारी समायोजन, साढे सात हजार असन्तुष्ट","काठमाडौं : सरकारले संघ, प्रदेश र स्थानीय तहको कर्मचारी समायोजन सकिएको घोषणा गरेको छ। संघीय मामिला तथा सामान्य प्रशासनमन्त्री लालबाबु पण्डितले समायोजन सकिएको घोषणा बिहीबार गरेका हुन्। कर्मचारी समायोजन तथा संगठन विकास महाशाखा प्रमुख केदार पनेरूका अनुसार एक लाख १३ कर्मचारीमध्ये संघमा ३९ हजार ९६०, प्रदेशमा १३ हजार ८२१ र स्थानीय तहमा ४३ हजार ८०७ कर्मचारी समायोजन भएका छन्। २ हजार ४४३ कर्मचारी फाजिलमा छन्। साबिकका स्थानीय तहका १० हजार ५४०, साबिकको जिल्ला विकास समितिबाट एक हजार २४१ र अन्य सेवाबाट ३१६ कर्मचारी गरी १२ हजार ९७ कर्मचारीको समेत स्थानीय तहमा समायोजन भएको छ। निजामती सेवातर्फ संघमा ३७ हजार ८८५, प्रदेशमा ११ हजार ४२७ र स्थानीय तहमा ९ हजार ५३४ तथा फाजिलमा १ हजार ७८६ गरी ६० हजार ६३२ को समायोजन भएको छ भने नेपाल स्वास्थ्य सेवामा संघ २ हजार ७५, प्रदेशमा २ हजार ३९४ तथा स्थानीय तहमा २२ हजार १७६ गरी २७ हजार ३०२ कर्मचारी समायोजन गरिएको छ। स्वास्थ्य सेवामा ६५७ कर्मचारी फाजिलमा छन्। संगठन तथा व्यवस्थापन सर्वेक्षण गर्दा तीन तहमा एक लाख ३७ हजार ६ सय १४ कायम भएको छ। संघमा ३५ प्रतिशत (४८ हजार ४०९), प्रदेशमा १६ प्रतिशत (२२ हजार २९७) र स्थानीय तहमा ४९ प्रतिशत (६६ हजार ९०८) दरबन्दी कायम गरिएको छ। मन्त्री पण्डितले समायोजनमा परेका कर्मचारीलाई धमाधम पत्र बाँड्ने काम भइरहेको बताए। उनले तीन तहैको संगठन संरचना तयार परी कर्मचारीलाई अस्थायी रुपमा खटाएर सकेसम्म काममा अवरोध हुन नदिइने बताए। फागुन ३ भित्रै समायोजन सक्ने लक्ष्य थियो तर कतिपय अनलाइन फाराम अधुरा थिए, उनले भने, कतिपय कर्मचारीले पूरा विवरण भरेका भनेनन्, भरेको तथ्यांक पनि गलत थियो, त्यसैले काम सक्न ढिलाइ हो। उनले कर्मचारीको वृत्ति विकासमा बाधा नपुग्ने गरी उत्साहित बनाउने प्रतिबद्धता व्यक्त गरे। मन्त्री पण्डितले संघीय निजामती सेवा ऐन र प्रदेश तथा स्थानीय निजामतीको मापदण्ड र आधार केन्द्रबाट बनाउने काम भइरहेको जानकारी दिए। २० हजारको विज्ञापन छिट्टै सरकारले १५ देखि २० हजार कर्मचारीको विज्ञापन छिट्टै खोल्ने भएको छ। समायोजन सकिएकाले अपुग कर्मचारीको तत्काल विज्ञापन आह्वान गरिने मन्त्री पण्डितले बताए। चालू आर्थिक वर्षभित्रै कर्मचारी काममा खटिने गरी छोटो प्रक्रियाबाट लोक सेवाले विज्ञापन आह्वान गर्नेसमेत बताए। छोटो प्र्रक्रियाबाट गुणस्तरमा असर नगर्ने गरी विज्ञापनका लागि अनुरोध गरिसकेका छौं, उनले भने, यही आर्थिक वर्षभित्रै कर्मचारी नियुक्त गर्ने र साउन १ बाट काममा खटाउने गरी तयारी भइरहेको छ। मन्त्रालय प्रवक्ता एवं सहसचिव सुरेशकुमार अधिकारीले सरकार बनेको एक वर्षमा मन्त्रालयले गरेको प्रमुख कामका सम्बन्धमा जानकारी गराएका थिए। उनले संघीयता तथा संविधान कार्यान्वयनमा उच्च महत्त्व दिँदै संघीय ढाँचाअनुरुप नयाँ कानुन तर्जुमा, संघीय स्वरुपअनुरुप मैजुदा कानुन परिमार्जन गर्ने काम भएको बताए। साढे सात हजार कर्मचारी असन्तुष्ट समायोजनका सम्बन्धमा साढे सात हजार कर्मचारीले गुनासो दर्ता गराएका छन्। कर्मचारी समायोजन गुनासो व्यवस्थापन समितिका संयोजक एवं मन्त्रालयका सहसचिव रुपनारायण भट्टराईले ७ हजार ६ सय गुनासो दर्ता गराएको बताए। समायोजन ऐनमा व्यवस्था भएअनुसार पतिपत्नी एकै तहमा नपरेको, स्थायी ठेगानाअनुसार समायोजन नभएको, रोजेको स्थानमा नपाएको उजुरी परेको छ। कतिपयले समायोजनका बारेमा फाराम भर्ना प्रक्रिया थाहा नहँदा मर्कामा परेको सम्बन्धमा पनि गुनासो दर्ता गरिएको छ। उपसचिवको संयोजकत्वमा ११ वटा क्लस्टर बनाएर गुनासो छानबिन गर्ने काम भइरहेको छ। उजुरीका लागि चैत २० गतेसम्मको अवधि तोकिएको छ। सहसचिव भट्टराईले चैत २५ गतेभित्र गुनासो र उजुरीका विषयमा छानबिन गरी टुंग्याइने बताए।"
कर्णालीमा नदी सम्मेलन सुरु,"सुर्खेतः नदी संरक्षणका लागि पहिलो पटक कर्णालीमा शिखर सम्मेलन सुरु भएको छ।बिहीबार दैलेखको आठबिस नगरपालिकाको राकममा राष्ट्रिय नदी शिखर सम्मेलन सुरु भएको हो। वर्षेनी नदीको स्वरुप परिवर्तन हुनुले नदीबाट आश्रीतहरुको जीवनशैलीमा परेको असर र नदीको संरक्षण गर्ने उद्देश्यको साथ सुरु भएको सम्मेलनको बिहीबार सुर्खेतको वीरेन्द्रनगरमा उद्घाटन गरिएको हो। सम्मेलनमा नदीको महत्व, वातावरणीय प्रभाव मूल्यांकनबिना नदी प्रयोग गरेर बन्ने ठूला आयोजनाले पार्ने नकारात्मक प्रभाव, कर्णाली नदीको सम्भावना, नदीको भविष्यलगायतका बारेमा छलफल गरिने आयोजकले जानकारी दिएको छ। शिखर सम्मेलनमा नेपाल र नेपाल बाहिरका वैज्ञानिक, नदी संरक्षण अभियान्ता, पत्रकारलगायतको सहभागिता रहेको छ। बिहीबार वीरेन्द्रनगरमा सम्मेलनको उद्घाटन गर्दै कर्णाली प्रदेशका मुख्यमन्त्री महेन्द्रबहादुर शाहीले कर्णाली नदीबाट प्रदेशसँगै देशले नै फाइदा लिन सक्ने बताए। कर्णाली नदीको इतिहासदेखि वर्तमानसम्मको सदुपयोगबाट उचित फाइदा लिन सकिने भन्दै मुख्यमन्त्री शाहीले कर्णाली नदीसँग सभ्यता समेत जोडिएको हुँदा यसलाई आर्थिक आम्दानीसँग पनि जोड्न सकिने उल्लेख गरे। 'इतिहासमा रेशमी मार्गका रुपमा परिचित कर्णाली करिडोर वंगाल र भोटको व्यापार जोड्ने ठूलो आर्थिक करिडोर रहेको थियो,'मुख्यमन्त्री शाहीले थपे,'अब पनि कर्णालीलाई मुलुककै ठूलो अर्थतन्त्र निर्माण गर्नका लागि जुटनुपर्ने अवस्था आएको छ।' पूर्व मन्त्री तथा नदीविज्ञ दिपक ज्ञवालीले माथिलो कर्णाली जलविद्युत आयोजनामा जिएमआरसँग गरिएको सम्झौता नै घातक रहेको भन्दै उक्त विद्युत निर्माणले नेपालीलाई फाइदाभन्दा पनि घाटा धेरै भएको बताए। दैनिक हुने नदीको दोहन र वातावरणीय प्रभाव मूल्यांकनबिना नै कर्णालीमा बन्न लागेका ठूला आयोजनाका कारण संकटमा पर्ने भन्दै उनले यसमा सरोकारवालाको ध्यान पुग्नुपर्ने उल्लेख गरे। शिखर सम्मेलनको आयोजक संस्था नदी संरक्षण संस्थाका अध्यक्ष मेघ आलेले विविधतायुक्त विश्वका पाँच महत्वपूर्ण नदी मध्ये एउटा नदी कर्णाली रहेको कारण कर्णालीको अवस्था अध्ययन, नदी संरक्षणलगायतका विषयमा सम्मेलनमा व्यापक छलफल हुने जानकारी दिए। सम्मेलनमा छलफलपछि नदी संरक्षणका विषयमा कर्णाली घोषणापत्र जारी गरिने भएको छ।केही समयअघि कर्णाली नदीको उत्पत्ति स्थल तिब्बतदेखि गंगा नदीसम्म ४४ दिन लगाएर गरिएको अध्ययनमा आधारित वृत्तचित्र पनि कार्यक्रममा प्रदर्शन गरिएको थियो। सम्मेलनमा नदी विज्ञ, भूगर्वविद्, देशका विभिन्न स्थानीय तहका जनप्रतिनिधि, सांसद, नदीसँग सरोकार राख्ने सरकार तथा गैरसरकारी संस्था, देशका विभिन्न ठाउँबाट सरोकारवालाको सहभागिता रहेको आयोजकले बताएको छ। सम्मेलनमा सहभागीलाई अछाम र दैलेखको सीमानामा पर्ने कर्णाली नदीको छेउमा टेण्ट राखेर बस्ने व्यवस्था मिलाइएको छ। सम्मेलन दैलेखको राकममा तीनदिनसम्म चल्ने बताइएको छ।"
त्रिवि केन्द्रीय क्याम्पसको कक्षाकोठाबाटै विप्लवका कार्यकर्ता पक्राउ,काठमाडौं : कीर्तिपुरबाट नेत्रविक्रम चन्द विप्लवका विद्यार्थी नेता पक्राउ परेका छन्। विप्लव निकट अखिल क्रान्तिकारीका कीर्तिपुर क्याम्पस अध्यक्ष मदन चापागाईंलाई क्याम्पसबाटै पक्राउ गरिएको उनका सहपाठीले जानकारी दिएका छन्। कीर्तिपुर क्याम्पसको म्यानेजमेन्ट दोस्रो सत्रमा अध्ययनरत उनलाई कक्षाकोठाबाट नै पक्राउ गरिएको सहपाठीले बताए। मलेवास नगरपालिका १० पर्वत घर भएका चापागाईं २०७५ साउन २ गतेदेखि अखिल (क्रान्तिकारी) कीर्तिपुर क्याम्पसका जिल्ला अध्यक्ष पद सम्हाली विद्यार्थी राजनीतिमा संलग्न थिए।
एसईई : प्रश्नपत्र बाहिरिएपछि प्रदेश २ को सामाजिक विषयको परीक्षा रद्ध,जनकपुर : जारी एसईई अन्तर्गत प्रदेश २ मा 'अनिवार्य सामाजिक अध्ययन' विषयको प्रश्नपत्र परीक्षा अगावै बाहिरिएको पुष्टि भएको छ। शिक्षा विकास निर्देशनालय जनकपुरका निर्देशक रामाकान्ता शर्मा प्रश्नपत्र बाहिरिएको पुष्टि गरेका हुन् । प्रश्नपत्र बाहिरिएको पुष्टि भएपछि आजको परीक्षा स्थगित गरिएको शर्माले जानकारी दिए । आजको लागि तोकिएको प्राविधिक विषयको र ग्रेड वृद्धिको परीक्षा भने यथावत् रहेको उनले बताए । विज्ञान विषयको परीक्षा हुनुभन्दा एक दिन अगावै प्रश्नपत्र बाहिरिएपछि बिहीबार मात्र प्रदेश २ मा विज्ञान विषयको परीक्षा रद्द गरेको थियो। राष्ट्रिय परीक्षा बोर्ड बैठकले प्रश्नपत्र बाहिरिएको विषयमा अध्ययन अनुसन्धान गरेर १५ दिनभित्र प्रतिवेदन पेश गर्ने गरी चार सदस्यीय छानबिन समिति गठन गरेकै दिन बिहीबार सामाजिक अध्ययनको प्रश्नपत्र सामाजिक सञ्जालहरुमा देखा परेको थियो। विज्ञान विषयको प्रश्नपत्रसँग समूह र नम्बरसहित लेखिएको हुबहु मिल्दो चिटहरु सप्तरी र सिरहामा फेला परेको थियो भने शुक्रबार हुने सामाजिक अध्ययन विषयको परीक्षाको प्रश्नपत्र जनकपुरबाट बिहीबार नै फेला परेको थियो । जिल्ला शिक्षा विकास तथा समन्वय इकाई सप्तरीका प्रमुख प्रमुख शंकरराज लुईँटेलले पनि प्रश्नपत्र बाहिरिएकाले सामाजिकको परीक्षा संचालन नभएको तर प्राविधिक विषयको र ग्रेड वृद्धिको परीक्षा भने यथावत् रुपमा भइरहेको जानकारी दिए। परीक्षा रद्द भएपछि विद्यार्थी र अभिभावकहरु मानसिक तनावमा परेका छन् भने राज्यलाई समेत करौडौंको व्ययभार थपिएको छ। प्रदेश २ मा ७० हजार पाँच सय ६८ परीक्षार्थीले परीक्षा दिइरहेको परीक्षा नियन्त्रक विष्णु अधिकारीका भनाइ छ। प्रश्नप्रत्र कुन केन्द्रबाट बाहिरिएको भन्ने खुलेकाे छैन । एसईई प्रश्नपत्र बाहिरियो : चार सदस्यीय छानबिन समिति गठन एसईई : परीक्षा अगावै सामाजिक विषयको प्रश्नपत्र सामाजिक सञ्जालमा
एसईई परीक्षा : सप्तरीमा पनि विद्यार्थी आन्दोलित,"राजविराज : सप्तरीमा जारी एसईई परीक्षाअन्तर्गत अनिवार्य सामाजिक अध्ययन विषयको परीक्षा स्थगित भएपछि विद्यार्थी आन्दोलित भएका छन्। भविष्यसँग खेलबाड भएको भन्दै परीक्षार्थीले राजविराजमा विरोध प्रदर्शन गरी जिल्ला प्रहरी कार्यालय अगाडि नाराबाजी लगाएका छन्। परीक्षा अघि प्रश्नपत्र बाहिरिएपछि बिहीबारको विज्ञान विषयको परीक्षा रद्द भएको थियो। शुक्रबार सामाजिक विषयको प्रश्नपत्र पनि बिहीबार राति नै सामाजिक सञ्जालमा आएपछि आजको परीक्षा स्थगित भएको जिल्ला शिक्षा विकास तथा समन्वय इकाई समिति सप्तरीका प्रमुख शंकरराज लुइटेलले जानकारी दिए। परीक्षा दिन गएका विद्यार्थीहरु निराश हुँदै फर्किएका छन्। विज्ञान विषयको परीक्षा रद्द हुनुका साथै शुक्रबारको परीक्षा समेत स्थगित भएपछि आक्रोशित परीक्षार्थीले नाराबाजी गर्दै जुलुससहित राजविराज नगर परिक्रमा गरेका छन्। प्रदर्शनकारीले जिल्ला प्रहरी कार्यालय अगाडि धर्ना दिँदै कोणसभा गरेका छन्। कोणसभामा विद्यार्थी नेताहरुले जिल्ला शिक्षा समन्वय समिति, प्रहरी र प्रमुख जिल्ला अधिकारी र शिक्षाका माफियाले आर्थिक चलखेलका आधारमा प्रश्नपत्र बिक्री गरेको आरोप लगाएका छन्। सप्तरीका प्रहरी नायव उपरिक्षक भावेश रिमालले सुरक्षित साथ राखिएको प्रश्नपत्र सप्तरीबाट नभई अन्यत्रबाट नै बाहिरिएको दावी गरेका छन्। सम्पूर्ण प्रश्न पत्र आफूहरुकहाँ शिलबन्दीका साथ रहेको र परीक्षा सुरु हुनुभन्दा आधा घण्टा अघि मात्र परीक्षा केन्द्रमा पुर्याइने गरिएकोले यो अन्यत्रबाटै बाहिरिएकाले अनुसन्धान भइरहेको उनले बताए। उनले पनि प्रश्नपत्रहरु राखेको ठाउँहरु चेकजाँच गर्दा शिलबन्दी साथ सुरक्षित राखिएको र अघिल्लो राति नै सामाजिक सञ्जालमा हुबहु प्रश्वपत्र देखिएकोले सप्तरीबाट नभई अन्यत्रबाटै प्रश्नपत्र बाहिरिएको हुनसक्ने बताए। विज्ञान विषयको परीक्षा हुनुभन्दा एक दिन अगाबै प्रश्न पत्र बाहिरिएपछि बिहीबार मात्र प्रदेश २ मा विज्ञान विषयको परीक्षा रद्द गरिएको छ भने शुक्रबारको परीक्षा सुरु हुनु अगावै राष्ट्रिय परीक्षा बोर्डको निर्देशनमा परीक्षा स्थगित भएको छ। परीक्षार्थी भने आगामी दिनको परीक्षा पनि स्थगित हुने वा सूचारु हुने दोधारमा परेका छन्। परीक्षार्थीका अभिभावक राजविराज ७ का दिपक चौधरीले ७० हजार पाँच सयभन्दा बढी विद्यार्थीको भविष्यसँग खेलवाड गर्ने जो सुकै भएपनि कडा कारवाही गर्नुपर्ने माग गरे। एसईई परीक्षा थप व्यवस्थित गर्न जिल्ला सुरक्षा समिति र शिक्षा सञ्चालन समन्वय समितिको बैठक निरन्तर बसिरहे पनि समितिलाई चुनौति दिँदै प्रश्नपत्र बाहिरिने क्रमले निरन्तरता पाएपछि प्रहरी, प्रशासन पनि अन्यौलमा परेको छ। मोबाइल र सामाजिक सञ्जालबाट प्रश्नपत्र बाहिर ल्याउने कार्यमा सलंग्न भएको आरोपमा प्रहरीले विभन्न विद्यालयका शिक्षकलाई नियन्त्रणमा लिई अनुसन्धान गरिरहेको छ। एसएलपी मावि पत्थगाढाका केन्द्राध्यक्ष देबुकुमार यादवले पनि शिलबन्दी रहेको प्रश्नपत्रका पोकाहरु परीक्षा सुरु हुनुभन्दा ठीक १५ मिनेट अगाडि मात्र खोलिने गरिएको तर एक दिन अगावै प्रश्नपत्र बाहिरिएकोमा आश्चर्य प्रकट गरे। उनी भन्छन्, 'इन्टरनेट, इमेल, इमो आदीमार्फत अन्यत्र जिल्लाबाट नै बाहिरिएको प्रश्नपत्र सप्तरी पनि आइपुगेको हो।' राष्ट्रिय परीक्षा बोर्ड बैठकले प्रश्नपत्र बाहिरिएको विषयमा अध्ययन अनुसन्धान गरेर १५ दिनभित्र प्रतिवेदन पेश गर्ने गरी चार सदस्यीय छानबिन समिति गठन गरेको छ। विज्ञान विषयको प्रश्नपत्रसँग समूह र नम्बरसहित लेखिएको हुबहु मिल्दो चिटहरु सप्तरी र सिरहामा फेला परेको थियो भने शुक्रबार हुने सामाजिक अध्ययन विषयको परीक्षाको प्रश्नपत्र बिहीबार नै फेला परेको छ। परीक्षाको ठिक एक दिन अगाडि प्रश्नपत्र बाहिरिने कार्यमा शिक्षा क्षेत्रका माफियाको मिलोमतो रहेको परीक्षार्थीको दावी छ। जिल्ला शिक्षा विकास तथा समन्वय समिति, प्रहरी देखि शिक्षा क्षेत्रका माफियाहरु ककस्को संलग्नता र मिलोमतोमा प्रश्नपत्र बाहिरिएको बारे गम्भिरतापूर्वक अनुसन्धान गरी दोषीलाई कडा कारवाही हुनुपर्ने अभिभावकको माग छ।परीक्षा रद्द भएपछि विद्यार्थी र अभिभावक मानसिक तनावमा परेका छन्।"
परीक्षार्थीलाई पानी पैंचो,"ओखलढुंगा : चिसंखुगढी गाउँपालिका१ कुइभीरका गोपाल अधिकारी अचेल एक बोतल पानीले खाना बनाउँछन्। त्यो पानी उनका छोरीहरूले घरबेटीसँग पैंचोमा लिएका हुन्। छोरीले परीक्षा दिएर फर्केपछि पैंचो तिर्नुपर्छ। अधिकारी र दुई छोरीसहित सिद्धिचरण नगरपालिका२ निसंखेमा डेरा लिएर बसेका छन्। उनीहरूको एसईई परीक्षा केन्द्र हिमालय मावि निसंखे हो। डेरामा आएर खाना खाएको हात नओभाउँदै दुई छोरी एक घन्टा दुरीमा रहेको धारामा बोतल बोकेर पुग्छन्। अनि पानी ल्याएर घरबेटीलाई पैंचो तिर्छन्। यी दुई छात्राको मात्र होइन, एसईई दिन आएका झन्डै एक हजार विद्यार्थीको समस्या हो यो। परीक्षार्थीहरू बिहान घरबेटीसँग पानी पैंचो माग्छन् र परीक्षा दिएर आएपछि धाराबाट ल्याएर तिर्छन्। ७० वर्षीया मधु पोखरेलले आफूले घन्टौं लगाएर ल्याएको पानी त्यत्तिकै दिन नसकेको बताइन्। उनले भनिन्, कष्ट गरेर ल्याएको पानी बेलुकाका लागि आवश्यक हुन्छ। निसंखेका बासिन्दाले लामो समयदेखि खानेपानी हाहाकार व्यहोर्दै आएका छन्। एक सय ४१ घरधुरी रहेको निसंखेमा खानेपानी जोहो गर्न खोला र खोल्सा धाउनुपर्छ। स्थानीय युवा जीवन कटवाल खानेपानीको बर्सेनि हाहाकार हुने गरेको बताउँछन्। उनले भने, खानेपानीको जोहो गर्नै समस्या छ। खानेपानीका मुहान सुक्दै गएपछि गाउँबाट टाढा रहेका जोरधारा तथा निगालेको ढुंगेधाराबाट उपभोक्ताले पानी ल्याउने गरेको कटवालले जानकारी दिए। एसईई चलिरहेकाले अन्य विद्यालयबाट समेत परीक्षा दिन निसंखेमा डेरा गरी बस्न आएका विद्यार्थीलाई खानेपानी अभाव भएको छ। यहाँ चार माध्यमिक विद्यालयका एक हजार विद्यार्थी र तिनका अभिभावक डेरा गरेर बसेका छन्। निसंखे बजारमा मुहान सुकेपछिको अलपत्र धारा। स्थानीयलाई खानेपानी जाहो गर्न धौधौ परिरहेको अवस्थामा विद्यार्थी र अभिभावको समेत चाप बढेपछि पानीको समस्या थपिएको हो। धारामा दुई घन्टासम्म लाम लगेर एक गाग्री पानी ल्याउँदा बिहान बित्ने गरेको स्थानीयले बताए। डेरामा विद्यार्थी थपिएकाले पानी पुयाउन दिनभर बोक्ने गरेको निसंखेका होटल सञ्चालक अर्जुनबहादुर थापा मगरले बताए। निसंखेमा खानेपानीको दीर्घकालीन समाधानका लागि तीन वर्षअघि सिद्धिचरण नगरपालिका३ अँधेरीको छिपछिपे खोला हुँदै आयोजना सुरु भएको थियो। खानेपानी तथा सरसफाइ डिभिजन कार्यालयले सुरु गरेको आयोजना पूरा नहुँदा स्थानीयले हरेक वर्ष पानीको समस्या व्यहोर्दै आएका छन्। यस वर्षको बजेटले ट्यांकी निर्माण भइरहेकाले अर्काे वर्ष निसंखेमा खानेपानी पुगिसक्ने वडा अध्यक्ष कृष्णबहादुर कार्कीले बताए। अहिले बजारका बासिन्दा निगालेस्थित ढुंगेधाराबाट गाडीमा पानी बोकेर उपभोग गर्छन्। नेपाल रेडक्रसको उपशाखा, प्रहरी चौकी, स्वास्थ्य चौकी, कृषि सेवा उपकेन्द्र, अतिरिक्त हुलाकका कार्यालय र्काचारी तथा उमा कटवाल क्याम्पस, हिमालय माविलगायतका विद्यार्थी खानेपानीको समस्यामा छन्। नजिक पानीको मुहान नभएपछि विद्यालयमा पानीको समस्या रहेको विद्यालयका प्रधानाध्यापक हरि भट्टराईले बताए।"
अनशन बाजेको गाउँमा सडक,"बैतडी : दशरथचन्द नगरपालिका१ खाल गाउँका ७९ वर्षीय हरिजितसिंह टेर जेठमा गाउँमा सडक बन्नुपर्ने भन्दै अनशन बसे। चाउरी परेको गाला, लठ्ठीको सहारामा हिँडने त्यो वृद्ध शरीरलाई गाउँमा सडक पुर्याउने धोको थियो। साविक गुरुखोला गाविस भएर पक्की दशरथचन्द राजमार्ग सदरमुकामका लागि त थियो तर उनको अनशन आफू बसेको गाउँमा सडक पुर्याउनका लागि थियो। उनले सडक काटिदिन साविकको गाविससँग पनि पटकपटक आग्रह गरे। कसैले वास्ता नगरेपछि जेठमा उनी अनशन बसेका हुन्। अनशनपछि वडा कार्यालयले सडक पुर्याउने सम्झौता गर्यो। सोही सम्झौताअनुसार अहिले गाउँमा सडक पुगेको छ। म डुब्न लागेको घाम। मर्ने बेलामा गाउँमा सडक पुगेको हेर्न चाहन्थँे। पटकपटक आग्रह गर्दा पनि कसैले नसुनेपछि जेठ १४ देखि १७ गतेसम्म अनशन बसेको हुँ। अहिले सडक पुगेको छ, खुसी पनि लागेको छ, वृद्ध टेरले भने। अनशन बस्दा आफ्नै छोरा रिसायो। सडक हामीलाई मात्रै चाहिने हो र ? भन्थ्यो, मैले भने यो सडक नबन्दासम्म म अनशन छाड्दिनँ, टेरले भने, एक जनाले त मलाई गालीसमेत गर्यो। तर, गाउँमा सडक पुगेपछि उनी मेरो ठूलो प्रशंसक बनेका छन्। अनशन बस्ने बेलामा यो बूढाको अनशनले के सडक बन्ला र भन्नेहरू धेरै रहेको वृद्ध टेरले बताए। म अनशनमा थिएँ। दुई जना कर्मचारी आए। तपाईं बूढो मान्छे कच्ची सडकका लागि अनशन बस्नुभएको छ। तपार्इंको माग पूरा होला र ? भने, मैले उनीहरूलाई मेरो प्राण जाला तर सडक बन्छ भन्ने उत्तर दिएँ। ७९ वर्षीय टेर अनशन बसेको खबरले प्रहरी पनि अनशनस्थलसम्म पुगे। उनीहरूले अनशन नतोडे जिल्ला पठाउने धम्कीसमेत दिए तर मैले अठोट छाडिनँ, टेरले खुसी हुँदै भने, अहिले सडक पुग्दा निकै हर्षित भएको छु। टेरले अनशन बसेकै कारण निर्माण गरिएको सडक यसै साता पूर्वमन्त्री रमेश लेखकले उद्घाटन गरेका छन्। सडक उद्घाटनमा सबैले मलाई अँगालो हाले। म धेरै खुसी छु। वडा कार्यालयले पनि हाम्रो समस्या बुझिदिएको छ, उनले भने, अब सडक स्तरोन्नतिका लागि पहल गर्नुपर्छ। चुनावका बेला गाउँमा सडक पुर्याउने प्रतिबद्धता गरेकाले आफूले सडक निर्माण कार्यलाई प्राथमिकतामा राखेर काम गरेको दशरथचन्द नगरपालिका१ का वडाध्यक्ष भुवनराज भट्टले बताए। यस्तै, दशरथचन्द नगरपालिकाले डेढ वर्ष अवधिमा ११ वटै वडाका केन्द्रसम्म कच्ची सडक पुगेको जनाएको छ। दशरथचन्द नगरपालिकाका प्रमुख नरेन्द्रसिंह थापाले वडाका सबै केन्द्रसम्म सडक पुगेको र अब खानेपानी, सिँचाइ र अन्य भौतिक पूर्वाधारका काममा जोड दिइने बताए।"
