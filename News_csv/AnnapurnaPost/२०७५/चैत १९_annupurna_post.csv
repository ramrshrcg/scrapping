शीर्षक,विवरण
अकल्पनीय विपत्तिको पाठ,"तीव्र गतिको हावाहुरी, तुफानी झरी, भुमरीयुक्त हुन्डरीले बारापर्सामा अत्यासलाग्दो र अकल्पनीय दुःखदायी घटना निम्त्याएको छ। आइतबार बेलुकी आएको शक्तिशाली हुन्डरीले बारापर्साको जनजीवन तहसनहस भएको छ। यो विपत्तिले २७ जनाको ज्यान लिनुका साथै ठूलो संख्यामा घाइते भएका छन्। घरवास उडाउनु र भत्काउनुका अतिरिक्त अन्नपात नष्ट पारेको छ। प्रभावित गाउहरूमा विद्युत् आपूर्ति क्षत्विक्षत् भएका छन्। ठूलो क्षतिका कारण ती क्षेत्रका वासिन्दा त्रस्तस्तब्ध बनेका छन्। पक्की घर नै तहसनहस पार्ने, ट्रक पल्टाउने शक्तिशाली तुफानी भुमरीको घटना यसअघि देखिएको थिएन। विपत्तिमा परेका गाउँमा उद्धार सुरु भएको छ, तर पर्याप्त देखिन्न। विपद्मा परेकाको तत्काल सेल्टरका लागि प्रयोग गर्न सकिने सामूहिक आवासको समेत अभाव देखिन्छ। विद्यालयहरूमा क्षति पुगेको हुदा सामूहिक वासको समेत अभाव हुन गएको छ। अब दुःखदायी घटनाबाट पीडित नागरिकको उद्धार र राहतका निम्ति कुनै कन्जुस्याइँ गर्नु हुन्न। घटनाको भोलिपल्टै प्रधानमन्त्री केपी शर्मा ओलीले प्रभावित क्षेत्रको निरीक्षण र पीडित परिवारसगको भेटघाट गर्नुका अतिरिक्त स्थानीय प्रशासनलाई उद्धार र राहतमा सक्रिय हुन निर्देशन दिएका छन्। प्रधानमन्त्रीको निर्देशन यथार्थमै उत्रेर कार्यान्वयन हुनुपर्छ। हामीकहा पीडितको उद्धारमा सक्रियता देखाए पनि तिनको पुनस्र्थापना गर्ने मामलामा गम्भीरता प्रदर्शन गरिन्न। भूकम्पपीडितहरू लामो समयसम्म पुनस्र्थापित नभएको दृश्य त्यसको उदाहरण हो। घटनालगत्तै पीडित उद्धारमा सुरक्षाकर्मी र स्थानीय वासिन्दाले सक्रियता देखाएका छन्। केन्द्र, प्रदेश र स्थानीय तहका सरकारले समन्वयमा रहेर पीडितको उद्धार र बसोवास व्यवस्था मिलाउने विषयमा प्राथमिकता दिनुपर्छ। प्रदेश सरकारले मृतकका परिवारलाई तीन लाख आर्थिक सहयोग र घाइतेको उपचार गर्ने निर्णय लिएको छ। यसले प्रभावित परिवारलाई केही हदसम्म भए पनि राहत मिल्नेछ। छिट्टै वर्षायाम आउदैछ, उनीहरूको पुनर्वासमा सक्रियता प्रदर्शन हुनुपर्छ। त्यसका अतिरिक्त प्रभावित क्षेत्रका वासिन्दालाई राहत निम्ति सहयोग गर्ने घोषणा हुदैछन्। विपत्ति पीडितलाई राहत पुर्याउनु सबैको कर्तव्य हो। आधीबेहरीका कारण ३१ वर्षअघि दशरथ रंगशालाभित्रै ७० जनाको ज्यान गएको थियो। त्यतिखेर त्यसरी विपत्ति निम्तिनुमा समयमै रंगशालाको ढोका नखोलिनु थियो। फुटबल हेर्न ठूलो संख्यामा दर्शकहरू रंगशालामा भरिएका थिए। अत्यासलाग्दो आधीबेहरीबाट अत्तालिन पुगेका दर्शकहरू बच्न एकैचोटि बाहिरिन खोज्ने क्रममा दुःखदायी घटना निम्तिएको थियो। त्यसयता आइतबार बेलुकी बारापर्सामा हावाहुरी र आधीले जनधनको ठूलो क्षति पुर्याएको छ। भारतले सीमावर्ती क्षेत्रमा आफ्ना नागरिकलाई हुन्डरी आउन सक्ने सूचना दिएको थियो। तर हामीकहाँ मौसम पूर्वानुमान महाशाखालाई सामान्य जानकारी पनि रहेन। उसले यस्ता भुमरीहुन्डरी अनुमान गर्ने प्रविधि नभएको तर्क दिइरहेको छ। सरकारसग हावाहुरीहुन्डरीको पूर्वानुमान गर्ने प्रविधि र संयन्त्र नहुनु दुःखदायी पक्ष हो। राज्यसग हरेक किसिमका विपत्ति प्रक्षेपण गर्ने विधि र प्रविधि हुनुपर्छ। पहिला यस्ता प्रकृतिका विपत्ति पूर्वानुमान गर्न सकिएको खण्डमा क्षति न्यूनीकरण गर्न सकिन्छ। राज्यले सम्भावित विपत्तिको पूर्वानुमान गर्ने संयन्त्र स्थापित गर्नुपर्छ। यो विपत्तिले निम्त्याएको पाठ हो।"
बैतडीको पञ्चेश्वर गाउँपालिकाका अध्यक्षमाथि हातपात,"बैतडी : बैतडीको पञ्चेश्वर गाउँपालिकाका अध्यक्ष गोरखबहादुर चन्दमाथि हातपात भएको छ। रोडीदेवलदेखि पञ्चेश्वर गाउँपालिकाको केन्द्रसम्म जोड्ने सडकका विषयमा छलफल गरेर फर्किदै गर्दा बलबहादुर भण्डारी लगायत ५६ जनाको समूहले आफूमाथि आक्रमण गरेको अध्यक्ष चन्दले बताए। उनले भने म सडकको विषयमा छलफल गरेर वडा नम्बर ४ का अध्यक्षसँगै फर्किरहेको थिए। एक्कासी म माथि हातपात भयो। दिउँसो साढे ४ बजेतिर म माथि आक्रमण भएको हो। अध्यक्षसँगै रहेको वडाध्यक्ष राजबहादुर चन्दका अनुसार सडकको छलफल सकेर कुलाउँ फर्कने क्रममा बीच जंगलको बाटोमा अध्यक्ष चन्दमाथि हातपात भएको हो। उनले भने चार पाँच जनाको समूह आएर उहाँमाथि लट्ठीले आक्रमण गर्यो। हामीले तपाईँ भाग्नुस भन्यौं, त्यसपछि उनीहरुले ढुंगा फ्याकेर आक्रमण गरे। भाग्यबस अध्यक्षज्यूलाई ढुंगा नलाग्दा अप्रिय घटना हुन पाएन। अध्यक्ष चन्दमाथि हातपात गर्ने समूह भागेको छ भने अहिले प्रहरी घटनास्थलमा पुगिसकेको छ। घटनाका विषयमा अनुसन्धान भइरहेको र हातपात गर्ने समूहको खोजीकार्य जारी रहेको प्रहरीले जनाएको छ। घटना के कति कारणले भयो भन्ने बुझ्ने काम भइरहेको जिल्ला प्रहरी कार्यालय बैतडीका प्रहरी नायव उपरीक्षक नेत्रमणि गिरीले बताए। उनले भने प्रहरीले घटनाको अनुसन्धान गरिरहेको छ। सडकको विषयमा पनि विवाद थियो भन्ने खालको कुरा सुनिएको छ। के भएको रहेछ हामी बुझ्ने प्रक्रियामा छौं। गाउँपालिका अध्यक्ष चन्दले भने सडकका बिषयमा कुनै विवाद नरहेको दाबी गरे।"
"हावाहुरी पीडितप्रति भारतको समवेदना, सहयोग गर्न तयार",काठमाडौं : बारा र पर्सामा हावाहुरीका कारण भएको जनधनको क्षतिमा दुख व्यक्त गर्दै भारत सरकारले पीडितप्रति समवेदना प्रकट गरेको छ । मंगलबार विदेश मन्त्रालयले एक विज्ञप्ति जारी गर्दै घटनामा भएको क्षतिमा गहिरो दुख व्यक्त गरेको हो । आफन्त गुमाउने तथा घाइतेहरुलाई सम्बोधन गर्दै विदेश मन्त्रालयले समवेदना साथै धैर्यधारणा गर्ने क्षमताको लागि प्रार्थना गरेको उल्लेख छ । उक्त घटनाका पीडितलाई राहतको खाँचो परेको खण्डमा भारत सरकार सहयोगका लागि तयार रहेको पनि विज्ञप्तिमा उल्लेख छ । यसका लागि काठमाडौंस्थित राजदूतावास र वीरगन्जस्थित महावाणिज्य दूतावास सम्बन्धित अधिकारीहरुसँग सम्पर्कमा रहेको बताइएको छ ।
हावाहुरीको पीडामा राहतको मल्हम,वीरगन्ज : आइतबार साँझको हावाहुरीले बिचल्लिमा परेका बाराको फेटा गाउँपालिकाका स्थानीयको पीडामा राहतको मल्हम लाग्न थालेको छ । सोमबार र मंगलबार राहत लिएर धेरै दाता घटनास्थलमा पुगेका छन् । मंगलबार फेटा गाउँपालिका ६ पुरैनीयामा पुग्दा क्रान्ति शाहले कैद गरेका तस्बिर : बाराको फेटा गाँउपालिका ६ पुरैनीयामा अस्थायी बासका लागि विभिन्न दाताले दिएका कर्कटपाता र त्रिपाल लिएर जाँदै हावाहुरी पीडित । तस्बिर : क्रान्ति शाह
न्यायाधीशमा मन्त्रीकी भान्जीदेखि परिषद् सदस्यका ज्वाइँसम्म: 'छोराछोरी र सालासाली राखेर न्याय पाइन्छ?',"काठमाडौं : न्याय परिषद्ले सर्वोच्च अदालतमा पाँच र उच्च अदालतमा १८ न्यायाधीश सिफारिस गरेको छ। सर्वोच्चमा न्यायाधीश सिफारिस हुनेमा दुई मुख्य न्यायाधीश र तीन कानुन व्यवसायी पृष्ठभूमिका छन्। परिषद्को मंगलबारको निर्णयअनुसार सर्वोच्चको न्यायाधीशमा उच्च अदालत पाटनका मुख्य न्यायाधीश प्रकाशकुमार ढुंगाना, उच्च अदालत सुर्खेतकी मुख्य न्यायाधीश सुष्मालता माथेमा, वरिष्ठ अधिवक्ता कुमार रेग्मी, पूर्व महान्यायाधिवक्ता हरिप्रसाद फुँयाल, अधिवक्ता डा मनोजकुमार शर्मा सिफारिस भएका छन्। डा शर्मा पूर्वप्रधानन्यायाधीश दामोदर शर्माका भतिज हुन्। स्रोतका अनुसार प्रधानन्यायाधीश चोलेन्द्रशमशेर राणाको अडानमा शर्मा सिफारिसमा परेका हुन्। उच्च अदालतमा नायब महान्यायाधिवक्ता किरण पौडेल, सर्वोच्चका रजिस्ट्रार महेन्द्रनाथ उपाध्याय, सत्य निरूपण र मेलमिलाप आयोगका सचिव रमेश ढकाल, पुनरावेदन अदालतकी पूर्व अतिरिक्त न्यायाधीश नीलम पौडेल, सर्लाही जिल्ला न्यायाधीश राजेशकुमार काफ्ले, रौतहट जिल्ला न्यायाधीश लेखनाथ ढकाल सिफारिसमा परेका छन्। यस्तै चितवन जिल्ला न्यायाधीश कुलप्रसाद शर्मा, भक्तपुर जिल्ला न्यायाधीश महम्मद जुनेद आजाद, ललितपुर जिल्ला न्यायाधीश बालमुकुन्द दवाडी र पर्सा जिल्ला न्यायाधीश नागेन्द्रलाल कर्ण उच्च अदालतको न्यायाधीशमा सिफारिस भएका छन्। कानुन व्यवसायीबाट उच्च अदालतको न्यायाधीश सिफारिस हुनेमा जगतबहादुर थापा, सरलाकुमारी पाण्डे, विमला सुवेदी, रेणुका साह, डालकुमार खड्का, उज्वल शुक्ल, नवराज थपलिया र अञ्जु उप्रेती छन्। उप्रेतीलाई आगामी वैशाख ३ गतेदेखि लागू हुने गरी न्यायाधीश सिफारिस गरिएको छ। उक्त मितिबाट उच्च अदालत विराटनगरका न्यायाधीश उमेशराज पौडेल अवकाश हुँदै छन्। सोही स्थानमा उप्रेतीलाई सिफारिस गरिएको हो। उच्चमा सिफारिस साह पूर्वप्रधानन्यायाधीश रामकुमारप्रसाद साहकी छोरी हुन्। उच्चमै न्यायाधीश सिफारिस थपलिया परिषद् सदस्य रामप्रसाद सिटौलाका ज्वाइँ हुन्। नीलम उपप्रधानमन्त्री ईश्वर पोख्रेलकी भान्जी हुन्। सर्वोच्चमा सिफारिस भएका न्यायाधीश ढुंगाना र माथेमालाई तत्कालका लागि सर्वोच्चमै काजमा तोकिएको छ। उच्च अदालत पोखराका मुख्य न्यायाधीश कुमार चुडाललाई उच्च अदालत पाटन र दिपायलका मुख्य न्यायाधीश यज्ञप्रसाद बस्याललाई पोखराको मुख्य न्यायाधीशमा सिफारिस गरिएको छ। उच्च अदालतमा सिफारिस भएका ६ जना व्यक्तिलाई मुद्दाका विषयमा यसअघि न्याय परिषद्ले स्पष्टीकरण सोधेको थियो। न्यायाधीशमा सिफारिस भएका कतिपय व्यक्तिका विषयमा न्याय क्षेत्रमा व्यापक असन्तुष्टि व्यक्त भएको छ। वरिष्ठ अधिवक्ता एवम् नेपाल बारका पूर्वअध्यक्ष शम्भु थापाले परिषद्को निर्णयमा जिल्ला, उच्च, सर्वोच्च अदालत र अग्रज कानुन व्यवसायीको हुर्मत काढ्ने काम गरिएको बताए। जसलाई पनि न्यायाधीश बनाएर हुन्छ ? गुण दोषको आधार छुट्याउन जरुरी छ, थापाले अन्नपूर्णसँग भने, पुनरावेदन अदालतमै स्थायी हुन नसकेकालाई सर्वोच्चमा ल्याउनु भनेको जिल्ला, उच्च, सर्वोच्च र अग्रज कानुन व्यवसायीको हुर्मत काढ्ने काम हो। छोराछोरी र सालासाली राखेर न्याय पाइन्छ ? पद नै खाली नहुँदै न्यायाधीश सिफारिस गर्ने निर्णय अवैध हो। थापाले सर्वोच्चको न्यायाधीश सिफारिसविरुद्ध संसदीय सुनुवाइ विशेष समितिमा उजुरी हाल्ने जानकारी पनि दिए। म ती न्यायाधीशको बेन्चमा मुद्दा नहेर्न र बेन्च बहिष्कार गर्न आह्वान गर्दछु। यस विषयमा परिषद्का अध्यक्षले जबाफ दिनुपर्छ, थापाले भने। वरिष्ठ अधिवक्ता बद्रीबहादुर कार्कीले पनि योग्यता, अनुभव र सक्षमताका आधारमा न्यायाधीश सिफारिस हुनुपर्नेमा राजनीतिक भागबन्डा र नजिककालाई गर्ने कार्यले न्यायपालिकाको गरिमा र मर्यादामा असर पर्ने बताए। म सुरुदेखि नै भागबन्डाको विरोधमा छु। न्यायाधीश भागबन्डामा होइन, योग्यता र अनुभवका आधारमा हुनुपर्छ। अन्यथा संविधान अनुकूल हुँदैन, कार्कीले भने। सर्वोच्चको न्यायाधीशमा सिफारिसमध्ये चलखेल भएन भने वरिष्ठ अधिवक्ता रेग्मीले रोलक्रमअनुसार झन्डै साढे दुई वर्ष र फुँयाल चार वर्ष प्रधानन्यायाधीश हुनेछन्।"
पानीको ट्यांकीमा खसेर एक महिलाको मृत्यु,"दार्चुला : लेकम गाउँपालिका२ कुणीमा पानीको ट्यांकीमा खसेर एक महिलाको मृत्यु भएको छ । मंगलबार दिउसो १ बजेतिर गाउँ नजिकै रहेको पानी जम्मा गर्ने ट्यांकीबाट पानी निकाल्दा ट्यांकीमा खसेर कुणीकी अन्दाजी २५ वर्षीया गौरादेवी धामीको मृत्यु भएको प्रहरीले जनाएको छ । उक्त क्षेत्रमा पानीको समस्या हुने हुँदा ट्यांकीमा टाढाबाट पानी ल्याएर जम्मा गर्छन् । ठूलो ट्यांकीमा एक्लै पानी भर्न गएको समयमा ट्यांकीबाट पानी निकाल्दा खसेको बताइएको छ । स्थानीय धाना जोशीका अनुसार उनले पानी झिक्न लाग्दा मृत्यु भएको हो । तत्काल उद्वार गर्न सकेको भए उनको ज्यान बच्ने थियो जोशीले भनिन्, टाढा ट्यांकीमा पानी भर्न गएको र धेरै समयपछि ट्यांकीमा खसेको जानकारी ढिला हुँदा जिउँदै उद्वार गर्न नसकिएको हो । घटनास्थलमा अहिलेसम्म प्रहरी पुग्न नसक्दा उनको शव स्थानीयले ट्यांकीबाट झिकेको जोशीको भनाइ छ ।"
"चोरीको २३ लाख प्रहरीले बरामद गर्याे, त्यसपछि भागबन्डा !","धनगढी : २३ लाख ३८ हजार रकमसहित बैतडीको दशरथचन्द नगरपालिका४ का नीरजबहादुर चन्द केही दिनअघि अत्तरिया आसपासबाट पक्राउ परे । इलाका प्रहरी मालाखेतीले रकमसहित उनलाई जिल्ला प्रहरी कैलालीमा बुझायो । जिल्ला प्रहरीले एक दिन थुनामा राखेर र चार दिन तारेखमा बोलाएर अनुसन्धान गर्याे । नीरजले भारतबाट कमाएर ल्याएको रकम भनेपछि प्रहरीले उनलाई धनगढी उपमहानगरपालिका५ का रोशन सिंहको जिम्मा लगायो । रोशन नेपाल तरुण दलका पूर्वधनगढी नगर अध्यक्ष हुन् । तर, उक्त रकम भारतको राजस्थानबाट चोरेर ल्याएको भन्दै नीरजलाई बैतडी प्रहरीले चैत १६ मा पक्राउ गर्याे । प्रहरीले उनको साथबाट डेढ लाख रुपैयाँ मात्र बरामद गयो । बाँकी रकम कैलाली जिल्ला प्रहरीलाई दिएको बयान उनले दिए । त्यसपछि उनलाई कैलालीमा ल्याइएको छ । उनका आफन्त देवबहादुर चन्दले कैलाली प्रहरीले १३ लाख रकम लिएर छाडेको आरोप लगाए । नीरजलाई अपरिचित व्यक्ति रोशन सिंहको जिम्मा लगाउने काम कैलाली प्रहरीले किन गर्याे ? , उनले भने, यसमा प्रहरीको मिलेमतो छ । आफन्तको जिम्मा नलगाएकोमा उनले आशंका व्यक्त गरे । रोशनले राखेको १३ लाख रकम पनि बरामद गरिएको प्रहरीले जनाएको छ । रोशनले रकमसहित नीरजलाई जिम्मा लिएको कागज आफूसँग रहेको कैलालीका एसपी आभूषण तिम्सिनाले बताए । आफ्नो मान्छे भन्दै रोशन सिंह जिल्ला प्रहरी कार्यालयमा आए, एसपी तिम्सिनाले भने, नेपाली नोट भएकाले हामीले रकमसहित नीरजलाई उनको जिम्मा लगायौं । एसपीले रोशनलाई रकम र नीरजलाई बुझेको कागजमा हस्ताक्षर गर्न लगाएको स्रोतको दाबी छ । रोशनले भने आफू राजनीतिमा लागेको मान्छे भएकाले नीरज र उसको झोलाको रकम जिम्मा लिएको स्वीकार गरे । यसअघि पनि जिप्रकाबाट कतिपय अपरिचित व्यक्तिलाई जिम्मा लिएको छु, उनले भने, नीरजलाई पनि बुझें । मलाई त्यो रकम चोरीको हो भन्ने थाहा थिएन । नीरजलाई बैतडी जान बसपार्कसम्म पुर्याएकाे पनि उनले स्वीकार गरे । नीरजले यो झोलाको रकम राखिदिनुहोला, म एकदुई दिनमा आइहाल्छु भने, उनले भने, मैले उनको १३ लाख रकम भएको झोला घरमा लगेर राखिदिएँ । उक्त रकम चोरीको भन्ने थाहा पाउनेबित्तिकै प्रहरीलाई बुझाएको उनले सुनाए । कैलालीबाट छुटेको तेस्रो दिन बैतडी प्रहरीले नीरजलाई दशरथचन्द नगरपालिका४ स्थित घरबाट डेढ लाख नगदसहित पक्राउ गरेको थियो । प्रहरीले चोरीको रकम भन्ने थाहा पाउँदापाउँदै कतैबाट सोधीखोजी नभएकाले आधा राखेर अभियुक्तलाई छाडेको आरोप देवबहादुरले लगाए । प्रहरीले चोरीको रकम हो भनेर समात्ने अनि पूरै रकम दिएर छाडेको पनि भन्ने, उनले भने, आधा रकम अपरिचित व्यक्तिको घरमा फेला परिसक्यो भन्ने, यो सबै प्रहरीको चलखेल हो । पाँच ग्राम चरेश फेला पर्नेबित्तिकै पत्रकार सम्मेलन गर्ने कैलाली प्रहरीले यो घटना भने मंगलबारसम्म सार्वजनिक गरेको छैन । डीआईजीसँग सल्लाह गर्छु अनि मात्र घटना सार्वजनिक गर्नेनगर्ने थाहा हुन्छ, एसपी तिम्सिनाले भने । युवा संघ कैलालीलगायत सत्तारुढ संगठनले सामान्य घटनालाई ठूलो बनाएर देखाउने तर अन्तरदेशीय अपराधमा संलग्नलाई रकम खाएर छाडेको आरोप लगाएका छन् । भारतबाट रकम चोरेर ल्याएको थाहा पाउँदापाउँदै अभियुक्त छाडेकाले एसपी तिम्सिनालाई कारबाही गर्न उनीहरूले माग गरेका छन् । युवा संघका जिल्ला सचिव राजु बम, वाईसीएलका सुरज खाती, अखिलका कुमार बडैला र अखिल क्रान्तिकारीका डम्बर भट्टराईले संयुक्त विज्ञप्ति निकालेका छन् । तरुण दलले भने संगठनको नाम जोडिएकोमा आपत्ति जनाएको छ । दलका जिल्ला अध्यक्ष दीपेन्द्रबहादुर बमले आफ्नो संगठनको संलग्नता नरहेको विज्ञप्तिमा जनाएका छन् । घटनाको अनुसन्धान गरी दोषीलाई कारबाही गर्न बमले माग गरेका छन् ।"
"कारागारभित्र पानी अभाव, पैसा उठाएर आफैं किन्छन् कैदीबन्दी",परासी : पश्चिम नवलपरासी कारागारका कैदीबन्दी पानी किन्न बाध्य भएका छन्। कारागारमा पिउने पानीको व्यवस्था नभएपछि उनीहरुले 'जार' र 'मिनरल वाटर' खरिद गरेर पिउन बाध्य भएका हुन्। पानीका लागि कारागारले हेण्ड पाइपको व्यवस्था गरेको छ तर हेण्ड पाइपबाट आउने पानीमा आर्सेनिक मिसिएको छ। पिउनबाहेक अन्य काममा मात्र कैदीबन्दीले हेण्ड पाइपको पानी प्रयोगमा ल्याउने गरेका छन्। बजार क्षेत्रमा पानी वितरण गर्दै आएको परासी खानेपानी उपभोक्ता समितिले पनि कारागारमा पानी उपलब्ध गराएको छैन। दैनिक २० वटा जार र २० पेटी मिनरल वाटर खरिद गरेर पिउने गरिएको कैदीबन्दीले जनाएका छन्। सरकारले कैदीबन्दीका लागि दैनिक ६० रुपैयाँ नगद र ७ सय ग्राम चामल उपलब्ध गराउने गरेको छ। उक्त रकमबाट पानी खरिद गरेर पिउनु पर्दा समस्या भएको कैदीबन्दीको गुनासो छ। पाउँदै आएको रकमबाट समेत पानी खरिद गर्न नसकिएकाले तत्कालै शुद्ध खानेपानीको व्यवस्था गर्न कैदीबन्दीको माग छ। कैदीबन्दीलाई खानेपानीका लागि ६ वटा ठूला फिल्टरको व्यवस्था गरिएको कारागार कार्यालय नवलपरासीका जेलर जगतबहादुर बस्नेतले बताए। आर्सेनिक हटाउन राखिएका फिल्टरबाटै कैदीबन्दीले पानी पिउने गरेको उनले बताए। भेट्न आउने आफन्तले पानी ल्याउने गरेका छन्। पानी नै किनेर खानुपर्ने बाध्यता भने नभएको बस्नेतले दाबी गरे। पानीका लागि डीप बोरिङ्ग राख्ने तयारी भइरहेको उनले बताए। विभागले स्वीकृत दिइसकेकाले केही दिनमा डीप बोरिङ्ग राखिने बस्नेतले जानकारी दिए।कारागार नजिक खानेपानी योजनाअन्तरगत टंकी निमार्ण गरिएको छ। सोलारबाट पानी संकलन गरी निर्माण गरिएको योजना सम्पन्न भइसके पनि पानी वितरणका लागि कसैले पहल गरेका छैनन्। जसका कारण कारागारसहित त्यस क्षेत्रमा खानेपानी वितरण हुन सकेको छैन। कारागार भवन झरही खोला पारी रहेकाले पाइव लैजान समस्या भएका कारण वितरण गर्न नसिएको परासी खानेपानी उपभोक्ता समितिका अध्यक्ष रामवृक्ष यादवले बताए। कारागारमा क्षमताभन्दा बढी कैदीबन्दी रहेकाले पनि कैदीबन्दीलाई पानीको समस्या भएको हो। १ सय ५० पुरुष र २५ जना महिला गरी कुल १ सय ७५ जना अट्न सक्ने कारागारको क्षमता छ। अहिले ३ सय ४९ कैदीबन्दी छन्। जसमा २ सय ९२ पुरुष र ५७ जना महिला छन्।
सालीभेनाको अवैध सम्बन्ध हत्याको कारण,"बुटवल : जिल्लाको गढीटोलमा भएको फिरोज खानको हत्यामा उनकी श्रीमतीकै संलग्नता भएको खुलेको छ।यही चैत्र १३ गते बेलुका बुटवल अटोभिलेजस्थित ग्यारेजमा काम गर्ने फिरोजखानको हत्या भएको थियो। हत्यामा फिरोजकी श्रीमती साइना खातुन र साइनाका भिनाजु कादिर अन्सारीको संलग्नता रहेको प्रहरीको दाबी छ। फिरोजलाई कादिरले गोली प्रहार गरेका हुन्। घट्नापछि साइनालाई पक्राउ गरी अनुसन्धान थालिएको छ। कादिर भने भारततर्फ फरार छन्। साली भेनाबीच पहिलेदेखि नै अबैध सम्बन्ध रहेको र त्यसैका कारण हत्या भएको रुपन्देहीका प्रहरी प्रमुख एसपी हृदय थापाले बताए। भारत विहारको बेतीया बस्ने साइनाका भिनाजु कादिर घट्ना हुने दिन बुटवल आएर सोही दिन फर्केको प्रहरी अनुसन्धानबाट देखिएको छ।'दिउँसो ३ बजे नवलपरासीको त्रिवेणी नाका हुँदै नेपाल प्रवेश गरेको र सोही रात १०११ बजे नाकाबाट बाहिरिएको देखिएको छ।' एसपी थापाले भने, 'युपी लेखेको मोटरसाइकलबाट उनी आएका थिए।' घट्नापछि फिरोजकी श्रीमती साइनामा पीडा नदेखिएको तथा आमा र बच्चाको बयान पनि बाझिएको उनले बताए। 'साइनाले घट्ना घटेको समयमा आफू र बच्चा सँगै भएको बताएको र बच्चाले आमा बाहिर रहेको बताएका छन्।साइनाका बच्चाले बुवा गोली लागेर ढले पनि आमाले चुक्कुल खोलेर बाहिर निकाल्यो भनेका छन्। एसपी थापाले भने, 'यो कुरा बाझियो, त्यसपछि हामीलाई शंका बढ्दै गयो।' प्रहरीले साइना खातुनसँग मोबाइल फोन माग्यो। उनले मोबाइलको कल रेकर्ड डिलीट गरिसकेकी थिइन्।डिलिट गरेको कल रेकर्ड निकाल्दा कादिरको भन्ने खुलेको एसपी हृदय थापाले बताए। उनले डिटेलमा सालीभेनाको सम्बन्ध हुने गरेको देखिएको बताए।कादिर खान भारतमा विभिन्न चोरी लगायतको घट्नामा पनि सजाय पाएको खुल्न आएको प्रहरीको भनाइ छ। साइनाकी दिदी तथा कादिरकी श्रीमतीको मृत्यु भएको थियो। उनको मृत्युपछि सालीभेनाबीच सम्बन्ध बढेको थियो। यी दुईजना विवाह गर्न चाहान्थे।त्यसकै लागि फिरोजको हत्या भएको प्रहरीको भनाइ छ।"
ठेकेदारको लापरवाहीले तटबन्ध अलपत्र भएपछि स्थानीय आक्रोशित,"टीकापुर : कैलालीको टीकापुर नगरपालिका७ सत्तीस्थित कर्णाली नदीमा तटबन्ध निर्माण गर्न सम्झौता गरेको एक निर्माण कम्पनीलाई कालोसूचीमा राख्न स्थानीयबासीले माग गरेका छन् । राष्ट्रिय गौरबको रानी, जमरा, कुलरिया कुला सिँचाई आयोजनासँग तटबन्ध निर्माणका लागि सम्झौता गरेको हाइग्रिभा सिद्धी शाही प्रकाश जेभीलाई कालोसूचीमा राख्न स्थानीयबासीले माग गरेका हुन् । आयोजनासँग निर्माण कम्पनीले २०७२ चैत १३ गते सम्झौता गरेको थियो । सम्झौता भएको एक वर्षभित्रै निर्माण सम्पन्न गरिसक्नु पर्ने भए पनि निर्माण कम्पनीले आलटाल गर्दैआएको भन्दै स्थानीयले आपत्ति जनाए । सत्ती कर्णाली सामुदायिक वनमा पर्ने कर्णाली नदीमा १ हजार ७ सय मिटर लामो तटबन्ध गर्ने गरी कम्पनीसँग सम्झौता भएको थियो । स्थानीयले दबाव दिएपछि गत वर्ष निर्माण कम्पनीले झण्डै ४ सय मिटर तटबन्ध गरेको थियो । बाँकी रहेको १ हजार ३ शय मिटर तटबन्ध गर्न निर्माण कम्पनीले आलटाल गर्दैआएको स्थानीयले आरोप लगाएका छन् । नेपालमै बेतबाँस पाइने एक मात्र बन सत्ती कर्णाली सामुदायिक वनले कम्पनीलाई तटबन्ध निर्माणका लागि बेत नै मासेर काम गर्न दिएको थियो । गत वर्ष तटबन्ध निर्माण गर्ने तयारी गरेको कम्पनीले यस वर्ष केही तारजाली मात्रै खसालेको छ । समयमै तटबन्ध हुन नसक्दा सत्ती कर्णाली सामुदायिक वन समेत नदीले गत वर्ष कटान गरेको वनका कोषाध्यक्ष मनिराम ढुंगानाले बताए । तटबन्ध निर्माण गर्न भनेर जंगल मासेर ठाउँ दिइयो, निर्माण कम्पनीले काम नगरेपछि नदीले वन समेत कटान गरेको छ ढुंगानाले भने, निर्माण कम्पनीको लापरवाहीका कारण वन क्षेत्र मासिँदै गएको छ । आयोजनाले आफ्नो कमाण्ड क्षेत्रभित्रको जमिन सुरक्षा गर्ने कार्यक्रम अन्तर्गत तटबन्ध निर्माण थालेको थियो । समयमा तटबन्ध निर्माण नहुँदा टीकापुर नगरपालिका वडा नं ६, ७, ८ र ९ का अधिकांश ठाउँमा नदीले कटान गर्दै गएको छ । नदी कटानबाट ती वडाका वनगाउँ, फाँटा, अरुणाफाँटाबासी जोमिखमा रहेका छन् भने सत्ती घाटमा निर्माण भएको कर्णाली पुल समेत जोखिममा रहेको छ । आयोजनालाई पटक पटक ताकेता गर्दा पनि निर्माण कम्पनीले तटबन्ध निर्माणमा चासो नदिएपछि स्थानीयबासी कर्णाली नदी तटबन्ध निर्माण संघर्ष समिति गठन गरेर निर्माण कम्पनीलाई कालोसूचीमा राख्न माग गरेका हुन् । पटक पटक ताकेता गर्दा समेत निर्माण कम्पनी सम्पर्कमा नआएपछि आयोजनाले निर्माण कार्य सुचारु नगरे कारवाही गर्न फागुन २५ गते ७ दिने सूचना प्रकाशित गरेको थियो ।"
बलात्कृत बालिका बनिन् आमा,राजविराज : सप्तरीमा १४ वर्षीया बलात्कृत बालिका आमा बनेकी छन्। राजविराजस्थित गजेन्द्रनारायण सिंह अस्पतालमा उनले साँझ ४ बजेर १० मिनेटमा कम तौल भएकी छोरीलाई जन्म दिएको अस्पतालले जानकारी दिएको छ। अस्पताल नर्सिंङ निरीक्षक कृष्णा यादवले कम तौलको भए पनि छोरी र १४ वर्षीया आमा सकुशल रहेको बताइन्। हनुमाननगर कंकालिनी नगरपालिका ४ स्थित ठूली आमाको घरमा बसेका बेला सोही गाउँमा भोजको निम्तो मान्न पुगेका छिन्नमस्ता गाउँपालिका ६ कुपहीका २१ वर्षीय प्रदीपकुमार मण्डलले ललाईफकाई शारिरीक सम्पर्क राखेको बालिकाको भनाई छ। आरोपितले पछिल्लो पटक माघ १० गते बलात्कार गरेको थाहा पाई पीडितलाई सोधपुछ गर्दा र स्वास्थ्य परीक्षण गराउँदा बालिका गर्भवती रहेको घरपरिवारले थाहा पाएको थियो। जिल्ला प्रहरी कार्यालयले गत फागुन २७ गते जबरजस्ती करणीको उजुरी दर्ता गरी सोही दिन पीडितको राजविराजस्थित गजेन्द्रनारायण सिंह अस्पतालमा स्वास्थ्य परीक्षण गराएको थियो। भारतको चण्डिगढमा अध्ययनरत आरोपित हालसम्म पक्राउ परेका छैनन्। आरोपित पक्राउ नपरेको मुद्दा एक वर्षभित्र अदालतमा बुझाउनु पर्ने प्रावधान अनुरुप मुद्दाको फाइल अदालतमा बुझाइने एसपी राजेन्द्र विष्टले बताए। त्यसपछि पनि अदालती प्रकृया बमोजिम फैसला हुन झण्डै तीन वर्ष लाग्न सक्ने कानुन व्यवासायीहको भनाई छ। नियमित कानुनी प्रकृयाले हुने ढिलाईले न्याय पाउन लामो समय प्रतिक्षा गर्नु पर्ने चिन्तासँगै पीडितका अभिभावकलाई १४ वर्षकै उमेरमा आमा बनेकी बालिका र उनको छोरीको पालनपोषणको जिम्मेवारी समेत थपिए पछि चिन्ताले पिरोलिएका छन्। सानै उमेरमा आमा बन्दा दीर्घकालीन रुपमै धेरै खाले चुनौती एकसाथ आएकाले राज्यले यस्ता बालिकालाई समयमै राम्रो स्वास्थ सुविधा तथा उचित राहतको व्यवस्था गर्नुपर्ने पीडितको तर्फबाट मुद्दा लडिरहेकी अधिवक्ता मीना देवको माग छ।
हावाहुरी पीडितका लागि राहत संकलनमा जुटे म्याग्दीका विद्यार्थी,बेनी : बारा र पर्साका हावाहुरी पीडितका राहतका लागि म्याग्दीका विद्यार्थीले आर्थिक सहयोग संकलन गरेका छन्। नेपाल कम्युनिष्ट पार्टी (नेकपा) निकट अनेरास्ववीयु र अनेरास्वीयु क्रान्तिकारीले सदरमुकाम बेनीमा घरदैलो गरेर मंगलबार ६२ हजार ७११ रुपैयाँ सहयोग संकलन गरेका हुन्। अनेरास्ववीयुका अध्यक्ष सुवास विश्वकर्मा र अनेरास्ववीयु क्रान्तिकारीका यामनाथ पौडेलको नतेृत्वमा दुवै संगठनका विद्यार्थीले बेनीको विभिन्न चोक र मंगलाघाटमा सहयोगको अपिल गर्दै घरदैलो गरेका थिए। संकलित रकम हावाहुरी प्रभावित क्षेत्रमा उद्धारका लागि पुगेका विद्यार्थी नेता प्रकाश पौडेलमार्फत पीडितलाई उपलब्ध गराइने अनेरास्वीयुका जिल्ला सदस्य समिर रोकाले जानकारी दिए।
एसईई प्रश्नपत्र प्रकरणको अनुसन्धानमा अख्तियार,"काठमाडौं : प्रदेश २ मा एसईईको प्रश्नपत्र परीक्षा अगावै सार्वजनिक भएको विषयमा अख्तियार दुरुपयोग अनुसन्धान आयोगले अनुसन्धान गर्ने भएको छ। अख्तियारका प्रमुख आयुक्त नवीनकुमार घिमिरेले एसईईको प्रश्नपत्र आउट विषयमा नजिकबाट हेरिरहेको बताए। सरकारले केन्द्रीय अनुसन्धान ब्युरोलाई सरकारले एसईईको अनुसन्धानको जिम्मा लिएको छ। सीआईबीले अनुसन्धान गर्ने जिम्मा दिएपनि अख्तियार पनि त्यसमा प्रवेश गर्ने प्रमुख आयुक्त घिमिरेले बताए। मंगलबार संसद्को राज्य व्यवस्था तथा सुशासन समितिको बैठकमा सांसदले सोधेका प्रश्नको उत्तर दिँदै उनले वाइडबडी जहाज खरिदमा भएको भ्रष्चाटारका बयान लिने काम भइहरेको बताए । उनले संचालक समितिका पदाधिकारी र सदस्यहरु बयान लिने काम धमाधम भइरहेको बताए। पाँच विदेशी कम्पनीलाई बयानको लागि बोलाउन सार्वजनिक सूचना जारी गरेको उनको भनाइ छ। बैठकमा सांसद्ले वाइडीवडी काण्ड, एनसेल फोरजी, सार्वजनिक जग्गा अतिक्रमणलगायतका विषयमा अख्तियारले गरेको कामका विषयमा प्रश्न गरेका थिए।"
खाद्य अनुसन्धान अधिकृतविरुद्ध मुद्दा,"काठमाडौं : खाद्य आयात निर्यात गुणस्तर प्रमाणीकरण कार्यालय, नेपालगंज, बाँकेका प्रमुख विनोदकुमार श्रीवास्तवले मुद्दा दायर भएको छ। भन्सारबाट आयात हुने चामललगायत अन्य सामानको कानुनबमोजिमको चेकजाँच दस्तुर बुझाए पनि प्रज्ञापनपत्र बनाइदिने नाममा घुस लिएका अधिकृत विरुद्ध अख्तियारले विशेष अदालमा मुद्दा दायर गरेको हो। उनले भन्सार चेक एवं गुणस्तर ल्याव परीक्षण लगायतको काममा सहजीकरण गरिदिए वापत सेवाग्राहीसँग घुस लिएको विषयमा अख्तियारले अनुसन्धान सुरु गरेको थियो। उनलाई अख्तियारको बुटवल सम्पर्क कार्यालय नेपालगञ्जबाट खटेको टोलीले नियन्त्रणमा लिएको थियो। अख्तियारको टोलीले उनलाई ३५ हजार घुससहित रंगेहात पक्राउ गरेको हो। उनीविरुद्ध भ्रष्टाचार निवारण ऐन बमोजिम सजाय मागदाबीसहित विशेष अदालतमा आरोपपत्र दायर गरिएको छ।"
बाग्मती किनारमै दैनिक गाई मारिन्छन् ! अनुसन्धान भइरहेको छ : डीआईजी थापा,"काठमाडौं : हिन्दु आस्थाको केन्द्र पशुपतिनाथ मन्दिर आसपास र बाग्मती किनारमै दैनिक गाई मारिने गरेको खुलेको छ। आइतबार जोरपाटी माकलबारीमा गाई काटेर ह्याकुलो र खुट्टा लगेर भुँडीको भागमात्र छोडेको घटना सार्वजनिक भएपछि प्रहरीले अनुसन्धान सुरु गरेको छ। सोमबार बाग्मती सरसफाई अभियन्ता उत्तम पुडासैनीलगायतले जोरपाटी नजिकै माकलबारीमा गाई काटेको देखेपछि प्रहरीलाई खबर गरेका थिए। गाईको खुट्टा र ह्याकुल्लो मात्रै लगेर बाँकी भाग त्यही छोडेको अवस्थामा सोमबार उनीहरुले क्षतविक्षत अवस्थामा दुई गाई फेला पारेका थिए। पुडासैनीले देखेपछि प्रहरीलाई खबर गरेलगत्तै महानगरीय प्रहरी वृत्त बौद्धले घटनास्थलको मुचुल्का उठाएर अनुसन्धान थालेको हो। अभियन्ता पुडासैनीले जोरपाटी क्षेत्रमा गाईको मासुको अवैध व्यापार गर्ने गिरोहले गौ हत्या गर्दै आएको दाबी गरे। गाईलाई कुनै जनावरले खाएको जस्तो लाग्दैन। खुट्टा धारिलो हतियारले काटेको जस्तो देखिन्छ, उनले भने, पटकपटक यहाँ यस्ता घटना भइरहँदा पनि प्रहरी प्रशासनले अनुसन्धानमा चासो दिएको छैन। महानगरीय प्रहरी कार्यालय रानीपोखरीका प्रमुख डीआइजी शैलेश थापा क्षेत्रीले गाई काटेको घटनाबारे अनुसन्धान भइरहेको बताए। गाई काट्ने व्यक्तिको खोजी भइरहेको छ, डीआईजी क्षेत्रीले भने, गाईको मासुको अवैध व्यापार गर्नेलाई पक्राउ गरेर कारबाहीको दायरामा ल्याउँछौं। पुडासैनीले जोरपाटी क्षेत्रमै दर्जनौ गाई खाल्टो खनेर पुरेको बताए। मंगलबार बिहान मात्रै गुह्श्वरी क्षेत्रमा आठ वटा बाछाबाछी पुरेको जानकारी पुडासैनीले दिए। छाडा गाई बाछाको संरक्षणका लागि हामीले पटकपटक पशुपती क्षेत्र विकास कोष समक्ष गुहार गर्यौँ, पुडासैनीले भने, पशुपति क्षेत्र विकास कोषको मौनता आश्चर्य जनक रह्यो। हाम्रो धर्म, संस्कृती र सभ्यतामाथि यत्रो प्रहार हुँदा मौनता साँध्ने जिम्मेवार निकाय कोषका पदाधिकारीलाई पशुपती नाथले रक्षा गरुन। गाई वा गोरु मारे तीन वर्ष कैद गाई नेपालको राष्ट्रिय जनावर हो। नेपालको संविधान २०७२ को धारा ९ को उपधारा (३) मा गाई राष्ट्रिय जनावर भएको प्रष्ट उल्लेख छ। नेपालको राष्ट्रिय पूल लालीगुराँस, राष्ट्रिय रंग सिम्रिक, राष्ट्रिय जनावर गाई र राष्ट्रिय पक्षी डाँफे हुनेछ, संविधानमा लेखिएको छ। मुलुकी अपराध (संहिता) ऐन २०७४ ले गाई वा गोरु मारेमा त्यस्तो व्यक्तिलाई तीन वर्ष कैद सजाय हुने उल्लेख गरेको छ। मुलुकी अपराध संहिताको धारा २८९ को उपधारा (२) मा भनिएको छ, उपदफा (१) बमोजिमको कामबाट कुनै गाई वा गोरु मर्न गएमा त्यस्तो कसुर गर्ने व्यक्तिलाई तीन वर्षसम्म कैद हुनेछ। उपदफा (१) मा कसैले गाई वा गोरु मार्ने वा कुनै चोट पुर्याउने नियतले कुनै काम गर्नु वा गराउनु नहुने उल्लेख छ।"
बोराङ खोलामा बन्यो मोटरेबल पुल,"बेंसीसहर : पूर्वी लमजुङको राइनास नगरपालिका१ बोराङखोलामा मोटरेबल पुल निर्माण भएको छ। तार्कुघाटबोराङखोलाबिचौर सडकखण्डमा पर्ने बोराङखोलामा मोटरेबल पुल निर्माण गरिएको हो। साविक जिल्ला विकास समितिको १ करोड ७५ लाख ९ हजार २ सय ३८ रुपैयाँ ९४ पैसा (भ्याटबाहेक) को लागतमा पुल निर्माण भएको पूर्वाधार विकास कार्यालय लमजुङका प्रमुख राम पराजुलीले बताए। उनका अनुसार नवनिर्मित मोटरेबल पुलको लम्बाई १६६ मिटर र चौडाइ ४२५ मिटर छ। २०७२ साल चैत २३ गते सम्झौता भएको सो पुल निर्धारित समयभन्दा ढिला गरी गोरखाको अधिकारी निर्माण सेवा सम्पन्न गरेको हो। सोमबार गण्डकी प्रदेशका मुख्यमन्त्री पृथ्वीसुब्बा गुरुङले पुलको उद्घाटन गरे। सो अवसरमा बोल्दै मुख्यमन्त्री गुरुङले विकास निर्माणका कामलाई गुणस्तरीय र समयमै सम्पन्न गराउन स्थानीय तहले पनि भूमिका खेल्नुपर्ने बताए।उनले भने,' प्रदेशका सबै खोलामा पक्की पुल निर्माण गरी प्रत्येक गाउँलाई सडक सञ्जालले जोडिने योजना सुनाए।' भौतिक पूर्वाधार विकासमन्त्री रामशरण बस्नेतले गण्डकी प्रदेशका ८५ वटा स्थानीय तहमध्ये ६२ तहमा पक्की बाटो पुग्न बाँकी रहेको बताए। ती स्थानीय तहमा बाटो पुर्याउने प्रतिबद्धता जनाए। गण्डकी प्रदेश भौतिक पूर्वाधार विकास मन्त्रालयका सचिव ईश्वरचन्द्र मरहट्टाले निर्माण व्यावसायीलाई समयमै काम गरे सम्मान गर्ने र काममा ढिलासुस्ती भए कारबाही गरिने चेतावनी दिए। उनले प्रदेशका ११ जिल्लामा पाँच वर्षभित्र दुई सयवटा पक्की पुल निर्माण गर्ने योजना रहेको बताए।गण्डकी प्रदेश सदस्य धनन्जय दवाडी र मधु अधिकारीले विकास निर्माणको कामलाई प्रथामिकतामा राखेर काम गर्नुपर्नेमा जोड दिए। पुल निर्माणले राइनास नगरपालिकासँगै दूधपोखरी गाउँपालिकाका बासिन्दालाई समेत आवतजावतमा सहज हुनेछ। पुल बनेसँगै स्थानीय हर्षित भएका छन्। नवनिर्मित मोटरेबल पुलबाट सिंगो दूधपोखरी गाउँपालिकाको बिचौर, इलामपोखरी, कोल्की र गौडा साथै राइनास नगरपालिका नगरपालिकाको मोहोरिया, प्यारजुङ, बगुवाका स्थानीय लान्भावित हुने राइनास नगरपालिकाका प्रमुख सिंहबहादुर थापाले बताए । पुल बनेसँगै स्थानीयलाई आवतजावतमा सहज हुनुका साथै गाउँघरमा उत्पादित कृषिजन्य उपज बिक्री वितरणका लागि बजारसम्म पुर्याउन सहज हुने भन्दै स्थानीय गोविन्दराज न्यौपानेले खुसी व्यक्त गरे।"
चट्याङ लागेर संखुवासभामा दुईको मृत्यु,संखुवासभा : जिल्लाको पाँचखपन नगरपालिका ९ मा चट्याङ लागेर २ जनाको ज्यान गएको छ। चट्याङमा परी मंगलबार ४५ वर्षीय सीता विश्वकर्मा र ५० वर्षिय सुकुमाया लिम्बुको ज्यान गएको प्रहरीले जनाएको छ। दिउँसो साढे २ बजे घरमा बसिरहेको बेला नजिकै रहेको विद्युतको पोलमा चट्याङ परेको थियो। चट्याङको झड्काले उनीहरु बेहोस् भएका उनीहरूलाई उपचार गराउन लाने क्रममा बाटैमा मृत्यु भएको प्रहरीले जानकारी गराएको छ। वाना स्वास्थ्य चौकीमा लैजाने क्रममा उनीहरूको मृत्यु भएको हो।
ट्याक्टर दुर्घटनामा एकको मृत्यु,बैतडी : बैतडीको दशरथचन्द नगरपालिका १० को बाराकोटमा मंगलबार ट्याक्टर दुर्घटना हुँदा एकजनाको ज्यान गएको छ। सदरमुकाम गोठलापानीबाट झुलाघाटतर्फ गइरहेको से १ त ७०३७ नम्बरको ट्याक्टर दिउँसो दुर्घटनामा परेको हो। मृत्यु हुनेमा कैलालीको टिकापुर नगरपालिका१ निवासी ट्याक्टरका सहचालक तपेन्द्र पुन मगर रहेका जिल्ला प्रहरी कार्यालयका प्रहरी प्रवक्ता प्रहरी निरीक्षक नेत्रबहादुर कुवँरले बताए। अनियन्त्रित भएर दुर्घटनामा परेको ट्याक्टर सडकबाट करिब ५ मिटर तल खसेको छ। ट्याक्टर चालक दाङ शान्तिनगर गाउँपालिकाका ६ का रमेश चौधरी भने सकुशल रहेका प्रहरीले जनाएको छ।चालक भने प्रहरी नियन्त्रणमा छन्।
बारामा हुरीले घाइते भएका एक बालकको मृत्यु,वीरगन्ज : गत आइतबार साँझ आएको विनशकारी आँधीहुरीले घाइते भइ उपचार गराइरहेका एक बालकको मङगलबार मृत्यु भएको छ। योसँगै आँधीहुरीले ज्यान गुमाउनेको संख्या २८ पुगेको छ । यसअघि बारामा २६ र पर्सामा एक जना गरी २७ जनाको मृत्यु भएको थियो । वीरगन्जको नेशनल मेडिकल कलेजमा उपचार गराइरहेका बाराको फेटा गाँउपालिका ६ का फिरोज अंसारीका पाँच वर्षीय छोरा फैयाज आलमको मंगलबार मृत्यु भएको हो । नेशनल मेडिकल कलेजको आइसियुकक्षमा गत आइतबार रातिदेखि उपचार गराइरहेका आलमको मंगलबार दिउँसो मृत्यु भएको पर्साका प्रहरी नायव उपरीक्षक अनन्तराम शर्माले जानकारी दिए। पर्साका प्रमुख जिल्ला अधिकारी नारायणप्रसाद भट्टराईका अनु्सार वीरगन्जका विभिन्न अस्पतालमा बारा र पर्साका चार सय जना घाइतेको उपचार भइरहेको छ । पाँचजना घाइतेलाई उपचारका लागि काठमाडौँ लगेको उनले बताए ।
शिवरात्रीदेखि बेपत्ता युवक अझै भेटिएनन्,"धनकुटा : पाख्रिवास नगरपालिका ५ दियालेका आशिष मगर बेपत्ता भएको एक महिना बित्न लाग्दा समेत भेटिएका छैनन्। गत फागुन २० गते शिवरात्री दिन घरबाट निस्किएका उनी अझै घर नआएका उनका भिनाजु टिका भुजेलले बताए। उनका अनुसार शिवरात्रीको दिन बिहानभर घरमा काम गरेर दिउँसो तीन बजे दोकान जान्छु भन्दै उनी हिँडेका थिए। तीन दिनसम्म पनि घर नआएपछि परिवारले इलाका प्रहरी कार्यालय पाख्रिवासमा खोजतलासका लागि उजुरी दिएका थिए। उजुरी दिएपनि प्रहरीले खोजतलासमा चासो नदिएको उनका भिनाजु भूजेलले आरोप लगाए। यता इलाका प्रहरी कार्यालय पाख्रीवासका इञ्चार्ज प्रेमबहादुर कार्कीले उजुरी आएको दिन जिल्ला प्रहरी कार्यालय पठाइएको बताए। जिल्ला कार्यालयमा बुझ्दा खोजी भइरहेको जानकारी पाएको छु। सबैतिरबाट खोजीकार्य हुँदैछ, उनले भने। परिवारले पनि आफ्नै सक्रियतामा पाख्रिवास आसपासका विभिन्न स्थानका साथै छिमेकी जिल्ला भोजपुरको सानो दुम्वा, ठूलो दुम्वा, सदरमुकाम, प्याउली, हिलेभञ्ज्याङ्गको जंगल, जरायोटार लगायतका स्थानमा खोजी कार्य गरिरहेको छ। तर अझै सम्म पनि बेपत्ता युवकलाई भेट्न नसकिएको भूजेलले बताए। एक महिनादेखि बेपत्ता पाख्रिवास नगरपालिका ५ दियालेका आशिष मगर।"
पूर्वराजा ज्ञानेन्द्रद्वारा सुमहात्लुङ मन्दिरमा पूजापाठ (फोटोसहित),"फिदिम : पूर्व राज ज्ञानेन्द्र शाहले पाँचथरको फिदिम नगरपालिका ४ गढीमा रहेको सुमहात्लुङ मन्दिरमा पूजा गरेका छन्। सोमबार साँझ फिदिम आएका शाहले मंगलबार दिउँसो १२ बजे सुमहात्लुङमा मन्दिरमा पूजा गरेका हुन्। फिदिम बजारको मनस्वि होटलमा बसेका शाहलाई भेट्न सयौँको संख्यामा शुभचिन्तकको भीड लागेको थियो। शाह मनस्वी होटलदेखि बजारको ठाडो लाइन हुँदै आहालगैरीसम्म पैदल हिँडेर गएका थिए। शाहको पैदल यात्रामा राष्ट्रिय झण्डा बोकेको सयौं स्थानीय सहभागी भएका थिए। पैदल यात्राको क्रममा 'राजा आउ देश बचाउ, हाम्रो राजा हाम्रो देश प्राणभन्दा प्यारो छ,' भन्ने नाराहरु लगाएको थियो। लिम्बूहरुको शक्तिपीठको रुपमा लिइएको सुमहात्लुङ मन्दिरमा शाहले पूजा गरेका हुन्। पूजापाठमा छोटो समय खर्चिएका शाहले औपचारिक सम्बोधन भने गरेनन्। पूर्व राजाको हैसियतले निजी भ्रमणमा शाह देश दौडाहामा निस्किएको राष्ट्रिय प्रजातन्त्र पार्टी संयुक्तका केन्द्रीय सदस्य सगुन सुन्दर लावतीले जानकारी दिए।'पूर्वराजाको व्यक्तिगत भ्रमण हो,' लावतीले भने 'उहाँले पाँचथरको भ्रमण गर्ने इच्छा जाहेर गरेपछि हामीले समन्वय गरेका हौँ।' शाहलाई पाँचथर ल्याउनका लागि  सय एक सदस्यीय आयोजक समिति गठन गरिएको थियो। राप्रपा र राप्रपा संयुक्तले शाहको भ्रमणको आयोजना गरेका हुन्।"
चार वर्षे बालिकालाई यौन दुव्र्यवहार गरेको आरोपमा ४८ वर्षीय पुरुष पक्राउ,जुम्ला : चन्दननाथ नगरपालिकास्थित चार वर्षीया बालिकालाई यौन दुव्र्यवहार गरेको आरोपमा ४८ वर्षीय पुरुष पक्राउ परेका छन् । चन्दननाथ नगरपालिका४ भारतीवाडाका ४८ वर्षीय श्याम भारतीलाई सोमबार दिउसो पक्राउ गरेको हो । बालिकाका आफन्तले जिल्ला प्रहरीमा बाल यौन दुव्र्यवहारविरुद्ध निवेदन दिएपछि भारती पक्राउ परेका हुन् । प्रहरी निरीक्षक नवीन ओलीका अनुसार पीडित पक्ष आरोपितको दवावमा मिलापत्र गर्न खोजे पनि घटना सार्वजनिक भइसकेपछि प्रहरीको अडानका कारण पीडित पक्षले जाहेरी दर्ता गराएका थिए । ओलीका अनुसार भारतीवाडा टोलस्थित असोक नमुना प्राथामिक विद्यालय परिसरमा लगेर बालिकामाथि यौन दुव्र्यवहार भएको हो । आरोपित भारतीलाई पक्राउ गरी अनुसन्धान भइरहेको प्रहरीले बताएको छ । पीडित बालिकालाई कर्णाली स्वास्थ्य विज्ञान प्रतिष्ठान शिक्षण अस्पताल जुम्लामा स्वास्थ्य परीक्षणपछि आफन्तलाई बुझाइएको छ ।
हावाहुरीको पीडा : पालमुनी सुत्केरी,"बारा : आइतबार साँझको हावाहुरीले बारा र पर्सामा ठूलो क्षति भयो। अहिलेसम्म २८ जनाले ज्यान गुमाइसकेकी छन्। अझै पीडितले राहत र उद्धारलाई पर्खिराखेका छन्। घाइते अस्पतालमा छन् भने बचेका मृतकका परिवार किरियाकर्ममा जुटेका छन्। मंगलबार फेटा गाउँपालिका१ मा पुग्दा यस्तै दृश्य देखिए। हावाहुरीपछि गाँस, बास र कपास सबै गुमाएका स्थानीय राहतको प्रतिक्षामा छन्। सबैका आआफ्नै कथा र पीडा छन्। एक महिनाकी सुत्केरी आफ्नो पीडा सुनाइन्। सुत्केरी खान आएकै बेला उनले बुवा गुमाइन्। ६ दिदीबहिनी मध्ये उनी कान्छी हुन्। अहिले उनी त्रिपालभित्र आफ्नो बुबा गुमाएको पीडासँगै सानो बालकको मुख हेरेर बसेकी छन्। हावाहुरीको बितन्डालाई सुमन ढुंगाना र जितेन्द्र साहले तस्बिरमा कैद गरेका छन्।"
प्रहरीको आग्रह एसईई विद्यार्थीलाई : विप्लव समूह देखे १०० मा फोन गर्नु,"कालिकोट : देशभर विप्लव समुहका कार्यकर्ता पक्राउ परिरहँदा कालिकोटको वस्तुस्थिति भने फरक छ । कालिकोट जिल्ला नै विप्लव समुहको प्रभाव क्षेत्र मानिन्छ । केही साताअघि मात्रै यहाँ दिउसै निकालिएको सडक र्याली र राँके जुलुस, खड्गबहादुर विश्वकर्माको भव्य स्वागत जस्ता कार्यक्रमले पनि विप्लव समुहको प्रभाव पुष्टि हुन्छ । यता प्रहरी र स्थानीय जनप्रतिनिधि भने युवाहरु विप्लव समुहमा लाग्छन् कि भन्नेमा सशंकित देखिएका छन् । हालै एसईई दिएर घर फर्कन लागेका विद्यार्थीलाई प्रहरी र जनप्रतिनिधिले सम्बोधन गर्दै विप्लव समुहमा नलाग्न आग्रह गरे । प्रहरीको आग्रह जिल्ला सदरमुकाम मान्मस्थित महादेव आधारभुत विद्यालयमा परिक्षा दिएर घर फर्कन तयार भएका सय भन्दा धेरै विद्यार्थीलाई प्रहरी र जनप्रतिनिधिले सम्बोधन गरेका थिए । यस क्रममा जिल्ला प्रहरी कार्यालय कालिकोटका प्रमुख डिएसपी विनोद शर्माले विद्यार्थीहरुलाई सार्वजनिक रुपमै गाउँमा विप्लवका नेता देखे प्रहरीलाई खबर गर्न अनुरोध गरे । समुदाय प्रहरी साझेदारी कार्यक्रमको आयोजनाको क्रममा सहभागी भएका एक सय ५० विद्यार्थीलाई प्रहरीले यस्तो आग्रह गरेका हुन् । विद्यार्थीलाई नै लक्षित गरी जिल्लामा प्रहरीले उक्त कार्यक्रम सञ्चालन गरेको थियो । उच्च शिक्षाको तयारी गर्न र उज्वल भविस्यको कामना गर्न पनि प्रहरीले विद्यार्थीलाई आग्रह गरेको थियो । प्रहरी प्रमुख शर्माले भने, कुलतमा नलाग्नु, समाजमा रहेका विभिन्न बिकृतिहरुको बिरुद्धमा उभिनु, उच्च शिक्षा हासिल गर्न तयारीका लागि तयारी कक्षाहरु लिनु, विप्लव समुहमा पनि नलाग्नु, गाँँउमा विप्लव समुहका नेताहरु देखेपछि सय नम्बरमा फोन गरेर प्रहरीलाई खबर गर्नु । एसईई दिने उमेर किशोरावस्थाका विद्यार्थीहरु भएकाले यसमा अभिभावहरुले पनि उनीहरुको भविस्यका लागि सोच्नुपर्ने बताए । गाँउमा विप्लवका नेताहरुले एसईई दिने विद्यार्थीहरुलाई पनि आफ्ना कार्यक्रममा हिडौँ भनेर लगिरहेका छन् । तिमिहरु त्यसमा नजानु, उज्वल भविस्यका लागि सकारात्मक कार्यमा लाग्नुपर्छ । कार्यक्रममा खाँडाचक्र नगरपालिका उपमेयर विजया विष्टले पनि एसईई दिएर घर फर्कन लागेका विद्यार्थीहरुलाई उज्वल भविस्ययको कामना सहित मिठाइ बितरण गरिन् । जिल्ला प्रहरी कार्यालय कालिकोटले जिल्लाका १८ वटै परिक्षा केन्द्रमा समुदाय प्रहरी साझेदारी कार्यक्रमको आयोजना गरी विद्यार्थीहरुलाई बिदाइ गरिएको जनाएको छ । जिल्ला प्रहरी कार्यालयमा कार्यरत प्रहरी निरीक्षक हरिबहादुर बस्नेत लगायत प्रहरी अधिकृतले कार्यक्रममा बोलेका थिए । प्रहरीले जिल्लाका ९ वटै स्थानीय तह, ८२ वटै वडा र २५ वटा माध्यामिक विद्यायमा समिति बनाएर अभियान चलाइरहेको बताइएको छ । अभियान अन्तर्गत जिल्लामा अपराध रोकथाम, शान्ति सुरक्षा तथा सचेतना जगाउन स्थानीय तह, सामुदायिक संस्था तथा विद्यालयसँगको साझेदारीमा विद्यालय तथा समुदायमा सचेतनामुलक कार्यक्रम सञ्चालन गरिरहेको छ । यस वर्ष कालिकोटबाट एसईई परिक्षामा ३ हजार ६ सय ११ जना विद्यार्थी सहभागी भए ।"
बारापर्साका पीडितका लागि म्याग्दीका विद्यार्थीले राहत संकलन गरे,बेनी : बारा र पर्साका हावाहुरी पीडितहरुको राहतका लागि म्याग्दीका विद्यार्थीहरुले आर्थिक सहयोग संकलन गरेका छन् । नेपाल कम्युनिस्ट पार्टी (नेकपा) को भ्रातृ संगठन अनेरास्ववीयु र अनेरास्वीयु क्रान्तिकारीले सदरमुकाम बेनीमा घरदैलो गरेर मंगलबार ६२ हजार ७११ रुपैयाँ सहयोग संकलन गरे । अनेरास्ववीयुका अध्यक्ष सुवास विश्वकर्मा र अनेरास्ववीयु क्रान्तिकारीका यामनाथ पौडेलको नतेृत्वमा दुवै संगठनका विद्यार्थीहरुले बेनीका विभिन्न चोक र मंगलाघाटमा सहयोगको अपिल गर्दै घरदैलो गरेका थिए । संकलित रकम हावाहुरी प्रभावित क्षेत्रमा उद्वारका लागि पुगेका विद्यार्थी नेता प्रकाश पौडेल मार्फत पीडितलाई उपलब्ध गराइने अनेरास्वीयुका जिल्ला सदस्य समिर रोकाले जानकारी दिए ।
"अछाममा चट्याङ लागेर १५ जना घाइते, सातको अवस्था गम्भीर","अछाम : अछाममा सोमबार राति चट्याङ लागेर १५ जना घाइते भएका छन् । हावाहुरीसँगै परेको चट्याङका कारण रामारोशन गाउँपालिका५ स्थित चारजना र पञ्चदेवल बिनायक नगरपालिका९ कालेकाडामा ११ जना स्थानीय घाइते भएका छन् । घाइते १५ जनामध्ये सातजनाको अवस्था गम्भीर रहेको जिल्ला प्रहरी कार्यालय अछामले जनाएको छ । गम्भीर घाइते हुनेमा स्थानीय १४ वर्षीय जगत बोहरा, १९ वर्षीय भिमपुरा दास, ५७ वर्षीय दिर्घे बिक, ४५ वर्षीया ललु बिक, ४० वर्षीया राधिका शाही, १५ वर्षीया कल्पना बोहरा र ५२ वर्षीय बलिराम दास छन् । जिल्ला प्रहरी कार्यालय अछामका अनुसार केही घाइतेको बयलपाटा अस्पताल र केहीको चिल्तडा स्वास्थ केन्द्रमा उपचार भइरहेको छ ।"
मोटरसाइकल दुर्घटनामा एकको मृत्यु,मलंगवा : सर्लाहीको गोडैता नगरपालिका९ रामवन जाने बाटोमा अनियन्त्रित भई मोटरसाइकल पल्टिदा सोमबार साँझ एकजनाको मृत्यु भएको छ। मृत्यु हुनेमा धनकौल गाउँपालिका१ सेखौना टोलका सोगारथ रायको २६ वर्षीय छोरा शुसिल रायको मृत्यु भएको जिल्ला प्रहरी कार्यालय सर्लाहीले जनाएको छ। गोडैताबाट घर जाँदै गरेको मोटरसाइकल रामवन नजिक अनियन्त्रित भई दुर्घटना हुँदा राय गम्भीर घाइते भएका थिए। घाइते रायलाई सर्लाही जिल्ला अस्पताल मलंगवामा समान्य उपचारपछि थप उपचारका लागि बाहिर लैजादै गर्दा उनको बाटोमा ज्यान गएको जिल्ला प्रहरी कार्यालय सर्लाहीले जनाएको छ।
छामेर भेटें छोरी,"काठमाडौं : आइतबार साँझ ७ बजे । स्थान ः पर्सा, जगरनाथपुर । बिस्तारै अँध्यारो बढ्दै थियो । आकाश रिसाए जस्तो लाग्थ्यो । किनकि साँझ पर्दानपर्दै बादलका टुक्राटाक्रीले ठूलो रूप लिँदै थिए । तर जब रातले अधिकार जमाउन थाल्यो, हावाहुरीसँगै पानी पनि पयो । हेर्दाहेर्दै हुरीले वितण्डा मच्चाउन थाल्यो । वरिपरिको केही नदेखिने भयो । निमेषमै फुसका घरहरू लड्न थाले । तिनै घरलाई छिमेकीको तीनतले घरले च्याप्यो । मान्छेहरू हाहाकार गर्न थाले । जीउ जोगाउन सबै भागे । तर पाँच वर्षीया समिना खातुन भाग्न सकिनन् । सायद उनले मेसो पाइनन् । र च्याप्पिइन् । अनि रोइन् । खातुनका दाईदिदी भनी बुवाआमासँगै पछि लागे । घरबाट अलि परको बाटोमा पुगेका मात्र के थिए, खातुनका बाबु मन्सुरी मियालाई सन्तानको याद आयो । र हेरे । तर कान्छी छोरी समिनालाई देखेनन् । उनी आत्तिए । सबै जना पछिपछि आएका होलान् भन्ठानेको थिएँ, उनले भने, नदेखेपछि घरतिर हेरें । अन्धकार थियो । धन्न छोरीको रुवाइ सुनें । र त्यही पछ्याउँदै गएँ । खोज्दै जाँदा उनले केही छिन त छोरीलाई भेटाएनन् । तर पनि उनी छामछुम गर्दै अघि बढे । र बल्लतल्ल छोरी भेटे । तर छोरीलाई खरको छानोले च्यापेको थियो । बिस्तारै त्यसलाई पन्छाए । अनि छोरीलाई काखी च्यापे । अनि भागे । तीन छोरी र एक छोराका पिता मियाले आइतबार राति आएको आकस्मिक हावाहुरीको कहालीलाग्दो अवस्था सम्झिए, सासले बाँचेको जस्तो लाग्थ्यो । तर त्यहाँको अवस्था हेर्दा बाँचिन्छ भन्ने विश्वास लागेको थिएन । हावाहुरीले २८ जनाको ज्यान लिएको छ । टाउकोमा चोट लागेकी छोरी खातुनको टिचिङ अस्पतालको आकस्मिक कक्षमा उपचार भइरहेको छ । उनको स्वास्थ्य अवस्था सामान्य रहेको उपचार संलग्न चिकित्सकले बताए । बाराको भरभरिया गाउँकी ३५ वर्षीया गीतादेवी पटेलले पनि खाना पकाएर राखेकी थिइन् । मजदुरी गरी फर्किएका श्रीमान किशन आराम गरिरहेका थिए । खाना खाने तयारी हुँदै थियो । एक्कासि हुरीबतास बढ्दै आयो । हेर्दाहेर्दै घर भत्कियो । गीतादेवीका दुवै खुट्टा भाँचिए । किसनलाई पनि चोट लाग्यो । पाकेको खाना खाने परको कुरा, ज्यान जोगाउनै सकस भयो, किसनले भने, पाकेको खाना पनि खान पाइएन । हावाहुरीले घर भत्किएको छ । पटेल दम्पतीसहित तीन वर्षीय छोरा अमनको निधारमा चोट लागेको छ । घाइते भएपछि उनीहरूलाई छिमेकीले उद्धार गरी नारायणी उपक्षेत्रीय अस्पतालमा पुयाइएको थियो । त्यसपछि थप उपचारका लागि काठमाडौं ल्याइएको हो । सेनाको स्काई ट्रकबाट घाइते भएकामध्ये सात जनालाई शिक्षण अस्पतालको आकस्मिक कक्षमा भर्ना गरिएको छ । तीमध्ये पाँच जना बारा र दुई जना पर्साका रहेको अस्पतालका कार्यकारी निर्देशक डा प्रेमकृष्ण खड्गाले जानकारी दिए । उपचाररत घाइतेहरू घरवास भत्किएपछि भविष्य सम्झेर चिन्तित छन् । १ हजार ४४ जनालाई आकस्मिक सेवा हावाहुरीमा परी घाइते भएका १ हजार ४४ जनाले आकस्मिक सेवा पाएका छन् । हावाहुरीमा परेर २७ जनाको ज्यान गएको छ । बारा र पर्साका ४ सयभन्दा बढी घाइते भएको स्वास्थ्य तथा जनसंख्या मन्त्रालयले जनाएको छ । नारायणी उपक्षेत्रीय अस्पताल, नेसनल मेडिकल कलेज, तराई अस्पताल वीरगन्ज, कलैया अस्पताल, गण्डकी अस्पताल र वीरगन्ज हेल्थ केयरमा घाइतेहरूको उपचार भइरहेको छ । घाइते भएका ३ सय २३ जनाको काठमाडौंलगायत बारा र पर्साका विभिन्न अस्पतालमा उपचार भइरहेको स्वास्थ्य तथा जनसंख्या मन्त्रालयले जनाएको छ । घाइतेमध्ये बाराका ५९ वर्षीय मोहम्मद मिया, ३५ वर्षीया गीतादेवी पटेल, ३८ वर्षीय किशन पटेल, ३ वर्षीय अमन पटेल, ८० वर्षीय सुरेश पटेल, पर्साका ३३ वर्षीय मनोज अन्सारी र ५ वर्षीया समिना खातुनको उपचार भइरहेको डा खड्गाले जानकारी दिए । नेपाली सेनाको एक र प्रहरीका दुई टोली घाइतेको उद्धारमा परिचालित छन् । प्रधानमन्त्री केपी ओलीले बारा र पर्साका हुरीप्रभावित गाउँको स्थलगत निरीक्षण गरेका छन् । उपप्रधान एवं स्वास्थ्य तथा जनसंख्यामन्त्री उपेन्द्र यादवले समेत घटनास्थलको निरीक्षण गर्दै घाइतेको उद्धार र उपचारमा कमी आउन नदिन निर्देशन दिइसकेका छन् । मन्त्रालयबाट डा रमेश खरेल र डा दीपेन्द्ररमण सिंहको नेतृत्वमा दुईवटा टोली घटनास्थलतर्फ परिचालन गरिएको छ । त्रिभुवन अन्तर्राष्ट्रिय विमानस्थलमा एम्बुलेन्स सेवा पनि तयारी अवस्थामा राखिएको मन्त्रालयले जानकारी दिएको छ । स्वास्थ्य तथा जनसंख्या राज्यमन्त्री सुरेन्द्रकुमार यादवको नेतृत्वमा मन्त्रालयका उच्चपदस्थ पदाधिकारीको बैठक बसेको छ । बैठकले उद्धार र उपचारलाई प्रभावकारी बनाउने निर्णय गरेको छ ।"
असिनापानीले गहुँबाली र तरकारी खेतीमा क्षति,"डोटी : डोटीको पूर्वीचौकी गाउँपालिका र सायल गाउँपालिकाको विभिन्न क्षेत्रमा परेको असिनापानीले अन्नबाली तथा तरकारी खेतीमा ठूलो क्षति पुर्याएको छ।सोमबार राति हावाहुरीसँगै आएको असिनापानीले विशेषगरी किसानले भित्र्याउनै लागेको गहुँबाली तथा तरकारी खेतीमा ठूलो क्षति पुर्याएको छ। रातीको समयमा आएको असिनापानीले पाकेर घर भित्राउने लागेको लाखौं मुल्य बराबरको गहुँबालीमा क्षति पुर्याएको सायल गाउँपालिकाका स्थानीय करन देउवाले बताए। सायलको कौराडी, छपाली, साप्रा, बेटारा लगायतका क्षेत्रहरुमा पूर्णरुपमा क्षति पुर्याएको सायलका डबल साँउदले बताए। साउँदले भने, 'साप्राबेटारा क्षेत्रमा गहुँबाली, तरकारी खेती मात्र नभइ फलफूलका बोटविरुवामा समेत क्षति पुर्याएको छ।' त्यस्तै असिना पानीले पूर्वीचौकी गाउँपालिकामा असिनापानीले क्षति पुर्याएको पूर्वीचौकी गाउँपालिकाका अध्यक्ष दीर्घराज वोगटीले जानकारी दिए।बोगटीले भने, 'ठूलो मात्रामा रहेको असिनापानीबाट कृषकको लाखौ मुल्य बराबरको गहुँबाली तथा फलफूलका बोटबिरुवामा समेत क्षति पुर्याएको छ।'"
धरौटीमा छुटे जीएमसीमा २ कर्मचारी,"पोखरा : तोकिएभन्दा बढी शुल्क उठाएको आरोपमा पक्राउ परेका गण्डकी मेडिकल कलेज (जीएमसी)का २ कर्मचारी १७१७ लाख रुपैयाँ धरौटी बुझाएर रिहा भएका छन्। कलेजका प्रमुख कार्यकारी अधिकृत (सीईओ) सन्तोष खनाल र परीक्षा संयोजक लक्ष्मण शर्मा कास्की अदालतको आदेशमा धरौटी बुझाएर सोमबार छुटेका हुन्। उनीहरुले बैंक ग्यारेन्टीमार्फत धरौटी रकम बुझाएपछि रिहा भएको अदालतका स्रेस्तेदार लोकनाथ पराजुलीले जानकारी दिए। खनाल र शर्मा २ जनासहित कलेजका ११ जनाविरुद्ध ठगी मुद्दा दायर भएको थियो। विद्यार्थीको उजुरीका आधारमा कास्की प्रहरीले उनीहरुलाई फागुन २२ गते पक्राउ गरेको थियो। अध्यक्ष खुमा अर्यालसहित ९ जना अभै फरारै छन्। ठगी मुद्दामा आइतबार र सोमबार भएको थुनछेक बहसपछि न्यायाधीश लालकाजी श्रेष्ठको इजलासले धरौटी लिएर छाड्न आदेश दिएको हो। अदालतको आदेशमा मिसिल संलग्न कागजातबाट भौचरभन्दा बाहेक चिट दिएर रुपैयाँ लिएको, अन्य शुल्क लिन पाउने गरी कुनै निकायबाट निर्णय भई अख्तियारी प्राप्त भएको नदेखिएको, किटानी जाहेरी परेको समेतका मिसिल संलग्न तत्काल प्राप्त कागजातबाट यी प्रतिवादी हाल कसुरदार होइन भन्न मिलेन भनिएको छ। मुलुकी ऐन अदालती बन्दोबस्तअनुसार प्रतिवादी खनाल र शर्माबाट जनही १७ लाख रुपैयाँ धरौटी तोकेर तारिखमा राख्न अदालतले आदेश दिएको छ। खनाल र शर्माको पक्षबाट वरिष्ठ अधिवक्ता निर्मलकुमार कार्की र कृष्णबहादुर थापालगायतले बहस गरेका थिए। सरकारवादी मुद्दामा जिल्ला न्यायाधिवक्ता गुरुप्रसाद वाग्ले र सहायक न्यायाधिवक्ता पूर्ण शर्माले उनीहरुको विपक्षमा पैरवी गरेका थिए। कलेजका ११ जनाविरुद्ध ५ उजुरी परेका थिए। प्रत्येक विद्यार्थीबाट गरी अधिकतम जनही १५ लाख रुपैयाँ अवैध असुल गरेको विद्यार्थीको उजुरी थियो। कलेज अध्यक्ष खुमा अर्याल, प्रिन्सिपल प्राडा रवीन्द्रप्रसाद श्रेष्ठ, लेखाप्रमुख युवराज शर्मा, प्रशासकीय अधिकृत कृष्ण शर्मा, लेखा कर्मचारी हरिमाया पौडेल, कृष्ण घिमिरे र कर्मचारी तीलक पौडेल, कृष्ण पौडेल, विश्वराज घिमिरे फरार छन्। शुल्क बढी लिएको भन्दै विद्यार्थी कलेजविरुद्ध माघ १६ देखि चरणबद्ध आन्दोलन गर्दै आएका छन्। पछिल्लो समया कलेजमा पढाइ चालु भएको छ। कलेजको शिक्षण अस्पतालमा पनि सेवा सुचारु भएको छ। प्रहरीले पक्राउ पुर्जी जारी गरेपछि अध्यक्ष अर्यालले प्रहरीविरुद्ध निषेधाज्ञासहित रिट उच्च अदालत पोखरामा हालेका थिए। तर अदालतले उनको माग बमोजिम अन्तरिम आदेश जारी गरेन।"
मृतकलाई झारफुक,"विराटनगर : कोसी अञ्चल अस्पतालको शवगृहबाट सोमबार बिहान एक महिलाको शव बाहिर निकालियो। आफन्तले फोटो र भिडियो खिच्न रोक लगाए। हातमा सेउला लिई अगरबत्ती बालेका चार धामी उफ्रिँदै शवछेउ पुगेर झारफुक गर्न थाले। उनीहरू थिए, मोरङ जहदा गाउँपालिका४ का ६५ वर्षीय उदयकुमार मण्डल, २८ वर्षीय सञ्जय मण्डल, १८ वर्षीया लीलम मण्डल र लता मण्डल। मृतक थिइन्, जहदाकै वडा नम्बर ७ की ४० वर्षीया भुवनदेवी मण्डल। घरनजिकै आइतबार राति ९ बजे सर्पले देब्रे खुट्टामा डसेपछि उनलाई उपचारका लागि अस्पताल ल्याइएको थियो। राति १० बजे उनलाई चिकित्सकले मृत घोषणा गरेका थिए। धामीले भने जसरी पनि भुवनदेवीलाई बचाएरै छाड्ने वाचा गर्दै भीड र आफन्तलाई ढाडस दिइरहेका थिए। परिवारकै सदस्यले सामूहिक रूपमा झारफुक गर्न लगाएका रहेछन्। बिहान ८ बजे सुरु भएको झारफुक लगातार तीन घण्टा चलेको थियो। मृतकलाई धामीले बचाउने कुरा सुनेर हेर्न आएको विराटनगरका पुरुषोत्तम अधिकारीले बताए। डाक्टरले मृत्यु भइसक्यो भन्दा पनि धामीले बचाउन सक्ने भन्ने अचम्मको कुरा सुनियो, उनले भने, त्यही भएर आश्चर्य मान्दै यी सबै जना जम्मा भएका हुन्। जीवित रहेकी महिलालाई डाक्टरले मरेको बनाइदिएको भन्दै धामीहरू अस्पतालबाट बाहिरिएका थिए। त्यसपछि कर्मचारी र प्रहरीले शव शवगृहमै हुलेका थिए। परिवारका सदस्यले गाउँमै लगी झारफुक गरेर बचाउने भन्दै शव जिम्मा लगाउन दिनभर आग्रह गरिरहेका थिए। हामीले तीन घण्टासम्म जोखना हेर्दा भुवनदेवीको मृत्यु भएको देखेनौं। सर्पले डसेर यस्तो हुँदैन, ६५ वर्षीय उदयकुमारले भने, बोक्सीले अप्ठेरो बनाएको हामीले पायौं। अलिक समय लिएर झारफुक गर्दा ठीक भइहाल्छ। सर्पको विष झार्न झारफुक गरेको उनले सुनाए। टुनामुनाचाहिँ फुकाउन नसकिएको दाबी उनले गरे। झारफुक गरेर बचाउने भन्दै आफन्तले आइतबार राति पनि जिद्दी गरेका थिए। धेरै नेता र चिनेजानेका पहुँचवालाबाट पनि प्रहरी अधिकारीलाई फोन आएको थियो। तर, प्रहरीले शव लैजान दिएन। सर्पले डसेको दुई घण्टाभित्र धामीकहाँ पुयाउन पाए बचाउन सकिने मृतकका देवर मनोज मण्डलले बताए। सर्पले डसेकालाई धामीले विष झारेर निको पारिरहेका छन्। हामीलाई पनि राति १२ बजेसम्म पुयाउन सकियो भने भाउजूलाई बचाउन सकिन्छ भन्ने लागेको थियो, उनले भने, तर, प्रहरीले झारफुक गर्न लैजान दिएन। धेरै आग्रह गर्दा पनि राति भएको भन्दै धामीहरू अस्पताल आउन मानेनन्। धामीले दुई दिनभित्र पनि बचाउन सकिने बताएपछि चार जनालाई अस्पतालमै ल्याइएको भुवनदेवीका श्रीमान् विनोद मण्डलले बताए। धामीले मरेको छैन भनेको कुरामा विश्वास लागेको उनले सुनाए। गाउँमै लगेर झारफुक गर्न पाए निको पार्न सकिन्थ्यो कि भन्ने आस छ, उनले भने, गाउँ लैजाने कुरामा अस्पताल र प्रहरी बाधक बने। उनका अनुसार गाउँमा सर्पले डस्दा अस्पताल लगिँदैन। भने, सर्पले डसेको भन्ने थाहा पाएको भए म अस्पताल ल्याउन दिन्नथें। भाइहरूले ल्याएछन्। भुवनदेवीको दाहिने पैतालामा चोट लागेको छ। मोटरसाइकलमा चढाउने र ओराल्ने क्रममा घिस्रिएर चोट लागेको उपचारमा ल्याएकाहरूले बताए। एउटा खुट्टामा सर्पले डस्ने र अर्कोमा चोट लाग्ने विषयले घटनाको अनुसन्धान गर्न आवश्यक देखिएको मोरङ प्रहरी प्रमुख एसपी मनोजकुमार केसीले बताए। स्वाभाविक मृत्युबाहेक सबै घटनामा शवको पोस्टमार्टम गर्नुपर्छ। त्यहीमाथि यो घटना सर्पले डसेर भएको भनिएको छ, उनले भने, अस्वाभाविक घटनामा जसले जे भने पनि प्रहरीले कानुनी प्रक्रिया पूरा गर्छ। उनका अनुसार धामी लगाउन पाए बाँच्ने भनेपछि सामाजिक रीति पूरा गर्न प्रहरीले सहजीकरण गरेको हो। धामीले हाम्रो मान्छे बचाइदिन्छ भन्दै धेरैले भने, उनले भने, भोलिका दिनमा कुनै विवाद नआओस् भनेर धामीझाँक्रीलगायतको रीतिरिवाज र आफन्तको इच्छा पूरा गर्न दिएका हौं। अस्पतालका डाक्टर पुरनचन साहले ती महिलाको मृत्यु अस्पताल ल्याउनासाथ भएको सुनाए। गोमनले डसेको हुन सक्ने उनले आशंका गरे। सर्पको विष झारेर धामीझाँक्रीले बचाउन सक्छन् भन्ने कुरा अन्धविश्वासको पराकाष्ठा हो, उनले भने, सर्पले डसे तत्काल स्वास्थ्य संस्था वा अस्पतालमा लगिहाल्नुपर्छ। धामीझाँक्रीको भर नपरी चाँडो अस्पताल पुयाउन सके घाइतेलाई बचाउन सकिने उनको भनाइ छ। शव पोस्टमार्टम गरेर सोमबार साँझ परिवारका सदस्यको जिम्मा लगाइएको प्रहरीले जनाएको छ।"
"हुम्ली नागरिकका दुःख : सडक छैन, जहाजले बोक्दनन्","सुर्खेत : हुम्ला अहिले पनि राष्ट्रिय सडक सञ्जालमा जोडिएको छैन। हुम्लालाई प्रदेश राजधानी सुर्खेतसँग जोड्ने एक मात्र विकल्प हवाई यातायात हो। तर, त्यो सर्वसाधारणको पहुँचमा छैन। विमान कम्पनीले कार्गो मात्र बोक्ने र यात्रुलाई बोक्न नमानेपछि हुम्लीहरू सुर्खेत र नेपालगञ्जमा अलपत्र पर्दै आएका छन्। यात्रुभन्दा कार्गो सामान ओसार्दा दोब्बर फाइदा हुने भएपछि विमान कम्पनीले अहिले सामान मात्र ओसार्दै आएका छन्। जसकारण विभिन्न कामले प्रदेश राजधानी सुर्खेत आएका हुम्लाका बासिन्दा घर जान पाएका छैनन्। जहाजले बोक्न नमानेपछि दुई महिनादेखि दर्जनौं हुम्ली नागरिक सुर्खेतमै अलपत्र परेको हुम्ली एकता समाजले जनाएको छ। बिरामीको उपचार गर्न आएकाहरू पनि सुर्खेतमै अलपत्र छन्। जहाजले लैजान नमानेकै कारण अधिकांश हुम्लीको खर्चसमेत सकिएको छ। निजी विमान कम्पनी सीता एयर, तारा एयर र समिट एयरले सुर्खेतबाट हुम्ला उडान गर्दै आएका छन्। तर, यी विमान कम्पनीले कार्गो मात्र ओसार्ने र यात्रु बोक्न नमानेपछि हुम्लाका बासिन्दा थप निरास बनेका हुन्। दिनहुँ विमानस्थलसम्म पुगे पनि जहाजले आफूहरूले लैजान नमान्ने गरेको हुम्ली एकता समाजका कलबहादुर लामाले बताए। मान्छेको भाडा पाँच हजार छ तर कार्गो बोक्दा १२ हजारसम्म भाडा लाग्छ, लामाले भने, दोब्बर बढी फाइदा हुने भएका कारण पनि विमान कम्पनीले मान्छे बोक्न मान्दैन, हामीले घर जान नपाउने भयौं। सडक पुगेको छैन, हिँडेर जाँदा एक महिनाभन्दा बढी समय लाग्छ, हुम्लाका प्रेमबहादुर लामाले भने, जहाजले कार्गो मात्र बोक्छन्, हामीले हारगुहार गर्दा पनि लैजान मान्दैनन्। हामीलाई घर पुग्नै मुस्किल भयो, हाम्रा लागि राज्य नै छैन। आफूहरूले बारम्बार आग्रह गर्दा पनि विमान कम्पनीले यात्रु बोक्न नमानेको र प्रदेश सरकारले समेत कुनै चासो नदिएको उनको गुनासो छ। पहुँच भएकाहरू कार्गो उडानमै जाने गरे पनि सर्वसाधारण भने महिनौंदेखि घर जान नपाएको जयबहादुर रोकायले बताए। उनले भने, प्रदेश भएर हामीले के पायौं ? राजधानी आउन र जानै यस्तो हालत छ। हाम्रा लागि जहाज चढ्नै सकस छ, सुर्खेतमै अलपत्र परियो। हुम्ली एकता समाजका अनुसार अहिले हुम्लामा दर्जनांै नागरिक सुर्खेतमा अलपत्र परेका छन्। ०००प्रदेश सरकारसँग हारगुहार००० कार्गो मात्र ओसार्दै आएका विमान कम्पनीले यात्रु बोक्न नमानेपछि हुम्ली नागरिकले प्रदेश सरकारसँग हारगुहार गरेका छन्। तर, उनीहरू घर जान पाएका छैनन्। प्रदेश सरकारले भने नागरिक उड्डयन संघीय सरकारमातहत रहेकाले केही गर्न नसक्ने जवाफ दिएको छ। यद्यपि, हुम्ली नागरिकले सातामा एउटा मात्र भए पनि एउटा उडान यात्रु बोक्ने गरी व्यवस्था मिलाइदिन माग गरेका छन्। हुम्ली एकता समाजका कलबहादुर लामाले भने, आजसम्म सडक पुगेको छैन, जहाज चाहिएको हामीलाई हो। तर, पहुँचवालाले मात्र जहाज चढेका छन्, अब नेपाल एयरलाइन्सको जहाजले हुम्लामा अनिवार्य उडान गर्नुपर्छ। यसका लागि प्रदेश सरकारले पहल गरिदिनुपर्ने उनको माग छ। सातामा एक दिन यात्रु बोक्छौं यात्रु नबोकेको भन्दै हुम्लाका नागरिकले सुर्खेतमा आन्दोलन नै गरेपछि निजी विमान कम्पनी सातामा एकदिन यात्रु बोक्न सहमत भएका छन्। सीता, तारा र समिट एयरले सातामा एक दिन यात्रु बोक्ने प्रतिबद्धता जनाएका हुन्। बाँकी दिन कार्गो बोक्ने र हप्तामा एक दिन यात्रु ओसार्न आफूहरू तयार रहेको समिट एयरका चन्द्र शाहीले बताए। नागरिक उड्डयन कार्यालय सुर्खेतका प्रमुख विनोद पन्तले भने, मानवीयता नै ठूलो हो, मान्छेले पहिलो प्राथमिकतामा पर्नुपर्छ। अब सातामा एक दिन यात्रु बोक्न विमान कम्पनी सहमत भएका छन्, यसले हुम्लाका नागरिकलाई सहज हुनेछ।"
प्राइम बैंकमा आगलागी हुँदा ७ लाखको क्षति,संखुवासभा : जिल्लाको सभापोखरी गाउँपालिकामा रहेको प्राइम कमर्सियल बैंकको शाखामा मंगलबार बिहान आगलागी हुँदा करिब ७ लाख बराबरको क्षति भएको छ। बिहान ६ बजे विधुत् सट भएर आगो लागेको प्रहरी कार्यालयका प्रहरी निरीक्षक सन्तोषकुमार राईले जानकारी दिए। सभापोखरी६ देवाल लाइनमा रहेको बैंकको शाखामा आगालागी हुँदा करिब ७ लाख रुपैयाँ क्षति भएको प्रहरी निरीक्षक राईले जानकारी दिए। आगलागीबाट कार्यालयको कम्प्युटर प्रिन्टर तथा फर्निचरलगायतका सामान जलेर नष्ट भएको भएको छ। विकास तामाङको २ तले घरको भुइतल्लामा रहेको प्राइम कमर्सियल बैंकमा अचानक बिजुलीको तार सर्ट भई आगोलागी भएको जनाइएको छ । आगो स्थानीय र प्रहरी करिब २० मिनेटमा नियन्त्रणमा लिएकाले ठूलो क्षति नभएको राईले बताए।
"आँगनमा श्रीमतीको शव, बुहारीको अस्पतालमा, ११ महिने नातिलाई फुल्याउँदै रामसुरत","बारा(फेटा) : बाराको फेटा गाउँपालिका१ भलुहीभरवलीयाका ११ महिने बालक रंजित दास सोमबार आमा खोजिरहेका थिए।छिन् छिनमा उनी रुन्थे।उनका हजुरबुवा रामसुरत दास फकाउँदै दूधदानीबाट दूध चुसाउँदै थिए।रंजितकी आमा रुना देवी ११ महिने छोरालाई छोडेर आइतबार साँझ भीषण हावाहुरीमा बिलिन भइन्। उनको शव अस्पतालमा राखिएको छ।यतिखेर रंजित आमाको काख खोजिरहेका छन्।रंजितकी आमा हावाहुरीले घर भत्काउँदा काठ लागेर घाइते भएकी थिइन्।उपचारको क्रममा ३२ वर्षीया रिनादेवीको वीरगंजमा मृत्यु भयो। रामसुरत की ५० वर्षीया श्रीमती मोतीसार देवीको पनि मृत्यु भएको छ।उनको शव साँझसम्म भत्किएको झुपडी छेउमा तन्नाले छोपेर राखिएको थियो। श्रीमतीको शव लिन वीरगंज गएका छोरा भीम दास साँझसम्म फर्किएका थिएनन्।रामसुरत पहाडी जिल्ला गोर्खामा मजदुरी गर्न गएका थिए। आइतबार साँझ श्रीमती र बुहारीको घर भत्किएर मृत्यु भएको खबर पाएपछि उनी सोमबार बिहान गाउँ आइपुगेका हुन्। भत्किएको झुपडी छेउमा राखिएको उनकी श्रीमतीको शव कुर्न रौतहटबाट छोरी मीनादेवी आइपुगेकी छिन्।उनी आमाको शव हेर्दै माइतीको घर भत्किएर लथालिङ्ग भएको सरसमान लताकपडा बटुल्दै थिइन्। आइतबार बेलुका खाना पकाउने बेला थियो।घरमा ५ जना थिए। एक्कासी आएको हावाहुरीले घर भत्कायो।स्थानीयका अनुसार करिब ५ मिनेट आएको हावाहुरीले क्षणभरमै तहसनहस बनायो। रामसुरतको घर वीरगंजदेखि कलैया जाने सडक नजिकै भलोही टोलमा छ। राहत लिएर विभिन्न संघसंस्था ,सुरक्षा र सरकारी निकाय यहाँ पुगेका छन्।सबै उनको भत्किएको घरमा पुगेका छन् तर उनले राहत पाएका छैनन्। श्रीमतीको शव उठाउन पनि सकेका छैनन्। छोरा भीम बुहारीको शव लिन वीरगंज गएको र गाउँका मानिस पनि घाइते भएर उपचार गराउन वीरगंज गएकाले श्रीमतीको शव साँझसम्म पनि दाहसंस्कार गर्न नसकेको राम सुरतले बताए।उनले भने, 'घर भत्कियो, श्रीमती र बुहारीको मृत्यु भयो, नाती र नातिनी आमा खोजिरहेका छन्।' सबै तस्बिर : राजकरण महतो र फणि महत।"
कहालीलाग्दो त्यो एक मिनेट,"बारा : बारा फेटा गाउँपालिका१ भलुई भरवलियाका शिवजी राउत जयसवालले आइतबार परिवारसँग रमाउँदै खाना खाए । सदाझैं खाना खाएपछि उनले परिवारका सदस्यलाई सुत्न पठाए र आफू पनि सुत्ने तरखरमा लागे । अचानक उनका अगाडि यस्तो विपत् आइलाग्यो, जसले एकछिनअघिको खुसीलाई एक मिनेट मै शोकमा बदलिदियो । सामान्य वर्षा र हावाले भयानक रूप लिँदा सुत्ने तरखरमा रहेका जयसवाल परिवार घरविहीन बन्न पुग्यो । त्यति मात्र होइन, भुमरीसहितको भीषण हुरीले घर भत्काउँदा उनकी भाउजू मनरमा देवी जयसवालको तत्काल निधन भयो । परिवारका अन्य सदस्यको ज्यान जोगिए पनि त्यो क्षण आफ्ना लागि कहालीलाग्दो बनेको उनी बताउँछन् । उनले भने, खुसीका साथ बसिरहेको परिवारलाई हावाहुरीले एक मिनेटमै तहसनहस बनाइदियो । घर उजाडिएको पीडाले उनी भावविह्वल छन् । खाना खाँदै गर्दा च्यापिइन् कुसिया फेटा गाउँपालिका७ पुरैनियामा अढाई वर्षीया बालिका कुसिया खातुन खाना खाँदै थिइन् । उन बसेको घरको पर्खालले उनलाई किच्यो । उनलाई घरको पर्खालले थिचिदियो । आमा नजमुन नेसहाले तीन छोरी मनि, साहिल र रेसमा खातुनलाई घरबाट निकालेर बचाइन् । तर कुसियालाई बचाउन सकिनन् । तीनै छोरी र नजमुन घाइते छन् । उनीहरूको अस्पतालमा उपचार भइरहेको छ । बसेको घरकै पर्खालको इँटाले बच्चीलाई थिच्यो । निकाल्दा मरिसकेकी थिइन्, स्थानीय मोहमद हारुलले भने । कुसियाको शव पोस्टमार्टमका लागि अस्पताल लगिएको छ । कुसियाका बुबा मेहोरोदिन मियाँ मजदुरी गर्न साउदी गएका छन् । ०० टोलमा शव उठाउने मान्छे छैन फेटा गाउँपालिका१ भलुही भरवलियाका एघारमहिने बालक रञ्जित दास सोमबार आमा खोजिरहेका थिए । उनी छिनछिनमा रुन्थे । हजुरबुबा रामसुरत फकाउँदै दूधदानीमा दुध चुसाउँथे । रञ्जितकी आमा रुनादेवीको हावाहुरीमा मृत्यु भएको छ । रुनादेवी हावाहुरीले घर भत्काउँदा काठले लागेर घाइते भइन् । उपचारका क्रममा ३२ वर्षीया उनको वीरगन्जमा मृत्यु भयो । रामसुरतकी ५० वर्षीया पत्नी मोतीसार देवीको पनि मृत्यु भएको छ । उनको शव भत्किएको झुपडीछेउमा तन्नाले छोपेर राखिएको थियो । पत्नीको शव लिन वीरगन्ज गएका छोरा भीम दास साँझसम्म फर्किएका थिएनन् । रामसुरत गोर्खामा मजदुरी गर्न गएका थिए । पत्नी र बुहारीको मृत्यु भएको खबर पाएपछि उनी सोमबार बिहान गाउँ आइपुगेका हुन् । भत्किएको झुपडी छेउमा राखिएको मोतीसार देवीको शव कुर्न रौतहटबाट २२ वर्षीया छोरी मीनादेवी आइपुगेकी छिन् । रामसुरतले पत्नीको शव पनि उठाउन सकेका छैनन् । गाउँका मानिस घाइते भएर उपचार गराउन वीरगन्ज गएकाले पत्नीको दाहसंस्कार गर्न नसकेको रामसुरतले बताए । उनले भने, घर भत्कियो, पत्नी र बुहारीको मृत्यु भयो । नातिनातिना आमा खोजिरहेका छन् । बस्तीका हरिदास तत्माको पनि घरमा च्यापिएर मृत्यु भएको छ । टोलमा ५० भन्दा बढी घर भत्किएका छन् । शिवजी, नजमुन र रामसुरत मात्र हैन, हुरीले वितण्डा मच्चाएको फेटाकै पुरैनिया, गमरिया, धर्मनगर, प्रसौनी गाउँपालिका र परवानीपुर गाउँपालिकाका सयांै परिवार यस्तै पीडामा छन् । २७ जनाको ज्यान जाने गरी आएको कहालीलाग्दो हुरीका कारण झन्डै चार हजार घरपरिवार विस्थापित भएका छन् । घाइते चार सयभन्दा बढीको कलैया अस्पताल, वीरगन्जको नेसनल मेडिकल कलेज र नारायणी अस्पतालमा उपचार भइरहेको छ । खाटमुनि लुकेर ज्यान जोगायौं रातिको समयमा भीषण हुरी चलेपछि बस्तीमा भागदौड मच्चिएको स्थानीयले बताए । कतिपयले भागेर ज्यान जोगाए । भाग्न नसकेका च्यापिएर मरे । फेटा १ का श्यामनारायण पटेलले हुरीले घर हल्लाउन थालेपछि ज्यान जोगाउन खाटमुनि लुकेको बताए । बाहिर निस्केर भाग्न सक्ने अवस्था थिएन । हामीले भूकम्प आएझंै महसुस गयौं, पटेलले भने, छोराछोरी चिच्याउन थालेपछि सबैलाई खाटमुनि लुकाएँ । घरको माथिल्लो भाग मात्रै भत्किएकाले क्षति हुन पाएन । गाउँका बासिन्दा सोमबार दिनभर त्रसित थिए । चापाकल पुरिँदा स्थानीयले पानी पिउन पाएका छैनन् । कतिपयले आइतबार साँझदेखि केही खानेकुरा पाएका छैनन् । भग्नावशेषअगाडि मृतकका परिवारको रुवाबासी चलेको थियो । विद्युत् अवरुद्ध हुँदा रातको समयमा उद्धार गर्न निकै कठिन भएको सुरक्षा निकायले जनाएको छ । नेपाली सेना, नेपाल प्रहरी र सशस्त्र प्रहरी रातभर सक्रिय भए । घाइते सबैलाई राति नै अस्पताल पुयाइयो । हुरीले बिजुलीको पोल र रुख ढल्दा बढी क्षति भएको बाराका प्रहरी उपरीक्षक सानुराम भट्टराईले बताए । प्रधानमन्त्रीले गरे हवाई निरीक्षण प्रधानमन्त्री केपी शर्मा ओलीले प्रभावित क्षेत्रको हवाई निरीक्षण गरेका छन् । उनले वीरगन्जस्थित अस्पतालमा उपचार गराइरहेका घाइतेसँग भेट गरे । प्रदेशका २ का मुख्यमन्त्री लालबाबु राउत, भौतिक पूर्वाधार विकासमन्त्री जितेन्द्र सोनलसहित प्रदेश सरकारका सबै मन्त्री घटनास्थल पुगेका थिए । मन्त्री सोनलले घाइतेको उपचार र बसोबासको व्यवस्था प्रदेश सरकारले गर्ने बताए । अहिले हामीले घाइतेको उपचार र विस्थापित परिवारलाई सकेसम्म राहतका लागि प्रयास गरेका छांै, उनले भने, हुरीले भत्काएको सबै परिवारको घर प्रदेश सरकारले बनाउनेछ । राहत संकलन तीव्र फेटा गाउँपालिका र प्रसौनी गाउँपालिकाले विस्थापित परिवारलाई खानेकुराको व्यवस्था गरेका छन् । रेडक्रसलगायत संघसंस्थाले राहत संकलन कार्य तीव्र पारेका छन् । धुर्मुस सुन्तली फाउन्डेसनका अध्यक्ष सीताराम कटेल धुर्मुसले बारा आएर प्रभावित क्षेत्रमा राहत वितरण गरेका छन् । उनले चार सय थान त्रिपाल, ९ क्विन्टल चामल र चार सय कार्टुन चाउचाउ स्थानीय तहलाई हस्तान्तरण गरे । हुरीले घर भत्किँदा पुरैनियामा ज्यान गुमाएका ९ जनामध्ये सात जनाको स्थानिय कबरस्तानमा सामूहिक दाहसंस्कार गरिएको छ ।"
राहत वितरण र उद्दारमा धुर्मुस र रवि,"पुरैनिया: हुरीले बितण्डा मच्चाउँदा घरबारविहीन भएका बारा पुरैनियाका पीडितलाई कलाकार सीताराम कट्टेल 'धुर्मुस' र सञ्चारकर्मी रवि लामिछानेले राहत वितरण गरेका छन्। हुरीले बढी प्रभावित पुर्याएको फेटा गाउँपालिका६ को पुरैनिया पुगेर कलाकार धुर्मुसले राहत वितरण गरेका हुन्। सोमबार दिउँसो बारा आएका धुर्मुसले ४ सय थान त्रिपाल, ९ क्विन्टल चामल र ४ सय कार्टुन चाउचाउ पुरैनियाका वडाअध्यक्ष जाकिर हुसेनलाई हस्तारन्तरण गरे। कलाकार धुर्मुसले प्राकृतिक विपतिबाट भएको यस्तो क्षतिमा थोरै भएपनि सहयोग गर्न सकिन्छ कि भनेर राहत लिएर बारा आएको बताए। उनले प्रभावित क्षेत्रमा आएर पीडितको अवस्था हेर्दा अत्यन्तै दुःख लोको प्रतिक्रिया दिए। 'घटनाबाट अकल्पनीय क्षति भएको छ, थुप्रै वस्ती विनास भएका छन् र मानिसको बिचल्ली भएको छ,' धुर्मुसले भने,'यस्तो अवस्थामा राहतका लागि जुट्न सबैलाई आग्रह पनि गर्न चाहन्छु।' यसैगरी सञ्चारकर्मी रविले पनि पुरैनिया क्षेत्रमा राहत वितरण गरेका छन्। घटनाबाट ठूलो जनधनको क्षति भएको र थुप्रै स्थानीयको घर उजाडिएपछि राहत लिएर बारा आएको रविले बताए। उनले सोमबार साँझ पुरैनिया क्षेत्रमा राहत वितरण गरेका हुन्। यसैगरी सिमराका स्थानीय युवाले पनि पुरैनिया क्षेत्रमा राहत वितरण गरेका छन्। सिमरा फाउण्डेसन, होटल व्यवसायी संघ र हाम्रो समन क्याम्पलगायत स्थानीय युवाले राहत संकलन गरी पुरैनिया क्षेत्रमा वितरण गरेको सिमराका युवा त्रिलोक ठकुरीले जानकारी दिए। यसैगरी हुरी प्रभावित क्षेत्र पुरैनिया, भलुई भरवलियालगायतका स्थानमा राहत वितरणका लागि विभिन्न सामाजिक संघसंस्था आउनेक्रम जारी छ।"
पाँच टन खाद्यान्न र हजार थान त्रिपालसहित बारामा वाईसीएल,"बारा : सत्तारुढ दल नेकपाको भातृसंगठन वाईसीएल नेपाल राहात सामग्री बोकेर बाराको हावाहुरी प्रभावित क्षेत्रमा पुगेको छ । वाईसीएलका अध्यक्ष रामप्रसाद सापकोटा 'दीपशिखा' नेतृत्वको टोली आइतवार बिहानै प्रभावित क्षेत्र पुगेर उद्दार थालेको हो । देशैभरका संगठनका सदस्यहरूबाट सहयोग संकलन गरी प्राभावित क्षेत्रमा वितरण गर्न पुगिरहेको अध्यक्ष दीपशिखाले बताएका छन् । वाईसीएलका महासचिव सुवोधराज शेर्पालीका अनुसार सोमवार नेकपाका अध्यक्ष पुष्कमल दाहाल प्रचण्डको हातबाट अति प्रभावित क्षेत्रहरू पुरैनिया, भरवालिया र भुलहीमा राहात सामाग्री वितरण गरिनेछ। यसैगरी सहयोग संकलन जारी रहेकाले बाँकी क्षेत्रमा पनि राहात पुर्याइने दीपशिखाले बताएका छन् ।"
कलंकी स्यूचाटार पुलमुनि युवकको शव भेटियो,काठमाडौं : राजधानीको चक्रपथकै पुलमुनी नदेखिने गरी फालिएको अवस्थामा एक युवकको शव भेटिएको छ। चक्रपथको कलंकीस्वयम्भू सडकखण्ड अन्तर्गत स्यूचाटार पुलमुनी मंगलबार बिहान अन्दाजी ३०३५ वर्षीय युवकको शव भेटिएको हो। फोहोरमा प्लास्टिक संकलन गर्ने सडक बालकलले फोहोरले छोपेको अवस्थामा शव देखेपछि हल्लाखल्ला भएको थियो । त्यसलगत्तै पुगेको प्रहरीले शव घेरा हालेर अनुसन्धान सुरु गरेको छ । युवकको घाटी र कम्बरमा धारिलो हतियार प्रहार गरेको देखिन्छ । उनको पेट क्षतविक्षत हुनेगरी काटिएको छ । प्रहरीले कसैले हत्या गरेर फालेको आशंका गरेको छ । अनुहार प्रष्ट भए पनि मृतक युवाको शरीरमा भने चोट देखिन्छन्। नेपाल प्रहरीको अपराध अनुसन्धान महाशाखाको टोली घटनास्थलमा पुगिसकेको छ । मृतक युवाको पहिचान हुन बाँकी रहेको प्रहरीको भनाइ छ।
