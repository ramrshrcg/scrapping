शीर्षक,विवरण
मेलम्चीमा छानबिन हुनुपर्छ,"मेलम्ची ठेकेदार सीएमसीको भुक्तानी रोकी सिंगो आयोजनाको भविष्य अन्योल बनाउने खानेपानी सचिव गजेन्द्र ठाकुर सरुवामा परेका छन्। तर पदबाट हटेसँगै उनले खानेपानी मन्त्रीमाथि गम्भीर आरोप लगाएका छन्। खानेपानीमन्त्री बीना मगरले सीएमसीलाई गैरकानुनी रूपले भुक्तानी दिन दबाब दिएको र आफूले त्यो रोकेको जिकिर पनि उनले गरेका छन्। उनको प्रस्टीकरण र आरोपमा कति सत्यता छ त्यसको छानबिन हुनैपर्छ। छानबिन नहुने हो भने यस्ता गम्भीर प्रश्न अनुत्तरित रहने मात्र नभई सचिव ठाकुरका बदमासी पनि ढाकछोप हुनेछ। अख्तियार दुरुपयोग अनुसन्धान आयोगले छानबिन गरी ठूला आयोजनाभित्रका अनियमिततामा प्रहार गर्न सक्नुपर्छ। पछिल्लो समयमा प्रधानमन्त्री केपी शर्मा ओली र मन्त्री मगरले सचिवको कुनियत र चुतर्याईं बुझेपछि सचिव ठाकुरको सरुवा भएको हो। ठेकेदारले आफ्ना जायज माग पूरा हुनुपर्ने र शान्तिसुरक्षाको प्रत्याभूति सरकारले गर्नुपर्ने सर्त पूरा भए मात्र काममा फर्कने पत्राचार गरेको थियो। तर सचिव ठाकुर जसरी पनि सीएमसीलाई काम गर्न नदिने बरु नयाँ ठेक्का गर्ने दाउमा थिए। नयाँ ठेक्का गर्दा सरकारलाई अर्बाैं सोभै घाटा पर्ने त थियो नै, साथै मेलम्ची पूर्णरूपमा सम्पन्न हुन अर्काे तीन वर्ष लाग्ने थियो। सरकारले सीएमसीलाई नै पुनः काममा फर्काउन जुन प्रयत्न गरेको छ, त्यो राष्ट्रहितमा छ। सीएमसीले भुक्तानी नपाए काम छाडिदिने औपचारिक जानकारी सरकारलाई गराएकै हो। तर मेलम्ची बोर्डको अध्यक्षसमेत रहेका सचिवले मेलम्ची आयोजनाले पटकपटक बोलाएको बोर्ड बैठकमा अनुपस्थित भएर सरकारलाई असहयोग गरेका थिए। सचिवको गलत काम र अभ्यासलाई साथ दिँदै आयोजना पछि धकेल्न मद्दत गर्ने आयोजना प्रमुख सूर्यराज कँडेलको पनि हात रह्यो। नयाँ ठेक्का गर्दा सीएमसी अन्तर्राष्ट्रिय अदालतमा जाने निश्चित थियो। उसको धरौटी विनाकारण जफत भएको छ। भुक्तानी रोकिएको छ। सरकार तल परेको छ। यो अवस्थामा उसले अन्तर्राष्ट्रिय अदालतबाट मुद्दा जित्ने सम्भावना पनि प्रबल थियो तर सरकारले उसको जायज भुक्तानी दिएर उसैलाई काममा लगाउने जुन प्रयास गरेको छ, यो स्वागतयोग्य हो। सचिव ठाकुरको मन्त्रालयमा दण्डहीनता मौलाउँदै गएको थियो। आर्थिक वर्षको आखिरी दिनमा उनले दुई अर्ब ५४ करोड रुपैयाँ रकमान्तर गरे। हतारहतारमा गरिएको करोडौं रुपैयाँ केमा खर्च गरियो, त्यसको अब छानबिन हुनुपर्छ। सचिव ठाकुरको कुशासनको हद कतिसम्म थियो भने सरकारका सहसचिवजस्तो प्रथम श्रेणीका चारचारजना अधिकृतलाई लामो समयदेखि कुनै जिम्मेवारी नै नदिई कर्तव्यविमुख बनाउँदै आएका थिए। सचिव ठाकुरसित स्वार्थ नमिलेपछि जिम्मेवारविहीन बनाइएकामध्ये एकजना सहसचिव राजनराज पाण्डेले गत माघ ७ मा आफ्नो कार्यसम्पादन मूल्यांकनमा माननीय मन्त्रीज्यू र श्रीमान् सचिवज्यूबाट म घुस नखाने कर्मचारीलाई कुनै पनि कामको जिम्मेवारी नदिइएको हुँदा काम गर्न नपाएको उल्लेख गरेका थिए। पाण्डेसहित चारजना सहसचिव दायित्वविहीन छन्। दण्डहीनता मौलाएपछि ठाकुर प्रवृत्तिले हौसला पाउँछ। काम गर्न नसक्ने मन्त्री हुन् कि सचिव तिनीहरू कारबाहीको भागीदार बन्नैपर्छ। यसमा प्रधानमन्त्रीले समय गर्न नसक्नेहरूबारे सोधखोज गरी कारबाही गरेको खण्ण्डमा मात्र सुशासन कायम हुन सक्छ।"
पोखरामा पत्रकार महासंघको केन्द्रीय साधारणसभा,"पोखरामा बिहीवारदेखि सुरु भएको नेपाल पत्रकार महासंघको केन्द्रीय साधारणसभाको उद्घाटन गर्दै प्रतिनिधि सभाका सभामुख कृष्णबहादुर महरा । साधारण सभाले देश भरका हरेक सदस्यले एकै पटक जिल्ला, प्रदेश र केन्द्रको नेतृत्व छान्ने गरी प्रत्यक्ष निर्वाचन प्रणालीमा जाने बताइएको छ । तस्बिर : कृष्णमणि बराल"
अझै बनेन भेरी पुल,"जाजरकोट : तीन वर्षभित्र सक्ने गरी निर्माण थालिएको मध्यपहाडी लोकमार्गको भेरी पुल ६ वर्ष बितिसक्दा पनि बनेको छैन। निर्माण कम्पनीको चरम लापरवाहीका कारण सडकखण्डअन्तर्गत पश्चिम रुकुमको चौरजहारी र जाजरकोटको कुदु जोड्ने भेरी नदीको पुल निर्माण अलपत्र परेको हो। १३ करोड ४७ लाख रुपैयाँ लागतको उक्त पुल निर्माण गर्ने जिम्मा वाईपी कन्ट्रक्सन प्रालि ललितपुरले लिएको थियो। ठेक्का सम्झौता भएको ६ वर्ष बितिसक्दा पनि पुलको मुख्य पिलरको जग खन्ने काम पनि पूरा हुन सकेको छैन। निर्माण व्यवसायी राजुप्रसाद श्रेष्ठ सम्पर्कविहीन छन्। पुल निर्माणमा चरम लापरवाही हुँदासमेत नियामक निकाय मौन रहेको भन्दै पश्चिम रुकुम र जाजरकोटवासी आक्रोशित छन्। जिल्ला समन्वय समितिका उपप्रमुख ज्ञानीप्रसाद शर्माले भने, ठेकेदारले पुलको काम नगरेर लामो समयसम्म अलपत्र पार्दा पनि सरकारले काम सुचारु गराउन कुनै पहल गरेको छैन, पुलको काम लामो समयदेखि अलपत्र छ। ठेक्का सम्झौता गर्ने, पेस्की लिने तर काम नगर्ने ठेकेदारलाई कारबाही गर्नुपर्ने उपप्रमुख शर्माले बताए। मध्यपहाडी (पुष्पलाल)लोकमार्ग आयोजनाअन्तर्गत चौरजहारीकुदुस्थित भेरी नदी पुल निर्माणमा भएको ढिलाइले रुकुम र जाजरकोट सडक सञ्जाल जोडिनबाट वञ्चित भएको छ। पुल नबन्दा दुवै जिल्लाका स्थानीय आवतजावतका लागि झोलुंगे पुलको भरमा छन्। समयमा पुल निर्माण नहँुदा लोकमार्ग स्तरोन्नति गर्ने कार्यमा समेत बाधा पुगेको छ। त्यस्तै, पुल निर्माण अलपत्र पर्दा चौरजहारीमा नयाँ सहर निर्माण आयोजनाको कामसमेत प्रभावित बनेको छ। भेरी पुल नबन्दा यातायात सञ्चालन र दुई जिल्लाबीचको आर्थिक तथा सामाजिक सम्बन्धसमेत टुटेको चौरजहारी नगर प्रमुख विशाल शर्माले बताए। बारम्बार टेलिफोनबाट मध्यपहाडी सडक आयोजना पश्चिम खण्ड र सम्बन्धित ठेकेदारलाई पुल बनाउन आग्रह गर्दा पनि सुनुवाइ नभएको उनले बताए। मैले हार खाइसकेँ, छिटोछरितो पुल निर्माणका लागि सम्बन्धित पक्षलाई पटकपटक अनुरोध गरिसकेँ तर सुनुवाइ भएन, उनले भने, अबको विकल्प भनेको ठेक्का सम्झौता तोडी ठेकेदारलाई कारबाही गर्ने र पुनः अर्को टेण्डर खोल्नुपर्छ अनि मात्र पुल बन्छ। सडक विभागको डिजाइनअनुसार कार्यस्थलमा कार्य गर्ने वातावरण नहुँदा पुल निर्माणमा ढिलाइ भएको निर्माण कम्पनीले जनाएको छ। पुरानो डिजाइनअनुसार पिलर तथा स्टिलपार्ट भएको पुल निर्माण गर्नुपर्ने थियो। तर, नदीको बहाव डाइभर्सन गर्न नसकिने भएपछि पिलर निर्माण रद्द गरेर लठ्ठावाला सस्पेन्सन ब्रिज बनाउने नयाँ डिजाइन बनेको हो। सडक विभागकै कारण पुल निर्माण ढिलाइ भएको निर्माण व्यवसायी श्रेष्ठको भनाइ छ। तर, निर्माण व्यवसायीकै लापरवाहीले दोस्रो पटक म्याद थप्दासमेत पुल निर्माण अघि बढ्न नसकेको मध्यपहाडी लोकमार्ग पश्चिमखण्ड आयोजना कार्यालय दैलेखले जनाएको छ। मध्यपहाडी लोकमार्ग जाजरकोटखण्डको ट्र्याक खोल्ने काम पूरा भएको छ। तर, पुल नबन्दासम्म उक्त सडक उपयोगमा आउन नसक्ने स्थानीय बताउँछन्। मध्यपहाडी लोकमार्ग जाजरकोट खण्डका इन्चार्ज इन्जिनियर तुला शर्माले निर्माण कम्पनीलाई काम गर्न ताकेता गरिएको बताए। भेरी पुल निर्माण परियोजनाका डाइरेक्टर उद्धव खत्रीले पनि केही समयमै पुल निर्माण पुनः सुरु गरिने बताए।"
डि जे रथ पल्टिँदा सर्लाहीमा एकको मृत्यु,मलङ्वा : डि जे रथ पल्टिँदा सर्लाहीमा एक युवकको मृत्यु भएको छ । सर्लाहीको गोडैता नगरपालिका १० का २२ वर्षीय विकाश महतोको बिहीबार रथ पल्टिँदा मृत्यु भएको जिल्ला प्रहरी कार्यालय सर्लाहीले जनाएको छ । सिसौटियाबाट सोही नगरपालिकाको वडा न ४ रोहुवामा जाँदै गरेको अवस्थामा रथ पल्टिएको प्रहरी नायब उपरीक्षक विश्वराज खड्काले जानकारी दिए । दुर्घटनामा परी महतोको टाउकोमा गम्भीर चोट लागेको थियो । घाइते भएका महतोको उपचारको क्रममा सर्लाही अस्पताल मलङ्वामा मृत्यु भएको हो । रथ महतोको आफ्नै रहेको प्रहरीले जनाएको छ ।
ख्वप अस्पतालको शिलान्यास,"भक्तपुर : भक्तपुर नगरपालिकाले महत्वाकांक्षी ख्वप अस्पताल भवन निर्माणको बिहीबार शिलान्यास भएको छ। नेपाल मजदुर किसान पार्टीका अध्यक्ष नारायणमान बिजुक्छेले अस्पताल भवनको शिलान्यास गरे। भक्तपुर नपाले तीन वर्षभित्र भवन निर्माण सम्पन्न गरी अस्पताल नै सञ्चालनमा ल्याउने उद्देश्य राखेको छ। तीन वर्षभित्र निर्माण सम्पन्न गरी स्वास्थ्य सेवा सुरु भए ख्वप अस्पताल स्थानीय सरकारले सञ्चालनमा ल्याएको पहिलो अस्पताल बन्ने निश्चित देखिएको छ। कूल एक हजार तीनसय ३९ दसमलव २५ वर्गमिटरभित्र तीनवटा ब्लकमा अस्पतालको मुख्य भवन बन्ने नक्सा तयार छ। धुरीबाहेक पाँच तला हुने उक्त भवन निर्माण गर्न करिब ७० करोड रुपैयाँ लाग्ने अनुमान गरिएको छ। जसअनुसार पहिलो चरणमा प्लिन्थ लेभलसम्मको लागि १२ करोड ८६ लाख ६५ हजार तीनसय ३१ रुपैयाँ लाग्ने इस्टिमेट गरिएको नगर प्रमुख सुनिल प्रजापतिले जानकारी दिए। उक्त कार्यको लागि नपाले भने १४ करोड रुपैयाँ विनियोजन गरेको उनले बताए। प्रमुख प्रजापतिले तीन वर्षअघि नै अस्पताल निर्माण सम्पन्न गर्ने आफूहरुको लक्ष्य रहेको स्पष्ट पारे। पाँच वर्षे अवधिमध्ये जनप्रतिनिधिहरुको म्याद साढे तीन वर्ष बाँकी छ। वर्तमान जनप्रतिनिधिहरुको कार्यकालभित्र ख्वप अस्पताल सञ्चालनमा ल्याउने नपाको तयारी छ। अस्पताल भवन निर्माणलगत्तै तत्काल २५ शय्याको अस्पताल सञ्चालनमा ल्याइने नपाले जनाएको छ। भक्तपुर नपालाई दुई वर्षअघि नै तत्कालीन जिल्ला जनस्वास्थ्य कार्यालयले २५ शय्याको अस्पताल सञ्चालन गर्ने स्वीकृति दिइसकेको छ। तर अस्पताल भवन एकसय शय्या क्षमताको बन्ने भएको छ। सरकारले नर्सिङ कलेज चलाएकोले ५० शय्याको अस्पताल सञ्चालन गर्नुपर्ने नीति ल्याएपछि भक्तपुर नपाले २०६४ सालमै अस्पताल निर्माण प्रक्रिया अघि बढाएको थियो तर सरकारी निकायमा आउने कर्मचारी तथा सरकारकै कारण अस्पताल बनाउन नसकिरहेको थियो। करिब १० वर्षको अथक प्रयासपछि २०७३ सालमा भक्तपुर नपाले २५ शय्याको अस्पताल सञ्चालनको स्वीकृति पाएको हो। ख्वप अस्पताल भवनको नक्सा भवन तथा सहरी विकास विभागबाट गएको कार्तिक महिनामा पास भएको नपाले जनाएको छ। भवन निर्माण सम्पन्न भएपछि उक्त भवनमा आकस्मिक सेवासँगै, आईसीयू, शल्यक्रिया विभाग, प्रसूति सेवा विभाग, प्याथोलोजी विभागसँगै अन्तरंग सेवा सञ्चालनमा ल्याइने नपाले जनाएको छ। त्यस्तै नयाँ भवनमा एक्सरे, अल्ट्रासाउन्ड, एमआरआई सेवालगायत अत्याधुनिक सेवा सुरु गरिने भएको छ। उक्त भवनमा एकसय पचास जना क्षमताको सभाकक्ष, २२ जना क्षमताको बैठक कक्षसमेत बन्नेछ। शवगृहको समेत व्यवस्था हुने भवनमा करिब ३० वटा गाडी र ५० वटा मोटरसाइकल अट्ने बेसमेन्ट पार्किङ सुविधासमेत हुनेछ। भक्तपुर नपाले हाल ८ शय्याको आकस्मिक तथा अवलोकन सेवासहितको जनस्वास्थ्य सेवा केन्द्र सञ्चालन गर्दै आएको छ। त्यस्तै भनपा ५ भगवतीस्थानस्थित वडा कार्यालयमा अर्को जनस्वास्थ्य सेवा केन्द्र सञ्चालन गर्दै आएको छ। च्याम्हासिंहस्थित जनस्वास्थ्य केन्द्रमा सामुदायिक आँखा उपचार केन्द्रसमेत सञ्चालन हुँदै आएको छ। नपाद्वारा दुई ठाउँमा सञ्चालित जनस्वास्थ्य केन्द्रमा दैनिक चार सय बिरामीहरु स्वास्थ्य जाँचको लागि आउने गरेको नगर प्रमुख प्रजापतिले सुनाए। आँखा उपचार केन्द्रमा दैनिक करिब एकसय जनाले आँखा जाँच गराउँछन्, उनले भने, त्यस्तै दैनिक ५० जनाले आयुवेर्दिक सेवा लिन्छन्। मेयर प्रजापतिले अस्पताल निर्माणको लागि सरकारी तहबाट हालसम्म कुनै सहयोग प्राप्त नभएको सुनाउँदै भक्तपुरका जनताकै बलमा तीन वर्षभित्र अस्पताल निर्माण सम्पन्न गर्ने उद्घोष गरे। उनका अनुसार नपाले अर्थ मन्त्रालय, वित्तीय आयोगलगायतमा अस्पतालको लगत इस्टिमेटसहित गुरुयोजना प्रस्तुत गरिएको छ। तर अहिलेसम्म कुनै जानकारी आएको छैन, मेयर प्रजापतिले भने, अस्पताल बनाउन विदेशी सहयोग पनि छैन। सरकारको पक्षपातको कारण ख्वप अस्पताल : बिजुक्छें अस्पताल भवन शिलान्यास गर्दै नेमकिपाका अध्यक्ष बिजुक्छेले प्रजातन्त्र पुनःस्थापनापछि बनेका अहिलेसम्मका सरकारहरुको पक्षपातकै कारण भक्तपुर नपाले अस्पताल बनाउनुपरेको सुनाए। भक्तपुरका वासिन्दाहरुले भक्तपुर जिल्ला अस्पताललाई राम्रो बनाउन प्रत्येक सरकारको ध्यानाकर्षण गर्दा पनि सुनुवाइ नभएको उनको गुनासो थियो। उनले २०४० सालतिर भक्तपुरमा झाडापखालाको महामारी हुँदा भक्तपुर अस्पतालमा बिरामीलाई उपचार गर्ने ठाउँसमेत नभएको स्मरण गरे। अस्पताल हुँदाहुँदै पनि भक्तपुरका वासिन्दाले उपचार नपाउँदै मर्नुपर्ने अवस्थाको अन्त्यको लागि ख्वप अस्पताल अवश्यम्भावी बन्यो, अध्यक्ष बिजुक्छेले भने। भक्तपुर अस्पतालको दुरावस्थाले नै नेमकिपाले आशाकाजी बासुकला र जयराम बासुकला जस्ता अथक नेता गुमाउनुपरेको उनले स्मरण गरे। नेता बिजुक्छेले भक्तपुुरका सरकारमा जाने दलका नेता तथा कार्यकर्ताहरुकै कारण भक्तपुर अस्पताल अस्पताल बन्न नसकेको जिकिर गरे। भक्तपुर अस्पताल बन्न नदिने तत्वहरुले नै ख्वप विश्वविद्यालयमा बाधा हालेको उनको भनाइ थियो। भक्तपुर अस्पताललाई सुधार्न भक्तपुर नपाका प्रमुखलाई व्यवस्थापन समितिको अध्यक्ष बनाउन हामीले प्रस्ताव गरेका थियौं। भक्तपुर नपामा नेमकिपाले जितेकाले त्यसको विरोध हुन्छ भन्ने थाहा भएपछि पुनः जिल्ला विकास समितिका सभापतिलाई अध्यक्ष बनाउनुपर्ने प्रस्ताव लग्यौं, उनले भने, त्यसबेलाका प्रधानमन्त्री र स्वास्थ्यमन्त्री तयार भए तर भक्तपुरका तिनका नेता तथा कार्यकर्ताहरु तयार भएनन्। उनीहरुले भक्तपुर अस्पताल राम्रो भएपछि चुनावमा सधैं नेमकिपाले जित्ने भन्दै प्रधानमन्त्री र स्वास्थ्यमन्त्रीलाई पार्टी कार्यालयको साइनबोर्ड र झण्डा पनि बुझाउन ल्याउने भनी चेतावनी दिए। आफ्ना नेता तथा कार्यकर्ताले नै नमान्ने भएपछि प्रधानमन्त्री र स्वास्थ्यमन्त्री पछि हटे। अध्यक्ष बिजुक्छेले अस्पताल सञ्चालनमा आएपछि शिक्षा क्षेत्रमा जस्तै गुणस्तरीय स्वास्थ्य क्षेत्रमा भक्तपुर नमुना बन्ने विश्वास व्यक्त गरे। भक्तपुर नपाले तीन वर्षमा निर्माण सम्पन्न गर्ने ख्वप अस्पतालको भवनको डिजाइन।"
जेलभित्रै स्वस्थानी व्रतकथा र पूजा !,"बेसीसहर : लमजुङ कारागारमा रहेका कैदीले गल्ती र अपराध मोक्ष गर्न स्वस्थानी व्रत लिएर पूजा गरेका छन् । कारागारमा ७६ जना कैदी छन् । विगतका गल्ती र अपराध मोक्ष गर्न उनीहरु एक महिना स्वस्थानी ब्रत बसेकाे बताउँछन् । कारागारका ५ जना पुरुष कैदीले एक महिनासम्म ब्रत बसेका थिए । सांगेका दिन ३० जना ब्रत बसेर पूजा गरे । विगतका गल्ती र अपराध भुल्न चाहन्छौं । मनलाई शान्ति मिलोस र दुःख कष्ट हरण होस भनेर स्वास्थानी पूजा लगाएका हौं । कारागारका कैदी राजन पोखरेलले भने, चिताएको पुग्ला नपुग्ला तर मनमा शान्ति मिलेको छ । पूजामा कैदीहरु दिनदिनै कथा वाचन गर्थे र सुन्थे । दक्षिणा उठाएर २८ हजार जम्मा गरे । सांगे गर्दा बचेको रकम मानव सेवा आ श्रमलाई दिए । धूपदीप, प्रसाद, पूजा सामग्री, खिर तरकारीमा २३ हजार खर्च भयो, कैदीका नाइके आशीष रानाले भने, बचेको ५ हजार १ सय ५५ रुपैयाँ सडक मानवको सेवामा खर्च गयौं । कैदीले मानव सेवा आश्रममा गएर रकम प्रदान गर्नुका साथै स्वस्थानीको प्रसाद पनि खुवाएका थिए । कैदीहरु स्वस्थानी ब्रत बसेर पूजा गरेको नौलो घटना भएको निमित्त प्रमुख जिल्ला अधिकारी काजिमान सुनारले बताए । आफू जहाँ रहे पनि मनलाई शान्त पार्नु राम्रो हो, सुनारले भने, पूजा गरेर कैदीहरु खुसी भएका छन् । मनलाई यसैगरी शान्त र सकरात्मक बनाउनुपर्छ । प्रहरी नायब उपरीक्षक यादव ढकालले कैदीले कारागारभित्रै जगियालगाएर पूजा गरेको आफूले पहिलोपटक देखेको बताए । कैदीले प्रशासन, प्रहरी, अदालतका कर्मचारी र सञ्चारकर्मीलाई निम्ताएर प्रसाद खुवाए । दीपप्रज्वलनसँगै भजनकृतन र नाचगान गरेर उनीहरुले रमाइलो पनि गरेका थिए ।"
रक्सीको बोत्तलसहित सडकमै डाक्टरको तमासा !,"धनगढी : ईरिक्सामा सवार भएर धनगढी बजारको सडकमा मदिरा पिउँदै हल्ला गरेको आरोपमा प्रहरीले दुई भारतीय डाक्टरसहित तीनजनालाई पक्राउ गरेको छ । धनगढीको मिलनचोक क्षेत्रमा मदिराको बोत्तलसहित होहल्ला गर्दै हिँडेका भारतको लखिमपुरका दुईजना डाक्टर र एकजना फर्मासिष्टलाई पक्रेर प्रहरीले सार्वजनिक अपराध अन्तर्गत मुद्दा दर्ता गरेको छ । भारतमा आइतवार सार्वजनिक विदा दिने गरिएको छ । सार्वजनिक विदाको दिन पारेर फागुन ५ गते भारतको लखिमपुर जिल्लास्थित बाँकेगञ्ज प्राथमिक स्वास्थ्य केन्द्रका मुख्य चिकित्सक डाक्टर सुशील कुमार, अर्का डाक्टर सामन्त राखम र फर्मासिष्ट धर्मबीरले मदिरासहित उपद्रो मच्चाएका थिए । त्यही क्रममा राति ११ बजे धनगढीको मिलनचोक क्षेत्रबा प्रहरीले पक्राउ गरी सार्वजनिक मुद्दा चलाएको हो । उनीहरुसँगै धनगढी उपमहानगरपालिका२ का ईरिक्सा चालक हेम खत्री र त्यही ठाउँका सन्तोषबहादुर साउदलाई पनि पक्राउ गरी सार्वजनिक अपराध ऐन अन्तर्गत मुद्दा चलाइएको जिल्ला प्रहरी कार्यालय कैलालीका डिएसपी हरिसिंह ओलीले बताए । उनीहरुले पनि मदिरा पिएको प्रहरीले जनाएको छ । भारतमा आइतबार छ्ट्टी हुने भएकाले तीनैजना नेपाल घुम्न आएका थिए । त्यही क्रममा ईरिक्सामा चढेर मदिराको बोतल नै हातमा बोेकेर हल्ला गरिरहेको अवस्थामा उनीहरु पक्राउ परेको डिएसपी ओलीले बताए । सडकमा मदिराको बोत्तलसहित हल्ला गरेका यी डाक्टरले मिलनचोककै डान्सबारमा पसेर लफडा गरेका थिए । दुई चिकित्सक र एक फार्मासिष्टलाई नेपालमा पक्राउ गरि मुद्दा चलाएपछि उनीहरु कार्यरत अस्पतालको सेवा बन्द भएको बताइएको छ । नेपाल प्रहरीले, जिल्ला प्रहरी कार्यालय कैलालीबाट उनीहरुलाई ७ दिनको म्याद थपेको छ । उनीहरुलाई सार्वजनिक अपराध ऐन अनुसार २५ दिनसम्म हिरासतमा राख्न सकिने व्यवस्था छ ।"
पुल नहुँदा खाेलाले ८ जनालाई बगाइसक्याे,"प्युठान : ढाँडस्थित झिमरुक खोलामा पक्की पुल नबन्दा बर्सेनि सर्वसाधारणले ज्यान गुमाउनुपरेको छ । खोलाले बगाएर हालसम्म आठ जनाको मृत्यु भइसकेको स्थानीयले बताएका छन् । प्रहरी जवान विष्णुबहादुर महतराको अघिल्लो वर्ष कार्यस्थल रोल्पा फर्कंदै गर्दा बगाएर मृत्यु भएको छ । झिमरुक गाउँपालिका८ लिवाङ टिमुरचौरकी निर्मला गिरी, दारीमचौरका रेकम खत्री, सोही ठाउँका भक्तबहादुर खत्री, तुषारा गोब्दीका मोहनसिंह बस्नेत, ओखरकोटका मीनबहादुर जिसी, ओखरकोट ढाँडका अनिल खड्का र एक जना पहिचान नखुलेका लिवाङका युवाको खोलाले बगाएर ज्यान गएको छ । झिमरुक नदी यस क्षेत्रका स्थानीयका लागि त्रासको मार्ग बनिरहेको छ ढाडका स्थानीय पदम खड्काले बताए । उनले भने, पढ्दै गरेको छोरालाई खोलाले बगाएर मृत्यु भयो, पुल बनाउन कसैले चासो देखाएनन् । पुल नबन्दा झिमरुक, गौमुखी र नौबहिनी गाउँपालिकामा पर्ने दर्जनभन्दा बढी दुर्गमका नागरिक प्रत्यक्ष प्रभावित भएका छन् । लिवाङ, तुषारा, लुङ, पुँजा, खुङ, नारीकोट, रजवारा, अर्खा, बांगेमरोट, खवाङ, स्याउलीवाङ र ओखरकोटसहित सिमाना जोडिएका छिमेकी जिल्ला गुल्मी, अर्घाखाँची र बाग्लुङका नागरिक जोखिम मोलेर खोला वारपार गर्दै आएका छन् । बर्खाभरि खोला बढेपछि सर्वसाधारण स्थानीय छिपछिपे सामुदायिक वनको अप्ठ्यारो बाटो हुँदै बजार गर्न जाने गर्छन् । भीरको बाटोसमेत अवरुद्ध हुने गर्छ । खोलापारिका नागरिक ढाँड, मच्छी बजार गर्न घण्टौं लगाएर आउनुपर्ने बाध्यता छ । गाउँपालिका कार्यालय मच्छीमा पुग्नसमेत स्थानीयलाई सास्ती हुने गरेको छ । बाल शिक्षा मावि, गौमुखी क्याम्पस, नेसनलगौमुखी इंग्लिस बोर्डिङ स्कुलका सयौँ विद्यार्थी प्रत्यक्ष प्रभावित भएका छन् । स्थानीय पूर्वाधार विकास तथा कृषि सडक विभाग (डोलिडार) अन्तर्गत साविक जिल्ला प्राविधिक कार्यालय प्युठानले पुल निर्माण थालनी गयो । तर, निर्माण स्थलमा दलदलसहितको माटो भेटिएपछि काम प्रभावित बन्यो । प्राविधिक समस्या देखिएपछि निर्माण रोकिएको निर्माण व्यवसायी बालाजु श्रेष्ठले बताए । निर्माण कम्पनीबाट पुनः डिजाइन स्टिमेट बनाएर पेश गर्ने योजनामा छौँ, उनले भने, कार्यालयले स्वीकृत गर्छगर्दैन, त्यसपछि मात्र काम अघि बढ्छ । नीलगिरीआँसु जेभी निर्माण सेवाले भ्याटसहित चार करोड दुई लाख रुपैयाँ लागतमा पक्की पुल निर्माणको जिम्मा पाएको थियो । निर्माण कम्पनीले ३० प्रतिशत भुक्तानी लिइसकेको छ । निर्माणस्थलमा वारिपारि दुईवटा पिलर उठाइएको छ । बीचको पिलर उठाउन बाँकी थियो, श्रेष्ठ भन्छन्, दलदल सहितको माटो भेटिएपछि काम रोकेका हांै । यस स्थानमा साविक प्राविधिक कार्यालयले पटकपटक माटो परीक्षणसमेत गरेको थियो । स्थानीयले पहिलेकै स्थानमा पुनः पुल बन्न नसके अन्यत्र सर्भे गरी निर्माण थाल्न माग गरेका छन् ।"
अब फागुन १ गते रोजगारी दिवस,"काठमाडौं : सरकारले हरेक फागुन १ गते रोजगारी दिवस मनाउने घोषणा गरेको छ । गत शुक्रबारको मन्त्रिपरिषद्को बैठकले प्रधानमन्त्री रोजगार कार्यक्रम घोषणा भएको दिनको सम्झनाका रुपमा फागुन १ गते रोजगारी दिवस मनाउने निर्णय गरेको हो । सूचना तथा सञ्चार मन्त्री गोकुल बास्कोटाले फागुन १ मा रोजगारी दिवस मनाउने निर्णय भएको जानकारी दिए । स्थानीयस्तरमा प्रयाप्तमात्रामा रोजगारी सिर्जना गर्ने उद्देश्यले श्रम, रोजगार तथा सामाजिक सुरक्षा मन्त्रालयले गत फागुन १ गते प्रधानमन्त्री रोजगार कार्यक्रम घोषणा गरेको थियो । यस कार्यक्तम अन्र्तगत स्थानीय, प्रदेश र केन्द्र सरकारको समन्वयमा गाउँमै रोजगारी सिर्जना गर्ने सरकारको योजना छ । आउँदो पाँच वर्षभित्र बाध्यात्मकरुपमा विदेश जानु नपर्ने गरीे सरकारले स्वदेशमै रोजगारी सिर्जना तयारी गरेको छ । यस कार्यक्रम अन्र्तगत दैनिक पाँच सय १७ रुपैयाँ पाउनेगरी सय दिनको रोजगारी पाइन्छ ।"
कावा मेयरकी घरेलु कामदारलाई सरकारी तलव : अख्तियारले थाल्यो छानविन,धरान : धरान उपमहानगरपालिकाकी कार्यवाहक मेयर मञ्जु भण्डारीले घरेलु काममा राखेकी कामदारलाई उपमहानगरपालिकाबाट मासिक तलव भुक्तानी गरेको विषयमा अख्तियार दुरुपयोग अनुसन्धान आयोगको टोलीले छानविन सुरु गरेको छ। भण्डारीले घरमा काम गर्न राखेकी कामदार गीता मगरलाई उपमहानगरपालिकाको कार्यालय सहयोगी पदमा नियुक्ति दिएर मासिक तलव भुक्तानी गरेको विषयमा गत बिहिबार अन्नपूर्ण पोस्टमा समाचार प्रकाशित भएपछि अख्तियारले बुधबारदेखि छानविन थालेको हो। भण्डारीले मगरलाई मंसिर १ गतेदेखि कार्यालय सहयोगीको नियुक्ति दिएकी थिइन्। उपमहानगरबाट मासिक १६ हजार २ सय ३० रुपैयाँ तलव मगरले पाउँदै आएकी छिन्। कार्यवाहक मेयर मञ्जु भण्डारीले कार्यपालीका सदस्यलाई पनि जानकारी नदिइ आफूखुसी निर्णय गर्दै बजेटको दुरुपयोग गरेकी थिइन्। भण्डारीको कार्यशैलीप्रति वडाअध्यक्षले नै विरोध जनाउँदै आएका छन्। इटहरीका अख्तियार प्रमुख महेश आचार्यले उपमहानगरको आर्थिक अनियमितितामाथि छानविन थालेको बताएका छन्। उनले छानविनमा रकम दुरुपयोग गरेको पाइए दोषी उपर कार्वाहि गर्ने जानकारी दिए। उपमेयरको घरका कामदारलाई सरकारी तलब ! धरान उपमहानगरपालिकामा जनप्रतिनिधि आएयता पर्यटन विकासमा मात्र ६६ लाख ३० हजार ३ सय ७० रुपैयाँ खर्च गरेका छन्। उपमहानगरपालिकाले ३ लाख ५ हजार रुपैयाँ मात्र सम्झौता गरी खर्च गरेको छ भने अन्य रकम आफूखुसी खर्च गरेर जनप्रतिनिधिले सिद्याएका छन्। पर्यटन विकासमा विनियोजन गरेको रकमबाट धरानको इजि राइर्डस होटल र स्विमिङपुलमा मदिरा पार्टीमा खर्च गरेको रकम समेत विल भर्पाइ मिलाएर खर्च गरिएको छ। त्यस्तै गत महिना कार्यबाहक मेयर भण्डारी सहितका ३० जनाको टोली सिक्कम भ्रमणमा जाँदा ३ लाख ४० हजार रुपैयाँ लगेका थिए। सिक्किम भ्रमणमा जाँदा जम्मा रकम एकलाख ५० हजार मात्र खर्च भएको उपमहानगरपालिकाका प्रवक्ता मणिराम राईले बताएका छन्। भम्रणबाट बचेको बाँकी एकलाख नब्बे हजार रकम भने उपमहानगरपालिकामा फिर्ता गरिएको छैन। धरान उपमहानगरपालिकाका मेयर तारा सुब्बाको निधन पश्चात कार्यबाहक मेयरको जिम्मेवारी सम्हालेकी भण्डारीले आफूखुसी बजेट खर्च गरी विभिन्न निर्णय गरी विवादमा तानिएका कारण आफूले विरोध जनाउँदै आएको धरान १२ का वडाअध्यक्ष टंक राईले बताएका छन्।
बालिका बलात्कारी वृद्धलाई ६ वर्ष कैद,राजविराज : बालिका बलात्कारी एक वृद्धलाई सप्तरी जिल्ला अदालतले ६ वर्ष कैद सजाय सुनाएको छ। जिल्ला न्यायाधीश हरिशचन्द्र ढुंगानाको एकल इजलाशले सप्तरीको हनुमाननगर कंकालिनी नगरपालिका १ भारदहका ६५ वर्षीय सिंहेश्वर पाण्डेलाई ६ वर्ष कैद र ३० हजार जरिवानाको फैसला गरेको हो। बिहीबार बलात्कारको कसुरमा ६ वर्ष कैद र क्षतिपूर्ति भराउने फैसला भएको अदालतका कर्मचारी तीर्थ शर्माले बताए। शर्माका अनुसार अदालतमा उपस्थित भएर झुटो बकपत्र गरेको कसुरमा उजूरकर्ता एवं पीडितका बुवालाई समेत पाँच सय रुपैयाँ जरिवाना भएको छ। भैंसी चराउन जंगल जाने गरेकी बालिकालाई गत जेठ २१ गते र त्यसअघि पटकपटक बलात्कार गरेको भन्दै पीडितका बुवाले इलाका प्रहरी कार्यालय कञ्चनरुपमा उजूरी दिएका थिए। ईलाका प्रहरी कार्यालय कञ्चनरुपले उजुरी दर्ता गरी आरोपित पाण्डेलाई जेठ २७ पक्राउ गरेको थियो। जिल्ला अदालतको आदेशमा आरोपित ०७५ असार १९ गतेदेखि पुर्पक्षका लागि राजविराज कारागारमा थुनामा छन्। पछिल्लो समय प्रलोभन र दबाबमा परेका पीडितका बुवाले आरोपित जोगिने ढंगले अदालतमा बकपत्र गरेका थिए। अदालतले बलात्कार भएको पुष्टि गर्दै पाण्डेलाई कैदसजाय र झुठा बयान दिने पीडितका बुवालाई जरिवाना गरेको जनाइएको छ।
करेन्ट लागेर विद्युतका कर्मचारीको मृत्यु,ओखलढुगा : ओखलढुंगामा करेन्ट लागेर विद्युत प्रधिकरणका कर्मचारी २९ वर्षीय जनक गुरुङको मृत्यु भएको छ। सिद्धिचरण नगरपालिका २ ठुलाछापमा ट्रन्समिटर परिर्वतन गर्ने क्रममा करेन्ट लाग्दा सोही नगरपालिका १२ का गुरुङको मृत्यु भएको ओखलढुंगाका प्रहरी निरीक्षक शरणाकुमार दाहालले जानकारी दिए। करेन्ट लाग्नासाथ उपचारका लागि ओखलढुंगा सामुदायिक अस्पतालमा लाने क्रममा गुरुङको मृत्यु भएको हो। गुरुङ २०७२ सालदेखि नेपाल विद्युत प्रधिकरण ओखलढुंगा वितरण शाखामा ज्यालादारीमा काम गर्दै आएका थिए।
टहराबाट पहरा,"ताप्लेजुङ : ताप्लेजुङका प्रहरी युनिट अधिकांश जीर्ण भवनमा छन् । चीन र भारतसँगको सीमामा पर्ने ओलाङचुङगोला, घुन्सा, तोक्पेगोला र याम्फुदिनमा प्रहरी चौकीको अवस्था दयनीय छ । जिल्लामा ३५ प्रहरी युनिट छन् । यीमध्ये १० अस्थायी र २५ वटा स्थायी हुन् । काठले बारेकाले बाह्रै महिना चिसो हुन्छ, ३१ सय मिटर उचाइमा रहेको घुन्सा प्रहरी चौकीका एक जवानले भने, रातभर शीत चुहिन्छ, चिसोले बिरामी पारिहालिन्छ । सरकारले हिमाली भेगका लागि दिएको दुर्गम भत्ता पर्याप्त नरहेको प्रहरीको गुनासो छ । चिसोमा छुट्टै पोसाक दिइएको छैन । दिइएको पोसाकले न चिसो धान्छ न त सुत्ने कोठाले शीत ओताउन सक्छ, एक प्रहरीले भने, टहरामा बसेर सबैतिर पहरा दिनुपर्ने अवस्था छ । प्रहरी स्रोतका अनुसार जिल्ला अदालत र प्रशासन कार्यालयको सुरक्षा युनिटबाहेक सबैलाई वातानुकूलित भवन चाहिन्छ । तर, चारवटाबाहेक कार्यालय व्यक्तिगत प्रयोजनका लागि निर्माण गरिएका पुराना, जीर्ण र भत्कन लागेका घरमा राखिएका छन् । जिल्ला प्रहरी, इलाका प्रहरी तेल्लोक तथा साँघु र लिवाङ प्रहरी चौकी मात्र नयाँ भवनमा छन् । निर्वाचन क्षेत्र नम्बर (ख) भर कार्यक्षेत्र रहेको दोभान इलाकाको झनै बिजोग छ । वर्षौंअघि ढुंगा र काठले निर्माण गरिएका ससाना टहराजस्ता भवन भूकम्पले चर्किएका छन् । मेरिङ्देन गाउँपालिका५ मा रहेको थुकिमा चौकी जीर्ण छ । जुनसुकै बेला लडेर पुर्ला कि भनेर डराई बस्नुपरेको प्रहरी बताउँछन् । कञ्चनजंघा पदमार्गमा पर्ने काँडेभञ्ज्याङ चौकी भवन पनि भत्कने अवस्थामा पुगेको छ । गाउँमा दिनहुँ सानादेखि ठूला घटना भइरहने हुँदा प्रहरीहरू चौबिसै घण्टा अलर्ट रहनुपर्छ । तर, प्रहरीका लागि दिइएको भौतिक सुविधाको अवस्था भने चिन्ताजनक छ । अधिकांश युनिटको अवस्था नाजुक हुँदा सेवाप्रवाहमा समस्या रहेको ताप्लेजुङका प्रहरी प्रमुख डीएसपी सञ्जयसिंह थापाले बताए । धरै युनिट जोखिम मोलेर बसिरहेका छन् उनले भने, यसले त्यहाँ कार्यरत प्रहरीलाई मानसिक रूपमै कमजोर बनाएको छ । सुरक्षा सामग्री जोगाउन धौधौ परिरहेको उनले सुनाए । उनका अनुसार अनुकूल संरचना अभावमा गोप्य अनुसन्धान तथा वादी र प्रतिवादीलाई खुला ठाउँमा बयान लिन असहज छ । ठूलो क्षेत्र भएको दोभान इलाकालाई मुद्दा चलाउने जिम्मा दिन सकिने भए पनि संरचना नहुँदा नसकिएको उनले सुनाए । भौतिक संरक्षण भरपर्दो नहुँदा मुद्दाको गोपनीयता कायम राख्न र गोप्य कागजातको सुरक्षामा ढुक्क हुन सकिँदैन, उनले भने, थुनुवालाई ल्याएर राख्ने अवस्था छैन । ४ सय २४ जनाको दरबन्दी रहेकोमा २ सय ७३ जना मात्र कार्यरत छन् । चीन र भारतसँग सीमा जोडिएका प्रहरी युनिट असुरक्षित छन् । घरेलु मदिरा र अवैध हतियारका कारण जिल्लामा अपराध धेरै हुने प्रहरीको तथ्यांक छ । यस्तो अवस्थामा सुरक्षा व्यवस्था चुस्त पार्न प्रहरीलाई गाह्रो पर्ने रेडक्रस ताप्लेजुङका पूर्व अध्यक्ष गणेश अधिकारीले बताए । उनले नागरिक र स्थानीय सरकारले प्रहरीलाई सहयोग गर्नु पर्ने बताए । आफ्नो क्षेत्रमा रहेका प्रहरी युनिटहरुको भवन निर्माणका लागि जिल्लाका कुनै पनि स्थानीय तहले चासो नदेखाएको अधिकारीको भनाइ छ । यस वर्ष प्रदेश सरकारले चालू आर्थिक वर्षमा दोभान ईलाका तथा थुम्वेदिन र खेवाङ चौकीको भवन निर्माणका लागि बजेट विनियोजना गरेको छ । छिट्टै ति भवनको निर्माण सुरु हुने डीएसपी थापाको भनाइ छ ।"
अष्ट्रियाली विदेशमन्त्री कारिना नेपालमा,"अष्ट्रियाकी विदेशमन्त्री कारिनन नेस्सल नेपाल आइपुगेकी छन् । नेपाल सरकारको निमन्त्रणामा दुई दिने भ्रमणका लागि विदेशमन्त्री कारिन बिहीबार दिउँसो नेपाल आइपुगेकी हुन् । नेपाल ओर्लिएपछि त्रिभुवन अन्तराष्ट्रिय विमानस्थलमा अभिवाादन गर्दै मन्त्री कारिन। तस्बिर : प्रदीपराज वन्त, रासस"
'नानीबाबुका लागि अन्नपूर्ण अंकुर' राउन्ड टेबल,"काठमाडौं : अन्नपूर्ण मिडिया नेटवर्कले नानीबाबुका लागि अन्नपूर्ण अंकुर राउन्ड टेबल अन्तर्क्रिया गरेको छ। बिहीबार सम्पन्न अन्तर्क्रियामा मुलुकका प्रतिष्ठित निजी तथा सामुदायिक विद्यालयका प्रतिनिधिले आफ्नो विचार प्रस्तुत गरेका छन्। राउन्ड टेवलमा शिक्षा क्षेत्रका समस्या, चुनौति र सामधान तथा छुट्टै पत्रिकाको रुपमा प्रकाशित हुन लागेको अन्नपूर्ण अंकुरले कस्ता विषय समेट्ने भन्ने विषयमा छलफल भयो। अन्तक्रियामा निजी तथा आवासीय विद्यालय संघ (प्याब्सन)को तर्फबाट अध्यक्ष बिजय सम्बाहाम्फे, वरिष्ठ उपाध्यक्ष डीके ढंगाना, उपाध्यक्ष दिपिका रिमाल थापा र महासचिव राजेन्द्र बानियाँको उपस्थिति थियो। त्यस्तै राउन्ड टेबलमा अन्नपूर्ण पोस्ट्का प्रधान सम्पादक हरिबहादुर थापा, सम्पादक अखण्ड भण्डारी र अन्नपूर्ण पोस्ट डटकमका सम्पादक विकास थापा लगायतको समेत उपस्थिति थियो। त्यस्तै उच्च माध्यमिक विद्यालय संघ नेपाल 'हिसान' का तर्फबाट महासचिव लोकबहादुर भण्डारी, एम्बिसन एकेडेमीका निर्देशक देवी घिमिरे, गोल्डेनपिक स्कुलकी निर्देशक कला राई, जेसी स्कुलको तर्फबाट सरोज महर्जन, विश्व निकेतन विद्यालय प्रधानध्यापक हेरम्बराज कँडेल, ज्ञानोदय विद्यालयका प्रधानध्यापक नातीकाजी महर्जनको पनि राउन्ड टेवलमा उपस्थिति थियो। राउन्ड टेवलमा बोल्दै प्याब्सनका अध्यक्ष बिजय सम्बाहाम्फेले राज्यका कुरा र पाठ्यक्रममा राष्ट्रियता नजोडिएको बताए। 'जतिपटक सरकार परिवर्तन भए शिक्षा क्षेत्रमा पनि तिनै सरकार अनुकुल विज्ञहरू आए, त्यसैकारण पनि नेपालको शिक्षा क्षेत्र अलमलमा परेको छ' सम्बाहाम्फेले भने। त्यस्तै प्याब्सनका वरिष्ठ उपाध्यक्ष डीके ढुंगानाले नेपालको शिक्षामा नितीगत विवाद रहेको बताए। उनका अनुसार नितीगत विवाद सामधान नभएसम्म नेपालको शिक्षाले त्यति राम्रोसँग गति लिन सक्दैन। राउन्ड टेवलमा बोल्दै प्याब्सनकै उपाध्यक्ष दिपीका रिमाल थापाले मुलुकका सबै विद्यालय सुधारका लागि सरकारले नै भूमिका खेल्नुपर्ने कुरा औंल्याइन्। गोल्डेनपिक स्कुलकी निर्देशक कला राईले शिक्षालाई व्यवहारिक बनाउन जरुरी भएको प्रस्ट पारिन्। त्यस्तै हिसानका महासचिव लोकबहादुर भण्डारीले सरकारी भन्दा निजी शैक्षिक संस्था अगाडि रहेको तर निजी संस्थाका राम्रा कामहरू बाहिर नआएको बताए। मिडियाले निजी शैक्षिक संस्थाले गरेका राम्रो कुरा पनि बाहिर ल्याउनुपर्ने उनले बताए। राउन्ड टेवलमा विश्व निकेतन विद्यालय प्रधानध्यापक हेरम्बराज कँडेलले शिक्षको मनोवल बढ्ने काम सरकारले गर्नुपर्ने बताए। केही सरकारी शैक्षिकले पनि आफ्नो ठाउँबाट राम्रो काम गरिरहेको उनले प्रस्ट पारे। त्यस्तै ज्ञानोदय विद्यालयका प्रधानध्यापक नातीकाजी महर्जनले शिक्षा सुधारका लागि सरकारी र निजी शैक्षिक संस्थाले सहकार्य गरेर अगाडि बढ्नुपर्ने बताए। निजी स्कुलहरूले अभिभावकको अवस्था पनि बुझ्नुपर्छ।"
गाँजा तस्करीमा महिला,"जनकपुरधाम : गाँजा तस्करीमा संलग्न रहेको आरोपमा प्रहरीले तीन महिलालाई धनुषाबाट पक्राउ गरेको छ। गाँजासहित प्रहरीले नुवाकोट बटार बस्ने २६ वर्षीया कल्पना परियार, पर्सा औराहा१ कि ४० वर्षीया जीतनी चौधरी र ३५ वर्षीया कुलमती चौधरीलाई पक्राउ गरेको हो। गतमंगलबार जनकपुरधाम उपमहानगरपालिका२३ स्थित जनकपुर जलेश्वर सडकखण्डमा प्रहरी चेकजाँचका क्रममा उनीहरु पक्राउ परेको जिल्ला प्रहरी कार्यालय धनुषाका प्रहरी उपरीक्षक शेखर खनालले जानकारी दिए। प्रहरीले उनीहरुको साथबाट पाँचपाँच किलोका तीन पोका गरेर जम्मा १५ किलो गाँजा बरामद गरेको छ।"
"नतिजामा असन्तुष्ट विद्यार्थीले गरे पोखरा विश्वविद्यालयमा तोडफोड, २२ पक्राउ","पोखरा : प्रकाशित नतिजाप्रति असुन्तुष्टि जनाउँदै विद्यार्थीहरू तोडफोडमा उत्रिएपछि पोखरा विश्वविद्यालय बन्द भएको छ। आन्दोलित विद्यार्थीमध्येबाट २२ जनालाई कास्की प्रहरीले पक्राउ गरेको छ। इन्जिनियरिङतर्फ चौंथो वर्षको ७ औं सेमेस्टरको नतिजा बुधबार साँझ आएको थियो। नतिजामा अनियमितता भएको भन्दै विद्यार्थी आन्दोलित भएका थिए। कपी पुनःपरीक्षण गर्नुपर्ने माग उनीहरूले गरेका छन्। पदाधिकारी र कर्मचारीमाथि हातपात, कार्यालय तोडफोड र आगजनी भएको भन्दै विश्वविद्यालयले शुक्रबार सबै निकाय बन्द गर्ने विज्ञप्तिमार्फत सूचित गरेको छ। विद्यार्थीले केन्द्रीय कार्यालय, परीक्षा नियन्त्रण कार्यालय, स्कुल अफ इन्जिनियरिङको भवन, स्ववियु कार्यालय लगायतमा तोडफोड गरेका थिए। प्रहरीले पोखरा विश्वविद्यालय स्ववियु सभापति सुनील तिमिल्सिना, पोखरा इन्जिनियरिङ कलेजका स्ववियु सभापति किशोर सुवेदी, नेविसंघ केन्द्रीय सदस्य भानु ढकाल, स्ववियु सदस्यहरु नरेश खनाल, गणेश रिमाल, आशीष केसी लगायतलाई प्रहरीले पक्रेको हो। विद्यार्थीले विश्वविद्यालयको डिन कार्यालय र ग१च ७१७८ नम्बरको गाडीको सिसा फुटाएका छन् भने र विभिन्न विभागका झ्यालका सिसा पनि तोडफोड गरेका छन्। तोडफोडमा संलग्न विद्यार्थीलाई नियन्त्रणमा लिएको जिल्ला प्रहरी कार्यालय कास्कीका प्रवक्ता डिएसपी रवीन्द्रमान गुरुङले जानकारी दिए।"
तिमालमा पर्यटन स्मृती पार्क निर्माण कार्य सुरु,"काभ्रेपलाञ्चोक : काभ्रेपलाञ्चोकको तिमालमा पर्यटन स्मृती पार्क बनाउने कार्य सुरु भएको छ। तिमाल डाँडाको करिब ६ सय ५० रोपनी क्षेत्रफलमा स्मृती पार्क बनाउन ट्रेकिगं एजेन्सिज एशोसियशन(टान) सन् २०११ देखि प्रयासरत छ। पर्वतीय पर्यटनमा ज्यान गुमाएका मजदुर र पर्यटकको सम्झनामा पार्क बनाउने योजना टानले ८ वर्ष अगाडि बनाएको थियो। योजना बनाएको ८ वर्षपछि टानले तिमालमा पर्यटन स्मृती पार्क निर्माणको काम सुरु गरेको हो। तिमाल डाँडामा निर्माण गर्ने भनिएको पार्कको पहिलो चरणको काम अन्तरगत टानले गुरुयोजना अनुसार काम सुरु गरेको छ। टानका निर्वतमान महासचिव कर्ण लामाका अनुसार पहिलो चरणमा पार्कस्थलसम्म पुग्ने सिँढी निर्माणको काम सुरु गरिएको छ। स्मृती पार्क निर्माण गर्न पर्यटन बोर्डले वर्षेनी रकम विनियोजन गर्दै आएको छ। तर, बोर्डले विनियोजन गरेको रकमले तिमालमा पार्क निर्माण गर्न नसकिने देखिए पनि टानले दाता गुहारेको लामाले बताए। बोर्डले चालु आर्थिक वर्षमा २५ लाख रुपैयाँ विनियोजन गरेको भए पनि टानको योजना अनुसार उक्त रकमले अपुग हुने देखिएको लामाले बताए। बुद्धिस्ट मास्टर ट्रेल अन्तर्गत निर्माण गर्न लागिएको स्मृति पार्क निर्माणका लागि सहयोग गर्न विभिन्न दुतावास र गैर सरकारी संस्थासँग सहयोग माग गरिएको लामाले जनाए। काभ्रेको तिमाललाई तामाङको उद्गमथलो मानिन्छ। पर्वतीय पर्यटनमा मजदुरी गर्ने तामाङ समुदायको बाक्लै प्रतिनिधित्व रहेका कारण स्मृती पार्कका लागि तिमाल छानिएको लामाले बताए। २१ सय मिटर उचाईमा रहेको तिमालको पहाडमा अवस्थित गुलगं ओडारलाई गुरू रेम्पोर्छे (पद्मसंभव)ले तपस्या गरेको गुफा भनिन्छ। काठमाडौंबाट ७३ किलोमिटरको दुरीमा रहेको तिमाल पुग्न ६ घण्टा यात्रा गर्नुपर्छ। सगरमाथा, अन्नपूर्णलगायत पाँचओटा हिमशृंखला सहित सुनकोशी तथा रोसी नदीको दृश्यावलोकन गर्न सकिन्छ। तामाङ संस्कृति बिर्सिए तिमाल जानू भन्ने भनाईले पनि यो क्षेत्र तामाङ संस्कृतिमा धनी रहेको बुझ्न सकिन्छ। तिमाल पुग्न काठमाडौंबनेपा हुँदै बीपी राजमार्गको भकुण्डेबेंसी पुग्नुपर्छ। भकुण्डेबेसीबाट मेथिनकोट, कानपुर, ससर्युँखर्क, चापाखोरी हुँदै तिमाल डाँडा पुगिन्छ।"
समाज कल्याण परिषद्मा ब्रह्मलुट : अनुसन्धानको जिम्मा अख्तियारलाई,"काठमाडौं : सरकारले समाज कल्याण परिषद्मा भएको भ्रष्टाचार अनुसन्धानको जिम्मा अख्तियार दुरुपयोग अनुसन्धान आयोगलाई दिएको छ । मन्त्रिपरिषद्को आइतबारको बैठकले परिषदका सबै पदाधिकारीहरुलाई पदमुक्त गर्दै अनुसन्धान प्रतिवेदन अख्तियार दुरुपयोग अनुसन्धान आयोगमा पठाउने निर्णय गरेको छ । भ्रष्टाचारमा संलग्न परिषद्का उपाध्यक्ष नीलमणि बराल, कोषाध्यक्ष वीरबहादुर ठगुन्ना, सदस्य इन्द्रकुमार झा, सदस्य गोकर्णप्रसाद भट् र सदस्य सचिव डिल्लीप्रसाद भट्टलाई पद मुक्त गरेको हो । परिषद्मा भएको आर्थिक, प्रशासनिक लगायतका अनियमिताबारे थप अनुसन्धान गरी थप कारवाही गर्न प्रतिवेदन अख्तियारमा पठाउने निर्णय भएको सरकारका प्रवक्ता एवं सञ्चार तथा सूचना सूचना प्रविधि मन्त्री गोकुल बास्कोटाले जानकारी दिए । २०७३ सालमा परिषद्मा नयाँ पदाधिकारी चयन भएका थिए। तत्कालीन महिला, बालबालिका तथा जेष्ठ नागरिक मन्त्री सीपी मैनालीले उपाध्यक्षमा बराल, सदस्य सचिवमा डिल्ली भट्ट, कोषाध्यक्षमा ठगुन्ना, र इन्द्रकुमार झा नियुक्त गरेका थिए । समाज कल्याण परिषद्का बैंकखाता ४२ वटा ! समाज कल्याणमा पदाधिकारीको ब्रह्मलुट पूर्वमन्त्रीसहित १४ जनाविरूद्ध ३१ करोड ५२ लाखको भ्रष्टाचार मुद्दा जग्गा भाडामै कराेडाैं भ्रष्टाचार, पूर्वमन्त्री सहित १४ विरुद्ध ३१ करोडको मुद्धा, १० वर्ष कैद माग पुष्पकमल दाहाल सरकारको पालामा परिषद् सदस्यमा गोकर्ण भट्ट नियुक्त भए । उनीहरुले परिषद्मा बह्मलुट मच्चाएको समाचार अन्नपूर्णले पनि प्रकाशति गरेको थियो । उनी जग्गा भाडा लिने, गाडी खरिद लगायत विषयको भ्रष्टाचार सार्वजनिक भएपछि सरकारले उनीहरुलाई कारवाही थालेको हो । यसअघि अख्तियारले पूर्वमन्त्री बद्रीप्रसाद न्यौपाने र टेकबहादुर गुरुङ लगायत १४ जनाविरुद्ध सोमबार विशेष अदालतमा मुद्दा दायर गरिसकेको छ । भृकुटीमण्डपको ६० रोपनी जग्गा फनपार्कलाई भाडामा लगाउँदा प्रचलित मापदण्ड र प्रक्रिया उल्लंघन गरेको आरोपमा उनीहरुविरुद्ध अख्तियारले मुद्दा दायर गरिसकेको छ । पूर्वमन्त्रीद्वय न्यौपाने र गुरुङसहित समाजकल्याण परिषद्का तत्कालीन पदाधिकारी उपाध्यक्ष प्रमोद मेहता, सदस्य सचिव रवीन्द्रकुमार, कोषाध्यक्ष कुञ्जबिहारीप्रसाद चौधरी, तत्कालीन सदस्यत्रय हरि न्यौपाने, मोहनराज शर्मा र मदनकुमार लाल कर्णविरुद्ध मुद्दा दायर गरेको छ । अख्तियारले उनीहरुमाथि परिषद्को स्वामित्वमा रहेको अति मूल्यवान जग्गा कौडीको मूल्यमा भाडामा दिएर ३१ करोड रुपैयाँ भ्रष्टाचार गरेको आरोप लगाएको छ ।"
राजनारायणले घुस लिएको भिडियो नेकपाले अख्तियारलाई बुझायो,"काठमाडौँ : अख्तियारका तत्कालीन आयुक्त राजनारायण पाठकले ७८ लाख घुस लिने क्रममा खिचिएको भिडियो सत्तारुढ दल नेपाल कम्युनिष्ट पार्टी (नेकपा) ले अनुसन्धान टोलीलाई बुझाएको छ । आवश्यक प्रमाण बटुल्ने क्रममा बिहीबार सिंहदरबारस्थित संसदीय दलमा पुगेको अख्तियारको तीन सदस्यीय अनुसन्धान टोलीलाई नेकपा संसदीय दलका उपनेता सुवास नेम्बाङले उक्त भिडियोसहितको पेन ड्राइभ र अन्य कागजपत्र बुझाएका हुन् । पाठकले चाँगुनारायण नगरपालिकास्थित इन्जिनियरिङ कलेजमा सञ्चालकसँग घुस लिँदा खिचेको भिडियो हामीलाई पनि प्राप्त भएको थियो, नेम्बाङले अन्नपूर्णसँग भने, अख्तियारको टोली आएपछि हामीले उक्त भिडियो र आवश्यक कागजपत्र अनुसन्धानका लागि बुझाइदिएका छौँ । पाठकले इन्जिनियरिङ कलेजको सम्पत्ति बाँडफाँटको विवाद मिलाइदिने भन्दै पटक पटक गरेर ७८ लाख रुपैयाँ घुस लिएका थिए । तर उनले घुस लिएर काम नगरिदिएपछि घुस दिने व्यक्तिहरुले नै भिडियो अख्तियार र सत्तारुढ दल नेपाल कम्युनिष्ट पार्टीका नेताहरुसम्म पुर्याइ दिएका थिए । करिब चार महिना अघि नै उक्त भिडियो बुझाइए पनि दुई साता अघि मात्रै उक्त घुसकाण्डको रहस्य खुलेको थियो । घुसकाण्डमा मुछिएपछि पाठकमाथि महाअभियोग तयारी भएसँगै उनले आयुक्तबाट राजीनामा दिएका थिए । अख्तियारले मंगलबार मात्रै एकजना सहसचिवको नेतृत्वमा तीन सदस्यीय अनुसन्धान टोली गठन गरेको थियो । महान्यायाधीवक्ताको कार्यालयले राजीनामा दिएका आयुक्त पाठकमाथि अख्तियारले नै छानबिन गर्न सक्ने राय दिएको थियो । त्यसपछि अख्तियारको अनुसन्धान टोलीले छानबिनलाई तीब्र बनाएको हो । घुसकाण्डमा मुछिएका अख्तियार आयुक्तलाई महाअभियोग तयारी घुस प्रकरणमा मुछिएका अख्तियार आयुक्त पाठकको राजीनामा पाठकमाथि छानबिन गर्न बाटो खुला, महान्यायाधीवक्ताले दिए राय महान्यायाधिवक्ताको राय, पाठकमाथि छानबिन गर्न मिल्छ घुस काण्डमा मुछिएका पाठकमाथि छानबिन गर्न अनुसन्धान टोली पाठकसँग बयान लिँदै अख्तियार पाठकमाथि अकुतमा पनि छानबिन"
संस्कृतमा भविष्यको खोजी,"देवघाट (तनहुँ) : बालखमै घर छाड्नुपर्दा सिन्धुपाल्चोकका सुदीप मि श्रलाई साह्रै नरमाइलो भयो। ११ वर्षअघि सिन्धुकोटका मिश्र संंस्कृत अध्ययनका लागि देवघाटस्थित महेश संन्यास आश्रमअन्तर्गत सञ्चालित महेश संस्कृत गुरुकुल विद्यापीठमा कक्षा ६ मा भर्ना भएका थिए। उनलाई सुरुसुरुमा गाह्रो पनि भयो। तर बिस्तारै आश्रममा देशका विभिन्न भागबाट आएका आफू जस्तै साथीको संगतमा रमाउन थाले। र पछि उनलाई गाह्रो पनि सजिलो बन्दै गयो । हुन त उनलाई सुरुमा संस्कृत पढेर के हुन्छ भन्ने जानकारी थिएन। बुवाको इच्छाअनुसार यता लागेका थिए। तर अहिले उनी विश्वस्त छन्। भन्छन्, संस्कृत पढेकैले मेरो जीवन सुखद बाटोमा हिँडिरहेको छ । कक्षा ६ देखि ८ सम्म पढ्दाताका घर सम्झिएर रुन्थे उनी। तर पछि त्यसैमा रमाउन थाले। मिश्र आचार्य तह (एमएसरह)को पहिलो वर्षमा अध्ययन गर्दै छन्। पहिला के होला भन्ने लाग्यो। तर संस्कृत शिक्षाको महत्त्व बुझ्दै जाँदा यसैमा रस बस्यो, उनी भन्छन्, संस्कृत नपढेको भए कि म गाउँमै बरालिन्थें, कि विदेश जान्थें होला । संस्कृत शिक्षाले उनमा अनुशासन मात्र सिकाएको छैन, देशका लागि केही गर्नुपर्छ भन्ने भावना बढाउन पनि सघाएको उनको भनाइ छ । हेटौंडाका प्रज्ज्वल खनाललाई पनि संस्कृत पढेर के हुँला भन्ने थाहै थिएन। उनलाई पनि बुवाले संस्कृत पढाउने इच्छा गरे। र देवघाटस्थित महेश संस्कृत गुरुकुलम्मा ल्याए। उनी पनि अहिले दंग छन्। संस्कृत पढ्दा गाउँका साथीभाइले संस्कृत पढेर के गर्छस् भन्दै होच्याउने गर्थे। तर त्यसको जवाफ आफूले दमदार रूपमा दिने आँट आएको उनको भनाइ छ। आफूसरहका साथी व्यवस्थापन एवं विज्ञान संकाय पढेका छन्। तर उनलाई चिन्ता छैन। आफ्नो जीवन सुमार्गमा अघि बढेको उनको भनाइ छ। उनी अहिले उत्तरमध्यमा द्वितीय वर्ष (कक्षा १२ )मा पढ्दै छन्। संस्कृतले संस्कार सिकाउँछ, जसले बुझ्दैन उसैले हेलाँ गर्छन्, उनले भने, संस्कृतमा उज्यालो भविष्य देखेको छु। यहाँ आएपछि सबै कुरा भरिपूर्ण भएझैं लाग्छ । आ श्रममा उनीहरू हरेक अष्टमी र प्रतिपदाको दिन उनीहरूको बिदाको दिन हो। तर यो दिन उनीहरू गीत, गजल, कविता आदि साहित्यिक सिर्जना सुन्छन्, सुनाउँछन्। शनिबार भने उनीहरूको बिदा हुँदैन। गुरुकुलमा जीवन दर्शनबारे सिकाइन्छ । भोजपुरका सोमनाथ कोइराला आठ कक्षासम्म बोर्डिङ पढेका थिए। त्यसलाई छाडेर उनी संस्कृतमा लागे। त्यसलाई छाडेर संस्कृतमा भविष्य खोज्न थाले। अरु पढेर अस्ट्रेलिया, अमेरिका गए होलान्, उनले भने, हामीलाई यही समाजमा रहेर दर्शन बाँड्ने ज्ञान संस्कृत शिक्षाले दिएको छ । धादिङ नौबीसेका शेखर पाण्डे पनि खुसी छन्। बाल्यकालमा विद्यार्थीलाई चाहिने वातावरण गुरुकुलमा भएका कारण आफूहरू संस्कृत शिक्षातर्फ लागेको उनको भनाइ छ। उनी १० वर्षको उमेरमा आएका थिए। अहिले उनी आचार्य प्रथम वर्षमा अध्ययनरत छन्। आफू को हुँ भनेर छर्लङ्ग भएको छ, त्यसैले खुसी छु, उनले भने, जीवनबारे पनि बुझ्न पाएको छु । संस्कृत पढ्नेहरूले गतिलो जीवन जिएका मात्र छैनन्, आर्थिक रूपमा समेत आफूलाई अब्बल बनाउँदै लगेका छन् । उनीहरू अनुशासनमा रहन्छन्। गुरुकुलमा शिक्षासँगै संस्कार सिकाइन्छ। यहाँ अध्ययन गर्नेहरू संस्कृत र नेपालीमा पोख्त हुन्छन्। बिहान सबैरै उठेर स्नान गरेपछि जपध्यान एवं योग गर्छन्। पूजाआराधना गर्नु उनीहरूको दैनिकी हो। उनीहरूको बोलीमा नै साहित्यिक एवं विशिष्टता झल्किन्छ । महेश संस्कृत गुरुकुलका पूर्वछात्र शालिकराम ढकालले आफ्नो जीवन स्वर्णिम युगमा भएको दाबी गरे। उनी काठमाडौंस्थित वाल्मीकि विद्यापीठमा ज्योतिष पढाउँछन्। संस्कृतमै लागेको हुनाले आफ्नो जीवन सुखमय भएको उनको भनाइ छ। संस्कृत भनेको धर्म, संस्कृति, जीवन दर्शन एवं आध्यात्मिक चेतलाई केन्द्रित गरेर सनातन धर्मभित्र संस्कार सिकाउने थलो हो, उनले भने, हरेक कुराको स्रोत संस्कृत वाङ्मय हो । महेश आश्रमबाट सञ्चालित महेश संस्कृत गुरुकुलमा करिब साढे दुई सय विद्यार्थी अध्ययनरत छन्। गुरुकुलले हरेक वर्ष प्रवेश परीक्षामा सहभागी तीन सय जनाबाट ३० जना छात्र छनोट गर्छ। मौखिक एवं लिखित परीक्षाका माध्यमबाट प्रवेश परीक्षा लिइन्छ । गुरुकुलमा साढे चार करोड रुपैयाँ लागतमा नयाँ भवन निर्माण गरिएको छ। पछिल्लो समय समाजमा धार्मिक आस्था बढेसँगै संस्कृतप्रतिको चासो बढेको महेश संस्कृत गुरुकुल विद्यापीठका प्राचार्य डा गुरुप्रसाद सुवेदीले बताए। अंग्रेजी पढेर डाक्टरइन्जिनियर बन्छन् भनेर अंग्रेजी पढाउनेहरू त्यसमा सफल नहुँदा संस्कृतको महŒव बढेको हो। अनुशासन र चरित्र राम्रो नभएपछि त्यसको विकल्प खोज्न थालिएको छ । स्वर्गीय डा स्वामी रामानन्द गिरिले सुरु गरेको आ श्रम करिब ६५ रोपनी क्षेत्रफलमा फैलिएको छ। २०५० सालमा सुरु गरिएको गुरुकुलले ६ वर्षपछि विद्यापीठ सुरु गरेको हो । आश्रममा विराट् ज्ञानमहायज्ञ देवघाटधामको सांस्कृतिक, धार्मिक एवं आध्यात्मिक महत्त्वको प्रचारप्रसारका लागि महेश सन्न्यास आ श्रममा विराट् ज्ञानमहायज्ञ आयोजना भयो। महायज्ञमा १०८ ब्राह्माणका साथ दैनिक पाठपारायण गरियो। महायज्ञमा आश्रमका पीठाधीश श्री १००८ स्वामी रमणानन्द गिरिजी महाराजले प्रवचन दिए। आश्रमका संस्थापक डा स्वामी रामानन्द गिरिजी महाराजको प्रथम पुण्यस्मृति एवं आ श्रम स्थापनाको २५ वर्ष पुगेको अवसरमा महायज्ञ आयोजना गरिएको हो । महायज्ञमा दैनिक रूपमा चतुर्वेद पाठपारायण, महारुद्राभिषेक, ब्रह्मागायत्री लक्ष्यहवन, शतचण्डी अनुष्ठान, गणेश, शिव, विष्णु र सूर्य पुराण, देवीभागवत पाठपारायण भयो। महायज्ञले पवित्र देवघाटधामको धार्मिक र ऐतिहासिक महत्त्वको प्रचारप्रसार गर्दै यसलाई नेपालको उत्कृष्ट धार्मिक गन्तव्य बनाउन सहयोग पुर्याएको महायज्ञका प्रचारप्रसार संयोजक टंकनाथ पौडेलले बताए ।"
सय वर्षे सत्यमोहनको युवा जोश,"ललितपुर : दुईचार किलोमिटर हिँड्न समस्या छैन। ठमठम हिँडेरै बोलाएको ठाउँमा पुग्छन्। घण्टौं बोलिरहन सक्छन्। ऊर्जावान छन्। शरीर अझै कुप्रिएको छैन। अथाह ज्ञानका कुरा गर्छन्। सुनिरहुँ लाग्छ, बाङमय शताब्दी पुरुष सत्यमोहन जोशीको शतवार्षिकी मनाउने तयारीबारे बुधबार आयोजित पत्रकार सम्मेलनमा ललितपुर महानगरपालिकाका मेयर चिरीबाबु महर्जनले संस्कृतिविद् जोशीको प्रशंसाका खर्चेका शब्द हुन् यी। जोशी बुधबार ९९ वर्ष ११ महिना ८ दिनका भए। अबको ८२ दिनमा अर्थात् वैशाख ३० गते सय वर्ष पुग्दै छन्। महानगरपालिकाले गत वर्ष नै उनको शतवार्षिकी भव्य कार्यक्रमसहित वर्ष दिनभर मनाउने घोषणा गरेको थियो। त्यति नै बेला जोशीको दैनिकी सजिलो बनाउन तथा स्वास्थ्यमा सहरको प्रदूषणले असर नगरोस् भनेर एउटा कार, ड्राइभर र मोबाइलको चाँजो मिलाइदिएको थियो। महानगरले शतवार्षिकी कार्यक्रम मनाउने उद्घोष गरेपछि सय वर्ष मनाउनका लागि भए पनि बाँच्नै पर्ने बाध्यता भयो, ठट्यौली पारामा जोशीले भनेका थिए, खानपान र स्वास्थ्यमा ध्यान दिनेछु। महानगरपालिकाले बुधबार जोशीको सम्मानमा वर्षभर गरिने कार्यक्रम सार्वजनिक गरेको छ। मेयरको अध्यक्षतामा एक सय ११ जनाको समिति बन्यो। माघ २५ मा कार्यपालिका सदस्य एवं ३ नम्बरका वडाध्यक्ष श्रीगोपाल महर्जनको अध्यक्षतामा १५ सदस्यीय कार्यसम्पादन समिति कमिटीले उनको सम्मानमा केकस्ता कार्यक्रम गर्ने भन्ने अनुमोदन गरेको हो। समितिका निर्णय बुधबार सार्वजनिक भएको मेयर महर्जनले बताए। उनका अनुसार जोशीको तस्बिरअंकित हुलाक टिकट, स्वर्ण मुद्रा निष्कासन गरिने भएको छ। महानगरपालिकाभित्रका उपयुक्त स्थानका सडक र पार्कमा जोशीको नाम राखिनेछ। उनको नाममा आर्ट ग्यालरीमा आर्ट प्रदर्शन गरिने, दिनचर्या समेटेर अडियो भिडियोको अभिलेख राख्ने, जोशी प्रतिष्ठान एवं अध्ययन केन्द्र स्थापना गर्ने, विद्यालयका पाठ्यक्रममा उनको नाम राख्ने, उनको जन्म शताब्दिको पहिलो दिन राष्ट्रपतिको आतिथ्यमा चीन र भारतका राजदूतसहित कार्यक्रम गर्ने, नेपालभारतसँगको सम्बन्धबारे अशोक सम्राट्का छोरी चारुमतीबारे र्याली प्रदर्शन गरिनेछ। रानीपोखरीभन्दा दुई सय वर्ष पुरानो पिंमबहाल पोखरी बनाउने, त्यस्तै महानगरपालिकाको लोगो र जोशीको तस्बिरसहित उत्तर मोहडाबाट सगरमाथा चढ्न लागेकी पत्रकार कल्पना महर्जनलाई ३० लाख रुपैयाँ आर्थिक सहयोग गर्नेलगायत कार्यक्रम महानगरपालिकाले गरेको छ। मेयर महर्जनले भने, यी प्रस्तावित खाका हुन्, परिमार्जन गर्दै लैजानेछौं । चारुमतीको मञ्चन जोशीको एउटा ठूलो चाहना अशोक सम्राट्का छोरी चारुमती नाटकको प्रदर्शन गर्ने पनि हो। जोशीलाई उद्धृत गर्दै महर्जनले भने, चारुमती नाटक देखाउने उहाँको ठूलो चाहना छ। करिब १८ वर्षपहिले जोशी आफंैले निर्देशन गरेको वृत्तचित्र चारुमती प्रदर्शन गर्ने क्रममा थियो। त्यति नै बेला दरबार हत्याकाण्ड भयो। बल्लतल्त जुटाएका कलाकार तितरवितर भए। उनले भने, त्यो बेलाका बाल कलाकार ठूला भइसके, कता पुगे कता। नाटक मञ्चनका लागि कलाकारको खोजी भइरहेको जानकारी उनले दिए। चारुमती नाटक मञ्चन गर्ने ठूलो रहर जोशीमा छ। यो काम जोशीको अगुवाइमा मात्रै सम्भव हुने देखिएको मेयर महर्जनले बताए। त्यस्तै, कात्तिक नाचसम्बन्धी जोशीले लेखेका कथालाई लिपिबद्ध गर्ने योजना पनि महानगरको छ। उनले लेखेका गीत फत्तेमानलगायतले गाएको र खोजी गरी क्यासेटमा उतार्ने लक्ष्य पनि महानगरको छ।"
सरकार नै दिन चाहन्न आमाको नामबाट नागरिकता,"काठमाडौं : सरकार नै आमाको नामबाट नागरिकता दिन अनाकानी गरिरहेको छ। संविधानले दिएको व्यवस्थामा ऐनमार्फत कटौती गरेर आमाको नाममा नागरिकता दिने प्रावधानलाई साघुर्याउने काम भइरहेको छ। संसदमा रहेको नागरिकता सम्बन्धी ऐनमा आमाको नाम नागरिकता दिने व्यवस्थालाई खुम्च्याउन खोजिएको भन्दै अधिकारकर्मी र पीडितले आपत्ति जनाएका छन्। कानुनी पहिचान तथा यसको आवश्यकता र महत्त्व विषयक एक कार्यक्रम बुधबार राजधानीमा सम्पन्न कार्यक्रममा बोल्दै अधिवक्ता तथा अधिकारकर्मी मिरा ढुंगानाले भनिन् , 'कुनै पनि मानिस नागरिकताविहीन हुनु भनेको राज्यविहीन हुनु हो। राज्यविहीन भएर उसले कानुनसम्मत काम गर्न सक्दैन।' उनले कानुनी पहिचान आजको नैसर्गिक अधिकार भएको बताइन्। व्यक्तिको कानुनी पहिचानको सिर्जना गर्नको लागि जन्मदर्तालाई ठोस आधारका रुपमा लिने गरिन्छ। अर्का अधिवक्ता सविन श्रेष्ठले व्यक्तिगत घटना दर्ता गरिसकेपछि मात्रै कुनै पनि व्यक्तिको कानुनी पहिचान वा कानुनी अवस्थाको सिर्जना गर्नमा मौलिक आधार प्रदान हुने बताएका छन्।विकासका लागि आधारभूत कुराहरु प्राप्त गर्नको सहयोग गर्ने हुनाले व्यक्तिगत घटना अनिवार्य दर्ता गनुपर्नेमा उनले जोड दिए। सन्तानलाई आमाको नामबाट नागरिकता दिन संवैधानिक र कानुनी अड्चन नभएको तर जिल्ला प्रशासन कार्यालय महिलामैत्री हुन नसकेको आरोप सहभागीले लगाएका छन्।बाबुको नामबाट नागरिकता लिन जाँदा कुनै बाधा अड्चन हुँदैन र आमाको पहिचान पनि आवश्यक ठानिँदैन। तर आमाको नामबाट नागरिकता बनाउन जाँदा बाबुको पहिचान चाहिने, बेपत्ता भएको भए पनि प्रमाणित गर्नुपर्ने तथा स्वघोषण गनुपर्ने जस्ता व्यवस्था राखेर अनेक अप्ठ्यारा सिर्जना गरिँदै आइएको छ। बाबुको पहिचान नभएको अवस्थामा प्रशासन कार्यालयका कर्मचारीले महिलाको चरित्रलाई नै प्रश्न उठाउँदै विभिन्न शंका उपशंका गर्ने गरेको अनुभव ढूंगानाले सुनाइन्। आमाको नामबाट नागरिकता पाउनको लागि भएको अनगिन्ती झन्झट हटाउँदै निशर्त नागरिकता दिने व्यवस्था हुनुपर्नेमा सहभागीको जोड थियो। विभिन्न समयमा तयार भएको सरकारी तथ्याङ्कलाई हेर्दा प्रत्येक वर्ष ६ लाख नयाँ युवा नागरिकताका लागि तयार हुने गर्छन्। तर गृहमन्त्रालयको रेर्कडअनुसार हरेक वर्ष करिव ४ लाख मात्रै नागरिकता सरकारले वितरण गर्छ। यो तथ्याङ्कअनुसार दुई लाख मानिस हरेक वर्ष नागरिकता विहीन बन्छन्।"
युरेनियम खानीले सास्ती,"मकवानपुर : पूर्वी मकवानपुरको बकैया गाउँपालिका२ स्थित धियाँलमा दुई दशकअघि युरेनियमको खानी पत्ता लागेको थियो । गाउँमा बहुमूल्य युरेनियमको खानी फेला परेपछि उत्साहित गाउँले आजभोलि दिक्क छन् । उनीहरूको अपेक्षा थियो, खानीले गाउँको विकास हुन्छ । तर युरेनियम खानी धियाँलका लागि रोगको भकारी बनेको छ । खानी हुँदै बग्ने पानी खान बाध्य स्थानीय क्यान्सरलगायत घातक रोगहरूको सिकार भएका छन् । लामो समयदेखि खानी उत्खनन हुन नसकेपछि उनीहरूले आफ्नो बस्ती स्थानान्तरण गरिदिन सरकारसँग माग गरेका छन् । धियाँलस्थित कालापानी, चाँदे, तीनभँगाले र छतिवनस्थित मामदमार क्षेत्र युरेनियमको विकिरणबाट प्रभावित छन् । विकिरणयुक्त पानी खाँदा क्यान्सर भएर १२ जना स्थानीयले अकालमा नै ज्यान गुमाइसकेको कालापानीकी कान्छीमाया स्याङ्तानले बताइन् । खानेपानीको अर्को विकल्प छैन, पहाडबाट रसाएको पानी खाँदा धेरैले ज्यान गुमाइसकेका छन्, उनले भनिन्, सरकारले आजसम्म केही गरेको छैन । बरु हामीलाई यहाँबाट अन्यत्र सारिदिए हुन्थ्यो । धियाँलस्थित कालापानी, चाँदे, तीनभँगाले र छतिवनस्थित मामदमार क्षेत्र युरेनियमको विकिरणबाट प्रभावित छन् । खानी स्रोतबाट आएको पानी खाँदा झाडापखाला लाग्ने, शरीरमा खटिरा आउने गरेको स्थानीय लालबहादुर स्याङ्तानले बताए । प्रदूषित पानीकै कारण आफन्त गुमाएका स्याङ्तान यो ठाउँमा बस्ने रहर नभएको बताउँछन् । क्यान्सर भएर दाजु बित्नु भयो, पानीकै कारण यहाँका मान्छेको ज्यान पनि सुकेको छ, उनले भने, मान्छेमात्र होइन खानी क्षेत्रको जंगलसमेत राम्ररी फस्टाएको छैन । अरु ठाउँको जंगलमा ठुल्ठूला रुख भए पनि यहाँ भुइँमै हराउँला जस्तो जंगल रहेको उनले बताए । कालापानी फेदीमा भूमेश्वरी प्राविका विद्यार्थी पनि खानी भएको पहाडबाटै बग्ने पानी खान बाध्य छन् । यहाँका स्थानीयको स्वास्थ्यमा खानीले पारेको असरबारे अहिलेसम्म अनुसन्धान भएको छैन । स्थानीय स्वास्थ्यकर्मी प्रकाश काउछा मगरले यहाँको पानी स्वास्थ्यका लागि हानिकारक भए पनि खानेपानीको विकल्प नभएको बताउँछन् । खानी क्षेत्रका बासिन्दालाई सुरक्षित स्थानमा सारेर युरेनियम उत्खनन् गर्न पहल गरिरहेको बकैया गाउँपालिका२ धियाँलका अध्यक्ष वीरमान बलले बताए । स्थानीय सरकारले चाहेर मात्रै केही गर्न सकिने अवस्था छैन, उनले भने, सम्बन्धित निकायमा हामीले यसबारे ध्यानाकर्षण गराए पनि खासै चासो दिएको छैन । बकैया गाउँपालिका अध्यक्ष दामोदर खनालले बस्ती स्थानान्तरण गर्न गाउँपालिकाले आवश्यक पहल गरिरहेको बताए । यहाँको बस्ती अन्यत्र सारेर खानी उत्खनन गर्न हामी पहल गर्छौं, उनले भने । यहाँ करिब सय परिवारको बसोबास छ । सरकारले खानी उत्खनन गर्ने हल्ला लामो समयदेखि चले पनि सरकारले आधिकारिक रूपमा खानीको परीक्षण गरेको छैन । तर बर्सेनि देसी विदेसी अनुसन्धानकर्ता युरेनियम अनुसन्धानका लागि यहाँ आउने गरेका छन् । पहिलो पटक त्रिभुवन विश्वविद्यालय भौतिकशास्त्र विभागका प्राध्यापक देवीदत्त पौडेलको सुपेरीवेक्षणमा अर्जुन पाठकले गरेको अध्ययनमा मकवानपुरको सिवालिक क्षेत्रमा सघन अक्साइडका रूपमा युरेनियम रहेको पत्ता लगाएका थिए । युरेनियम सबैभन्दा बढी पारमाणविक भार भएको रेडियोधर्मी धातु हो । २३८ पारमाणविक भार हुने यो धातुले लगातार रेडियोधर्मी विकिरण फ्याँकिरहने भएकाले सीमित आयु हुन्छ ।"
कोदालोले खनेरै सडक,"रोल्पा : सरकारले करोडभन्दा कमका योजनामा डोजर लगाउन नपाइने निर्णय गरेको छ। यो निर्णयअघि नै रोल्पा हाङवाङ, गोलवाङ र गुन्थालवासीले आफैंले खनेर गाउँमा मोटरबाटो पुर्याएका छन्। गाउँलेको पहलमा गाउँमा मोटरबाटो मात्रै पुगेन, स्थानीयले राम्रो ज्यालासमेत पाए। रोल्पा नगरपालिका९ हाङबाङ, गोलबाङ र गुन्थालवासीले कोदालोले खनेर गाउँमा सडक पुर्याएका हुन्। कुटो, कोदालो, साबेल र बेल्चाले पहाडको भित्ता खनेर गाउँमा बाटो पुर्याएपछि गाउँले दंग परेका छन्। सदरमुकाम लिबाङह्वामा लिउन सडकखण्डको चंकुपासाबाट गाउँलेले सडक खनेका हुन्। सडक खनेबापत ज्याला पाएपछि उनीहरूमा झन् उत्साह थपिएको छ। घरेलु हतियार प्रयोग गरी खनेरै गाउँलेले ३ किलोमिटर ७ सय मिटर सडक निर्माण गरेको उपभोक्ता समितिका अध्यक्ष कमल बुढामगरले जानकारी दिए। जहाँतहीँ डोजरले सडक खनिरहेका बेला यहाँका बासिन्दा भने बिहान ९ बजेदेखि साँझ ५ बजेसम्म सडक खन्न व्यस्त हुन्थे। गाउँमा सडक ल्याउन बच्चा बोकेरै खनियो, हाङबाङकी २५ वर्षीया राधा बुढाले भनिन्, गाउँको विकास पनि हुने, ज्याला पनि पाइने भएपछि सबै गाउँलेले हौसिँदै सडक खनेका हौं। गाउँका प्रायः सबै जना दिनहुँ सडक खन्न आएका थिए। ६१ वर्षीया बागमती घर्तीमगर पनि सडक खन्न गइन्। घर र गाईवस्तुको हेरचाह गर्न पतिलाई जिम्मा दिएर पहाड खन्न गएको उनले सुनाइन्। सडक खनेको पैसाले घरव्यवहार चलाउन सजिलो भएको उनले बताइन्। छोराछोरीको कापी, कलम र ड्रेस किन्न सहज भयो, उनले भनिन्। सडक खनेर पाएको ज्यालाको सदुपयोग गरेकामा दंग पर्दै ४० वर्षीय संगीता बुढामगर भन्छिन्, बचेको पैसाले ३ वटा बाख्रा किनेर पालेकी छु। १ सय ३ घरधुरी रहेको हाङबाङ, गोलबाङ र गुनथालवासीले ५० हजारदेखि १ लाखसम्म कमाए। सडक निर्माण उपभोक्ता समितिले प्रत्येक घरबाट एक जना अनिवार्य हुनुपर्ने उर्दी लगाएको थियो। घरको ढिँडो सिस्नो खाएर ज्यालामा सडक खन्न पाएपछि कतिपय घरबाट ३४ जनासमेत आए। गाउँलेले यो सडक खण्डको नाम रिस्बाङहाङबाङउपल्लो सहिद मोटर बाटो राखेका छन्। गाउँमा सडक लैजान ग्रामीण सामुदायिक पूर्वाधार विकास कार्यक्रम (आरसीआईडब्लू) र रोल्पा नगरपालिकाले सघाएका छन्। आरसीआईडब्लूले सडक खन्नका लागि ६७ लाख ३० हजार ६ सय ३९ खर्चिएको छ। नगरपालिकाले चालु वर्षमा २० लाख सहयोग गरेको छ। पर्यावरणीय सुरक्षाका लागि खनेरै सडक निर्माणको योजनाअन्तर्गत गाउँले सडक खन्न तयार भएपछि योजना अघि बढेको हो, आरसीआईडब्लू रोल्पाका इन्जिनियर राजु भट्टराईले भने। सडक खन्ने कार्य निरन्तर राखिनेछ। गोलबाङगुनथालकर्टम जोड्ने लक्ष्य रहेको स्थानीय जानसिंह बुढाले बताए। आरसीआईडब्लू र नगरपालिकाले सडक खन्न बजेट व्यवस्था गर्ने आश्वासन दिएका छन्। जंगलको बीच हुँदै सडक खनिए पनि रूख कटान गर्नु परेन। डोजरले खनेको भए यहाँ भूक्षयको सम्भावना थियो। मानिसले खनेको उदाहरणीय सडक बनेको छ, रोल्पा नगरपालिकाका मेयर पुरण केसीले भने, मानिसले खन्दा पर्यावरणमा असर नपुग्ने र गाउँलेले रोजगारीसमेत पाए। अबको विकासको मोडेल यस्तै हुनुपर्छ। हाङबाङसम्म सडक पुर्याएपछि गाउँलेले सडकको मंगलबार उद्घाटनसमेत गरे। जिल्ला समन्वय समितिका प्रमुख राजबहादुर बुढाले रिबन काटेर सडक उद्घाटन गरेका हुन्। घरेलु औजारले सडक खनेर गाउँसम्म पुर्याएको भन्दै प्रमुख बुढाले गाउँलेको प्रशंसा गरे। गाउँमा व्यावसायिक कृषि र पशुपालन गरी आम्दानी बढाउन बुढाले हौस्याए। ०७४ असारदेखि सडक खन्न सुरु गरिएको हो। कडा चट्टान भएकाले योजनाअनुसार काम अघि बढ्न सकेको थिएन। कडा चट्टान फोड्न मात्र डोजर प्रयोग गरिएको गाउँलेले सुनाए। सडक लैजान गाउँलेले १४ लाख बराबरको श्रमदानसमेत गरे।"
वृद्धाश्रममा हात्ती,"चितवन : हात्ती सफारीबाट वन्यजन्तु अवलोकन सौराहाको आकर्षण हो। वयस्क हात्ती सफारीका लागि प्रयोग हुन्छन्। उमेर ढल्केका हात्ती बेकामे बन्नु स्वाभाविक हो। बेकामे हात्तीको स्याहार गर्ने काम कम चुनौतीपूर्ण छैन। यही कामका लागि सौराहामा हात्तीको वृद्धाश्रम नै खोलिएको छ। सफारीमा जान नसक्ने बूढा हात्ती वृद्धाश्रममा स्याहार गरी राखिन्छ। उसै पनि हात्ती पालनपोषणमा खर्च बढी लाग्छ। आम्दानी नगर्ने हात्तीका लागि खर्च जुटाउनु झन् चुनौतीपूर्ण कार्य हो। वृद्धाश्रमले काम गर्न नसक्ने अवस्थाका हात्ती जम्मा गरी तिनको स्याहार गर्नेछ। हात्ती नमरेसम्म त्यहीँ पालिन्छ। खैरहनी नगरपालिकाको कुमरोजमा साढे दुई बिघा क्षेत्रफलमा रिसोर्ट सञ्चालन र हात्तीको वृद्धाश्रम सुरु गरिएको हो। वृद्धाश्रममा राखिएपछि रिसोर्टमा आएका पाहुनाले हात्तीको दिनचर्या हेर्न पाउनेछन्। रिसोर्टकै आम्दानीले वृद्धाश्रम सञ्चालन गर्ने योजना छ। हात्तीको पालनपोषण र उपचारको जिम्मा लिएर बुढा हात्ती राख्न खोजेका हौं, रिसोर्ट सञ्चालक शरदकुमार पाण्डेले भने, हात्तीको दिनचर्या हेरेर पर्यटक रमाउने वातावरण बनाउन खोजेका छौं। यसले मानिस र वन्यजन्तुबीचको द्वन्द्व अन्त्य हुने विश्वास छ। मंगलबारदेखि सुरु गरिएको वृद्धाश्रममा ४५ वर्षको बिरामी पोथी हात्ती सीताकली लाई राखिएको छ। अशक्त यो हात्तीले आँखा देख्दैन। एक जना माहुते त्यसको स्याहारका लागि खटाइएको छ। तारबारले घेरिएको खुला चौरमा हात्तीलाई छाडिएको छ। हात्ती राख्न बनाइएको जग्गामा उसलाई मन पर्ने खानेकुरा, बोटबिरुवा लगाइनेछ। हात्तीलाई मौसमअनुसार फलफूल खुवाउने रिसोर्टको योजना छ। वृद्धाश्रममा ४० देखि ५० वर्ष नाघेका हात्ती ल्याइन्छ। हात्ती संरक्षणका लागि भेटेरेनरी चिकित्सक अमेरिकी नागरिक डाट्रिस लन्डन खटिएकी छन्। बिरामी हात्तीको उपचारका लागि चितवन राष्ट्रिय निकुञ्ज र राष्ट्रिय प्रकृति संरक्षण कोषका पशु चिकित्सकको सहयोग र समन्वय गरिने बताइएको छ। हात्ती हेर्ने मात्रै पर्यटक पनि छन् तिनका लागि यो रिसोर्ट उपयुक्त थलो हो, डाट्रिसले भनिन्, हात्तीको दिनचर्यामा रमाउने वातावरण बनाउन लागेका हौं। भेटेरेनरी चिकित्सकको १५ वर्षको अनुभवसहित उनी तीन वर्षदेखि हात्तीको उपचारमा लागेकी छन्। हात्तीको वृद्धाश्रमलाई पर्यटनसँग पनि जोडिएको छ। बूढा हात्ती पाल्नका लागि चितवन एलिफेन्ट स्यान्चुरी रिसोर्ट सञ्चालनको तयारी छ। रिसोर्टमा आउने पाहुनाले संरक्षण गरिएको हात्ती अवलोकन गर्नेछन्। संरक्षणमा राखिएका हात्तीमा सफारी गर्न दिइँदैन। तर, ती हात्तीसँग हिँड्न भने पर्यटकले पाउँछन्। युनाइटेड हात्ती सञ्चालन सहकारी संस्थाका अध्यक्ष ऋषि तिवारीले वृद्धाश्रम खुलेसँगै हात्ती संरक्षणमा सकारात्मक प्रभाव पर्ने बताए। बूढा हात्ती संरक्षणमा हातेमाले हुनु राम्रो हो, उनले भने। रिसोर्टमा हुने आम्दानीबाट वृद्धाश्रम सञ्चालन गरिनेछ। भारत, थाइल्यान्ड, म्यानमार, अमेरिका, ब्राजिल र फ्रान्समा पनि बूढा हात्तीको संरक्षण गरिन्छ। सामान्यतया हात्ती ८० वर्षसम्म बाँच्ने गर्छ। वयस्क हात्ती खरिद गर्न करिब ८० लाख रुपैयाँ लाग्छ। तर, हात्ती किनबेचमा रोक लगाइएको छ।"
थापाखोला जलविद्युत आयोजना ६ महिनापछि सुचारु,"बेनी : बाढीले बाँध, सुरुङ र उपकरणमा क्षति पुर्याएपछि बन्द भएको १३५ मेगावाट क्षमताको थापाखोला जलविद्युत आयोजना ६ महिनापछि सुचारु भएको छ। मुस्ताङको थासाङ गाउँपालिका १ टुकेचेको झिरुङ स्थित आयोजनाको बाँध, सुरुङ र इलेक्ट्रिक उपकरणमा गत साउन २६ गतेको बाढीले क्षति पुर्याएपछि विद्युत उत्पादन बन्द भएको थियो। माउन्ट कैलाश इजर्नी प्रालीले दुई अर्ब ५६ करोड रुपैयाँको लागतमा निर्माण गरेको आयोजनाले २०७४ मंसिरदेखि व्यवसायिक उत्पादन सुरु गरेको थियो।सुरुङको सरसफाई र उपकरण मर्मत गरिएको छ। टुकुचे हिमालको फेदीमा बाँध रहेको आयोजनाको १ हजार ८ सय ३३ मिटर सुरुङ र ७५० लामो पाइप मार्फत पानीलाई टर्वाइनमा खसालिएको छ। बेनीजोमसोम सडकको टुकुचे खण्डभन्दा करिब पाँच सय मिटर भित्र आयोजनाको विद्युतगृह छ। आयोजना निर्माण स्थल भौगोलिक रुपमा बिकट क्षेत्रमा अवस्थित छ।आयोजनाले उत्पादीत विद्युत केन्द्रीय प्रशारण लाइनमा जोड्न टुकुचेदेखि म्याग्दीको दानासम्म प्रशारण लाइन र २ वटा सबस्टेसन बनाएको छ। कोवाङ र दानामा सबस्टेसन बनाएको व्यवस्थापक खड्काले बताए।"
विद्यालयका स्रोत व्यक्ति फिर्ता,"काठमाडौं : सरकारले सामुदायिक विद्यालयका स्रोत व्यक्ति (आरपी) हटाएको छ। आरपीबाट हटेपछि उनीहरूले फेरि विद्यार्थीलाई कक्षामा अध्यापन गराउनु पर्नेछ। कक्षाको सिकाइ क्रियाकलाप प्रभावकारी बनाउन र सामुदायिक विद्यालयको अध्यापन सुधारमा समन्वय गर्न सरकारले ०५६ सालदेखि देशभरि आरपी नियुक्त गरेको थियो। आरपीले हरेक जिल्लामा निश्चित क्षेत्रका सामुदायिक विद्यालयमा अनुगमन तथा निरीक्षण गरेर त्यसको जानकारी जिल्ला र केन्द्रमा गराउँदै आएका थिए। उनीहरूले आफ्नो क्षेत्रका स्कुलको परीक्षा तथा नतिजामा एकरूपता, ती क्षेत्रका विषयगत शिक्षकका कमजोरी, समस्या तथा सबल पक्षको पनि अध्ययन गर्ने गरेका थिए। सरकारले सामुदायिक स्कुलका शिक्षकलाई नै आरपीमा नियुक्त गरेको थियो। तर आरपीमा नियुक्त शिक्षक जिम्मेवारीबाट विमुख हुँदै दलीय राजनीतिमा सक्रिय भएको आरोप पनि लाग्दै आएको थियो। शिक्षा, विज्ञान तथा प्रविधि मन्त्रालयका अनुसार देशभरि १ हजार ५३ आरपी कार्यरत छन्। तीमध्ये ७५ अस्थायी छन्। आरपीको जिम्मेवारीबाट हटेसँगै उनीहरू फेरि पहिलेकै स्कुलमा पढाउन जानुपर्ने भएको छ। आरपीलाई स्कुलमा फर्काएपछि उनीहरूको ठाउँमा सट्टा शिक्षकका रूपमा कार्यरतहरू घर फर्कनुपर्ने भएको छ। अस्थायी आरपी पनि रित्तो हात घर जानुपर्ने भएको छ। आरपीको जिम्मेवारीबाट हटेसँगै उनीहरू फेरि पहिलेकै स्कुलमा पढाउन जानुपर्ने भएको छ। शिक्षा मन्त्रालयका प्रवक्ता सहसचिव बैकुण्ठ अर्यालका अनुसार स्थानीय तहलाइ आवश्यक लागे छुट्टै कार्यविधि बनाएर फेरि आरपी नियुक्त गर्न सक्ने बताए। मन्त्रालयले विगतमा केन्द्रीय स्तरमा बनाएको संरचना मात्र भत्काएको हो। कक्षा १२ सम्मको शिक्षाको दायित्व स्थानीय तहमा गएकाले पुरानो संरचना नराखेका हौं, उनले भने, आरपी वा शिक्षक जुन भूमिकामा भए पनि स्थानीय तहमै रहने हो। अब हरेक तहले सामुदायिक स्कुल सुधार्न आफूअनुकूल काम गर्न सक्छन्। अस्थायी आरपीलाई सेवा अवधि गणना गरेर सुविधा दिने प्रस्ताव मन्त्रिपरिषद्मा पेस गरे पनि निर्णय नभएको मन्त्रालयले जनाएको छ। अर्यालले भने, यस विषयमा मन्त्रिपरिषद्ले केही निर्णय गरेको छैन। आफूहरूलाई हचुवाको भरमा हटाउने निर्णय गरिएको भन्दै आरपीले विरोध गरेका छन्। अस्थायी आरपीलाई रित्तो हात फर्काइएकोमा पनि उनीहरूले असन्तुष्टि जनाएका छन्। विद्यालय शिक्षा सुधारको ०३५ सालदेखि लागू गरिएको सेती परियोजनादेखि नै सरकारले आरपीको अवधारणा ल्याएको थियो। त्यसपछि विद्यालय शिक्षा सुधारका लागि विभिन्न समयमा लागू कार्यक्रमले पनि आरपीको अवधारणा देशभरि लागू गर्न जोड दिएको थियो।"
