शीर्षक,विवरण
७६१ सिंहदरबारका सिङैसिङ,"मुलुक संघीयतामा गएको लामै समय भइसक्यो। तर, जनताले त्यसको मौलिक स्वाद चाख्न पाएका छैनन्। शासनको विकेन्द्रीकरणका नाममा ७६१ सिंहदरबार बनाइए पनि एक्लो सिंहदरबारको धङधङी कायम छ। थप सिंहदरबारले त्यसको अनुभूति दिलाउन सकेका छैनन्। वा, माथिको सिंहदरबारले आफ्नो सिङ झिक्न चाहेको छैन। परिणामस्वरूप जनता उही झन्झटिलो, यातनापूर्ण र भारी शासनबाट शासित हुन बाध्य छन्। स्थानीय तह संविधान र कानुनतः वास्तवमा सरकार नै हुन्। तर, तिनले त्यो गरिमा आर्जन गर्न सकेका छैनन्। त्यही कारण समायोजन भएर कर्मचारी जान संकुचन महसुस गरिरहेका छन्। बसिरहेका कर्मचारी पनि पोकापन्तरा बनाएर रमाना आउनेबित्तिकै कुलेलम ठोक्ने सुरमा छन्। एक वर्षमा चारचारपटक प्रमुख प्रशासकीय अधिकृत फेरिन्छन्। त्यसमाथि जनप्रतिनिधिका रवाफ थामिनसक्नु छ। तिनले भनेको नमान्ने कर्मचारीको तुरुन्तै अन्यत्र टिकट काटिन्छ। जनप्रतिनिधि र कर्मचारीको यही मनमुटावले विकासको बाटो पनि थुनिएको छ। आँगनमा पुगेका सरकारहरू सेवा दिनुपर्ने सर्वसाधारणलाई घरझगडाको रमिता देखाएर बसेका छन्। धेरै ठाउँमा जनप्रतिनिधि र कर्मचारीबीच विवाद मात्रै होइन, कुटाकुटसम्म भएका छन्। सुशासन र समानतामा पनि स्थानीय सरकार चुकेका छन्। कारण हो आफन्तवाद। टोल हुँदै वडा, वडा हुँदै स्थानीय तह र त्यसपछि कार्यपालिकाको बैठकले प्राथमिकताका आधारमा योजना छनोट गर्नुपर्ने हो। तर, जनप्रतिनिधिका इच्छाअनुसार झ्यालबाट गएका योजना प्राथमिकतामा परिरहेका छन्। आवश्यकताभन्दा पनि कमिसन र भोट बैंक छनोटका आधार बनिरहेका छन्। कर्मचारीसँगका बढ्ता मतभेद यस्तैमा हुने गरेका छन्। र, कर्मचारी टिकाउ हुन सकेका छैनन्। योजना छनोटका मापदण्ड न स्थानीय तहले अपनाएका छन्, न त प्रदेश सरकारले नै। अझ प्रदेश सरकारसँग त योजना छनोटको कार्यविधिसम्म बनिसकेको छैन। यसमा प्रदेश सांसदको तजविजी चल्छ। प्रदेश सांसदहरूले खोला नभएका ठाउँमा तटबन्धका योजनासमेत हालेका छन्। स्थानीय तहले बनाइरहेको सडकमा प्रदेशका योजना पनि परेका छन्। यस्ता घटना चरम दुरुपयोगका उदाहरण हुन्। स्थानीय तहका बजेट पनि जनप्रतिनिधिहरूकै वडामा केन्द्रित गरिएको छ। हारेका वा फरक राजनीतिक आस्था भएका प्रतिनिधिका वडा योजनाबाट वञ्चित छन्। प्रदेश मन्त्रालयहरूका सचिवहरू, संघीय सरकारका भएकाले त्यहाँ पनि मन्त्री र सचिवबीच देखिने गरेको तीक्तताले विकास निर्माणका काम अघि बढेका छैनन्। आफूमातहतका कार्यालय नहुनु र भएका कर्मचारीले पनि संघ रोजेपछि प्रदेशहरू कमजोर देखिएका छन्। प्रदेश सरकारलाई कर्मचारी भर्नाको अधिकार भए पनि लोकसेवा ऐन नबनेकाले धेरैले राख्न सकेका छैनन्। स्थानीय तह र प्रदेशमा कर्मचारी अभावकै कारण अहिलेसम्म पुँजीगततर्फको बजेट १० प्रतिशत हाराहारी मात्रै खर्च भएको छ। मन्त्रीहरू भाषणमा असारसम्म ९० प्रतिशत पुर्याउने कुरा गर्छन्। तीन महिनामा ८० प्रतिशत खर्च गर्नु असारे विकासको चरम नमुना हो। त्यसको सम्भावना पनि कम छ। आर्थिक वर्षको पहिलो चौमासिक ठेक्का, टेन्डरको समय हो। दोस्रो चौमासिकको अन्त्यदेखि स्थानीय तहका योजना सम्पन्न हुनुपर्छ। तेस्रो वा अन्तिम चौमासिक भुक्तानीको समय हो। यही समयमा स्थानीय तहमा प्रमुख प्रशासकीय अधिकृतहरू छैनन्। प्रदेश मातहतका कार्यालयमा प्रमुख र लेखा अधिकृतहरू छैनन्। तीमातहतका कार्यको भुक्तानी, त्यसको अनुगमन र मूल्यांकन पनि यसले प्रभावित भएको छ। यो क्रम अझै कति चल्ने हो, यकिन छैन। प्रदेशका मन्त्री र स्थानीय तहका प्रमुखउपप्रमुखले सबै भद्रगोलमा कर्मचारी अभावलाई दोष दिने गरेका छन्। तर, भएका कर्मचारी परिचालन गर्न नसक्नु, अरूलाई ल्याउने वातावरण नदिनु तिनकै कमजोरी हो। पहिलो वर्ष कानुन बनाउने र सिकाइ अवधि भनेर सर्वसाधारणले छुट दिएका थिए। तर, स्थिति झन् ओरालो लागेपछि निराशा छाएको छ। यसले संघीयतामै आघात पुर्याउन सक्छ। त्यसैले सिंहदरबारका उम्रिएका सिङ हरू तत्काल काट्नु आवश्यक छ। र, तिनले जनमैत्री बन्नैपर्छ।"
"भक्तपुरमा दुर्घटना : एकको मृत्यु, एक घाइते",भक्तपुर : भक्तपुरको सूर्यविनायक नगरपालिका १० भातेढिकुरस्थित अरनिको राजमार्गमा आइतबार सडक दुर्घटना हुँदा एकजनाको ज्यान गएको छ। अर्को एकजना घाइते भएका छन्। महानगरीय प्रहरी परिसर भक्तपुरका अनुसार जगातीबाट बनेपातर्फ जाँदै गरेको बा ४९ प ५४२७ नम्बरको मोटरसाइकललाई विपरीत दिशाबाट आउँदै गरेको बा १९ प ५०८९ नम्बरको कारले ठक्कर दिएको थियो। कारको ठक्करबाट मोटरसाइकल चालक काभ्रेको बेथानचोक गाउँपालिका ६ बस्ने ३४ वर्षीय दीपेन्द्र लामाको मृत्यु भएको परिसरले जनाएको छ। त्यस्तै मोटरसाइकलको पछाडि सवार काठमाडौं महानगरपालिका ३० बस्ने ३९ वर्षीय पञ्च खड्गी घाइते भएका छन्। परिसरका प्रवक्ता प्रहरी नायब उपरीक्षक रेवतीरमण पोखरेलले कार र मोटरसाइकल एकापसमा ठोक्किएर घाइते लामा र खड्गीलाई उद्धार गरी तत्काल उपचारको लागि भक्तपुरको मध्यपुर थिमीस्थित मध्यपुर अस्पताल पुर्याइएको जानकारी दिए। उपचारकै क्रममा सम्बन्धित चिकित्सकले लामालाई मृत घोषणा गरेको उनले बताए। खड्गीको भने मध्यपुर अस्पतालमै उपचार भइरहेको छ। दुर्घटनामा संलग्न कार र चालक भक्तपुरको सूर्यविनायक नपा २ बालकोट बस्ने ३४ वर्षीय राजकुमार गौतमलाई महानगरीय प्रहरी वृत्त जगातीमा राखिएको प्रहरीले जनाएको छ। घटनाबारे थप अनुसन्धान कार्य भइरहेको पनि परिसरले बताएको छ।
दोलखाका स्थानीय तहमा सम्झौताभन्दा ६४ लाख बढी भुक्तानी,"चरिकोट : दोलखाका स्थानीय तहले विभिन्न योजनाहरुको सम्झौतामा उल्लेख गरिए भन्दा बढी भुक्तानी दिएको पाइएको छ। महालेखा परीक्षकको कार्यालयले गरेको आर्थिक वर्ष २०७४७५ को अन्तिम लेखापरीक्षणको प्रतिवेदन अनुसार स्थानीय तहले सम्झौता गरिएभन्दा बढी भुक्तानी दिएको पाइएको हो। महालेखा परीक्षकको कार्यालय काठमाडौंको आर्थिक वर्ष २०७४७५ को अन्तिम लेखापरीक्षणको प्रतिवेदनअनुसार दोलखाका ९ ओटै स्थानीय तहहरुले सम्झौता गरेको बजेटभन्दा बढी भुक्तानी दिएको पाइएकोले भुक्तानी सम्बन्धितबाट असुल उपर गर्नुपर्ने प्रतिवेदनमा उल्लेख छ। यसरी असुलउपर गर्नु पर्ने रकम ६४ लाख २२ हजार ४०० रुपैयाँ रहेको छ। बढी भुक्तानी दिनेमध्ये सबैभन्दा बढी गौरीशंकर गाउँपालिकाले ९ ओटा शीर्षक गरी ३५ लाख २७ हजार ४२२ रुपैयाँ र सबैभन्दा कम जिरी नगरपालिकाले ३ ओटा शीर्षकमा रू८८ हजार ४२९ रुपैयाँ भुक्तानी दिएको प्रतिवेदनमा उल्लेख छ। सार्वजनिक खरीद नियमावली २०६४ को नियम ९७ ले व्यवस्था गरेको जनसहभागिता, कन्टिन्जेन्सी र मूल्य अभिवृद्धि करको रकम कटाएर मात्र उपभोक्ता समितिलाई भुक्तानी दिनुपर्ने तथा आर्थिक कार्य्विधि २०६४ को नियम ३६(८) अनुसार रित पुगे नपुगेको जाँच गरेर कामको भुक्तानी दिनु पर्ने कानुनसँग मेल नखाने गरी पाउनु पर्ने भन्दा बढि भुक्तानी दिएको प्रमाण भेटिएकोले असुल गर्नुपर्ने भन्ने अन्तिम लेखापरीक्षण प्रतिवेदनमा उल्लेख छ। विगू गाउँपालिकाले ३ ओटा शीर्षकमा ८ लाख ५१ हजार २०८ रुपैयाँ, कालिञ्चोक गाउँपालिकाले ५ ओटा शीर्षकमा १० लाख १६ हजार ५६४ रुपैयाँ, भीमेश्वर नगरपालिकाले ५ ओटा शीर्षकमा २ लाख २ हजार ९६० रुपैयाँ, शैलुङ गाउँपालिकाले ३ ओटा शीर्षकमा १ लाख १३ हजार ९५९ सम्झौताभन्दा बढि भुक्तानी दिएका छन्। त्यसैगरी मेलुङ गाउँपालिकाले ६ ओटा शीर्षकमा १ लाख २ हजार १६९, तामाकोशी गाउँपालिकाले ३ ओटा शीर्षकमा १ लाख ४४ हजार ६५४ र बैत्यश्वर गाउँपालिकाले ७ ओटा शीर्षकमा ३ लाख ७५ हजार ३६ बढि भुक्तानी दिएको प्रतिवेदनमा उल्लेख छ।"
पर्सामा जन्मसिद्ध नागरिकका सन्तानलाई वंशजको नागरिकता,वीरगन्ज : जिल्ला प्रशासन कार्यालय पर्साले जन्मका आधारमा नागरिकता लिएकाका अभिभावकका सन्तानलाई वंशजको नागरिकता दिन सुरु गरेको छ। २०६३ सालमा जन्मका आधारमा नागरिकता लिएका वीरगन्जका दुई दम्पतिका तीन सन्तानले आइतबार वंशजको नागरिकता लिएका हुन्। गृहमन्त्रालयले जन्मसिद्ध नागरिकता लिएका बुबा र आमा दुवैको नागरिकता भएकाका सन्तानलाई वंशजको नागरिकता उपलब्ध गराउन ७७ वटै जिल्ला प्रशासन कार्यालयलाई निर्देशन दिएको थियो। जिल्ला प्रशासन कार्यालयले जन्मसिद्ध नागरिकता भएका सन्तानले नागरिकता नपाएको गुनासो आएपछि आइतबार पर्सा क्षेत्र नम्बर १ का सांसद प्रदीप यादव आफैं कार्यालयमा पुगेका थिए। उनकै पहलमा तीनजनाले वंशजको नागरिकता पाएका हुन्। जिल्ला प्रशासन कार्यालय पर्साबाट आइतबार वीरगन्ज महानगरपालीका १३ का सुरेन्द्र साह सोनार र तारा देवी सोनारका जुम्ल्याहा सन्तान २० वर्षीया अन्नुकुमारी सरार्फ र २० वर्षीय विकाशकुमार सरार्फले वंशज नागरिकता लिएका हुन्। यस्तै वीरगन्ज १३ कै महमद आलम र सबाना खातुनका छोरा १८ वर्षीय मोहमद शेख अरमान आलमले पनि आइतबार वंशज नागरिकता पाएका छन्। तीनै जनालाई प्रमुख जिल्ला अधिकारी नारायणप्रसाद भटटराईले नागरिकताको प्रमाणपत्र दिएका हुन्। जन्मका आधारमा नागरिकता भएका अभिभावकका सनतानले वंशजको आधारमा नागरिकता पाउनु पर्ने माग गर्दै सांसद यादवले सरकारलाई विपक्षी बनाएर सर्वोच्चमा रिट हालेका थिए। सर्वोच्चले सांसद यादवको पक्षमा फैसला गरेपछि नागरिकता वितरण सुरु भएको हो।
टोर्नाडोलाई नेपालीमा के भन्ने ? चक्रवातदेखि झञ्झावातसम्म छन् शब्द,"काठमाडौं : चैत १७ गते राति ८ बजे बारा र पर्सा जिल्लाका केही स्थानमा ठूलो जनधनको क्षति हुने गरी आएको प्राकृतिक विपत्ति के हो ? के हो त्यो प्राकृतिक प्रकोप जसले एक मिनेटमा २९ जनाको ज्यान लग्यो र चार सयभन्दा बढीलाई घाइते बनायो ? बाटोमा रोकिराखेका बस र ट्रकलाई उडाएर मिल्काउने र पक्की घरका छत नै फाल्ने गरी के आएको हो हुन्हुनाउँदै ? हावा हो वा हुरी ? भूमरी हो हुन्डरी ? भौगर्भिक तथा मौसमको अध्ययन गर्नेहरूले ठ्याक्कै यही हो भन्न सकेका छैनन्। सुरुमा त मौसमविद् अलमलमै थिए। मौसम पूर्वानुमान महाशाखाका वरिष्ठ मौसमविद् त सुरुमा यति अलमलमा थिए कि न उनीहरू नामाकरण गर्न सकेका थिए न त यसको प्रकृति नै खुट्याउन सकिरहेका थिए। पढ्नुस् : बारापर्सामा भएको के हो ? मौसमविद्लाई नै थाहा छैन तर ऊर्जा, जलस्रोत तथा सिंचाई मन्त्रालयअन्तर्गतको जल तथा मौसम विज्ञान विभागले शुक्रबार जारी गरेको विज्ञप्तिमा यो हावाहुरी नभई टोर्नाडो () भएको उल्लेख गरिएको छ। उक्त मौसमी प्रणाली साधारण हावाहुरी नभई  भएको प्रारम्भिक अध्ययनले देखाएको छ, विभागको विज्ञप्तिमा भनिएको छ, जल तथा मौसम विज्ञान विभाग र द स्मल अर्थ नेपाल (   ) ले संयुक्त रुपमा गरेको अध्ययनबाट उक्त तथ्य पत्ता लागेको हो। जल तथा मौसम विज्ञान विभाग र द स्मल अर्थ नेपालका वैज्ञानिकको टोलीले सेन्टिनेल () भूउपग्रहबाट प्राप्त उच्च रिजोलुसनका तस्बिरको अध्ययन गरी उक्त विनाशकारी आँधी टोर्नाडो भएको निष्कर्ष निकालेको हो। हावाहुरी अघिको स्याटेलाइन इमेज। सेन्टिनेल () भूउपग्रह फ्रान्सको पेरिसमा मुख्यालय रहेको युरोपियन स्पेस एजेन्सीको कार्यक्रम हो। सन् १९७५ मा स्थापित यो एजेन्सी युरोपका २२ मुलुकको अन्तरसरकारी संस्था हो। यसअन्तर्गत सातवटा मिसन छन्। जमिन, समुद्र र वायुमण्डलीय हलचलको अवलोकन लगायतका काम यस अन्तर्गत हुने गरेको यसको वेबसाइटमा उल्लेख छ। योसँग भूउपग्रहका मात्र ६ वटा मिसन छन्। उक्त तस्बिरमा क्षतिले बनाएको मार्ग () साथै सार्वजनिक सञ्चारमाध्यमहरूबाट प्रेसित गरिएका तस्बिरहरू तथा भिडियोहरूको अध्ययनबाट वैज्ञानिकहरू उक्त विनाशकारी आँधी टोर्नाडो नै भएको निष्कर्षमा पुगेका हुन्, विभागले भनेको छ। हावाहुरीपछिको स्याटेलाइट इमेज। यसअघि नेपालमा टोर्नाडो नआएको पनि जल तथा मौसम विज्ञान विभागले उल्लेख गरेको छ। विभाग र स्मल अर्थ नामक संस्थाले गरेको अध्ययनको प्रारम्भिक अध्ययनलाई मान्ने हो भने बारा र पर्सामा जे भयो वा आयो, त्यो टोर्नाडो हो। तर टोर्नाडो आफैंमा हो के ? नेशनल जोग्राफिकका अनुसार टोर्नाडो भनेको तीब्र गतिमा घुम्दै उडेको हावाको उर्ध्व (ठाडो) भूमरी हो। टोर्नाडोको हावा २५० माइल (४०० किलोमिटर) प्रतिघण्टाको गतिमा बहन्छ र बहने क्रममा एक माइल (१६ किलोमिटर) चौडाई तथा ५० माइल (८० किलोमिटर) लम्बाईमा आफ्नो बाटो क्लियर बनाउँछ। अर्थात् बाटोमा पर्ने सबै कुरालाई सोली आकारमा उठाउने र उडाएर फाल्ने सामर्थ्य राख्छ। मेरियम वेब्सटर शब्दकोषका अनुसार स्पेनिश भाषाबाट आएको यो शब्द सन् १५५६ देखि प्रयोगमा छ। यसको समानार्थी रुपमा साइक्लोन पनि प्रयोग गरिन्छ तर यी दुई एकै भने होइनन्। टोर्नाडोले गरेको क्षतिको लम्बाइ। बारा र पर्सामा ठूलो मानवीय क्षति हुने गरी आएको प्राकृतिक प्रकोप (विभागको निष्कर्षमा टोर्नाडो) को प्रकृति र प्रवृत्तिबारे अझ विस्तृत अध्ययन हुँदै गर्ला तर के नेपालीमा टोर्नाडोलाई जनाउने कुनै शब्द छैनन् ? हामी तपाईँलाई नेपाली शब्दकोषमा रहेका केही शब्दबारे तपाईँलाई जानकारी दिँदै छौँ। यस्ता छन्, हावाहुरीसँग सम्बन्धित 'वृहत् नेपाली शब्दकोष' मा भेटिएका केही शब्द र तिनका अर्थ। तपाईँ पनि कमेन्टमा मिल्दाजुल्दा शब्दहरू र तिनका अर्थ थप्न सक्नुहुनेछ ताकि टोर्नाडोलाई जनाउने नजिकको नेपाली शब्द भेट्न सकियोस्। तुफान (ना) : जोडसँग चल्ने हावा; आँधीबेरी; हुरीबतास; आधीँ; समद्रीतिर आउने आँधीबेरी; सबैतिर जलमग्न पार्ने समुद्री महावात; हुन्डरी। भुवँरीभुमरी (ना) : पानी, हावा आदि घुमीघुमी बनेको चक्राकार ठाउँ; पानी वा हावाको चक्कर; जलावर्त । हुरी (ना) : निकै जोडसित बहने वायु; वेगसित चलेको हावा; आँधी; आँधीबेहरी। चक्रवात (ना) : भुमरी परेजस्तो घुमीघुमी निम्न चापतिर जोडसँग बहने वायु; निम्न चाप वायु; हावाको भुमरी; आँधीबेरी । झञ्झा (ना) : रूखका हाँगाबिगा भाँच्दै र धूलो उडाउँदै हुनहुनाएर बहने आँधीबेहरी; वर्षासहितको आँधी। झञ्झानिलझञ्झावात (ना) : पानीको साथसाथै चारैतिर हुर्रिएको बतास । बारापर्सा अपडेट : दल र नेताहरुद्वारा आर्थिक सहायता र राहत घोषणा बाराका घाइतेकाे सबै खर्च सरकारले व्यहोर्ने शिक्षामन्त्री पोखरेलकाे प्रतिवद्धता बारापर्सा अपडेट : मृतकका प्रत्येक परिवारलाई प्रदेश सरकारले ३ लाख दिने कहालीलाग्दो त्यो एक मिनेट पाँच टन खाद्यान्न र हजार थान त्रिपालसहित बारामा वाईसीएल बारापर्साका पीडितका लागि म्याग्दीका विद्यार्थीले राहत संकलन गरे बाराका हावाहुरी पीडितलाई भारतीय महावाणिज्य दूतावासको ५ सय त्रिपाल बारा र पर्साका पीडितलाई झापाका स्थानीय तहबाट २३ लाख सहयोग हावाहुरीपीडितको घर सरकारले बनाउने, जिम्मा नेपाली सेनालाई बारा पर्साका हुरीपीडित : आफ्नै खर्चमा घाइतेको उपचार"
सांस्कृतिक विकासले मात्रै देशको विकास हुन्छ : मुख्यमन्त्री शाही,"रुकुम पश्चिम : मौलिक कलासंस्कृतिको विकास, विस्तार र प्रचारप्रसार हुन सके मात्र देशको विकास हुने कर्णली प्रदेशका मुख्यमन्त्री महेन्द्रबहादुर शाहीले बताएका छन्। रुकुम पश्चिमको सदरमुकाम मुसीकोटमा आइतबारदेखी आयोजना गरिएको बृहत सांस्कृतिक सम्मेलनको उद्घाटन समारोहमा बोल्दै मुख्यमन्त्री शाहीले संविधानको मर्म सुखी नेपाली, समृद्ध नेपाललाई पुरा गर्न कार्यक्रमले सहयोग गर्ने धारणा राखे। जनता खुसी हुनुपर्ने कुरामा जोड दिँदै मुख्यमन्त्री शाहीले विकासको उज्यालोले दिने खुसीसँगै मौलिक कलासंस्कृतिको माध्यमबाट पनि जनतालाई खुसी राख्न सकिने बताए। हामी जनताको खुसी चाहन्छौ र जनता रमाएको हेर्न चाहन्छौं। उनले भने, यसका लागि विकासले गति लिन आवश्यक छ नै त्यसका साथै मौलिक सांस्कृतिक कार्यक्रमका माध्यमबाट पनि यसलाई कायम राख्न सकिन्छ। कला संस्कृतिको संरक्षण, प्रवद्र्धन र प्रचार, समृद्धि र समाजवादको आधार भन्ने मुल नाराका साथ जिल्ला समन्वय समित रुकुम पश्चिमले आइतबारदेखि रुकुम मुसीकोटमा आयोजना गरेकोसम्मेलन चैत २६ गतेसम्म चल्नेछ। साविकका भेरी, राप्ती र कर्णालीका जिल्ला मिलेर बनेको हालको कर्णाली प्रदेशमा रहेका मौलिक कलासंस्कृतिको एकै ठाउँमा मिलन गराएर मौलिकताको संरक्षण गर्ने मुल उदेश्य राखेर यो कार्यक्रम गरिएको जिल्ला समन्वय समिति रुकुम पश्चिमका प्रमुख राजकुमार शर्मा बताए। मौलिकताका माध्यमबाट हामी कर्णालीका सबै जिल्लालाई आपसमा जोड्न चाहन्छौ र सांस्कृतिक पर्यटनका माध्यमबाट समृद्धि ल्याउने बाटोमा अग्रसर हुन चाहन्छौँ, उनले भने, यो कार्यक्रमले साविक भेरी, राप्ती र कर्णाली अञ्चललाई आपसी परिचयका लागि पनि सहयोग गर्नेछ। कार्यक्रममा मुख्यमन्त्री शाहीका साथै पूर्वगहृमन्त्री जनार्दन शर्मा, राष्ट्रियसभा सदस्य ठगेन्द्रप्रकाश पुरी, नेकपा स्थायी समिति सदस्य मणि थापा, कर्णाली प्रदेश सरकारका आर्थिक मामिला तथा योजना मन्त्री प्रकाश ज्वाला, भूमि व्यवस्था कृषी तथा सहकारीमन्त्री विमला केसी, कर्णाली प्रदेश सदस्य गोपाल शर्मा र रातो कामी लगाएको उपस्थिति थियो।"
वर्डफ्लु काठमाडौंबाट ललितपुर सर्यो,"ललितपुर : करिब दुई साता पहिला ललितपुरको ठेचोको एक कुखुरा फार्ममा वर्डफ्लुको संक्रमण देखियो। तर, ती कुखुरा त्यहाँ उत्पादन भएका थिएनन्। काठमाडौको तारकेश्वर नगरपालिकाको फार्मबाट ल्याइएका थिए। भेटेनरी अस्पताल तथा पशुसेवा विज्ञ केन्द्रका प्रमुख डाक्टर नारायण बहादुर श्रेष्ठले ती कुखुरा तत्काल नष्ट गरेको बताए। काठमाडौबाट वर्डफ्लु ललितपुर छिरेको हो, उनले भने, त्यस घटनापछि ललितपुरका अन्य स्थानमा बर्डफ्लुको संक्रमण देखिएको छैन। तारकेश्वरबाट ल्याएको कुखुरा लुकाएर राखेको अवस्थामा भेटिएको उनको भनाइ छ। श्रेष्ठका अनुसार ठेचोका मासु व्यवसायी मनोज केसीले आफ्नो फार्ममा तारकेश्वरबाट कुखुरा ल्याएका थिए। उनका अनुसार काठमाडौंको तारकेश्वर नगरपालिकाको १ र ७ नम्बर वडामा वर्डफ्लुको संक्रमण देखिएको हो। काठमाडौंकै टोखा नगरपालिकाको १ र ३ नम्बरमा पनि बर्डफ्लु भेटियो। भक्तपुरको सूर्यविनायक नगरपालिकाको गाम्चा १ मा वर्डफ्लु देखिएको हो। ललितपुरको ठेचोबाहेक अन्यत्र ठाउँमा हालसम्म समस्या देखिएको छैन। उनका अनुसार सबै भन्दा धेरै समस्या काठमाडौंमा देखिएको हो। वर्डफ्लु भएको क्षेत्रमा तीन महिनासम्म कुनै पनि पंक्षी पाल्न पाइदैन। तीन महिनापछि त्यस क्षेत्रमा वर्डफ्लु छ या छैन भनेर पुनः हेरिन्छ। संक्रमण नभएको प्रमाणित भएपछि मन्त्रालयले कुखुरा पाल्न दिने अथवा नदिने निर्णय गर्ने व्यवस्था गरेको पशुसेवा विज्ञ केन्द्रको भनाइ छ।"
हावाहुरीमा ज्यान गुमाएकाको सम्झनामा शोक घोषणा,"जनकपुरधाम : हावाहुरीमा परेर ज्यान गुमाएकाको सम्झनामा प्रदेश२ सरकारले चैत ३० गते शोक मनाउने निर्णय गरेको छ। बारा र पर्सामा हवाहुरीमा परेर ज्यान गुमाउनेको सम्झनामा शोक घोषणा गर्न पटकपटक आग्रह गर्दा पनि केन्द्र सरकारले अटेर गरेपछि प्रदेश२ सरकारले शोक घोषणा गरेको हो। मन्त्रिपरिषद् बैठकले मृतकको १३ औं दिनमा चैत ३० गते शोक मनाउने निर्णय गरेको हो। सरकारले ३० गते बिहान ११ बजेर २ मिनेटमा आम नागरिक, कर्मचारीसहित प्रदेशका सबैलाई सामूहिक रुपमा मौन धारण गर्न आह्वान गरेको छ। प्रदेश सरकारले तत्काल मृतक परिवारलाई किरिया खर्च वापत जनही २५ हजार रुपैयाँ उपलब्ध गराउने निर्णयसमेत गरेको भौतिक पूर्वाधारमन्त्री जितेन्द्र सोनलले जानकारी दिए। अघिल्लो आइतबार साँझ आएको हावाहुरीले २८ जनाको ज्यान लिएको थियो भने सयौँ प्रभावित भएका छन्।"
रिपोर्ट लुकाउँदा देशभर फैलियो बर्डफ्लु,"हेटौंडा : हेटौंडाका किसालने पालेको कुखुरामा बर्डफ्लु भएको तथ्य लुकाउँदा अन्यत्र पनि बर्डफ्लु फैलिएको आशंका गरिएको छ। गत फागुन पहिलो साताबाट हेटौंडा ६ र ७ नम्बर वडाका किसानले पालेको कुखुरा मर्न थालेपछि भेटेरिनरी अस्पताल तथा पशुसेवा विज्ञ केन्द्र हेटौंडाका प्राविधिकले परीक्षण गर्दा गम्भीर प्रकृतिको संक्रमण देखिएको थियो। लगत्तै जिल्ला प्रशासन कार्यालय मकवानपुरको पहलमा नमूना संकलन गरी परीक्षणका लागि केन्द्रीय पशुपंक्षी रोग अन्वेषण प्रयोगशाला त्रिपुरेश्वर पठाइएको थियो। फागुन २८ गते मात्र प्रयोगशालाले बर्डफ्लु पुष्टि गर्दै पठाएको पत्र भेटेरिनरी अस्पताल तथा पशुसेवा विज्ञ केन्द्रले फागुन ३० गते सार्वजनिक गर्यो। लगत्तै जिल्ला प्रशासन कार्यालयले प्रभावित क्षेत्रको चार किल्ला तोकेर कुखुरा बिक्री वितरणमा रोक लगाई रोगी कुखुरा नष्ट गर्ने अभियान चलाएको थियो। चैत्र तीन गते आधा दजर्न खोरमा पालिएका कुखुराको नमुना पठाउँदा चैत्र पाँच गते नै बर्डफ्लु पुष्टि भएपछि दुई सातासम्म प्रतिवेदन लुकाएको भन्दै जिल्ला प्रशासन कार्यालयले सोधिखोजी सुरु गरेको हो। त्यसयता हालसम्म एक दर्जन बढी किसानले पालेको कुखुराको नमूना पठाउँदा प्रयोगशालाले बर्डफ्लु पुष्टि गर्दै प्रतिवेदन दिएको मकवानपुरका प्रमुख जिल्ला अधिकारी अस्मान तामाङले बताए।'प्रयोगशालाबाट रिपोर्ट ढिला आउँदा बर्डफ्लु प्रभावित क्षेत्रका बिक्री गर्न योग्य कुखुरा विभिन्न ठाउँमा पुगे, तामाङले भने, 'त्यसपछि काठमाडौं, भक्तपुर, चितवनलगायतका ठाउँमा पनि बर्डफ्लु देखिन थाल्यो।' भेटेरिनरी अस्पताल तथा पशुसेवा विज्ञ केन्द्र हेटौंडासँग रिपोर्ट ढिला आउनबारे जानकारी लिन पत्र काटिएको र जवाफ आइनसकेको उनले बताए। 'प्रयोगशाला र हेटौंडा केन्द्रका कर्मचारीको बदमासीले समयमा नै बर्डफ्लु रोग नियन्त्रणमा लिन सकिएन, उनले भने, 'यो किन र कसरी भयो,कर्मचारीको भूमिकाको बारेमा छानबिन भइरहेको छ।' हेटौंडाको ६, ७ र १६ नम्बर वडाका केही किसानले पालेको कुखुराको नमुना परीक्षणको काम भइरहेको तामाङले बताए । 'अझै बर्डफ्लु पूर्ण नियन्त्रणमा आएको छैन,उनले भने, 'हालसम्म आफै मरेको र नष्ट गरिएको कुखुराको करिब ५६ हजार रहेको छ।' धमाधम कुखुरा मर्न थालेपछि कुखुरा व्यवसायी संघ मकवानपुरले रानीखेत रोगका कारण कुखुरा मरेको दाबी गर्दै बजारमा कुखुरा बिक्री वितरण गरेको थियो। 'बर्डफ्लुल मरेको कुखुराको बिमा कम्पनीबाट पैसा नआउने भएपछि कुखुरा व्यापारीले रोग लुकाएर देशभर रोगी कुखुरा बिक्री वितरण गर्ने काम भएको छ, उपभोक्ता हित संरक्षण मञ्च मकवानपुरका अध्यक्ष बासु अधिकारीले भने, 'कुखुरा व्यवसायीसँगको मिलेमतोमा पशु सेवाका कर्मचारीले रोगी कुखुरा बिक्री वितरण गर्ने काम गरेको छ, यसबारे कडा छानबिन गर्न हामीले माग गरेका छौं।' रोगी कुखुरा बिक्री वितरण गरिँदा देशका अन्य क्षेत्रमा पनि बर्डफ्लु सरेको उनको दाबी छ। कुखुरा व्यवसायी संघ मकवानपुरका अध्यक्ष सुनिल अधिकारीले बर्डफ्लु पूर्ण नियन्त्रणमा आइनसकेको बताए। 'पाँचदश प्रतिशत बाँकी छ, हामी क्षतिपूर्तिका लागि पहल गरिरहेका छौं, उनले भने, 'ढिला रिपोर्ट आउनु र अन्यत्र पनि बर्डफ्लु देखिनु हाम्रो गल्ती होइन।' भेटेरिनरी अस्पताल तथा पशुसेवा विज्ञ केन्द्र हेटौंडाका प्रमुख डाक्टर चेतनारायण खरेलले पशु चिकित्सकले चेकजाँच गरेपछि मात्र कुखुरा जिल्ला बाहिर बिक्री वितरण हुने भएकाले हालसम्म रोगी कुखुरा जिल्ला बाहिर नगएको दाबी गरे।'रोगी कुखुरा जिल्ला बाहिर गएको छैन, हामी बर्डफ्लुलाई पूर्ण नियन्त्रणमा ल्याउने गरी काम गरिरहेका छौं,'उनले भने।"
बालबालिकामा पब्जी आतंक : बन्द गर्न प्रहरी गुहार्दै अभिभावक,"काठमाडौं : दैनिक घन्टौसम्म छोराछोरी मोबाइल ग्याममा रमाउन थालेपछि अभिभावक आजित भएर प्रहरी गुर्हान पुगेका छन्। आधुनिक बन्दुक प्रयोग गरेर युद्ध खेल्ने भिडियो गेम प्लेयर अन्नोन ब्याटल ग्राउन्ड (पब्जी) मै मात्र छोराछोरीले ध्यान दिन थालेपछि राजधानीका केही अभिभावकले प्रहरीसँग गुहार मागेका हुन्। पब्जीकै कारण राति सुत्दा बच्चा भर्भराउने समस्या डरलाग्दो रुपमा देखिएपछि यसलाई गेम बन्द गराउन माग गर्दै अभिभावक प्रहरीसम्म पुगेका हुन्। आइतबार महानगरीय प्रहरी अपराध महाशाखामा तीन अभिभावक यस्तै गुनासो लिएर पुगे। उनीहरुले महाशाखा प्रमुख एसएसपी धीरज प्रताप सिंहलाई भेटेर पब्जी गेम बन्द गराउने उपाय खोज्न अनुरोध गरे। बसुन्धरा बस्ने एक महिलाले भनिन्, छोरा भर्खर १२ वर्षको भयो, मोबाइल एक छिन पनि छाड्दैन। राति एकाएक हान्, मार्, मर्यो जस्ता आवाजले भर्भराउन थाल्यो। के रहेछ भनेर बुझ्दा पब्जी गेम खेलेर रहेछ। यसलाई हटाउन सकिंदैन ?पब्जी गेमका सीडीसमेत बजारमा बेच्न प्रतिबन्ध लगाउनुपर्ने उनको माग गरिन्। जवाफमा एसएसपी सिंहले यो गेम बन्द गराउन धेरै अभिभावकले गुनासो गरेकाले बन्द गराउन प्रहरीले प्रक्रिया थालेको बताए। जाँच बिर्सनेदेखि जागिर छाड्नेसम्म, के छ पब्जीमा त्यस्ताे ? पब्जीले बनाउँछ आक्रामक महाशाखामा पब्जीले बालबालिकाको मस्तिष्कमा नराम्रो असर गरेको भन्दै यसलाई बन्द गराउन धेरै अभिभावकले गुनासो गरेको जानकारी सिंहले दिए। भने, आधा रातमा बच्चा भर्भराउन थालेको गुनासो आयो। सानैमा मोबाइलप्रति बढी क्रेज भएकाले यसले पठनपाठनमा समेत असर गरेको अभिभावकले बताएका छन्। हामी बन्द गराउने तयारीमा छौं। लाइभ च्याट गरेरै खेल्न मिल्ने पब्जीमा एक पटकमा ६ जना भन्दा बढी खेल्न मिल्छ। बालबालिकादेखि किशोराकिशोरी समेत पब्जीमा रमाउने गरेका छन्। एन्ड्रोइड मोबाइलमा पब्जी गेम डाउनलोड गर्ने १० करोड बढी नाघिसकेका छन्। एसएसपी सिंहले यो गेमले बालबालिकामा हिंसाको भावना जगाउने गरेको गुनासो प्रहरीमा आउने गरेको बताए। नेपाल अभिभावक महासंघका अध्यक्ष सुप्रभात भण्डारी पब्जीले बालबालिका र किशोरमा नकारात्मक प्रभावको गहिरो छाप रहने।यो गेमले बालबालिका र किशोराकिशोरीलाई सक्रिय बनायो, उनले भने, हामीलाई पनि धेरै गुनासो आएका छन्।"
अनाथ बालबालिकाको आवास र शिक्षाका लागि जल्सा,"स्याङ्जा : अनाथ र वेसाहारा मुस्लिम बालबालिकालाई गाँस, बास र शिक्षाको व्यवस्था गर्ने उदेश्यले स्याङ्जा सदरमुकाममा जल्सा (धार्मिक प्रवचन) गरिएको छ। शनिबार दिनभर र रातभर मुस्लिम समाजले पुतलीबजार नगरपालिका पहिलो पटक जल्साको आयोजना गरेका हुन्। पुतलीबजार नगरपालिका ३ स्थित बाडखोलामा आयोजित जल्सामा युके, भारत र नेपालका मौलाना (इस्लामी धर्मगुरु) ले प्रवचन दिएका छन्। 'एशियाकै प्रशिद्ध वाचक नुरानी मिया, भारतका अबुल हक्कानी, नेपालका शेरे नेपाल, जैसे मोहम्मद सिद्धिकी सिइकीजस्ता धर्म गुरुहरुले इस्लामी धर्म, सस्कृति र कर्मका बारेमा साक्षात्कार गराउनुका साथै आर्थिक संकलन गरिएको छ। स्याङ्जा मुस्लिम समाजले जल्साबाट ५० लाख आम्दानी गर्ने २५ लाख खर्च गर्दै २५ लाख बचत गर्ने जनाएको छ।बचत रकमले विद्यालय (मदरसा) र छात्रावास निर्माण गरी झण्डै ३ सय बालबालिकालाई शिक्षा र आवासको बन्दोबस्त गरिने समाजले जनाएको छ। हाल सो मदरसा ६५ विद्यार्थी क्षमताको छ। सुविधा सम्पन्न छात्रवाससहितको मदरसा निर्माणपछि स्थानीय स्तरमै गुरुहरु (आलिमहरु) उत्पादन गरिने समाजका अध्यक्ष शेर अलीले जानकारी दिए। मुस्लिम बालबालिकालाई आफ्नो धर्म, संस्कार, संस्कृतीका बारेमा जानकारी गराउने र आलिम उत्पादन गर्ने उदेश्यले जल्साको आयोजना गरिएको हो।मदरसामा आलिम अझैं पनि बाहिरबाट ल्याउनुपर्ने वाध्यता रहेको समाजका सचिव शाह मोहम्मदले बताए।नगरपालिकामा पहिलो पटक आयोजना गरिएको जल्साबाट प्रभावित हुँदै हजारौं मुसलमानले स्वस्तफूर्तरुपमा नगद सहयोग गरेका छन्। लक्ष्यभन्दा बढी आर्थिक संकलन भएको उपाध्यक्ष अलि मोहम्मदले जानकारी दिए। साँझ ६ बजेदेखि सुरु भएको सो धार्मिक प्रवचन बिहान ६ बजेसम्म निरन्तररुपमा चलिरहेको छ। झण्डै ८ हजार भन्दाबढी मुस्लिम समुदायका पुरुष, महिला, वृद्ध, जेष्ठ नागरिक तथा बालबालिकाले धार्मिक गुरुहरुको प्रवचन सुनेर रात कटाए। स्याङ्जामा जल्सा आयोजना स्थल पुतलीबजार नगरपालिका ३ स्थित बाडखोलालगायत सहिद चोक, गहते, राङ्खोला, फेदिखोला, सेतीदोभान, करुङ, भिरकोट, बयरघारी, जिङ्दी, वालिङ, गल्याङ, बिरुवा, बायाटारी, अर्जुनचौपारीलगायत गाउँ गाउँमा समेत मुस्लिम समुदायको वस्ती छ।"
सगरमाथा चढ्दै एचआईभी संक्रमित गोपाल,"काठमाडौं : हामीकहाँ कसैलाई एचआईभीएड्स लागेपछि उसको जीवन नै सकियो भन्ने मान्यता राखिन्छ। यस्ता व्यक्ति केही वर्षमात्रै बाच्छ भन्ने आम बुझाई रहेको छ। त्यस्तै एचआईभी संक्रमण भइसकेपछि गार्होसारो काम गर्न सक्दैन, अरु स्वस्थ मानिसजस्तै सामान्य जीवन जिउन सक्दैन भन्ने मान्दै आएको छ। हुन त एचआईभी एड्स लागेपछि भाइरसको कारण उसको शरीरको रोग प्रतिरोधी क्षमता कमजोर हुँदै जान्छ। अहिलेसम्म एचआईभी एड्स निको हुने उपचार छैन तर औषधि सेवन गरेर संक्रमितले आफ्नो जीवन भने लम्ब्याउन नसकिने होइन। र, स्वस्थ र सन्तुलित जीवनशैली अपनाउने हो भने एचआईभीको भाइरसलाई जित्न नसके पनि त्यसलाई सजिलै जित्नबाट रोक्न पनि सकिन्छ। यस्तै गरी एचआईभीको भाइरसलाई २५ वर्षदेखि जित्दै आएका कास्कीको पोखरी निवासी ५६ वर्षीय गोपाल श्रेष्ठले विश्वकै सर्वोच्च शिखर सगरमाथा चढ्दै छन्। सन् २०१५ मा पहिलोपटक सगरमाथा शिखरको आधार शिविरसम्म पुगेका उनले त्यसको चार वर्षपछि पुनः सगरमाथा चढ्दै छन्। २०७२ सालको वैशाख १२ गते महाभूकम्प आएको दिन सगरमाथाको आधार शिविर पुगेका उनी भूकम्पकै कारण दुर्घटनामा समेत परेका थिए। उनीसँगै आधार शिविर पुगेका धेरैले ज्यान गुमाउँदा गोपाल भने भाग्यबस घाइतेमात्रै भए। सगरमाथाको सफल आरोहण गरेर विश्वकै पहिलो एचआईभी संक्रमित आरोही बनेर विश्व कीर्तिमान राख्ने लक्ष्य बोकेका गोपालले यस वर्ष सगरमाथाको चुचुरोमै पुगेर छाड्ने अठोट गरेका छन्। स्टेप अफ अभियान दुईअन्तर्गत सगरमाथा आरोहण गर्ने श्रेष्ठले सर्वोच्च शिखरमा नेपालको झण्डा फहराउने छन्। उनको सगरमाथा आरोहणसम्बन्धी जानकारी दिन आइतबार राजधानीमा आयोजित पत्रकार सम्मेलनमा उनले चार वर्षअघि घाइते भए पनि सगरमाथा चढ्ने आफ्नो सपना नमरेको उनले सुनाए। एचआईभी एड्सको क्षेत्रमा काम गर्ने व्यक्ति तथा संघसंस्थाको छाता संस्था राष्ट्रिय एचआईभी एड्स महासंघ नेपाल (एनएपीएन) द्वारा आयोजित पत्रकार सम्मेलनमा आरोही श्रेष्ठले सगरमाथा आरोहणको निम्ति यहीं चैत २९ गते आधार शिविर पुग्ने जानकारी दिए। उनले एचआईभी संक्रमितलाई हेर्ने हेय दृष्टि र नकारात्मक सोचलाई व्यवहारमै बदल्न आफू सगरमाथा आरोहणको लक्ष्यसहित अघि बढेको सुनाए। हामीकहाँ एचआईभी लागेपछि उसको जीवन नै सकियो भन्ने मान्यता छ। उनले भने, घरपरिवारले पनि पुनः कुलतमा नफसोस् तर स्वास्थ्यलाई असर गर्ने कुनै काम नगरोस् भन्ने मात्रै सोच्छ। आफ्नो अभिभावकले एचआईभी लागेपछि अरु सामान्य मानिससरह काम गर्न सक्दैनन् भन्ने भ्रम पालेकाले सगरमाथा आरोहण नै गरेर त्यसलाई गलत सावित गर्न लागेको उनको भनाइ थियो। सगरमाथा आरोहण गर्नुअघि गोपालले सन् २०१३ मा ५,४१७ मिटर उचाइको थोराङ्ग ला पास, सन् २०१४ मा ६,१८९ मिटर उचाइको आइल्याण्ड पिकको सफल आरोहण गरिसकेका छन्। त्यस्तै सन् २०१६ मा ६,६४६ मिटर उचाइको भर्जिन पिक खाङ कार्पोको सफल आरोहण गरिसकेको उनले बताए। हिउँको पहाड चढ्नुभन्दा एचआईभी संक्रमितले समाजबाट भोग्नुपरेको विभेदको पहाड चढ्न गार्हो छ, उनले भने, त्यही विभेदको पहाड चढाइलाई व्यवहारबाटै पुष्टि गर्न सगरमाथा चढ्ने हिम्मत गरेको हुँ। सगरमाथा चढेरै फर्कनेछु। पत्रकार सम्मेलनमा एनएपीएनका अध्यक्ष राजेश दिदियाले गोपाल श्रेष्ठको सगरमाथा आरोहण नेपालका मात्रै नभई विश्वकै एचआईभी संक्रमितहरुको लागि गौरवको विषय भएको सुनाए। गोपालको अठोट र विश्वास देखेर उनले विश्वकै सर्वोच्च शिखर सगरमाथाको सफल आरोहण गर्ने एनएपीएनको विश्वास रहेको उनको भनाइ थियो। कार्यक्रममा स्टेप अफ अभियान दुईका संयोजक पद्मराज पहाडी, एड्स हेल्थकेयर फाउन्डेसन नेपालका राष्ट्रिय कार्यक्रम व्यवस्थापक दीपक ढुंगेल, गायक कर्णदासलगायतले एचआईभी संक्रमित आरोही श्रेष्ठलाई सफलताको शुभकामना दिए।"
तातोपानीमा भीड,"डोल्पा : चैतमा तातोपानीको कुण्डमा नुहाए रोग निको हुने विश्वासका कारण डोल्पामा स्थानीयको भीड लागेको छ। जमिन मुनिबाट प्राकृतिक रुपमा निस्किएको तातोपानीमा चैत १५ देखि २५ गतेभित्र नुहाए सबै रोग निको हुने जनविश्वास छ। यही जनविश्वासका कारण काइके गाउँपालिकास्थित शहरतारास्थित तातोपानी कुण्डमा नुहाउन रुपागाढ, शहरतारा र गारापानीका बासिन्दाको भीड लागेको छ। डोल्पा सदुरमुकाम दुनैबाट करिव ६ किलोमिटरको दुरीमा रहेको रुपगाड तातोपानी सबभन्दा धेरैको रोजाइमा पर्ने गरेको छ। तातोपानीको मुहान नजिक त्रिपाल टाँगेर वा आसपासको ओडारमा दुईतिन दिनसम्म बसेर नुहाउने गरेका छन्। दैनिक एकसय भन्दा धेरैले कुण्डमा नुहाउने गरेको त्रिपुरासुन्दरी नगरपालिका२ का अध्यक्ष नन्दबहादुर थापाले जानकारी दिए। हाडजोर्नीसम्बन्धी समस्या भएकाले यस कुण्डमा नुहाए निको हुने जनविश्वास रहेकाले टाढाटाढाबाट नुहाउन आउने गरेका छन्, उनले भने। आन्तरिक तथा बाह्य पर्यटकको रोजाइमा परेकाले प्रदेश सरकाले पनि यसको संरक्षणमा चासो दिएको छ। उद्योग, पर्यटन वन तथा बवातावरण मन्त्रालयको करिव १७ लाख रुपैयाँ लागतमा रुपगाड तातोपानी कुण्ड व्यवस्थीत गर्न दुई वटा कुण्ड र दुई कोठाको शौचालय, पुल निर्माण तथा बाटो मर्मत भएको छ। मन्त्रालयका इन्जिनियर बादल बुढामगरले पर्यटकको रोजाइमा परेकाले तत्कालीन सहजताका लागि १७ लाख खर्च गरिएको जानकारी दिए। अर्को आर्थिक वर्षको बजेटमा धर्मशाला र त्यहाँसम्म पुग्ने बाटो चौडा गरिने उनले बताए। प्रदेश सरकारले मर्मत गरे पनि भीरको बाटो भएर तातोपानी कुण्ड जानुपर्ने भएकाले बालबालिका र जेष्ठ नागरिकका लागि कठिनाई भएको स्थानीय सुमन थापाले बताए। हरेक वर्ष मंसीर र चैतमा तातोपानीमा नुहाउनेको भीड हुने गर्छ। तर अप्ठ्यारो बाटो, धर्मशालाको अभाव एवं अन्य विभिन्न कारणले शारीरिक रुपमा कमजोर हुनेहरु सहजै त्यहाँ पुग्न सक्दैनन्। मुहान संरक्षण नहुँदा काइके गाउँपालिकास्थित शहरतारामा रहेको तातोपानी कुण्ड समस्यामा परेको स्थानीयको भनाइ छ। जोखिमपूर्ण बाटो र बास बस्ने व्यवस्था नभएकाले त्रिपाल र ओडारमा बसेर घरबाट लगेका खानेकुरा खाएर नुहाउनु पर्ने बाध्यता छ। डोल्पाका साथै छिमेकी जिल्ला रुकुम, जाजरकोटका बासिन्दा पनि रुपगाड तातोपानीमा नुहाउन आउने गरेको स्थानीयको भनाइ छ।"
पुस्तकबाटै संसार नियाल्न थाले कैदी,"जुम्ला : चारैतिर अग्लो पर्खाल। पर्खालमाथि काँडेतार। सटरसहितको भोटे ताल्चा ठोकिएको भित्रि गेट र पर्खालबाहिर कडा प्रहरी सुरक्षा। त्यही सुरक्षा घेराभित्रका बन्द कोठाबाट सानो आकाश र त्यही आकाशमा घुमिरहेका पंक्षी बाहेक अरु केही देखिँदैन। हेरौं भने त्यहि सानो आकाश। नहेरौं भने दिउँसै राति।यो दृष्य हो, जुम्ला कारागारको। कारागारमा रहेका ८४ जना कैदीबन्दीले यसको राम्रोसँग महशुस गरेका छन्।कैदीबन्दीका लागि कारागार एउटा छुट्टै र अँध्यारो संसार हो। त्यहाँ उनीहरुलाई थप पीडाको महशुस हुन्छ। तर पीडा व्यक्त गरे समाधान हुने विकल्प पनि छैन। त्यसैले त उनीहरु आफूलाई पिंजडाभित्रको चराजस्तै ठान्छन्।तर विगत दुई महिना अघिदेखि सुरु भएको कारागारमा पुस्तक अभियानले केही हदसम्म भएपनि कैदीबन्दीको पीडा घटाउन तथा उनीहरुलाई स्वतन्त्रताको अनुभुति गराउन मद्दत गरेको छ । कारागारमा पुस्तकालयको व्यवस्था भएपछि उनीहरुलाई स्वतन्त्रतासहितको अध्ययनशिलले संसार नियाल्ने मौका दिएको छ।अहिले उनीहरु किताबमा स्वतन्त्रता भेट्न थालेका छन्।जुम्लाबाट सुरु भएको यो अभियान हाल कर्णाली प्रदेशका सबै कारागारमा लागु भइसकेको छ। जुम्ला कारागारमा पुस्तकालय स्थापनापछि कैदीबन्दीको अध्ययन गर्ने बानी समेत विकास भएको छ। यसले उनीहरुको सोचाईमा समेत सकारात्मक परिवर्तन भइरहेको छ। पुस्तकालयमा विभिन्न विधाका पुस्तक उपलब्ध छन्। भने अझैं पुस्तक जम्मा गर्ने काम भइरहेको छ।त्यहाँ कैदीबन्दीले आफ्नो रुचिअनुसारकै पुस्तक अध्ययन गर्न पाउँछन्। एक औपचारिक कार्यक्रमबीच शनिबार लेखक तथा उपन्यासकार सिवानी सिंह थारुले उक्त पुस्ताकालयको उद्घाटन समेत गरिन्। सो अवसरमा कैदीबन्दी दलबहादुर कार्कीले भने, 'पुस्तक अध्ययनले ज्ञान मात्र होइन सकारात्मक सोचको पनि विकास हुँदो रहेछ, हामीले अहिले किताबमै स्वतन्त्रता सहितको नयाँ संसार भेट्न थालेका छौ।' यस्तै अर्का कैदीबन्दी विनोद शाहीलाई पहिले दिन कटाउन मुस्किल हुन्थ्यो। तर अहिले पुस्तक अध्ययनले दिन बितेको थाहा हुँदैन। उनले भने, 'बाहिर जेजस्तो अपराध गरेर जेल आएपनि अब भने पुस्तक अध्ययनले सबै कैदी साथीमा अपराधिक मानसिकता हराउने छ।' उपन्यासकार सिवानी सिंह थारुले पुस्तक अध्ययनले कैदीबन्दीको जीवन नै परिर्वतन हुने बताइन्। 'जति पुस्तक अध्ययन गर्यौ, त्यति नै पढ्ने लत बस्दै जान्छ, उनले भनिन्, 'अन्तत: हरेक पुस्तकले दिने ज्ञानवर्द्धक तथा सही सन्देशले कैदीको व्यवहारिक जीवन पनि सुधार्न मद्दत पुग्छ।' उनीसँग कैदीबन्दीले पढ्ने कला र उनको जीवनको भोगाइबारे अनुभव आदान प्रदान तथा अन्र्तक्रिया समेत गरेका थिए। प्रमुख जिल्ला अधिकारी दुर्गा बञ्जाडेले कैदीबन्दीलाई कारागारभित्र कुनै पनि समस्या आउन नदिने भन्दै राज्यले दिएको सेवा सुविधामा सन्तोषजनक हुन अनुरोध गरिन्। सरकारले जेलभित्र पनि अनुशासित र सभ्य नागरिकको पहिचान दिन कैदीको जेल जीवन मुक्त गर्ने रणनीति अपनाएको छ। डीएसपी सिताराम रिजालले कैदीबन्दी अनुशासित बन्दै गएको बताउँदै कारागारभित्र सबैसँग भाइचाराको सम्बन्ध कायम गर्न सुझाए। यस अभियानले कैदीबन्दीको जेल बाहिरको भविष्य उज्यालो रहेको भन्दै अभियानलाई देशै भरी लागु गर्न आवश्यक रहेको नागरिक समाजका अध्यक्ष राजबहादुर महतले बताए। यसैबीच शनिबार कर्णाली प्रदेशका सबै कारागारमा पुस्तकालयको उद्घाटन गरिएको छ। सुर्खेतमा वरिष्ठ साहित्यकार सनत रेग्मी, वरिष्ठ उपन्यासकार एवम् कथाकार नयनराज पाण्डे, कवि नवराज पराजुली, दैलेखमा निबन्धकार शेखर खरेल र उपन्यासकार तथा कथाकार कुमार नगरकोटी, सल्यानमा उपन्यासकार उमा सुवेदी र रामलाल जोशी, रुकुम (पश्चिम)मा कथाकार राजेन्द्र पराजुली र निबन्धकार कुमारी लामा, जाजरकोटमा उपन्यासकार अर्चना थापा र सुविन भट्टराई, कालीकोटमा उपन्यासकार युग पाठक, जुम्लामा उपन्यासकार सिवानीसिंह थारु र डोल्पामा उपन्यासकार तथा कथाकार अमर न्यौपानेले उद्घाटन गरेका हुन्।"
त्रिविको स्नातकोत्तरमा प्राइभेट पढ्नेलाई यो वर्ष अन्तिम मौका,"काठमाडौं : त्रिभुवन विश्वविद्यालयका स्नातकोत्तर तहका विद्यार्थीले यो वर्ष पनि प्राइभेट फारम भरेर परीक्षा दिन पाउने भएका छन्। परीक्षा नियन्त्रण कार्यालयले स्नातकोत्तर तह प्रथम वर्षका लागि गत साता परीक्षा फारामको लागि आवेदन खुल्ला गरिसकेको छ। बैशाख १६ गतेभित्र परीक्षा फाराम भरिसक्नुपर्ने त्रिविले जनाएको छ। परीक्षा नियन्त्रक पुष्पराज जोशीका अनुसार स्नातकोत्तर तहमा राजनीति शास्त्र र जनप्रशासन (मास्टर्स अफ पब्लिक एड्मिनिस्टेरेसन) विषयमा मात्र प्राइभेटतर्फ परीक्षा दिन पाइनेछ। अन्य विषयमा प्राक्टिकल गर्नुपर्ने भएकोले प्राइभेट परीक्षाको व्यवस्था गराउन नसकिएको जोशीले बताए। जोशीका अनुसार प्राइभेट परीक्षा फारम भर्ने यो अन्तिम मौका हो। आउँदा शैक्षिक सत्रदेखि विद्यार्थीहरूले प्राइभेटतर्फ फारम भरेर परीक्षा दिन पाउने छैनन्। क्याम्पस नगइ स्वअध्ययन गरेर परीक्षामा मात्र सहभागी हुन चाहने विद्यार्थी यस कार्यक्रमबाट लाभान्वित हुने गरेका छन्। विशेषगरी सरकारी तथा निजी क्षेत्रमा रोजगारीमा लागेका कर्मचारी, सेना, प्रहरी लगायतका सेवामा लागेकाहरूका लागि यो कार्यक्रम लोकिप्रय छ। त्रिविले अहिले स्नातकोत्तर तहमा अधिकांश विषयमा सेमेस्टर प्रणाली लागू गरिसकेको छ। तर सेमेस्टर प्रणालीमा विद्यार्थीहरू नियमित क्याम्पस हाजिर हुनुपर्छ। क्याम्पस हाजिर हुन नसक्नेको लागि यस्तो परीक्षा प्रणाली लोकप्रिय छ।"
बारा पर्साका हुरीपीडित : आफ्नै खर्चमा घाइतेको उपचार,"वीरगन्ज : चक्रपातसहितको हुरीमा परी घाइते भएका असरुफुल आलमको उपचारमा शनिबारसम्म २० हजार रुपैयाँभन्दा बढी खर्च भइसकेको छ। हुरीले भत्काएको घरभित्र च्यापिएर खुट्टा भाँचिएका आलमको वीरगन्जस्थित नारायणी अस्पतालको अर्थो विभागमा उपचार भइरहेको छ। हुरी आएको राति अस्पताल ल्याउनासाथ औषधि, सुई, टाँका, ब्यान्डेजमा १० हजार रुपैयाँ खर्च भएको थियो। आलमका कुरुवा दाजु कमरुल्लाह मिया आलमले भने, सरकारले उपचार र औषधि निःशुल्क हुन्छ भनेको थियो तर २० हजारभन्दा बढी निजी खर्च भइसक्यो। बारा र पर्सामा भुमरीसहित आएको भीषण हुुरीमा परी घाइते भएकाको औषधि र उपचार निःशुल्क हुने प्रधानमन्त्री, मुख्यमन्त्री र अन्य मन्त्रीले घोषणा गरेका थिए। तर, वीरगन्ज अस्पतालमा उपचार गराइरहेका बारा फेटा गाउँपालिका६ पुरैनीयाका आलमजस्तै अन्य घाइतेले पनि आफ्नै खर्चमा औषधि एवं उपचार गराइरहेका छन्। पर्साका प्रमुख जिल्ला अधिकारी नारायणप्रसाद भट्टराईका अनुसार वीरगन्जका अस्पातालमा शनिबार साँझसम्म एक सय १२ जना घाइते उपचाररत छन्। वीरगन्जको नेसनल मेडिकल कलेजमा ७१, नारायणी अस्पतालमा १५, वीरगन्ज हेल्थ केयर हस्प्टिलमा १५, गण्डक हस्पिटलमा आठ र एलएस न्युरो हस्पिटलमा तीन गरी एक सय १२ जना घाइते अझै उपचार गराइरहेको भट्टराईले जानकारी दिए। वीरगन्जका अस्पतालमा उपचार गराइरहेका बारा र पर्साका घाइतेले निःशुल्क औषधि नपाएकाले निजी खर्चमा उपचार गराउन बाध्य भएका छन्। हुरीमा परी गम्भीर घाइते भएकी आमा अनितादेवीको नेसनल मेडिकल कलेजमा उपचार गराइरहेका फेटा १ भरवलीयाका रन्जय पटेलले औषधिमा मात्रै २७ हजार रुपैयाँ खर्च भइसकेको जानकारी दिए। उपचार र औषधिमा एक रुपैयाँ पनि लाग्दैन, निःशुल्क हुन्छ भनिएको छ, पटेलले भने, डाक्टरले औषधिको पुर्जी लेखेपछि साइन गर्न अस्पतालले तोकेको मान्छे खोज्दा भेटिँदैन। औषधि समयमा नभई नहुने भएकाले आफ्नै खर्चमा किन्नु पर्छ। नेसनल मेडिकल कलेजमै उपचार गराइरहेका भरवलयाकै बालक दीपेन्द्र मुखिया बिनकी आमा सिकिन्दरदेवीले पनि छोराको उपचारमा सात हजार रुपैयाँको औषधि किनेको बताइन्। अस्पतालले शुल्क नलिए पनि औषधि भने निजी क्लिनिकबाट किन्नुपरेको उनको भनाइ छ। यस्तै, नारायणी अस्पतालमा उपचार गराइरहेका भवलीयाकै प्रतिमा मुखिया बिनका कुरुवा पति जहरलाल मुखियाले पनि निजी क्लिकिबाट औषधि ल्याएको बताए। अस्पतालमा सबै औषधि पाइएको छैन, उनले भने, कतिपय औषधि निजी पसलबाट किन्नुपरेको छ। नेसनल मेडिकल कलेजमा उपचार गराइरहेका बारा फेटा गाउँपालिका१ भरवलियाका बालक दीपेन्द्र मुखिया बिन र कुरुवा आमा सिकिन्दर देवी। नेसनल मेडिकल कलेजका निर्देशक डा प्रमोद सर्राफले अस्पतालमा भर्ना भएका घाइतेको उपचार र औषधि निःशुल्क गरिएको दाबी गरे। अस्पतालमा भर्ना भएका घाइतेलाई निःशुल्क उपचार र औषधि प्रदान गरिरहेका छौं, उनले भने। नारायणी अस्पतालमा उपचार गराइरहेकी बाराको फेटा गाउँपालिका१ भरवलियाकै प्रतिमादेवी मुखिया बिन र कुरुवा जहरलाल मुखिया बिन। अस्पतालमा उपचाररत घाइतेले आफ्नै खर्चमा औषधि किन्नुपरेको गुनासो गरेपछि शनिबार प्रदेश २ का मुख्यमन्त्री, सांसद, प्रमुख जिल्ला अधिकारीसहितको टोलीले नेसनल मेडिकल कलेज पुगेर घाइतेलाई सोधपुछ गरेको छ। घाइतेसँगको भेटघाटमा केहीले निजी औषधि पसलबाट औषधि किनेको पाइएको प्रमुख जिल्ला अधिकारी भट्टराईले बताए। अस्पतालमा नभएको औषधि बाहिरबाट किनेर ल्याएको भेटियो, प्रजिअ भट्टराईले भने, जसले निजी पसलबाट औषधि किनेर ल्याएको छ, उसको बिल संकलन गर्न मुख्यमन्त्रीले एक जना खटाउनुभएको छ। निजी पसलबाट किनेर ल्याएको औषधिको बिलको पैसा घाइतेलाई फिर्ता गरिने उनले जनाए।"
भूकम्पले चर्काएको स्कुल भवनको अझैं पुनरनिर्माण भएन,"दर्लिड(गुल्मी) : भूकम्प गएको तीन वर्ष बितिसक्दा पनि च्यानडाँडा आधारभूत विद्यालयको भवनको पुनरनिर्माण हुन सकेको छैन। ०७२ सालको भूकम्पले मालिका गाउँपालिका२ दर्लिडमा रहेको उक्त विद्यालय चर्काएको थियो।। समयमै भवनको पुनरनिर्माण नहुँदा विद्यार्थी सोही भवनमा पठनपाठन गरिरहेका छन्। विद्यालयले भवन निर्माणका लागि पहल गर्दा समेत माग सुनुवाइ नभएको शिक्षकको गुनासो छ। जस्तापाताले छाएको जोखिमूर्ण एकतले भवनमा साना कक्षाका बालबालिका पढ्दै आएका छन्। साविकको जिल्ला शिक्षा कार्यालयमा भवन निर्माणका लागि माग गरेको प्रधानाध्यापक मुक्तबहादुर खत्रीले जानकारी दिए। 'विद्यालय निरीक्षक आएर पनि हेर्नुभएको थियो, उनले भने, 'तर, भवन बनाउन कतैबाट पनि सहयोग जुटेन्।' विद्यार्थीहरु त्रासमा पढ्दै आइरहेको उनको गुनासो छ। भूकम्पन क्षति बनाएका जिल्लाका धेरै विद्यालय पुनः निर्माण र नयाँ निर्माण भएपनि दुर्गममा भएका कारण आफूहरुको मागप्रति कुनैपनि निकाय जिम्मेवार नभएको उनले गुनासो गरे। '०७२ को भूकम्पले गुल्मीका धेरै विद्यालय चर्काएको छ, उनी भन्छन्, 'अन्य स्थानमा विद्यालय बने तर हामीलाई कसैले हेरेनन्।' कक्षा २ का १८, तीन कक्षाका १२ र ६ कक्षाका ३१ जनागरी ६१ जना विद्यार्थी त्रासमा पढ्दै आइरहेको शिक्षक तेजेन्द्रकुमार घर्तीले बताए। विद्यालयमा हाल कुल दुई सय ३२ जना विद्यार्थी अध्ययनरत छन्। मालिका गाउँपालिकाकै दुर्गममा पर्ने उक्त विद्यालयमा पुग्न सडक सञ्जालको समेत समस्या छ। अप्ठ्यारो बाटो हुँदै विद्यालय पुग्नुपर्ने बाध्यता रहेको छ। कक्षा आठसम्म संचालित उक्त विद्यालयका सबै भवनहरु जीर्ण बनेका छन्।'विकट ठाउँमा कसैले पनि देख्दारहेन्छन्, 'शिक्षक घर्ति भन्छन्, 'भूकम्पको सामान्य धक्का गएपनि भवन भत्किने खतरा छ।' बेलाबेला भूकम्पको कम्पन गएको खबर सुन्दा शिक्षक, विद्यार्थी डरले कोठाभित्र जान मान्दैनन्।गाउँपालिकामा निर्वाचित जनप्रतिनिधिलाई जीर्ण विद्यालय भवन निर्माणका लागि बजेट मिलाइ दिन आग्रह गरिएको उनले बताए। गाउँपालिकाको कार्यालयबाट समेत विद्यालय दुर्गममा रहेकाले कसैले आफूहरुको मागप्रति जिम्मेवार नबनेको उनको आरोप छ। भूकम्प गएलगत्तै गुल्मीका धेरै विद्यालय पुनः निर्माण हुनेक्रम अझै पनि जारी छ। लाखौँ रुपैयाँ लगानी गरेर भूकम्प पुनः निर्माण प्राधिकरणले स्थानीय तहसँग सहकार्य गरेर विद्यालय भवन निर्माण गर्ने काम अघि बढाएको छ। तर, नेताको पहुँच र दुर्गममा रहेका विद्यालयको आवाज सुनुवाइ नहुँदा जोखिम भवनमै उनीहरु पठनपाठन संचालन गर्नुपर्ने बाध्यता छ"
खैरो हेरोइनसहित झापामा एक पक्राउ,बिर्तामोड : झापाको काँकडभिट्टाबाट प्रहरीले खैरो हिरोइनसहित एकजनालाई पक्राउ गरेको छ। विशेष सुराकीको आधारमा लागुऔषध नियन्त्रण व्युरो काँकडभिट्टाबाट खटिएको प्रहरी टोलीले आइतबार दिउँसो बिर्तामोड नगरपालिका७ का १९ वर्षीय विकाश राजवंशीलाई पक्राउ गरेको हो। उनको साथबाट ८ सय ग्राम खैरो हेरोइन बरामत गरेको जिल्ला प्रहरी कार्यालय झापाले जनाएको छ।लागुऔषधसहित पक्राउ परेका राजवंशीलाई इलाका प्रहरी कार्यालय काँकडभिट्टामा राखी थप अनुसन्धान भइरहेको जिल्ला प्रहरी कार्यालय झापाका प्रवक्ता महेन्द्रकुमार श्रेष्ठले बताए।
हावाहुरी प्रभावितलाई सहिद लखन गाउँपालिकाको सहयोग,गोरखा : गोरखाको सहिद लखन गाउँपालिकाका जनप्रतिनिधि र कर्मचारीले तराईको हावाहुरी पीडितलाई आर्थिक सहायता दिने भएका छन्। शुक्रबार बसेको गाउँ कार्यपालिकाको बैठकले जनप्रतिनिधिले तीन दिन र कर्मचारीले एक दिनको तलब बराबरको रकम बाराका हावाहुरी प्रभावितलाई उपलब्ध गराउने निर्णय गरेको गाउँपालिकाका अध्यक्ष रमेश थापा मगरले जानकारी दिए। केही दिनभित्रै रकम संकलन गरेर सम्बन्धित निकायमा पठाउने उनको भनाई छ। गत आइतबार रातिको हावाहुरीले बाराको फेटा गाउँपालिका र पर्साको पर्सौनी गाउँपालिकामा धनजनको क्षति भएको थियो। वर्षायामको पूर्वसन्ध्यामा हावाहुरी कारण धेरैले आवास समेत गुमाएकाले राहत र उद्धारका लागि सहयोग गर्ने निर्णय गरिएको गाउँपालिकाका अध्यक्ष मगरले जानकारी दिए।
जनप्रतिनिधि र कर्मचारीको भाँडभैलोले वीरगन्ज महानगरको काम ठप्प,"वीरगन्ज : वीरगन्ज महानगरपालिकामा कर्मचारीको आन्दोलनका कारण आठ दिनदेखि कामकाज ठप्प छ। स्थानीय तह अन्तर्गत कार्यरत पाँच सय ७० कर्मचारी चैत १७ गतेदेखि नै महानगरपालिका कार्यालयका वारुणयन्त्र महाशाखा बाहेक अरु सबै महाशाखा र शाखामा तालाबन्दी गरेर धर्नामा छन्। स्थानीय तहका स्थायी कर्मचारीको निजामती सरह वृत्ति विकास र बढुवा हुनुपर्ने, करार र ज्यालादारीमा कार्यरतको रोजगारीको ग्यारेन्टी गर्नुपर्ने, तहगत दरबन्दी लागु गर्नुपर्ने माग आन्दोलनरत कर्मचारीले अघि सारेका छन्। महानगरपालिकामा एक सातादेखि तालाबन्दी नै गरेर कर्मचारी आन्दोलनमा रहेका कारण, कार्यालयमा पुग्ने सेवाग्राही दिनहु निराश भएर फर्किने गरेका छन्। यसका साथै विकास निर्माणका योजना र कार्यालयका प्रशासनिक कामकाज पनि प्रभावित छ। कर्मचारीको मागको सम्बोधन संघीय कानुनसँग जोडिएको विषय भएकाले महानगरपालिकाले पूरा गर्न नसक्ने मेयर विजय सरावगीको भनाइ छ। संघीय मामिला तथा सामान्य प्रशासन मन्त्रालयले पनि कर्मचारीको माग, कानुन सम्मत नरहेकाले तत्कालै सम्बोधन हुने अवस्था नरहेको स्पष्ट पारिसकेको छ। आन्दोलनरत कर्मचारीलाई आन्दोलन फिर्ता लिएर काममा फर्कन महानगरपालिकाका मेयर विजयकुमार सरावगीले पटकपटक आग्रह गरिसकेका छन्। मन्त्रीलाई पनि टेर्दैनन् कर्मचारी शुक्रबार संघीय मामिला तथा सामान्य प्रशासनमन्त्री लालबाबु पण्डितले पनि महानरपालिकामै पुगेर आन्दोलन रोकेर काममा फर्किन कर्मचारीलाई निर्देशन दिए। उनले काममा नफर्किए कारबाही गर्ने चेतावनीसमेत दिए। तर, कर्मचारीले माग पूरा नभएसम्म आन्दोलन नरोक्ने बताएका छन्। मन्त्रीज्यूको चेतावनीले हामीलाई कुनै असर पार्दैन, स्थानीय तह कर्मचारी संघ नेपाल वीरगन्ज महानगरपालिका इकाइका अध्यक्ष मुकेश गुप्ताले भने, हाम्रो माग कानुन सम्मत छ, जबसम्म सम्बोधन हुँदैन हाम्रो आन्दोलन जारी रहन्छ। कर्मचारीहरुले एक हप्तासम्म कामकाज ठप्प पारेपछि पुस ३० गते बसेको कार्यपालिका बैठकले कर्मचारीको माग नगरसभाबाट अनुमोदन गराएर सम्बोधनका लागि मन्त्रालयमा सिफारिस गर्ने निर्णय गरेको थियो। पुस ३० को निर्णय कार्यान्वयनको माग गर्दै चैत १७ देखि फेरि कर्मचारीले महानगरपालिकामा तालाबन्दी गरेर आन्दोलन थालेका हुन्। वीरगन्ज महानगरपालिकाका प्रमुख प्रशासकीय अधिकृत उमेश बस्नेतले काममा नफर्किने कर्मचारीलाइ कारबाहीको चेतावनी दिएका छन्।"
हावाहुरी पीडितलाई ५० हजार सहयोग,स्याङ्जा : पुतलीबजार नगरपालिका३ निवासी समाजसेवी ७० वर्षीय हरिनारायण शर्माले हावाहुरी पीडितलाई ५० हजार रुपैयाँ नगद सहयोग गरेका छन्। बारा जिल्लाको फेटा गाउँपालिकामा एक साताअघि आएको भूमरीसहितको भीषण हुरी पीडितलाई सहयोगस्वरुप नगद सहयोग गरेको बताए।पेशाले उनी किसान हुन्। प्रदेश २ अन्र्तगत मुख्यमन्त्री राहत कोष अन्र्तगतको खातामा शर्माले सो नगद जम्मा गरेर जिल्ला प्रशासन कार्यालय स्याङ्जामा आइतबार भौचर बुझाएको प्रशासकीय अधिकृत यादवराज शर्माले जानकारी दिए।
आफ्नै पौरखमा विकास,"प्यूठान : लिस्नुलाने पदमार्ग गोरेटो बाटो निर्माणमा गाउँमा बजेट परेपछि नौवहिनी गाउँपालिका३ खवाङका स्थानीय उत्साहित भए। गाउँपालिकाले पदमार्ग निर्माणका लागि चारलाख रुपैयाँ बजेट विनियोजन गर्यो।गाउँकै नेरा प्राथमिक विद्यालयमा पुग्ने पैदल मार्ग समेत अप्ठ्यारो हुँदा पदमार्गका लागि बजेट विनियोजन गरिएको थियो। सबै योजना उपभोक्ताबाटै संचालन गर्नुपर्ने गाउँपालिकाले नीतिगत निर्णय गरेपछि स्थानीय थप उत्साहित भए। पुस मसान्तभित्र योजना सम्झौता गर्ने अन्तिम समयसिमा तोकिएको थियो।तर, उपभोक्ताले मंसीरभित्रै सम्झौता गरी सबै प्रतिवेदन गाउँपालिकामा बुझाएर भुक्तानी समेत लिइसकेका छन्। '८५ घरधुरीले जनश्रमदान गरेका छौँ, उपभोक्ता समितिका सचिव शेर बहादुर पुनले भने,'गाउँलेले स्थानीय साधनको प्रयोग गरी पदमार्ग बनाएका छन्।' कुटो, कोदाले, घन, हँसियालगायत सामग्री प्रयोग गरेर डेढ किलोमिटर पदमार्ग निर्माण गरिएको उनले बताए। गाउँलेले ५५ हजार रुपैयाँ बराबरको श्रमदान गरेका छन्।गत वर्षको यस अवधिमा गाउँपालिकामा योजना सम्झौता गर्न भ्याइनभ्याइ थियो। तर, यसपाली भुक्तानी लिन उपभोक्ताको घुँइचो लागेको छ। गाउँपालिकाले सबै योजना संचालन गर्न उपभोक्तलाई जिम्मा दिएको छ। श्रम गरेर उचित ज्याला पाइने भएपछि उपभोक्ता हौसिएर योजना सम्पन्न गर्न लागेका छन्। दक्ष ज्यामीलाई ८ सय २० र अदक्षलाई ५ सय ८५ रुपैयाँ ज्याला तोकिएको छ। यही दररेटमा इच्छुक भएर उपभोक्ताले गाउँमा आएको विकास आफ्नै पौरखले गरेका छन्। खवाङकै मठधारापुतलीवाङ सडक निर्माणका लागि विनियोजित ९ लाख रुपैयाँ काम उपभोक्ताबाटै सम्पन्न भयो। निर्धारित समयमै काम सकेर भुक्तानी लिइसकेको उपभोक्ता समिति अध्यक्ष जालिम गिरीले जानकारी दिए। गाउँपालिकामा रहेका सबै योजना यसवर्ष उपभोक्ता समितिमार्फत संचालन भएका छन्। न्यूनतम २० हजारदेखि अधिकतम २६ लाख रुपैयाँसम्मका योजनाको काम उपभोक्ताकै नेतृत्वमा भएको प्रमुख प्रशासकीय अधिकृत थानेश्वर भण्डारीले बताए। 'पोहोरसाल यस समयमा सम्झौता गर्नमै अलमल थियौँ, उनले भने, 'यसपाली भुक्तानी लिन उपभोक्ताको भीड लागेको छ।' चालु आर्थिक वर्षको सुरुवातमै उपभोक्तालाई योजना सम्झौता, संचालन र भुक्तानी प्रक्रियाको विषयमा अभिमुखीकरण गराएकाले कार्य सम्पादनमा सहजता आएको उनको अनुभव छ। बैशाखसम्म पुरै योजनाको भुक्तानी गरिसक्ने तयारी भइरहेको उनले सुनाए। चालु आर्थिक वर्षमा विकास निर्माणका लागि विनियोजित ९ करोड ६१ लाख रुपैयाँ बराबरको काम उपभोक्ताले गरेका छन् । हालसम्म भौतिक प्रगती करिब ९० प्रतिशत र वित्तिय प्रगती ५० प्रतिशतसम्म पुगिसकेको लेखापाल टंकबहादुर पुनले जानकारी दिए। योजना संचालनका लागि ८ वटै वडामा गरी १ सय ७७ वटा उपभोक्ता समिति गठन भएका छन्। स्थलगत योजना अनुगमनको काम करिब सकिन थालेको जनप्रतिनिधिले बताए। ९ बहिनीसहित जिल्लाका मल्लरानी र झिमरुक गाउँपालिकामा समेत योजना उपभोक्ताले संचालन गरेका छन्। उपभोक्तालाई सुरुमै अभिमुखीकरण गराउनसके काम छिटो छरितो हुने झिमरुक गाउँपालिका प्रमुख प्रशासकीय अधिकृत कमलप्रसाद भुषालले अनुभव सुनाए। 'उपभोक्तालाई नजिकबाट चिन्न सकिन्छ, उनले भने,'कागजपत्रको काममा बाहेक अन्यमा सजिलै भएको छ।' स्थलगत अनुगमन बीना भुक्तानीको कामलाई अघि नबढाइएको उनले सुनाए। कतिपय उपभोक्ताले स्टिमेटमा तोकिएको भन्दा धेरै काम गरेको समेत उनले अनुभव बताए। आफ्नो गाउँको विकास आफै प्रत्यक्ष संलग्न भएर सम्पन्न गर्न पाएपछि स्थानीले सरकार आएको गर्न थालेको प्रतिक्रिया दिएका छन्।"
बेवारिस महिलाको उपचार सुरु,"राजविराज : हात्तीको आक्रमणबाट घाइते भई जीवनमरणको संघारमा पुगेकी बेवारिस महिलाको उपचार सुरु भएको छ। घाइते महिला अस्पतालमा बेवारिसे शीर्षका अन्नपूर्ण पोस्ट्मा समाचार प्रकाशन भएपछि उनको सघन उपचार सुरु भएको हो। हात र कम्मरमुनिको हड्डी भाँचिएर उपचार अभावमा छटपटाइरहेकी महिलाको हातमा स्टिल लगाइएको अस्पतालले जनाएको छ। अर्थोपेडिक डा ज्ञानेन्द्रकुमार झाको टोलीले राजविराजस्थित गजेन्द्रनारायण सिंह अस्पतालमा उनको दाहिने हातको सफल शल्यक्रिया गरी स्टिल लगाएको हो। उपचार टोलीमा मेडिकल अधिकृत डा उदीत चौधरी, एनेस्थेसियाका डा पारस साहलगायत संलग्न थिए। शल्यक्रिया र स्टिल जडान गर्न डिभिजन वन कार्यालय सप्तरीले १० हजार रुपैयाँ सहयोग गरेको डा झाले बताए। हात्तीको आक्रमणमा परी घाइते महिलालाई सप्तरीको अग्निसाइर कृष्ण सवरन गाउँपालिका१ बाट बेवारिसे अवस्थामा फेला पारी प्रहरीले फागुन ९ गते अस्पताल भर्ना गराएको थियो। वन ऐन तथा राष्ट्रिय निकुञ्ज तथा वन्यजन्तु संरक्षण ऐन २०२९ अनुसार वन्यजन्तुको आक्रमणमा परी धनजनको क्षति भए क्षतिबापत तोकिएबमोजिम राहत दिनुपर्ने र उपचार गर्नुपर्नेमा वन कार्यालय, आरक्ष र जिल्ला प्रशासन कार्यालय बेखबर रहेको समाचार प्रकाशन भएपछि तत्कालै डिभिजन वन कार्यालयका प्रमुख धीरेन्द्रप्रसाद सिंहले १० हजार उपलब्ध गराएका हुन्। रकम अन्नपूर्ण पोस्ट्का प्रतिनिधिकै रोहवरमा रेन्जर लक्ष्मण साफीले अस्पताललाई हस्तान्तरण गरेका हुन्। अन्नपूर्ण प्रतिनिधिको रोहवरमा डिभिजन वन कार्यालयले सहयोग रकम बुझाएको पत्र। अस्पतालले बेवारिस महिलाको मेरुदण्ड र कम्मरको एक्सरे निःशुल्क गरेको छ। उपचार तथा पुनःस्थापना केन्द्रले समेत उनको उपचार र उद्धारमा चासो देखाएका छन्। सरसफाइ र उचित स्याहारका लागि उनलाई आकस्मिक भवनबाट सर्जिकल वार्डमा सारिएको छ। नर्स र कर्मचारीले उनलाई नुहाइदिने, सफा लुगा लगाइदिने, कपाल कोर्ने, नङ काटिदिने गर्न थालेका छन्। पोषणयुक्त आहाराको कमीले कमजोर बन्दै गएकी महिलालाई अस्पतालले अन्डा, दूध तथा फलफूल उपलब्ध गराएको छ। नाम, ठेगाना नखुलेकी महिला ठीक नभएसम्म उपचारसँगै मनोपरामर्श र पुनःस्थापना आवश्यक परेको अस्पतालमा आधारित एकद्वार संकट व्यवस्थापन केन्द्रले जनाएको छ। आफन्त कोही नभएकाले सम्बन्धित क्षेत्रमा कार्यरत संस्थाले स्याहारको जिम्मा लिएमा यातायातलगायत आवश्यक सहयोग गर्ने केन्द्रकी फोकल पर्सन मनीषा सिम्खडाले बताइन्। मानसिक अवस्था सामान्य नरहेकी र बोलेको पनि प्रस्ट नबुझिने महिलाको अभिभावकत्वको जिम्मेवारी कुनै स्थानीय निकाय वा अन्य संस्थाले लिए पुनःस्थापना केन्द्रमा पठाउन सकिने उनले बताइन्।"
ताप्लेजुङमा जेसीबीसँगै चालक पहिरोमा पुरिए,ताप्लेजुङ : ताप्लेजुङको सिरिजंघा गाउँपालिका५ पेदाङमा सडक खन्ने क्रममा खसेको पहिरोले चालकसहित जेसीबी मेसिनलाई पुगेको छ। जोरपुलदेखि राष्ट्रिय मावि पेदाङ जाने सडक खनिररहेका सिन्धुली २४ वर्षीय वीरबहादुर तामाङ मेसिनसँगै पुरिएका हुन्। गाउँपालिका अध्यक्ष टिकाराम गुरुङका अनुसार आइतबार बिहान १०:३० बजे पेदाङको मुक्तुरा भिर काट्ने क्रममा पहरा फुटेर चालकसहित जेसीबी पुरिएको हो। मेसिन पूर्ण रुपमा पुरिएकाले चालकको अवस्था यस्तै छ भन्ने अवस्था नरहेको अध्यक्ष गुरुङको भनाइ छ। मेसिनसँगै पुरिएका चालकको उद्धारका लागि अर्को जेसीबी झिकाइएको जिल्ला प्रहरी कार्यालय ताप्लेजुङका प्रमुख संञ्जयसिंह थापाले जानकारी दिए। सिन्धुली घर भएका चालक तामाङ दुई दिनअघि मात्रै सिरिजंघामा पुगेका थिए।
"रोकी राखेको जीप दुर्घटना, यात्रु हाम फालेर बाच्न सफल","दुनै,डोल्पा : डोल्पाको सदरमुकाम दुनैको कालिका मन्दीरमा जीप दुर्गघटना भएको छ। चालकले रोकेर राखेको जीप आफै पछाडी गुडेर भे १ च २९४३ नम्बरको बोलेरो जीप दुर्घटना भएको हो। बिहान साढे ११ बजे रुपगाडबाट सदरमुकाम दुनै तिर आउँदै गरेको जीप कालिका मन्दीरमा चालकले रोकेर पैसा साट्न सिटिजन्स बैंक गएको बेलामा जीप आफै २० मिटर पछाडि गुडेर सड्कबाट तल तटबन्दमा बजारिएको छ। जीपमा २ जना यात्रु चढेका भएपनि दुबैजनाले झ्यालबाट हाम फालेर बाच्न सफल भएको प्रहरीले जनाएको छ। आफूले गाडी बन्द गरिसकेको तर सहचालक नभएको कारण यात्रुलाइ फिर्ता दिने पैसा साट्न बैंक गएको समयमा जीप पछाडी गुडेको चालक मदन डाँगीले बताए। सहचालक नराखी एक्लै चलाएको र जीपको इन्जिन नै बन्द नगरी न्यूटलमा गाडि छोडर चालक बाहिर जानु कानुनविपरित भएकाले चालकलाई कानुन कारवाही हुने उपरीक्षक अबदेश विष्ट बताए। जीपको पछाडीको भागमा सामान्य क्षति भएको छ।डोल्पामा जीप संचालनमा आएदेखि दर्जनौं दुर्घटना भएका छन्।जीप दुर्घटनाबाटै १७ जनाको ज्यान गइसकेको प्रहरीले जनाएको छ।"
तातोपानी कुण्डमा स्नान गर्नेको घुइँचो (तस्बिरसहित),"बेनी : बेनी नगरपालिका ४ मा रहेको प्राकृतिक तातोपानी कुण्डमा स्नान गर्नेको घुइँचो लागेको छ।जमिनभित्रबाट बिरेनुनको गन्धमा ५० डिग्री सेल्सियस तापक्रममा निस्कने तातोपानी संकलन गरिएको पोखरीमा स्नान गरेर उपचार गर्न आएका बिरामी तथा आन्तरिक पर्यटकको घुइँचो लागेको हो। केही दिनयता देशका विभिन्न स्थानबाट कुण्डमा स्नान गर्न आउनेको चाप अत्याधिक रुपमा बढेको तातोपानी कुण्ड व्यवस्थापन समितिका सहसचिव कुमार केसीले बताए।उनका अनुसार अहिले दैनिक दुई हजार जनाले कुण्डमा स्नान गरिरहेका छन्। बिरामीको चाप बढेपछि बिहान ५ बजेदेखिनै ६ वटा समय तालिका बनाएर दुईदुई घण्टाका दरले स्नान गर्ने व्यवस्था मिलाइएको छ। तातोपानी कुण्डमा स्नान गरेमा चोट पटक लागेको, सर्के मर्केको, ग्यास्ट्रिक, गानोगोला, नशा, छाला सम्बन्धी समस्या निको हुने जनविश्वास छ। छोटो समयका लागि र भ्रमणका लागि आउने पर्यटकका लागि कुण्ड परिसरमा छुट्टै पोखरी र तीनवटा सयनकक्ष बनाएर जुनसुकै बेला पनि पालो नफर्खीकन स्नान गर्न सक्ने व्यवस्था मिलाइएको कुण्ड व्यवस्थापन समितिका अध्यक्ष बिरेन्द्रमान शाक्यले बताए। नेकपाका अध्यक्ष तथा पूर्व प्रधानमन्त्री पुष्पकमल दाहाल (प्रचण्ड), नेपाली कांग्रेसका सभापति तथा पूर्व प्रधानमन्त्री शेरबहादुर देउवा, गृहमन्त्री रामबहादुर थापा, कांग्रेस नेता रामचन्द्र पौडेललगायत शीर्ष राजनीतिज्ञले समेत स्नान गरेकाले यस वर्ष तातोपानी कुण्ड स्नान र अवलोकन गर्न आउनेको चाप बढेको कुण्ड व्यवस्थापन समितिका पदाधीकारीले बताए। तातोपानीमा डुबेर उपचारका लागि देशका विभिन्न स्थानका साथै विदेशबाट समेत गरेर वार्षिक १६ हजार पाहुना आउने गर्छन्।तीन सय रुपैयाँ शुल्क तिरेर दश दिनसम्म स्नान गर्न सकिन्छ।कुण्डको आम्दानी र चन्दा सहयोगबाट कुण्डको संरक्षण, कर्मचारीको तलब, व्यवस्थापन, पूर्वाधार निर्माणका साथै स्थानीय सरस्वती माविका ११ जना नीजि स्रोतका शिक्षकको तलबभत्तामा परिचालन हुने गरेको छ।"
विद्यार्थी भिसामा नेपाल आएका जापानी दम्पती धर्म प्रचारको आरोपमा पक्राउ,भैरहवा : भिसा प्रयोजन विपरीत काम गरेको र क्रिश्चियन धर्मको प्रचारप्रसार गरेकाे आराेपमा दुईजना विदेशी नागरिकलाई रुपन्देही प्रहरीले पक्राउ गरेको छ। पक्राउ पर्नेमा जापानका ४१ वर्षीय मेर्सिया माशाहिरो (राहदानी नम्बर 'टिके २४८५६००) र ३६ वर्षीया युकारी हासीमोटो (राहदानी नम्बर 'टिके ९७३२५२) रहेको जिल्ला प्रहरी कार्यालय रुपन्देहीले जनाएको छ। माशाहिरो र हासीमोटो श्रीमान श्रीमती हुन्। पोखरास्थित शिवशक्ति क्याम्पसको बिए प्रथम वर्षमा अध्ययनका लागि भन्दै विद्यार्थी भिसामा जापानबाट नेपाल आएका उनीहरु रुपन्देहीको सालझण्डीस्थित घरभाडामा बस्दै आएका थिए। भिसा प्रयोजन विपरीत बसेर क्रिश्चियन धर्मको प्रचारप्रसार गरिरहेको जनगुनासो आएपछि उनीहरुलाई पक्राउ गरिएको रुपन्देहीका प्रहरी प्रमुख एसपी हृदय थापाले जानकारी दिए। यसअघि पनि उनीहरुले धर्म प्रचारप्रसार गर्न नेपाल आएको खुलेको छ। तर पक्राउ भने परेका थिएनन्। प्रहरीले सैनामैना नपा १० सालझण्डीस्थित उनीहरु बस्दै आएको घरभाडाका घरधनी धुव्र नारायण भट्टराईलाई पनि पक्राउ गरेको छ। घरको माथिल्लो तल्लामा पक्राउ परेका जापानी नागरिक बस्दै आएको र तल्लो तल्लामा क्रिश्चियन धर्मसम्बन्धी प्रवचन गरिँदै आएको छ। पक्राउ परेका विदेशी नागरिकको कोठाबाट क्रिश्चियन धर्मको प्रचारप्रसारका लागि आवश्यक पर्चा पम्पेलटलगायतका कागजपत्र बरामद भएको एसपी थापाले बताए। पक्राउ परेका भट्टराईमाथि अभद्र व्यवहार मुद्दा दायर गरी थप अनुसन्धान भइरहेको प्रहरीले जनाएको छ।
मादकपदार्थ सेवन गरी अस्पताल भित्र हुलदंगा गर्ने चार पक्राउ,"विराटनगर : विराटनगरस्थित कोसी अञ्चल अस्पतालभित्र प्रवेश गरेर हुलदंगा र होहल्ला गर्ने चारजनालाई प्रहरीले पक्राउ गरेको छ। पक्राउ पर्नेमा मोरङको जहदा गाउँपालिका३ का ३० वर्षीय विनोद राय, २३ वर्षीय उमेश राय, २५ वर्षीय जागवत सहनी र प्रमोद राय रहेका छन्। उपचार गराउने बाहनामा शनिबार साँझ अस्पताल प्रवेश गरेर उनीहरुले आकस्मिक कक्षका चिकित्सक र कर्मचारीलाई हातपात एवं दुर्व्यवहार गरेको मोरङ प्रहरी प्रमुख एसपी मनोजकुमार केसीले जानकारी दिए। प्रहरीका अनुसार मदिरा सेवन गरेर हिंड्ने क्रममा बाटोमा लडेर विनोदको हातमा चोट लागेको भन्दै उनीहरु उपचारका लागि अस्पताल आएका थिए। विनोदसहित चारैजनाले आकस्मिक कक्षका डा सुनिलबावु खनालसमेतका चिकित्सक र अस्पतालका कर्मचारीलाई अपशब्द बोल्दै दुर्व्यवहार र हातपात गरेको एसपी केसीले बताए। घटनाको जानकारी पाएर पुगेको प्रहरीलाई समेत युवाहरुले हातपातको प्रयास गरेका थिए।'उपचार गराउन भन्दै आएका युवाहरुको समूहले अस्पतालभित्र उपचार गराइरहेका अन्य बिरामीलाई समेत असर पर्ने गरी होहल्ला गर्दै चिकित्सक र कर्मचारीलाई आक्रमणको प्रयास गरेको पाइयो, केसीले भने, 'सम्झाई बुझाई गर्दा उल्टै प्रहरी टोलीमाथि अभद्र व्यवहार गरे।' उनका अनुसार पक्राउ परेकाको स्वास्थ्य परीक्षण गराउँदा सबैजनाले मादक पदार्थ सेवन गरेको पुष्टि भएको थियो। पक्राउ परेका युवालाई बिना कारवाही छाड्नका लागि राजनैतिक दलका नेता र विभिन्न ठाउँबाट प्रहरीलाई दबाब आएको थियो। तर प्रहरीले चारैजना विरुद्ध आइतबार 'अभद्र व्यवहार' अन्तर्गतको मुद्दा चलाउन म्याद थप गरेर अनुसन्धान अघि बढाएको छ ।"
भेरीबबई आयोजनाको सुरुङ सकियो,"सुर्खेत : राष्ट्रिय गौरवको भेरीबबई डाइभर्सन बहुउदेश्यीय आयोजनाको सुरुङ खन्ने काम सकिएको छ। तोकिएको मितिभन्दा एकवर्ष अगाडि नै सुरुङ खन्ने काम सकिएको हो। विशेष प्रविधियुक्त टनेल बोरिङ मेसिन (टीबीएम) मार्फत यो आयोजनाको सुरुङ निर्माण गरिएको हो। सुरुङ खन्ने काम सकिएसँगै अब भेरी नदीको पानीलाई सुर्खेत र बर्दियाको सीमामा रहेको बबई नदीमा खसालेर विद्युत् उत्पादन र सिँचाइमा प्रयोग गर्ने काम थालिनेछ। चीनको चाइना ओभरसिज इन्जिनियरिङ ग्रुप कम्पनीले सिँचाइ विभागसँगको सम्झौता अवधि भन्दा एकवर्ष अगाडि नै सुरुङ निर्माण गरेको हो। सम्झौताअनुसार आउँदो वर्षको (२०७६) चैत १५ गतेसम्ममा सुरुङ निर्माणको काम सम्पन्न गर्नुपर्ने थियो। आउँदो वैशाख ३ प्रधानमन्त्री केपी ओलीले सुर्खेतको भेरीगंगा नगरपालिकास्थित बाँध निर्माणस्थल चिप्लेमा सुरुङ खन्ने काम सम्पन्न भएको औपचारिक घोषणा गर्नेछन्। आयोजनाको बाँकी काम पनि समयमै सकिने अपेक्षा गरिएको छ। सुरुङ निर्माणको काम सकिएसँगै भेरीमा बाँध बाँध्ने र बबईमा विद्युत् उत्पादनका लागि आवश्यक प्रक्रिया सुरु गरिने आयोजनाले जनाएको छ। चुरे क्षेत्रको पहाडमा १२ दशमलव २ किलोमिटर लामो सुरुङ खनिएको हो। अघिल्लो वर्ष (२०७४) कात्तिक २० बाट सुरुङ खन्ने काम सुरु गरिएको थियो। सुरुङ तयार भएसँगै अब बाँकी कामले पनि गति लिने आयोजनाका निर्देशक सञ्जिव बरालले बताए। चुनौतिपूर्ण मानिएको सुरुङ निर्माणको काम सफल भएसँगै अब आयोजना समयमै बन्ने निश्चित भएको उनको दाबी छ। चिप्लेमा बाँध बनाएर सुरुङमार्फत प्रति सेकेण्ड ४० घनमिटर भेरीको पानी बबईमा खसाल्ने आयोजनाको लक्ष्य छ। बबईमा खसालिएको पानीबाट ४६ दशमलब आठ मेगावाट विद्युत् उत्पादन गरी राष्ट्रिय प्रशारण लाइनमा जोडिनेछ। यस्तै बबई नदीमा खसालिएको पानीबाट बाँके र बर्दियाको ५१ हजार हेक्टर खेतीयोग्य जग्गामा सिँचाइ सुविधा उपलब्ध गराउने लक्ष्यसमेत आयोजनाले लिएको छ। सुरुङ निर्माणको काम सफल हुनेनहुने भन्ने आशंका थियो, त्यहीकारण पनि पहिलो चरणमा सुरुङ खन्ने काम सुरु गरेका थियौं, आयोजनाका प्रशासन प्रमुख नृपजंग शाहीले भने, जोखिम मानिएको काम सफल भयो, अब आयोजनाका अन्य काम पनि धमाधम अगाडि बढ्छन्। बबईमा पावर हाउस र भेरी नदीको चिप्लेस्थित बाँध निर्माणको काममा लागि टेण्डरसमेत भइसकेको छ। पहिलो चरणमा सुरुङ निर्माण सम्पन्न भएपछि अब दोस्रो चरणमा विद्युत् उत्पादन गरेर राष्ट्रिय प्रशारणमा जोड्ने र तेस्रो चरणमा भेरीको पानीलाई सिँचाइमा प्रयोग गर्ने योजनासहित काम अगाडि बढिरहेको आयोजनाले जानकारी दिएको छ। सिँचाइ विभाग र चीनको चाइना ओभरसिज इन्जिनियरिङ गु्रप कम्पनी (कोभेक) बीच सुरुङ निर्माणका लागि २०७१ माघ १५ गते ठेक्का सम्झौता भएको थियो। स्वदेशी लगानीमा नै निर्माण हुन लागेको यो आयोजनाको काम २०७१ बाट सुरु भएको हो। २०७१ चैत १९ गते तत्कालीन प्रधानमन्त्री सुशील कोइरालाले यो आयोजनाको शिलान्यास गरेका थिए।"
हुरीपीडित सात सय बालबालिकालाई शैक्षिक र खेलकुद सामाग्री वितरण,"भरवलिया (बारा) : हुरी प्रभावित बस्तीका करिब सात सय बालबालिकालाई अनेरास्ववियूका विद्यार्थी नेताले शनिबार खेलकुद र शैक्षिक सामाग्री वितरण गरेका छन्। हुरीले घर भत्काएपछि शैक्षिक सामाग्री समेत गुमाएका फेटा गाउँपालिकाको भरवलिया र कलैया उपमहानगरपालिकाको मनगढवाका बालबालिकालाई अनेरास्ववियु र अनेरास्ववियु क्रान्तिकारीका विद्यार्थीले नेताले शैक्षिक र खेलकुद सामाग्री वितरण गरेका हुन्। अखिलकी केन्द्रीय सचिव आरती लामाले घर भत्किएसँगै शैक्षिक सामाग्री पुरिएकाले बालबालिकालाई शैक्षिक सामाग्री वितरण गरिएको बताइन्। विद्यालय जाने र नजाने सबै बालबालिकालाई सामाग्री वितरण गरेका छौ लामाले भनिन्,जसले गर्दा विद्यार्थीले टेन्टमै बसेर भएपनि पढ्न सकुन । लामाले विद्यार्थीलाई कापी, कलम, पेन्सिललगायत अन्य सामाग्री वितरण गरिएको जानकारी दिइन् । हावाहुरीका कारण पढ्न जाने विद्यार्थीहरुमा परेको मनोवैज्ञानिक असरबाट मुक्त गराउनका लागि शैक्षिक सामाग्री वितरण गरिएको लामाको भनाई छ। शैक्षिक सामाग्री पाएपछि बालबालिका खुशी देखिएका छन्। यसैगरी अखिलले गाउँका युवाहरुलाई समूह बनाएर खेलकुद सामाग्रीसमेत वितरण गरेको छ। अध्ययनसँगै विद्यार्थीलाई खेलकुदमा व्यस्त गराउनका लागि महिला र पुरुषको समूह बनाएर सामाग्री वितरण गरेको अखिल क्रान्तिकारीका केन्द्रीय सचिव सुर्यनारायण साहले बताए। दुवै संगठनले यसअघि एसईई परीक्षार्थीलाई अध्ययनका लागि टर्च वितरण गरेका थिए भने उनीहरुलाई परीक्षा अवधीभर परीक्षा केन्द्रमै बस्ने वातावरण बनाएका छन्। एक सातादेखि प्रभावित क्षेत्रमा रहेको अखिलको टोली शनिबार फर्किएको छ। अखिलको केन्द्रीयसहित विभिन्न जिल्लाको टोली प्रभावित क्षेत्रमा उद्धार गर्ने, बसोबास र खानपिनको ब्यवस्था, शौचालय निर्माण गर्ने काममा खटिएको थियो। हुरीपीडित एसईई परीक्षार्थीलाई अखिलको साथ"
आदिमणि मन्त्र महायज्ञ महाअनुष्ठान सुरु (तस्बिरसहित),"काठमाडौं : पशुपति क्षेत्रमा ॐआदिमणि मन्त्र महायज्ञ महाअनुष्ठान सुरू भएको छ। गौरीनगरमा बालज्ञानी गुरू आदित्य उपस्थितिमा आइतबारबाट महायज्ञ महाअनुष्ठान सुरु भएको हो। आगामी ३० गतेसम्म चल्ने महायज्ञ महाअनुष्ठानमा त्रिगजुर शिवालयको प्राणप्रतिष्ठासमेत गरिने महायज्ञ मूल समितिले जनाएको छ। बालज्ञानी गुरू आदित्य त्रिगजुर शिवालयको प्राणप्रतिष्ठा विधिपूर्वक शुभारम्भको कार्यक्रम ७ देखि ४ बजेसम्म रहेको छ। बालगुरु आदित्यको अवधारणामा त्रिगजुर शिवालयको स्थापना गरिएको हो। आज महायज्ञको पहिलो दिन ९६० मंगल कलशको यात्रा पशुपतिनाथ मन्दिर परिक्रमा गरी सम्पन्न भएको छ। कलश यात्रामा ५०० प्लेकार्ड र अर्को ५०० ॐआदी लेखिएको पहेंलो झण्डासमेत प्रदर्शन गरिएको हो। प्लेकार्डमा बालगुरु आदित्यका 'आफ्नो परिचय आफैभित्र हुन्छ, सर्वप्रथम ध्यानद्वारा आफूलाई चिनौं' 'परिवार एकजुट हौं, कोही नहराऔं, कोही नबिलाऔं' 'जिउन सङ्घर्ष गर्नेछु, सबैको रक्षा गर्नेछु, युग पुरुष बन्नेछु' जस्ता भनाइहरू राखिएका छन् । चैत ३० गते शनिवार अपराह्न ५ बजे महायज्ञ महाअनुष्ठान समापन कार्यक्रम छ। समापन कार्यक्रममा प्रधानमन्त्री केपी शर्मा ओलीको उपस्थिति रहने आयोजक समितिले जनाएको छ। अलौकिक आदित्य"
कर्णालीमा र्याफ्टिङ सुरु,"टीकापुर : नेपाल पर्यटन वर्ष २०२० लाई लक्षित गर्दै कर्णाली नदीमा र्याफ्टिङ जम्बोरी सुरु गरिएको छ। कैलालीको मोहन्याल गाउँपालिकाको सोल्टाबाट शनिबारदेखि जम्बोरी सुरु गरिएको हो। आउँदो चैत्र २५ गतेसम्म कर्णाली नदीमा र्याफ्टिङ जम्बोरी सञ्चालन हुनेछ। जिल्ला समन्वय समिति कैलाली र मोहन्याल गाउँपालिकाको आयोजनामा सुरु गरिएको जम्बोरीको सुदूरपश्चिम प्रदेशका मुख्यमन्त्री त्रिलोचन भट्टले उद्घाटन गरे। कार्यक्रमको उद्घाटन गर्दै मुख्यमन्त्री भट्टले कर्णाली नदीमा मोटरबोट सञ्चालनको तयारी भइरहेको बताए। 'कर्णाली नदीमा मोटरबोट सञ्चालन गर्ने तयारी भइरहेको छ, मुख्यमन्त्री भट्टले भने, 'मोटरबोट सञ्चालन गर्नसके यहाँको पर्यटन, पहाडी क्षेत्रमा विकासको बाटो खुल्ने र व्यापार समेत प्रवर्द्धन हुनेछ।' सुदूरपश्चिम प्रदेश र कर्णाली प्रदेशको संगम स्थलमा भएको कार्यक्रमलाई सम्बोधन गर्दै मुख्यमन्त्री भट्टले भने, 'हिमाल, पहाड र तराई सबै मिले मात्र यस क्षेत्रको विकास सम्भव छ, यहाँको विकासका लागि सुदूरपश्चिम र कर्णाली प्रदेशबीच सहकार्य आवश्यक छ।' देश विकासका नीति नियमको समस्याका कारण जनताको अपेक्षाअनुसार काम हुन नसकेको बताउँदै मुख्यमन्त्री भट्टले सुदूरपश्चिमका प्राकृतिक श्रोत र साधनको सदुपयोग हुन नसकेको स्वीकारे। 'सुदूरपश्चिमको पर्यटकीय सम्भावना, प्राकृतिक श्रोत र साधनको सदुपयोग हुन सकेको छैन, 'मुख्यमन्त्री भट्टले भने, 'विकासका लागि स्थानीत तह र नीजिबीच समन्वय आवश्यक रहेको छ।' जम्बोरीमा सहभागी सुदूरपश्चिम सरकारका मन्त्री, सांसद, प्रदेशसभा सदस्य, पर्यटन व्यवसायी लगायतको टोलीले सोल्टादेखि चिसापानीसम्म र्याफ्टिङमा पुगेका थिए। झण्डै ६० वटा र्याफ्टिङमा ६ सय बढी पर्यटकले एकैपटक कर्णाली नदीमा र्याफ्टिङ गरेका थिए। सोल्टाबाट साढे दुई घण्टाको र्याफ्टिङपछि चिसापानी पुगेका सुदूरपश्चिम प्रदेश सरकारका भौतिक पूर्वाधार विकासमन्त्री पठानसिंह बोहराले मन्त्रालयले सुदूरपश्चिमको जल यातायातको सम्भावनाबारे अध्ययन गरिरहेको बताए। 'हामीले जल यातायातको सम्भावनाबारे अध्ययन गरिरहेका छौं,मन्त्री बोहराले भने, 'अध्ययनबाट प्राप्त निष्कर्षलाई कार्यान्वयन गर्न प्रदेश सरकार तयार रहेको छ।' कार्यक्रममा सांसद झपटबहादुर रावल, नारदमूनी राना, सुदूरपश्चिम प्रदेश सभाका सभामुख अर्जुनहादुर थापा, नेपाल कम्यूनिष्ट पार्टीका सुदूरपश्चिम अध्यक्ष तथा पूर्व मन्त्री कणबहादुर थापा, प्रदेश सभामा विपक्षी दलका नेता डाक्टर रणबहादुर रावल, सांसद रतन थापालगायतले आफ्ना धारणा राखेका थिए।"
आचरण बदल्न कारागारमा पुस्तकालय,"सुर्खेत : कर्णालीका कारागारमा पुस्तकालय स्थापना गरिएको छ। कारगारबाटै कैदीलाई सुधार गर्न प्रदेशका सबै कागारमा पुस्तकालय स्थापना गरिएको हो। प्रहरी प्रमुख डीआईजी महेशविक्रम शाहको पहलमा सजायगृहका रूपमा नभई कारागारलाई सुधारगृहका रूपमा परिणत गराउन पुस्तकालय अभियान थालिएको हो। प्रदेश सरकारका मुख्यमन्त्री महेन्द्रबहादुर शाहीले शनिबार सुर्खेत कारागारमा पुस्तकालय उद्घाटन गरेका हुन्। चार महिनादेखि प्रहरीले विभिन्न माध्यमबाट कैदीका लागि आवश्यक पुस्तक संकलन गर्दै आएको थियो। करिब २१ लाख बराबरका ८ हजार तीन सयभन्दा बढी पुस्तक संकलन भएपछि सबै कारागारमा पुस्तकालय स्थापना गरिएको प्रदेश प्रहरी कार्यालयले जानकारी दिएको छ। मुख्यमन्त्री शाहीले प्रहरीको यो अभियान समग्र देशकै लागि नमुना भएको बताए। अपराधीलाई सजाय दिएर मात्रै सुधार गर्न सकिन्छ भन्ने हाम्रो मानसिकता छ, पहिलो पटक प्रदेश प्रहरीले यो मान्यतालाई तोड्न शिक्षाको बाटो अपनाएको छ, शाहीले भने, यो पक्कै पनि सजिलो काम होइन तर शिक्षाले नै जीवनको अन्धकार मेटाउने भएकाले कारागारबाट बाहिर निस्कँदा एक असल नागरिक बनाउन यो अभियानले महत्वपूर्ण योगदान दिनेछ। कर्णालीमा सफल भएमा अन्यत्र पनि यो अभियानलाई विस्तार गर्नुपर्ने र त्यसका लागि प्रदेश सरकारले आवश्यक सहयोग गर्ने प्रतिबद्धता जनाए। वरिष्ठ साहित्यकारसमेत रहेका डीआईजी शाहले कैदीको जीवन सुधारका लागि मंसिरदेखि नै कारागारलाई किताब अभियान सुरु गरेका थिए। मंसिरदेखि नै समिति बनाएर पुस्तकालय स्थापनाका लागि पुस्तक संकलन सुरु गरेका थियौं, उनले भने, अभियानका क्रममा ८ हजार तीन सय ८८ पुस्तक संकलन भए, तत्काललाई यतिबाटै पुस्तकालय सञ्चालनमा ल्याएका छौं। तर, अभियान भने निरन्तर रहनेछ। संकलित पुस्तकमध्ये प्रदेश प्रहरीको संलग्नतामा चार हजार दुई सय ८८ र जिल्लागत समितिबाट चार हजार एक सय ६ छन्। मंसिरदेखि सुरु भएको कारागारलाई किताब अभियानमा नौ लाख ६८ हजार ट सय ७५ रुपैयाँ बराबरको प्रदेश पुस्तकालयका लागि तथा जिल्ला कारागारका लागि ११ लाख ४० हजार एक सय ९७ रुपैयाँ बराबरका पुस्तक खरिद गरेको उनले बताए। प्रदेश सरकारको सामाजिक विकास मन्त्रालयले कारागारलाई पुस्तक अभियानमा पुस्तक खरिदका लागि ५ लाख बराबरको आर्थिक सहयोगसमेत गरेको छ। पुस्तकालय स्थापना गरेर मात्रै केदीमा पुस्तक अध्ययनको संस्कृति स्थापित नहुने भन्दै प्रहरीले हरेक कारागारमा बुक क्लब गठन गरेको छ। डीआईजी शाहले भने, गठन भएका ती क्लबमा हरेक शनिबार पुस्तक अध्ययन प्रतियोगिता र समीक्षा हुनेछ, साताभरि अध्ययन गरेका पुस्तकमाथि विचार विमर्श हुनेछ। त्यसमध्ये उत्कृष्ट अध्ययनकर्तालाई क्लबभित्रबाटै हाम्रो सहयोगमा पुरस्कृत गर्ने कार्यक्रम पनि समावेश गरेका छौं। कर्णालीमा प्रभावकारी भएसँगै यो अभियान अन्यत्र पनि विस्तार गरिनेछ। कैदीसँग साहित्यकार प्रहरीको पहलमा प्रदेशका सबै कारागारमा एकै पटक पुस्तकालय स्थापनासँगै कैदीसँग साहित्यकार अभियान पनि सुरु भएको छ। देशका विभिन्न चर्चित साहित्यकारले कर्णालीका कारागारमा रहेका कैदीसँग साक्षातकार अभियान पनि शनिबारदेखि नै थालनी गरिएको छ। साहित्यमार्फत कैदी जीवन भोगिरहेकाहरूलाई उज्यालो मार्गमा जीवन जिउने कला सिकाउन कैदीसँग साहित्यकार अभियान थालिएको प्रहरीले जनाएको छ। केही जिल्लामा एउटा र केही जिल्लामा तीनवटा साहित्यकार तथा लेकखले कैदीसँग अन्तरक्रिया गर्नेछन्। पुस्तकालय स्थापनापछि कालिकोटमा पुगेका लेखक युग पाठकले ज्ञानले नै मानिसलाई शान्ति दिने बताए। उर्गेनको घोडा उपन्यास र माङगेना नेपाल मन्थन पुस्तकका लेखकसमेत रहेका पाठकले भने, ज्ञानले मान्छेलाई विशिष्ट बनाउँछ, मानिस सेचत प्राणी भएकै ज्ञानले हो, तपाईंहरूलाइ पनि आफ्नो जीवन सुधार गर्ने मौका आएको छ। यसलाई सदुपयोग गरी आउने दिनमा एक उज्वल भविष्य निर्माण गर्नुहोस्। यस क्रममा वरिष्ठ साहित्यकार सनत रेग्मी, वरिष्ठ उपन्यासकार एवं कथाकार नैनराज पाण्डे, कवि नवराज पराजुली शनिबार सुर्खेतको कारागारमा रहेका कैदीसँग छन्। निबन्धकार शेखर खरेल र उपन्यासकार तथा कथाकार कुमार नगरकोटी दैलेख कारागारमा रहेका कैदीसँग छन्। यस्तै, सल्यानमा उपन्यासकार उमा सुवेदी र रामलाल जोशी, रुकुम (पश्चिम)मा कथाकार राजेन्द्र पराजुली र निबन्धकार कुमारी लामा, जाजरकोटमा उपन्यासकार अर्चना थापा र सुविन भट्टराई, जुम्लामा उपन्यासकार सिवानीसिंह थारू र डोल्पामा उपन्यासकार तथा कथाकार अमर न्यौपाने कैदीसमक्ष छन्।"
पहिरोको जोखिममा बाँसकोट,"जाजरकोट : दलित समुुदायको मात्र बसोबास रहेको नलगाड नगरपालिका९ बाँसकोट पहिरोको उच्च जोखिमा परेको छ। गाउँमाथि रहेको ठूलो पहाड झर्ने जाखिम भएपछि यो बस्तीका बासिन्दा त्रसित बनेका छन्। बस्तीमाथिको पहाडमा चिराचिरा परेको हुुँदा गाउँमाथि पहिरो खस्ने जोखिम बढेको नलगाड९ का वडाध्यक्ष विष्णुु विकले बताए। पहिरोको जोखिम भए पनि दलित समुुदायको उक्त बस्ती अन्यत्र बसाइँ सर्न नसक्ने अवस्था रहेको वडाध्यक्ष विकले जानकारी दिए। विकले भने, पूरै ४३ दलित परिवारको बसोवास रहेको सो बस्तीका बासिन्दा विकल्प नभएपछि जोखिम देख्दादेख्दै पनि बस्न बाध्य छन्। बाँसकोट पहिरोको जोखिममा छ भन्ने कुुरा जिल्लाका सबै राजनीतिक दल र सरकारका नेतालाई जानकारी भए पनि दलित बस्ती जोगाउन कसैको ध्यान नगएको अध्यक्ष विक बताउँछन्। नलगाड नगरपालिकामा बाँसकोट मात्र नभई वडा नम्बर १० रोली, १२ औलगुुता र वडा नम्बर ४ को प्रायः ठाउँमा पहिरोको उच्च जोखिम देखिएको छ। नलगाड नगरपालिकाका प्रमुुख टेकबहादुुर रावलले बाँसकोट पहिरोको उच्च जोखिममा रहेको बताउँदै बस्ती नै स्थानान्तरण गर्नुुपर्ने अवस्था आएको जानकारी दिए। नगरभित्र बस्ती स्थान्तरणका लागि उपयुुक्त स्थान नभएको र नगर क्षेत्रबाहिर बस्ती सार्न संघीय र प्रदेश सरकारलाई आग्रह गरिने उनको भनाइ छ।"
रोकिएको विमानमा रातभर यात्रु राखिनु अपराध,"काठमाडौं : सामान्य परिस्थितिमा कुनै पनि जहाज निर्धारित तालिकाभन्दा कति ढिला (डिले) हुन सक्छ ? यदाकदा एकदुई मिनेट। कतार, थाईजस्ता प्रतिष्ठित एयरलाइन्स त सेकेन्ड पनि ढिला गर्दैनन्। डिले भए कर्मचारी कारबाहीमा पर्छन्। नेपाल एयरलाइन्सका लागि भने डिले सामान्य मानिन्छ। अझ निर्धारित समयभन्दा ४५ मिनेट ढिलासम्म उड्न नसकेर भएको ठूलो क्षतिमा उसले अरू निकायलाई दोष दिएर पन्छिने गरेको छ। गत मंगलबार बेलुकी समयमा दुबई नउडाएर धावनमार्ग बन्दले विमान रोकिएको विषयलाई उड्ययन क्षेत्रमा गम्भीर अपराध का रूपमा लिइएको छ। सबैभन्दा ठूलो बदमासी त यात्रुलाई रातभर विमानमै थुनिएको छ। बेलुकी ९ बजे जहाज चढेका करिब १ सय ५० जनालाई भोलिपल्ट बिहान ५ः१५ मा मात्र बाहिर निकालिएको थियो। उडान हुन नसक्नुमा नेपाल एयरलाइन्सले ३४ मिनेटको मौका नदिइएको आक्षेप लगाउँदै आएको छ। जब कि नोटाम (विमानस्थल बन्दको सार्वजनिक सूचना) तीन महिनाअघि जारी गरिएको थियो। केही मिनेटले गर्दा समस्या भएको होइन। ९ः१५ मा उड्नुपर्ने फ्लाइट नम्बर आरए २३१ को जहाज १० बजे पनि उड्न सकेन, नागरिक उड्डयन प्राधिकरण सम्बद्ध स्रोतले भन्यो, अनि चार मिनेट नदिएर करोडौं क्षति भयो भन्दै हामीलाई दोष दिन थालियो। यो उड्डयनको संवेदनशीलता बुझेर पनि बुझ पचाएजस्तो भयो। त्रिभुवन अन्तर्राष्ट्रिय विमानस्थलको धावनमार्ग नयाँ कालोपत्र गर्न तीन महिनाका लागि दैनिक १० घन्टा बन्द गरिएको छ। त्यसका लागि तीन महिनाअघि नोटाम जारी गरिएको थियो। नोटाम अर्थात् नोटिस टु एयरमेन (उड्डयनकर्तालाई सूचना) विमानस्थलमा हुने अवरोधबारे सार्वजनिक आह्वानबाट दिइने पूर्वजानकारी हो। यही आधारमा सम्बन्धित विमानस्थालमा उडान भर्ने विभिन्न मुलुकका विमानले तालिका मिलाउँछन्। नेपाल एयरलाइन्सको दुबई उडान नोटामबाट प्रभावित हुने समयमा पर्दैन। किनकि यसले थप ४५ मिनेट पाउँछ। बेलुकी ८ः२५ मा बे (उड्डयन गेट) मा राखिएको जहाज आरामले प्रक्रिया पूरा गर्दा पनि ९ः१५ मा उड्न सक्थ्यो। ग्राउन्ड ह्यान्डलिङ उसको आफ्नै थियो। बाधा पुर्याउने केही थिएन। कुनै भीभीआईपीलाई कुर्नुपरेको पनि थिएन। उक्त वाइड बडी ए ३३०२४३ जहाजमा २ सय ७६ यात्रु थिए। १० बजे जब विमानस्थल बन्द भयो अनि यसले उड्न अनुमति मागेको थियो। एयर ट्राफिक कन्ट्रोलरले नोटामका कारण अनुमति दिएनन्। नोटाम यस्तो सूचना हो जसमा एक सेकेन्ड पनि हेर्न मिल्दैन। कसैले मनखुसी दिएमा कारबाहीमा पर्छ, उड्डयनका एक विज्ञले भने। नेपाल एयरलाइन्सले यात्रु चढाउन थालिसकेपछि ९ः१० मा हङकङबाट क्याथे ड्रागन ल्यान्ड गर्यो। यात्रु उतार्यो। फटाफट यताका यात्रु चढायो। र, ९ः५७ मा ३ सय ५ यात्रु लिएर उड्यो। नेपाल एयरलाइन्सलाई छिटो उड्न हामीले पटकपटक सचेत गराएका हौं, नागरिक उड्डयनका कर्मचारी भन्छन्, बेला छउन्जेल खेलाँची गरे। घर्किएपछि जबरजस्ती गर्न खोजे। हामीले नियम उल्लंघन गर्न सकेनौं। स्रोतका अनुसार चालक दलले करिब ११ बजेसम्म पनि उच्चस्तरीय पावर लगाएर उडाउने प्रयास गर्यो। तर, सम्भव भएन। अन्ततः ११ः०७ मा चालक र क्रु मेम्बर सबै निस्किएर गए। एक सय २० भन्दा केही बढी यात्रुलाई लगेर होटलमा राखे। बाँकी जहाजमै छाडिए। करिब १ सय ५० यात्रु जहाजमै छन् भन्ने कतैबाट थाहा भएन, विमानस्थल सुरक्षा सम्बद्ध एक अधिकारी भन्छन्, बिहान जब तिनले हल्लीखल्ली गरे, अनिमात्र प्रहरीले थाहा पायो। र, ५ः१५ मा उद्धार गरी पुरानो अध्यागमन रद्द गरेर पुनः अध्यागमन प्रक्रिया पूरा गराइएको थियो। धावनमार्ग पुर्निर्माण चाइना नेसनल एरो टेक्नोलोजीले गरिरहेको छ। समयमा कुनै हालतमा सक्ने ऊसँग सर्तनामा गरिएको छ। स्रोत भन्छ, त्यसका लागि उसले दैनिक १० घन्टा पूरापूर काम गर्न पाउनुपर्ने सर्त राखेको छ। एक मिनेट रोक्यो भने उसले बहाना पाउँछ, स्रोतले भन्यो, त्यसैले नोटाममा पूर्ण प्रतिबद्ध रहने सरकारको नीति छ।"
बादल मडारिंदा तर्सिन्छन् हुरीपीडित,"बारा : भरवलिया (बारा) हुरीले थुप्रैको परिवार उजाडिदिएको छ।धेरैलाई घरविहीन बनाएको छ।सिंगो परिवार अटाउने घर क्षणभरमै भगनावशेषमा परिणत भए।तरपनि डरलाग्दो प्राकृतिक विपत्तिबाट विक्षिप्त बनेका उनीहरु विस्तारै आफूलाई सम्हालिन कोशिस गर्दैछन्।उनीहरु त्रिपालमै भएपनि टाउको लुकाउन पाउँदा खुशी देखिन्छन्। घटनालाई बिर्सिने प्रयासमा रहेका उनीहरु शनिबार फेरी अत्तालिन पुगे।मौसम बदलिएर वर्षासँगै सामान्य चलेको हुरीले उनीहरुमा ठूलै त्रास फैलाइदियो।फेरी घटना नदोहोरियोस् भन्दै कतिपय त भगवान पुकार्न थाले। परिवारका सबै सदस्य टेन्ट र त्रिपालमुनि एकअर्काको सहारा बन्दै गुटमुटिएर बस्न थाले।केहीलाई टेन्ट उडाउने चिन्ता भयो।कोही टेन्ट समात्न थाले, कोही टेन्ट कसिलो गरी बाँध्न थाले।कतिपयले त टेन्टको डोरी छोड्दै छोडेनन्।बल्लतल्ल पाएको टेन्ट हुरीले उडाउन थालेपछि खुल्ला आकाशमै रात बिताउने चिन्तामा उनीहरु डुब्न थाले। तर केही समयमै वर्षा र हुरी रोकिएपछि उनीहरुले राहतको श्वास फेरे।'एकछिन त हामी धेरै आत्तियौं, फेरी त्यस्तै घटना हुने हो किन भन्ने डर लाग्यो,' फेटा गाउँपालिका १ भलुई भरवलियाका रामरतन पटेलले भने, 'घर भनेकै अहिले यही टेन्ट हो, हुरीले यसलाई पनि उडायो भने फेरी खुला आकाशमा कसरी दिन काट्नु।त्यही भएर भित्र बसेर टेन्ट समात्यौ, भगवानलाई पुकार्यौं।केही बेरमा हुरी रोकियो अनि मात्रै बाहिर निस्कियौं।' यसअघि ठूलो वर्षा र हुरीको सामना गरेका स्थानीय गत आइतबारको घटनापछि सामान्य हावा चल्ने वित्तिकै झस्किन थालेको रामरतनले बताए।'त्यो दिन त्यस्तो हुरी आउँला भनेर कहिल्यै सोचेका पनि थिएनौं।रामरतनले भने, 'आज पनि त्यसैगरी पानी र हावा चल्न थालेपछि त्यस्तै घटना हुने हो कि भन्ने डर लाग्यो।' शनिबार हावा चल्न थालेपछि भरवलियाकै उमेश पटेल पानी पर्न थालेपछि आफ्ना १० छोराछोरी लिएर टेन्ट भित्र पसे। उनले पनि पत्निसहित छोराछोरीलाई टेन्ट समाउन लगाए।हुरीले घर भत्काएपछि टेन्टमुनि आइपुगेका उनलाई रातिको समयमा साना छोराछोरीलाई कहाँ सुताउने भन्ने चिन्ताले सताउन थाल्छ।'घर त सबै खत्तम भयो, अब बाँकी भनेकै यही एउटा टेन्ट छ, पटेलले भने ,'तर यही पनि उडायो भने कहाँ जाने,कता बस्ने।' नेपाली सेनाका क्याप्टेन मनिस विकका अनुसार भरभलियामा मात्रै तीन सय ५० परिवार टेन्टमा बसिरहेका छन्। वर्षासँगै सामान्य हुरी आउँदा तिनै परिवार बढी आत्तिन्छन्। हुरीले घर नभत्किएका स्थानीय समेत घर नजिकैको टेन्टमा सहारा लिन पुग्छन्। 'टेन्ट भत्किँदा मरिने डर हुँदैन् त्यसैले धेरै मानिस टेन्टभित्र पनि आएर बस्छन्,' स्थानीय रविन्द्र मुखियाले भने,'तर शनिबार भगवानले हाम्रो पुकार सुन्यो, घेरै ठूलो हावाहुरी आएन।' हुरी र वर्षा रोकिएपनि स्थानीयमा त्रास भने कम भएको छैन्। कतिबेला हुरी आउने हो भन्ने चिन्ताले उनीहरुलाई सताइरहेको छ। गत आइतबारको घटनापछि गाउँमा विद्युत सेवा अवरुद्ध छ।जेनेरेटरबाट सार्वजनिक स्थानमा दिइँदै आएको विद्युत सेवा पनि शनिबारबाट हटाइएको फेटा गाउँपालिका ६ कि पुरैनियाकी भुवानी खातुनले बताइन्। 'रातिको समयमा हुरी आए कता भाग्ने? बत्ती छैन् अँध्यारोमा कता जानु,' भुवानीले भनिन्, 'धेरै पीडा छ।' हुरी चल्न थालेपछि आफन्तले समेत फोन गरेर चिन्ता व्यक्त गर्न थालेको भुवानीले बताइन्। 'केही दिनका लागि आफन्तकै घरमा बस्न बोलाइरहेका छन्, तर सबै परिवार गएर बस्ने अवस्था छैन्,' उनले भनिन्। हुरीले त्रास उत्पन्न गराएसँगै पीडितलाई शनिबारदेखि खाने समेत चिन्ता थपिएको छ। गाउँमै सञ्चालन गरिएको सामूहिक भोजनको मेस समेत बन्द भएका छन्। राहतस्वरुप खाद्यान्न पाएपनि पकाएर खानका लागि उनीहरुसँग भाँडा र चुलो समेत छैन्। 'दिनभरी हुरी आउने चिन्ताले सताउँछ, साँझ पर्दै गएपछि के खाने भन्ने चिन्ताले सताउने गरेको पुरैनियाकी अम्बिका खातुनले बताइन्।उनले भनिन्, चामल भएपनि पकाएर खाने भाँडा छैनन्।' फेटा गाउँपालिकाका अध्यक्ष अमिरिलाल प्रसादले पनि पुरैनियामा सञ्चालन हुँदै आएको मेस उठ्न थालेकाले समस्या भइरहेको बताए। वर्षा र हुरीले मेस सञ्चालनका लागि समेत कठिनाई भइरहेको भन्दै अमिरिलालले जेनरेटर बिग्रिएकाले गाउँभरी विद्युत पुर्याउन नसकिएको बताए। अध्यक्ष अमिरिलालले शनिबार साँझ ठूलो वर्षा भएकाले स्थानीय त्रसित भएको बताए।जल तथा मौसम फिड कार्यालय सिमराका प्रमुख केशव खरेलका अनुसार शनिबार बारामा ७२ मिलिलिटर वर्षा भएको छ।"
पूर्वी पहाडमा खानेपानी संकट,"प्रदेश १ ब्युरो। विराटनगर : जलस्रोतको धनी देश नेपालको पूर्वी पहाडका बासिन्दाले खानेपानी संकट झेलिरहेका छन्। मुहान धमाधम सुक्दै गएपछि स्थानीयको दैनिकी कष्टकर बनेको छ। स्थानीय, प्रदेश र संघीय गरेर तीनै तहका सरकार पाउँदा पनि जनताले पानीकै कारण अनेक हन्डर बेहोर्नुपरिरहेको छ। पाँचथरको कुम्मायक गाउँपालिका५ बिजुवापानीका स्थानीयले एक दिनमा एक गाग्रो पानी पाउँछन्। एउटा धारोमा ४० परिवार निर्भर रहेको स्थानीय लोकवीर बोहोराले बताए। हिउँदमा धारोको पानी सुकेर सानो भएको छ, उनले भने, बिहान ३ बजे लाइनमा बस्दा दिउँसो ३ बजे मात्र पानी भर्ने पालो आउँछ। स्थानीय मानबहादुर बुढाथोकीका अनुसार पालोमा पानी भर्न नपुग्दा अर्को दिन पर्खिनुको विकल्प छैन। प्रदेश सरकारको १ करोड ९० लाख रुपैयाँ लगानीमा डिप बोरिङ सञ्चालन गरी पानीको व्यवस्था गरिएको छ। १ हजार ५ सयलाई लक्ष्य गरिए पनि यासोक बजारका ६ सय ५० घरलाई मात्र पानी पुगेको छ। समस्या समाधान गर्न तमोर लिफ्ट खानेपानी आयोजना निर्माण भइरहेको छ। ४० करोड ४४ लाख ४७ हजार रुपैयाँ लागतको काम अन्तिम चरणमा पुगेको छ। यासोक बजार नजिकै सञ्चालनमा ल्याइएको डिप बोरिङ। फिदिममा बृहत् खानेपानी आयोजनाका संरचना बिग्रिँदा समस्या झेल्नुपरिरहेको फिदिम४ गढीकी विनीता नुगोले बताइन्। पाइप मर्मतसम्भार नहुँदा फिदिमका उपभोक्ताले बेलाबेला खानेपानी अभावसँग जुध्नुपर्छ। सदरमुकामबाट टाढा शनिबारे, गलगले, तिरतिरेलगायत स्थान र तमोर नदी तथा हेवा खोलाबाट पानी बोक्नुपर्ने नुगोले बताइन्। २० वर्षका लागि भनेर बनाइएको आयोजनामा दुई वर्षमै समस्या आउन थालेको फिदिम खानेपानी उपभोक्ता समितिका अध्यक्ष गजाधर भट्टराईले बताए। प्रदेश १ सरकारले छुट्याएको ५ करोड रुपैयाँबाट आयोजना पुनर्निर्माणको काम थालिएको छ। आर्थिक मामिला तथा योजनामन्त्री इन्द्रबहादुर आङ्बोका अनुसार आयोजनामा एचडीपी पाइप राख्ने, माथिल्लो गाउँमा रहेको रिजर्भ ट्यांकीछेउ दुईवटा डिप बोरिङ सञ्चालन गर्ने र फिल्टर राख्ने तयारी छ। विद्युत् अभावले लिफ्टिङ योजना अलपत्र ओखलढुंगाको मानेभञ्ज्याङ गाउँपालिकाका घमण्डबहादुर पुलामी दैनिक सय लिटर पानी एक रुपैयाँका दरले किन्छन्। यही पानी घरमा प्रयोग गर्नेदेखि तीन भैंसी, सुँगुर र १० बाख्रालाई पुर्याउँछन्। गाउँपालिका केन्द्रमा पानीको मुहान छैन। सिद्धिचरण नगरपालिकामा खानेपानी उपभोक्ता समितिले वडा नम्बर ११ मा वितरण गरेको पाइपमा पानी नआएपछि मुखले पाइप फुकेर पानी तान्दै स्थानीय। तस्बिर : शिवप्रसाद ढुंगाना मोलुङ खोलाबाट लिफ्टिङको योजना बनाए पनि विद्युत् अभावले कार्यान्वयन हुन सकेको छैन। गाउँपालिका अध्यक्ष मोतीराज राईका अनुसार सबै वडामा मुहान सुकेर पानी अभाव हुँदा १५ किलोमिटर टाढा रहेको दूधकोसी नदीमा कपडा धुन र नुहाउन पुग्नुपर्ने बाध्यता छ। सिद्धिचरण नगरपालिकामा बर्सेनि स्रोत सुक्ने र उपभोक्ता बढ्ने भएपछि पानी व्यवस्थापन गर्न गाह्रो भइरहेको खानेपानी आयोजना उपभोक्ता समिति अध्यक्ष पूर्ण श्रेष्ठले बताए। आयोजनाको पानी पर्याप्त नभएपछि आलोपालो गरेर वितरण गर्ने गरिएको उनको भनाइ छ। ओखलढुंगाको चिशंखुगढी गाउँपालिका ६ भदौरेमा ट्याक्टरमा पानी बोकेर स्थानीयलाई वितरण गरिंदै। चम्पादेवी, लिखु, मोलुङ, सुनकोसी गाउँपालिकामा पनि खानेपानीको हाहाकार छ। मानेभञ्ज्याङ, चिसंखुगढी, लिखु र चम्पादेवी गाउँपालिकाले लिफ्टिङ प्रविधि प्रयोगमा ल्याउन विस्तृत अध्ययन गरेका छन्। विद्युत् नहुँदा योजना कार्यान्वयनमा ढिलाइ भएको छ। संखुवासभाका तीन नगरपालिका धर्मदेवीका २५, चैनपुरका १० र पाँचखपनका १० गरी ४५ परिवार पानी अभावका कारण बसाइँ गएका छन्। धर्मदेवी७ का वडाध्यक्ष भोलामान श्रेष्ठका अनुसार २०७२ को भूकम्पपछि पानीका मुहान धमाधम सुकिरहेका छन्। लिङलिङमा पानी अभाव भएपछि पानी थाप्नका लागि बनाइएको कार्यतालिका (बायाँ)। तस्बिर : अनिष विष्ट कुवापानी, आहाले, मालबाँसे, खाल्चे, पाडरे, जागिर गाउँ, कुडुले, फापलिङलगायका गाउँमा पानीको हाहाकार छ। दैनिक चार घण्टाभन्दा बढी समय खर्चिएर अरुण नदीको पानी प्रयोग गर्नुपरिरहेको उनले सुनाए। चैनपुर नगरका २ हजार ५ सय परिवार पानी संकटबाट गुज्रिरहेका छन्। चैनपुर११ का वडाध्यक्ष धर्मराज चौहानका अनुसार कुइँभीर, मलाटे, अम्बोटे, रातमाटे, गैरीगाउँ, लोहाकोटलगायत गाउँका ६ सय ३० परिवारमा पानीको अभाव छ। नजिकमा मुहान छैन, भएका पनि सुके। नगरका ३ हजारभन्दा बढी परिवारले पानी अभाव झेलिरहेको मेयर विपिन राईको भनाइ छ। दीर्घकालीन रूपमा समस्या समाधान गर्न १५ करोड रुपैयाँ आवश्यक पर्ने भएपछि प्रदेश र केन्द्र सरकारसँग सहयोग मागिएको उनले सुनाए। सभापोखरी गाउँपालिका१ मा बसोबास गर्ने ३ सय परिवार काकाकुल जीवन बिताउन बाध्य रहेको वडाध्यक्ष मणिसुन्दर राईले बताए। सदरमुकाम खाँदबारीमा ३ हजार ५ सय परिवारलाई पानी अभाव रहेको मेयर मुरारी खतिवडाले बताए। डिप बोरिङ व्यर्थै तेह्रथुमको छथर गाउँपालिकाको मुख्य समस्या पानी हो। वडा नम्बर ५ ओख्रे लामकटेरीको दलित बस्ती पानी नपाएर काकाकुल छ। मुहान सुकेपछि एक गाग्री पानीका लागि एक बिहान खर्चिनुपर्ने स्थानीय ५८ वर्षीया रामकुमारी रोक्काले बताइन्। नेताहरूले पानी दिन्छौं भनेर भोट मागे तर पानीतर्फ उनीहरूको ध्यानै छैन, उनले भनिन्। २५ परिवार बसाइँ सरेका छन्। फाक्चामारा, ओख्रे पञ्चकन्यालगायत गाउँका बासिन्दा पानी अभावमा छटपटाइरहेका छन्। लाखौं रुपैयाँ खर्चिएर सञ्चालनमा ल्याइएका डिप बोरिङ कामै नलाग्ने अवस्थामा छन्। तत्काल खानेपानी आयोजना सञ्चालन गर्न २ लाख १६ हजार खर्चिएर ट्यांकी बनाइएको गाउँपालिका अध्यक्ष सन्तोष तिगेलाले बताए। पानी भर्न पालो पर्खिंर्दै तेह्रथुमको छथर गाउँपालिकास्थित पञ्चकन्याका स्थानीय। म्याङलुङ नगरपालिका५ का डम्बरबहादुर लिम्बूका अनुसार गाग्रोमा बोकेर पानी खानुपर्ने बाध्यता वर्षौंदेखि उस्तै छ। चुनावका समयमा उम्मेदवारहरूले खानेपानी घरमै पुर्याइदिने आशा देखाएका थिए, उनले भने, पानी ल्याइदिन्छौं भन्ने जनप्रतिनिधिले निर्वाचित भएपछि आँगन टेकेका छैनन्। एडीबीको सहयोगमा २०५५ मा निर्मित खानेपानी आयोजनाको मर्मत हुन नसक्दा जर्जर बनेको छ। अधिकांश घरमा धारा बनाइए पनि पाइप लाइन विस्तार नभएको स्थानीय तेजबहादुर लिम्बूले बताए। त्यो बेला सबै घरधुरीसँग ५ सयदेखि २ हजार रुपैयाँसम्म संकलन गरियो, उनले भने, तर, पानी खान पाइएन। आम्दिम, थापागाउँ, नर्केटे, पिलिङ डाँडालगायत बस्तीका ३ सय परिवार पानीको अभावमा छन्। म्याङलुङका मेयर सञ्जयकुमार तुम्बाहाङफेका अनुसार पानीको संकट टार्न एक टोल, एक ट्यांकीको अवधारणा अघि सारिएको छ। नगरका सबै घरघरमा दुई वर्षभित्र स्वच्छ खानेपानी पुर्याउने योजना छ। बर्खामा पनि मूल फुटेन ताप्लेजुङको फुङलिङ नगरपालिकाका३ का गोमबहादुर तामाङका अनुसार २०४५ को भूकम्पपछि केही तल सरेको ६ मुहान सुक्दा गत वर्षदेखि पानी निस्किएको छैन। बर्खायाममा पनि मूल फुटेनन्। लामो खडेरीमा पनि कहिल्यै नसुक्ने मुहान अचानक सुकेपछि खानेपानी समस्या भएको सिरिजंघा गाउँपालिका७ की नेत्रकुमारी खवासले बताइन्। सिरिजंघा७ का नेत्र भट्टराईका अनुसार आम्दानीको मुख्य स्रोत अलैंचीमा सिँचाइ पुगेको छैन। प्रदेश सरकारले फुङलिङमा पानी व्यवस्था गर्न २७ करोड खर्चने तयारी गरेको छ। सिँचाइ गर्न नपाएर धेरैले कृषि पेसा छाडेको फुङलिङ२ का वडाध्यक्ष मोहन न्यौपानेले बताए। खानेपानी अभावका कारण पूर्वाधार निर्माण प्रभावित बनेका छन्। भोजपुर बहुमुखी क्याम्पसकी विद्यार्थी तुलसाले धारामा खानेपानी थाप्न पालो कुर्दा पढाइ छुट्ने गरेको बताइन्। १ हजार ३ सय ८५ घरधुरी उपभोक्ता धानिरहेको सिलिचुङ खानेपानी तथा मूल उपभोक्ता समितिले एक दिनमा २ लाख लिटर पानी वितरण गरिरहेको छ। भोजपुर नगरपालिका९ काफ्लेस्थित सिलिचुङ खानेपानी तथा मूल उपभोक्ता समितिको खानेपानी ट्यांकी र सदरमुकामनजिकै एउटा धारामा पानी भर्दै बालक। तस्बिर : प्रदीपचन्द्र राई मूल मुहान रहेको भोजपुर नगरपालिका५, बोखिमको भुल्के, डढुवा, तीनधारे र जोरसाँगुका मुहानका सतह घट्न थालेपछि समस्या झेल्नुपरेको समितिका अध्यक्ष प्रवीण सुवालले बताए। उनका अनुसार खानेपानीको क्षमता प्रतिसेकेन्ड १४ लिटर भए पनि हाल ८ लिटरमा झरिसकेको छ। कुवामा ताल्चा रामप्रसाद राई गाउँपालिका५ मानेभञ्ज्याङको रानागाउँमा बर्सेनि खानेपानी संकट पर्छ। यहाँ खानेपानीको स्रोत एउटा कुवा छ, जहाँ ताल्चा लगाइन्छ। खडेरी सुरु भएपछि पानी बाँडीचुँडी चलाउन स्थानीयले ताल्चा लगाउने गरेका छन्। १६ घरले बिहानबेलुका २२ गाग्री पानी पाउँछन्। मुहान नरित्तियोस् भनेर यो तरिका अपनाइएको स्थानीय रमिला राना मगरले बताइन्। गाउँमा वर्षैपिच्छे खानेपानीको संकट पर्छ। भनेजति पानी पुग्दैन, उनले भनिन्, एकचोटिमा २२ गाग्री उघाउन पुग्छ। त्यसपछि पानी रित्तिन्छ। फेरि जमाउनै पर्यो नत्र बिहान र बेलुकी खाना पाक्दैन। विगत दुई वर्षसम्म आसपासका ओडारे, जुकेपानी, अगौटे, लट्रीडाँडा टोलका गाउँलेलाई पनि यही कुवाले थेग्थ्यो। वल्लोपल्लो गाउँका वस्तुभाउलाई खुवाउन कुनै समस्या थिएन। तर, सुक्खाले मुहान सुक्दै जाँदा जथाभावी पानी लान थालेपछि गाउँले मिलेको अर्का स्थानीय जितबहादुर क्याप्छाकी मगरले सुनाए। पहिले यही कुवाको पानीले सबैलाई मनग्गे पुग्थ्यो, उनले भने, मुहानहरू सुक्न थालेपछि अन्य गाउँका मानिस रातारात आएर पानी लान थाले। आफू जाँदा कुवामा पानी हुँदैनथ्यो। वस्तुभाउलाई जथाभावी पानी खुवाउन थाले। उनका अनुसार कुवा बिहान ५ र साँझ ६ बजे गरी दुईपटक खुला गरिन्छ। गाउँका १६ घरलाई बराबरी बाँडेपछि पुनः ताला लगाइन्छ। रामप्रसाद राई गाउँपालिका५, मानेभञ्ज्याङको रानागाउँमा ताल्चा लगाइएको कुवा। तस्बिर : प्रदीपचन्द्र राई धेरैजसो स्थानीयको दैनिकी पानी जोहो गर्नमै बित्छ। पानी पर्याप्त नभएकाले वस्तुभाउ बेंसीतिर वा थोरै मात्र पाल्ने गरिएको स्थानीय कृष्णकुमारी राना मगरले सुनाइन्। पानीको चरम संकटका कारण घरपाल्तु चौपायापक्षी थप जोखिममा परेको उनको भनाइ छ। वस्तुभाउ पाल्ने स्थानीय सिक्तेल पिखुवा खोलातिर बसाइ सरेका छन्। ओडारे गाउँका सबै कुवा सुकिसकेका छन्। जुकेपानीको कुवामा १० घरधुरीलाई दैनिक डेढ गाग्रीजति खानेपानी पुग्छ। मानेभञ्ज्याङ राष्ट्रपति विद्यादेवी भण्डारीको जन्मथलो हो। राष्ट्रपति भण्डारी जन्मेको आमबोट गाउँमा पनि खानेपानी समस्या छ। मानेभञ्ज्याङका ५ सय १७ घरधुरीले पानीको संकट भोग्दै आएका छन्। अर्चले, भोर्लेनी, आमबोटे, गडा, अगौटे, रानागाउँ, गुराँसेलगायत स्थान सुक्खाग्रस्त क्षेत्र हुन्। सुक्खाका कारण अर्चले, भोर्लेनी र अगौटेका ५६ घरधुरी विस्थापित भइसकेका छन्। (भीमकुमार बाँस्कोटाफिदिम, शिवप्रसाद ढुंगानाओखलढुंगा, अनिष विष्टसंखुवासभा, सीताराम गुरागाईंताप्लेजुङ, टीआर लिम्बूतेह्रथुम र प्रदीपचन्द्र राईभोजपुरको सहयोगमा )"
चतरामा एकमहिने अर्धकुम्भ मेला सुरु,"इटहरी : सुनसरीको चतरामा एकमहिने पिण्डेश्वर अर्धकुम्भ मेला सुरू भएको छ। प्रदेश १ का मुख्यमन्त्री शेरधन राईले मेलाको उद्घाटन गरेका हुन्। मेलाको उद्घाटन शनिबार प्रधानमन्त्री केपी शर्मा ओलीले गर्ने कार्यक्रम थियो। तर खराब मौसमका कारण ओली नआएपछि मुख्यमन्त्री राईले उद्घाटन गरेका हुन्। मुख्यमन्त्री राईले धार्मिक पर्यटनका रूपमा कुम्भ मेलालाई प्रदेश १ ले लिएको बताए। उनले आर्थिक समृद्धिका लागि धार्मिक मेलाहरू पनि उपयोगी हुने भएकाले प्रदेश सरकारले खुलेर सहयोग गरेको बताए। प्रदेश १ को विजयपुर, बुढासुब्बा, पिण्डेश्वर, बराहक्षेत्र र चतरालगायत क्षेत्र समेटेर विशेष धार्मिक सर्किट बनाउनेसमेत उनले बताए। निरन्तर वर्षाबीच पनि शनिबार हजारौं भक्तजन चतरा पुगेका थिए। अर्धकुम्भ मेलाका लागि चैत २७, वैशाख ६, २१ र २४ गते विशेष स्नान कार्यक्रम राखिएकाले ती दिन विशेष चहलपहल हुने मेलाका महासचिव प्रल्हाद भट्टराईले बताए। शुक्रबार धरानको पिण्डेश्वर मन्दिरबाट कलशयात्रा गरिएको थियो। मेलाका संयोजकसमेत रहेका प्रदेशका आन्तरिक मामिला तथा कानुनमन्त्री हिक्मत कार्कीका अनुसार मेला व्यवस्थापनको जिम्मा प्रदेश सरकारले लिएको छ। मेलामा नेपाल, भारत तथा विश्वभरिबाट लाखौं भक्तजन आउने अनुमान गरिएको छ। कुम्भयात्रीको सहजताका लागि मेलास्थलमा हेल्प डेस्क स्थापना गरिएको छ भने नेपाल र भारतका डेबिटक्रेडिट कार्ड चल्ने मोबाइल एटीएमको व्यवस्था गरिएको मन्त्री कार्कीले बताए। अत्यधिक भीडका कारण नेटवर्क समस्या हुने हुँदा नेपाल टेलिकमले अस्थायी टावर र सुबिसु कम्पनीले निःशुल्क इन्टरनेटको व्यवस्था गरेका छन्। मेलामा २ सयभन्दा बढि विभिन्न स्टल राखिएका छन्। २०७६ वैशाख २४ सम्म लाग्ने अर्धकुम्भ मेलाभरि चतरामा मदिरा र मासुजन्य वस्तुहरुको बिक्री वितरणमा रोक लगाइएको छ। प्रदेश १ को विजयपुर, बुढासुब्बा, पिण्डेश्वर, बराहक्षेत्र र चतरालगायत क्षेत्र समेटेर विशेष धार्मिक सर्किट बनाइने। पहिला जगतगुरु बालसन्त मोहनशरण देवाचार्यको सक्रियतामा नेपालमै पहिलो पटक चतरामा २०५९ सालमा पहिलो पिण्डेश्वर कुम्भमेला आयोजना भएको थियो। त्यसपछि २०६३ मा अर्धकुम्भ र २०७० मा दोस्रो पूर्णकुम्भ मेला आयोजना गरिएको थियो। कुम्भले अन्तर्राष्ट्रीय पहिचान बनाएको बालसन्त देवाचार्यले बताए। उनका अनुसार चतरा तथा पिण्डेश्वर क्षेत्र देवता र दानव मिलेर समुद्र मन्थन गर्दा निस्किएको अमृत भएको ठाउँ भएकाले यो क्षेत्रमा हुने कुम्भलाई संसारभरिका विद्वत् वर्गलेसमेत आस्थापूर्वक हेर्छन्। कुम्भका बेला कोसीमा स्नान गरेर बराह र पिण्डेश्वरको दर्शन गरे पुण्य प्राप्त हुने विश्वास छ।"
"खुलेन कर्णाली राजमार्ग, समन्वयन गरी यातायत संचालनमा","कालिकोट : शुक्रबार दिउँसो असिनासहित भारी वर्षाले गगने खोलामा पहिरो जाँदा अवरुद्ध कर्णाली राजमार्ग अझै संचालनमा आएको छैन।कर्णाली राजमार्गको जुम्ला सुर्खेत सडकखण्डअन्तरगत कालिकोट जिल्लाको शुभकालिका गाउँपालिकास्थित गगने खोलामा भारी वर्षका कारण ठूलो पहिरो खस्दा शुक्रबार बेलुकादेखि कर्णाली राजमार्ग अवरुद्ध भएको हो। गगने खोलामा वर्षेनी वर्षायाममा पहिरो खस्दा कर्णाली राजमार्ग अवरुद्ध हुँदै आएको छ। तर यो वर्ष भने चैतमै असिना पानीले गगनेको भीरमा पहिरो जाँदा सडक अवरुद्ध भएको हो। पहिरोले राजमार्ग पुरै भत्काई दिएको छ। सडकको स्वरुप नै बिगारी दिएको छ। सामान्य पानी पर्दा पनि पहिरो खस्ने गगने खोलामा पहिरोको स्थायी व्यवस्थापनका लागि सडक विभागले ध्यान नदिँदा कर्णाली राजमार्गमा संचालनमा गुड्ने सवारी र यात्रुले सास्ती खेप्नु परेको छ। शुक्रबार बेलुकी ४ बजेदेखि गगने खोलामा निरन्तर पहिरो खस्दा कर्णाली राजमार्गमा संचालन हुने सवारी साधन, रारा ताल जाने आन्तरिक पर्यटक बीच बाटोमै अलपत्र परेपछि प्रहरीले समन्वय गरी यातायत संचालनमा ल्याएको छ। सुर्खेतदेखि कालिकोट आउँदै गरेका गाडीमा आएका यात्रुहरु कालिलकोटदेखि सुर्खेत जाँदै गरेका गाडीमा मेल गरेर गगने खोलादेखि फिर्ता गर्ने र कालिकोटदेखि सुर्खेत जाने यात्रुलाई सुर्खेतदेखि कालिकोट आउँदै गरेको गाडीमा मेल गरेर गगने खोलादेखि सुर्खेत फिर्ता गर्ने गरिएको जिल्ला प्रहरी प्रमुख डिएसपी बिनोद शर्माले बताए। उनले यात्रुहरुको सहजताका गाडी फर्काएर गन्तव्यमा पठाउन थालिएको बताए।उनले भने,' गगने खोलामा खसेको पहिरो पन्छाउन डोजर र प्रहरी पहिरोस्थलमा शनिबार दिनभर खटाएर पनि पहिरो पन्छाउन सकिएन।' आज विभिन्न ठाउँबाट तीनवटा डोजर मगाइएका छन्। पहिरो स्थलमा पुगेका छैनन्। बेलुकासम्म वर्षा नभएपछि पहिरो पन्छाएर राजमार्ग खुलाउन सकिन्छ। वर्षा आए पुन पहिरो आउन सक्ने सम्भावना छ।गगने खोलामा पटकपटक पहिरो जाँदा राजमार्ग अवरुद्ध हुँदै आएपनि पहिरोको दीर्घकालिन व्यवस्थापनका विषयमा सम्बन्धित निकायले चासो नदेखाउँदा यात्रुहरुले सास्ती खेपिरहेका छन्।"
चट्याङ लागेर दुईजना घाइते,बैतडी : बैतडीमा चट्याङ लागेर दुईजना घाइते भएका छन् । शनिबार साँझ परेको चट्याङ लागेर दशरथचन्द नगरपालिका २ देहीमाण्डौंकी १९ वर्षीया तुलसी रावत र सोही ठाउँकी १९ वर्षीया ममता रावत घाइते भएका हुन्। मोबाइलमा कुरा गरिरहेका बेला एक्कासी चट्याङ पर्दा दुवै जना सामान्य घाइते भएका जिल्ला प्रहरी कार्यालय बैतडीका प्रहरी प्रवक्ता एवं प्रहरी निरीक्षक दीपक पातलीले जानकारी दिए। घाइते दुवैको जिल्ला अस्पताल बैतडीमा उपचार भईरहेको छ । घाइतेहरुको अवस्था सामान्य रहेको छ।
बर्दियामा हात्ती पूजा,"गुलरिया : वन्यजन्तु सप्ताहको अवसर पारेर आयोजित हात्ती मेलामा बर्दिया राष्ट्रिय निकुञ्जमा हात्तीको विशेष पूजा गरिने भएको छ। नयाँ वर्षसँगै वैशाख २ र ३ गते निकुञ्जको हात्तीसारमा हात्ती बाँध्ने स्तम्भ (खमारी) सहित हात्तीको पूजा गर्न लागिएको हो। परम्परागत रूपमा दसैंका अवसरमा हात्तीबाट सुँगुरका पाठा कुल्चाउने परम्परा तथा हात्तीबीच खेलाइने फुटबल प्रतियोगिता अन्त्य गर्दै हात्ती पूजा गर्ने परम्परा थालिएको आयोजक चोरीसिकार नियन्त्रण युवा परिचालन अभियान बर्दियाका अध्यक्ष हेमन्त आचार्यले बताए। संरक्षित जनावरलाई कष्ट नदिने नीति अपनाएको उनले जानकारी दिए। बर्दिया राष्ट्रिय निकुञ्जलाई विश्वमा चिनाउने एसियाकै ठूलो हात्ती राजागज निकुञ्जबाट हराएपछि उसको सम्झनामा एउटै काठबाट निर्माण गरिएको खमारी गाडेका हौं, उनले थपे, केही वर्षदेखि हात्तीपूजा गर्ने परम्परा थालनी गरेका छौं। यसले संरक्षणसँगै स्थानीयको धार्मिक परम्परा जोगाउँदै पर्यापर्यटन विकासमा समेत टेवा पुग्ने विश्वास छ। हात्तीपूजासँगै स्थानीय परम्परागत नदीमा डोरी तान्ने खेल, थारू सांस्कृतिक नृत्य प्रदर्शनलगायत गुरुवाले जिब्रो छेडेर खमारीसहित हात्तीपूजा गर्ने उनले प्रस्ट्याए। पाँचौं हात्ती मेला तथा पूजाका अवसरमा आउने पर्यटकलाई ध्यानमा राखेर होटल व्यवसायीले लजिङमा छुट तथा प्याकेजको व्यवस्था गरेका छन्। बर्दिया राष्ट्रिय निकुञ्जबाट हराएको एसियाकै ठूलो हात्ती राजागजको सम्झनामा निकुञ्जको हात्तीसारमा काठको ठूलो हात्ती बाँध्ने स्तम्भ खमारी निर्माण भएको छ। सोही स्थानमा राजागजकै उचाइमा सालिक बनाउन लागिएको अध्यक्ष आचार्यले बताए। वन्यजन्तु सप्ताह वैशाख १ देखि ७ गते सम्मको अवसर पारेर आयोजना गरिएको हात्ती मेला तथा पूजाले स्थानीय संस्कृति एवं पर्यापर्यटनमा सहयोग पुग्ने बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए।"
