शीर्षक,विवरण
जनप्रतिनिधि काममा ध्यान देऊ,"प्रदेश ५ का स्थानीय तहअन्तर्गत रहेका वडा सदस्यले समेत मासिक तलब पाउनेसम्बन्धी विधेयकलाई प्रदेश सरकारले अस्वीकृत गरी सकारात्मक सन्देश दिएको छ। यद्यपि यो प्रकरणले हाम्रा जनप्रतिनिधि जनताका सेवामा भन्दा पनि आफ्नो सेवासुविधा वृद्धि गर्नमै लिप्त भइरहेको तथ्य उजागर हुन पुगेको छ, त्यो दुःखद छ। प्रदेश ५ मा रहेका उपमहानगरपालिका, नगरपालिका र गाउँपालिकाका वडा सदस्यलाई समेत मासिक तलब दिलाउने यो प्रयासले स्थानीय तह कामभन्दा पनि सेवासुविधा लिनमै लिप्त भएका हुन् कि भन्ने गलत सन्देश गएको छ। यद्यपि प्रदेश सरकारले समयमै बुद्धिमत्तापूर्ण निर्णय गर्दै वडा सदस्यलाई तलब दिने व्यवस्था रोकिदिएको छ। हुन पनि मुलुकका ७५३ वटा स्थानीय तहमा गरी हजारौं वडा छन्। सबै वडा सदस्यलाई तलब सुविधा दिँदै जाने हो भने स्थानीय तहमा गएको रकमको ६० प्रतिशतभन्दा बढी रकम तलबमै खर्च हुने अवस्था रहन्छ। यस्तो अवस्थामा स्थानीय तहलाई आफ्नो क्षेत्रको विकास गर्न निकै कठिन हुन सक्छ। केन्द्रीय सरकारले प्रदेश सरकार र स्थानीय तहका जनप्रतिनिधिले पाउने तलब सुविधासम्बन्धी नमुना व्यवस्था गरेर सबै प्रदेशमा पठाइसकेकाले सबै प्रदेश सरकारले केन्द्रीय सरकारको सुझावका आधारमा तलब सुविधा तोक्नुपर्छ। त्यसो गर्न सकेमा सबै प्रदेशमा तलब सुविधामा एकरूपता कायम हुन सक्छ। स्थानीय तहका प्रमुख, उपप्रमुख तथा वडाध्यक्षले स्थानीय तहमा दिनभरिको समय दिनुपर्ने भएकाले उनीहरूलाई मासिक तलबको व्यवस्था गर्नु जायज भए पनि वडा सदस्यहरूको भूमिका भने आंशिक रूपमै हुने भएकाले उनीहरूलाई तलबभन्दा पनि विभिन्न समयमा हुने बैठकमा दिइने भत्ताको व्यवस्था गर्नुपर्छ। वडा सदस्यले पनि आंशिक भूमिकाका लागि दिनभरि काम गरेको जस्तो गरी मासिक तलबको आशा गर्नु हँुदैन। सिंहदरबारको अधिकार गाउँगाउँमा जाने गरी संघीय शासन प्रणालीको अभ्यास सुरु भइसकेको अवस्थामा जनप्रतिनिधिले आर्थिक स्वार्थलाई भन्दा पनि सामुदायिक स्वार्थमा ध्यान दिनु जरुरी छ। विभिन्न प्रदेशमा रहेका स्थानीय तहका जनप्रतिनिधिले आफ्नो तलब, सुविधा र भत्ता वृद्धि गर्न प्रदेश सरकारलाई दबाब दिँदै आइरहेको समेत पाइएको छ। विकास निर्माणका लागि दत्तचित्त भएर नलाग्ने तर सेवासुविधामा मरिहत्ते गर्ने प्रवृत्ति संघीय शासन प्रणालीको मर्मविपरीत हो। जनतालाई अत्यधिक सेवासुुविधा दिएर तथा विकास निर्माणका लागि आएको बजेटको अत्यधिक सदुपयोग गर्दै आफ्नो स्थानीय तहलाई साधनस्रोत सम्पन्न बनाउनु जनप्रतिनिधिको अहिलेको कर्तव्य हो। तर धेरै स्थानीय तहका जनप्रतिनिधिहे त्यस्तो भूमिका निर्वाह गर्न नसकेको कटु यथार्थ हामीसामु छ। आफ्नो स्थानीय तहको आम्दानीको स्रोत वृद्धि गराउन पनि जनप्रतिनिधिहरू अग्रसर हुनुपर्छ। आफ्नो क्षेत्रको विकास, प्रगति र समृद्धिलाई ध्यान नदिई सेवासुविधामा मात्रै रमाउन खोज्ने प्रवृत्तिले जनप्रतिनिधिमाथि जनताको आस्था र विश्वासमा गहिरो चोट लाग्न सक्छ भन्नेमा उनीहरू सचेत बन्नैपर्छ। केन्द्रीकृत शासन प्रणालीले अवलम्बन गरेको विभेदपूर्ण शासन प्रणालीका कारण विकासको मूलधारबाट वञ्चित हुँदै आएका स्थानीयलाई संघीय शासन प्रणालीमार्फत विकासको अनुभूति गराउने मूल दायित्व जनप्रतिनिधिको हो। उनीहरूले यो दायित्वबाट विमुख हुन मिल्दैन। संघीय शासन प्रणालीको मेरुदण्डका रूपमा रहेको स्थानीय सरकार सबल र सक्षम हुन सकेमा मात्रै संघीय शासन प्रणाली सफल हुन सक्छ। त्यसैले पनि यो शासन प्रणालीलाई सफल बनाउन स्थानीय तहका जनप्रतिनिधि इमानदार र नैतिकवान् बन्नैपर्छ। उनीहरूले लोभलालच र स्वार्थलाई तिलाञ्जली दिँदै जनताका काम र सेवा प्रवाहलाई आफ्नो मूल ध्येय बनाउनुपर्छ।"
हाजिर गरेर हिँड्छन् मन्त्री,"सभामुखको रुलिङ, माननीयज्यूहरू मोबाइल नउठाउनुस् बुटवल ः प्रदेश ५ को संसद्मा मंगलबार बजेटका सिद्धान्त र प्राथमिकतामाथि छलफलको कार्यसूची थियो । तर, प्रदेशका दुई मन्त्रीले त्यसको बेवास्ता गर्दै हाजिर गरेर संसद् हलभित्रै प्रवेश नगरी बाहिरिए । दिउँसो १ बजे बोलाइएको बैठक प्राविधिक कारण भन्दै २ बजे सुरु भयो । बैठकका लागि हतारिँदै आएका सामाजिक विकास मन्त्री सुदर्शन बराल र उद्योग, पर्यटन तथा वनमन्त्री लीला गिरी हाजिर गरेर अन्य कार्यक्रम उद्घाटन गर्न पुगे । प्रदेशमा संसदीय अभ्यास सुरु भएको चार महिना पुगेको छ । तर, जनताको काम गर्ने भन्दै निर्वाचित सांसद प्रदेशसभाप्रति उत्तरदायी हुन सकेका छैनन् । मन्त्रीहरू भत्ता पाउन हस्ताक्षर गरी बाहिरिने क्रम नौलो होइन । बुटवलमै रहेर पनि संसद्मा दुईतीन जनाभन्दा बढी मन्त्री संसद्मा उपस्थित हँुदैनन् । हाजिर गरेर बैठक सुरु नहुँदै बाहिरिएका मन्त्री गिरीले एमाले भ्रातृ संगठन युवा संघको कार्यक्रम उद्घाटन गरे । संसद् बैठक चलिरहँदा मन्त्री गिरी एसियन होटलमा आयोजित कार्यक्रममा थिए । अर्का मन्त्री बरालको औपचारिक कार्यक्रम नभएको उनका स्वकीय सचिव यदु ज्ञवालीले बताए । तर, बराल संसद्को हाजिर रजिस्टरमा हस्ताक्षर गरेर बाहिरिएका थिए । संसद् बैठक सुरु नहुँदै बाहिरिएका उनी अन्त्य हँुदासम्म पनि फर्किएनन् । मन्त्रीज्युको अन्य कार्यक्रम थिएन । संसद्मै जानुभयो, स्वकीय सचिव ज्ञवालीले भने । मन्त्री मात्रै होइन, प्रदेशका सांसदसमेत बैठक छाडेर निस्किने क्रम बढेको छ । छलफल चलिरहँदा सांसद बाहिरिएपछि मंगलबारको बैठकमा सभामुख पूर्णबहादुर घर्तीले रुलिङ नै गरे । संसद् भवनभित्रै फोनमा कुरा गर्ने, मोबाइल चलाउने, भित्रबाहिर गरिरहने र निदाउने क्रम निरन्तर बढ्दै गएको हो । माननीयज्यूहरू मोबाइल फोन अफ गर्न आग्रह गर्छु, सभामुख घर्तीले भने, अत्यावश्यक भए साइलेन्टमा राख्नुहोला । सभामुखको रुलिङपछि पनि सांसदले मोबाइलमा कुराकानी गरिरहेका थिए । दैनिक करिब ४०५० मिनेट मात्रै चल्ने बैठकमा समेत सांसदको अरुचि देखिन्छ । संसद् सचिवालयका सचिव डा मानबहादुर विकेले हाजिरी भएपछि सांसदले भत्ता पाउने बताए । बैठकमा बस्नै पर्छ भन्ने बाध्यता छैन । बस्नु नबस्नु उहाँहरूको नैतिकता र प्राथमिकतामा भर पर्छ, सचिव विकेले भने, हाजिर भएको आधारमा बैठक भत्ता उपलब्ध हुन्छ । सांसदले बैठकभत्ता बढाउनुपर्ने लबिङ पनि गर्दै आएका छन् । संसद्मा दर्ता भएको सेवासुविधासम्बन्धी विधेयकमा ७ सय ५० रुपैयाँ बैठक भत्ता राखिएको छ । त्यसलाई हजारभन्दा बढी बनाउनुपर्ने उनीहरूको माग छ । निदाएको भिडियो नखिच्नू संसद्मा निदाउने सांसदको भिडियो नखिच्न दृश्यांकनका कर्मचारीलाई निर्देशन दिइएको छ । संसद् सचिवालयले नै भिडियो नखिच्न निर्देशन दिएको एक कर्मचारीले बताए । सांसदले निदाएको फोटो खिच्ने पत्रकारलाई समेत प्रवेशमा रोक लगाउनुपर्ने माग गरेका छन् । बजेटमाथि छलफल बैठकमा सरकारले प्रस्तुत गरेको बजेटका सिद्धान्त, उद्देश्य र प्राथमिकतामाथि छलफल भएको छ । छलफलमा सांसदले कार्यान्वयन हुने बजेट ल्याउन सरकारलाई सुझाव दिएका छन् । सांसद अर्जुनबहादुर केसीले खेतीयोग्य जमिनको सुदपयोग गर्न चक्लाबन्दी गर्ने कार्यक्रम बनाउन सुझाव दिए । अर्का सांसद दीपेन्द्रकुमार पुनले आयात प्रतिस्थापन गर्न कृषि, पशुपालन र ऊर्जा क्षेत्र विकासमा सरकारले कार्यक्रम बनाउनुपर्ने बताए । सांसद फखुरुद्दिन खानले बजेट कार्यकर्ता र नेतामुखी नभई जनतामुखी ल्याउन आग्रह गरेका छन् । पर्यटनलाई पहिलो प्राथमिकतामा राख्दै बौद्ध दर्शन र स्थलको विकास गर्न विद्यालय तहको पाठ्यक्रममा बौद्ध शिक्षा राख्न आग्रह गरे । सांसद कमलराज श्रेष्ठले विकास निर्माणमा हुने ठेकेदारी प्रथा र घुस खुवाउने प्रवृत्ति रोक्न सरकारलाई आग्रह गरे । सांसद बैजनाथ कलवारले कृषि विकासका लागि सहुलियत ऋण आवश्यक रहेको भन्दै त्यसको प्रबन्ध गर्न सरकारसँग आग्रह गरे । सांसद दीपेन्द्रकुमार अधिकारीले प्रदेशभित्रको जमिन वर्गीकरण गर्न विज्ञसमिति बनाउनुपर्ने बताए । बैठकमा सांसद कुलप्रसाद पोखरेल, सन्तोष पाण्डे, विष्णु पन्थी, हरि रिजाल, उत्तरकुमार ओली, भगवतीदेवी चौधरी, खड्गबहादुर खत्री, रमा थापा, कमलादेवी विक र सह श्रराम यादव छलफलमा सहभागी थिए । सांसदले संसद् विकास कोष बनाउनसमेत माग गरेका छन् । संसद्को अर्काे बैठक जेठ २ गते बस्नेछ ।"
परराष्ट्र नीतिमा साझा अवधारणाको अपेक्षा,"काठमाडाैं : हाम्रो विदेश नीति र कूटनीति प्रोएक्टिभ (गतिशील) भन्दा पनि रिएक्टिभ (प्रतिक्रियात्मक) हुने गरेको आरोप लाग्दै आएको छ । परराष्ट्र नीतिका सन्दर्भमा राजनीतिक दलहरूले समान धारणा बनाउन नसक्दा बेलाबेला यस्ता आरोप लाग्दै आएको हो । यसपटक भारतीय प्रधानमन्त्री नरेन्द्र मोदी दुईदिने भ्रमण सकेर स्वदेश फर्किसक्दा अझै जारी क्रियाप्रतिक्रियाले पनि त्यही संकेत गर्छ । राजनीतिक दलहरू कूटनीति सञ्चालनमा आफ्नो पार्टी र सत्ताकेन्द्रीत बन्दा यस्तो समस्या उत्पन्न हुने कूटनीतिज्ञहरू बताउँछन् । ठोस परराष्ट्र नीति नहुँदा रिएक्टिभ कूटनीति हाबी हुने उनीहरूको मत छ । परराष्ट्रमन्त्री प्रदीपकुमार ज्ञवाली यो तर्क आंशिक सत्य भएको बताउँछन् । पञ्चायतकालको कूटनीतिको तुलनामा प्रजातन्त्र पुनःस्थापना र गणतन्त्र स्थापनापछिको अवधि मूल्यांकन गर्दा यस्तो देखिएको उनले बताए । पञ्चायतकालका शासकलाई अन्तर्राष्ट्रिय क्षेत्रमा आन्तरिक राजनीति बलियो देखाउनु पर्ने बाध्यताबीच कूटनीतिक माध्यम बलियो बनाउनुपर्ने अवस्था थियो, उनले भने, तर प्रजातन्त्र पुनःस्थापनापछि आन्तरिक राजनीतिमा विदेशीलाई खेल्ने पर्याप्त अवसर यहाँका राजनीतिक दलले नै दिए । पार्टीको महाधिवेशनमा समेत आफ्नो गुटको प्रभाव देखाउन विदेशीहरूको प्रयोग गर्ने जस्ता खेलले नेपालको कूटनीतिलाई खस्काउने गरेको उनले बताए । गणतन्त्र स्थापनापछि आन्तरिक राजनीतिमा विदेशी प्रभाव बढ्दै गएकाले पनि रिएक्टिभ कूटनीति अपनाएको देखिन्छ, उनको तर्क छ । परराष्ट्र मन्त्रालयमार्फत भएका कतिपय काम सार्वजनिक गर्न नमिल्ने हुँदा रिएक्टिभ देखिए पनि अब नेपाली कूटनीति प्रोएक्टिभ हुनेमा शंका नगर्न पनि उनले आग्रह गरे । डा इन्द्रा अधिकारी, उपकार्यकारी निर्देशक, परराष्ट्र मामिला अध्ययन प्रतिष्ठान कांग्रेस प्रवक्ता विश्वप्रकाश शर्माले दलहरू मेरोतेरो नगरी साझा धारणा बनाएर परराष्ट्र नीति सञ्चालन गर्न जोड दिए । सबै राजनीतिक पार्टीले विदेश नीति तथा कूटनीति सञ्चालनको साझा मार्ग कोर्नु आवश्यक छ, उनले भने, संविधान कार्यान्वयन र तीन तहको निर्वाचनपछि अब देशले सम्पादन गर्नुपर्ने कामको पुनःमूल्यांकन गर्नुपर्ने बेलामा परराष्ट्रबारे पनि सोच्नुपर्छ । जिम्मेवार राष्ट्रवादको मूल मार्ग कोर्न नसकुन्जेल यस्ता समस्या आइरहन्छन् । राजनीतिक बुद्धि विलासका लागि विदेश नीतिमा गरिने आलोचनाले हाम्रो परराष्ट्र नीति प्रतिक्रियात्मक भएको हो । डा इन्द्रा अधिकारी, उपकार्यकारी निर्देशक, परराष्ट्र मामिला अध्ययन प्रतिष्ठान विदेश नीति र कूटनीतिको उद्देश्य प्रष्ट नहँुदा विदेश नीति अलमलमा सञ्चालित छ । परराष्ट्र नीति र कूटनीति सञ्चालन गर्न पर्याप्त गृहकार्य आवश्यक रहेको र हाम्रोमा गृहकार्य न्यून मात्र हुने गरेको बताउँछन् परराष्ट्रविद् डाशम्भुराम सिम्खडा । दलहरूबीच विदेश नीति र कूटनीतिमा एकमत नहुँदा हामी प्रतिक्रियात्मक भएको सत्य हो, उनले भने । विदेशीले आफ्ना स्वार्थ केन्द्रमा राखेर तयार पार्ने विदेश भ्रमणको समय र एजेन्डासमेतको ख्याल गरी आफ्नो प्रस्ताव तयार पार्न नसक्नु नै हाम्रो कूटनीति प्रतिक्रियात्मक बन्न पुग्नुको प्रमुख कारण रहेको उनको ठम्याइ छ । परराष्ट्र मामिला अध्ययन प्रतिष्ठानकी उपकार्यकारी निर्देशक डाइन्द्रा अधिकारी देशको परराष्ट्र मामिलामा भएको राजनीतिकरणलाई नेपालमा देखिएको प्रतिक्रियात्मक कूटनीतिको कारण मान्छिन् । राजनीतिक खपतका लागि विदेश नीतिमा गरिने आलोचनाले हाम्रो विदेश नीति प्रतिक्रियात्मक भएको हो, उनले भनिन् । क्षमताका आधारमाभन्दा पनि पार्टीगत संग्लनताका आधारमा परराष्ट्र मन्त्रालयमा उच्चपदस्थ कर्मचारी नियुक्त गरिँदा पनि यो समस्या उब्जिएको उनले बताइन् ।"
आफ्नै विधान मान्दैनन् प्रमुख दल,"काठमाडौं : प्रमुख राजनीतिक दलहरु आफ्नो दलीय विधानबाट भन्दा सीमित नेताहरुको निर्णयबाट बढी चल्न थालेका छन् । प्रमुख दल नेकपा एमाले, नेपाली कांग्रेस र नेकपा (माओवादी केन्द्र)ले पार्टी सञ्चालनका लागि महाधिवेशनबाट पारित गरेको विधान पालना गर्दैनन् । जनतासामु विधिको शासन, सुशासन, समृद्धि र विकासको नारा दिइरहेका प्रमुख दलहरुले आफैद्वारा बनाइएको विधान बेवास्ता गरिरहेका छन् ।विधानमा दलले महत्वपूर्ण निर्णय केन्द्रीय समितिबाट लिनुपर्ने व्यवस्था गरेका भए पनि तीन वटै प्रमुख दलले सीमिति नेताहरुको घेराभित्रबाट मात्रै निर्णय लिने गरेका छन् । यसले पार्टीको संगठनात्मक संरचना र केन्द्रीय समितिको अधिकार संकुचनमा पर्न थालेको चिन्ता नेताहरुले नै गर्न थालेका छन् । स्थानीय, प्रदेश र संघको चुनावमा उम्मेदवारी चयन, चुनावी रणनीति, गठबन्धन निर्माण तथा पार्टी एकता जस्ता महत्वपूर्ण निर्णयमा समेत प्रमुख दलहरुले केन्द्रीय समितिलाई बेवास्ता गरेका छन् । यस्तो बेला पार्टीले केन्द्रीय समितिमा छलफल गराएर निर्णय लिनुपर्ने थियो । तर प्रमुख नेताहरुले त्यस्तो बैठकको आवश्यकता नै ठानेनन् । सीमित नेता वा समितिमा मात्र निर्णय गराएर सिंगो केन्द्रीय समितिले अपनत्व लिने वैधानिक बाटो शीर्ष नेतृत्वले नै बन्द गराइदिए । चुनावमा उम्मेदवार चयनमा त पार्टी केन्द्रीय समिति बैठक बस्नै सकेन,  एमाले कार्यालयका सचिव कृष्णगोपाल श्रेष्ठले अन्नपूर्णसँग भने, अन्य बेला झन् बैठक विधानअनुसार कसरी बस्ला र ? बस्दा त राम्रै हुन्थ्यो । एमालेः बैठक डाक्दै, स्थगित गर्दै अन्य राजनीतिक दलभन्दा व्यवस्थित दाबी गर्ने एमालेमा पनि विधान कुल्चने समस्या उस्तै छ । कम्युनिस्ट पार्टीमा सबैभन्दा सर्वोच्च निकायका रुपमा केन्द्रीय समितिलाई लिने चलन छ तर एमाले केन्द्रीय समिति बैठक नबसेको डेढ वर्ष भइसकेको छ । ०७३ असोज ५ गतेयता एमालेको केन्द्रीय समिति बैठक बसेको छैन । त्यसयताका सबै निर्णय केन्द्रीय समितिको बैठकै नबसी लिइएको छ । पार्टी अध्यक्ष केपी ओलीको पहिलो प्रधानमन्त्रीकालमा बालुवाटारमा बैठक बसेयता केन्द्रीय समितिको बैठक बस्न नसकेको केन्द्रीय कार्यालयका सचिव कृष्णगोपाल श्रेष्ठ बताउँछन् । स्थानीय तह चुनावअगाडि केन्द्रीय समितिको आठौं बैठक डाकेको भए पनि अध्यक्षको कार्यव्यस्तता र उपचारका लागि बाहिर जानुपर्ने कारण देखाउँदै स्थगित भएपछि अहिलेसम्म बसेको छैन । महत्वपूर्ण निर्णय लिनुपर्दा स्थायी समिति बैठक बसेर धमाधम निर्णय लिने गरिएको छ । बुधबार मात्रै पनि उसले पार्टी स्थायी समिति बैठक बोलाएको छ । समसामायिक विषयमा छलफल, सरकारको नीति तथा कार्यक्रम, बजेट, मदनआश्रित स्मृति दिवस लगायतका कार्यक्रमबारे निर्णय लिन स्थायी समिति बैठक बोलाइएको छ, कार्यालय सचिव श्रेष्ठले बताए । पछिल्लो पटक वैशाख पहिलो साता पोटिब्यूरो र केन्द्रीय समिति बैठक डाके पनि स्थगित भएको थियो । एमालेको विधान को धारा ४१ को (१) मा सामान्यतः केन्द्रीय समितिको बैठक ६ महिना, पोलिटब्यूरोको ३ महिना, अञ्चल समन्वय समिति र विशेष समन्वय समितिको बैठक २ महिना इलाका, नगर शाखा र प्रारम्भिक लगायतका अन्य सबै समितिहरुको बैठक १ महिना नबढाई आयोजना गर्नुपर्ने उल्लेख छ । सचिव श्रेष्ठ भने यसलाई पार्टी विधान कुल्चेको भन्न नमिल्ने बताउँछन् । पार्टी चलेकै छ, महत्वपूर्ण निर्णय लिनुपर्दा स्थायी समिति बसेर लिइएको छ, श्रेष्ठले भने, केन्द्रीय समिति नबस्दैमा पार्टी विधान कुल्चेको भन्न नमिल्ला । कांग्रेसः सभापतिलाई नै विधान उल्लंघनको आरोप कांग्रेसमा पार्टी सभापति शेरबहादुर देउवाले विधान उल्लंघन गरेको सार्वजनिक आरोप वरिष्ठ नेता रामचन्द्र पौडेल पक्षले लगाउँदै आएको छ । केही हप्ता अगाडि सम्पन्न केन्द्रीय समिति बैठकले गरेको निर्णय नै पार्टी विधान विपरीत रहेको पौडेलले आरोप लगाइरहेका छन् । उनी अहिले पनि देशव्यापी अभियान लिएर जिल्ला दौडाहामा छन् । दुई महिनाभित्र गरिसक्नु पर्ने काम देउवाले वर्षौं लगाएर गरेको आरोप पौडेल समूहको छ । कांग्रेस सभापति देउवाले विधान संशोधन नै नगरी पार्टीमा पदाधिकारी मनोनयन गरेको पौडेलको भनाइ छ । पार्टी विधानको धारा २१ (घ) तथा नियमावलीको १२ (१) बमोजिम देउवाले पदाधिकारीमा उपसभापतिमा विमलेन्द्र निधी, महामन्त्रीमा पूर्णबहादुर खड्का र सहमहामन्त्रीमा डा प्रकाशशरण महतलाई नियुक्त गरेका हुन् । विधानको व्यवस्था निलम्बन वा वाधा अड्काउ नफुकाई पदाधिकारी मनोनयन गर्ने नमिल्ने पौडेलको तर्क थियो । विधानमा महाधिवेशन सम्पन्न भएको दुई महिनाभित्रै पदाधिकारी मनोनयन गरिसक्नु पर्ने व्यवस्था थियो । देउवा सभापति चयन भएकै दुई वर्षभन्दा बढी भइसकेको छ । देउवाले विधान विपरीत संसदीय समिति र केन्द्रीय कार्यसम्पादन समिति गठन गरेका थिए । त्यसलाई भने गत केन्द्रीय समिति बैठकले विघटन गरेको छ । विधानतः १४ सदस्यीय हुनुपर्ने संसदीय समिति उनले संख्या बढाएरै बनाएका थिए । विभाग गठनमा पनि विधान उल्लंघन भएको कांग्रेस नेताहरुको भनाइ छ । माओवादीः समिति जम्बो, निर्णायक तीनजना माओवादी केन्द्रको अन्तरिम विधान अनुसार केन्द्रीय आयोजक समितिको बैठक सामान्यतयः ६६ महिनामा बस्नुपर्ने व्यवस्था छ । अन्तरिम विधान २०७३को धारा ९ को खण्ड ख को उपधारा (७) मा त्यस सम्बन्धी व्यवस्था छ । तर २०७३ जेठबाटै केन्द्रीय आयोजक समितिको बैठक बसेको छैन । हाम्रो पार्टी आयोजक समिति बनेयता सो समितिको बैठक एकपटक मात्र बसेको छ, अन्य बेला बसेको छैन, माओवादी केन्द्रका केन्द्रीय कार्यालयका मुख्य सचिव प्रल्लाद बुढाथोकीले अन्न्पूर्णसँग भने । केन्द्रीय आयोजक समितिको संख्या अधिक रहेको र केन्द्रीय कार्यालयसँगै पनि त्यसको ठोस तथ्यांक नरहेका कारण विधानको व्यवस्थाअनुसार बैठक बस्न नसकेको उनको भनाइ छ । मुख्य सचिव बुढाथोकीका अनुसार अन्य समितिको बैठक वेलावेला आवश्यकताका आधारमा डाकिने गरेपनि केन्द्रीय आयोजक समिति जम्बो र भद्दा भएकोले बस्न नसकेको हो । अन्तरिम विधानको धारा ९ खण्ड ख को उपधारा (७) मा आयोजक समितिको बैठक अध्यक्षको निर्देशनमा महासचिवले बोलाउने छ र महासचिव पद रिक्त रहेको अवस्थामा अध्यक्ष स्वयम्ले बोलाउने र त्यस्तो बैठक सामान्यतयः ६६ महिनाको अन्तरालमा बस्ने उल्लेख छ । विधान अनुसार पोलिटब्यूरोको बैठक पनि तीनतीन महिनाको बीचमा बस्ने उल्लेख छ । विधानको धारा १० मा केन्द्रीय आयोजक समितिको बैठक बस्न नसकेको अवस्थामा समसामायिक विषयमा निर्णय लिनुपर्दा पोलिटब्यूरोको बैठक बस्ने उल्लेख छ । तर पोलिटब्यूरो बैठक नबसेकै पनि महिनौं भइसकेको छ । माओवादी केन्द्रले एमालेसँग चुनावी तालमेल र पार्टी एकता गर्ने निर्णय शीर्ष नेतृत्वले नै लियो । त्यसको जानकारी गराउन मात्र सचिवालयको विस्तारित बैठकमा छलफल भएको थियो । मुख्य निर्णय लिँदा माओवादीमा शीर्ष तीन नेताहरु अध्यक्ष पुष्पकमल दाहाल, वरिष्ठ नेताद्वय रामबहादुर थापा र नारायणकाजी श्रेष्ठका बीच छलफल हुने गरेको छ ।"
एकतालाई टुङ्गोमा पुर्याउन एमाले र माओवादीको छुट्टा छुटै बैठक,काठमाडौं : पार्टी एकतालाई टुंगोमा पुर्याउन एमाले र माओवादी केन्द्रको बुधबार छुट्टाछुटै बैठक बस्ने भएको छ। एमाले स्थायी समितिको बैठक दिउसो ४ बजे बलुवाटारमा बस्दैछ भने माओवादीको पनि ४ बजै नै खुमलटारमा विस्तारित बैठक बस्ने भएको छ। एकताका विषय बुधबार विहान एमाले अध्यक्ष केपी शर्मा ओली र माओवादी अध्यक्ष पुष्पकमल दाहालबीच भेटवार्ता भएपछि दुवै पार्टीले छुट्टाछुटै बैठक बोलाएका हुन्। बालुवाटार वार्तामा ओली र प्रचण्डबीच के भयो कुराकानी ? ओली र दाहालको वार्ताले बिहीबार विहान १० बजे एकता संयोजन समितिको बैठक बोलाउने निर्णय गरेको छ। ओली र दाहालको केही समयदेखिको सम्वादहिनताले एकता प्रति शंका उपशंका उब्जिदै आएको थियो। एमालेमाओवादीबीच मतभेद चुलिँदै
साढे ६ अर्ब बाँड्ने प्रपञ्च रोकियो,"काठमाडौं : सांसद विकास कोषको नाममा अर्बौं रुपैयाँ वितरण गर्ने तयारी सरकारले अन्तिम समयमा रोकेको छ । चालु आर्थिक वर्ष २०७४७५ का लागि विनियोजित यो रकम दुरूपयोग हुन सक्ने भन्दै सरकारले रोकेको हो । अघिल्लो रुपान्तरित संसद सदस्यका लागि आएको रकम हालका ३३४ जना सांसदलाई वितरण गर्ने गरी गृहकार्य थालिएको थियो । संघीय मामिला तथा सामान्य प्रशासन मन्त्रालयले झण्डै तीन साताअघि नै सांसदलाई चालु आर्थिक वर्षका लागि ६ अर्ब ६२ करोड रुपैयाँ वितरण गर्ने प्रस्ताव प्रधानमन्त्री कार्यालयमा दर्ता गरेको थियो । यो प्रस्ताव प्रधानमन्त्री कार्यालयले डम्प गरिदिएको हो । प्रस्ताव निस्क्रिय जस्तै भइसकेको छ, अब यो स्वीकृत हुने कुनै संभावना नै छैन, स्रोतले भन्यो ।आर्थिक मितव्यायिताको नारा दिँदै आएका प्रधानमन्त्री केपी ओलीले आर्थिक वर्षको अन्तिममा आएर रकम वितरण गर्दा गलत सन्देश जाने भन्दै प्रस्ताव अघि नबढाउन निर्देशन दिएका छन्। अब यो प्रस्ताव संघीय मामिला मन्त्रालयमा नै फिर्ता पठाइने छ, प्रधानमन्त्री निकट स्रोतले भन्यो । प्रस्ताव प्रधानमन्त्रीको अनिच्छाका कारण मन्त्रिपरिषद् बैठकमा छलफलमै आउन सकेन । प्रधानमन्त्री ओलीले आर्थिक मितव्ययिता सम्बन्धी ३७ बुँदे नीतिगत मार्गदर्शन जारी गरेका छन् । आर्थिक वर्षको अन्तिममा आएर सांसदलाई पैसा बाँड्दा आर्थिक मितव्ययिता सम्बन्धी नीतिको समेत उल्लंघन हुने भन्दै प्रधानमन्त्रीले प्रस्ताव अघि बढ्न नदिएका स्रोतले जानकारी दिएको छ । सरकारका प्रवक्ता सूचना तथा सञ्चार प्रविधि राज्यमन्त्री गोकुल बास्कोटाले पनि दुई महिना भित्र खर्च गर्ने गरी सांसदहरूलाई रकम वितरण गर्ने सम्बन्धी प्रस्ताव मन्त्रिपरिषद्मा प्रवेश नै नपाएको जानकारी दिए । अघिल्लो सरकारले दिएको रकम समयमा नै खर्च गर्न नसकिए पछि रोकिनु स्वभाविक भएको बताउँदै मन्त्री बास्कोटाले अघिल्लो संसद् र अहिलेको संसद् बीचमा आमूल संरचनागत परिवर्तन भएकाले अन्यौल रहेको बताए । संघीय मामिला तथा सामान्य प्रशासन मन्त्रालयका सचिव दिनेशकुमार थपलियाले मन्त्रालयले चालु आर्थिक वर्षका लागि सांसदमार्फत् स्थानीय तहमा रकम पठाउने प्रस्ताव प्रधानमन्त्री कार्यालयमा दर्ता गरेपनि प्रस्ताव स्वीकृत हुने संभावना न्यून रहेको स्पष्ट पारे । सांसद विकास कोषको रकम अघिल्लो सांसदका लागि व्यवस्था भएपनि हाल संघीय संसद् स्थापना भई नयाँ सांसदहरू आएकाले यो रकम नयाँ सांसदहरूले नै विकास योजनामा खर्च गर्न पाउने गरी निर्णय गर्नुपर्ने प्रस्ताव मन्त्रिपरिषद्मा पठाइएको थियो । मन्त्रिपरिषद्मा निवर्तमान सांसदको साटो नयाँ सांसदले विकास आयोजनामा खर्च गर्न प्रत्यक्षबाट निर्वाचित १६५ सांसदका लागि निर्वाचन क्षेत्र पूर्वाधार विशेष कार्यक्रमअन्तर्गत प्रतिसांसद ३३ करोडका दरले उपलब्ध गराउने प्रस्ताव गरिएको थियो भने निर्वाचन क्षेत्र विशेष कार्यक्रम अन्तर्गत संघीय संसद्का ३३४ सांसदले प्रतिसांसद ५०५० लाखका दरले पाउने प्रस्ताव थियो । तत्कालीन सरकारले आवर्ष ०७४७५ को बजेटमा सांसद विकास कोषको रकम विनियोजन गरे पनि साउनदेखि मंसिरसम्मको अवधिमा संघीय संसद् तथा अन्य तहको निर्वाचन भएका कारण निर्वाचन आयोगले रकम वितरणमा रोक लगाएको थियो । अर्थ मन्त्रालय स्रोतका अनुसार अहिले पनि सांसदहरूले आगामी वर्षमा सांसद विकास कोषमा प्रति सांसद १० करोड रुपैयाँ पुर्याउन सत्तारुढ दल एमाले तथा माओवादी केन्द्रका सांसद नै प्रधानमन्त्री तथा मन्त्रीसँग लविङमा छन् ।"
कानुनबिना चल्दै प्रदेश सरकार,"जनकपुरधाम ः प्रदेश २ को सरकार अहिलेसम्म कानुनबिना सञ्चालन भइरहेको छ। गठनको तीन महिना बित्न लाग्दा पनि प्रदेश सरकार भने ऐनकानुनबिना चलिरहेको मुख्यमन्त्री तथा मन्त्रिपरिषद् कार्यालयले जनाएको छ। प्रदेश सरकारले अहिले सबै काम आग्रहका भरमा मात्र सञ्चालन गरिरहेको छ। नियमकानुन छैन, कसैलाई के आधारमा कारबाही गर्ने ? , मुख्यमन्त्रीका प्रमुख स्वकीय सचिव लालबहादुर यादव भन्छन्, कुनै पनि अधिकार अहिले प्रदेश सरकारसँग नरहेकाले सबै कामकाज ललाइफकाई र आग्रहका भरमा प्रदेश सरकारले गरिरहेको छ। अटेर गर्ने कर्मचारीलाई कारबाही गर्ने अधिकार प्रदेश सरकारसँग नभएको उनको तर्क छ। प्रदेश सरकारको आफ्नै कानुन नहुँदा सरकार सञ्चालनमा कठिनाइ भइरहेको उनी सुनाउँछन्। उनका अनुसार नियमकानुन नभएकै कारण अहिलेसम्म विकास निर्माणले गति लिन सकेको छैन। प्रदेशले घोषणा गरेको नीति तथा कार्यक्रम र विकासका एजेन्डामा अपेक्षित सफलता प्राप्त हुन नसकेको उनको भनाइ छ। सरकारको पहिलो प्राथमिकतामा रहेको सुशासनको नारा पनि कार्यान्वयनमा लैजान नसकेको मुख्यमन्त्री कार्यालयको ठम्याइ छ। आठवटा विधेयक सदनमा लगिए पनि कांग्रेसको अवरोधका पारित हुन सकेका छैनन्। कानुन निर्माणदेखि सरकार सञ्चालनका लागि प्रदेश सरकारले आठवटा विधेयक सदनमा लगेको छ। सदनमा टेबल भएको एक महिनाभन्दा बढी बितिसक्दा पनि पारित हुन सकेको छैन। विधेयक पारित नहुँदा सरकार सञ्चालनदेखि लिएर कर्मचारी नियुक्ति तथा विकास निर्माणका काम ठप्प रहेको जनाइएको छ। मुख्यमन्त्री तथा मन्त्रीहरूको पारि श्रमिक तथा सुविधासम्बन्धी विधेयक, स्थानीय तहका पदाधिकारी तथा सदस्यहरूले पाउने सुविधासम्बन्धी विधेयक, प्रदेशसभाका पदाधिकारी तथा सदस्यहरूको पारि श्रमिक तथा सुविधासम्बन्धी विधेयक, आर्थिक विधेयक, प्रशासनिक विधेयकलगायत सदनमै अल्झिएका छन्। कांग्रेसलाई प्रतिपक्षी दल तोक्नुपर्ने मागसहित सदनमा अवरोध हुन थालेपछि विधेयक पारित हुन नसकेको मुख्यमन्त्री कार्यालयले जनाएको छ।"
मोदीबाट माफीको अपेक्षा वस्तुसंगत होइन,"भारतीय प्रधानमन्त्री नरेन्द्र मोदीको पछिल्लो नेपाल भ्रमणलाई पूर्वप्रधानमन्त्री डा बाबुराम भट्टराईले नेपालभारत सम्बन्धको चिसोपना हटाउने आइसब्रेकको रूपमा टिप्पणी गरेका छन्। सोमबार बिहान विशालनगरस्थित आफ्नै निवासमा कुराकानी गर्दै उनले नेपालभारत सम्बन्धका अनेक पाटा केलाए। भट्टराईसँग राजाराम गौतम र लक्ष्मण श्रेष्ठले गरेको कुराकानीको सम्पादित अंशः मोदीको पछिल्लो भ्रमण भारतीय प्रधानमन्त्री नरेन्द्र मोदीको नेपाल भ्रमणलाई कसरी समीक्षा गर्नुहुन्छ ? नेपालभारत सम्बन्ध पछिल्लोपटक केही चिसिएको थियो। त्यसलाई सामान्य बनाउन उल्लेखनीय कदमसम्म हो यो भ्रमण। आइसब्रेक भएको छ। मैले दुवै देशका प्रधानमन्त्रीलाई बेग्लाबेग्लै र सँगै भेट्ने अवसर पाएँ। दुवै प्रधानमन्त्रीको बडी ल्याङ्वेज सकारात्मक पाएँ। सम्बन्धमा न्यानोपन बढेको पक्कै हो। सौहार्दता बढ्नु सकारात्मक हो। तपाईंले सामाजिक सञ्जालमा पनि मोदीजीको विनम्रताको चर्चा गर्नुभयो। उहाँ पहिलो र पछिल्लो भ्रमणमा नेपालीको मन जित्न कत्तिको सफल हुनुभयो ? पहिलो भ्रमणमा आउँदा त उहाँले नेपाली जनताको मन जित्नुभएकै हो। मेरो र उहाँको वैचारिक ध्रुव विपरीत हो। म मार्क्सवादमा विश्वास गर्छ, नास्तिक हुँ। उहाँ हिन्दु धर्मको पक्षधरता लिनुहुन्छ र आस्तिक हुनुहुन्छ। मजस्तो विपरीत ध्रुवको मानिसको पनि उहाँले मन जित्नुभएको छ। मैले उहाँलाई प्रधानमन्त्री निर्वाचित भएपछि बधाइ दिन फोन गरेको थिएँ, तर सम्पर्क हुन सकेन। मैले सन्देश छोडें। पछि फोन आयो। फोन उठाउनासाथ उहाँले भन्नुभयो, सर, मैं नरेन्द्र मोदी हुँ। मुझे आशीर्वाद चाहिए। उहाँको त्यो विनम्रताले म छक्क परें। पछि नेपाल भ्रमणमा आउँदा उहाँले संसद्मा जसरी मन जित्नुभयो, त्यसले नेपालीमा आशा जगाएकै थियो। पछि विभिन्न कारणवश सम्बन्धमा चिसोपना आयो। अहिले आउँदा पनि उहाँले आफ्नो चार्म अफेन्सिभ प्रदर्शन गर्नुभएकै हो। तथापि नेपाल र भारतबीच केही संरचनागत समस्या छन्। ती समाधान नभएसम्म सतही कुराले हल हुँदैन। तथापि व्यक्तिका यस्ता स्वभावले सम्बन्ध सामान्यीकरण गर्न उल्लेखनीय भूमिका खेल्छ। मोदीले नाकाबन्दी भूल थियो भनेर स्वीकार गर्लान् भन्ने नेपालीको आशा थियो तर केही संकेत गरेनन्। तपाईं कसरी हेर्नुहुन्छ ? अन्तर्राष्ट्रिय सम्बन्ध राष्ट्रको हितमा केन्द्रित हुन्छ। सम्बन्धहरू सम्बन्धित देशहरूको शक्तिको सापेक्षमा परिभाषित हुन्छन्। त्यसैले शक्ति आर्जन नगर्दासम्म कुनै पनि देशले आफ्नो राष्ट्रिय हितअनुसारको सम्बन्ध परिभाषित गर्न सक्दैन। शक्ति हुनेले शक्तिको आडमा प्रभुत्व कायम गर्ने प्रयास गर्छ। शक्ति कम भएको हाम्रोजस्तो देशले बडो कूटनीतिक तवरबाट अगाडि बढ्नुपर्छ। हामीमा अरूलाई सरापेर र चर्को कुरा गरेर आफू देशभक्त देखिन खोज्ने लघु मानसिकता छ। अरूले पनि त्यस्तै गल्ती गर्यो भने सर्लक्कै हामी झुकेर माफी मागोस् भन्ने चाहन्छौं। त्यस्तो कसैले पनि गर्दैन। त्यो अपेक्षा नै वस्तुसंगत होइन। त्यसो भए नेपालीले उठाउनुपर्ने विषयचाहिँ के थियो त ? हामीले नेपाल र भारतबीच सुगौली सन्धिदेखिकै असमानता अन्त्य गर्नेतिर ध्यान दिनुपर्छ। त्यस्तै हाम्रो आर्थिक परनिर्भरता छ। त्यसले हाम्रो देश कमजोर बन्न पुगेको छ। त्यसलाई घटाउनेतिर जानुपर्छ। त्यसका लागि सन् १९५० को लगायतको सन्धिलाई पुनरावलोकन र पुनर्लेखन नगरी हुँदैन। त्यसका लागि मैले प्रबुद्ध समितिको अवधारणा ल्याएको हुँ। प्रबुद्ध समूहको अहिलेको भूमिकाप्रति तपाईंको मूल्यांकन के छ ? मैले पाएको सूचनाअनुसार ईपीजी सोचेजस्तो गरी अगाडि बढ्न सकिरहेको छैन। त्यसैले दुवै देशका प्रधानमन्त्रीलाई भेट्दा मैले सोधें। उहाँहरू दुवैले मधुरो स्वरमा जवाफ दिनुभयो। त्यस्तै १६ बुँदे वक्तव्यमा पनि ईपीजीको चर्चा छैन। त्यो सकारात्मक होइन। ईपीजी नै यस्तो मञ्च हो, जसले नेपालभारतबीच समाधान खोज्न सक्छ। त्यसैले यसलाई न्यून मूल्यांकन गर्नु हुँदैन। यसको समयसीमा आउँदो जुलाईसम्म छ। सकिँदैन भने समय बढाऔं। दुवै देशका सरकार चाहन्छन् भने म यसमा सहजकर्ताको भूमिका खेल्न पनि तयार छु। मोदी भ्रमणमा नेपालको कूटनीतिक अभ्यास कस्तो रह्यो ? प्रदेश २ का मुख्यमन्त्रीले आन्तरिक विषय (मोदीजीसँग) त्यसरी उठाउनु हुँदैनथ्यो। त्यो गम्भीर त्रुटि हो। अर्कोतर्फ जनकपुर र काठमाडौंको जनमत जसरी विभाजित भयो, त्यो राष्ट्र हितमा छैन। जनकपुरले आवश्यकभन्दा बढी स्वागत गर्यो, काठमाडौंमा माफी माग भन्नेमा जोड दिइयो। त्यसैले काठमाडौं र जनकपुर दुवैले परिपक्वता प्रदर्शन गर्न सकेनन्। यसले राष्ट्रिय एकता कायम हुँदैन। राष्ट्रिय एकता नभएपछि हामी बलियो हुँदैनौं र छिमेकीले पनि टेर्दैन। विभाजित मानसिकताका कारण पनि होलान् नि ? छन्। नेपालको खसआर्य, आदिवासी जनजाति र मधेसी, थारूबीच शक्ति सन्तुलन नमिलेको ऐतिहासिक यथार्थ हो। संघीय संरचनाको अभ्यास गर्दै जाँदा जाति र क्षेत्रबीचको सन्तुलन कायम हुन्छ। सबैको पहिचान र अधिकार स्थापित भएपछि मात्र राष्ट्रिय एकता कायम हुन्छ। नेपालको जाति र क्षेत्रमा असमानतालाई सम्बोधन गर्न नै अहिलेको संविधान ल्याइएको हो। त्यो नभए देशबाहिरको शक्तिले खेल्ने मौका पाउँछ। विदेशी शक्ति खेलिरहँदास्म्म देशमा कहिल्यै पनि शान्ति र सन्तुलन रहँदैन। आफ्नो थैलीको मुख बलियोसँग बाँध्ने भनेको त्यही हो। नेपाललाई के फाइदा भयो यो भ्रमणबाट ? म अविश्वासको वातावरण विश्वासतर्फ फर्कंदै गएको देख्छु। खासगरी सुगौली सन्धिदेखि नै नेपाललाई हेर्ने भारतको दृष्टिकोण गलत छ। त्यसलाई उसले सच्याउन सक्नुपर्छ। हाम्रा पनि केही कमजोरी छन्। विगतमा हाम्रा प्रधानमन्त्रीले देशभित्रकै समुदायलाई चिढ्याउने शब्द प्रयोग गर्नुभयो। त्यसले पहाड र मधेसबीच दूरी बढ्यो। बाह्य शक्तिले त्यहीं खेल्यो। सबैभन्दा पहिला आन्तरिक रूपमा एकता कायम गर्नेमा जोड दिनुपर्छ। भारतसँगको सम्बन्धमा ऐतिहासिक ढंगले हामी असमानतामा बाँधिएका छौं। सन् १९५० को सन्धिले त्यसलाई औपचारिकता दिएको छ। त्यो सन्धिलाई फेर्न हामीले चातुर्यपूर्ण कूटनीति सञ्चालन गर्नुपर्छ। सन् १९५० को सन्धिको सट्टा कस्तो सन्धि हुनुपर्छ त ? सन्धि दुवै देशको हितअनुकूल हुनुपर्छ। त्यसका लागि दुवैको चासो र स्वार्थ सन्धिमा प्रतिविम्बन होस् भन्ने चाहना राख्नुपर्छ। भारत हिमालयदेखिको दक्षिण भागलाई आफ्नो सुरक्षा छाताभित्र राख्न चाहन्छ। हाम्रो चासो भने सार्वभौमसत्ताको सम्मान हो। हुन त सन् १९५० को सन्धिमा पनि त्यस्तो दुवै देश सार्वभौम र समान भनेर लेखिएको त छ, तर त्यो व्यवहारमा झल्किएन। भारत हामीभन्दा धेरै ठूलो छ। सानो शक्तिले ठूलो शक्तिसँग जहिल्यै विशेष सम्बन्धको अपेक्षा गर्दछ। सैद्धान्तिक रूपमा बराबर भने पनि व्यवहारमा ठूलो र सानो शक्तिबीच त्यो लागू हुन सक्दैन। सानो शक्तिले विशेष अधिकार पाउनुपर्दछ। नेपाल र भारतबीचको खुला सिमाना व्यवस्थापन गर्दा दुवै देशलाई फाइदा हुन्छ। दोस्रो, भारत औद्योगीकरणमा धेरै अगाडि बढिसकेको छ, हामी भने अझै प्राक्औद्योगिक अवस्थामै छौं। अहिले हामीले कच्चा सामग्री पठाएर निर्मित वस्तु भिœयाइरहेका छौं। यो असमान विनिमय हो। यसलाई अन्त्य गर्न भारतबाट केही विशेष सुविधा प्राप्त गर्नैपर्छ। तेस्रो, पारवहन हाम्रो अधिकार हो। समुद्रसम्मको पहुँच हाम्रो अधिकार हो। यसलाई भारतसँगको वाणिज्य सम्बन्धसँग मिलाउन हुँदैन। पारवहन हाम्रो अकुण्ठित अधिकार हो। सन् १९५० को सन्धिले दुवै देशका नागरिकलाई एकअर्को देशमा गएर व्यापारव्यवसाय र लगानी गर्न पाउने अधिकार दिएको छ। त्यो समानता हैन ? त्यो समानता भनेको कुवा र समुद्रलाई बराबर भनेजस्तै हो। कुवा र समुद्रलाई जोड्नासाथ समुद्रको पानीले जितिहाल्छ। त्यस्तै भारत र नेपालसँगको खुला लगानी, व्यापार व्यवसायको सम्बन्ध पनि कुवा र समुद्र जोडेजस्तै हो। बराबर भनिए पनि नेपालको अर्थतन्त्रको सुरक्षा हुने गरी सन्धि पुनर्लेखन गर्नुपर्छ। अर्थसम्बन्ध संरक्षित अर्थतन्त्र र बिप्पाको परिकल्पनाविरोधी विचार होइनन् ? बिप्पा सम्झौता भनेको लगानी भित्र्याउने हो। लगानी नभित्र्याई पुँजी आउँदैन। बिप्पा अन्तर्राष्ट्रिय मापदण्ड हो। त्यो गरिसकेपछि हाम्रा श्रमिकका अधिकार जोगाउन आन्तरिक कानुनहरूले काम गर्छन्। त्यसैले बिप्पा सम्झौता संरक्षित अर्थतन्त्रविपरीत होइन। तपाईंले आफ्नो विद्यावारिधि शोधमै परनिर्भर भएकाले हाम्रो अर्थतन्त्र कमजोर भएको उल्लेख गर्नुभएको छ, तर विदेशी पुँजी भित्र्याउँदा देशहरू झनै बढी परनिर्भर भएका प्रशस्त उदाहरण छन् नि, हैन ? यी सबैलाई समय र सन्दर्भको आधारमा हेर्नुपर्छ। भर्खरभर्खर औद्योगीकरणमा जान लागेका मुलुकले अर्थतन्त्र सुरक्षित गर्नेमा जोड दिन्छन्। औद्योगीकरण भइसकेका देशले खुलापनमा जोड दिन्छन्। हामी खुलापनका निरपेक्ष विरोधी होइनौं। हामी खुलापनमा पनि नियन्त्रण गर्छौं। निजीकरण र उदारीकरणका तीन दशकमा हामी झन् बढी परनिर्भर हुँदै गयौं त ? निरपेक्ष खुलापन कायम गरियो। सन् १९५० को सन्धिले यसै पनि हामीलाई परनिर्भर बनाएको थियो। त्यसमाथि बेरोकटोक खुलापन दिँदा हामी झनै बढी परनिर्भर भयौं। आफ्नो अर्थतन्त्र सुरक्षित रहने गरी खुलापनमा जानुपर्छ। त्यसो नगर्दा हाम्रा उद्योग प्रतिस्पर्धा गर्न नसकेर समाप्त भए। हामी वस्तु आयात गर्ने देशमा परिणत भयौं। मैले बिप्पा सम्झौतामार्फत पुँजी आयात र वस्तु निर्यात गर्न खोजेको हो। त्यसले अहिलेको व्यापार असन्तुलन घटाउन मद्दत गर्दछ। हाम्रो अर्थतन्त्रलाई अन्तरनिर्भर बनाउँछ। हामीले खुलापन र सुरक्षित अर्थतन्त्रलाई सन्तुलित तवरमा अगाडि बढाउनुपर्छ। त्यसका लागि हामीले तुलनात्मक लाभका क्षेत्रहरू छुट्ट्याएर तिनलाई संरक्षण गर्दै खुलापनमा जानुपर्छ। हाम्रा तुलनात्मक लाभका क्षेत्र के हुन सक्छन् ? सबैभन्दा पहिला त कृषिजन्य पदार्थ नै हुन सक्छ। विविधतापूर्ण भूगोलको लाभ लिएर नगदेबाली र अर्गानिक कृषितर्फ गयौं भने भारतमा उत्पादन नहुने वस्तुको बजार लिन सक्छौं। त्यस्तै धार्मिक, ऐतिहासिक र साहसिक पर्यटन अर्को क्षेत्र हुन सक्छ। उद्योगकै क्षेत्रमा पनि भारत र चीनको मुद्रा शृंखला (भ्यालु चेन) मा जोडिएर विकास गर्न सक्छौं। भारतीय र चिनियाँ पुँजी र प्रविधि ल्याएर भारतको वस्तु चीनतर्फ र चीनको वस्तु भारततर्फ निर्यात गर्ने गरी औद्योगिक विकास गर्न सक्छौं। अर्को, जलविद्युत् पनि केही दशकका लागि लाभको स्रोत हुन सक्छ। त्यसबाहेक पानी नै हाम्रा निम्ति तुलनात्मक लाभको स्रोत हुन सक्छ। सेवा र प्रविधि पनि हाम्रो निम्ति तुलनात्मक लाभका क्षेत्र हुन सक्छन्। नेपाल भारतसँग लामो समयसम्म जोडियो। त्यस क्रममा हाम्रा धेरै परियोजनाहरू होल्ड मात्र गरेर राखिए। नेपालले समदूरीको सम्बन्ध भन्छ। चीनसँग कसरी सम्बन्ध कायम गर्न सक्छ ? सबैभन्दा पहिला समदूरीभन्दा पनि समनिकटता भन्नु उपयुक्त हुन्छ। हामीले सैद्धान्तिक रूपमा दुवै छिमेकीसँग समनिकटता ल्याउनुपर्छ, तर व्यवहारतः भारतसँग हाम्रो विशिष्ट सम्बन्ध छ भन्ने यथार्थ लुकाउन आवश्यक छैन। चिनियाँ मित्रहरूले पनि बारम्बार यो यथार्थ दोहोर्याउनुहुन्छ। यसो भन्दाभन्दै पनि सार्वभौमसत्ता बराबर हो, सम्बन्ध भने भारतसँग केही विशिष्ट हो। यो विशिष्ट सम्बन्ध कायम गर्दै हामीले चीन र भारतसँगको पुल बन्नुपर्छ। तपाईंले यही पुलको कुरा उठाउँदा अमेरिकी मार्क्सवादी मानवशास्त्री मेरी डेसेनले आलोचना गर्नुभएको थियो। मेरी डेसेनहरू आदर्शवादी हुनुहुन्छ। उहाँहरू पुँजीवादको चरम विकास भएको अमेरिकाजस्तो देशमा बसेको भएर त्यसबाट मुक्त हुन काल्पनिक समाजवादमा जोड दिनुहुन्छ। हामी पुँजीवादको सुरुवाती अवस्थामा छौं। हामीले पुँजीवादको विकास नगरी हुन्न। त्यसैले म मेरी डेसेनको सुझाव ठाडै अस्वीकार गर्छु। म उहाँको काल्पनिक समाजवादभन्दा आधुनिकतामा विश्वास गर्छु। हामीले भारत र चीन दुवैसँग कनेक्टिभिटी बढाएर औद्योगीकरणतर्फ जानुपर्छ। त्यसपछि मात्र समाजवादतर्फ जान सकिन्छ। विकास चिन्तन विकास र समृद्धिको भाष्य पछिल्लोपटक तपाईंले नै सुरु गर्नुभएको हो। तपाईंले परिकल्पना गर्नुभएको विकास कस्तो हो ? मैले परिकल्पना गरेको विकासका चार आयाम छन्। एक, प्रतिव्यक्ति आम्दानीमा वृद्धि। अहिले हामी प्राकऔद्योगिक अवस्थामा छौं। त्यसबाट माथि उठ्न हामीले तीव्ररूपमा उत्पादन र उत्पादकत्व बढाउनु आवश्यक छ। त्यसका लागि अहिले एक हजार डलरमा रहेको जीडीपीलाई पाँच हजार पुर्याएर मध्यम स्तरमा पुर्याउनुपर्छ। अबको २० वर्षमा २० हजार डलर पुर्याएर देशलाई पहिलो विश्वको सूचीमा पुर्याउनुपर्छ। दोस्रो, विकाससँगसँगै सामाजिक न्याय पनि आवश्यक छ। सामाजिक न्याय कायम गर्न सकेनौं भने असमानता बढ्छ। त्यसलाई अन्त्य गर्न शिक्षा र स्वास्थ्यको जिम्मा राज्यले लिनुपर्छ। त्यस्तै वितरणमा पनि राज्यले नै भूमिका खेल्नुपर्छ। यसलाई मानवीय विकास सूचकांकमा हुने वृद्धिले मापन गरिन्छ। तेस्रो, दिगो विकास सूचकांकमा वृद्धि। चौथो, ह्यापिनेस इन्डेक्स मा वृद्धि। उक्त चारै पक्षको एकीकृत वृद्धि नै विकास हो। १८ यी त तपाईंका कल्पना हुन्, तर हामी निश्चित सामाजिकआर्थिक सीमामा बाँधिएका छौं। के हामी तपाईंले सोचेजसरी अगाडि बढ्न सक्छौं ? चारमध्ये पनि प्रमुख कुन हो भनेर तोक्नुपर्छ। अहिले मैले अर्थमन्त्रीलाई गरेको आलोचना पनि त्यही हो। प्रमुखचाहिँ आर्थिक वृद्धि नै हो। दुई दशकसम्म दुई अंकको आर्थिक वृद्धिद्धर ल्याउनेलाई हामीले जोड दिनुपर्छ। के कुराले दिन्छ दुई अंकको वृद्धिदर ? हाम्रो बचत निकै कम छ। हामीले पेट बाँधेरै भए पनि सबैभन्दा पहिला बचत बढाउनुपर्छ। बचत बढाएर ४०५० प्रतिशतसम्म पुर्याउनुपर्छ। बचत बढाएर औद्योगिक उत्पादनमा लगानी बढाउनुपर्छ। तर त्यतिले मात्र पुग्दैन। दुई अंकको आर्थिक वृद्धिका लागि कुल गार्हस्थ्य उत्पादनको ४० प्रतिशत उत्पादनमूलक लगानी गर्नुपर्छ। अहिलेको कुल गार्हस्थ्य उत्पादनको हिसाबमा १२ खर्ब रुपैयाँजति पर्न आउँछ। अहिले त हाम्रो बजेट नै १२ खर्बजतिको हुन्छ। त्यसमा नौ खर्ब त हामी साधारण खर्चमै सिध्याउँछौं। जम्मा तीन खर्ब रुपैयाँ मात्र हामीले विकासमा लगाउने हो। त्यसैले नौ खर्ब रकम अपुग छ। त्यो हाम्रो आन्तरिक रकमले पुग्दैन। बढीमा तीनचार खर्ब लगानी चाहिन्छ। त्यसैले विदेशी पुँजी ल्याउनुपर्छ। त्यो पुँजीले हाम्रो उत्पादन पनि बढ्दै गएपछि विस्तारै विदेशी पुँजी घटाउँदै लैजान सकिन्छ। त्यसपछि हामी अन्तरनिर्भर बन्न सक्छौं। अर्थात् हामीले ध्यान दिने भनेको पुँजी आयात, पुँजी सञ्चयन र पुनर्उत्पादनमा हो ? अवश्य त्यहीं हो। त्यसका लागि हामीले क्षेत्र पनि छुट्ट्याउनुपर्छ। सुरुमा त भौतिक पूर्वाधारमै लगानी गर्नुपर्छ। त्यो भनेको सडक, रेलमार्ग, फास्ट ट्र्याक, हवाई मार्ग, जलविद्युत्, सिँचाइ हो। यसमा बाह्य लगानी लगाउन सकिन्छ। त्यस्तै शिक्षा, प्राविधिक शिक्षा, माध्यमिक स्तरसम्मको निःशुल्क र अनिवार्य शिक्षाजस्ता सामाजिक पूर्वाधारमा स्वदेशी लगानी लगाउन सकिन्छ। त्यस्तै आधारभूत स्वास्थ्य र स्वास्थ्य बिमाको बन्दोबस्त पनि आवश्यक छ। यति गर्न सक्यौं भने सन् २०४० सम्ममा पहिलो विश्वमा हामी पुग्न सक्छौं। विदेशी पुँजी भित्र्याउने मामिलामा प्रायः मार्क्सवादीहरूले टिप्पणी गर्ने गर्छन्। खासगरी संरचनागत समायोजन कार्यक्रमलगायतको बन्दोबस्त छन्। त्यसैले विदेशी पुँजी भित्र्याउँदा हाम्रो आवश्यकताअनुकूल गर्न सक्दैनौं भन्ने धारणा छ नि ? त्यो पुँजीवादी देशहरूले ल्याएको नीति हो। त्यसमा हामी जानुपर्छ भन्ने छैन। हामी आफ्नो राष्ट्रिय हितअनुसार जाने हो। चीनले त्यसै गरेको छ नि। उसले विदेशी पुँजी पनि भत्र्याएको पनि छ। आफ्नो पुँजीको संवद्र्धन पनि गरेको छ। त्यसका लागि हाम्रो मोडेल कस्तो हुनुपर्छ ? सुरुमा आफ्नो आन्तरिक निजी क्षेत्रलाई प्रशस्त प्रवद्र्धन गर्नुपर्छ। त्यस्तै साना र मध्यम इन्टरप्राइजेजलाई फस्टाउने मौका दिनुपर्छ। युवालाई स्वरोजगारको अवसर दिनुपर्छ। बाह्य पुँजीको हकमा बिप्पा सम्झौतासँगसँगै आन्तरिक कानुनहरूको बन्दोबस्त गरेर प्राथमिकताका क्षेत्र तोक्नुपर्छ। विदेशी पुँजी भित्र्याउने अनि सरकारले नियमन पनि गर्ने ? नियमन त गर्नैपर्छ। तर सुरुमै नियमन धेरै भयो भने पुँजी नै आउँदैन। पहिले पुँजी भित्रिन दिनुपर्छ र विस्तारै नियमन बढाउँदै लैजानुपर्छ। जनताका आधारभूत सेवा क्षेत्रमा राज्यले ध्यान दिएर अन्य क्षेत्रमा विदेशी पुँजीलाई खुला छोड्दिने र पछि क्रमशः नियमन बढाउँदै जानुपर्छ। चीनले विदेशी पुँजी भित्र्याउँदा विशेष आर्थिक क्षेत्रहरूको निर्माण गरेको पाइन्छ। हामीले पनि त्यस्तो गर्न सक्छौं ? त्यस्तो गर्र्नैपर्छ। मैले ०६५ सालको बजेट पेस गर्दा पाँचखाल, पोखरा, जुम्ला जस्ता उत्तरका ठाउँमा चिनियाँ लगानीलाई प्र श्रय दिने र धनगढी, बुटवल, भैरहवा, विराटनगर जस्ता दक्षिणका क्षेत्रमा भारत र पश्चिमी लगानी भित्र्याउने गरी विदेशी पुँजी लगानीको परिकल्पना गरेको थिएँ। तपाईं पुँजीवादमै जाने भन्नुहुन्छ, तर नवउदारवादको पक्ष लिनुहुन्छ। अनि राष्ट्रिय पुँजीको विकास पनि भन्नुहुन्छ। कसरी सम्भव हुन्छ ? म कहिल्यै नवउदारवादको समर्थक भइनँ। मैले राष्ट्रिय औद्योगिक पुँजी विकासमा जोड दिएको हुँ। नवउदारवादले फिनेन्सियल क्यापिटल (वित्तीय पुँजी) को विकासमा जोड दिन्छ। म चाहिँ फिनान्स क्यापिटल (वित्त पुँजी)मा जोड दिन्छु । वित्त पुँजी भनेको उद्योग र बैंकको संयुक्त रूप हो। वित्तीय पुँजी केवल बैंक पुँजी मात्र हो। पुँजीवादकै बाटो जाने भनिरहँदा समीर अमिनजस्ता अर्थशास्त्रीहरूले पुँजीवाद संरचनागत संकटमा रहेको लेखिरहेका छन्। वैकल्पिक बाटो खोज्न सक्दैनौं ? समीर अमिन म निरन्तर पढ्छु। मलाई मनपर्ने लेखक हो उहाँ। उहाँहरूले विश्वव्यापी परिवेशबाट त्यो भनिरहनुभएको हो। हामीले के बुझ्नुपर्छ भने, विश्व पुँजीवादभित्र पनि प्राकपुँजीवादी अर्थतन्त्रहरू छन्। सीमान्त पुँजीवाद पनि छ। हामी सीमान्त पुँजीवादमा छौं। हामीकहाँ अमेरिका, बेलायतमा जस्तो उच्च विकसित पुँजीवादमा जस्तो समस्या आइपर्दैन। समीर अमिनहरू चौथो औद्योगिक क्रान्तिको कुरा गरिरहनुभएको छ। हामी पहिलो औद्योगिक क्रान्तिको चरणमा छौं। त्यसैले हाम्रा समस्या फरक छन्। नेपालजस्ता सीमान्त पुँजीवादी देशले गैरउदारवादी अर्थतन्त्रको बाटो अपनाउन सक्दैनन् ? पूरै सक्दैनन्। त्यो आदर्शवादी परिकल्पना मात्र हो। त्यसले ठूलो स्ट्यागनेसनमा लैजान्छ। मैलेचाहिँ एकैपटक चारैवटा औद्योगिक क्रान्ति गर्नुपर्छ भन्छु।"
मुख्यमन्त्रीको अभिव्यक्तिमा दासत्वको गन्ध,"जनकपुरधाम : भारतीय प्रधानमन्त्री नरेन्द्र मोदीको जनकपुर भ्रमणको क्रममा आयोजित नागरिक अभिनन्दन समारोहमा प्रदेश २ का मुख्यमन्त्री लालबाबु राउतले दिएको अभिव्यक्तिप्रति प्रदेशसभा सदस्यहरूले व्यापक आलोचना गरेका छन् । प्रदेससभाको मंगलबारको बैठकमा कांग्रेस, एमाले र माओवादी केन्द्रका सांसदहरुले विशेष समय लिएर बोल्दै मुख्यमन्त्री राउतको अभिव्यक्तिप्रति आपत्ति जनाए । मुख्यमन्त्री राउतले नागरिक अभिनन्दनको क्रममा देखाएको प्रस्तुतिले गुलामीको गन्ध दिएको आरोपसमेत सांसदहरुले लगाए । एमालेका प्रदेशसभा सदस्य सुन्दरबहादुर विश्वकर्माले संविधानलाई टेकेर मन्त्री तथा मुख्यमन्त्री बनेका व्यक्तिले आफ्नो पदस्य गरिमाविपरीत अभिव्यक्ति राख्नु निन्दनीय रहेको बताए । उनले भने, संविधानप्रति असन्तुष्टी भएकाहरुको लागि संवैधानिक संघर्षको बाटो खुल्ला छ तर मुख्यमन्त्री राउतले आन्तरिक मामिलाको हेक्का नै नराखी अभिव्यक्ति दिनु उचित होइन् । हामीले मित्रता चाहेका छौं दासता खोजेका होइनौं । विशेष समय लिएर बोल्दै काँग्रेस सांसद शिवचन्द्र चौधरीले अभिनन्दन कार्यक्रमलाई गाईजात्रा बनाईएको बताए । उनले भने, संविधान संशोधनको मुद्दा बोकेर सत्तामा पुगेको फोरम नेपाल अहिले सत्ताको खेलमा अल्झीएर केन्द्रमा संशोधन विरोधी सरकारलाई समर्थन गर्ने र प्रदेशमा पनि सोही पार्टीको समर्थन लिने कुरा सर्वविदित छ । संशोधनको मुद्दा प्रदेशसभा वा प्रतिनीधिसभाको बैठकमा समेत कहिले नउठाएका फोरमका सांसदले छिमेकी देशका प्रधानमन्त्री अगाडी यस बारे भाषण दिएर के उपलब्धी भयो । भारतीय प्रधानमन्त्रीले संविधान संशोधन गराउने होइनन् त्यसैले आफ्नो आन्तरीक मामिलालाई यसप्रकार प्रस्तुत गर्नु उचित होइन् । नागरिक अभिनन्दन समारोहमा पदिय मर्यादालाई समेत खयाल नगरि स्थानीय सरकारलाई अभिनन्दन गर्न लगाउने र प्रदेश सरकारका मुख्यमन्त्रीले कार्यक्रमको अध्यक्षता गर्नु पूर्णतया गलत रहेको सांसद चौधरीको भनाई थियो । कार्यक्रमको अन्तमा अध्यक्षले मन्तव्य दिनु पर्नेमा बिचमै मुख्यमन्त्री राउतले आफ्नो व्यत्तित्व प्रर्दशन गर्न खोज्दै आफ्नो भाषण दिनु समेत पदिय मर्यादा विपरितको कार्य रहेको उनको भनाई थियो। माओवादी केन्द्रकी सांसद ज्वाला कुमारी साहले कुटनीतिक मूल्य मान्यता विपरीत मुख्यमन्त्री राउतले संशोधन र विभेदको कुरा छिमेकी देशका प्रधानमन्त्री सामु राख्नु उचित नरहेको बताईन् । उनले भनिन्, संविधान संशोधनको पक्षमा हाम्रो पार्टी पनि छ तर, त्यो हामीले आफैं गर्नुपर्ने हुन्छ न कि अरुको अगाडी दुखेसो पोखेर आफ्नो आन्तरीक समस्या समाधानको आश राख्नुपर्दछ । सांसद दिलीप कुमार चौधरीले नागरिक अभिनन्दन कार्यक्रमको व्यवस्थापन निकै फितलो भएको आरोप लगाए । उनले भने, हामी अतिथि देवो भवः लाई पूर्णता मान्छौं तर सत्कारको नाममा गुलामी गर्नु कदापि उचित होइन् । त्यसैगरी अभिनन्दन मन्चमा एकजना महिलालाई पनि स्थान नदिईएको सत्ता पक्ष र विपक्षका महिला सांसदहरुले प्रदेश सरकारको आलोचना गरे । एमाले सांसद मन्जु यादवले भनिन्, नारी शक्तिकै सम्मान स्वरुप भारतीय प्रधानमन्त्री मोदी जनकपुर आएर जानकी मन्दिरको पुजा गरेका हुन् तर, बेटी पढाउ बेटी बचाउ नारा दिने प्रदेश सरकारले एकजना महिलालाई पनि मन्चमा अटाउन नसक्नु निन्दनीय हो । मुख्यमन्त्री राउतको अभिव्यक्तिको पक्षमा बोल्दै फोरमका सांसद रामअशिष यादवले मधेसको पिडा छिमेकी समक्ष अभिव्यक्त गर्नु गलत नरहेको बताएका थिए । यादवले भने, संविधानमा सबैको मौलिक हक छ, अभिव्यक्ति स्वतन्त्रता छ तसर्थ मुख्यमन्त्रीले आफ्नो कुरा राख्दा एति धेरै विवाद सृजना गर्नुपर्ने आवश्यकता छैन् । त्यसैगरी राजपा सांसद डिम्पल झाले मधेसी जनतासँग हुदैं आएको विरोध र विभेदको बारेमा मुख्यमन्त्रीले बोल्नु जायज रहेको र यो उनको साहशिक कदम रहेको भन्दै राउतप्रति धन्यवाद व्यक्त गरेकी थिइन् । मुख्यमन्त्री राउत भने संसदमा उपस्थीत नभएको हुँदा विहीबार बस्ने अर्को बैठकमा उठेका प्रश्नहरुको जवाफ दिनका लागि सरकारलाई सभामुख सरोज कुमार यादवले निर्देशन दिएका छन् । यता, प्रदेश सभाको बैठक सुरु हुन बित्तिकै कांग्रेस सांसदहरुले प्रतिपक्षको मांगको विषयमा सभामुखसंग जवाफ मांगेका थिए । सभामुख यादवले सिघ्रनै यसको जवाफ पाईने भन्दै सदन चल्न दिन अनुरोध गरेपछि सदन सुचारु भएको हो । सदनमा प्रदेश प्रमुखबाट प्राप्त विधेयक प्रमाणीकरण सम्बन्धी पत्र पढेर सभामुखले सुनाएका थिए भने यिमावली मस्यौदा समितिका संयोजक रामनरेश रायले प्रदेश सभा कार्यसन्चालन नियमावलीको मस्यौदा पेश गर्न समय थप गर्न प्रस्ताव राखे । सभाबाट तेस्रो पटक मस्यौदा समितिको म्याद थप गरिएको हो ।"
३३ किलो सुन प्रकरण : अडियो रेकर्ड सुनाउँदा आपत्ति,"विराटनगर : वरिष्ठ अभिवक्ता सुशील पन्तले साढे ३३ किलो सुन तस्करी र मोरङ उर्लाबारीका सनम शाक्य हत्याको थुनछेक बहसमा प्रहरी अधिकारीबीच भएको फोन संवादको अडियो रेकर्ड प्रस्तुत गरेका छन् । निलम्बित एसएसपी दिवेश लोहनीका पक्षमा बहस गर्दै पूर्वमहान्यायाधिवक्ता पन्तले मंगलबार तत्कालीन एआईजी बमबहादुर भण्डारीसँग भएको फोन संवाद (४८ सेकेन्ड)को रेकर्ड पेस गर्दै लोहनी निर्दोष रहेको बताए । अपराध अनुसन्धान महाशाखामा कार्यरत रहँदा लोहनीले शाक्यको हत्या भएको थाहा पाएपछि भण्डारीलाई जानकारी गराएको र उनकै निर्देशनमा त्यसपछिका कारबाही अघि बढाएको फोन संवादमा रहेको उनले सुनाए । सुरुमा घटनाबारे महाशाखाका सइ बालकृष्ण सञ्जेलले जानकारी पाएका थिए । मुख्य अभियुक्त गोरे भनिने चूडामणि उप्रेतीले फोन गरेर शाक्यको हत्या भएको बारेमा जानकारी दिएपछि सञ्जेलले लोहनीलाई खबर गरेका थिए । लोहनीले भण्डारीसँग अनुमति लिएर शाक्यको शव बरामद गर्न र गोरेलगायत अभियुक्तलाई पक्राउ गर्न डीएसपी प्रजित केसीको नेतृत्वमा महाशाखाको टोलीलाई धरान पठाएको रेकर्डले प्रस्ट पारेको पन्तले बताए । जिम्मेवारी निर्वाह गर्ने क्रममा गरिएको राम्रो कामलाई पनि उल्टो बनाएर प्रहरी अधिकारीलाई फसाउन मुद्दा लगाइएको छ, उनले बहसमा भने, फोनमा गरिएको कुराकानीले पनि अपराध महाशाखा घटनाका अभियुक्त पक्राउ गर्न र शाक्यको शव बरामद गर्न केन्द्रित रहेको पुष्टि गर्छ । उनले लोहनीकै सक्रियतामा मुद्दा स्थापित भएको जिकिर गर्दै भने, समाजमा राम्रा काम गर्ने र अपराधमा संलग्नलाई पक्राउ गर्न सक्रिय रहेका लोहनी, केसी र सञ्जेललाई नै अभियुक्त बनाइनुपर्ने कुनै कारण छैन । लोहनी र केसीलाई क्षेत्राधिकार मिची अभियुक्तलाई भाग्ने मौका दिएको अभियोग लागेको छ । पन्तले अभियुक्त भगाउनेभन्दा पनि लोहनीको सक्रियतामा घटनामा संलग्न तीन जनालाई तत्काल पक्राउ गर्न प्रहरी सफल भएको तर्क गरे । लोहनीका तर्फबाट मंगलबार अधिवक्ता रामचन्द्र सुवेदी र मोरङ बारका पूर्वअध्यक्ष देवेन्द्र कोइरालाले पनि बहस गरे । वादीका तर्फबाट सरकारी वकिलले शुक्रबार प्रमाणका रूपमा प्रस्तुत गरेको भिडियो रेकर्ड भने प्रतिवादी पक्षका कानुन व्यवसायीले नदेखाउन दबाब दिएपछि रोकिएको थियो । फोन रेकर्ड प्रस्तुत गरिन लाग्दा भने जिल्ला सहन्यायाधिवक्ता पदम वस्तीले पनि वादी पक्षको प्रमाण देखाउन नदिइने अनि प्रतिवादी पक्षका प्रमाणचाहिँ इजलासले सुन्ने भनेर आपत्ति जनाएपछि बहसमा माहोल तात्तिएको थियो । वस्तीले प्रमाण प्रस्तुत गर्ने र नगर्ने विषयमा वादी र प्रतिवादीबीच भेदभाव गरिएको बताए । वरिष्ठ अधिवक्ता टंक उप्रेती, अधिवक्ताहरू नारायण वस्ती, राजेन्द्र खनाल र केदार भण्डारीले निलम्बित सइ सञ्जेलको पक्षमा मंगलबार बहस गरे । उनीहरूले सञ्जेललाई अपराधमा संलग्नसँग नजिक रहेर सुराकी दिने भूमिका दिइएको भए पनि फसाइएको जिकिर गरे । घटना छानबिन समितिमा रहेका डीएसपी सुदीप पाठकले फसाएरै छाड्ने धम्की दिएका कारण सञ्जेलको हकमा प्रहरी अधिकारी नै पूर्वाग्राही ढंगबाट प्रस्तुत भएको जिकिर उनीहरूले गरे । प्रतिवादीका तर्फबाट मंगलबार नौ कानुन व्यवसायीले बहस गरे । उनीहरूले प्रतिवादीलाई साधारण तारेखमा राखेर मुद्दाको सुनुवाइ गर्नुपर्ने माग गरे । अधिवक्ता नारायणप्रसाद दाहालले टेकराज मल्ल ठकुरी र राजन थापा तथा अधिवक्ता जयबहादुर भुजेलले एलबी भनिने लालबहादुर मगरका पक्षमा बहस गरे । अधिवक्ता दाहालले अनुसन्धान गर्ने नाममा छानबिन समितिमा रहेकाहरूले कुटपिट गरेको र यातनासमेत दिएको भनेर बहस गरेपछि इजलासले थापाको घाउजाँच केस फारम गर्न पनि अनुमति दिएको छ । मंगलबारसम्ममा २५ कानुन व्यवसायीले बहस गरिसकेका छन् । प्रतिरक्षामा बहसका लागि ६६ कानुन व्यवसायीले १ सय १३ वटा वकालतनामा दर्ता गराएको अदालतका तहसिलदार अधिकृत केदार गौतमले बताए ।"
प्रदेशसभाको बर्खे अधिवेशन सुरु,"हेटौंडा : प्रदेशसभा ३ को बर्खे अधिवेशन मंगलबादेखि सुरु भएको छ । अधिवेशनको पहिलो बैठकमा आर्थिक मामिला तथा योजनामन्त्री कैलाश ढुंगेलले विनियोजन विधेयकका सिद्धान्त र प्राथमिकताका सम्बन्धममा (कर प्रस्तावबाहेक) प्रस्ताव टेबल गरेका छन् । प्रदेशसभा सदस्य हरिशरण लामिछानेको असामयिक निधनपछि मंगलबारको बैठकमा पूर्वबजेटसम्बन्धी प्रस्ताव टेबल मात्र भएको हो । बैठक स्वर्गीय लामिछानेप्रति श्रद्धाञ्जली व्यक्त गर्दै सकिएको थियो । त्यसअघि प्रदेश प्रमुख कार्यालयबाट आएको अधिवेशन आह्वान र विधेयक प्रमाणीकरणसम्बन्धी पत्र सभामुख सानुकुमार श्रेष्ठले पढेर सुनाएका थिए । बैठक बुधबार बिहान ११ बजे बस्नेगरी स्थगन भएको छ । बुधबारको बैठकमा पनि प्रदेशभा सदस्य लामिछानेको निधनप्रति शोक प्रस्ताव पारित गर्ने मात्र कार्यसूची रहेको छ । बिहीबार बस्ने बैठकमा विनियोजन विधेयकका सिद्धान्त र प्राथमिकताका सम्बन्धममा टेबुल भएको प्रस्तावमा छलफल सुरु हुने सभामुख सानुकुमार श्रेष्ठले जानकारी दिए । पर्यटन, कृषि र जलविद्युत्मा प्राथमिकता विनियोजन विधेयकका सिद्धान्त र प्राथमिकताको प्रस्तावमा पर्यटन, कृषि र जलविद्युत् छलफलको प्रमुख प्राथमिकतामा रहेको आर्थिक मामिला तथा योजनामन्त्री कैलाश ढुंगेलले बताए । हामीले प्रदेशसभाबाट बजेटको प्राथमिकताक्रमलाई टुंगो लगाउँछौं, उनले भने, मन्त्रालयको तर्फबाट पर्यटन, कृषि र जलविद्युत्लाई पहिलो प्राथमिकता दिएर बजेट बनाउन प्रस्ताव गरेका छौं । प्रदेश सरकारले असार १ गते प्रत्येक वर्षको बजेट ल्याउनुपर्ने संवैधानिक व्यवस्थाअनुसार प्रदेश ३ को बजेट अधिवेशन जेठ १ गतेबाट सुरु भएको हो । आर्थिक वर्ष ०७५७६ को बजेट ल्याउन प्रदेश ३ को आर्थिक मामिला तथा योजना मन्त्रालयले १३ जिल्लाका स्थानीय तहसम्म पुगेर छलफल गरिरहेको मन्त्रालयका सचिव वसन्त अधिकारीले बताए । केन्द्रबाट कुनकुन र केकति योजना हस्तान्तरण हुने भन्ने यकिन नभएका कारण प्रदेशको आगामी वर्षको बजेट कति हुने भन्ने निश्चित नभएको उनले जानकारी दिए । प्रदेश ३ को पहिलो पूर्ण बजेट न्यूनतम २५ अर्बदेखि ५० अर्बसम्म जान सक्छ, सचिव अधिकारीले भने ।"
एमालेमाओवादी एकता भोलि : के छ सहमतिमा ?,काठमाडौं : नेकपा (एमाले) र नेकपा (माओवादी केन्द्र)बीच बिहीबार पार्टी एकता हुने भएको छ। एमाले अध्यक्ष एवम् प्रधानमन्त्री केपी शर्मा ओली र माओवादी अध्यक्ष पुष्पकमल दाहाल प्रचण्डबीच चार सय ४१ सदस्यीय केन्द्रीय समिति बनाउने सहमति भएको छ। एमाले सचिव एवम् प्रचार विभाग प्रमुख योगेश भट्टराईका अनुसार चार सय ४१ केन्द्रीय सदस्यमध्ये २४१ एमालेबाट र २०० माओवादी केन्द्रबाट रहनेछन्। त्यसैगरी दुई पार्टीका अध्यक्षले ४३ सदस्यीय स्थायी समिति बनाउने सहमति गरेको ओलीले एमाले बैठकमा जानकारी गराएका छन्। स्थायी समितिमा २५ जना एमालेबाट र १८ जना माओवादी केन्द्रबाट रहनेछन्। यसरी नै महाधिवेशनसम्म दुवै अध्यक्ष कायम रहने सहमति भएको छ। पार्टीको चुनाव चिन्ह सूर्य र पार्टीको नाम नेपाल कम्युनिस्ट पार्टी राख्ने सहमती भएको छ।
ओलीप्रचण्ड भेटवार्ता: केही दिनमै पार्टी एकता घोषणा,"काठमाडौँ: एमाले र माओवादीले केही दिनमै एकता हुने भएको छ । कम्युनिस्ट पार्टीको स्थापना दिवसको दिन वैशाख ९ गते हुने भनिएको एकता टरेपछि आशंका बढेका बेला दुई दलका शीर्ष नेता एकता नजिक पुगेका हुन् । वैशाख १८ वा २२ मा एकता घोषणा हुने पनि चर्चा थियो तर त्यसलाई औपचारिकता भने दिन सकेनन् दुई दलले । भारतीय प्रधानमन्त्री नरेन्द्र मोदी आउने भएपछि एकताको मिति सरेको थियो । यसबीचमा दुई दलबीच केही मतभेद बढेका समाचार पनि बाहिरिए । एकता मिति सर्दै गर्दा एकता नहुने अड्कलबाजी पनि भए । यसअघि गत मंसिरमा भएको निर्वाचनमा पार्टी एकतासम्म पुग्नैका लागि दुई दलले चुनावी गठबन्धन गरेका थिए । दुई दलको गठबन्धनको बलले नै कांग्रेसलाई पछार्दै कम्युनिस्टले बहुमत ल्याउन सफल भएका थिए । एकताबाट दुवै पार्टी धेरै टाढा गइसकेको विश्लेषण समेत भयो र भइरहेको छ । तर बुधबार एमाले अध्यक्ष केपी शर्मा ओली र माओवादी केन्द्रका अध्यक्ष पुष्पकमल दाहालबीच भेट भएपछि दुई दल एकता नजिक पुगेका हुन् । दुवै नेताले एकतालाई अन्तिम रुप दिन एकता संयोजन समिति बोलाउनेदेखि 'नेपाल कम्युनिस्ट पार्टी' लाई निर्वाचन आयोगमा दर्ता गर्नेसम्मका प्रक्रिया अघि बढाउने सहमति गरिसकेका छन् । 'माओवादी केन्द्रका ५ नम्बर प्रदेश ईन्चार्ज तथा नेता मणि थापाले दुई नेता एकताको एकदमै नजिक पुगेको जानकारी दिए । 'एकताको नजिक पुगेको खबर आएक छ, हाम्रो विस्तारित बैठक आजै ४ बजे बस्दैछ', थापाले भने, 'त्यो बैठकमा एकताको निचोडबारेमा अध्यक्ष कमरेडबाट ब्रिफिङ हुने कार्यक्रम छ ।' दुई दलबीच विवाद बढिरहेको र सरकार पनि ओलीले एकलौटी चलाएको आरोप लागिरहेका बेला बुधबार दुई नेताबीचको बैठकमा एकताको ब्रेक थ्रु भएको बताइएको छ । मोदी भ्रमणका कारण ओलीप्रचण्डबीच सम्वादहीनताको अवस्थालाई तोड्दै दुई नेताबीच छलफल भएपछि एकताको निचोड निस्केको एमालेका एक नेता बताउँछन् । दुवैले बोलाए आकष्मिक बैठक ओलीप्रचण्ड भेट भएपछि दुवै दलले आकष्मिक बैठक बोलाएका छन् । एमालेले भोलिलाई आकष्मिकरुपमा केन्द्रीय कार्य समिति बैठक बोलाएको छ । एमाले स्थायी समिति बैठक भने र माओवादीको विस्तारित बैठक आजै बस्दैछ । जनयुद्ध, चुनाव चिह्न र एकताको मोडालिटी अर्थात केन्द्रीय समिति, प्रादेशिक समितिको गठनबारे सहमति नभएको चर्चा चलिरहेका बेला एकताको निचोडमा दुई नेता पुगेका हुन् । दुवै नेताले बिहीबार एकता संयोजन समितिको बैठक बसाएर एकताको मिति घोषणा गर्ने सम्भावना रहेको एमालेका एक नेताले जानकारी दिएका छन् । ओली र दाहालबीच बुधबार एकताकै विषयमा अढाई घण्टा छलफल भएको छ । माओवादी केन्द्रका नेता जर्नादन शर्माले एकतालाई टुङ्गोमा पुर्याउन विषय दुवै नेता सहमत भइसकेको बताए । एकतामा भएको केही समयदेखिको अनिश्चितताले दुवै अध्यक्ष गम्भीर भएको उनले बताए । 'दुवै नेता एकताप्रति गम्भीर हुनुहुन्छ, संयोजन समितिको बैठक भोली बिहान १० बस्नेछ', शर्माले भने, 'त्यो बैठकले एकता मिति तय गर्नसक्छ । संयोजक समितिले एकता मिति छिटै घोषणा गर्छ । प्रधानमन्त्री ओलीका प्रेस संयोजक चेतन अधिकारीले कार्यदलको प्रतिवेदनबारे समेत दुवै अध्यक्षबीच छलफल भएको बताए । असहमतिका बुँदामा आआफ्नो पार्टीभित्र छलफल गराएर निश्कर्षमा पुर्याउन दुवै नेता सहमत भएका पनि अधिकारीले बताए । उनले एकतालाई सकारात्मक निश्कर्षमा पुर्याउन दुवै अध्यक्ष सहमत भएको बताए । के छ विवाद ? पार्टी एकताका क्रमम एमालेले जनयुद्धको सट्टा जनक्रान्ति शब्द राख्नुपर्ने भनेको छ । तर एकताका लागि बनेका दुवै कार्यदलले भने कुनै विवाद नराखी प्रतिवेदन नेताहरुलाई बुझाइसकेका छन् । चुनाव चिन्हका विषयमा माओवादीका केही नेताको असहमति छ । उनीहरुले सूर्य चिन्हभित्र हतियाहथौडा राख्नु पर्ने बताइरहेका छन् । तर, गत निर्वाचनमा समेत माओवादीले सूर्य चिन्हलाई स्वीकारिसकेकाले यसमा ठुलो विवाद छैन । माओवादी समानताको आधारमा एकता गर्नु कुरा गरिरहेको छ भने एमाले स्थानीय, प्रदेश सभा, प्रतिनिधि सभाको निर्वाचनको आधारमा बाँटफाँट गर्नुपर्ने पक्षमा छ । प्रचण्डलाई सबैभन्दा चुनौती नेता व्यवस्थापन रहेको थियो । नेता व्यवस्थापनका लागि दुई शीर्ष नेताले नयाँ पार्टीको स्थायी समितिलाई कम्तिमा ४० सदस्यीय बनाउने कुरामा पनि मोटामोटी सहमति गरिसकेका छन् । यस्तो अवस्थामा दुई नेताबीच सकेसम्म भोली नभएमा एक साताभित्रमा एकता गर्ने बताएका छन् । 'कि त भोली नै नभए भोलि कम्तिमा एक सातापछिको मिति राखेर एकता घोषणा हुनेछ', माओवादीका एक नेताले भने ।"
संघीयता असफल हुन्छ : रायमाझी,"सन्धिखक : नेकपा (माओवादी केन्द्र)का नेता तथा पूर्व उपप्रधानमन्त्री टोपबहादुर रायमाझीले सबै आआफनै ढंगले चले संघीयता असफल हुने बताएका छन्। जनताको बलिदानीबाट ल्याएको संघीयतालाई असफलताबाट रोक्न र गलत ट्याकमा जान खोजेको भन्दै उनले यसलाई रोक्नुपर्ने बताए। सहिद टंकप्रसाद भुसालको स्मृति दिवसको अवसर पारेर सन्धिखर्क नगरपालिका १० को ढाकाचिनामा निर्माणाधिन शहिद स्मृति प्रतिष्ठानको उद्घाटन गर्दै पूर्व उपप्रधानमन्त्री रायमाझीले यस्तो बताएका हुन्। देशमा गणतन्त्र स्थापना भएपनि सहिदको सपना साकार पार्न नसकेको उनको भनाइ छ। उनले राज्यले सबैलाई सहिद घोषणा गरेर वास्तविक सहिदको अवमूल्यन गरेको आरोप समेत लगाए। बजेट जति सबै स्थानीय तह, त्यसपछि प्रदेश सरकारलाई दिएर संघलाई रित्तो बनाउन नहुने उनको भनाइ छ। संघ, सरकार, मन्त्री र सांसदलाई पनि विकास योजनासहितका बजेटको व्यवस्था गर्नुपर्ने उनले बताए। कार्यक्रममा राष्ट्रिय सभाका सदस्य चन्द्रबहादुर खड्का, सन्धिखर्क नगरपालिकाका प्रमुख कमलप्रसाद भुसाल, उपप्रमुख ठाकुरकुमार विक, सन्धिखर्क १० का वडा अध्यक्ष लक्ष्मीनारायण चुँदाली, ९ का वडा अध्यक्ष देवबहादुर रायमाझी, माओवादी सन्धिखर्क नगरपालिकाका अध्यक्ष केबी भुसाल लगायतले मन्तव्य राखेका थिए। कार्यक्रम बसन्त खड्काको अध्यक्षता, डिलबहादुर रानाभाटको स्वागत र राजेन्द्र जिसीको सञ्चालनमा सम्पन्न भएको हो।"
