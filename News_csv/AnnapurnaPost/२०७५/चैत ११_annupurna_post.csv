शीर्षक,विवरण
संसदीय गरिमाको संकुचन,"पुसको मध्य जाडोमा सुरु भएको संसद्को हिउँदे अधिवेशन तात्दै नताती आइतबार सकिएको छ । संसद्मा एकपटकबाहेक न प्रतिपक्ष तात्यो, न सत्तापक्षलाई प्रतिवादमा उत्रनुपर्ने बाध्यता सिर्जना भयो । एक किसिमले भन्ने हो भने कर्मकाण्डी दृश्य मञ्चनमै सीमित रह्यो । एकातिर मुलुकको अर्थतन्त्र खस्किँदो छ । पुँजीगत खर्च क्षमतामा अत्यधिक ह्रास आउनुको सामान्य कारणसमेत खोजी भएन । सेयर बजारदेखि अर्थतन्त्रका नसाहरू शिथिल भइरहेका छन् । यस्ता महŒवपूर्ण विषयमा संसदभित्र गम्भीरतापूर्वक छलफल भएको पाइएन । जनप्रतिनिधिहरूले मुलुकका समस्याका समग्र पक्षमा जसरी संसद्लाई केन्द्रित गराउनुपथ्र्याे, त्यस्तो दृश्य देखा परेन । हिउँदे अधिवेशन सकिँदा उपलब्धिमूलक भएको टिप्पणी गर्ने हैसियतमा न शीर्ष नेतृत्व रह्यो, न त सांसदहरू नै । अर्काे त, अधिवेशनको अन्त्यमा संसद्बाट बिदाइ भाषण हुँदाका बखत संसद् भरिभराउ र उत्साही हुन्थ्यो । प्रधानमन्त्री र नेताहरू बोलिरहँदा संसदभित्र आधाभन्दा बढी कुर्सी खाली देखिनुले उत्साही माहोल नभएको स्पष्ट पार्छ । यद्यपि हिउँदे अधिवेशन ८९ दिन चालु रह्यो । अधिवेशन तीन महिना लामो देखिए पनि वास्तवमा ३२ दिनमा ४६ पटक बैठक बसेको थियो । संसदीय कालखण्डमा हिउँदे अधिवेशन सामान्यतः एक महिनाजति मात्र चल्थ्यो र विधेयकमै केन्द्रित रहँदै सकिन्थ्यो । लामो समय चले पनि संघीय संसद्को दुवै सदनबाट जम्माजम्मी ६ विधेयक मात्र पारित भए । यो अधिवेशनबाट पारित गर्न २३ विधेयक दर्ता भएका थिए । संसद्मा तीनवटा सार्वजनिक महत्त्वका प्रस्तावमाथि छलफल भए । सडक दुर्घटना, गुणस्तरीय स्वास्थ्य सेवा र छाउपडी प्रथा अन्त्य गर्ने विषयमा सार्वजनिक महत्त्वको प्रस्ताव पारित भएका छन् । संसद्बाट पारित तीन महŒवपूर्ण प्रस्ताव पनि सरकारले कार्यान्वयन गर्नुपर्नेछ । संसद्मा प्रधानमन्त्रीसँग प्रत्यक्ष प्रश्नोत्तरसम्बन्धी नियमावली प्रदत्त व्यवस्थासमेत उल्लंघन हुन पुग्यो । नियमावलीअनुरूप प्रत्येक महिनाको पहिलो साता एक घन्टा प्रधानमन्त्रीसँग प्रश्नोत्तर कार्यक्रम हुनुपर्ने व्यवस्था छ । एकपटकबाहेक दोस्रोपटक हुन सकेन । प्रधानमन्त्रीलाई संसद् र नागरिकप्रति जवाफदेही बनाउने उद्देश्यअनुरूप प्रश्नोत्तर कार्यक्रमलाई महत्त्वपूर्ण कडी मानिन्छ । यद्यपि मन्त्रीहरूले मौखिक र लिखित प्रश्नका जवाफ दिए । उता प्रमुख विपक्षी दलले विषय उठान गरिसकेपछि त्यसलाई टुंगोमा नपुर्याई बीचैमा छाड्ने प्रवृत्ति प्रदर्शन गर्यो । वाइडबडी प्रकरण उठान गरे पनि त्यो मुद्दामा निरन्तर उभिन नसकेपछि प्रतिपक्षीको भूमिका कमजोर मात्र होइन, शंकास्पद नै देखियो । संसद्मा रौनक छाउन नसक्नुमा उपल्ला तहका नेताहरूको न्यून उपस्थिति रहनु पनि हो । अर्कोतिर कुनै विषयमा निर्णय लिनुपर्ने दिनबाहेक अधिकांश बैठकमा सांसदको उपस्थिति पनि न्यून रह्यो । संसद्लाई राष्ट्रिय राजनीतिको चासोमा पार्ने दायित्व प्रतिनिधि सभाका सभामुख र राष्ट्रियसभाका अध्यक्षको पनि हो । मुलुकका महŒवपूर्ण विषयमा सघन बहस गर्ने उद्देश्य पूरा गर्न राष्ट्रिय सभालाई प्रौढविज्ञहरूको थलो भन्ने गरिन्छ । तर राष्ट्रिय सभा प्रौढ थलो प्रमाणित गर्नबाट चुक्यो । यो त प्रतिनिधि सभामा पानी पर्दा राष्ट्रिय सभामा छाता ओढ्ने परम्पराकालीन शैलीमै रमायो । प्रतिनिधि सभालाई रोचक र प्रभावकारी पार्न सभामुखको भूमिका महत्त्वपूर्ण मानिन्छ । तर सभामुखमाथि संसद्लाई सरकारको छाया बनाएको अभियोग लाग्यो । चिकित्सा शिक्षा विधेयक पारित गराउँदाका बखत प्रतिपक्षी दलको विरोध हुँदाहुँदै मार्सल लगाएर पास गराइएपछि सभामुखको भूमिकामा प्रश्न उठेको थियो । यो दृश्यसँगै राज्यको शक्ति सन्तुलनमा गडीबडी उत्पन्न हुँदै सरकारलाई स्वेच्छाचारी बन्न मैदान उपलब्ध हुने हो कि भन्ने आशंका पैदा भएको छ । राज्यका तीन अंगमध्ये संसद्लाई महत्त्वपूर्ण मानिन्छ । तर यो दृश्यले संसद् राज्यको अंग नभई सारमा सरकारमातहतमा परिणत हुने त होइन ? शंका पैदा गराएको छ । त्यसका अतिरिक्त सांसदहरूले उठाएका विषयमा पटकपटक सभामुखबाट रुलिङ हुँदा सरकारले चासो नदिएको घटनाले संसद्को वजन घटाएको स्पष्ट हुन्छ । पछिल्लो समय तराईमधेस थरुहट आन्दोलनबारे अध्ययन गठन गठित गिरीषचन्द्र लाल संयोजक रहेको आयोगको प्रतिवेदन सार्वजनिक गर्न माग गर्दै राष्ट्रिय जनता पार्टीका सांसदहरूले लगातार संसद् अवरुद्ध गरेका थिए । सभामुखको रुलिङपछि पनि सरकारले प्रतिवेदन सार्वजनिक गर्ने चासो दिएन । संसद्ले आफ्नो गरिमा र वजन कायम गर्ने मामलामा यो अधिवेशनबाट सिक्नुपर्छ ।"
म्याग्दीमा दुई स्थानीय तहमा सीमा विवाद,"बेनी : म्याग्दीको बेनी नगरपालिका१० पात्लेखेत र रघुगंगा गाउँपालिका५ झिँका बासिन्दाबीच सीमा विवाद बढेको छ । सीमा क्षेत्रमा पर्ने रघुगंगा र बराह पंग्रेनी सामुदायिक वन तथा हिलाको भूगोललाई दुवै वडाका जनप्रतिनिधि र बासिन्दाले आफ्नो क्षेत्रमा भएको दाबी गर्न थालेपछि विवाद बढेको हो । सीमा विवादका कारण सामुदायिक वनको घाँस, दाउरा, काठ उपयोग र सीमा क्षेत्रमा पर्ने हिला गाउँमा विकास गतिविधि प्रभावित हुनुका साथै सामाजिक द्वन्द्व सिर्जना भएको छ । झिँका बासिन्दाले डेङग्रेखोला र पात्लेखेतले घट्टेखोलालाई आफूहरुको सिमाना भएको दाबी गरेका छन् । रघुगंगा५ का वडा अध्यक्ष मनबहादुर शेरपुञ्जाले साविक झिँ गाविसको ९ नम्बर वडामा पर्ने हिला क्षेत्रलाई पात्लेखेतले दाबी गरेको, सीमा क्षेत्रमा रहेका सामुदायिक वनको उपभोग र आम्दानी वितरणमा पात्लेखेतका बासिन्दाले एकलौटी गरेका कारण विवाद भएको बताए । नापी विभागको नक्सा, साविकको वडा, सीमा क्षेत्रका बासिन्दाको जग्गाधनी पुर्जा लगायत कागजातका आधारमा झिँको सिमाना डेङ्ग्रेखोला हो, वडा अध्यक्ष शेरपुञ्जाले भने, पात्लेखेतले दाबी गरेको हिला झिँको साविक ९ नम्बर वडामा पर्छ । हिला गाउँमा करिब ३० घरधुरीको बसोबास छ । हिलामा केही वर्षयता पात्लेखेतका बासिन्दाले घरजग्गा किन्ने र घर बनाउने क्रम बढेको छ । पात्लेखेतका वडा अध्यक्ष लोकबहादुर पुनले २०३५ सालमा नापी भएपछि २०३६ मा तत्कालिन घतान र झिँ गाउँ पञ्चायतको बीच भागलाई छुट्टाएर बनाइएको पात्लेखेतको जग्गाधनी पुर्जामा अभिलेख नभएको र २०५५ मा दुई गाउँका जनप्रतिनिधिबीच भएको सहमतिका आधारमा घट्टेखोला सीमा भएको बताउँछन् । २० वर्षअघि समाधान भइसकेको विवाद अहिले पुन बल्झाउन खोजिएको पुन बताउँछन् । सीमा विवाद समाधानका लागि सोमबार दुइटै स्थानीय तह र वडाका जनप्रतिनिधि, सुरक्षा अधिकारी, नापीका कर्मचारीको टोलीले स्थलगत अध्ययन र स्थानीयबासीहरुको प्रतिक्रिया लिएको छ । जिसस प्रमुख देवेन्द्रबहादुर केसी, प्रजीअ लीलाधर अधिकारी, रघुगंगा गाउँपालिकाका अध्यक्ष भवबहादुर भण्डारी, बेनपाकी उपमेयर सञ्जु बरुवाल, प्रहरी नायव उपरीक्षक महेन्द्र मरासिनी, नापी अधिकृत सहदेव सुवेदीसहितको टोलीले विवादित क्षेत्रको स्थलगत निरीक्षण गरेको थियो । नापी विभागको आधिकारिक नक्सा, पुराना कागजात, सहमतिका दस्तावेज लगायत प्रमाण जुटाएर दुवै वडाका जनप्रतिनिधिसँग संयुक्त बैठक बसेर विवाद समाधानको पहल गरिने नगर उपप्रमुख बरुवालले बताइन् ।"
दूरसञ्चारका कर्मचारी मृत फेला,विराटनगर : दूरसञ्चार कार्यालय विराटनगरका एक कर्मचारी मृत फेला परेका छन्। मोरङको कानेपोखरी गाउँपालिका५ राधाकृष्ण टोलस्थित महाराजथान पैनीमा सोमबार उनी मृत्त फेला परेका हुन्। विराटनगर महानगरपालिका५ जामुनगाछी घर भएका ४२ वर्षीय प्रलाद कोइराला मृत्त फेला परेको इलाका प्रहरी कार्यालय पथरीका प्रहरी निरीक्षक कमल बजगाईले बताए। कोइराला दूरसञ्चारका लाइनमेन हुन्। बजगाईका अनुसार पानी बगिरहेको पैनीमा डुबेर मृत्यु भएको अवस्थामा कोइरालाको शव फेला परेको हो। पैनीमा घोप्टो परेको अवस्थामा शव देखेपछि स्थानीय बासिन्दाले प्रहरीलाई खबर गरेका थिए। प्रहरीका अनुसार कानेपोखरी५ बाट आइतबार साँझ विराटनगरस्थित घरतर्फ फर्किएका कोइरालाको शव सोमबार भेटिएको हो। घटनाका बारेमा अनुसन्धान सुरु गरिएको प्रहरीले जनाएको छ। अत्यधिक मादक पदार्थ सेवन गरेका कारण पैनीमा लडेपछि उठ्न नसकेर त्यहीं मृत्यु भएको हुन सक्ने प्रहरी अनुमान छ। शवको कोसी अञ्चल अस्पताल विराटनगरमा पोस्टमार्टम गरिएको छ। त्यस्तै विराटनगर११ पंचमुखी चौक बस्ने ८१ वर्षीय कान्छी सिजली मगरको आफ्नै घर अगाडि रहेको नालीमा लडेर मृत्यु भएको छ। डिलमा बसिरहेको अवस्थामा नालीमा लडेर घाइते भएकी वृद्धाको उपचारका लागि लैजाने क्रममा बाटोमै मृत्यु भएको प्रहरीले जनाएको छ।
गाडेको अवस्थामा महिलाको शव बरामद,मलंगवा : कविलासी नगरपालिका ७ गैरबजार भन्दा पूर्वमा रहेको झिम खोलामा गाडेको अवस्थामा महिलाको शव फेला परेको छ। खोलामा निर्माणधीन अवस्थामा रहेको पुल नजिकै बालुवामा गाडिएको अवस्थामा महिलाको शव बरामद भएको जिल्ला प्रहरी कार्यालय सर्लाहीका प्रहरी निरीक्षक कुन्दन देवले जानकारी दिएका छन्। अन्दाजी २५३० वर्षको देखिन महिलाको शव बरामद भएको निरीक्षक देवले बताए। पहिचान हुन सकेको छैन। केही दिन पहिले मात्र शवलाई गाडेको हुन सक्ने प्रहरीले जनाएको छ। अत्याधिक गन्हाउन थालेपछि स्थानीयले सशस्त्र प्रहरीलाई खबर गर्दा सशस्त्र प्रहरीले नेपाल प्रहरीलाई खबर गरेपछि घटना बाहिरिएको हो। शवलाई निकालेर पोस्टमार्टमका लागि मलंगवा ल्याउने तयारी भइरहेको प्रहरीले जनाएको छ।
कर्णालीमा नदी सम्मेलन हुँदै,"सुर्खेतः कर्णालीमा पहिलो पटक नदी सम्मेलन हुने भएको छ। दैलेखको आठबिस नगरपालिकाको राकम कर्णालीमा राष्ट्रिय नदी सम्मेलन हुने भएको हो। नदीको क्षमता चेकजाँच, अध्ययन र नदी संरक्षण गर्ने उद्देश्यका साथ राष्ट्रिय सम्मेलनको आयोजना गरिएको नदी संरक्षण संस्थाका सदस्य भक्तबहादुर शाहीले जानकारी दिए। दैलेखको आठबीस नगरपालिकाको राकम कर्णालीमा चैत १५, १६ र १७ गते राष्ट्रिय नदी सम्मेलन आयोजना गरिने भएको छ। करिब तीनसय जति राष्ट्रिय तथा अन्तराष्ट्रिय विज्ञ तथा कर्मचारीको उपस्थिति रहने राकम कर्णालीमा मुख्यमन्त्री महेन्द्रबहादुर शाही सहभागी हुने छन्। चैत १४ गते वीरेन्द्रनगरमा कर्णाली प्रदेशका मुख्यमन्त्री शाहीले कार्यक्रमको उद्घाटन गरिसकेपछि टोली राकम कर्णालीतर्फ प्रस्थान गर्ने सदस्य शाहीले जानकारी दिए। 'कार्यक्रममा कर्णाली नदीको अवस्था कस्तो छ, कहाँ केके सम्भावना छन् भन्ने विषयमा विज्ञले प्रस्तूति दिनेछन्' शाहीले भने, 'विज्ञको टोलीले कर्णाली नदीको चेक जाँच गरेको प्रतिवेदन पनि प्रदेश सरकारलाई हस्तान्तरण गर्नेछ।' वर्षेनी नदी तटीय क्षेत्र कटान हुनुका साथै नदीको संरक्षण आवश्यक रहेकाले जोखिम र नदीबाट सुरक्षित तरिकाबाट लिन सकिने लाभका विषयमा छलफल हुनेछ। तीन दिनसम्म चल्ने राष्ट्रिय नदी सम्मेलनमा राकम कर्णालीमा र्याफ्टिङ गरिने छ भने उपस्थित सबैलाई नदी तटको छेउमा टेन्ट लगाएर बासस्थान बनाइने आयोजनकले तयारी गरिरहेको छ। यसैबीच चैत ११ गते दिउँसो एक बजेदेखि कर्णाली नदीसँग सम्बन्धित फोटोहरु स्थानीय घण्टाघरमा प्रदर्शनमा राखिने आयोजकले बताएको छ। निःशुल्क रुपमा हेर्न पाइने उक्त प्रदर्शनीमा तीन सयभन्दा बढी फोटोहरु प्रदर्शनीमा राखिनेछ। फोटो प्रदर्शनी चैत ११, १२ र १३ गतेसम्म हुनेछ।"
३२ किलो सुन प्रकरणमा ५ जना विरुद्ध मुद्दा दायर,"महेन्द्रनगर : गत फागुन २ गते कञ्चनपुरबाट बरामद गरिएको ३२ किलो सुन प्रकरणमा राजश्व अनुसन्धान विभागले ५ जना विरुद्ध मुद्दा दायर गरेको छ। ती मध्ये २ जना हिरासतमा छन्। उनीहरूलाई आइतबार नै अदालतमा उपस्थित गराइएको छ। सोमबार हिरासतमा रहेका दुवैजनाको बयान लिने काम भएको अदालतका श्रेस्तेदार हरिकृष्ण अवस्थीले जानकारी दिए। राजश्व अनुसन्धान विभागले अनुसन्धानपछि आइतबार जिल्ला अदालतमा राजश्व चुहावट कसुर अन्तर्गत मुद्दा दायर गरेपछि सोमबार अभियुक्तद्वयको बयान लिइएको हो। मुद्दा दायर भएर अदालतमा २ जनाको बयान लिइएको छ, उनले भने, थुनछेक बहस भएपछि आदेश आउन सक्छ। उनका अनुसार जिल्ला अदालतका न्यायाधीश प्रकाश कुमार अधिकारीको इजलासमा उक्त मुद्दा परेको छ। सोमबार न्यायाधीशकै रोहबरमा अभियुक्तहरूको बयान गराइएको हो। बरामद गरिएको सुन भने राजश्व अनुसन्धान विभागले नेपाल राष्ट्र बैंकमा बुझाइसकेको छ। प्रहरीले २३ किलो ६ सय ग्राम सुन सहित २ जनालाई गत फागुन २ गते कञ्चनपुरको पुनर्वासाबाट पक्राउ गरेको थियो। लुकाएर राखिएको सुन प्रहरीले फागुन २ र ३ गते पुनर्वास र शुक्लाफाँटा नगरपालिकाबाट बरामद गरेको थियो। पुनर्वासबाट १८ किलो र शुक्लाफाँटाबाट ५ किलो ६ सय ग्राम सुन बरामद भएको थियो। बरामद गरिएको सुन र पक्राउ परेका दुवैलाई प्रहरीले राजश्व अनुसन्धान विभागको जिम्मा लगाएको थियो। कञ्चनपुरको पुनर्वासबाट १८ किलो सुन बरामद १८ किलो सुन तस्करीमा प्रहरीकै संलग्नता : दाजुभाइको सेटिङमा ससुरालीमा गाडेको खुलासा कञ्चनपुरमा थप ५ किलो ६०० ग्राम सुन बरामद कञ्चनपुर सुनकाण्ड : बरामद सुन भारतीयको ३८ केजी सुन प्रकरणमा पाँच कारोबारी विरुद्ध मुद्दा पुनर्वास नगरपालिका २ घर घएका शंकरबहादुर विकको घरबाट १८ किलो तथा शुक्लाफाँटा नगरपालिका ११ बाट ५ किलो ६ सय ग्राम सुन केन्द्रीय अनुसन्धान ब्युरो सहितको प्रहरीको टोलीले बरामद गरेको थियो। राजश्व चुहावट गरी सुन भित्र्याइएकाले त्यसको अनुसन्धानको जिम्मेवारी नेपाल प्रहरीले विभागलाई नै दिएको थियो। शुक्लाफाँटा नगरपालिका ११ का ३३ वर्षीय लक्ष्मण तिरुवाले भारतबाट ३२ किलो सुन नेपाल भित्र्याएका थिए। उनले पक्राउ परे लगत्तै प्रहरीलाई दिएको बयानमा ८ किलो सुन मालिकलाई नै फिर्ता दिएको र घरमा लुकाएको ४ सय ग्राम सुन बिक्री वितरण गरेको बताएका थिए। राजश्व अनुसन्धान विभागले भने नेपाल भित्रिएको ३२ किलो सुन नै राजश्व चुहावट गरी ल्याएको भन्दै अभियोग पत्र दायर गरेको हो। विभागले ५ जना विरुद्ध १६ करोडभन्दा बढी बिगो माग दाबी गर्दै मुद्दा दायर गरेको हो। विभागले जिल्ला अदालत कञ्चनपुरमा १६ करोड ९२ लाख ८० हजार असुल उपर हुनुपर्ने दाबी गरेको छ। विभागले लक्ष्मण तिरुवा, सुरज तिरुवा, सरिता तिरुवा, इन्दिरा विक, शंकरबहादुर विकका विरुद्व अभियोग पत्र दायर गरेको हो। अभियोग दायर गरिएका अन्य ३ जना भने फरार नै रहेको जनाइएको छ। राजश्व अनुसन्धान विभागले प्रहरीले पक्राउ गरे २ जना सहित परिवारकै सदस्यका ५ जनालाई अभियुक्त बनाएर अभियोग दायर गरेको हो। राजश्व चुहावट (अनुसन्धान तथा नियन्त्रण) ऐन, २०५२ अनुरुप बरामद भएको सुनलाई थोक मूल्य मानी दफा २३ (१) बमोजिम ५ जनालाई नै विगोको दोब्बर जरिवाना र तीन बर्षसम्म कैद सजाय गर्न माग गरिएको छ। विभागले जफत भएको सुन समेत जफत गर्न अदालत समक्ष माग गरेको छ। उक्त सुन भारतको अयोध्याबाट भैरहवाको सुनौली नाका भएर करिब तीन महिना अघि नै सुन तस्करी गर्ने भारतीय व्यापारीको ३२ किलो सुन नेपाल भित्रिएको थियो। गत मंसिर ७ गते(नोभेम्बर २३)नै भारतको अयोध्यादेखि ३२ किलो सुन लिएर कञ्चनपुरको शुक्लाफाँटा नगरपालिका ११ का ३३ वर्षीय लक्ष्मण तिरुवा आएको प्रहरी अनुसन्धानबाट खुलेको हो। तिरुवा भारतको दिल्लीमा एक कम्पनीमा सवारी चालकका रुपमा कार्यरत थिए।"
तत्कालीन डीएफओसहित वनका तीन कर्मचारीविरुद्ध भ्रष्टाचार मुद्दा,"काठमाडौं : जिल्ला वन कार्यालय डोल्पाका डिएफओसहित ३ जनाविरुद्ध विशेष अदालतमा मुद्दा दायर भएको छ। कर्मचारीले स्थानीय जग्गाधनी तथा जडीबुटीका ठेकेदारसँग मिली मोटो रकम लेनदेन गरी निजी हकभोगको जग्गाबाट जडीबुटी संकलन गरेको आरोपमा डिएफओ रामबिचारी ठाकुरविरुद्ध अख्तियार दुरुपयोग अनुसन्धान आयोगले मुद्दा दायर गरेको हो। हाल डिभिजन कार्यालय डोल्पाका उपसचिव ठाकुरविरुद्ध अख्तियारले डेढ करोड बिगो मागदाबी गरेको छ। सामुदायिक वन तथा राष्ट्रिय वनबाट संकलन भएको जटामसी जिल्ला बाहिर लैजाने छोडपुर्जी इजाजत दिने क्रममा उनीहरूले रकम हिनामिना गरेको पाइएको अख्तियारका प्रवक्ता प्रदीपकुमार कोइरालाले जानकारी दिए । सामुदायिक वन तथा राष्ट्रिय वनबाट संकलन भएको १ लाख ८५ हजार ९९६ केजी जटामसी जिल्ला बाहिर लैजान एक करोड ४८ लाख ७९ हजारको छोडपुर्जी दिई आफैं मुचुल्का र प्रतिवेदन तयार गरी गराई आफू र अन्य व्यक्तिलाई गैरकानुनी लाभ पुर्याउने, सरकारी सम्पत्तिको बदनियतसाथ हानी नोक्सानी गरेको प्रवक्ता कोइरालाले बताए।"
महिला कैदीबन्दीलाई ब्युटिपालर तालिम,"धनगढी : कैलाली कारागारमा रहेका महिला कैदीबन्दीलाई तालिमको व्यवस्था गरिएको छ। धनगढी उपमहानगरपालिकाको सहयोगमा सुनौलो भविष्य नेपालले ३ महिने ब्युटीपालर तालिम सोमबारदेखि सुरु गरेको हो। तालिमको धनगढी उपमहानगरका मेयर नृपबहादुर वडले उद्घाटन गरेका हुन्। मेयर वडले कानुन हातमा लिएका कारण विभिन्न व्यक्तिले सजाय भोग्नुपर्ने अवस्था आएको बताए। उनले महिला कैदीबन्दीलाई कारगारबाट सजाय भोगी निस्केपछि समाजमा असल काम गरेर देखाउन ब्युटीपालर तालिमको आयोजना गरेको बताए। रोजगारीको अभाव हुँदा समाजमा अपराध बढिरहेको उनले स्वीकार गरे। कार्यक्रममा कैलालीका प्रमुख जिल्ला अधिकारी बाबुराम श्रेष्ठले ब्युटीपार्लर तालिमलाई अवसरको रुपमा लिन कैदीबन्दीलाई आग्रह गरे।'तपाईहरु तालिममा राम्रोसँग सीप सिक्नुहोस्, उनले भने, 'यसले तपाईलाई आत्मनिर्भर बनाउँछ।' सुनौलो भविष्य नेपालका अध्यक्ष तुलसी देवकोटाले तालिममा बढी भन्दा बढी समय दिन सहभागीसँग आग्रह गरिन्। तालिममा जिल्ला कारागार शाखा कैलालीमा रहेका २४ जना महिला कैलीबन्दी सहभागी छन्। देवकोटाले ३४ जना महिला कैदीबन्दी रहेकोमा १० जनाको जेलको म्याद छोटो भएकाले सहभागी गराउन नसकिएको जानकारी दिइन्।"
नेपालभारत सम्बन्धमा मिडियाको भूमिकाबारे चर्चा,काठमाडौं : नेपालभारत सम्बन्धमा सञ्चारमाध्यमको भूमिकाबारे अन्तर्क्रिया सम्पन्न भएको छ। नीति अनुसन्धान प्रतिष्ठान नेपालले गरेको कार्यक्रममा दुई देशको सम्बन्धका लागि नेपाल र भारतका मिडियाले खेल्नुपर्ने भूमिकाबारे चर्चा भएको थियो। घटना विचार साप्ताहिक का प्रधान सम्पादक देवप्रकाश त्रिपाठीले नेपाल मिडियाको भूमिकाबारे चर्चा गरेका थिए भने काठमाडौंस्थित भारतीय दूतावासका प्रथम सचिव अभिषेक दुवेले भारतीय दृष्टिकोण बारे चर्चा गरेका थिए। कार्यक्रममा सहभागीहरूले नेपाल र भारतका संचारमाध्यमा दुई देशको सम्बन्धबारे संचारमाध्यममा आएका समाचारबारे अनुभव बाँडेका थिए।
धर्म प्रचार गरेको भन्दै आज्ञात समूहद्वारा कुटपिट,"सार्लाही : धर्म प्रचार गरेको आरोपमा आज्ञात समूहले सर्लाहीमा एकजनालाई कुटपिट गरेको छ। दुइवटा मोटरसाइकलमा आएको ४ जनाको समूहले आइतबार बेलुका ध्रुबकुमार परियारलाई बाके र फुल्जोरको बिच जङ्गलमा कुटपिट गरेको हो। 'गैरसरकारी संस्थाको सहयोगमा महोत्तरीका असहाय, गरीब, दलित तथा पछाडि परेका समुदायका बाललालिकाहरुलाई खेलकुद तथा शैक्षिक सामाग्री वितरण गरेर साथी र म फर्किरहेका बेला ममाथि हमला भयो' पीडित परियारले भने। २८ देखि ३० वर्षका मनिसले कुटपिट गरेको भन्ने उजुरी आएपछि आफूहरूले अनुसन्धान अगाडि बढाएको केशरगंञ्जका प्रहरी इन्सपेक्टरले गौरव महतले बताए। 'यसरी कसैलाई कुटपिट गर्न पाइँदैन, हामीले यस घटनामा संलग्न भएका मानिसहरूको खोजी गरिरहेका छौं' इन्सपेक्टर महतले भने,'पीडितलाई सामान्य चोटपटक देखिएको छ।' आफूलाई भूमिगत भन्ने मानिसको समूहले कुटपिट गरेको पीडित परियारले बताए। 'डलर खाएर धर्म परिवर्तन गर्ने? कति छ डलर निकाल, भन्दै मसँग पैसा मागे र कुटपिट गरे। कुटपिट गर्नेहरूले आफूलाई भूमिगत माओवादी भनेर चिनाएको पीडित परियारले बताए।"
मोटरसाइकलको ठक्करबाट साइकल यात्रीको मृत्यु,बिर्तामोड : झापाको बुद्धशान्ती गाउँपालिकामा भएको सवारी दुर्घटनामा परी एक जनाको मृत्यु भएको छ। आइतबार साँझ बुद्धशान्ती गाउँपालिका२ स्थित झिलमिले पुल छेउमा उत्तरबाट दक्षिणतर्फ जाँदै गरेको बा ९७ प ५३१९ नम्बरको मोटरसाइकलले विपरीत दिशाबाट आउँदै गरेको साइकललाई ठक्कर दिँदा साइकल यात्री जीतकुमार राईको मृत्यु भएको हो। उक्त दुर्घटनामा एक जना घाइते भएका छन्। घाइते पाँचथरको फिदिम नगरपालिका १ का २६ का सेल्मुको बिर्तामोडस्थित बिएण्डसी अस्पतालमा उपचार भइरहेको जिल्ला प्रहरी कार्यालय झापाले जनाएको छ।
आफ्नै पत्नीलाई बलात्कार गरेको कसुरमा ३ वर्ष जेल सजाय,"गाईघाट : उदयपुरमा पहिलो पटक वैवाहिक बलात्कार गरेको कसुरमा यहाँको जिल्ला अदालतले ३ वर्ष कैद सजायको फैसला सुनाएको छ । जिल्ला न्यायाधीश तेजेन्द्रप्रसाद शर्मा सापकोटाको इजलासले आइतबार ४५ वर्षीय एकजनालाई कैद सजाय सुनाएको हो । ३८ वर्षीया पत्नीलाई इच्छाविपरित करणी गरेको कसुर ठहर गर्दै अदालतले यस्तो फैसला सुनाएको हो । अदालतले अभियुक्तलाई ७ वर्षीया छोरीलाई यौन दुव्र्यवहार गरेको कसुरमा भने सफाइ दिएको छ । मुलुकी ऐन जवरजस्ती करणीको महल ३ (६), मुलुकी अपराध ऐन २०७४ को दफा २१९ को उपदफा (४) मा व्यवस्था भए वमोजिम ३ वर्ष कैद सुनाइएको उनले बताए । ऐनमा यस्तो प्रकृतिको मुद्दामा ५ वर्षसम्म कैद गर्ने व्यवस्था छ । शारिरीक अवस्था कमजोर रहँदा समेत ०७५ साउन २१ गते कसुरदारले इच्छाविपरित वलजफ्ती पटकपटक करणी गरेको र ७ वर्षीया छोरीलाई समेत साउन २१ गते यौन दुव्र्यवहार गरेको भन्दै अभियुक्तकी श्रीमतीले भदौ ४ गते जिल्ला प्रहरी कार्यालयमा जाहेरी दिएकी थिइन् । पीडितले निवेदन दिएको भोलिपल्ट भदौ ५ गते पक्राउ परेका कसुरदारलाई अदालतले भदौ ३१ गते पुर्पक्षका लागि थुनामा राख्ने आदेश दिएको थियो । निवेदनसँगै कानुनी प्रक्रियाका लागि प्रहरीले प्रमाण जुटाउन आमा र छोरी दुबैलाई भदौ ५ गते जिल्ला अस्पतलामा स्वास्थ्य जाँच गराएको थियो । नयाँ संविधानले वैवाहिक बलात्कार भएमा ५ वर्षसम्म जेल सजाय हुने व्यवस्था गरेपछि अदालतले पहिलोपटक यस्तो फैसला सुनाएको हो । अदालतमा वैवाहिक बलात्कार सम्बन्धी हालसम्म दुई वटा मुद्दा दर्ता भइ प्रक्रियामा छन् ।"
मुसीकोटमा एक युवक मृत भेटिए,रुकुम पश्चिम : रुकुम मुसीकोट नरपालिका४ सोलाबाङका एक युवक मृत भेटिएका छन् । घरनजिकै पानी लगाउने कुलोमा २८ वर्षीय नविन खड्का सोमबार बिहान मृत भेटिएका हुन् । सोमबार बिहान शव भेटिएपछि स्थानीयले प्रहरीलाई खबर गरेका थिए । खड्काको शवलाई जिल्ला अस्पताल सल्लेमा पोष्टमार्टम गरिएको थियो । रुकुम जिल्ला अदालतमा तामिलदारको रुपमा कर्मचारी रहेका खड्काले आइतबार राति अत्याधिक मदिरापान गरेको प्रारम्भिक अनुसन्धानबाट खुलेको जिल्ला प्रहरी प्रमुख प्रहरी नायव उपरीक्षक सुमित खड्काले बताएका छन् । प्रहरीका अनुसार घटनाबारे थप अनुसन्धान भइरहेको छ । केही समय रुकुम पूर्वको रुकुमकोट जिल्ला अदालतमा काजमा काम गरेका खड्का एक महिना अघि मात्रै रुकुम जिल्ला अदालतमा आएका थिए ।
छोराकै खुकुरी प्रहारबाट बावु गम्भीर घाइते,राजविराज : घरायसी विवादमा आफ्नै छोराले खुकुरी प्रहार गर्दा सप्तरीको रुपनी गाउँपालिका२ बस्ने ४५ वर्षीय रामकिशुन खङ्ग गम्भीर घाइते भएका छन् । घरायासी बिवादका कारण झैझगडा हुँदा गएराति १८ वर्षीय शिवशंकर खङ्गले प्रहार गरेको खुकुरीले उनका बावु रामकिशुन गम्भीर घाइते भएको सप्तरी प्रहरीले जनाएको छ । घाइते भएका रामको युनिक अस्पताल रुपनीमा उपचार भइरहेको र खुकुरी प्रहार गरी फरार रहेका घाइतेका छोरा शिवशंकरको खोजतलाश भइरहेको प्रहरी उपरीक्षक राजेन्द्र विष्टले जानकारी दिए ।
सीपसँगै संस्कार,"जब मानिसले नीतिको पालना गर्छन्, तब समाजमा सकारात्मक सोचको विकास हुन्छ, त्यसपछि नागरिकमा दायित्वबोध हुन्छ। आजका बालबालिका विद्यालयभन्दा बाहेकको समयमा प्रायः ग्याजेटमै झुन्डिने गरेको पाइन्छ। हातमा एउटा फोन, ट्याब वा ल्यापटप लिएर बसेपछि उनीहरूको सम्पूर्ण ध्यान त्यसैमा केन्द्रित हुन्छ। घरमा कोही पाहुना आए पनि उनीहरूलाई खासै वास्ता हुँदैन। बाबुआमाले ल अंकलआन्टीलाई नमस्कार गर त भनेपछि मात्रै अभिवादनका लागि उनीहरूको हात उठ्छ। कोही त यति पनि नगरी दौडिँदै आफ्नै कोठामा जान्छन् र पुनः आफ्नै ग्याजेटमा व्यस्त हुन्छन्। हिजोआज घर वरपर खेल्ने ठाउँ पनि त्यति नहुने र बाबुआमाको व्यस्तताले छोराछोरीलाई अल्मलाउन नजाँनिदो रूपमा आफैंले ती ग्याजेटमा अभ्यस्त गराउँदै लगेका हुन्छौं । यस्ता बानीव्यवहारले बालबालिकालाई शारीरिर एवं मानसिक रूपमा असर त पुर्याउँछ नै, उनीहरू नैतिकवान् एवं चारित्रिक पनि बन्दैनन्। यस्ता विद्यार्थीलाई असल व्यक्ति बनाउन नैतिक शिक्षाको भूमिका महत्त्वपूर्ण हुन्छ। जब मानिसले नीतिको पालना गर्छन्, तब मात्र समाजमा सकारात्मक सोचको विकास हुन्छ। नागरिकमा आफ्नो दायित्वबोध हुँदै जान्छ र समाज सकारात्मक तरिकाबाट अगाडि बढ्दै जान्छ। आजका विद्यार्थीमा नैतिक शिक्षाको बीज रोपेमा मात्रै भोलिका नागरिकमा सदाचार, विनम्रता, सद्भाव, प्रेमभाव, श्रद्धा, परोपकार जस्ता सकारात्मक पक्षले स्थान पाउने विज्ञहरू बताउँछन् । नैतिक शिक्षालाई पाठ्यक्रमको एक अंश मात्र बनाउनुभन्दा पनि व्यावहारिक रूपमै प्रयोग गर्न विद्यार्थीलाई सिकाउनु जरुरी देखिन्छ। हामीले सानै उमेरबाट बालबालिकामा राम्रा विचार आत्मसात् गराउन सक्यौं भने मात्र उनीहरूको भविष्य उज्ज्वल हुन सक्छ। हिजोआज प्रायः विद्यार्थीका आमाबाबु दुवै कामकाजी हुने भएकाले दुवै व्यस्त हुन्छन्। आफ्ना छोराछोरीको आवश्यकता त जसरी भए पनि पूरा गरिदिन्छन्। तर उनीहरूसँग केही समय बसेर छलफल गर्ने र भावना साट्ने समय अभिभावकसँग नभएका कारण आमाबाबु र छोराछोरीबीचको दूरी पनि बढ्दै गएको देखिन्छ। आफूले बिहानदेखि बेलुकीसम्मै दुःख गरेर भए पनि छोराछोरीलाई महँगा स्कुलमा भर्ना गरिदिन्छन्। यति धेरै पैसा तिरेपछि त विद्यालयले आफ्ना छोराछोरीको शिक्षादेखि संस्कारसम्मका कुरा सबै हेरिहाल्छ नि भन्ने पनि आमाबाबुलाई लाग्न सक्छ। अभिभावकको अपेक्षाअनुरूप सन्तानको समग्र नतिजा त्यति सकारात्मक देखिँदैन। त्यसैले नैतिक शिक्षाको ज्ञान किताबी पढाइले मात्र पर्याप्त हुँदैन भन्ने यसले पुष्टि गर्छ। विद्यालय मात्रै होइन, घरमा पनि यसको व्याावहारिक प्रयोग हुनु जरुरी देखिन्छ। घरमा अभिभावक पनि त्यत्तिकै नैतिकवान् भए छोराछोरीले पनि असल आचरण र संस्कार सिक्न सक्छन्। आफ्ना सबै विद्यार्थीलाई आचरणवान् र निष्ठावान बनाई देशका लागि योग्य जनशक्ति तयार पार्नु पूर्वीय चिन्तनको उद्देश्य हो। यो पूर्ति गर्न केही न केही स्रोत चाहिन्छ। त्यही स्रोत खोज्दै जाने क्रममा संस्कृतसम्म पुगिने वाल्मीकि क्याम्पसका प्राडा देवमणि भट्टराईले बताए। उनका अनुसार विद्यार्थीको अलिकति मात्र भए पनि आचरण सुधार्ने र उनीहरूलाई चरित्रवान् बनाउने हो भने पूर्वीय परम्परामा भएका ज्ञानविज्ञानलाई आजका बालबालिकाबाट वञ्चित गराउनुहुँदैन। शिक्षाप्रद संस्कृतको अध्ययन र हाम्रो संस्कृतिको अनुसरण गर्नु उनी अत्यावश्यक ठान्छन्। मातृदेवो भव, पितृदेवो भव जस्ता आदर्श वाक्य र समाजोपयोगी अनेक प्रकारका शिक्षाप्रद वचन संस्कृति साहित्यमा धेरै छन्। हामीले यस्ता कुरा आजका विद्यार्थीलाई नपढाएसम्म उनीहरू गुणवान् होऊन् भनेर कसरी अपेक्षा गर्न सकिन्छ ? उनले प्रश्न गरे। नेपाल धर्मसंस्कृति, कलासाहित्य, दर्शन आदि अनेक विषयले परिपूर्ण छ। तर विद्यालय एवं अभिभावकले यस प्रकारका ज्ञान आफ्ना सन्ततिमा नसारेकै कारण आजका विद्यार्थी चरित्रहीन र विभिन्न खाले दुव्र्यसनीको कुलतमा समेत फसेको देखिन्छ। त्यसैले आजका विद्यार्थीलाई चरित्रवान् बनाउन सानै कक्षादेखि कम्तीमा संस्कृत विषयको ५० पूर्णांकको भए पनि अध्यापन गराइनुपर्ने उनको भनाइ छ। विद्यालय तहको कोर्स डिजाइन गर्दा नै सानै कक्षादेखिको पाठ्यक्रममा संस्कृत शिक्षा समावेश गरे विद्यार्थीलाई नैतिकवान् बनाउन सकिन्छ, उनले थपे। कार्यव्यस्तताका कारण हिजोआज अभिभावकले सकेसम्म बिहान चाँडै र बेलुकी ढिलासम्म राख्ने विद्यालय रोज्ने गरेका छन्। यस्तो अवस्थामा बालबालिकाले अधिकांश समय घरभन्दा विद्यालयमा नै बिताउने हुनाले कक्षाकोठामा पढाइने पाठ र विद्यालयको वातावरणले पनि उनीहरूको आनिबानीमा धेरै प्रभाव पारेको देखिन्छ। विद्यालयका प्रारम्भिक दिनदेखि नै उनीहरूमा शिक्षाका साथै असल संस्कारको विकास गराउनु आजको आवश्यकता रहेको डिल्लीबजारस्थित मानसी किड्स प्यालेसकी संस्थापक सीता अर्यालले बताइन्। मानसीमा विद्यार्थीलाई बालमैत्री वातावरणमा उनीहरूको समग्र विकासलाई ध्यानमा राखेर आफूहरूले अध्ययनअध्यापन गराउँदै आएको उनको भनाइ छ। अभिभावकको व्यस्तताले गर्दा हिजोआज बालबालिकालाई सानै उमेरमा विद्यालयमा भर्ना गरिने र उनीहरूको समय घरभन्दा विद्यालयमै बढी बित्ने हुनाले खेल्दै सिक्दै भन्ने किसिमको शिक्षा दिनुपर्ने उनले बताइन्। बालबालिकाको स्वभावै चञ्चल हुने भएकाले उनीहरूलाई यसो गर, यसो नगर भनेर बन्देज लगाउनुभन्दा यसो गरे राम्रो हुन्छ, यसो गरे नराम्रो हुन्छ भनेर मायाले सम्झाउनुपर्छ। त्यसैगरी हामीले जस्तो बोल्यो बालबालिकाले पनि त्यस्तै सिक्ने हुनाले सकेसम्म साना नानीहरूलाई पनि आदरार्थी शब्दको प्रयोग गरेर सम्बोधन गर्नुपर्ने उनको सुझाव छ। विद्यालयको संख्या बढेसँगै अध्यापन पद्धतिमा पनि प्रतिस्पर्धा हुँदै गएको देखिन्छ। हिजोआज विद्यार्थीलाई कक्षाकोठाभित्र पाठ्यपुस्तकमा आधारित कोर्स मात्रै पढाउनेभन्दा पनि अन्य धेरै क्षेत्रको जानकारी दिने गरिन्छ। विद्यार्थीको बौद्धिक विकासका साथै शारीरिक विकासका लागि धेरै अतिरिक्त क्रियाकलापको पनि व्यवस्था गरिएको हुन्छ। विद्यार्थीलाई नै केन्द्रमा राखेर उनीहरूलाई प्रयोगात्मक र सिर्जनात्मक सिकाइमा आफूहरूले जोड दिँदै आएको शंखमूलस्थित अक्षरा स्कुलका संस्थापक धु्रव भट्टराईले बताए। खेल्ने ठाउँको अभावका कारण बालबालिका घरबाहिरभन्दा भित्र नै बसेर कम्प्युटर, टेलिभिजन र मोबाइलमा रमाउने गरेको देखिन्छ। यसले गर्दा उनीहरूको स्वास्थ्यमा नकारात्मक असर पर्नुका साथै सामाजीकरण हुनबाट पनि बालबालिकालाई टाढा नै राख्छ। त्यसैले बालबालिकाको शारीरिक र मानसिक विकासका लागि आफ्नो विद्यालयले पर्याप्त अतिरिक्त क्रियाकलापलाई समावेश गरेको पनि उनले बताए। यसका लागि विद्यालयमा पर्याप्त हरियालीसहितको ठूलो खेलमैदान पनि उपलब्ध छ। विद्यार्थीलाई नैतिकवान् एवं चरित्रवान् बनाउन कक्षामा पढाइने कोर्सबाहेक उनीहरूलाई नियमित रूपमा परामर्श गर्दै आएको पनि उनले बताए। विद्यार्थीको रुचिअनुसारका अतिरिक्त क्रियाकलापमा सहभागी गराउनुका साथै उनीहरूलाई स्वाध्ययनको बानी बसाली आत्मनिर्भरतातर्फ प्रेरित गर्नु पनि आजको आवश्यकता भएकाले सोहीअनुरूप विद्यालयले विभिन्न गतिविधि गर्दै आएको संस्थापक भट्टराईले जानकारी दिए।"
डोटीलाई जेठभित्र साक्षर जिल्ला घोषणा गरिने,"डोटी : जेठ मसान्तभित्र डोटी जिल्ला पूर्ण साक्षर जिल्ला घोषणा गर्ने स्थानीय तहका प्रमुखले प्रतिबद्धता गरेका छन्। जिल्लाका सबै स्थानीय तहलाई जेठभित्र पूर्ण साक्षर घोषणा गर्ने स्थानीय तहका प्रमुखले प्रतिबद्धता व्यक्त गरेका हुन्। गाउँपालिकालाई साक्षर घोषणा गर्नका लागि आफ्नो गाउँपालिका तयार रहेको पूर्वीचौकी गाउँपालिकाका अध्यक्ष दीर्घराज बोगटीले बताए। अध्यक्ष बोगटीले भने, 'हामी सरकारले लिएको लक्ष्य पूरा गर्नका लागि हरसम्भव प्रयासमा छौं, ०७६ साल जेठ महिनाभित्र पूर्ण साक्षर गाउँपालिका बनाउँछौँ।' शिक्षा विकास तथा मानव स्रोत विकास केन्द्रले आयोजना गरेको अन्तरक्रिया कार्यक्रममा स्थानीय सरकारका प्रमुखले आआफ्ना गाउँपालिका पूर्ण साक्षर हुने अवस्थामा रहेकाले केही बाँकी काम तत्काल गर्ने प्रतिबद्धता व्यक्त गरे। साक्षर नेपाल, सम्बृद्ध नेपाल, खुसी नेपाली भन्दै सरकारले नेपाललाई २०७६ भित्र पूर्ण साक्षर राष्ट्र घोषणा गर्ने कार्यक्रम रहेको शिक्षा तथा मानव स्रोत विकास केन्द्रका निर्देशक गहेन्द्र गौतमले बताए।सरकारको लक्ष्यअनुसारको स्थानीय सरकारको पनि प्रतिबद्धता आएको छ, आफूहरु पनि उत्साहित भएको उनले बताए। गाउँपालिकालाई साक्षर बनाउनका लागि सबै संयन्त्र परिचालन गरेर काम गर्ने बोगटान फुड्सिल गाउँपालिकाका अध्यक्ष कमलबहादुर गड्सिलाले बताए। अध्यक्ष गड्सिलाले भने, 'हामी आमा समूह महिला बालक्लब सबै परिचालन गर्छौं, एक व्यक्तिले एक व्यक्ति साक्षर गर्ने कार्यक्रम नै अघि सार्छौं, कार्यक्रम केही हतारमा गर्नुपर्ने देखियो तर सरकारले लक्ष्य भेटिने गरी हामी काम गर्छौं।' शिक्षा क्षेत्र व्यवस्थित नहुँदा काममा समस्या भएको शिखर नगरपालिकाका मेयर सिताराम जोशीले बताए। मेयर जोशीले नेपालमा सबैभन्दा बढी शिक्षा क्षेत्रलाई सरकारले अस्तव्यस्त पारेको छ। त्यहीभएर पनि यो व्यवस्थित संचालन गर्नेगरी ऐन निर्देशिका तयार गर्नुपर्ने बताए। सरकारले निर्धारण गरेका मापदण्ड आफ्नो गाउँपालिकाका सबै नागरिकले पूरा गरेको सायल गाउँपालिकाका अध्यक्ष तेजबहादुर डुम्रेलले बताए। अध्यक्ष डुम्रेलले भने,' सरकारले साक्षर हुनका लागि तयार गरेका १२ मापदण्ड भित्र मेरो गाउँपालिकाका सबै नागरिक आउँछन् त्यसैले हाम्रो गाउँपालिका पनि तयार छ।' सरकारको लक्ष्यअनुसार साक्षर जिल्ला घोषणा गर्नका लागि आफू तयार रहेको केआईसिंह गाउँपालिकाका अध्यक्ष लोकेन्द्रबहादुर शाहीले बताए। नेपालका ४८ जिल्ला साक्षर जिल्ला घोषणा भएका छन् भने २९ वटा बाँकी रहेको शिक्षा तथा मानव स्रोत विकास विभागले जानकारी दिएको छ। साक्षर मान्नका लागि सरकारले १२ वटा सूचक निर्धारण भएकाले उक्त सूचक पूरा भएका सबैलाई साक्षर मान्ने सरकारले नीति ल्याएको छ। डोटी जिल्लामा ९१ प्रतिशत नागरिक साक्षर रहेको जिल्ला शिक्षा विकास तथा समन्वय इकाई प्रमुख अनन्तकुमार पौड्याले जानकारी दिए। सामान्य अक्षर चिन्न र पढ्न सक्ने, बिलको रकम चिन्न तथा मोबाइल चलाउन जान्ने जस्ता मान्छेलाई साक्षर भएको मान्ने सरकारको नीति रहेको छ।"
"एसपी बढुवा सिफारिसमा असन्तुष्टि, गृहमा उजुरी","काठमाडौ : फागुन ५ गते सशस्त्र प्रहरी उपरीक्षक (एसपी) पदमा भएको बढुवा सिफारिसप्रति असन्तुष्टि जनाउँदै सशस्त्रका दुई डीएसपीले गृह मन्त्रालयमा उजुरी दिएका छन्। अघिल्लो साता भएको बढुवा सिफारिसमा आफूहरू छुटेको भन्दै सशस्त्र प्रहरी नायव उपरीक्षक (डीएसपी) लेखनाथ खनाल र अच्युतकुमार मजगैंयाले आइतबार अपराह्न गृह मन्त्रालयमा उजुरी दिएका हुन्। डीएसपीद्वय खनाल र मजगैंयाले गृह सचिव प्रेमकुमार राई अध्यक्ष रहेको उजुरी सुन्ने समितिमा उजुरी दिएका हुन्। सशस्त्र प्रहरी बलले फागुन ५ गते ३७ जना डीएसपीलाई एसपी बढुवाको लागि सिफारिस गरेको थियो। उजुरी दिएका खनालले अन्नपूर्णसँग भने, नियमावलीमा व्यवस्था भए बमोजिम बढुवा सिफारिसमा चित्त नबुझेकाले उजुरी दिइएको हो। सशस्त्र प्रहरी बलका प्रवक्ता डीआईजी सुरजकुमार श्रेष्ठले उम्मेदवारको कार्यसम्पादनको आधारमा बढुवा सिफारिस गरिएको बताए। प्रवक्ता श्रेष्ठले अन्नपूर्णसँग भने, कार्य सम्पादनका आधारमा बढुवा सिफारिस गरिएको हो। संगठनले कसैलाई विभेद गरेको छैन। स्टाफ कलेज गरेका र कार्य क्षेत्रमा समेत अब्बल रहेका केही डीएसपीहरू बढुवाबाट छुटेका छन्। कार्यसम्पादन मूल्यांकनमै विभेद गरेको उनीहरूले आरोप लगाएका छन्। सशस्त्र प्रहरी नियमावलीमा बढुवामा चित्त नबुझे उजुरी हाल्ने प्रावधान छ। बढुवा सिफारिसउपर चित्त नबुझे सशस्त्र प्रहरी नियमावलीको नियम ५५ अनुसार सात दिन भित्र बढुवा उपरको उजुरी सुन्ने समितिसमक्ष उजुरी दिन सक्ने नियम छ। बढुवा समितिमा सशस्त्र प्रहरी महानिरीक्षक शैलेन्द्र खनाल अध्यक्ष, गृह मन्त्रालयले खटाएका सहसचिव सदस्य र प्रशासनका हेर्ने डीआईजी सदस्य सचिव रहने व्यवस्था छ। बढुवामा छुटेकाहरूले सशस्त्र नेतृत्वले आफूहरूलाई कार्यसम्पादन मूल्यांकन बापत् दिइने नम्बरमा विभेद गरेको आरोप लगाएका छन्। सशस्त्र प्रहरी उपरीक्षक पदमा बढुवाका लागि भएको सिफारिसलाई लिएर सशस्त्र मुख्यालय भित्रै असन्तुष्टि चुलिएको छ। संगठनको नेतृत्व गर्ने क्षमता भएका आधा दर्जन डीएसपीहरू बढुवामा छुटेका छन्। सशस्त्रका आईजी खनालले राम्रा र काविल डिएसपीहरुलाई भन्दा पनि राजनीतिक सन्तुलत कायम गर्ने उदेश्यले बढुवामा सिफारिस गरेको स्रोतको दाबी छ। केही राम्रा र सक्षम डीएसपीहरू बढुवाका लागि सिफारिस भएका छन्। त्यसमा कसैको आपत्ति छैन, बढुवामा नपरेका एक डीएसपीले अन्नपूर्णसँग भने, तर कार्यसम्पादन र वरियतामा निकै तल रहेकालाई पनि राजनीतिक पहुँचका आधारमा जबर्जस्ती तानिएको छ। त्यसमा हाम्रो आपत्ति हो। बढुवा सिफारिस प्रक्रियामा आईजीपी खनालले संगठनकै एआईजीहरूसँग समेत परामर्श नगरेको असन्तुष्टहरूको आरोप छ। नातागोता, क्षेत्रीयता र आफू अनुकूलको राजनीतिक सन्तुलन कायम गर्ने गरी बढुवा सिफारिस गरिएको उनीहरूले दाबी गरेका छन्। डीएसपीहरू प्रकाश सुवेदी, दीपक थापा, सुवास भण्डारी, सुधीर सुवेदी, सञ्जय भट्टराई, राजकुमार लामिछाने लगायत बढुवा सिफारिसमा छुटेका छन्। बढुवामा छुटेका केही डीएसपीले सशस्त्रका आईजी खनाललाई भेटी असन्तुष्टि पोखेको सशस्त्र मुख्यालय स्रोतले दाबी गरेको छ।"
नख्खु कारागारका २४ विद्यार्थी एसईई परीक्षा दिँदै,"ललितपुर : यस पटकको एसईई परीक्षामा नख्खु काराबारबाट मात्रै २४ जना विद्यार्थी सामेल भएका छन् । शिक्षा विकास तथा समन्वय ईकाई ललितपुरका परीक्षा शाखाका शान्तिराम पौडेलका अनुसार उनीहरुको गार्डका रुपमा सोही विद्यालयबाट खटिएका छन् । उनीहरुको वास्तविक परीक्षा केन्द्र टीका विद्याश्रम माध्यमिक विद्यलय, सानेपा भए पनि उनीहरुलाई काराबारबाट नै परीक्षा दिने वातावरण मिलाइएको हो । विभिन्न सिलसिलामा काराबारसम्म पुगेका विद्यार्थीमध्ये एकजना ४९ वर्षीया परीक्षार्थी छन् । यस्तै अर्का दुईजना ४० वर्षका छन् । अन्य त्यसभन्दा कम उमेरका छन् । पौडेलका अनुसार गत वर्ष पनि २५ जनाले परीक्षा दिएका थिए । आइतबारदेखि सुरु परीक्षामा २९ जना अनुपस्थित छन् भने, सोमबार ३२ जना विद्यार्थी अनुपस्थित रहेको पनि उनले जनाए । शिक्षा विकास तथा समन्वय ईकाई, ललितपुरका प्रमुख गुणराज पोखरेलका अनुसार गत वर्ष थोरै ग्रेड आएको भन्दै पुन परीक्षा दिने ३ जना विद्यार्थी छन् । यस्तै यस वर्ष ललितपुरबाट चार जना दृष्टिबिहिन परीक्षामा सामेल छन् । लगनखेलको नमुना मच्छिन्द्र माध्यमिक विद्यालयमा अधययनरत सृष्टी सुवेदी, वृज कुमार शाह, आईतमान तामाङ र आशिष बराम परीक्षामा सामेल भएका हुन् । उनीहरु प्रत्येकलाई एक जना सहयोगी दिइएको छ । ललितपुरबाट नौ हजार ९ सय ३४ जना परिक्षार्थी रहेकोमा ५ हजार ९६ जना छात्र र ४ हजार ७ सय ७१ जना छात्रा छन् । यस मध्ये जम्मा दुई सय ८८ विद्यालय छन् ।"
पानीको मुहान संरक्षणका लागि 'रिचार्ज पोखरी',"बैतडी : पानीका मुहान सुक्न थालेपछि बैतडीको दशरथचन्दनगरपालिका ६ सेराका महिलाले 'रिचार्ज पोखरी' बनाउन थालेका छन्। सुख्खा याममा महाकाली नदीको दूषित पानी पिउन बाध्य उनीहरु खानेपानीका मुहान सुक्न थालेपछि रिचार्ज पोखरी बनाउनतिर लागेका हुन्। 'प्रत्येक वर्ष सुख्खायाममा हामीले नदीको दूषित पानी पिउनुपर्छ। पानीको मुहान नसुकोस् भनेर हामीले मिलेर माटोको ढिस्कोले मुहानमाथि रिचार्ज पोखरी निर्माण गरेका छौं, स्थानीय भागरथी कार्कीले भनिन्। पानीको मुहानमाथि जम्मा भएको पानीले मुहान संरक्षणमा सहयोग पुर्याउने हाम्रो विश्वास छ।' सुख्खायामको समयमा नदीको दूषित पानी पिउने बाध्यताबाट मुक्ति खोज्न आफूहरुले रिचार्ज पोखरी निर्माण गरेको स्थानीय तारा कार्कीले बताइन्। उनले भनिन्, 'हाम्रो गाउँमा एक मात्रै पानीको मुहान छ। पछिल्लो समयमा यो पनि सुख्खायाम सुक्दा हामी काकाकुल बन्ने गरेका छौं। त्यसैले हामीले रिचार्ज पोखरी निर्माण गरेका हौं।' नवज्योती महिला सशक्तिकरण केन्द्रको सहयोगमा महिलाले नै रिचार्ज पोखरी निर्माण गरेको स्थानीय भागरथी चुनाराले बताइन्। उनले भनिन्, 'हामीले सशक्तीकरण केन्द्रमा पानीको समस्या समाधानका विषयमा छलफल गरेका थियौं। पानीको मुहान यसरी पनि संरक्षण गर्न सकिन्छ भनेपछि हामीले रिचार्ज पोखरी निर्माण गरेका हौं।' दशरथचन्द नगरपालिका ६ सेराका महिला तटीय क्षेत्रमा देखिएका अन्य समस्याका समाधानका लागि समेत सक्रिय हुन थालेका ग्रामीण विकास एवं वातावरण व्यवस्थापन समाज रुडेस बैतडीका कार्यक्रम संयोजक तेजराम लोहारले बताए। उनले भने, 'हामीले पनि बेलाबेलामा सशक्तीकरण केन्द्रका महिलासँग पानीका मुहान संरक्षणका विषयमा छलफल गरेका छौं ।उनीहरुले रिचार्ज पोखरी निर्माण गरेर पानीको मुहान संरक्षणका लागि पहल थालेका छन्।'"
बाजुराका बुदे बोहराले ८२ वर्षमा पाए नागरिकता,"बाजुरा : बाजुराको गौमूल गाउँपालिका ३ का ८२ वर्षीय बुदे बोहराले सोमबार घरदैलोमै नागरिकता पाएका छन्। उनलाई जिल्ला प्रशासन कार्यालयको शिविरमा नागरिकता दिइएको प्रमुख जिल्ला अधिकारी चेत्तराज बरालले बताए। बोहरालाई प्रतिनिधि सभाका सांसद लालबहादुर थापा र प्रमुख जिल्ला अधिकारी बरालले संयुक्त रुपमा हस्तान्तरण गरे। नागरिकता नहुँदा उनले लामो समय देखि सामाजिक सुरक्षा भत्ता पाउन सकेका थिएनन्। वृद्धावस्थामा नागरिकता पाउँदा बोहरा मात्र होइन उनका आफन्तले समेत खुशी व्यक्त गरे। बिहे नगरेर भाई र आफन्तसँग बस्दै आएका बोहरालाई नागरिकता बनाउनुपर्ने थाहा नै नभएको प्रमुख जिल्ला अधिकारी बरालले बताए। शिविर बस्ने थाहा पाएपछि भतिजी नाता पर्ने विमला बोहराले उनलाई गाउपालिकाको कार्यालयमा ल्याएर नागरिकता लिन सहयोग गरेकी थिइन्। बुढीगंगा नगरपाकिला ७ की चन्द्र बादीकी श्रीमती धनसरा बादीले पनि नागरिकता बनाएकी छिन्। आफन्त कोही नभएकी वादीलाई वडा अध्यक्ष र स्थानीयलाई साक्षी राखेर नागरिकता दिइएको प्रमुख जिल्ला अधिकारी बरालले बताए। जिल्ला प्रशासन कार्यालय बाजुराले चालु आर्थिक वर्षमा खप्तड छेडेदह गाउपालिका, बुढीगंगा नगरपालिका, बुढीनन्दा नगरपालिका र गौमूल गाउपालिकामा शिविर संचालन गरेर २६ सय भन्दा बढीलाई नागरीकता वितरण गरेको छ।"
सामाजिक सुरक्षा भत्ता पाउनै सकस,"धनगढी : हातमा लौरो।उभिनै नसक्ने कापिरहेको शरीर।कमजोर दृष्टि। कृषि विकास बैंक कैलाली पुलनिरको शाखा बाहिरको चर्को घाममा सैयौं जेष्ठ नागरिक लामवद्ध लाइनमा।त्यही लाइनमा भेटिए ९० वर्षीया काली प्रसाद चौधरी। अघिपछि उभिएका जेष्ठ नागरिकको अडेसले कापिरहेका उनी वृद्ध भत्ता बुझ्न त्यहाँ आएका हुन्। उनले लाइन बसेरै चार महिनाको ८ हजार वृद्ध भत्ता बुझे। '९० वर्ष भयो।चार महिनाको भत्ता पाउने भनेपछि बैंकमै आएको हुँ, लरबराउँदै मसिनो स्वरमा भने, 'नजिक त वडा कार्यालय थियो, त्यतैबाट दिएको भए कत्ति सजिलो हुन्थ्यो।' कालीप्रसाद आफूले भोट दिएर जिताएका जनप्रतिनिधिलाई सरापी रहेका थिए।'भोट माग्ने बेला आए, हामीले यस्तै लाइनमा लागेर भोट पनि दियौं, वृद्धभत्ता घरघरमै पुर्याइ दिने भनेर प्रतिवद्धता गरेकाहरु अहिले कुन्नि कहाँ गए?' कालीप्रसाद चौधरीले प्रश्न गरे। धनगढी उपमहानगरपालिका३ बाट चार महिनाकै सामाजिक सुरक्षा भत्ताका लागि पहिलो दिन लाइन लागेर बैंक समय सकियो भनेपछि रित्तो हात फर्किएकी ८० वर्षीय कटेकी रुपादेवी गिरी बैंकको पश्चिमतिरको गेटबाट लाइन छिचोल्दै भीत्र छिर्ने प्रयास गरिरहेकी थिइन्।तर नजिकै रहेका गार्डले भने, 'आमा त्यो लाइनमा लाग्नुस।' त्यसपछि निन्याउरो अनुहार लगाउँदै ती ८० कटेकी वृद्धाले लाइन नियालिन। सुइक्क सुस्केरा मार्दै भनिन, 'ओहो त्यो सकसपूर्ण लाइनमा फेरि कसरी लाग्ने ? हिजो पनि पालो नपुगेर फर्के, आज पनि त्यो लाइनमा।' ८० वर्ष कटेको बूढो शरीर, लाइन लाग्न पनि सकिरहेको थिएन, बल्ल चार महिनाको पाएको सामाजिक सुरक्षाभत्ता छोडन पनि भएन। रुपादेवी पसिनै पसिनाले भिजेको अनुहार, टाउकोमा सल राखेर करिब १ जनाभन्दा बढी लाइनमा बसेकाहरुको अन्तिममा गइन र थचक्क बसिन। 'आज मेरो भत्ता नदिए म घरै जान्न' उनले निन्याउरो अनुहार लगाउँदै भनिन्। कालिप्रसाद र रुपादेवी मात्रै होइन, आइतबारदेखि वितरण भइरहेको सामाजिक सुरक्षाभत्ता बुझ्नका लागि ६० वर्ष उमेर कटेका देखि ९० वर्ष कटेका वृद्धवृद्धाको लाइनमा बस्ताको सकस यस्तै थियो। ' कम्मरले उभिन सक्दैन, म लडेर मेरो ढाँड भाँचिएको छ, मलाई अलि लाइनभन्दा अगाडि राखेर रकम दिनुपर्यो,' ७८ वर्षका कृतबहादुर तामाङले भने। तर उनको भनाई कसैले सुनेन्। बूढो शरीर, हातमा लौरो, एकजना सहयोगीसहित आएका तामाङ लाइनमा लागे।उनका सहयोगीले उनलाई आफ्नो छातिमा ढल्काएर राखे।लाइन अगाडि बढ्दै गयो। उनले भने, 'सरकार हामीलाई वडामै रकम पाउने व्यवस्था गरिदिनुपर्यो।' धनगढी उपमहानगरपालिकाले मंसिरदेखि फागुनसम्मको चार महिनाको जेष्ठ नागरिकको सामाजिक सुरक्षा भत्ता धनगढीमा रहेको कृषि विकास बैंकका दुईवटा शाखा वितरण गरिरहेको छ। दिनभरी लाइन लागेर पालो नआएपछि फेरी अर्को दिन नागरिक फेरी लाइनमा बसेका देखिन्थे। 'हिजो ९ बजे नै लाइनमा लागेको, २ बजेपछि बैंक बन्द भयो भनेर सटर तानिदियो। फेरि फर्केर गए। आज फेरि लाइनमा बसेको छु' वृद्धा देवी देउवाले भनिन्। 'तपाईको घरमै वृद्ध भत्ता पुगाई दिन्छु भन्ने नेताहरु कहाँ गए होलान?' हरेक वडामा सुरक्षा व्यवस्था भएको धनगढी उपमहानगरपालिकामा भने सामाजिक सुरक्षाका लागि वृद्धवृद्धाहरुले सकसपूर्ण संघर्ष गरिरहनु परेको जेष्ठ नागरिक लोकबहादुर कोलीले बताए। ' बाजे बिरामी हुनुहुन्छ, लाइनमा उभिन सक्नुहुँदैन, अंगुठा छाप लगाएर ल्याए पनि बैंकले मान्दैन।त्यसैले बिरामी बाजेलाई ल्याएर आएकी हुँ, धनगढी नगरपालिका १२ की शान्ति चौधरीले भनिन्। 'मलाई जेष्ठ नागरिकको त्यो सकस थाहा छ, तर सबै वडामा बैंक नभएका कारण पनि समस्या भएको हो।कार्यपालिकामा यसबारे कुरा पनि उठेको छ, म फेरी बैठकमा सुरक्षा भत्ता वडामै वितरण गर्ने प्रस्ताव लैजान्छु', धनगढी उपमहानगरपालिकाकी उपमेयर शुसीला मीश्रभट्टले भनिन्। उपमहानगरपालिकाले फुलबारी र उर्माका जेष्ठ नागरिकका लागि कञ्चन विकास बैंक, त्यस बाहेकका पुरै उपमहानगरपालिका भरीका जेष्ठ नागरिकका लागि कृषि विकास बैंकबाट भत्ता वितरण हुँदै आएको छ।"
उत्कृष्टताका आधार,"शिक्षा जस्तो संवेदनशील विषयमा अभिभावकले निकै ध्यान पुर्याउनुपर्छ। महँगो र नाम चलेको विद्यालय छान्दैमा पढाइ उत्कृष्ट हुन्छ भन्ने छैन। राम्रो स्तरको पढाइ हुने, सजिलै भर्ना पाउने र महिनैपच्छे बिल बढाएर अभिभावकको दाँतबाट पसिना नझार्ने स्कुल कुन होला ? कक्षा ४ को लागि, केही दिनअगाडि एक महिला कलाकारले आफ्नी छोरीका लागि राम्रो विद्यालय खोज्न फेसबुकमा स्टाटस नै राखिन्। उनी केही वर्षको विदेश बसाइपछि छोरीसहित नेपाल फर्केकी थिइन्। तर विडम्बना उनलाई अहिलेसम्म कसैले राम्रो विद्यालयको नाम सुझाउन सकेको छैन । नयाँ शैक्षिक सत्र सुरु हुँदै छ। आफ्ना छोराछोरीका लागि राम्रो विद्यालयको खोजीमा अभिभावकको दौडधुप पनि सुरु हुने नै भयो। पछिल्लो दशक विद्यालय च्याउसरी उम्रिएका छन्। ती बाहिरबाट हेर्दा भव्य देखिन्छन्। कतिपय विद्यालय बढाइचढाइ गरी विज्ञापन गरेरै विद्यार्थीको संख्या पढाउन लागिपरेका छन् । कहिलेकाहीँ त वाइफाई, कम्प्युटर ल्याब आदि विद्यालयको विशेषता भन्दै अभिभावकलाई लोभ्याउने काम हुन्छ। त्यसमाथि गुणस्तरीय पढाइ हुने भन्दै कक्षाकोठाको डेस्कबेन्चलाई देखाइन्छ। यसबाट अभिभावकले सधैं धोका खान्छन् । केही दिनअघि टेम्पोमा यात्रा गर्दा भेटिएकी थिइन्, निर्मला गुरुङ। उनी दुई सन्तानकी आमा हुन्। यो शैक्षिक सत्रमा उनले स्कुलको बिल्डिङ हेरेर आफ्नो छोरालाई भर्ना गर्ने निर्णय गरेकी छन्। स्कुलको व्यवस्थापन पक्ष बुझ्न समय नभएको भन्दै उनले यस्तो निर्णय गरेकी रहिछन्, जुन बिल्कुल गलत छ । सन्तानको भविष्यसँग जोडिएको शिक्षा जस्तो संवेदनशील विषयमा अभिभावकले निकै ध्यान पुर्याउनुपर्छ। यसका लागि अभिभावकको क्रियाशीलता आवश्यक छ। महँगो र नाम चलेको विद्यालय छनोट गर्दा पढाइको स्तर उत्कृष्ट हुन्छ नै भन्ने छैन । विद्यार्थीका लागि विद्यालय नै दोस्रो घर हो, जहाँ ऊ कम्तीमा पनि दिनको ६ घण्टा बिताउँछ। आजकल त बिहान आठ बजेदेखि बेलुकी ६ बजेसम्म ट्युसन र कोचिङ क्लास भन्दै विद्यार्थीबाट पैसा असुली गर्ने परिपाटी छ। यसबाट अभिभावकले आफ्नो जिम्मेवारी कम हुने ठानेका हुन्छन्। तर यसले विद्यार्थीको पढाइमा कुनै स्तरोन्नति हुन सक्दैन। यसका लागि बुबाआमाले स्वयं आफ्ना बालबच्चालाई समय दिनुपर्ने हुन्छ । कक्षा ६ मा पढ्ने प्रतीक महर्जन पढाइमा खासै राम्रा छैनन्। विज्ञान र गणितमा सुधार गर्नुपर्ने भन्दै उनलाई विद्यालयले ट्युसन राख्न सुझायो। तर ट्युसनले सिकाउनुभन्दा गृहकार्यको चाङमा थमायो। शिक्षकले दिने यातना, गृहकार्यको तनाव, कमजोर विद्यार्थीमाथि विद्यालयले गर्ने हेलचेक्र्याइँले साना बालबालिकाको मनोविज्ञानमा ठूलो असर पुग्न सक्छ। विद्यार्थीको इच्छा, भावना र स्वभावलाई पहिचान गरी सोहीअनुसार ग्रुमिङ गर्न सक्ने विद्यालयले मात्र राम्रो शिक्षा प्रदान गर्न सक्छन्। त्यसैले सबैभन्दा पहिले विद्यालयको शैक्षिक वातावरणमा ध्यान दिन अत्यावश्यक छ। आफ्ना छोराछोरी पढ्ने विद्यालय क्षेत्र कत्तिको शान्त छ ? त्यहाँका कर्मचारी, सञ्चालकको व्यवहार, कार्यशैली कस्तो छ भन्ने विषयमा जानकारी लिनुपर्छ । केटाकेटीहरूको स्वभाव, व्यवहार र संस्कार धेरै हदसम्म विद्यालयले दिने शिक्षा र त्यहाँको वातावरणले निर्धारण गर्छ। यो कुरालाई अभिभावकले राम्रोसँग बुझ्न जरुरी छ ।नेपालको शिक्षा प्रणाली उत्पादनमूलक छैन। यसबाट युवा बेरोजगार हुने क्रम दिनप्रतिदिन बढ्दो छ । यसलाई न्यूनीकरण गर्न विद्यालयको पठनपाठन प्रक्रियामा नै सुधार गर्नुपर्ने देखिन्छ। गुणस्तरीय शिक्षा आजको आवश्यकता हो। विद्यालयले यस विषयलाई आत्मसात् गरेनगरेको विषयमा अभिभावकले ध्यान दिन सके राम्रो विद्यालय छान्न मद्दत मिल्छ । यसका लागि विद्यालयले अतिरिक्त क्रियाकलापमा कत्तिको जोड दिएको छ, त्यसबारे जानकारी लिनु आवश्यक छ। पढाइलगायत खेलकुद, कला, प्रविधि, विज्ञान जस्ता विषय समेटिएको विद्यालय छान्नु उपयुक्त हुन्छ। सबै विद्यार्थीको पढ्ने क्षमता एकै नासको हुँदैन। कोही पढाइमा अब्बल हुन्छन् भने कोही खेलकुद त कोही कलाकारितामा। उनीहरूको रुचि र क्षमतालाई बुझेर अभिभावकले विद्यालयको छनोट गर्नुपर्छ। आफ्नो सन्तान पढाइमा अब्बल छन् भन्दैमा उनीहरूको रुचिविरुद्ध निर्णय गर्नु उचित हुँदैन। इच्छाविपरीतका विषय पढ्दा राम्रा विद्यार्थीले पनि परीक्षामा औसत स्थान हाँसिल गर्छन्। टोखामा बस्ने आकृति अधिकारी सानैदेखि पढाइमा अब्बल थिइन्। उनी भविष्यमा नर्सिङ पढ्न चाहन्थिन्। तर परिवारले डाक्टर पढ्न बाध्य गराएपछि उनको नतिजा खस्कियो । आजको आवश्यकता व्यावहारिक ज्ञान पनि हो। अभिभावकले विद्यालय छनोट गर्दा शिक्षाको व्यावहारिक पक्षलाई ध्यान दिन आवश्यक छ। रटेर पढिएको घोकन्ते विद्याले विद्यार्थीको परीक्षामा राम्रो अंक त आउँछ। तर उनीहरूलाई जीवनको परीक्षामा कुनै सफलता मिल्दैन। विद्यालय छान्दा त्यहाँ पढाउने शिक्षकहरू कत्तिको शिक्षित छन् भन्ने विषयमा जानकारी लिनुपर्छ। प्रायः विद्यालयले शैक्षिक सत्र सुरु भएको केही महिनासम्म बाहिरबाट शिक्षक मगाएरै भए पनि राम्रो अध्यापन गराउँछन्। त्यसपछि पुनः स्तरहीन पढाइ गराउने परिपाटी छ। विद्यालयको यस्तो चलाखीपूर्ण व्यवहारलाई अभिभावकले बुझ्नैपर्छ। प्रायः अभिभावक हल्लाको भरमा विद्यालय छान्छन्। जब कि विद्यालयको शैक्षिक प्रगति, विगतको नजितालाई मूल्यांकन गर्नु अत्यावश्यक छ। यसले विद्यालयको शैक्षिक योग्यतालाई प्रमाणित गर्छ। विद्यार्थीलाई शिक्षा प्रदान गर्न विद्यालय कति संवेदनशील छ। उसले आफ्ना जिम्मेवारी र योजना पूरा गर्दै लगेको छ कि छैन भन्ने विषयमा जानकारी लिन आवश्यक छ । अर्कोतर्फ विद्यालयको सुरक्षा, सेवासुविधा कत्तिको भरपर्दो छ भन्ने विषयमा निक्र्योल गर्नुपर्छ। कम्तीमा पनि विद्यार्थीले दिनको ६ घण्टा विद्यालयमा बिताउँछन्। यहाँ रहुन्जेल उनीहरूको सुरक्षाको पूर्ण जिम्मेवारी विद्यालय व्यवस्थापनकै हुन्छ। सुरक्षा प्रदान गर्न विद्यालय असमर्थ छ भने त्यस्तो ठाउँमा आफ्नो छोराछोरी नपढाएकै राम्रो हुनेछ । विद्यालय छनोट गर्नुअघि अभिभावक आफैंले उक्त विद्यालयको अवलोकन गर्न आवश्यक छ। विद्यालयको वातावरणलाई आफ्नै आँखाले नियालेपछि धेरै कुरा थाहा हुन्छ। विद्यालयको संस्कारबाट विद्यार्थी प्रभावित हुने भएकाले त्यहाँ काम गर्ने कर्मचारीको स्वभाव, सहयोगी भावना, अनुशासन केकस्तो छ, त्यसमा पनि ध्यान दिनुपर्छ । विद्यालय छान्नुअघि उक्त विद्यालयका दीर्घकालीन उद्देश्यहरूमा थाहा पाउनुपर्छ। कतिपय विद्यालय उद्देश्यविहीन हुन्छन्। यसले विद्यार्थीको भविष्यलाई कहीँ पुर्याउँदैन। त्यसैले विद्यार्थी भर्ना गर्नुअघि विद्यालयको भावी उद्देश्यबारे राम्ररी जानकारी राख्नुपर्छ । शैक्षिक प्रणाली, शिक्षक, विद्यालयको दीर्घकालीन योजना र गुणस्तरीय शिक्षालाई हेरेर अभिभावकले आफ्ना छोराछोरीका लागि राम्रो विद्यालय छनोट गर्न सक्छन्। तर प्रायः अभिभावक यी सब कुरामा ध्यान दिँदैनन्। भवनको संरचना, प्राविधिक सुविधा, अंग्रेजी विषयमा पढाइ हुने र महँगो फिस भएमा विद्यालयको पढाइ गुणस्तरीय हुने कुरामा विश्वास गर्छन्। यस्तो गर्नु भनेको आफ्नो सन्तानको भविष्यप्रति खेलवाड गर्नु हो । आजभोलि राम्रो विद्यालय छान्न निकै कठिन हुँदै गएको छ। विद्यालयबीचको प्रतिस्पर्धाले देखावटी शिक्षा प्रणाली लागू हुन थालेको छ, जहाँ किताबको संख्या थप्नेदेखि अनावश्यक क्रियाकलापमा विद्यार्थीलाई समावेश गरिन्छ। यसले विद्यार्थीको ज्ञान पढ्नेभन्दा पनि मानसिक तनाव बढाउने मात्र गर्छ। पढाइको गुणस्तरभन्दा विद्यालयको नाम र ब्रान्ड हेर्नु, छिमेकका छोराछोरी कस्तो विद्यालयमा पढेका छन् भन्ने कुरामा बढी ध्यान दिनु जस्ता कुरामा प्रायः अभिभावक केन्द्रित हुन्छन्। यस्तो प्रवृत्ति हटाउन आवश्यक छ ।"
कस्ता विद्यालय राम्रा ?,"विद्यार्थीलाई घोकेर वा निरन्तर पढाएर परीक्षामा उच्च अंक ल्याउन योग्य बनाउनु आजको आवश्यकता होइन, जुन औसत अभिभावकमा देखिन्छ। शैक्षिक सत्र हुरु हुन अझै तीन साता बाँकी छ। अभिभावकले नानीबाबुलाई विद्यालय भर्ना गर्ने विषयमा परामर्श लिन स्कुल भ्रमण सुरु गरिसकेका छन्। टोलैपिच्छे खुलेका बग्रेल्ती स्कुलका कारण उनीहरूलाई कुन स्कुल उपयुक्त र कुनचाहिँ अनुपयुक्त भन्ने खुट्याउनसमेत मुस्किल परिरहेको छ। स्मार्ट प्रविधिबाट पढाइ हुने र अन्तर्राष्ट्रिय स्तरको पाठ्यक्रमको फलो गर्ने महँगा स्कुलदेखि मध्यम शुल्क भएका विद्यालयको भीडमा अभिभावक रुमल्लिइरहेका छन्। भर्नाबारे परामर्शमा जुटेकामध्ये एकथरी अभिभावकको चाहना छ, महँगै शुल्क तिरेर भए पनि नानीबाबुलाई नामी स्कुलमा पढाउने। अर्काथरी अभिभावकको समूह पनि छन्, जसले बजारमा नाम चलेका र शुल्कका हिसाबले पनि मध्यम स्तरको संरचना भएको विद्यालयमा छोराछोरी भर्ना गर्ने योजना बनाएका छन्। त्योभन्दा पनि फरक सोचाइ राख्ने अभिभावक पनि हुन्छन्, उनीहरू स्कुलको पढाइ राम्रो छ वा छैन भन्दा पनि मेरो छोराछोरी सरकारी वा निजी कस्तो विद्यालयमा पढाउने भन्नेमा मात्र ध्यान दिन्छन्। अर्थात् सोसिअल प्रेस्टिजका लागि मात्र विद्यालय छान्छन्। यति हुँदाहुँदै पनि उनीहरूलाई विद्यालय छनोटमा त्यति सहज भने हुँदैन। सिकाइको साथमा संसार र सीप सिकाउने विद्यालय पनि पछिल्ला दिनमा अभिभावकको रोजाइमा पर्न थालेका छन्। अभिभावकको चाहना अनुसार स्कुल सञ्चालकहरूले पनि आफूहरूलाई परम्परागत पद्धतिभन्दा फरक तरिकाले प्रस्तुत गरिरहेका छन्। लगलनखेलमा रहेको सेन्ट मेरिज स्कुलमा छोरी भर्नाका लागि प्रवेश परीक्षा फारम भरेका रामकाजी श्रेष्ठले अन्य स्कुलमा पनि भर्ना गर्ने परामर्श गरिरहेका छन्। सकेसम्म राम्रै स्कुलमा नानी बाबु पढाउने अभिभावको चाहना हुन्छ। म पनि त्यस्तै अभिभावकमध्येकौ एक हुँ, धादिङ स्थायी घर भएका श्रेष्ठ भन्छन्, स्कुल त घरनजिकै पनि छन्। तर कुन राम्रो कुन नराम्रो छुट्याउनै कठिन छ। लगनखेलस्थित क्याम्पियन स्कुलका प्राचार्य रोशन भण्डारी विद्यार्थीलाई सिकाउनेभन्दा पनि रचनात्मक कसरी बनाउने र भविष्यका लागि सक्षम नागरिक बनाउने स्कुलमा विद्यार्थी भर्ना गराउनु उपयुक्त हुने सुझाव दिन्छन्। अझै पनि धेरै अभिभावकको चाहना नानीबाबुले जसरी भए पनि परीक्षामा उच्च अंक ल्याऊन् भन्ने छ। दिनरात घोकेर होस् वा विद्यालयमा नियमितबाहेक अतिरिक्त समयमा ट्युसन पढेर नै किन नहोस्, नतिजामा उनीहरू अब्बल रहून् भन्ने चाहना धेरै आमाबाबुको हुन्छ। तर अहिले समय अलि बदलिएको छ, अब छोराछोरीलाई पढाइ मात्र होइन, नैतिकवान् र चरित्रवान् बनाउनेतर्फ पनि अभिभावकको रुचि मोडिएको छ। समाजमा योग्य नागरिक भएर बस्ने हो भने पढाइको साथमा समाजका हरेक गतिविधिमा सक्रिय सहभागिता जनाउन यस्तो शिक्षाको जरुरत पर्ने उनीहरूको बुझाइ छ। विद्यार्थीलाई घोकेर वा निरन्तर पढाएर परीक्षामा उच्च अंक ल्याउन योग्य बनाउनु आजको आवश्यकता होइन, जुन आजको औसत अभिभावकमा देखिन्छ, क्याम्पियनका प्राचार्य भण्डारी भन्छन्, विद्यार्थीमा रचनात्मक क्षमताको विकास गराउन सक्ने हो पढाइमा मात्र होइन, हरेक क्षेत्रमा सक्षमता प्रस्तुत गर्न सक्छन्। समाजका रीतिरिवाज, परम्परा, संस्कृति तथा मौलिकता आदिका विषयमा पनि विद्यार्थीलाइ जानकारी गराउनुपर्छ भन्ने पक्षमा उभिन थालेका छन्, अभिभावकहरू र यस्तै स्कुलको खोजीमा लागेका छन् उनीहरू। कलंकीस्थित एडमार्क एकेडेमीका प्राचार्य शिव अधिकारी विद्यार्थीलाई महँगो स्कुलमा पढाउनेभन्दा पनि उनीहरूको होलिस्टिक डेभलपमेन्ट गराउने विद्यालयमा पढाउनु बेस हुने बताउँछन्। विद्यार्थीलाइ घोकाएर परीक्षामा राम्रो नतिजा ल्याउनलाई मात्र गुणस्तरीय शिक्षा भन्ने चलन छ। तर यो मानसिकता परिवर्तन गर्नुपर्ने बेला भएको छ, अधिकारी भन्छन्, विद्यार्थीलाई व्यावहारिक ज्ञान दिनु र नैतिकवान् नागरिक बनाउनु विद्यालयको कर्तव्य हो। विद्यालय छनोटका क्रममा अभिभावकले यस्ता विषयमा विशेष ध्यान दिनुपर्छ। अहिले विद्यालयको पहुँच नपुगेको गाउँ भेट्टाउन करिब असम्भव जस्तै छ। यस हिसाबले हेर्ने हो पछिल्ला दिनमा अभिभावक र विद्यार्थीका लागि कुन विद्यालयमा पढ्ने भन्ने छनोट गर्न प्रशस्त विकल्प पनि छन्। एकथरी अभिभावक सबैभन्दा पहिला राष्ट्रिय तथा अन्तर्राष्ट्रिय स्तरमा समेत ख्याति कमाएका विद्यालयमा आफ्ना नानीबाबु भर्ना गराउन कम्मर कसेर लाग्छन्। जहाँ शुल्क पनि महँगो नै हुन्छ, तैपनि उनीहरू जसरी पनि छोराछोरीलाई भर्ना गराउनेतर्फ मात्र केन्द्रित हुन्छन्। सरकारी कि निजी ? शिक्षा विभागले समेत विद्यालयलाई उनीहरूको भौतिक संरचना, विद्यार्थीलाई प्रदान गरेको सुविधा तथा शिक्षाको गुणस्तरका आधारमा कदेखि घ वर्गसम्म निर्धारण गरेको छ। मुलुकमा अहिले तारे होटलमा जस्तै सुविधा भएका निजी स्कुलदेखि सामान्य स्तरका सार्वजनिक विद्यालय पनि सञ्चालनमा छन्। धेरै जसो अभिभावकको चाहना छोराछोरीलाई निजी स्कुलमै पढाउने हुन्छ। गुणस्तरीय शिक्षाका हिसाबले होस् या सामाजिक प्रतिष्ठा उकास्नका लागि किन नहोस्, बिहानबेलुका मजदुरी गरेर गुजारा चलाउने अभिभावकको पनि पहिलो रोजाइ निजी स्कुल हुन्छ। सार्वजनिक शिक्षाको खस्किँदो स्तरका कारण पनि अभिभावकलाई यसतर्फ सोच्न बाध्य बनाएको थियो। किनकि पछिल्ला दिनमा एक छाक खाएर मात्र भए पनि छोराछोरीको शिक्षाप्रतिको चेतना अभिभावकमा ह्वात्तै बढेको छ। तर अभिभावकले छोराछोरी भर्ना गरिसकेपछि वर्षैभरि भोग्नुपर्ने समान समस्या बनेर आउँछ शुल्क संरचना। भर्ना गर्ने बेलामा गरिएका सहमतिविपरीत विद्यालय सञ्चालकहरूले परीक्षा, अतिरिक्त क्रियाकलाप, ट्युसन शुल्कलगायत शीर्षकमा थोपर्ने रकमका कारण अभिभावक सधैं प्रताडित हुन्छन्। यस्ता समस्यालाई शिक्षा मन्त्रालय तथा सरोकारवाला निकायले समेत समाधान गर्न सकेको छैन। यस्तो समस्या विशेष गरेर निजी शैक्षिक संस्थामा धेरै आउँछ। महँगो शुल्कका कारण छोराछोरी पढाउन सास्ती भोगिरहेका अभिभावकलाई अहिले सार्वजनिक (सरकारी वा सामुदायिक) विद्यालय पनि राम्रो विकल्प बनेका छन्। सरकारी भन्नेबित्तिकै नाक खुम्च्याउनुपर्ने अवस्थालाई अहिले राजधानीलगायत मुलुकबाहिरका समेत केही सामुदायिक विद्यालयले अन्त्य गरिदिएका छन्। अर्थात् नाम चलेका निजी शैक्षिक संस्थाभन्दा पनि धेरै विद्यार्थी यस्ता सामूदायिक विद्यालयले भर्ना गरिरहेका छन्। तथ्यांकमा विद्यालय शिक्षा मुलुकभर हाल कक्षा १ देखि १२ सम्म पढाइ हुने ३५ हजार पाँच सय विद्यालयहरू सञ्चालनमा छन्। त्यसबाहेक पाँच वर्ष उमेर पूरा नभएका विद्यार्थीलाई पढाउने उद्देश्यले स्थापना गरिएका हाल बाल विकास केन्द्र तथा पूर्वप्राथमिक तहका विद्यालयको संख्या ३६ हजार ९३ छन्। कुल विद्यालयमध्ये पाँच हजारको हाराहारीमा निजी स्कुल छन्। सञ्चालनमा रहेका विद्यालयमध्ये कक्षा १ देखि ५ सम्म पढाइ हुने विद्यालय सबैभन्दा धेरै ३४ हजार ७ सय ३६ छन्। कक्षा आठसम्म मात्र पढाइ हुने विद्यालय १५ हजार एक सय ७० र कक्षा नौको समेत पढाइ हुने विद्यालय ३४ हजार नौ सय ७० छन्। कक्षा ९ र १० को पढाइ हुने विद्यालय संख्या ९ हजार ८४ र कक्षा ११ तथा १२ को मात्र पढाइ हुने विद्यालयको संख्या तीन हजार ६ सय ७३ छ। कक्षा ९ देखि १२ सम्मको पढाइ हुने विद्यालय संख्या ९ हजार २ सय ७९ छ। शिक्षा मन्त्रालयको पछिल्लो तथ्यांकअनुसार पूर्वप्राथमिक तहमा ९ लाख ७३ हजार ४ सय १३ जना, प्राथमिक तहमा ४१ लाख ३५ हजार २ सय ५३ जना विद्यार्थी अध्ययनरत छन्। निम्न माध्यमिक तहमा १८ लाख ५९ हजार तीन सय ५९ जना, माध्यमिक तहमा ९ लाख ५८ हजार ५ सय २ तथा माध्यमिक तहमा ४ लाख २९ हजार ८४ जना विद्यार्थी अध्ययनरत छन्। सानदार सामुदायिक विद्यालय सबल छ पोखरा नयाँ प्रविधि, विदेशी पाठ्यक्रम मन्टेसोरीका चार क्षेत्र उत्कृष्टताका आधार सीपसँगै संस्कार"
मोटरसाइकलसहित तीनजना पक्राउ,"धादिङ : मोटरसाइकल चोरी गरी समूहलाई धादिङ प्रहरीले पक्राउ गरेको छ। शनिबार साँझ ५ बजे धादिङको धुनीबेशी नगरपालिका ५ स्थित प्रभात अर्यालको आँगनमा राखेको वा ७२ प ९५९८ नम्बरको बाइक हराएको उजुरी परेलगत्तै खोजी गर्ने क्रममा थप २ वटा मोटरसाइकलसहित ३ जनालाई पक्राउ गरिएको जिल्ला प्रहरी कार्यलय धादिङका प्रमुख एसपी राजकुमार बैदवारले जानकारी दिए। बाइकसहित पक्राउ पर्नेमा नुवाकोट किस्पाङ गाउँपालिका ३ बस्ने किप्पा तामाङ, संजय लामा र धादिङ खनियाबास गाउँपालिका५ का घन बहादुर गुरुङ रहेका छन्। उनीहरुको साथबाट बा ७२ प ९५९८ नम्वरको २२० सिसि पल्सर, बा ९० प ३३६० नम्बरको यामाहा आर १५ र बा ८५ प ११६९ नम्वरको २०० सिसि पल्सर एन एस बाइक चाबी, हेण्डिल लक फुटाएको अवस्थामा बरामद गरिएको छ । बरामद भएका मध्ये बा ८५ प ११६९ नम्बर मोटरसाइकल नुवाकोट शिवपुरी गाउँपालिका ४ का रुपेश बुढाथोकीको रहेको र उक्त मोटरसाइकल गत चैत ८ गते काठमाडौं गोंगवुबाट चोरी भएको खुल्न आएको जिल्ला प्रहरी कार्यलय धादिङका सूचना अधिकारी डीएसपी प्रकाश विष्टले जानकारी दिए। उनले भने, 'पक्राउ परेकाको समूहमा अरु पनि संलग्न रहेको अनुसन्धानबाट खुल्न आएकाले ति व्यक्तिको खोजीका लागि प्रहरी परिचालन भइसकेको छ।' बाइक हराएको सूचना पाउने वित्तिकै खोजीका लागि प्रहरी खटिएको र प्रहरीले बाइक चोरी गर्ने गिरोहलाई नै पक्राउ गर्न सफल भएको हो। हराएको बाइक खोजी गर्दै जाँदा शंकास्पद अवस्थामा तीन युवालाई भेटेपछि सोधपुछको क्रममा बाइकको काजगपत्र नभएपछि उनीहरुको शंकाको घेरामा तानिएका थिए। प्रहरी प्रमुख बैदवारले भने, 'पक्राउ परेकाहरु उपत्यकाबाट पटकपटक बाइक चोरीमा संलग्न भएका हुन्, उपत्यकामा चोरी गरेर बाहिर जिल्लामा बिक्री गर्ने र बाहिर जिल्लाबाट उपत्यकामा बिक्री गर्ने गरेको प्रारम्भिक अनुसन्धानबाट खुलेको छ। पक्राउ पश्चात आइतबार राति उनीहरुको काठमाडौंस्थित डेरामा समेत छापा मारिएको भएपनि थप केही फेला नपरेको बैदवारले जानकारी दिए। पक्राउ परेकालाई जिल्ला अदातलबाट ५ दिनको म्याद थप गरी थप अनुसन्धान भइरहेको जिल्ला प्रहरी कार्यलय धादिङले जानकारी दिएको छ।"
मिसले पाइपले हिर्काउँदा घाइते,"तानसेन : मिसको कुटाइबाट घाइते ८ वर्षीय राजु बुढाथोकी अस्पताल भर्ना भएका छन्। गुल्मी रेसुंगा९ मा बस्दै आएका उनी उपल्लो तम्घास माविमा यूकेजीमा अध्ययनरत छन्। उनलाई शिक्षिका सावित्रा आचार्यले चैत ४ गते कुटपिट गरेकी हुन्। कक्षामा प्रश्नको उत्तर दिन नसकेपछि मिसले पाइपले टाउकोमा हानेको राजुले बताए। उनलाई सुरुमा आईसीयूमा राखी उपचार गरिएको थियो। उनी पाँच दिनदेखि लुम्बिनी मेडिकल कलेज तानसेन प्रभासमा उपचाररत छन्। गुल्मी जिल्ला अस्पतालमा उपचार हुन नसकेपछि तानसेन ल्याइएको थियो। उनकी आमा कविताका अनुसार विद्यालयबाट घर आउँदा छोराको टाउको सुन्निएको थियो। राजु आफूले बान्ता गरेको बताएका थिए। तत्काल प्रधानाध्यापक रामहरि पन्थीलाई घटनाबारे जानकारी गराएर घाइतेलाई जिल्ला अस्पतालमा भर्ना गरिएको थियो। जिल्ला अस्पताल तम्घासमा उपचार हुन नसकेपछि पाल्पा ल्याइएको कविताले सुनाइन्। प्रधानाध्यापक पन्थीले घटना लुकाउन अभिभावकलाई दबाब दिएका थिए। छोरोको उपचार खर्चसमेत नदिने बताएको दुखेसो उनले पत्रकारसामु गरिन्। आइतबार सुरु वार्षिक परीक्षा दिन राजु वञ्चित भएका छन्। अरूको उक्साहटमा घटनालाई ठूलो बनाउन खोजिएको दाबी प्रधानाध्यापकले गरे। बच्चा कुटाइबाट नभई म्यानेन्जाइटिसका कारण बिरामी भएको हो, उनले भने, अस्पतालको खर्च मिलाउने कुरा भएको छ। कविताले रकम माग नगरेको र बच्चाको वार्षिक परीक्षा पछि दिलाइने उनले बताए। पिटाइकै कारण बालक अस्पताल भर्ना भएको प्रमाणित भए शिक्षिकालाई कारबाही गर्ने प्रतिबद्धता उनले जनाए। कविताका श्रीमान् उमेशले आठ वर्षअघि छोरो नपाएको भन्दै दोस्रो विवाह गरेका छन्। छोरो जन्मिएपछि आफ्नो नभएको भन्दै श्रीमतीलाई घरनिकाला गरे। घरबारविहीन भएपछि उनले तम्घासमा मजदुरी गरेर छोरा पढाउँदै आएकी छन्। संवेदनशील अंगमा कुट्दा समस्या देखिएको उपचारमा संलग्न डा प्राप्ति श्रेष्ठले बताइन्। अनुशासन कायम गर्ने बहानामा टाउकोमा कुट्नु राम्रो होइन, उनले भनिन्। बालकमा म्यानेन्जाइटिस देखिएको उनले पुष्टि गरिन्।"
मन्त्रीले केन्द्राध्यक्षलाई भने  तिमीलाई हेडमास्टर कसले बनायो ?,"जनकपुरधाम : परीक्षा अनुगमनका क्रममा प्रदेश२ का सामाजिक विकासमन्त्री नवलकिशोर साहले केन्द्राध्यक्ष र शिक्षकलाई हप्कीदप्की गरेका छन्। मन्त्रीको यो कदमलाई अपमानको संज्ञा दिँदै शिक्षक आन्दोलित भएका छन्। माध्यमिक शिक्षा परीक्षा (एसईई)को पहिलो दिन आइतबार बिहान ९ बजे मन्त्री साह जनकपुरको सरस्वती नमुना मावि पुगेका थिए। शिक्षक शंकरकुमार दासलाई कार्डबिना देखेपछि मन्त्रीले केन्द्राध्यक्ष सत्यनारायण मण्डल बोलाएर परीक्षा हलबाट बाहिर निकाल्न निर्देशन दिए। मन्त्रीले दासलाई परिचयपत्रमा फोटो किन नटाँसेको भनी प्रश्न गरेका थिए। केन्द्राध्यक्ष मण्डलले उनी आफ्नै विद्यालयको शिक्षक रहेको जवाफ फर्काएका थिए। त्यसपछि मन्त्रीले आफूलाई गाली गरेको मण्डलले सुनाए। तिमी खत्तम हेडमास्टर रहेछौं। तिमीलाई हेडमास्टर कसले बनायो ? कसले केन्द्राध्यक्ष बनायो? , मन्त्रीको भनाइ उद्धृत गर्दै उनले भने, तिम्रो कुनै काम छैन। सस्पेन्ड गरिदिन्छु। मन्त्रीले फोटोबिनाको परिचयपत्र बोकेका निरीक्षक बेचन रामलाई भेटाए। राम पनि सोही विद्यालयका शिक्षक हुन्। मन्त्रीले सोधे, फोटो किन नटाँसेको ? मन्त्रीले भोलिदेखि परिचयपत्रमा फोटो टाँसेर आउन निर्देशन दिए। फोटोबिनाको परिचयपत्र बोकी परीक्षामा निरीक्षक बनेका शिक्षकलाई किन यस्तो गरेको भनेर प्रश्न सोधेको मन्त्री साहले स्वीकार गरे। मैले परीक्षालाई मर्यादित बनाउन र परीक्षामा कडाइ गर्न शिक्षकको परिचयपत्र खोजेको थिएँ, उनले भने। ४ सय १० परीक्षार्थी रहेको सरस्वती मावि केन्द्रमा आइतबार ४ सय ८ जना सहभागी भए। प्रत्येक कोठामा चार जना घुम्ती र केन्द्राध्यक्ष गरी २३ जना गार्ड खटिएका थिए। शंकर दास, सीमाकुमारी कर्ण, विनिता यादव र बेचन राम चार निरीक्षक परिचयपत्रमा फोटो नटाँसी परीक्षा हलमा थिए। उनीहरू ढिला गरी परीक्षा केन्द्रमा पुगेकाले फोटो टाँस्न ढिलाइ भएको केन्द्राध्यक्ष मण्डलले बताए। शिक्षकद्वारा राजीनामा माग नेपाल शिक्षक संघले मन्त्री साहको राजीनामा मागेको छ। संघले विद्यालयमै पत्रकार सम्मेलन गरी मन्त्री साहले शिक्षकको अपमान गरेको आरोप लगाएको छ। संघका प्रदेश २ अध्यक्ष मेघनाथ यादवले केन्द्राध्यक्ष र शिक्षकको अपमान गर्ने मन्त्रीले पदबाट राजीनामा दिनुपर्ने बताए। मन्त्रीबाट जिल्लाभरिका ११ हजार २ सय ८५ परीक्षार्थीको भविष्यसँग खेलवाड भएको छ, उनले भने। मन्त्री साहलाई कारबाही नगरे आन्दोलनमा उत्रिने शिक्षक संघका धनुषा अध्यक्ष राम सिनेही यादवद्वारा जारी प्रेस विज्ञप्तिमा उल्लेख छ। शिक्षा विकास निर्देशनालय प्रदेश २ जनकपुरधामका निर्देशक रमाकान्त शर्माले मन्त्री साहले परीक्षालाई मर्यादित बनाउन प्रयास गरेको बताए। मन्त्रीज्यूले त्यसअघि दुइटा परीक्षा केन्द्रमा अनुगमन गर्नुभयो, उनले भने, दुवै केन्द्रमा उहाँले परीक्षा मर्यादित बनाएकोमा केन्द्राध्यक्षलाई धन्यवाद दिनुभयो। तर, विवाद भएको केन्द्रमा परीक्षा मर्यादित रूपमा सञ्चालन भएको नदेखेर उहाँले केन्द्राध्यक्षसँग चासो लिनुभएको मात्र हो।"
९ महिनामा ४१ गैंडा मरे,"चितवन : दुर्लभ मानिएको एक सिङ्गे गैडा मर्ने क्रम बढेको छ। चालु आर्थिक वर्षको नौ महिनामा चितवनमा ४१ वटा गैंडा मरेका छन्। साउनयता चितवन राष्ट्रिय निकुञ्जमा ३९ र डिभिजन वन कार्यालय भरतपुरको कार्यक्षेत्रमा २ गैंडा मरेका छन्। प्राकृतिक तथा कालगतिले गैंडा मरेका हुन्। मरेका गैंडामा एकदेखि दश वर्षका सातवटा, बीस वर्षसम्मका पाँच, ३० वर्षसम्मका सात र ३० वर्षभन्दामाथिका ५ वटा गैंडा छन्। सत्रवटाको मरेपछि कंकाल मात्रै फेला परेको थियो। प्राकृतिक कारणबाट गैंडा मर्ने क्रम बढेकोमा संरक्षणकर्मीले चिन्ता ब्यक्त गरेका छन्। प्राकृतिक कारणले गैंडा मरेपनि त्यसको कारण पत्ता लागेको छैन। गत वर्ष २६ गैंडा प्राकृतिक कारणले मरेका थिए। कतिपय गैंडा आपसमा जुधेर पनि मर्ने गरेका छन्। पोथीसँगको संसर्गका बेला भाले जुध्ने गर्छन्। केही गोही र साना बच्चा बाघको आक्रमणमा परेर मर्छन्। यो वर्ष गैंडा मर्नुको मुख्य कारण बासस्थान र बाढीलाई मानिएको छ। घाँसै मैदानको व्यवस्थापन र तालतलैया कम हुनु पनि कारण भएको निकुञ्जका प्रमुख संरक्षण अधिकृत बेदकुमार ढकालले बताए। गैंडा धेरै भएको स्थानमा जुध्ने खतरा बढी हुन्छ। बासस्थान र बाढीले बढी मरे भन्ने लागेको छ, ढकालले भने। चोरी शिकारीबाट गैंडा जोगाए पनि प्राकृतिक कारणले मर्ने क्रम बढेको छ। धेरै गैंडा मर्न थालेपछि अनुसन्धान थालिएको छ। पानीको गुणस्तरीयताको समेत परीक्षण गरिएको छ। मरेका गैंडाको अंगसमेत परीक्षणका लागि लगिएको छ। राष्ट्रिय निकुञ्ज तथा वन्यजन्तु संरक्षण विभागले अनुसन्धान थालेको हो। गंैडा मरेको बारेको अनुसन्धान भइरहेको छ, निकुञ्जका सूचना अधिकारी गोपाल घिमिरेले भने, प्राकृतिक नै भए पनि धेरै मरेकाले चिन्ता बढेको हो। गत वर्ष राप्ती र नारायणी नदीमा आएको बाढीले बगाएको ११ वटा गैंडा उद्धार गरिएको थियो। बाढीबाट बगाएका नौवटा भारतबाट र एउटा त्रिवेणीबाट उद्धार गरिएको थियो। बाढीका कारण त्यसबेला चारवटा गैंडा मरेका थिए। निकुञ्जको तथ्यांकअनुसार सन् २०१४ देखि सन् २०१७ को चार वर्षको अवधिमा ६१ वटा गैंडा प्राकृतिक कारणले मरेका थिए। २०५८ सालमा चोरी शिकारीबाट ३७ वटा गैंडा मारिएको थियो। २०७३ सालपछि चोरी शिकारीबाट गैंडा मरेका छैनन्। सन् २०१५ मा गरिएको गणना अनुसार नेपालमा ६४५ गैंडा छन्। तीमध्ये ६ सय पाँच चितवन राष्ट्रिय निकुञ्जमा छन्। सेफ्टी ट्याङकी खस्यो गैंडा होटलको सेफ्टी ट्याङकीमा खसेर एउटा गैंडा मरेको छ। भरतपुर महानगरपालिका२३ स्थित टाईगर ल्याण्ड होटलको सेफ्टी ट्याङकीमा करिब २० वर्षको पोथी गैंडा मरेको हो। सेफ्टी ट्याङ्कीको ढकनी कमजोर भएका कारण गैंडा खसेको हो। गैंडा मरेको घटनाको अनुसन्धान भइरहेको निकुञ्जका प्रमुख संरक्षण अधिकृत ढकालले बताए। चितवन राष्ट्रिय निकुञ्जबाट निस्किएको गैंडा बिहान साढे चार बजे सेफ्टी ट्याङकीमा खसेको थियो।"
दाइले सलाई खेल्दा जलेर बहिनीको मृत्यु,"दाङ : दाङमा आगोमा परी एक बालिकाको ज्यान गएको छ। राप्ती गाउपालिका१ बगाह सोतीका हिमाल रानाको १ महिनाकी छोरी संगिताको आगोले जली ज्यान गएको हो । घरमा हिमालका ३ वर्षीय छोरा अमितले सलाई कोरी खेल्नेक्रममा सुतिरहेकी संगिताको कपडामा आगो सल्किएर बालिकाको मृत्यु भएको प्रहरीले जनाएको छ । आगोले जली परि गम्भिर घाइते भएकी बालिकाको उपचारको क्रममा गएराति बुटवल प्रादेशिक अस्पतालमा मृत्यु भएको जिल्ला प्रहरी कार्यलय दाङले जनाएको छ । यता गएराति नै विद्युतको तार सट हुँदा बंगलाचुली गाँउपालिका८ झिम्डीका फनादर घर्तीको घर पूर्णरुपमा जलेर नष्ट भएको छ ।आगलागीबाट घरमा रहेका अन्नपात, कपडा जलेर नष्ट भएको छ ।"
"नयाँ प्रविधि, विदेशी पाठ्यक्रम","जापानको मियागी विश्वविद्यालयले बनाएको कार्यक्रम नेपालका स्कुलमा । जापानले ल्याएको नयाँ कार्यक्रम नेपालमा पनि सुरु भएको छ। कुनै समस्या आइपरेमा कसरी समाधान गर्ने, विद्यार्थीहरूलाई सिर्जनशील एवं परिश्रमी कसरी बनाउने र सिकाइमा रुचि जगाउन के गर्ने भन्ने विषयमा जापानको मियागी विश्वविद्यालयले बनाएको एउटा कार्यक्रम पहिलो पटक जापान र नेपालका तीन विद्यालयमा सुरु गरिएको छ। कार्यक्रम लागु गर्ने विद्यालयहरूमा लगनखेलस्थित यशोधरा बौद्ध माध्यमिक विद्यालय, बालकुमारीमा रहेको हिन्दू विद्यापीठ र धापाखेलको जल्पा माध्यमिक विद्यालय छन्। कार्यक्रममा प्रत्यक्ष संलग्न रहेर काम गरिरहेका तथा कार्यक्रमका संयोजक राजु महर्जनका अनुसार जापानले विकसित र विकासोन्मुख मुलुकका बालबालिकाका सिकाइमा केकस्तो अन्तर छ भन्ने विषयमा गरिएको अध्ययन पनि हो। यो अध्ययन तीन वर्षसम्म चल्नेछ। महर्जनका अनुसार बालबालिकाले कार्यक्रममार्फत रोबोटबाट कसरी समस्या समाधान गर्ने भनेर कुरा बुझ्नेछन्। रोबोट पूर्ण रूपमा सञ्चालनमा आउन बालबालिका आफैंले कम्प्युटरमा कार्यक्रम बनाएर राख्नुपर्ने हुन्छ । बालबालिकाले बनाएका तिनै कार्यक्रम एउटा सानो डाटामार्फत रोबोटमा सारिन्छ। त्यसपछि कार्यक्रमअनुसार नै रोबोट चल्न थाल्छ। जबसम्म विद्यार्थीले कार्यक्रम ठीकसँग बनाउन सक्दैनन््, तबसम्म रोबोटले काम गर्दैन, महर्जनले भने, त्यसले बालबालिकामा तार्किक रूपमा सोच्ने क्षमताको विकास हुन्छ । एउटा रोबोट सञ्चालनका लागी चिप्स, गुडाउन मोटोर, प्रोग्रामिङ, जोड्नलाई ब्लकलगायत सामग्री चाहिन्छ। त्यसमा बत्ती, सेन्सरलगायत जोडन सकिन्छ। यही प्रविधि लगनखेलको यशोधरा बौद्ध माविमा गरिएको छ। विद्यालयकी प्रधानाध्यापक रमिला शाक्यका अनुसार रोबोटबाट अध्ययन गर्न पाउँदा बालबालिका एकदमै उत्साहित छन्। हाल सात कक्षाका बालबालिकालाई मात्रै सिकाइएको भए पनि नयाँ शैक्षिक सत्रदेखि ३ कक्षादेखि नै लागू गर्ने जनाइन्। सबै बालबालिकाले रोबोटबाट अध्ययन गर्न रुचाएको उनको भनाइ छ। शाक्यले भनिन्, रोबोटबाट सिकाइमा सबैभन्दा चुनौती (कार्यक्रम) प्रोग्रामिङ गर्न हुन्छ । जबसम्म बालबालिकाले कार्यक्रम मिलाउँदैनन्, रोबोटले उल्टो काम गर्छ। रोबोटलाई हिँडाउने हो कि, नचाउने हो, कार्यक्रमबाट नै तय गर्न सकिन्छ। पाँच मिनेट या १० मिनेट कति हिँडाउने, कति बेर नचाउने, कुन दिशा घुमाउने सबै प्रोग्रमिङबाट नै गरिने उनले बताइन्। जब बालबालिकाले प्रोग्रामिङ मिलाउन सक्दैनन्, रोबोटले काम गर्दैन । त्यसैले यस रोबोटलाई पूर्ण सञ्चालनमा ल्याउन एकदमै घोत्लिएर, तार्किक तथा सृजनात्यमक रूपमा बालबालिकाले प्रोग्रामिङ बनाउने गरेको उनको भनाइ छ। रोबोटमा जोडिएका सेन्सरले काम गर्छ। विभिन्न आकारप्रकार पनि दिन सकिन्छ। आफूले चाहेअनुसार रोबोटलाई काम गराउन सकिन्छ। बालबालिका घण्टौंसम्म रोबोटलाई सक्रिय रूपमा काम गराउन प्रयास गरिरहन्छन्। यसले बालबालिकामा ध्यानपूर्वक समस्या समाधान गर्ने बानीको विकास भएको शाक्यले बताइन्। यसले कालान्तरमा बालबालिका अन्वेषणमा लाग्न सक्ने उनको आशा छ। भनिन्, ६ वटा समूहले ६ तरिकाले नै कार्यक्रम बनाए । यशोधरा बौद्ध मावि ०१३ सालमा स्थापना भएको थियो। सानदार सामुदायिक विद्यालय सबल छ पोखरा ललितपुरको च्यासलमा रहेको श्रमिक शान्ति विद्यालय ललितपुरको अर्को उत्कृष्ट विद्यालयमा पर्छ। विद्यालयका प्रधानाध्यापक सानुलाल व्यञ्जनकारका अनुसार यहाँका बालबालिका ६९५ जीपीएमा पास भएका छन्। ०१२ सालमा स्थापित विद्यालयमा बालबालिकालाई प्रविधिमैत्री बनाउन विभिन्न खालका कार्यक्रम ल्याइने गरिएको छ। शिक्षकले अध्ययन गराउने सिलसिलामा चाहिए जति शैक्षिक सामग्री उपलब्ध गराउँदै आएको बताए। यसले बालबालिकालाई स्पष्ट रूपमा बुझन सक्ने क्षमताको विकास गर्ने उनको बुझाइ छ। बालबालिकालाई कम्प्युटर, प्राजेक्टरका माध्यमबाट नयाँ कुरा सिकाउने, बालबालिका र शिक्षकका सम्पूर्ण गतिविधि रेकर्ड हुने गरेको पनि बताए। विद्यार्थीलाई केकसरी पढे, कक्षाकोठाको गतिविधि हेर्न सीसी क्यामेरा जडान गरिएको छ, व्यन्जनकार भन्छन्, शिक्षकको सम्पूर्ण गतिविधि पनि रेकर्ड गर्छौं । सामुदायिक विद्यालयले जस्तै निजी विद्यालयले पनि नयाँनयाँ प्रविधि भित्र्याएर बालबालिकाको शैक्षिक क्षेत्रमा नयाँ आयाम थपेका छन्। त्यसमध्येको एक हो भक्तपुरको गुन्डुमा स्थापना भएको काठमाडौं वल्र्ड स्कुल। यसले अन्तर्राष्ट्रिय स्तरको अध्ययनअध्यापन गराउँदै आएको दाबी गरेको छ। करिब १४ सय विद्यार्थी क्षमता रहेको विद्यालयमै बस्न पाउने व्यवस्था पनि छ। ५५ रोपनी जग्गामा फैलिएको विद्यालयका बालबालिकालाई हरियाली एवं शान्त वातावरणमा बस्न पाउने सुविधा छ। विद्यालयका प्रमुख कार्यकारी राजेन्दै घिसिङले भने, वल्र्ड क्लासका भौतिक संरचना छन्। बालबालिकालाई कुनै पनि कार्यमा प्रत्यक्ष सक्रिय गराई सृजनात्मक एवं प्रभावकारी शिक्षा दिइन्छ। उनीहरूलाई अनुसन्धान, अनुभवका आधारमा उत्तरदायी बनाई समस्या समाधान खोज्ने सिकाइन्छ। समाजप्रति कसरी उतरदायी बन्ने बालबालिकालाई सिकाउनुका साथै उनीहरूलाई ताजा, स्वस्थ र गुणस्तरीय खानाका लागि पाँचतारे होटलको सेफको पनि व्यवस्था गरिएको छ। ललितपुरको खुमालटारमा सन् २००६ मा स्थापना भएको युलेन्स स्कुलले पनि बालबालिकालाई फरक वातावरण दिएको छ। उसले धेरै विषेशता भएको र सन्तुलित पाठ्यक्रम समावेश गरेको जनाएको छ। बालबालिकालाई आफ्नै अनुभवमा सिक्ने वातावरण दिएको दाबी गरेको छ भने समुहमा मिलेर एकआपसको सहयोगमा समस्याका समाधान गर्न सिकाइन्छ। अंग्रेजी र नेपाली दुवै भाषालाई उत्तिकै प्राथमिकताका साथ सिकाउँदै आएको विद्यालयको भनाइ छ । कक्षाकोठामा सिकाइका प्रशस्त माध्यम राखिन्छ। र डिजिटल टेक्नोलोजीलाई ह्यान्डल गर्न पनि सिकाइन्छ। बालबालिकालाई गणित पढाउँदा पनि प्रयोगात्मक रूपमा सिकाईन्छ। शारीरीक तथा नैतिक शिक्षाको महत्त्व बुझाउनुका साथै कसरी तन्दुरुस्त रहने कुरा पनि सिकाइन्छ । धापाखेलकै अर्को जेम्स स्कुलले आफूसँग आधुनिक शैक्षिक भवन रहेको दाबी गरेको छ । कन्फेरेन्स हल, ल्याब, उत्कृष्ट कक्षाकोठा, पर्याप्त खेल्ने ठाउँ पनि छ। बालबालिकाका अतिरिक्त क्रियाकलापबाट कसरी सिकाउने त्यसलाई ध्यान दिनुका साथै अन्तर्राष्ट्रिय स्तरको विद्यालय बन्न लक्ष्य लिएको यो विद्यालयले बालबालिकालाई शान्तिपूर्ण वातावरणमा उत्कृष्ट गुणस्तरको शिक्षा दिँदै आएको बताएको छ। सातदोबाटो खुमलटारमा रहेको प्रिमियर इन्टरनेसनल स्कुलले आफ्ना बालबालिकालाई ग्लोबल सिटिजनका रूपमा विकास गर्ने लक्ष्यका साथ अगाडि बढेको छ। सबै विद्यालयमा नेपाल सरकारले लागू गरेको पाठ्यक्रमअन्तर्गत पढाइ भइरहे पनि नयाँनयाँ प्रविधि भित्र्याउँदै गएको जिल्ला शिक्षा इकाइ ललितपुरका प्रमुख गुणराज पोखरेलले जनाए।"
मन्टेसोरीका चार क्षेत्र,"बालबालिकाहरूले विकासमा विभिन्न चरण पार गर्दै जान्छन्। र यी तयारीका अवस्था उनीहरूका लागि अति उपयोगी हुन्छन्। वयस्कको तुलनामा साना बालबालिकाले लगभग हरेक कुरा तुरुन्तै सिक्छन्। कुनै पनि कार्य गर्नु नै सिक्नु हो । सिकाइका लागि बालबालिकाले कुनै न कुनै कार्य गर्नु जरुरी छ । सिक्ने तरिका बालबालिका आफैंले रोज्न पाउने र रोजाइअनुसारको सिकाइ नै मन्टेसोरीको अभिप्राय हो । डा मारिया मन्टेसोरीले आफ्नो पहिचान विश्वसामु राख्नुपूर्व एउटा छुट्टै पृष्ठभूमिलाई अपनाएकी थिइन्। इटालीमा जन्मेकी मारिया औषधि विज्ञानकी छात्रा थिइन्। आफ्नो सैद्धान्तिक शिक्षालाई व्यावहारिकतामा प्रस्तुत गर्दा उनले विशेष क्षमता भएका मानिसलाई उपचार गर्ने केन्द्रमा काम गर्थिन्। र विशेषतः उनले मानसिक रूपमा पढ्नलेख्न समस्या भएका बालबालिकासँग काम गर्थिन्। बालबालिकाहरूले विकासमा विभिन्न चरण पार गर्दै जान्छन्। र यी तयारीका अवस्था बालबालिकाहरूको सिकाइका लागि अति उपयोगी एवं महत्त्वपूर्ण हुन्छन्। अहिले संसारभर धेरै मन्टेसोरी विद्यालय छन्। मन्टेसोरीका शिक्षक कहिल्यै पनि बालबालिकाहरूको खेलमा सच्याउने एवम् हस्तक्षेप गर्दैनन्। सामान्यतया बालबालिकाहरूले विकासका विभिन्न चरण पार गर्दै जान्छन्। र ती तयारीका अवस्था बलबालिकाको सिकाइका लागि अति उपयोगी एवं महत्त्वपूर्ण हुन्छन्। तसर्थ मारिया मन्टेसोरीले यो शिक्षण विधिलाई चार क्षेत्र व्यावहरिक जीवन, प्रज्ञात्मक क्षेत्र, गणित र भाषामा विभाजित गरिन्। मनोविज्ञ तथा शिक्षाविद् डाजेरोम बुनर सिकाइका सिद्धान्तमा विद्यार्थीको अन्तज्र्ञानात्मक योग्यतालाई महत्त्व दिँदै त्यसको विकास गर्नुपर्नेमा जोड दिन्छन्। अनि विषयवस्तुलाई कक्षाअनुसार भाग लगाउने चलनको विरोध गर्छन्। तसर्थ उनी शिक्षकलाई केन्द्रबिन्दुमा राखेर शिक्षण सिकाइ प्रभावकारी हुनेमा जोड दिन्छन्। शिक्षकलाई नै शिक्षण प्रक्रियाको मुख्य साधनका रूपमा स्वीकार गर्नु फलदायी हुनेछ । शिक्षक ज्ञानदाता मात्र नभएर जीवन आदर्श पनि हुन्। त्यसैले पूर्वबाल्य अवस्था जीवनको धेरै नाजुक र महत्त्वपूर्ण अवस्था हो, जहाँ जीवनको जग बसाल्ने काम हुन्छ । बालबालिकाहरूको सिक्न चाहने प्राकृतिक इच्छालाई प्रोत्साहन दिएर जीवनपर्यन्त सिक्न प्रेरित गराउनुपर्छ । शिक्षकले बालबालिकाहरूलाई मूल्यांकन गरी उनीहरूको उमेरअनुसारको खेल्ने कुरा दिनुपर्छ र बालकले सही तरिकाले खेल्यो भने त्यसका लागि समय रहन्छ अर्थात् यस्ता शिक्षण विधिले मन्टेसोरी शिक्षामा सकारात्मक प्रभाव पारेका छन्। सेन्ट जेभिएरले भनेका छन्, एउटा बालक जन्मेदेखि १० वर्षसम्मका लागि दिनुहोस् । म उसलाई सम्पूर्ण बाँकी जीवनका लागि तयार गरिदिनेछु । बालबालिकाहरूको सुरुका वर्षहरूलाई निर्माण अवधि पनि भन्ने गरिन्छ, जुन बेला नैतिक मूल्य र मान्यताका साथै सामाजिकतको आधारशीला तयार हुने गर्दछ । पूर्वबाल्यावस्थाको बेला बालबालिका लडीबुडी गर्न, हिँड्न, उफ्रन लात्ताले हान्न मन पराउँछन्। कुनै संगीत सुनेपछि ताल मिलाएर नाच्न खोज्छन्। साथै यस उमेर समूहका बालबालिका आत्मकेन्द्रित हुन्छन् र काम सघाउन मन पराउँछन्। शिक्षण सिकाइको पद्धतिमा खेल एउटा महत्त्वपूर्ण पाटो हो । खेलद्वारा बालबालिकाले आफ्नो र आफ्नो वरपर संसारको बारेमा सिक्छन्। र अरूसँग सम्बन्ध विकास गर्न खेलले सहायता गर्छ । खेल बालबालिकाको शारीरिक भावनात्मक सामाजिक र बौद्धिक विकासका लागि आवश्यक छ । खेलद्वारा बालबालिकाले भाषा, कारण र प्रभावको सोचाइ, समायोजन हुने क्षमता, समस्या समाधानको क्षमता र सिर्जनात्मक क्षमताको विकास गर्छन्। खेल एउटा प्राकृतिक तरिका पनि हो । खेलका माध्यमबाट उनीहरूले वस्तुहरूलाई कसरी चलाउने भनी सिक्न र तिनीहरूले कसरी काम गर्छन् भनी बुझ्न सुरु गर्छन्। खेलबाट बालबालिकाहरू पालो पर्खेर, नियमहरू पालना गरेर समूहमा काम गरेर र आफ्नो आबेगलाई नियन्त्रण गरेर समाजिक तवरले विकसित हुन्छन्। हाम्रो विद्यालयको वर्तमान पाठ्यक्रम, पाठ्पुस्तक, सिकारुको योग्यता, धारण गर्ने क्षमता मेल नखान बढी खोजेको परिप्रेक्ष्यमा अन्य विकसित मुलुकमा भने सम्बन्धित पाठ्यक्रम त्यस्ता विषय विशेषज्ञलाई नै सम्मिलित गराएर तयार गरिन्छ । वास्तवमा ज्ञानको कुनै पनि क्षेत्रमा त्यससँग सम्बन्धित व्यक्ति मनोवैज्ञानिक मिलेर मात्रै केकति कुन तहमा कसरी सिकाइनुपर्छ भन्ने कुरा गर्न सक्छन्। सिकाइ सहज तरिकाले सिक्न सक्नु र भोलि यही सिकाइले बालबालिकाका हरेक दैनिकीमा सहजता ल्याउनु नै मन्टेसोरी पद्धतिको सार्थकता हो । जिन पियाजेले बालबालिकाको बौद्धिक विकास र उनीहरूको सोचाइबारे अध्ययन गरे । त्यसपछि आफ्नो अनुभवमा बालबालिकाहरूले आफ्नो वरिपरिको संसार बुझ्नलाई आफ्नो ज्ञानको विकासका लागि सक्रिय रूपमा लागेका हुन्छन् भन्ने मनोवैज्ञानिक अवधारण प्रस्तुत गरे । तसर्थ मन्टेसोरी प्रणालीमा बालबालिकालाई वातावरणमैत्री र वातावरणमा समायोजन गर्न विभिन्न तरिकामा सोच्ने हुँदा सोहीअनुसारको शिक्षण सिकाइलाई आत्मसात् गर्नु जरुरी देखिन्छ । सोच्ने तथा तर्कको विकास गर्ने प्रक्रियाहरूको विकासलाई बौद्धिक विकास भनिन्छ । म खेलूँ कहाँ ? म उफ्रूँ कहाँ ? म गाऊँ कहाँ ? म बोलूँ कहाँ ? कुरा गर्छु, आमालाई झर्को लाग्छ खेल्न थाल्छु बुबालाई झ्वाँक चल्छ उफ्रन्छु त बस् भन्छनगाउँछु त चुप लाग् भन्छन् अब तपाईं नै भन्नोस् म कहा जाऊँ, के गरूँ ? गिजुभाइद्वारा रचित यो दृष्टान्त हालको मन्टेसोरी शिक्षण सिकाइलाई एउटा आधारशिला मानेर बालबालिकाको मनोविज्ञानलाई जोड दिनु जरुरी देखिन्छ ।साथै बालबालिकाको रुचिलाई जोड दिएर सृजनात्मक खोजमूलक तरिकाबाट बालकक्षा सञ्चालन हुनुपर्छ । तर अधिकांश विद्यालयले परम्परागत शिक्षण सिकाइ हटाउने कदम उठाएका छन्, जसले गर्दा मन्टेसोरी प्रणाली अभिभावकको रुचि बन्न पुगेको छ । कारण यसले बालबालिकाको स्वतन्त्रतापूर्वक सिक्ने वातावरण पाउँछन्। प्रायः विद्यालयले घोकाएको स्मरण गराउने मात्र गर्छन्। घोकेर स्मरण गरी सिक्ने तरिका सिकाइको एउटा अंश होला । तर सबै बेला सबै विषय वा वातावरणका लागि त्यति उपयोगी नबन्न सक्छ । त्यसैले यस शिक्षण प्रणालीले विभिन्न पद्धति अपनाएर बालबालिकाको शिक्षण सिकाइमा टेवा दिने गर्छ । पूर्वप्राथमिक विद्यालयको मुख्य पात्र शिक्षक नै हो । एक असल शिक्षकले बालबालिकाहरूमा आत्मविश्वास र स्वतन्त्रताको भावना विकास गर्नुपर्छ । कक्षाकोठामा उनीहरूले काम गर्ने, अरूसँग मिलेर बस्ने, अरूलाई आदर गर्ने र अरूको वास्ता गर्ने सीप विकास गर्ने मद्दत पुर्याउने किसिमको वातावरण हुनुपर्छ । र यसका निम्ति शिक्षक नै सिर्जनात्मक बन्नुपर्छ । डा मारिया मन्टेसोरीले १९०७ देखि पूर्व तथा प्राथमिक शिक्षामा निकै ठूलो हलचल ल्याइदिइन्। विशेषत शिक्षण सिकाइ भनेकै समाग्री हो भन्ने हेतुले मारियाले अनेकौं तर फरक शिक्षण सामग्री तयार पारिन् र शिक्षण पद्धतिलाई नै नयाँ मुहार दिइन्। आफ्नो इच्छाअनुसार स्वतन्त्र रूपमा ती सामानसँग खेलेर बालबालिकाहरूले विभिन्न बौद्धिक तर्क र धारणा विकास गर्छन् भन्ने मारिया मन्टेसोरीको भनाइ थियो । अनेकौं मनोवैज्ञानिक तथा शोधकार्यलाई अध्ययन गर्ने हो भने शिक्षा एउटा निरन्तर प्रक्रिया हो, जहाँ उपलब्धिमूलक र प्रयोगात्मक हुनु जरुरी देखिन्छ । अझ पूर्वप्राथमिक शिक्षण सिकाइ बालबालिकाको शारीरिक, बौद्धिक, सामाजिक र संवेगात्मक विकासअनुरूप सोही किसिमले परिमार्जित एवम् स्वचालित हुनुपर्छ । मन्टेसोरी पद्धतिलाई आधारशिला मान्ने धेरै विद्यालयले प्रभावशाली शिक्षण स्वतस्फूर्त सीप विकास र पर्याप्त सामग्रीको प्रयोग गरी अध्ययनअध्यापन गराउनुपर्ने देखिन्छ । काफ्ले प्यारागन स्कुलसँग आबद्ध छन् । सानदार सामुदायिक विद्यालय सबल छ पोखरा नयाँ प्रविधि, विदेशी पाठ्यक्रम"
सबल छ पोखरा,"कास्कीमा दर्जनौं विद्यालयले आफूलाई अब्बल सावित गरिरहेका छन्। कास्कीको माछापुच्छ्रे गाउँपालिका भुर्जङखोलाको माछापुच्छ्रे माविमा नयाँ शैक्षिक सत्रको भर्नाका लागि ठूलै अभियान चलाइहाल्नुपर्दैन। प्रधानाध्यापक सन्तोष आचार्यलाई नयाँ वर्षमा डेढ सय विद्यार्थी थपिने आत्मविश्वास छ। भन्छन्, अझै बढी थपिएलान्, तर डेढ सयभन्दा कम नयाँ विद्यार्थी नआलान् । त्यही गाउँपालिकाका अरू गाउँका विद्यार्थीको हालत नाजुक छ। विद्यार्थीको संख्याकै अभावमा गाभिनुपर्ने वा बन्द हुनुपर्ने अवस्था छ। तर माछापुच्छ्रेमा भने ६ सयभन्दा बेसी विद्यार्थी अहिले नै छन् । २०६६ सालयता माछापुच्छ्रे माविले विद्यार्थी अभाव भन्ने बेहोर्नुपरेको छैन। प्रअ आचार्यकै भनाइमा अंग्रेजी माध्यमको पढाइ थाल्नासाथ विद्यार्थी संख्या बढेको छ। अंग्रेजी माध्यमको फेसन अरू सामुदायिक विद्यालयमा पनि चलेको छ। तर माछापुच्छ्रेको बेग्लै विशेषता भनेको व्यावहारिक अभ्यासबाट विद्यार्थीलाई पोख्त बनाउनुु हो। असारमा धान रोप्न विद्यार्थी खेतमै जान्छन्, काट्न मंसिरमै पनि खेतमै । ए स्क्वायर माइनस बी स्क्वायरको बीजगणितीय सूत्रको व्यावहारिक पक्ष विद्यार्थी खररै भन्न सक्छन्। गणित शिक्षक कृष्ण पौडेलले विद्यार्थीलाई त्यो सूत्र भएको एउटा ठूलो वर्गाकारबाट अर्काे वर्गाकार निकाल्नु हो भनेर व्यावहारिक रूपमा देखाउँदै सिकाएका छन्। अंग्रेजी, नेपाली, सामाजिक वा विज्ञान सबैजसो विषयमा शिक्षक घोकाउनेभन्दा सिकाउन लाग्छन्। पोखराको बजारबाट २५ किलोमिटर दूरीको गाउँमा माछापुच्छ्रे माविले सहरी विद्यार्थीलाई नमुना देखाउँदै छ । पोखरा बजारकै बालमन्दिर माविमा अब नयाँ शैक्षिक सत्रमा विद्यार्थी चाप थेगिनसक्नु हुनेछ भन्ने आकलन भइसक्यो। त्यस्तै सूचीमा छ, अमरसिंह मावि पनि। गोगन मावि, विन्ध्यवासिनी मावि, शीतलादेवी मावि होस्् या राष्ट्रिय मावि अथवा छोरेपाटन मावि। पोखराका यी यस्ता सूचीका सामुदायिक विद्यालय हुन्, जहाँ विद्यार्थी भर्ना हुन लोभिन्छन्। बालमन्दिरले त ३ पटकसम्म शिक्षा मन्त्रालयबाट उत्कृष्ट सामुदायिक विद्यालयको पुरस्कार थापिसकेको छ। शीतलादेवीले पनि देशकै सर्वाेत्कृष्टको पुरस्कार पाइसक्यो । जिल्ला शिक्षा कार्यालयका अनुसार कास्कीमा सामुदायिक विद्यालय १ सय २० हाराहारीमा छन्। त्यसैभित्रका दर्जनौंले आफूलाई अब्बल सावित गरिरहेका छन्। पोखरा महानगरपालिका३३ भरतपोखरीको सरस्वती टीका माविमा अहिले ११ सय विद्यार्थी छन्। प्रधानाध्यापक लालप्रसाद भण्डारीको आत्मविश्वास छ, अब नयाँ शैक्षिक सत्रमा ३ सय विद्यार्थी थपिनेछन्। त्यो आत्मविश्वासका पछाडिको कारण हो, अहिलेदेखि अभिभावकहरूले देखाएको चासो र विद्यालयको योजना पनि। भन्छन्, बस र भ्यान पनि थपेर टाढाबाट आउन चाहने विद्यार्थी ल्याउने विचारमा छौं । शीतलादेवी माविले १० देखि ४ बजेसम्मको नियमितबाहेक बिहानबिहान अंग्रेजी र गणित जस्ता विषयका अतिरिक्त कक्षा चलाउँदै आएको छ। भुर्जुङखोलाको माछापुच्छ्रे माविले त होस्टलमै राखेर विद्यार्थी पढाउँछ। शीतलादेवीमा विद्यार्थीको स्वास्थ्य ख्याल गर्दै चाउचाउ, बिस्कुट जस्ता जंकफुड किन्न रोक लगाइएको छ। स्कुलले नै विद्यार्थीलाई कहिले पुरी तरकारी, कहिले पाउरोटी अन्डा, कहिले जाउलो र कहिले खीर गरी सधैं खाजा खुवाइरहन्छ। माछापुच्छ्रेको होस्टलमा बस्नेहरूले बिहानबेलुका घरमै गएर खान पनि सक्छन्। अभिभावकले ल्याइदिन पनि सक्छन्। खाना बेचेर पैसा कमाउनु छैन स्कुललाई, प्रधानाध्यापक आचार्य भन्छन्, सम्भव छ भने घरै गएर खाए पनि भयो, ल्याए पनि भयो। तर यहीँ बसेर पढ्न पर्यो । सरस्वती टीका र माछापुच्छ्रे माविको प्रतिनिधि कथा हेर्ने हो भने यी स्कुल सुधारमा शिक्षक र अभिभावकको योगदान छ। २०६६ सालमा माछापुच्छ्रेका शिक्षक आफूले पढाउने स्कुलमै आफ्ना केटाकेटी भर्ना गरेका थिए। १० बजेदेखि ४ बजेसम्म मात्रै नभई बढी समय पनि स्कुलमा खटिने शिक्षक त्यहाँ छन्। सरस्वती टीकामा पनि त्यही हो, प्रधानाध्यापक, शिक्षक र विद्यालय व्यवस्थापन समितिका पदाधिकारी तथा सदस्यले आफ्ना केटाकेटी भर्ना गरेर अरूलाई पनि आह्वान गरेका थिए । माध्यमिक तहको पढाइका लागि कहलिएका निजी विद्यालयको संख्या पनि उत्तिकै छ पोखरामा। न सामुदायिक, न निजी विद्यालय हो गण्डकी बोर्डिङ स्कुल। सरकारले नमुनाका रूपमा चलाइरहेको स्कुलले केही अनुदान सरकारबाट पाउँछ। तर धेरै स्रोत आफैं जुटाउनुपर्छ। यसमा भर्ना कहिले खुल्ला भनेर सूचनाको प्रतीक्षामा हुन्छन् अभिभावक । सैनिक कल्याणकारी कोषबाट सञ्चालित सैनिक आवासीय माविले ६ कक्षामा भर्ना लिन २ जनाको सिट खुला गरेको छ। तर आवेदन भने त्यसभन्दा माथि परिसकेको शिक्षक उपेन्द्र पौडेल सुनाउँछन्। भर्ना आवेदनको म्याद अझै बाँकी छ। आवेदक संख्या ४ सय पुग्ने पौडेलको अनुमान छ। एसओएस पनि आफ्ना केटाकेटी पढाउन अभिभावक लोभिने अर्काे विद्यालय हो । निजी लगानीका मदरल्यान्ड, ग्लोबल कलिजियट, कुमुदिनी होम्स, सगरमाथालगायत दर्जनौं स्कुल विद्यार्थीको आकर्षण छन्। मदरल्यान्डले त देशभरकै सर्वाेत्कृष्ट संस्थागत विद्यालयको पुरस्कार पनि जितिसकेको जो छ ।"
जनकपुर बमकाण्ड : सात वर्षपछि सुनवाइ,"जनकपुरधाम : सात वर्षअघि जनकपुरमा भएको बम विष्फोटको मुद्दामाथि आइतबारदेखि जिल्ला अदालत धनुषामा सुनवाइ सुरु भएको छ । जनकपुरस्थित रामानन्द चोकमा २०६९ वैशाख १८ गते गराइएको शक्तिशालि बम विस्फोटमा ५ जनाले ज्यान गुमाएका थिए भने ३२ जना घाइते भएका थिए । त्यसबेला नयाँ संविधानमा मिथिला राज्य माग गर्दै मिथिला राज्य संघर्ष समितिको आयोजनामा भएको शान्तिपूर्ण प्रर्दशनमा विस्फोट गराइएको थियो । जिल्ला अदालत धनुषाको सात नम्बर बेन्चबाट न्यायाधीश राजेशकुमार कटुवालको इजलासमा सुनवाइ सुरु भएको हो । सुनवाइको पहिलो दिन सरकारी अधिवक्ता शम्भु गौतमले पूर्वराज्यमन्त्री तथा तत्कालिन सांसद सञ्जयकुमार साहले सुनियोजित रुपमा घटना घटाएको प्रमाण पेश गरेका छन् । साहले जनकपुरकै होटल व्यवसायी जीवनाथ चौधरीलाई हत्या गर्ने अभिप्रायले अन्य अभियुक्तसँग मिलेर घटना घटाएको अधिवक्ता गौतमले तर्क गरेका छन् । प्रहरीले घटनामा अनुसन्धान पश्चात २०६९ जेठ २९ गते पहिलो अभियोग पत्र दर्ता गराएको थियो । मुद्दामा मुकेश चौधरी, राजन मुक्तिलगायतलाई मुख्य अभियुक्त एवं जयप्रकाश चौधरी, मुकेशकुमार कर्ण, सुरेशकुमार कर्ण, रिपेन्द्र झा र आदित्य देवलाई अभियुक्त बनाइएको छ । २०७० चैत्र २४ गते प्रहरीले पुरक अभियोग पत्र दर्ता गरी मुख्य अभियुक्तमा तत्कालिन सांसद सञ्जयकुमार साहको नाम अघि सारेको थियो । साहसँगै फुलकुमार यादव, नागराज भन्ने उमेश तिवारी, सुजितकुमार पाण्डेय र ओम्प्रकास यादवलाई अभियुक्त बनाइएको छ । १३ जनामाथि कर्तव्य ज्यानको मुद्दा तत्कालिन सांसद सञ्जयकुमार साहले आफ्नो शत्रु चौधरीलाई मार्न तराई जनतान्त्रिक पार्टी मधेस नामक भूमिगत संगठनका अध्यक्ष मुकेश चौधरीसँग ५० लाखमा सम्झौता गरेको दाबी गरिएको छ । सम्झौताअनुसार चौधरीलाई साहले पहिलो किस्तामा ५ लाख भारु दिएका थिए । साहको योजनामा अभियुक्त चौधरीले विस्फोटको योजना बनाएका थिए । उनले आफ्ना संगठनका कार्यकर्तालाई प्रयोग गरी विस्फोट गराएका थिए । उनले भारतबाट विस्फोटक आरडिएक्स खरिद गरि बम बनाउन लगाएका थिए । उनका सहयोगीले अभियुक्तमध्येका एक प्रहरी जवान मुकेश कर्णको सहयोगमा विस्फोटक नेपाल ल्याएका थिए । बारुद र आरडीएक्सको प्रयोग गरि शक्तिशालि बम बनाएर रिमोट कन्ट्रोलबाट विस्फोट गराउने योजना बनाए । बमको नमुना परिक्षण भयो । रामानन्द चोकमा विस्फोट गराउनुभन्दा एक दिन अगाडी जनकपुरस्थित तत्कालिन् एमाले पार्टी कार्यालयमा विस्फोट गराए । घटना भएको दिन विहान चौधरी र साहले एक अर्कासँग फोनमा कुरा गरि चौधरी होटेलबाट धर्नास्थलमा आएर बसेपछि विस्फोट गराउने निधो गरेका थिए । रामानन्द चोकमै होटल सितासरण सञ्चालन गर्दै आएका चौधरी धर्नास्थलमा आए पनि र साहको योजनाअनुसार चौधरीले आफ्ना कार्यकर्तालाई बम कुर्सीमा राखेर रिमोटबाट विस्फोट गराउन निर्देशन दिए । योजनाअनुसारनै बम विस्फोट भयो । तर, मुख्य टारगेट चौधरी बाँच्न सफल भए । धर्नामा बसेका मध्ये मिथिलाकी चर्चित रंगकर्मी रञ्जु झा, स्थानीय झगरु मण्डल, दिपेन्द्र दास, विमलशरण दास र सुरेश उपाध्ययाको ज्यान गयो । अभियुक्त मुकेश चौधरीले साहसँग फोनमा गरेका हरेक कुराकानी रेकर्ड गरेर राखेका थिए । घटनापछि साह र चौधरीको कुरा नमिलेपछि चौधरी हातहतियार खरखजाना मुद्दामा पक्राउ परे । उनले साहलाई पनि घटनामा पोले । अदालत समक्ष सबै रेकर्ड उपलब्ध गराए । मुख्य अभियुक्त चौधरीकै बयान र रेकर्ड प्रमाणको आधारमा साह पक्राउ परे । साह र चौधरीसहित अन्य अभियुक्त हाल पूर्पक्षका लागि थुनामा छन् ।"
भृकुटीमण्डपमा पुस्तक मेला सुरु,काठमाडौं : पठन संस्कृतिको विकास गर्ने उद्देश्यका साथ पुस्तक मेला राजधानीमा सुरु भएको छ। राजधानीको भृकुटीमण्डपस्थित महेन्द्र पुलिस क्लबको सभाहलमा शुक्रबारदेखि पुस्तक मेला सुरु भएको हो। पठन संस्कृति विकास समाज नेपालको आयोजनामा भएको १० दिने पुस्तक मेलामा विभिन्न प्रकाशन समूहका १५ वटा स्टल राखिएका छन्। चैत महिना स्कुल तहको सेसन सकिने समय हो। एउटा कक्षाबाट अर्को कक्षामा जाने बेला स्कुलहरू लामो समय बिदामा हुन्छन्। फुर्सदमा रहेका विद्यार्थी तथा शिक्षकशिक्षिकालाई पढाइमा सहयोग गर्न र बिदा सदुपयोग गर्न पुस्तक लाभदायक हुन्छन्। सबै विषय र क्षेत्रका पुस्तक एउटै मेलामा पाइने हुँदा पाठकलाई सहज हुने आयोजकको भनाइ छ । अहिलेका पाठकले प्रायजसो नयाँनयाँ नन्फिक्सन र बायोग्राफी बढी किन्ने गरेको समाजका सचिव देवेन्द्र नेपालीले जानकारी गराए। उनका अनुसार पुस्तक मेलामा विभिन्न स्टलमा हजारौं किताब समेटिएका छन्। किताबको गुणस्तर हेरेर १५ प्रतिशतदेखि ३० प्रतिशतसम्म छुटमा किताब पाइन्छन् ।
बलात्कार आरोपमा ६० वर्षीय पक्राउ,राजविराज : ४५ वर्षीया महिलालाई बलात्कार प्रयास गरेको आरोपमा एक वृद्ध पक्राउ परेका छन्।घरमा एक्लै सुतिरहेका बेला हातपात गरी कपडा च्याति बलात्कारको प्रयास गरेको आरोपमा सप्तरी प्रहरीले सप्तरीको बोदे बर्साइन नगरपालिका ९ का ६० वर्षीय लक्ष्मण महतोलाई पक्राउ गरेको जनाएको छ। गत चैत ६ गते पक्राउ परेपनि चैत ७ देखि ९ गतेसम्म सार्वजनिक बिदा भई सरकारी कार्यालयहरु बन्द रहेकाले आइतबार उजुरी दर्ता गरी म्याद थप गरिएको इलाका प्रहरी कार्यालय कल्याणपुरले जनाएको छ। पीडितका श्रीमान काठमाडौंमा रोजगारी गर्छन् भने १० वर्षीय छोरा घरबाहिर बोडर्समा बसेर पढ्दैछन्। घरमा रहेकी दुई छोरी पनि टोल छिमेकमा भएको विवाहमा गएका बेला घरमा एक्लै रहेको मौका पारी आरोपितले बलात्कार प्रयास गरेको पीडितले बताइन्।पीडितको स्वास्थ्य परीक्षण गरी कारवाही प्रक्रिया अगाडि बढाइएको इन्स्पेक्टर बिष्णुप्रदिप बस्यालले बताए।
सानदार सामुदायिक विद्यालय,"कुशल व्यवस्थापन, मिहिनेती शिक्षक र सहयोगी अभिभावकको समन्वय भए सरकारी विद्यालय पनि निजीभन्दा कमजोर हुँदैनन्। सरकारी विद्यालय सक्किइसके भन्ने आम धारणाविपरीत केही सामुदायिक विद्यालयले आफूलाई अब्बल सावित गरेका छन्। उनीहरू निजी (संस्थागत) विद्यालयभन्दा कम छैनन्। निजीलाई चुनौती दिने सामुदायिक विद्यालयसमेत संघीय राजधानी काठमाडौं प्रशस्त छन्। कुशल व्यवस्थापन, मिहिनेती शिक्षक र सहयोगी अभिभावकको समन्वय भए सरकारी विद्यालय पनि निजीभन्दा कमजोर हुँदैनन् भन्ने कुरा सावित गरेका छन् केही सामुदायिक विद्यालयले । माध्यमिक शिक्षा परीक्षा (एसईई)को आधार मान्दा विश्व निकेतन मावि त्रिपुरेश्वर, ज्ञानोदय मावि बाफल, रत्नराज्य मावि बानेश्वर, जनकल्याण मावि महाँकाल बौद्ध र मंगलोदय मावि थानकोट काठमाडौंका अब्बल विद्यालय हुन्। त्यस्तै शिवपुरी मावि महाराजगन्ज, तरुण मावि बालाजु, तिलुङ्गाटार मावि धापासी, बलम्बु मावि बलम्बु, जनसेवा मावि पाँगा, पृथ्वीनारायण मावि गोलढुंगा, तारकेश्वर, प्रभाव मावि महादेवस्थान थानकोटलगायत सामुदायिक विद्यालयले निजीलाई चुनौती मात्र दिएका छैनन्, निजी विद्यार्थी नै तानेका छन्। शिक्षा विकास तथा समन्वय इकाइ काठमाडौंका शाखा अधिकृत शेषकान्त पौडेल काठमाडौंमा एक दर्जनभन्दा बढी सामुदायिक विद्यालय पठनपाठन अब्बल रहेको बताउँछन्। उनीहरूले विद्यालयको चापसमेत थाम्न सकिरहेका छैनन्। निजी विद्यालयभन्दा कम छैन, उनीहरूको आकर्षण । उनीहरूले निजी विद्यालय जत्तिकै गुणस्तरीय शिक्षा दिएका छन्। अभिभावकको माग र समयसापेक्ष परिवर्तनका लागि उनीहरूले अंग्रेजी माध्यममा पठनपाठन गराएका छन्। प्रविधिमा पनि उनीहरू कम छैनन्। आईटी प्रविधिबाट शिक्षण गराउन थालेका छन्। कम्प्युटर शिक्षा सर्वसुलभ भइसकेको छ । निजीमा जस्तै मन्टेसोरी शिक्षण गराउन थालेका छन्। निजी छाडेर ती विद्यालय अभिभावक आफ्ना छोराछोरी भर्ना गराउन जान्छन्। उनीहरू अब्बल हुनुको राज नै गुणस्तरीय शिक्षा हो । अभिभावक सचेत मात्र नभई दृढ इच्छाशक्ति भए समुदायिक विद्यालयले पनि निजी स्कुलभन्दा राम्रो गर्न सक्छन् भन्ने उदाहरण उनीहरूले देखाएका छन्। काठमाडौंको अब्बलमध्ये एक विद्यालयका रूपमा रहेको ज्ञानोदय माविका प्रधानाध्यापक नातेकाजी महर्जन शिक्षकले जिम्मेवार भएर शिक्षण गराए गुणस्तरीय कायम हुने बताए । कक्षाकोठाका शिक्षकले राम्रो शिक्षण गराइदिएमा स्कुल यत्तिकै राम्रा हुन्छन्, उनले भने । प्रधानाध्यापक महर्जनका अनुसार ८ वर्षदेखि अंग्रेजी माध्यमबाट पठनपाठन भइरहेको छ । आईसीटी प्रविधि जडान गरिएको छ । कक्षा ४ देखि ८ सम्म अनिवार्य कम्प्युटर शिक्षाको पठनपाठनको व्यवस्था छ । त्यसभन्दा माथि कम्प्युटर ऐच्छिक छ । निजीमा जस्तै नर्सरी, एलकेजी, यूकेजी अध्यापन हुन्छ । कक्षा १ देखि ३ सम्म क्यास प्रणालीबाट पठनपाठन हुँदै आएको छ । ज्ञानोदयमा ग्रेड टिचिङमार्फत पढाइन्छ । ज्ञानोदयमा व्यवस्थापन, विज्ञान र सिभिल इन्जिनियरिङका विषयको कक्षा १२ सम्म अध्यापन हुँदै आएको छ । उक्त विद्यालयमा नर्सरीदेखि कक्षा १२ सम्म २६ सय विद्यार्थी छन्। शुक्रबार पाँचौं पिरियडपछि हप्ताभर हुने गतिविधि, विभिन्न विषयवस्तुमा छलफल गर्छौं । विद्यार्थीको रिजल्ट लिन अभिभावकलाई अनिवार्य रूपमा बोलाउँछौं, महर्जनले भने । गत वर्ष २ सय ६ जना सहभागी एसईईमा ७४ जनाले ३६ जीपीए ल्याएका थिए । ३ विद्यार्थीले भने ३९५ जीपीए ल्याए । समुदाय, विद्यालय व्यवस्थापन समिति, अभिभावक, शिक्षकको समन्वयकै कारण राम्रो शिक्षा दिन सकेको जनसेवा माविकी प्रधानाध्यापक नन्दकुमारी महर्जन बताउँछिन्। लोकतान्त्रिक विधि अपनाएकी छु, मैले त सबैलाई जिम्मेवारी दिएकी छु, उनले भनिन्, मलाई हल्का छ, सबैले आफ्नो जिम्मेवारी कुशलताका साथ निर्वाह गर्नुभएको छ, त्यसैले हाम्रो विद्यालय राम्रो हुँदै गएको छ । तहगत इन्चार्ज, सहायक प्रधानाध्यापकको व्यवस्था जिम्मेवारी बाँडफाँट गरिएको छ । जनसेवामा अंग्रेजी र नेपाली दुवै माध्यमबाट अध्यापन गराइन्छ । जनसेवामा प्राविधिक धारको इलेक्ट्रिकल इन्जिनियरिङ पनि पठनपाठन हुने गरेको छ । विद्यालयको गुणस्तर सुधारका लागि पाँचवर्षे कार्ययोजना नै बनाएको प्रधानाध्यापक महर्जन बताउँछिन्। सोही विद्यालयकी विद्यार्थी रहेकी उनले विद्यार्थीको अनुपातमा शिक्षक दरबन्दी नहुँदा निजी स्रोतबाट रोखेर काम चलाउनु परिरहेको बताइन्। माविमा ८, निमाविमा ८ र प्राविमा १४ जनाको दरबन्दी छ भने विद्यालयमा १४ सय विद्यार्थी छन्। विद्यार्थीलाई असल नागरिक बनाउन व्यवहारमुखी शिक्षा दिनेतर्फ पनि ध्यान दिएको उनको दाबी छ । उनले एसईईमा २८ जीपीएभन्दा कम नतिजा नझरेका दाबी गरिन्। विद्यालय गुणस्तरीय शिक्षाका लागि लागिपरेको प्रभात माविका प्रधानाध्यापक गोविन्दप्रसाद रूपाखेती बताउँछन्। प्रभाव माविले कक्षा १ देखि ७ सम्मका ३ सयभन्दा बढी विद्यालय दिनहुँ खाजा उपलब्ध गराएको छ । पोसाक, स्टेसनरीका छात्राका लागि सेनिटरी प्याडको निःशुल्क उपलब्ध गराएको छ । स्मार्ट र आईसीटी प्रविधिबाट शिक्षण व्यवस्था रहेको उनी दाबी गर्छन्। कक्षा १ देखि १२ सम्म सञ्चालनमा रहेको प्रभातमा ८ सयभन्दा बढी विद्यार्थी अध्ययनरत छन्। भौतिक पूर्वाधार विकासमा पनि लागिपरेको उनले बताए । शिक्षा विकास तथा समन्वय इकाइ काठमाडौंका प्रमुख नन्दलाल पौडेलले निष्पक्ष व्यवस्थापन र कुशल प्रशासक नै विद्यालय अब्बल बनाउने कडी रहेको बताए । सामुदायिक विद्यालय ध्वस्त हुनुको मुख्य कारण नै कुशल व्यवस्थापक र प्रशासकको अभाव हो, उनले भने, शिक्षक थुपारेर हुँदैन, दक्ष शिक्षक पनि यत्तिकै आवश्यक पर्छ । उनका अनुसार भौतिक पूर्वाधार, विद्यालय प्रांगण शिक्षकको तहगत र विषयगत समायोजनले गुणस्तरीय शिक्षा प्राप्त हुन्छ। सरकारी निकाय, स्थानीय तह, गैरसरकारी क्षेत्रको असल समन्वय भए विद्यालयका गुणस्तरमा सुधार हुने उनको भनाइ छ । ललितपुर र भक्तपुरमा पनि छन् राम्रा विद्यालय ललितपुरका त्रिपदम विद्याश्रम मावि पुल्चोक, आदर्श सोलयुवक मावि बुङ्मती, प्रभात मावि ट्यागल, श्रमिक शान्ति मावि च्यासल र वज्रबाराही माव गोदावरी राम्रा विद्यालयका रूपमा चिनिएका विद्यालय हुन्। गत वर्षको एसईई परीक्षामा त्रिपद्म मावि राष्ट्रिय स्तरको दोस्रो विद्यालय उत्कृष्ट हो भने प्रदेश ३ को प्रथम भएको विद्यालय हो । आदर्श मावि, श्रमिक माविमा दुई हजारभन्दा बढी विद्यार्थी छन्। जिल्ला शिक्षा विकास तथा समन्वय इकाइका प्रमुख गुणराज पोखरेल सहरी क्षेत्रका सामुदायिक विद्यालय सुधारको प्रयत्न भइरहेको बताउँछन । उनका अनुसार सहरी क्षेत्रका सामुदायिक विद्यालयमा न्यून विद्यार्थी छन्। तर ग्रामीण क्षेत्रमा प्रशस्त विद्यार्थी छन्। संस्थागत विद्यालयसँग प्रतिस्पर्धा गर्नकै लागि ललिपुरमा अंग्रेजी माध्यमबाट अध्यापन थालिएको उनले बताए । अंग्रेजी माध्यम पनि सँगसगै लिएको छ, सामुदायिक विद्यालयले अंग्रेजी माध्यमको पठनपाठन सुरुवात गरेको छ, उनले भने, यसले बिस्तारै सहरी क्षेत्रका समुदायिक विद्यालय सकारात्मक बाटो जाँदै छन्। उपत्यकाभित्रकै भक्तपुर जिल्लामा स्थानीय तह नै विद्यालयलाई नमुना बनाउन लागेको छ । भक्तपुर, सूर्यविनायक र चाँगुनारायण नगरपालिका स्थानीयस्तरमै विद्यालय अब्बल बनाउने योजना ल्याएका छन्। सूर्यविनायक नगरपालिकाका प्रवक्ता उपेन्द्र केसीले सामुदायिक विद्यालयको गिर्दो अवस्था देखेर व्यवस्थापनमा निर्वाचित जनप्रतिनिधि राख्ने व्यवस्था गरेको बताए । हामी निर्वाचित भएर आउँदा सामुदायिक विद्यालयका अवस्था नाजुक देख्यौं, अनि तुरुन्तै ऐन नै बनाएर व्यवस्थापनको जिम्मा लियौं, सुरुमा विरोध पनि भयो । तर अहिले शिक्षक व्यवस्थापन, भौतिक पूर्वाधारमा हामीले खेलेको भूमिका कारण सकारात्मक सन्देश आउन थालेको छ, उनले भने । शिक्षा विकास तथा समन्वय इकाइ भक्तपुरका प्रमुख हरि दाहाल स्थानीय तह नै सामुदायिक विद्यालय सुधारमा लागेको बताउँछन्। उनका अनुसार नतिजा र व्यवस्थापनका आधारमा वागेश्वरी मावि भुक्तपुर, शान्ति निकेतन राम मन्दिर, गणेश मावि, सरस्वती मावि, देवी मावि, ज्योति मावि, महेन्द्र शान्ति मावि बालकोट र पदम मावि दरबार स्क्वायर भक्तपुरका राम्रा विद्यालयका रूपमा चिन्छिन्।"
निर्मला बलात्कारहत्या प्रकरण : निलम्बित डीएसपी अंगुर जिसी अदालतमा,"कञ्चनपुर : कञ्चनपुरकी १३ वर्षीया बालिका निर्मला पन्तको बलात्कार र हत्या प्रकरणमा निलम्बित डीएसपी अंगुर जिसी अदालत उपस्थित भएका छन्। जिसी सोमबार बिहान कञ्चनपुर जिल्ला अदालतमा उपस्थित भएका हुन्। सिआईबीका निलम्बित डिएपसी जिसीमाथि पनि निर्मला बलात्कार हत्या प्रकरणमा प्रमाण नष्ट गरेको, अभियुक्त भनी पक्राउ गरिएका दिलिपसिंह विष्टलाई यातना दिएकोलगायतका आरोप छन्। जिसीमाथि बयान लिन सुरु गरिएको अदालतका रजिस्टार हरिकृष्ण अवस्थीले जानकारी दिएका छन् । अदालतले यस प्रकरणमा आरोपित तत्कालीन एसपी डिल्लीराज विष्टसहित ८ जना प्रहरीलाई ३५ दिने म्याद जारी गरी अदालतमा उपस्थित हुन सूचित गरेको थियो। आरोपित ६ प्रहरी तत्कालै अदलतमा उपस्थित भएका थिए भने विष्ट मंगलबार अदालतमा उपिस्थत भए। तत्कालीन डीएसपी ज्ञानबहादुर सेठी, तत्कालीन प्रहरी निरीक्षकद्वय एकेन्द्र खड्का र जगदीशप्रसाद भट्ट, निलम्बित सई हरिसिंह धामी र रामसिंह धामी तथा प्रहरी जवान चाँदनी साउद पहिले नै अदालतमा उपस्थित भएका थिए। बयानपिछ उनीहरू सातै जना धरौटीमा रिहा भइसकेका छन्। फागुन २६ गते ३५ दिने। फरार रहेका डिएसपी जिसी अदालतले म्याद जारी गरेको १६ औं दिनमा अदालतमा उपस्थित भएका हुन् ।"
