शीर्षक,विवरण
दाङमा दुर्घटना : एकको मृत्यु,दाङ : तुलसीपुरमा भएको सवारी दुर्घटनामा एक जनाको ज्यान गएको छ। कार र मोटरसाईकल एक आपसमा ठोकिँदा एक जनाको मृत्यु भएको दाङ प्रहरीले जानकारी दियाे। तुलसीपुर उपमहानगरपालिका वडा२ नन्दगाउँमा तुलसीपुरबाट पश्चिम तर्फ जादै गरेको रा १ च ३४६ नं को पिकअप जिपले विपरीत दिशातर्फ जाँदै गरेको बा ९७ प ५८६२ नंको मोटरसाइकललाई ठक्कर दिँदा मोटरसाइकल चालक दंगीशरण गाउँपालिका वडा नं६ थपगाउँ बस्ने वर्ष १८ को गोरख चौधरीको घटना स्थलमा नै मृत्यु भएको दाङ प्रहरी प्रवक्ता विनोद विक्रम शाहले जानकारी दिए। जीप र मोटरसाइकल नियन्त्रणमा रहेको भए पनि जीप चालक फरार रहेको हुँदा खोजतलास कार्य भइरहेको शाहले बताए। मृतक चौधरीको शव राप्ती प्रादेशिक अस्पताल तुलसीपुर दाङको शव गृहमा राखिएको छ। बालापुरमा शनिबार भएको दुर्घटनामा परी मोटरसाईकल चालकको मृत्यु भएको ईलाका प्रहरी कार्यालय तुलसीपुरले जानकारी दिएको छ।
पोखरा नगर विकासका अध्यक्ष बलात्कार आरोपमा पक्राउ,पोखरा : पोखरा उपत्यका नगर विकास समिति अध्यक्ष तथा पर्यटन व्यवसायी सुन्दरकुमार श्रेष्ठ बालिका बलात्कार आरोपमा शुक्रबार पक्राउ परेका छन् । आफ्नै होटल कान्तिपुरको छिमेकीकहाँ बस्दै आएकी १६ वर्षीया बालिकालाई गएको भदौदेखि बलात्कार गर्दै आएको आरोप उनीमाथि लागेको छ । श्रेष्ठसहित बैंकर सुवास सुवेदीलाई पनि तिनै बालिकामाथि यौन दुर्व्यवहारको आरोपमा कास्की प्रहरीले पक्रेको छ । शुक्रबार पक्राउ परेका श्रेष्ठ र सुवेदी दुवैलाई कास्की प्रहरीले हिरासतमा राखेर अनुसन्धान अघि बढाएको छ । बालिकासँग प्रारम्भिक बयान लिएपछि श्रेष्ठ र सुवेदीलाई पक्राउ गरेको जिल्ला प्रहरी कार्यालय कास्कीका अधिकारीले पुष्टि गरेका छन् । आफू बस्दै आएका घरबाट बिहीबार बालिका हराएपछि संरक्षकले खोजीका लागि प्रहरीमा निवेदन गरेका थिए । शुक्रबार बिहान फेवाताल किनारतिर भेटिएकी बालिकाले आफूलाई मर्न मन लागेको बताएकी थिइन् । मर्न मन लाग्नुको कारण खोतल्दै जाँदा बलात्कारको पीडा भन्ने खुलेको थियो । श्रेष्ठ पोखरा पर्यटन परिषद् र क्षेत्रीय होटल संघ पोखराका पूर्वअध्यक्ष हुन् । श्रेष्ठ २०७४ जेठमा पोखरा उपत्यका नगर विकास समिति अध्यक्ष नियुक्त भएका थिए ।
मुसहरका कुलदेवता : भुइँया महाराज,"(श्रुति परम्पराबाट जीवित हाम्रो लोकजीवन अहिले संकटमा छ । घरघरमा कथा कहने, गाथा गाउने, गाउँ खानेदिने जुन चलन थियो, त्यो झन्डै लोप हुँदो छ । लोकवार्ताका विभिन्न रूप हाम्रा मौलिक पहिचान हुन् । लोककथा, दन्त्यकथा, किंवदन्तीहरू तत्कालीन समाज हेर्ने आँखीझ्याल हुन् । हामी यस स्तम्भमा संकलन नभएका ती कथ्य सामग्री छाप्ने छौँ । यस्ता कथामा जातीय, लैंगिक, क्षेत्रीय, धार्मिक, साम्प्रदायिक अनेक विभेद पनि झल्किन सक्छन्, अन्धविश्वास पनि प्रस्तुत हुन सक्छ । पलिटिकल करेक्ट हुने नाममा हामी यिनलाई संशोधन गर्ने छैनौँ, किनभने यिनका आधारमा हामीले हाम्रो समाजको अवलोकनविवेचन गर्ने हो । सच्चिने हो, न कि यिनैलाई सच्याएर छाप्ने । यहाँहरू पनि आफ्नो क्षेत्रका, समुदायका, पाका पिँढीका लोककथामिथहरू संकलन गरी पठाउन सक्नुहुन्छ ।) शक्तिको अवतार लिएर जन्मेका भुइँया महाराज । शक्तिशाली महाराजले मारिदिन्छ भन्ने डरले उनलाई जन्मेको ६ दिनमा नै दैत्य दानवले चोरी नवनिभ भन्ने ठाउँमा बाँसको नजिक अस्सी फुट गाढा (खाल्डो)मा खनेर गाडिदिन्छ । १२ वर्षसम्म उक्त गाढामा जीवितै बस्छ, भुइँया महाराज । एक दिन अचानक भविष्यवाणी सुनिन्छ कि नवनिभ नजिक रहेको बाँसको छेउमा दूध चढाउनका लागि त्यो कुरा सुन्नेबित्तिकै सबैजनाले आआफ्नो घरबाट दूध लिएर त्यहाँ चढाउँछन् । त्यो लगत्तै भुइँया महराजले सपना देख्छ कि आफ्नो जाँघमा ताल ठोक्नु (हातले ठोक्नु) आफैँ जमिन फाडिन्छ त्यसैअनुरूप गरी भुइँया महाराज अस्सी फुट गहिरो खाल्डोबाट निस्किन्छ । बाहिर आउनेबित्तिकै आमासित भेट्छ तर आमाले चिन्न सकिनन् । त्यसपछि सबै घटना सुनाउँछ । छोरा चोरिएको शोकबाट व्याकुल भएकी आमाको मनमा खुसीको भाव आउँछ । र आफूसित रहेको चिज पकाई खुवाउँछ । छोरा पाएको खुसीमा पूजा गर्नका लागि कमलको फूल ल्याउन भन्छ । भुइँया महराज खोज्दाखोज्दै एउटा पोखरी हेर्छ, त्यसमा धेरै फुल हेर्छ तर उक्त पोखरीको चारैतिर चौकीदारको बास हुन्छ जसलाई लोकगाथामा यसरी भनेका छन् (यो हाम्रो स्थानीय भाषामा देहाती भनिने मगही भाषामा छ ।) कैइसे लैइबहु हो भुइँया बाबा, कैइसे लैइबहु हो कमलके फुल उतरे द्वारे हो बैठल दैत दानव हो, दक्षिणे द्वारे हो बैठल बाघबघिनिया हो, पुर्वे द्वारे हो बैठल नागनागिन हो, पश्चिमे द्वारे हो बैठल काल भैरव हो । अर्थात् उत्तरको दिशाको द्वारमा दैत्य दानव । दक्षिणको दिशाको द्वारमा बाघबघिन । पूर्व दिशाको द्वारमा नागनागिन । पश्चिमको दिशाको द्वारमा कालभैरव । कसरी ल्याउने कमलको फूल ? तर भुइँया महराज नडराईकन यी सबैबाट यस पोखरीलाई मुक्त गर्ने र सबैका लागि खुला गर्ने मनशायले दैत दानवसित लडाइँ गर्छ र उसलाई मारिदिन्छ, त्यसपछि बाघबघिनसित लडाइँ गरी पछार्छ र त्यसलाई आफ्नो वाहन बनाउँछ । बाघबघिनमा सवार भई नागनागिनसित लडाइँ गरी नागनागिनलाई नाथ दिन्छ र अन्त्यमा कालभैरवसित लडाइँ गरी हराइदिन्छ र त्यहाँबाट कमलको फूल लिएर जान्छ । त्यही भएर भाकल गरेको कुरा पूरा हुनेबित्तिकै भुइँया महराजको अपटौनी (तातो दूधले नुहाउने) पूजा दिन्छ जसबाट भुइँया महराज धेरै नै खुसी हुन्छन् भन्ने मान्यता छ । साथै प्रत्येक माघ १ गते खुसीसाथ भुइँया महराजको धूमधामसित पूजाआजा गरिन्छ । भुइँया महराज मुसहर समुदायको कुलदेवता हो जसलाई भुइँया बाबा पनि भन्ने गरेको पाइन्छ । नेपालको सन्दर्भमा महोत्तरीदेखि पर्सासम्मका मुसहर समुदायले पुस्तौँदेखि भुइँया महाराजको नामले पुज्दै आएको छ । विस्तारै लोप हँदै गएको यो गाथालाई हामी बचाउँछौँ । (सर्लाहीका पचुलाल मुसहर समुदायबाट समाजशास्त्रमा स्नातकोत्तर गर्ने पहिलो हुन् ।"
चोरी आरोपमा एसईई दिने विद्यार्थीसहित दुई पक्राउ,बागलुङ : जिल्लाको काठेखोला गाउँपालिकामा चोरी गरेको आरोपमा शनिबार दुईजना पक्राउ परेका छन्। विभिन्न स्थानका पसलबाट चोरी गरेको आरोपमा काठेखोला ६ सौरनीका १५ वर्षीया बुद्धि सुनार र वडा नम्बर ५ देउरालीका वर्ष २७ वर्षीय मिठु भनिने हर्कबहादुर सुनार पक्राउ परेका हुन्। पक्राउ परेकामध्ये बुद्धि सुनार भिमसेन मावि बिहुँबाट माध्यमिक शिक्षा परीक्षा (एसईई) दिने तयारीमा थिए। प्रहरीले उनीहरुको साथबाट नगद ५९ हजार ५ सय १ रुपैयाँ बरामद गरेको प्रहरी सहायक निरीक्षक गजेन्द्रबहादुर थापाले जानकारी दिए। पक्राउ परेका दुईलाई थप सोधपुछका लागि जिल्ला प्रहरी कार्यालय बागलुङ पठाइएको थापाले जानकारी दिए। गत चैत ३ गते काठेखोला गाउँपालिका ६ बिहुँ हटियाका छविलाल कँडेलको पसल फोडेर नगद ५२ हजार र रिचार्ज कार्ड चोरी भएको थियो। त्यसअघि काठेखोला गाउँपालिका ६ इनारपानीबाट खिमानन्द कँडेलको नगद जिन्सी चोरी भएको थियो भने सोही वडाका हरिलाल कँडेलको घरमा समेत चोरी भएको थियो।
एसईई परीक्षा : झापाका चार केन्द्रमा महिला केन्द्राध्यक्ष,"झापा : चैत्र १० बाट सुरु हुन लागेको एसईईमा झापा जिल्लाका ५३ परीक्षा केन्द्रमध्ये चार केन्द्रमा महिला केन्द्राध्यक्ष तोकिएको छ। जिल्ला विकास तथा समन्वय इकाई प्रमुख योगेन्द्र बरालका अनुसार झापाका १५ वटा स्थानीय तहमा ५३ परीक्षा केन्द्र छन्। देवी मावि बिर्तामोडमा अम्बिकादेवी श्रेष्ठ, जनजागृति मावि हल्दिबारीमा इन्दिरा चुँडाल, जनता मावि गौरादहमा थानेश्वरी निरौला र भृकुटी मावि कनकाईमा अञ्जना सिटौला गरेर जिल्लामा ४ केन्द्राध्यक्ष रहेका छन्। बरालका अनुसार झापा जिल्लाबाट १५ हजार ६ सय ८९ जना विद्यार्थी एसईईमा सहभागी हुँदैछन्। जसमध्ये छात्रा ७ हजार ९ सय ३८ र छात्र ७ हजार ३ सय ३६ विद्यार्थीले परीक्षा दिनेछन्। यी मध्ये हाजिर नपुगेका, विद्यालय आउन छोडेका, राजश्व नबुझाएका एक सय २० विद्यार्थी एसईई दिनबाट बञ्चित भएका छन्। झापाबाट यो वर्ष तीनजना कैदीबन्दीले एसईई लेख्दै छन्। परीक्षाको सुरक्षाका लागि पाँच सय ५० प्रहरी परिचालन गरिउको छ। परीक्षाको सम्पूर्ण तयारी पूरा भएको बरालको भनाइ छ।"
कुहिरो भित्र साहित्यको कुरा,"फिदिम : कवि मलिशा याक्थुम्बाले मिङ्वासाङ्मा शिर्षकको कविताका हरफ वाचन गरिरहँदा राँके बजारको साहित्यिक मञ्च कुहिरोले छपक्क छोपेको थियो। कुहिरोसँगै शनिबार राँके बजारमा विभिन्न भाषाका साहित्यकारहरुको लुकामारि चल्यो। कुहिरोभित्र विभिन्न भाषाका साहित्य गुञ्जिएका थिए। याक्थुङ प्रज्ञा प्रतिष्ठान नेपालले आयोजना गरेको बहुभाषिक साहित्य संगोष्ठी, पुरस्कार बितरण तथा पुस्तक बिमोचन कार्यक्रममा विभिन्न भाषा भाषिका साहित्यकारहरुको जमघट भएको हो। कार्यक्रममा पाँचथरसहित इलाम, झापा, तेह्रथुम र ताप्लेजुङका साहित्यकारको उपस्थिति थियो। सहभागिहरु खस, राई, लिम्बू, शेर्पा लगायतका भाषामा साहित्य वाचन गरेका हुन्। प्राध्यापक डाटंकप्रसाद न्यौपानेको प्रमुख आतिथ्यतामा आयोजित कार्यक्रममा विभिन्न जातजातिका संस्कृति झल्कले नृत्य समेत प्रस्तुत गरिएको छ। ब्राह्मणको संगिनि, लिम्बूको केलाङ, राईको साकेला र शेर्पाको जातिय नृत्य प्रस्तुत गरिएको हो। कार्यक्रममा श्रीहाङ्मा साहित्य पुरस्कारबाट दुई जना साहित्यकारलाई पुरस्कृति गरिएको थियो। सिक्किमका सन्तोष शेरापे र धनकुटाका धनाहाङ सुब्बालाई २० हजार पुरस्कार राशिको श्रिहाङमा साहित्य पुरस्कारबाट पुरस्कृत गरिएको छ। कार्यक्रममा पत्रकारीताको माध्यमबाट लिम्बू भाषा साहित्यलाई योगदान गरेको भन्दै नाल्बो पत्रकारिता पुरस्कारबाट फिदिमका दिलेन्द्र कुरुङबाङलाई पुरस्कृत गरिएको छ। सेसेमी से नाल्बो र इक्सा सम्बाहम्फेले गत बर्ष स्थापना गरेको उत्त पुरस्कारको राशि १० हजार रहेको छ। उक्त कार्यक्रमको अवसर पारेर दुई पुस्तक र एउटा पत्रिका समेत बिमोचन गरिएको थियो। भवानी तावाद्धार सम्पादित ओधिङ्गा बाल पत्रिका, राजेन्द्र जबेगुद्धारा लिखित लिम्बू वर्णमाला याक्थुङसापन र सन्त कुमारको अमूर्त आतंक नामक कबिता संग्रहरको बिमोचन गरिएको छ। कार्यक्रमका प्रमुख अतिथि न्यौपानेले पत्रिका र पुस्तकको विमोचन गरेका छन्।"
"वडा सदस्यमाथि बलात्कारकाे आरोप, उजुरीपछि फरार",ओखलढुंगा : लिखु गाउँपालिका३ का वडा सदस्य ५० वर्षीय विष्णुभक्त श्रेष्ठमाथि बालात्कारको आरोप लागेको छ । १७ वर्षीया एक किशोरीले जिल्ला प्रहरी कार्यालय ओखलढुंगामा वडा सदस्य श्रेष्ठमाथि आज शनिबार उजुरी दर्ता गरेकी हुन् । बलात्कारको उजुरी परेपछि वडा सदस्य श्रेष्ठ भने फरार छन् । श्रेष्ठले आफैँले सञ्चालन गरेको इटा कारखनामा काम गर्ने कामदार किशोरीमाथि बलात्कार गरेको उजुरी परेको हो । जिल्ला प्रहरी कार्यालय ओखलढुंगाका प्रहरी निरीक्षक राजीव श्रेष्ठका अनुसार फरार रहेका श्रेष्ठको खोजी कार्य भइरहेको छ । किशोरीले इटा भट्टामा दिउसो सुतिरहेको समयमा आफूमाथि बलात्कार भएको कुरा उजुरीमा उल्लेख गरेकी छन् । उनी आफ्ना पतिसँगै ज्यालादारीमा श्रेष्ठको इटा भट्टामा काम गर्दैआएकी थिइन् । प्रहरीले शनिबारै पीडितको स्वास्थ्य परिक्षण गरेर अनुसन्धान थालेको जनाएको छ ।
शिशा र प्लाष्टिकमा प्रतिबन्ध,"ओखलढुंगा : सोलुखुम्बुका स्थानीय तहले शिशा र प्लाष्टिकजन्य पदार्थमा प्रतिबन्ध लगाउन थालेका छन्। शिशा र प्लाष्टिकका कारण गाउँ तथा नगर कुरुप बन्न थालेपछि निकायले यस्ता पदार्थको आयत तथा कारोबारमा प्रतिबन्ध लगाउन थालेको हो। गाउँ तथा नगर कार्यपालिकाको निर्णयबाटै त्यस्ता वस्तुमाथि प्रतिबन्ध लगाउने निर्णय गरेर कार्यन्वयनमा ल्याइएको छ। ०७५ पुसदेखि सोलुदुधकुण्ड नगरपालिकाले शिशाका बोतलमा हुने मदिरा तथा अन्य पेय पदार्थ आयतमा रोक लगाइसकेको छ। नगरपालिकाको निर्णयबाटै त्यस्ता फोहोरजन्य वस्तु व्यवस्थापन गर्ने काम थालिएको नगर प्रमुख नाम्गेल जाङ्बु शेर्पाले बताए। पर्यटकीय क्षेत्रलाई सफा र व्यवस्थित बनउन शिशा र प्लाष्टिकजन्य वस्तु प्रयोगमा रोक लगाइएको नगरपालिकाले जनाएको छ। नगरपालिकाले नगरक्षेत्रभित्र प्लाष्टिक तथा शिशाजन्य पदार्थ संकलन गरेर कवाड संकलन गर्ने कम्पनीसँग सहकार्यमा निकासी समेत गरिरहेको छ। नगरपालिकाबाट एक लाख बढी शिशाका बोतल संकलन गरेर निकासी हुँदै आएको व्यवसायी ज्ञानेन्द्र रुम्दालीले बताए। उनका अनुसार शिशा र प्लाष्टिक नकुहिने भएपछि फोहोर मात्र नभएर माटोको उर्वराशक्ति समेत ह्रास गराउने भएकाले यस्ता वस्तु व्यवस्थित गर्न आवश्यक छ। यस्तै, नेचा सल्यानले चैत ५ गतेको गाउँसभाबाट ०७६ साउन १ गतेदेखि लागु हुने गरी शिशा तथा प्लाष्टिकजन्य वस्तु आयतमा रोक लगाउने निर्णय गरेको गाउँपालिका अध्यष डुफकुमार बास्तोलले बताए। गाउँपालिकाको वातावरण स्वच्छ राख्न यस्तो निर्णय गर्नु परेको उनको भनाइ छ। सोलुका आठ स्थानीय तहमध्ये नेचासल्यान गाउँपालिका र सोलु दुधकुण्ड नगले सिसाजन्य र प्लाष्टिकजन्य वस्तुको प्रयोगमा प्रतिबन्ध लगाउने निर्णय गरिसकेका छन्। जल, जमिन र वातावरणमा दिर्घकालिन असर पार्ने वस्तुको प्रयोग कमी ल्याउनका लागि सर्वसधारण, होटल, पसल सञ्चालक र व्यवसायीहरुसँग छलफल तथा अन्तत्र्रिया गर्ने गाउँपालिकाको तयारी समेत गरेको छ।"
"भाेजपुरमा ट्रयाक्टर दुर्घटना : चालकको मृत्यु, दुई घाइते","भोजपुुर : आमचोक गाउँपालिका दुम्मानास्थित रानीबासबाट बालंखा आउँदै गरेको ना ५ त ९४३२ नम्बरको ट्रयाक्टर दुर्घटना हुँदा चालकको घटनास्थलमै मृत्यु भएको छ । चालक भविन्द्र राईको मृत्यु भएको हो । ट्रयाक्टरमा सवार अन्य दुईजना गम्भिर घाइते भएका छन् । शुक्रबार राति ट्रयाक्टर अनियन्त्रित भइ सडकबाट करिब ८ सय मिटर तल झरेपछि ट्रयाक्टर चालक आमचोक गाउँपालिका४ बालंखाका २५ वर्षीय भविन्द्रको घटनास्थलमै मृत्यु भएको जिल्ला प्रहरी कार्यालय भोजपुरका प्रहरी निरीक्षक पाण्डव राजवंशीले जानकारी दिए । दुर्घटनामा महोत्तरी जिल्ला घर भएका ४० वर्षीय हरि खत्री र आमचोक गाउँपालिका १, वासिङथर्पुका शंखर कार्की घाइते भएका छन् । घाइतेमध्ये कार्कीको अवस्था गम्भिर रहेको र उनलाई गएराति नै विपी कोइराला स्वास्थ्य विज्ञान प्रतिष्ठान धरान लगिएको राजवंशीले बताए ।"
घर फर्किने चटारो,"चिसो छल्ल बाजुराबाट अछाम गएका जनजाति समुदाय गर्मीयाम शुरु भएसँगै आफ्ना सामग्रीसहित भेडा बाख्रा लिएर घर फर्कदै । तस्बीरः प्रेम रौले, रासस"
पोखरा महानगरले च्यात्यो होर्डिङ बोर्ड,पोखरा : पोखरा महानगरपालिकाले डिजिटल प्रविधि भित्रयाउने भन्दै पोखरा बजारका विभिन्न स्थानमा विज्ञापनसहित टाँगिएका फ्लेक्स च्यात्न थालेको छ। यही सातादेखि महानगरपालिकाले पोखरा बजारमा लगाइएका होर्डिङ बोर्ड हटाउन थालेको हो। स्थानीय निर्वाचनमा स्र्माट सिटी बनाउने नाराका साथ चुनावी मैदानमा होमीएका मेयर मानबहादुर जिसीले होर्डिङ बोर्डले शहर नै कुरुप देखिएकोले डिजिटल प्रविधि भित्र्याउने बताए। अर्कोतर्फ महानगरपालिकाका कर्मचारीले च्यातेका फ्लेक्स व्यवस्थापन नगर्दा बजार झनै फोहोर देखिएको छ। पोखराका विभिन्न स्थानमा फ्लेक्स च्यातेर जथाभावी फालीदा बजार फोहोर देखिएको हो।
सर्लाहीमा ५ किलो गाँजासहित दुईजना पक्राउ,मलंगवा : सर्लाहीको लालबन्दी नगरपालिका१ नवलपुर चोकबाट दुईजना गाँजासहित पक्राउ परेका छन् । प्रहरीले हरिवन नगरपालिका९ का २० वर्षीय सन्तोष धमला र वाडा नम्बर ४ का ३८ वर्षीय कृष्ण घलानलाई पक्राउ गरेको हो । इलाका प्रहरी कार्यालय लालबन्दीका अनुसार हरिवनबाट उनीहरु लागुऔषध गाँजा बोकेर बा ६१ प ३६२३ नम्बरको मोटरसाइकलमा नवलपुरतर्फ आउँदै थिए । चेकजाँच गर्ने क्रममा धमला र घलानलाई पक्राउ गरिएको प्रहरी निरीक्षक किरण न्योपानेले बताए । उनीहरुले मोटरसाइकलको बीचमा रातो कपडाको हाते झोलामा निलो प्लाष्टिकमा साढे ५ किलो गाँजा राखेर ढुवानी गरिरहेको प्रहरी निरीक्षक न्योपानेले बताए । पक्राउ परेका दुबैजनालाई लागुऔषध ओसार पसार र बेचबिखन मुद्दा चलाउँदै कारावही बढाइने प्रहरी उपरीक्षक गोपाल चन्द्र भट्टराईले बताए । प्रहरीले दुई दिनअघि पनि लालबन्दी२ बाट एकजनालाई ५ किलो गाँजा सहित पक्राउ गरेको थियो ।
सिरहामा आगलागी: दुई बालिका र एक महिलाको जलेर मृत्यु,सिरहा : सिरहाका छुट्टाछुट्टै ठाउँमा आगलागी हुँदा दुई बालिका र एक महिला गरी तीनजनाको मृत्यु भएको छ। शनिबार दिउँसो धनगढीमाई नगरपालिका १४ अमलीटारमा दीपक धमलाको घरमा आगलागी हुँदा दुई बालिकाको मृत्यु भएको हो। धमलाकी ६ वर्षीया छोरी दीक्षा र सोही गाउँको नित्यराज पोखरेलको ७ वर्षीया छोरी ऋतु पोखरेलको जलेर मृत्यु भएको इलाका प्रहरी कार्यालय लहानका डिएसपी राजेश थापाले जानकारी दिए। आगलागीको कारण भने खुलेको छैन। स्थानीय र प्रहरीको सहयोगमा डेढ घण्टापछि आगो नियन्त्रणमा आएको डिएसपी थापाले बताए। त्यसैगरी कल्याणपुर नगरपालिका ७ भेडियो पूर्वारी टोलमा खाना पकाउने क्रममा आगलागी हुँदा ५० वर्षीया बनारसी देवी सदायको मृत्यु भएको छ। प्रहरीको अनुसार शुक्रबार राति बनारसीले परालले खाना पकाउँदै गर्दा साडीमा सल्केर आगलागी भएको थियो। घाइते अवस्थामा उनलाई कर्जन्हास्थित फुलकुमारी मेमोरियल अस्पतालमा पुर्याइएको थियो। शनिबार बिहान ४ बजे उनको मृत्यु भएको हो। उनको घरसमेत जलेको छ।
सबै कुसंस्कार अन्त्य गर्ने बडिगाड गाउँपालिकाको प्रतिवद्धता,"बागलुङ : जिल्लाको बडिगाड गाउँपालिकाका बासिन्दाले अब कुरिति, कुसंस्कार अन्त्य गर्ने प्रतिवद्धता व्यक्त गरेका छन् । गाउँपालिकाले सामाजिक विकृति तथा कुरितिका बिरुद्ध अभियान सुरु गरेसँगै सार्वजनिक रुपमा यहाँका अगुवाहरुले यस्तो प्रतिवद्धता गरेका हुन् । विद्यमान बिकृति तथा कुसंस्कार अन्त्यका लागि गाउँपालिकाको पहलमा स्थानीय नागरिकसँग अन्र्तक्रिया गरी २८ बुँदे सामुहिक प्रतिवद्धता समेत सार्वजनिक भएको छ । गाउँपालिकामा महिला तथा घरेलु हिंसा, दाइजो प्रथा, बोक्सी आरोप, बहुविवाह, जातीय भेद्भाव जस्ता कुसंस्कार र कानुन विपरित गतिविधि नगर्ने उनीहरुले प्रतिवद्धता गरे । त्यसो त कानुन विपरित गतिविधि कसैले गरेको पाइए तत्कालै उजुरी दिने पनि स्थानीयले बताएका छन् । यस्तै गाउँलेले जुवातास नियन्त्रण, परिवार, समाज र राष्ट्रप्रतिको कर्तव्यबोध गर्ने, महिलापुरुष बीच असमान ज्याला अन्त्य गर्ने पनि प्रतिवद्धता गरेका छन् । वन, वन्यजन्तुको चोरी शिकारी नियन्त्रण, परम्परागत पुरातन सोच व्यवहारमा परिवर्तन, बालबालिकाको शैक्षिक हक सुनिश्चित गर्ने लगायत कुरामा पनि उनीहरु संवेदनशील भएर काम गर्ने प्रतिवद्धता गरे । गाउँपालिका अध्यक्ष मेहरसिंह पाइजाले भने गाउँपालिकामा थालिएको यस्तो अभियानले सचेतना फैलिने अपेक्षा गरेका छन् ।"
"कन्टेनरमा सुमो ठोक्किँदा २ को मृत्यु, ६ जना घाइते","विराटनगर : पूर्वपश्चिम राजमार्ग अन्तर्गत मोरङको कानेपोखरी गाउँपालिका७ मा शनिबार बिहान गुडिरहेको कन्टेनरमा टाटा सुमो ठोक्किँदा दुई जनाको मृत्यु भएको छ। दुर्घटनामा चालकसहित अन्य ६ जना घाइते भएका छन्। पूर्वबाट पश्चिमतर्फ जाँदै गरेको ना ३ ख ६९१८ नम्बरको कन्टेनरमा सोही दिशाबाट आउँदै गरेको बा ११ च ७९४८ नम्बरको यात्रुबाहक टाटा सुमो बिहान ५ बजे ठोक्किएर दुर्घटना भएको इलाका प्रहरी कार्यालय पथरीका प्रहरी निरीक्षक कमल बजगाईले जानकारी दिए। उनकाअनुसार काठमाडौंबाट यात्रु लिएर झापा जाँदै गरेको टाटा सुमो दुर्घटनामा परेको हो। दुर्घटनामा झापाको अर्जुनधारा नगरपालिका४ का ४७ वर्षीय रामकुमार आछामी र झापाको गौरादह नगरपालिका४ का ४५ वर्षीय प्रकाश मगरको मृत्यु भएको प्रहरी निरीक्षक बजगाईले बताए। आछामीको घटनास्थलमै र मगरको उपचारका लागि विराटनगरतर्फ ल्याउने क्रममा बीच बाटोमै मृत्यु भएको उनले जानकारी दिए। दुर्घटनामा घाइते हुनेमा गौरादह४ की ५५ वर्षीया दुर्गा मगर, १४ वर्षीया प्रविका मगर, ३८ वर्षीया बबिता मगर, ४५ वर्षीय योगेश न्यौपाने र काभ्रेको भुमुटार नगरपालिका८ का २७ वर्षीय रमेश तामाङ रहेका छन्। त्यसैगरी सुमो चालक झापाको दमक नगरपालिका२ का ३७ वर्षीय कूलबहादुर रेग्मी पनि घाइते भएका छन्। घाइते मध्ये दुर्गा र प्रविकाको अवस्था गम्भीर रहेको प्रहरीले जनाएको छ। घाइते प्रविका र बबिता मृत्यु भएका प्रकाशका छोरी र श्रीमती हुन्। घाइते सबैको विराटनगरस्थित न्यूरो अस्पतालमा उपचार भइरहेको प्रहरीले जनाएको छ। तीब्र गतिमा रहेको सुमो ओभरटेक गर्ने क्रममा अगाडि गुडिरहेको कन्टेनरमा ठोक्किएर दुर्घटनामा परेको प्रहरीले जनाएको छ। प्रहरीकाअनुसार कन्टेनर चालक चितवनको राप्ती नगरपालिका२ का ४८ वर्षीय लक्ष्मण अधिकारी तथा टाटा सुमो र चालकलाई नियन्त्रणमा लिएर घटनाको अनुसन्धान सुरु गरिएको छ।"
वीरगन्जमा स्वाइन फ्लुबाट एकको मृत्यु,"वीरगन्ज : वीरगन्जमा स्वाइन फ्लुबाट एक जनाको मृत्यु भएको छ। वीरगन्ज महानगरपालिका१० आदर्शनगरका सञ्जय कासरियाको स्वाइन फ्लुका कारण मृत्यु भएको हो। १५ दिनदेखि बिरामी रहेका कासरियाको ५१ वर्षको उमेरमा शुक्रबार साँझ भारतको उत्तरप्रदेशको लखनउमा उपचारका क्रममा मृत्यु भएको हो। भारतको इलाहावादमा लागेको कुम्भ मेलाबाट घर फर्किएपछि कसरिया अस्वस्थ्य भएका थिए। मेलाबाट फर्किएका कासरिया वीरगन्जको एक क्लिनिकमा भर्ना भएका थिए। लामो समयसम्म स्वास्थ्यमा सुधार नआएपछि उनलाई थप उपचारका लागि भारत बिहारको राजधानी पटना पुर्याइएको थियो। कासरियाका भतिजा अमित अग्रवालका अनुसार, पटना अस्पतालमै उपचारका क्रममा उनलाई स्वाइन फ्लु लागेको पुष्टि भएको थियो। स्वास्थ्य झन् जटिल बन्दै गएपछि कासरियालाई पटनाबाट थप उपचारको लागि दिल्ली लाने क्रममा शुक्रबार उनको मृत्यु भएको अग्रवालले जानकारी दिए। स्वाइन फ्लुको उपचार सम्भव नरहेको भन्दै पटना अस्पतालले दिल्ली रेफर गरेको थियो। बाटोमै स्वास्थ्य समस्या देखिएपछि उनलाई लखनउ अस्पतालमा शुक्रबार भर्ना गरिएको थियो। उनको सोही अस्पतालमा मृत्यु भएको हो। मृतक कासरियाको शनिवार दिउँसो गृहनगर वीरगन्जको अशोकबाटिका स्थित शम्शानघाटमा अन्त्येष्टि गरिएको छ। पर्साका प्रमुख जिल्ला अधिकारी नारायणप्रसाद भटराईले कासरियाको मृत्यु स्वाइन फ्लुबाट भएको भन्ने पारिवारजनले बताएको जानकारी दिए। उनले स्वाइन फ्लुकै कारण मृत्यु भएको भए संवेदनशील हुनुपर्ने बताए।"
पैसा लुट्न साला भिनाजु मिलेर हत्या,"धनगढी : पैसा लुटन सालाभिनाजुले पुर्व योजना बनाएर आफ्नै गाउँका एक व्यक्तिको हत्या गरेका छन्। बैतडी दशरथचन्द नगरपालिका२ का ४५ वर्षीय हर्कबहादुर भण्डारीको चैत २ गते हत्या भएको थियो। भण्डारीको शव चैत २ गते कैलालीको भीमदत्त पन्त राजमार्गमा पर्ने गोदावरी नगरपालिका४, खैराना जाने भित्री सडक खण्डमा मृत अवस्थामा फेला परेको थियो। आफ्नो नाम नै परिर्वतन गरी अपराधमा संलग्न भएका बैतडी दशरथचन्द नगरपालिका स्थायी घर भई हाल कञ्चनपुर लालझाडी गाउँपालिका२ चानदेउ शिविर घर भएका २४ वर्षीय धिरज भनिने गणेश भाट (नागरिकतामा पुन्टु भाट) ले गोदावरी नगरपालिका६ बस्ने २२ वर्षीय साला गोविन्द आवजी मिलेर भण्डारीको हत्या गरेको कैलाली प्रहरीले शुक्रबार पत्रकार सम्मेलन गरी जानकारी दिएको छ। धिरज यसअघि पनि कञ्चनपुर कारगारमा ३ बर्ष जवरजस्ती करणी र चोरी डकैती मुद्दामा कैद भुक्तानी गरीसकेका व्यक्ति हुन्। मृतक भण्डारीको टाउकोमा ढुंगाले प्रहार गरी शव १४४ फिट पर फालिएको अवस्थामा भेटिएको थियो जिल्ला प्रहरी कार्यालयका प्रहरी उपरीक्षक आभुषण तिम्सिनाले भने, अनुसन्धान गर्दै जादा दुई जनाको संलग्तामा हत्या भएको देखिएको छ। हत्यामा संलग्न दुई जनालाई प्रहरीले शुक्रबार सार्वजनिक गरेको छ। प्रहरीले हत्यामा संलग्न रहेका धिरज भनिने गणेश नामबाट परिचित गोविन्द आउजीलाई सार्वजनिक गरेको हो। मृतक भण्डारीका गाउँलेसमेत रहेका पुन्टु भाटले साला नाता पर्ने आउजीसँग मिलेर योजना बनाई हत्या गरेको बताएपछि हत्या योजना खुलेको कैलालीका प्रहरी उपरीक्षक आभुषण तिम्सिनाले बताए। मृतक भण्डारीसँग भाटको पूर्व चिनजान भएकाले चैत १ गते कञ्चनपुरको वाणीमा सँगै बसेर मदिरा सेवन गरी हत्याको योजना बनाएको प्रहरीले जनाएको छ। चैत १ गते कञ्चनपुरबाट बसमा आएका उनीहरुले अत्तरियामा समेतसँगै मदिरा सेवन गरी अर्का अभियुक्त आउजीको घरमा सुत्न जाने भन्दै लगेर हत्या गरेको प्रारम्भिक अनुसन्धानमा खुलेको छ। हत्यापछि गाडी दुर्घटनामा मृत्यु भएको देखाउनलाई भण्डारीको शव सडकमा फालेको प्रारम्भिक बयान दिएको प्रहरी उपरीक्षक तिम्सिनाले बताए। आउजीले भाटलाई सहयोग गरेको तर भाटले भण्डारीको टाउकोमा ढुङ्गा लाठीले हानेको बयानका क्रममा खुलेको प्रहरीले जनाएको छ। मादक पदार्थ सेवनपछि संगै आफ्नो घरमा लैजाने भनी अटोमा चडाई गोदावरीको जंगल छेउमा लगी कुटपिटप गरी साथमा भएको रकम लिई गएको र चिनिने डरले भोलिपल्ट पुनः आई ढुंगा र लाठीले हानी हत्या गरेको अभियुक्त भाटले प्रहरीसंग प्रारम्भिक बयान दिएको प्रहरीको भनाइ छ। उनीहरुले मृतक भण्डारीसँग धेरै रकम भएको आशंकामा हत्या गरेको भएपनि अन्तिममा ३ हजार मात्रै लुटेको देखिएको छ, प्रहरी उपरीक्षक तिम्सिनाले भने। घटनाका मुख्य अभियुक्त पुन्टु भाट यसअघि पनि अपराधिक गतिविधीमा संलग्न हुदै कैद भुक्तान गरिसकेको र उनका सहयोगी आउजी भारतमा ज्यालादारी गर्दै आएका थिए।"
प्रधानमन्त्री राजा बन्न खोजे,"गोरखा : कांग्रेस केन्द्रीय सदस्य एवम् नेपाल महिला संघकी सभापति डिला संग्रौलाले प्रधानमन्त्री केपी शर्मा ओली राजा बन्न खोजेको आरोप लगाएकी छन्। महिला संघको राष्ट्रिय अभियानको क्रममा गोरखा आएकी संग्रौलाले शनिबार पत्रकारसँगको भेटमा यस्तो बताएकी हुन्। विधिको शासन मिचेर व्यक्तिको शासन लाद्दै प्रधानमन्त्रीले सेना प्रधानमन्त्री माताहत ल्याउने प्रयास गरेको उनको आरोप छ। राष्ट्रिय सुरक्षा, काम कर्तव्य र अधिकार विधेयक २०७५ प्रस्ताव गरिएको छ, उनले भनिन्, नेपालको मौजुदा संविधानअनुसार राष्ट्रिय सुरक्षा परिषदले मन्त्रिपरिषद्बाट पास गरी राष्ट्रपतिले सेना परिचालन गर्नुपर्नेमा सबै ऐन कानुन मिचेर प्रधानमन्त्री ओली फेरि अर्को राजा बन्दैछन्। कांग्रेसले प्रधानमन्त्रीको कदमविरुद्ध प्रेस विज्ञप्ति निकालेर र सदनमा संशोधन प्रस्ताव हालेको उनको भनाइ छ। सुरक्षा परिषदलाई बाइपास गरेर राष्ट्रपतिलाई छायामा राखेर प्रधानमन्त्री आफैंले सेना परिचालन गर्न पाउने विधेयकले नेपालका मौजुदा संविधानलाई बाइपास गरेको उनको आरोप छ। बलात्कारपछि हत्या गरिएकी कञ्चनपुरकी निर्मला पन्तको हत्यारालाई प्रधानमन्त्री र गृहमन्त्रीले संरक्षण दिएर राखेको आरोपसमेत उनको छ। अर्को प्रसंगमा उनले पार्टीभित्र हिन्दू राज्यको विषयमा जनमत संग्रह गर्ने विषयमा बहस भए पनि त्यसतर्फ कांग्रेस नफर्किने दाबी गरिन्।"
४ वर्षीया बालिका बलात्कार आरोपमा एक पक्राउ,राजविराज : सप्तरीमा ४ वर्षीया बालिमाथि यौन दुव्यवहार भएको छ। बालिका बलात्कार प्रयासको आरोपमा प्रहरीले एक जनालाई पक्राउ गरेको छ। पक्राउ पर्नेमा सप्तकोशी नगरपालिका१ का ३८ वर्षीय दिपक भुजेल रहेको प्रहरीले जनाएको छ। पीडितकी आमाले उजुरी दिएपछि प्रहरी चौकी फतेपुरका टोलीले भुजेललाई पक्राउ गरेको सप्तरी प्रहरीले जानकारी दिएको छ। आरोपित भुजेले बालिकाको संवेदनशील अङ्गहरुमा चलाई गुप्ताङ्गमा औला छिराएको परिवारले आरोप लगाएको छ। शुक्रबार जवरजस्ती करणीको उजुरी दर्ता गरिएको इलाका प्रहरी कार्यालय कञ्चनरुपले जनाएको छ। प्रहरी निरीक्षक प्रतिक विष्टकाअनुसार पीडित बालिका घाइते भएकी छिन्। उनको स्थानीय फत्तेपुर पोलिक्लिनिकमा उपचारपश्चात हाल मोरङको कोशी अञ्चल अस्पताल विराटनगरमा उपचार भइरहेको छ।
सडकमा भारतीय अवरोध,"महेन्द्रनगर : कञ्चनपुरको ब्रह्मदेव क्षेत्रमा नेपालले आफ्नो भूमिमा निर्माण गर्न लागेको सडकमा एसएसबीले रोक लगाएको छ। टनकपुर बाँधको छेउ नजिकै आफ्नै भूमिमा नेपालले निर्माण गर्न थालेको सडकमा शुक्रबार भारतीय पक्षले रोक लगाएको हो। भीमदत्त नगरपालिका ९ ब्रम्हदेबदेखि टनकपुर जोड्ने सडक कालोपत्रे गर्ने कार्यमा भारतीय सीमा सुरक्षा बल (एसएसबी)ले अवरोध गरेको वडा अध्यक्ष राम नाथले जानकारी दिए। केहि महिना अघि एक्लौटी रुपले त्यहाँ सडक बनाउन खोज्दा हामीले विरोध गरेर रोकेका थियौं उनले भने। अहिले आफ्नै भूमिमा सडक निर्माणको काम गर्न खोज्दा भारतीय पक्षले अवरोध गरे। भारतीय सीमा सुरक्षा बल एसएसबीको अवरोधपछि नेपाल पक्षले गर्न लागेको सडक निर्माणको काम रोकिएको छ। दुवै देशको संयुक्त सर्भे टोली आएर सीमा निर्धारण भएपछि मात्रै टुंगो लाग्ने भारतीय पक्षको दाबी छ एसएसबीको अवरोधपछि निरीक्षण गर्न पुगेका प्रमुख जिल्ला अधिकारी शुसिल बैधले भने। मार्च २७ मा भारतीय पक्षले लोकसभा निर्वाचनका विषयमा छलफल गर्न बैठक आब्हान गरेको छ, उक्त बैठकमा समेत यस विषयमा छलफल गर्ने छलफल भएको छ। भीमदत्त नगरपालिकाले आफ्नो क्षेत्रमा निर्माण गर्न लागेको एकसय ३५ मिटर सडकको काममा एसएसबीले रोक लगाएपछि सुरक्षा अधिकारीहरु स्थलगत निरीक्षणमा पुगेका थिए। त्यहाँ भारतको चम्पावतका एसडीएम, एसएसबीका कमान्डर सहित नेपाली सुरक्षा अधिकारीहरुले छलफल गरेका थिए। एसएसबीले उक्त क्षेत्र भारतमा पर्ने दाबी गर्दै आएको छ भने नेपाल पक्षले उक्त भूभाग आफ्नो भएको बताउँदै आएको छ। स्थानीयवासीहरुले भने भारतले जर्बजस्ती उक्त भूभाग कब्जा गर्ने मनसायले पटकपटक दुःख दिने गरेको बताए। कहिले सडक निर्माण गर्दा त कहिले घर निर्माण गर्दा जहिले दुःख दिने काम भइरहेको छ ब्रह्मदेवकी स्थानीय निर्मला नेगीले भनिन्। नेपाली पक्षको कमजोरीका कारणले सीमामा बस्ने नागरिकले दुःख पाइरहेका छन्। भीमदत्त नगरपालिकाले चालु आर्थिक वर्ष भित्र निर्माण सम्पन्न गर्ने गरि न्यू जोशी कन्सट्रक्सन प्रालिसंग ७३ लाखमा ठेक्का सम्झौता गरेको हो। शुक्रबार निर्माण कम्पनीले जेसीब सहित लिएर काम शुरु गर्न खोज्दा एसएसबी आएर रोकेको हो। ९ महिना अघि भारतीय पक्षले टनकपुर ब्यारेजदेखि ब्रह्मदेव बजारसम्म कालोपत्रे गर्ने भन्दै काम शुरु गर्न खोजेपछि नेपाली पक्षले विरोध गरेको थियो। नेपाली भूमिमा समेत सहमति नै नगरि सडक बनाउन खोजेपछि विरोध भएको थियो। नेपालीको विरोधपछि भारतीय पक्षले आफ्नो भूभागसम्म मात्रै सडक निर्माण गरेको छ। नेपाल भारतको सीमा क्षेत्रमा रहेको ३ नम्बर पिल्लर लामो समयदेखी गायब छ। त्यसयता ३ नम्बर पिल्लर नजिकै पटकपटक विवाद हुदै आइरहेको छ। फोटो क्याप्सन : भारतीय पक्षको अवरोधपछि दुवै देशका सुरक्षा अधिकारीहरु स्थलगत निरीक्षण र छलफल गर्दै। तस्बीर : बिष्णु प्रसाद देबकोटाअन्नपूर्ण पोष्ट"
धमिराले खायो वाल्मीकि,"काठमाडौं : प्रदर्शनीमार्गको वाल्मीकि विद्यापीठ पुग्नुभयो भने प्रवेशद्वारमै देख्नुहुन्छ विद्या धनं सर्वधन प्रधानम्। यो उक्तिलाई वाल्मीकिले मात्र होइन, धेरै शैक्षिक संस्थाले आदर्श मानेका छन्। तर यो विद्यापीठको भौतिक, शैक्षिक एवं प्रशासनिक अवस्था देख्दा लाग्छ, उक्तिले क्याम्पसलाई जिस्क्याइरहेको छ। किनभने, न यहाँ पढाइ नियमित छ, न त यहाँका संरचनाको सदुपयोग भएको छ। विद्यापीठ परिसरको पछिल्लो भागमा छ पुस्तकालय भवन, जहाँ पुस्तकको संरक्षण त भएको छैन। यहाँ रहेका ऐतिहासिक एवं प्राचीन महत्त्वका हजारौं पुस्तक पनि धमिराले खाएका छन्। ६८ वर्ष पुरानो विद्यापीठमा संस्कृतको उच्च तहको पढाइ हुन्छ। यो नेपाल संस्कृत विश्वविद्यालयअन्तर्गत सबैभन्दा बढी विद्यार्थी भएको र बढी विषय पढाइ हुने मूल आंगिक क्याम्पस हो। विद्यापीठको पुस्ताकालयमा मक्किएका पुस्तक । पुस्तकालयमा रहेका ऐतिहासिक एवम् प्राचीन महत्त्वका हजारौं पुस्तकमा धमिरा लागेका छन् । तस्बिर : सरोज बैजु यहाँ नेपाली भाषाको जननी संस्कृत भाषामा शिक्षण हुन्छ। विद्यापीठमा धर्मशास्त्र, वेद, ज्योतिष, दर्शन, पुराण, व्याकरण आदि प्राचीन विषयसहित नेपाली, अंग्रेजी, गणित, अर्थशास्त्र, राजनीतिशास्त्र पढाइ हुन्छ। काठमाडौंमा रहेकाले धेरैले यसलाई नेपाल संस्कृत विश्वविद्यालय नै ठान्छन्। यद्यपि विश्वविद्यालयको केन्द्रीय कार्यालय दाङमा छ। क्याम्पसका भवन भग्नावशेष अवस्थामा छन्। भवनका झ्यालमा नफुटेका सिसा देख्न मुस्किल पर्छ। केही सिसा चर्किएका छन्। केही झ्यालमै झुन्डिएका छन् तुन्द्रुङ्ग। लाग्छ, सानो हावा आयो कि झरिहाल्छन्। नौ रोपनी जग्गामा फैलिएको क्याम्पस परिसरमा जोकोहीलाई सहज प्रवेश छ। तर अनौठो, यहाँ को आयो, गयो, कसैलाई चासो छैन। पुतलीसडक तथा आसपासका क्षेत्रमा काम परेर गएका तर सवारीसाधन पार्किङको समस्याले दिक्क भएकालाई यो ठाउँ अहिले गज्जबको विकल्प बनेको छ। पैदल हिँडेर थाकेकालाई थकाइ मार्नुपर्यो पनि यसले स्वागत गरेजस्तो लाग्छ। किनभने, यहीं भेटिन्छन् विद्यापीठमा असम्बद्ध व्यक्ति पनि। बिहान १० बजेदेखि दिउँसो तीन बजेसम्म यहाँ पढाइ हुने रुटिन छ। तर त्यो समयमा धेरैजसो कक्षाकोठा रित्तै देखिन्छन्। कुनै कोठामा शिक्षकविद्यार्थी देखिन सक्छन्। तर मुस्किलले दुईतीन जना विद्यार्थी लिएर गुरु पढाइरहेका हुन्छन्। भर्याङका कुनाकाप्चा फोहोर त छन् नै, सँगै थोत्रा बेन्च, कुर्सी र अन्य सामग्री त्यतैकतै छरपस्ट छन्। दुर्गन्धित शौचालय हेर्दा लाग्छ, यहाँको व्यवस्थापन पनि यस्तै छ। केही वर्षअघिसम्म महिला र पुरुषका लागि एकै शौचालय थियो, एक उपप्राध्यापक भन्छन्, कम से कम अहिले महिलापुरुषका लागि छुट्टाछुट्टै त छ। औषधि छर्दै, पुस्तक जोगाउँदै कुनै समय क्याम्पसको मुख्य आकर्षणका रूपमा रहेको पुस्तकालय वाल्मीकिको दर्दनाक कथा झल्काउने विषय बनेको छ। तीन वर्षअघिको भूकम्पले भवन क्षतिग्रस्त बनेपछि पुस्तकालय अलपत्र बन्यो। त्यसपछि पुस्तक व्यवस्थापन भएको छैन। यहाँ केही पुस्तक कपडाले पोको पारेको देखिन्छ भने भुइँमा छरपस्ट देखिन्छन्। धुलाम्मे बनेका पुस्तक भुइँमा छरपस्ट छन्। ४० हजारजति पुस्तक छन्। केहीलाई उठाएर विद्यार्थी पढ्ने कक्षामा राखेका छौं, क्याम्पसका प्राचार्य गणेश घिमिरे दुःखेसो पोख्छन्, केही भने अलपत्र छन्। भुइँमा अलपत्र पुस्तकलाई धमिराले खान थालेको छ। धमिरा आतंक बढेपछि पुस्तकमा औषधि छर्केर राखिएको छ। तैपनि पुस्तकका पाना प्वाल पर्न थालेका छन्। यही अवस्था रहिरहे जोगाउन मुस्किल पर्छ, उनले भने, पुस्तकालय भवन निर्माणका लागि राष्ट्रिय पुनर्निर्माण प्राधिकरणमा २५ करोड रुपैयाँ लागतको बजेटसहित प्रस्ताव हालेका छौं। प्राधिकरणले पनि भारतबाट सहयोग जुटाएर पुस्तकालय बनाइदिने आश्वासन दिएको छ। चारपाँच महिना भयो प्रस्ताव हालेको, तर खै कहिले बन्छ थाहा छैन। बेवारिसे जग्गा, चुहिने भवन क्याम्पस वरिपरि आकर्षक अग्ला भवन बनिरहेका छन्। राजधानीको केन्द्र भागमा रहेको यो क्याम्पसको जग्गा भने बेवारिस छ। केही जग्गामा अस्थायी टहरा बनाएर पढाइ भइरहेको जमलस्थित भानु माध्यमिक विद्यालय (दरबार स्कुल) र संस्कृत माध्यमिक विद्यालयलाई दुई वर्षका लागि दिइएको छ। यी विद्यालय भवन चिनियाँ सहयोगमा निर्माण भइरहेको र अस्थायी टहराका लागि पर्याप्त जग्गा नभएकाले वाल्मीकिमा सारिएको हो। अन्य जग्गा भने खेर गइरहेको छ। हामी पनि सोच्छौं, यो जग्गाको दायाँबायाँ सटर बनाएर भाडामा लगाउन मात्र सकियो भने पनि क्याम्पस चलाउन प्रशस्त आर्थिक आम्दानी हुन्छ। तर काम गर्न सकेका छैनौं, घिमिरे भन्छन्, कसैले काम गर्छु भनेर आँट गरिहाल्यो भने पनि नानाथरी झमेला झिकेर क्याम्पसकै मान्छेले समस्यामा पारिदिन्छन्। अनि आर्थिक अनियमितताको आरोपमा अख्तियारमा धाउँदाधाउँदै जागिरे जीवनै बित्न सक्छ। नेपालको संस्कृत विश्वविद्यालयको सबैभन्दा ठूलो आंगिक क्याम्पस वाल्मीकि विद्यापीठको जीर्ण भवन। तस्बिर : सरोज बैजु क्याम्पसमा प्राध्यापक, कर्मचारी र स्वतन्त्र विद्यार्थी युनियनको चुनाव आयो भने सबै संगठनको चुनावी नारा एउटै हुन्छ खाली जग्गाको सदुपयोग गर्ने, शैक्षिक, प्रशासनिक सुधार गर्ने आदि। त्यसो त खेर गइरहेको जग्गा सदुपयोगको प्रयास क्याम्पसले नगरेको पनि होइन। केही समयअघि क्याम्पस परिसरको अघिल्लो भागमा केही सटर बनाएर भाडामा लगाउने योजना बनाइएको थियो। तर क्याम्पसबाटै विरोध भएपछि काम अघि बढ्न सकेन। भौतिक निर्माणको काम गर्ने इच्छा भए पनि आर्थिक अनियमितताको झमेलामा फस्ने त्रास क्याम्पस व्यवस्थापनमा देखिन्छ। एकातिर जग्गा खेर गइरहेको छ, अर्कोतिर क्याम्पसको भवनमा पानी चुहिन थालेको छ। चुहिने ठाउँमा छाना राख्ने हैसियत क्याम्पससँग छैन। भवनका भित्ता पनि रङ उडेर फुङ्ग देखिन्छन्। हाजिर गरेरै पाक्छ जागिर विद्यापीठमा माध्यमिक शिक्षा परीक्षा (एसईई) दिएर बसेका विद्यार्थीलाई छोटो अवधिको संस्कृत भाषा प्रशिक्षणसहित विद्यावारिधि (पीएचडी) सम्मको पढाइ हुन्छ। यी सबै तहमा गरेर पाँच सय हाराहारीमा विद्यार्थी भर्ना भएका छन्। तर क्याम्पसमा एक सय ७० जना प्राध्यापक कार्यरत छन्। केही प्राध्यापकलाई त एक महिनामा एउटा कक्षा लिने पालो पनि नआउने एक उपप्राध्यापक बताउँछन्। सबैभन्दा धेरै प्राध्यापक नेपाली विषयमा छन्। विश्वविद्यालयकै पदाधिकारीदेखि पूर्वपदाधिकारीसम्मले आफन्त, चिनजान र नातागोतालाई वाल्मीकि नै ल्याउने कोसिस गर्छन्। यो क्रम अहिले पनि जारी छ। पदाधिकारीको दबाबलाई क्याम्पस प्रशासनले रोक्न सक्दैन। सबैले आआफ्नो क्षेत्रबाट काम नगर्दा समस्या आएको विद्यापीठका पूर्वप्राचार्य एवं नेसंविका पूर्वरजिस्ट्रार प्रा नीलमणि ढुंगानाले बताए। प्राध्यापकको स्वार्थी प्रवृत्ति, प्राज्ञिकभन्दा पनि राजनीतिक क्रियाकलापमा बढी सहभागी हुने र विद्यापीठलाई कसरी आत्मनिर्भर बनाउन सकिन्छ भन्ने चिन्तन नभएको नेतृत्वका कारण यस्तो अवस्था सिर्जना भएको उनको भनाइ छ। विद्यार्थी नभए पनि पहुँच प्रयोग गरेर आएका प्राध्यापकले हाजिर गरेकै भरमा जागिर पकाइरहेका छन्। नपढाई जागिर खानेमा नयाँ भर्ना भएकाभन्दा पुराना प्राध्यापक धेरै छन्। क्याम्पस प्रमुख घिमिरे पनि यो यथार्थ स्विकार्छन्। वाल्मीकि क्याम्पस नेपाल संस्कृत विश्वविद्यालयका अन्य आंगिक क्याम्पसको तुलनामा सबैभन्दा धेरै विषय पढाइ हुने क्याम्पस हो। धेरै विषयको पढाइ हुने भएपछि प्राध्यापक पनि विषयगत रूपमा भर्ना गर्नैपर्छ। तर कुनै वर्ष कुनै विषयमा भर्ना भएनन् भने प्राध्यापक खाली हात बस्नुपर्ने हुन्छ, घिमिरे भन्छन्, उदाहरणका लागि हामीसँग वेद विषय पढाउने चार थरी शिक्षक हुनुहुन्छ। तर सबै वर्ष सबै वेद पढ्ने विद्यार्थी आउँदैनन्। विद्यार्थी भएनन् भनेर शिक्षकलाई जागिरबाट हटाउन मिल्दैन। एउटा वेद पढाउन आएका प्राध्यापकलाई अर्को वेद पढाउनुस् भन्न पनि मिल्दैन। किनकि उनीहरूको विषयविज्ञता एउटामा मात्र हुन्छ। संस्कृत शिक्षाप्रतिको आकर्षण बढेसँगै पछिल्लो समय विद्यापीठमा स्वदेशी मात्र नभई विदेशीले पनि पढिरहेका छन्। निजामती सेवाबाट निवृत्त भएका तथा सामाजिक क्षेत्रमा लामो समय बिताएका पाका नागरिकसमेत संस्कृत सिक्न वाल्मीकि धाउँछन्। तर बिग्रँदै गएको शैक्षिक, प्रशासनिक तथा भौतिक वातावरणका कारण क्याम्पसको इतिहास जोगाउनै हम्मेहम्मे भएको छ। प्राचार्य घिमिरेले भने, सुधारका लागि कताबाट सुरु गर्ने भन्नेमै अलमल छ। जता हेर्यो, उतै समस्या। तैपनि आफ्ना तर्फबाट सक्दो प्रयास सबैले गरेका छौं। झन्डा बोक्न छाड्नुपर्छ प्राडा विद्यानाथ कोइराला नेपाल संस्कृत विश्वविद्यालय मात्र होइन, मुलुकका अन्य विश्वविद्यालय पनि दलीय भक्तिका कारण बिग्रिएका छन्। दलको झण्डा बोकेर नेतृत्वमा पुगेकाहरू विश्वविद्यालयभन्दा पार्टीप्रति बढी बफादार भए। वाल्मीकि बिग्रनुको मुख्य कारण पनि यही हो । यहाँ विशेषगरी दुई समस्या छन्। एक, भएका सम्पत्तिको सदुपयोग भएको छैन। अर्को, यहाँ पढाउने गुरुहरूले संस्कृतलाई आधुनिक ज्ञानसँग जोड्न सकेका छैनन्। हामीले वाल्मीकिका भौतिक संरचनाको सदुपयोग गर्न एउटा व्यवस्थापन समिति बनाएर केही सुझाव पनि दिएका थियौं। तर हरेक उपकुलपतिले काम गर्छु भने। हामीले दिएको प्रतिवेदन पनि दराजमै सीमित पारे। खाली रहेको जग्गामा सपिङ मल बनाउने वा ससाना भवन बनाएर भाडामा लगाउन सक्ने हो भने पनि पूरै वाल्मीकि पाल्ने पैसा कमाउन सकिन्छ। तर नेतृत्वले यसतर्फ चासो दिएन । खाली जग्गामा योग मात्र सिकाउने हो भने पनि प्रशस्तै आम्दानी गर्न सकिन्छ, नेतृत्वमा त्यो योजना खै ? प्राध्यापकहरू बढी रहेको भन्ने गुनासो पनि क्याम्पसमा छ। यो सत्य कुरा हो, तर उनीहरूलाई कसरी उपयोग गर्ने भन्ने सबैभन्दा ठूलो समस्या हो। उदाहरणका वेद पढाउने प्राध्यापकले विद्यार्थी आएनन् भने अर्को विषय पढाउन मिल्दैन। तर उनीहरूले पढाइरहेका वेदको ज्ञानलाई नेवारी, तामाङ, भोजपुरी, मैथिलीलगायतका भाषासँग कसरी जोड्न सकिन्छ भनेर अध्ययन गराउन त सकिन्छ। नेपाली भाषाको जननी संस्कृत भाषाको महत्त्व विगतमा संस्कृत पुस्तक जलाउँदै हिँड्नेले पनि बिस्तारै बुझ्दै गएका छन्। यो विश्वविद्यालयलाई नै बन्द गर्ने प्रस्ताव विगतमा शिक्षामन्त्री भइसकेका व्यक्तिले समेत गरेका थिए। तर हामी सबैको प्रयासले जोगिएको छ। यसको संरक्षण गर्न सबैभन्दा ठूलो पहल नेतृत्वले गर्नुपर्छ। (कुराकानीमा आधारित)"
मुलायमको निःशुल्क शल्यक्रिया,"नेपालगन्ज : बाँकेको नरैनापुर गाउँपालिका६ दोन्द्राका ७२ वर्षीय मुलायम भनिने वोरीलाल अहिरको ट्यूमरको सफल शल्यक्रिया भएको छ। नेपालगन्ज मेडिकल कलेज शिक्षण अस्पतालले शुक्रबार दिउँसो उनको निःशुल्क शल्यक्रिया गरेको हो। अन्नपूर्ण पोस्ट् दैनिकमा टाउको जत्रै ट्यूमर शीर्षकमा समाचार प्रकाशन भएपछि रेडक्रसकर्मी रुपन ज्ञवालीको पहलमा अस्पताल प्रशासन उनको निःशुल्क शल्यक्रिया गर्न तयार भएको हो। अस्पतालका ओरल एण्ड म्याग्जिलोफेसियल सर्जन डा द्वारिकाप्रसाद बजगाईको नेतृत्वमा डाअरुणकुमार महत, डा अंशु शर्मालगायतको समूहले सफल शल्यक्रिया गरेको हो। अप्रेशन राम्रो भएको छ। थप जाँचका लागि बायोप्सी टेष्ट गर्न पठाएका छौं, अप्रेशनपछि डाबजगाईले अन्नपूर्णसँग भने, दुई वर्षको अवधिमा अस्पतालमा मैले देखेको यो सबभन्दा ठूलो ट्यूमर हो। अप्रेशनबाट झन्डै एक किलोको ट्यूमर निकालिएको उनले जानकारी दिए। लामो समयदेखि ट्यूमर भएकाले अन्य केही समस्या भए नभएको बारे बायोप्सी टेस्टको रिपोर्ट आएपछि थाहा हुने उनले बताए। विपन्न र आफन्त कोही नभएकाले मुलायमको निःशुल्क शल्यक्रिया गरिएको अस्पतालका प्रशासन प्रमुख कुमार अधिकारीले बताए। हामीले गरीब तथा असहायलाई पटकपटक निःशुल्क सेवा प्रदान गरेका छौं, उनले भने। अस्पतालले निःशुल्क शल्यक्रिया गर्ने जनाए पनि आफन्त कोही नभएकाले मुलायम नेपालगन्ज आउन सकेका थिएनन्। अन्नपूर्णकर्मीको अनुरोधमा नरैनापुर ६ का वडा सचिव जीवनलाल यादवले स्थानीय पारशनाथ विश्वकर्मालाई मुलायमलाई सघाउन पठाएका थिए। मुलायम पारशनाथको घरमा खाना खाने र बस्ने गर्थे। नरैनापुर६ स्थित दुर्गा हार्डवेयर एण्ड सप्लायर्सका सञ्चालक सोहनलाल यादवले अप्रेशनपछि मुलायमका लागि आवश्यक सम्पूर्ण औषधिका लागि सहयोग गर्ने घोषणा गरेका छन्। पाँच वर्षको उमेरमा बाआमा गुमाएका यादवको १० वर्षको उमेरदेखि गालामा मासुको डल्लो देखिएको थियो। आर्थिक अभावमा ट्यूमर बढ्दै गएको थियो। ट्यूमरकै कारण उनको विवाहसमेत हुन सकेन।"
दाइजोसँगै जल्छन् महिला,"मधेसमा दाइजो नल्याएको र छोरी मात्रै जन्माएको बहानामा हमिदहरुले दिएको मानसिक र शारीरिक यातनाका कारण आमनाहरू नारकीय जीवन भोग्न बाध्य छन् मुस्लिम परम्पराअनुसार नै वैवाहिक सम्बन्ध गाँसेको हो आमना खातुन र हमिद अन्सारीको जोडीले। बिहेमा चाहिने धनसम्पत्ति र दाइजो भनेजति पुर्याएकै हो खातुन परिवारले। छोरीको घर बलियो होस् र परिवारले माया गरोस् भनेरै बिहेमा गर्नुपर्ने खर्चमा अलिकति पनि मन खुम्चाएन। बीरगन्जको मुख्य चोकमा रहेको नम्बरी जग्गा सस्तै मूल्यमा बेचेरै भए पनि बिहेको रीत चलायो। जसोतसो परम्परा धानेको थियो। यसैगरी खातुन परिवारले ज्वाइँलाई मोटरसाइकल, प्रशस्तै रकम, मागेजति सुनका गहना सबै बुझाएकै थियो। आफ्नै परिवारजस्तै माया र सम्मान दिइएको थियो अन्सारी परिवारका हर सदस्यलाई। तर परिवारको आशाजस्तै बन्न सकेन छोरीको नयाँ घर र हमिदको माया पाउन सकिनन् आमनाले। आमनालाई मान्छे नै गनेन हमिदको परिवारले। कहिले ढोका थुनेर मरणासन्न हुने गरि पिट्यो त कहिले महिनौं दिनसम्म बन्द कोठामा बन्दी बनायो। पिट्दापिट्दा थिलथिलो बनायो आमनाको शरीर। कारण थियो आमनाको कोखबाट दुई छोरीको जन्म हुनु र प्रत्येकपटक सासूको मागअनुसार थप सम्पत्ति ल्याउन नसक्नु। कलैया रामपुरकी स्थानीय हुन् आमना। वीरगन्ज बहुबरीका हमिद अन्सारीसँग परिवारकै इच्छाअनुसार बिहे भएको थियो। खातुन परिवारले करिब ६ वर्षअगाडि १५ लाखको हाराहारीमा पैसा खर्च गरेर आमनाको बिहे गरिदिएको थियो। पहिलो सन्तान छोरी जन्मिँदासम्म उनीहरूको सम्बन्ध ठीकठाक नै चलेको थियो। जब दोस्रो सन्तान पनि छोरी नै जन्मिन् त्यसपछि सुरु भो आमनामाथि शारीरिक र मानसिक यातना दिने क्रम। कहिले सुन नपुगेको बहाना त कहिले दाइजोमा ल्याएको सोफा गतिलो नपरेको बहाना। उनी निरन्तर कुटिइन्। आमनालाई कुट्न कुनै बहाना चाहिँदैनथ्यो हमिदलाई। मात्रै उसको आमाले कुरा लगाइदिए पुग्थ्यो। अधिकारकर्मी र जनप्रतिनिधिहरू आउँछन्, आमनाका दुःख र यातनाका कथा सुन्छन् र न्यायिक सहयोगको आश्वासन दिएर फर्किन्छन्, तर कहिल्यै पनि आमनाहरू न्याय पाउँदैनन्। कहिले छोरीले दाल पोखाएको बहाना त कहिले तरकारी ढिलो पकाएको बहाना। कुटेर घरभित्रै थुनिन्थ्यो आमनालाई। कतिसम्म भने सानी छोरीलाई दूधसमेत चुसाउन दिएन हमिद परिवारले। कुट्दाकुट्दा बेहोस बनाएर कोठामा बन्द गरिदिन्थ्यो। मुस्लिम समुदायमा छोरीबुहारीलाई घरबाहिर जाने अनुमति छैन। जानै परे मुख छोपेर या बुर्का पहिरिएर दाजुभाइसँग हिँड्नुपर्ने परम्परा छ। बाहिरी मान्छेसँग घरका छोरीबुहारी बोल्नै हुँदैन। कसैले उनीहरूको खोजखबर गर्नु हुँदैन। यसैले पनि घरभित्र यातना पाएकी आमनाबारे समाज पनि बेखबर थियो। पञ्च भलादमीसँग निकै मीठा कुरा लगाउँथिन् आमनाकी सासू। बारा जिल्लाको कलैया, रामपुरमा रहेको आमनाको माइती पुगेका छौं हामी। हरियो सलले पूरै मुख छोपेर एउटा बेन्चमा बसेकी छन् आमना। रातभर छोराछोरीको मायाले छट्पटाएर रुने गर्छिन् रे उनी। भावुक हुँदै सुनाउँछिन् उनी, मैले नाबालक छोरीलाई दूध खुवाउनसमेत पाइनँ, छोरीहरू भेट्न पनि दिँदैनन् उनीहरू। हामीसँग केही असहज देखिएकी छन् आमना। सुक्सुकाउँदै बोल्छिन्, नाइँ कुरा नगर्ने। उनी माइतीमा बस्न थालेको ६ महिना बढी भइसक्यो। उनका दुई छोरी ससुराल (घर) मै छन्। भेट्नसमेत पाउँदिनन् उनी। सानी छोरी दुई वर्षकी भइन्। उनलाई दूध चुसाउनै दिएनन् श्रीमान्ले। श्रीमान्ले अर्को बिहे गरिसकेका छन्। आमना र उनको माइतीका आफन्त न्यायका लागि पटकपटक प्रहरीकहाँ पुगिसके। अनेकौं मान्छेलाई सहयोगको याचना गरिसके उनीहरूले। नतिजा शून्य छ। न त बहुबिहेको कसुरमा उनका श्रीमान्ले सजाय पाए न त आमनाले सन्तानसँगै बसेर खुसी साट्न पाइन्। आमनालाई न्याय दिन्छु भनेर अधिकारकर्मीहरू पनि पुगेका थिए तर उनीहरू आमनाका दुःख र यातनाका कथा सुनेर मात्रै फर्किए। कसैले पनि आमनालाई न्यायनिम्ति सहयोग गरेनन्। आउनेहरूको यस्तै व्यवहारका कारण उनलाई कसैप्रति विश्वास छैन। घरमा कोही गएर केही सोध्न थाल्यो भने उनी रिसाएर बर्बराउँछिन्। बाहिर निस्केर कुरा गर्न नै चाहन्नन्। उनलाई मान्छेप्रति घृणा छ। उनलाई सहयोग गर्न खोज्नेहरूलाई हमिदले पैसा दिएर चुप लगाउँछ भन्ने उनको आरोप छ। उनी श्रीमान् र छोराछोरीसँगै बस्न चाहन्छिन्। दुःखसुखका साथ जीवन बिताउन चाहन्छिन् तर ससुराल जान सक्ने अवस्था छैन। गाउँका पञ्चभलादमी र प्रहरीका अगाडि निकै माया गरेजस्तो गर्छ अन्सारी परिवारले आमनालाई। राम्रोसँग खानलाउन दिने र माया गर्ने वचन पनि दिन्छ। तर घरको गेटभित्र पसेपछि सुरु हुन्छ उनीमाथि शारीरिक यातना क्रम। बेल्ट फुकाएर हान्छन्, लात्तैलात्ताले भकुर्छन् र बेहोस बनाउँछन् हमिदले। उनी आमनालाई घर छाडेर जान दबाब दिन्छन् र मारिदिएर लास गायब बनाउने धम्की दिन्छन्। कैयन्पटक अमानाका दाजुलाई समेत धम्की दिएको छ हमिदले। मेराविरुद्ध बोलिस् र प्रहरीमा भनिस् भने तेरो परिवारै सिध्याइदिन्छु भन्दै म्यासेज पठाउँछ उसले। डरैडरमा तर्सिन्छन् उनीहरू। अमाना भन्छिन्, यस्तो अवस्थामा कसरी न्याय माग्न जाऊँ? को बोलिदिन्छ मेरो साक्षी? आमनाका दाजुले उनलाई पटकपटक बन्द कोठाबाट निकालेर उपचारका लागि अस्पताल पुर्याएका छन्। दर्जनौंपटक बहिनीको न्यायका निम्ति समाज गुहारेका छन्, तर सबैजना तैं चुप, मै चुपमा छन्। कोही बोल्दैनन् अमानाका पक्षमा। अमाना भन्छिन्, तपाईंले मलाई न्याय दिनुहुन्छ। मलाई अंश र मानाचामलसहित छोरीहरूसँग बस्न पाउने व्यवस्था गरिदिनुहुन्छ? कतिपटक हमिदका मान्छेले खातुन परिवारको ढोका हान्न आइपुग्यो रातमा। उनीहरूले प्रहरीमा जाहेरी दिए, सुरक्षाका लागि आदेशपत्र बोकेर बसेका छन्। यो त एउटा प्रतिनिधि घटना मात्रै हो। उनकै गाउँमा चारजना छोरीहरू दाइजोकै निहुँमा ससुराल छाड्न बाध्य भए। आमनाकै छिमेकी मर्करी खातुन र साहबुन खातुन पनि हाल माइतीमै छन्। हाम्रा छोरी सोझा भएर घर गर्न नसकेका हुन् भन्ने आमनाकी आमाको गुनासो छ। सोझा केटीलाई मात्र लोग्नेले छाड्ने गरेको गाउँलेको बुझाइ छ। उनीहरूले यो भनेनन्, रात दिन कोठाभित्रै कुटिरहने र विनाकारण यातना दिनेहरूसँग आफ्नो बाठोपन कहाँनेर देखाउने होला? देशैभर दाइजोकै निहुँमा हजारौं महिला यातना खप्न बाध्य छन्। कैयन् महिला घरभित्रै जलाइन्छन् भने कति महिला यातना खप्न नसकी आत्महत्या गर्न बाध्य पारिन्छन्। तर हाम्रो समाज भने सदावहार उस्तै छ। कहिल्यै महिलाका पक्षमा बोल्दैन। जसले मार्नेसम्मको हर्कत गर्छ उसैकै साथमा फेरि पनि पठाउँछ आफ्नी छोरीबुहारीलाई। सुरक्षा निकायमा रहेका कर्मचारी पनि संवेदनशील रहेको देखिन्न महिला मुद्दामा। केही महिनाअगाडि पर्साकी रविताकुमारी शाह दाइजोकै कारण आत्महत्या गर्न बाध्य बनिन्। फूलमाला लगाइसकेपछि बिहे गर्नुअगाडि केटापक्षले दाइजोमा थप रकम मागेको र नदिए बिहे नगर्ने धम्की दिएपछि रविताले आत्महत्या गरेकी थिइन्। त्यस्तै ७४ फागुनमा धनुषाकी हजरा खातुनलाई सासू, ससुरा र श्रीमान्ले घरभित्रै आगो लगाएर हत्या गरे। उनको ससुरालबाट पटकपटक सुन र नगद ल्याउन दबाब दिँदै हजरालाई शारीरिक र मानसिक यातना दिने गरेका थिए। यस्तै गत माघ महिनामा जनकपुरकी सीमा शर्माले आफ्नी दुई वर्षीया छोरी अञ्जुम आरालाई पनि विष खुवाई आफूले पनि आत्महत्या गरिन्। उनकी सासूले माइतीबाट डेढ तोलाको सुनको सिक्री ल्याउन दबाब दिने गरेको र श्रीमान्ले रातदिन कुट्ने गरेका थिए। प्रत्येक पटक माइतीबाट सम्पत्ति ल्याउन नसकेपछि उनले छोरीसहित आत्महत्याको बाटो रोजिन्। दाइजोबाट पीडित महिलाको संख्या देशभर रहे पनि विशेषतः मधेसी समुदायमा यसको असर ज्यादा परेको देखिन्छ। पर्सा, बारा र रौतहटमा बेटी पढाऊ बेटी बचाऊ अभियानमा निरन्तर सक्रिय सामाजिक अभियन्ता प्रकाश थारूका अनुसार मधेसी समुदायमा शिक्षा कमी नै मुख्य कमजोरी हो। समाजमा चेतनाको अभाव छ, छोरी जन्मिनासाथ उसको पढाइ, लालनपालनभन्दा दहेजको चिन्तामै हुर्कन्छिन् छोरीहरू। मुस्लिम धर्म महिलाका लागि कट्टर छ। धार्मिक मान्यताअनुसार महिला अझै पनि बुर्काभित्रै छन्। छोरीलाई पढाउनुपर्छ र सक्षम बनाउनुपर्छ भन्ने सोच नै छैन। छोरी जन्मेको दाइजोका लागि मात्रै हो भन्ने मानसिकता बोकेर बसेका हुन्छन् धेरै आमाबुवा, प्रकाश थारूले अनुभव सुनाए। अहिले स्थानीय तहमा पनि जनप्रतिनिधि छन्। उनीहरूले दाइजोकै निहुँमा यातना दिने पुरुष र परिवारलाई सजाय दिँदैनन् भन्ने प्रश्नमा प्रकाश भन्छन्, जनप्रतिनिधिहरू पनि त्यही समाजका उपज न हुन्। उस्तै धार्मिक संस्कार र सामाजिक परम्परा अपनाउने हुँदा आफ्ना भोटरहरूको विरुद्धमा खुलेर बोल्न सक्दैनन्। यसले गर्दा पनि पीडित महिलाका पक्षमा बोल्ने कोही हुँदैन। दाइजोका कुरा उठ्नासाथ सामाजिक इज्जत, परम्परा र धार्मिक मान्यताका सवालका कुरा पनि आउँछन् तर कुनै पनि धर्ममा बिहेमा दाइजोतीलक दिनैपर्ने बाध्यकारी नियम नभएको तर्क गर्छिन् नेपाल मानवअधिकार आयोगकी प्रवक्ता मोहना अन्सारी। अन्सारीका अनुसार दाइजो प्रथा धार्मिक नभएर सामाजिक मान्यता मात्रै हो। शिक्षा र चेतना अभाव हुनु तथा केही शिक्षित युवामा पारिवारिक दबाबस्वरूप यो प्रथा फस्टाएको हो। दाइजो लिनुदिनु गैरकानुनी कार्य हो भन्ने थाहा नहुनाले समाजमा यो प्रथा रहिरहेको मोहनाको दाबी छ। मधेस मात्रै नभएर नेपालका हरेक ठाउँमा दाइजो प्रथा रहेको छ। परिवारमा धेरै सन्तान हुनु, चाँडै बिहे गरिदिने चलन हुनुले पनि यसले थप प्र श्रय पाएको बताउँछिन् अन्सारी। उनका अनुसार स्थानीय जनप्रतिनिधिले सचेतना फैलाउनुपर्यो, बिहे हुँदै गरेको घरमा निगरानी राख्नुपर्यो, गैरकानुनी कार्य गर्नेलाई सजाय दिलाउनुपर्यो र स्थानीय प्रशासनलाई सक्रिय बनाउनुपर्यो। तब मात्र समाजमा यसको असर कम पर्नेछ। समाजका पढेलेखेका युवाले सकारात्मक सन्देश प्रवाह गर्नु जरुरी भएको प्रवक्ता अन्सारीको भनाइ छ। पछिल्लो समय सरकारले प्रदेश २ मा बेटी पढाऊ बेटी बचाऊ अभियान सुरु गरेको छ। दाइजो र महिला हिंसाको विरुद्धमा विभिन्न संघसंस्थाले काम पनि गरिरहेका छन्। कहीं शिक्षित युवायुवतीले विनादहेज बिहे पनि गरेका छन् तर आमनाहरूको अवस्था उस्तै छ। उनका लागि न्याय खोजिदिनेहरू आफैं मौन छन्।"
भीआईपी ठगका किस्सैकिस्सा,"काठमाडौं : रौतहट गौरका सतेन्द्रप्रसाद यादव वीर अस्पतालका पूर्व कर्मचारी हुन्। वीरमा काम गर्दा आर्थिक हिनामिना गरेको आरोपमा भ्रष्टाचार मुद्दामा कारबाही भोगेका यादव बिस्तारै ठगी धन्दामा लागे। ठगी धन्दामा उनले आफ्नो सक्कली नाम ढाँटेर वीरेन्द्र अधिकारी हुँ भन्दै आएका थिए। कलंकी बस्दै आएका यादवले कसैलाई अमेरिका त कसैलाई क्यानडा पठाइदिन्छु भनेर लाखौं रुपैयाँ ठगे। ठगीकै आरोपमा २०६९ मा २० लाख धरौटी बुझाएर छुटेका यादव अहिले पुनः ठगीकै आरोपमा प्रहरी हिरासतमा छन्। अहिले उनीविरुद्ध एक करोड ८४ लाख रुपैयाँबराबरको बिगो रकम ठगी गरेको आरोप छ। क्यानडा पठाइदिन्छु भनेर यादवले ३० जनालाई ठगी गरेको भन्दै महानगरीय प्रहरी परिसर टेकुमा उजुरी परेको छ। सुरुमा महानगरीय प्रहरी अपराध महाशाखाले नक्कली अपहरण र ठगी घटनामा यादवलाई समातेको थियो। मुद्दा चालाउन यादवलाई काठमाडौं परिसरमा बुझाएपछि पीडितको संख्या ह्वात्तै बढेको हो। २५ दिनदेखि हिरासतमा रहेका यादवविरुद्ध क्यानडामा वैदेशिक रोजगारीमा पठाइदिन्छु भनेर ठगी गरेको र जबर्जस्ती करणी घटनामा उजुरी परेको छ। उनले एक युवतीलाई क्यानडा पठाइदिने प्रलोभनमा यौन शोषण गरेको पीडित युवतीको आरोप छ। तपाईंको भिसा आयो, अब मलाई अन्तिम उपहार दिनुपर्छ भन्दै यौन सम्पर्कको प्रस्ताव राखेका थिए। युवतीले इन्कार गर्दा भिसा रद्द गरिदिने भनेपछि यादवले ती युवतीसँग एक रात बिताएका थिए। अहिले ती युवतीले यादवविरुद्ध जबर्जस्ती करणी मुद्दामा उजुरी दिएकी छिन्। महाशाखाका प्रवक्ता एसपी सोमेन्द्र सिंह राठौरका अनुसार यादवले यतिसम्म गरे कि आफू अपहरणमा परेको भन्दै नाटक रचेर पीडितबाटै फिरौति बुझे। महाशाखाले अपहरणबारे अनुसन्धान गर्दा उनी एक होटलमा मदिरा पिएर बसेको अवस्थामा फेला पारेको थियो। जेल बसेर छुटिसकेका यादव पीडितसँग चेक वा आईएमीबाट पैसा बुझ्दैनथे। अधिकांशसँग पैसैमा कारोबार गर्ने यादवप्रति विश्वास नलागेपछि केही पीडितले विश्वास नलागेर यादवले पैसा लिएको भिडियो समेत बनाएका थिए। प्रहरीमा उजुरी दिँदा पीडितले उक्त भिडियो समेत पेस गरेका छन्। भिडियोमा यादव पैसाको थुप्रोमा देखिन्छन्। परिसरका प्रवक्ता डीएसपी होवीन्द्र बोगटीका अनुसार ठग्न यादवले उच्च पदमा बसेको प्राय अधिकांशको नाम बेच्न भ्याए। उनले कसैलाई पूर्वन्यायाधीश भने त कसैलाई गृह सचिवको सहयोगी हुँ भन्दै पैसा उठाउँदै आएको पीडितले बताएका छन्। यादवले कसैलाई भने गृह मन्त्रालयकै सहसचिव हुँ भन्न समेत भ्याए। २०७२ को विनाशकारी भूकम्पपछि क्यानडा सरकारले भूकम्पपीडितलाई सहयोगस्वरूप काम गर्न भीसा दिन लागेको र त्यसको नेतृत्व आफूले गरेको भन्दै यादवले पैसा असुल्न थालेका थिए। काठमाडौं परिसर टेकुको मुद्दा शाखामा बिहीबार पुगेका पीडितले यादवले धेरैलाई ठगेको सूचना दिएका थिए। परिसरले यादवविरुद्ध जबर्जस्ती करणीमा समेत अभियोग दर्ता गरेर अनुसन्धान गर्ने मुद्दा शाखाका प्रमुख डीएसपी मोहनकुमार थापाले जानकारी दिए। उनका अनुसार यादवविरुद्ध काठमाडौं जिल्ला अदालतले पुरानो ठगी घटनामा चार वर्ष जेल सजायँ सुनाएको छ। तर यो फैसला अहिलेको घटना भन्दा अगाडीको ठगी घटनासँग सम्बद्ध रहेको थापाले जानकारी दिए।"
तीन करोड ५५ लाख भारतीय सहयोगमा क्याम्पस भवन निर्माण,"रामेछाप : रामेछापको बाम्तीभण्डारस्थित सिद्धेश्वर शिक्षा सामुदायिक क्याम्पसको उद्घाटन भएको छ । भातरको अनुदानमा निर्मित क्याम्पसको आज औपचारिक रुपमा उद्घाटन भएको हो । सन् १९६३ मा स्थापित तथा त्रिभुवन विश्वविद्यालयसँग सम्बद्घ सिद्धेश्वर शिक्षा सामुदायिक क्याम्पसमा हाल एक हजारजना विद्यार्थी अध्ययनरत छन् । सन् २००६ देखि यस क्याम्पसले स्नातक तहका कार्यक्रमहरु सञ्चालन गर्दै आएको छ । सिद्धेश्वर शिक्षा सामुदायिक क्याम्पस रामेछाप जिल्लाको प्रतिष्ठित शैक्षिक संस्थाको रुपमा परिचित छ । भारत सरकारको ३ करोड ५५ लाख रुपैयाँ अनुदान सहयोगमा निर्मित तीनतल्ले नयाँ भवनमा १२ वटा कक्षाकोठा छन् । संकाय, प्रधानाध्यापक, पुस्तकालय, बैठक, लेखा शाखा, प्रयोगशाला, भण्डारणका लागि एकएक कोठा तथा प्रत्येक तलामा छात्र छात्राका लागि शौचालय निर्माण गरिएका छन् । यस नवनिर्मित संरचनाले विद्यार्थीहरुको सिकाई वातावरणलाई अभिवृद्घि गर्ने मात्र नभई रामेछाप तथा यस जिल्लासँग जोडिएका अन्य क्षेत्रका गरिब तथा सीमान्तकृत विद्यार्थीहरुको शिक्षामा पहुँचसमेत बढाएको छ ।"
विप्लवको पार्टीका प्रभावशाली नेता हेमन्तप्रकाश ओली पक्राउ,"काठमाडौं : नख्खु बम विस्फोटका प्रमुख योजनाकार मानिएका नेत्रविक्रम चन्द विप्लव नेतृत्वको पार्टीका प्रभावशाली नेता हेमन्तप्रकाश ओली सुदर्शन पक्राउ परेका छन् । मध्य केन्द्रीय कमाण्ड इन्चार्ज ओली शुक्रबार राति काभ्रेबाट पक्राउ परेका हुन् । उनलाई प्रहरीको विशेष ब्यूरो, महाशाखाको टोली र काभ्रे प्रहरीले पक्राउ गरेको हो । महानगरीय प्रहरी अपराध महाशाखा स्रोतले दिएको जानकारीअनुसार ओलीसँगै शंकर अधिकारी, धर्मराज राजबाहक, रामकृष्ण खतिवडा, विजय श्रेष्ठ, ललित लामा, सन्जीव कार्की, वेद घिमिरे र लोकेन्द्र खड्का पक्राउ परेका छन् । विप्ववले पार्टीभित्र धेरै विश्वास गर्ने नेतामा ओली पर्छन् । उनकै योजनामा फागुन १० गते ललितपुरकाे नख्खुमा रहेको एनसेल टावर अगाडी बम विस्फोट भएको प्रहरीको निष्कर्ष छ । विस्फोटमा एकजनाको मृत्यु भएको थियो । ओली विप्लवको पार्टीका तेस्रो नम्बरका नेता हुन् । दोस्रो नम्बरका मानिएका प्रकाण्डलाई भन्दा विप्लवले स्थायी समिति सदस्य ओलीलाई विश्वास गर्छन् । ओलीले नख्खु बम विस्फोटको जिम्मेवारी लिएका थिए। सरकारले विप्लव समूहमाथि प्रतिबन्ध लगाएसँगै प्रहरीले उनका नेतालाई गाउँगाउँ पुगेर प्रकाउ गरिरहेको छ ।"
"न नागरिकता, न न्याय : जसले सिउँदो रंग्याए, उनैले लखेटे","काठमाडौं : जीवनभर साथ दिने बाचा गरेका पतिले घरबाट निकालेपछि एक महिलाको बिचल्ली भएको छ। आफन्त साक्षी राखेर जीवनसाथी बनाएका पतिविरुद्ध मुद्दा दर्ता गरी ३६ वर्षीय सुमन जैसवालले न्याय खोजिरहेकी छन्। भारतको गोरखपुरकी सुमनसँग कपिलवस्तुको शिवराज नगरपालिका५ का विजय भनिने वीरेन्द्र जैसवालले मागी बिहे गरेका थिए। २०५८ जेठ १० गते विवाह बन्धनमा बाँधिएकी सुमन र वीरेन्द्रका एक छोरा विवेक १७ वर्षका छन्। वीरेन्द्रले सुमनसँग १३ वर्ष सँगै बिताए। त्यसपछि उनले गोरखपुर माइती गइन्। सुमन माइती गएपछि वीरेन्द्रले पूजा भन्ने पुष्पा जैसवाललाई कान्छी पत्नी बनाएर भिœयाए। छोरो जन्मिसकेको अवस्थामा वीरेन्द्रले आफूमाथि सौता हालेपछि सुमन न्याय खोज्दै अदालत पुगिन्। पछिल्लो समय बुटवल उपमहानगरपालिका६ मा बस्दै आएकी सुमनले जिल्ला अदालत रूपन्देहीमा बहुविवाहको मुद्दा दर्ता गरिन्। तर अदालतका न्यायाधीश खडानन्द तिवारीको इजलासले उनको विपक्षमा फैसला दियो। २०७३ वैशाख २९ गतेको फैसलामा न्यायाधीश तिवारीले पूजासँग वीरेन्द्रले बहुविवाह गरेको प्रमाण नपुगेको उल्लेख छ। जिल्लाले वीरेन्द्रको बहुविवाह ठहर नगरेपछि सुमन उच्च अदालत दाङको बुटवल इजलासमा पुनरावेदन गर्न पुगिन्। उच्चका न्यायाधीशद्वय रमेश पोखरेल र शान्ता सेढाईको इजलासले जिल्लाकै आदेश सदर गरेपछि सुमन अहिले सर्वोच्च पुगेकी छन्। फैसलाको तथ्य खण्डको बुँदा नम्बर ४ मा वीरेन्द्रले कान्छी पत्नी पूजालाई चिन्दिनँ भनेका छन्। मैले पूजा जैसवाललाई चिन्दिनँ, पूजासँग बिहे गरेको भन्ने झूटा हो, वीरेन्द्रले अदालतसँगको बयानमा भनेका छन्। अदालतमा झूटो बयान दिएका वीरेन्द्र २०७१ सालमै पूजालाई कान्छी पत्नी बनाएर बस्दै आएका छन्। यसको पुष्टि शिवराज नगरपालिकाको कार्यालय चन्द्रौटाले गरेको छ। नगरपालिकाले चलानी नम्बर ११५६ र पत्र संख्या २०७५७६ मार्फत वीरेन्द्र र पूजाको नैतिक जैसवाल नामका छोरा रहेको जनाएको छ। वीरेन्द्रले बहुविवाह गरेको प्रमाणस्वरूप उनीहरूबाट जन्मिएका छोरा अध्ययनरत विद्यालयबाट प्राप्त पत्रलाई अदालतले मान्यता दिएन। पतिले अस्वीकार गरेपछि दुवै अदालतले समेत सुमन र छोरालाई स्विकार्न मानेनन्। जन्तीसहित जग्गेमा बसेर मलाई भिœयाए, सुमनले भनिन्, अहिले छोरो पनि मेरो होइन भन्छन्। नागरिकता बनाउन माग्दा छोरालाई मार्ने धम्की दिन्छन्। दुवै अदालतबाट न्याय नपाएपछि गत साउनमा सुमन सर्वोच्च अदालतमा आइन्। वीरेन्द्रले धम्की दिएपछि उनी लुकीलुकी सर्वोच्च आइन्। सर्वोच्चले सुमनको मुद्दामा ९ महिना बित्दा कुनै आदेश गरेको छैन। सर्वोच्चले समयमै मुद्दाको सुनुवाइ नगर्दा उनी झन् समस्यामा छिन्। सुमन र छोरालाई न्याय दिलाउन रूपन्देहीका तत्कालीन प्रहरी प्रमुख एसपी राजेन्द्र ढकाल जुटेका थिए। सुमनमाथि ठूलो अन्याय भएको हो। वीरेन्द्रले विवाह दर्ता र नागरिकता नबनाइदिँदा यो समस्या भयो, ढकाल भन्छन्, अदालतले पनि न्याय नदिँदा सुमन र छोराको भविष्य बर्बाद भएको छ। वीरेन्द्र र सुमनका १७ वर्षीय छोरासँग कुनै पहिचान छैन। आमालाई नागरिकता नबनाइदिएपछि विवेकलाई भविष्यले पिरोलेको छ। उनलाई बुवा वीरेन्द्रले पटकपटक मार्नेसम्मको धम्की दिएका छन्। तँ मेरो छोरो होइन, जहाँसुकै जा भन्दै अनेक धम्की दिन्छन्, विवेकले सुनाए, नागरिकता बनाइदेऊ भन्दा जेसुकै गर्ने धम्की दिन्छन्। आमा र मलाई चिन्दै नचिनेको भनेर भागिरहन्छ। सुमनको पक्षमा न्यायको पहल गरिरहेकी युवा अधिकारकर्मी जश्मिन ओझा शक्ति केन्द्रको आडमा वीरेन्द्रले अन्याय गरिरहेको बताउँछिन्। उसले तिरस्कार मात्रै गरेको छैन, पत्नी र छोरालाई धम्की दिइरहेको छ, उनले भनिन्, अदालतलाई प्रभावित पारेर अन्याय गरिएको छ। सर्वोच्चबाट पनि न्याय पाउने आशामा ढिलाइ भएको छ। दुवै अदालतले अन्य साक्षी प्रमाणभन्दा दोस्रो बिहे नगरेको वीरेन्द्रको बयानकै आधारमा फैसला दिएको पीडित पक्षको गुनासो छ। वीरेन्द्रले यो घटना ढाकछोप गर्न शक्ति केन्द्रको प्रयोग गरिरहेको पीडितपक्षको आरोप छ। १३ वर्ष सँगै बसेर मलाई यो अवस्थामा पुर्याए। छोराको नागरिकता बनाइदिए हुने, सुमन भन्छिन्, तर उल्टै धम्की दिन्छन्। शक्तिशालीहरुको आडमा जे पनि गर्ने भन्दै हिँडेका छन्। ब्रेन ट्युमरसँग जुधिरहेकी सुमनसँग मुद्दा लड्न काठमाडौँ आउने जाने पैसा पनि छैन। काठमाडौँमा खाने बस्ने व्यवस्था गरिदिन्छौँ। आउनेजाने खर्च नहुँदा सहयोगीलाई गुहार्छौं, युवा अधिकारकर्मी ओझाले भनिन्, सर्वोच्चले पनि मुद्दाको सुनुवाइ नगरिदिँदा झनै अन्याय भएको छ। महान्यायधिवक्तामार्फत कुरा गरिरहेका छौँ। सुमनलाई सहयोग गर्न जुटेकाहरूलाई वीरेन्द्रले प्रभावमा पारेको गुनासो सुमनले गरिन्। एकातिर पतिबाट अस्वीकार, अर्कातिर ब्रेन ट्युमरको बिमार। नेपाली भाषा राम्ररी बोल्न नजान्ने सुमनलाई आफ्नो भन्दा धेरै छोराको चिन्ताले सताएको छ। सर्वोच्च अदालतले न्याय दिन्छ होला, म जिउँदै हुँदा न्याय पाए छोरो अनागरिक हुँदैनथ्यो, सुमन भन्छिन्, काठमाडौँ पनि लुकीलुकी आउनुपर्छ। नौ महिना भइसक्यो, सर्वोच्चले चाँडो न्याय दिए हुन्थ्यो। सर्वोच्चले सुनुवाइमा ढिला गरेपछि सुमनले महान्यायाधीवक्ता अग्नि खरेललाई भेटेकी छन्। अधिकारकर्मी ओझाको पहलमा सुमन र उनका छोरालाई महान्यायाधीवक्तासँग भेट गराइएको हो। सुमन र छोरामाथि भएको अन्यायबारे महान्यायाधीवक्तालाई बतायौँ, ओझाले भनिन्, उहाँले जिल्ला र उच्च अदालत कसैबाट प्रभावित हुनु बेठीक हुने बताउँदै सर्वोच्चबाट न्याय दिलाउन सक्दो पहल गर्ने वचन दिनुभयो। अन्याय गरेको छैन : वीरेन्द्र न्याय खोज्दै हिँडिरेहकी पत्नीलाई आफूले अन्याय नगरेको वीरेन्द्रले बताएका छन्। मैले नागरिकता बनाइदिन्छु भनेको छु। तर सुमनले भारतीय नागरिकता त्यागेकी छैनन्, वीरेन्द्र भन्छन्, उनलाई केही महिला अधिकारकर्मी, बिचौलिया र पत्रकारले उचालिदिए। छोरालाई मैले सकारेकै छु, धम्की दिएको छैन। वीरेन्द्रका छिमेकी हरि पोखरेलले दुइटी श्रीमतीबारे गाउँमा जानकारी रहेको बताए। जेठी श्रीमती गोरखपुरकी हुन्, उनीसँग मागीबिहे भएको हो, उनले भने, जेठी हुँदा हुँदै बहुविवाह गरेको गाउँलेलाई थाहा छ। तर सम्बन्धविच्छेद भयो भएन थाहा छैन। वीरेन्द्रले श्रीमतीलाई सम्पत्ति र नागरिकता दिन्छु भन्दा मुद्दाको झमेलामा फसाएको बताए। मैले नागरिकता र सम्पत्ति दिन्न भनेको छैन। तर अरूले उचालिदिएर समस्या भएको हो, उनले भने, छोरालाई नागरिकता बनाइदिन तयार छु। तर उनी मसँगै आउनुपर्छ। तर वीरेन्द्रकै भारत र नेपालको नागरिकता रहेको दाबी सुमनले गरेकी छन्। वीरेन्द्रले उत्तर प्रदेशबाट भारतीय नागरिकता लिएको प्रमाण आफूसँग सुरक्षित रहेको सुमनले बताइन्। दुवै देशको नागरिकता लिएका उनले जहाँ गए पनि मलाई नछाड्ने भन्छन्, सुमनले भनिन्, ब्रेन ट्युमर श्रीमान्सँग एकसाथ संघर्ष गर्दा थाकिसकेकी छु। छोरालाई भए पनि न्याय देऊ।"
पोल्याण्ड पठाउँछु भन्दै साढे पाँच करोड ठगी !,"ललितपुर : पोल्याण्ड पठाउँछु भन्दै साढे पाँच करोड रुपैयाँ ठगी गरेको आरोपमा अरुणकुमार महतो र हरिबहादुर लामा पुर्पक्षका लागी थुनामा गएका छन्। पोल्याण्ड पठाइदिने बहानामा ठगी गरेको भन्दै प्रहरीमा उजुरी परेपछि प्रहरीले उनीहरुलाई पक्राउ गरेको थियो। उनीहरुले दै ६ सय नौ जनाबाट यत्ति ठूलो रकम उठाएको प्रहरीको भनाइ छ। महतो र लामालाई महानगरीय प्रहरी परिसर ललितपुरको टोलीले पक्राउ गरेर अनुसन्धान अगाडि बढाएको थियो। सोही आरोपमा संलग्न अन्य १० जना भने फरार छन्। प्रमाणपत्रमा काठमाडौं महानगरपालिका ९ मा कार्यालय रहेको भनिए पनि उनीहरुले ग्वार्कोमा दृष्मा ओभरसीज प्रालि संचालन संचालन गरेको देखिएको जिल्ला अदालत पाटनका श्रेस्तेदार चन्द्रप्रकास तिवारीले जानकारी दिए। उनका अनुसार अभियुक्तको थुनछेक बहस सुरु भएको छ। तिवारीले भने,६ सय ९ जनाले उजुरी दिएका छन् र पाँच करोड ४१ लाख रुपैयाँ ठगेको आरोप पीडितको छ। उनीहरुलाई जिल्ला अदालत पाटनले फागुन २८ गते पुर्पक्षका लागी थुनामा राख्ने आदेश दिएको हो।"
