शीर्षक,विवरण
लगानी सम्मेलनका उपलब्धि,"लगानी सम्मेलनमा सार्वजनिक क्षेत्रका ५० र निजी क्षेत्रका २७ गरी ७७ आयोजना प्रदर्शनीमा थिए। सार्वजनिक र निजी क्षेत्रबाट ३४ खर्ब ६८ अर्ब रुपैयाँ लागतका आयोजना प्रस्तुत भएको थियो। सम्मेलनमा व्यक्त आशयका आधारमा कति अवधिमा स्वदेशी र विदेशी लगानी थपिनेछ भन्ने सम्बन्धमा लगानी बोर्डले औपचारिक जानकारी दिएको छैन। दुई वर्षअघिको लगानी सम्मेलनमा साढे १३ खर्ब ७० अर्ब रुपैयाँबराबर आशय व्यक्त भएको थियो। तर जम्माजम्मी दुई खर्ब ८० अर्बबराबरको लगानी भित्रिने क्रममा रहेको जानकारी प्राप्त भएको छ। आशय या प्रतिबद्धताले मात्र लगानी भित्रिने होइन। लगानी भिœयाउन सरकारले इच्छुक र सम्भावित लगानीकर्तासँग सम्पर्क बढाउने, लगानी सम्मेलनमा आएर इच्छा व्यक्त गरेका लगानीकर्तासँग फलोअप र वार्ता जारी राख्ने क्रमलाई निरन्तरता दिनुपर्छ। लगानीकर्ताले लगानीको संरक्षण र प्रतिफललाई पहिलो प्राथमिकतामा राख्छन्। त्यसका अतिरिक्त लगानीकर्ता झमेलारहित ठाउ खोज्छन्। लगानी संरक्षण तथा लगानीकर्तालाई सहजीकरण गर्न सरकारी तहमा व्यक्त प्रतिबद्धता कार्यान्वयनका क्रममा देखिनुपर्छ। सम्मेलनमार्फत तत्काल ठूलो प्रतिबद्धता नआए पनि यसले नेपाल विदेशी लगानीलाई स्वागत गर्न आतुर रहेको सन्देश पुयाएको छ। यसले सरकारलाई व्यवसाय गर्दा आउने झन्झट कम गर्न, सार्वजनिक सेवा र पूर्वाधारको गुणस्तर सुधार गर्न तथा नियामकीय र कार्यशैलीगत सुधारहरूलाई जारी राख्न दबाब दिएको हो। लगानीकर्तालाई राम्रो प्रतिफलको सुनिश्चितता दिन सके लगानी नभित्रिने होइन। किनभने विश्वभर विदेशी लगानी आफ्नोमा तान्ने प्रतिस्पर्धा चलेको छ। तीव्र आर्थिक विकासका लागि उत्पादनमूलक उद्योग र पूर्वाधारमा हामीलाई ठूलो लगानी चाहिएको छ। हाम्रा बैंक तथा वित्तीय संस्थाहरूबाट हरेक वर्ष परिचालन हुने ५ सय अर्ब रुपैयाँ हाराहारीको कर्जा र सरकारको विकास खर्चले मात्र हाम्रो लगानीको आवश्यकता पूरा गर्दैन। एकातिर भौतिक पूर्वाधारको ठूलो खाडल छ भने बैंक तथा वित्तीय संस्थाबाट परिचालन हुने कर्जा सबै उत्पादनमूलक क्षेत्रमा जाने होइन। जसले गर्दा लगानीको आवश्यकता पूर्ति गर्न हामीलाई विदेशी ऋण चाहिएको हो। एकातिर स्वदेशी लगानीकर्ताबाट मागअनुसारको ऋण नेपाली बैंक वित्तीय संस्थाले दिन नसक्ने स्थिति छ। लगानी सम्मेलनका क्रममा केही विदेशी लगानीका आयोजनाले आफ्नो देशबाट स्वपुँजी ल्याएर कर्जाको केही अंशमध्ये आन्तरिक वित्तीय बजारबाट समेत लिने घोषणाले स्वदेशी लगानीकर्ताका लागि व्यवसाय गर्न उपलब्ध हुने पुँजी अझै साँघुरिनेछ। हामीले विदेशी लगानी भिœयाउने भनेको विदेशी लगानीकर्ताले सँगै स्वपुँजी, प्रविधि, ज्ञान र विदेशबाट ऋणसमेत लिएर आउँछन् भनेर हो। विदेशी लगानीका परियोजनालाई स्वदेशी बैंक तथा वित्तीय संस्थाबाट भन्दा बाहिरबाटै पुँजी ल्याउन प्रोत्साहित गर्नुपर्छ। केही स्वपुँजी लिएर आउने विदेशी लगानीकर्ताका लागि आन्तरिक वित्तीय बजारबाट प्राप्त हुने कर्जा पनि महŒवपूर्ण हो। तर विगत केही वर्षदेखि पुनरावृत्ति भइरहेको कर्जायोग्य रकम अभावले ठूला परियोजनाका लागि ऋण दिने क्षमता हामी राख्दैनौं। लगानीका लागि राजनीतिक स्थायित्व र सरकारले सुरक्षा दिने प्रतिबद्धता लगानी ल्याउने प्रमुख आधार त हुँदै हो। यसबाहेक, सरल र सहज कानुन, लगानीको वातावरण, बजारको आकार, बृहत् आर्थिक स्थायित्व तथा विदेशी मुद्रा सञ्चिति, दक्ष र सीपयुक्त जनशक्तिको उपलब्धता, गुणस्तरीय भौतिक पूर्वाधार, औचित्यपूर्ण करका दरहरू, असल श्रम सम्बन्ध पनि महŒवपूर्ण हुन्छन्। लगानी भिœयाउन अत्यावश्यक यी पक्षमा क्रमशः सुधार गर्दै लगानी आकर्षण गर्न सकिन्छ।"
बारापर्सा अपडेट : मृतकका प्रत्येक परिवारलाई प्रदेश सरकारले ३ लाख दिने,"जनकपुरधाम : बारा र पर्सामा आएको भीषण हावाहुरीबाट मृत्यु भएका परिवारलाई प्रदेश सरकारले प्रतिपरिवार ३ लाख आर्थिक सहायता उपलब्ध गराउने भएको छ । सोमबार बसेको प्रदेश २ को मन्त्रिपरिषद् बैठकले हावाहुरीबाट घाइतेको सम्पूर्ण उपचार खर्च प्रदेश सरकारले बेहोर्ने पनि निर्णय गरेको छ । प्रदेश सरकारले हावाहुरीबाट भएको क्षतिका सम्बन्धमा अध्ययन गर्न राहत तथा व्यवस्थापन उच्चस्तरीय समिति गठन गरेको छ । आन्तरिक मामिला तथा कानुनमन्त्री ज्ञानेन्द्रकुमार यादवको संयोजकत्वमा गठित पाँच सदस्यीय समितिमा उद्योग, पर्यटन, वन तथा वातावरणमन्त्री रामनरेश राय, सामाजिक विकासमन्त्री नवलकिशोर साह, मुख्य न्यायाधिवक्ता दीपेन्द्र झा र आन्तरिक मामिला तथा कानुन मन्त्रालयका उपसचिव अरुण कुमार झा सदस्य छन् । कानुनमन्त्री यादवले भने, विपद् व्यवस्थापन उद्धार, क्षतिपूर्ति, उपचार र तत्काल राहत उपलब्ध गराउने लगायतका कामका लागि संघीय सरकार, स्थानीय सरकार, सरोकारवाला, संघसंस्थालगायत नेपाली सेना, नेपाल प्रहरी, सशस्त्र प्रहरी र निजामती कर्मचारीलाई आह्वान गरेका छौं । मन्त्रिपरिषद्ले मृतकप्रति श्रद्धाञ्जली अर्पण गर्दै शोक सन्तप्त परिवारजनमा समवेदना व्यक्त गरेको छ । साथै घाइतेको शीघ्र स्वास्थ्यलाभको कामना गरिएको छ । विपद् व्यवस्थापनका लागि तत्काल औषधि, खाद्यान्न, त्रिपाल, औषधि र उपचार सेवा उपलब्ध गराउन जिल्ला देवी प्रकोप उद्धार समितिलाई क्रियाशील गराई परिचालन गर्ने निर्णय पनि मन्त्रिपरिषद् बैठकले गरेको छ । प्रदेश सरकारले विपद् व्यवस्थापन उद्धार, क्षतिपूर्ति, उपचार र राहत सहयोग उपलब्ध गराउन विभिन्न सरोकारवालाला व्यक्ति, संघसंस्था तथा सम्बद्ध निकायलाई आह्वान गरेको छ । सहयोग गर्न चाहनेले राष्ट्रिय वाणिज्य बैंक लिमिटेड, जनकपुरधाम शाखाको मुख्यमन्त्री राहत कोषको खाता नं १२२०५०३०००००० मा रकम जम्मा गर्न सक्नेछन् । प्रदेशसभा बैठक स्थगित प्रदेश २ मा सोमबारका लागि बोलाइएको प्रदेशसभा बैठक स्थगित गरिएको छ । प्रदेशसभा सचिवालयले सूचना टाँस गरी बैठक स्थगित गरेको हो । बारा र पर्सामा आएको भीषण हावाहुरीका कारण बैठक स्थगित गरिएको सूचनामा जनाइएको छ । अर्को बैठक बुधबार दिनको १ बजे बोलाइएको छ ।"
"१ हजार ४४ जनाले पाए आकस्मिक सेवा, ३२३ अस्पतालमै","काठमाडौं : आइतबारको विनाशकारी हावाहुरीमा घाइते भएका १४४ जनाले आकस्मिक सेवा पाएका छन्। हावाहुरीमा परेर २७ जनाको ज्यान गएको छ। गम्भीर घाइते भएका ३२३ जनाको काठमाडौं लगायत विभिन्न अस्पतालमा उपचार भइरहेको स्वास्थ्य तथा जनसंख्या मन्त्रालयले जनाएको छ। घाइते मध्ये ७ जनाको त्रिभुवन विश्वविद्यालय शिक्षण अस्पतालको आकस्मिक कक्षमा उपचार भइरहेको छ। बाराका मोहमद मियाँ, गीतादेवी पटेल,किशन पटेल, अमन पटेल सुरेश पटेल, पर्साका मनोज अन्सारी र समिना खातुनको उपचार भइरहेको शिक्षण अस्पतालका कार्यकारी निर्देशक डा प्रेमकृष्ण खड्गाले जानकारी दिए। अन्य घाइतेको नारायणी उपक्षेत्रीय अस्पताल, नेशनल मेडिकल कलेज, तराई अस्पताल वीरगन्ज, कलैया अस्पताल, गण्डकी अस्पताल र वीरगन्ज हेल्थ केयरमा उपचार भइरहेको छ। घाइतेहरूको उद्धारको लागि नेपाली सेनाको एक टोली, नेपाल प्रहरीको दुई टोली परिचालित भएका छन्। त्यस्तै उपचारको लागि नारायणी उपक्षेत्रीय अस्पताल, चितवन मेडिकल कलेज र हेटौंडा अस्पतालका चिकित्सक खटिएका छन्। घटनास्थलको निरीक्षण गर्दै उप प्रधान एवं स्वास्थ्य तथा जनसंख्या मन्त्री उपेन्द्र यादवले घाइतेहरूको उद्धार र उपचारमा कमी आउन नदिन निर्देशन दिएका छन्। मन्त्रालयबाट डा रमेश खरेल र डा दीपेन्द्र रमण सिंहको नेतृत्वमा दुईवटा टोली घटनास्थलतर्फ परिचालन गरिएको छ। त्रिभुवन अन्तर्राष्टिय विमानस्थलमा एम्बुलेन्स सेवा पनि तयारी अवस्थामा राखिएको मन्त्रालयले जनाएको छ।"
बाटो खन्दा माटोले पुरिएर स्काभेटर चालकको मृत्यु,पाल्पा : कालीगण्डकी करिडोर सडकको पाल्पा रामपुर क्षेत्रमा कच्ची सडक खन्ने क्रममा माटोको ढिस्कोले पुरिएर एकजनाको ज्यान गएको छ । घटनामा बाँके जिल्ला बागेश्वरी४ का ४४ वर्षीय भगबहादुर थापाको मृत्यु भएको ईलाका प्रहरी कार्यालय रामपुर पाल्पाका प्रहरी निरीक्षक भुपालसिंह रानाले बताए । ना १ ख ९६५६ नम्बर स्काभेटरका चालक थापा सोमबार बिहानको समयमा बाटो खन्दै गर्दा माथिबाट झरेको ढिस्कोले स्काभेटरको ईन्जिनतर्फको भाग पुरिँदा घाइते भएका थिए । रामपुर अस्पताल लैजाँदै गर्दा बाटोमा उनको मृत्यु भएको बताइएको छ । घटनाको थप अनुसन्धान भइरहेको प्रहरीले जनाएको छ ।
राष्ट्रपति र प्रधानमन्त्रीको फोटो दुरुपयोग गर्ने पक्राउ,"काठमाडौं : राष्ट्रपति र प्रधानमन्त्रीको मानमर्दन हुने गरी सामाजिक सञ्जालमा फोटो पोस्ट गर्ने दुई जनालाई प्रहरीले पक्राउ गरेको छ। राष्ट्रपति विद्यादेवी भण्डारी र प्रधानमन्त्री केपी शर्मा ओलीको तस्बिर बिगारी सामाजिक सञ्जालमा पोस्ट गर्ने दुईजनालाई केन्द्रीय अनुसन्धान ब्यूरो महाराजगंजको टोलीले पक्राउ गरेको हो। पक्राउ पर्नेहरुमा पाल्पा परान्दी गाउँपालिका७ का २२ वर्षीय निर्मल गैरे र रुपन्देही साबिक शंकरनगर गाबिस८ का २३ वर्षीय यमप्रसाद पन्थी रहेका छन्। गैरेलाई चैत १२ गते भक्तपुर नयाँठिमीबाट र पन्थीलाई चैत १३ गते चितवनबाट पक्राउ गरेको केन्द्रीय अनुसन्धान ब्यूरोले जनाएको छ। पक्राउ परेकाहरूले राष्ट्रपति र प्रधानमन्त्रीको मानमर्दन हुने गरी अत्यन्त अमर्यादित, अशोभनीय खालका तस्विर सामाजिक संजालमा पोस्ट गरेको प्रहरीले जनाएको छ। दुवै जनालाई विद्युतीय (ईलेक्ट्रोनिक) कारोबार ऐन, २०६३ अन्तर्गतको मुद्दामा आवश्यक अनुसन्धान कार्य भइरहेको ब्यूरोले जनाएको छ।"
"घर खोस्यो दैवले, रात काट्नु कसरी ?",बारा : आइतवार साँझ आएको हुरीले बाराको फेटा गाउँपालिका पुरानियामा ठुलो क्षति पुर्याएको छ । केबल दुई मिनेट भित्रमा फेटा गाउँपालिकासहितका कयौँ बस्ती उजाड भएको छ । हुरीमा परेर बारामा मात्रै कम्तिमा २७ जनाले ज्यान गुमाएका छन् । घाइतेको संख्या ५ सय भन्दा धेरै छ । फेटा गाउँपालिकाले मात्रै हुरीमा १७ जनालाई गुमाएको छ । यहाँ कयौँ घरको चिनो मेटिएको छ । घर भत्किएपछि स्थानीयको बास खुला आकाशमुनि भएको छ । यो गाउँपालिकाको वडा नम्बर ३ र १ मा डोजरले घरको भग्नवोशष पन्छाएर शव खोजिएको छ । हुरीको चपेटमा परेको यो गाउँमा केही चिउरा र चिनी आइपुगेको छ । केही व्यक्तिले लिएर आएको राहत यहाँ बाँडिएको छ । तर त्रिपाल अभावमा यहाँका बालबालिकादेखि वृद्धवृद्धासम्म खुला आकाशमुनि रात बिताउन बाध्य छन् । गाउँलेहरु हुरीमा बचेखुचेको सामान र गाईबस्तु बटुलेर खुला चौरमा बसेका छन् । त्रिपाल अभावमा नानीबाबु पनि खुला चौरमै सुत्न विवश छन् । साथमा जितेन्द्र साहपर्सा
हावाहुरीले यसरी पल्टाएको थियो रोकिराखेका बस र ट्रक (भिडियो),बारा : आइतबार बेलुकीको हावाहुरी यति डरलाग्दो थियो कि सडकमा रोकिराखेका बस र ट्रक पनि हावाले पल्टाइदिएको थियो। अन्नपूर्णका सम्वाददाता दिवाकर भण्डारीले बारामा हावाहुरी प्रभावित क्षेत्रका त्यस्ता दृश्य खिचेका छन्। हेर्नुस् भिडियोः
मोटरसाइकल दुर्घटनामा दुई युवकको मृत्यु,टीकापुर : कैलालीको जानकी गाउँपालिका३ भगतपुरमा मोटरसाइकल दुर्घटनामा हुँदा दुईजनाको ज्यान गएको छ । इलाका प्रहरी कार्यालय टीकापुरका अनुसार टीकापुर नगरपालिका२ विजयनगरका २२ वर्षका राजेश चौधरी र शिवनगरका १७ वर्षका दीपक चौधरीको मृत्यु भएको हो । दीपकले चलाउँदै गरेको से ६ प ४१६२ नम्बरको मोटरसाइकल आइतबार अपरान्ह दुर्घटनामा परेको थियो । राजेश मोटरसाइकलको पछाडि सवार थिए । उनीहरु सवार मोटरसाइकल मोडमा सडक नजिकै रहेको घरमा ठोक्किएर दुर्घटना भएको हो । दुर्घटनामा घाइते भएका दुबैजनालाई टीकापुर अस्पतालले थप उपचारका लागि नेपालगञ्ज मेडिकल कलेज कोहलपुर रिफर गरेको थियो । चौधरीद्वयको उपचारका क्रममा मृत्यु भएको प्रहरीले जानकारी दिएको छ । मोटरसाइकल दुर्घटनामा मृत्यु भएका राजेश टीकापुरस्थित सूर्य लाइफ इन्स्योरेन्समा कार्यरत रहेको बताइएको छ ।
अवैध सामाग्रीसहित एक पक्राउ,"गुलरिया : प्रहरीले भारतबाट अवैधरुपमा भन्सार चोरी पैठारी गरी ल्याइरहेको अवस्थामा सामाग्रीसहित एकजनालाई पक्राउ गरेको छ। इलाका प्रहरी कार्यालय मैनापोखरको गस्ती टोलीले करिब सवा २ लाख रुपैयाँ मुल्य बराबरको अवैध सामाग्री सहित बढैयाताल गाउँपालिका७ का २३ वर्षीय कृपाराम यादवलाई पक्राउ गरेको हो। व्यापारिक प्रयोजनका लागि नेपाल भित्र्याउँदै गरेको अवस्थामा मैनापोखर प्रहरी गस्तीले बढैयाताल गाउँपालिका६ स्थित शिव मन्दिर चोक र वडा नम्बर २ फुटाहा सडकबाट सामानसहित एकजनालाई पक्राउ गरिएको जिल्ला प्रहरी कार्यालय बर्दियाका प्रहरी उपरीक्षक सुरेन्द्रप्रसाद मैनालीले बताए। उनले भने,' फेला पारिएका सामाग्री राजापुर भन्सार कार्यालय गुलरिया, बर्दियामा पठाएका छौं।' प्रहरीले सुपरपावर सूर्ति ३ सय ५० पोका, अग्रवाल सुट १२ पीस, राजेश सुट ८ पीस, कैलाश सुट ३ पीस, सुटपिश थान १, खाता कपडा ५ थान, साइकलको टायर १ सय २० थान, फलामको जाली ४ रोल, भे ४ प ७२२० र भे २ प ३३९६ मोटरसाईकल २ थान गरी अन्दाजी २ लाख १० हजार ४ सय रुपैयाँ बराबरको सामाग्री पक्राउ गरेको जिल्ला प्रहरी कार्यालय बर्दियाका प्रहरी नायव उपरीक्षक मदनजीत महराले जानकारी दिए।"
बारापर्सा अपडेट : दल र नेताहरुद्वारा आर्थिक सहायता र राहत घोषणा,काठमाडौं : बारा र पर्सामा हावाहुरीले प्रभावित भएकाहरुलाई आर्थिक सहयोगको लागि राजनीतिक दलहरुले घोषणा गरेका छन् । राष्ट्रिय जनता पार्टी (राजपा)ले घटनाका पीडितलाई सहयोग स्वरुप तत्काल ५ लाख प्रदान गर्ने घोषणा गरेको छ । सोमबार बसेको अध्यक्ष मण्डलको बैठकले मृतक तथा पीडितका लागि सो रकम सहयोग गर्ने निर्णय गरेको हो । राजपाका नेताहरु उक्त निर्णयसँगै अध्यक्ष मण्डलका नेता राजेन्द्र महतो राहत सामग्री सहित घटनास्थल तर्फ प्रस्थान गरेका छन् । यस्तै नेपाली कांग्रेस संसदीय दलको बैठकले संघीय सांसदहरुको दुई दिन बराबरको तलब घटनाका पीडितलाई दिने निर्णय गरेको छ । सत्तारुढ दल नेकपाको संसदीय दलको बैठकले पनि संघीय सांसदहरुको एक दिनको तलब सबै पीडितका लागि खर्च गर्ने निर्णय गरेको छ । सिके राउत नेतृत्वको जनमत पार्टीले भने पीडितलाई राहत स्वरुप १५ लाख प्रदान गर्न सरकारसँग आग्रह गरेको छ । यसबाहेक विभिन्न राजनीतिक दल तथा नेताहरुले मृतकका परिवार तथा पीडितका लागि राहत घोषणा गर्ने क्रम जारी छ । केही नेताहरुले राहत तत्काल वितरण गर्न र आर्थिक सहयोगका लागि सरकारसँग आग्रह गरेका छन् भने केही नेताले व्यक्तिगत रुपमै सहयोगको घोषणा गरेका छन् ।
हावाहुरीले विद्युत् संरचनामा व्यापक क्षति (फाेटाेफिचर),"काठमाडौं : आइतबार आएको हुरीबतासले बारा र पर्सा क्षेत्रमा विद्युत् प्रणालीमा पनि व्यापक क्षति पुर्याएको छ । प्राधिकरणका प्रवक्ता प्रबल अधिकारीले सोमबार अपरान्ह विज्ञप्ति जारी गरी हुरीबतासका कारण उक्त क्षेत्रमा १० देखि १५ करोड रुपैयाँ बराबरको क्षति पुगेको जनाएका छन् । विज्ञप्ति अनुसार परवानीपुरबीरगञ्ज ६६ केभी डबल सर्किट लाइनमा क्षति पुगी विद्युत् आपूर्ति बन्द भएको छ । यसैगरी बीरगञ्जकलैया ३३ केभी लाइन पनि क्षतिग्रस्त भएको प्राधिकरणले जनाएको छ । हावाहुरीका कारण भारतबाट आयात भइरहेको १३२ केभी रक्सौलपरवानीपुर प्रसारण लाइन तथा ३३ केभी रक्सौलबीरगञ्ज प्रसारण लाइन क्षतिग्रस्त भई ती लाइनहरुबाट विद्युत् आयात बन्द भएको छ । यसैगरी कलैया वितरण केन्द्रअन्तर्गतको विद्युत् प्रणालीमा मात्र एक हजार देखि १५ सय विद्युत पोल लडेका र विभिन्न ठाउँमा बिजुलीका तारहरु चुँडिएका छन् । प्राधिकरणले कलैयास्थित सवस्टेशन हिजो (आइतबार) नै चन्द्रनिगाहपुर सवस्टेशनबाट चार्ज गरी बजार क्षेत्रमा विद्युत् आपूर्तिको व्यवस्था मिलाएको जनाएको छ । विद्युत् प्रणालीमा पुगेको हानिनोक्सानीको पूर्ण विवरण आइनसके पनि प्रारम्भिक अनुमान अनुसार करिब दुई हजार पोल र कयौं ट्रान्सफरमरमा क्षति भईका १०१५ करोड रुपैयाँ बराबरको हानिनोक्सानी भएको जानकारी प्राप्त भएको छ, विज्ञप्तिमा छ । विज्ञप्तिअनुसार विद्युत् प्रणालीमा क्षति भई बीरगञ्ज क्षेत्रमा सेवा अवरुद्ध भए पनि करेन्ट लागेर मानवीय क्षति भएको छैन । प्राधिकरणले उक्त क्षेत्रमा भएको ठूलो धनजनको क्षतिप्रति गहिरो दुःख व्यक्त गर्दै चाँडोभन्दा चाँडो प्रणाली मर्मत सम्भार गरी बिजुली आपूर्ति गर्न स्रोत साधन परिचालन गरिसकेको जनाएको छ । देशभर अन्य स्थानमा भने विद्युत् आपूर्तिमा बाधा नआएको प्राधिकरणले स्पष्ट पारेको छ । कहीं कतै विद्युत् अवरुद्ध हुन पुगेको भए समस्या सामधान गरी तत्काल सेवा आपूर्ति गरिनेछ, प्रवक्ता अधिकारीद्वारा हस्ताक्षरित विज्ञप्तिमा छ ।"
"श्रम सम्बन्धी गुनासो सुन्न कल सेन्टर, सिधै मन्त्रीको मोबाइमा पुग्नेछ सूचना","काठमाडौं : तपाईँ वैदेशिक रोजगारीका लागि विदेशमा हुनुहुन्छ ? वा विदेश जाने तयारीमा हुनुहुन्छ ? आफू जान लागेको काम वा कम्पनीबारे कुनै जिज्ञासा छ ? वा शुल्क कति लाग्ने भन्ने अन्यौलमा हुनुहुन्छ ? वा तपाईँलाई हालै सुरु भएको प्रधानमन्त्री रोजगार कार्यक्रमसँग सम्बन्धित जुनसुकै जिज्ञासा छ ? श्रमसँग सम्बन्धित अन्य कुनै गुनासो छन् ? अब तपाईँ सिधै सरकारलाई फोन गर्न सक्नुहुन्छ। तपाईँको गुनासो सुन्न सरकारले सिंहदरबारमा कल सेन्टर स्थापना गरेको छ। गुनासो सुन्ने अधिकारीले गुनासो हेरी सम्बन्धित निकायमा पठाउनेछन् र द्रुत समाधानको उपाय सुझाउनेछन्। यदि द्रुत कारबाही भएन भने त्यसको जानकारी स्वचालित रुपमा श्रम मन्त्री गोकर्ण विष्टको मोबाइलमा पुग्नेछ। सरकारले आन्तरिक तथा बाह्य रोजगारी सम्बन्धी गुनासो सम्बोधनका लागि सोमबारदेखि कल सेन्टर सुरु गरेको हो। यो कल सेन्टरमा नागरिकले वैदेशिक रोजगारी, सामाजिक सुरक्षा, आधाभूत श्रम व्यवस्था र प्रधाननमन्त्री रोजगार कार्यक्रमका विषयमा आफ्ना गुनासो राख्न सक्नेछन्। श्रम, रोजगार तथा सामाजिक सुरक्षा मन्त्री गोकर्ण बिष्टले सोमबार मन्त्रालयमा भएको कार्यक्रममा कल सेन्टर उद्घाटन गरे। श्रम सम्बन्ध, आन्तरिक तथा वैदेशिक रोजगार र सामाजिक सुरक्षा सम्बन्धी सरोकारवालाका गुनासा, जिज्ञासा तथा सुझावहरूलाई प्रत्यक्ष संकलन गरी समस्या समाधान गर्न कल सेन्टर स्थापना गरिएको हो, मन्त्री विष्टले भने, वैदेशिक रोजगारीसम्बन्धी अभिमुखीकरण तालिम र वैदेशिक रोजगारीमा जाँदा अपनाउनुपर्ने सुरक्षाबारेका जानकारीहरू लिन सकिन्छ। श्रम, रोजगार तथा सामाजिक सुरक्षा मन्त्रालयमा गुनासो सुन्न कल सेन्टरको उद्घाटन गर्दै श्रम, रोजगार तथा सामाजिक सुरक्षामन्त्री गोकर्ण विष्ट। फोटोः रोशन सापकोटारासस कल सेन्टर मार्फत आएका गुनासोहरूलाई प्राथमिकताका अधारमा सम्बोधन गरिने मन्त्री बिष्टको भनाइ छ। यो सेवा मार्फत शतप्रतिशत गुनासो सम्बोधन नभए पनि आधाभन्दा बढी समस्या समाधान गर्न सकिने मन्त्री विष्टको विश्वास छ। कल सेन्टरमार्फत शतप्रतिशत गुनासो सम्बोधन नहुन सक्छ, उनले भने, कम्तिमा ५०६० प्रतिशत गुनासो सम्बोधन हुन सके यो जनताको हितमा हुन्छ। सेवाग्राहीले सिधै फोन गरी अथवा सामाजिक सञ्जालमार्फत पनि कल सेन्टरबाट जानकारी लिन तथा गुनासो गर्न सक्ने व्यवस्था गरिएको कल सेन्टरका प्रमुख पारश खरेलले जानकारी दिए। सेवाग्राहीले गुनासो गर्न स्वदेशबाट भए निःशुल्क ११४१ वा १६६००१५०००५ तथा विदेशबाट भए सशुल्क ९७७१५९७००८ मा सिधै फोन गर्न सक्नेछन्। खरेलले भने, इमेल, भाइबर, फेसबुक र ट्विटर जस्ता सामाजिक सञ्जालबाट पनि गुनासो गर्न सकिने व्यवस्था गरिएको छ। कल सेन्टरमा अहिले एकै समयमा ४ वटासम्म फोनको उत्तर दिन सकिने व्यवस्था मिलाइएको उनले बताए। एकै समयमा ४ वटा भन्दा बढी कल आए वेटिङमा बस्छ, उनले भने। सम्बोधन नगरे मन्त्रीको मोबाइलमा सूचना कल सेन्टरमा आएका गुनासो सम्बन्धित निकायका कर्मचारीले सम्बोधन गरे नगरेको सूचना पनि सिधै मन्त्री बिष्टको मोबाइलमा जाने व्यवस्था भएको उनले बताए। कल सेन्टरमा काम गर्नका लागि अहिले ९ जना कर्मचारी करारमा नियुक्त गरिएको वैदेशिक रोजगार बोर्डका निर्देशक दिनबन्दु सुवेदीले बताए। कल सेन्टर बिहान ७ बजेबाट बेलुका ९ बजेसम्म खुल्नेछ। गुनासोको चाप हेरी आवश्कता अनुसार २४ घण्टै खोल्न सकिन्छ, मन्त्री विष्टले भने।"
आन्तरिक राजस्वका नासु घुससहित पक्राउ,"काठमाडौं : आन्तरिक राजश्व कार्यालय जगाती, भक्तपुरका नायव सुब्बा सविन सुवेदी घुससहित पक्राउ परेका छन्। स्वास्थ्य चौकीको भवन निर्माण सम्पन्न पश्चात नियमानुसार पाउने धरौटी रकम फिर्ता लिन कर समायोजन पत्र बनाउने प्रयोजनको लागि सेवाग्राहीसँग घुसलिदै गर्दा उनी पक्राउ परेका हुन्। अख्तियार दुरुपयोग अनुसन्धान आयोगको कार्यालय, टङ्गालबाट खटिई गएको टोलीले निज नायब सुब्बा सबिन सुवेदीलाई सेवाग्राहीसँग १५ हजार घुसबापतको रकम लिएको अवस्थामा निजकै कार्यकक्षबाट नियन्त्रणमा लिई अनुसन्धान कार्य भइरहेको प्रवक्ता प्रदीपकुमार कोइरालाले जानकारी दिए।"
नेटवर्किङ मार्केटिङ गर्ने ६ जना पक्राउ,"इटहरी : नेटवर्किङ मार्केटिङ गरेर ठगी गरेको आरोपमा इटहरीबाट ६ जना पक्राउ परेका छन्।२२८ थान ओरियन्सका उत्पादनसहित इलाका प्रहरी कार्यालय इटहरीले उनीहरुलाई पक्राउ गरेको हो। १५ जना पीडितको उजुरीको आधारमा उनीहरुलाई पक्राउ गरिएको इलाका प्रहरी कार्यालय इटहरीका डीएसपी समीरचन्द्र खरेलले जानकारी दिए।१५ जनाले आफूबाट ७ हजार रुपैयाँदेखि एक लाख पाँच हजार रुपैयाँसम्म ठगिएको उजुरी दिएका छन्। प्रहरीले सर्लाहीका सन्दीपकुमार भुजेल, सुर्खेतका प्रकाश राउत, महेश शर्मा, लक्ष्मीपुनः मगर, मनिषा सुवेदी र अर्जुन चौधरीलाई पक्राउ गरेको हो। उनीहरुले इटहरी ५ मा रहेको कृष्ण पुरीको घरमा ६ महिनादेखि कार्यालय बनाई सदस्य बनाउने र सामाग्री बेच्न लगाउने गरेका थिए। सामाग्री बिक्री तथा सदस्यता वृद्धिको आधारमा डायमन्द बढ्दै जाने भनेर मानिसलाई फकाउँदै सदस्य बनाउने गरेको खरेलले जानकारी दिए। ओरियन्सका सामाग्रीहरु नै खराब नभएको, तर अनुमति विना ल्याएर नेटवर्क बनाएर बेच्ने गरेकाले उजुरीका आधारमा पक्राउ गरेको इलाका प्रहरी कार्यालय इटहरीका इन्सपेक्टर बुद्धी चौलागाईले बताए। युवालाई ल्याएर प्रशिक्षित गर्ने र उनीहरुलाई प्रयोग गरेर गाउँगाउँ सदस्य बनाउँदै हिड्ने गरेको पाइएको चौलागाईले जानकारी दिए। उनका अनुसार यसअघि पनि दुईवटा यस्तै नेटवर्किङका ठगी मुद्धाहरु दर्ता भएको र दुईजनालाई कारवाही समेत गरिएको प्रहरीले जनाएको छ।"
३४ लाख धरौटी बुझाएर छुटे जीएमसीमा दुई कर्मचारी,"पोखरा : तोकिएभन्दा बढी शुल्क उठाएको आरोपमा पक्राउ परेका गण्डकी मेडिकल कलेज (जीएमसी) का २ कर्मचारी १७१७ लाख रुपैयाँ धरौटी बुझाएर रिहा भएका छन्। कलेजका प्रमुख कार्यकारी अधिकृत (सीईओ) सन्तोष खनाल र परीक्षा संयोजक लक्ष्मण शर्मा कास्की अदालतको आदेशमा धरौटी बुझाएर सोमबार छुटेका हुन्। उनीहरुले बैंक ग्यारेन्टीमार्फत धरौटी रकम बुझाएपछि रिहा भएको अदालतका स्रेस्तेदार लोकनाथ पराजुलीले जानकारी दिए। खनाल र शर्मा २ जनासहित कलेजका ११ जनाविरुद्ध ठगी मुद्दा दायर भएको थियो। विद्यार्थीको उजुरीका आधारमा कास्की प्रहरीले उनीहरुलाई फागुन २२ गते समातेको थियो। अध्यक्ष खुमा अर्यालसहित ९ जना भने फरारै छन्। ठगी मुद्दामा आइत र सोमबार थुनछेक बहस भएको थियो। बहस सकिएपछि न्यायाधीश लालकाजी श्रेष्ठको इजलासले धरौटी लिएर छाड्ने आदेश गरेको हो। चर्को शुल्कविरुद्ध गण्डकी मेडिकल कलेजका विद्यार्थी आन्दोलनमा गण्डकी मेडिकल कलेजद्वारा अवैध असुली गण्डकी मेडिकल कलेजविरुद्ध सम्पत्ति शुद्धीकरण र प्रहरीमा उजुरी गण्डकी मेडिकल कलेजका पूर्व सीईओसहित दुई पक्राउ गण्डकी मेडिकल कलेजका २ जनाविरुद्ध ठगी मुद्दा गण्डकी मेडिकल कलेज सञ्चालकले गुहारे अदालत गण्डकी मेडिकल कलेज सञ्चालकलाई पक्राउ गर्न प्रहरीलाई बाटो खुल्यो गण्डकी मेडिकल कलेजको ताला खुल्यो अदालतेको आदेशमा मिसिल संलग्न कागजातबाट भौचरभन्दा बाहेक चिट दिएर रुपैयाँ लिएको भनी चिटहरु मिसिल संलग्न रहेको अन्य शुल्क लिन पाउने गरी कुनै निकायबाट निर्णय भई अख्तियारी प्राप्त भएको नदेखिएको, किटानी जाहेरी परेको समेतका मिसिल संलग्न तत्काल प्राप्त कागजातहरुबाट यी प्रतिवादी हाल कसुरदार होइन रहेनछन् भन्न मिलेन भनिएको छ। मुलुकी ऐन अदालती बन्दोबस्तअनुसार दुवै प्रतिवादी खनाल र शर्माबाट जनही १७ लाख रुपैयाँ धरौटी तोकेर तारिखमा राख्ने अदालतको आदेश छ। खनाल र शर्माको पक्षबाट वरिष्ठ अधिवक्ता निर्मलकुमार कार्की र कृष्णबहादुर थापासहित वकिलले बहस गरेका थिए। सरकारवादी उक्त मुद्दामा जिल्ला न्यायाधिवक्ता गुरुप्रसाद वाग्ले र सहायक न्यायाधिवक्ता पूर्ण शर्माले उनीहरुको विपक्षमा पैरवी गरेका थिए। कलेजका ११ जना विरुद्ध विभिन्न ५ उजुरी परेका थिए। प्रत्येक विद्यार्थीबाट गरी अधिकतम जनही १५ लाख रुपैयाँ अवैध असुल भएको विद्यार्थीको उजुरी थियो। कलेज अध्यक्ष खुमा अर्याल, प्रिन्सिपल प्राडा रवीन्द्रप्रसाद श्रेष्ठ, लेखाप्रमुख युवराज शर्मा, प्रशासकीय अधिकृत कृष्ण शर्मा, लेखा कर्मचारी हरिमाया पौडेल, कृष्ण घिमिरे र कर्मचारी तीलक पौडेल, कृष्ण पौडेल, विश्वराज घिमिरे फरार छन्। शुल्क बढी लिएको भन्दै विद्यार्थी कलेजविरुद्ध माघ १६ देखि चरणबद्ध आन्दोलनमा छन्। हालै कलेजमा पढाइ चालु भएको छ। कलेजको शिक्षण अस्पतालमा पनि खुलेर सेवा थालेको छ। प्रहरीले पक्राउ पुर्जी जारी गरेपछि अध्यक्ष अर्यालले प्रहरीविरुद्ध निषेधाज्ञासहितको रिट उच्च अदालत पोखरामा हालेका थिए। तर अदालतले उनको माग बमोजिम अन्तरिम आदेश जारी गरेन।"
एकैपटक तीन सन्तान गुमाएको परिवार न्याय नपाउँदा गाउँबाटै उठिबास,"भोजपुर : अवोध छोराछोरीको मायाले प्याउली मरेङडाँडाका चेतनाथ फुँयाल र उनकी पत्नी निर्मलाको अहिले पनि दिनरात आँशुमै बित्छ।काखै रित्तिने गरी छोराछोरीको रहस्यमय मृत्युको घटनाले उनीहरुलाई झनै आघात बनाएको छ। घटनाको दोषी भने अझै पत्ता लागेको छैन। दोषी पत्ता लगाउने र राहतको आशमा दिनरात बाँचेका उनीहरु कहिँकतैबाट न्यायको दीप नबलेपछि अन्ततः घरगोठमा ताल्चा र खेतबारी बाँझै राखी १२ वर्षीया कान्छी छोरी सुष्मितालाई लिएर तराई झरे। 'न्यायको आश गर्दागर्दै श्वास जाने रहेछ, केही लछारपाटो नलागे पछि विरक्तिएर तराई झरेँ, उनले भने, 'न गाउँले छिमेकीको सहयोग मिल्यो न कहिँबाट कुनै न्यायको नै बाटो भेटियो।' मृत भेटिएका ८ वर्षीय प्रदीप फुयाल र १४ वर्षीया सुष्मा फुँयालका बाबु चेतनाथ र उनकी पत्नी निर्मला गत ०७४ साल असोजमै घरबार छोडी छोरीलाई लिएर तराई झरेका थिए। न्यायको आडमा आँशु मात्र पाएका उनीहरु हाल इटहरी हलगडामा भाडामा बस्दै आएका छन्।ज्याला मजदुरीले दिनभर पसिना बगाउँछन्। बिहान बेलुकीको छाक र छोरी पढाउन इच्छाले चेतनाथ र उनकी पत्नी अहिले हलगडास्थित एक फर्निचरमा दिनको साढे ३ सय रुपैयाँ ज्यालामा फर्निचरका सामानमा पेन्टिङ गर्ने गर्छन्। तात्कालिन गृहमन्त्री जर्नादन शर्माले सरकारले मृतक बालबालिकाको परिवारलाई काजकिरियाका लागि जनही साढे ३ लाख दिने घोषणा गरेपनि अझैसम्म त्यो पाएका छैनन्। छोरीको भविष्यका लागि सरकारले केही गरोस् भन्ने चाहेका चेतनाथले सरकारले न्याय दिने भनेर अहिलेसम्म वेवास्ता गरेकोमा गुनासो पोखे। भने, 'दोषी त पत्ता लागेन लागेन तर भाको यो एउटी छोरीको भविष्यका लागि सरकारले केही हेरिदेला भन्ने आश थियो। त्यो पनि भएन।' न्यायको आशमा गाउँको कुनादेखि राष्ट्रपतिको ढोकासम्म ढकढक्याउन पुगेपनि पीडित परिवारका लागि त्यो न्याय आश्वासनमै सिमित भयो। ०७४ भदौ तेश्रो सातातिर सितल निवासस्थित राष्ट्रपति विद्यादेवी भण्डारी र तत्कालिन गृहमन्त्री जनार्दन शर्मासँग न्यायका लागि घचघच्याउन पुगेपनि पीडित पक्षलाई बचनमै सीमित हुनुपरेको थियो। घटनामा दुई छोरी र एक छोरा गुमाएका पीडित बाबु रविन्द्र सापकोटाले राज्यको आश्वासनले आफूलाई झनै पीडा थपि दिएको बताएका छन्। तात्कालिन प्रजिअ गोमादेवी चेम्जोङले न्यायको पहल गरिने बताए पनि अहिलेसम्म कुनै पक्षले वास्ता नगरेको उनको गुनासो छ। उनले वर्षदिन बितिसक्दासम्म घटनाको अनुसन्धानले कुनै अत्तोपत्तो नपाएको सुनाए। न्याय र राहतको प्रतिक्षामा बसेका पीडित परिवारले पटकपटक सम्बन्धित निकायसम्म विन्ती बिसाए पनि व्यवास्ता गरिएको उनीहरुको गुनासो छ।पीडितलाई सरकारी पक्षले गरेको वेवास्ताप्रति स्थानीयबासी पनि निराश छन्।स्थानीय सामाजिक अभियन्ता राजकुमार खत्रीले राज्यले पीडितलाई आश देखाएर पीडामाथि झन् पीडा थपेको बताए। भने, 'सरकारले दिएको आश्वासनपछि न राहत आयो न न्यायको कुनै बाटो।पीडितलाई आशैआशमा मारे।झन् पीडा पुगेको छ उनीहरुलाई।' अरुण गाउँपालिकाले पनि घटनाको विषयमा चुस्त ढंगबाट निचोड निकाल्न माग गरेको छ। गाउँपालिका अध्यक्ष गजेन्द्रबहादुर कार्कीले वर्ष दिन वितिसक्दा पनि घटनाको कुनै ठोस नतिजा नआएकाले घटनाको नयाँ ढंगबाट खोजी हुनुपर्ने बताए। उनले तात्कालिन प्रधानमन्त्री शेरबहादुर देउवाको सरकारका पालामा प्रदेश १ का मुख्यमन्त्री शेरधन राईसँगै पीडित पक्षलाई न्याय र राहतका लागि केन्द्रमा कयौँपटक दौडधुप गरेको बताए। घटनाको विषयमा अहिलेसम्म कुनै सरकारी पक्षले चासो नलिएको उनको गुनासो छ। यता जिल्ला प्रहरी भोजपुरका डीएसपी केशवकुमार थेवेले मृतक तीन बालबालिकाको मिसिलका आधारमा ६५ जनाको कल डिटेल, सोधपुछ, ३ वटा लेखापढी गरिएको बताएका छन्। धरानस्थित वीपी कोईराला स्वास्थ्य विज्ञान प्रतिष्ठानले तीन बालबालिकाको मृत्यु पानीमा डुबेर भएको पोष्टमार्टम निकालेको थियो। पोष्टमार्टम रिपोर्टपछि थप ल्याव टेष्टका लागि घटनास्थलको पोखरीको पानी र मृतक बच्चाको श्वासनलीमा अड्किएको पानीका कण व्युरोमा पठाएको डीएसपी थेवेले बताए। उता नेपाल प्रहरीको केन्द्रीय अनुसन्धान व्युरो (सिआईबी) का डीआईजी निरजबहादुर शाहीले घटनाको मुद्दा जिल्ला प्रहरी कार्यालयमा दर्ता रहने भएकाले जिल्ला प्रहरीले नै फलोअप गरिरहेको बताए। मृत भेटिएका तीन बालबालिका। उनले घटनाको प्रकृति हेरेर केन्द्रको आदेशमा आवश्यक परेको व्युरोले प्राविधिक सहयोग गर्ने बताए। तीन बालबालिकाको रहस्यमय मृत्युको घटनापछि घटनाको अनुसन्धान गर्न तात्कालिन अञ्चल प्रहरी प्रमुख एसएसपी उत्तरकुमार कार्की र जिल्ला प्रहरी कार्यालय भोजपुरका डीएसपी काजीकुमार आचार्यको नेतृत्वको संयुक्त टोलीले प्रमाण जुटाउन सकेको थिएन। पछि नेपाल प्रहरीको केन्द्रीय अनुसन्धान व्युरो (सिबिआई) का डीएसपी दधिराम न्यौपानेको नेतृत्वमा स्थलगत अनुसन्धानका लागि गत ०७४ साउन १३ गते टोली खटे पनि कुनै प्रमाण फेला पर्न सकेको थिएन। गत ०७४ असार १० गते शनिबार साँझ बेपत्ता भएका तीन बालबालिका दुईदिनपछि ०७४ असार १२ गते बिहान स्थानीय तोरन कार्कीको पोखरीमा मृत फेला परेका थिए।"
जनप्रतिनिधि नै विभेदमा,"कालिकोट : समाजमा कसैमाथि अन्याय परे न्यायका लागि नेतृत्व गर्ने खाँडाचक्र नगरपालिका४ का वडाध्यक्ष धनसिंह विकले आफैं जातीय विभेदमा परेको बताए। उनले भने, खाँडाचक्र नगरपालिकाकै अन्य वडाका उपल्ला जातका वडाध्यक्षले विभेद गर्छन्। राष्ट्रिय मानव अधिकार आयोगले आइतबार आयोजनामा मान्ममा भएको जातीय भेदभाव तथा छुवाछुतविरुद्ध अधिकार विषयक अन्तरक्रियामा उनले आफ्नो वडामा आफैंले जातीय विभेदको सिकार हुनुपरेको बताए। उनले भने, मलाई पार्टीबाटै टिकट पाउन मुस्किल पयो, वडाध्यक्ष लड्छु भनेर जाँदा कतिले त हँसिमजाक गरे। निकै कसरत गरेर टिकट पाएँ। उ नीसँगै प्रतिस्पर्धामा उत्रिएका तत्कालीन नेकपा माओवादी केन्द्रका उम्मेदवार प्रेमानन्द आचार्य र कांग्रेसका खड्ग विश्वकर्मालाई पराजित गरेका थिए। विकाससँगै समुदायलाई जातीय छुवाछुतमुक्त बनाउँछु भन्दा कथित माथिल्लो जातका जनप्रतिनिधि नै बाधक बनेको उनको गुनासो छ। प्रायः गैरदलित दलितको घरमा सरसफाइ नहुने भएकाले त्यहाँ पानि खान नसकिने भन्ने गरेको उनी बताउँछन्। सँगै खाजा खान बसेका केही वडाध्यक्ष पनि आफूभन्दा केही पर बसेर खाने गरेको अनुभव उनले सुनाए। उनले नगरपालिकामा जितेका दुई जना दलित वडाध्यक्षले कही न कही विभेद भोगिरहेको बताए। यस्तै, खाँडाचक्र नगरपालिका१ की स्वास्थ्य स्वयंसेविका तथा दलित अधिकारकर्मी मनपुरा विकको पनि पीडा उस्तै छ। उनको टोलमा धेरै दलित समुदाय छ। थोरै ठकुरी र बाहुन छन्। तर, कथित माथिल्लो जातका परिवारका बच्चालाई भिटामिन खुवाउन घरमै जानुपर्छ। दलितको टोलमा रहेको भिटामिन खुवाउने केन्द्रमा उपल्ला जातका बालबालिका ल्याउँदैनन्। राष्ट्रिय मानव अधिकार आयोग सदस्य प्रकाश अवस्थीले मुलुकका सात वटै प्रदेशमा रहेको जातीय छुवाछुत तथा भेदभाव प्रदेश २, कर्णाली प्रदेश र सुदूरपश्चिम प्रदेशमा धेरै रहेको बताए। उनले भने, नेपालमै सबैभन्दा बढी जातीय विभेद हुने प्रदेशका हरेक जिल्लामा पुगेर अवस्था विश्लेषण गरिरहेका छांै। सहर र गाउँको विभेद फरक रहेको आयोगले जनाएको छ। कार्यक्रममा तिलागुफा नगरपालिका उपप्रमुख दर्शना नेपालीले राष्ट्रिय मानव अधिकार आयोगले मुलुकका सबै तहमा मानव अधिकार डेस्क स्थापना गर्नुपर्ने बताइन्। यहाँ दलित समुदायलाई मुठीभित्रका माखाजस्तै व्यवहार छ, खोलिदिए बाँच्छन् बन्द गरिदिए मर्छन्, उनले भनिन्, जातीय विभेदकै कारण पटकपटक दलित समुदायका मानिसले ज्यान गुमाउनु परिरहेको छ। प्रमुख जिल्ला अधिकारी चन्द्रबहादुर कार्कीले जिल्लामा सबै सरकारी कार्यालयलाई दलित, महिला र बालबालिकामैत्री सेवा प्रवाह गर्न निर्देशन दिएको जानकारी दिए। उनले यसका लागि सबै सार्वजनिक निकायलाई सचेत पारिएको बताए।"
बारापर्सामा भएको के हो ? मौसमविद्लाई नै थाहा छैन,"काठमाडौं : आइतबार बेलुका आएको प्रकृतिक विपद्मा बारा र पर्सा जिल्लामा गरी मृत्यु भएका २७ जनाको शव भेटिएको पछिल्लो जानकारी आएको छ। ४०० भन्दा बढी घाइते भएका छन्। मृतकको संख्याबारे सरकारी निकाय तथा व्यक्तिहरूकै आआफ्ना तथ्यांक आएका छन्। सयौँ घाइते भएको र उद्दार कार्य जारी रहेकोले क्षतिको विवरण बढ्नु अस्वभाविक भएन तर खासमा बारा र पर्सामा आएको प्राकृतिक विपद् के हो भन्नेमा पनि अन्योल देखिएको छ। अरु त अरु मौसविद्हरूले पनि यसलाई नामाकरण गर्न सकेका छैनन्। र, यसको प्रकृति खुट्याउन सकेका छैनन्। प्रधानन्त्री केपी शर्मा ओलीले घटनामा भएको क्षति 'ब्रेक' गर्ने क्रममा गरेका ट्विट हेरौँ। प्रधानमन्त्री ओलीले पहिलो ट्विटमा डरलाग्दो ऑधीहुरी भनेका थिए। तर बिहान गरेको ट्विटमा भने उनले त्रासद आँधी हुरी लेखेका छन्। त्यसपछिको ट्विटमा उनले त्रासद् आँधी मात्र लेखेका छन्। नेपालका अधिकांश समाचार मिडियाहरूले यसलाई हावाहुरी भनेका छन्। हामीले पनि हावाहुरी नै लेखेका छौँ। तर यो खासमा के हो ? यो कस्तो प्रकारको हावाहुरी थियो भन्ने निष्कर्षमा मौसम पूर्वानुमान महाशाखा पनि पुगेको छैन। यद्यपि, महाशाखाका विज्ञहरू यस विषयमा काम गरिरहेको बताउँछन्। 'हावाहुरी कस्तो प्रकारको थियो भन्ने हामीलाई पनि थाहा छैन, यसका लागि हामीले तथ्यांक (डाटा) मगाएर अध्ययन गर्नपर्ने हुन्छ' विभागका वरिष्ठ मौसमविद् सुजन सुवेदीले भने, 'यो असामान्य हावाहुरी हो भन्ने निष्कर्षमा चाहिँ हामी पुगेका छौं।' पर्याप्त प्रविधिको अभावका कारण विभागले अहिलेसम्म हावाहुरीबारे विस्तृत जानकारी प्राप्त गर्न नसकेको सुवेदीले बताए। उनका अनुसार नेपालमा पहिलो पटक देखापरेको यो प्रकोपले अन्योल निम्त्याएको छ। 'माथिल्लो वायु मण्डल र तल्लो वायु मण्डल एक आपसमा मिसिएपछि असामान्य हावाहुरी चलेको हामीले अनुमान गरेका छौं', वरिष्ठ मौसमविद् सुवेदीले भने, 'यसको रुप कस्तो थियो भन्ने कुरा पत्ता लगाउन प्रयास गरिरहेका छौं।' कास्कीको तल्लो भागबाट यो हावाहुरी सुरु भएको हुनसक्ने समेत मौसमविद् सुवेदीले अनुमान गरे। उनका अनुसार दक्षिणपूर्वी भागमा बहने क्रममा उक्त हावाहुरीले बारापर्सामा वितण्डा मच्चाएको हो।"
तीन अमेरिकीले पाए ५ वर्षको बहुप्रवेशी भिसा,"काठमाडौ : अध्यागमन विभागले तीन अमेरिकी नागरिकलाई पहिलो पटक ५ वर्षको बहुप्रवेशी पर्यटक प्रवेशाज्ञा (भिसा) जारी गरेको छ। अध्यागमन विभागले सोमबार कार्यक्रम गरी तीन अमेरिकी नागरिकलाई नेपालको बहुप्रवेशी भिसा प्रदान गरेको हो। नेपाल र अमेरिकाबीच पर्यटक भिसाको शुल्क र अवधिमा पारस्पारिकता (भिसा रेसिप्रोसिटी) कायम भएपछि विभागले तीन अमेरिकीलाई ५ वर्षको बहुप्रवेशी भिसा दिएको हो। अमेरिकासँगको पारस्पारिकता पछि नेपाल सरकारले सन् २०१९ जनवरी १ देखि पर्यटक भिसामा नेपाल आउने अमेरिकीहरूलाई ५ वर्षको भिसा दिने निर्णय गरेको थियो। अध्यागमन विभागका महानिर्देशक इश्वरराज पौडेलले विभागमा उपस्थित भएका दुई महिला र एक पुरुष अमेरिकी नागरिकलाई पाँच वर्षको बहुप्रवेशी भिसा दिएका हुन्। ती अमेरिकी नागरिकले १६० अमेरिकी डलरमा ५ वर्ष अवधिको बहुप्रवेशी पर्यटक भिसा पाएका हुन्। उनीहरू अब एक वर्ष भिसामा १८० दिन नेपाल बस्न पाउने छन्। अन्य मुलुका विदेशी नागरिकहरू भने पर्यटक भिसामा १५० दिन मात्र नेपाल बस्न पाउँछन्। नेपाल र अमेरिकाबीच पर्यटक भिसामा पारस्पारिकता कायम भएकाले अमेरिकी नागरिकहरू अन्य मुलुकका नागरिक भन्दा ३० दिन बढी नेपालमा बस्न पाएका हुन्। गृह मन्त्रालयले यस अघि अमेरिकासँग गैर पर्यटक भिसा अन्तर्गत प्रेस, कामदार र विद्यार्थी भिसा शुल्क र अवधिमा पारस्पारिकता कायम गरी कार्यान्वयनमा ल्याइसकेको छ। कार्यक्रममा विभागका महानिर्देशक पौडेल, नेपालस्थित अमेरिकी दूतावासका भिसा शाखाका प्रमुख कन्सुलर माइकल मोसी, परराष्ट्र मन्त्रालयका उपसचिव शत्रुधन पोख्रेलले नेपाल र अमेरिकाबीच भिसा शुल्क र अवधिमा भएको पारस्पारिकता सकारात्मक भएको टिप्पणी गरे। पर्यटक भिसामा अमेरिकी नागरिकलाई दिँदै आएको अन अराइभल भिसा प्रणाली भने कायम रहेको छ। प्रवेश विन्दूमा उनीहरूले ९० दिनको मात्र भिसा पाउँछन्। अमेरिकी नागरिकले अमेरिका वा अन्य मुलुकका नेपाली दूतावास वा नियोगबाट समेत ९० दिनको मात्र भिसा पाउने छन्। ९० दिन भन्दा बढीको भिसा लिन अमेरिकी नागरिकहरूले कम्तिमा ६ महिना म्याद भएको राहदानी, १० हजार अमेरिकी डलर बचत रहेको बैंक स्टेटमेन्ट, स्वास्थ्य बिमाको प्रमाण पत्र र आचरण सम्बन्धी प्रहरी प्रतिवेदन पेश गर्नु पर्ने छ। अमेरिकी नागरिकको ५ वर्षे बहुप्रवेशी भिसा थप गर्दा निवेदनको नेपाल बस्ने ठेगाना, सम्पर्क व्यक्ति, भ्रमण तालिका, नेपाल बसाइमा निवेदकले गर्ने अनुमानित खर्च र डकुमेन्टमा केही समस्या देखिए त्यसबारे नेपालस्थित अमेरिकी दूतावास वा अन्य नियोगमा बुझ्न सक्ने अधिकार अध्यागमन अधिकृतसँग रहेको छ। नेपालस्थित अमेरिकी दूतावासले २०७४ असोज २२ गते पर्यटक भिसामा समेत पारस्पारिकता कायम गर्न अनुरोध गर्दै परराष्ट्र मन्त्रालय मार्फत गृह मन्त्रालयमा प्रस्ताव पठाएको थियो। अमेरिकी प्रस्तावमा सहमति जनाउँदै सरकारले भिसा शुल्क र अवधिमा पारस्पारिकता कायम गरेको हो। नेपाल स्थित अमेरिकी दूतावासको प्रस्तावबारे गत जेठ २ मा गृहमन्त्री रामबहादुर थापाले गृहमन्त्री स्तरिय सुझाव समिति गठन गरेका थिए। उक्त सुझाव समितिले प्रचलित अध्यागमन कानुन, पारस्पारिकता गर्नेबारे अन्तर्राष्ट्रिय अभ्यास लगायत विषय समेटी तयार पारेको प्रतिवेदनलाई परराष्ट्र, अर्थ र कानुन मन्त्रालयले समेत सदर गरेको थियो। गृह मन्त्री थापाले सोही प्रतिवेदनलाई आधार मान्दै गत मंसिर २५ गते अमेरिका र नेपालबीच पर्यटक भिसा शुल्क र अवधिमा पारस्पारिकता कायम गर्ने विषयलाई मन्त्रीपरिषदमा लैजान स्वीकृति दिएका थिए।"
नहरमा डुबेर महिलाको मृत्यु,दमक : झापाको शिवसत्ताक्षी नगरपालिका३ मा आइतबार राति नहरमा डुबेर एकजनाको मृत्यु भएको छ। नहरमा डुबेर ६९ वर्षीया धनकुमारी पाण्डेको मृत्यु भएको जिल्ला इलाका प्रहरी कार्यालय झिलझिलेले जनाएको छ। आइतबार राति ११ बजेदेखि हराएर बेपत्ता भएकी पाण्डेलाई प्रहरी र स्थानीयवासीद्वारा खोजतलास गर्ने क्रममा सोमबार बिहान कन्काई नहरमा डुबिरहेको अस्थामा फेला पारेको थियो। कानुनी प्रक्रियापश्चात घटनाका विषयमा थप अनुसन्धान भइरहेको इलाका प्रहरी कार्यालय झिलझिले जनाएको छ।
बारा र पर्साका पीडितलाई चिनियाँ व्यवसायीको सहयोग,काठमाडौ : बारा र पर्साका हावाहुरी पीडितलाई एक चिनियाँ व्यवसायीले जिन्सी तथा नगद सहयोग गरेकी छिन् । नेपालमा व्यवसाय गर्दै आएकी चिनिया नागरिक मिस लि युआनले ८ लाख रुपैयाँ बराबरको जिन्सी र ३० हजार रुपैयाँ नगद सहयोग गरेकी हुन । युवा संघ नेपालका विपद् व्यवस्थापन उपप्रमुख हरिशदेव गौतमको सक्रियता र पहलमा चिनियाँ व्यवसायी युआनले बारा र पर्साका पीडित परिवारलाई सहयोग गरेकी हुन । युवा संघ नेपालको केन्द्रीय कार्यालयमा आयोजित कार्यक्रममा चिनियाँ व्यवसायी युआनले संगठनका अध्यक्ष रमेश पौडेललाई उक्त सहयोग हस्तान्तरण गरेकी हुन । चिनियाँ व्यवसायी युआनले पीडित परिवारलाई थोरै भए पनि राहत पुगोस् भनेर आफुले सहयोग गरेको बताइन । युवा संघका अध्यक्ष पौडेलले उनले गरेको सहयोग छिट्टै पीडित परिवार समक्ष पुर्याइने बताए ।
बजार गएका किशोरको भीरबाट लडेर मृत्य,कुश्मा : दक्षिण पर्वतको बिहादी गाउँपालिकामा भीरबाट लडेर रानीपानी गाउँका २१ वर्षीय श्रीलाल दर्जीको मृत्यु भएको छ ।घरनजिकैको भीरबाट लडेर शनिबार दिउँसो उनको मृत्यु भएको हो। घरबाट बिहान बजार जान्छु भनेर हिँडेका दर्जी अबेरसम्म घर नफर्केपछि खोजी गर्ने क्रममा स्थानीय डण्डारेभीरमा शव फेला परेको प्रहरीले जनाएको छ। दर्जीले साथीसँग बसेर मदिरा पिएको र भीरको बाटो घर फर्किँदै गर्दा लडेर मृत्यु भएको प्रहरीको भनाइ छ। शव पोस्टमार्टमका लागि स्याङ्जाको वालिङ अस्पताल पठाइएको र घटनाको थप अनुसन्धान भइरहेको जिल्ला प्रहरी कार्यालय पर्वतले जनाएको छ।
घरायसी विवादमा छोराद्वारा बावुको हत्या,ताप्लेजुङ : ताप्लेजुङको फुङलिङ नगरपालिका९ बुङकुलुङका ३२ वर्षीय गजेन्द्र गुरुङको कुटपिटबाट उनकै बावुको ज्यान गएको छ। कुटपिटबाट घाइते भएका बाबु दलबहादुर गुरुङको उपचारका लागि झापा लैजाने क्रममा बाटैमा मृत्यु भएको हो।जिल्ला प्रहरी कार्यालय ताप्लेजुङकाअनुसार चैत्र १६ गते बेलुका घरायसी विवाद भएपछि भान्साभित्र गजेन्द्रले बाबुलाई निर्घात कुट्नुका साथै धारिलो हतियार प्रहार गरी सख्त घाइते बनाएका थिए। घटनापछि गजेन्द्रलाई पक्राउ गरेर अनुसन्धान सुरु गरेको प्रहरी प्रमुख डीएसपी संञ्जयसिंह थापाले बताए।मृतकको शव सोमबार जिल्ला अस्पतालमा पोष्टमार्टम गरी आफन्तको जिम्मा लगाइएको थापाले बताए।
सामुदायिक वनमा लागेको आगो नियन्त्रण बाहिर,ओखलढुंगा : मोलुङ गाउँपालिका२ बरुणेश्वरको एक सामुदायिक वनमा लागेको आगो नियन्त्रण बाहिर गएको छ। महभीर हरियाली लाकुरीबोट सामुदायिक वनमा लागेको आगो नियन्त्रण बाहिर गएको स्थानीयले बताए। सोमबार बिहानैदेखि लागेको आगोले धेरै वन क्षेत्र जलिसकेको छ। बारीमा झार जलाउँदा सल्किएको आगो वन क्षेत्रमा प्रवेश गरेर आगलागी भएको स्थानीय नबराज दाहालले बताए।स्थानीय र प्रहरीले आगो नियन्त्रणको प्रयास गरे पनि असफल भएको इलाका प्रहरी कार्यालय रामपुरले जनाएको छ। आगो पानी नपरी नियन्त्रणमा आउने अवस्था छैन। आगलागीबाट सयौं रोपनी सामुदायिक वन जलेर नष्ट भएको छ।अप्ठेरो भीर भएको र सल्ला तथा सालको पत्कर धेरै भएकाले आगो नियन्त्रणमा कठिनाइ भएको डिभिजन वन कार्यालयका प्रमुख सन्तमाया श्रेष्ठले बताइन्। उनले वनका कर्मचारी र प्रहरीसँगको सहकार्यमा आगो नियन्त्रण प्रयास जारी रहेको जानकारी दिइन्।डिभिजन वन कार्यालयले आगो लगाउने पहिचान गरेर कारवाही गर्ने जनाएको छ।
हावाहुरी प्रभावित क्षेत्रमा प्रधानमन्त्रीद्वारा हवाई निरीक्षण,बारा : प्रधानमन्त्री केपी शर्मा ओलीले हावाहुरीबाट प्रभावित क्षेत्रको हेलिकप्टरबाट निरीक्षण गरेका छन्। यनले बाराको अतिप्रभावित पुरैनियामा हेलिकप्टरबाट निरीक्षण गरेका हुन्। उनी झापाबाट सिमरा र सिमराबाट वीरगञ्ज लागेका छन्। आइतबार बेलुका आएको हावाहुरीमा बारा र पर्सामा गरी २७ जनाको मृत्यु भएको छ। २३ जनाको सनाखत भएको छ। हेर्नुस् फोटोहरूः
"आमाको मृत्यु, बावु अस्पतालको शैयामा : छोराछोरीको बिचल्ली","बाजुरा : हिमाली गाउँपालिका६ पाडीकी बच्ची लुहारको गएको साउनमा मृत्यु भयो।मुटु र फोक्सोको बिरामी लुहारको उपचार गर्न नपाइ मृत्यु भयो। उनका श्रीमान शान्त लुहार पनि मुटु र फोक्सोको बिरामी छन्। उनको अछामको पयालपाटा अस्पालमा उपचार भइरहेको छ।आमाको मृत्यु र बावु पनि रोगले थला परेपछि शान्त लुहारका पाँच छोराछोरी विचल्लीमा परेका छन्। अलपत्र पर्नेमा १४ वर्षीया कल्पना लुहार, १३ वर्षीया पुष्पा लुहार, ९ वर्षीय प्रबिन्द्र लुहार, ७ वर्षीय सुमना लुहार र २ वर्षीय अप्सरा लुहार रहेको स्थानीय कर्ण बुढाले बताए।'बुवा लामो समयदेखि बिरामी हुनुहुन्छ, आमाको मृत्यु भइसकेको छ, घरमा न अन्न छ न लगाउने लुगाकपडा।गाउँलेको साहारा र काम गरेर ज्यान पालिरहेको पुष्पा लुहारले भनिन्।' आर्थिक अभावमा उपचार हुन नसकी आमाको मृत्यु भएको र बुवाको उपचार भइरहेको बताउँदै पुष्पाले भक्कानिदै भनिन्,' बुवालाई पनि संचो हुँदैन,आमाले छोडेर जानुभयो, हामी गरीबलाई भगवानले पनि दु:ख दिँदा रहेछन्।' शान्तका दुई छोरीको विवाह भइसकेको छ। उनका पाँचजना छोराछोरी स्कुल जान्छन्।तर विद्यालय भर्ना भएपनि कापी कलम र कपडाको अभावमा नियिमित जान सकेका छैनन। उनका छोरी कल्पना कक्षा ९मा, पुष्पा कक्षा ६मा, छोरा प्रबिन्द्र कक्षा ३मा, सुमना कक्षा १ मा पढ्दैछन् भने कान्छी छोरी २ वर्षकी छन्। 'बुवाले अरुको काम गरेरै हामीलाई सहयोग गर्दै आउनु भएको थियो, दिदी कल्पनाले पनि गाउँलेकहाँ काम गर्नुहुन्छ, बुवा बिरामी भएपछि निकै समस्या भएको प्रबिन्द्रले दुखेसो सुनाए। 'खरले छाएको छाप्रो छ, अरु जग्गा जमिन कुनै छैन्, लुहारका छोराछोरीले अरुको खेतबारीमा काम गरेर र मागेर खाने गरेको स्थानीय रमिला रावलले बताइन्।गाउँलेले दिएको खानेकुरा र लुगाफाटो दैनिकी गुजारा गर्दै आएको उनले बताइन्। शान्त लुवार अरुको हलो जोतेर परिवार पाल्ने गरेका थिए।आफू नै बिरामी भएपछि शान्तका पाँचजना छोरा छोरीको बिच्चलीमा परेका हुन्। शान्तको परिवार आर्थिक अभावमा निकै कमजोर छ। शान्तको फोक्सोको समस्याले उनको मुटुको दायाँ भाग फेल भएको बयलपाटा अस्पतालका मेडिकल डाइरेक्टर डा विकास गौचनले बताए। अहिले शान्तको बयलपाटा अस्पतालमा इर्मेजेन्सीमा उपचार भइरहेको गौचनले बताए। उनले सधैंभरी औषधि खानुपर्ने र ओजीलो र गाह्रो काम गर्न नहुने बताएका छन्। 'बावुको उपचारका लागि औषधि किन्ने पैंसा छैन, अब कहाँबाट ल्याउने हो,' पुष्पाले रुँदै भनिन्।"
मध्यपश्चिमाञ्चल विश्वविद्यालयमा नेविसंघको कालो झण्डा,"सुर्खेतः नेपाल विद्यार्थी संघले मध्यपश्चिमाञ्चल विश्वविद्यालय (एमयु) मा कालो झण्डा गाडेको छ। तोकिएकै मितिमा स्वतन्त्र विद्यार्थी युनियन (स्ववियु) को निर्वाचन हुनुपर्ने माग गर्दै नेविसंघले विश्वविद्यालयमा कालो झण्डा गाडेको हो। चरणबद्ध आन्दोलनमा उत्रिएको नेविसंघले सोमबार विश्वविद्यालयको केन्द्रीय कार्यालय, केन्द्रीय क्याम्पस र विभिन्न संकायहरुमा कालो झण्डा गाडेको छ। यो विश्वविद्यालयमा स्ववियुको अवधि गत भदौ १२ गते नै सकिएको हो। विश्वविद्यालय प्रशासनले मंसिरमा नै चैत २५ गते स्ववियु निर्वाचन गर्ने निर्णय गरेको थियो। तर निर्वाचनको तयारी नभएपछि नेविसंघले तोकिएको मिति चैत २५ मा नै निर्वाचन गराउन माग गर्दै आन्दोलन गरिरहेको छ। सोहीक्रममा सोमबार विश्वविद्यालयमा कालो झण्डा गाडिएको नेविसंघ मध्यपश्चिम विश्वविद्यालयका संयोजक अनिलबहादुर शाहीले बताए। विश्वविद्यालयका पदाधिकारीले निर्वाचन गराउन नचाहेको नेविसंघको आरोप छ। विश्वविद्यालय स्ववियुविहीन बनेको छ, विश्वविद्यालयका पदाधिकारीहरु निर्वाचन टार्ने प्रयासमा छन् नेविसंघका नेता शाहीले भने,कुनै पनि हालतमा तोकिएकै मितिमा चुनाव हुनुपर्छ, यसका लागि हामी कडा आन्दोलनमा छौं। नतिजा आफ्नो पक्षमा नआउने संकेत पाएपछि अन्य विद्यार्थी संगठनहरु मौन बसेको र आफूहरुको अनुकुल नेतृत्व नआउने भएका कारण विश्वविद्यालयका पदाधिकारीहरु पनि स्ववियु निर्वाचन नगराउने पक्षमा रहेको नेविसंघको आरोप छ। स्ववियु निर्वाचनको माग गर्दै नेविसंघले यसअघि पदाधिकारीलाई ज्ञापनपत्र बुझाउने र धर्ना लगायतका कार्यक्रमहरु गरिसकेको छ। विरोध स्वरुप कालो पट्टी बाँध्ने र विश्वविद्यालयमा कालो झण्डा गाडिएको भन्दै नेविसंघले आन्दोलनका थप कार्यक्रमहरु पनि सार्वजनिक गरेको छ। यस्तै नेविसंघले सिट्टी जुलुस प्रदर्शन गर्ने, उपकुलपति र रजिस्ट्रारलाई मतपत्र र मत पेटिका हस्तान्तरण गर्ने, पदाधिकारीलाई केन्द्रीय कार्यालयमा प्रवेश निषेध गर्ने, पदाधिकारीका सवारी साधन चल्न नदिने र पदाधिकारीका कार्यालयमा अनिश्चितकालीन तालाबन्दी गर्ने लगायतका आन्दोलनका कार्यक्रम घोषणा गरेको छ। स्थापनाकालदेखि नै यो विश्वविद्यालयमा विभिन्न पक्षबाट विभिन्न बहनामा आन्दोलन र हडताल भइरहेका छन्। स्थापनाको छोटो अवधिमा नै विश्वविद्यालय आन्दोलन र हड्तालका कारण थला पर्दै आएको छ। यस क्षेत्रका नागरिकले चन्दा संकलन गरेर स्थापना गरिएको यो विश्वविद्यालय राजनीतिक स्वार्थको चंगुलमा फस्न थालेको भन्दै स्थानीयले चिन्ता गर्न थालेका छन्। पछिल्लो समय स्ववियु निर्वाचनको मुद्दाले विश्वविद्यालयमा विवाद उत्पन्न भएको छ। सुर्खेत : मध्यपश्चिम विश्वविद्यालयमा कालो झण्डा गाढ्दै नेविसंघका कार्यकर्ताहरु। तस्बिर : अन्नपूर्ण"
तीनवटै सुरक्षा निकाय राहत र उद्धारमा,"काठमाडौं : आइतबार साँझ बारा र पर्सामा आएको हावाहुरीबाट ठूलो जनधनको क्षति भएपछि तीनवटै सुरक्षा निकाय उद्धार र तथा राहतमा खटिएका छन्। नेपाली सेना, नेपाल प्रहरी र सशस्त्र प्रहरी गरी १२ सय सुरक्षाकर्मी प्रभावित क्षेत्रमा खटिएका छन्। आइतबार बेलुकाको हावाहुरीमा ज्यान गुमाएका २७ जनाको शव भेटिएको छ। ती मध्ये २३ जनाको सनाखत भएको छ। ४०० भन्दा बढी घाइते भएका छन्। गम्भीर घाइते ६ जनालाई काठमाडौं रेफर गरिएको छ। सेनाका प्रवक्ता सहायक रथी यमप्रसाद ढकालका अनुसार सेनाको एउटा हेलिकप्टरले घाइतेको उद्धार गरिरहेको छ भने प्रभावित क्षेत्रमा तीन सयजना सेना खटिएका छन्। सेनाले उद्धारसँगै राहतमा समेत जोड दिएको छ। हावाहुरीबाट मृत्यु हुनेका परिवारलाई ३ लाख राहत दिने घोषणा हावाहुरीले तहसनहस भलुई भरवलिया पुग्दा झापाबाट प्रधानमन्त्री र गृहमन्त्री हावाहुरी प्रभावित क्षेत्र प्रस्थान नेपालमा हावाहुरीको खबरले सन्दीप लामिछाने दुःखी हावाहुरीले विद्युत् संरचनामा व्यापक क्षति (फाेटाेफिचर) हावाहुरी प्रभावित क्षेत्रमा प्रधानमन्त्रीद्वारा हवाई निरीक्षण घाइतेको उपचारका लागि चिकित्सक टोली प्रभावित क्षेत्रमा खटिएको जानकारी ढकालले दिए। उनले भने, अब उद्धारपछि पुनर्स्थापनाको काममा लागेका छौं, पाल टाँगेर बासस्थानको व्यवस्थामा जुटेका छौं, ढकालले भने, धेरैको अन्नपात नष्ट भएको छ, उनीहरुलाई खाना खुवाउने काममा समेत सेना सक्रिय भएर लागेको छ। नेपाल प्रहरीबाट पनि उद्धार र राहतका लागि ३३४ जना प्रत्यक्ष रुपमा खटिएको प्रहरी प्रधान कार्यालय महानिरीक्षक सचिवालयमा कार्यरत एसपी सविन प्रधानले जानकारी दिए। उनका अनुसार बारा र पर्साका सबै प्रहरी प्रभावित क्षेत्रमा छन्। थप मद्दतका लागि हेटौंडाबाट समेत टोली पुगेको छ। डीएसपीको कमाण्डमा १९ जना चिकित्सकको टोली घाइतेको प्राथमिक उपचारमा खटिएको जानकारी प्रधानले दिए। प्रहरी महानिरीक्षक र गृहसचिव प्रेम कुमार राई अहिले प्रभावित क्षेत्रमै छन्। त्यसैगरी सशस्त्र प्रहरीको चार सय सुरक्षाकर्मी प्रभावित क्षेत्रमा खटिएको सशस्त्र मुख्यालयले जनाएको छ। राहतको लागि बलम्बु गणबाट तीनवटा ट्रक प्रभावित क्षेत्रमा पुग्न लागेको जानकारी मुख्यालयका प्रवक्ता डीआइजी सुरज कुमार श्रेष्ठले दिए। स्थानीय प्रशासन र अन्य सुरक्षा निकायसँग समन्वय गरेर पीडित परिवारको पुनर्स्थापनामा लागेका छौं, डीआईजी श्रेष्ठले भने, कैन्द्रीय द्वैवी प्रकोप उद्धार समितिबाट समेत समन्वय भइरहेको छ।"
कपिलवस्तुमा गोली हानी एक जनाको हत्या,तौलिहवा : कपिलवस्तुमा गोली हानी एकजनाको हत्या गरिएको छ। आइतबार राती अज्ञात समूहको गोली प्रहारबाट घाइते भएका पारस पुरीको मृत्यु भएको हो। कपिलवस्तुको पश्चिमी क्षेत्रका पुरीको उपचारको क्रममा आइतबार राती नै निधन भएको जिल्ला प्रहरी कार्यालय कपिलवस्तुले जनाएको छ। राती साढे नौं बज घर अगाडि बसिरहेको अवस्थामा मोटरसाइकलमा आएका दुईजनाले उनलाई गोली प्रहार गरेका थिए। गोली प्रहार पछि उनलाई उपचारका लागि शिवराज अस्पताल बहादुरगञ्ज ल्याइएको थियो। त्यहाँ उपचार सम्भव नभएपछि उनलाई थप उपचारका लागि बुटवल रिफर गरिएको थियो। कृष्णनगर नगरपालिका १० विद्यानगरका ४५ वर्षका पुरीको उपचारको क्रममा आइतबार राती साढे ११ बजे ज्यान भएको जिल्ला प्रहरी कार्यालयका प्रहरी नायव उपरीक्षक रवि रावलले बताए। पारस वैदेशिक रोजगार व्यवसायी भएको बताइएको छ। उनको छातीमा गोली लागेको थियो। घटनामा संलग्न भएको आशंकामा प्रहरीले ३ जनालाई पक्राउ गरेको छ।
"महँगो सिन्दूर, सस्तो जिन्दगी","जनकपुरधाम : जिन्दगीको मूल्य कति हुन्छ ? भनिन्छ अनमोल। तर, मधेसका धेरै छोरीचेलीका लागि त्यही जिन्दगी एक धर्को सिन्दूरभन्दा धेरै सस्तो भइरहेको छ। दाइजोका नाममा तीमध्ये कतिले लामो जिन्दगी पलपल मरेर बाँचिरहनुपरेको छ। कतिले बाँच्छु भन्दाभन्दै मर्नु परिरहेको छ। वीरगन्जकी सुनितादेवी यसको पछिल्लो सिकार हुन्। श्रीमान्को निर्घात कुटाइबाट उनले अकालमै ज्यान गुमाउनुपयो। १५ वर्षसम्मको यातनाको अन्त्य मृत्युबाट भयो। चिकित्सक श्रीमान् सचितानन्द यादवको बर्बर यातना अन्ततः उनको शरीरले थेग्न सकेन। उपचारका क्रममा काठमाडौंस्थित त्रिवि शिक्षण अस्पतालमा शुक्रबार साँझ सुनिताको मृत्यु भयो। बाराको परवानीपुर बहुअरीकी सुनिताको विवाहका बेला चिकित्सक ज्वाइँ पाउन परिवारले दाइजोमा २० लाख रुपैयाँसम्म खर्चेको थियो। तर यादवको दाइजो मोह बढ्दै गएर सुनितामाथिको यातना चुलिँदै गयो। अन्त्यमा उनको परिवारकै यातनाले उनको हत्या भयो। उनले अझै घर र कार मागिरहेको र दिन नसक्दा चरम यातना दिने गरेको उनका माइतीले बताएका छन्। जनकपुरधाम उपमहानगरपालिका४ मा दाइजोकै माग पूरा नहुँदा माघमा १८ महिने छोरीसहित एक महिलाको हत्या गरिएको थियो। दाइजोमा वासिङ मेसिन नदिँदा २५ वर्षीया पत्नी सीमा शर्मा र १८ महिने छोरी गौरीलाई समिर मि श्रा र उनका बुवाआमाले हत्या गरेका थिए। छोरीका लागि पढेलेखेका जीवनसाथी पाउन सीमाका अभिभावकले दाइजोमा ८ लाख नगद, २ तोला सुन र एउटा मोटरसाइकल दिएका थिए। तर, बिहे भएको केही वर्षमै उनले नारकीय जीवन भोग्नुपयो। केटा पक्षबाट दाइजोको माग निरन्तर हुँदै गयो। सीमामाथि शारीरिक र मानसिक यातना दिएर अन्त्यमा उनको हत्या नै गरिएको फुपू सरिता शर्मा बताउँछिन्। धनुषाकै २० वर्षीया कृति झाको गत भदौमा माइती गाउँमा शव फेलापयो। जिल्लाको विदेह नगरपालिका८ वैदेही गाउँकी कृतिको बिहे भारतको मधुवनी जिल्ला रहिका गाउँका रन्धीर मि श्रासँग भएको थियो। उनको शव गाउँकै पोखरी छेउमा फेला परेको थियो। व्यापारी केटासँग कृतिको विवाहका लागि माइतले तीन लाख खर्चेको थियो। तर बिहेको चार महिना नबित्दै उनीमाथि यातना सुरु भयो। बेलाबेलामा दाइजो माग गर्ने कृतिका श्रीमान् र सासूससुराले यातना दिएर बिहे भएको दुई वर्षमै उनको हत्या गरेको उनका दाई राजीव झा बताउँछन्। गत मंसिर ९ गते जनकपुर उपमहानगरपालिका२ का आनन्दमोहन शर्माले दाइजोकै कारण आफ्नी २२ वर्षीय श्रीमती रञ्जना शर्माको हत्या गरे। नर्सिङ पढ्दै गरेकी रञ्जनाको शव उनको घरमै ओछ्यानमा भेटिएको थियो। पोखरामा अस्पतालमा कार्यरत आनन्दसँग बिहेका बेला रञ्जनाको परिवारले १८ लाख दाइजो दिएको थियो। तर बिहेको केही महिनापछि नै रञ्जनामाथि यातनाको क्रम सुरु भयो। थप दाइजो माग्दै उनी पटकपटक श्रीमान्बाटै कुटिइन्। अन्त्यमा उनको हत्या गरियो। केटा पक्षले मागेको दाइजो दिन सक्ने परिवारको हैसियत नभएका कारण पर्सामा एक किशोरीले फागुनमा आत्महत्या गरिन्। पर्साको जिराभवानी गाउँपालिका२ का सेढवा चन्द्रका १८ वर्षीया छोरी लालसा कुमारीले आफ्नो बिहेका लागि केटापक्षबाट दाइजोको दबाबमा आएको परिवारको अवस्था हेर्न नसकी जीवन त्यागेकी हुन्। पुसमा वीरगन्जकी २६ वर्षीया माधुरी वर्णवालको परिवारबाटै हत्या भयो। उनको वीरगन्जकै मनीष वर्णवालसँग परम्परागत बिहे भएको थियो। त्यसको एक वर्षमै हत्या भयो। उनको शव कोठामै फेला परेको थियो। दाइजो सामाजिक अपराध भए पनि यसका पीडकलाई सामाजिक संरक्षण हुँदा झन् बढ्दै गएको अधिवक्ता रेखा झा बताउँछिन्। उनी भन्छिन्, जबसम्म दाइजो दिने र लिनेलाई सामाजिक बहिष्कार गरिँदैन, तबसम्म हिंसा र यातनाको क्रम रोकिँदैन। पढेलेखेका अभिभावकले समाजमा आफ्नो खोक्रो इज्जत र मर्यादा जोगाउन दाइजोलाई मलजल दिइरहेको प्रदेशसभा सदस्य रानी शर्मा तिवारीको ठम्याइ छ। आफूलाई इज्जतदार भनाउनेहरू आफ्ना छोरी दाइजोका कारण प्रताडित हुँदा पनि समाजमा प्रतिष्ठा जाने डरले विरोध गर्दैनन्, उनले भनिन्। छोरीहरूलाई जसरी पनि एडजस्ट गर्न सिकाइन्छ र अन्त्यमा ती छोरी कि त आफैं मर्न बाध्य हुन्छन् वा यातनाबाट मारिन्छन्। शर्मा थप्छिन्, छोरीको जीवनभन्दा पनि सिन्दूर महँगो ठानिएको समाजमा दाइजो अभिशाप छ भन्ने कुरा छोरीका अभिभावकले बुझ्नु आवश्यक छ। दाइजोका कारण छोरीहरूले विवाह भएको केही महिनामै यातना भोग्न थालेपछि परिवारमा इज्जतप्रतिष्ठाका नाममा प्रहरीसम्म नजाने र कतै पनि नबोल्ने परिपाटीले पीडकको मनोबल बढाउने गरेको महिला नेत्री सरिता शर्मा बताउँछिन्। घरमा छोरी कुटिँदा वा यातना पाउँदा पनि आमाबुबाले सहेर बस्न सिकाउँछन्। उनका पक्षमा कोही नभएको थाहा पाएपछि पीडकबाट अझ यातना हुन्छ र अन्त्यमा ज्यानै लिइन्छ, उनले भनिन्। पढेलेखेका र आफूलाई बुद्धिजीवी भनाउने परिवारमा पनि बडो सानका साथ दाइजो लेनदेन हुने गर्छ। १७ वर्ष नेपाल प्रहरीमा सेवा दिई अवकाशप्राप्त गरेकी महिला बालबालिका तथा लैंगिक हिंसा निवारण सञ्जाल धनुषाकी संयोजक सुभद्रा आले भन्छिन्, दाइजोको प्रताडन र हिंसाका सिकार अधिकांश शिक्षित परिवारकै महिला हुन्छन्। बिहेका बेला जे दाइजो दिने कुरा तय हुन्छ, त्यो नदिँदा वा भनिएअनुसार सरसामान नपाउँदा यातना सुरु गर्दै गएर हत्यासम्मको अवस्था सृजना हुन्छ। अभिभावकले जबसम्म दाइजो दिइरहन्छन्, तबसम्म छोरीहरूले यातना भोगिरहने आलेको ठम्याइ छ।"
"जंगल मास्दै, सुकुम्बासी बसाउँदै","काठमाडौं : सरकारले वनक्षेत्र मासेर सुकुम्बासी, भूमिहीन र अव्यवस्थित बसोवासीलाई राख्ने तयारी गरेको छ । शक्तिशाली आयोग गठन गरेर जग्गा वितरण गर्र्दै उनीहरूलाई बसाउने सरकारको रणनीति छ । सरकारी जग्गा वा अभिलेखमा वनक्षेत्र जनिएको भए पनि हाल आवादी रहेको स्थानमा कम्तीमा १० वर्षदेखि बसिरहेका भूमिहीन सुकुम्बासी वा अव्यवस्थित बसोवासीलाई एक पटकका लागि जग्गा उपलब्ध गराइँदै छ । प्रतिनिधिसभामा दर्ता भएको भूमिसम्बन्धी ऐन, २०२१ लाई संशोधन गर्न बनेको विधेयकमा उनीहरूले बसोवास गर्दै आएको स्थानमा बसोवासका लागि तोकिएको क्षेत्रफलको हद नबढ्ने गरी जग्गा उपलब्ध गराउन प्रावधान ल्याइएको छ । भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले विधेयक संसद्मा पेस गरेकी छन् । विधेयकमा जग्गा विवरण गर्न एउटा आयोग बनाउने व्यवस्था छ । विगतमा भूमि व्यवस्था मन्त्रालयले आयोग गठन गर्दा अदालतले विघटन गरिदिएकाले पुनः शक्तिशाली आयोग बनाउने प्रस्ताव गरिएको हो । मन्त्री अर्यालले ठाउँको ठाउँ जग्गा वितरण गर्ने शक्तिशाली आयोग बनाउन लागेको बताउँदै आएकी छन् । २०४६ सालपछि १२ वटा आयोग बनिसकेका छन् । उनीहरूले एक लाख ५४ हजारलाई सरकारले जग्गा वितरण गरिसकेका छन् । तर अझै ८ लाख ६० हजार भूमिहीन, सुकुम्बासीको निवेदन परेको छ । विधेयकमा जग्गा उपलब्ध गराउँदा प्रदेश सरकार र स्थानीय तहसँग समन्वय गर्नैपर्ने व्यवस्था छ । तोकिएको क्षेत्रफलभन्दा बढी जग्गामा बसोवास वा आवाद गरी आएको अवस्थामा भने तोकिएभन्दा बढी जग्गा अन्य भूमिहीन सुकुम्बासी वा अव्यवस्थित बसोवासीलाई उपलब्ध गराउने वा सरकारले प्राप्त गरी उपयोग गर्नेछ । अव्यवस्थित बसोवासीलाई बसोवासका लागि जग्गा उपलब्ध गराउँदा भोगचलन गरी आएको सरकारी जग्गामध्ये तोकिएको क्षेत्रफलको हद ननाफ्ने गरी जग्गा वितरण गरिनेछ । उनीहरूबाट रजिस्ट्रेसन प्रयोजनका लागि तोकिएको जग्गाको मूल्यांकनको २५ प्रतिशत दस्तुर लिई जग्गा उपलब्ध गराउने व्यवस्था पनि विधेयकले गरेको छ । सरकारले उपयुक्त ठहयाएको अन्य कुनै सरकारी जग्गामा तोकिएको क्षेत्रफलको हद नबढ्ने गरी उपलब्ध गराउने सक्ने प्रस्तावित विधेयकमा छ । मुक्त कमैया र हलियालाई प्रचलित कानुनबमोजिम सरकारले उपलब्ध गराएको जग्गाको अनुपातमा मिल्ने गरी जग्गा उपलब्ध गराउने प्रस्ताव छ । १० वर्ष बेच्न नपाइने सरकारले उपलब्ध गराएको जग्गा अंशबन्डा र अपुतालीको अवस्थाबाहेक अन्य कुनै पनि प्रक्रियाबाट १० वर्षसम्म हक हस्तान्तरण गर्न पाइनेछैन । धार्मिक, सांस्कृतिक तथा सामरिक महŒवका क्षेत्रभित्र जग्गा वितरण गरिनेछैन । त्यस्तै प्राकृतिक प्रकोप, विपद् व्यवस्थापन र वातावरणीय संरक्षणका दृष्टिकोणबाट सुरक्षित गर्न आवश्यक देखिएको जग्गा, सार्वजनिक र सडक सीमाभित्रका जग्गा, नेपाल सरकार वा प्रदेश सरकारको प्रयोगका लागि आवश्यक रहेको जग्गा, अन्य तोकिएबमोजिमका स्थानका जग्गा भने वितरण नगरिने विधेयकमा उल्लेख छ । कुनै व्यक्ति वा उनको परिवारलाई सरकारले कुनै प्रकारले सरकारी जग्गा वा आवास उपलब्ध गराएको अवस्थामा भने त्यस्तो व्यक्ति वा परिवारलाई जग्गा उपलब्ध गराइनेछैन । गलत विवरण पेस गर्नेलाई सजायँ जग्गा उपलब्ध गराउँदा वा बसोवासको व्यवस्था मिलाउने क्रममा कुनै व्यक्तिले गलत विवरण वा अभिलेख पेस गरे ५० हजारसम्म जरिवाना वा ६ महिना कैद वा दुवै सजायको व्यवस्था गरिएको छ । जग्गाको स्वामित्व र भोग सम्बन्ध समस्या समाधान गर्न सरकारको निर्णयबमोजिम गठित आयोग, समिति वा कार्यालयले वितरण गरेको जग्गाको स्वामित्व वा दर्तास्रेस्ता वा नक्सा प्रमाणितलगायत विषयमा देखिएका समया समाधान गर्न राजपत्रमा सूचना प्रकाशन गरी समिति वा कार्य दल गठन गर्न सक्ने व्यवस्था छ । सरकारले गठन गरेको आयोगले सरकारी तथा सार्वजनिक जग्गा संरक्षणका सम्बन्ध दिएको सुझावअनुसार रोक्का भएको जग्गाको स्वामित्व र रोक्का फुकुवा गर्न पनि समिति वा कार्यदल गठन गर्न सक्नेछ । यसरी गठित समिति वा कार्यदलको सिफारिसका आधारमा मन्त्रालयले सरकारी तथा सार्वजनिक जग्गाको स्वामित्व र रोक्कासम्बन्धी विषय टुंगो लगाउनेछ । यस्तो छ विधेयकमा भूमिहीन सुकुम्बासी एवं अव्यवस्थित बसोवासीलाई जग्गा उपलब्ध गराउने प्रचलित कानुनमा जनुसुकै लेखिए पनि यो दफा प्रारम्भ हुँदाका बखत सरकारी जग्गा वा अभिलेखमा वन क्षेत्र जनिएको भए पनि हाल आवादी रहेको स्थानमा कम्तीमा १० वर्षदेखि बसोवास गरी आएका भूमिहीन सुकुम्बासी वा अव्यवस्थित बसोवासीलाई एक पटकका लागि नेपाल सरकारले निजहरू बसोवास गर्दै आएको स्थानमा बसोवासका लागि तोकिएको क्षेत्रफलको हद नबढ्ने गरी जग्गा उपलब्ध गराउन वा नेपाल सरकारको उपयुक्त ठहयाएको अन्य कुनै सरकारी जग्गामा तोकिएको क्षेत्रफलको हद नबढ्ने गरी उपलब्ध गराउन सक्नेछ ।"
हावाहुरीले तहसनहस भलुई भरवलिया पुग्दा,"बारा : आइतबार साँझ आएको हावाहुरीबाट धेरै प्रभावित मध्ये बाराको फेटा गाउँपालिका१ भलुई भरवलिया पनि हो । सोमबार बिहान यस गाउँ पुग्दा त्यहाँ तहसनहस र प्रभावितको विचल्ली देखिन्थ्यो । यस गाउँमा ६ जनाको मृत्यु भएको थियो । फुसका सबै घरहरु ध्वस्त भएका छन् भने पक्की घरहरुसमेत क्षतिग्रस्त छन् । मृतक तथा प्रभावित परिवारहरुमा रुवाबासी चलेको देखिन्थ्यो । सामान्य घाइतेहरु व्यान्डेज बाँधेर आफ्ना भग्नावशेष अगाडी उभिरहेका देखिन्थे । नेपाल प्रहरी नेपाली सेना, सशस्त्र प्रहरीको टोलीसहित स्थानीयहरु भग्नावशेष पन्छाउन लागि परेका छन् । स्थानीयहरु हुरीले लथालिंग बनाएका सामानहरु व्यवस्थापन गरिरहेका छन् । आइतबार साँझ खाना खाने समय तिरै हुरी आएकाले अधिकांश रातभरि भोकैरहेको बुझिएको छ । प्रभावितहरुलाई खाना र खानेपानीको अभाव भएको देखिन्छ । सोमबार बिहान स्थानीय तहका प्रतिनिधिलगायत केही संघ सस्थाहरुले चाउचाउ विस्कुट वितरण गरिरहेका छन् । त्यो पयाप्त नरहेको पीडीतले गुनासो गरेका छन् । ससाना बच्चाहरु चाउचाउ विस्कुट खाइरहेका देखिन्छन् । हावाहुरीबाट यस गाउँमा थुप्रै चौपायको पनि मृत्यु भएको छ । बालीनाली नष्ट भएको छ ।"
हुरीबाट सबैभन्दा बढी क्षति भएको बाराको पुरइनियाँ (फोटो फिचर),"फेटा (बारा) : बारामा गएराति आएको हावाहुरीबाट सबैभन्दा बढी क्षति फेटा गाउँपालिका ६ पुरइनियाँमा भएको छ । उक्त गाउँमा एकै परिवारका ४ जनासहित ११ जनाको मृत्यु भएको छ । इजहार मिया अंसारीकी श्रीमती मीना खातुन, बुहारी सतिमा खातुन र उनका दुई नातीनी सम्चिदा खातुन र रुक्सार खातुनको मृत्यु भएको हो । यस गाउँमा अहिले सुरक्षाकर्मीहरु भग्नावशेष पन्छाइरहेका छन् ।"
"हुरीको बितण्डाले बारा शोकमा, निरीक्षण गर्न प्रधानमन्त्री आउँदै","बारा : प्रधानमन्त्री केपी शर्मा ओली हुरी प्रभावित क्षेत्रको निरीक्षण गर्न बारा आउने भएका छन्। गृह जिल्ला झापाको पूर्वनिर्धारित कार्यक्रम स्थगित गरी प्रधानमन्त्री ओलो बारा आउन लागेका हुन्। प्रधानमन्त्री ओली दिउँसो १२ बजे सिमरा आइपुग्ने कार्यक्रम रहेको प्रहरी स्रोतले जानकारी दिएको छ। हेलिकप्टरबाट सिमरा बिमानस्थल आएर प्रधानमन्त्री ओली गाडी चढेर प्रभावित क्षेत्र जानेछन्। सिमराबाट प्रभावित क्षेत्र करिब २५ किलोमिटर टाढा छ। हुरीले बितण्डाता मच्चाएको फेटा गाउँपालिकाको भलुही भरवलिया, पुरैनिया, प्रसौनीलगायतको क्षेत्रमा प्रधानमन्त्री ओलीले निरीक्षण गर्ने र पीडित परिवारसँग भेट गर्ने कार्यक्रम रहेको बताइएको छ। प्रधानमन्त्री ओलीसँग मन्त्रीमण्डलका अन्य सदस्य पनि बारा आउन लागेको बुझिएको छ। यसैगरी प्रदेश२ का मुख्यमन्त्री लालबाबु राउत पनि हुरी प्रभावित क्षेत्रको निरीक्षण गर्न जनकपुरबाट बारा आउन लागेका छन्। सोमबार बिहान प्रदेश मन्त्रीपरिषदको बैठक सकेर मुख्यमन्त्री राउत बाराका लागि हिँडेको बुझिएको छ। प्रदेश मन्त्रीपरिषदले हुरीका कारण मृत्यु भएका प्रत्येक परिवारलाई तीन लाखका दरले राहत उलपब्ध गराउने र सबै घाइतेको उद्धार गर्ने निर्णय गरेको छ। यसैगरी प्रदेश सरकारले आन्तरिक मामिला तथा कानुनमन्त्री ज्ञानेन्द्र यादवको संयोजकत्वमा पाँच सदस्यीय राहत उद्धार समिति गठन गरेको छ। प्रभावित क्षेत्रमा निरीक्षण गर्न भौतिक पूर्वाधार तथा विकास मन्त्री जीतेन्द्र सोनलसहित प्रदेश सरकारका सबै मन्त्री बारा आउन लागेको बुझिएको छ।यसैगरी प्रदेश ३ का मुख्य मन्त्री डोरमणी पौडेल पनि प्रभावित क्षेत्रको निरीक्षण गर्न बारा आएका छन्।राहत लिएर आउँदै धुर्मुस कलाकार सिताराम कट्टेल हुरी प्रभावित क्षेत्रका पीडितलाई राहत उलपब्ध गराउन बारा आएका छन्। हुरीले बितण्डा मच्चाएर थुप्रै जनधनको क्षति र परिवार घरविहीन भएपछि धुर्मुस राहत लिएर बारा आएका हुन्। घर भत्किएर बिचल्लीमा परेका नागरिकलाई खाना, पानी र त्रिपाल लिएर प्रभावित क्षेत्र जान लागेको धुर्मुसले बताए। रगत र राहत संकलन हुँदै हुरीले मच्चाएको बितण्डाका घाइतेको उपचारका लागि रगत अभाव भएपछि बारा, पर्सा, रौतहटलगायतका जिल्ला रक्तदान कार्यक्रम भइरहेको छ। कलैया र वीरगन्जका अस्पतालमा उपचार भइरहेका घाइतेलाई रगत अभाव देखिएपछि रगत संकलन अभियान सुरु भएको हो।यसैगरी प्रभावित क्षेत्रका नागरिकलाई वितरण गर्न बारा र पर्साका विभिन्न स्थानमा राहत संकलन भइरहेको छ।"
घाइतेको उपचारका लागि मन्त्री सोनलले गरे रक्तदान,वीरगन्ज : हावाहुरीबाट घाइते भएकाको उपचारमा सहयोगका लागि प्रदेश२ का भौतिक पूर्वाधार मन्त्री जितेन्द्र सोनलले रक्तदान गरेका छन्। बारा क्षेत्र नम्बर ४ 'ख' बाट प्रदेशसभाका सदस्य पदमा निर्वाचित भई मन्त्री पदमा पुगेका मन्त्री सोनल भीषण हावाहुरीबाट प्रभावित आफ्नो क्षेत्रका जनतालाई भेट्न सोमबार बिहानै पर्सा पुगेका हुन्। उनले बारा र पर्साको प्रभावित क्षेत्रमा निरीक्षण गरेर अस्पतालमा घाइते र पीडित परिवारसँग भेटघाट गरे।घाइतेको उपचारका लागि रगत अभाव भइरहेको चिकित्सकबाट जानकारी पाएपछि ५० वर्षीय मन्त्री सोनलले पर्सास्थित नारायणी अस्पतालमा रक्तदान गरेका हुन्।उनले प्राकृतिक विपदको समयमा सबैलाई सहयोग गर्न अपिल पनि गरेका छन्।
बारापर्सामा हुरीको वितण्डा : ज्यान गुमाउनेमध्ये २३ जनाको सनाखत (सूची),"बारा : आइतबार साँझ हावाहुरीसहित परेको पानीले बारा र पर्सामा २७ जनाको ज्यान गुमाएका छन्। दर्जनौं घाइतेकोहरूको विभिन्न अस्पतालहरूमा उपचार भइरहेको छ। साँझ हावाहुरीले सडकमा रोकिराखेका करिब २५ वटा बस र ट्रक पल्टाएपछि चैनपुरमा धेरै घाइते भएका हुन्। दर्जनौको संख्यामा घर भत्किएका छन्। मृत्यु भएका २७ जनामध्ये २३ जनाको सनाखत भइसकेको र चार जनाको सनाखत हुन बाँकी छ। हेर्नुस्, सनाखत हुनेको सूची : फेटा गाउँपालिका  बारा १हरिनारायण दास(५५ वर्ष) २ मनोरमा देवी(४५) ३रुनि देवी(२४) ४नन्द पटेल ५रुबी खातुन (१२) ६ गढीमा देवी(५०) ७ बबिमा खातुन(२५) ८ मुस्तकिमा खातुन(५०) ९ मिना खातुन(२५) १० नोक्सा मियाँ (११) ११ अलिसा खातुन(३) १२ सकिया खातुन(४०) १३ सम्सिधा खातुन(१२) १४ सबनम खातुन(१८) प्रसौनी गाँउपालिका  बारा १ अच्छलाल माझी (५५) सुवर्णपुर गाउँपालिका  बारा १ तरिफा खातुन (३०) २ श्रीप्रसाद यादव(६५) महागढीमाइ नगरपालिका  बारा १ कोइरी देवी(७५), भारतीय नागरिक १ कालुपक्कर राजेश मुखिया(२२) मोतिहारी, २ बोक्ता अवधेश पासवान(२३) सितामढी ३ राधे लाढि (४१) उत्तरप्रदेश बरैली लाजगञ्ज पर्सा जिल्ला १ भवानीपुर राम माझी(४५) २ सुरज माझी(४)"
आगलागी हुँदा सिलिन्डर पड्किएर ४ घाइते,"मलंगवा : सर्लाहीको हरिपुर नगरपालिका९ पिडारी बजारमा सोमबार बिहान आगलागी हुँदा पसलमा राखिएको ग्यास सिलिन्डर पड्किएर ४ जना घाइते भएका छन्। आगलागीमा परी ३ वटा पसल र १ वटा घर समेत जलेर नष्ट भएको प्रहरी जनाएको छ। बजारको जम्मा गरिएको फोहर नष्ट गर्नका लागि लगाइएको आगो छेउमै रहेको खुश्बु फर्निचर उद्योगमा सल्किदा आगलागी भएको हो। फर्निचरबाट सल्किएको आगो चन्देश्वर साहको मासु पसलमा लाग्दा त्यसमा रहेको ग्यास सिलिन्डर पड्किएर ४ जना घाइते भएको जिल्ला प्रहरी कार्यालय सर्लाहीले जनाएको छ। सिलिन्डर पड्किदा हरिपुर नगरपालिका ९ पिडारीका ४५ वर्षीय विश्वनाथ साह र कविलासी नगरपालिका १ पिपरियाका १९ वर्षीय भरत पण्डितको दाहिने खुट्टा जलेको छ। त्यसैरी सिलिन्डरबाट उछिटिएका टुक्रा लागेर पिडारीका १९ वर्षीय गौतम साह र ३० वर्षीय मन्जुर अन्सारीको खुट्टा भाच्चिएको छ। घाइतेलाई उपचारका लागि वीरगंज तर्फ पठाइएको स्थानीय जीवन ठाकुरले जानकारी दिए।आगलागीमा परी गाजेन्द्र राउतको फर्निचर उद्योग, चन्देश्वर साह र सत्रोधन साहको मासु पसल, रामपरी देवीको फुसको घर पूर्णरुपमा जलेर नष्ट भएको छ। त्यसैगरी बजारमै रहेको साना किसान सहकारीको ८ वटा झ्यालमा पनि झति पुगेको प्रहरीले जनाएको छ।आगोलाई बरुण यन्त्र, स्थानीय र प्रहरीको सहयोगमा नियन्त्रणमा लिइएको छ।"
कार्यालय सहयोगीको भरमा एक्सरे मेसिन,"जाजरकोट : जाजरकोट जिल्ला अस्पतालको एक्सरे मेसिन कार्यालय सहयोगीले चलाउने गरेको खुलेको छ। एक्सरे चलाउने दुईजना स्वास्थ्यकर्मी विदामा बसेपछि एक्सरे सेवा सहयोगीले चलाउने गरेका हुन्। एक्सरे चलाउने रेडिग्राफर मेडिना शाही र डार्क रुम असिष्टेन्ट सुनिता पुन दुवैजना एकै पटक विदामा बसेपछि कार्यालय सहयोगी रमेश वलीको भरमा एक्सरे सेवा संचालन भैरहेको छ। डार्क रुम असिष्टेन्ट सुनिता गत चैत्र २ गते छोरी बिरामी भएको भन्दै विदामा बसेकी छन्। उनी विदामा बसेको बेला ८ चैत्रमा रेडियोग्राफर मेडिना पनि आफूलाई सञ्चो नभएको भन्दै विदामा बसेपछि एक्सरे सेवा प्रभावित भएको हो। दुवैजना विदामा गएपछि एक्सरे सेवा बन्द छ। फुर्सदको बेला कार्यालय सहयोगी वलीले मेसिन चलाउँछन् भने उनी अन्य काममा ब्यस्त भएको बेला एक्सरे सेवा नै बन्द हुने गरेको भेरी नगरपालिका३ का बुद्धिबहादुर खत्रीले बताए।'एक्सरे जस्तो गम्भीर प्रकृतिको काम कार्यालय सहयोगीले गर्दा सेवा प्रवाह कति भरपर्दो होला,' उनले भने, 'अस्पतालमा हदैसम्मको लापरवाही छ।' दैनिक एक्सरेका लागि गएका बिरामी कर्मचारी नहुँदा घण्टौं कुर्नु परेको नलगाड ८ का पूर्ण शाहीले बताए।अस्पतालको सरसफाइदेखि एक्सरेसम्मको काममा कार्यालय सहयोगीलाई लगाउँदा बिरामीले निर्धारित समयमा एक्सरे सेवा लिन नपाएको गुनासो गरेका छन्। ५० शैयाको भनिएको यो अस्पतालमा सामान्य शल्यक्रिया सेवा संचालन भएपनि अन्य सेवा प्रभावकारी नहुँदा उपचार सेवा प्रभावित हुने गरेको छ। अस्पतालका निमित्त प्रमुख डा केशर कार्कीले सुनिताको छोरी बिरामी भएर विदामा गएको र मेडिना आफै बिरामी भएपछि उनीहरु विदामा बस्दा सेवा प्रभावित भएको बताए। 'स्वास्थ्यकर्मीलाई सेवा प्रभावित नहुने गरी विदामा बस्न आग्रह गरिएको थियो। रेडियोग्राफर मेडिना बिहीबार नै फर्कने गरी गएपनि हालसम्म फर्केकी छैनन्। सेवा बन्द नै गर्नुभन्दा मेसिन नलाउन सिकेका सहयोगीलाई केही दिन एक्सरे चलाउन लगाइएका हौ्, डाकार्कीले भने, 'केही दिनमै यस्तो समस्याको समाधान गर्छौ।'"
"मदिरा र मासु प्रतिबन्ध, भजन अनिवार्य,","ताप्लेजुङ : पूर्वीनेपालको प्रसिद्ध तीर्थस्थल पाथीभरा जान भत्तजन जब सवारीमा चढ्छन, तब जानकारीसहित भजन बज्न थाल्छ । नमस्कार ! तपाईं पाथीभरा क्षेत्रमा प्रवेश गर्दै हुनुहुन्छ । यो धार्मिक क्षेत्र हो । यहाँ कुनै प्रकारको मदिरा र मासु प्रयोग निषेध गरिएको छ । जिल्ला सदरमुकाम फुङलिङ बजारबाट काफ्लेपाटीसम्म १६ किलोमिटर यात्रामा तिर्थयात्रीलाई पाथीभराको महिमा र ताप्लेजुङका अन्य पर्यटकीयस्थल बारे वर्णन गरिएका संगीतमय सन्देशले तिर्थयात्रीलाई आल्लादित बनाउँछ । ३ हजार ७ सय ९४ मिटर उचाइमा रहेको पाथीभरा मन्दिर जाने कसैले पनि मादक पदार्थ र मासु सेवन गर्न पाउँदैनन् । यसअभियानले पाथीभरा र जिल्लाको प्रचार र प्रवद्धनमा सहयोग पुग्ने स्थानीय व्यवसायी बालमणी बरालले बताए । फुङलिङ नगरपालिका, जिल्ला प्रशासन कार्यालय, पाथीभरादेवी मन्दिर क्षेत्र संरक्षण तथा सम्वद्र्धन समिति र पाथीभरा क्षेत्र विकास समितिको पहलमा चैत १ गतेदेखि यो नियम लागु गरिएको हो । फागुन २५ गतेदेखि नै सो क्षेत्रका होटल व्यवसायीले मासु र मदिरा बिक्री नगर्ने र विक्रीका लागि ल्याइएका मदिरा फिर्ता गर्ने निर्णय गरेका थिए । जिल्ला प्रशासन कार्यालयमा बसेको सर्वपक्षीय बैठकले व्यवसायीलाई यस बारे आग्रह गरेको थियो । यो क्षेत्रमा मासु र मदिराको प्रयोग पूर्ण रुपमा हटिसकेको छ, व्यवसायी इन्द्रनारायण भट्टराईले भने, हामीसँग भएको मदिरा फिर्ता गरिसकेका छौं । बली दिन र सगुन चढाउने चाहने भक्तजनलाई भने निषेध नगरिएको पाथीभरादेवी मन्दिर क्षेत्र संरक्षण तथा संवद्र्धन समितिका सचिव लक्ष्मी काफ्लेले जानकारी दिए । तिर्थयात्री बोक्ने प्रत्येक सवारीसाधनमा भजन बजाउन फुङलिङ नगरपालिकाले भजनसहितको पेन ड्राइभ उपलब्ध गराएको नगरप्रमुख छत्रपति प्याकुरेलले जानकारी दिए । पाथीभराको महिमा र गरिमा समेटिएका भजन र त्यहाँको वर्णनले यात्रुलाई आनन्दित बनाउँछ । यसमार्फत पाथीभरा क्षेत्र जाने हरेकले जानकारी पाउँछन्, नगरप्रमुख प्याकुरेलले भने, ताप्लेजुङको पहिचान पाथीभरा मन्दिरको प्रचारप्रसार गर्न यसले सहयोग गर्ने विश्वास लिएका छौं । नियम उल्लंघन गर्नेलाई कारवाही गरिने प्रमुख जिल्ला अधिकारी अनुज भण्डारीको भनाइ छ । चालक र व्यवसायीलाई तिर्थयात्रीसँग राम्रो व्यवहार गर्न पनि आग्रह गरिएको भण्डारीले बताए । उहाँहरु सेवा प्रदायक भएकाले यात्रुसँग राम्रो व्यवहार र सहयोग गर्न आग्रह गरेका छाूं, उनले भने, सेवाग्राहीबाट उजुरी आएमा, रुखो र अभद्र व्यवहार भएमा तत्काल कारवाही गर्नेर्छौं । पछिल्लो तथ्यांकअनुसार पाथीभरा दर्शन् गर्न वार्षिक ४ लाख तिर्थयात्री आउने गरेका छन् । ताप्लेजुङमा आर्थिक विकासका लागि अलैंचीपछि धार्मिक पर्यटकको योगदान रहेको उद्योग वाणिज्य संघका वरिष्ठ उपाध्यक्ष दिनेश अधिकारीले बताए । पाथिभर मन्दिरसम्म पुग्न काफ्लेपाटीसम्म साना सवारीसाधन चल्छ । त्यहाँबाट करिब तीन घण्टा पैदल हिड्नुपर्छ । पाथीभरालाई नमुना धार्मिक क्षेत्र बनाउने उद्देश्य लिइएको, प्रत्येक होटल एवं सवारीसाधनमा पाथीभरासहित ताप्लेजुङका पर्यटकीयस्थल बारे जानकारी समेटिएका बोर्ड स्टिकर राखिएको क्षेत्र विकास समितिका कार्यकारी निर्देशक उदय भट्टराईले बताए ।"
प्यारो पोखरामा रमाउँदा,"अरू दिन उठ्न खासै हतार लाग्दैनथ्यो, आज भने सबैरै निद्राले छोड्यो । धेरैपटक सुनेको सुन्दर पोखरा जाने खुसीले निद्रा र अल्छी दुवै हरायो । सोमबारको दिन थियो । काठमाडौं प्रज्ञा कुञ्ज स्कुल संगम चोक बानेश्वरले कक्षा ७ र ८ का विद्यार्थीलाई पोखराहुँदै घान्द्रुकसम्म घुमाउने योजनामा थिएँ म पनि । सात बजे स्कुलमै भेला हुने भनिएकाले साढे ६ मै भक्तपुरको गठ्ठाघरस्थित घरबाट हिँडें । सात बज्दा केही साथी आउन बाँकी थिए । साथीहरूको जोशजाँगर थपिएपछि पोखरा पुग्ने उत्साह बढ्यो । मैले यूट्यूबमा पोखरा र घान्द्रुकका भिडियो हेरिसकेको थिएँ । चिसो ठाउँ भन्ने सुनेकाले गुगल सर्च गरें, केही दिनअघि घान्द्रुकमा तापक्रम माइनस भएको रहेछ । बाबाले फिदरको डाउन ज्याकेट किनिदिनुभएको थियो । पुसको अन्तिम साता भएकाले जाडो हुनु स्वाभाविकै थियो । हात, खुट्टा र अनुहार ठिहियाइरहेको थियो । काञ्जीरोवा स्कुलका विद्यार्थी पनि सँगै लैजाने तयारी रहेछ । डिलक्स बस भएकाले आनन्दको यात्रा भयो । साढे आठ बजे कलंकीबाट अघि लाग्यौं । थानकोट, नागढुंगाहुँदै नौबिसेको ओरालो पुग्दा तलतिर यताउति घुमेका सडक देख्यौं । साथीहरू भने मोबाइल चलाउनमै व्यस्त थिए । म भने बाहिरको हरियाली नै हरियालीले भरिएका पहाड र दृष्यमा रमाएँ । बिस्तारै घाम लाग्दै गयो । दिन उज्यालो हुँदै गयो । बिहानको नास्तापछि निद्राले झपझप बनायो तर पनि सुतिनँ । झ्याल खोलेर ताजा हावा खाँदै त्रिशुली नदीमा भुलिएँ । कक्षा आठका दाइदिदी मोबाइलमा रमाए पनि हामी कक्षा सातकासँग थिएन । हामी अन्ताक्षरी खेल्न थाल्यौं । गाउँको घर झापा गौरादह भएकाले केही वर्षअघिसम्म मुग्लिन, नारायणगढ र हेटौंडा हुँदै हिँडेको मलाई बाटो नयाँ लागेन । केही वर्षदेखि बनेपा बर्दिबासको बिपी राजमार्ग हिँडेकाले केही वर्षपछि यो बाटो हिँड्दै थिएँ । मुग्लिनदेखि पोखरा नयाँ ठाउँ भएकाले रमाइलो भयो । पोखराको बजार पुगेपछि त मन मजाले रमायो । हामी आठ घण्टापछि पोखरा पुग्यौं । पेनिन्सुला होटलले स्वागत गयो । कस्तो राम्रो र भव्य होटल । हातमुख धोएर कपडा फेरेपछि खाजा खायौं । साँझ फेवाताल घुम्ने योजना रहेछ । गीत सुनेको थिएँ, फेवातालको आँगनमा लै लै माछापुच्छ्रे छायाँ । ताल भव्य रहेछ तर साँझ परेकाले माछापुच्छ्रे हिमालको छायाँ हेर्न पाएनौं । तालमा घुमाउन थुप्रै डुंगा थिए । ताल र डुंगामा फोटा खिच्यौं । लेकसाइडमै होटल भएकाले इभिनिङ वाक गर्दै फर्कियौं । होटलमा साथीको मोबाइलमा ट्रुप एन्ड डेयर खेल्यौं । स्कुलले हेडफोन र एसडी कार्ड ल्याउन अनुमति दिएकाले म गीत सुन्दै रमाएँ । बिहान सबेरै घान्द्रुक जानु थियो । त्यसैले खानापछि घान्द्रुकको कल्पनामा कतिबेला निदाएँ, थाहै भएन । सातै बजे घान्द्रुक जान तयार भयौं तर पोखरा घुम्ने रहर धेरै थियो । पोखरा सहरका दृष्यले आनन्द आयो । फराकिला र सफा सडक । काठमाडौंमा धेरै गाडी र मान्छे अनि धुँवा र फोहोरले दिक्क थिएँ । पोखरा हरियाली पनि धेरै । पोखरा छोडेर गाडी घान्द्रुक लाग्यो । मलाई नयाँ ठाउँ हेर्न मन थियो । साथीहरू गीत गाउन थाले । म पनि मिसिएँ । प्रतिस्पर्धा भयो, डिलक्समा हाम्रो गायन नेपाल आइडलको जस्तै रमाइलो भयो । पाँच घन्टामा घान्द्रुक पुग्यौं । होटलमा फ्रेस भएपछि ओरालो बाटो हुँदै म्युजियम पुग्यौं, अरे म्युजियम त गाउँको घरजस्तै रहेछ । ढोकामै गोरुको सिङ थियो । छिर्नेबित्तिकै गुरुङ जातिले खाना खाने झर्के थाल सजाएर राखिएको थियो । मलाई बाबा गोपीकृष्ण ढुंगानाले भारतको असम घुम्न गएको बेला ल्याएका झर्के थालको याद आयो । पत्रकार र साहित्यकार भएकाले बाबा देशविदेश घुमेको देख्दा मलाई पनि त्यसरी नै घुम्न र धेरै कुरा जान्न मन लाग्थ्यो । म नाटक खेल्ने भएकाले लालाबाला समूहबाट निर्देशक टंक चौलागाईंले चैतको दोस्रो साता नाटक हिरो, डन्ट कम देखाउन यूरोपको बेलारुस लैजाने भनेपछि अर्को खुसी थपिएको थियो । आहा, म पनि बाबाजस्तै विदेश घुम्न पाउने भएँ । म्युजियममा धेरै शिक्षा पायौं । यसअघि काठमाडौं फन भ्यालीभित्र मलाई बाबामामुले कर्नाली संग्रहालय लैजानुभएको थियो । घान्द्रुक पुग्दा यसअघि मकवानपुरको चित्लाङ घुमेको याद आयो । दुई दिनको यात्राले थाकेको हुँदा खानापछि सुत्यौं । भोलिपल्ट खानापछि दुई घन्टा हिँड्नु पर्ने सूचनाले झनै थकाइ लाग्यो । तर हिँड्न थालेपछि रमाइलो भयो । म उकालोमा अगाडि थिएँ । बाटो गोठालोले हान्ने गोरु छ अर्को बाटो जानू भने । हिम्मत जुटाएर म दौडिएँ, मेरो हार भएन । पछाडि फर्किएर हेरेको कोही साथी थिएनन् । त्यहाँ एकान्त थियो, डर थपिएर होला जीउ पसिनै पसिना भयो । अगाडि डरलाग्दो भीर थियो । डेढ घन्टा हिँड्न बाँकी थियो । खुई खुई गर्दै सबै उकालो चढ्यौं । ओर्लदा हामी केही साथी दौडिएछौं । एक घन्टाको बाटो ३० मिनेटमै पुगेछौं । त्यहाँ पुगेर एक बोतल पानी घुटुघुटु पिएरै सकें । मजाले थाकेछु, पोखरा पुगुञ्जेल निदाएछु । यूट्यूबमा हेरेको प्यारो पोखरालाई फेरि भेटें । दिनभर फेवाताल, गुप्तेश्वर महादेव, बाराही ताल, डेभिड फल्स आदि थुप्रै रमाइला, नयाँ र अनौठा ठाउँ घुम्यौं । अहिले सम्झँदा पनि त्यो यात्रा साँच्चै रमाइलो लागिरहन्छ । कक्षा सात काठमाडौं प्रज्ञा कुञ्ज स्कुल"
"निर्मला हत्याका ९ महिना : पीडितलाई न न्याय, न शान्ति","काठमाडौं : कञ्चनपुर भीमदत्त नगरपालिकाकी १३ वर्षीया बालिका निर्मला पन्तको बलात्कारपछि हत्या भएको ९ महिना बित्यो । अनुसन्धान टोलीले ६० जनाभन्दा बढीको डीएनए परीक्षण गरिसक्यो । यसबीचमा प्रहरीले धेरै पटक भनि पनि सक्यो अपराधीको नजिकै पुग्यौं । तर पीडितले न्याय नपाएको देख्दा लाग्छ, अनुसन्धान ज्यूँका त्यूँ छ । शून्यमा । नेपाल प्रहरीको केन्द्रीय अनुसन्धान ब्युरो (सीआईबी), महानगरीय प्रहरी अपराध महाशाखा र जिल्ला प्रहरी कार्यालय कञ्चनपुरको विशेष टोली अनुसन्धानमै छन् । निर्मलाको भेजाइनल स्वाबसँग डीएनए परीक्षण गरिएका व्यक्तिसँग मेल खाएको छैन । साउन १० गते बेपत्ता निर्मलाको शव ११ गते उल्टाखामनजिकै उखुबारीमा शव भेटिएको थियो । गृह मन्त्रालयले छानबिन समिति गठन गयो । समितिले मुख्य अभियुक्तको पहिचानबिनै प्रतिवेदन बुझायो । प्रहरी प्रधान कार्यालयले एआईजी धीरु बस्न्यातको नेतृत्वमा अर्को छानबिन समिति पनि गठन गयो । यो समितिले मुख्य अभियुक्त पक्राउभन्दा पनि छानबिनमा खटिएका प्रहरीमाथि नै अनुसन्धान केन्द्रित गयो । बस्न्यात नेतृत्वको टोलीकै सिफारिसमा एसपी विष्टसहित प्रहरी अधिकृतमाथि आन्तरिक कारबाही सिफारिस भयो । अहिले पनि सीआईबी र महाशाखाको टोली कञ्चनपुरमै छ । एक महिनाअघि सीआईबीका एसपी सुदीप गिरीको कमान्डमा एउटा टोली कञ्चनपुरमा खटिएको थियो । टोलीले सुरुदेखि नै अनुसन्धान अघि बढायो । तर मुख्य अभियुक्त नजिक पुग्न सकेन । मुख्य अभियुक्तबारे केही संकेत पहिल्याए पनि अनुसन्धानमा तानिनुपर्ने ती व्यक्ति अहिले कञ्चनपुरमा नभएको एक अधिकृत बताउँछन् । छानबिनमा तत्कालीन कञ्चनपुर प्रहरी प्रमुख डिल्लीराज विष्ट, उनका छोरा, रोशनी बम र अनिता बम, नगरपालिकाका मेयरका भतिजा, दिलीपसिंह विष्ट, विशाल चौधरी, प्रदीप रावललगायत ६० जनाभन्दा बढीको डीएनए जाँच भयो । तर कसैसँग मेल खाएन । प्रहरीको केन्द्रीय विधिविज्ञान प्रयोगशालाले निर्मलाको डीएनए परीक्षणलाई ठीक हो भनेर अहिलेसम्म भन्न सकेको छैन । ठीक होइन भने यसको थप परीक्षणका लागि विदेश पठाउनेबारे कुनै प्रक्रिया अगाडि बढाइएको पनि छैन । सीआईबी सम्मिलित टोलीले बम दिदीबहिनीमाथि पटकपटक केरकार गयो । अम्बाको रूख काटिएकोबारे धेरै चर्चा भएपछि अनुसन्धान गर्दा निर्मलाको हत्या र अम्बाको रूखसँग कुनै साइनो नभएको अनुसन्धान टोलीले पत्ता लगायो । बम दिदीबहिनीको घर र निर्मलाको शव फेला परेको स्थानको दूरी ३० मिटर मात्र छ । निर्मलाको साइकलको चेन सधैंजसो बिग्रने सूचनासमेत प्रहरीले पाएको थियो । घटनास्थलबाट बरामद साइकलमा पनि चेन बिग्रिएकै थियो, अनुसन्धानमा संलग्न एक उच्च प्रहरी अधिकृत भन्छन्, घटना भएको दिन पनि साइकलको चेन फुत्किएपछि अज्ञात व्यक्तिले निर्मलालाई बलात्कारको सिकार बनाएको आशंका छ । बम दिदिबहिनी होटल ओपेराका डान्सर हुन् भनेर सूचना पाएपछि सीआईबीसहितको छानबिन टोली उक्त होटल पुगे । तर ओपेरामा बम दिदीबहिनी एक दिन पनि नछिरेको रहस्य खुल्यो । निर्मला हत्या प्रकरणमा यातना र प्रमाण नष्ट अभियोगमा बर्खास्तीमा परेका प्रहरी अधिकृत एसपी विष्ट, प्रहरी निरीक्षक जगदीश भट्ट, निलम्बनमा परेका प्रहरी अधिकृत डीएसपी अंगुर जीसी, प्रहरी निरीक्षक ज्ञानबहादुर सेठ्ठी, एकेन्द्र खड्का, सई हरिसरसिंह धामी, सहायक निरीक्षक रामसिंह धामी र हवल्दार चाँदनी साउदविरुद्ध जिल्ला अदालत कञ्चनपुरमा मुद्दा दायर भए । अदालतले सबै प्रहरी अधिकृतलाई फरकफरक रकममा धरौटी लिएर छाड्ने आदेश गरिसकेको छ । निर्मलाको हत्या प्रकरणमा अनुसन्धान भइरहेको सीआईबीका प्रमुख डीआईजी नीरज शाहीले बताए । हाम्रो टोली कञ्चनपुरमै बसेर अनुसन्धान गरिरहेको छ । विभिन्न धारबाट अनुसन्धान अगाडि बढेको छ । अहिल्यै टुंगिन्छ भन्ने अवस्था छैन, उनले भने । निर्मला हत्या प्रकरणमा प्रहरी अनुसन्धान धेरै नजिक पुगेको प्रहरी केन्द्रीय प्रवक्ता एसएसपी उमेशराज जोशीले दाबी गरे । उनले भने, रिजल्ट नआई यसै भन्न सकिने अवस्था छैन । तर पनि अनुसन्धान धेरै नजिक पुगिसक्यो । प्रहरी टोलीले गम्भीर भएर काम गरिरहेको छ, उनले भने । कञ्चनपुर नटेकेका व्यक्तिको खोजी अनुसन्धान टोलीले एक व्यक्तिको व्यापक खोजी गरिरहेको छ । जो व्यक्तिबाट निर्मला मात्रै होइन, उनकै परिवारका सदस्य र गाउँका आधा दर्जन महिला पटकपटक यौनजन्य क्रियाकलापबाट पीडित छन् । सुरुमा प्रहरीले उच्छृंखल हर्कत अपनाएकै भरमा अभियुक्त ठहर गराइएका डिल्लीराज विष्टकै हर्कतसँग मेल खाने ती व्यक्ति माघदेखि कञ्चनपुरमा छैनन् । ती व्यक्तिले निम्बुखेडा र भगतपुरको खोलाको जंगली क्षेत्रमा महिला देख्नेबित्तिकै यौनांग देखाएर भाग्ने गरेको सूचना प्रहरीले पाएको छ । ती व्यक्ति को हुन् भन्नेबारे अहिले प्रहरीले खोजी गरिरहेको छ ।"
२ लाखमा जहाज चार्टर गरी गर्भवतीको उद्धार,बाजुरा : बाजुराको बुढिनन्दा नगरपालिका ३ की ४० वर्षीया गर्भवती सेतु लुहारको जहाज चार्टर गरी उद्धार गरिएको छ।उनलाई कोल्टिबाट नेपालगञ्ज उपचारका लागि सीता एयरको जहाजमार्फत पठाएको सामाजिक विकास मन्त्रालयका जनस्वास्थ्य अधिकृत रमेश कुवरले बताए। उपचारका लागि कोल्टि प्राथमिक स्वास्थ्य केन्द्र पुर्याइएकी लुहारलाई कोल्टि प्राथमिक स्वास्थ्य केन्द्रमा उपचार सम्भब नभएपछि नेपालगञ्ज रिफर गरिएको थियो। कोल्टि विमानस्थलमा जहाज नभएपछि सुदूरपश्चिम प्रदेशको सामाजिक विकास मन्त्रालयले जहाज चार्टर गरेर बिरामीको उद्धार गरेको रमेश कुवरले बताए। ५ महिनाको गर्भवती रहेकी सेतु लुवारको उच्च रक्तचाप र फोक्सोमा पानी भरिएको थियो। अवस्था निकै जोखिम भएकाले कोल्टि प्राथमिक स्वास्थ्य केन्द्रमा उपचार सम्भव नभएपछि उनलाई नेपालगञ्ज रिफर गरिएको स्वास्थ्यकर्मीले बताए। अवस्था जटिल भएपछि तत्काल सामाजिक विकास मन्त्री कृष्ण राज सुबेदीसँग सल्लाह गरेर उहाँकै निर्देशनमा २ लाखमा सिता एयरको जहाज चार्टर गरेर नेपालगञ्ज पठाइएको जनस्वास्थ्य अधिकृत कुवरले जानकारी दिए। सेतुले यो भन्दा पहिला ४ छोरीलाई जन्म दिएकी छन्।उनी पाँचौ पटक गर्भवती हुँदा स्वास्थ्यमा जटिलता आएको हो। सामाजिक विकास मन्त्रालयले यो भन्दा पहिला बाजुराबाट दुईजना सुत्केरी र एकजना बिरामीको हेलिकोप्टरमार्फत उद्धार गरेको थियो। यो आर्थिक वर्षमा मात्र हवाई सेवामार्फत चारजनाको उद्धार गरिसकेको सामाजिक विकास मन्त्री कृष्णराज सुवेदीले जानकारी दिए।
प्रदेश २ मा एसईई परीक्षा चैत्र २२ देखि २९ सम्म,"काठमाडौं : स्थगित गरिएको प्रदेश २ एसइर्ई परीक्षाको नयाँ तालिका सार्वजनिक भएको छ। राष्ट्रिय परीक्षा वोर्डले सोमबार सूचना जारी गरी बाँकी परीक्षाहरु यही चैत्र २२ गतेदेखि २९ गते गर्ने निर्णय गरेको हो। राष्ट्रिय परीक्षा वोर्डका सदस्य सचिव दुर्गा अर्यालले दिएको जानकारीअनुसार २२ गते अनियार्व विज्ञान वियषयको परीक्षा हुनेछ। त्यसैगरी २३ गते, अनिवार्य सामाजिक शिक्षा, २४ गते अनिवार्य स्वास्थ्य, जनसंख्या तथा वातावरण को परीक्षा सञ्चालन गरिनेछ। २५ गते ऐछिक प्रथम र २६ गतेका लागि ऐछिक द्वितीयको परीक्षा तोकिएको छ। बाँकी ३ दिन भने प्राविधिकतर्फका परीक्षा हुने तय गरिएको छ। असनवार्य नेपाली, अनिवार्य अंग्रेजी र अनिवार्य गणितको परीक्षा मात्रै सम्पन भएका छन्। लगातार प्रश्नपत्र बाहिरिएपछि बाँकी परीक्षा रद्द गरिएको थियो।"
