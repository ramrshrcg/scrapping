शीर्षक,विवरण
अपारदर्शी स्थानीय सरकार,"संघीय नेपालको संरचना स्थापना भएसँगै ७५३ स्थानीय सरकार नागरिकको घरदैलोमा पुगेका छन्। संविधानतः नागरिकले गाउँघरमै सिंहदरबारको अनुभूत गर्ने अवसर पाएका छन्। करिब ३६ हजार नौ सय ७० जनप्रतिनिधिले गाउँपालिका र नगरपालिकामार्फत घरदैलोमै समृद्धिको ढोका खोल्ने प्रतिबद्धता जनाए। तर छोटो समयमै जनप्रतिनिधिले नै ती प्रतिबद्धता कुल्चिन थालेको नागरिकले महसुस गर्न थालेका छन्। ऐनकानुनअनुसार गाउँ वा नगरसभा असार १० भित्रै सम्पन्न गरिसक्नुपर्ने प्रावधान छ। सात महिना बित्दा पनि स्थानीय तहले बजेट तथा कार्यक्रम नल्याउनुले नागरिक अन्योल मात्र बनेका छैनन्, निराशसमेत देखिएका छन्। जनचाहनाअनुसार छिटो र धेरै विकास निर्माण गर्ने प्रतिबद्धता जाहेर गरेका उनै जनप्रतिनिधि यतिबेला अपारदर्शी बन्नु लोकतन्त्रकै उपहास हो। विश्व प्रतिस्पर्धामा खरो उत्रिरहेको छिमेकी देश चीन र विकासमा फट्को मारिरहेको अर्को छिमेकी भारतले आफूलाई अब्बल बनाउँदै लगिरहेका छन्। यस्तो बेलामा मुलुक निर्माणका लागि चुनिएका हजारौं जनप्रतिनिधिले आफूलाई अमूल्य मानवीय पुँजी भनेर नचिन्नुले संघीयतामाथि समेत प्रश्न उठ्न सक्ने देखिन्छ। जनकपुर उपमहानगरपालिकाले निर्धारित समयमै दोस्रो नगरसभा त गर्यो, बहुमतबाटै बजेट तथा योजना पारित पनि गर्यो। काम समयमै गरेर पनि दोषमुक्त हुन सकेन जनकपुर उपमहानगरपालिका। मेयरले अपारदर्शी रूपमा कार्यसम्पादन गरेको आरोप लगाउँदै २५ मध्ये १७ वडाका अध्यक्ष योजनाहरू पारदर्शी हुनुपर्ने मागसहित धर्नामा बसेका छन्। जनकपुर मुलुकका ११ उपमहानगरमध्ये एक हो, जहाँ मेयरसहित राजपाको बहुमत छ। लामो समय स्थानीय निर्वाचन नहुँदा सबै स्थानीय निकायमा कर्मचारीले नै जनप्रतिनिधिका रूपमा नेतृत्वसमेत सम्हालेका थिए। त्यतिबेला योजना छनोटदेखि बजेट विनियोजनसम्म अपारदर्शी भएको र व्यापक भ्रष्टाचार भएको जनगुनासो थियो। त्यतिबेला अपारदर्शी र भ्रष्टाचार भएको भनेर पाइलैपिच्छे विरोध गर्नेहरू नै यतिबेला जनप्रतिनिधि बनेर तिनै तह (निकाय) मा नेतृत्वमा छन्। आज आफैंले छनोट गरेका जनप्रतिनिधिबाट पुरानै प्रक्रिया दोहोरिएपछि नागरिक अवाक बनेका छन्। किनकि पारदर्शिता जनविश्वासको आधार हो र यसको विकल्प पनि छैन भन्ने बुझ्न आवश्यक छ। गाउँटोलमा यतिबेला शिक्षित जनप्रतिनिधिकै बाहुल्य छ। जनचाहनाअनुरूप युवा पुस्ताले राजनीतिक बागडोर सम्हालेका छन्। युवा जोसका साथ जनचाहना आत्मसात गरेर समग्र विकास निर्माण गर्नुपर्ने चुनौतीलाई अवसरका रूपमा लिनुपर्नेमा केही स्थानीय सरकार उल्टो दिशामा देखिएका छन्। जनकपुर उपमहानगरका जनप्रतिनिधिले बहुमतको दम्भ देखाउँदै मनमौजी योजना ल्याएर मेयर लालकिशोर साहले तानाशाही प्रवृत्ति देखाएको आरोप यतिबेला लागेको छ। सबै वडाध्यक्षले योजनाका विषयमा जानकारी नपाउनुलाई कसरी लोकतान्त्रिक पद्धति भन्ने ? प्रश्न उब्जिएको छ। वडाध्यक्ष नै योजना र बजेटका सम्बन्धमा आधा आर्थिक वर्षसम्म अनभिज्ञ रहन्छन् भने जनताले गाउँघरका योजना र बजेटबारे कसरी थाहा पाउलान् ? दुईतिहाइको बहुमत सरकारले संघीयता सफल बनाउन र विकास र सुशासनमा विश्व प्रतिस्पर्धा गर्न समृद्ध नेपाल, सुखी नेपाली को नारालाई मूल मन्त्र बनाएको छ। नेपालमा सुशासन स्थापना गर्ने उद्देश्यसहित सार्वजनिक सेवाप्रवाहमा कानुनी रूपमै स्थानीय सरकारहरूलाई जिम्मेवार र उत्तरदायी बनाइएको छ। यति हुँदाहुँदै पनि स्थानीय सरकारको नेतृत्व गर्ने जनप्रतिनिधि गम्भीर नदेखिनु, जनसहभागिता जुटाउन नसक्नु, उत्तरदायित्व एवं पारदर्शितामा कमजोर हुनु, जवाफदेहितामा पछि पर्नु र ऐनकानुनको पूर्णपालनामा दरिद्रीपना देखाउनुले नागरिक सिंहदरबार मानिएका स्थानीय सरकार प्रति विश्वस्त र आशावादी बन्न सकेका छैनन्। सुशासन सरकारको कामकाजको कसी हो र यसलाई मापदण्ड मानेर सबै स्थानीय सरकार पारदर्शी र जवाफदेही हुनुपर्ने देखिन्छ। अन्यथा संघीयताको अभ्यासमाथि नेपाली नागरिक मात्र होइन, विश्व समुदायले नै औंलो उठाउने छ।"
सिरहामा लागुऔषधसहित चार पक्राउ,"सिरहा : प्रहरीले मंगलबार सिरहाका छुटाछुटै दुई स्थानबाट लागुऔषधसहित चारजनालाई पक्राउ गरेका छन्। सशस्त्र प्रहरी र नेपाल प्रहरीको संयुक्त टोलीले चेकजाँचको क्रममा सिरहा नगरपालिका १७ पटेर्वाबाट एक जनालाई र नेपाल प्रहरीको अर्को टोलीले सिरहा नगरपालिका १५ बाट तीन जनलाई लागुऔषधसहित पक्राउ गरेको हो। धनुषाको जनकनन्दनी गाउँपालिका २ का १९ वर्षीय बब्लुकुमार यादवलाई संयुक्त प्रहरी टोलीले स ९ प ५४३१ नम्बरको पल्सर मोटरसाइकलमा लागुऔषध लिएर भारतबाट नेपाल आउँदै गर्दा पक्राउ गरेका छन्। प्रहरीले उनको साथबाट फेनारगन १९९ एम्पुल, डाइजिल्याब १९९ एम्पुल र नुफिन २०० एम्पुल बरामद गरेको जिल्ला प्रहरी कार्यालय सिरहाका एसपी जिवन श्रेष्ठले जानकारी गराए। १५ मिनेटकै फरकमा प्रहरीको अर्को टोलीले सिरहा नपा १५ बाट चेकजाँचको क्रममा उदयपुरको कटारी नगरपालिका ४ का ३४ वर्षीय बाबा तामाङ, सिरहा नपा १ का २१ वर्षीय गणेश पासमान र सोही ठाउँका १८ वर्षीय राजेश पासमानलाई १४ पिस नाइट्रोभेट ट्याब्लेटसहित पक्राउ गरेको छ। यिनीहरु पनि भारतबाटै लागुऔषध लिएर आउँदै थियो। सिरहा प्रहरीले हिजा (सोमबार) पनि लागुऔषसहित नरहा गाउँपालिका ३ स्थित नयाँ चोहर्वाबाट गोलबजार नगरपालिका ८ का २२ वर्षीय दिपेन्द्र यादव र उदयपुरको कटारी नगरपालिका १ का २५ वर्षीय गोकर्ण थापालाई पक्राउ गरेको थियो। चेकजाँचको क्रममा स २ प ४४७९ नम्बरको मोटरसाइकल आएका दुवै जनाको साथबाट प्रहरीले डाइलेक्स डिसी ९१ बोतल, नाइट्रोसन २० चक्की र पेन्टालब २१ एम्पुल लागुऔषध बरामद गरेको थियो। थप अनुसन्धान गरिरहेको र उनीहरुलाई लागुऔषध तथा ओसार पोसार मुद्दामा अदालतमा पेश गर्ने एसपी श्रेष्ठले बताए।"
बुधबारदेखि प्रदेश१ बाट पनि श्रम स्वीकृति,"काठमाडौं : वैदेशिक रोजगारसँग सम्बन्धित सेवालाई विकेन्द्रित गर्दै लगेको सरकारले बुधाबारदेखि प्रदेश १ को अस्थायी राजधानी विराटनगरबाट पनि श्रम स्वीकृति हुने भएको छ। विराटनगरस्थित श्रम तथा रोजगार कार्यालयबाट तत्कालका लागि पुनः श्रम स्वीकृतिलगायतका सेवा प्रदान गर्ने तयारी गरिएको श्रम, रोजगार तथा सामाजिक सुरक्षा मन्त्रालयले जनाएको छ। वैदेशिक रोजगारसम्बन्धी सेवा प्रदान गर्न आवश्यक व्यवस्थापकीय तथा प्राविधिक तयारी पूरा भएको मन्त्रालयले जनाएको छ। श्रम कार्यालयबाट प्रारम्भिक चरणमा पुनः श्रम स्वीकृति प्रदान गर्ने, वैदेशिक रोजगारीसम्बन्धी इजाजत पाएका संस्था र तालीम एवं अभिमुखीकरण संस्थाको अनुगमन तथा नियमन गरिनेछ। सरोकारवालाबीच वैदेशिक रोजगारीको सूचना तथा जानकारी सम्प्रेषण गर्ने एवं गुनासो सुनुवाइ गरी सेवा प्रवाहलाई सहजीकरण गर्नेलगायत कार्य ती कार्यालयबाटै सम्पादन हुने श्रम, रोजगार तथा सामाजिक सुरक्षामन्त्री गोकर्ण विष्टका प्रेस संयोजक मदन खनालले जानकारी दिए। श्रममन्त्री विष्टले मन्त्रालयको जिम्मेवारी सम्हालेलगत्तै वैदेशिक रोजगारीसँग सम्बन्धित सेवालाई विकेन्द्रित गर्ने घोषणा गरेका थिए। सोहीअनुरुप सरकारले वैदेशिक रोजगारीमा जाने कामदारको सहजताका लागि प्रदेशबाटै पुनः श्रम स्वीकति प्रदान गर्ने निर्णय लिएको हो। मन्त्रालयले पहिलो चरणमा गत पुस १५ गतेदेखि प्रदेश २ को श्रम तथा रोजगार कार्यालय जनकपुर र प्रदेश ५ को बुटवलबाट पुनः श्रम स्वीकृतिलगायत वैदेशिक रोजगारसँग सम्बन्धित सेवा उपलब्ध गराएको थियो। त्यस्तै गत पुस २५ गतेदेखि गण्डकी प्रदेशको श्रम तथा रोजगार कार्यालयबाट पनि श्रम स्वीकृतिलगायत यससँग सम्बन्धित सेवा प्रदान गर्न थालिएको थियो। पुस २९ गतेदेखि कर्णाली प्रदेशको राजधानी सुर्खेतबाट पनि श्रम स्वीकृतिलगायत सेवा प्रदान गर्न शुरु गरिसकेको छ। त्यसैगरी सरकारले यही माघ ११ गतेदेखि सुदूरपश्चिम प्रदेशको धनगढीबाट समेत वैदेशिक रोजगारसँग सम्बन्धित सेवा प्रदान गर्न थालेको थियो। रासस"
तस्बिर खिच्नुको मजा,मुस्ताङ घरपझोङ गाउँपालिका५ मा रहेको ढुम्बा तालमा पानी जमेपछि तस्बिर खिचाउँदै आन्तरिक पर्यटक । तस्बिर : निरज थकालीरासस
यात्रु झारेर रुद्राक्ष !,"खाँदबारी : केही दिनअघि खाँदबारीबाट इटहरीसम्म जान एउटा ल्याडरोभर जीप हिंड्यो। तुम्लिङटारमा पुगेपछि थप मानिस चढाउन रोकियो। को१ज ३४९६ नम्बरको १४ सिटको त्यो गाडीमा मानिस त भरिए। तर, लगत्तै चालकलाई आएको फोनले गाडी खाँदबारीतिरै फर्कियो। चालकले भने, २० किलो रुद्राक्ष काठमाडौं लैजानु छ रे, ३५ हजार रूपैयाँ दिने भनेको छ। दुई किलोमिटर उल्टो फर्केपछि रुद्राक्षले भरिएको अर्को जीप नजिकै भेटियो। त्यहाँ रहेको जीपमा टनाटन रुद्राक्ष थियो। जीपभित्र र छतमा समेत रुद्राक्षका बोरा थिए। धेरै लोडले पत्ती भाँच्चिएपछि गाडी चेन्ज गर्न लागिएको हो, जीपकै एकजना कर्मचारीले सुनाए। रुद्राक्ष तीन जना चिनियाँ नागरिकले काठमाडौं लैजाँदै थिए। धमाधम एक जीपबाट अर्को जीपमा रुद्राक्ष सारियो। छत भरियो। बाँकी रहेको रुद्राक्ष भित्र राख्न थालियो। तीन चिनियाँले पूरै जीप खाली गर्न भने। दुई घण्टादेखि पर्खिसकेका यात्रुहरू जीपबाट झर्नुपर्दा रन्किए। केही समयको विवादपछि रुद्राक्ष बोक्न पुगेको जीपले अर्को जीप बोलाएर यात्रुलाई त्यसमा पठायो। संखुवासभामा हुने रुद्राक्ष खेतीले व्यवसायीलाई अवसर दिएको छ भने यात्रुलाई सास्ती ! यात्रुवाहक सवारी साधनलाई सामान ढुवानीमा प्रयोग गरिंदा यात्रु समस्यामा परेका हुन्। यात्रु बोक्ने गाडीले रुद्राक्ष बोकेर कुदिरहँदा समेत सम्बन्धित निकाय मौन रहेको यात्रुको गुनासो छ। चढिसकेका हामीलाई दुई घण्टा अल्मल्याएर अलपत्र पारियो, जीपमा चढेका यात्रु सन्देश न्यौपानेले भने, पैसाका लागि यसरी अल्मलाएर राख्न मिल्छ ? उनले यात्रु बोक्ने गाडीले सामान बोकेकोमा आपत्ती जनाए। प्रहरीका अनुसार यात्रु बोक्ने गाडीले सामान ढुवानी गर्नु नियमविपरीत हो। यस्तो काम गैरकानुनी हो, अस्थायी जिल्ला ट्राफिक पोस्ट खाँदबारीका प्रमुख असई मानबहादुर खत्रीले भने, चेकजाँचको समयमा फेला परे यात्रुबाहक सवारी साधनलाई कारबाही गर्छौं। यात्रुवाहक गाडीलाई सामान बोक्न निरुत्साहित गर्न कारबाही स्वरूप जरिवाना लिने गरिएको उनले बताए। तर संखुवासभामा यात्रु बोक्ने गाडीले निर्बाध सामान ओसारिरहेका छन्। झन् रुद्राक्षको कारोबार हुन थालेपछि बढी पैसा कमाउने लोभमा यात्रुलाई बिचल्ली बनाएरै रुद्राक्ष ढुवानी हुने गरेको छ। अस्ती चैनपुरमा पनि सामान चढाउने हुँदा गाडीले चार घण्टा ढिलो गरेको थियो, काठमाडौंबाट आएका विशाल बिसीले भने, दुई चार सयको लोभमा यात्रुलाई सास्ती दिन त भएन नि। उनका अनुसार जीपले यात्रुहरू कोचाकोच गरेर चढाउने गरेका छन्। तीन जना अट्ने सीटमा चार जना चढाउने गर्छन्। चार जना अट्ने ठाउँ हुँदैन। गाडीमा १० जना पुयाउनै पर्छ, नत्र घाटा हुन्छ भन्छन्, उनले भने, निकै कष्टसाथ यात्रा गर्नुपर्छ। यातायात व्यवसायीहरू भने आफूहरूले सामान ढुवानी नगरेको दाबी गर्छन्। टिकट काउन्टरबाट आफू सम्बन्धित कुनै पनि यात्रुवाहक यातायातले सामान ढुवानीको नगरेको संखुवासभा यातायात प्रालिका सदस्य रोशन थापामगरले बताए। सार्वजनिक यातायातमा कसैले आफ्नो प्रयोजनका लागि थोरै सामान लैजान्छन्, उनी भन्छन्, तर मालवाहक गाडीकै रूपमा भने प्रयोग गर्न पाईँदैन। रुद्राक्षको व्यापार धेरै हुने भएकाले केहीले एकदुई बोरा लैजाने गरेको भएप पनि यात्रुलाई नै दुःख भने नदिएको उनले दाबी गरे।"
सर्लाहीबाट पेस्तोलसहित भारतीय नागरिक पक्राउ,मंलगवा : सर्लाहीको मंलगवाबाट हतियारसहित भारतीय नागरिक पक्राउ परेका छन् । जिल्ला प्रहरी कार्यालय सर्लाहीका एसपी पोषराज पोखरेलका अनुसार २० वर्षीय भारतीय नागरिक सुनिलकुमार मण्डल पक्राउ परेका हुन् । उनको साथबाट एक थान पेस्तोल बरामद भएको छ । मण्डललाई सशस्त्र प्रहरीको टोलीले पक्राउ गरेको हो ।
"बाह्रखरी कथा प्रतियोगीता हुँदै, प्रथम हुनेले १ लाख पुरस्कार पाउने","काठमाडौं : बाह्रखरी बुक्सको आयोजनामा कथा प्रतियोगीता हुने भएको छ। नेपालको बाङमय क्षेत्रका प्रतिभाहरुलाई प्रोत्साहित गर्दै यसको गुणात्मक प्रवर्द्धनमा सशक्त योगदान पुर्याउने उद्देश्यका साथ राष्ट्रिव्यापी खुला आधुनिक कथा प्रतियोगीता हुने भएको हो। साहित्यको लोकप्रिय विधाको रुपमा कथा भएको र पछिल्लो समय कथा लेखनको गति सुस्ताएको भन्दै कथा लेखनमा नव प्रतिभालाई उत्साहित गर्नका लागि कथा लेखन प्रतियोगीता गर्न लागिएको बाह्रखरी डटकमका सम्पादक गोविन्द अधिकारीले बताए। प्रतियोगीतामा भाग लिन इच्छुक कथाकारले आफ्नो कथा आउँदो फागुन २० गतेभित्र बाह्रखरीको इमेलमा पठाउन सक्नेछन् । नतिजा २०७६ बैशाख ६ गते शुक्रबारका दिन सार्वजनिक गरिने आयोजकले बताएको छ। सोही दिन उत्कृष्ट कथाको लोकापर्ण समेत गरिने आयोजकले जनाएको छ। कार्यक्रममा सर्वोत्कृष्ट कथा लेखेर प्रथम स्थान प्राप्त गर्नेले एक लाख, द्वितीयलाई ६० हजार र तृतीयलाई ४० हजार रुपैयाँ प्रदान गरिनेछ। साथै उत्कृष्ट २५ कथाको संग्रह समेत प्रकाशित गरिनेछ। उत्कृष्ट २५ कथाका कथाकारलाई जनही ५ हजारका दरले पारिश्रमिक प्रदान गरिनेछ।कुनैपनि विषयमा नेपाली भाषामा लेखिएको आधुनिक कथाले प्रतियोगीतामा छनौट हुनेछ। प्रतिस्प्रर्धाका लागि कम्तिमा पनि १५०० शब्ददेखि बढीमा ४ हजार शब्दसम्मको भाषिक रुपमा शुद्ध भएको कथा समावेश हुनेछ।"
ब्लेडले रेटेर पत्नीको हत्या प्रयास,कपिलवस्तु : आफ्नै कान्छी श्रीमतीलाई ब्लेडले रेटेर हत्या गर्न खोज्ने एकजनालाई प्रहरीले पक्राउ गरेको छ । ब्लेडले रेटेर पत्नीलाई घाइते बनाएको अभियोगमा बुद्धभूमि नगरपालिका३ मुर्मी बस्ने ४४ वर्षीय लाल बिहारी चौधरीलाई प्रहरीले सोमबार दिउँसो पक्राउ गरेको हो । प्रहरीका अनुसार चौधरीको मानसिक सन्तुलनमा समस्या रहेको छ। घाइते महिलालाई उपचारको लागि गोरुसिङे बुद्ध पोलिक्लिनिकमा भर्ना गरिएको छ । प्रहरीले घटनाबारे अनुसन्धान भइरहेको जनाएको छ।
दशगजामा नेपाल र भारतको संयुक्त गस्ती,"भैरहवा : रुपन्देहीमा पर्ने नेपाल भारतको सीमामा दुवै देशका सुरक्षाकर्मीले संयुक्त गस्ती थालेका छन्। चोरी, तस्करी नियन्त्रण र सीमा क्षेत्र मिचिएको विषयलाई मध्यनगर गर्दै नेपाल भारत दुवै देशका सीमा सुरक्षाकर्मीले संयुक्त गस्ती गरेका हुन्। रुपन्देही अन्र्तगत धकधई, मर्चवार, भैरहवा र लुम्बिनी क्षेत्रको दशगजामा संयुक्त रुपमा दुवै देशका सुरक्षाकर्मी गस्ती गरिरहेका छन्। नेपालको सशस्त्र प्रहरी बल र भारतको सीमा सुरक्षा बलले रुपन्देही अन्र्तगतका सीमानाकामा संयुक्त गस्ती सुरु गरेको सशस्त्र प्रहरी बल सीमा सुरक्षा कार्यालय पजरकट्टिका प्रहरी निरीक्षक ताम्रजंग बस्नेतले जानकारी दिए। सीमामा संयुक्त रुपमा गस्ती गर्दा सीमाबाट हुने अपराधमा कमी आउनुका साथै दुवै देशका सुरक्षाकर्मीबीच आपसी सम्बन्ध राम्रो हुने उनले बताए। सीमामा संयुक्त गस्ती स्वरुप रोहिणी गाउँपालिका ७ मनोहरापुर स्थित स्तम्भ नम्बर २०५१४ देखी २१५१५ को अनुगमन भएको छ। नेपाल तर्फबाट सशस्त्र प्रहरी बल नेपाल बोर्डर आउट पोष्ट पजरकट्टीबाट प्रहरी नायब निरीक्षक डिलबहादुर घर्ती मगरको कमाण्डमा खटिएको ११ जना र भारतीय सीमा सुरक्षा बल २२ बटालियन कम्पनी (ए) बोर्डर आउट पोष्ट भगवानपुरबाट प्रहरी नायब निरीक्षक प्रथम सिंहको कमाण्डमा ६ जना संयुक्त गस्तीमा सहभागी छन्। सशस्त्र प्रहरी बल नेपाल बोर्डर आउट पोष्ट पजरकट्टी अन्र्तगत पिलर नम्बर ५१० देखी ५१६ पर्ने भएकाले सबै पिलरको अनुगमन गर्ने प्रहरी निरीक्षक बस्नेतले बताए। संयुक्त अनुगमनले चोरी निकासीको घटना कम हुनुको साथै दुवै देशका जनतामा सुरक्षाको समेत प्रत्याभूति भएको प्रहरीको भनाइ छ।"
चुरोटको ठुटोबाट सल्किएको आगोले वृद्धाको मृत्यु,बेनी : चुरोटको ठुटोबाट सल्किएको आगोले म्याग्दीको मालिका गाउँपालिका ४ च्युरीबोटमा एक वृद्धाको मृत्यु भएको छ। चार दिनअघि आगोले जलेर घाइते भएकी ८४ वर्षीया फुलमाया घर्तीमगरको उपचारका क्रममा मृत्यु भएको हो। पोखराको गण्डकी अस्पतालमा उपचारका क्रममा उनको मृत्यु भएको म्याग्दीका प्रहरी नायव उपरीक्षक वीरबहादुर बुढाले जानकारी दिए। प्रनाउ बुढाका अनुसार माघ १९ गते घरको पिढीमा बसेर चुरोट सेवन गर्ने क्रममा चुरोटको ठुटोको आगो कपडामा सल्किएर घर्ती घाइते भएकी थिइन्। छातीदेखि माथिल्लो भाग जलेर घाइते भएकी उनलाई दरवाङ प्राथमिक स्वास्थ्य केन्द्रमा प्राथमिक उपचारपछि पोखरा पठाइएको थियो।
कतै टुथपेस्टले तपाईंका बालबालिकाका दाँत बिगारेको त छैन ?,"एजेन्सी : प्रत्येक आमाबुवाले आफ्ना नानीहरुलाई ब्रस गर्ने तरिका सिकाइरहेका हुन्छन्। तर टुथपेस्ट कति मात्रामा प्रयोग गर्ने भन्ने बारे नानीहरुलाई सिकाउँदैनन्। अमेरिकाको सेन्टर फर डिजिज कन्ट्रोल एन्ड प्रिभेन्सनको एक अध्ययनका अनुसार ३ देखि ६ वर्ष उमेर समूहका बालबालिकालाई मटरको दाना जत्रो टुथ पेस्ट आवश्यक पर्ने बताएको छ।बढी मात्रामा टुथपेस्ट प्रयोग गर्दा बालबालिकाका दाँतमा समस्या आउने उक्त अध्ययनमा उल्लेख छ। अर्को एक अध्ययन अनुसार करिब चालिस प्रतिशत अभिभावक आफ्ना नानीहरुलाई बढी मात्रामा टुथपेस्ट दिने गरेको पाइएको छ।दाँत झर्ने उमेरका बालबालिकालाई कम मात्रामा टुथपेस्ट दिनुपर्ने विज्ञहरुले बताएका छन्।बढी मात्रामा टुथपेस्ट प्रयोग गर्दा दाँतमा फ्लोरोसिसको समस्या आउने गरेको अध्ययनले जनाएको छ। अमेरिकन डेन्टल एसोसिएसनका अनुसार टुथपेस्टमा फ्लोराइड हुन्छ, यसले दाँतको ब्याक्टेरियाको सुरक्षित गर्छ।तर बढी मात्रामा यसको प्रयोग हुँदा यसले दाँतलाई खियाइ दिन्छ।त्यसैले बालबालिकालाई थोरै मात्रामा टुथपेस्ट प्रयोग गर्ने सल्लाह दिने गरेको हो। बढी टुथपेस्ट प्रयोग गर्दा कस्तो असर पर्छ अध्ययनका अनुसार बढी मात्रामा टुथपेस्ट प्रयोग गर्दा दाँत पलाउँदै गरेका बालबालिका बढी प्रभावित हुने गर्छन्।टुथपेस्टले स्वास्थ्यमा असर नगरेपनि यसको मात्रा नियन्त्रण गरिएन भने दाँतको रङमा परिवर्तन हुने र बांगोटिंगो हुने संभावना बढी रहन्छ।जसले गर्दा दाँतको बनावटमै असर गर्छ। कस्तो टुथपेस्ट प्रयोग गर्ने टुथ पेस्टले दाँत सफा गर्दैन, यसले दाँत सुरक्षित राख्ने काम गर्छ।त्यसैले दाँत सफा गर्नुभन्दा पहिले दाँत सुरक्षित राख्ने बारे सचेत हुनु जरुरी छ। टुथपेस्ट खरिद गर्नुभन्दा पहिले पेस्टमा पाँचवटा तत्व हुनु आवश्यक हुन्छ।ती पाँच तत्वहरु क्याल्सियम फोस्फेट्स तथा सोडियम मेटाफोस्फेट, ग्लिसरोल सरबीटल, डिटरजेन्ट,फ्लेभर र कलर एजेन्ट र फ्लोराइड हुन्। यी पाँच तत्व भएको टुथपेस्ट दाँतका लागि फाइदाजनक हुन्छ। यसैले टुथपेस्ट खरिद गर्दा दाँतको क्वालिटीलाई ध्यान दिनुपर्छ।व्यक्तिअनुसार सबैको दाँतको क्वालिटी र सेन्सिटिभीटी फरक हुन्छ।त्यसैले आफ्नो दाँतअनुसार टुथपेस्ट प्रयोग गर्नुपर्छ। कस्तो ब्रस प्रयोग गर्ने बजारमा थरीथरीका टुथ ब्रसहरु उपलब्ध छन्। टुथपेस्ट जत्तिकै ब्रस खरिदमा सावधानी अपनाउनुपर्छ।ब्रस खरिद गर्दा मुलायम खालको ब्रस किन्नुपर्छ।दाँत विस्तारै माझ्नुपर्छ। दाँत रगडेर सफा गर्नु हुँदैन।यसो गर्दा गीजामा असर पर्छ। कति समय दाँत माझ्ने कतिपय मानिसको जति लामो समय दाँत सफा गर्यो त्यत्ति नै मात्रामा दाँत सफा हुन्छ भन्ने ठम्याइ हुन्छ। तर लामो समय ब्रस गर्दा दाँतालाई फाइदाभन्दा वेफाइदा हुन्छ।सही तरिकाले दाँत सफा गर्दा छोटो समयमा पनि सफा गर्न सकिन्छ।त्यसैले दाँत सफा गर्ने सही तरिका अपनाउनुपर्छ। दिनको दुई पटक दाँत सफा गर्नुपर्छ।डेन्टिस्टका अनुसार खानेकुरा खाएको जुनसुकै समयमा पनि पानीले कुलकुल गरेर दाँत सफा गर्नुपर्छ। यसले गर्दा दाँतमा कुनै कणहरु रहँदैनन् र दाँत सफा रहन्छन्। दाँत नपलाएका बालबालिकाका गीजा खाना खुवाइसकेपछि नरम कपडाले पुछिदिनुपर्छ।"
उपभोक्ता अधिकारकर्मी भन्छन् : १० प्रतिशत सेवा शुल्क लुट हो,"काठमाडौँ : उपभोक्ता अधिकारकर्मीहरुले होटल रेस्टुरेन्टहरुमा लिइने गरिएको १० प्रतिशत सेवा शुल्कलाई लुटको संज्ञा दिएका छन् । सञ्चार केन्द्र नेपालले गरेको अन्तरक्रिया कार्यक्रममा बोल्दै उनीहरुले होटल रेष्टुरेन्टमा सेवा शुल्कको नाम १० प्रतिशत लिइनु ठाडै लुट भएको बताएका हुन् । कार्यक्रममा बोल्दै प्रतिनिधिसभा सदस्य विरोध खतिवडाले होटल व्यवसायीहरुको संगठन रेवान अन्तरगत तीनवटा होटल व्यवसायीका संगठनले पछिल्लो समयसेवा शुल्कवापत् लिँदै आएको १० प्रतिशत रकम नलिने उद्घोष गर्नु स्वागतयोग्य भएको बताए । नेपालमा सेवा शुल्क लिन नपाइने कानुन रहेको जानकारी गराउँदै उनले यस्ता कयौं अनियमिततामार्फत् उपभोक्ता सताइने गरेकाले यसलाई राज्यले निरन्तर निगरानी गर्नुपर्ने बताए । सेवा शुल्क बक्यौता तिर्न एयर एसियाको आनाकानी रेवान र रेस्टुरेन्ट मजदुरबीच सेवाशुल्क विवाद हस्ताक्षरकर्ताकै रेस्टुरेन्टमा हटेन १० प्रतिशत सेवा शुल्क राष्ट्रिय उपभोक्ता मञ्चका अध्यक्ष प्रेमलाल महर्जनले डेढ दशकदेखि रेष्टुरेन्ट तथा होटल व्यवसायीले उपभोक्तासँग लिँदै आएको १० प्रतिशत सेवा शुल्क गलत भएको बताए । उनले होटल रेष्टुरन्टहरुको संगठन रेवानले त्यो शुल्क नलिने उद्घोष गरेपनि श्रमिक संगठनहरुले लिनैपर्छ भन्नु गैरकानुनी भएको जिकिर गरे । महर्जनले कानुनलाई गलत व्याख्या गरी व्यवसायी तथा मजदुरहरुले सेवा शुल्कको नाममा उपभोक्ताबाट रकम उठाएर बाँडीचुँडी खाने गरेको आरोप लगाए । यो कार्य पूर्णतः उपभोक्ताको हक अधिकार तथा प्रतिस्पर्धात्मक बजार विकास विरुद्ध हो, उनले भने । कार्यक्रममा कञ्जुमर आइ नेपालका अध्यक्ष विमला खनालले नेपाली उपभोक्तामाथि १३ वर्षदेखि रेष्टुरेन्ट र बारहरुले १० प्रतिशत सेवा शुल्कको नाममा लुट मच्चाएको बताउँदै यस्तो ठगी रोक्न उपभोक्ताले बहिष्कार अभियान चलाउनुपर्ने बताइन् । त्यसैगरी उपभोक्ताकर्मी ज्योति बानियाँले सेवा शुल्क भन्दै लिइने १० प्रतिशत रकम ठगी भएको दाबी गरे । उनले यसलाई रोक्न नियमनकारी निकायले ध्यान दिन जरुरी रहेको बताए । नेपालबाहेक अन्य देशमा यसरी सेवा शुल्क वापत् रकम लिन नपाइने जानकारी दिँदै उनले सेवाशुल्क मागेमा उपभोक्ता आफैँ सचेत भई नतिर्न आग्रह गरे । कार्यक्रममा पूर्व लेखा नियन्त्रक सुकदेव भट्टराईले नेपालमा १० प्रतिशत सेवा शुल्कको नाममा लिँदै आएको रकम नलिएमा १३ प्रतिशत भ्याट छलिने भ्रम फैलाएको बताए ।"
समुदायप्रहरी साझेदारी : ७४७ स्थानीय तहसँग सम्झौता,"काठमाडौं : नेपाल प्रहरीले अपराध नियन्त्रण गरी समाजमा शान्तिसुरक्षा कायम गर्न समुदायसँग सहकार्य गर्ने लक्ष्यसहित थालेको समुदायप्रहरी साझेदारी कार्यक्रम कार्यान्वयनका लागि मुलुकका ७५३ मध्ये ७४७ स्थानीय तहसँग सम्झौता गरेको छ। हर प्रहर, गाउँ र नगरी, टोल टोलमा नेपाल प्रहरी नाराका साथ गत कात्तिक ११ गतेदेखि शुरु भएको सो कार्यक्रमअन्तर्गत ७५ जिल्ला समिति, ७३७ पालिका समिति, तीन हजार ९४१ वडा समिति, दुई हजार ९४६ टोल समिति र चार हजार ३५२ विद्यालय सम्पर्क समिति गठन गरिएको नेपाल प्रहरीका प्रवक्ता उत्तमराज सुवेदीले जानकारी दिए। नागरिक समाज, स्थानीय सरकार, विभिन्न सङ्घसंस्था, विद्यालयसमेतको सहभागितामा शुरु भएको उक्त कार्यक्रमको सकारात्मक प्रतिक्रिया आउन थालेको सुवेदीले बताए। सामाजिक न्याय, राष्ट्रिय सुरक्षा, आपसी मेलमिलाप, सामुदायिक शिक्षा र जनचेतना जगाउने उद्देश्यले थालिएको उक्त कार्यक्रम सञ्चालनका लागि कूल १० हजार ५६ प्रहरी कर्मचारीलाई प्रशिक्षण दिइएको प्रहरी प्रधान कार्यालयले जनाएको छ। कार्यक्रम लागू भएपछि हालसम्म प्रहरीले ९२ नाल अवैध हतियार र ८४ राउण्ड गोली बरामद गरेको छ। तीन हजार ७०८ फरार अभियुक्तमध्ये ९७४ जना पक्राउ परेका र एक हजार ८६५ किलो गाँजा, ३२९ किलो चरेस र ६ किलो खैरो हेरोइन बरामद गरिएको छ। यस्तै प्रहरीले १६ बिघा तथा एक हजार ४६१ रोपनी जमीनमा लगाएको गाँजा खेती नष्ट गरेको छ। उक्त कार्यक्रमअन्तर्गत घरदैलो, सार्वजनिक सुनुवाइ, खेलकूद, स्वास्थ्यलगायत विभिन्न शिविर तथा सचेतनामूलक कार्यक्रमसमेत चलाइएको प्रवक्ता सुवेदीले बताए।रासस"
३३ किलो सुन तस्करी प्रकरण : हरिशरण खड्का युएईबाट पक्राउ,"काठमाडौँ : दुबई हुँदै नेपाल पठाइने अवैध सुनका लगानीकर्तामध्ये एकजना पक्राउ परेका छन् । इन्टरपोलमा रेडकर्नर नोटिस जारी गरिएका हरिशरण खड्कालाई दुबई प्रहरीले केही दिनअघि पक्राउ गरेको हो । २० पुस २०७३ मा केन्द्रीय अनुसन्धान ब्यूरो (सीआइबी) ले काठमाडौँको तिलगंगबाट बरामद गरेको ३३ किलो सुनका लगानीकर्तामध्ये एकजनालाई खड्कालाई युएई प्रहरीले पक्राउ गरेको जानकारी इन्टरपोलका नेपाल प्रमुख एसपी उमेशराज जोशीले जानकारी दिए । सुन तस्करी प्रकरणमा नेपाल प्रहरीले अन्तर्राष्ट्रिय प्रहरी संगठन (इन्टरपोल) मार्फत् रेड नोटिस जारी गरेर खोजी गरिरहेको थियो । काभ्रेपलान्चोकका स्थायी बासिन्ददा खड्का लामो समय दुबईमै रहेर नेपालतर्फ सुन तस्करीमा सक्रिय रहेको प्रहरी अनुसन्धानबाट खुलेको थियो । वैदेशिक रोजगारीका क्रममा करिब १२ वर्षदेखि दुबईमै रहँदै आएका खड्का केही वर्षयता सुन तस्करीमा संलग्न रहेको प्रहरी अनुसन्धानले देखाएको छ । डीआइजी नवराज सिलवाल सीआइबीको प्रमुख हुँदा २०७३ पुस २१ गते तिलगंगाबाट बरामद भएको साढे ३३ किलो सुनमा उनीसहितको लगानी रहेको खुलेको थियो । पछिल्लो पटक २०७४ फागुन पहिलो साता दुबईबाट तस्करी गरी ल्याएपछि काठमाडौँबाट गायब भएको अर्को साढे ३३ किलो सुनमा पनि उनीसहितको लगानी रहेको अनुसन्धानले देखाएको थियो । खड्काले नेपालस्थित सुन व्यवसायीहरुसँगको मिलेमतोमा तस्करी गर्दै आएका थिए । खड्काले दुबईबाट नेपाल सुन तस्करीका लागि हाल मोरङ कारागारमा रहेका मोरङकै उर्लाबारीका चूडामणि उप्रेतीसहितको समूहसँग साँठगाँठ गरेको तथ्य गृहमन्त्रालयको उच्चस्तरीय छानबिन समितिले पनि बाहिर ल्याएको थियो । खड्कासँगै इन्टरपोलबाट रेड नोटी जारी गरिएका अन्य केहीलाई पनि प्रहरीले पक्राउ गरिसकेको छ । यसअघि बेनु श्रेष्ठ र रमेश उप्रेतीलाई प्रहरील दुबईबाटै समातेको थियो । साढे ३३ किलो सुन तस्करी र सनम शाक्य हत्या प्रकरणमा जोडिएका अन्य केही अभियुक्त अझै फरार छन् । सुन तस्करीमा जोडिएका सुनसरीका व्यापारी मोहनकुमार अग्रवाल अझै पक्राउ परेका छैनन् । त्यसैगरी चेतनाथ भण्डारी, मोहमद उस्ताम मियाँ, टुकबहादुर मगर, भोजराज भण्डारी, रोहित आचार्य, गोविन्दप्रसाद तिवारी, कृष्णगोपाल अग्रवाल र कृष्ण बस्नेतसहितलाई प्रहरीले पक्रन सकेको छैन । काठमाडौँबाट गायब भएको भनिएको साढे ३३ केजी सुन भारतको पश्चिबंगालस्थित कोलकाताबाट भारतीय सुरक्षा निकाय र राजस्व अनुसन्धान विभागले पक्राउ गरेको थियो । तर त्यो सुनसँगै पक्राउ परेका दुई नेपालीबारेको अनुसन्धान पनि अहिलेसम्म अघि बढ्न सकेको छैन । ३३ किलो सुन तस्करी : पूर्वप्रहरी अधिकृतलाई थुनामा राख्न आदेश रोकिएन सुन तस्करी सुन तस्करी प्रकरण : सिलवाल र खेतानलाई पनि धरौटीमा छाड्न आदेश सुन तस्करीका आरोपी र आइजीपी एउटै कार्यक्रममा महानिरीक्षक खनालले सुन तस्करीका अभियुक्त भेटेका हुन् ? यस्तो छ यथार्थ ! सुन तस्करी प्रकरण : सई बालकृष्ण सञ्जेललाई पनि छाड्न आदेश सुन तस्करी प्रकरण : धरौटीमा छुटे शाक्य र पोद्धार सुन तस्करीमा कमजोर अनुसन्धान सुन तस्करी प्रकरण : एसएसपी खत्री र डंगोललाई थुनामै राख्ने आदेश"
उग्र बन्दै नगरपालिकाको केन्द्र विवाद,"डोल्पा : डोल्पाको ठुलीभेरी नगरपालिकाको केन्द्र विवादको टुंगो नलाग्दा आन्दोलन चर्किदै गएको छ। नगरपालिकाको केन्द्र विवाद नसल्टिएपछि एक वर्षदेखि निरन्तर विरोधका कार्यक्रम भइरहेका छन्। गत फागुन १६ गतेबाट चर्किएको विवाद अहिलेसम्म समाधन भएको छैन। केन्द्र विवादका कारण एक वर्षदेखि विकासका कुनैपनि काम हुन सकेका छैनन्। नगरप्रमुख गणेशबहादुर शाहीले जालसाजी गरेर दुनैमा रहेको केन्द्र जुफाल सारेको भन्दै आन्दोलन सुरु भएको हो। केन्द्रको विवाद भने गत चैत्रबाट सर्वोच्च अदालतमा पुगेर अड्किएको छ। कहिले नगरप्रमुखको पुत्ला दहन त कहिले बजार बन्दलगायतका कार्यक्रलाई दुनैबासीले निरन्तरता दिएका छन्। स्थानीयले भ्रष्टाचारी मेयर मुर्दावाद, जालसाजी मेयर राजीनामा दे, दुनै केन्द्र कायम गर जस्ता नारा लगाउँदै दुनैमा विरोध जारी राखेका छन्। केन्द्र विवादको मुद्दा सर्वोच्च अदालतमा पुगेकाले तत्काल केन्द्र तोकिनु पर्ने र राज्यले गलत नियतबाट जनतलार्ई झुक्याउने नगरप्रमुखलाई कारवाही गर्नु पर्ने माग १, २, ३, ४, ६, १० र ११ वडाका अध्यक्षले माग गरेका छन्। दुनैमा केन्द्र कायम भएरै छोड्ने विश्वास रहेको नगरउपप्रमुख योगेन्द्रबहादुर शाहीको दाबी छ। नगरप्रमुखले जनप्रतिनिधि र जनतालाई घात गरेकाले त्यसको सजाय जीवनपरन्त पाउने उपप्रमुख शाहीले बताए। एक वर्षसम्म जनताले पाएको दुःख र विकास अवरुद्ध अब छिटै सहज हुने विश्वास उपप्रमुख शाहीको छ। ठुलीभेरी नगरपालिकाको केन्द्र विवादको मुद्दाका विषयमा सर्वोच्च अदालतमा अहिलेसम्म नौ पटक पेशी चढिसकेको छ। निष्कर्षमा नपुगेको मुद्दाको अर्को पेशी फागुन २६ गतेका लागि तोकिएको छ। नगरसभाको पहिलो बैठकले केन्द्र सार्ने निर्णय गरे अनुसार नै जुफाल केन्द्र सारेको र सरकारले फागनु १६ गते राजपत्रमा प्रकाशित गरेको नगरप्रमुख गणेशबहादुर शाहीको भनाइ छ।"
रुपन्देहीको दशगजामा नेपालभारत संयुक्त गस्ती,"भैरहवा : रुपन्देही अन्र्तगत नेपालभारत सीमानाकामा दुवै देशका सुरक्षाकर्मीले संयुक्त गस्ती थालेका छन् । सीमा क्षेत्रबाट हुने चोरी, तस्करी नियन्त्रण, मिचिएको सीमाक्षेत्र बढेको तनावलाई कम गर्दै सम्बन्ध प्रगाढ बनाउन नेपालभारतका सीमा सुरक्षाकर्मीहरुले संयुक्त गस्ती थालेका हुन् । रुपन्देही अन्तर्गत धकधई, मर्चवार, भैरहवा र लुम्बिनी क्षेत्रको दशगजामा संयुक्त रुपमा दुवै देशका सुरक्षाकर्मीहरु गस्ती गरिरहेका छन् । नेपालको सशस्त्र प्रहरी बल र भारतको सीमा सुरक्षा बल (एसएसबी) ले रुपन्देहीका सीमानाकामा संयुक्त गस्ती जारी राखेको सस्शत्र प्रहरी बल सीमा सुरक्षा कार्यालय पजरकट्टीका सस्शत्र प्रहरी निरीक्षक ताम्रजंग बस्नेतले जानकारी दिए । सीमामा संयुक्त गस्ती गर्दा अपराधमा कमी आउनुका साथै दुवै देशका सुरक्षाकर्मीबीच सम्बन्धसमेत मजबुद हुन्छ, उनले भने । सीमामा संयुक्त गस्तीका क्रममा रोहिणी गाउँपालिका७ मनोहरापुरस्थित स्तम्भ नं २०५१४ देखि २१५१५ को अनुगमन गरिएको थियो । नेपालतर्फबाट सस्शत्र प्रहरी बल नेपाल बोर्डर आउट पोष्ट पजरकट्टीबाट सस्शत्र प्रहरी नायव निरीक्षक डिलबहादुर घर्ती मगरको कमाण्डमा खटिएको ११ जना र भारतीय सीमा सुरक्षा बल २२ बटालियन कम्पनी (ए) बर्डर आउट पोष्ट भगवानपुरबाट प्रहरी नायव निरीक्षक प्रथम सिंहको कमाण्डमा ६ जनासहित १७ जनाको संयुक्त टोलीले गस्ती गरेको हो । सस्शत्र प्रहरी बल नेपाल बोर्डर आउट पोष्ट पजरकट्टी अन्र्तगत पिलर नम्बर ५१० देखि ५१६ पर्ने भएकोले सबै पिलरको अनुगमन गरिने सस्शत्र प्रहरी निरीक्षक बस्नेतले बताए । संयुक्त अनुगमनले चोरी निकासीको घटना कम हुनुको साथै दुवै देशका जनतामा सुरक्षाको प्रत्याभुति भएको प्रहरीको भनाई छ ।"
सैनिकको रगतले जोगियो सुत्केरीको ज्यान,"डोटी : दिपायलमा नेपाली सैनिकका जवानले दान गरेको रगतका कारण एक सुत्केरी महिलाको ज्यान जोगिएको छ । नेपाली सेनाको सर्वेश्वर गणका प्युठ भूपेन्द्र चन्द र सिपाही विक्रम सिंहले दिएको रगतले केआइसिंह गाउँपालिका४ तिखातरकी २२ वर्षीया पार्बती जेठाराको ज्यान जोगिएको हो । सुत्केरी व्यथाले च्यापेर दिपायलस्थित शैलेश्वरी अस्पतालमा भर्ना भएकी जेठाराको अत्यधिक रक्तश्रावका कारण ज्यान जोखिममा परेको थियो । यस्तो स्थितिमा नेपाली सैनिकले दुईपिन्ट 'ए पोजेटिभ' रगत दिएकाले निजको ज्यान जोगिएको अस्पतालका निर्देशक आइजङ्ग कुँवरले बताए । 'शरीरमा रगत सकिएर महिलाको ज्यानै खतरामा परेको थियो तर बेलैमा रगत उपलब्ध भएपछि उनको ज्यान जोगियो', उनले भने । नेपाली सेनाले डोटीमा विगतदेखि नै स्थानीयवासीलाई समस्या परेको बेला रगत उपलब्ध गराउँदै आएको छ । रासस"
फरार अभियुक्त ७ वर्षपछि पक्राउ,भोजपुर : अवैध गर्भपतन मुद्धामा ०६९ साल जेष्ठ २५ गते जिल्ला अदालत भोजपुरबाट ३ वर्ष कैद सजाय फैसला पाएका आमचोक गाउँपालिका ३ थिदिङखाका राजु भनिने ३९ वर्षीय राजकुमार राईलाई प्रहरीले पक्राउ गरेको छ। सजाय पाएपछि फरार भएका अभियुक्त राईलाई खोज तलासको क्रममा इलाका प्रहरी कार्यालय घोरेटारले यहि माघ १७ गते पक्राउ गरी जिल्ला अदालत भोजपुरमा बुझाएको थियो। सुनसरीको रामधुनी नगरपालिका६ टेडीमा बस्दै आएका अभियुक्त राईलाई जिल्ला अदालतको आदेश बमोजिम कारागार चलान गरिएको जिल्ला प्रहरी कार्यालय भोजपुरका प्रहरी निरीक्षक पाण्डव कुमार राजवंशीले जानकारी दिए।
टुँडीखेलमा ल्होसारको रौनक (फोटोफिचर),"काठमाडौं : तामाङ समुदायले आज नयाँ वर्षको रुपमा सोनाम ल्होसार पर्व मनाउँदैछन्। उपत्यकामा बसोबास गर्दै आएका तामाङ समुदायले टुँडीखेलमा धुमधामका साथ ल्होसार मनाइरहेका छन्।सोनाम ल्होछार तामाङ जातिको मौलिक पर्व हो। ल्होछारको अवसरमा राष्ट्रपति विद्यादेवी भण्डारी, उपराष्ट्रपति नन्दबहादुर पुन, प्रधानमन्त्री केपी शर्मा ओली र विभिन्न राजनैतिक दलका नेताहरुले शुभकामना व्यक्त गरेका छन्। पर्वको अवसरमा प्रदेश ३ सरकारले सार्वजनिक विदा दिएको छ।काठमाडौंको टुँडीखेलमा पुगेर हाम्रा सहकर्मी दिपेन श्रेष्ठले आफ्नो क्यामेरामा कैद गरेका तस्बिरहरु।"
भेरीमा ठेकेदारको मनोमानिमा ढुङ्गा उत्खनन्,"डोल्पा : भेरीको किनारमा तटबन्द हालेर सदरमुकाम संरक्षण गर्न लागिएको छ।सदरमुकाम संरक्षण गर्ने बाहानामा भेरी नदीमा ठेकेदारले मनपरी ढुङ्गा उत्खनन् गरिरहेका छन्। सदरमुकाम दुनै बचाउने कार्यक्रम अनुसार दुनैका दुबैतिर तठबन्ध हाल्ने काम भैरहेको छ। इष्टीमेटमा ग्याबीनमा राखिने ढुङ्गा बाहिरबाट ल्याउने र २ हजार चट्टा ढुङ्गा लाग्ने भनिए पनि ठेकेदारले भेरीकै ढुङ्गा निकालेर तारजालीमा प्रयोग गरि रहेका छन्। भेरीका ढुङ्गा निकाल्दा वातावरणीय प्रभावबारे सोच्दै नसोची ठेकेदारको भरमा सदरमुकाम दुनैको बचाउका लागि तटबन्ध हाल्न थालेपछि स्थानीय चिन्तित भएका छन्। ठेकेदारले मनपरी ढुङ्गा निकाली रहँदा स्थानीय सरकार भने मौन छ। भेरीको बीचबाट डोजर लगाएर ढुङ्गा उत्खनन् गर्न थालेपछि भेरीका किनारमा घर भएका स्थानीय त्रसित भएका छन्। हिउँदको समयमा खोलाजस्तो देखिने भेरी बर्खामा उर्लेर तहसनहस पार्ने गरेकाले भेरीका बीचका ढुङ्गा निकाल्न नहुने सुशील बुढाले बताए। फोक्सुडोबाट आउने खोला र ठूलीभेरी मिसिने दोभान सुलिगार्डदेखि दुनैको मेलसरासम्म साना पेटि ठेकेदारदेखि तटबन्ध निर्माण ठेकेदारसम्मले मनपरी ढुङ्गा उत्खनन् गरिरहेका छन्। भेरीको ढुङ्गा उत्खनन् गर्नका लागि रोक लगाएको र अनुगमन समितिले निरन्तर त्यसको अनुगमन गरिरहेको अनुगमन समितिका सदस्य हिक्मत शाहीले जानकारी दिए।तर यता ठेकेदारका कामदारले भने दिनभर भेरीकै ढुङ्गा निकालेर तटबन्धका लागि जाली भरेको एक स्थानीयले बताए। नगरको केन्द्र विवादले स्थानीय सरकार मौन नगरपालिकाको केन्द्र विवादको कारण स्थानीय सरकारले कानुनी कुरामा केही गर्न नसकेको ३ का वडा अध्यक्ष न्यौपानेले स्वीकार गरे। उनले भने,' हामी नगरपालिकको केन्द्र विवादमा छौं हरेक काम ठप्प छन् तरपनि यो काममा भने कुनै कमि हुन दिने छैनौं।' तटबन्धको काम दुनै बचाउ अर्थात् सदरमुकाम बचाउका लागि निकै प्रभावकारी योजना रहेको तर ठेकेदारले भेरी भित्रका ढुङ्गा उत्खनन् गरी ग्याबीन भर्ने काम गरे स्थानीय सरकारले कारवाही गर्ने वडा अध्यक्ष अर्णबहादुर न्यौपानेले बताए। उर्जा,जलस्रोत तथा सिँचाइ विभाग मन्त्रालय अन्तरगत जलस्रोत तथा सिँचाइ डिभिजन नदी नियन्त्रण महासाखामार्फत २७ करोड लागतमा दुनै बजारको संरक्षण गर्न भेरी नदीको किनारमा तारजाली हालेर सदरमुकाम जोगाउन लागिएको छ। कन्काइ थोदुङ जेबी कन्सट्रक्सनले जिम्मा लिएकोले दुबैतिर जाली र ढुङ्गा राख्ने काम रहेको नदी नियन्त्रण महाशाखका इन्जिनियर मनोजकुमार देबले जानकारी दिए। कर्णाली प्रदेशका जिल्लामा भेरी नदीको कारण सबैभन्दा उच्च जोखिम सदरमुकाम रहेको जिल्लाका रुपमा डोल्पा सदरमुकाम पर्दछ।"
विश्वप्रकाशको गुनासो: सरकारले प्रतिपक्षीलाई गन्नै छाड्यो,"मलंगवा : नेपाली कांग्रेसका प्रवक्ता विश्वप्रकाश शर्माले बहुमतको दम्भमा विवेक नगुमाउन सरकारलाई आग्रह गरेका छन् । नेपाल प्रेस युनियन सर्लाही शाखाले मङ्गलबार सर्लाहीको हरिवनमा गरेको पत्रकार सम्मेलनमा बोल्दै शर्माले बहुमतका आधारमा अहिलेको सरकार विवेक कुल्चिएर अघि बढेको आरोप लगाए। शर्माले प्रतिपक्षीलाई पाखा लगाएर सरकार अगाडी बढे अगामी दिनमा अप्ठेरो पर्ने भन्दै सचेत गराएका छन्। 'सरकार बहुमतले चलाउने हो, अनि संसदमा बहुमतले निर्णय गर्ने हो भन्नेमा हामी पनि सहमत छौं', शर्माले भने, 'तर बहुमतको दम्भमा विवेकलाई कुल्चिँदा अप्रिय स्थिति निम्तिन्छ।त्यसतर्फ सरकार गम्भीर हुनुपर्छ।' प्रतिपक्षको विरोध हुँदाहुँदै डा गोबिन्द केसीसँग प्रधानमन्त्रीकै अग्रसरतामा भएको सहमति विपरित चिकित्सा शिक्षा विद्येयक पेश गरेर सरकारले विवेक कुल्चिएको आरोप समेत शर्माले लगाए। डिजेल र पेट्रोलमा थप कर लगाएर आम नेपाली जनताबाट अर्बौं रुपैयाँ संकलन भइसकेपछि पनि वर्तमान सरकारले बूढीगण्डकी जलविद्युत आयोजना निर्माणका लागि चीनको गेजुवा कम्पनीलाई जिम्मा लगाउनु ठूलो विडम्बना भएको शर्माले बताए। कम्युनिस्ट पार्टी विपक्षमा हुँदा कांग्रेसले अहिले संसदमा कुनै पनि किसिमको अलोकतान्त्रिक व्यवहार नदेखाएको शर्माले जिकिर गरे। 'तर, सत्तामा पुग्नेवित्तिकै सरकारले प्रतिपक्षीलाई गन्न छोडेका छन्', उनले भने, 'पाँच वर्षसम्म शासन चलाउने जिम्मेवारी पाएको वर्तमान सरकार सच्चिएर अघि बढ्नुपर्छ।' सरकारले सबैलाई साथमा लिएर चल्यो भने देशको भलाई हुने बताउँदै शर्माले बहुमत छ भन्दैमा जे पायो त्यही गरे घातक हुने चेतावनी दिए।"
"यूएनडीपीको गाडी दुर्घटना, चालकको मृत्य, पाँच घाइते",नुवाकोट : नुवाकोटको पूर्वी भेगमा रहेको थप्रेकमा मंगलबार बेलुकी राष्ट्रसंघीय विकास कार्यक्रम (यूएनडीपी) का कर्मचारी चढेको गाडी दुर्घटना भएको छ । चालकको घटनास्थलमै ज्यान गएको छ भने पाँचजना घाइते भएका छन् । घाइतेमध्ये दुई जनाको अवस्था गम्भीर छ । सदरमुकाम विदुरदेखि ३५ किलोमिटर पूर्वमा रहेको पञ्चकन्या गाउँपालिका४ थप्रेकस्थित आरुखर्क सनलघारीमा यूनडीपीका कर्मचारी सवार बा ३ च ५७११ नम्बरको टाटा सुमो गाडी दुर्घटना भएकाे हाे । गाडी कच्ची सडकबाट एक सय ५० मिटर तल खसेको छ । दुर्घटनामा चालक सर्लाहीका २४ वर्षीय सुमन बुढाथोकीको घटनास्थलमै मृत्यु भएको जिल्ला प्रहरी कार्यालय नुवाकोटका प्रमुख तथा प्रहरी उपरीक्षक कृष्णबहादुर पल्लिमगरले जानकारी दिए । दुर्घटनाअघि उक्त गाडी घ्याङफेदी पुगेर सातविसे हुँदै आरुखर्क जाँदै गरेको उनले बताए । दुर्घटनालगत्तै स्थानीयवासीले घाइतेको उद्धार गरेका थिए । घाइतेको नाम मंगलबार अबेरसम्म खुलेको छैन । घाइतेको उद्धार गरी उपचारका लागि काठमाडौ पठाइएको खरानीटार इलाका प्रहरी चौकीका इन्जार्च प्रहरी निरीक्षक नरेशकुमार महतोले जानकारी दिए । थप्रेकमा युएनडीपीको सहयोगमा निर्माण भई रहेको स्वास्थ्य चौकीको निरीक्षण गर्न कर्मचारी बट्टारबाट गाडी भाडामा लिएर गएका थिए ।
बाजुराका पुरुष टपरी दुना गाँस्दै,बाजुरा : प्रायजसो धार्मिक काममा महिला खट्ने गर्छन्।पुरुष घर बाहिरको काममा व्यस्त हुने भएपछि घरभित्रको कामको बोझ भने महिलाकै काँधमा थुप्रिन्छ। तर बडीमालिका नगरपालिका३ रजालीका स्थानीय पुरुषको जिम्मेवारी भने फेरिएको छ।उनीहरु विवाह र अन्य धार्मिक कामका लागि टपरी दुना गाँस्न व्यस्त हुन थालेका छन्।
सप्तरीमा बहुविवाह गर्ने जोडीलाई एक वर्ष कैद सजाय,"राजविराज : सप्तरीको डाकनेश्वरी नगरपालिका१ स्थित बहुविवाह गर्ने एक जोडीलाई जिल्ला अदालतले एक वर्ष कैद सजाय सुनाएको छ । जिल्ला न्यायाधीश हरिश्चन्द्र ढुंगानाको इजलाशले तारेखमा रहेका आरोपितहरु ३४ वर्षीय जयराम साह र उनकी दोस्रो श्रीमती २३ वर्षीया रुवनकुमारी साहलाई सोमबार जनही एक वर्ष कैद सजायको फैसला गरेको हो । अदालतका स्रेस्तेदार दिलकुमार वर्देवाका अनुसार पीडितले उजुरीका साथ पेश गरेको विवाह दर्ता, छोराहरुको जन्मदर्ता र दोस्रो विवाह गर्दा काटेको कंकालिनी भगवती मन्दिरको रसिदका आधारमा बहुविवाह गरेको दावी पुष्टि भएकोले कैद र जरिवानाको फैसला गरिएको हो । साहकी पहिलो श्रीमती २५ वर्षीया सञ्जुदेवी साहले आरोपितहरुविरुद्ध दिएको उजुरी जिल्ला प्रहरी कार्यालयले ०७३ जेठ १७ गते दर्ता गरी कारवाही प्रक्रिया अघि बढाएको थियो । जयरामले कुटपिट गरी जेठी श्रीमतीलाई घरनिकाला गरेपछि दोस्रो बिहे गरेका थिए । जयरामले हनुमाननगर कंकालिनी नगरपालिका३ पोर्ताहाकी रुबनकुमारीसँग भारदहस्थित कंकालिनी भगवती मन्दिरमा ०७२ फागुन १२ गते दोस्रो विवाह गरेका थिए । फैसला कार्यान्वयनका लागि अभियुक्तहरुलाई पत्राचार गरिने अदालतले जनाएको छ । सामाजिक परम्पराअनुसार २०६८ फागुन २९ गते विवाहित पीडितका पाँच र तीन वर्षका दुई छोरा छन् । पीडितले नावालक छोराहरुको हकमा संरक्षक भइ आफ्नो हकमा समेत ०७३ जेठ ६ गते माग गरेको मानाचामल खर्चवापत अभियुक्तबाट मासिक तीन हजार भराइपाउने फैसला समेत सोमबार भएको अदालतले जनाएको छ ।"
राष्ट्रिय क्यान्सर नीति बनाउन जोड,"भक्तपुर : क्यान्सर रोगका विशेषज्ञ चिकित्सकले समग्र क्यान्सर उपचारबारे राष्ट्रिय नीति नै निर्माण गर्न सरकारसँग माग गरेका छन्। क्यान्सर रोग धेरै महंगो र उपचारमा धेरै जटिलता भएकाले त्यसलाई सहज र सजिलो बनाउन सरकारले क्यान्सर नीति नै बनाउनुपर्नेमा उनीहरुले जोड दिएका हुन्। विश्व क्यान्सर दिवसको अवसरमा सोमबार भक्तपुर क्यान्सर अस्पतालमा आयोजित कार्यक्रममा उनीहरुले नेपालको आवश्यकताअनुसार अस्पताल, चिकित्सक, प्रविधि एवं उपकरणको समुचित व्यवस्था हुने गरी नीति तर्जुमा गर्नुपर्नेमा जोड दिएका हुन्। सोही नीतिमा टेकेर क्यान्सर उपचार निःशुल्क गर्न सकिने र यसले क्यान्सर उपचारमा विदेसिरहेको अर्बौं रकम पनि जोगिने दलिल उनीहरुले पेस गरे। राष्ट्रिय क्यान्सर नीति बनेपछि सबै नेपालीको क्यान्सर उपचारमा पहुँच सुनिश्चित हुन्छ, भक्तपुर क्यान्सर अस्पतालका मेडिकल निर्देशक प्रोडा ऋषिकेशनारायण श्रेष्ठले भने, क्यान्सर उपचार निःशुल्क पनि गर्न सकिन्छ र क्यान्सर उपचारका जटिलताहरुलाई पनि चिर्न सकिन्छ। उनले सुरुमै क्यान्सर पहिचान गर्न सकिए उपचारको लागि धेरै लगानी गर्न नपर्नेसमेत सुनाए। त्यस्तै अर्का क्यान्सर रोग विशेषज्ञ डा उत्सवमान श्रेष्ठले क्यान्सर लागेपछि उपचारमा लगानी गर्नुभन्दा जनचेतना फैलाउनमा बढी ध्यान दिने गरी क्यान्सर नीति बन्नुपर्ने बताए। नेपालमा उपचारले पनि निको नहुने स्थितिमा पुगेपछि मात्रै बिरामीहरु अस्पताल पुग्ने गरेको उनको भनाइ थियो। ७० प्रतिशतभन्दा बढी बिरामीहरु उपचारबाट निको नहुने स्थितिमा अस्पताल आउँछन्, डा श्रेष्ठले भने, जबकि सुरुको अवस्थामा आए सामान्य उपचारबाटै क्यान्सर निको पार्न सकिन्छ। त्यसैले जनचेतना बढाउनेमा जोड दिने गरी क्यान्सर नीति बन्नुपर्छ। त्यस्तै अर्का क्यान्सर रोग विशेषज्ञ डा उज्ज्वल चालिसेले क्यान्सर रोगको उपचारमा धेरै जटिलता हुने भएका कारण जुनसुकै अस्पतालले पनि क्यान्सर उपचार गर्ने प्रवृत्तिलाई निरुत्साहित गर्ने गरी नीति आउनुपर्ने बताए। क्यान्सर रोग उपचारमा धेरै जटिलता छन्। त्यसैले यसको उपचार महंगो छ, उनले भने, त्यसैले पैसाकै लागि जनरल अस्पतालले पनि क्यान्सर उपचार गर्न खोज्छ। जबकि विशेषज्ञ अस्पतालमा बाहेक अन्यत्र क्यान्सर उपचारमा जानु क्यान्सरमा थप जटिलता ल्याउनु हो। राष्ट्रिय क्यान्सर नीति आए बिरामीहरु पनि सीधै विशेषज्ञ अस्पताल पुग्ने उनको भनाइ थियो। क्यान्सरले हरेक वर्ष १९ हजार मर्छन् ढिलो गरी उपचारमा आउने गरेकी कारण बर्सेनी १९ हजार नेपालीले क्यान्सरकै कारण मृत्युवरण गर्छन्। यो संख्या रोगको कारण नेपाली मर्ने दोस्रो हो। पहिलो सबैभन्दा बढी नेपाली मुटुरोगका कारण मर्ने गर्छन्। नेपालमा ४० हजारको हाराहारीमा क्यान्सर बिरामीहरु छन्, भक्तपुर क्यान्सर अस्पतालका मेडिकल निर्देशक प्रोडा श्रेष्ठ भन्छन्, जसमध्ये वर्सेनि १९ हजारले ज्यान गुमाउँछन्। मर्ने संख्याकै हाराहारी नयाँ क्यार बिरामी थपिन्छन् पनि। उनका अनुसार विश्वमा एक करोड ८० लाखको संख्यामा क्यान्सर बिरामी छन्। जसमध्ये हरेक ९९ लाख जनाले क्यान्सरकै कारण ज्यान गुमाउँछन्। विश्वमा सबैभन्दा बढी फोक्सोका क्यान्सर बिरामी रहेको उनले जानकारी दिए। नेपालमा पनि फोक्सोको क्यान्सर पहिलो स्थानमा रहेको उनको भनाइ थियो। समग्रमा विश्वभरजस्तै नेपालमा पनि फोक्सोको क्यान्सर पहिलो स्थानमा छ, उनले भने, महिलातर्फ भने नेपालमा पाठेघरको मुखको क्यान्सर पहिलो स्थानमा छ। विश्वमा भने स्तन क्यान्सर पहिलो स्थानमा छ। सन् २०१८ मा भक्तपुर क्यान्सर अस्पतालमा ७७ हजार आठ सय ३५ जना बिरामीहरु अस्पतालको बहिरंग विभागमा पुगेका थिए। जसमध्ये तीन हजार चार सय १२ जनामा क्यान्सर पुष्टि भएको मेडिकल निर्देशक प्रोडा श्रेष्ठले जानकारी दिए। मोटर र्यालीमा भक्तपुर क्यान्सर अस्पताल पहिलो यसैबीच विश्व क्यान्सर दिवसको अवसरमा काठमाडौंपोखरा द अमेजिङ मोटर र्यालीमा भक्तपुर क्यान्सर अस्पतालका चिकित्सकद्वय डा उत्सवमान श्रेष्ठ र डा उज्ज्वल चालिसेको जोडी पहिलो भएको छ। ज्योति लाइफ, केजीएच समूह र नेपाल अर्बुदरोग निवारण संस्थाको आयोजनामा भएको र्यालीमा सहभागी ३५ वटा गाडीलाई पछि पार्दै उनीहरुको बा १४ च ३१४६ नम्बरको गाडी पहिलो भएको हो। पहिलो भएको गाडीले शिल्ड, प्रमाणपत्रसँगै टर्किस एअरको तर्फबाट काठमाडौंटर्कीकाठमाडौंका दुईतर्फी हवाई टिकट जितेको छ। भक्तपुर क्यान्सर अस्पतालमा सोमबार आयोजित कार्यक्रममा नेपाल अर्बुदरोग निवारण संस्थाका अध्यक्ष लोकेन्द्रकुमार श्रेष्ठले उक्त शिल्ड र पुरस्कार विजेता डा श्रेष्ठ र चालिसेलाई वितरण गरेका हुन्।"
सात दिनदेखि वेपत्ता व्यक्ति मृत भेटिए,ताप्लेजुङ : फुङलिङ नगरपालिका३ का सन्तवीर कामी मृत भेटिएका छन्। सात दिनदेखि वेपत्ता ५३ वर्षीय कामीको शव नगरपालिकाकै अमले डाँडास्थित तमोर नदीमा भेटिएको हो। नदीको ढुंगामा अल्झिएको अवस्थामो उनको शव भेटिएको हो। मानसिक अवस्था ठिक नभएका कामी माघ १५ गते घरबाटै हिँडे लगत्तै बेपत्ता भएका थिए। उनको शव पोस्टमार्टमपछि आफन्तलाई जिम्मा लगाइएको ताप्लेजुङका प्रहरी प्रमुख सञ्जयसिंह थापाले जानकारी दिए।
झोले एनजीओलाई करोड,"काठमाडौं : समाज कल्याण परिषद्का पदाधिकारीले मापदण्ड मिचेर ३२ झोले एनजीओलाई एक करोड वितरण गरेका छन्। रकम बाँड्न पदाधिकारीले अनुदान कार्यविधि नै संशोधन गरेका छन्। प्रस्ताव आह्वान नै नगरी अपारदर्शी ढंगबाट ५० लाख निकासा भयो। दोस्रो किस्ता लिन ती एनजीओ सञ्चालकहरू अहिले परिषद् धाइरहेका छन् स्रोतले जानकारी दियो। गत पुस २७ मा पदाधिकारी बैठकले एनजीओलाई टेबल मनिटरिङ गरी रकम दिने निर्णय गर्यो। परिषद् कोषाध्यक्ष वीरबहादुर ठगुन्नाले कार्यसञ्चालन समितिबाट निर्णय गराएर अनुदान रकम वितरण गराएका हुन्। परिषद् कार्यसञ्चालन समितिमा महिला बालबालिका तथा ज्येष्ठ नागरिकमन्त्री, उपाध्यक्ष कोषाध्यक्ष र सदस्यसचिव रहने व्यवस्था छ। तर, यो निर्णय प्रक्रियामा सदस्यसचिव संलग्न छैनन्। मन्त्रीलाई कोषाध्यक्षले दबाब दिएर निर्णय गराएको स्रोतको दाबी छ। अनियमित रूपमा अनुदान वितरण भएको उजुरी परेपछि अख्तियारले कागजात झिकाएर छानबिन थालेको छ। दोस्रो किस्ता दिन कोषाध्यक्षले कर्मचारीलाई दबाब दिइरहेका छन्। हामीले दबाबमा काम गर्नु परिरहेको छ। मन्त्रीले पनि रकम दिन दबाब दिनु भएको छ, स्रोतले भन्यो। सदस्यसचिवबाट कार्यसञ्चालन समिति (कास) मा प्रस्ताव पेस गरी निर्णय गर्नुपर्नेमा सीधै निर्णय गरियो। यो दूरदराजका राम्रा संस्थाले पाउन्। पाएको रकम सदुपयोग होस् भन्ने हो। तर प्रक्रिया छलेर आफ्ना कार्यकर्ताका संस्थालाई कनिका छरेझैं छरियो, परिषद्का एक उच्च अधिकारीले भने। परिषद्ले देशभरका ४९ हजार एनजीओलाई संरक्षणनेतृत्व दिँदै आएको छ। अनुदानका लागि संघसंस्थाहरूको केही सूची बोर्डले तयार पारेको थियो, तर पदाधिकारीले त्यसलाई काटेर कार्यकर्ताको एनजीओ मात्रै छाने, ती अधिकारीले भने। समाज कल्याणमा टेवा पुर्याउन क्रियाशील सामाजिक संघसंस्थाले सञ्चालन गरेका संस्थागत विकास एवं समाजका अशक्त, असहाय, सीमान्तकृत, धार्मिक अल्पसंख्यक र कमजोर वर्गलाई मानवीय तथा आर्थिक सहयोग गर्ने उद्देश्यले परिषद्ले संघसंस्था अनुदानसम्बन्धी कार्यविधि २०७१ बनाएको छ। मापदण्डअनुसार तीन लाखभन्दा बढी माग गर्ने संस्थाबाट आवेदन आउनु पर्छ। त्यसपछि अनुदान सहयोग छनोट उपसमिति गठन गर्नुपर्ने प्रावधान छ। उपसमितिमा कोषाध्यक्ष, कार्यसञ्चालन समितिका दुईजना सदस्य र अनुगमनमूल्यांकन विभागका एकसहित चार सदस्यीय उपसमिति गठन गर्नुपर्छ। प्रस्ताव पारदर्शी ढंगबाट लिनुपर्ने तथा सूचना लिन ३५ दिने म्याद जारी गर्नुपर्छ। तर यसपटक अनलाइनमा तीन दिन मात्रै सूचना राखेर यसलाई छलियो। उपसमितिले स्थलगत निरीक्षण गरी प्रतिवेदन दिएका आधारमा मात्र दोस्रो किस्ता उपलब्ध गराउने व्यवस्था छ। तर अनुगमन नै नगरी स्थानीय तहको सिफारिसका आधारमा सीधै पैसा दिने निर्णय भएको सदस्यसचिव राजेन्द्र पौड्यालले जानकारी दिए। रकम लैजानेमा काम नगरेका संस्था हुन् कि भन्ने आशंका छ। मापदण्ड छलेर वितरण भएको रहेछ भने रोकिन्छ, उनले अन्नपूर्णसँग भने, राजनीतिक नियुक्तिबाट आउने व्यक्तिलाई परिषद्को कार्यकारी अधिकार दिइएको छ। पदाधिकारी संस्थाको हितसंरक्षण भन्दा अन्य लाभतर्फ लाग्ने प्रवृत्तिमा बढोत्तरी भएको छ। यसअघिका कोषाध्यक्ष मनरुप शाहीले मापदण्ड छलेर २५ लाख अनुदान आफ्नै संस्थालाई बाँडेका थिए। अख्तियारको छानबिनपछि उनी निलम्बनमा परे। राजनीतिक दलको कृपाबाट परिषद् छिरेका पदाधिकारीले स्रोत सदुपयोग गर्ने भन्दा आफू र आफ्ना निकट व्यक्तिले लाभ लिन मात्रै लागेपछि परिषद्को छवि धमिलिँदै गएको कर्मचारीको गुनासो छ। रकम पाउने संस्था सम्वृद्धि मञ्च कालिकोट :३ लाख बहुउद्देश्यीय अनुसन्धान केन्द्र नेपाल :२ लाख ५० हजार राष्ट्रिय शारीरिक अपांग संघ, ललितपुर :२ लाख ५० हजार एकीकरण नेपाल गोरखा :२ लाख ५० हजार किताबी चरो काठमाडौं :३ लाख एपी थेरापी काठमाडौं :३ लाख भिजन नेपाल सिन्धुली :२ लाख ५० हजार दुर्गा दशरथ स्मृति प्रतिष्ठान म्याग्दी :२ लाख ५० हजार हिल नेपाल काठमाडौं :३ लाख महिला मानव जागरण झापा :३ लाख गतिशील जनचेतना अभियान गुल्मी :३ लाख असल शासन क्लब, दार्चुला :३ लाख म्यादी मगर समाज काठमाडौं :४ लाख ५० हजार नव प्रतिभा समूह कैलाली :३ लाख ५० हजार सोलुखुम्बु फाउन्डेसन सोलुखुम्बु :३ लाख महिला सशक्तिकरण समाज कञ्चनपुर :३ लाख ५० हजार परिवर्तन समाज नेपाल डोटी :४ लाख महिला उत्थान समाज कैलाली :३ लाख ५० हजार महिला मुक्ति मञ्च डलेलधुरा :३ लाख पुकार अपांग अशक्त समाज झापा :२ लाख ५० हजार जनहित कल्याण मञ्च महोत्तरी :२ लाख ५० हजार शक्ति समाज काठमाडौं :२ लाख २५ हजार मानव अधिकार विकास समाज, सिरहा :४ लाख दलित सेवा संघ सिन्धुली :३ लाख क्यान्सर समाज नेपाल, काठमाडौं :३ लाख जनसेवा उत्थान मञ्च धनुषा :२ लाख ५० हजार जीतबहादुर साहित्य प्रतिष्ठान, काठमाडौं :३ लाख ५० हजार नारी उत्थान केन्द्र कञ्चनपुर :५ लाख समृद्ध कर्णाली अभियान हुम्ला :३ लाख बन्धु मिलन युवा समाज बझाङ :३ लाख महिला सशक्तिकरण केन्द्र गोर्खा :३ लाख समृद्ध नेपाल काठमाडौं :२ लाख"
हिउँमै पढाइ सुरु,"बेंसीसहर : खुट्टा गाडिने बाक्लो हिउँ। चिसो उत्तिकै। साताअघि परेको हिउँ बिलाएको छैन मनाङमा। तर, चिसोले बिदा भएको सदरमुकाम चामेको एक विद्यालयले भने हिउँमै पढाइ सुरु गरेको छ। चामेस्थित लोकप्रिय माविले आइतबारदेखि पढाइ सुरु गरेको हो। प्रधानाध्यापक सुरेश थापाका अनुसार २ सय ६१ मध्ये सय विद्यार्थी पढ्न आएका छन्। बाँकी विद्यार्थी आउने क्रममा रहेको उनले बताए। उनले भने, विद्यालयको हिउँ शिक्षक, विद्यार्थी र सेना मिलेर सफा गर्दै पढाइ सुरु गरेका छौं। वरपर सबैतिर हिउँ भएकाले चिसो हावा चल्दा पठनपाठनमा समस्या भएको उनले बताए। पुस १ गतेदेखि बन्द भएको उक्त विद्यालय माघ १६ गतेबाट सञ्चालन गर्ने भनिएको थियो। तर, हिमपात नरोकिएपछि ४ दिनपछि सुरु गरिएको थापाले बताए। आइतबार एकदुई पिरियड पढाइयो, सोमबारदेखि सबै पिरियड पढाउँछौँ, थापाले भने, सबै शिक्षक आइसक्नुभएको छ, विद्यार्थीलाई पनि विद्यालय आउन खबर गरिरहेका छौं। सदरमुकामको लोकप्रियबाहेक अन्य विद्यालय भने सञ्चालन हुन सकेका छैनन्। हिउँ नहटेकाले माथिल्लो मनाङमा पर्ने मनाङ ङिस्याङ गाउँपालिकाका सबै विद्यालय बन्द छन्। नार्पाभूमिको नार र फूका विद्यालय पनि बन्द छन्। तल्लो मनाङमा पर्ने नासों गाउँपालिकाका विद्यालय पनि बन्द रहेको शिक्षकले बताएका छन्। मनाङ ङिस्याङ गाउँपालिकाको हुम्डे आधारभूत विद्यालयका प्रधानाध्यापक रुद्रनाथ पौडेलले फागुन १६ बाट मात्र विद्यालय खुल्ने बताए। सो विद्यालय मंसिर २५ गतेदेखि बन्द भएको थियो। नासों गाउँपालिका५ थोंचेस्थित प्रकाश ज्योति माविका प्रधानाध्यापक पदमराज पन्थीका अनुसार तल्लो क्षेत्रका विद्यालय पनि सञ्चालन भएका छैनन्। पुस ३ गतेबाट यहाँका विद्यालय बन्द भएका थिए। फागुन १ गतेबाट विद्यालय सञ्चालनमा आउने उनले बताए। शिक्षा विकास तथा समन्वय इकाइ मनाङका प्रमुख खुलानाथ गौतमका अनुसार शिक्षा नियमावलीले ४५ दिन बिदा पाउने प्रावधान छ। स्थानीय बिदा पाँच दिन पाउँछन्। तर, माथिल्लो क्षेत्रमा तीन महिना र तल्लो क्षेत्रमा साढे दुई महिना विद्यालय बन्द हुने गरेको छ। मनाङमा २६ वटा सामुदायिक विद्यालय छन्। यसमा कक्षा १२ सम्म पढाइ हुने २ वटा मावि र कक्षा १० सम्म पढाइ हुने २ वटा मावि छन्। बाँकी आधारभूत विद्यालय छन्।"
सार्वजनिक यतायातमा अत्यासलाग्दो यात्रा,"साँझ ५ :३० बजे। रत्नपार्कस्थित शान्तिवाटिकाअघि करिब १५ सय मानिस जम्मा भएका थिए। झट्ट हेर्दा कुनै सभा समारोहका लागि जम्मा भए जस्ता देखिन्थे। उनीहरुको आँखा बागबजारतर्फको आकाशेपुलमूनि सोझिएको थियो। जब पुलमूनि गाडी देखिन्थ्यो मानिसहरु आत्तिँदै पोकापुन्तरा बोकेर ढोकामा झम्टिन्थे। त्यही भिडमा बैसाखी टेकेर उभिरहेका थिए एक अपांग। उनको साथमा थियो ठूलो झोला। उनी माइक्रोको ढोकातर्फ जान कोसिस गरिरहेका थिए। तर, भिडले धकेलेर उनलाई किनारामा पुर्याइदिन्थ्यो। उनी फेरि अगाडि बढ्थे। भिडले फेरि धकेलेर किनारामा पुर्याइदिन्थ्यो। भिड कम हुँदै गएपछि बल्ल उनको पालो आयो। तर पनि माइक्रोमा खुट्टासम्म राख्ने ठाउँ थिएन। उनी अकमक्क भएर ढोकामा उभिइरहे। खै अपांगको सिट ? एक महिला ठूलो स्वरले कराउँदै आइपुगिन्। हिँड्न लागेको गाडि रोकियो। सहचालक अकमक्क परे। अपांगलाई नियालेर हेरे। अपांग सिटमा बसिरहेका थिए एक अधवैसे पुरुष। ढोकाको गलफत्ती उनले नसुनेझैँ गरिरहे। ति महिला फेरि कराउन थालिन्, खै अपांग सिट ? उहाँलाई छाडिदिनु पर्यो एउटा सिट। कसैले सिट छाडेनन्। अपांगसिटबाट ती अधवैसे उठ्दै उठेनन्। निकै बेरपछि महिला सिटबाट एकजना अनकनाउँदै उठिन्। त्यहीं बसे अपांग। सहचालकले ढोका लगाए। बा १ ज १२९५ को माइक्रो जमलतर्फ हुँइकियो। माकलबारीदेखि रत्नपार्कतिर गरेको निलो माइक्रोका चालक धनिराम चौधरी निरास थिए। गौरीघाटसम्म उनको माइक्रोमा भरिभराउ थियो। केही यात्रु ढोकामै झुण्डिएका थिए। मित्रपार्क चोकमा पुग्दा माइक्रो रित्तो भयो। धनीरामले आफ्नो माइक्रोमा चढेका यात्रीहरु नियाले। कुनै यात्री नदेखेपछि गौशालातर्फ दौडाए। निरास हुँदै उनले भने, मित्रपार्कको उकालोमा माइक्रोले तान्दैन। चोकमा गएर बस्नु, त्यहाँ पुग्दा कोही हुँदैन। भाडै नदिइ सबै भाग्छन्। १८ वर्षदेखि माइक्रो चलाउँदै आएका सुनसरीका धनीराम निकै दु :खी थिए। उनी भन्दै थिए, गाडी चढेपछि भाडा दिनुपर्छ भन्ने थाहा हुँदैन ? आइतबार बेलुकी ६ बजे। पुरानो बसपार्कबाट ठिमीका लागि माइक्रो छुटयो। बा२ ख २५७७ को सवारी यात्रुले भरिएको थियो। तर सहचालक अझै मान्छे बोलाईरहेकै थिए। अलि पछि सर्नुस् भनेको सुन्नुभएन ? ढोकै छेउ उभिएका एक यात्रुलाई खलासीले सात्तो लिए। रिसाउँदै यात्रुले भने, ठाउँ हुनुपरेन सर्न ? एकोहोरो कराएर मात्रै हुन्छ ? बल्लबल्ल गाडीको ढोका लाग्यो। गाडी सिंहदरबार अगाडि पुग्यो। सहचालकले फेरि पछि सर्नु भन्दै कराए। उनले रुखो स्वरमा भने, नसर्ने भए ओर्लिनुस्। एक यात्रुले भिडबाट कराए, अघि किन चढाइस् ? बिच बाटोमा आराल्ने ? मुख सम्हालेर बोल्। पुरानो वसपार्कको दक्षिणकाली जाने रुट नं २२ मा पुरानो बस अघि उभिएकी थिइन्, बौद्धकी सरला न्यौपाने। चार वर्षे छोरासँगै उभिरहेकी उनी बस चढ्न नसकेर छेउ लागेकी थिइन्। उनले दिक्क मान्दै भनिन्, यो दक्षिणकालीको बस कहिले नसुध्रिने भयो। जहिल्यै खाँदाखाँद हुन्छ। कहिलेकाहीँ त तीन लाइन उभ्याएर लैजान्छन्। सहचालकहरू पनि असाध्यै रिसाहा हुन्छन्। फर्पिङ घर भएका अर्का एक यात्रुले भने, म सानो छँदा पनि बसको हालत यस्तै थियो, बूढो हुन लागिसकेँ, अहिले पनि त्यस्तै छ। २० किलोमिटर पनि दुई सय किलोमिटरजस्तो लाग्छ। उनका अनुसार अफिस टाइममा फर्पिङबाट आउने बसमा यति भीड हुन्छ कि यात्रुलाई इँटा भट्टामा बसेको जस्तो हुन्छ। इँटा चाङ लगाएजस्तो मान्छे चाङ लगाउँछन्, उनले भने, सानो बसमा सय जना यात्रु हालेर कुदाउँछन्। यस्तै यात्रुले भरिएको बस केही महिनाअघि फर्पिङ नजिकै दुर्घटना भएको उनको आँखामा ताजै छ। गम्भीर हुँदै सुनाए, चार जनाको मृत्यु भएको थियो। उपत्यकाको सार्वजनिक यातायातमा देखिएका चार प्रतिनिधि घटना हुन् यी। सार्वजनिक सवारी साधनमा हुनुपर्ने सुविधाबारे सरकारले मापदण्ड तोकेको छ। तर, अधिकांश सवारी साधन मापदण्ड अनुसार छैनन्। सडकको धुलो, धुँलो र जाम मात्रैले यात्रा टुंगिँदैन। गाडीभित्र टाउको ठोकाएर, निउरिएर, ढाड बांगो पारेर, ढोकामा झुण्डिएर, चालकसहचालकको दुव्र्यहार सहेर हरेक दिन यात्रा गर्न बाध्य छन् यात्रु। अन्नपूर्णकर्मीले राजधानीका विभिन्न गन्तव्यमा गुड्ने सार्वजनिक यातायातमा गरेको निगरानी यस्ता छन् : रत्नपार्कदेखि जोरपाटीसम्म आइतबार १२ बजे। थली जाने माइक्रो भरिएको थियो। तर अझै यात्रु बोलाइरहेका थिए सहचालक। केही यात्रु ढाड कुप्रो बनाएर माइक्रोभित्र पसे। आठ दशजना यात्रु आधा शरीर झुकाउँदै उभिएपछि बल्ल गाडी गुड्यो। माइक्रो धुलो उडाउँदै चावहिल पुग्यो। माइक्रोमा खुट्टा टेक्ने ठाउँ थिएन, तर सहचालक यात्रु बोलाइरहेकै थिए। यात्रु थपिँदै जाँदा ढोका बन्द गर्न समेत गाह्रो भइसकेको थियो। उभिनेहरु सकसमा उभिएका थिए। सिटमा बस्नेहरु पनि सकसमै थिए। सिट बिगारेर साँघुरो बनाइएको थियो। दुईजना अट्ने सिटमा तीन जना राखिएको थियो। भित्र उकुसमुकुस हुन्थ्यो, ढोका खोल्दा धुलो जम्मै भित्र पस्थ्यो। चावहिल नाघेपछि पछिल्लो सिटमा एउटी बालिका रुन थालिन्। तोते बोलिमा उनले भनिन्, मम्मी गाह्रो भयो। उनकी आमा कहिले छोरीको टाउको समाउँथिइन्, कहिले आँखा चिम्म गरेर बस भन्थिन्। बीचबिचमा झ्याप्प ब्रेक लगाउँथे चालक। त्यसबेला उभिएका यात्रु हुत्तिएर एक अर्कामा ठोकिन्थे। भिडमा उभिरहेकी एक महिला यात्रुले भनिन्, कसरी चलाको हो गाडी ? मान्छेको ढाड भाँचिदैन कि क्या हो ? रत्नपार्कदेखि जोरपाटी ८ किलोमिटरको दुरीमा छ। सरासर जाँदा आधाघन्टामा पुग्नुपर्ने हो। तर, माइक्रोले डेढ घन्टा लगायो। जोरपाटीमा एकहुल यात्रु कोचेर थलीतर्फ हुँइकियो माइक्रो। रत्नपार्कदेखि बुढानिलकण्ठसम्म दिउँसो ३ :४० बजे। शान्तिवाटिकामा खचाखच भरिएको बस आइपुग्यो। बस रोक्दा नरोक्दै यात्रुहरु ढोकामा झुमिए। सहचालक भन्दै थिए, ओर्लनदिनुस् न हो पहिला। वसभित्र यात्रुहरु दुईतर्फ लाइन लागेका थिए। उभिने ठाउँ थिएन। सहचालक भन्दै थिए, पछाडी जानुस् न पछाडि। एक व्यक्तिले हाँस्दै भने, यो भन्दा पछाडि गयो भने त बसबाटै बाहिर पुगिन्छ। जमलमा पुग्दा सहचालक कराउँदै झ्याल झ्यालमा आइपुगे। उनी रुखो स्वरमा भन्दै थिए, ओ दाई, बीचमा खाली छ। सर्नुस् त। मान्छे थप्ने क्रम जारी थियो। बिचबिचमा चढ्ने बुढाबुढी तथा महिलाहरु सकिनसकी झुन्डिएका थिए। चढाउनेका लागि गाडी रोके पनि ओर्लिनेका लागि धेरै बेर रोकिएन। ट्राफिकले डर देखाउँदै दौडाउँथे। कुनै चोकमा झर्को लाग्ने गरी रोकिरहन्थे। आधा घन्टामा पुग्नुपर्ने ९ किलोमिटरको दुरीमा करिब १ घन्टामा बल्लबल्ल पुग्यो। बानियाँटारबाट गोंगुबसम्म बिहान साढे ११ बजे बानियाँटार पुलमा आधा घण्टा पर्खदासमेत कुनै गाडि रोकिएन। सबै गाडी भरिभराउ थिए। कुनै ढोकै लाउन नमिल्नेगरि आउँथे। एक महिला आधा घण्टादेखि गाडी कुरिरहेकी थिइन्। उनले भनिन्, देख्दादेख्दै १० वटा गाडि गइसक्यो। सबै प्याक। कुनैले रोकेन। गाडी नरोकेपछि उनी गोंगबुतर्फ हिँड्दै भनिन्, गाडिको भर पर्याे भने दिन जान्छ। करिब पौने घन्टापछि एउटा माइक्रो रोकियो। त्यसमा खुट्टा राख्ने ठाउँ थिएन। भित्र सर्नुस्, भित्र, सहचालक कराउँदै थिए। ए भाइ चढ्नेवालालाई मात्र हैन, चढिसकेकाहरुलाई पनि माया गर। हामी त गुन्द्रुक भइसक्यौँ, एक पुरुषले भित्रबाट भने। सहचालकले सुनेनन्। थप दुईजना यात्रुलाई गाडीमा चढाएर ढोका ढ्यापढ्याप पारे। गाडी गुडेको केही समय नबित्दै भित्रबाट एक महिला कराउन थालिन्, भाइ, हामीलाई यहीँ ओरालिदेउ। गोंगबुसम्म यही गाडिमा गयो भने त मरिन्छ। बरु हिँडेरै जान्छौँ। सहचालकले मानेनन्। उनले भने, जहाँ पायो त्यहीँ गाडि रोक्दा चिट काट्छ। माइक्रो रोकिएन। तर भित्रबाट महिलाले गाडी रोक्नु भनिरहिन्। एक घुम्ती कटेपछि बल्ल गाडी रोकियो। गाडिबाट ओर्लिदै महिलाले भनिन्, यही गाडीमा गइयो भने गोंगबु नपुग्दै बेहोस भइन्छ। ती महिलालाई ओरालेर माइक्रो गोंगबुतर्फ हुँइकियो। गोंगबुदेखि कलंकीसम्म दिउँसोको १२ :४५ बजे। गोेंगवुचोकमा रिङ रोड चल्ने गाडिको बाक्लो चाप थियो। सार्वजानिक यातायातका सहचालकहरु ठुल्ठुलो स्वरमा यात्रु बोलाउँदै थिए। दाई जाने हो ? एक महिला सहचालकले निलो बसको ढोकाबाट कराइन्। निलो बस कलंकीतर्फ हुँइकियो। बसभित्र गुट्खाको खोल जताततै थियो। झ्यालमा मैलो पर्दा झुन्डिरहेको थियो। सिट मैलो र च्यातिएको थियो। सिटमा बस्दा कपडामा धुलो टाँसिन्थ्यो। कुनै झ्यालमा सिसा थिएन। चालकले ब्रेक लगाउँदा एकमुस्लो धुलो गाडि भित्र पस्थ्यो। सिटमा बस्दा पनि रुमाल वा मास्क लगाउनु पथ्र्यो। प्राय : यात्रुले मास्क लगाएका थिए। गाडीका नटबल्टु कमजोर र खुस्कीएका थिए। निरन्तर घन्द्रयाङघुन्द्रुङ आवाज आइरहन्थ्यो। एकान्तकुनादेखि कोटेश्वरसम्म दिउँसो १२ बजे। एकान्तकुना चोकमा आइपुग्यो महानगर यातायात। गाडीमा यात्रुहरु आधा जति थिए। ट्राकसुट लगाएकी सहचालक ढोकामा उभिएर यात्रु बोलाइरहेकी थिइन्। गाडी अगाडि बढेन। ढोका छेउको सिटमा बसिरहेका यात्रु आत्तिँदै थिए। उनी भन्दै थिए, जाउँ न बहिनी जाउँ। पल्लो चोकमा पाइन्छ मान्छे। तर गाडी गुडेन। सहचालक सडकमा निस्किएर कराइनै रहिन्। ती यात्रु फेरि आत्तिँदै कराउन थाले। बाटो ठूलो बन्यो। अझ छिटो होला भनेको। गाडी रोक्या रोक्यै गर्छ। यात्रु आत्तिँदै चालकलाई बोलाउन थाले। त्यतिबेला चालक झ्यालबाट टाउको निकालेर बल्खुतिर हेरिरहेका थिए। निकै बेरपछि गाडी गुड्यो। आत्तिएका यात्रु शान्त देखिए। सहचालकको एकहातमा मोबाइल र अर्को हातमा पैसा थियो। गाडी गुड्न थाल्यो। सहचालक खुसी थिइन्। छानी छानी गीत लगाउँथिइन्। सातदोबाटोको ट्राफिक जाममा गाडी रोकियो। आत्तिएका यात्रु ओर्लिए। करिब १० मिनेट ट्राफिक जाम खुल्यो। जाम खुलेपछि पार्किङमा फेरि गाडी रोकियो। गाडी फेरि ग्वार्को ट्राफिक जाममा करिब १० मिनेट रोकियो। जाम छिचोलेर फेरि यात्रुको पर्खाइमा बस्न थाल्यो। यात्रुहरु घडी हेर्दै आत्तिन्थे। सहचालक सडकमा ओर्लिएर यात्रु बोलाइरहिन्। चालक उसै गरी झ्यालबाट टाउको निकालेर पश्चिमतिर नियालीरहेका थिए। साढे ५ किलोमिटरको दुरी १३ मिनेटमा छिचोल्नु पर्ने थियो। तर महानगर यातायातले ५३ मिनेटमा कोटेश्वर ल्याइपुर्यायो। कोटेश्वर चोकमा गाडी रोकेर सहचालक उसैगरी यात्रु बोलाइरहेकी थिइन्। चालक उसैगरी झ्यालबाट मुन्टो निकालेर पश्चिमतिर हेरिरहेका थिए। सार्वजनिक बसको बडी कस्तो हुनुपर्छ ? १) यात्रुहरु आवतजावत गर्न सहज हुने सामान्य खालको ढोका हुनुुपर्छ। २) गाडीमा दुईवटा ढोका हुनुपर्छ। ३) स्लाइडिङ ढोका, ईमर्जेन्सी ढोका र ईमर्जेन्सी झ्याल राखिनुपर्छ। ४) दुईतर्फी सिटको बिचमा आवतजावत गर्न सकिने बाटो हुनुपर्छ। ५) बस्ने सुविधायुक्त सिटको व्यवस्था हुनुपर्छ। ६) एक्जीट ल्याम्प हुनुपर्छ। ७) यात्रु बस्ने ठाउँमा बत्तिको सुबिधा हुनुपर्छ। ८) माइक्रोबसको सिटिङ्ग क्यापासिटी चालकसहित १४ जना हुनुपर्छ। मिनीबसको सिटिङ्ग क्यापासिटी चालकसहित १५ देखि २५ जनासम्म हुनुपर्छ। स्रोत : यातायात व्यवस्था विभाग, बस बडी बिल्डिङ मापदण्ड, २०७४ जीप, माइक्रो तथा मिनीबस सम्बन्धी यातायात व्यवस्थापन कार्यविधि निर्देशिका २०६० (संसोधित) अनुसुची, २१ १) सवारी दर्ता प्रमाणपत्रमा उल्लेख भएअनुसार चालक सहित सिट संख्या हुनुपर्ने। २) कम्पनीबाट जडित अवस्थामा सिटहरु हुनुपर्ने। ३) एक सिटको चौडाई कम्तीमा १७ इन्च हुनुपर्ने। ४) एक सिटको उचाई १६ देखि १९ इन्चसम्मको हुनुपर्ने। ५) पिठ्युँको अडेको उचाई कम्तीमा २२ इन्च (हेड रेष्ट बाहेक) हुनुपर्ने। ६) लेग प्लेस ११ इन्च हुनुपर्ने। ७) सवारीको भित्री भागको उचाई कम्पनीले निर्धारण गरेअनुसार माइक्रोबसको १३४५ मिमि र मिनीबस ६४ इन्च हुनुपर्ने। ८) झ्याल, ढोकाको सिसा लकको अवस्था दुरुष्त हुनुपर्ने। ९) अगाडिको टायर रिसोलिङ्ग नभएको हुनपर्ने। १०) ब्रेकको अवस्था ठिक हुनुपर्ने। ११) प्राथमिक उपचारको व्यवस्था हुनुपर्ने। १२) आगो निभाउने यन्त्र दुरुष्त हुनुपर्ने। १३) रङ्ग रोगन दुरुष्त हुनुपर्ने। १४) झ्यालमा पर्दाको व्यवस्था हुनुपर्ने। १५) यात्रुहरुको लागि मनोरञ्जनका लागि म्युजिक सिष्टम तथा पत्रपत्रिकाको व्यवस्था हुनपर्ने। स्रोत : यातायात व्यवस्था विभाग"
चउरमा पढ्दै विद्यार्थी,"कालिकोट : पलाँता गाउँपालिका२ मष्टा आधारभूत विद्यालयका बालबालिका कक्षाकोठा अभावमा चउरमा बसेर पढ्न बाध्य छन्। कक्षा ५ सम्म पढाइ हुने उक्त विद्यालयमा अध्ययनरत ७२ जना बालबालिका कक्षाकोठा अभावमा चउरमा अध्ययन गर्न बाध्य भएको प्रधानाध्यापक मनऋषि न्यौपानेले बताए। उनले भने, बाहिर हावाहुरी लाग्दा, पानी पर्दा एकै कक्षाकोठामा दुई कक्षाका विद्यार्थी राखेर शिक्षण गर्दै आएका छांै। मौसम सफा भएको दिन चउरमा राखेर पढाउँदै आएको उनले जानकारी दिए। ०५५ सालमा स्थापित मष्टा आधारभूत विद्यालयको चारकोठे एउटा मात्र भवन छ। जसमा एक कोठामा कार्यालय व्यवस्थापन गरिएको छ भने तीन कोठा पठनपाठनका लागि प्रयोग हुँदै आएका छन्। ०००दरबन्दी नै छैन । विद्यालय स्थापना भएको दुई दशक बित्दासमेत एउटा पनि दबरन्दी प्राप्त गरेको छैन। तीन जना शिक्षक कार्यरत विद्यालय स्थापना भएको २० वर्ष पुगिसक्यो। दुई जना राहत अनुदान कोटा र एउटा गाउँपालिकाको सहयोगमा अध्यापन भइरहेको छ। प्रधानाध्यापक न्यौपानेले भने, हामीले बाध्यताले बहुकक्षा शिक्षण प्रणाली अपनाएका हौं, सबै कक्षालाई ४५ मिनेटको समय दिन सकिरहेका छैनौं। प्रतिकक्षालाई २५ मिनेटका दरले छुट्याएर एक घण्टामा दुई कक्षाका विद्यार्थीलाई पढाइरहेका छौं। भौतिक संरचना अभावका कारण एकै कक्षाकोठाको दुईतिर दुई कक्षाका विद्यार्थी राखेर त्यसै कक्षाभित्र एक घण्टामा दुई पिरेड शिक्षण गर्नुपरेको उनले बताए। गाउँपालिकामा समस्या जानकारी गराए पनि विद्यालय भवन निर्माणमा बजेट विनियोजन भएन, उनले भने, पहिले एक जना निजी स्रोतका शिक्षकको तलब व्यवस्थापन गर्नै समस्या हुँदै आएको थियो, गाउँपालिकाले व्यवस्थापन गर्दा केही सहजचाहिँ भएको छ। निजी स्रोतलाई गाउँपालिकाको सहयोग पलाँता गाउँपालिकास्थित सबै विद्यालयमा निजी स्रोतमा शिक्षण गर्दै आएका ६७ जना शिक्षकको तलब गाउँपालिकाले व्यवस्थापन गरिदिएको छ। गाउँपालिकाका अनुसार कक्षा १ देखि ३ सम्मको विद्यालयका शिक्षकलाई प्रतिमहिना १० हजार, कक्षा ५ सम्मको विद्यालयका शिक्षकलाई १२ हजार, ८ सम्मको विद्यालयका शिक्षकलाई १५ हजार, १० सम्मका विद्यालयका शिक्षकलाई २० हजार र १२ सम्मको विद्यालयका प्रतिशिक्षकलाई २५ हजार रुपैयाँ बजेट विनियोजन गरेको छ। स्थानीय दुधेसिल्लो माविका प्रधानाध्यापक मानबहादुर रोकायाले भने, गाउँपालिकाले शिक्षा क्षेत्रको विकासका लागि चासो दिएन, निजी स्रोतका शिक्षकको तलब व्यवस्थापनबाहेक भौतिक पूर्वाधार र शैक्षिक गुणस्तर सुधारका क्षेत्रमा कुनै कार्यक्रम बनाउन सकेन। जिल्ला शिक्षा विकास तथा समन्वय इकाइ कालिकोटका अनुसार जिल्लामा दुई सय ९४ विद्यालयमध्ये ९९ विद्यालय दरबन्दीविहीन छन्।"
परिवारका ५ जनाको खुट्टा हिउँले खाएपछि बिचल्ली,"जाजरकोट : कमाइ गर्न भारत गएका नलगाड१ चिउरी गाउँका एकै परिवारका पाँच जनाले हिउँमा परी खुट्टा गुमाएका छन्। बिहानबेलुकाको छाक टार्न भारत पसेका परिवार सबैको खुट्टा हिउँले खाएपछि उनीहरू नेपालगन्जस्थित भेरी अस्पतालमा छटपटाइरहेका छन्। आर्थिक अभावले हिउँले गुमेका खुट्टाको उपचार गर्न उनीहरूलाई समस्या परिरहेको छ। कमाइ गर्न भारतको कार्गिल पुगेका उनीहरूले घर फर्कने क्रममा हिउँको बाटो हिँड्दा खुट्टा गुमाएका हुन्। नलगाड नगरपालिका१ चिउरीका ५५ वर्षीय शसे कामी, उनका छोरा राजीव विक र अविलाल विक, छोरी अमृता चनारा र ज्वाइँ यादवराज चनाराको हिउँले खाएर खुट्टा गुमेका छन्। हिउँमा परेर अन्तिम अवस्थामा पुगेका पाँचै जनालाई अन्य साथीले उद्धार गरी नेपाल पुर्याएको शसे कामीका अर्का छोरा नन्दराम विकले जानकारी दिए। उनीहरूको नेपालगन्जस्थित भेरी अस्पतालमा उपचार भइरहेको नन्दरामले बताए। उनले भने, हिउँले खाएपछि उपचार क्रममा बुवाको दुवै खुट्टा र दुवै हात काट्नुपर्ने भो, भाइ राजीवको दुवै खुट्टा, अविलालको दुवै खुट्टा, बैनी ज्वाइँ यादवराजको दुवै खुट्टा र बहिनी अमृताको खुट्टाको दुई वटा औंला काट्नुपर्यो। पाँचपाँच जनाको उपचार गर्नुपर्ने अवस्थाले अलिअलि कमाएको पनि सबै सकियो, अझै पनि सन्चो भएको छैन, अब कसरी यिनीहरूको थप उपचार गरौं। कमजोर आर्थिक अवस्थाका कारण र कालापहाडको कमाइमा निर्भर यस परिवारका पाँचै जनाले खुट्टा गुमाउनुपरेपछि झनै संकटमा परेका छन्। उनीहरूका गुमेका हातखुट्टा पूर्णरूपमा सन्चो नहुँदा समस्यामा परेका हुन्। एकै घरका पाँचै जनालाई यस्तो विपद् कसैलाई पनि आइनलागोस्, शसेले विलौना गरे, एक जनालाई भए पनि अरूले कमाएर त परिवार धान्थ्यौं, सबै अस्पतालको शड्ढयामा पुगेपछि अब हामीलाई कसले कमाएर दिन्छ ? । सबैको अवस्था बिग्रिएको भन्दै उनले सहयोगको याचना गरेका छन्।"
सुदूरपश्चिम महोत्सवमा मुख्यमन्त्रीलाई सातबुँदे माग पेश,"धनगढी : सुदूरपश्चिम महोत्सव सोमबारदेखि धनगढीमा सुरु भएको छ। १२ वर्षदेखि कैलाली उद्योग वाणिज्य संघले आयोजना गर्दै आएको महोत्सवको उद्घाटन सुदूरपश्चिम प्रदेशका मुख्यमन्त्री त्रिलोचन भट्टले गरे। उनले सुदूरपश्चिममा पर्यटकस्थलको स्तरोन्नति गर्न प्रदेश सरकार प्रतिबद्ध रहेको बताए। पर्यटनमा लगानी गर्ने व्यवसायीसँग सहकार्य गर्न प्रदेश सरकार तयार रहेको मुख्यमन्त्री भट्टले बताए। महोत्सवको १३ औँ संस्करणमा मुख्यमन्त्रीलाई ७ किलो मालाको सम्मान सहित सातबुँदे माग बुझाएको छ। स्थानीयले सुदूरपश्चिममा औद्यौगिक क्षेत्र स्थानपना, उद्योगमा १० वर्षसम्म कर छुट, धनगढी विमान स्थललाई क्षेत्रीय विमान स्थलको रुपमा स्तरोन्नती गरी वैकल्पिक अन्तराष्ट्रिय विमानस्थल बनाउन, प्रदर्शनी स्थल निर्माण, सेती अञ्चल अस्पताललाई सुविधा सम्पन्न प्रदेश अस्पताल बनाउन माग गरेका छन्। यस्तै गौरीफन्टा नाकाको स्तरोन्नती गरी सुदूरपश्चिमलाई चीनसँग जोड्ने नाका खुलाउन, पर्यटन विकासका लागि खप्तड, घोडाघोडी, शुक्लाफाँटा, चिसापानी क्षेत्रमा पूर्वाधार विकास गर्न माग पेश गरेका छन्। समृद्ध सुदूरपश्चिमका लागि समृद्धि' भन्ने मूलनाराका साथ सुरु भएको महोत्सवमा स्थानीय कला संस्कृति झल्कने गरी सजाइएको छ। महोत्सवमा दुई सय २५ वटा स्टल राखिएका छन्। एक सय ७० व्यापारिक हिसावले खोलिएका र बाँकीमा कृषि, होटल रेष्टुरेन्ट रहेको संघका अध्यक्ष पुष्पराज कुँवरले बताए। धनगढीस्थित संघीय प्रहरी इकाई कार्यालयको मैदानमा सुरु भएको महोत्सवमा स्थानीय तथा राष्ट्रिय कलाकारले प्रस्तुति दिने छन्। महोत्सव फागुन २ गतेसम्म सञ्चालन हुने छ।"
चिकित्सक बबिता शाहकी छोरीका अपहरणकारी पक्राउ,"काठमाडौं : राजधानीको थापाथलीस्थित प्रसूती गृहकी चिकित्सक बबिता शाहकी छोरीका अपहरणकारी पक्राउ परेका छन् । बालिका अपहरणपछि फरार रहेका मुख्य अभियुक्त धनुषाका मनिषकुमार गुप्ता पक्राउ परेका हुन् उनलाई सोमबार झापाको विर्तामोडबाट पक्राउ गरिएको महानगरीय प्रहरी परिसर काठमाडौंका एसपी अशोक सिंहले जानकारी दिए । विर्तामोडबाट पक्राउ परेको भनिए पनि अभियुक्त गुप्ता भारतको सीतामडीबाट पक्राउ परेको विषेश स्रोतले जनाएको छ । यही माघ ११ गते साहकी दुई वर्षीया छोरी सन्विज्ञाको अपहरण भएको थियो । अपहरणपछि प्रहरीले सोही दिन बालिकाको सकुशल उद्धार गरेको थियो । मनिषले बालिकाको अपहरण गरेपछि फिरौती मागेका थिए । बालिकाको परिवारले आईएमईमार्फत जनपुरमा फिरौती रकम पठाएको सो रकम मनिषकी पत्नी अर्चेनाकुमारी गुप्ताले भिकेकी थिइन् । अपहरणकारीले बालिकालाई काठमाडौंको तिलगंगामा छोडेर भागेका थिए । घटनापछि फरार रँदै आएको अभियुक्त गुप्ता पक्राउ परेका हुन् । अपहरणमा संलग्न भएको आरोपमा मनिषकी श्रीमती अर्चेनाकुमारी यसअघि नै पक्राउ परिसकेकी छिन् , हाल उनलाई काठमाडौं महानगरीय प्रहरी परिसरको हिरासतमा राखिएको छ । पक्राउ परेका मनिषलाई मंगलबार दिउँसो पत्रकार सम्मेलन गरी सार्वजनिक गरिने एसपी सिंहले जानकारी दिए ।"
वाग्मतीमा पानी बढाउन मुहानमा बाँध,"काठमाडौं : बाग्मती नदीमा पानीको वहाव बढाउन मुहानमै बाँध निर्माण गरी पानी सञ्चय गरिने भएको छ। वर्षेनी वाग्मतीमा पानीको वहाव घट्नु र प्रदूषण बढ्दै गएपछि आठ लाख ५० हजार घनमीटर पानी संकलन गर्ने लक्ष्यसहित धाप बाँध निर्माण थालिएको छ। वाग्मतीको मुहान क्षेत्र शिवपुरी नागार्जुन राष्ट्रिय निकुञ्ज क्षेत्र भित्र रहेको मूलखर्कमा १२ दशमलब ४ हेक्टर जमिनमा २४ मिटर अग्लो धाप बाँध लगाएर पानी सञ्चय गरिने वाग्मती सुधार आयोजनाका सिनियर डिभिजन इन्जिनियर प्रभात श्रेष्ठले बताए। संकलित पानी हिउँदमा नदीको वहावलाई स्थिर राख्न उपयोग गरिने गरी ४० लिटर प्रतिसेकेन्डका दरले प्रवाह गरिने छ। करिब ५२ करोड लागतमा गोन्जाओ लामा रमन जेभीले निर्माण गर्ने बाँधको २० प्रतिशत काम सम्पन्न भइ सकेको छ।आयोजनाले वाग्तमीमा थप पानीको वहाव बढाउन वाग्मती बाँध निर्माण गर्न प्रारम्भिक कार्यहरू अघि बढाएको छ। प्रस्तावित बाँध ९० मीटर अग्लो र ८० लाख घनमिटर पानी जम्मा गर्ने क्षमता राख्ने गरी निर्माण गरिने छ। बाँधबाट दुई दशमलब १२ मेगावाट विद्युत् उत्पादन गर्न सकिने गरी अध्ययन सुरु गरेको आयोजनाका प्रमुख आशीष घिमिरेले बताए। नदी प्रणालीलाई संरक्षण र व्यवस्थापन गर्न एसियाली विकास बैंकको अनुदान तथा ऋण सहयोगमा हाल काम सञ्चालनमा छन्। आयोजनाको कार्यान्वयन सरकारको सहरी विकास मन्त्रालय, जल तथा उर्जा आयोग, सिंचाइ विभाग र अधिकार सम्पन्न वाग्मती सभ्यता एकीकृत विकास समिति मार्फत वाग्मती क्षेत्रमा काम भइरहेको छ। शिवपुरी क्षेत्रबाट उत्पन्न हुने नदीको सुन्दरीजल देखि चोभार सम्मको लम्बाई करिब ३५ किमी छ। मुहानदेखि चोभारसम्म नदीको जलाधार क्षेत्र पाँच सय ८५ वर्ग किमीमा फैलिएको छ। वर्षाको बेला नदीमा सरदर दुई सय ७४ र सुख्खायाममा सरदर १६ क्युसेक पानी बग्ने गरेको छ। बाग्मती क्षेत्रमा पर्ने वार्षिक औषत वर्षा करिब एक हजार चार सय मिमि मध्ये वर्षायाममा ८० प्रतिशत पानी पर्छ, यो नै वाग्मती नदीको बहावको प्रमुख स्रोत हो।"
रिमेम्बर हिस्ट्री मिथकमाथि दृश्य चित्र,"काठमाडौं : पृथ्वीनारायण शाह राष्ट्रनिर्माता हुन् भनेर हामीलाई बाल्यकालदेखि नै रटाइँदै आएको छ। बाइसेचौबीसे राज्य जोडेर विशाल नेपाल निर्माण गरेको श्रेयस्वरूप उनको नाम ससम्मान इतिहासमा लेखिएको छ। काठमाडैां उपत्यकाको कीर्तिपुरसँग जोडेर पृथ्वीनारायण शाहबारे विविध किंवदन्ती पनि प्रचलित छन्। उनीसँगै कीर्तिपुरवासीका अनेक किस्सा र मिथक पनि जोडिएका छन्। नेपाल एकीकरणका बेला शाहले कीर्तिपुरमाथि पटकपटक हार बेहोरेको कुरा इतिहासमा पढ्न पाइन्छ। कीर्तिपुरवासीका लागि भने पृथ्वीनारायण शाह पुर्खालाई अमानवीय व्यवहार गर्ने एक शासक मात्रै लाग्छन्। पृथ्वीनारायण शाहको कामको चर्चासँगै उनले एकीकरणका बेला कीर्तिपुरवासीको नाक, कान काटेर अमानवीय व्यवहार गरेको कथा पनि बेलाबेला उठ्ने गर्छ। उनीपछिका शाह राजाहरू कीर्तिपुर प्रवेश नै गरेनन् भन्ने मिथक पनि छ। यस्तै किंवदन्ती सुनेर पाटनको कुमारीपाटीमा हुर्किएकी हुन् सुप्रिया मानन्धर। पेसाले उनी आर्ट डिजाइनर हुन्। नेपाल, भारत र अमेरिकामा रहेका विश्वविद्यालयमा समेत उनले आर्टका विविध आयामको अध्ययन गरेकी छन्। रहरसँगै जिम्मेवारीका रूपमा उनले चित्रकारिता बुझेकी छन्। दुई वर्षअघि सुप्रियाले एउटा डिजिटल चित्र सार्वजनिक गरिन्। चित्र अलि फरक खालको थियो। पृथ्वीनारायण शाहजस्ता देखिने एक व्यक्ति राजगद्दीमा बसेका छन्। जताततै युद्धको भयावह स्थिति छ। मानिसहरू भागाभाग गरिरहेका छन्। राज्यका सुरक्षाकर्मी जनतालाई हतियार र गोली ताकिरहेका छन्। नाक र ओठ ताछिएका केही वयस्क पुरुष आमासँग विलाप गरिरहेका छन्। गद्दीको छेउमा घोप्टो परेर एक बालिका किताबमा केही पढिरहेकी छन्। उनलाई कसैले टाउकोमा समातेर जबर्जस्ती शाहवंशबारे पढाएको छ। किताबको पानामा लेखिएको छ, ग्रेट लिडर एन्ड सिम्बोल अफ युनिटी अर्थात् महान् नेता र एकताका प्रतीक। बच्चाबेलादेखि नै सुप्रिया अरूभन्दा फरक सोच्ने गर्थिन्। स्कुलकी अब्बल विद्यार्थी थिइन् हुन् उनी। कक्षमा पढाएका गणितका सूत्र हुन् कि विज्ञानका सिद्धान्त उनले मनमनै दृश्य बनाउँथिन्। उनलाई भिजुअल एक्सप्रेसन मा औधि रुचि थियो। हरेक चिजलाई मनमनै दृश्य बनाउँथिन् र आफंैभित्र फिल्म बनाएर बुझ्निे गर्थिन्। भन्छिन्, शिक्षकले इतिहासका कथा सुनाइरहँदा म भने त्यसको दृश्य बनाइरहन्थे। एसएलसीपछि परिवारबाट उनलाई डाक्टर, इन्जिनियरजस्ता विषय पढ्न दबाब थियो। उनले घरमा विद्रोह गरेर आर्टमा भर्ना भइन्। उनी आर्टमै ब्याचलर गर्न भारत पुगिन्। आर्ट एजुकेसनमा मास्टर्स गर्न अमेरिका पुगिन्। त्यहाँ उनले आर्टका विविध पक्ष सिक्ने र बुझ्ने मौका पाइन्। भिजुयल आर्टमा उनी विशेष रुचि राख्छिन्। यसैको माध्यमबाट उनी अनगिन्ती चित्र बनाइरहेकी छन्। रिमेम्बर हिस्ट्री नाम दिइएको उक्त चित्र उनले वर्षौंपछिको खोज र अनुसन्धानपछि कोरेकी हुन्। यो चित्रले उनले अनगिन्ती गालीका साथ केही ताली पनि पाइन्। हरेक पृथ्वी जयन्तीको समयमा यो चित्रले सामाजिक सञ्जालमा चर्को बहस चलाउने गर्छ। उनले चाहेकी पनि त्यही नै थिइन्। आफ्नो चित्रले एउटा डिस्कोर्सको उठान गरोस्, सबैले छलफल गरून् भन्ने लाग्थ्यो उनलाई। किन त ? एक व्यक्ति तथा शासकलाई सधैंभरि आइडललाइज गरेर राख्ने, त्यो पनि राजतन्त्र हटिसकेको बेलामा। त्यसमा पनि वनसाइडेड इतिहासको आधारमा। यसको आलोचना कसरी गर्ने र अन्यलाई यो विषयमा कसरी प्रवेश गराउने भन्ने चाहन्थे म। यसको उत्तरस्वरूप यो चित्र कोरिएको हो, उनले स्पष्टीकरण दिइन्। उनी भन्छिन्, आर्ट सुन्दर भएर मात्रै हँुदैन, यसले सामाजिक सन्देश बोक्नु जरुरी छ। आर्टले समाजको मुद्दालाई कसरी उठाएको छ त्यो महत्वपूर्ण कुरा हो। जित्नेले त जसरी जिते भनेर लेखे पनि भयो ? हार्नेले कसरी किन हार्यो भन्ने कोणबाट किन इतिहास लेखिन्न त ? उनी बेलाबेला प्रश्न गर्छिन्। उनले नेपाल, भारत र अमेरिकामा केही सामूहिक चित्रकला प्रदशनी गरेकी छन्। चित्रकलामा कुची चलाउने, हातले रङ भर्ने भन्दा पनि डिजिटल मिडियाको माध्यमबाट चित्र कोर्ने गर्छिन् उनी। वैकल्पिक विचार राख्न चित्र अत्यन्तै उपयुक्त माध्यम हो भन्ने लाग्छ उनलाई। हजारौं शब्दले बुझाउन नसकेको हाम्रो विचारलाई एउटै चित्रबाट सजिलै देखाउन सकिन्छ।"
विधुत सर्ट भएर आगलागी हुँदा करिब ४ लाखको क्षति,राजविराज : विद्युत्त सर्ट भई सप्तरीको महादेबा गाउँपालिका ५ भगवतपुरमा सोमबार राति आगलागी भएको छ। स्थानीय हिराई मण्डलको फुसको घरमा आगलागी हुँदा उनको तीन लाख ८६ हजार मूल्य बराबरको घर र घरभित्र रहेका अन्नपात तथा लत्ताकपडा जलेर नष्ट भएको सप्तरी प्रहरीले जनाएको छ। ईलाका प्रहरी कार्यालय हनुमाननगरको सहयोगमा हनुमाननगर कंकालिनी नगरपालिकाको बारुणयन्त्रले राति नै आगलागी पूर्ण रुपमा नियन्त्रणमा लिएको छ।
"विद्यार्थीलाई चिनियाँ कम्पनीको छात्रवृत्ति, नि:शुल्क पुस्तक","पोखरा : पोखरामा अन्तर्राष्ट्रिय विमानस्थल बनाइरहेको सिएमसी इन्जिनियरिङ कम्पनीले सोमबार कालिका माध्यामिक विद्यालयका विद्यार्थीलाई छात्रवृत्ति प्रदान गरेको छ । विद्यालयकोे ५५ औं वार्षिकोत्सवको अवसरमा आर्थिक अभावका कारण पढाइ छोड्नुपर्र्ने समस्यामा परेका विद्यार्थीलाई कम्पनीले छात्रवृत्ति दिएको हो । कम्पनीले विद्यालयमा पढिरहेका ४५ जना विद्यार्थीको एक वर्षको शुल्क तिरिदिएको हो । विद्यालयलाई कम्पनीले १० लाख ३० हजार ५ सय रुपैयाँको चेक हस्तान्तरण गरेको थियो । कार्यक्रममा कम्पनीले क्याम्पस तहमा अध्ययनरत ५५ जना विद्यार्थीलाई पाठ्यापुस्तक निशुल्क बाँडेको छ । कार्यक्रममा बोल्दै सिएमसी इन्जिनियरिङ कम्पनीका उपाध्यक्ष डिङ ज्यानले विद्यालयलाई सहयोग गर्न पाएकोमा खुशि ब्यक्त गरे । कालिका पब्लिक क्याम्पस प्रमुख ज्योतिबाबु पौडेलले विद्यालयमा क्याम्पस तहमा ३ सय ११ र विद्यालय तहमा २५ सय विद्यार्थी अध्ययन गरिरहेको जानकारी दिए । विद्यालयमा विद्यार्थीको उपस्थिति सन्तोषजनक छ । स्कुल र क्याम्पस एकै परिवार जसरी चलिरहेका छौं, उनले भने । कार्यक्रमलाई सम्बोधन गर्दै गण्डकी प्रदेशका मुख्यमन्त्री पृथ्वीसुब्बा गुरुङले पोखरालाई शैक्षिक तथा स्वास्थ्य हब बनाउनेबारे योजना बनाइरहेको सुनाए । गण्डकी प्रदेशमा व्यावसायिक र प्राविधिक शिक्षाको हवको रुपमा विकास गर्ने योजना रहेको उनले बताए ।"
"बाघको आक्रमणबाट एकको मृत्यु, एक घाइते","बाँके : बर्दियाको बढैयाताल गाउँपालिका२ मा भारतको जङ्गलबाट आएको पाटेबाघले आक्रमण गर्दा स्थानीय ७१ वर्षीय चन्द्रबहादुर शाहीको मृत्यु भएको छ। बाघकै आक्रमणमा परी अर्का स्थानीयवासी ३० वर्षीय विजय बुढा घाइते भएका छन्। बुढालाई बाघले आक्रमण गर्दा उनको टाउको, ढाड र घाँटीमा चोट लागेको छ। घाइते दुवैजनालाई उपचारका लागि नेपालगञ्ज मेडिकल कलेज शिक्षण अस्पतालमा ल्याइएको थियो। उपचारकै क्रममा शाहीको मृत्यु भएको प्रहरीले जनाएको छ। सोमबार साँझ उनीहरुमाथि पाटेबाघले आक्रमण गरेको थियो। नहर छेउ नजिकै रहरबारीमा रहेको पाटेबाघले चन्द्रबहादुर शाहीलाई आक्रमण गरेको थियो। स्थानीय गणेश राईका अनुसार शाहीलाई आक्रमण गरेलगत्तै पुनः विजय बुढामाथि बाघ जाइलागेको थियो। घटना पछि सो क्षेत्रमा इलाका प्रहरी चौकी मैनापोखर, प्रहरी चौकी जमुनी र सशस्त्र प्रहरीको सुरक्षा बेस क्याम्पबाट सुरक्षाकर्मी घटनास्थलमा खटाइएको थियो। रासस"
