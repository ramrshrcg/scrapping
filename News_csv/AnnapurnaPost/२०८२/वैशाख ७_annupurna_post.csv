शीर्षक,विवरण
"संविधान संशोधनका लागि बारको अग्रसरता, ४ वटा उपसमिति गठन","विराटनगर : संविधान संशोधन सम्बन्धी सुझाव संकलनका लागि उच्च अदालत बार एसोसिएसन विराटनगरले अग्रसरता लिएको छ। सुझाव संकलन गर्न कानुन व्यवसायी सम्मिलित ४ वटा अलगअलग उपसमिति बनाइएको छ। वरिष्ठ अधिवक्ता र अधिवक्ताको संयोजकत्वमा रहेका प्रत्येक उपसमिति ५ सदस्यीय छन्। वरिष्ठ अधिवक्ता चूडामणि आचार्यको संयोजकत्वमा मौलिक अधिकार तथा मानव अधिकार सम्बन्धी संवैधानिक व्यवस्था र संशोधन सुझाव उपसमिति गठन गरिएको छ। आचार्य कोशी प्रदेशका पूर्वमुख्य न्यायाधिवक्ता हुन्। उनी नेतृत्वको उपसमिति सदस्यमा अधिवक्ताहरु प्रेमकुमार घिमिरे, सविता घिमिरे, विवेक तिम्सिना र जयराम दर्जी छन्। अधिवक्ता देवीबहादुर घिमिरेको संयोजकत्वमा संवैधानिक आयोग तथा कार्यादेश सम्बन्धी संवैधानिक व्यवस्था र संशोधन सुझाव संकलन उपसमिति छ। यसको सदस्यहरुमा अधिवक्ता महेशकुमार खड्का, कला त्रिताल, दीपक घिमिरे र सञ्जयकुमार मेहता छन्। वरिष्ठ अधिवक्ता रमेश कोइरालाको संयोजकत्वमा न्यायपालिका सम्बन्धी संवैधानिक व्यवस्थामा हुनुपर्ने संशोधन सुझाव संकलन उपसमिति गठन गरिएको छ। यो उपसमितिको सदस्यहरुमा अधिवक्ताहरु उमेशकुमार मण्डल, विष्णु तामाङ, तीर्थ भट्टराई र अन्ताज हुसेन रहेका छन्। वरिष्ठ अधिवक्ता शान्तिराम भण्डारीको संयोजकत्वमा राज्यको शासकीय स्वरुप तथा शक्तिको बाँडफाँट सम्बन्धी संवैधानिक व्यवस्था र संशोधन सुझाव संकलन उपसमिति बनाइएको छ। यसको सदस्यहरुमा अधिवक्ता मदन पन्त, अनिल खड्का, राधा उराउ र पवनकुमार यादव छन्। उपसमितिहरुले कानुन व्यवसायीहरूसँग परामर्श गरी प्राप्त सुझावलाई ७ दिनभित्र प्रतिवेदन बनाएर पेस गर्नुपर्ने छ। कानुन व्यवसायीहरुको छाता संगठन बार एसोसिएसनले संविधान संशोधनका लागि यसअघि नै सरोकारवालाहरुसँग आवश्यक सुझाव माग गरेको थियो। उक्त अभियानलाई सार्थक रूप दिनलाई उपसमितिहरु गठन गरेर जिम्मेवारी प्रदान गरिएको हो। उच्च अदालत बार एसोसिएसन विराटनगरका सचिव एवं अधिवक्ता विनोदकुमार तिमल्सिनाका अनुसार नेपालको संविधानमा समयानुकूल संशोधन गर्दै जाँदा संविधानको औचित्य र उपादेयता झन् बढ्ने तथा आमनागरिकले अपनत्व ग्रहण गर्ने अवस्था बन्छ। संविधान संशोधनको बहस चलिरहेका बेला बार एसोसिएसनले देशभरका कानुन व्यवसायीसँग आवश्यक सुझाव माग गरेको उनको भनाइ छ। संविधान संशोधनका लागि शक्ति पृथकीकरणको सिद्धान्तमा असर नगर्ने र न्यायपालिकाको मूल मर्म एवं अधिकार अंगीकार गरी सुझाव दिनुपर्ने सर्त राखिएको छ। सुझाव प्राप्त भएपछि संविधान संशोधनको विषयलाई सार्वजनिक बहसमा लैजाने बारको योजना छ। बारले न्यायालय, राज्य शक्तिको बाँडफाँट तथा राज्यको पुनःसंरचना, संवैधानिक अभ्यास, संविधानवाद र संविधान संशोधनको औचित्यलाई पुष्टि गर्ने आधारसहित सुझाव दिनुपर्ने उल्लेख गरेको छ। सार्वजनिक वृत्तमा संविधान संशोधनको बहस चलिरहेका कारण यसलाई छलफलमा ल्याउनका लागि सुझाव माग गरिएको सचिव तिमल्सिना बताउँछन्। नेपालका २ ठूला दल नेकपा (एमाले) र नेपाली कांग्रेसले सत्ता सहकार्य गर्दा पनि संविधान संशोधन गर्ने सहमति भएको थियो। बारले आवश्यक सुझाव संकलनका लागि अग्रसरता लिएको उनको भनाइ छ।"
कृष्णभिरमा मोटरसाइकल दुर्घटना हुँदा एकको मृत्यु,मलेखु (धादिङ) : धादिङको बेनीघाट रोराङ गाउँपालिका७ कृष्णभिरमा मोटरसाइकल दुर्घटना हुँदा आज एक जनाको मृत्यु भएको छ। बागमती प्रदेश ०२०२४ प ४०५४ नम्बरको मोटरसाइकल दुर्घटनामा सिन्धुलीको तिनपाटन गाउँपालिका९ का २६ वर्षीय मीनबहादुर तामाङको मृत्यु भएको हो। मोटरसाइकल सडकबाट तीन सय मिटर तल त्रिशूली नदी किनारमा खसेको प्रत्यक्षदर्शीले बताएका छन्। जिल्ला प्रहरी कार्यालय धादिङका प्रहरी नायब उपरीक्षक सुवास हमालले दुर्घटनाको खबर पाउनेवित्तिकै प्रहरी घटनास्थल पुगे पनि तामाङलाई मृत अवस्थामा भेटिएका जानकारी दिए। मृतकको शवसहित दुर्घटनाग्रत मोटरसाइकल त्रिशूली किनारको झाडीमा भेटिएको उनले बताए।
दुग्ध उत्पादक किसानले डेरीमै पाए अनुदान,नुवाकोट : नुवाकोटको विदुर नगरपालिकामा दुग्ध उत्पादक किसानलाई अनुदान पाएका छन्। नियमित रूपमा दूध उत्पादन गरिरहेका किसानहरूलाई स्थानीय तहमार्फत दूध उत्पादक किसान प्रवर्द्धन कार्यक्रमअन्तर्गत अनुदान रकम वितरण गरिएको हो। बागमती प्रदेश सरकारले उपलब्ध गराएको सो कार्यक्रमअन्तर्गतको दूधको अनुदान रकम विदुर नगरपालिकाले वितरण गर्न सुरु गरेको हो। ग्रामीण किसानहरूलाई दूध उत्पादनमा प्रोत्साहन गराउने उद्देश्यले अनुदान बापतको रकम वितरण सुरु गरेको हो। नगरपालिकाले स्थानीय कृषकहरूलाई दूध उत्पादनमा प्रोत्साहन गराउने उद्देश्यले प्रोत्साहन रकम हस्तान्तरण गर्न सुरु गरेको हो। किसानलाई दूधमा प्रोत्साहन कार्यक्रम अन्तर्गत दैनिक कम्तीमा १० लिटर भन्दामाथि परिमाणको दूध नजिकको डेरीमा बिक्री गर्ने कृषकहरूलाई प्रतिलिटर ३ रुपैयाँ ५० पैसाका दरले प्रोत्साहन रकम हस्तान्तरण गर्न सुरु गरेको हो। नगरपालिकाले यस कार्यक्रमका लागि किसानले दैनिक रूपमा बिक्री गरिरहेको दूध डेरीमै पुगेर अनुदान रकम हस्तान्तरण गरेको हो। विदुर नगरपालिका५ स्थित देवीघाटमा रहेको त्रिशूली डेरी सप्लायर्समा नियमित दूध बिक्री गरिरहेका दूध बिक्रेता कृषकहरूलाई पहिलो चरणको अनुदान रकम हस्तान्तरण गरिएको हो। विदुर नपाका मेयर राजन श्रेष्ठले दूध डेरीमै पुगेर अनुदानबापत प्राप्त रकम किसानलाई हस्तान्तरण गरे। कार्यक्रमअन्तर्गत नगरपालिकामार्फत पहिलो चरणमा दुई महिनाको अवधि (पुसमाघ) मा लिइएको तथ्यांकका आधारमा दैनिक कम्तीमा १० लिटर दूध त्रिशूल डेरीमा बिक्री वितरण गरिरहेका ५१ जना किसानलाई प्रदान रकम प्रदान सुरु गरिएको हो।
सोमबार देशका यी स्थानमा हुने छ वर्षा,"काठमाडौं : सोमबार कोशी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमामुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश लगायत बागमती प्रदेश र गण्डकी प्रदेशको पहाडी भूभागका थोरै स्थानहरू र बाँकी प्रदेशको पहाडी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ। सोमबार राति कोशी प्रदेश लगायत गण्डकी प्रदेश र कर्णाली प्रदेश पहाडी भूभागमा आंशिकदेखि साधारणतया बदली रही बाँकी भूभागमा मुख्यतया सफादेखि आंशिक बदली रहनेछ। कोशी प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित हल्का वर्षा र उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
म्यागङमा पालिकास्तरीय भलिबल,नुवाकोट : म्यागङ गाउँपालिकाको आयोजनामा तेस्रो अध्यक्ष कप राष्ट्रिय भलिबल प्रतियोगिता आइतबारदेखि सुरु भएको छ। प्रतियोगिताको पूर्वमन्त्री अर्जुननरसिंह केसीले उद्घाटन गरेका थिए। प्रतियोगितामा विभिन्न जिल्लाका स्थानीय तहका १५ टोलीको सहभागिता रहेको छ। म्यागङ गाउँपालिकाका अध्यक्ष आशाबहादुर तामाङले ऐतिहासिक स्थल सामरीको जालपा मन्दिर परिसरमा प्रतियोगिता सञ्चालन गरिएको बताउँदै खेलाडीको स्तर विकासमा महत्वपूर्ण भूमिका खेल्ने बताए। उनका अनुसार पृथ्वीनारायण शाहले नेपाल एकीकरणको समयमा सो मन्दिरमा पूजा गरी नुवाकोट विजय हासिल गरेको हुनाले उक्त स्थानमा तेस्रो संस्करणको राष्ट्रिय भलिबल प्रतियोगिता सञ्चालन गरिएको हो। प्रतियोगितामा पहिलो हुनेले तीन लाख तीन हजार तीन सय ३३ रुपैयाँ पुरस्कार पाउने छ। यस्तै दोस्रो र तेस्रोले क्रमशः दुई लाख दुई हजार दुई सय २२ र एक लाख ११ हजार एक सय ११ रुपैयाँ नगद पुरस्कार प्राप्त गर्ने सहआयोजक म्यागङ गाउँपालिका युवा क्लबका अध्यक्ष विजय गुरुङले जानकारी दिए।
चितवनलाई हराउँदै पोखरा दोस्रो क्वालिफायरमा,"काठमाडौं : एलिमिनेटरमा एफसी चितवनलाई हराउँदै पोखरा थन्डर्सले नेपाल सुपर लिग (एनएसएल)को दोस्रो क्वालिफायरमा स्थान बनाएको छ। आइतबार त्रिपुरेश्वरस्थित दशरथ रंगशालामा सम्पन्न खेलमा पोखराले चितवनविरुद्ध ३० को सहज जित निकालेको हो। पोखराले तीनै गोल दोस्रो हाफमा गरेको हो। पोखराका लागि घानाका जोइ आइडु नायक बने। उनले पोखराका लागि दुई महत्त्वपूर्ण गोल गरे। खेलको ७२ र ७६औँ मिनेटमा गोल गर्दै पोखराको जित सुनिश्चित गरेका हुन्। ६४औँ मिनेटमा पोखराले आत्मघाति गोल उपहार पाएपछि अग्रता बनाएको थियो । पोखराका स्ट्राइकर स्टेफन बिनोङको प्रहार रिबाउण्ड आउँदा समीर लामाले दिएको क्रस चितवनका अभिषेक लिम्बुको खुट्टमा लागेर गोल भएको थियो। ७२औँ मिनेटमा पोखराका जोइ आइडुले टोलीको अग्रतालाई दोब्बर बनाए। जन्मजय धामीले दिएको पासमा उनले करिब २४ यार्ड सुन्दर ढंगबाट बललाई जाली चुमाए। उनको प्रहार जोनाथन क्यामपबेलबाट डिफ्लेक्ट हुँदै गोल भएको थियो। ७६औँ मिनेटमा आइडुकै गोलमा पोखराले अग्रतालाई ३० मा पुर्यायो। चन्दनकुमार दासले १८ यार्ड बक्सको दायाँतर्फबाट निकालेको पासमा आइडुले पहिलो प्रहारमै गोल गरे। त्यसअघि पहिलो र दोस्रो हाफमा पनि दुवै टिमले गोल अवसर बनाएका थिए। तर, त्यसलाई सदुपयोग भने गर्न सकेनन्। छैटौं मिनेटमा पोखराका कप्तान आयुष घलानको पासमा आइडुले गरेको प्रहार चितवनका गोलकिपर अमल नाइटले सजिलै बिफल बनाएदिए। ११औँ मिनेटमा आयुष घलानको पसामा करिब २२ यार्डबाट आइडुले गरेको प्रहार पुनः पोष्टको बायाँतर्फको नजिकैबाट बाहिरियो। २४औँ मिनेटमा चितवनका सुमित श्रेष्ठले पाएको बललाई सही दिशा दिन सकेनन्। जोनाथन क्याम्बेलको क्रसमा प्राप्त अवसरलाई गोलमा परिणत गर्न खोज्दा बायाँतर्फबाट बाहिरियो। २८औँ मिनेटमा पोखराका गोलकिपर प्रिसोले चितवनका भिक्टोर मन्सारेको प्रहार सहजै नियन्त्रणमा लिए। ३०औँ मिनेटमा चितवनका छिरिङ गुरुङको पासमा निरज चौधरीले प्रहार गरेको फितलो ओभरहेड किक प्रिसोले सहजै नियन्त्रणमा लिए। जितसँगै दोस्रो क्वालिफायरमा स्थान बनाएको पोखराले अब फाइनल प्रवेशका निम्ति धनगढी एफसीसँग प्रतिस्पर्धा गर्नेछ। यी दुई टिमबीचको खेल बैशाख १० गते हुनेछ। यसअघि धनगढी पहिलो क्वालिफायरमा साविक विजेतासमेत रहेको ललितपुर सिटी एफसीसँग २१ ले पराजित भएको थियो।"
महेन्द्र इन्स्टिच्युटको असुली धन्दा : सर्टिफिकेट माग्दा विद्यार्थीलाई अतिरिक्त शुल्कको उर्दी,"ढल्केवर (धनुषा) : जनकपुरधामस्थित रहेको महेन्द्र इन्स्टिच्युट अफ मेडिकल साइन्सले सर्टिफिकेटको मौका पारेर विद्यार्थीहरूबाट ४२ हजारसम्म अतिरिक्त शुल्क असुलेको पाइएको छ। प्राविधिक शिक्षा तथा व्यावसायिक तालिम परिषद् (सीटीईभीटी)ले तोकेको शुल्क विपरीत कलेजले विद्यार्थीहरूबाट ४२ हजार अतिरिक्त शुल्क मागेको आरोप लागेको हो। २०७७ सालमा महेन्द्र इन्स्टिच्युट अफ मेडिकल साइन्समा ३ वर्षे ल्याब टेक्निसियन अध्ययन गर्न भर्ना भएका धनुषाको बटेश्वर गाउँपालिका४ का धर्मदेव सिंहसँग कलेजले ३ लाख २५ हजार रुपैयाँ तिर्नुपर्ने शर्त राखेको थियो। त्यसमा सहमत भएका विद्यार्थी सिंहले पटकपटक गरेर कलेजलाई ३ लाख ३० हजार ७०० रुपैयाँ बुझाइसकेको प्रमाण छ। तर, आफू उत्तीर्ण भएर सर्टिफिकेट लिन जाँदा कलेजले ४२ हजार रुपैयाँ अतिरिक्त शुल्क तिर्नुपर्ने निर्देशन दिएको विद्यार्थी धर्मदेवको आरोप छ। कलेजले सर्टिफिकेटको नाममा बार्गेनिङ गरेर विद्यार्थीको भविष्यसँग खेल्न खोजेको उनले दुखेसो पोखे। हामी आर्थिक रूपले एकदमै कमजोर छौं। सीटीभीईभीटी र कलेजले तोकेको शुल्क हामी ऋण काढेर भए पनि तिर्यौं। अहिले कलेजले फर्जी रसिद दिएर विद्यार्थीहरूसँग मोटो रकम अतिरिक्त शुल्कको नाममा असुलिरहेको छ। हामीमाथि अन्याय भएको छ। अब न्यायका लागि गुहार गर्नुको विकल्प छैन, विद्यार्थी धर्मदेवले भने, धेरै साथीहरूलाई कलेजले धम्की दिएर बोल्न दिएको छैन। कलेजले बढी शुल्क मागेको भनेर सीटीईभीटी प्रदेशदेखि लिएर केन्द्रसम्म र स्थानीय प्रशासन गरी आधा दर्जनभन्दा बढी निकाय र कार्यालयमा हुलाकमार्फत उजुरी गरे पनि हालसम्म कुनै सुनुवाइ नभएको उनको गुनासो छ। कलेजविरुद्ध बोलेमा १० वर्षसम्म फेल गराएर झुलाइदिने कलेज प्रशासनको धम्कीले विद्याथीहरू बोल्न नसकेको सोही इन्स्टिच्युटमा अध्ययनरत अर्का विद्यार्थीले बताए । त्यही ब्याचका कतिपय साथीहरूरुलाई केही विषय लागेको छ। उनीहरू फेल गराइदिने धम्कीबाट डराउनु स्वभाविकै हो नि, नाम उल्लेख नगर्ने शर्तमा ती विद्यार्थीले अन्नपूर्णसँग भने, यसमा लगाम लगाउने अनुगमन र नियमनकारी निकाय र स्थानीय प्रशासनकै संरक्षणमा इन्स्टिच्युटले लुट मच्चाएको छ। अतिरिक्त शुल्क असुल्न कलेजले अन्तिम वर्षको परीक्षाताका देखि नै बार्गेनिङ गर्दै आएको विद्यार्थी धर्मदेव थप्छन्। परीक्षाको फर्म भर्ने बेला ३६ हजार मागेको थियो। त्यतिबेला पनि सीटीईभीटीमा गुनासो गरेको थिएँ। केन्द्रबाट कलेजलाई थर्काएपछि तिर्नुपर्दैन भन्दै त्यो बेला निशर्त फर्म भर्न दिइयो, धर्मदेव भन्छन्, अहिले सर्टिफिकेट लिन गएको त ब्याजस्याज जोडेर होला ४२ हजार पुर्याएछ। यता, महेन्द्र इन्स्टिच्युट अफ मेडिकल साइन्सका संस्थापक दायाशंकर नायकले विद्यार्थीसँग उठाएको शुल्क नियमसँगत नै रहेको दाबी गरे। विद्यार्थीहरूलाई जनकपुर प्रादेशिक अस्पतालमा प्रयोगात्मक गराएबापतको त्यहाँको रसिद नै रहेको र सोहीबमोजिम शुल्क उठाइएको उनले स्पष्ट पारे । त्यो शुल्क सम्बन्धित कलेज वा इन्स्टिच्युटले नै तिर्नुपर्ने होइन र? भन्ने अन्नपूर्णको जिज्ञासामा संस्थापक नायकले भने, तपाईँले कहाँ कुरा बुझ्नुभयो? कलेजमै आउनुस् न, सबै क्लियर गरेर बुझाइदिन्छु। फर्जी रसिदबारे उनले त्यो रसिद आफ्नो इन्स्टिच्युटको नरहेको दाबी गरे। यद्यपि अन्नपूर्णसँग प्राप्त भएको इन्स्टिच्युटको नाम र छाप बिनाको उक्त रसिदमा विद्यार्थीको नाम, रोल नम्बर, संकाय र रकम स्पष्टरूपमा उल्लेख छ। रसिदमा उल्लेखित नामको विद्यार्थी आफ्नो कक्षाकै रहेको र सो रसिद इन्स्टिच्युटले नै दिएको विद्यार्थी धर्मदेवको दाबी छ। यस सम्बन्धमा प्राविधिक शिक्षा तथा व्यावसायिक तालिम परिषद् मधेस प्रदेश कार्यालयका सूचना अधिकारी सत्यदेव पण्डित सीटीईभीटीले तोकेको शुल्कभन्दा एक पैसा पनि बढी कलेज वा इन्स्टिच्युटले लिन नपाउने बताउँछन्। सीटीईभीटीले तोकेको भन्दा बढी कुनै बहानामा लिन पाउँदैन। बढी शुल्क उठाएको भन्ने व्यहोराको लिखित उजुरी आए कारबाही प्रक्रिया अघि बढाउँछौं, सूचना अधिकारी पण्डितले भने, विद्यार्थीहरु मौखिकरूपमा गुनासो गर्नुहुन्छ। बिना आधार र प्रमाण हामी केही गर्नै सक्दैनौं। कम्तीमा लिखितरूपमा कम्प्लेन आउनुपरो। हामी त्यसमाथि प्रक्रिया अगाडि बढाउँछौं। धर्मदेव वा कुनै विद्यार्थीको लिखित निवेदन यहाँ आइनपुगेको उनले बताए।"
"ट्याक्टर दुर्घटनामा युवकको मृत्यु, चालकसहित ४ जना घाइते","विराटनगर : मोरङको मिक्लाजुङमा आइतबार दिउँसो ट्याक्टर दुर्घटना हुँदा एक जना युवकको मृत्यु भएको छ। मिक्लाजुङ गाउँपालिका९ आठसरेस्थित मधुमल्लाउर्लाबारी सडक खण्डमा दुर्घटना हुँदा ट्याक्टरका चालकसहित ४ जना घाइते भएका छन्। मोरङ प्रहरीका प्रवक्ता डीएसपी वेदप्रकाश जोशीले मधुमल्लाबाट उर्लाबारीतर्फ आउँदै गरेको मे २ त ८३५६ नम्बरको खाली ट्याक्टर आफैं अनियन्त्रित भएर दिउँसो १२:३५ बजेतिर दुर्घटनामा परेको जानकारी दिए। दुर्घटनामा परेर ट्याक्टरमा सवार मोरङको उर्लाबारी नगरपालिका४ का अन्दाजी २० वर्षीय निशान भनिने लाजेहाङ लिम्बूको मृत्यु भएको उनले बताए। लिम्बूलाई निक्कै बेर ट्याक्टरले किचेको थियो। इलाका प्रहरी कार्यालय उर्लाबारीबाट खटिएको इन्स्पेक्टर रन्जनकुमार बराल नेतृत्वको टोलीले जेसीबीको सहयोग लिई उद्धार गरेर उपचारका लागि मदन भण्डारी अस्पताल एवं ट्रमा सेन्टर पठायो। ट्याक्टरले किचेर गम्भीर घाइते भएका लिम्बूलाई अस्पताल पुर्याउनसाथ चिकित्सकले मृत घोषित गरिदिएको प्रहरीले जनाएको छ। दुर्घटनामा परेर ट्याक्टर चालक उर्लाबारी५ का २९ वर्षीय दिलबहादुर धिमाल, १८ वर्षीय, निर्जल विक, २० वर्षीय सुरज बर्देवा र १६ वर्षीय अमिर सुनुवार घाइते भएका छन्। प्रहरीका अनुसार उर्लाबारीकै अरनिको अस्पतालमा उपचार भइरहेका घाइतेको अवस्था सामान्य छ। दुर्घटनालगत्तै फरार भएका ट्याक्टर चालक धिमाल प्रहरीले खोजतलास गरेर फेला पार्दा घाइते अवस्थामा भेटिएका हुन्। ट्याक्टरको तीव्र गतिका कारण दुर्घटना भएको प्रहरीको प्रारम्भिक अनुमान छ। इन्स्पेक्टर रन्जनकुमार बराल नेतृत्वकै टोलीले घटनाको थप अनुसन्धान सुरु गरेको छ।"
देशभरि पछिल्लो २४ घन्टामा भएका विभिन्न दुर्घटनामा १० जनाको मृत्यु,"काठमाडौं : विभिन्न जिल्लामा सवारी दुर्घटना, डुबेर र करेन्ट लागेर पछिल्लो २४ घण्टामा १० जनाको मृत्यु भएको छ। ललितपुर, कपिलवस्तु, ताप्लेजुङ, बैतडी, सुनसरी, बर्दिया, सुर्खेत, कञ्चनपुर, सिरहा र बाँकेमा भएका दुर्घटनामा उनीहरूको ज्यान गएको हो। ललितपुर, महालक्ष्मी नगरपालिका७ लुभु चाँगाथलीमा बागमती प्रदेश ०१००३ क ८७३० नम्बरको ट्याक्टरको ठक्करबाट सोही स्थानका राजन सञ्यालका दुई वर्षीय छोरा प्रजन सञ्यालको घटनास्थलमा मृत्यु भएको छ। ट्याक्टर चालकलाई नियन्त्रणमा लिई अनुसन्धान थालिएको जिल्ला प्रहरी कार्यालयले जनाएको छ। कपिलवस्तुको बुद्धभूमी नगरपालिका१ टिक्करमा ट्याक्टर र मोटरसाइकल एकआपसमा ठोक्किँदा मोटरसाइकल सोही स्थानका ६० वर्षीय गौतम केसी तथा ताप्लेजुङको फक्ताङलुङ गाउँपालिका६ चाँगामा मे १त ७७५८ नम्बरको ट्याक्टर अनियन्त्रित भई दुर्घटना हुँदा ट्याक्टरमा सवार सोही स्थानका २८ वर्षीय भुछिरिङ शेर्पाको घटनास्थलमा मृत्यु भएको प्रहरीले जनाएको छ। बैतडीको डिलासैनी गाउँपालिका६ बाङ्गबगरमा गोकुलेश्वरबाट पन्ज्युनयातर्फ जाँदै गरेको बसबाट खसेर दोगडाकेदार गाउँपालिका४ कपिन्नाका २७ वर्षीय विष्णुराज भट्ट, सुनसरीको इटहरी उपमहानगरपालिका२० पानीपियामा कार अनियन्त्रित भई दुर्घटना हुँदा इटहरी१ का ४० वर्षीय विष्णु राउतको मृत्यु भएको छ भने दुई जना घाइते भएका छन्। प्रहरीका अनुसार घाइते दुई जनाको बिपी कोइराला स्वास्थ्य विज्ञान प्रतिष्ठान धरानमा उपचार भइरहेको छ। बर्दियाको मधुवन नगरपालिका३ मा भएको सवारी दुर्घटनामा मधुवन२ का २८ वर्षीय जानकु थारूको मृत्यु भएको छ भने एकजना घाइते भएका छन्। त्यस्तै सुर्खेतको वीरेन्द्रनगर नगरपालिका२ गाडीको ठक्करबाट पैदलयात्री जुम्ला हिमा गाउँपालिका३ का ५५ वर्षीय कालीबहादुर बुढाको मृत्यु भएको छ। कञ्चनपुरको लालझाडी गाउँपालिका६ ढक्का चान्देउस्थित मछली खोलामा डुबेर सोही स्थानका ११ वर्षीय सिद्धार्थ विकको मृत्यु भएको छ। साथीहरूसँग पौडी खेल्ने क्रममा डुबेर बेपत्ता भएका विकको खोजीका क्रममा शव फेला परेको इलाका प्रहरी कार्यालय बेलौरीले जनाएको छ। त्यस्तै सिराहाको सुखीपुर नगरपालिका२ जगतपुर टोलका दिनेश यादवका चार वर्षीय छोरा धीरोज यादव घर नजिकै रहेको पोखरीमा डुबेर मृत्यु भएको प्रहरीले जनाएको छ। नेपालगञ्ज उपमहानगरपालिका१ का अमिन दर्जीको घरमा सवामिटर जडान गर्ने क्रममा नेपालगञ्ज११ का २८ वर्षीय चानबाबु खाँनको मृत्यु भएको हो। सबै घटनाका सम्बन्धमा आवश्यक अनुसन्धान भइरहेको नेपाल प्रहरी प्रधान कार्यालयले जनाएको छ।"
लागुऔषधसहित १२ जना पक्राउ,"काठमाडौं : देशका विभिन्न स्थानबाट प्रतिबन्धित लागुऔषधसहित १२ जना पक्राउ परेका छन्। मकवानपुर, चितवन, मोरङ, कैलाली, कञ्चनपुर, सुर्खेत, सङ्खुवासभालगायत जिल्लाबाट लागुऔषधसहित १२ जना पक्राउ परेका हुन्। मकवानपुरको हेटौंडा उपमहानगरपालिका१५ पिपलबोटबाट अवैध लागुऔषध खैरो हेरोइन जस्तो देखिने पदार्थसहित हेटौंडा४ हुप्राचौर बस्ने १९ वर्षीय विशाल सार्की र मोरङको विराटनगर महानगरपालिका१५ बैंक रोडबाट सुन्दरहरैँचा नगरपालिका२ बस्ने ३१ वर्षीय सरन डाँगी पक्राउ परेका लागुऔषध नियन्त्रण ब्यूरो शाखा कार्यालय विराटनगरले जनाएको छ। चितवनको भरतपुर महानगरपालिका२६ सिसुवारबाट नियन्त्रित लागुऔषध ट्रामाडोल र गाँजा जस्तो देखिने पदार्थसहित भरतपुर२६ बस्ने ६१ वर्षीया शान्तिकुमारी महतो र २५ वर्षीय विशाल सुनार पक्राउ परेका इलाका प्रहरी कार्यालय चनौलीले जनाएको छ। त्यस्तै कैलालीको कैलारी गाउँपालिका१ सडकपुरबाट कैलारी८ दुधिया बस्ने २५ वर्षीय सञ्जुकुमार चौधरी, कञ्चनपुरको बेलौरी नगरपालिका१ हनुमानथानबाट डडेल्धुरा गन्यापधुरा गाउँपालिका३ सकायल बस्ने ३९ वर्षीय करनबहादुर देउवा र ३५ वर्षीय रोहित शाही, भीमदत्त नगरपालिका११ गड्डाचौकीबाट शुक्लाफाँटा नगरपालिका११ बस्ने २५ वर्षीय रामबहादुर विष्ट पक्राउ परेका सुदूरपश्चिम प्रदेश प्रहरी कार्यालय महेन्द्रनगरले जनाएको छ। स्थायी प्रहरी पोष्ट गोठीकाँडाका अनुसार सुर्खेतको वीरेन्द्रनगर नगरपालिका१४ कटुकाबाट ब्राउनसुगर जस्तो देखिने पदार्थसहित बाँकेको नेपालगञ्ज उपमहानगरपालिका१४ बस्ने २१ वर्षीय अनिश नेपाली पक्राउ परेका हुन्। सङ्खुवासभाको धर्मदेवी नगरपालिका४ तिरतिरे बस्ने २८ वर्षीय रामबहादुर अधिकारी, २६ वर्षीय केशव घिमिरे र मादी नगरपालिका६ पुलुङ बस्ने ३८ वर्षीय देवेन्द्र थापालाई अवैध लागुऔषध अफिम जस्तो देखिने पदार्थसहित पक्राउ गरिएको इलाका प्रहरी कार्यालय चैनपुरले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।"
चीनसँग 'ट्रेड वार' चलिरहेका बेला भारत भ्रमणमा आउँदैछन् अमेरिकी उपराष्ट्रपति भान्स,"काठमाडौं : अमेरिकी उपराष्ट्रपति जेडी भान्स सोमबार भारतको चार दिने भ्रमणमा आउँदैछन्। भान्सले नयाँ दिल्लीमा भारतीय प्रधानमन्त्री नरेन्द्र मोदीसँग भेटवार्ता गर्नेछन्। उनीहरूबीच अर्थव्यवस्था, व्यापार र भूराजनीतिका विषयमा छलफल हुने आकलन गरिएको छ। भान्सको भ्रमणलाई राष्ट्रपति डोनाल्ड ट्रम्पको प्रशासनले महत्त्वपूर्ण कूटनीतिक मिसनको रूपमा हेरेको छ। चीनसँग दूरी बढिरहेका बेला भारतमा अमेरिकाको महत्त्वपूर्ण भ्रमण हुनु सुखद पक्ष रहेको भारतीय कूटनीतिक विज्ञहरूको भनाइ छ। भारत र चीनबीच पनि सम्बन्ध राम्रो हुन नसकिरहेका बेला भान्सको भ्रमणले भारतको अर्थव्यवस्थालाई माथि उकास्न सक्ने उनीहरूको बुझाइ छ। भारत र अमेरिकाबीच एक खर्ब ९० अर्ब डलरको द्विपक्षीय व्यापार भएको थियो। अमेरिका भारतको सबैभन्दा ठूलो व्यापारिक साझेदार पनि हो। भारतको विदेश मन्त्रालयले यो भ्रमणले दुवै पक्षलाई द्विपक्षीय सम्बन्धमा भएको प्रगतिको समीक्षा गर्ने अवसर प्रदान गर्ने र दुई नेताले आपसी हितको क्षेत्रीय र विश्वव्यापी घटनाक्रममा विचार आदानप्रदान गर्ने बताएको छ। राष्ट्रिय गुप्तचरकी निर्देशक तुलसी गबार्ड भूराजनीतिक सम्मेलनका लागि भारत आएको केही हप्तापछि र मोदीले वासिङ्टनमा ट्रम्पलाई भेटेको दुई महिनापछि भान्सको भारत आगमन निश्चित भएको हो। ह्वाइट हाउसमा फर्केपछि ट्रम्पसँग वार्ता गर्न र भेट गर्न अमेरिका जाने मोदी पहिलो नेताहरूमध्ये एक हुन्। आफ्नो भ्रमणका क्रममा मोदीले अमेरिकासँग मेगा साझेदारीको प्रशंसा गरेका थिए। आफ्नो भ्रमणका क्रममा मोदीले आफू अमेरिकी वस्तुहरूमा थप भन्सार दर कटौती गर्न, कागजातविहीन भारतीय नागरिकहरूलाई फिर्ता पठाउन र सैन्य उपकरण खरिद गर्न तयार रहेको भन्दै आउँदै गरेका व्यापार अवरोधहरूलाई नरम पार्ने प्रयास गरेका थिए। भारत द्विपक्षीय व्यापार, प्रत्यक्ष विदेशी लगानी, रक्षा सहयोगका लागि अमेरिकाको नजिकको साझेदार हो भने इन्डोप्यासिफिक क्षेत्रमा चीनको बढ्दो प्रभावविरुद्ध लड्न एक महत्त्वपूर्ण रणनीतिक मित्र पनि हो। यो संयुक्त राज्य अमेरिका, भारत, जापान र अस्ट्रेलियाबाट बनेको क्वाडको एक हिस्सा पनि हो। क्वाडलाई यस क्षेत्रमा चीनको विस्तारविरुद्ध सन्तुलनका रूपमा हेरिन्छ। एप्पल इङ्क र गुगलजस्ता प्रमुख अमेरिकी कम्पनीहरूले हालका वर्षहरूमा भारतमा आफ्नो सञ्चालन विस्तार गरेका छन्। गत महिना मस्कको स्टारलिङ्कले भारतका दुई शीर्ष टेलिकम अपरेटरहरूसँग उपग्रह आधारित इन्टरनेट सेवाहरू प्रदान गर्न सम्झौता गरेको थियो। व्यापार सम्बन्धलाई थप बढावा दिन अमेरिका र भारतले अपेक्षित व्यापार सम्झौता अन्तर्गत सन् २०३० सम्ममा उनीहरूको द्विपक्षीय व्यापारलाई पाँच खर्ब डलरभन्दा बढी गरी दोब्बर बनाउने महत्त्वाकांक्षी लक्ष्य राखेका छन्।"
राजेन्द्र लिङ्देनसहित राप्रपा नेताहरू रिहा,"काठमाडौं : सिंहदरबारमा प्रदर्शन गरेपछि पक्राउ परेका राप्रपाका अध्यक्ष राजेन्द्र लिङ्देनसहितका नेताहरूलाई प्रहरीले रिहा गरेको छ। सिंहदरबारबाट नियन्त्रणमा लिएर जिल्ला प्रहरी परिसर भद्रकाली पुराइएका लिङ्देनसहितका सातै जनालाई प्रहरीले आइतबार साँझ रिहा गरेको हो। प्रहरीको नियन्त्रणबाट रिहा भएपछि राप्रपा अध्यक्ष लिङ्देनले आइतबारको आन्दोलन सफल भए पनि जेका लागि आन्दोलन गरेको हो, त्यो पूर्ण हुन बाँकी रहेको प्रतिक्रिया दिए। उनले थप कार्यक्रम प्रकाशित गरेर आन्दोलन जारी राख्ने उल्लेख गरे। उनले राप्रपालाई साथ दिनेहरूलाई धन्यवादसमेत दिए। त्यसअघि आफ्ना नेताहरूलाई प्रहरीले नियन्त्रणमा लिएपछि राप्रपाको आकस्मिक कार्यसम्पादन समितिको बैठक बसेको थियो। बैठकले शान्तिपूर्ण मान्यताबाट आफ्नो एजेन्डा स्थापित गर्न केन्द्रित हुने निर्णय गरेको प्रवक्ता मोहन श्रेष्ठले जानकारी दिए। उनले राप्रपामाथि राज्यले गरेको दमन अलोकतान्त्रिक भएकाले सरकारले आफ्नो शैली सुधार गर्नुपर्नेमा बैठकले जोड दिएको उल्लेख गरे। आइतबार निषेधित क्षेत्रमा प्रदर्शन गरेको भन्दै राप्रपा अध्यक्ष लिङ्देन, उपाध्यक्ष बुद्धिमान तामाङ, प्रवक्ता ज्ञानेन्द्र शाही, राष्ट्रिय युवा मोर्चाका अध्यक्ष कैलाश कटुवाललगायतलाई प्रहरीले नियन्त्रणमा लिएको थियो।"
दिगो विकास लक्ष्य कार्यान्वयनका लागि करिब २ सय ११ खर्बभन्दा बढी लगानी आवश्यक,"काठमाडौँ : राष्ट्रिय योजना आयोगले दिगो विकास लक्ष्य कार्यान्वयनका लागि करिब २ सय ११ खर्ब ६५ अर्ब रुपैयाँ लगानी आवश्यक पर्ने अनुमान गरेको छ । आइतबार सिंहदरबारमा दिगो विकास लक्ष्य : आवश्यकता पहिचान, लागत अनुमान तथा वित्तीय रणनीति, २०८१ सार्वजनिक गदै आयोगले सन २०२४ देखि २०३० सम्मका लागि दिगो विकास लक्ष्य कार्यान्वयन गर्न २ सय ११ खर्बभन्दा बढी लाग्ने जनाएको हो । दिगो विकास लक्ष्यमध्ये कुल लगानी आवश्यकताको सबैभन्दा ठुलो हिस्सा नवीन खोज र पूर्वाधार क्षेत्रसँग सम्बन्धित रहेको आयोगले जनाएको छ । दिगो विकास लक्ष्य प्राप्त गर्नका लागि औसतमा कुल गार्हस्थ्य उत्पादन (जिडिपी) को ४५ दशमलव ४ प्रतिशत लगानी आवश्यक हुने अनुमान गरिएको छ । उक्त अनुमान साबिकको रणनीतिमा गरिएको औसत वार्षिक अनुमान भन्दा २ दशमलव ४ प्रतिशत अंकले कम रहेको छ । दिगो विकास लक्ष्य कार्यान्वयनका लागि लगानी आवश्यकता पूर्ति गर्न सार्वजनिक, निजी, सहकारी र घरपरिवार स्तरबाट वित्तीय स्रोत उपलब्ध हुने गरी रणनीति तयार पारिएको आयोगका उपाध्यक्ष प्राडा शिवराज अधिकारीले जानकारी दिए । उनले यसअघि भन्दा लागत बढेपछि स्रोत समेत बढेको उल्लेख गरे । लक्ष्य प्राप्तिका लागि आवश्यकता पूर्ति गर्नका लागि आवश्यक स्रोतको पहिचान समेत गर्न खोजिएको उनले बताए । आयोगले दिगो विकास लक्ष्य कार्यान्वयनका लागि सार्वजनिक क्षेत्रबाट सबैभन्दा बढी कुल ५७ दशमलव ५ प्रतिशत लगानी हुने अनुमान गरेको छ । निजी क्षेत्रबाट ३४ दशमलव ३५ प्रतिशत, सहकारी तथा गैर सरकारी क्षेत्रबाट ४ दशमलव १८ प्रतिशत र घरपरिवार स्तरबाट तीन दशमलव ९५ प्रतिशत लगानी परिचालन हुने अनुमान गरिएको आयोगले जनाएको छ ।"
वार्षिक साधारण सभामा सी डिभिजनका ९ क्लबलाई अधिकार,"काठमाडौं : अखिल नेपाल फुटबल संघ (एन्फा)को वैशाख २६ गते हुने वार्षिक साधारण सभामा सी डिभिजनका ९ क्लबले मतदान अधिकार पाएका छन्। एन्फाको आइतबार बसेको बैठकले ९ क्लबलाई मतदान अधिकार दिने निर्णय लिएको हो। सी डिभिजनका खालीबारी युवा क्लब, झम्सीखेल युवा क्लब, पुल्चोक युथ क्लब, मनोहरा एकिकृत युथ क्लब, महावीर स्टडिज एन्ड एथलेटिक्स सेन्टर, समाज कल्याण खेलकुद केन्द्र क्लब, सामाजिक युवा क्लब, स्पोर्टस एकेडेमी साँगा र स्वयम्भू क्लबले मताधिकार प्राप्त गरेका छन् । यो निर्णय एन्फाको कार्यसमितिले सर्वसम्मत पारित गरेको हो ।"
मोटरसाइकल चोरीको आरोपमा २ जना पक्राउ,स्याङ्जा : मोटरसाइकल चोरी गरेको आरोपमा २ जनालाई प्रहरीले पक्राउ गरेको छ । स्याङ्जाको पुतलीबजार नगरपालिका ३ ढडुवामा आफ्नै घर अगाडि पार्किङ गरी राखेको ग२४प ६९१२ नम्बरको मोटरसाइकलसहित कास्कीका २ जना पक्राउ परेको प्रहरीले जनाएको छ । पक्राउ पर्नेमा पोखरा महानगरपालिका२३ पुम्दीभुम्दीका २९ वर्षीय जितु विक र पोखरा २२ घाँटीछिनाका १९ वर्षीय राम सुनार रहेको प्रहरी नायब उपरीक्षक हरिप्रसाद पौडेलले जानकारी दिए । ढडुवाका दिपकचन्द्र गौतमले आफनै घरमा पार्किङ गरी राखेको मोटरसाइकल बिहीबार राति हराएको भन्दै प्रहरीलाई खोजतलासका लागि निवेदन दिएका थिए । अस्थायी प्रहरी पोष्ट मट्टीखान स्याङ्जाबाट खटिएको प्रहरी टोलीले शुक्रबार साँझ फेदिखोला गाउँपालिका१ नैखु अयरपानीबाट हराएको मोटरसाइकलसहित विक र सुनारलाई नियन्त्रणमा लिएको प्रहरीको भनाइ छ । दुवै जनालाई चोरीसम्बन्धी मुद्दा दर्ता गरी आइतबार अदालतबाट ५ दिनको म्याद थप गरी अनुसन्धान अघि बढाएको प्रनाउ पौडेलले जानकारी दिए ।
आईएमई लाइफको इन्स्योरेन्सले नियुक्त गर्यो सरल सावधिक सद्भावना दूत,"काठमाडौं : आईएमई लाइफ इन्स्योरेन्सले सुशीला रोकालाई सरल सावधिक जीवन बीमा योजनाको प्रडक्ट एम्बासडर (सद्भावनादूत) २०२५ घोषणा गरेको छ। सुशीला रोका कम्पनीको मासिक स्किम अन्तर्गत देशभरका अभिकर्ताहरू मध्येबाट उत्कृष्ट व्यवसाय गरी सरल सावधिक जीवन बीमा योजना को सद्भावनादूत हुन सफल भएकी हुन्। यसै कार्यक्रममा कम्पनीले उनको ब्यानर र प्रचार सामाग्री अनावरण गरेको छ। यसले अभिकर्ताहरूमाझ स्वस्थ प्रतिस्पर्धाका साथै थप प्रतिबद्ध भई काम गर्न प्रेरणा प्रदान गर्ने कम्पनीको विश्वास रहेको छ। कम्पनीका प्रमुख कार्यकारी अधिकृत पवन कुमार खड्काले कम्पनीले आफ्ना अभिकर्ताहरूलाई बीमा सेवाको ज्ञान र दक्षता र व्यक्तित्व विकास गर्दै बीमितहरूलाई सरल, सहज र स्तरीय सेवा दिने कम्पनीको उद्देश्यमा निरन्तरता दिँदै जाने बताए।"
नेपालमा भिभो वाई२९ सार्वजनिक,"काठमाडौं : विश्वप्रसिद्ध प्रविधि ब्रान्ड भिभोले आफ्नो नयाँ स्मार्टफोन भिभो वाई२९ नेपालमा आधिकारिक रूपमा सार्वजनिक गरेको छ। ६५०० एमएएच क्षमताको ब्याट्रीलाई मुख्य विशेषता स्वरूप उजागर गरेको छ। भिभोको ब्लु वल्ट टेक्नोलोजीले सुसज्जित यो फोनले लामो समयसम्म सहज प्रयोग सुनिश्चित गर्छ। ४४ वाट फ्ल्यास चार्जको साथमा ४८०० एमएएच सम्मको रिभर्स चार्जिङ, साथै ईमरजेन्सी पावर सेभिङ मोडको सहायताले १ ५ ब्याट्रीमा पनि आवश्यक सम्पर्क कायम राख्न सक्षम बनाउँछ। साथै, ५ वर्षसम्मको ब्याट्री ग्यारेन्टीले प्रयोगकर्तालाई दीर्घकालीन सन्तुष्टि दिन्छ। भिभो वाई२९ को डिजाइन पक्षमा पनि नयाँपन देखिन्छ। थ्रीडी कभ्र्ड ब्याकप्लेट र मेटालिक हाईग्लस फ्रेमले स्टाइल र समात्न सजिलोपन दुबै प्रदान गर्छ। नोबल ब्राउन र एलीगन्ट ह्वाइट रंग विकल्पमा उपलब्ध यो फोनमा डायनामिक लाइटसहितको आकर्षक क्यामेरा मोड्युल छ। जसले फोटो तथा भिडियो अनुभवलाई नयाँ उचाइमा पुयाउँछ। फोनमा प्रयोग गरिएको शट अल्फा ग्लासले यसलाई ड्रप, डस्ट र स्प्ल्यास प्रूफ बनाउँछचाहे त्यो बाइकमै यात्रा गर्दा होस्, समुद्रकिनारमा घुम्दा होस् वा आकस्मिक पानी पोखिँदा होस्। प्रदर्शन र फिचरको संयोजनमा भिभो वाई२९ अत्यन्तै प्रभावशाली छ। ८८ जि बी को विस्तारित र्याम र २५६ जि बी स्टोरेजले गर्दा मल्टिटास्किंग झन्झटरहित मल्टिटास्किंगको सुनिश्चित गर्छ। १२० हर्ट्ज रिफ्रेश रेट, १००० निट्ससम्मको ब्राइटनेस, र टीयूभी राइनल्याण्ड लो ब्लू लाइट डिस्प्ले र ४०० अडियो बुस्ट सहितको डुअल स्टीरियो स्पिकरजस्ता फिचरहरूले तपाईंको मनोरञ्जनलाई अझ जीवन्त बनाउँछ। फोटोग्राफीप्रेमीका लागि भिभो वाई२९ मा ५० एमपी एचडी मुख्य क्यामेरा छ। एआई ईरेज र एआईफोटो ईनह्यान्समेन्टजस्ता स्मार्ट टुल्सले सम्पादनलाई अझ सहज बनाउँछ। साथै, एआई सुपर लिंक, सर्कल टु सर्च र स्क्रिन ट्रान्सलेसन जस्ता स्मार्ट फिचरहरूले दैनिक प्रयोगलाई अझ सहज र प्रभावकारी बनाउँछन्। भिभो वाई२९ अहिले नेपालभरिका सबै रिटेल स्टोरहरूमा र दराज अनलाइनमा उपलब्ध छ। यसको प्रारम्भिक मूल्य २४ हजार ९९९ राखिएको छ। सशक्त ब्याट्री, मजबुत बनावट र स्मार्ट फिचरहरूसहितको भिभो वाई२९ एक यस्तो स्मार्टफोन हो, जसले प्रदर्शन, सौन्दर्य र दीर्घकालीन प्रयोगको आदर्श संयोजन प्रदान गर्छ।"
माछा मार्ने विद्युतीय सामग्रीसहित खोलामा पुरुषको शव फेला,"स्याङ्जा : पुतलीबजार नगरपालिका३ लत्रेपिपलका ४० वर्षीय मिलनबिक्रम सेन शनिबार खोलामा मृत भेटिएका छन्। पुतलीबजार नगरपालिका५ जुडी स्थित बाडखोलामा शव भेटिएको प्रहरी नायब उपरीक्षक हरिप्रसाद पौडेलले जानकारी दिए। शुक्रबार बेलुका खेतमा पानी लगाउन भनि घरबाट निस्किएका उनी राति अबेरसम्म नफर्किएपछि खोजी गर्दै जाँदा घरबाट करिब १ किलोमिटर पर पानीको बीच भागमा उत्तानो अवस्थामा स्थानीयले देखेपछि प्रहरीलाई खबर गरेका थिए। घटनास्थल नजिकै १२ भोल्टको ब्याट्री, तार र माछा राख्ने फुर्लुङ भेटिएको र घटनाबारे थप अनुसन्धान जारी रहेको प्रहरी भनाइ छ।"
बालिकालाई यौन दुर्व्यवहार गरेको आरोपमा पुरुष पक्राउ,धरान : बालिकलाई यौन दुर्व्यवहार गरेको आरोपमा सुनसरीको बराहक्षेत्र७ स्थायी घर भएका ५९ वर्षीय पुरुष पक्राउ परेका छन्। जिल्ला प्रहरी कार्यालय सुनसरीले उनलाई बालिका माथि यौन दुर्व्यवहार गरेको आरोपमा पक्राउ गरेको हो। आफ्नै घरमा घरेलु कामदारका रुममा काम गर्दै आएकी भोजपुरको आमचोक गाउँपालिका३ घर भएकी १२ वर्षीय बालिकालाई यौन दुर्व्यवहार गरेको आरोपमा पक्राउ गरिएको जिल्ला प्रहरी कार्यालय सुनसरीका डीएसपी योगराज खतिवडाले बताए। उनका अनुसार पक्राउ परेका कोइरालाले ती बालिकालाई कोठामा सुतिरहेको बाल यौन दुर्व्यवहार गरेको उजुरीका आधारमा पक्राउ गरिएको हो। पीडित बालिकाका अभिभावकले किटानी जाहेरी दिएपछि इलाका प्रहरी कार्यालय महेन्द्रनगर सुनसरीमा राखेर थप अनुसन्धान गर्ने काम भइरहेको डीएसपी खतिवडाले बताए।
प्रधानमन्त्रीसँग मेरो डान्स युनिभर्स र मेरो भ्वाइस युनिभर्स शृङ्खलाका प्रतियोगीहरूको भेट,"काठमाडौं : प्रधानमन्त्री केपी शर्मा ओलीसँग मेरो डान्स युनिभर्स र मेरो भ्वाइस युनिभर्स शृङ्खला२ का प्रतियोगीहरुले आज भेटघाट गरेका हुन्। विश्वभर रहेका नेपाली मूलका कलाकारमध्येबाट २३ मुलुकका छानिएका कलाकारसँग प्रधानमन्त्री ओलीले उनीहरूको प्रतिभा र नेपालीपनको एकत्वको भावनाको विस्तारको अभियानमा शुभेच्छासहित भेटघाट गरेका हुन्। इन्ट्रा फाउन्डेसनद्वारा सञ्चालित र नेपाल टेलिभिजनबाट प्रसारित उक्त शृङ्खलाका आयोजक र कलाकारहरूलाई प्रधानमन्त्री ओलीले नेपाली कला, साहित्य, संस्कृति, नृत्य, हाउभाउ आदिलाई जीवन्त बनाउन प्रतियोगीहरूको भूमिका रहने बताए। विश्वका जुनसुकै कुनामा रहे पनि नेपालीहरूमा रहने जनेटिक मेमोरीले नेपाली कला, संस्कृतिलाई जीवन्त बनाउने उनको भनाइ थियो। कार्यक्रममा नेपाल, भुटान, भारत, संयुक्त राज्य अमेरिका, दुबई, संयुक्त अधिराज्य बेलायत, अष्ट्रेलिया, जापान, म्यानमार, पोर्चुगल, मलेसिया, थाइल्याण्ड लगायतका नेपाली मूलका प्रतियोगीहरूको सहभागिता रहेको इन्ट्रा फाउण्डेशनका अध्यक्ष डिल्ली अधिकारीले बताए।"
बीपी प्रतिष्ठान धरानको निमित्त उपकुलपतिमा प्राडा शर्मा नियुक्त,"धरान : बीपी कोइराला स्वास्थ्य विज्ञान प्रतिष्ठान धरानको निमित्त उपकुलपतिको जिम्मेवारी प्राडा सन्जिवकुमार शर्माले पाएका छन्। प्रतिष्ठानका उपकुलपति डा ज्ञानेन्द्र गिरीले अवकाश पाएपछि प्रतिष्ठान उपकुलपतिविहीन भएको थियो। प्रधानमन्त्री तथा प्रतिष्ठानका कुलपति केपी शर्मा ओलीको यही वैशाख ४ गतेको निर्णय अनुसार स्वास्थ्य मन्त्रालयले शर्मालाई निमित्त उपकुलपतिको जिम्मेवारी दिएको हो। प्रतिष्ठानको शिक्षाध्यक्ष समेत रहेका शर्मालाई यहाँको शैक्षिक, प्रशासनिक र आर्थिक कार्य सुचारु गर्न निमित्त उपकुलपतिको जिम्मेवारी दिएको स्वास्थ्य मन्त्रालयको नीति, योजना तथा अनुगमन महाशाखा प्रमुख डा कृष्ण प्रसाद पौडेलले बताए। उनले प्रतिष्ठानमा नयाँ उपकुलपति नियुक्त नहुँदासम्मका लागि प्रतिष्ठानको काम कारबाही गर्न डा शर्मालाई जिम्मेवारी दिएको बताए। डा शर्माले आइतबारदेखि प्रतिष्ठानको निमित्त उपकुलपतिको जिम्मेवारी सम्हालेका छन्।"
"सेयर बजारमा दोहोरो अंकको गिरावट, १९२ कम्पनीको मूल्य घट्यो","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेर बन्द भएको छ। नेप्से परिसूचक १६६८ अंकले घटेर २७०६०४ विन्दुमा अडिएको छ। सेन्सेटिभ इण्डेक्स १६४ अंकले घटेर ४५६५८ विन्दुमा पुगेको छ। दोहोरो अंकले घटेको सेयर बजारमा नेपाल माइक्रो इन्स्योरेन्सको सेयर ९९९ प्रतिशतले बढ्यो। यसैगरी क्रेष्ट माइक्रो लाइफ इन्स्योरेन्सको सेयर ९९८ प्रतिशतले बढ्दा कर्पोरेट डेभलपमेन्ट बैंकको ७४९,बोटलर्स नेपालको ६११ र राधी विद्युतको ५९३ प्रतिशतले बढयो। कारोबार रकमका आधारमा राधी विद्युत शीर्षस्थानमा रह्यो। सो कम्पनीको सेयर ६८ करोड ७६ लाख रुपैयाँ बराबरको सेयर कारोबार भयो। नगदी ग्रुपको ५७ करोडको कारोबार हुँदा बलेफी हाइड्रोपावरले ५६ करोड, नेपाल इन्फ्रास्टक्चर बैंकले ३८ करोड र सानिमा माइ हाइड्रोपावरले ३७ करोड मूल्य बराबरको सेयर कारोबार गरे। यसदिन ३२८ स्क्रिप्सको २ करोड १३ लाख २३ हजार ९६७ कम्पनीको ८ अर्ब ४३ करोड ३५ लाख ८९ हजार ७८५ रुपैयाँमा खरिदबिक्री भए। कारोबारमा आएका ५३ स्टक्समध्ये १९२ वटाको मूल्य घट्यो। बाँकी एक स्टकको मूल्य भने स्थिर रह्यो। आज दुई समूहबाहेक अन्य समूहको उपसूचक नकारात्मक देखिएका छन्। मनु एण्ड प्रो र ट्रेडिङ समूहको उपसूचक सकारात्मक देखिएका हुन्।"
कांग्रेसको कार्यवाहक सभापतिको जिम्मेवारी खड्कालाई,"काठमाडौँ : नेपाली कांग्रेसको कार्यवाहक सभापतिको जिम्मेवारी उपसभापति पूर्णबहादुर खड्कालाई दिइएको छ । पार्टी सभापति शेरबहादुर देउवा देश बाहिर प्रस्थान गरेकाले खड्कालाई पार्टीको कार्यवाहक सभापतिको जिम्मेवारी तोकिएको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए । पौडेलले जारी गरिएको विज्ञप्तिमा भनिएको छ, नेपाली कांग्रेसका सभापति श्री शेरबहादुर देउवा देश बाहिर प्रस्थान गर्नु भएकोले नेपाली कांग्रेसको विधान, २०१७ (संशोधनसहित) को धारा २५ को उपधारा (१३) बमोजिम स्वदेश नफर्कुञ्जेलसम्मका लागि नेपाली कांग्रेसका उपसभापति एवं केन्द्रीय नीति, अनुसन्धान तथा प्रशिक्षण प्रतिष्ठानका प्रमुख श्री पूर्णबहादुर खड्कालाई पार्टीको कार्यवाहक सभापति तोक्नु भएको छ । सभापति देउवा आइतबार थाइल्यान्डको राजधानी बैंकक गएका छन् ।"
नीतिगत तथा कार्यक्रमगत प्रतिवेदन अर्थ मन्त्रालयमा पेश,"काठमाडौं : राष्ट्रिय योजना आयोगले आर्थिक वर्ष २०८२०८३ को बजेट तर्जुमा सम्बन्धमा नीतिगत तथा कार्यक्रमगत छलफल सम्बन्धी प्रतिवेदन अर्थ मन्त्रालयमा पेश गरेको छ। अर्थ मन्त्रालयमा आयोजित कार्यक्रममा राष्ट्रिय योजना आयोगका उपाध्यक्ष प्राडा शिवराज अधिकारीले उपप्रधानमन्त्री एवं अर्थमन्त्री विष्णुप्रसाद पौडेललाई सो प्रतिवेदन बुझाएका हुन्। अर्थमन्त्री पौडेलले अर्थतन्त्र सुधारका लागि नीतिगत, कानुनी तथा संरचनागत सुधारहरु भइरहेको र त्यसको परिणामस्वरुप पछिल्लो दिनमा अर्थतन्त्रका समस्त सूचकहरु सकारात्मक भएको बताए। उनले अर्थतन्त्रमा सुधार आइरहेको र आगामी आर्थिक वर्षको बजेट पनि सबल अर्थतन्त्र निर्माणमा केन्द्रित हुने जानकारी दिए। राष्ट्रिय योजना आयोगका उपाध्यक्ष प्राडा अधिकारीले मन्त्रालयहरू बीचको समन्वय र आगामी आर्थिक वर्षको बजेट बनाउन सहज होस् भन्ने उद्देश्यले मन्त्रालय, निकाय र आयोगसँग व्यापक परामर्श र छलफल गरी प्रतिवेदन तयार पारेको बताए।"
प्रहरी जवान पदको लिखित परीक्षामा सहभागी ६ नक्कली परीक्षार्थी पक्राउ,"काठमाडौं : प्रहरी जवान पदको लिखित परीक्षामा सहभागी भएका ६ नक्कली परीक्षार्थी पक्राउ परेका छन्। अन्य व्यक्तिका नाममा परीक्षा दिइरहेको अवस्थामा उनीहरू पक्राउ परेका हुन्। पक्राउ पर्नेमा दोलखाको जिरी नगरपालिका९ का २३ वर्षीय मोहन सुनुवार, कालिकोटको शुभकालिका गाउँपालिका७ का २४ वर्षीय गोपाल शाही, सुर्खेतको वीरेन्द्रनगर नगरपालिका५ का २२ वर्षीय मनोज शर्मा, दैलेखको भैरवी गाउँपालिका५ का २२ वर्षीय आकाश खड्का, सुर्खेतको वीरेन्द्रनगर नगरपालिका११ का २० वर्षीय उमेश शर्मा र जुम्लाको तिला गाउँपालिका२ का २२ वर्षीय मिन रावल रहेका छन्। शनिबार काठमाडौंको नयाँबानेश्वरमा रहेको रत्नराज्य माविमा नेपाल प्रहरी प्रधान कार्यालय नक्साल, काठमाडौंले प्रकाशित गरेको विज्ञापन अनुसार सञ्चालित प्रहरी जवान पदको लिखित परीक्षामा अन्य व्यक्तिको नाममा परीक्षा उनीहरूले परीक्षा दिइरहेका थिए। पक्राउ परेकाहरूलाई काठमाडौं जिल्ला अदालतबाट ५ दिनको म्याद थप अनुमति लिएर अनुसन्धान गरिरहेको जिल्ला प्रहरी परिसर काठमाडौंले जनाएको छ।"
सबल अर्थतन्त्र निर्माण गर्ने उद्देश्यले आगामी आर्थिक वर्षको बजेट ल्याउँछौँ : अर्थमन्त्री पौडेल,काठमाडौं: उपप्रधान एवं अर्थमन्त्री विष्णु पौडेलले सबल अर्थतन्त्र निर्माण गर्ने उद्देश्यका साथ आगामी आर्थिक वर्षको बजेट ल्याउने तयारी भइरहेको बताएका छन् । आइतबार सिंहदरबारमा राष्ट्रिय योजना आयोगले तयार गरेको आर्थिक वर्ष २०८२०८३ को प्रस्तावित बजेट तथा नीति तथा कार्यक्रमसम्बन्धी प्रतिवेदन बुझ्दै पौडेलले अहिले मुलुकको आर्थिक अवस्था लयमा फर्किन थालेको भन्दै सबल अर्थतन्त्र निर्माण गर्ने उद्देश्यका साथ आगामी आर्थिक वर्षको बजेट ल्याउने तयारी भइरहेको बताएका हुन् । देशको अर्थतन्त्रमा देखिएका समस्या समाधानका लागि सरकारले प्रभावकारी पहल गर्दै आएकाले पछिल्ला दिनमा अर्थतन्त्रका परिसूचकहरू सकारात्मक दिशातर्फ अघि बढेको उनले बताए । उनले वर्तमान सरकारकै कारण आर्थिक वृद्धिको लक्ष्यमा समेत सन्तोषजनक प्रगति भएको धारणा राखे । मन्त्री पौडेलले निजी क्षेत्रले उठाएका विषय र सहकारी क्षेत्र लगायतका समस्या समाधानका लागि सरकारले आवश्यक कानुन निर्माण गरेको जिकिर गरे । उनले मुलुक स्थिरताको यात्रामा अघि बढेपनि अस्थिरतावादी प्रवृत्तिहरूका विरुद्ध विभिन्न गतिविधि गर्ने कोशीस गरिरहेको उल्लेख गर्दै ती कोशीसहरु निरर्थक हुने बताए । मन्त्री पौडेलले सरकार टिकाउनका लागि मात्रै स्थिरता खोजेको नभइ संविधानको रक्षा गर्दै आर्थिक सामाजिक सुधार गर्नका लागि स्थिरता आवश्यक भएको धारणा राखे ।
"२९ लाख बढीको मोबाइल पार्टस बरामद, भद्रपुर भन्सारले बुझ्न मानेन","झापा : झापाको भद्रपुर नाकाबाट भन्सार छलेर भित्राइएको मोबाइलका पार्टस तथा सामग्रीसहित एउटा पिकअप गाडी प्रहरीले नियन्त्रणमा लिएको छ। भद्रपुर५ स्थित दोभान नाकाबाट भित्राइएको २० कार्टुन मोबाइल पार्टस बा १८ च ४६१६ नम्बरको पिकअप गाडीमा हालेर लैजाने क्रममा जिल्ला प्रहरी कार्यालय झापा र घोडामारा प्रहरी चौकीको संयुक्त टोलीले शनिबार राति ८ बजे भद्रपुर ९ घोडामाराबाट नियन्त्रणमा लिएको थियो। प्रहरीले गाडी चालक भद्रपुर नगरपालिका५ निवासी २३ वर्षीय राहुल कामतलाई नियन्त्रणमा लिएको छ। बरामद गरिएको मोबाइल पार्टस २९ लाख ८७ हजार दुई सय, गाडीको पाँच लाख गरी ३४ लाख ८७ हजार दुई रुपैयाँ मूल्यांकन तोकेर गाडी चालक कामत सहितलाई कारबाहीका लागि मेची भन्सार कार्यालय काँकडभिट्टा बुझाइदिएको प्रहरी कार्यालय झापाका डीएसपी खगेन्द्र खड्काले बताए। प्रहरीले बरामद गरिएको सामान, गाडी र गाडी चालकलाई लिएर सुरुमा भद्रपुर भन्सार कार्यालय बुझाउन गएका थिए। तर, भद्रपुर भन्सारले चालकलाई नबुझ्ने, १० लाख भन्दा बढी सामान नबुझ्ने भनेपछि मेची भन्सार कार्यालय काँकडभिट्टा पठाउनु परेको जनाइएको छ। त्यस्तै इलाका प्रहरी कार्यालय बिर्तामोडबाट खटिएको टोलीले गएराति अन्दाजी १० बजे अर्जुनधारा६ छाताचौकमा बेवारिसे अवस्थामा प्लास्टिकको बोरामा पोका पारी राखेको अन्दाजी १८ लाख १० हजार २५० बराबरको मोबाइल र मोबाइल पार्टसका सामानहरू बरामद गरेको छ। सो सामान पनि मेची भन्सार कार्यालय बुझाइएको जनाइएको छ।"
संवैधानिक निकायमा नियुक्ति विवादमा सर्वोच्चमा सुनुवाइ जारी,"काठमाडौं : संवैधानिक निकायमा नियुक्ति विवादमा आज दोस्रो दिनको सुनुवाइ सुरू भएको छ। वैशाख ३ गते 'हेर्दाहेर्दै'मा राखिएको मुद्दामा आज संवैधानिक इजलासमा सुनुवाइ जारी छ। प्रधानन्यायाधीश प्रकाशमान सिंह,न्यायाधीशहरू सपना मल्ला प्रधान, डामनोजकुमार शर्मा,डाकुमार चुडाल र नहकुल सुवेदी सम्मिलित संवैधानिक इजलासमा वैशाख ३ गतेदेखि सुनुवाइ सुरू भएको हो। सर्वोच्च अदालतले विभिन्न संवैधानिक निकायमा ५२ जनाको नियुक्ति बदरको माग गर्दै दायर रिट निवेदनमाथिको सुनुवाइ आजदेखि लगातार गर्ने भएको हो। २०७७ पुस १ गते दायर रिट निवेदनमाथिको सुनुवाइ धेरै नलम्ब्याउने उद्देश्यले आइतबारदेखि निरन्तर सुनुवाइ गर्न लागिएको जनाइएको छ। प्रतिनिधिसभा विघटन भएका बेला संवैधानिक सुनुवाइबिना नै संवैधानिक निकायमा नियुक्ति र सपथ गराउनु गैरसंवैधानिक भन्दै वरिष्ठ अधिवक्ता दिनेश त्रिपाठी,अधिवक्ता ओपप्रकाश अर्याल,सम्रित खरेललगायतले ५२ जना पदाधिकारीहरूको नियुक्ति असंवैधानिक रहेको दावी गर्दै सर्वोच्चमा रिट दायर गरेका थिए । रिटमा राष्ट्रपति कार्यालय,प्रधानमन्त्री तथा मन्त्रिपरिषद कार्यालय र संवैधानिक परिषद्लाई विपक्षी बनाइएको छ । त्यस्तै संवैधानिक परिषद्मा गरिएका नियुक्तिविरुद्ध सभामुख अग्निप्रसाद सापकोटाले पनि रिट दायर गरेका थिए । २०७७ मंसिर ३० र त्यसपछि तत्कालीन प्रधानमन्त्री केपी शर्मा ओली नेतृत्वको सरकारको सिफारिसमा अध्यादेश जारी गरी पटकपटकगरी विभिन्न संवैधानिक निकायमा ५२ जना पदाधिकारी तथा सदस्य नियुक्त भएका थिए।"
राजतन्त्रको नाममा राजावादीले आफैंलाई सिध्याउँदै छन् : नेता सिटौला,"झापा : नेपाली काँग्रेसका नेता कृष्णप्रसाद सिटौलाले राजतन्त्र फर्काउनेहरू धेरै छटपटाइरहेकोले आफ्नो काल आफैँ निम्त्याउन खोजेको बताएका छन्। आइतबार बिहान नेपाल विद्यार्थी संघ झापाले भद्रपुरमा आयोजना गरेको दोस्रो जनआन्दोलनका शहीदहरू राजन गिरी र सुरज विश्वासको स्मृति सभामा बोल्दै सिटौलाले यस्तो बताएका हुन्। 'राजा हुँदा दरबार वरिपरि बसेर गरेको मस्ती अहिले भएन। पानीको माछा बालुवा राखेको जस्तो छटपटाहट अहिले राजवादीहरूमा देखिएको छ। यो संविधानले राजा फर्काउँछ भन्ने कल्पना पनि तपाईँहरूले नगर्नुहोस्। आफ्नो काल आफै निम्त्याउन नखोज्नुहोस्, नेता सिटौलाले भने, यही लोकतान्त्रिक गणतन्त्र व्यवस्थाभित्र बसेर जनताको हकअधिकार र प्रगति खोज्नुहोस्। ज्ञानेन्द्र शाह पूर्व राजा मात्र नभएर अन्तिम राजा पनि भएको उनले बताए। ज्ञानेन्द्रलाई प्रश्न गर्दै सिटौलाले भने, तपाई उक्साउनेहरूको पछि नलाग्नुहोस्, उक्साउनेहरूले तपाईँलाई खाडलमा लागेर फाल्ने छन्। ज्ञानेन्द्रलाई सम्मानपूर्वक आफ्नो ठाउँमा शान्त भएर बस्न र जनताको सेवामा लाग्न उनले सुझाव दिए। म फेरि राजा बन्छु भन्ने चाहिँ कल्पना पनि नगर्नुहोस्, सपना पनि नबाँड्नुहोस्, सिटौलाले थपे। लोकतान्त्रिक गणतन्त्रको व्यवस्था भएको देशमा भत्ता, सत्ता, मन्त्रीलगायत सारा पद लिएका व्यक्ति पनि राजा चाहियो भनेर ढलेको दरबारको चाकडी गर्न पछि नहटेको उनले बताए। यो व्यवस्थाले कसैलाई केहीमा नरोकेको बताउँदै सिटौलाले भने, 'कहाँ रोकेको छ यो व्यवस्थाले ? हुनै नसक्ने बाटोमा, फर्किनै नसक्ने बाटोमा किन जान खोज्नु हुन्छ ? राजा वीरेन्द्रको वंश नाशपछि ज्ञानेन्द्र राजा भए। धेरै समय लागेन ज्ञानेन्द्र, महेन्द्र पथतिर फर्किन। त्यसैले हामीले भन्यौं यो पश्चगामी र प्रतिगामी कदम हो, र जनताले त्यो व्यवस्था ढालेर देशमा लोकतन्त्र र गणतन्त्र व्यवस्था ल्याए।' राजाहरूको पालामा अवसर नपाएका समुदायका व्यक्ति पनि अहिले देशको ठूलो ठाउँमा पुग्न सफल भएको उनले बताए।"
अब गठबन्धनमा जाने र समर्थन गर्ने त कुरै हुँदैन : प्रचण्ड,"विराटनगर : पूर्वप्रधानमन्त्री एवं नेकपा (माओवादी केन्द्र)का अध्यक्ष पुष्पकमल दाहाल प्रचण्डले गणतन्त्रका सवालमा दलहरूबीचमा कहिल्यै पनि विमति नरहेको बताएका छन् । गणतन्त्रमा त हामी त्यसै पनि एक छौं, यसै पनि एक छौं । गणतन्त्रकै निम्ति लडेर यहाँसम्म आएका हौं, उनले भने । उनले गणतन्त्र गम्भीर खतरामा पर्यो भनेर सोच्न आवश्यक नरहेको बताए । विराटनगर विमानस्थलमा आइतबार पत्रकारसँग संक्षिप्त कुराकानी गर्दै उनले जनमत र जनाधारका दृष्टिकोणले गणतन्त्रमाथि कुनै खतरा आएको भनेर सोच्न आवश्यक नभएको बताएका हुन् । पहिलो कुरा अहिले नै गणतन्त्रप्रति त्यस्तो गम्भीर खतरा आयो भन्याजस्तो गरी सोच्न जरुरी छैन । जनाधार र जनमतको दृष्टिकोणले पनि अहिले दलहरू चाँहि गणतन्त्रको रक्षाको निम्ति एक हुनैपर्ने, नत्र गणतन्त्र खतरामा पर्ने भन्ने भाष्य ठीक छैन, प्रचण्डले भने । अहिलेको गठबन्धनलाई माओवादीको समर्थन नरहने प्रचण्डले स्पष्ट पारेका छन् । शनिबार ३ दलका शीर्ष नेताबीच बालुवाटारमा भएको छलफल शान्ति प्रक्रियाको सन्दर्भमा रहेको प्रचण्डले बताए । छलफल शान्ति प्रक्रियाको सन्दर्भमा रहेको र अन्तिममा प्रधानमन्त्री केपी शर्मा ओलीको आग्रहमा गणतन्त्रका पक्षधर एक भएको सन्देश दिइएको उनको भनाइ छ । छलफललाई लिएर वर्तमान गठबन्धनलाई माओवादीले समर्थन गरेको र सरकारमा जान लागेको भन्ने चर्चा गरिएको भन्दै उनले खण्डन गरे । अहिलेको गठबन्धनलाई समर्थन होइन । त्यो विल्कुल होइन । त्यो भ्रम नपरोस् । हिजो भेटेपछि लौ समर्थन भयो रे । फेरि गठबन्धनमा जाने भयो कि क्या हो ? जस्तो चर्चा भएको छ । त्यो विल्कुल गलत हो । त्यो गठबन्धनमा जाने र समर्थन गर्ने कुरा हुन सक्दैन, उनले भने । प्रचण्डले गणतन्त्र नामले नभइ कामले बच्ने बताए । दलहरूले राम्रो काम गर्न सके गणतन्त्र संस्थागत हुँदै जाने उनको भनाइ छ । राष्ट्रपति तथा उपराष्ट्रपतिलाई राजनीतिमा आउन संवैधानिक, कानुनी तथा अन्तर्राष्ट्रिय परम्पराले नरोक्ने प्रचण्डको दाबी छ । राजनीतिमा आउने इच्छा भयो भने केहीले रोक्दैन । हाम्रै उपराष्ट्रपतिले पार्टीको सिपाहीकै रुपमा काम गर्न चाहनु भयो । तर, गणतन्त्र सृदृढ हुँदै जानुपर्छ । राष्ट्रपति र उपराष्ट्रपतिले मात्रै बचाएर गणतन्त्र बच्ने हैन । नामले नभइ कामले बच्नुपर्छ, उनले भने । जनमत गणतन्त्रकै पक्षमा रहेकाले आत्तिहाल्नुपर्ने अवस्था नरहेको प्रचण्डको दाबी छ । सरकार परिवर्तनको विषयलाई लिएर राजनीतिक विश्लेषणका आधारमा आफूले बोलिरहेको उनले बताए । आन्तरिक सूचनाहरु छन् । कांग्रेसभित्र जसरी असन्तुष्टि बढ्दै गएको छ । एमालेभित्र पनि । त्यो कारणले परिस्थिति अलिअलि गम्भीर बन्दै गएको छ भनेको हुँ । यो सरकार कहिले हट्छ भन्ने चैं हेर्दै जाउँ, प्रचण्डले भने । उनले राजनीतिक विश्लेषणका आधारमा ठूलो दलको नेता प्रधानमन्त्री बन्नुपर्छ भनेर कांग्रेसलाई समर्थन गर्छौं भनेको उल्लेख गरे । तर, भ्रष्टाचारका विषयमा कतै कहीँ, कसैको समर्थन गर्न नसकिने प्रचण्डको भनाइ छ । प्रचण्ड २ वटा कार्यक्रममा सहभागी हुन विराटनगर आएका हुन् । विराटनगरबाट प्रकाशित हाम्रोमत दैनिकको २२ औं वार्षिकोत्सव र माओवादी केन्द्र विराटनगर महानगर कमिटीको दोस्रो अधिवेशनमा उनी सहभागी हुनेछन् । यसबीचमा प्रचण्डले उद्योगी व्यवसायी र कार्यकर्तासँग भेटघाट गर्ने कार्यक्रम रहेको माओवादीले जनाएको छ । माओवादीका अनुसार अध्यक्ष दाहाल आइतबार साँझ काठमाडौं फर्किने छन् ।"
याकको संरक्षण र प्रवर्द्धनका लागि सामूहिक प्रयास आवश्यक छ : कृषिमन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले याक पालनले हिमाली समुदायको आयआर्जन, खाद्य र पोषण सुरक्षा, प्रांगारिक खेती तथा वातावरणीय सन्तुलनमा महत्वपूर्ण योगदान पुर्याइरहेको बताएका छन्। प्रथम राष्ट्रिय याक दिवसको अवसरमा कृषि मन्त्रालयले आज ललितपुरमा आयोजना गरेको कार्यक्रमलाई सम्बोधन गर्दै मन्त्री अधिकारीले भौगोलिक चुनौती, युवा पुस्ताको बसाइसराई, चरन क्षेत्रको अभाव, प्रजननसम्बन्धी समस्या, जंगली जनावरको आक्रमण, जलवायु परिवर्तन जस्ता कारणले नेपालका याकचौंरीको संख्या घट्दो क्रममा रहेकाले याकचौंरी पालनको संरक्षण र प्रवर्द्धनका लागि सामूहिक प्रयास आवश्यक रहेको बताएका हुन्। मन्त्री अधिकारीले याकचौंरीको संरक्षण र दिगो उपयोगमार्फत हिमाली क्षेत्रको खाद्य सुरक्षा, जलवायु अनुकूलन, जैविक विविधताको संरक्षण र ग्रामीण जीवनशैलीको सशक्तीकरण नै अबको साझा लक्ष्य रहेको उल्लेख गरे। मन्त्री अधिकारीले हिमाली जनजीवनको अविभाज्य अंग बनेका याकचौंरीलाई संरक्षण, सुधार र व्यावसायिक रूपान्तरणमार्फत नव जीवन दिनु हाम्रो साझा उत्तरदायित्त्व रहेकोमा जोड दिए। मन्त्रालयको अग्रसरतामा सरकारले याक र चौंरीको महत्वलाई आत्मसात गर्दै प्रत्येक वैशाख ७ गतेको दिनलाई राष्ट्रिय याक दिवसका रूपमा मनाउने निर्णय गरेको उल्लेख गर्दै मन्त्री अधिकारीले याकको संरक्षण एवं प्रवर्द्धनका लागि सोलुखुम्बुको स्याङ्बोचेमा याक आनुवंशिक स्रोत केन्द्र सञ्चालन ल्याइएको र उक्त केन्द्रले याकको शुद्ध नस्ल संरक्षण, आनुवंशिक सुधार, प्रविधि विस्तार र प्रसारमा महत्वपूर्ण कामको सुरुवात गरेको बताए। मन्त्री अधिकारीले आगामी दिनमा याकचौंरीको दिगो विकास सुनिश्चित गर्न मन्त्रालय प्रतिबद्ध रहेको पनि उल्लेख गरे।"
"कार दुर्घटनामा एकको मृत्यु, तीन जना घाइते","धरान : सुनसरीको इटहरीधरान सडकअन्तर्गत तरहराको जङ्गलमा कार दुर्घटना हुँदा एक जनाको मृत्यु भएको छ । शनिबार राति धरानबाट इटहरीतर्फ जाँदै गरेको बागमती प्र०१०३० च ४६१८ नम्बरको कार अनियन्त्रित भई रुखमा ठोक्किएर दुर्घटना भएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक बिरेन्द्रसिंह थापाले बताए । दुर्घटनामा परी इटहरी उपमहानगरपालिका१ का ४० वर्षीय विष्णु राउतको मृत्यु भएको प्रहरी निरीक्षक थापाले बताए । दुर्घटनामा परी कारका चालक सुनसरी रामधुनी नगरपालिका७ का ३० वर्षीय विवेक लामा, इटहरी उपमहानगरपालिका ४ का ४३ वर्षीय गंगा बस्नेत र इटहरी१ का ३१ वर्षीय कल्याण कटवाल घाइते भएका छन् । घाइते तीनै जनाको बीपी कोइराला स्वास्थ्य विज्ञान प्रतिष्ठान धरानमा उपचार भइरहेको जिल्ला प्रहरी कार्यालय सुनसरीका डिएसपी योगराज खतिवडाले बताए । उनले घटनाको अनुसन्धान भइरहेको जनाए ।"
झन् गम्भीर बन्ने जोखिममा भुटानी शरणार्थी समस्या,"झापा : चरण १ : राष्ट्रपति डोनाल्ड ट्रम्प प्रशासनको कडा नीतिमुताबिक विभिन्न अभियोगमा जोडिएका १० पूर्वभुटानीलाई अमेरिकाले एकैपटक निष्कासन गर्न चाह्यो। उनीहरू भुटानबाट लखेटिएर करिब डेढ दशक नेपालका शरणार्थी शिविरमा बसेका थिए। कागजमा उनीहरूको जन्म मुलुक भुटान थियो। तर, कहाँ पठाउने ? अमेरिकी अधिकारीहरूले यसको न्यायिक विश्लेषण गरे। र, निचोडमा पुगे भुटानकै जिम्मा लगाउने। किनभने, उनीहरू भुटानकै सन्तान हुन्। ती अधिकारीले अमेरिकास्थित भुटानी कूटनीतिक नियोगलाई तिनको ट्राभल डकुमेन्ट बनाउन खबर गरे। सँगसँगै भुटान लगेर जिम्मा लगाउनेबारे अवगत गराए। यसमा भुटान तर्किन चाह्यो। तर, त्यो तर्काइ लामो टिकेन। अमेरिकाले यात्राको रेड जोन मा राखिदियो। अर्थात्, भुटानी नागरिकलाई अमेरिका छिर्नै नदिने घोषणा गर्यो। बल्ल भुटान खत्रक्कै गल्यो। ऊ ट्राभल डकुमेन्ट दिन र उनीहरूलाई ग्रहण गर्न राजी भयो। अमेरिकाले भुटानलाई रेड बाट एल्लो जोनमा पुर्यायो। धेरै प्रावधान पूरा गरेर भुटानी नागरिक अमेरिका छिर्न पाउने भए। चरण २ : अमेरिकाको न्युजर्सीस्थित नेवार्क लिबर्टी इन्टरनेसनल एयरपोर्टबाट युनाइटेड एयराइन्सको जहाज ती १० जनालाई लिएर उड्यो। सैनिक र अध्यागमनका केही अधिकारीसहित आएको जहाज गत चैत १३ गते राति नयाँ दिल्लीमा अवतरण भयो। भोलिपल्ट १४ गते बिहानै भुटानी सरकारी वायुसेवाले उनीहरूलाई दिल्लीबाट भुटानको पारो विमानस्थलमा पुर्यायो। त्यहाँबाट जसै अमेरिकी अधिकारीहरू फिर्ता भए, भुटानी अधिकारीहरूको झेल सुरु भयो। उनीहरूलाई सुविधाजनक होटलको फरकफरक कोठामा राखियो। अलगअलग बयान लिन थालियो। तीमध्ये एकले सुनाएअनुसार प्रश्न सोधियो, तपाईंको भुटानमा नजिकको आफन्त को छ ? नजिकका आफन्त सबै पहिल्यै लखिटिएका थिए, को भन्नु ? उनले भनिदिए, खास कोही छैन। जग्गाजमिन कहाँ छ ? छ कि छैन ? अर्को प्रश्न थियो। जग्गा पनि पहिल्यै खोसिएको थियो। उनले भने छन्, थाहा छैन। अनि भुटानमा कहाँ बस्नुहुन्छ ? कसरी बस्नुहुन्छ ? कसले सहयोग गर्छ ? यस्ता प्रश्नको वर्षा सुरु भयो। नजिकका आफन्त कहाँ छन् ? फेरि सोधियो। नेपालको शिविरमा, उनले उत्तर दिए। तपाईं त्यहीँ जानु राम्रो हुन्छ। हामी पठाउने व्यवस्था गर्छौं, तिनले दबाब बढाउँदै लगे। उनी द्विविधामा देखिए। तपाईंका साथीले नेपालै जाने भने, तिनले सुनाए, तपाईं के गर्नुहुन्छ ? यसरी झुक्याएर, फकाएर, प्रलोभनमा पारेर उनीहरूलाई नेपाल पठाउने चाँजो मिलाए। हरेकलाई ३० हजार दिएर ट्याक्सीमा चढाइ काँकरभिट्टानजिक पानी ट्यांकीमा छोडिदिए। चरण ३ : सीमा इलाकामा आइपुगे पनि भारतबाट नेपालतिर (काँकरभिट्टा) छिर्न सजिलो थिएन। किनभने, अब उनीहरू तेस्रो मुलुकका विदेशी नागरिक थिए। नेपाल आउन भिसा चाहिन्थ्यो। एउटा ट्याक्सीमा आएका ३ जना (आशिष सुवेदी, सन्दीप दर्जी र रोशन तामाङ) ले बिचौलियालाई २२ हजार रुपैयाँ तिरेर नेपाल छिर्ने चाँजो मिलाए। त्यसमा सफल पनि भए। उनीहरू दमक (बेलाडाँगी) स्थित शिविरमा आए। र, भोलिपल्टै त्यहाँ नेपाल प्रहरीबाट समातिए। आफ्नै पाराले चोरबाटो छिर्दै गर्दा अशोक गुरुङ पक्राउ परे। उनीहरू अध्यागमनको हिरासतमा छन्। चरण ४ : नेपाल र नेपाली अधिकारीलाई सकसपूर्ण घटना आइलाग्यो। छोडौं कानुनले नमिल्ने। थुनेर राखिरहौं मानवीय संवेदना नहुने। तर, राज्य मानवीयताभन्दा कानुनद्वारा चलेको हुन्छ। त्यही कानुन टेकेर झापाको अध्यागमन कार्यालयले उनीहरूलाई सम्बन्धित देशमै फिर्ता पठाइदिन विभागलाई २७ पृष्ठको सिफारिस गरेको छ। अध्यागमन कार्यालय काँकडभिट्टाका प्रमुख तुलसी भट्टराईको सिफारिस विभागले अध्ययन गरिरहेको थियोछ। चरण ५ : तर, त्यहीबीच उनीहरूलाई देश निकाला हुन सक्ने भन्दै रोक्न सर्वोच्च अदालतमा रिट पर्यो। त्यसमा सर्वोच्चले तत्काललाई निष्कासन नगर्न अन्तरिम आदेश दिएको छ। न्यायाधीश हरिप्रसाद फुयाँलको इजलासले दिएको आदेशमा भनिएको छ, निवेदकहरू विगतमा नेपालमा शरणार्थीको रूपमा दर्ता भएका र शरणार्थीकै रूपमा तेस्रो देशमा बसोबासमा परी उक्त देशमा अंगीकृत भई कालान्तरमा निजहरूको जीवन खतरामा पर्ने गरी निष्कासन गरी भुटानमा पठाइएको र पुन: भुटानबाट भारत हुँदै नेपालमा पठाइ हाल थुनामा रहेको देखिँदा निजहरूको मातापिता जुन कारणद्वारा भुटानबाट नेपालमा शरणार्थी भई आएका हुन् सो परिस्थितिमा परिवर्तन नभएकाले निजहरू आफ्नो उत्पत्तिको देशमा स्वेच्छाले फिर्ता हुन नसकी पुनर्वासमा गएको अवस्थामा हाल नेपाली अध्यागमन अधिकारीहरूबाट निजहरूलाई पुन: भुटान वा निजहरूले नचाहेको देशमा फिर्ता गर्दा नेपालले अनुमोदन गरेको कन्भेन्सन अगेन्स्ट टर्चर एन्ड अदर क्रुएल, इनह्युमन अर डेरोगाटोरी ट्रिटमेन्ट अर पनिसमेन्ट १९८४ को धारा ३ तथा यस अदालतबाट विगतमा भएका निर्णयहरू र नेपाललाई समेत प्रथाजनित कानूनका रूपमा लागू हुने फिर्ता नपठाउने सिद्धान्तविपरीत हुने देखिँदा यी निवेदकहरूलाई भुटान तथा अन्य कुनै देशमा निष्कासन नगर्नू। अनागरिक हुनुको चरम पीडा अमेरिकासँग होइन भन्ने आँट नगरेर भुटान आफ्ना नागरिकलाई ग्रहण गर्छ। तर, अर्को षड्यन्त्र गरेर भोलिपल्टै नेपाल पठाउँछ। नेपाल प्रहरीले त्यसको भोलिपल्टै समात्छ। अध्यागनले देश निकाला गर्न चाहन्छ। अदालतले रोक्छ। उनीहरू हिरासतमै रहिरहनुपर्छ। यो अनागरिक हुनुको चरम पीडा हो। अब उनीहरू कहाँ जाने ? कतिञ्जेल बनिरहने अनागरिक ? कहाँ छन् बाँकी १४ जना ? मार्च २७ बिहान ७:२० मा भुटानको पारोमा अमेरिकाबाट एउटै जहाजमा ल्याइएका नेपालीभाषी १० भुटानी अवतरण गरे। ती सबैको भुटान सरकारले जिम्मा लियो। तिनीहरूलाई ट्याक्सी चढाएर नेपाली सीमातिर पठाइदियो। तीमध्ये ३ जना शिविर आए। ती र सीमामै १ गरी ४ जना प्रहरी हिरासतमा छन्। त्यही टोलीमा आएका बाँकी ६ जना कहाँ गए ? कि कहाँ पुर्याइए। लगत्तै पछि अमेरिकाले अरू ८ जनालाई भुटानको जिम्मा लगाइसकेको छ। ती पनि त्यहाँबाट धपाइए, कहाँ छन् उसो भए सबै गरेर १४ जना ? उहाँहरू भुटानमा पनि कहीँ, कतै हुनुहुन्छ भन्ने जानकारी छैन, बेलडाँगी शिविरमा रहेका भुटानी शरणार्थी अधिकार अभियान्ता दिल भुटानी भन्छन्, नेपालमा पनि ४ जना मात्रै पक्राउ पर्नुभएको खबर छ। बाँकी कहाँ हुनुहुन्छ, अज्ञात छ। सानो होइन अब समस्या भुटानी शरणार्थी शिविरबाट पुनर्वासमा गई अमेरिकामा विभिन्न कानुन उल्लंघन गरेको आरोप लागेका थप ६३ जनालाई अमेरिकाले फिर्ता पठाउने तयारी गरिरहेको जानकारी आएको छ। यो संख्या बढ्दै जाने छ। अमेरिकी वा पुनर्वासमा लगेका अन्य देशका सरकारले पुरानो निर्णय खारेज गरे भने १ लाखभन्दा बढी नेपालीभाषी भुटानी घरको न घाटको हुने छन्। यस्तो अवस्थामा नेपालले यो सबाललाई पार लगाउन सक्छ ? नेपालले उस बेलैमा यलाई अन्तर्राष्ट्रिय मुद्दा बनाउन सकेन, बेलडाँगी शिविरमै रहेका अर्का शरणार्थी अधिकार अभियान्ता तिलबहादुर राई भन्छन्, हामीलाई आफ्नै देशमा पठाउनेबारे भुटानसँग दह्रो कुरा गर्न सकेन। त्यही कारण नेपाल सरकार र हामी उहीखाले समस्यामा अल्झिएका छौं। भुटानमा पुनस्र्थापना निर्विकल्प रहेको बताउने कृष्णवीर तामाङ र सञ्चहाङ सुब्बा पनि अब यो विषयलाई झन् जोडतोडले उठाउनुपर्ने बेला आएको ठान्छन्। नेपाल सरकारले यसलाई सामान्य रूपमा लिनुहुँदैन, उनीहरूको सुझाव छ, पुनर्वासमा लगेका राष्ट्रहरूको नीति बदलिएमा नेपालका लागि यो थेग्नै नसक्ने विषय बन्न सक्छ। बेलडाँगी र पथरी गरी दुईवटा शिविरमा अझै पनि करिब ६ हजार भुटानी शरणार्थीको व्यवस्थापन नेपाल सरकारले गर्दै आएको छ। पुनर्वासमा जान नचाहेका र केही प्राविधिक समस्याले नस्वीकारिएका भुटानी शरणार्थी यहाँ बाँकी छन्। अध्यागमन विभाग पुग्यो प्रतिवेदन अमेरिकाबाट निष्कासन भई भुटानले लखेटेर नेपाल आइपुगेका ३६ वर्षीय आशिष सुवेदी, ३१ वर्षीय सन्तोष दर्जी, ३६ वर्षीय रोशन तामाङ र ३० वर्षीय अशोक गुरुङ २३ दिनदेखि इलाका प्रहरी कार्यालय काँकडभिट्टाको हिरासतमा छन्। सुवेदी, तामाङ र दर्जी दमक नगरपालिका३ बेलडाँगी शिविरबाट पक्राउ परेका थिए। गुरुङ मेचीनगर नगरपालिका४ स्थित मिलनटुङ सीमा नाकाबाट पक्राउ गरेका थिए। प्रहरीले उनीहरूलाई अनुसन्धानका लागि अध्यागमन कार्यालय काँकडभिट्टाको जिम्मा लगाएको छ। उनीहरूमाथि अनुसन्धान सकिसकेको जानकारी दिँदै अध्यागमन कार्यालय काँकडभिट्टाका प्रमुख तुलसी भट्टराईले भने, चैत ३१ गते तयार गरिएको प्रतिवेदन अध्यागमन विभाग पठाइसकेका छौँ। उनका अनुसार प्रतिवेदनमा चारै जनाको बयान, यहाँ रहँदा बस्दाको कागजात र अमेरिकामा बसोबास गरेका केही कागजातहरू समेटिएका छन्। विभागको आदेशबमोजिम उनीहरूलाई कारबाही प्रक्रिया अघि बढाइने प्रहरीको भनाइ छ। झापाका प्रमुख जिल्ला अधिकारी गोपालकुमार अधिकारीले अमेरिकाले डिपोर्ट गरी भुटान हुँदै नेपाल छिरेका वा छिर्न खोजेका भुटानी शरणार्थीलाई प्रहरी, प्रशासनले नियन्त्रणमा लिएर अध्यागमन कार्यालयलाई जिम्मा लगाउनेबाहेक अन्य क्षेत्राधिकार नरहेको बताए। भुटानी शरणार्थीलाई यहाँ राख्ने वा पठाउने निर्णय अध्यागमनकै हो, उनले भने। सानो झगडाले गराउँदै छ डिपोर्ट आशिषका बुबा कुमार भन्छन्, छोरा अमेरिका पुगेर यतैकी केटीसँग विवाह गरेको थियो। उनीहरूको अढाई वर्षकी छोरी पनि छिन्। श्रीमतीसँग घरायसी झैँझगडाका कारण छोरा आशिषलाई अमेरिकन पुलिसले पक्राउ गरे। पक्राउ पर्दा परिवारका सदस्यले जिम्मा लिएर छुटाउनु पर्दो रहेछ। श्रीमतीसँगै झगडा भएका कारण श्रीमतीले नै बुझ्न नपाउँदो रहेछ। त्यहाँ मेरी श्रीमती र छोरी पनि थिए। उनीहरूले पनि छोरालाई बुझ्न नगएपछि अमेरिकाले देश निकाला गरी भुटान पठाइदिएको हो। अन्य तीन जनाको आपराधिक क्रियाकलापबारे आफूलाई थाहा नभएको कुमारले भने। भुटानले उनीहरूलाई बिना कागजपत्र पठाइदियो। छोरासहित तीन जना मेची नदी तैरिएर शिविर आइपुगेका थिए। भुटानले अहिलेसम्म १३ जना भुटानी शरणार्थीलाई लखेटेकामा चार जना सम्पर्क छन्। भुटानले पछिल्लो लटमा ५ जना शरणार्थीलाई वैशाख १ गते भारतको सिलिगुडीसम्म ल्याएर छाडेको छ। तीमध्ये एक जना नेपाल आइपुगेको खबर छ। तर, नेपालमा उनी कहाँ लुकेर बसेका छन् भन्ने अत्तोपत्तो छैन। भुटानी नेताहरूले गुहारे अन्तर्राष्ट्रिय समुदाय अमेरिका र भुटान सरकारले आफ्ना नागरिकहरूलाई बलपूर्वक देश निष्कासन गर्ने र बेपत्ता पार्ने काम गरिरहेको भन्दै भुटानी राजनीतिक दलहरूले दीर्घकालीन समाधानका लागि अन्तर्राष्ट्रिय समुदायसमक्ष गुहार मागेका छन्। भुटान पिपल पार्टीका अध्यक्ष बलराम पौड्याल, ड्रुक नेसनल कांग्रेसप्रजातान्त्रिक अध्यक्ष रिन्जिन दोर्जी, भुटानी शरणार्थी प्रतिनिधि स्वदेश फिर्ती समितिका कार्यवाहक अध्यक्ष तिलक राई, भुटान स्वतन्त्र जनमञ्चका महासचिव डीबी सुब्बा र नेसनल रिकन्सिलेसन कमिटी भुटानका संयोजक कृष्णवीर तामाङले संयुक्त प्रेस विज्ञप्ति जारी गर्दै अन्तर्राष्ट्रिय समुदायको ध्यानाकर्षण गराउँदै गुहार मागेका हुन्। अमेरिकामा पुनर्वास भएका भुटानी शरणार्थीहरूलाई त्यहाँका सरकारले विभिन्न आपराधिक क्रियाकलापमा संलग्नता देखाउँदै देश निकाला गरी भुटान फिर्ता पठाएको र भुटानले पनि लखेटिरहेको घटनाले आफूहरूलाई स्तब्ध र चिन्तित बनाएको राजनीतिक दलका प्रमुखहरूले बताएका छन्। शरणार्थी नेताहरूले विश्वका सबै संस्थाहरू, अन्तर्राष्ट्रिय समुदाय, एम्नेस्टी इन्टरनेसनल र विशेष गरी भारत र नेपालस्थित अमेरिकी दूतावासलाई सम्पर्कमा नआएकाहरूको खोजी गर्न र राज्यविहीनता एवं पहिचानविहीनता हुने स्थितिबाट बचाउन अपिलसमेत गरेका छन्। शरणार्थी नेताहरूले पीडितहरूको मानवको रूपमा बाँच्न पाउने न्यूनतम अधिकार सुनिश्चित गर्न सहयोग गर्न, भुटानी नागरिकहरूलाई पटकपटक शरणार्थी बन्नबाट बचाउन, शरणार्थी समस्याको दीर्घकालीन तथा पूर्ण समाधानका लागि बहुपक्षीय वार्ताको विकल्प नहुँदा यथाशीघ्र यस सम्बन्धमा नेपाल सरकारको अग्रसरतामा अन्तर्राष्ट्रिय जगतको सकारात्मक पहल गर्न, हालै भुटानबाट गलत तरिकाले निष्कासित गरिएका र तीन दशक अघिदेखि स्वदेश फर्कन लालायित सबै भुटानीहरूलाई आफ्नै देशमा सहज रूपले बस्न नसक्ने वातावरण सिर्जना गर्न दीर्घकालीन समाधानको पहल र समर्थनका लागि उनीहरूले संयुक्त विज्ञप्तिमार्फत नै जोडदार माग गरेका छन्। भुटानी शरणार्थी प्रतिनिधि स्वदेश फिर्ती समितिका कार्यवाहक अध्यक्ष तिलक राईले अमेरिकाले डिपोर्ट गरेकाहरूलाई भुटानले आफ्नो नागरिक भनेर स्वीकार गरिसकेको अवस्थामा पुन: नेपाल लखेट्नु घोर आपत्तिजनक रहेको उल्लेख गरेका छन्। भुटानले पटकपटक हाम्रा नागरिकमाथि अन्याय र अत्याचार गरिरहेकाले अब यसको अन्त्यका लागि नेपाल सरकारले तत्काल कूटनीतिक पहल गरी दीर्घकालीन समाधान निकाल्नुपर्छ, उनले भनेका छन्। १४ जना अझै अज्ञात रहेकाले उनीहरूको खोजी आवश्यक छ, उनले भने, अमेरिकाले डिपोर्ट गर्दा हाम्रो नागरिक भनेर भुटानले स्विकार्छ, भुटान आएपछि अनागरिक भन्दै लखेट्छ, यसबारे अन्तर्राष्ट्रिय समुदायसँग कूटनीतिक पहल गरी अहिले लखेटेकाहरूलाई पुन: भुटानमै बसोबासको व्यवस्था मिलाउनुपर्छ। उनीहरूको जन्मभूमि भुटान हो। उनीहरूलाई अनागरिक भुटानले बनाइदिएको हो। अब नेपाल सरकारले उनीहरूलाई भुटान पठाइदिने व्यवस्था मिलाइदिनुपर्यो। भुटान फिर्ताको गराउन नसकेमा नीति परिवर्तन गरी फेरि शरणार्थी बनाएर यहाँ राखिदिनुपर्यो। साढे तीन दशकअघि भुटानले देश निकाला गरेपछि भारत पश्चिम बंगालको बाटो हुँदै झापाको काँकडभिट्टा नाकाबाट नेपाल छिरेका भुटानी शरणार्थीहरूलाई झापा र मोरङमा शिविर बनाएर राखिएको थियो। २०६३ देखि २०७३ सालसम्म एक लाखभन्दा बढी भुटानी शरणार्थीलाई तेस्रो मुलुक पुनर्वासको योजनाअनुसार अमेरिका, अस्ट्रेलिया, क्यानडा, डेनमार्क, नेदरल्यान्ड्स, न्युजिल्यान्ड, नर्वे र बेलायत पुर्याइएको थियो। अहिले आपराधिक घटनामा संलग्न भएको भन्दै भुटान फिर्ता पठाउने थालेपछि त्यसको असर नेपालमा परेको हो। र, त्यो बेलैमा सल्टिएन भने असर गम्भीर एवं क्रोनिक बन्ने स्थिति छ। ३४ वर्ष, हजारौं व्यथा भुटानले सन् १९९१ मा सरकारी सेवाको मेकानिकल जागिर, पुख्र्यौली धनसम्पत्ति अन्यायपूर्वक खोसेर अनागरिक (शरणार्थी) बनाई लखेटेका ती दु:खका पलहरू बिस्तारैबिस्तारै नारायणकुमार सुवेदी (कुमार)ले बिर्सिसकेका थिए। तर, कुमारको मन मस्तिष्कमा एउटै प्रश्न खेलाइरहन्थ्यो कि अमेरिका जान पाइने हो कि होइन ! दमक नगरपालिका३ बेलडाँगी शिविरमा १० वर्षदेखि परिवारविहीन बस्दै आएका ५५ वर्षीय कुमारको कान्छी श्रीमती, दुई छोरा र छोरी पालैपालो अमेरिका उडे। संयुक्त राष्ट्रसंघीय शरणार्थी उच्च आयोगले तेस्रो देश पुनर्वास कार्यक्रमअन्तर्गत कुमारका परिवार अमेरिका गए पनि उनी आफू जान पाएनन्। कागजात नमिलेको भन्दै शरणार्थी उच्च आयोगले उनलाई अयोग्य ठहर गरिदियो। यहाँ अनागरिक भएर बस्नुभन्दा श्रीमती र छोराछोरीको भविष्य बन्छ भन्दै उनैले उनीहरूलाई जोडबल गरेर अमेरिका पठाए। अमेरिकाले १० वर्षपछि जेठो छोरा आशिषलाई निष्कासन गर्दै भुटान फिर्ता पठाउँछ र भुटानले फेरि लखेटेर नेपाल पठाउँछ भन्ने सपनामा पनि सोचिनँ, कुमारले भने, छोरा आशिषसहित तीन जना चैत १५ गते राति १० बजे म बसेको शिविरकै कोठामा आइपुगे। भुटानले एकैपटक १० जनालाई लखेटेर नेपाल पठाएको घटना सुन्दा ३४ वर्षअघिका ती दु:खका पलहरू मनमस्तिष्कमा फेरि ताजा भइदिए उनका। उनी जेठी श्रीमतीसहित दुई वर्षको छोरा आशिष र भर्खरै जन्मिएकी छोरी निलमलाई काँखमा बोकेर काँकडभिट्टा नाकाबाट नेपाल छिरेका थिए। अनागरिक भएर नेपालको शरणमा आइपुगेका ती पलहरू प्रहरी हिरासतमा रहेका छोरा आशिषको अनुहार हेर्दा फेरि झलझली आउँछ, उनले भने, छोरा आशिष फेरि अनागरिक भयो। म त एक पटक भएँ। छोरा त दुई पटक शरणार्थी हुनुपर्यो। छोरा नेपालबाटै अमेरिका गएको हो। फेरि नेपाल आइपुग्यो। यसमा छोराको के दोष ? उनलाई थाहा छैन। भन्छन्, यहाँ (नेपालमा) त (उसले) कुनै अपराध गरेको छैन। त्यसैले छोरासहित चार जना मसँगै बस्न पाउनुपर्छ।"
काठमाडौं उपत्यकाको ट्राफिक अस्तव्यस्त,"काठमाडौं : काठमाडौंको नयाँ बानेश्वरबबरमहलमाइतीघर क्षेत्रमा ट्राफिक अस्तव्यस्त भएको छ । शिक्षकहरूको आन्दोलनले नयाँ बानेश्वरबबरमहलमाइतीघर क्षेत्रमा ट्राफिक अस्तव्यस्त बनेकाे छ । काठमाडौं उपत्यका ट्राफिक प्रहरी कार्यालयका प्रवक्ता एसपी दीपक गिरीले बानेश्वरबबरमहलमाइतीघर क्षेत्रमा ट्राफिक जाम रहेको जानकारी दिए । शिक्षक र कर्मचारीको आन्दोलनले अस्तव्यस्त बनेको काठमाडौँमा केही समयपछि राप्रपाले पनि प्रदर्शन गर्ने तयारी गरेको छ । काठमाडौंको बानेश्वरमाइतीघरत्रिपुरेश्वर,रत्नपार्क लगायत क्षेत्रमा सवारी साधनको चाप उच्च हुँदा ट्राफिक व्यवस्थापनमा समस्या भएको छ। राप्रपाले बिजुलीबजारमा निषेधित क्षेत्र तोड्न घोषणा गरेको छ। अहिले निषेधित क्षेत्रमा सुरक्षाकर्मी बाक्लो संख्यामा परिचालन गरिएको छ। एकातिर निरन्तर शिक्षकको आन्दोलनले अस्तव्यस्त बनेको काठमाडौं आजै फेरि राप्रपाले पनि प्रदर्शन गर्ने भएपछि ट्राफिक व्यवस्थापनमा झनै समस्या भएको हो। मुख्य सडकहरूमा सवारी साधनहरूलाई डाइभर्सन गरेपछि भित्री र साँगुरा सडकमा जाम बढेको छ।"
परराष्ट्रमन्त्री डा राणा बैंकक प्रस्थान,"काठमाडौं : परराष्ट्रमन्त्री डा आरजु राणा देउवा आज थाइल्याण्डको बैंकक प्रस्थान गरेकी छन्। यही अप्रिल २१ देखि २५ सम्म बैंककमा आयोजना हुने संयुक्त राष्ट्रसंघीय एसिया तथा प्रशान्त क्षेत्रीय आर्थिक तथा सामाजिक आयोग (युनाइटेड नेसन्स् इकोनोमिक एण्ड सोसियल कमिसन फर एसिया एण्ड द प्यासिफिक (युएनस्केप) को ८१ औँ सत्रमा सहभागी हुन उनी त्यसतर्फ लागेकी हुन्। नेपाल हाल युएनस्केपको अध्यक्ष रहेकाले मन्त्री डा राणाले उक्त आयोगको ८१औँ सत्रको अध्यक्षता गर्ने कार्यतालिका रहेको छ। सो सत्रलाई मन्त्री डा राणाले नेपालका तर्फबाट सम्बोधन गर्ने छिन्। यस सत्रको विषय वस्तु एसिया तथा प्रशान्त क्षेत्रमा दिगो सहरी विकासका लागि क्षेत्रीय सहयोग रहेको छ। सो सत्रमा मन्त्री डा राणाको नेतृत्वमा परराष्ट्र मन्त्रालय, राष्ट्रिय योजना आयोग र थाइल्याण्डस्थित नेपाली दूतावासका अधिकारीहरू सम्मिलित नेपाली प्रतिनिधिमण्डल सहभागी हुने कार्यक्रम छ।"
"अराजक बने राप्रपा सांसद, सिंहदरबारभित्र प्रदर्शन गरेपछि लिङ्देन र शाही प्रहरी नियन्त्रणमा","काठमाडौं : राष्ट्रिय प्रजातन्त्र पार्टी (राप्रपा) का सांसदहरूले सिंहदरबारभित्र प्रदर्शन गरेका छन्। सिंहदरवारस्थित पार्टीको संसदीय दलको कार्यालयमा छलफल पछि बाहिरिने क्रममा उनीहरूले विभिन्न नारा लेखिएका पम्प्लेट प्रदर्शन गरेका थिए। निषेधित क्षेत्र तोड्ने लक्ष्यसहित सडकमा कार्यकर्ताहरूले प्रदर्शन जारी राखेकै बेला सांसदहरू भने सिंहदरबारभित्रै प्रदर्शनमा उत्रिए। झुक्याएर पम्प्लेट प्रदर्शन गरेपछि प्रहरीले खोसेका थिए। उनीहरूका गतिविधि शंकास्पद देखिएपछि प्रहरीले नियन्त्रणमा लिएको हो। राप्रपा अध्यक्ष राजेन्द्र लिङ्देन, उपाध्यक्ष एवं उपनेता बुद्धिमान तामाङ र प्रमुख सचेतक ज्ञानेन्द्र शाहीलाई सिंहदरबारभित्रबाट प्रहरीले नियन्त्रणमा लिएको हो। पक्राउ परेका तीनैजनालाई काठमाडौं प्रहरी परिसरमा लगिएको प्रहरीले जानकारी दिएको छ। राप्रपाको आज निषेधित क्षेत्र तोड्ने योजनाका साथै गिरफ्तारी दिने तयारी थियो। प्रहरीले उनीहरूले सिंहदरबारभित्रै प्रदर्शन गर्नसक्ने भन्दै बिहानैदेखि निगरानीमा राखेको थियो। राप्रपाले निषेधित क्षेत्र तोड्दै प्रदर्शन गर्ने बताएपछि बिहानैदेखि सुरक्षा व्यवस्था कडा पारिएको थियो। गृहमन्त्रालयले शनिबार विज्ञप्ति जारी गर्दै कानुन उल्लंघन नगर्न आग्रह गरेको थियो। मन्त्रालयले समाजमा हिंसा फैलाउने कुनै पनि अराजक, उत्तेजक र गैरकानुनी क्रियाकलापमा संलग्न नहुन अनुरोध गरेको थियो। तर, मन्त्रालयको आग्रहको अवज्ञा गर्दै निषेधित क्षेत्रमै प्रदर्शनमा उत्रिएपछि राप्रपाका सांसदहरूलाई नियन्त्रणमा लिएको परिसरले जनाएको छ।"
"काठमाडौंको सुरक्षा व्यवस्था कडा, निषेधित क्षेत्र तोड्न नदिन सुरक्षाकर्मी तैनाथ","काठमाडौं : राष्ट्रिय प्रजातन्त्र पार्टीको प्रदर्शनलाई लक्षित गर्दै काठमाडौंमा सुरक्षा व्यवस्था कडा पारिएको छ। सरकारले निषेधित क्षेत्र तोकेको स्थानमा सुरक्षाकर्मी बाक्लो संख्यामा परिचालन गरिएको छ। सिंहदरबार,संसद भवन बानेश्वर,माइतीघर,बालुवाटारलगायत निषेधित क्षेत्रमा सुरक्षाकर्मीहरू बिहानैदेखि तैनाथ छन्। राप्रपाले बिजुली बजारमा भेला भइ निषेधित क्षेत्र तोड्ने घोषणा गरेको छ। राप्रपा निषेधित क्षेत्र तोड्ने र गिरफ्तारी दिने रणनीतिमा छ। वैशाख ४ गते बसेको राप्रपाको केन्द्रीय कार्यसम्पादन समिति बैठकले आज निषेधित क्षेत्रमा प्रदर्शन गर्ने निर्णय गरेको थियो। चैत्र १५ गतेको प्रदर्शनका क्रममा पक्राउ परेकाहरूको रिहाइको माग गर्दै राप्रपाले आज प्रदर्शन गर्न लागेको बताएको छ। गत चैत्र १५ गते तिनकुनेमा भएको राजावादी समर्थकहरूको हिंसात्मक प्रदर्शनमा एकजना पत्रकारसहित दुईजनाको ज्यान गएको थियो भने व्यक्तिगत तथा सार्वजनिक सम्पत्तीमा समेत ठूलो क्षति पुगेको थियो। संवैधानिक राजतन्त्र र हिन्दू राज्य पुनर्स्थापनाको मागसहित राप्रपाले आन्दोलन गर्दै आएको छ। एकातिर निरन्तर शिक्षकको आन्दोलनले अस्तव्यस्त बनेको काठमाडौं आजै फेरि राप्रपाले पनि प्रदर्शन गर्ने भएपछि ट्राफिक व्यवस्थापनमा झनै समस्या भएको हो। मुख्य सडकहरूमा सवारी साधनहरूलाई डाइभर्सन गरेपछि भित्री र साँधुरा सडकमा जाम बढेको छ।"
आज कति छ सुनचाँदीको मूल्य ?,"काठमाडौं : स्थानीय बजारमा आज सुन चाँदीको मूल्य स्थिर छ। शुक्रबारको तुलनामा आज सुन चाँदीको मूल्य स्थिर रहेको नेपाल सुनचाँदी व्यवसायी महासंघले जनाएको छ। आइबार सुन प्रतितोला एक लाख ८९ हजार ८०० सय रुपैयाँमा कारोबार भइरहेको महासंघले जनाएको छ। यस्तै,चाँदी प्रतितोला १ हजार ९६० रुपैयाँमा कारोबार भइरहेको छ।"
माइतीघरबानेश्वर क्षेत्रमा शिक्षकको प्रदर्शन,"काठमाडौं : विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले आइतबार पनि काठमाडौं प्रदर्शन गरेका छन्। विद्यालय शिक्षा ऐन तत्काल जारी गर्न माग महासंघको नेतृत्वमा शिक्षकहरूले माइतीघरबानेश्वर क्षेत्रमा प्रदर्शनसहित धर्ना दिएका हुन्। उनीहरुले आज बिहान ९ बजेबाट १२ बजेसम्म प्रदर्शन गरेका थिए। यसअघि मध्यान्हपछिमात्रै प्रदर्शनमा उत्रिएका शिक्षकहरु आइतबार भने बिहानैबाट प्रदर्शनमा सहभागी भएका थिए। उनीहरूले संघीय संसदबाट ऐन पारित नभएसम्म आन्दोलन नरोकिने भन्दै नाचगानका साथै रचनात्मक कार्यक्रम गर्दै प्रदर्शन गरेका हुन्। सो क्रममा महासंघका अध्यक्ष लक्ष्मीकिशोर सुवेदीले अनुशाासित, मर्यादित र संयमित भए आन्दोलनमा सहभागी हुन शिक्षकहरुलाई आग्रह गरे। महासंघले गरेको लगातारको आन्दोलनका कारण बानेश्वरमाइतिघर सडकखण्ड प्रभावित हुँदै आएको छ भने शैक्षिक गतिविधि ठप्प भएको छ।"
आज सुनचाँदीको मूल्य स्थिर,काठमाडौँ : नेपाली बजारमा आज (आइतबार) सुनको मूल्य स्थिर रहेको छ । आइतबार सुन प्रतितोला एक लाख ८९ हजार ८०० मा कारोबार भएको नेपाल सुनचाँदी व्यवसायी महासंघले जनाएको छ । शुक्रबार पनि यही मूल्यमा सुनको कारोबार भएको थियो । यस्तै आइतबार चाँदीको मूल्य एक हजार ९६० कायम भएको छ । अन्तर्राष्ट्रिय बजारमा सुन प्रतिऔंस तीन हजार ३१५ अमेरिकी डलर हाराहारीमा कारोबार भइरहेको छ ।
सरकारले सुनोस् भनेर सिंहदरबारभित्र प्रदर्शन गरेका हौं : लिङ्देन,"काठमाडौं : राष्ट्रिय प्रजातन्त्र पार्टी राप्रपाका अध्यक्ष राजेन्द्र लिङ्देनले सरकारले मानिसको बोल्ने, लेख्ने र प्रदर्शन गर्ने अधिकारलाई खुम्च्याउँदै लगेको बताएका छन्। सिंहदरबारभित्र प्रदर्शनका क्रममा सञ्चारकर्मीहरूसँग कुरा गर्दै उनले यस्तो बताएका हुन्। अध्यक्ष लिङ्देनले तीनकुने घटनाबारे छानबिन गर्न न्यायिक छानबिन आयोग गठन गर्नुपर्ने, राप्रपाका नेताहरूको रिहाइ हुनुपर्ने माग गरेका छन्। उनले सरकार जनताबाट टाढा हुँदै गएको आरोपसमेत लगाए। उनले भने, जनताबाट सरकार टाढा हुँदैछ। सरकारले सुनोस् भनेर सिंहदरबारबाट प्रदर्शन गरिएको हो आज सुनाउन खोजेका छौँ। अध्यक्ष लिङ्देनले दलको कार्यालय अगाडि अस्वाभाविक रूपमा प्रहरी तैनाथ गरेको बताए। यसैबीच सिंहदरबारस्थित पार्टीको संसदीय दलको कार्यालयमा विभिन्न नारा लेखिएको पम्प्लेटसहित प्रदर्शन गरेपछि लिङ्देन, प्रमुख सचेतक ज्ञानेन्द्र शाही र उपाध्यक्ष एवं उपनेता बुद्धिमान तामाङ पक्राउ परेका छन्। त्यसक्रममा राप्रपाका सांसदहरूले तीनकुने घटनाबारे छानबिन गर्न न्यायिक छानबिन आयोग गठन गर, पार्टीका नेताहरूको रिहाइ हुनुपर्ने लगायतका नारा लगाएका थिए।"
भारतका विद्युतमन्त्री मंंगलबार नेपाल आउने,"काठमाडौं : ऊर्जा, जलस्रोत तथा सिँचाइमन्त्री दीपक खड्काको निमन्त्रणामा भारतका विद्युत र आभास तथा शहरी मामिलामन्त्री मनोहरलाल खट्टर नेपाल आउने भएका छन्। गत माघ ३० गते भारत भ्रमणका क्रममा मन्त्री खड्काले भारतका विद्युतमन्त्री खट्टरलाई नेपाल भ्रमणको निमन्त्रणा गरेसँगै उनी मंगलबार बिहान दुई दिने भ्रमणका लागि नेपाल आउन लागेका हुन्। ऊर्जामन्त्री खड्कासँगै भारतका विद्युतमन्त्री खट्टरले वैशाख ९ गते दिउँसो भारत सरकारको सहयोगमा निर्माण सम्पन्न भएको कोशी करिडोर २२० केभी प्रसारण लाइनअन्तर्गत इनरुवाबसन्तपुरबानेश्वरतुम्लिङटार २०० केभी प्रसारण लाइन तथा २२०१३३३३ केभी तुम्लिङटार सवस्टेशन, २२०३३ केभी बानेश्वर सवस्टेशन र २२०१३३३३ केभी वसन्तपुर सवस्टेशनको संयुक्त रुपमा संखुवासभाको तुम्लिङटार सवस्टेशनमा उद्घाटन गर्ने कार्यक्रम रहेको छ। उनले सोही दिन भारतले निर्माण गरेको अरुण तेस्रो जलविद्युत आयोजनाको पावर हाउस तथा बाँध क्षेत्रको अवलोकन गर्नेछन्। सोही दिन दुई देशले संयुक्त रुपमा निर्माण गर्न लागेको प्रसारण लाइन निर्माणका लागि स्थापना गरिएको कम्पनीको सम्झौतापत्रमा हस्ताक्षर हुनेछ। वैशाख १० गते भारतका विद्युतमन्त्री खट्टरले मुस्ताङको मुक्तिनाथको अवलोकन भ्रमण गर्ने कार्यक्रम रहेको छ। सोही दिन उनले प्रधानमन्त्री केपी शर्मा ओली र उपप्रधानमन्त्री एवम् शहरी विकासमन्त्री प्रकाशमान सिंहसँग शिष्टाचार भेटघाट गर्ने कार्यक्रम तय भएको छ। विद्युतमन्त्री खट्टरले सोहीदिन साँझ पशुपतिनाथको दर्शन गरेर स्वदेश फर्कने कार्यक्रम रहेको छ।"
फर्सीको बीउ सेवन गर्नु अघि जान्नुहोस् यसका बेफाइदा,"फर्सीको बीउ शरीरको लागि धेरै राम्रो हुन्छ । तर यसका केही साइड इफेक्टहरू पनि छन् । विशेष गरी केही मानिसहरूले यसलाई बुद्धिमानीपूर्वक सेवन गर्नुपर्छ । के तपाईंलाई थाहा छ, फर्सीको बीउको अत्यधिक सेवनले तपाईंलाई फाइदाभन्दा बढी हानि पुर्याउन सक्छ ? फर्सीको बीउ जिंक, म्याग्नेसियम, फस्फोरस, तामा, नियासिन, ट्रिप्टोफान र प्रोटिनको राम्रो स्रोत भएकाले यसका धेरै फाइदाहरू छन् । तर यदि कसैलाई अपच वा एलर्जी छ भने, डाक्टरको परामर्श बिना बीउ खानु हुँदैन । १ मोटोपन भएका मानिसले अपनाउनुपर्छ सावधानी यदि तपाईं मोटोपनबाट पीडित हुनुहुन्छ वा तौल घटाउने प्रयास गर्दै हुनुहुन्छ भने फर्सीको बीउ प्रयोग गर्नुपर्छ । तपाईंले फर्सीको बीउको सही मात्रामा खानुभयो भने धेरै स्वास्थ्य लाभहरू प्रदान गर्दछ र तौल घटाउन पनि मद्दत गर्दछ । तर फर्सीको बीउमा क्यालोरीहरूको मात्र उच्च हुने भएकाले यसको अत्यधिक सेवनले तौल बढ्न सक्छ । यसको सानो भागले पनि धेरै क्यालोरीहरू प्रदान गर्ने भएकाले सावधान रहनु महत्त्वपूर्ण छ । २ पाचनसम्बन्धी समस्याबाट पीडित व्यक्तिहरूले टाढा बस्नुपर्छ यदि तपाईंको पाचन कमजोर छ वा तपाईंलाई पाचनसम्बन्धी कुनै समस्या महसुस भइरहेको छ भने डाक्टरको सल्लाह बिना फर्सीको बीउको सेवन नगर्नुहोस् । यसमा फाइबरको मात्रा धेरै हुन्छ र धेरै खाँदा पेट फुल्ने र अपच, पेट दुख्ने वा पेट फुल्ने समस्या हुन सक्छ । ३ कुनै पनि प्रकारको एलर्जीबाट पीडित व्यक्तिहरूले पनि सतर्क रहनुपर्छ यदि तपाईं कुनै पनि प्रकारको एलर्जीबाट पीडित हुनुहुन्छ भने पनि डाक्टरको सल्लाह अनुसार खानपान गर्नुपर्छ । धेरै मानिसहरूलाई फर्सीको बीउबाट एलर्जी हुन सक्छ । यद्यपि यो दुर्लभ अवस्थामा हुन्छ । यसमा एनाफिलेक्सिस समावेश हुने भएकाले हल्कादेखि गम्भीरसम्मका विभिन्न लक्षणहरू निम्त्याउन सक्छ । एजेन्सीबाट"
निजी विद्यालय पनि बन्द गर्न शिक्षक महासंघको आग्रह,"नेपाल शिक्षक महासंघले निजी विद्यालयहरू पनि बन्द गरी साथ दिन आग्रह गरेको छ । महासंघले आइतबार विज्ञप्ति जारी गर्दै देशभरका सबै विद्यालय पूर्णरुपमा बन्द गरी काठमाडौं आउन सबै शिक्षककर्मचारीलाई आग्रह गरेको हो । विद्यालय शिक्षा ऐन अविलम्ब जारी गर्न राज्यलाई बाध्य पार्न आयोजनामा गरेको शैक्षिक सडक आन्दोलन उत्कर्षमा पुगेको जनाउँदै महासंघले आन्दोलनलाई अन्तिम र निर्णायक बनाउन सबै शिक्षक तथा विद्यालय कर्मचारी आन्दोलनमा जुट्नु अनिवार्य रहेको उल्लेख गरेको छ । महासंघको विज्ञप्तिमा भनिएको छ,आन्दोलनको यो अवधिमा विद्यालय खोल्ने, प्रवेश परीक्षा र ग्रेड वृद्धि परीक्षा सञ्चालन गर्ने, उत्तरपुस्तिका परीक्षण गर्ने, गोष्ठी, सेमिनार, शैक्षिकभ्रमण लगायतका कुनै पनि क्रियाकलापमा संलग्न नहुन सबैमा आग्रह गरिएको छ । त्यसैगरी आउँदै गरेको कक्षा १२ को परीक्षामा संलग्न नहुन समेत सबै प्रधानाध्यापक, शिक्षक तथा कर्मचारी साथीहरुमा अनुरोध गरिएको छ । महासंघले आन्दोलनलाई साथ दिन अभिभावक, विद्यार्थी, विद्यालय व्यवस्थापन समिति, गाउँ तथा नगरपालिका एवं शैक्षिक सरोकार पक्षसँग अनुरोध गरेको छ ।"
बानेश्वरमा राष्ट्रिय प्रजातन्त्र पार्टीको प्रदर्शन,"काठमाडौं : राष्ट्रिय प्रजातन्त्र पार्टीले राजावादीको प्रदर्शनमा भएका घटनामा पक्राउ परेका नेतालाई रिहाई नगरेको भन्दै प्रदर्शन गरेको छ। आज दिउँसो बानेश्वर क्षेत्रमा राप्रपाका नेताकार्यकर्ता प्रदर्शनमा उत्रिएका हुन्। प्रदर्शनकारीले गृहमन्त्री राजीनामा दे, सरकार मुर्दावाद, हाम्रा नेता रिहाई गर भन्दै नाराबाजी गरेका छन्। अध्यक्ष राजेन्द्र लिङ्देनले शान्तिपूर्ण रूपमा भेला हुन पाउने अधिकारलाई कुण्ठित गर्ने काम सरकारले गरेकाले त्यसको विरोधमा निषेधित क्षेत्रमा प्रदर्शन गर्ने निर्णय गरिएको जानकारी दिए। लिङ्देनका अनुसार भन्नलाई प्रजातन्त्र, लोकतन्त्र, गणतन्त्र भन्ने तर जनतालाई सीमा तोक्नेको विरुद्धमा राप्रपाले प्रदर्शन गरेको छ। भन्नलाई प्रजातन्त्र, लोकतन्त्र, गणतन्त्र भन्ने तर जनतालाई यति मात्र बोल यो यो मात्र बोल, अनि यो बाटो मात्र हिँड, यहाँभन्दा एक इन्च पनि यता नआउ भनेर सीमा तोक्ने सरकारी निरङ्कुशतन्त्रको विरुद्धको प्रतिकात्मक र शान्तिपूर्ण प्रदर्शन हो । उनले भने, जहाँ हामी सीमित नेताहरू मात्रै सहभागी हुनेछौँ। पार्टीका नेताहरु पक्राउ परेपछि उनले निषेधित क्षेत्रमा प्रदर्शन गरेर आफूहरू सामूहिक रूपमा थुनामा जान तयार भएको सन्देश दिन खोजेको बताएका छन्। यता गृह मन्त्रालयले राष्ट्रिय प्रजातन्त्र पार्टीले आइतबार निषेधित क्षेत्र तोड्ने भनेर दिएको अभिव्यक्तिप्रति गम्भीर ध्यानाकर्षण भएको जनाएको छ। शनिबार विज्ञप्ति जारी गरेर मन्त्रालयले संविधान र कानुनको ठाडो उल्लंघन खालका गतिविधिमा संलग्न हुने जोसुकैलाई कानुन बमोजिम कारबाही हुने जनाएको हो।"
स्थानीय तहका कर्मचारीको माग सम्बोधन गरेर ऐन जारी गर्न संसदीय समितिलाई ध्यानाकर्षण,"काठमाडौं : स्थानीय तहका कर्मचारीले स्थानीय तह कर्मचारी संघर्ष समितिसँग गरेको विगमा गरेको सम्झौतालाई कार्यान्यन गर्न ध्यानाकर्षण गराएका छन्। स्थानीय तहका कर्मचारीका माग र मुद्दालाई समेटेर संघीय निजामती सेवा ऐन जारी गर्न माग गर्दै उनीहरु आजबाट आन्दोलित बनेका हुन्। सञ्जालका संयोजक दिपक गौतमका अनुसार आइतबार ७५३ वटै पालिकाका प्रमुखमार्फत राज्य व्यवस्था तथा सुशासन समितिका सभापति, संघीय मामिला तथा सामान्य प्रशासन मन्त्री, कानुन न्याय तथा संसदीय व्यवस्था मन्त्री र मुख्य सचिवलाई ध्यानाकर्षण गराइएको हो। नेपालको संविधानले स्थानीय तहलाई स्थानीय सरकारको रुपमा परिकल्पना गरेको छ। सोही अनुरुप लोकतन्त्र प्रत्याभुती गराउने आधारभुत तहको रुपमा स्थानीय तहहरु सञ्चालित छन्। संघीयता कार्यान्वयन गर्न महत्वपूर्ण भूमिका रहने र जनताको सबैभन्दा नजिकको सरकारको रुपमा रहेको स्थानीय तहबाट जनताले अपेक्षाकृत रुपमा बढी नै सेवा सुविधाहरु सरल र सहज तरिकाबाट प्राप्त गर्ने सरकारको रुपमा स्थानीय तहहरु रहेका छन्। ध्यानाकर्षण पत्रमा भनिएको छ, तर विडम्बना त्यही सेवा सुविधाहरु सरल र सहज तरिकाबाट सेवा प्रदान गर्ने स्थानीय तहका राष्ट्रसेवक कर्मचारीहरुलाई उत्साह, हौसला र सुरक्षा प्रदान गर्नुको साटो तत्कालिन स्थानीय तह कर्मचारी संघर्ष समितिसँग राष्ट्रिय स्तरका ट्रेड युनियहरुलाई साक्षी राखी सरकारले मिति २०८०।०६।२७ गते गरेको सम्झौतालाई लत्याउँदै सबै तहका कर्मचारीको मुख्य ऐनका रुपमा रहेको संघीय निजामती ऐन प्रतिनिधि सभाको राज्य व्यवस्था तथा सुशासन समितिले अगाडी बढाइरहेकाले हामी स्थानीय तहका कर्मचारीप्रति राज्यले तेस्रो नागरिकको दर्जा स्वरुपको व्यवहार गरेको अनुभुति गरेका छौँ। यस्तै, सोमबार काठमाडौंमा भेला भएर दबाबमूलक कार्यक्रम गर्ने र ७५३ वटै स्थानीय तहमा कालो पट्टी बाँधेर काम गर्ने जनाएको छ। माग पूरा नभए शुक्रबार काठमाडौं केन्द्रित सडक आन्दोलन तथा सम्पूर्ण ७५३ वटै स्थानीय तहमा पेन डाउनका कार्यक्रमहरू गर्ने विज्ञप्तिमा उल्लेख गरिएको छ। सञ्जालले स्थानीय तह कर्मचारी संघर्ष समितिसँग सरकारले गरेका सम्झौतालाई लत्याउँदै संघीय निजामती सेवा विधेयक राज्य व्यवस्था तथा सुशासन समितिले अगाडि बढाएकोमा आपत्ति जनाएको छ। यस्तै, राज्य व्यवस्था तथा सुशासन समितिले स्थानीय तहका कर्मचारीका मागका विषयमा संशोधन प्रस्ताव दर्ता भएका दफाहरूमा आफूहरूसँग छलफल नगरेको र उपसमितिले पनि स्थानीय तहका कर्मचारीका विषयलाई बेवास्ता गर्दै प्रतिवेदन बुझाएको भन्दै सञ्जालले ध्यानाकर्षण भएको जनाएको छ। यसअघि सरकार र स्थानीय तहका कर्मचारीबीच ऐनमा संघ, प्रदेश र स्थानीय सेवाका कर्मचारीहरूको सेवा र शर्तका विषयमा न्यूनतम मापदण्ड समावेश गर्ने, प्रदेशले कानुन निर्माण गर्दा पालना गर्नुपर्ने मापदण्डमा स्थानीय सेवाका स्थायी कर्मचारीलाई निजामती कर्मचारीका रूपमा परिभाषा भित्र समेटिनुपर्नेलगायतका विषयमा सहमति भएको थियो। हाल शिक्षक र आवासीय चिकित्सकहरू आन्दोलनमा रहेका छन्। के छ ध्यानाकर्षण पत्रमा ? माननीय सभापति ज्यु, राज्य व्यवस्था तथा सुशासन समिति, सिंहदरबार, काठमाडौँ। मार्फत, श्रीमान नगर प्रमुख ज्यू, कार्यपालिकाको कार्यालय,  जिल्ला। विषय : ध्यानाकर्षण सम्बन्धमा। नेपालको संविधानले स्थानीय तहलाई स्थानीय सरकारको रुपमा परिकल्पना गरेको छ। सोही अनुरूप लोकतन्त्र प्रत्याभुती गराउने आधारभुत तहको रुपमा स्थानीय तहहरु सञ्चालित छन्। संघीयता कार्यान्वयन गर्न महत्वपूर्ण भूमिका रहने र जनताको सबैभन्दा नजिकको सरकारको रुपमा रहेको स्थानीय तहबाट जनताले अपेक्षाकृत रुपमा बढी नै सेवा सुविधाहरु सरल र सहज तरिकाबाट प्राप्त गर्ने सरकारको रुपमा स्थानीय तहहरु रहेका छन्। तर विडम्बना त्यही सेवा सुविधाहरु सरल र सहज तरिकाबाट सेवा प्रदान गर्ने स्थानीय तहका राष्ट्रसेवक कर्मचारीहरुलाई उत्साह, हौसला र सुरक्षा प्रदान गर्नुको साटो तत्कालिन स्थानीय तह कर्मचारी संघर्ष समितिसँग राष्ट्रिय स्तरका ट्रेड युनियनहरुलाई साक्षी राखी सरकारले मिति २०८०।०६।२७ गते गरेको सम्झौतालाई लत्याउँदै सबै तहका कर्मचारीको मुख्य ऐनका रुपमा रहेको संघीय निजामती ऐन प्रतिनिधि सभाको राज्य व्यवस्था तथा सुशासन समितिले अगाडि बढाइरहेकाले हामी स्थानीय तहका कर्मचारीप्रति राज्यले तेस्रो नागरिकको दर्जा स्वरुपको व्यवहार गरेको अनुभुती गरेका छौँ। साथै राज्य व्यवस्था तथा सुशासन समितिले स्थानीय तहका हामी कर्मचारीले पटक पटक ध्यानाकर्षण गर्दै गरेको भएता पनि स्थानीय तहका कर्मचारीका सवालका विषयमा संशोधन प्रस्ताव दर्ता भएको दफाहरुमा हामी सरोकारवालाहरुसँग कुनै छलफल समेत नगरेको र उप समितिले समेत स्थानीय तहका कर्मचारीका विषयलाई व्यवस्था गर्दै बुझाएको प्रतिवेदन प्रति हाम्रो गम्भीर ध्यानाकर्षण भएको छ। पटक पटक ध्यानाकर्षण गराउँदा समेत राज्य व्यवस्था तथा सुशासन समितिको उदासिनताका कारण सरकारले मिति २०८०।०६।२७ गते गरेको सम्झौता र स्थानीय तहका कर्मचारीका विषयमा दर्ता भएको संशोधन प्रस्तावमा भएका कुराहरुलाई संघीय निजामती सेवा ऐनमा समावेश गराइ छिटो भन्दा छिटो संघीय निजामती सेवा ऐन जारी गर्न दबाब स्वरुप चरणबद्ध आन्दोलनका कार्यक्रम घोषण गर्न बाध्य भएका छौ। तसर्थ सरोकारवालासँग तत्काल छलफल गरी स्थानीय तहका कर्मचारीका माग र मुद्दालाई समेटेर संघीय निजामती सेवा ऐन जारी गर्न यसै पत्र मार्फत ध्यानाकर्षण गराउँछौँ। बोधार्थ, माननीय संघीय मामिला तथा सामान्य प्रशासन मन्त्री ज्यु। माननीय कानून न्याय तथा संसदीय व्यवस्था मन्त्री ज्यु। श्रीमान मुख्य सचिव ज्यू।"
शिक्षक महासंघको आन्दोलन : अभिभावक संघले गरायो मानव अधिकार आयोगको ध्यानाकर्षण,"काठमाडौं : अभिभावक संघ नेपालले राष्ट्रिय मानव अधिकार आयोगको ध्यानाकर्षण गराएको छ । संघले आइतबार आयोगको ध्यानाकर्षण गराउँदै १९ दिनदेखि शिक्षक तथा विद्यालय कर्मचारीहरू आन्दोलनमा रहेकाले विद्यार्थीहरूको पढ्न पाउने अधिकार हनन भएको उल्लेख गरेको छ । शिक्षकहरूको आन्दोलनले सामुदायिक विद्यालयका करिब ५५ लाख विद्यार्थीको पठनपाठन, परीक्षा, नतिजा प्रकाशन, विद्यालय भर्ना प्रभावित हुँदा अभिभावकहरूको ध्यानाकर्षण भएको संघले जनाएको छ । संघले शिक्षकका जायज मागहरू तत्काल पूरा गर्नुपर्ने पनि बताएको छ । यस्तै विद्यार्थीहरूको पढ्न सिक्न पाउने नैसर्गिक अधिकारको सबै क्षेत्रबाट सम्मान गरिनुपर्ने पनि जनाएको छ । कक्षा १२ को परीक्षा समेत प्रभाव हुनसक्ने भन्दै संघले आयोगको गम्भीर ध्यानाकर्षण गराएको हो । संघले कक्षा १२ को राष्ट्रिय परीक्षा शान्तिपूर्ण वातावरणमा गराउन माग गरेको छ ।"
वृद्धभत्ता लिन २ दिन पैदल,"हुम्ला : ताजाँकोट गाउँपालिका३ मासपुरका जोख्या बुढा उमेरले ७५ वर्ष काटिसकेका छन्। उनलाई गाउँघरमै हिँड्डुल गर्न सारै कठिन हुने गर्छ। तर, वृद्वभत्ता सामाजिक सुरक्षाभत्ता लिनका लागि दुई दिनको यात्रा गर्नुपर्ने बाध्यता छ। नेपाल सरकारले सामाजिक सुरक्षाभत्ता बैंकमार्फत वितरण गर्न थालेपछि ताजाँकोट गाउँपालिका३ मासपुर गाउँबाट दुई दिनको पैदल यात्रा तय गरेर गाउँपालिका केन्द्र छप्रेला पुग्नुपर्ने बाध्यता रहेको बुढाले गुनासो गरे। उनले भने, घरबाट बिहानै हिँडेपछि जसोतसो मैतारना र पुमा भन्ने स्थानसम्म पुगिन्छ। पछिल्लो दिन गाउँपालिका केन्द्र पुग्नै ठीक्क हुन्छ। झन्डै चार दिन समय खर्चिनुपर्छ। बैंकबाट अरूलाई भत्ता दिँदैन आफैं पुग्नुपर्छ। यस्तै मासपुरकै घिरकला रोकाया उमेरले ७० वर्षकी छन्। उनलाई पनि गाउँमै हिँडडुल गर्न कठिन छ। एकपटक छोरा केशबहादुर रोकायाले बोकेर गाउँपालिका केन्द्र पुयाएर भत्ता झिकेको बताइन्। बैंकबाट सामाजिक सुरक्षा भत्ता दिने व्यवस्था गरेपछि गाउँबाट गाउँपालिका केन्द्रसम्म पुग्न निकै गाहो हुने गरेको रोकायाको भनाइ छ। अर्की डेढुकला बुढा ८० वर्षकी छिन्। बैंकबाट सामाजिक सुरक्षाभत्ता लिने भएपछि गाउँपालिका केन्द्र पुग्न मुस्किल हुने गरेको बताइन्। २५ घरघुरी रहेको मासपुर गाउँका झण्डै १२१४ जना वृद्धवृद्धालाई सामाजिक सुरक्षा भत्ता लिन समस्या हुने गरेको मासपुर गाउँका केशबहादुर रोकायाको भनाइ छ। यस्तै, हुम्लाको चंखेली गाउँपालिका५ नेप्काका वृद्धवृद्धालाई पनि सामाजिक सुरक्षा भत्ता बुझ्न एकदिनको पैदलपछि गाउँपालि केन्द्र पिपलाङ पुग्नुपर्ने बाध्यता भएको चंखेली गाउँपालिका५ का गोर्या तामाङले बताए। तीन दिन समय छुट्याएर भत्ता बुझ्नुपर्ने उनले बताए। ६५ घरधुरी वृद्धवृद्धाहरू एकदिनको पैदलपछि गाउँपालिका केन्द्र पीपलाङ पुग्न बाध्य छन्। यातायातको पहुँच त कहाँ गोरेटोबाटोसम्म पनि आउजाउ समस्या रहेको स्थानीय दानबहादुर तामाङले बताए। सुरूका वर्षहरूमा सामाजिक सुरक्षाभत्तामा सचिवहरूबाट अनियमितता गरेको भन्दै नेपाल सरकारले बैंकमार्फत भत्ता वितरण गर्ने भएपछि हुम्लाका अधिकांश पालिकाहरूले बैंकबाटै सामाजिक सुरक्षा भत्ता दिने व्यवस्था गरेका छन्।"
अनुदानमा बोयर वितरण,"रामेछाप : जिल्लाका बाख्रापालक किसानलाई ५० प्रतिशत अनुदानमा बोयर बोका पाठी वितरण गरिएको छ। आधुनिक र व्यवस्थित बाख्रापालनको विस्तार, रामेछाप जिल्लाको ग्रामीण गरिबी न्यूनीकरण र युवारोजगारीको आधार भन्ने अभियानका साथ प्रधानमन्त्री कृषि आधुनिकीकरण परियोजना कार्यान्वयन एकाइ रामेछापले रामेछाप जिल्लाका १७ जना किसानलाई बोयर बोका पाठी वितरण गरेको हो। पछिल्लो समय किसानलाई मासु उत्पादनमा सहयोग पुगोस् भन्ने उद्देश्यले साउथ अफ्रिकाबाट १० वटा पाठी र एउटा बोका ल्याएर रामेछापको सुनौलो बाख्रा पालन फर्मले बोयर प्रजातिका बाख्रा भित्र्याएको थियो। अहिले विभिन्न जिल्लाबाट पनि बोयरको माग आएको हुँदा किसानको माग अनुसार पुयाउन धौधौ परेको सुनौलो बाख्रा पालन फर्मका संचालक साधुराम ढुंगेल बताउँछन्। बोयर बोका सँग लोकल जातका बाख्रामा क्रस गराउँदा ७०७५ प्रतिशत बोयर उत्पादन हुने गर्छ त्यसैलाई हामीले किसानलाई वितरण गर्ने गरेका छौं ढुंगेल बताउँछन्। वार्षिक रूपमा अनुदान साझेदारीमा बोयर बोका पाठी वितरण गर्ने र प्रत्येक किसानको घरमा एकएक वटा बोयर बोका पाठी पुयाउने लक्ष्य लिएको प्रधानमन्त्री कृषि आधुनिकीकरण परियोजना कार्यान्वयन एकाइ रामेछापका प्रमुख थिरलाल गैरेले बताए। किसानले पाएको अनुदान दुरुपयोग नहोस् भन्ने उद्देश्यले कार्यालयले बेलाबेला अनुगमनसमेत गरिरहेको समेत गैरेले जानकारी दिए। किसानहरूको बोयर जातका बोका बाख्रामा आकर्षक बढिरहेको र त्यहीअनुसारको उत्पान हुन नसकेको पनि गैरेले बताए। आफूले अनुदानमा पाएको बोका पाठीबाट उत्पादन वृद्धि गर्नसमेत गैरेले किसानलाई आग्रह गरेका छन्। परियोजनाले सुनौलो बाख्रा पालन फर्ममा बिहीबार एक औपचारिक कार्यक्रम गरेर झन्डै १७ जना किसानलाई बोयर बोका पाठी वितरण गरेको हो। यो आर्थिक वर्षका लागि १० बजेट अनुदान प्राप्त भएको हुँदा चाँडै नै बाँकी माग गरेका किसान कृषि फर्मलाई बोयर वितरण गरिने पनि गैरेले जानकारी दिए।"
आजको प्रदर्शन सरकारी निरंकुशतन्त्रको विरुद्धमा प्रतिकात्मक र शान्तिपूर्ण हुनेछ : लिङ्देन,"उनले भने, वैचारिक दृष्टिकोणले राप्रपा मुलुकको प्रमुख प्रतिपक्ष पार्टी हो, हामी जे गर्छौं भनेरै गर्छौं। सरकारले नडराए हुन्छ। काठमाडौं : राप्रपाका अध्यक्ष राजेन्द्र लिङ्देनले पार्टीले सरकारी निरंकुशतन्त्रको विरुद्धको प्रतिकात्मक र शान्तिपूर्ण प्रदर्शन गर्न लागेको बताएका छन्। गृह मन्त्रालयले विज्ञप्ति जारी गर्दै चेतावनी दिएपछि त्यसको जवाफ दिँदै उनले भन्नलाई प्रजातन्त्र, लोकतन्त्र, गणतन्त्र भन्ने तर जनतालाई सीमा तोक्नेको विरुद्धमा प्रदर्शन गर्न लागेको बताएका हुन्। उनले राप्रपाका सीमित नेताहरुमात्र सहभागी हुने जानकारी दिए। भन्नलाई प्रजातन्त्र, लोकतन्त्र, गणतन्त्र भन्ने तर जनतालाई यति मात्र बोल यो यो मात्र बोल, अनि यो बाटो मात्र हिँड, यहाँभन्दा एक इन्च पनि यता नआउ भनेर सीमा तोक्ने सरकारी निरङ्कुशतन्त्रको विरुद्धको प्रतिकात्मक र शान्तिपूर्ण प्रदर्शन हो । उनले भने, जहाँ हामी सीमित नेताहरू मात्रै सहभागी हुनेछौँ। उनले वैचारिक दृष्टिकोणले राप्रपा मुलुकको प्रमुख प्रतिपक्ष पार्टी भएको उनको दाबी छ। उनले भने, वैचारिक दृष्टिकोणले राप्रपा मुलुकको प्रमुख प्रतिपक्ष पार्टी हो, हामी जे गर्छौं भनेरै गर्छौं। सरकारले नडराए हुन्छ। गृह मन्त्रालयले राष्ट्रिय प्रजातन्त्र पार्टीले आइतबार निषेधित क्षेत्र तोड्ने भनेर दिएको अभिव्यक्तिप्रति गम्भीर ध्यानाकर्षण भएको जनाएको छ। शनिबार विज्ञप्ति जारी गरेर मन्त्रालयले संविधान र कानुनको ठाडो उल्लंघन खालका गतिविधिमा संलग्न हुने जोसुकैलाई कानुन बमोजिम कारबाही हुने जनाएको हो। लिङ्देनले शान्तिपूर्ण रूपमा भेला हुन पाउने अधिकारलाई कुण्ठित गर्ने काम सरकारले गरेकाले त्यसको विरोधमा निषेधित क्षेत्रमा प्रदर्शन गर्ने निर्णय गरिएको बताए। पार्टीका नेताहरु पक्राउ परेपछि उनले निषेधित क्षेत्रमा प्रदर्शन गरेर आफूहरू सामूहिक रूपमा थुनामा जान तयार भएको सन्देश दिएका थिए।"
राजस्थानमाथि लखनउको रोमाञ्चक जित,काठमाडौं : इन्डियन प्रिमियर लिग (आइपीएल)मा लखनउ सुपर जायन्ट्सले राजस्थान रोयल्समाथि २ रनको रोमाञ्चक जित निकालेको छ। जयपुरस्थित सवाइ मानसिंह स्टेडियममा टस जितेर ब्याटिङ गरेको लखनउले १८० रन बनाएको थियो। लखनउले दिएको १८१ रनको लक्ष्य पछाएको राजस्थान रोयल्सले निर्धारित २० ओभरमा ५ विकेट गुमाउँदै १७८ रन मात्र बनाउन सक्यो। राजस्थानका लागि ओपनर ब्याटर यसस्वी जैसवालले सर्वाधिक ७४ रनको अर्धशतकीय पारी खेलेका थिए। उनले ५२ बलमा ५ चौका र ४ छक्का प्रहार गरे। अर्का ओपनर वैभव सूर्यवंशीले ३४ रन बनाए । कप्तान रियान परागले ३९ रन बनाउँदा सिम्रोन हेटमायरले १२ रन बनाएछ । ध्रुव जुरेल र शुभम दुबेले क्रमश:६ र ३ रनमा अविजित रहे। लखनउका लागि बलिङतर्फ आवेश खानले सर्वाधिक ३ विकेट लिए । सार्दुल ठाकुर र एडन मक्रमले ११ विकेट लिए । त्यसअघि ब्याटिङ गरेको लखनौले निर्धारित २० ओभरमा ५ विकेट गुमाउँदै १८० रन बनाएको थियो। लखनउको लागि ओपनर ब्याटर एडन मक्रम र मध्यक्रमका ब्याटर आयुष बढोनीले अर्धशतकीय पारी खेलेका थिए। एडनले सर्वाधिक ६६ रनको पारी खेले। उनले ४५ बलमा ५ चौका र ३ छक्का प्रहार गरे। आयुषले ५० रनको अर्धशतकीय पारी खेलेका थिए। डेविड मिलर ७ रनमा र अब्दुल सहमत ३० रनमा अविजित रहे। बलिङतर्फ राजस्थानका लागि वानिन्दु हसरंगाले सर्वाधिक २ विकेट लिए जोफ्रारचर सन्दीप शर्मा र तुषार देशपाण्डेले ११ विकेट लिए। राजस्थानलाई हराउँदै लखनउ अङ्क तालिकाको चौथो स्थानमा उक्लिएको छ। आठ खेल खेलेको लखनउ ५ जित र ३ हारसहित १० अङ्क जोडेको छ। त्यस्तै राजस्थानले समान आठ खेलबाट जम्मा दुई जित दर्ता गर्दै ४ अंकसहित अंकतालिकाको आठौं स्थानमा रहेको छ। शनिबारको पहिलो खेलमा गुजरात टाइटन्सले दिल्ली क्यापिटल्स माथि ७ विकेटको फराकिलो जित निकालेको थियो।
"राष्ट्रिय वाणिज्य बैंकको ऋणपत्र आजदेखि बिक्रीमा,ककसले दिन पाउँछ निवेदन","काठमाडौं : राष्ट्रिय वाणिज्य बैंकले आजदेखि दुई अर्ब ५० करोड बराबरको ऋणपत्र बिक्री गर्ने भएको छ । कूल २५ लाख कित्ता ऋणपत्र निष्काशन गर्ने गरी नियामक निकाय नेपाल धितोपत्र बोर्डबाट बैंकले स्वीकृति पाएको छ । कूल सात वर्षे अवधि भएको उक्त ऋणपत्रमा लगानी गर्नेले वार्षिक रुपमा सात प्रतिशत बराबर व्याजदर प्राप्त गर्नेछन् । अङ्कित मूल्य एक हजार दरको ऋणपत्रमा लगानीकर्ताले कूल २५ कित्तादेखि बिक्री गर्न लागिएको सम्पूर्ण कित्तामा नै आवेदन दिन सक्नेछन् । धितोपत्र बिक्री प्रबन्धक सानिमा क्यापिटल रहेको सो ऋणपत्र छिटोमा यही वैशाख १० गते र ढिलोमा वैशाख २१ गतेसम्म रहनेछ । दुई अर्ब ५० करोड बराबरको कूल निष्काशन मध्ये ६० प्रतिशतले हुन आउने एक अर्ब ५० करोड मूल्य बराबरको १५ लाख कित्ता व्यक्तिगत प्रयोजनका लागि छुट्याइएको छ । यस्तै, ४० प्रतिशतले हुने एक अर्ब बराबरको १० लाख कित्ता भने सर्वसाधारणका लागि निष्काशन हुनेछ । त्यसमा ५० हजार कित्ता सामूहिक लगानी कोषका लागि छुट्याइएको छ । कूल नौ लाख ५० हजार कित्तामा भने सर्वसाधारणले लगानी गर्न पाउने व्यवस्था गरिएको छ । सो बैंकलाई केयर रेटिङ नेपालले केयर एनपी ए प्लस रेटिङ प्रदान गरिएको छ । बैकको अधिकृत पूँजी ३० अर्ब, जारी पूँजी १५ अर्ब ६३ करोड ७३ लाख ७७ हजार र चुक्ता पूँजी १५ अर्ब ६३ करोड ७३ लाख ७७ हजार बराबर छ ।"
संरक्षणको पर्खाइमा यार्सागुम्बा,"कुनै पनि देशको चौतर्फी विकासका लागि विपुल सम्भावनाको व्यावहारिक उपयोग गर्न नितान्त आवश्यक छ। यस सन्दर्भमा वनस्पति पनि महत्वपूर्ण सम्भावना भएको एक क्षेत्र हो। यसको केकति महत्व छ भन्ने कुरा यार्सागुम्बाको उच्च बजार, मूल्य र भागबाट प्रष्ट हुन्छ। नेपाल प्राकृतिक सम्पदाले भरिपूर्ण देश हो। यहाँ विभिन्न किसिमका जडीबुटीहरू पाइन्छन्, जसमध्ये यार्सागुम्बा पनि एक हो। यसलाई छोटकरीमा यार्सा भनिन्छ, जसको स्वरूप आधा वनस्पति र आधा कीरा जस्तो हुन्छ। यो जाडोमा कीरा र गर्मीमा घाँस बन्छ। त्यसैले यसलाई एक अनौठो प्रजातिको मिश्रित जीव मानिन्छ। झन्डै दुई शताब्दीअघि चीनको तियान भन्ने व्यक्तिले यार्सागुम्बालाई सर्वप्रथम एक शक्तिवद्र्धक जडीबुटीको रूपमा प्रमाणित गरेका थिए। त्यसपछि विश्वका केही देशमा यसको सेवन विस्तारै बढ्न थाल्यो। केही वर्षपछि यसलाई एक महंगो जडिबुटीको रूपमा मान्न थालियो। विशेषतः यार्सागुम्बाको खास बजार हङकङ र ताइवान हो। तर हाल सिंगापुर र तिब्बतमा पनि यसको व्यापार बढ्न थालेको छ। यार्सागुम्बाको माग विश्वभरि नै दिनदिनै बढिरहेको छ। यो विशेषतः नेपाल, भुटान र चीनको केही प्रान्तहरूमा पाइन्छ। यो नेपालको हिमाल र पहाडी जिल्लाहरूको ठण्डा ठाउँ र लेकमा पाइन्छ। यो खास गरी जुम्ला, मुगु र डोल्पा, मुस्ताङ, म्याग्दी, दार्चुला, बझाङ, रसुवा, गोर्खा, रुकुम र लमजुङ जिल्लामा पाइने हुनाले यी जिल्लाहरूमा प्रत्येक वर्ष हजारौं व्यक्ति यार्सागुम्बा संकलनका लागि जम्मा हुन्छन्। केही दशकयता यो जडीबुटी स्थानीय व्यक्तिहरूका लागि मात्र नभई यसको व्यापार गर्ने व्यक्तिहरूका लागि पनि एक भरपर्दो आयस्रोत भएको छ। साधारणतः नेपालमा यार्सागुम्बा वैशाखदेखि साउन महिनासम्म संकलन गरिन्छ। परन्तु, यो काम सोचेअनुरूप सहज छैन। एकतर्फ यसको पहिचान गर्न सजिलो छैन भन्ने अर्कोतर्फ एक किलो यार्सागुम्बा जम्मा गर्नु सातआठ व्यक्तिलाई सरदर एक महिना लाग्छ। यसका लागि धेरै परिश्रम र धैर्य चाहिन्छ। जुन धेरै व्यक्तिहरूमा कमी छ। नेपाल एक अति कम विकसित राष्ट्र भएकाले यहाँका हिमाली र पहाडी जिल्लाहरूमा गरिबी जताततै व्याप्त छ। सरकारले गरिबी न्यूनीकरणका लागि केही प्रयास गरे पनि आजसम्म पनि यहाँका जनतालाई जीविकोपार्जन गर्न कठिन छ। यसै सन्दर्भमा यार्सागुम्बा संकलनले यहाँका जनतालाई जीविकोपार्जन गर्न केही सघाउ प्रदान गरेको छ। केही वर्षयता यहाँको हिमाली तथा पहाडी जिल्लाहरूमा प्राथमिक तथा माध्यमिक विद्यालयहरूमा अध्ययनरत विद्यार्थीहरू यार्सागुम्बा संकलनमा संलग्न हुन थालेका छन्। फलतः यी जिल्लाहरूमा विद्यालयहरू बन्द गर्नुपर्ने अवस्था सिर्जना भएको छ। यसबारे सरकारको लगानी केही मात्रामा भए पनि खेर गए पनि स्थानीय जनताको जीवन यापनको लागि आवश्यक भएको छ। प्रत्येक वर्ष यार्सागुम्बा संकलन गर्न जाने व्यक्तिहरूले खाने र बस्ने समस्याहरू सामना गर्नुपरेको छ। तसर्थ, उनीहरूमध्ये केही बिरामी हुन्छन् भने केही अकालमा मर्छन्। यसबाट प्रत्येक वर्ष देशको क्षति हुने गरेको छ। वर्तमान समयमा अन्तर्राष्ट्रिय बजारमा यार्सागुम्बाको माग तीव्र रूपले बढेकाले यसको मूल्य पनि निकै नै बढेको छ। तर सबै यार्सागुम्बाको गुणस्तर समान नहुनाले सबैको मूल्य समान हुँदैन। हालै गुणस्तरको एक किलो यार्सागुम्बा अन्तर्राष्ट्रिय बजारमा बाह्र लाखसम्म बिक्री हुन्छ। यसबाट व्यक्ति तथा देशलाई समेत धेरै फाइदा हुनेछ। नेपालको यार्सागुम्बा खास गरी ताइवान, हङकङ, सिंगापुर र तिब्बतमा निर्यात गरिन्छ। तर, विगतमा यसलाई तिब्बतमा निर्यात गर्दा बढी फाइदा भएको छ। किनभने यहाँ प्राप्त हुने यार्सागुम्बाको मूल्य अन्य देशहरूको तुलनामा केही बढी छ। यार्सागुम्बालाई बहुउपयोगी जडीबुटी मानिए पनि यो कुन कुन कामका लागि कसरी उपयोग गर्न सकिन्छ भन्ने सम्बन्धमा आजसम्म पनि कुनै पनि देशमा अनुसन्धान गरिएको पाइँदैन। यद्यपि, केही वर्षयता आयुर्वेदमा यसको प्रयोग बढेकाले अन्तर्राष्ट्रिय बजारमा यसको मूल्य बढेको हो। तर, भविष्यमा यसको उपयोगिताबारे अध्ययन, अनुसन्धान गर्न नितान्त आवश्यक छ। यसका लागि सम्बन्धित पक्षको ध्यानाकृष्ट हुनु जरुरी छ। केही वर्षअघि यहाँका हिमाली तथा पहाडी जिल्लाहरूमा प्रशस्त मात्रामा यार्सागुम्बा पाइन्थ्यो। तर, पछिल्ला वर्षहरूमा जलवायु परिवर्तन तथा अवैज्ञानिक तरिकाले संकलन गर्नाले यी जिल्लाहरूमा यार्सागुम्बाको उत्पादन घट्न थालेको छ। केही जिल्लाका केही ठाउँमा त संकलन गर्न जाने धेरै व्यक्ति रित्तो हात पनि फर्कनु परेको छ। त्यसैले, भविष्यमा यार्सागुम्बा संकलनकर्ताहरूलाई सम्बन्धित स्थानीय निकायहरूमार्फत् वैज्ञानिक तरिकाबाट संकलन गर्ने ज्ञान दिन आवश्यक छ। अन्यथा उक्त जडीबुटी विस्तारै लोप हुँदै जानेछ। आज विश्वको अर्थतन्त्र शिथिल अवस्थामा छ। अन्तर्राष्ट्रिय मुद्रा कोषले सन् २०२३ मा विश्व अर्थतन्त्रको वृद्धिदर न्यून रहने र सन् २०२४ मा केही सुधार हुने प्रक्षेपण गरेको छ। परन्तु, केही समयअघि रुस र युक्रेनबीच भएको युद्धको कारण पेट्रोलियम पदार्थको मूल्य वृद्धि एवं आपूर्तिमा कमी जस्ता कारण मुद्रास्फूर्ति उच्च रहनुका साथै बैंकहरूको ब्याजदर बृद्धि हुनाले विश्व अर्थतन्त्रको वृद्धिदर सुस्त नै छ। निःसन्देह विश्व अर्थतन्त्रले झेल्दै आएको उच्च मुद्रास्फीतिको स्थितिमा केही सुधार नभएको होइन। यद्यपि कर्जाको मूल्यमा अनिश्चितता, रुस र युक्रेनबीच जारी रहेको युद्ध आर्थिक मन्दीको सामना गर्न अवलम्बन हुन नीतिगत लचकताका कारण भविष्यमा विश्वमै मुद्रास्फीति बढ्न सक्ने जोखिम अझ पनि छ। आजसम्म विश्व अर्थतन्त्रमा मुद्रास्फीति उच्च रहेको र विद्यमान भूराजनीतिक तनावका कारण इन्धन तथा अन्य वस्तुहरूको मूल्यवृद्धि अझसम्म पनि कायमै छ। यसबाट विश्व अर्थतन्त्रमा नकारात्मक प्रभाव परेकाले नेपाल पनि अछुतो रहन सकेको छैन। यहाँको अर्थतन्त्रमा सुधार ल्याउन यार्सागुम्बाले महत्वपूर्ण भूमिका खेल्न सक्छ। यथार्थतः यार्सागुम्बा नेपालको सम्पत्ति हो। यसबाट यहाँको अर्थतन्त्रमा केही योगदान पुग्ने हुनाले यसको सम्वद्र्धन तथा प्रवद्र्धन गर्न नितान्त आवश्यक छ। जसका लागि सम्बन्धित पक्षको ध्यान जान आवश्यक छ।"
"कारागार नबनुन्, विद्यालयहरू","स्कुल सिक्ने ठाउँ अनि कारागार सजाय कटाउने स्थान। सामान्य बुझाइ यही हो। हुन त आजकाल कारागारलाई पनि सुधारगृहका रूपमा हेरिनुपर्छ भन्ने मत विश्वव्यापी छ। सजायका सकारात्मक आयामहरूका बारेमा छुट्टै सिद्घान्तहरू प्रतिपादित छन्। अझ कारागार अथवा हिरासतमा रहनुपर्ने व्यक्तिहरूले अस्पताल प्रयोग गर्ने फेसन त राम्रै चलेको छ। जेलमा पनि उच्च सुविधा माग गरिएका समाचारहरू आइरहन्छन्। सार्वजनिक ठाउँमा भिख माग्ने व्यक्तिहरूको समेत संगठन रहेको अनि भिख बापत लिने रकमको पनि निश्चित दर तय गरेको समाचार पनि सुन्नमा आउँछन्। यस्ता गतिविधिले कतिपय अवस्थामा फरक ठाउँमा हुनुपर्ने विविधता बीचको दूरी घटाइरहेको छ। दार्शनिकहरू यसलाई ब्लरिङ द बाइनरीको संज्ञा दिन्छन्। तर विरोधाभासको परिधिलाई जतिसुकै घटाए पनि चियामा सुकुटी चोपेर खाइहाल्ने अवस्था भने आउँदैन होला। त्यसैले कारगार र विद्यालयबीचमा विरोधाभास नै बढिरहन्छ। सरकारी तथा सामुदायिक विद्यालयका आमशिक्षकहरू अहिले आन्दोलनमा रहनुभएको छ। अर्कोतिर विद्यार्थीहरू भने अबको केही दिनमै नयाँ शैक्षिक सत्र सुरु गर्दै नयाँ कक्षामा उक्लँदै छन्। पछिल्लो तथ्यांकअनुसार अहिले लगभग ७५ लाख विद्यार्थी विद्यालय तहमा अध्ययनरत देखिन्छ। झन्डै ६० प्रतिशत सरकारी विद्यालयमा छन् भने बाँकी विभिन्न निजी विद्यालयहरूमा पढ्छन्। तर, सहरी क्षेत्रमा ८० प्रतिशत निजी विद्यालयमा अध्ययन गर्छन्। ती अभिभावकका लागि नयाँ कक्षा पढाउन विद्यालय छनोट पनि एउटा महत्वपूर्ण निर्णय हो। अधिकांश अभिभावक बसाइसराइ अथवा आफ्ना अन्य सहजता र छोराछोरीको रूची अनुसार विद्यालय परिवर्तन गरिरहेका हुन्छन्। विद्यार्थी तथा अभिभावकलाई आकर्षण गर्न अधिकांश विद्यालयले आकर्षक ब्यानर, भड्किला विज्ञापन, अधिक सूचनाको बहाव नै निर्माण गर्छन्। ठूलो भवन, उच्च शुल्क र धेरै विद्यार्थी भएका अनि नाम चलेका विद्यालय नै राम्रा हुन्छन् भन्ने भ्रम स्थापित हँुदैछ। कक्षामा जति सानो समूह भयो, त्यति नै बालबालिकाले पाउने समय र एटेन्सन अधिक हुन्छ। उनीहरूको सिकाइ सहजीकरण अझ प्रभावकारी हुनसक्छ। विद्यालय शिक्षा आधार र सूक्ष्म पद्घति हो, विश्वविद्यालय शिक्षाचाहिँ विशिष्टीकृत र सामूहिक हो। शिशु कक्षादेखि नै अनावश्यक अंग्रेजी मोहको बोझ बोकाएर बालबालिकाको सिकाइको प्रारम्भिक आधार र स्वाभाविक क्षमता विध्वंश गर्ने विद्यालयहरू बढ्दैछन्। कुनै एक स्तरमा पुगेपछि भाषा सिक्नु सही हो। तर हाम्रो समाज, परिवेश र संस्कृतिलाई आफ्नै भाषामा राम्ररी बुझ्न सकिन्छ। केही व्यक्ति एउटा भाषामा पोख्त भएमा अलिकति अतिरिक्त मेहनत गर्दा सहजै अन्य भाषामा पनि समान क्षमता विकास हुन्छ। भाषा केवल माध्यम हो तर सोच, भावना र निष्कर्षचाहिँ क्षमता हो। अंग्रेजी सिकाउने नाममा बालबालिकाको सोच्ने शक्ति, विश्लेषणात्मक क्षमता नै बन्धक हुने गरी शब्दमोहलाई प्राथमिकता दिने विद्यालयले विद्यार्थीलाई गलत बाटोमा लगाइरहेछन्। अंग्रेजी बोल्ने मेसिन उत्पादन गर्ने विद्यालय बढिरहेका छन्। अपनत्व, आत्मीयता, नेपालीपन, सामाजिकता तथा स्वतःस्फूर्त विचार उत्पादनलाई तिलाञ्जलि दिने विद्यालय विद्यार्थीमैत्री हँुदैनन्। पहिले सहज हुने भाषामा सिक्न लगाउने अनि अरू भाषामा पनि व्यक्त गर्न सहजीकरण गर्नुचाहिँ शिक्षाको आधुनिक सिद्घान्त हो। भाषाको सवालमा समानान्तर सिकाइलाई जोड नदिने विद्यालय विद्यार्थीका लागि कारागार बनिरहेका हुन्छन्। अधिकांश विद्यालयले विद्यार्थीलाई अनावश्यक किताब र अव्यावहारिक व्यस्तताको बोझ बोकाएका छन्। विद्यार्थी र झोलाको तौल लगभग बराबरी नै होला जस्तो देखिन्छ। बाल सुलभ मनोविज्ञान, मानिसको सिक्न सक्ने क्षमताको प्राकृतिक नियममाथि उपहास भइरहेको छ। विद्यार्थीलाई गृहकार्यको नाममा स्वाभाविक रूपमा मानवीय स्वास्थ्यले माग गरे जति पनि सुत्न नदिनेगरी बोझ दिने विद्यालयले उनीहरूमा सिकाइ र पढाइप्रति नकारात्मक धारणा जन्माउँदैछ। उनीहरू स्कुललाई सिक्ने ठाउँ नभएर सजाय दिने ठाउँको रूपमा बुझ्छन्। अधिकांशको भनाइ हुन्छ, भोलि होमवर्क गरेन भने त हिर्काउँछन्। गृहकार्य विद्यार्थीले जानीबुझी गर्न सक्नेमात्र नभएर अभिभावक समेतलाई व्यस्त राख्नेगरिको छ। सातआठ कक्षामा अध्ययन गर्ने केही विद्यार्थीका अभिभावकको सर्वेक्षणमा त नानीबाबुलाई खाना आफूले खुवाइदिएको र खाना खाँदै उनीहरूचाहिँ गहृकार्य सक्न नै लागिरहेको समेत भनिएको छ। अधिकांश विद्यालयको सिकाइ गतिविधि यस्तो छ कि न त त्यो बोझ विद्यार्थीको उमेर र शारीरिक क्षमताले धान्न सक्छ, न त उसले त्यसको महत्व अनि भविष्यमा त्यसबाट पाउने उपलब्धि आभास गर्न सक्छ। घरमा अभिभावकसँग बसेर छलफल गर्ने, सिकेका कुरा सेयर गर्ने, रिफ्रेस हुने, घरायसी काममा अभिभावकलाई सघाउने, विश्लेषणात्मक तर्क गर्ने कुरामा अभिप्रेरित गर्ने विद्यालयले मात्र विद्यार्थीको खास विकासमा योगदान गर्छन्। खेल्न, उफ्रिन, सहपाठी तथा साथीसंगीसँग भलाकुसारी गर्न र समाजमा घुलमिल हुन पाउने सयमले उनीहरूको मानसिक स्वास्थ्यमा सकारात्मक र दीर्घकालीन परिपक्वता प्रदान गर्छ। यसलाई ध्यान दिएका विद्यालयहरू अभिभावकको रोजाइमा पर्नुपर्छ। समाजका सम्भ्रान्त र उच्च वर्गका लागि पैसाको खोलो बगाउने र उच्च शुल्क लिने विद्यालयमा बालबालिका भर्ना गर्नुमा हैसियतको मापन पनि होला। त्यसको उछितो काढ्नु आवश्यक छैन, उनीहरूलाई पनि आफूसँग भएको अधिक पैसा खर्च गर्ने बहाना मिलोस्। तर विलासीभन्दा व्यावहारिक विद्यालयका शिक्षा बढी प्रभावकारी हुने तथ्यांक विभिन्न अनुसन्धानबाट स्थापित भएका छन्। प्राप्तांकभन्दा आचरणगत परिपक्वता अभिभावकको रोजाइ हुनुपर्छ। मल्टिटास्किङको नाममा बोझ बोकाउने विद्यालयप्रति अभिभावकको आकर्षण हट्नुपर्छ। एउटा बालबालिकाले दैनिक विद्यालयमा सरदर ८ घण्टा बिताएपछि फेरि उसलाई संगीत, नृत्य, कराते, पौडी, घोडचढी, धनुषवाण लगायत अनेकन खालका सीप विकासमा पनि एकैचोटी संलग्न गराइएको देखिन्छ। बालबालिकाको क्षमता, रुचि र आवश्यकता पहिचान नै नभै केवल देखासिखीका लागि उनीहरूलाई हरेक क्षेत्रमा सहभागी गराउनु अभिभावकको असावधानी हो। विद्यार्थीले विद्यालय जानआउन बसमा नै घन्टौं यात्रा गर्नुपरेको हुन्छ। त्यसबाट थकित भएपछि सिकाइमा अरुची हुनेमात्र हैन, स्वाभाविक अन्य तालिका समेत बिग्रन्छ। पहिलेका विद्यार्थीहरू आधार कक्षाहरूमा कमजोर अथवा सामान्य भए पनि बिस्तारै अनुभव र स्वःसिकाइले खारिँदै जान्थे। जुन बेलाको शिक्षाले उनीहरूको पेशागत जीवन निर्धारण गथ्र्यो, त्यहाँ पुग्दा अब्बल बन्थे। त्यसमा मेहनत गर्दाको सुखद् परिणामको आकलन गर्न सक्थे। त्यो शिक्षाप्रति रुचि जाग्थ्यो, मेहनत गर्थे र सफल हुन्थे। अहिलेका अधिंकाश बालबालिकालाई विद्यालय स्तरमा नै यति बोझ बोकाइएको छ कि विश्वविद्यालय स्तरमा पुग्दा उसलाई पढ्ने लेख्ने कुरामा वितृष्णा र विरक्तको भाव उत्पन्न भइसकेको हुन्छ। जुन तहको शिक्षाले उसको पेसागत जीवन निर्धारण गर्ने हो, त्यहाँ पुग्दा उसलाई अध्ययनमा खासै रुचि नै रहँदैन। खासमा, जुन तहको शिक्षाले पेशागत जीवन निर्धारण नगरी सामान्य सिकाइलाई सहजीकरण गर्नुपथ्र्यो, त्यहाँ भोगेको व्यस्तता र आभास भएको अति बोझले उनीहरूमा अब बाँकी अध्ययनमा खासै आकर्षण रहँदैन। त्यही भएर अहिलेका अधिकांश विद्यार्थी विद्यालय स्तरमा एकदमै राम्रा देखिए पनि उच्च शिक्षामा गएर कमजोर बन्दै जाने र पेसागत चरणमा सामान्यतर्प झर्ने तथ्यांक बढ्दो छ। विश्वभर सर्वोत्कृष्ट विद्यालय शिक्षा मानिएका देशमा विद्यालय शिक्षा सजिलो र स्वाभाविक सिकाइको बाहुल्य भएको छ। कठिन परिश्रमचाहिँ विद्यालय शिक्षा पार गरेपछि गर्नुपर्छ। विद्यालयमा चाहिँ स्वाभाविक तथा सिकाइको प्राकृतिक नियम अनुसार सिक्न दिनुपर्छ। ढुंगामाटोकोे घर हेर्दा चिटिक्क नदेखिएला तर दिगो हुन्छ र स्वस्थ्य पनि। अनि सिसाको महल हेर्दा भव्य लाग्छ तर त्यो क्षणभंगुर मात्र हुन्छ। आधुनिक तथा गुणस्तरीय शिक्षाको नाममा देखावटी हाइफाइले हामीलाई यही दुःखान्त बाटोतिर डोहोयाइरहेको छ। आदरणीय अभिभावकज्यूहरू, सोच्नुहोस् त तपाईंहाम्रा नानीबाबुहरू विद्यालय गइरहेका छन् कि शैक्षिक कारागारतिर ?"
नागरिकले छाडिरहेको देश,"दार्शनिक चाणक्यले उहिल्यै भनेका थिए, जहाँ रोजगारी हुँदैन र सुरक्षा पनि छैन, त्यो देश छोडेकै राम्रो हुन्छ। नेपालीहरूले धमाधम देश छोडिरहेका छन्, चाहे उनीहरूले चाणक्यले भनेको पढेका होऊन् या नहोऊन्। तर, कारण भने उनैले भनेको हो, रोजगारी छैन र सुरक्षा पनि छैन। सुरक्षा भनेको केवल भौतिक सुरक्षा होइन। सुरक्षाले आर्थिक र सामाजिक सुरक्षा पनि जनाउँछ। भविष्यको सुरक्षा पनि बताउँछ। पक्कै पनि पछिल्लो समय जुन प्रकारको निराशा नेपालीमा व्याप्त छ, त्यसैको असर नेपालीहरू धमाधम आप्रवासनमा गइरहेका छन्। आप्रवासनको तीब्रतर गतिले भोलिको नेपाल, नेपालमै रहने संकेत प्रष्ट गर्छ। भोलिका इन्जिनियर, डाक्टर, नर्स, प्लम्बर, शिक्षक आदि सबै विदेशतिर लागेका छन्। खासमा अहिले जति पनि नागरिक रोजगारी, शिक्षा वा अरू जुनसुकै कारण विदेशिएका छन्, तिनीहरू विदेश गएका होइनन् देश छाडिरहेका हुन्। देश भन्नु भूगोल वा सरहदी सीमा होइन। सबैभन्दा पहिला देश भनेको नागरिक हो। २०५८ देखि २०७८ सम्मको अवधिमा विदेशमा रहेका नेपालीको संख्या ७५ लाखबाट २२ लाख नाघेको छ, जुन कुल जनसंख्याको ३३ प्रतिशतबाट ७९ प्रतिशतभन्दा बढी भएको छ। धेरै रोजगारीको सिलसिलामा आप्रवासनमा छन्। कतिपय विद्यार्थी भएर गएका छन् त थुप्रै दक्ष जनशक्ति इन्जिनियर, डाक्टरसमेत रोजगारीका लागि पलायन भएका छन्। खाडी र मलेसियालगायत देश जहाँ विदेशीले नागरिकता पाउन मुस्किल छ, त्यहाँबाहेक देश गएका नेपाली फर्किन चाहेको देखिन्न। मिल्थ्यो भने खाडीमा पनि उतै बसिरहन चाहने मनोदशा नेपालीहरूमा देखिन्छ। जबसम्म देशभित्रै रोजगारी, स्वरोजगारी र उद्यमशीलताको वातावरण बन्दैन, आप्रवासनको गति धिमा गर्न सकिन्न। आजको विश्वमा जुनसुकै देशबाट अवसरको खोजीमा अर्काे भूमि जाने चलन सामान्य रहे पनि नेपालको हकमा भने यहाँ व्याप्त अभाव नै हो, अव्यवस्था नै हो। त्यो अभाव केवल अर्थमा सीमित छैन। शिक्षा र स्वास्थ्य जस्ता आधारभूत आवश्यकता परिपूर्ति गर्न राज्यले ध्यान पुर्याउन सकेको छैन। मुलुकमै सानोतिनो इलम गर्न पाउने अवसर भए पनि कुनै नेपाली परिवारसँग बिछोडिन पक्कै चाहन्थेन। तर देशलाई कुशासनले यसरी गाँजेको छ कि आशाका किरण मधुरा छन् र निराशा बाक्लो छ।"
संविधान रक्षार्थ तीन शीर्ष नेता एक ठाउँ,"काठमाडौं : राजनीतिक रूपमा फरक मत राख्ने तीन शीर्ष नेता अहिले एकै मोर्चामा उभिएका छन्न्, संविधान र गणतन्त्रको रक्षाका लागि। प्रधानमन्त्री केपी शर्मा ओली, कांग्रेस सभापति शेरबहादुर देउवा र माओवादी केन्द्र अध्यक्ष पुष्पकमल दाहाल प्रचण्डले संविधान जोगाउन हातेमालो गरेका छन्। प्रधानमन्त्री निवास बालुवाटारमा बसेको बैठकमा तिनीहरूले संघीय लोकतान्त्रिक गणतन्त्र र समावेशी संविधानलाई जोगाउन साझा रणनीति बनाउन सहमति जनाए। पछिल्लो समय राजावादीहरूले हिंसात्मक गतिविधि बढाउँदै संविधानमाथि चोट पुयाउन थालेपछि नेताहरू सचेत बनेका हुन्। बैठकमा देशको संघीय लोकतान्त्रिक गणतन्त्रात्मक व्यवस्था र समावेशी संविधानको रक्षा गर्दै शान्ति र स्थायित्व कायम गर्ने विषयमा गहिरो छलफल भएको थियो। पछिल्लो समय राजावादी र पुनःस्थापनावादी समूहले संविधान र गणतन्त्रविरुद्ध चर्को विरोध मात्रै हैन, हिंसात्मक गतिविधिसमेत थालेपछि नेताहरू संवेदनशील बनेका हुन्। अराजकता बढ्दो गत चैत १५ गते काठमाडौंको तीनकुनेमा भएको प्रदर्शनमा हिंसात्मक झडप हुँदा एक पत्रकारसहित दुई जनाको ज्यान गएको थियो। सो प्रदर्शनमा सञ्चार संस्था, गाडी र निजी सम्पत्तिमा तोडफोड, आगजनी र लुटपाट भयो। उक्त प्रदर्शनपछि राजावादी समूहले आइतबार पुनः निषेधित क्षेत्र तोडेर प्रदर्शन गर्ने घोषणा गरेको छ। त्यही कारण शीर्ष नेताहरूबीच संविधान र गणतन्त्रको संरक्षणमा एकमत बनाइएको हो। संविधान जोगाउन एक ठाउँ प्रधानमन्त्रीका मानव अधिकार तथा संक्रमणकालीन न्यायसम्बन्धी सल्लाहकार अग्नि खरेलका अनुसार, बैठकमा समसामयिक राजनीतिक परिस्थिति र शान्ति सुरक्षाको अवस्थाबारे गहन छलफल भयो। संविधान उल्लंघन गर्दै सामाजिक अराजकता फैलाउनेहरूप्रति सचेत भएर अघि बढ्ने सहमति भयो, खरेलले भने, संविधान, गणतन्त्र र समावेशिताको रक्षाका लागि सबै दल र शक्ति एकै ठाउँमा उभिनुपर्नेमा नेताहरूको एकमत छ। संक्रमणकालीन न्यायबारे छलफल बैठकमा संक्रमणकालीन न्यायसम्बन्धी दुई आयोग (सत्य निरूपण तथा मेलमिलाप आयोग र बेपत्ता व्यक्तिको छानबिन) का पदाधिकारी चयन प्रक्रिया पनि छलफलमा आयो। पूर्वप्रधानन्यायाधीश ओमप्रकाश मिश्रको अध्यक्षतामा बनेको सिफारिस समितिले पदाधिकारी छनोटको काम गरिरहेको छ। सल्लाहकार खरेलले भने, समितिको काम हतार गर्ने होइन। अहिलेसम्मको प्रगति सन्तोषजनक छ। निषेधित क्षेत्र नतोड्न कडा चेतावनी राप्रपाको आइतबारको प्रदर्शनलाई लक्ष्यित गर्दै गृह मन्त्रालयले संविधान विरोधी गतिविधि गरे कारबाही हुने चेतावनी दिएको छ। शनिबार सार्वजनिक गरिएको विज्ञप्तिमा मन्त्रालयले निषेधित क्षेत्र तोड्ने अभिव्यक्तिप्रति गम्भीर ध्यानाकर्षण भएको जनाएको छ। कानुनको उल्लंघन र सामाजिक अराजकता फैलाउने गतिविधि सह्य हुने छैन, गृह मन्त्रालयका सहसचिव तथा प्रवक्ता रामचन्द्र तिवारीले भने, यस्ता कार्यमा संलग्न हुनेलाई कानुनी दायरामा ल्याइन्छ। दाहालको आक्रोश एक सार्वजनिक कार्यक्रममा माओवादी अध्यक्ष प्रचण्डले सरकारका कमजोरीका कारण धमिलो पानीमा माछा मार्ने प्रयास भइरहेको टिप्पणी गरे। राजावादीहरू अवसर खोजिरहेका छन्। सरकारको कमजोरी देखाएर प्रतिगमन ल्याउने दुस्साहस गरिँदैछ, उनले भने, तर त्यो सफल हुँदैन। हामी सबैले मिलेर षड्यन्त्रलाई परास्त गर्नुपर्छ। उनले प्रतिगामी शक्तिको षड्यन्त्र चिर्न सबै गणतन्त्र पक्षधर शक्ति एकजुट हुनुपर्नेमा जोड दिए। राप्रपा उग्रतातर्फ उता, राप्रपाले आइतबारको प्रदर्शनमा निषेधित क्षेत्र तोड्ने र सामूहिक गिरफ्तारी दिने योजना सार्वजनिक गरिसकेको छ। उसले आन्दोलनलाई निरन्तरता दिने पनि बताएको छ।"
"शिक्षक आन्दोलनको समय परिवर्तन, राज्यका पदाधिकारीका व्यक्तिगत र राजनीतिक विषय समावेश नगर्न निर्देशन","काठमाडौं : विद्यालय शिक्षा विधेयक छिटो पारित गर्नुपर्ने मागसहित आन्दोलनमा होमिएको नेपाल शिक्षक महासंघले आज पनि प्रदर्शन गर्ने भएको छ। १९ औं दिनदेखि जारी रहेको आन्दोलन आजदेखि बिहान ९ बजेबाट दिउँसो १२ बजेसम्म गर्ने गरी समय परिवर्तन गरिएको महासंघका अध्यक्ष लक्ष्मीकिशोर सुवेदीले जानकारी दिए। उनले भने, हामी आज काठमाडौं केन्द्रित शैक्षिक सडक आन्दोलनको १९ औं दिनमा छौं। यो आन्दोलन दिनानुदिन बलियो हुँदै गएको छ। अब हामी निर्णायक घडीमा छौं। यस घडीमा आन्दोलनमा डटिरहन सबै शिक्षक कर्मचारी साथीहरूमा अनुरोध छ। उनले आन्दोलनको क्रममा प्रस्तुत भएका गीत, नृत्य, कविता , गजलहरूमा शिक्षककर्मचारी आन्दोलन तथा शैक्षिक माग मुद्दा मात्र समेटेर प्रस्तुत गर्न आग्रह गरेका छन्। आफ्ना प्रस्तुतिमा कुनै पनि व्यक्ति, राज्यका पदाधिकारीका व्यक्तिगत विषय, राजनीतिक तथा गैर शैक्षिक विषय समावेश नगर्नुहोला। उनले भने, आफ्ना प्रस्तुतिको भाषा र शब्दहरू सभ्य, मर्यादित र शोभनीय राख्नुहुन समेत अनुरोध छ। हाम्रो आन्दोलनमा माथि अरुबाट भएका आलोचनाको प्रत्युत्तर शिष्ट र मर्यादित भाषामा दिने गरौं। आन्दोलन शान्त, मर्यादित र सशक्त भएर अघि बढेको महासंघको दाबी छ। महासंघले शुक्रबार प्रधानमन्त्री र सभामुखसँग भेटेर आफ्ना मागबारे जानकारी गराएको छ। विद्यालय शिक्षा विधेयक छिटो पारित गर्नुपर्ने मागसहित महासंघको आह्वानमा चैत २० गतेदेखि काठमाडौं केन्द्रित आन्दोलन भइरहेको छ। प्रधानमन्त्री केपी शर्मा ओलीले आन्दोलनमा उठाइएका जायज मागहरूबारे गृहकार्य गर्न भन्दै चैत २५ गते उपप्रधानमन्त्री तथा अर्थमन्त्री विष्णुप्रसाद पौडेल, गृहमन्त्री रमेश लेखक र शिक्षा, विज्ञान तथा प्रविधिमन्त्री विद्या भट्टराईलाई निर्देशन दिएका थिए । यसकै लागि सरकारले संघीय संसद्को अधिवेशन वैशाख १२ गते शुक्रबार दिउँसो १ बजे बोलाउने निर्णय गरेको छ । यसको उद्देश्य विद्यालय शिक्षा विधेयक पारित गर्नु हो । मन्त्रिपरिषद्को वैशाख २ गतेको बैठकले यो निर्णय गरेको हो । सरकारका तर्फबाट विधेयक पारित गर्न आवश्यक समन्वय र सहजीकरण गर्ने प्रयास भइरहेको जनाइएको छ । शिक्षक आन्दोलनका कारण नयाँ भर्ना अभियान प्रभावित भएको छ । आन्दोलनरत शिक्षकहरूले आफ्ना माग पूरा नभए एसईईको उत्तरपुस्तिका परीक्षण र कक्षा १२ को परीक्षा बहिष्कार गर्ने चेतावनी दिइरहेका छन् । मन्त्रिपरिषद्ले वैशाख २ गतेको बैठकमा महासंघले उठाएका मागहरूको यथोचित सम्बोधनका लागि संवाद जारी रहेको र अझै संवाद गर्न सरकार संवेदनशील तथा गम्भीर रहेको जनाउँदै, विद्यालय भर्ना अभियान, एसईईको उत्तरपुस्तिका परीक्षण र कक्षा १२ को परीक्षालाई मध्यनजर गर्दै आन्दोलन फिर्ता गरी शिक्षकहरूलाई विद्यालय फर्कन आग्रह गरेको छ । शिक्षकहरूले प्रस्तावित विद्यालय शिक्षा विधेयकमा शैक्षिक मूल्य, मान्यता तथा पेसाकर्मीहरूको हक, हित र संरक्षण सुनिश्चित हुनुपर्ने माग राखेका छन् । साथै, नेपालको संविधानअनुसार निःशुल्क र समावेशी शिक्षाको ग्यारेन्टी, सरकारसँग गरिएका विगतका सहमति कार्यान्वयनको सुनिश्चितता, र गुणस्तरीय शिक्षाका लागि पर्याप्त लगानी सुनिश्चित हुनुपर्ने मागसमेत अघि सारिएको छ । महासंघले स्थानीय तहमा शिक्षकको पेसागत हक, अधिकार र संरक्षण, संविधानले प्रत्याभूत गरेका ट्रेड युनियन अधिकारहरूको कार्यान्वयन, निजी तथा सामुदायिक विद्यालयका निजी शिक्षकलाई सार्वजनिक विद्यालय सरह सेवासुविधा र शिक्षा ऐन लागू हुनुअघि नियुक्त शिक्षकको पेन्सन साबिकको व्यवस्थाअनुसार कायम हुनुपर्ने माग राखेको छ । विद्यालय शिक्षा तीनै तहको सरकारको साझा जिम्मेवारीभित्र राखिनुपर्ने, विद्यालयमा कार्यरत सबै प्रकारका (राहत अनुदान शिक्षक, बाविके शिक्षक, विद्यालय कर्मचारी, साविक उमावि, प्राविधिक धारका शिक्षक, करार शिक्षक, संघीय तथा प्रदेश अनुदान शिक्षक आदि) पेसाकर्मीहरूको पूर्ण संरक्षण गरिनुपर्ने महासंघको धारणा छ । महासंघले शिक्षा ऐनमा नेपालका प्रचलित श्रम कानुनले दिएका ट्रेड युनियन अधिकार उपयोग गर्न पाउने व्यवस्था राख्नुपर्ने मागसमेत अघि सारेको छ । आन्दोलनरत शिक्षकहरूले शिक्षा ऐन जारी नभएसम्म विद्यालय नफर्कने अडान लिएका छन् ।"
अमेरिकाको ५० वटै राज्यमा ट्रम्पविरुद्ध प्रदर्शन,"वासिङटन डिसी : अमेरिकी राष्ट्रपति डोनाल्ड ट्रम्पले हालै लिएका निर्णयहरूको विरोधमा शनिबार हजारौं मानिसहरू सडकमा उत्रिएका थिए। यो आन्दोलनलाई '५०५०१' नाम दिइएको थियो। यसको अर्थ '५० प्रदर्शन', '५० राज्य', '१' आन्दोलन भएको जनाइएको छ। अमेरिकामा जम्मा ५० राज्यहरू छन् र प्रदर्शन अमेरिकाको ५० राज्यहरूमा भएका थिए। प्रदर्शनकारीहरूले किल्मर अब्रेगो गार्सियालाई एल साल्भाडोरमा गलत निर्वासन गरिएकोलगायत अन्य विभिन्न कुराको विरोध गरेका थिए। प्रदर्शनकारीले अमेरिकामा राजा चाहिंदैन, अमेरिकामा कानूनी राज चल्छ, ट्रम्पलाई एल साल्भाडोर डिपोर्ट गरियोस् जस्ता नारा लेखिएका प्लेकार्डहरू बोकेका थिए। ट्रम्प प्रशासन भने किल्मर अब्रेगो गार्सियालाई अमेरिका फिर्ता गर्ने पक्षमा नरहेको जनाइएको छ। यसबाहेक प्रदर्शनकारीहरूले सरकारी जागिर कटौती गर्ने र अन्य खर्च घटाउने सरकारी दक्षता विभागको निर्णयको पनि विरोध गरेका थिए। प्रदर्शनकारीहरूले राष्ट्रपति निवास ह्वाइट हाउसलाई घेरेका थिए। उनीहरूले ट्रम्पलाई सभ्यता र कानूनको शासनलाई कुल्चेको आरोप लगाएका छन्। ह्वाइट हाउस बाहेक प्रदर्शनकारीले टेस्ला शोरूमहरू पनि घेरेका थिए। यो ट्रम्प विरुद्धको दोस्रो चरणको विरोध प्रदर्शन हो। यसअघि अप्रिल ५ मा देशभर ट्रम्पविरुद्ध प्रदर्शन भएको थियो।"
"वडाध्यक्षहरू महिनौंदेखि विदेशमा,वडावासीलाई सेवामा सास्ती","गोरखा : सिरानचोक गाउँपालिका५ विगत १० महिनादेखि वडाध्यक्षविहीन छ। वडाध्यक्ष ठानेश्वर पोखरेल गत असारमा बर्खे अधिवेशन सकेर अमेरिका गएदेखि अहिलेसम्म अनुपस्थित रहेको स्थानीय विष्णु पोखरेलले जानकारी दिए। लामो समयदेखि वडाध्यक्ष अनुपस्थित भएपछि स्थानीयले वडाध्यक्षको खोजी गरी दिन माग गर्दै गाउँपालिका अध्यक्ष ज्ञानेन्द्र गुरुङलाई ज्ञापनपत्र पेस गरेका छन््। गत असारमा वडासदस्य रामचन्द्र पोखरेललाई कार्यवाहक तोकेर अमेरिका जानु भएको थियो, उनले भने, गत माघमा आएर फेरि उहाँलाई नै असारसम्मका लागि कार्यभार सुम्पिएर जानुभएको रहेछ। अरूलाई कार्यभार दिएर यत्तिका लामो समय हराउँदा वडावासी अन्यायमा परेका छौं। जनताको काम गर्छु भनेर भोट माग्ने, चुनाव जित्ने अनि अर्कालाई कार्यवाहक दिएर विदेशमा बस्नु न्यायोचित नहुने स्थानीयको भनाइ छ। वडाध्यक्ष पोखरेल बिना जानकारी लामो समयदेखि सम्पर्कविहीन भएको गाउँपालिकाका अध्यक्ष ज्ञानेन्द्र गुरुङले जानकारी दिए। ज्येष्ठ वडासदस्य रामचन्द्र पोखरेललाई कार्यवाहक दिनुभएको रहेछ, तर गाउँपालिकालाई कुनै जानकारी छैन, गुरुङले भने, मैले नै धेरै पटक सम्पर्क गरेर सोधपुछ गर्ने प्रयास गरेँ, तर सम्पर्क हुन सकेको छैन। धार्चे गाउँपालिका६ काशीगाउँ पनि विगत ८ महिनादेखि वडाध्यक्षविहीन छ। वडाअध्यक्ष धनकुमार घलेले अर्कालाई कार्यवाहक सुम्पिएर बेलायत गएपछि आफूहरू अभिभावकविहीन भएको वडावासीको गुनासो छ। रवीन्द्र घलेलाई कार्यवाहक दिएर भदौ १२ गतेदेखि उहाँ बेलायत जानुभएको हो, अहिलेसम्म फर्कनु भएको छैन, स्थानीय कान्ते गुरुङले भने, जनताको सेवा गर्छु भनेर भोट माग्ने, चुनाव जित्ने अनि पिठ्यूँ फर्काएर हिँडेपछि हामीलाई समस्या भएको छ। साना, ठूला सबै समस्या समाधान गर्न वडाध्यक्षको आवश्यकता पर्ने भन्दै उनले भने, कार्यवाहक त कामचलाउ मात्रै हो। वडाध्यक्ष नभएपछि हाम्रो वडा धेरै समस्यामा परेको छ। लामो समयदेखि वडाध्यक्ष अनुपस्थित हुनुको कारण र उपस्थित हुने नहुनेबारे स्पष्ट खुलाई पठाउन गाउँपालिका कार्यालयले वडा कार्यालयलाई पत्राचार गरेको थियो। तर, जवाफ नआएको गाउँपालिकाका अध्यक्ष लक्ष्मण गुरुङले बताए। वडाध्यक्ष अनुपस्थित हुँदा धेरै समस्या आएको भनेर जनगुनासो धेरै आएपछि हामीले वडाध्यक्ष आउने कि नआउने, आउने हो भने कहिले आउने हो भनी सत्यतथ्य लेखिपठाउन वडा कार्यालयमा पत्र पठायौं, गुरुङले भने, एक साताभित्र जवाफ पठाउन भनेका थियौं, तर दुई महिना भइसक्यो, केही जवाफ आएको छैन। वडाध्यक्ष लामो समयदेखि अनुस्थित भएको बारे जिल्ला समन्वय समितिमा पनि जानकारी गराइसकेको उनले बताए।"
जनकपुरधाम उपमहानगरमा किन टिक्दैनन् हाकिम ?,"जनकपुरधाम : जनकपुरधाम उपमहानगरपालिकामा पछिल्लो स्थानीय तहको निर्वाचनयता २ वर्ष ९ महिनाको अवधिमा ८ जना प्रशासकीय अधिकृत फेरबदल भइसकेका छन् । कार्यभार सम्हालेको चार महिना, कोही ६ महिना त कोही तीन महिना पनि नटिक्दै फेरिएपछि उपमहानगरपालिकाको कामकाज नै सुस्त हुन पुगेको छ । हाकिम को अनावश्यक सरुवाले एकातर्फ उपमहानगरपालिकाको विकास निर्माणलगायत लिएका लक्ष्यहरू पूरा हुन सकेका छैनन् भने अर्कोतर्फ बजेट खर्चको अवस्था पनि निकै दयनीय बन्न पुगेको छ । जनकपुरधाम उपमहानगरपालिकाको नगरप्रमुखका रूपमा मनोज साह निर्वाचित भएपछि सातौं प्रशासकीय अधिकृतका रूपमा गत बुधबार सहसचिव डा वीरेन्द्र मिश्रले कार्यभार सम्हाले । उनीभन्दा पहिले कार्यरत प्रशासकीय अधिकृत राजकुमार केसी करिब ६ महिनादेखि कार्यभार सम्हालेका थिए । केसीको कार्यकालमा उपमहानगरपालिकाबाट थुप्रै विकास निर्माणका कार्यहरूको सम्झौता भएर कार्यादेशसमेत दिइयो तर, चैत १२ गते केसीको सरुवा भयो । संघीय प्रशासन मन्त्रालयबाट मन्त्रिपरिषदको निर्णयअनुसार वीरेन्द्र मिश्रलाई जनकपुरधाम उपमहानगरपालिकाको प्रशासकीय अधिकृत तोकेर पठाइयो । मिश्र आफू अनुकूल नहुने देखेपछि नगरप्रमुख साहले उनलाई हाजिर नै हुन नदिने गरी विभिन्न समस्यासमेत खडा गरे । तर, उनको केही नचलेपछि मिश्रलाई उपमहानगरपालिकामा हाजिर गराइयो । तर, मिश्र कार्यालयमा हाजिर भएको १० दिन बितिसक्दासमेत नियमितबाहेक कुनै विकास निर्माण वा अन्य कार्यहरूलाई अगाडि बढाएनन् । उल्टै कार्यालयको आर्थिक तथा प्रशासनिक गतिविधिप्रति असन्तुष्टि जनाउँदै आफ्नो जिम्मेवारी सुम्पे । उनले आर्थिक कारोबारसँग सम्बन्धित अख्तियारी शिक्षा शाखाका उपसचिव मेहीलाल यादवलाई दिएका हुन् । मेयरले योजना बनाएर दिने मात्रै हो त्यसलाई कार्यान्वयन गराउने काम त प्रशासकीय अधिकृतको हुन्छ तर, प्रशासकीय अधिकृतहरूले कामै गर्न नमान्दा समस्या खडा भएको छ, नगरप्रमुख साह भन्छन्, जुन जोगी आए नि कानै चिरेको जस्तो अवस्था छ । यी कर्मचारीहरू प्रमुख प्रशासकीय अधिकृत र लेखा प्रमुख संघीय सरकारका कर्मचारी हुन् । उनीहरू संघप्रति उत्तरदायी छन् । उनीहरूलाई नगरप्रमुखप्रति उत्तरदायी भई काम गर्न विधानतः भनिए पनि उनीहरू कुरा संघीय मन्त्रालयको मात्रै टेर्छन् । यसरी पटकपटक हाकिम फेर्ने परिपाटीले स्थानीय तहको कामकाज नै प्रभावित भएको छ । प्रमुख प्रशासकीय अधिकृतको अनपेक्षित सरुवाका कारण जनकपुरधाम उपमहानगरपालिकाको चालु आर्थिक वर्षको पुँजीगत खर्च हालसम्म १५ प्रतिशत पनि हुन सकेको छैन । कुल बजेट दुई अर्ब रहेको उपमहानगरपालिकाले चालु खर्चतर्फ २५ प्रतिशत रकम खर्चे पनि पुँजीगत खर्चको अवस्था निकै दयनीय छ । हाकिम को अनावश्यक सरुवाले एकातर्फ उपमहानगरपालिकाको विकास निर्माणलगायत लिएका लक्ष्यहरू पूरा हुन सकेका छैनन्। कुल बजेट दुई अर्ब रहेको जनकपुरधाम उपमहानगरपालिकाले चालु खर्चतर्फ २५ प्रतिशत रकम खर्चे पनि पुँजीगत खर्चको अवस्था निकै दयनीय छ। १० दिनपूर्व हाजिर भएका प्रशासकीय अधिकृत मिश्रले कार्यालयको आन्तरिक अवस्था र अघिल्ला हाकिमले कार्यादेश दिएका कामहरूमा समेत प्रक्रिया अघि बढाउन हस्ताक्षर गर्न नमान्दा उपमहानगरपालिकाको कामकाज नै ठप्प भएको हो । प्रमुख प्रशासकीय अधिकृतहरू उपमहानगरपालिकामा नटिक्नु पछाडि मेयरको मनोमानी खर्चहरू र नियमविपरीतका कार्य गराउन गरिएका दबाबहरूसमेत कारक रहेको कर्मचारीहरू नै बताउँछन् । नियमसंगत नदेखिएका ठाउँहरूमा समेत हस्ताक्षर गर्नुपर्ने, मेयरले भनेअनुसारले काम गर्नुपर्ने, अनावश्यक दबाबहरू सहनुपर्ने परिपाटीले गर्दा दिक्क भएर पनि प्रशासकीय अधिकृतहरू बस्न मान्दैनन्, एक कर्मचारीले नाम उल्लेख नगर्ने सर्तमा भने, अख्तियारको दुरुपयोग गर्दा फस्ने कर्मचारीहरू नै हुन्छन् । जनप्रतिनिधिले त पल्ला छाडिहाल्छ । यस्तो अवस्थामा बिनाकामको तनाव किन लिन भन्दै बढी दबाब प्रभाव हुने स्थानीय तहहरूमा प्रशासकीय अधिकृतहरू लामो समय टिक्दैनन् । जनकपुरधाम उपमहानगरपालिकामा पछिल्लो २ वर्ष ९ महिनामा फेरिएका प्रशासकीय अधिकृतहरूमा प्रद्युम्न कार्की, रत्नेश शशि, सुमन कार्की, टेकराज पन्थी, सत्यनारायण साह, राजकुमार केसी र वीरेन्द्र मिश्र हुन् । यस अवधिमा दुई पटक निमित्त प्रशासकीय अधिकृतको जिम्मेवारी मिहिलाल यादवले पाइसकेका छन् ।"
एनएसएल : रेफ्रीको निर्णय गलत भएको दाबी गर्दै ललितपुरले अपिल गर्ने,"काठमाडौं : नेपाल सुपर लिग (एनएसएल)मा रेफ्रीको गलत निर्णयको ललितपुर सिटी एफसीले अपिल गर्ने भएको छ। पहिलो क्वालिफायर खेलमा रेफ्रीको गलत निर्णय लिएर दुई रातो कार्ड पाएको दाबी गर्दै ललितपुरले निर्णयविरुद्ध अपिल गर्ने भएको हो। प्रतियोगिताको स्तर बढाउन टिमको हिसाबले हामीले धेरै मेहनत गर्यौं। तर एनएसएस खेलाउने रेफ्रीको स्तर नै भएन। ललितपुर सिटीका प्रबन्ध निर्देशक आलोक जोशीले भने, रेफ्रीको गलत निर्णयका कारण हाम्रा दुई महत्त्वपूर्ण खेलाडीले रातो कार्ड पाएका छन्। यो गलत निर्णयको विरुद्धमा हामीले कडा अपिल गर्नेछौं। खेलको सुरुवातबाटै दश खेलाडीमा सीमित बनेको ललितपुरले धनगढीलाई हराउँदै प्रतियोगिताको फाइनल पुगेको छ। तर, पहिलो क्वालिफायर खेलमा दुई रातो कार्डका कारण फाइनल खेल अघि नै टिमलाई ठूलो झट्का लागेको छ। खेलको सुरुवातमा धनगढीका मोहमद अल जाउनीबाट खराब ट्याकल ब्यहोरेका ललितपुरका मणिकुमार लामाले रातो कार्ड पाएका थिए। छातीमा कडा ट्याकल खाएका मणिलाई खेलको १६ औं मिनेटमा मुख्य रेफ्री उमेश बिडारीले मैदान बाहिरको बाटो देखिएका थिए। त्यसैगरी ललितपुरका पापे डिकेटलाई पनि उनले रातो कार्ड देखाएका थिए। खेल सकेर मैदान बाहिर निस्किएका बिडारीले ललितपुरका कप्तान अनन्त तामाङलाई समेत पहेलो कार्ड दिए। रेफ्रीकै स्तर र नियतमाथि प्रश्न उठाउँदै एफसी चितवनले पनि यसअघि आयोजकलाई चेतावनीसमेत दिएको थियो। चितवनले फ्रेन्चाईज टिमले गरेको लगानीलाई रेफ्रीको गलत निर्णयले जोखिममा पारेको भन्दै प्रतियोगिताबाट बाहिरिन सक्ने सम्मको चेतावनी दिएको थियो।"
"आगलागीमा वृद्धा घाइते, घर जल्दा ४ लाखको क्षति","विराटनगर : मोरङको सुन्दरहरैँचा नगरपालिका७ सृजना टोलको एउटा घरमा शनिबार राति आगलागी हुँदा जलेर ८० वर्षीया वृद्धा घाइते भएकी छन्। मोरङ प्रहरीका प्रवक्ता डीएसपी वेदप्रकाश जोशीका अनुसार आगोले जलेर ८० वर्षीया तुलामाया गुरुङ घाइते भएकी हुन्। वृद्धाको विराटनगरस्थित नोबेल शिक्षण अस्पतालमा उपचार भइरहेको जानकारी उनले दिए। घाइते वृद्धाको अवस्था मध्यम छ। गुरुङको इँटाको गारो र जस्तापाताको छानो भएको १ तले पक्की घरमा राति ११:३० बजेतिर आगलागी भएको प्रहरीले जनाएको छ। प्रहरीका अनुसार आगलागी सुरु भए पनि तत्काल बाहिर निस्किन नसक्दा उनी घाइते भएकी हुन्। आगोले घरसहित घरभित्र रहेका लत्ताकपडा, भाँडावर्तन, खाद्यान्न, काठपात, फर्निचरका सामान सबै जलेर ध्वस्त भएको डीएसपी जोशीले जनाए। उनका अनुसार आगलागीको कारण खुलेको छैन। यद्यपि, विद्युट सर्ट भएर आगलागी भएको हुनसक्ने प्रहरीको प्रारम्भिक अनुमान छ। थप अनुसन्धानपछि आगलागीको कारण पत्ता लाग्ने उनको भनाइ छ। स्थानीय बासिन्दा र दमकलको सहयोगमा करिब १ घण्टापछि प्रहरीले आगो नियन्त्रणमा लिएको थियो। आगलागीमा करिब ४ लाख मूल्य बराबरको क्षति भएको प्रहरीको प्रारम्भिक अनुमान छ।"
