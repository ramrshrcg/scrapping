शीर्षक,विवरण
अमेरिकी आक्रमणपछि इरानको स्याटेलाइट तस्बिरमा के देखियो ?,"काठमाडौं : आइतबार बिहान तीन इरानी आणविक स्थलमा अमेरिकी आक्रमणपछि इरानको फोर्डो आणविक स्थलमा भएको विनाश ताजा उपग्रह तस्बिरहरूले देखाएको छ। इरानको आणविक संवर्धन केन्द्र फोर्डोको पहाडहरूको बीचमा भूमिगत अवस्थित छ। आज म्याक्सार टेक्नोलोजीजले इरानको यस क्षेत्रको उच्चरिजोल्युसन तस्बिरहरू जारी गरेको हो। त्यहाँ ६ वटा नयाँ क्रेटर बनेको देख्न सकिन्छ। अमेरिकी आक्रमणपछि जमिनमा प्रवेश गरेका क्षेप्यास्त्रहरूका कारण यी क्रेटर बनेका हुन सक्छ। साथै, आक्रमणका कारण पहाडको भिरालोमा धुलो र फोहोर छरिएको देख्न सकिन्छ। यसअघि बीबीसी भेरिफाइले यस तरिकाले भूमिगत स्थानलाई लक्षित गर्न बंकर बस्टरहरू प्रयोग गरिने रिपोर्ट गरेको थियो। त्यस्ता लुक्ने ठाउँहरू म्यासिभ अर्डनेन्स पेनिट्रेटर (एमओपी) भनिने बमको जोखिममा पर्ने गरेका छन्। केही समय अघि अमेरिकी रक्षा मन्त्रालय पेन्टागनले सेनाले यस अपरेशनमा एमओपी प्रयोग गरेको पुष्टि गरेको थियो। म्याककिन्से इन्टेलिजेन्स सर्भिसेजका वरिष्ठ इमेजरी विश्लेषक स्टु रेले बीबीसीसँग भने, तपाईंले जमिनमाथि विस्फोटबाट ठूलो प्रभाव देख्नुहुने छैन। यी बमहरू जमिनमाथि विस्फोट हुँदैनन्। यी बम भूमिगत रूपमा जान्छन् र क्षति पुर्याउँछन्।"
"इरानमाथि अमेरिकी आक्रमण : अहिलेसम्म के भयो, कसले के भने ?","काठमाडौं : आइतबार बिहान डोनाल्ड ट्रम्पले अमेरिकाले इरानका तीन आणविक स्थल फोर्डो, नातान्ज र इस्फहानमा आक्रमण गरेको बताए। यसपछि घटनाहरू द्रुत गतिमा परिवर्तन भइरहेका छन् र विश्वभरबाट प्रतिक्रिया आइरहेका छन्। केही देशले सैन्य आक्रमणबाट नभइ कूटनीतिबाट संकट समाधान गर्न अपील गरेका छन्। आक्रमणपछि के भयो र कसले के भने ? अमेरिकी रक्षा सचिव पिट हेगसेथले आक्रमण अमेरिकी बी२ बमवर्षक प्रयोग गरेर गरिएको बताए। पिट हेगसेथले राष्ट्रपति डोनाल्ड ट्रम्पले शान्ति चाहेको र कुनै पनि प्रतिशोधात्मक कारबाहीको कडा प्रतिक्रिया दिइने बताए। इजरायली राष्ट्रपति इसाक हर्जोगले इरानमाथिको अमेरिकी आक्रमणलाई ऐतिहासिक र साहसिक निर्णयको रूपमा वर्णन गरे। उनले बीबीसीसँग भने,मलाई यो स्पष्ट देखिन्छ कि इरानको आणविक कार्यक्रममा उल्लेखनीय क्षति पुगेको छ। आक्रमणबाट इरानले कति क्षति बेहोरेको छ भन्ने बारेमा पूर्ण जानकारी अझै उपलब्ध छैन। इरानका विदेशमन्त्री अब्बास अराघचीले अमेरिकी राष्ट्रपति डोनाल्ड ट्रम्पले इरान र अमेरिकाका जनतालाई धोका दिएको आरोप लगाएका छन्। उनले ट्रम्पले इरानको कूटनीति प्रतिको प्रतिबद्धताको दुरुपयोग गरेर इरान र आफ्ना मतदातालाई धोका दिएको बताए। बेलायतले इजरायल र कब्जा गरिएको प्यालेस्टिनी क्षेत्रबाट इजरायलमा रहेका आफ्ना नागरिक र उनीका परिवारलाई बाहिर निकाल्न विशेष उडानको तयारी गरिरहेको बताएको छ। बेलायती विदेशमन्त्री डेभिड लामीले इरानलाई संयम अपनाउन अपील गरेका छन्। उनले यी आक्रमणमा बेलायतको कुनै संलग्नता नभएको बताए। उनले आक्रमणबारे आफूलाई पहिले नै जानकारी गराइएको पनि बताए। यसैबीच, बेलायती प्रधानमन्त्री केयर स्टारमरले अमेरिकी आक्रमणको उद्देश्य इरानको आणविक कार्यक्रमबाट उत्पन्न गम्भीर खतरा लाई कम गर्नु रहेको बताए। अमेरिकाले आफ्नो आक्रमणमा इरानको फोर्डो आणविक सुविधालाई निशाना बनाएको थियो। यो ठाउँ तेहरानबाट ६० माइल टाढा पहाडको बीचमा अवस्थित छ। यो भूमिगत सुविधामा दुई मुख्य सुरुङ र साना सुरुङको सञ्जाल छ। अनुमान अनुसार यो केन्द्र जमिनबाट ८० देखि ९० मिटर मुनि छ। इजरायलका बंकर बस्टर बम त्यहाँ पुग्न सक्दैनन्। यो ठाउँ १३ हजार किलोको अमेरिकी बमको दायरामा आउन सक्ने विश्वास गरेको छ। यसलाई म्यासिभ अर्डनेन्स पेनिट्रेटर (एमओपी) भनिन्छ।"
"मिथेन ग्यास र धौवादी फलामको उत्खननबारेरे प्रधानमन्त्री लिए ब्रिफिङ, छिटो उत्पादनमा लाग्न निर्देशन","काठमाडौं : प्रधानमन्त्री केपी शर्मा ओलीले दैलेखको ग्यास उत्खनन् र पूर्वी नवलपरासीको धौवादी फलाम खानी उत्पादनका विषयमा आज उद्योग, वाणिज्य तथा आपूर्ति मन्त्रालय र सम्बन्धित निकायका अधिकारीसँग ब्रिफिङ लिएका छन्। प्रधानमन्त्री निवास बालुवाटारमा भएको छलफलमा चीन सरकारको आर्थिक तथा प्राविधिक सहयोगमा सम्पन्न पेट्रोलियम अन्वेषण कार्यको नतिजा एवं भावी कार्यदिशाबारे प्रधानमन्त्री ओलीलाई अवगत गराइएको हो। चाइना जियोलोजिकल सर्भेबाट प्राप्त प्रारम्भिक प्रतिवेदनअनुसार हालको ड्रिल साइटमा ११२ दशमलव १ अर्ब घनमिटरको प्राकृतिक मिथेन ग्यासको भण्डार देखिएको र अन्य क्षेत्रमा पनि ग्यासको भण्डार रहेको अनुमान गरिएको अवगत गराइएको छ। प्रधानमन्त्री ओलीले एक वर्षभित्र उपयोगमा ल्याउन सकिने गरी परीक्षण मिथेन ग्यासको उत्पादनमा गम्भीरतापूर्वक लाग्न निर्देशन दिँदै यसका लागि आवश्यक बजेट र सहजीकरणमा सरकारबाट कमी नहुने स्पष्ट गरे। त्यस्तै धौवादी फलाम कम्पनी लिमिटेडले पूर्वी नवलपरासीमा ड्रिलिङ कार्य तथा फलाम खानीको सम्भाव्यता अध्ययन भई प्रक्रिया अघि बढिरहेको विषयमा प्रधानमन्त्री ओलीलाई अवगत गराइएको छ। आगामी सय वर्षका लागि पुग्ने करिब ९९ मिलियन टन फलामको धाउ भण्डार उत्खनन् गर्न सकिने कम्पनीले जानकारी गराएको छ। नियमित प्रक्रियाबाट २०८५ सालभित्रमा फलामस्टिल उत्पादन गर्न सकिने कम्पनीको प्रस्तुति रहेको छ। प्रधानमन्त्री ओलीले २०८५ साल अघि नै फलामस्टिल उत्पादान गरी बिक्री र उपयोगमा ल्याउने गरी तयारी गर्न निर्देशन दिए। सो कार्यका लागि स्रोत, साधन र कानुनी सहजीकरणका लागि सरकारले सबै प्रबन्ध गर्ने स्पष्ट गरे। छलफलमा प्रधानमन्त्री ओलीका मुख्य सल्लाहकार विष्णुप्रसाद रिमाल, उद्योग, वाणिज्य तथा आपूर्ति मन्त्री दामोदर भण्डारी, दैलेखका सांसद्हरुलगायत सहभागी थिए।"
"इङ्ल्यान्डको पहिलो इनिङ ४६५ रनमा सकियो, बुमराहले लिए ५ विकेट","काठमाडौं : भारत र इङ्ग्ल्याण्ड बीचको पाँच खेलको टेस्ट शृङ्खलाको पहिलो खेल लीड्सको हेडिंग्ली क्रिकेट मैदानमा भइरहेको छ। आज खेलको तेस्रो दिन हो। इङ्ग्ल्याण्डको पहिलो इनिङ ४६५ रनमा समेटिएको छ। भारतले ६ रनको अग्रता लिएको छ। भारतका लागि जसप्रित बुमराहले यस इनिङमा ५ विकेट लिएका छन्। शुभमन गिल, ऋषभ पन्त र यशवान जैसवालको शतकको मद्दतले भारतीय टोलीले आफ्नो पहिलो इनिङमा ४७१ रन बनाएको थियो।"
नुवाकोटको साततले दरबारको पुनर्निर्माण सुरु,"नुवाकोट : नुवाकोटको साततले दरबार राष्ट्रिय सङ्ग्रहालयको पुनर्निर्माण सुरु भएको छ। पुनर्निर्माणका लागि क्षतिग्रस्त संरचना हटाउन सुरु गरिएको हो। भुकम्पले क्षतिग्रस्त बनाएपछि सङ्ग्रहालय बन्द गरिएको थियो । भूकम्प अघि विदेशी, विद्यार्थी तथा सर्वसाधारणले दैनिक रूपमा दरबारको अवलोकन गर्ने गरेका थिए। दुर्गरत्न नाम रहेको साततले दरबार राष्ट्रिय सङ्ग्रहालयको जीर्ण संरचना भत्काउन सुरु गरिएको छ। चिनियाँ कम्पनी चाइनिज एकेडेमी अफ कल्चरल हेरिटेज मार्फत पुनर्निर्माण सुरु भएको विदुर नगरपालिकाका मेयर राजन श्रेष्ठले जानकारी दिए।"
इन्डष्ट्रि फर्स्ट एलएफपी लो भोल्टेज ब्याट्रीसहित बीवाईडी डल्फिन २०२५ नेपालमा सार्वजनिक,"काठमाडौं : नेपालमा बीवाईडी अटो इन्डष्ट्रि कम्पनीको आधिकारिक वितरक साइमेक्स इंकले नेपालको इलेक्ट्रिक ह्याचब्याकको स्तरलाई नयाँ परिभाषा दिँदै बीवाईडी डल्फिनको बहुप्रतिक्षित २०२५ संस्करण सार्वजनिक गरेको छ। अघिल्लो संस्करणको सफलतामा आधारित यस अपग्रेड गरिएको बीवाईडी डल्फिन २०२५ मा थुप्रै उन्नत विशेषता समावेश गरिएका छन्। यसमा ईभी उद्योगमै पहिलो पटक लिथियम आइरन फस्फेट (एलएफपी) लो भोल्टेज ब्याट्री (एलभीबी) प्रयोग गरिएको छ। यसले परम्परागत लिडएसिड ब्याट्रीलाई विस्थापित गरेको छ। यो ब्याट्री पारम्परिक ब्याट्रीभन्दा ६ गुणा हल्का, ५ गुणा कम सेल्फ डिस्चार्ज हुने विशेषतायुक्त छ भने यसको आयु १५ वर्ष सम्म हुन सक्ने जनाइएको छ। यसले लोभोल्टेज इनर्जी स्टोरेज र विश्वसनियतामा नयाँ विश्वस्तरीय मापदण्ड निर्धारण गरेको कम्पनीले जनाएको छ। एलएफपी लो भोल्टेज ब्याट्रीमा ८ वर्ष वा १ लाख ५० हजार किलोमिटरको वारेन्टी उपलब्ध हुने बताइएको छ। बीवाईडी डल्फिन २०२५ ले अत्याधुनिक बीवाईडी ईप्लेटफर्म ३० र सुरक्षित ब्लेड ब्याट्री प्रविधिलाई निरन्तरता दिएको छ। यसले ३४० किमीको डब्लुएलटीपी रेन्ज प्रदान गर्ने कम्पनीले जनाएको छ। यसमा डीसी चार्जिङ क्षमता र ब्याट्रीलाई ३० मिनेटमै ८० प्रतिशत सम्म चार्ज गर्न सकिने उल्लेख गरिएको छ। थपिएका प्रमुख नयाँ विशेषताः नेपालका विविध भूपरिस्थितिमा प्रदर्शन सुधार गर्न स्पोर्टी ह्यान्डलिङका लागि ट्युन गरिएको सस्पेन्सन रातको समयमा अझ राम्रो दृश्यता दिने प्रभावशाली एलईडी हेडलाइट्स उन्नत कुलिङ र हिटिङ कार्यक्षमतासहितको सुधारिएको एसी सिस्टम मोबाइल फोन एनएफसी की, ब्लुटुथ कि र प्यासेन्जर डोर स्विच जस्ता नयाँ नयाँ विशेष सुविधाहरू यस्तै यस संस्करणमा नयाँ आकर्षक एटलान्टिस ग्रे रंग पनि थपिएको छ। जसले बीवाईडी डल्फिनको आधिकारिक कलर अप्सनलाई तीन अप्सनमा विस्तार गरेको कम्पनीले जनाएको छ। अब सो गाडी एट्लान्टिस ग्रे, अर्बन ग्रे र स्की ह्वाइट कलरमा उपलब्ध हुने जनाइएको छ। सम्पूर्ण प्रविधि र विशेषता थपिएसँगै बीवाईडी डल्फिन २०२५ को मूल्य प्रतिस्पर्धात्मक रुपमा रु ४११५ लाख राखिएको कम्पनीले जनाएको छ। यसमा ७ किलोवाटको होम चार्जर पनि समावेश गरिएको छ। यस्तै सार्वजनिक कार्यक्रममा बीवाईडी डल्फिनको विश्वव्यापी रूपमा ८ लाख ३० हजार युनिट डेलिभरी पूरा भएको उपलब्धि पनि मनाइएको थियो। जसअन्तर्गत २ हजार ४९०औं युनिट नेपालमा डेलिभर गरिएको हो। यो उपलब्धि नेपालमा इलेक्ट्रिक मोबिलिटीप्रतिको बढ्दो विश्वासको प्रमाण रहेको कम्पनीले जनाएको छ। बीवाईडी डल्फिन नेपालकै सबैभन्दा धेरै बिक्री हुने इलेक्ट्रिक ह्याचब्याक बनेको छ। यसको गति अझ तीव्र हुँदै गइरहेको छ। यसले प्रदर्शन, सहजता र वातावरणमैत्री डिजाइनका कारण ग्राहकलाई आकर्षित गरिरहेको कम्पनीले जनाएको छ। साइमेक्स इंककी प्रबन्ध निर्देशक यमुना श्रेष्ठले ग्राहक, सहकर्मी र सरोकारवालाहरुलाई धन्यवाद दिदै भनिन्, हामी टिकाउ मोबिलिटी र ग्राहक केन्द्रित नवप्रवर्तनमा प्रतिबद्ध छौं। बीवाईडी डल्फिन २०२५ केवल फिचर अपग्रेड मात्र होइन यो नेपालका लागि हरित भविष्यतर्फको हाम्रो यात्राको निरन्तरता हो । साइमेक्स इंकका प्रमुख कार्यकारी अधिकृत साहिल श्रेष्ठले भने, बीवाईडी डल्फिन एउटा गाडी मात्र होइन, यो इलेक्ट्रिक जीवनशैलीको वाहक हो। हरेक नयाँ संस्करणमार्फत हामी स्वदेशी ऊर्जाको प्रयोग, शून्य उत्सर्जन र सुरु देखि सेवापश्चातसम्म उत्कृष्ट ग्राहक अनुभव प्रदान गर्ने वातावरण बनाइरहेका छौं । बीवाईडी डल्फिन २०२५ हाल बीवाईडीका शोरूम र डिलर नेटवर्कमा टेस्ट ड्राइभ र बुकिङका लागि उपलब्ध रहेको साइमेक्स इंकले जनाएको छ।"
भरतपुर महानगरले ल्यायो ५ अर्बभन्दा बढीको बजेट,"चितवन : भरतपुर महानगरपालिकाले आगामी आर्थिक वर्षका लागि ५ अर्ब १९ करोड ७१ लाख ६६ हजारको बजेट ल्याएको छ। आइतबार नगरसभामा उपप्रमुख चित्रसेन अधिकारीले प्रस्तुत गरेको बजेट अघिल्लो आर्थिक वर्षको भन्दा झण्डै एक अर्बले घटे छ। आन्तरिक आयतर्फ १ अर्ब ८० करोड, अन्तरसरकारी वित्तीय हस्तान्तरणबाट २ अर्ब १५ करोड ७६ लाख २५ हजार, संघ सरकारको राजस्व बाँडफाँटबाट ३१ करोड ९१ लाख, बागमती प्रदेश सरकारको राजस्व बाँडफाँटबाट १४ करोड ४ लाख ४१ हजार, जनसहभागिता तथा श्रमदानबाट ५ करोड, बैक मौज्दात ७० करोड, सडक बोर्ड नेपालबाट ३ करोड रहने प्रक्षेपण गरिएको छ। बजेटमा दिगो सहरी पूर्वाधार, कृषि तथा पशु विकास, वातावरण सरसफाइ तथा हरियाली कार्यक्रमलाई प्राथमिकतामा राखिएको छ। रोजगार प्रवर्द्धन तथा उद्यमशीलता तथा निजी क्षेत्रसँग सहकार्यको योजना रहेको छ। बजेटले आर्थिक, भौतिक, सामाजिक र वातावरणीय पूर्वाधार विकासमा जोड दिएको छ। २९ वटा वडालाई न्यूनतम ३ करोड २१ लाख १८ हजार ७ सय ७ देखि अधिकतम ३ करोड ४० लाख ३३ लाख ४ सय ९२ बजेट विनियोजन गरिएको छ। महानगरले सामाजिक सुरक्षा लगायत अन्तरसरकारी अख्तियारी शीर्षकमा १ अर्ब ३५ करोड रहने प्रक्षेपण गरेको छ।"
पत्नीको घाँटी थिचेर हत्या गर्ने युवक पक्राउ,"वीरगन्ज : पत्नीको घाँटी थिचेर हत्या गरेको आरोपमा एक युवकलाई प्रहरीले पक्राउ गरेको छ। पक्राउ पर्नेमा पर्साको जगरनाथपुर गाँउपालिका४ जगरनाथपुरका २३ वर्षीय सफी राजा मियाँ रहेका छन्। सफीकी पत्नी २१ वर्षीया लालबिबी खातुन आफ्नै सुत्ने कोठामा शनिबार राति मृत अवस्थामा भेटिएकी थिइन्। उक्त खबर पाएलगत्तै इलाका प्रहरी कार्यालय पटेर्वा सुगौलीबाट प्रहरी निरीक्षक प्रकाश थापा नेतृत्वको प्रहरी टोली घटनास्थलमा पुगेर शवको मुचुल्का उठाएर पोष्टमार्टमका लागि वीरगन्जको नारायणी अस्पतालमा पठाएको थियो। त्यसपछि अनुसन्धान थालेको प्रहरीले खातुनको हत्या उनका पति सफी राजाले गरेको आशंका भएपछि आइतबार उनलाई नियन्त्रणमा लिइएको पर्साका प्रहरी नायब उपरीक्षक किशोर लम्सालले बताए। उनलाई प्रहरी हिरासतमा राखेर उनीविरुद्ध ज्यानसम्बन्धी कसुरमा पर्सा जिल्ला अदालतबाट ५ दिनको म्याद थप अनुमति लएर थप अनुसन्धान भइरहेको उनले बताए। मृतक खातुन र उनका पति सफि राजाबीच मनमुटाव रहेको,आपसमअ बोलचाल समेत नरहेको,पति रोजगारीबाट घर फर्किएर आउँदा पत्निले राम्रो व्यवहार नगर्ने गरेकोका कारण खातुनको उनकै पति सफि राजाले हत्या गरेको अनुसन्धानका क्रममा खुलेको प्रहरी नायब उपरीक्षक लम्सालले बताए ।"
पोखरीमा डुबेर बालकको मृत्यु,विराटनगर : मोरङमा पोखरीमा डुबेर आइतबार अपराह्न एक बालकको मृत्यु भएको छ। धनपालथान गाउँपालिका७ कदमाह टोल बस्ने विजय शर्माका ८ वर्षीय छोरा ऋषि शर्माको मृत्यु भएको प्रहरीले जनाएको छ। शवलाई पोस्टमार्टमका लागि रंगेली अस्पतालमा लगिएको इलाका प्रहरी कार्यालय रंगेलीका इन्स्पेक्टर नरेन्द्रकुमार बोगटीले बताए।
"हमासले बन्धक बनाएको भनिएका ८ जनाको शव फेला, विपिनको अवस्था अझै अज्ञात","काठमाडौं : इजरायलका प्रधानमन्त्री बेन्जामिन नेतान्याहूले गाजा पट्टीमा हालैको सैन्य अपरेशनका क्रममा तीन इजरायली बन्धकहरूको शव फेला परेको जानकारी दिएका छन्। शनिबार प्राप्त शवहरूमा योनाटन समेरानो, ओफ्रा केइदार र स्टाफ सार्जेन्ट शाई लेभिनसन रहेका छन्। प्रधानमन्त्री नेतान्याहूले विज्ञप्ति जारी गर्दै उक्त कुराको पुष्टि गरेका हुन्। यस सफल अप्रेशनका लागि उनले आफ्ना कमाण्डरहरूलाई धन्यवाद पनि दिएका छन्। इजरायली रक्षा बल (आइडीएफ)ले यो महिनामा मात्रै गाजाबाट आठ बन्धकहरूको शव फेला पारिसकेको जानकारी दिएको छ। नेतान्याहूले भने, 'अपहरणमा परेकाहरूलाई घर फर्काउने अभियान निरन्तर जारी छ। जुन इरानविरुद्धको अभियानसँगै अगाडि बढिरहेको छ। हामी जीवित र मृत सबै अपहरणमा परेकाहरूलाई नफर्काएसम्म विश्राम गर्नेछैनौं।' हालः फेला परेका तीन बन्धकहरूमध्ये ७१ वर्षीया ओफ्रा केदारलाई गत वर्षको अक्टोबर ७ मा हमासले दक्षिण इजरायलको किबुट्जबाट हत्या गरी शव गाजातर्फ लगेका थिए। १९ वर्षका स्टाफ सार्जेन्ट शाई लेभिनसन आतंककारीहरूसँग भिड्दा मृत्यु भएको थियो। योनाटन समेरानोको शव फेला परेको पुष्टि उनका पिता कोबी समेरानोले सामाजिक सञ्जालमार्फत गरेका थिए। संयोगवश शनिबार उनी योनाटनको २३औं जन्मदिन पनि थियो। अहिले पनि करिब ५० जना बन्धकहरू गाजामा रहेका छन्। उनीहरूलाई सुरक्षित फिर्ता ल्याउनु नै पूर्ण इजरायली विजयको मूल कुञ्जी हुने प्रधानमन्त्री नेतान्याहूको भनाइ छ। गएको वर्ष अक्टोबर ७ मा हमासको नेतृत्वमा इजरायलमाथि भएको आक्रमणपछि इजरायलले गाजामा सैन्य कारबाही थालेको थियो। उक्त हमलामा झण्डै १,२०० जनाको ज्यान गएको थियो भने २५१ जना बन्धक बनाइएका थिए। इजरायली सेनाका अनुसार हालसम्म गाजामा अपहरणमा परेकामध्ये ५४ जना अझै कैदमा छन्, जसमध्ये ३१ जनाको मृत्यु भइसकेको बताइएको छ। विपिन जोशी अझै अज्ञात हमासको आक्रमणमा परी १० जना नेपालीको मृत्यु भएको थियो। ११ महिनाका लागि 'लर्न एन्ड अर्न' कार्यक्रमअन्तर्गत इजरायल पुगेका कैलालीका नारायणप्रसाद न्यौपाने, आशिष चौधरी, बझाङका गणेशकुमार नेपाली, दार्चुलाका दीपेशराज विष्ट, लोकेन्द्र सिंह धामी, धनुषाका आनन्द शाह, सुनसरीका राजेशकुमार स्वरंकार, डोटीका राजन फुलारा, पदम थापा र सल्यानका प्रवेश भण्डारीको मृत्यु भएको थियो। उक्त आक्रमणका क्रममा हमासले एक नेपालीलाई बन्धक बनाएको थियो। हमासले कञ्चनपुरका विपिन जोशीलाई बन्धक बनाएको बताए पनि हालसम्म उनको अवस्था अज्ञात छ। सरकारले विभिन्न माध्यमबाट विपिन जोशीको बारेमा पत्ता लगाउन खोजे असफल रहँदै आएको छ। तर, सरकारले विपिनको रिहाइका लागि सक्दो पहल गरिरहेको बताउँदै आएको छ।"
"इरानले गर्यो इजरायलमा हवाई आक्रमण, १६ जना घाइते",काठमाडौं : आइतबार बिहान इरानको आक्रमणबाट इजरायलमा १६ जना घाइते भएका छन्। इजरायली आपतकालीन सेवा मैगन डेविड एडोमले इरानबाट भएको हवाई आक्रमणमा १६ जना घाइते भएका र उनीहरूको उपचार भइरहेको जनाएको छ। इजरायली प्रहरीका अनुसार इरानी आक्रमणपछि तेल अभिवमा रहेको एक भवनमा क्षति पुगेको छ। उक्त क्षतिग्रस्त भवनबाट ६ जनालाई सुरक्षित रूपमा बाहिर निकालिएको छ। ती ६ जनालाई पनि सामान्य चोट लागेको जनाइएको छ। प्रहरीका अनुसार अहिले पनि भवनहरू भित्र फसेका मानिसहरूको खोज तथा उद्धार कार्य जारी छ।
नेपाल लाइफ इन्स्योरेन्स सिप मेला २०८२ मा संस्थागत साझेदार,"काठमाडौं : नेपाल लाइफ इन्स्योरेन्स कम्पनीले काठमाडौं महानगरपालिकाद्वारा आयोजित काठमाडौं महानगर सिप मेला २०८२मा संस्थागत साझेदारी गरेको छ। कम्पनीले आफ्नो संस्थागत सामाजिक उत्तरदायित्व अन्तर्गत मेलामा सहभागिता जनाएको हो। महानगरपालिकाले सञ्चालनमा ल्याएको सिप मेला २०८२ को मुख्य उद्देश्य सिप नभएकालाई सिप सिकाउने र आधारभूत सिप भएकालाई थप दक्ष बनाउने हो। मेलामा रोजगारी र आय वृद्धिको माध्यमबाट काठमाडौँको समृद्धि हासिल गर्ने लक्ष्य लिएको छ। मेला अन्तर्गत १० विधामा ३७ पेशासँग सम्बन्धित तालिम पूर्ण रूपमा निःशुल्क प्रदान गरिँदैछन्। सामाजिक उत्तरदायित्वप्रति नेपाल लाइफको समर्पण काठमाडौं महानगरपालिकाको यस अभियानमा सहभागी हुन पाउँदा खुसी लागेको नेपाल लाइफ इन्स्योरेन्स कम्पनीका प्रमुख कार्यकारी अधिकृत प्रवीण रमण पराजुलीले बताए। उनले भने जब सिप मेला २०८२ को प्रस्ताव नेपाल लाइफमा आयो, हामीले यसलाई अवसरमात्र नभई युवालाई सशक्त बनाउन र स्वरोजगारको बाटो देखाउन सकिने महत्वपूर्ण अभियानका रूपमा लियौं। यो मेलाले ३० भन्दा बढी विभिन्न तालिमहरूमार्फत युवा जनशक्तिको माग र आपूर्तिको सन्तुलन कायम गर्न सहयोग पुर्याउनेछ। उनले थपे,हामीले यो प्रस्तावलाई संस्थागत साझेदारको रूपमा स्वीकार गर्यौं, किनभने यसले युवालाई मार्गदर्शन, सिप र सुरक्षा दिने मात्र होइन, उनीहरूको भविष्य निर्माण गर्ने सम्भावनाको ढोका खोल्दछ। सिप मेलामा नेपालभरिका युवाहरू सहभागी रहेका छन्। मेलाले उनीहरूलाई चाहिएको सिप, अवसर, हौसला र संरचना प्रदान गर्न केन्द्रित छ। काठमाडौं महानगरपालिकाका प्रतिनिधि देवेन्द्र केसीले भने,रोजगार र आयबृद्धि, काठमाडौँको समृद्धिु भन्ने नाराका साथ मेलाले तीन वर्षे योजना अन्तर्गत कार्य गरिरहेको छ। जुन राष्ट्रिय गौरवको आयोजना अन्तर्गत पर्दछ। मेलामा निजी क्षेत्रसँगको सहकार्य उल्लेखनीय छ। जसमा नेपाल लाइफ इन्स्योरेन्स कम्पनीको सहभागिता विशेष प्रशंसनीय छ। लक्षित वर्ग र तालिम व्यवस्थापन सिप मेला विशेष गरी काठमाडौं महानगर क्षेत्रमा बसोबास गरिरहेका स्थायी वा अस्थायी बासिन्दा, करदाताहरू, ल्याण्डफिल्ड साइट प्रभावित क्षेत्रका बासिन्दा, बेरोजगार युवा (महिलापुरुष), विदेशबाट फर्किएर काम खोज्दै गरेका व्यक्तिलाई लक्षित गरेर सञ्चालन गरिएको हो। तालिम हरेक दिन तीन सिफ्टमा सञ्चालन हुँदै आइरहेका छन्। विहान ७ बजे सुरु भएको तालिम ११ बजे सकिन्छ । ११ बजे सुरु भएको तालिम ३ बजे सकिन्छ । ३ बजे सुरु भएको तालिम साँझ ७ बजे सकिन्छ । एउटा कक्षामा २५ जनालाई राखिएको छ । सिप मेलामा एक सहभागीले भने,म यो तालिममा सहभागी हुन पाउँदा निकै खुसी छु। मलाई विश्वास छ, यसले मलाई रोजगारको अवसर दिन्छ र मेरो भविष्य अझ राम्रो बनाउँछ।"
वैदेशिक रोजगारीमा पठाइदिन्छु भन्दै ठगी गरेको आरोपमा एक जना पक्राउ,काठमाडौं : वैदेशिक रोजगारीमा पठाइदिन्छु भन्दै ठगी गरेको आरोपमा एक जनालाई प्रहरीले पक्राउ गरेको छ। पक्राउ पर्नेमा सिन्धुली घर भएर काठमाडौंमा बस्दै आएका ४२ वर्षीय सुवर्ण कुमार बल रहेका छन्। प्रहरीका अनुसार उनले रोजगारीका लागि क्रोएसियामा लैजाने भन्दै ठगी गरेर फरार रहेका थिए। उनीमाथि थप अनुसन्धान तथा कारबाहीका लागि वैदेशिक रोजगार विभाग ताहाचल पठाएको प्रहरीले जनाएको छ।
भिजिट भिसा प्रकरणमा छानबिन समिति गठन गर्न माओवादीको माग,काठमाडौं : नेकपा माओवादी केन्द्रका प्रमुख सचेतक हितराज पाण्डेले भिजिट भिसा प्रकरणमा अविलम्ब छानबिन समिति गठन गर्न माग गरेका छन्।  आइतबार प्रतिनिधिसभा बैठकमा विनियोजन विधेयकमाथिको विभिन्न शीर्षकको छलफलमा भाग लिँदै पाण्डेले भिजिट भिसा प्रकरण राष्ट्रिय समस्या भएकाले माओवादीसँग भएको २ बुँदे सहमतिलाई कार्यान्वयन गर्दै अविलम्ब छानबिन समिति गठन गर्न माग गरेका हुन्। एक महिनाभित्र छानबिन समिति गठन गर्ने प्रतिबद्धता गृहमन्त्रीले रोष्ट्रमबाटै गरेकाले ढिलाइ नगर्न उनले आग्रह गरे। पाण्डेले भिजिट भिसा प्रकरणमा २ बुँदे सहमति गरेपछि पनि अहिलेसम्म समस्या समाधान नभएको धारणा राखे। यसअघि भिजिट भिसा प्रकरणका कारण निरन्तर सदन अवरुद्ध भएपछि आवश्यक अध्ययन एवं छानबिन गर्ने प्रतिबद्धता जनाउँदै सत्तापक्षले माओवादीसँग २ बुँदे सहमति भएको थियो। सहमतिसँगै माओवादीले विरोधका कार्यक्रम रोकेपनि रास्वपा र राप्रपाले भने छानबिन समितिको माग गर्दै सदनमा निरन्तर विरोध जनाउँदै आएका छन्।
इरानले भन्यो ट्रम्पले इरान र अमेरिकाका जनतालाई धोका दिए,"काठमाडौं : इरानका विदेशमन्त्री अब्बास अराघचीले अमेरिकी राष्ट्रपति डोनाल्ड ट्रम्पले इरान र अमेरिकाका जनतालाई धोका दिएको आरोप लगाएका छन्। उनले भने, राष्ट्रपति ट्रम्प अमेरिकालाई महँगो र अन्तहीन युद्धबाट बाहिर निस्काउने वाचामा निर्वाचित भएका थिए। विदेशमन्त्री अराघचीले ट्रम्पले आफूहरुको कूटनीतिप्रतिको प्रतिबद्धताको दुरुपयोग गरेर इरानलाई धोका दिएको बताए। उनले ट्रम्पले आफ्ना मतदातालाई पनि धोका दिएको बताए। उनले इजरायली प्रधानमन्त्री बेन्जामिन नेतान्याहूलाई संकेत गर्दै भने,उनी एक वान्टेड युद्ध अपराधीको उद्देश्यमा झुकेका छन्। उनले इजरायली शासनको हितलाई अगाडि बढाउन अमेरिकी जनताको जीवन र सम्पत्तिको शोषण गरिरहेका छन्।"
विश्वकप लिग २ खेलेर नेपाली टोली फर्कियो स्वदेश,"काठमाडौं : आइसिसी विश्वकप क्रिकेट लिग २ खेलेर नेपाली राष्ट्रिय क्रिकेट टोली स्वदेश फर्किएको छ। आइतबार अपराह्न स्वदेश फर्किएको टोलीलाई त्रिभुवन विमानस्थलमा नेपाल क्रिकेट संघ (क्यान)का पदाधिकारीले स्वागत गरेका थिए। विश्वकप क्रिकेट लिग २ अन्तर्गत नेदरल्यान्ड्स र स्कटल्यान्डको एकदिवसीय सिरिजका ४ मध्ये ३ खेलमा नेपाल विजयी भएको थियो। त्यस्तै लिग २ अन्तर्गतको सिरिज पश्चात भएको टी२० आई सिरिजमा नेपाल दोस्रो भएको थियो। स्वदेश फर्किएपछि नेपाली राष्ट्रिय क्रिकेट टोलीका कप्तान रोहित पौडेलले स्कटल्यान्ड भ्रमण निकै राम्रो भएको प्रतिक्रिया दिए। नेदरल्यान्ड्स र स्कटल्यान्डसँगको खेलपछि आत्मविश्वास बढेको भन्दै उनले आगामी खेलमा त्यसको सकारात्मक नजिता देखिने उल्लेख गरे। विश्वकप छनोटको तयारीमा रहेको नेपालले सेप्टेम्बर २७, २८ र ३० तारिखमा वेस्ट इण्डिजसँग टी२० सिरिज खेल्ने तालिका छ भने नेपालले अक्टोबरको पहिलो साता ओमानमा टी२० विश्वकपको एसिया छनोट खेल्ने छ।"
"इजरायलइरान द्वन्द्वले मध्यपूर्वमा तनाव, कुवेत बम प्रतिरोधी बंकर निर्माण गर्दै","एजेन्सी : इजरायलइरान युद्ध अब सबैभन्दा खतरनाक चरणमा पुगेको छ। इरानमाथि अमेरिकी आक्रमणपछि मध्यपूर्वमा डरको वातावरण सृजना भएको छ। अमेरिकाले इरानका तीनवटा आणविक स्थलहरूमा आक्रमण गरेको छ। दुई देशको द्वन्द्व चर्किदै गएपछि खाडी देशहरूमा सुरक्षा तयारी तीव्र पारिएको छ। सबैभन्दा ठूलो संकट कुवेतमा देखिएको छ। कुवेतमा सरकारी मन्त्रालयअन्तरगत बम आश्रयस्थलहरू निर्माण भइरहेका छन्। समाचार एजेन्सी रोयटर्सका अनुसार कुवेत सरकारले आफ्ना मन्त्रालय परिसरमा आश्रयस्थलहरू निर्माण गरिरहेको छ। यी आश्रयस्थलहरूमा लगभग ९०० सय जनालाई सुरक्षाको व्यवस्था मिलाइएको छ। अमेरिकाले इरानका तीन प्रमुख आणविक आधार फोर्डो,नातान्ज र इस्फहानमा हवाई आक्रमण गरेपछि कुवेतले सरकारी कर्मचारीको सुरक्षाका लागि बम प्रतिरोधी बंकहरू निर्माण गर्न लागेको हो। यसैबीच इजरायली डिफेन्स फोर्स (आईडीएफ)ले इरानका धेरै सैन्य अड्डाहरूमा आक्रमण सुरु गरिसकेको जनाएको छ। आईडीएफका अनुसार पश्चिमी इरानका विभिन्न सैन्य अड्डाहरूमा आक्रमण सुरु गरिएको हो। आज बिहान आईडीएफले इजरायलमाथि आक्रमण गर्न तयार अवस्थामा राखिएका मिसाइल प्रक्षेपकहरूलाई पनि निशाना बनाएको छ। इरानी सञ्चार माध्यमहरूका अनुसार इरानले इजरायलका धेरै क्षेत्रहरूमा आक्रमण गरेको छ। बेन गुरियन विमानस्थल,इजरायली सेनालाई सहयोग गर्ने केन्द्रहरू,सेनाको कमान्ड र कन्ट्रोल अफिस र एक जैविक अनुसन्धान केन्द्रमा आक्रमण गरेको हो। इरानी सरकारी मिडियाका अनुसार इस्लामिक रिभोल्युसनरी गार्ड कोर (आईआरजीसी)ले इजरायल माथिको यो आक्रमण लामो दूरीको मिसाइल प्रयोग गरी गरिएको हो।"
"पाप लाग्ला है, प्राज्ञ!","आदरणीय कृष्ण गुरुसँग बाटोमा भेट भयो। त्रिभुवन विश्वविद्यालय सेवा आयोगले प्राध्यापकको वृत्ति विकासका लागि गरेको विज्ञापनका सन्दर्भमा उहाँलाई सोधे, अघिल्लोपटक थोरै मार्कले गर्दा प्रमोसन हुन बाधा परे पनि अहिले त गुरुको नाम एक नम्बरमै निस्किने पक्का छ, फर्म भर्नु भो गुरु ? सायद गलत प्रश्न सोधेछु क्या रे! गुरुको अनुहारको रंग उड्यो, गला अवरुद्ध पार्दै घ्याकघ्याक गर्नुभयो, जवाफ दिनुभएन। अनायास उहाँका आँखा रसाउन थाले। गल्ती महसुस गरें र माफी माग्दै सोधें, के भयो, कतै गलत पो बोले कि गुरु ? लामो श्वास लिँदै आँखा रसिलो बनाउँदै गुरुले भन्नुभयो, दुई महिना पहिले नै उमेर हदले अनिवार्य अवकाशमा परें, निवृत्त भएँ। थाहा थियो, गुरुले त्रिविमा ३३ वर्षदेखि प्राध्यापन गर्दै आउनुभएको थियो। उहाँ वरिष्ठ कवि, कथाकार, मुक्तककार, गजलकार पनि हुन्। नेपाली भाषा र कविताको छन्दका बारेमा उहाँसँग गहिरो ज्ञान छ। लेख्ने मात्र होइन, बोल्ने कुरामा पनि उहाँले प्रस्तुत गर्ने शब्द चयन, संयोजन सरस र काव्यात्मक हुन्थे र छन्। उहाँले दुई दर्जनभन्दा बढी साहित्यिक र समालोचनाका पुस्तक प्रकाशन गर्नुभएको छ। आधा दर्जन पुस्तक त स्नातकोत्तर पाठ्यक्रमका सन्दर्भ सामग्री नै थिए भने दुई दर्जन अनुसन्धनात्मक लेख, तीनवटा लघुअनुसन्धान, चारवटा लेख अन्तर्राष्ट्रिय जनर्लमा प्रकाशित छन् भने पछिल्लो पाँच वर्षमा चौधजना विद्यार्थीको शोधपत्र निर्देशन गर्नुभएको रहेछ। पछिल्ला पाँच वर्षमा गुरुले सिर्जनाभन्दा बढी अनुसन्धानात्मक लेख रचना र कार्य गर्नुभएको रहेछ। उहाँले प्राध्यापक पदमा प्रमोसन हुन आवश्यकताभन्दा बढी नै सम्पूर्ण सामग्री तयार गर्नुभएको रहेछ। गुरुको घरमा यसभन्दा पहिला जाँदा गुरुमाले भन्नु भाथ्यो, खै अचेल के भाको हो कुन्नि ? दिनरात पढ्ने, लेख्ने काम मात्र गर्नुहुन्छ। मंसिरमा दाइको छोराको बिहे थियो तर उहाँले प्रेसमा पुस्तक प्रकाशनको काम छ, अनि रिसर्च कामको चटारो छ, सेवा आयोगको विज्ञापन छिट्टै हुने सम्भावना छ, म जान भ्याउदिनँ। तिमी जाऊ भन्नुभयो। अनुमान गरिहालें, यसपटक गुरुले एक नम्बरमा नाम निकाल्ने गरी लाग्नुभएको रहेछ। चार वर्षसम्म सेवा आयोगको विज्ञापन नहुनाले गुरु प्रतिस्पर्धी हुने अवसर पाउनुभएको थिएन। बल्लबल्ल विज्ञापन त आयो तर गुरु दुई महिनाअघि मात्र निवृत्त हुनुभएछ। त्रिवि चारपाँच वर्षसम्म गुरुजस्ता गुरुहरूको आस, रहर र कहरको रमिते बन्यो अनि उहाँहरूको प्राज्ञिक कर्मलाई गिज्याउँदै परपीडनमा रमायो। सहायक प्राध्यापक, उपप्राध्यापक र सहप्राध्यापक बनेर करिब साढे तीन दशक त्रिविमा सेवा गरी प्राध्यापक बन्ने गुरुको सपना, रहर, कर्म र मेहनत सबै चकनाचुर भयो। नेपाली साहित्यको विद्यार्थी र शिक्षक भएकाले उहाँले पढेको विषयको मूल उद्देश्य र मर्मअनुसार प्रशस्त पुस्तक सिर्जना गर्नुभयो। भन्नुहुन्थ्यो, विज्ञान पढ्ने वैज्ञानिक बन्नुपर्छ, कमर्स पढ्ने व्यापारी, बैंकर बन्नुपर्छ र अंग्रेजी एवं नेपाली साहित्य पढ्ने साहित्यकार बन्नुपर्छ। त्यसैले उहाँले धेरै साहित्यिक पुस्तक प्रकाशन गर्नुभएको थियो तर दुर्भाग्य, त्रिविको सेवा आयोगले सिर्जना कृतिलाई मूल्यांकन गर्दैन। त्यसो त एकपटक उहाँले एकपटक मलाई सिर्जना कृतिको पनि मूल्यांकन गर्नुपर्छ भन्ने माग राखौं न, हामी सर्जकले भन्नुभएको थियो। अघिल्लोपटक केही लेख रचना पुगेन होला भनेर पछिल्लो केही वर्षमा उहाँले पूरै तन, मन, वचन र कर्म सबै केन्द्रित गरेर अनुसन्धानात्मक सामग्री तयारी गरेर सेवा आयोगको मागभन्दा बढी नै बलियो र सशक्त हुनुभयो तर सेवा आयोग चारपाँच वर्ष खुलेन। गुरुले लामो श्वास लिँदै भन्नुभएको थियो, मजस्ता धेरै सरहरूको योग्यता, सक्षमता, कार्य, पसिना, आशा र रहरहरू स्वार्थ खेलको भुमरीमा पारी भविष्य बर्बाद पारिदिनेलाई पाप लाग्ला नै। कृष्ण गुरु त एक उदाहरणका प्रतिबिम्ब मात्र हुन् तर यहाँ धेरै कृष्ण गुरुहरू नियमानुसार त्रिविको सेवा आयोगको विज्ञापन नखुल्दा हरेक हप्ता र महिनामा आफ्ना योग्यता, क्षमता एवं प्राज्ञिक कार्यहरूलाई मूल्यांकनको कसीमा राख्न नपाई पेसागत जीवनको किनारमा छोडी निवृत्ताताको नदीमा हाम फाली डुब्न बाध्य बनाइएका छन्। कृष्ण गुरुले भने झैं सायद पाप लाग्ला है! सहप्राध्यापक र प्राध्यापक पदलाई च्याखे थाप्न हुँदैन : धेरै गुरुहरूका आँसु र पसिनाको दहमा पौडी खेल्दै बसेको त्रिवि सेवा आयोगले कम्तीमा निमित्त उपकुलपति र उहाँको टिमको क्रियाशीलतामा अहिले विज्ञापन खुलाएको छ। माथि उल्लिखित कृष्ण गुरु पछिका धेरै गुरुका मुर्झिएका सपनाहरू सलबलाएका छन्, बिउँझिएका छन्। आपूले गरेको औपचारिक आवश्यकताका अनुसन्धानात्मक लेखरचना, लघु अनुसन्धान, शोधार्थ निर्देशन अनि अनुभवहरू मूल्यांकनको कसीमा जोखिनेर नापिने एक अवसर प्राप्त भएको भन्दै गुरुहरू खुसी उमंगले दंग हुनुहुन्छ। क्षमता, कार्य र अनुभवको मूल्यांकनको आधारमा वृत्ति विकास गर्न पाउनु हरेक नगरिकको मौलिक अधिकार हो। पटकपटक प्रतिस्पर्धामा जान पाउनु, आफ्नो योग्यता, क्षमता प्रदर्शन गर्न पाउनु नगरिक अधिकार नै हुन्। तर, त्रिविमा यी योग्यता, अनुभवलाई मूल्यांकनको कसीमा नलगी धेरै प्राध्यापक, कर्मचारीहरूको क्षमतालाई गिज्याइएको छ, भविष्य बर्बाद पारिएको छ। यद्यपि, अहिलेको त्रिवि पदाधिकारी टिमले अब त अति नै भयो, प्राध्यापक, कर्मचारीलाई धेरै तड्पाउनु हँुदैन। उनीहरूलाई अधिकार प्रयोग गर्न दिनुपर्छ भन्ने न्यायिक र मानवीय सोचका साथ सेवा आयोगबाट विभिन्न पदमा केही रिक्त दरबन्दीका लागि विज्ञापन गरिएको छ। वर्तमान त्रिवि प्रशासन युनिटलाई आम प्राध्यापक,कर्मचारीले धन्यवाद दिनैपर्छ। २०७७ सालमा खोलिएको विज्ञापन अहिले करिब पाँच वर्षपछि खोलिएको छ। ६ र ६ महिनामा गरिनुपर्ने विज्ञापन पाँच वर्षपछि खोलिँदा धेरै प्राध्यापक र कर्मचारी आफ्नो योग्यता, अनुभव र क्षमतालाई मूल्यांकनको कसीमा राख्न पाउने नैसर्गिक अधिकारबाट वञ्चित गराइयो। एकपटक सोचौं त यो पाँच वर्षमा कति प्राध्यापकका सपना स्खलित गराइयो। कतिका भविष्य बर्बाद गरियो। कतिका आँसुको दहमा नुहाइयो। कतिलाई हिनताबोध गराइयो। कतिलाई योग्यता र क्षमता हँुदाहुँदै पनि बाहिरिन बाध्य पारियो। कतिका निवृत्त बुढ्यौली जीवनमा दुखेसो, निराशा र बह दिइयो। कतिका आँसु र पसिनामा पौडी खेलियो। थोरै मात्र मानवीय संवेदना भएको आम मान्छेले त सोच्ने कुरा हुन् भने विश्वविद्यालयमा उच्च शिक्षा पढाउँछु। यो देशका असल, चरित्रवान्, ज्ञानी, सृजनात्मन, अन्वेषक जनशक्ति निर्माण गर्छु भन्ने पेसामा संलग्न प्राज्ञिक व्यक्तित्व र प्राध्यापकले नसोच्ने कुरै भएन। विश्वविद्यालय ज्ञान संकलन केन्द्र मात्र होइन, ज्ञानको निर्माण गर्ने उद्योग हो र त्यहाँ कार्यरत विशेषतः प्राध्यापन पेसामा संलग्न आदरणीय व्यक्तित्वहरू ज्ञान निर्माणका योजक हुन्, गुरु हुन्। गुरु र ताला अलि शोभनीय भएन कि ? : अन्धकारलाई चिर्दै प्रकाश फैलाउने गुरुहरू नै हातमा ताला लिएर बर्बर हिंसात्मक आक्रमणकारी जस्तो भएर हिँड्छन् भन्ने कुरा सुनेर पनि पत्याउन गाह्रो हुन्छ। हो, मन त हो कहिले खुम्चिन्छ कहिले तन्किन्छ। मन खुम्चिएको बेला कहीँ कतै यस्ता क्रियाकलाप हुन पुगेका छन् भने पनि त्यो विश्वाविद्यालयको गुरु भन्ने शब्द र भावले अनि सामाजिक, प्राज्ञिक पहिचानलाई अण्क्षुण राख्न प्राज्ञहरू परपीडक बन्न सक्दैनन् कि ? हुन सक्छन् वर्गीय समस्याहरू तर समस्या आफैंमा समाधान बोकेर आएका हुन्छन् भन्ने कुरा गुरु नाम धारण गरेका प्राज्ञहरूले नबुझ्ने कुरा हुनै सक्दैन। औंलामा क्यान्सर देखिएको छ भने हात पूरै वा शरीर पूरै काट्ने धुन्धुकारी प्रवृत्ति यो प्राज्ञिक जगत्मा छ भनेर पत्याउन सकिँदैन। यहाँ प्राध्यापकका चार तह विनियमले व्यवस्था गरेको छ सहायक प्राध्यापक, उपप्राध्यापक, सहप्राध्यापक र प्राध्यापक। तर व्यवहारमा विश्वविद्यालयले सिधै उपप्राध्यापक रिक्त दरबन्दीमा माग गर्ने गरेको छ। त्रिविको शिक्षक नियुक्तिको सिफारिससम्बन्धी विनियम २०७५ (२०८१ सम्मको संशोधनसहित)को दफा १०(घ)मा सहायक प्राध्यापक सम्बन्धित विषयमा कम्तीमा द्वित्तीय श्रेणीमा स्नातकोत्तर उपाधि प्राप्त गरेको भनेर प्रस्ट लेखिएको छ। त्यसैले विश्वविद्यालयको प्राध्यापन पेसामा प्रवेश बिन्दु सहायक प्राध्यापक पदबाट बनाइयोस्, जुन केही वर्ष अघिसम्म कायमै थियो। त्यसैले प्रवेश विन्दु सहायक प्राध्यापक पद बनाएर माथिल्ला पदहरूमा फास्टट्याक पोलिसी अवलम्बन गर्न राम्रो हुन्छ। तर, अहिलेको उपप्राध्यापक पदमा फास्टट्याक पोलिसी अपनाइयो भनेर सहप्राध्यापक र प्राध्यापक भन्ने योग्यता पुर्याएर बसेका उपप्राध्यापक एवं सहप्राध्यापकको वृत्तिविकास रेंक्न हुँदैन। जुन पसिनाको होली खेल्नु प्राज्ञका लागि पटक्कै शोभनीय हुँदैन। हरेक समस्याको समाधान वार्ताबाट सम्भव छ भन्ने कुरालाई मनन गरी त्रिविका सम्बन्धित पदाधिकारीसँग विवेकपूर्ण वार्ता गरेर समस्याको समाधान खोज्नु पो प्राज्ञले गर्ने कर्म हो। अनुज र विद्यार्थीलाई समस्या समाधानको शिष्ट तरिका सिकाउने प्राज्ञिक धर्म, आचरण र चरित्र हो। त्रिवि सेवा आयोगको कार्यालयमा ताला लगाउने जस्तो परपीडनको काम प्राज्ञका लागि शोभनीय हुँदैन। फेरि पनि कृष्ण गुरुको अन्तस्तलका ध्वनि शब्दहरूलाई सम्झिए पाप लाग्ला प्राज्ञ! श्राप लाग्ला।"
शक्तिशाली आयोग बनाएर सत्तामा बसेकाको सम्पत्ति छानबिन गर्नुपर्छ : गगन थापा,"काठमाडौं : नेपाली कांग्रेसका महामन्त्री गगन थापाले शक्तिशाली छानबिन आयोग बनाएर २०४६ को जनआन्दोलनपछि वडादेखि केन्द्रसम्म सत्तामा बसेकाको सम्पत्ति छानबिन गर्ने प्रस्ताव पार्टीबाटै पारित गर्नुपर्ने बताएका छन्। नेपाल विद्यार्थी संघ दोलखा काठमाडौं सम्पर्क समितिले आइतबार काठमाडौंमा आयोजना गरेको कार्यक्रममा महामन्त्री थापाले देशले विश्वास गरेको व्यक्तिको नेतृत्वमा शक्तिशाली छानबिन आयोग बनाएर २०४६ पछि विभिन्न तहमा रहेका प्रत्येक व्यक्तिको सम्पत्ति छानबिन गर्ने जिम्मेवारी दिनुपर्ने बताए। छानबिन गर्दा जोजो परेपनि त्यसलाई स्वीकार गछौं भनेर कांग्रेसले भन्न सके मात्रै अहिलेको पुस्ताले कांग्रेसलाई विश्वास गर्ने उनले बताए। थापाले अहिलेका पुस्ताहरूको गुनासोलाई सम्बोधन नगरेसम्म उनीहरूको बीचमा जान नसक्ने धारणा राखे। उनले जुनसुकै कुरामा चित्त नबुझेपनि अव उपरान्त विश्वविद्यालयमा तालाबन्दी नगर्ने, कालोमोसो नदल्ने, तोडफोड नगर्ने संकल्प नेविसंघले गर्नुपर्ने उल्लेख गरे। थापाले नयाँ पुस्ताले मुलुकको नेतृत्वमा नयाँ मान्छे र नयाँ दृष्टिकोण खोजिरहेको बताए। अबको निर्वाचनमा नयाँ पुस्ता नै निर्णायक शक्ति रहेकाले उनीहरूको भावनालाई बुझ्दै पार्टी अघि बढ्नुपर्ने उनको भनाइ छ।"
"नेप्से परिसूचक २५ सय विन्दुमा झर्यो,९ अर्बको सेयर कारोबार","काठमाडौं : सेयर कारोबार मापक नेप्से परिसूचक आइतबार उच्च अंकले घटेको छ। केही समयदेखि २६ सय विन्दुको आसपासमा रहेको नेप्से आज २५ सय विन्दुमा झरेको हो। नेप्से परिसूचक ३२९३ अंकले घटेर २५९५९७ विन्दुमा पुगेपछि लगानीकर्ताहरू पर्ख र हेरको अवस्थामा देखिएका छन्। यसदिन ३१० स्क्रिप्सको २ करोड १५ लाख ४७ हजार ५५ कित्ता सेयर ९ अर्ब १४ करोड ५८ लाख ५८ हजार ५१० रुपैयाँमा खरिदबिक्री भए। नेप्से परिसूचक दोहोरो अंकले घट्दा कुनै पनि कम्पनीको सेयर सकारात्मक सर्किट लेभलमा कारोबार हुन सकेन। यसदिन जोशी हाइड्रोपावर डेभलपमेन्टको सेयर ९९८ प्रतिशतले बढ्यो। सप्तकोशी डेभलपमेन्ट बैंकको ५६० प्रतिशतले बढ्यो। पियोर इनर्जीका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा दोर्दी खोला जलविद्युत कम्पनी शीर्षस्थानमा रह्यो। सो कम्पनीको ७५ करोड बढीको सेयर कारोबार भयो। बुटवल पावरले ७४ करोडको सेयर कारोबार गर्दा राधी विद्युतको ४९ करोड,सानिमा माइ हाइड्रोपावरको ४६ करोड र नगदी ग्रुपको ४१ करोड मूल्य बराबरको सेयर कारोबार भयो। कारोबारमा आएकामध्ये २३ स्टक्सको मूल्य बढ्दा २२५ वटाको घट्यो। सबै समूहको उपसूचक राताम्मे देखिएका छन्। होटल्स एण्ड टुरिजम समूहको सूचक सर्वाधिक ३१३ प्रतिशत घट्यो।"
"भिजिट भिसा प्रकरणमा अडान कायमै : रास्वपाका सांसद वेल घेराउमा, राप्रपाले गर्यो बहिष्कार","काठमाडौं : भिजिट भिसा प्रकरणको छानविन हुनुपर्ने माग राख्दै रास्वपा र राप्रपाले प्रतिनिधिसभा बैठकमा निरन्तर विरोध जनाएका छन् । आइतबार बसेको प्रतिनिधिसभा बैठक सुरू हुने वित्तिकै रास्वपा र राप्रपाका सांसदहरूले उठेर विरोध जनाएका थिए । उनीहरूले भिजिट भिसा प्रकरणको अनुसन्धानका लागि उच्चस्तरीय छानविन समिति गठन हुनुपर्ने माग राख्दै निरन्तर सदनमा विरोध गरिरहेका छन् । रास्वपा र राप्रपाका सांसदहरूले उठेर विरोध जनाएपछि सभामुख देवराज घिमिरेले रास्वपाका सांसद अशिम शाहलाई बोल्न समय दिएका थिए । सांसद शाहले एक महिनादेखि सदनमा राजनीतिक नाटक मञ्चन भइरहेको र आफूहरूलाई यसको दर्शक बन्न बाध्य पारिएको बताए। भिजिट भिसा काण्ड मानव तस्करी भएकाले यसको निष्पक्ष छानविन गर्नुपर्ने उनले धारणा राखे । शाहले सदन बहुमतको अंकगणितले मात्रै नभइ विवेक र नैतिकताले चल्नुपर्ने उल्लेख गरे। त्यस्तै राष्ट्रिय प्रजातन्त्र पार्टीका सांसद धवल शम्शेर राणाले प्रतिपक्षीले निरन्तर उठाएका आवाजलाई सरकारले समाधान गर्न प्रयास गर्नुपर्ने उल्लेख गरे । उनले चैत्र १५ गते भएको घटनामा राज्यले नै दमन गरेको दोहराउँदै उक्त घटनाको समेत छानविन हुनुपर्ने माग गरे। रास्वपा र राप्रपाको विरोधकाबीच सभामुख घिमिरेले सदनको कार्यसूची अघि बढाएपछि रास्वपाका सांसदहरुले वेल घेराउ गर्दै विरोध जनाएका छन् भने राप्रपाका सांसदहरूले बैठक बहिष्कार गरेका छन् । यसैबीच आइतबार संसदमा बिनियोजन विधेयक अन्तर्गत युवा तथा खेलकुद मन्त्रालय, महिला, बालबालिका तथा ज्येष्ठ नागरिक मन्त्रालय, अर्थ मन्त्रालय, सहरी विकास मन्त्रालय, प्रधानमन्त्री तथा मन्त्रिपरिषद्को कार्यालय, राष्ट्रिय योजना आयोगको सचिवालय, राष्ट्रपतिको कार्यालय र उपराष्ट्रपतिको कार्यालयका विभिन्न शीर्षकमा छलफल भएको छ ।"
दाङमा चार सय बेडको अस्पताल निर्माणका लागि दुई अर्ब ७४ करोड बजेट पारित,"काठमाडौं : राप्ती स्वास्थ्य विज्ञान प्रतिष्ठानको सभाको छैटौं बैठकले आगामी आर्थिक वर्षका लागि दुई अर्ब ७४ करोड ४१ लाख बजेट पारित गरेको छ । प्रधानमन्त्री निवास,बालुवाटारमा आज प्रधानमन्त्री एवं कुलपति केपी शर्मा ओलीको अध्यक्षतामा भएको बैठकले ४०० शैया बेडको अस्पताल निर्माण,शैक्षिक,अनुसन्धनात्मक र व्यवस्थापकीय कामका लागि नीति,योजना, बजेट तथा कार्यक्रम पारित गरेको हो । बैठकले प्रतिष्ठानको शिक्षक तथा कर्मचारीको सेवाका शर्त र सुविधासम्बन्धी नियमावली, २०७८ का केही प्रावधानहरूमा संशोधनका साथै प्रतिष्ठानको लोगो परिवर्तनलगायतका निर्णय गरेको छ । बैठकमा सम्बोधन गर्दै प्रधानमन्त्री ओलीले नेपाल स्वास्थ्य विज्ञानको आदि भूमि भएकाले प्रतिष्ठानलाई पूर्वाधार र जनशक्ति सबै हिसाबले सुविधासम्पन्न बनाउँदै गुणस्तरीय शिक्षा र सेवा दिन आग्रह गरे । उनले नेपाल सरकारको निरोगी नेपालको सोचलाई आत्मसात् गर्दै आरोग्यताका लागि आमसञ्चार र समाजिक सञ्जालबाट जनचेतना फैलाउने काममा विज्ञ चिकित्सक र स्वास्थ्यकर्मी परिचालिन हुनुपर्नेमा जोड दिए । प्रतिष्ठानका सहकुलपति एवं स्वास्थ्य तथा जनसङ्ख्यामन्त्री प्रदीप पौडेललगायत सहभागी बैठकमा प्रतिष्ठानका उपकुलपति डा विकास लामिछानेले गत पाँचौँ सिनेटबाट स्वीकृत भएबमोजिम चार सय शैयाको शिक्षण अस्पताल निर्माणसम्बन्धी गुरुयोजना कार्यान्वयन सुरु भएको जानकारी गराए।"
प्रधानमन्त्रीसँग अभियानकर्मी बोहराको भेट,"काठमाडौं : प्रधानमन्त्री केपी शर्मा ओलीसँग बोहराले भेटवार्ता गरेका छन्। कर्णालीको सुशासन, विकास, पर्यावरणीय सन्तुलन र पशु संरक्षणलागयत मुद्दा उठाएर गत जेठ ४ गतेदेखि यात्रा सुरु गरेका बोहरा ३१औं दिन गत असार ३ गते काठमाडौं आइपुगेका थिए। सोही दिन प्रधानमन्त्री ओलीलाई भेट्न खोजेका बोहराले प्रधानमन्त्रीको कार्यव्यस्तताका कारण आज भेट पाएका हुन्। बोहराले प्रधानमन्त्री ओलीलाई आफूले अभियान र यात्राका क्रममा देखेका अनुभव, उपचार नपाएका बालबालिका आदिका समस्या र समस्या समाधानका लागि गरिएका पहलबारे अवगत गराए। प्रधानमन्त्री ओलीले पवित्र भावका साथ अभियान सञ्चालन गर्न सुझाव दिँदै शरीर धेरै दुःख नदिइ आफ्नो स्वास्थ्य र परिवारको पनि ख्याल गरेर अघि बढ्न आग्रह गरे। प्रधानमन्त्री ओलीसँग भेटेपछि बोहराले आफ्ना कुराहरु सुनाउन पाएकामा हर्ष व्यक्त गर्दै पहिलो चरणको अभियान पूरा भएकाले अब जुत्ता लगाउने, दाह्री काटेर नयाँ स्वरुपमा अघि बढ्ने बताए।"
चितवनका विडेन पावेल न्यौपानेलाई स्काउटको सुनौलो गैँडा पदक,"काठमाडौं : नेपाल स्काउटको ७४औँ स्थापना दिवसमा चितवनको सामाजिक क्षेत्रमा पाँच दशकदेखि काम गर्दै आएका तीर्थराज न्यौपानेलाई सुनौलो गैँडा पदक सम्मान घोषणा गरिएको छ। चितवनमा न्यौपाने विडेन पावेलको नामले चिनिन्छन्। विडेन पावेल स्काउटका जन्मदाता हुन्। सुनौलो गैँडा पदक प्राप्त गर्ने उनी चितवनका पहिलो व्यक्तित्व हुन्। नेपाल स्काउटका प्रमुख आयुक्त देवराज घिमिरेको अध्यक्षता, उपराष्ट्रपति रामसहायप्रसाद यादवको प्रमुख आतिथ्यता एवं युवा तथा खेलकुद मन्त्री तेजुलाल चौधरीको विशिष्ट आतिथ्यतामा स्काउटको प्रधान कार्यालय, लैनचौर काठमाडौंमा सम्पन्न कार्यक्रममा सो पदक घोषणा गरिएको हो। नेपाल स्काउटले स्थापना दिवसको अवसरमा स्काउटमा योगदान गर्ने स्काउट स्काउटरहरूलाई सम्मान तथा पुरस्कृत गर्दै आएको छ। यस वर्ष पनि स्काउटको क्षेत्रमा अतुलनीय योगदान गर्ने सिनियर स्काउटरहरुलाई सुनौलो गैँडा पदक प्रदान गरिने भएको छ। सुनौलो गैँडा स्काउटको विभिन्न पदकमध्ये सर्वोच्च पदक मानिन्छ। उक्त पदक २०८३ असार ५ गते प्रदान गरिने भएको छ। यस वर्ष स्काउटमा गरेको योगदानको मूल्याङ्कनको आधारमा चितवनका सिनियर स्काउटमध्ये तीर्थराज न्यौपानेलाई सुनौलो गैँडा पदक प्रदान गरिने भएको छ। विसं २०३२ सालदेखि नेपाल स्काउटको जिल्ला स्काउट कार्यालय चितवनमा विभिन्न पदमा रही काम गर्दै आएका न्यौपाने चितवन जिल्लाका पूर्वआयुक्तसमेत हुन्। त्यस्तै नेपाल स्काउटको राष्ट्रिय प्रधान कार्यालयको सदस्य, राष्ट्रिय संगठन आयुक्त हुँदै हाल नेपाल स्काउट एण्ड गाइड फेलोसिप (एनएसजिएफ)को उपसभापति रही सक्रियतापूर्वक स्काउटमा योगदान गर्दै आएका छन्। नेपाल स्काउट राष्ट्रिय प्रधान कार्यालयको कार्यसमितिको बैठकको निर्णयअनुसार ७४औँ स्थापना दिवसमा विभिन्न स्काउटलाई आलङ्कार, विभूषण, पदक तथा पुरस्कार प्रदान गर्ने निर्णय गरिएको हो। सुनौलो गैँडा प्राप्त गर्नेमा चितवनका तीर्थराज न्यौपानेसहित देशभरका १२ जना रहेका छन्। जसअनुसार रविन दाहाल (काठमाडौँ), आनन्दप्रसाद खतिवडा (काठमाडौँ), गोपालकृष्ण ताम्राकार (ललितपुर), भरतलाल श्रेष्ठ (ललितपुर), बिजेन्द्रलाल ध्वजु (भक्तपुर), लोकबहादुर भण्डारी (झापा), सकुन्तला सुब्बा (झापा), शिवकुमार पौडेल (झापा), नारायण पराजुली (कास्की), हेरम्बप्रसाद कोइराला (कास्की) र आनन्दी पन्थ (कन्चनपुर) रहेका छन्। सुनौलो गैँडा पदकबाट विभूषण गरिने घोषणा भएपछि न्यौपानेले भने, स्काउटमा इमानदारीपूर्वक गरेको त्याग, समर्पण र योगदानको उच्च मूल्याङ्कन भएको छ । मेरो ५० वर्षको स्काउटको प्रतिफल हो यो। म अत्यन्त गौरवान्वित भएको छु।"
इरानमाथि आक्रमण गरेर ट्रम्पले ठुलो जोखिम उठाएका हुन् ?,"काठमाडौं : यस वर्षको जनवरीमा डोनाल्ड ट्रम्प आफूलाई शान्ति निर्माता भन्दै सत्तामा फर्किएका थिए। तर अब उनले इरान र इजरायल बीचको जटिल द्वन्द्वमा अमेरिकालाई संलग्न गराउने कदम चालेका छन्। ट्रम्पले पदभार ग्रहण गरेदेखि मध्यपूर्वमा शान्ति ल्याउन सकेका छैनन्। उनी अहिले ठुलो युद्धको संघारमा रहेको क्षेत्रको नेतृत्व गरिरहेका छन्। इरानमाथि अमेरिकी आक्रमणको दुई घण्टापछि ह्वाइट हाउसबाट राष्ट्रलाई सम्बोधन गर्दै ट्रम्पले अपरेशनलाई ठुलो सफलता भने। उनले आफ्नो कदमले दिगो शान्तिको बाटो खोल्ने र इरानलाई आणविक शक्ति बन्ने सम्भावना नहुने आशा व्यक्त गरेका छन्। इरानले आफ्नो फोर्डो आणविक स्थलमा सामान्य क्षति मात्र भएको बताएको छ। अब को सही हो भन्ने कुरा आउने समयले बताउनेछ। उपराष्ट्रपति जेडी भान्स, विदेशमन्त्री मार्को रुबियो र रक्षामन्त्री पिट हेगसेथसँगै उभिएका ट्रम्पले इरानलाई आफ्नो आणविक कार्यक्रम त्यागेन भने भविष्यमा हुने आक्रमण विनाशकारी हुने चेतावनी दिए। ट्रम्पले भने,धेरै निशानाहरू बाँकी छन् र अमेरिकाले द्रुतता, सटीकता र सीपका साथ तीमाथि आक्रमण गर्नेछ। संयुक्त राष्ट्रसंघका महासचिव एन्टोनियो गुटेरेसले मध्यपूर्वमा द्वन्द्व बढेमा अमेरिकी निर्णयले अराजकताको क्रम निम्त्याउन सक्ने चेतावनी दिएका छन्। अयातोल्लाह अली खामेनीले इरानले बदला लियो भने अमेरिकी आक्रमणको अवस्थामा अमेरिकाले पनि जवाफ दिनुपर्ने चेतावनी दिए। दुई हप्ता भयो दुई दिन यो हप्ताको सुरुमा ट्रम्पले इरानले बिना शर्त आत्मसमर्पण गर्नुपर्ने बताएका थिए। तर इरानले आत्मसमर्पण गर्न मानेन। त्यसपछि ट्रम्पलाई पछि हट्न गाह्रो भयो। बिहीबार ट्रम्पले इरानलाई दुई हप्ताको समयसीमा दिएका थिए। तर यो अपेक्षा गरिएको भन्दा धेरै छोटो भयोकेवल दुई दिन। स्थानीय समयअनुसार शनिबार अमेरिकी राष्ट्रपतिले कारबाही गरेको बताए। के दुई हप्ताको समयसीमा झुटो थियो ? के यो हप्ता इरानलाई सुरक्षाको गलत भावनामा फसाउने प्रयास थियो ? वा ट्रम्पले शान्तिको लागि रोजेका स्टिभ विटकफको नेतृत्वमा पर्दा पछाडिको वार्ता असफल भएको छ ? आक्रमणपछि तुरुन्तै धेरै जानकारी सार्वजनिक भएन। तर आफ्नो सामाजिक सञ्जाल पोस्ट र राष्ट्रलाई सम्बोधनमा ट्रम्पले शान्तिको बाटो खोल्ने प्रयास गरे। यद्यपि, यो दृष्टिकोण अत्यधिक आशावादी लाग्न सक्छ। इजरायलले इरानको सैन्य क्षमतालाई कमजोर पार्ने प्रयास गरेको छ। तर अयातोल्लाहसँग अझै पनि हतियार छन्। यदि परिस्थिति यस्तै रह्यो भने अवस्था धेरै छिटो बिग्रन सक्छ। अब पर्खने समय आएको छ। इरानले आफ्ना तीनवटा अड्डामा भएका आक्रमणको कसरी प्रतिक्रिया दिनेछ ? यी अड्डामा फोर्डो पनि समावेश छ। जुन आणविक कार्यक्रमको सबैभन्दा महत्त्वपूर्ण भाग मानिन्छ। ट्रम्पलाई अमेरिकी आक्रमणले इरानलाई वार्ताको टेबलमा थप छुट दिन बाध्य पार्ने आशा छ। तर इजरायली आक्रमणको सामना गर्दा वार्ता गर्न तयार नभएको देश अमेरिकी बम खसेपछि वार्ता गर्न तयार हुने सम्भावना कम देखिन्छ। ट्रम्पले अमेरिकी आक्रमणलाई एक पटकको सफल आक्रमणको रूपमा चित्रण गर्ने प्रयास गरिरहेका छन्। तर अमेरिका वास्तवमा इरानको कडा सुरक्षामा रहेको आणविक अनुसन्धान सुविधालाई ध्वस्त पार्न सफल भयो कि भएन भनेर जान्न समय लाग्नेछ। यदि यसो भएन भने फेरि आक्रमण गर्ने दबाब बढ्नेछ वा राष्ट्रपतिले सानो सैन्य लाभको लागि ठुलो राजनीतिक जोखिम लिनुपर्नेछ। आक्रमणले अमेरिकी राजनीतिमा ट्रम्प असर यस जोखिममा घरेलु राजनीतिक चिन्ता र अन्तर्राष्ट्रिय सुरक्षा प्रश्न समावेश छन्। इरानमाथि अमेरिकी आक्रमणको सम्भावनाले पहिले नै डेमोक्र्याटका साथै ट्रम्पको आफ्नै अमेरिका फर्स्ट विचारधारासँग नजिक रहेकाबाट तीव्र आलोचना निम्त्याइसकेको थियो। राष्ट्रपतिले आफ्ना तीन निकटतम सल्लाहकारसँग राष्ट्रलाई सम्बोधन गर्ने असामान्य निर्णय पार्टी भित्र एकता देखाउने प्रयास हुन सक्छ। विशेष गरी भान्सले खुला रूपमा संयमित अमेरिकी विदेश नीतिलाई समर्थन गरेका छन्। हालसालै सामाजिक सञ्जालमा ट्रम्प अझै पनि एक गैरहस्तक्षेपवादी नेता भएको तर्क गरेका छन्। यदि आक्रमण एक पटकका लागि हो भने ट्रम्पले आफ्ना समर्थकबीचको विभाजनलाई कम गर्न सक्षम हुन सक्छन्। तर यदि यसले अमेरिकालाई ठुलो द्वन्द्वमा तान्यो भने स्वघोषित शान्ति निर्माता राष्ट्रपतिले आफ्नै जनतामाझ विद्रोहको सामना गर्न सक्छन्। शनिबारको आक्रमण एक राष्ट्रपतिको आक्रामक कदम थियो। जसले आफ्नो पहिलो कार्यकालमा कुनै पनि नयाँ युद्ध सुरु नगरेकोमा गर्व गरेका थिए। उनले गत वर्ष संयुक्त राज्य अमेरिकालाई विदेशी युद्धमा तान्ने पूर्व राष्ट्रपतिविरुद्ध अभियान चलाएका थिए। ट्रम्पले अब आफ्नो कदम चालिसकेका छन्। अब यो सबै कसरी हुन्छ भन्ने कुरा पूर्ण रूपमा उनको नियन्त्रणमा छैन।"
पशुपति क्षेत्र विकास कोषका सदस्य सचिव थापासहित १४ जनाविरुद्ध भ्रष्टाचार मुद्दा,"काठमाडौं : अख्तियार दुरुपयोग अनुसन्धान आयोगले पशुपति क्षेत्र विकास कोषका सदस्य सचिवसहित १४ जनाविरुद्ध भ्रष्टाचार मुद्दा दर्ता गराएको छ। पशुपति क्षेत्र विकास कोषको सम्पत्ति हिनामिना तथा हानीनोक्सानी गरेको आरोपमा आयोगले आइतबार उनीहरूविरुद्ध विशेष अदालतमा मुद्दा दर्ता गराएको हो। आयोगले कोषका सदस्यसचिव डा मिलनकुमार थापा, तत्कालीन निमित्त सदस्य सचिव राजुकुमार खत्री, तत्कालीन कार्यकारी निर्देशक घनश्याम खतिवडा, तत्कालीन उपनिर्देशक रेवती रमण अधिकारी, तत्कालीन उपनिर्देशक सिताराम रिसेल, इन्जिनियर पशुपति ठाकुर, डेनिस उप्रेती, रमेश पुरी, लेखा अधिकृत चन्द्रप्रसाद खनाल, पुल्चोक क्याम्पस इलेक्ट्रिकल विभाग प्रमुख युवराज अधिकारी, कानुनी सल्लाहकार तथा मूल्यांकन समिति सदस्य लैनबहादुर थापा, म्याप इन्टरप्राइजेजका सञ्चालक मनोज पुरी र यदुनन्दन भट्टराई र एप्पल इन्जिनियरिङ कन्सल्टेन्सीका प्रबन्ध निर्देशक सुरज चापागाईं रहेका छन्। सम्बन्धित कार्यको अनुभव तथा संलग्न विज्ञको जानकारी नै नलिई अनुभव नै नभएका परामर्शदातालाई सोझै खरिदमार्फत नियुक्त गरेको, ठेकेदार समेतको मिलेमतोमा फर्की कोटेसन तयार गरी नक्कली विज्ञ खडा गरी अस्वभाविक बढी लागत राखी परामर्शदाताबाट गलत प्रतिवेदन पेस गरिएको, परामर्शदाताबाट विलविजक जारी गर्नुपूर्व नै भुक्तानी स्वीकृत गरिएको उनीहरूविरुद्ध आरोप लगाइएको छ। त्यस्तै कम गुणस्तरको मेसिन जडान गरी समयमा मर्मत समेत नगरी हाल सञ्चालनमा समेत नरहने अवस्थामा पुर्याएको आयोगको ठहर छ। आयोगले उनीहरूविरुद्ध १० करोड ३३ लाख ९१ हजार ३० रुपैयाँ बिगो माग गरेको छ।"
दक्षिण कोरियाले निकाल्यो तीन नेपाली,"काठमाडौं : दक्षिण कोरियाले तीन जना नेपालीलाई निष्कासन गरेको छ। अध्यागमन कानुन उल्लंघन गरेको आरोपमा दक्षिण कोरिया सरकारले तीन जना नेपालीलाई निष्कासन गरेको हो। निष्कासन गरिनेमा देवान, सिंह र गौतम थरका एकएक जना रहेका छन्। उनीहरूलाई गत साता काठमाडौं पठाएको स्रोतको भनाइ छ। स्रोतका अनुसार थाइ एयरवेजको जहाजबाट उनीहरूलाई काठमाडौं पठाइएको हो। अध्यागमन कानुन उल्लंघन गरेको बताइए पनि उनीहरू निष्कासन हुनुको पूर्ण विवरण नखुलाइएको स्रोतले जनाएको छ। दक्षिण कोरिया नेपालीहरूको प्रमुख वैदेशिक रोजगारीको गन्तव्यको रूपमा रहेको छ। दक्षिण कोरिया जानका लागि लाखौं मानिस इपीएस भाषा परीक्षामा सहभागी हुँदै आएका छन्। तर, कतिपय नेपालीहरू प्रलोभनमा परेर दक्षिण कोरियासम्म पुग्ने गरेका छन्। त्यहाँको कानुन विपरीत गतिविधि गरेको पाइएपछि त्यहाँको अध्यागमनले नेपालीहरूलाई निष्कासन गर्ने गरेको दक्षिण कोरियाका एक नेपालीले बताए। यसअघि जेठको पहिलो साता दक्षिण कोरिया सरकारले एकैपटक १० जना नेपालीलाई निष्कासन गरिएको थियो।"
"क्यानडा विश्वकपमा छनोट, ७ टोलीको निर्णय हुन बाँकी","काठमाडौं : आइसीसी पुरुष टी२० विश्वकप २०२६ अर्को वर्ष फेब्रुअरीमार्चमा भारत र श्रीलंकाले संयुक्त रूपमा आयोजना गर्दैछन्। क्यानडाको टोली पनि यस टी२० विश्वकपका लागि छनोट भएको छ। टी२० विश्वकपका लागि खेलाइँदै गरेको अमेरिका क्षेत्र छनोटमा क्यानडाले लगातार पाँच खेल जितेपछि आफ्नो स्थान सुरक्षित गरेको हो। विश्वकपका लागि १३ टोलीको टुंगो, ७ स्थान बाँकी क्यानडा २०२६ को विश्वकपमा आफ्नो स्थान सुरक्षित गर्ने १३ औँ टोली हो। भारत र श्रीलंका बाहेक अफगानिस्तान, अष्ट्रेलिया, बंगलादेश, इङ्गल्याण्ड, दक्षिण अफ्रिका, संयुक्त राज्य अमेरिका, वेस्ट इन्डिज, आयरल्याण्ड, न्यूजील्याण्ड र पाकिस्तानले पनि यस प्रतियोगिताको टुंगो लागिसकेको छ। २०२६ को विश्वकपका लागि अब सात टोलीको निर्णय हुन बाँकी छ। अब विश्वकप २०२६ मा २ टोलीले युरोपेली छनोट, २ टोलीले अफ्रिका छनोट र ३ टोलीले एशिया छनोटबाट आफ्नो स्थान बनाउनेछन्।"
किम्फमा 'सिजाङ पानोरामा' प्रदर्शन गरेकोप्रति तिब्बतका फिल्म मेकहरूको आपत्ति,"काठमाडौं : तिब्बतका फिल्म निर्माता, कलाकार तथा सांस्कृतिक अभियन्ताहरूले काठमाडौं अन्तर्राष्ट्रिय पर्वतीय फिल्म महोत्सव (किम्फ)मा 'सिजाङ पानोरामा' नामक वृत्तचित्र प्रदर्शन गरिएकोप्रति आपत्ति जनाएका छन्। चीन सरकारले बनाएको उक्त वृत्तचित्रले तिब्बतको पहिचान र संस्कृतिलाई मेटाउने प्रयास गरेको उनीहरूको तर्क छ। त्यस्ता विषयवस्तु समेटिएको वृत्तिचत्र प्रदर्शन गर्नुले अप्रत्यक्षरूपमा चिनियाँ सरकारको आवाजलाई किम्फले समर्थन गरेको उनीहरूको बुझाइ छ। 'एक दशकभन्दा बढी समयदेखि हिमाली क्षेत्रका आवाजहरूलाई अन्तर्राष्ट्रिय स्तरमा पुर्याउने सशक्त माध्यमका रूपमा किम्फ स्थापित छ। तर, चीनको रणनीतिक अभियानमा सम्मानित संस्थाहरूको संलग्नता हुनु राम्रो होइन,' तिब्बतका ८ जना अभियन्ताहरूले जारी गरेको विज्ञप्तिमा भनिएको छ। उनीहरूका अनुसार 'शिजाङ' शब्द तिब्बतको वास्तविक नामलाई विस्थापित गर्न चीनले उपयोग गरिरहेको राजनीतिक उपकरण हो। जसले तिब्बती जनताको मौलिक पहिचान, भाषा, धर्म र कलालाई मेटाउने प्रयास गरिरहेको छ। सन् २००८ मा निर्मित वृत्तचित्र 'लिभिङ फियर बिहाइन्ड'का कारण निर्माता धोंडुप वाङ्चेन र गोलोग जिग्मेलाई चिनियाँ कारागारमा यातना दिइएको उनीहरूले उल्लेख गरेका छन्। उक्त वृत्तचित्रमा तिब्बती जनताको पीडा, धार्मिक स्वतन्त्रताको अभाव र चीनद्वारा गरिएका अन्यायहरूबारे देखाइएको छ। त्यसैले उनीहरूले किम्फलाई प्रचार सामग्रीभन्दा पनि तथ्यमा आधारित कथाहरू देखाउन आग्रह गरेका छन्। चिनियाँ सरकारकै पहलमा बनाइएका त्यस्ता वृत्तचित्रले सबै कुरा ठीकमात्र देखाउने र तिब्बतका जनताका पीडा छुटो साबित हुने उनीहरूले विज्ञप्तिमा उल्लेख गरेका छन्। 'वास्तविकतामा तिब्बती जनतामाथि व्यापक दमन, भाषिक उन्मूलन र धार्मिक नियन्त्रण गरिएको छ। तर, चिनियाँ राज्यले नै बनाएको त्यस्ता फिल्महरूले यी कुरालाई झुटो सावित गर्नसक्छ,' विज्ञप्तिमा भनिएको छ। विज्ञप्तिमा नेपाल र तिब्बतबीचको ऐतिहासिक, सांस्कृतिक र धार्मिक सम्बन्धलाई पनि उजागर गरिएको छ। तिब्बती मठहरूको निर्माणमा नेपाली कलाकारहरूको योगदानदेखि, काठमाडौंका बौद्ध स्तूपाहरूमा तिब्बती आध्यात्मिक परम्पराको प्रभावसम्मका उदाहरणहरू विज्ञप्तिमा उल्लेख छन्। तिब्बतको सांस्कृतिक पहिचानलाई सुरक्षित राख्न नेपालले पनि जिम्मेवारी बहन गर्नुपर्ने उनीहरूले उल्लेख गरेका छन्। किम्फजस्ताो संस्थाले चिनियाँ प्रचारका चलचित्रहरूको प्रदर्शन रोक्नुपर्ने उनीहरूले माग गरेका छन्। उनीहरूले महोत्सवलाई विवादित विषयवस्तुहरूमा प्रभावित समुदायहरूसँग परामर्श गर्दै प्रामाणिक दृष्टिकोण समेट्ने परम्परामा फर्कन आग्रह पनि गरेका छन्। विज्ञप्तिमा फिल्म निर्माता धोंडुप वाङ्चेन, गोलोग जिग्मे, धर्मशालास्थित तिब्बत फिल्म महोत्सव संस्थापक तेन्जिङ सोनम र रितु सरिन, ड्रङ फिल्म्सका सदस्यहरू तेन्जिन त्सेतान चोक्ले, तेन्जिन काल्डेन, सोनम त्सेतेन, निर्देशक शेन्पेन खिमसार, नगावाङ चोफेल, गुगे प्रोडक्सन, त्सेरिङ ताशी ग्यालथाङ, त्सेरिङ वाङ्मो, तेन्जिन त्सेवाङ, जाम्याङ फुन्टसोक, तेन्जिन चोएडोन, तेन्जिन चोएकीले हस्ताक्षर गरेका छन्।"
एमबाप्पेले पाचुकाविरुद्धको खेल गुमाउने,"काठमाडौं : रियल म्याड्रिडका स्ट्राइकर किलियन एमबाप्पे फिफा क्लब विश्वकप अन्तर्गत पाचुकाविरुद्धको खेल गुमाउने भएका छन्। रियल म्याड्रिडका प्रशिक्षक चाबी आलोन्सोले एमबाप्पेको स्वास्थ्य अवस्थामा सुधार आएपनि आइतबार हुने फिफा क्लब विश्वकप अन्तर्गतको पाचुकाविरुद्धको खेल गुमाउने जानकारी दिएका हुन्। तर उनी अन्तिम समूह चरणको खेलमा भने फर्किने सम्भावना रहेको प्रशिक्षक आलोन्सोले बताए। एमबाप्पेले मंगलबारको प्रशिक्षण सत्रमा ज्वरोका कारण भाग लिन सकेका थिएनन्। उनले बुधबार मियामीमा साउदी अरेबियाको अलहिलालसँग ११ को बराबरी खेलेको खेल समेत गुमाए। २६ वर्षीय एमबाप्पे ग्यास्ट्रोएन्टेराइटिसको गम्भीर संक्रमणका कारण अस्पताल भर्ना भएका थिए। बिहीबार अस्पतालबाट डिस्चार्ज गरिएपछि उनी पाम बिचस्थित रियल म्याड्रिडको प्रशिक्षण केन्द्र फर्किएका छन्। आइतबार बेलुकी ८ बजे मेक्सिकन टोली पाचुकासँग हुने खेलमा नहुने उनी शुक्रबार रेड बुल साल्जबर्गसँग हुने खेलमा भने सहभागी हुने सम्भावना रहेको छ। पेरिस सेन्टजर्मेनबाट रियल म्याड्रिड आएका एमबाप्पेले पहिलो सिजनमै क्लबका लागि ५६ खेलमा ४३ गोल गरेका थिए। उनले युरोपियन गोल्डेन शु जित्न सफल भएपनि रियलले ला लिगा, च्याम्पियन्स लिग र कोपा डेल रे उपाधि भने जित्न सकेन।"
सकसमा विद्यालय शिक्षा ऐन,"जितिन्छ कि बितिन्छ भन्ने कडा नारासहित एक महिनासम्म सञ्चालन भएको शिक्षक आन्दोलन अन्ततः सरकारसँग सम्झौता गरी टुंगियो। एक थान शिक्षा ऐन नलिई विद्यालय फर्कंदै नफर्कने अड्डी कसेको शिक्षक महासंघ लामो समयको आन्दोलनले आफूहरू नै शिक्षाविरोधी ठहरिने भयका कारण सुरक्षित अवतरण गर्न सहमत भएको हो। सरकार र महासंघका बिच असार १५ गतेसम्ममा नयाँ विद्यालय शिक्षा ऐन जारी गर्ने समझदारी भएको छ। सरकारका तर्फबाट शिक्षा ऐन समयमा ल्याउन कसरत गरेका समाचार पनि सार्वजनिक भए। लामो समयदेखि जारी हुन नसकेको ऐन विवादित मुद्दाहरू ठेगान नलागी तत्काल जारी हुने सम्भावना नभए झिनो आशा गर्नु स्वाभाविक पनि हो। आन्दोलन र ऐन जारी गर्ने कुरा अघि सर्नासाथ वास्तवमा कसलाई किन शिक्षा ऐन चाहिएको हो भन्ने विषयले समेत बहसको रूप लिएको थियो। विद्यालय शिक्षाको गुणस्तर सुधार गर्न शिक्षा ऐन अथवा विद्यार्थीलाई केन्द्रमा राखेर शिक्षण सिकाइ क्रियाकलाप सुधार गर्न आवश्यक हो भन्ने कुरालाई पुष्टि गर्ने आधार कसैसँग पनि देखिएन। शिक्षक महासंघले नितान्त पेसागत कुरा र अनेक थरी शिक्षकका एकआपसमा बाझिने तर समग्रमा कार्यरत शिक्षकका हक मात्रै स्थापित गर्ने मुद्दालाई अगाडि सारेको देखियो। शिक्षाको गुणस्तर सुधार गर्ने मुद्दाले कतै पनि प्रविष्टि पाएन। सरकारका तर्फबाट खेलिएको भूमिका भने मन्त्रीपिच्छे फरक महसुस भयो। ऐन जारी हुन नसक्नाको मुख्य कारण भनेकै निजी वा संस्थागत विद्यालयहरूको व्यवस्थापनको विषय हो। शिक्षा नीतिले निश्चित समयपछि संस्थागत विद्यालय गुठीमा रूपान्तरण हुने भन्ने अवधारणा अगाडि सारेको छ। आन्दोलन चर्केर शिक्षामन्त्री नफेरिउन्जेल संस्थागत विद्यालय गुठीमै रूपान्तरण हुने भन्ने विषय थियो तर सरकार प्रमुख नै निजी लगानीका विद्यालयका पक्षमा प्रस्तुत हुन थालेपछि तत्कालीन शिक्षा मन्त्रीसँग मनमुटाव बढ्न थाल्यो। विद्यालय सञ्चालकहरू आफ्ना हक अधिकार स्थापित गर्दै व्यवसाय विस्तारलाई नै जोड दिने किसिमको ऐन आउनुपर्ने अडानमा अडिग रहे। उनीहरूले सम्भव भएसम्मका नेतृत्वलाई प्रभावमा पारेर आफूअनुकूलकै ऐन जारी गर्ने वातावरण सिर्जना गरे। महासंघको आन्दोलनमा स्थायी, अस्थायी, करार, राहतलगायत अनेक थरी शिक्षकको ठुलै सहभागिता थियो। पुराना र स्थायी शिक्षक आफू स्थानीय तहअन्तर्गत रहन नसक्ने भएकाले संविधानमा भएका व्यवस्थालाई समेत परिमार्जन गरेर संघअन्तर्गत आफ्नो स्थान सुरक्षित गर्न आन्दोलनमा होमिएका थिए भने अन्य समूह आन्तरिक प्रक्रियाबाट वा स्वतः स्थायी हुने मागसहित उपस्थित भएका थिए। मन्त्रालयले तयार गरेको विद्यालय शिक्षा विधेयक कुनै पक्षलाई नचिड्याउने अनि शिक्षा क्षेत्रमा देखिएका विकृतिलाई पनि किनारा लगाउन नसक्ने अति सामान्य तदर्थ नियमहरूको संहिता बनाई प्रस्तुत गरियो। शिक्षकसँग वाचा गरे झैं असार १५ भित्र ऐन जारी हुनेगरी शिक्षा विधेयक संसदीय कार्यसूचीमा परेको छैन। यद्यपि उपसमितिले प्रतिवेदन तयार गरी शिक्षा, स्वास्थ्य तथा सूचना प्रविधि समितिमा छलफल भने भइरहेको छ। विद्यालय शिक्षा १२ कक्षासम्मलाई मानेपछि १० कक्षामा सञ्चालन हुँदै आएको एसइई हटाई १२ कक्षाको अन्तिममा एसएलसी सञ्चालन गर्ने गरी प्रस्तावित विद्यालय शिक्षा विधेयकमा व्यवस्था गरिएको थियो। महासंघले उठाउँदै आएका शिक्षकका पेसागत हकहितका कुरा पनि केही हदसम्म सम्बोधन गरिए। आन्दोलनपछि शिक्षक शान्त रहेको अवस्थामा निजी विद्यालयका लगानीकर्ताहरूको पल्ला भारी हुन थाल्यो। परिणाम, नयाँ शिक्षामन्त्रीले सम्झौता गरेका कुरा कार्यान्वयन गराउने तर आफूपूर्वका शिक्षामन्त्रीहरूले गरेका सम्झौता कार्यान्वयन गर्न नसक्ने भनी खुला रूपमा प्रस्तुत भए। शिक्षकका माग सम्बोधन गर्न राज्यले आठ अरब अतिरिक्त दायित्व बेहोर्दै गरेको कुरामा उनको जोड रह्यो। त्यतिमात्र होइन, सरकारका तर्फबाट शिक्षा मन्त्रालयले तयार गरी प्रस्तुत गरेको प्रस्तावित विद्यालय शिक्षा विधेयकका आधारभूत मूल्य र सिद्धान्त प्रतिकूल हुने गरी मन्त्रालयले पुनः केही बुँदा परिमार्जनपछि प्रस्तुत गरेको छ। जेठ ३१ गतेको शिक्षा, स्वास्थ्य तथा सूचना प्रविधि समितिको बैठकमा शिक्षामन्त्री रघुजी पन्तले प्रस्तुत गरेको प्रस्तावमा मुख्य तीनओटा पश्चगामी नीति समावेश गरिएका छन्। नयाँ शिक्षा ऐन जारी भएपछि जारी हुनुपूर्वका झोले विद्यालयले एक वर्षभित्रमा सञ्चालन हुन सक्ने भन्ने प्रावधानलाई यसमा घुसाइएको छ। निजी विद्यालयहरू कम्पनी ऐनअन्तर्गतै दर्ता भएकाले नयाँ शिक्षा ऐन आए पनि उनीहरूको अस्तित्व सोही ऐनअन्तर्गतै रहने तर ऐन जारी भइसकेपछि स्थापना हुने विद्यालय भने गुठीमा जाने भनी शिक्षा नीतिको पूर्ण प्रतिकूल प्रस्ताव शिक्षा मन्त्रालयले पेस गरेको छ। निश्चित समयपछि निजी लगानीका विद्यालय गुठीमा जानैपर्छ भनी सांसदहरूले संशोधन प्रस्तावसमेत दर्ता गरेका छन्। लामो समयसम्म शिक्षा ऐन जारी हुन नसक्नुको कारण यही प्रावधान रहँदै आएको हो। मौलिक अधिकार शिक्षा व्यवसाय बन्नुहुँदैन भन्ने आममान्यता छ। सुरूसुरूमा सरकारले पनि यस्तै दृष्टिकोण राख्दै आएको थियो तर कुनै न कुनै रूपमा शिक्षा ऐन जारी गरिने अवस्था सिर्जना हुन थालेपछि निजी लगानीका विद्यालयको अस्तित्व सुरक्षित राख्न ऐनमा शिक्षामा व्यवसाय गर्न सकिने ढोका खुला राख्न थालिएको छ। पुराना विद्यालय गुठीमा जान पनि सक्ने तर नयाँलाई मात्र यो व्यवस्था बाध्यकारी हुने प्रावधानले समाजवाद उन्मुख लोकतान्त्रिक गणतन्त्र नेपालमा अनन्त कालसम्म हुँदा खाने र हुने खानेका फरक फरक विद्यालय रहने अवस्थालाई सुनिश्चित गरेको छ। कुनै अर्थमा औचित्य पुष्टि गर्न नसकिने १० कक्षाको अन्त्यमा लिइने एसएलसी परीक्षालाई जुन कुनै हालतमा स्थापित गर्नुपर्ने ध्याउनमा शिक्षा मन्त्रालय अन्तर्गतकै वर्तमान र केही पूर्व कर्मचारी सल्बलाएका थिए। अघिल्ला शिक्षा मन्त्रीहरू यस विषयमा स्पष्ट धारणासहित अगाडि बढेकाले उनीहरूको उद्देश्य पूरा हुन सकेको थिएन। अहिले भने संशोधित प्रस्तावका रूपमा शिक्षामन्त्रीमार्फत औचित्यहीन र अनावश्यक एसईई परीक्षालाई प्रदेश स्तरमा सञ्चालन गर्ने विषय प्रस्तुत गरिएको छ। उदेकलाग्दो कुरा त के छ भने शिक्षा स्वास्थ्य तथा सूचना प्रविधि समितिका सभापति अमरबहादुर थापाले आफू बाध्य भएर संसदीय मर्यादा विपरीत शिक्षक महासंघ र सरकारबिचको सहमतिमा हस्ताक्षर गरेको कुरा समितिको बैठकमा बताएका छन्। जसरी पनि आन्दोलन रोक्नुपर्छ भन्ने मान्यताका साथ आफ्नो नैतिक र कानुनी धरातललाई समेत बिर्सेर समितिका सभापतिले सरकार र महासंघबीचको सहमतिमा हस्ताक्षर गरेको स्विकारेका छन्। जेठ ३१ गतेको बैठकमा उनले आफूले गर्न नहुने काम तात्कालिक अवस्थालाई साम्य पार्नमात्र गरेको हुँ भन्ने अभिव्यक्ति दिएका छन्। यसबाट आखिर शिक्षा ऐन कसका लागि आवश्यक हो भन्ने कुरा बुझ्न खोज्ने व्यक्ति रनभुल्लमा पर्ने अवस्था सिर्जना भएको छ। एक थान ऐन नलिई विद्यालय फर्कन्नौं भन्ने महासंघको माग ऐनमा आफ्ना कुरा समावेश हुनैपर्छ भन्ने अडानमा केन्द्रित छ। सरकार विवादित विषयमा निर्णय गरेर आलोचित हुनुभन्दा ऐन निर्माण प्रक्रियालाई लम्बाउन चाहन्छ। आफ्नै दलका र अन्य प्रभावशाली व्यक्तिका लगानीका विद्यालयको भविष्य अनिश्चित पार्नेमा प्रधानमन्त्री र सत्तासीन दल छैनन्। शिक्षामन्त्रीले त स्पष्ट रूपमा विद्यालय शिक्षामा लगानी गरेका लगानीकर्ताहरूको लगानी सुरक्षित र सुनिश्चित गर्नु सरकारको दायित्व हो भन्ने गरेका छन्। यसबाट निजी विद्यालय सञ्चालक पनि आफ्नै अनुकूलमा तुरून्तै शिक्षा ऐन आइहालोस्, अनुकूलको ऐन आउन नसक्ने हो भने यस्तै विवादमा लामो समयसम्म अल्झिरहोस् भन्ने चाहनामा छ। अभिभावक र विद्यार्थीका पीडा भने बेग्लै छन्। उनीहरूका पीडा बोलिदिने कुनै निकाय वा संस्था अहिलेसम्म देखा परेकै छैन। सामुदायिक विद्यालयको गुणस्तर, निजी विद्यालयको शोषण, संस्थागत र सामुदायिक विद्यालयका विद्यार्थीबिच हुने गरेको विभेद र समग्रमा गुणस्तरीय शिक्षा सुनिश्चित गर्ने आवाज संगठित रूपमा कहीँ कतैबाट उठ्न सकेको छैन। गुणस्तरको विषय नै ओझेलमा परेपछि विभिन्न संघ र संगठनको सौदाबाजीको कागजात मात्रै शिक्षा ऐन बन्ने सम्भावना बढ्दै गएको छ। यसले ऐनमा आफूअनुकूलका प्रावधान थोपर्न सक्रिय संस्था र संगठन सफल त हुने छन् तर सकसमा रहेको शिक्षा ऐन शिक्षा सुधारमा भन्दा शैक्षिक विचलन बढाउन बाँदरलाई लिस्नो बन्ने सम्भावना छ। स्वार्थ समूहको प्रभावमा ऐन जारी भएमा शिक्षा प्रणालीमा दीर्घकालीन नकारात्मक प्रभाव पर्ने भएकाले नागरिक समाज, शिक्षाप्रेमी तथा आम नागरिकले नेपाली माटो सुहाउँदो र वास्तविक रूपमै शिक्षाको गुणस्तर सुधार गर्ने ऐन जारी गर्न खबरदारी गर्नैपर्ने बेला भएको छ।"
पर्सामा सुमो र मोटरसाइकल ठोकिएर आगो लाग्दा एक जनाको मृत्यु,वीरगन्ज : पर्साको बहुदरमाई नगरपालिका५ पटनीमा भएको सवारी दुर्घटनामा एक जनाको मृत्यु भएको छ। अर्का एकजना घाइते भएका छन्। गण्डक नहरको सडकमा शनिबार राति साढे ९ बजेतिर बीआर ०१ पिए ४४९९ नम्बरको भारतीय टाटासुमो र नम्बर खुल्न नसकेको मोटरसाइकल आपसमा ठोकिएर सडक छेउमै निर्माणाधीन नालामा खसेर दुवै सवारीसाधनमा आगो लागेको थियो। आगलागीबाट दुवै सवारीसाधन जलेका छन्। दुर्घटनामा मोटरसाइकल चालक भारतको बिहार राज्यको पूर्वीचम्पारण जिल्लाका ३८ वर्षीय नरेश साह बर्णवालको मृत्यु भएको हो। मोटरसाइकलमा पछाडि सवार पर्साको बहुदरमाई नगरपालिका५ का १९ वर्षीय रोशन बर्णवाल घाइते भएको र उनको वीरगन्जस्थित नारायणी अस्पतालमा उपचार भइरहेको जिल्ला प्रहरी कार्यालय पर्साका प्रवक्ता एवं प्रहरी नायब उपरीक्षक किशोर लम्सालले बताए। सुमोका चालक फरार रहेको उनले बताए। दुर्घटनामा जलेको मोटरसाइकलको नम्बर प्लेट खुल्न नसकेको उनले बताए।
प्रसिद्धको अर्धशतकमा सिंगापुरमाथि नेपालको जित,काठमाडौं : एसियन यु१६ इस्ट जोन कपको पहिलो खेलमा नेपालले सिंगापुरविरुद्ध जित हात पार्दै विजयी सुरुवात गरेको छ। नेपालले सिंगापुरमाथि ६ विकेटको जित हात पारेको हो। टस जितेर सुरुमा ब्याटिङ गरेको सिंगापुरले १३८ रन बनाएको थियो। १३९ रनको विजयी लक्ष्य पछ्याएको नेपालले ३३३ ओभरमा ४ विकेट गुमाउँदै पूरा गर्यो। नेपालका लागि ओपनर ब्याटर प्रसिद्ध जैशीले सर्वाधिक ५५ रनको अविजित अर्धशतकीय पारी खेले। उनले ९७ बलमा ५ चौका प्रहार गरे। रौनक श्रीवास्तवले ४० रन बनाउँदा शुभम खनाल ९ रनमा अविजित रहे। सिंगापुरका लागि बलिङमा आकाश तेजाले सर्वाधिक ३ विकेट लिए। युभान पाण्डेले १ विकेट लिए। सिंगापुरले ३६१ ओभरमा अलआउट हुँदै १३८ रन बनाएको थियो। सिंगापुरका लागि कप्तान रियान नैकले ५३ रनको अर्धशतकीय पारी खेले। ओपनरद्वय रोहन अरुण र आहान वुथानदमले क्रमशः ११ र ३८ रन बनाए। प्रनाथ इशान मिदुरीले १२ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। नेपालका लागि कप्तान विपिन प्रसाद शर्माले सर्वाधिक ४ विकेट लिए। उनले १० ओभरमा १ मेडनसहित ३४ रन खर्चिए। सचिन भट्टले ३ र शुभम खनाल र अभय यादवले समान ११ विकेट लिए। नेपालले प्रतियोगिताको दोस्रो खेल मंगलबार जापानसँग खेल्नेछ।
इजरायलइरान युद्द: दुवैतिरका सैन्य अड्डामा आक्रमण,"काठमाडौं : इजरायली डिफेन्स फोर्स (आईडीएफ)ले इरानका धेरै सैन्य अड्डाहरूमा आक्रमण सुरु गरिसकेको जनाएको छ। आईडीएफका अनुसार पश्चिमी इरानका विभिन्न सैन्य अड्डाहरूमा आक्रमण सुरु गरिएको हो। आज बिहान आईडीएफले इजरायलमाथि आक्रमण गर्न तयार अवस्थामा राखिएका मिसाइल प्रक्षेपकहरूलाई पनि निशाना बनाएको छ। आईडीएफले भनेको छ, इरानी सैनिकहरूलाई लक्षित गरी आक्रमण गरिएको छ। केही बेरअघि इजरायलतर्फ प्रक्षेपण गरिएका मिसाइलहरूलाई तुरुन्तै निष्क्रिय बनाइएको छ। यसैगरी इरानी सञ्चार माध्यमहरूका अनुसार इरानले इजरायलका धेरै क्षेत्रहरूमा आक्रमण गरेको छ। जसमा बेन गुरियन विमानस्थल, इजरायली सेनालाई सहयोग गर्ने केन्द्रहरू, सेनाको कमान्ड र कन्ट्रोल अफिस र एक जैविक अनुसन्धान केन्द्र रहेका छन्। इरानी सरकारी मिडियाका अनुसार इस्लामिक रिभोल्युसनरी गार्ड कोर (आईआरजीसी)ले घोषणा गरेको छ कि इजरायल माथिको यो आक्रमण लामो दूरीको मिसाइल प्रयोग गरेर गरिएको हो।"
प्रतिनिधिसभा बैठकमा रास्वपा र राप्रपाको अवरोध कायमै,काठमाडौं : भिजिट भिसा प्रकरणमा छानबिनका लागि उच्चस्तरीय आयोग बनाउन माग राख्दै रास्वपा र राप्रपाले आज पनि प्रतिनिधिसभा बैठकमा विरोध जनाएका छन्। विनियोजन विधेयकमाथिको विभिन्न शीर्षकमाथिको छलफलका लागि बसेको प्रतिनिधिसभा बैठक सुरु हुने बित्तिकै रास्वपा र राप्रपाले उठेर विरोध जनाएका हुन्। भिजिट भिसा प्रकरण गम्भीर विषय भएकाले यसको छानबिनका लागि उच्चस्तरीय आयोग गठन हुनुपर्ने माग राख्दै दुई दलले निरन्तर सदनमा विरोध गर्दै आएका छन्। बैठक सुरू हुनेवित्तिकै दुई दलका सांसदहरूले उठेर विरोध जनाएपछि सभामुख देवराज घिमिरेले रास्वपा सांसद असिम साहलाई बोल्न समय दिएका छन्। उनले भिजिट भिसा प्रकरण सामान्य विष नभएकाले घटनाको छानबिन र अनुसन्धानका लागि विशेष समिति गठन गर्नुपर्ने माग गरे। उनले साना दलहरूलाई कमजोर नठान्न चेतावनी समेत दिए।
"बाढीको उच्च जोखिममा नवलपरासी, पालिकाको छैन चासो","परासी : नवलपरासी बाढीको उच्च जोखिममा छ। जल तथा मौसम विज्ञान विभागले यस वर्ष धेरै पानी पर्ने भनिसकेकाले कुनै पनि बेला बाढीले जिल्लालाई जलमग्न बनाउन सक्छ। तर, जिल्लाका अधिकांश स्थानीय तहले भने बाढी नियन्त्रण पूर्वतयारीमा खासै चासो दिएका छैनन्। स्थानीय तहसँग बाढीबाट कति जनसंख्या प्रभावित हुन्छन् भन्ने तथ्यांक पनि छैन। कोषमा लाखौं रुपैयाँ थन्क्याएर बसेका स्थानीय तहहरूले पूर्वतयारीमा भन्दा पनि क्षति भइसकेपछि राहत वितरणमा केन्द्रित हुने गरेका छन्। जिल्लामा सात पालिका छन्। सात पालिका र जिल्ला विपद् व्यवस्थापन समितिको कोषमा गरी चालु आर्थिक वर्षका लागि विपद् व्यवस्थापनका लागि साढे ४ करोड बढी रकम रुपैयाँ छुट्ट्याइएको छ। तर, कोषमा भएको रकमबाट प्रभावकारी पूर्वतयारीका कार्यक्रम गरेको पाइएको छैन। विपद् व्यवस्थापनको पूर्वतयारीमा स्थानीय तहभन्दा जिल्ला प्रशासन कार्यालय अघि देखिएको छ। बर्खा लाग्नुभन्दा पहिल्यै नै प्रशासनको विपद् व्यवस्थापन समितिले तीनवटै सुरक्षा युनिटलाई उद्धार सामग्री दिएर तयारी अवस्थामा बस्न पठाएको जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी हिरालाल रेग्मीले बताए। जिल्लामा आउन सक्ने बाढी र प्रकोपजन्य घटना नियन्त्रणका लागि जिल्ला विपद् व्यवस्थापन समितिले मनसुन पूर्वतयारी तथा प्रतिकार्य योजना२०८२ लागू गरिसकेको छ। तर, स्थानीय तहहरूले विपद्बाट कति जनसंख्या प्रभावित हुन्छन् भन्ने विवरण उपलब्ध नगराएको प्रमुख जिल्ला अधिकारी रेग्मीले बताए। प्रभावित संख्याको विवरण भए त्यसका आधारमा योजना बनाउन र घटनापछि गर्न सकिने कामको योजना बनाउन सजिलो हुन्थ्यो। पालिकासँग पुन: विवरण माग गर्नुपर्ला, उनले भने। धरैजसो भूभाग तराई क्षेत्रमा रहेको जिल्लामा बर्सेनि डुबान र कटान हुँदै आएको छ। बाढीले जिल्लाका सात पालिकामा रहेका ७४ वडामध्ये ५५ वडा प्रभावित हुने छन्। जसमा सबैभन्दा बढी चार पालिकाका १० वटा वडालाई अति उच्च जोखिममा राखिएको छ। जिल्ला विपद् व्यवस्थापन समितिको मनसुन पूर्वतयारी तथा प्रतिकार्य योजना२०८२ मा अति उच्च जोखिममा सरावलको ६ र ७, सुस्ताको ३, ४ र ५, प्रतापपुरको ६ र ८ तथा पाल्हीनन्दनको १, ३ र ६ नम्बर वडाहरू छन्। त्यसैगरी अन्य पालिकाका बाँकी वडाहरूलाई उच्च जोखिम, मध्यम जोखिम र न्यून जोखिम गरी वर्गीकरण गरिएको छ। बाढीबाट सुनवल र प्रतापपुरबाहेक अन्य पाँच पालिकामा तीन हजार ३३ बिघा खेती योग्य जमिन डुबानमा पर्ने प्रतिकार्य योजनामा उल्लेख छ। जसमा सरावलमा एक हजार एक सय, पाल्हीनन्दनमा ९३३, बर्दघाटमा पाँच सय, सुस्तामा तीन समय र रामग्राममा दुई सय बिघा खेतीयोग्य जमिन डुबानमा पर्ने जनाइएको छ। कोषमा साढे ४ करोड, समस्यामा छैन ध्यान जिल्लाका स्थानीय तह र जिल्ला विपद् व्यवस्थापन समितिले विपद् व्यवस्थापनका लागि चालु वर्षमा ४ करोड ६४ लाख रकम छुट्ट्याएका छन्। जसमध्ये चालु वर्षको जेठ २६ गतेसम्म कुल १ करोड ६९ लाख ९५ हजार खर्च भएको छ। कोषमा झन्डै तीन करोड मौज्जाद छ। खर्च भएको रकम विपद् व्यवस्थापनको दीर्घकालीन समाधानभन्दा पनि लत्ताकपडा वितरण, राहत वितरणलगायतमा बढी खर्च भएको पालिकाहरूले अन्नपूर्णलाई उपलब्ध गराएको विवरणमा उल्लेख छ। पालिकाको के छ तयारी ? रामग्राम नगरपालिका : यो नगरपालिकाले विपद् व्यवस्थापन कोषमा चालु वर्षमा ६३ लाख पाँच हजार छुट्ट्याएको छ। जसमा नौ लाख ७१ हजार खर्च भएको लेखाअधिकृत कुन्दन चौधरीले जानकारी दिए। खर्च भएका रकममा अपाङ्तालाई ब्ल्याङ्केट वितरण, हावाहुरीमा क्षति पुर्याएकालाई जस्तापाता वितरण, लत्ताकपडा र राहत रकम छन्। पूर्वतयारीबारे नगर प्रमुख धनपत यादवले आफू निर्वाचित भएलगत्तै बाढी नियन्त्रणलाई पहिलो प्राथमिकतामा राखेअनुसार खोला व्यवस्थापनदेखिका काम सुरु गरेको बताए। यसवर्ष पनि आउन सक्ने बाढीलाई मध्यनजर गरेर झरही, रावनखण्डा र सुक्रौलीको तुरिया खोला सरसफाइ गरिएको उनको भनाइ छ। त्यसैगरी उद्धारका लागि जेसिभी, दमकललगायत औषधि व्यवस्थापन र राहत सामग्रीलाई तयारी अवस्थामा राखिएको नगर प्रमुख यादवको भनाइ छ। सुनवल नगरपालिका : सुनवल नगरपालिकाले विपद् व्यवस्थापनमा ८० लाख छुट्ट्याएको छ। तर, उक्त रकम कहिकतै खर्च नभएको प्रमुख प्रशासकीय अधिकृत शेषकान्त पौडेलले बताए। पूर्वतयारीबारे पौडेलले सुनवल नगरपालिका चारैतिरबाट खोलाले घेरेको र त्यसका लागि नियमित जस्तो तटबन्धनको काम भइरहेको बताउँदै कुनै ठोस योजना नभएपनि परेको बेला राहत वितरण गरिने गरिएको बताए। बर्दघाट नगरपालिका : यो नगरपालिकाले विपद् व्यवस्थापनमा चालु वर्षमा ५० लाख रुपैयाँ बजेट छुट्ट्याएको छ। जसमध्ये अहिलेसम्म ४० लाख खर्च भइसकेको प्रमुख प्रशासकीय अधिकृत प्रकाश खनालले बताए। बाँकी १० लाखबाट पनि पूर्वतयारीका कार्यव्रम सञ्चालन गरिने खनालले जानकारी दिए। पूर्वतयारीअन्तरगत खोला, नाला सरसफाइ, तटबन्धन लगायतका काम सुरु गरिएको नगर प्रमुख शम्भुलाल श्रेष्ठले बताए। बाढी आइसकेपछि प्रभावित हुन सक्ने नागरिकको उद्धार र उनीहरूलाई बच्ने उपायका बारेमा हरेक वडाबाट स्वंयसेवक छनौट गरेर तालिम दिन लागिएको छ। कुरिनटारको टोलीमार्फत १८ दिनसम्म तालिम सञ्चालन गरिने र त्यसले विपद् उद्धारमा सहयोग पुग्ने नगर प्रमुख श्रेष्ठले बताए। सरावल गाउँपालिका : यो पालिकाले विपद् व्यवस्थापनमा ६५ लाख ३१ हजार बजेट छुट्ट्याएको छ। जसमध्ये १३ लाख खर्च भएको गाउँपालिकाका विपद् फोकल पर्सन अब्दुल रज्जाक राहिनले बताए। बजेटबाट शीतलहर र बाढी प्रभावितलाई बिउबिजन वितरणदेखि बाँध निर्माण कार्यमा खर्च गरिएको छ। पूर्वतयारीका लागि धनेवा खोलामा बाँध निर्माण भइरहेको र तल्लो क्षेत्रमा खोला सरसफाई थालनी गरिएको गाउँपालिका अध्यक्ष सुखाडीप्रसाद चौधरीले जानकारी दिए। सशस्त्र प्रहरीको सहयोगमा सञ्चालन गरिने उद्धार तालिममा गाउँपालिकाका आठ सय जना सहभागी हुने उनले बताए। खोला व्यवस्थापन गरेकाले पहिल्यै जस्तो बाढीबाट हुने क्षति कम हुने अध्यक्ष चौधरीको विश्वास छ। प्रतापपुर गाउँपालिका : यो गाउँपालिकाले चालु वर्षमा विपद् व्यवस्थापनका लागि कुल ३१ लाख रुपैयाँ छुट्टाएको छ। जसमा १३ लाख खर्च गरेको छ। ९ लाख ९४ हजार खर्च भएको लेखाअधिकृत राजु सुवेदीले जानकारी दिए। खर्च भएको रकम ज्येष्ठ नागरिकलाई ब्ल्याक्केट वितरणदेखि राहत रकम वितरण छन्। पूर्वतयारीबारे गाउँपालिकाका अध्यक्ष उमेशप्रसाद यादवले बाढीले पुर्याउने क्षतिको आकलन गरेर कार्यक्रम अघि बढाउने बताउँछन्। सुस्ता गाउँपालिका : यो गाउँपालिकाले विपद् व्यवस्थापनका लागि ५६ लाख ११ हजार रकम छुट्टाएको छ। जसमा ११ लाख ६९ हजार खर्च भएको प्रमुख प्रशासकीय अधिकृत हुमलाल भुसालले जानकारी दिए। पूर्वतयारीबारे गाउँपालिका अध्यक्ष टेकनारायण उपाध्यायले विपद् पूर्वतयारीका लागि वडादेखि पालिकास्तरमा रहेका विपद् प्रतिकार्य कार्यदल रहेको जानकारी दिए। विपद् व्यवस्थापनका लागि सामुदायिक भवनहरूलाई आ श्रय स्थलका रूपमा प्रयोग गर्ने गरी व्यवस्था मिलाइने अध्यक्ष उपाध्यायले बताए। गाउँपालिकाको कुनै ठोस योजना भने देखिएको छैन। पाल्हीनन्दन गाउँपालिका : यो गाउँपालिकाले विपद् व्यवस्थापनमा सात लाख रुपैयाँ छुट्टाएको छ। सुरुमा १७ लाख छुट्ट्याएकोमा हिउँदे अधिवेशनले घटाएर सात लाखमा झारेको हो। सात लाखमा एक लाख पाँच हजार खर्च भएको विपद् शाखाका प्रदीप तिवारीले बताए। खर्च गरिएको रकम विपद्मा भन्दा अन्य शिर्षकमा छ। काज किरिया, तालिम गोष्ठीमा चिया, नास्ता, औषधि उपचार सहयोगमा विपद्को रकम खर्च गरिएको छ। पूर्वतयारीबारे गाउँपालिका अध्यक्ष दीपक गुप्ताले अझै खासै नसोचिएको बताउँदै परेपछि गर्ने बताए। उद्धार सामग्री छन्। परेपछि गाउँले र सुरक्षाकर्मीको सहयोगमा लाग्छौं, अध्यक्ष गुप्ताले भने। जिल्ला प्रशासन कार्यालय : जिल्ला प्रशासन कार्यालयको जिल्ला विपद् व्यवस्थापन समितिको कोषमा चालु वर्षका लागि १९ लाख ४६ हजार रकम रहेको छ। जसमा चार लाख ५६ हजार खर्च भएको छ। खर्च भएको रकम दुई जना बाढीपीडितलाई दुई लाखका दरले र बाँकी रकम आठ जना आगलागीपीडितलाई वितरण गरिएको छ। पूर्वतयारीबारे प्रमुख जिल्ला अधिकारी हिरालाल रेग्मीले सुरक्षाकर्मीद्वारा खोला सरसफाई गर्न लगाइएको बताए। त्यस्तै विपद्मा परेकाहरूको उद्धारका लागि नेपाल प्रहरी र सशस्त्र प्रहरीलाई सामग्री हस्तान्तरण गरिएको बताए। जोखिमलाई मध्यनजर गर्दै सशस्त्र र नेपाल प्रहरीलाई डोरी, हुक, लाइफ ज्याकेट, ट्युब, हेलमेट, जेटसुटर, लाइफ भेस्ट, रबर बोट, अग्नी नियन्त्रण यन्त्रलगायतका सामग्री दिइएको प्रशासनले जनाएको छ।"
"पीपीएमा टेक एन्ड पे को नीति, १७ हजार मेगावाटमा पुग्छ क्षति","काठमाडौं : सरकारले रन अफ रिभर (आरओआर) जलविद्युत् आयोजनालाई टेक एन्ड पे मोडलमा विद्युत् खरिद सम्झौता (पीपीए) गर्ने बजेटमा घोषणा गर्यो। तर, निजी क्षेत्र असन्तुष्ट बन्यो। यो व्यवस्थाले १७ हजार ११७ मेगावाट क्षमताका ३५० बढी आयोजनाको निर्माण कार्य रोकिने निजी क्षेत्रको दाबी छ। त्यति मात्र होइन, यी आयोजनामा खर्च भइसकेको ६६ अर्ब २२ करोड रुपैयाँ पनि डुब्ने व्यवसायीहरूको तर्क छ। के हो टेक एन्ड पे ? किन विरोध ? टेक एन्ड पेको सीधा अर्थ हो बिजुली लिएपछि मात्रै भुक्तानी दिने। यस प्रावधानअन्तर्गत नेपाल विद्युत् प्राधिकरणले आफूलाई आवश्यक परेको बिजुली मात्र खरिद गर्छ। त्यसको मात्रै पैसा तिर्छ। यदि, उसले बिजुली खरिद गरेन भने त्यसको भुक्तानी दिँदैन। यसले गर्दा बिजुली उत्पादनकर्तालाई आम्दानीको सुनिश्चितता हुँदैन। किनभने, प्राधिकरणले आवश्यकताअनुसार बिजुली किन्ने वा नकिन्ने निर्णय जुन बैला पनि गर्न सक्छ। त्यसैकारण व्यवसायीहरू टेक अर पे नीति नै लागू हुनुपर्ने माग गरिरहेका छन्। यो भनेको विद्युत् प्राधिकरणले बिजुली खरिद गरे पनि वा नगरे पनि, विद्युत् खरिद बिक्री सम्झौता (पीपीए) मा उल्लेख भएको परिमाणको बिजुलीको भुक्तानी अनिवार्य रूपमा दिनुपर्छ। यो प्रावधानले जलविद्युत् आयोजनामा लगानीकर्तालाई आफ्नो उत्पादन बिक्री हुने र आम्दानी सुरक्षित हुने ग्यारेन्टी दिन्छ। मुलुकमा जलविद्युत् क्षेत्रमा लगानी आकर्षित गर्न यो प्रावधानले महत्वपूर्ण भूमिका खेलेको थियो। बजेटको बुँदा नम्बर २२७ जेठ १५ गते सार्वजनिक भएको आर्थिक वर्ष २०८२८३ को बजेटको बुँदा नम्बर २२७ ले ऊर्जा उद्यमी र ऊर्जा जानकारबीच विवाद सुरु भयो। उक्त बुँदाले विद्युत् उत्पादन र खपतबीच सन्तुलन गर्ने गरी विद्युत खरिदबिक्री सम्झौता (पीपीए) गर्ने नीति अबलम्बन गरिने र रन अफ दि रिभर (आरओआर) आयोजनाको टेक एन्ड पे (लिऊ र तिर) अवधारणाअनुसार मात्र विद्युत् खरिद सम्झौता (पीपीए) गर्ने उल्लेख थियो। बजेटको यो व्यवस्थाले नै निजी ऊर्जा प्रवर्द्धक आन्दोलित भए। स्वतन्त्र ऊर्जा उत्पादकहरूको छाता संस्था इप्पानले यो व्यवस्थाको कडा शब्दमा विरोध जनाउँदै आएको छ। बजेटको यो व्यवस्थाले निजी प्रवर्द्धकलाई अबदेखि चलविद्युतमा लगानी नगर्नु भन्ने सन्देश दिएको बताउँछन्, इप्पानका वरिष्ठ उपाध्यक्ष मोहनकुमार डाँगी। सरकारले सर्भे लाइसेन्स दिने, कनेक्सन एग्रिमेन्ट गर्ने अनि पीपीए टेक एण्ड पे मा गर भन्दा निजी ऊर्जा प्रवर्द्धकले लगानी गर्न नसक्ने उनको भनाइ छ। आयोजनामा करिब ३० प्रतिशत ऊर्जा प्रवर्द्धक र करिब ७० प्रतिशत बैंकको लगानी हुने गर्छ। २०५५ सालमा तत्कालीन मन्त्री शैलजा आचार्यले पीपीएको दररेट निर्धारण गरेर निजी क्षेत्र भित्र्याउनु भएको थियो भने अहिलेको सरकारले जलविद्युत्को ऊर्जा पुग्यो, अब बन्द गर्नु भने जस्तै व्यवहार गर्यो, वरिष्ठ उपाध्यक्ष डांगीले भने। सरकारले यो व्यवस्था फिर्ता नलिए १७ हजार १ सय १७ मेगावाट क्षमताका ३ सय ५० बढी आयोजनाको निर्माण कार्य रोकिने र यी आयोजनाको अध्ययनको क्रममा खर्च भइसकेको ६६ अर्ब २२ करोड रुपैयाँ पनि डुबेर व्यवसायीहरू सडकमा आउने अवस्था सिर्जना हुने इप्पानको भनाइ छ। बजार चक्रमा पार्ने असर टेक एन्ड पे प्रावधान लागू भए यसले मुलुकको जलविद्युत् क्षेत्र र समग्र अर्थतन्त्रमा नकारात्मक असर पर्ने यस क्षेत्रका जानकारहरू बताउँछन्। किनभने, मुलुकमा बिजुली खरिद गर्ने एक मात्र संस्था हो, नेपाल विद्युत् प्राधिकरण। यदि प्राधिकरणले बिजुली खरिद गरेन भने निजी उत्पादकले आफ्नो बिजुली अन्त कतै बेच्न सक्दैनन्। यसले गर्दा बैंक तथा वित्तीय संस्था आयोजनामा लगानी गर्न अग्रसर हुँदैनन्। किनभने, उनीहरूको ऋण नउठ्ने जोखिम बढ्छ। बैंकहरूले टेक एन्ड पेमा आधारित पीपीए भएका आयोजनामा लगानी गर्दैनन्। यसले गर्दा उनीहरूको लगानीको क्षेत्र साँघुरो हुन्छ। जलविद्युत्मा मानिएको सुरक्षित लगानीको वातावरण खल्बलिन्छ। जलविद्युत् आयोजना निर्माणले हजारौंको संख्यामा रोजगारी सिर्जना गर्दै आएको छ। एक अध्ययनअनुसार एक मेगावाट आयोजना बन्दा १०० जनाले २ देखि ३ वर्षसम्म रोजगारी पाउँछन्। निर्माण सम्पन्न भएपछि पनि एक मेगावाटको आयोजनामा १० जनाले दीर्घकालीन रोजगारी प्राप्त गर्छन्। टेक एन्ड पेले आयोजना निर्माण रोकिने हुँदा रोजगारीको ठूलो क्षेत्र गुम्ने इप्पानका उपमहासचवि प्रकाश दुलाल बताउँछन्। यसले देशमा बेरोजगारी संख्या अझै बढ्ने सम्भावना हुन्छ। यस्तै, जलविद्युत् आयोजना निर्माणमा सिमेन्ट, डन्डी, ढुवानीलगायतका उद्योगहरूको प्रत्यक्ष भूमिका हुन्छ। आयोजना बन्न छाडेपछि यी उद्योग पनि पूर्ण क्षमतामा सञ्चालन हुन सक्दैनन्। जसले गर्दा उनीहरूको उत्पादन घट्छ र नयाँ उद्योग खुल्ने सम्भावना कम हुन्छ। यसका साथै, आयोजना निर्माणको क्रममा सरकारले भ्याट, कर र रोयल्टी लगायतका विभिन्न राजस्व प्राप्त गर्छ। आयोजना बन्न छाडेपछि यी महत्वपूर्ण राजस्वका स्रोतहरू गुम्छन्। ऊर्जा क्षेत्रबाट सरकारको आम्दानीमा ठूलो असर पर्ने दुलालको तर्क छ। सरकारले १० वर्षमा २८ हजार ५ सय मेगावाट विद्युत उत्पादन गर्ने महत्वाकांक्षी लक्ष्य राखेको छ। भारत र बंगलादेश (४० मेगावाट) बिजुली निर्यात गर्ने सम्झौता छ। यदि, आयोजना बनेनन् भने यी महत्वपूर्ण लक्ष्यहरू पूरा हुन नसक्ने उपमहासचिव दुलालले बताए। कसरी आयो टेक एन्ड पे बजेटमा ? माथिल्लो तामाकोशी (४५६ मेगावाट) आयोजना बने यता सरकार लगानीका कुनै पनि आयोजना सम्पन्न हुने स्थितिमा छैनन्। तर, बर्सेनि करिब १ हजार मेगावाट निजी प्रवर्द्धकबाट उत्पादन भइरहेको छ। करिब १२ हजार मेगावाट पीपीएको पर्खाइमा नै छन्। कुल जडिट क्षमता करिब ३६ सय मेगावाट पुग्दा विद्युत्को उच्च माग करिब २२ सय मेगावाट छ। निजी प्रवर्द्धकको करिब २७ सय मेगावाट उत्पादन क्षमता छ। प्राधिकरणका अनुसार भारत र बंगलादेश गरी करिब ९४० मेगावाट विद्युत बिक्रीको स्वीकृति छ। थप २ सय मेगावाट विद्युत् बिक्रीको पर्खाइमा छ। अन्तरदेशीय व्यापार गर्नभन्दा आन्तरिक विद्युत् प्रवाह गर्नलाई प्रसारणलाइनमा पर्याप्त लगानी नभएको प्राधिकरणका कार्यकारी निर्देशक हितेन्द्रदेव शाक्य भन्छन्। हामीले उत्पादनमा मात्रै जोड दियौं। तर प्रसारणलाइन निर्माणमा लगानी बढाउन सकेनौं। अहिले जडित करिब ३६ सय मेगावाटमा प्रतिमेगावाट २५ करोड लागतलाई मान्दा उत्पादनमा हालसम्म ९ खर्ब लगानी भएको छ। तर, त्यसको २० प्रतिशत प्रसारणलाइनमा खर्च हुनुपर्नेमा भएको छैन, शाक्य भन्छन्। निजी प्रवर्द्धकका आयोजना बर्सेनि करिब १ हजार मेगावाटका दरले थपिँदै छन्। टेक अर पेमा पीपीए गरेको भएर प्राधिरकणले विद्युत् चलाए पनि नचलाए पनि निजी प्रवर्द्धकलाई भुक्तानी गर्नुपर्छ। प्रसारणलाइन नबन्ने, आन्तरिक वितरण पनि हुन नसक्ने र निर्यात पनि गर्न नसक्दा प्राधिकरणले टेक अर पे धान्न नसक्ने शाक्यले बताए। सरकारलाई यही विषयमा नै जानकारी गराएको भन्दै शाक्यले प्राधिकरणले आरओआरमा टे एन्ड पे गर्नुपर्छ भनेर नसुझाएको बताए। तर, प्रसारणलाइन नबन्दा अहिले पनि करिब ३ सय मेगावाट बिजुली कन्टिजेन्सी (आवश्यक भएको समयमा मात्र लिने) मा नै खरिद भइरहेको छ। निजी प्रवर्द्धका आयोजना आरओआर प्रकृतिका भएकाले वर्षाको बेला क्षमतामा उत्पादन हुने र हिउँदमा नदि सुक्दा आयोजनाको क्षमता करिब २५ प्रतिशत मात्रै हुन्छ। त्यसकारण हिउँदमा भारतबाट आयातको अझै विकल्प छैन। हिउँदमा प्राधिकरणले आन्तरिक उत्पादनका बिजुली किन्न सके पनि वर्षामा क्षमता अनुसारको किन्न नसक्ने बताइन्छ। प्रसारणलाइन नबन्ने हो टेक अर पे गरेका आयोजनालाई पनि पछि टेक एन्ड पे नै गर्नुको प्राधिकरणसँग विकल्प नभएको कार्यकारी शाक्यले भने। प्राधिकरणले टेक एन्ड पे वा टेक अर पे भन्दा पनि प्रसारणलाइनको माग गरेको उनको भनाइ थियो। बजेटले टेक एण्ड पे व्यवस्था गरे पनि निजी प्रवर्द्धक आत्तिनुपर्ने अवस्था नरहेको पनि शाक्य भन्छन्। निजी प्रवर्द्धकका करिब ११ हजार ८० मेगावाट, प्राधिकरणकै करिब ७ सय मेगावाट, ५ हजार मेगावाटको पीपीएको लागि सूचना निकालिएको र ५ हजार मेगावाट भारतद्वारा निर्मित छ। निजी प्रवर्द्धकले पीपीए भएका आयोजनाको वित्तीय व्यवस्थापनमा ध्यान दिन जरुरी छ, उनी भन्छन्। यसले न २८ हजार ५ सयको लक्ष्यलाई असर गर्छ न निजी प्रवर्द्धकलाई भन्दै करिब ४१ सय मेगावाट पीपीए गरेर वर्षौंदेखि वित्तीय व्यवस्थापन नभइरहेकाले बजेटको व्यवस्थाले आत्तिनुपर्ने अवस्था नरहेको शाक्यको तर्क छ। सरकारले बजेटमा परिवर्तन नगरेपनि निर्देशिका ल्याएर निजी क्षेत्रलाई प्रसारण लाइनमा लगानी खुलाउने वातावरण बनाउने उनले बताए। विद्युत्को प्रसारण र बजार सुनिश्चित भएका आयोजनाको टेक अर पे को व्यवस्थासहित सरकारले निर्देशिका ल्याउन जरुरी रहेको कार्यकारी निर्देशक शाक्य बताउँछन्। प्रतिमेगावाट २५ करोड खर्च भएपछि कन्टिजेन्सीमा जानुभन्दा अहिले प्रतिमेगावाट करिब १ करोड खर्च हुँदा नै रोकिनु ऊर्जा प्रवर्द्धकको हित हुने शाक्य भन्छन्। ऊर्जा सचिव सुरेश आचार्य टेक अर पेको विकल्प नभएको बताउँछन्। ऊर्जा विकास मार्गचित्रले पनि टेक अर पेको व्यवस्था गरेकाले यसको विकल्प नभएको उनको तर्क छ। तर, टेक अर पे पीपीएलाई सिधै खुला छोड्नुभन्दा केही प्रतिबन्धसहित अघि बढ्न जरुरी रहेको उनी बताउँछन्। काँग्रेस र एमालेको राजनीतिक संयन्त्रले पनि टेक अर पेमा समझदारी गरेकाले सरकारले यसमा व्यवस्था गर्ने विश्वास उनको छ। निजी ऊर्जा प्रवर्द्धकलाई कस्तो असर पर्छ ? टेक एन्ड पेमा पीपीए गर्ने व्यवस्थाले १७ हजार मेगावाटका आरओआर आयोजनाको निर्माणको बाटो बन्द गरेको छ। नयाँ व्यवस्थाले सरकारले जलविद्युतमा लगानीलाई बन्ध्याकरण गरेको इप्पानका उपमहासचिव प्रकाश दुलाल बताउँछन्। बजेट पछिको एक सार्वजनिक कार्यक्रममा नेपाल राष्ट्र बैंकका डेपुटी गभर्नर बमबहादुर मिश्रले टेक एन्ड पे पीपीएमा बैंकले लगानी गर्न नसक्ने स्पष्ट रूपमा बताइसकेका छन्। बजेटको पछिल्लो नीतिसँगै निजी ऊर्जा प्रवर्द्धकले आरओआरमा अहिलेसम्म गरेको लगानी व्यर्थ हुने सम्भावना बढेको इप्पानले बताउँदै आएको छ। यता, इप्पानका वरिष्ठ उपाध्यक्ष डाँगी भने प्राधिकरणले ४ महिनाको मात्र विद्युत्को जिम्मेवारी लिने र बाँकी ८ महिनाको जिम्मेवारी नलिदा बैंकको लगानी नहुने भन्छन्। इप्पानको तथ्यांकअनुसार विद्युत् विकास विभागबाट आरओआरको लाइसेन्स लिएर काम गरिरहेका १७ हजार ११७ मेगावाट आयोजना छन्। जसमा हालसम्म करिब ६६ अर्ब रुपैयाँ लगानी छ। यी आयोजना पीपीएको पर्खाइमा छन्। पीपीए भई वित्तीय व्यवस्थापनपछि यी आयोजनाको लगानी करिब ३४ खर्ब पुग्ने इप्पान बताउँछ। निर्माणमा गएका तर पीपीए नभएका करिब २ हजार ७८ मेगावाट, निर्माणको आवेदन दिएका ६ हजार ४३६ मेगावाट, सर्भे अनुमति पाएका ५ हजार ७९ मेगावाट र सर्भेका लागि आवेदन दिएका ३ हजार ५२१ मेगावाट गरी १७ हजार ११७ मेगावाट आरओआर आयोजना पीपीएका लाइनमा छन्। सरकारले बजेटमा ल्याएको टेक एन्ड पेमा मात्र पीपीए गर्ने व्यवस्था ऊर्जा विकास मार्गचित्र, २०८१ को विरुद्ध मात्र नभई राष्ट्रिय योजना आयोगको १६ औं पञ्चवर्षीय योजनाको लक्ष्य हासिल गर्नका लागि समेत ठूलो बाधक रहेको इप्पानको ठहर छ। बजेटको यो घोषणा विद्युत् ऐन, २०४९, जलविद्युत् नीति २०५८, जलस्रोत नीति र ऐनविरुद्ध भएको इप्पानको दावी छ। हालसम्म १५ खर्बभन्दा बढी लगानी गरिसकेको र ३० खर्बभन्दा बढी लगानी गर्नका लागि तम्सिएको निजी क्षेत्रलाई यस्तो घोषणाले पूर्ण निराशावादी बनाएको इप्पानको भनाइ छ। कन्टिजेन्सी र टेक एन्ड पे उस्तै होइन प्राधिकरणले अहिले पनि टेक एन्ड पे भइरहेको बताएको छ। प्राधिकरणका कार्यकारी निर्देशक शाक्यले प्रसारणलाइन नभएका कारण भएका प्रसारणलाइनको व्यवस्थित उपभोग गर्दै अहिले आयोजनाबाट आवश्यक परेका बेलामा मात्र टेक एन्ड पेमा नै विद्युत लिइँदै आएको बताएका छन्। बजेटमा सिधा व्यवस्था गर्दा ठाडो देखिए पनि अहिले पनि टेक एन्ड पे कार्यान्वयन भइरहेको बताउँछन्। प्रायः रातिको १० बजेदेखि बिहान करिब ५ बजेसम्म आयोजनाबाट आवश्यक परेको बेलामा मात्र विद्युत् लिने गरेको उनि सुनाउँछन्। कन्टिन्जेन्सी आत्मघाति भएको इप्पानका वरिष्ठ उपाध्यक्ष डाँगी बताउँछन्। कन्टिन्जेन्सीमा भएका आयोजना सुरुमा टेक अर पे भएर बैंकले लगानी गरेपछि निर्माण सम्पन्न भएका हुन्। तर, निर्माण सम्पन्न भएर बिजुली बलिसकेपछि प्रसारणलाइनका कारण बिजुली लिन सक्दिन भन्नु हाम्रा लागि घातक हुन्छ, भन्दै डाँगीले बैंकको ब्याज तिर्नलाई भए पनि कन्टिन्जेन्सीमा जानु निजी प्रवर्द्धकको विकल्प नभएको सुनाउँछन्। तर, टेक एन्ड पेमा पीपीए हो भने अब बिजुली उत्पादन नगर्नू भनेर राज्यले नै रोक लगाएको उनको तर्क छ। टेक एन्ड पे पीपीएको अर्थ नै छैन, किनभने यो व्यवस्थामा बैंकले १ रुपैयाँ पनि लगानी गर्दैनन, उनले भने, ०७२ सालमा नै यो व्यवस्था कार्यान्वयन योग्य नभएको नजिर बसिसकेको छ। सरकारले ०७२ सालमा राष्ट्रिय ऊर्जा संकट निवारण तथा विद्युत विकासदशक योजना कार्यान्वयन गर्दै १० वर्षमा १० हजार मेगावाटको लक्ष्य निर्धारण गरेको थियो। त्यसमा कुल उत्पादनमा आरओआरको हिस्सा ३५ प्रतिशत तोकियो। आरओआरमा ३५ प्रतिशत कोटा नाघेपछिका आयोजनाहरूलाई सरकारले टेक एण्ड पेमा पीपीए गर्यो। तर, ती आयोजनामा बैंकको लगानी भएन। सरकारले त्यतिबेला आरओआरको कोटा बढेसँगै टेक एन्ड पे स्वतः टेक अर पे हुने भनेकाले त्यतिबेलाको समस्या समाधान भएको वरिष्ठ उपाध्यक्ष डाँगी बताउँछन्। पछि ०७५ सालमा १५ हजार उत्पादनको लक्ष्य निर्धारण गरियो। आरओआरको कोटा बढाइयो। ०७९ सालमा १५ सय मेगावाटको थप पीपीए भयो। हाल करिब ५ हजार मेगावाटका लागि पीपीए खुलाइएको छ। निजी क्षेत्र किन बिच्क्यो ? २०४९ सालमा सरकारको आर्थिक उदारीकरण नीतिसँगै जलविद्युत् उत्पादनमा निजी लगानी सुरु भयो। २०५० सालपछि विदेशी लगानीमा खिम्ती जलविद्युत् आयोजनाको विद्युत् खरिद सम्झौता भएको थियो। यो नै मुलुकको पहिलो बाह्य लगानीमा प्रबद्र्धित आयोजना मानिन्छ। पछि, विद्युत् विकास नीति र विद्युत् ऐन, २०४९ ले ऊर्जामा निजी क्षेत्रको प्रवेशलाई खुला गर्यो। जसले सरकारी एकाधिकार तोड्यो। सरकारले अध्ययन थालेका साना तथा मझौला आयोजनाहरूमा निजी क्षेत्रको सहभागितालाई अनुशरण, प्रोत्साहन, प्रबद्र्धन र सहजीकरण गर्ने सरकारको नीतिलाई निजी क्षेत्रले स्वागत गर्दै अगाडि बढ्यो। सरकारले टेक अर पेमा विद्युत् खरिदबिक्री सम्झौता गर्ने भन्यो। निजी क्षेत्रले पनि नदी प्रवाहमा आधारित (आरओआर) आयोजना निर्माणलाई तीव्रता दिए। कुनै बेला १८ घन्टासम्म लोडसेडिङ व्यहोरेको मुलुकले हाल भारत र बंगलादेशसम्म बिजुली निर्यात गर्न थालेको छ। प्रणालीमा करिब ३ हजार ६ सय मेगावाट जोडिएको छ। करिब ४ हजार मेगावाट निर्माणको विभिन्न चरणमा छन्। थप करिब १२ हजार मेगावाट विद्युत् खरिदसम्झौताको पर्खाइमा छन्। सरकारले आगामी १० वर्षमा २८ हजार ५ सय मेगावाट उत्पादन गर्ने र १५ हजार मेगावाट निर्यात गर्ने कार्ययोजनासहित ऊर्जा विकास मार्गचित्र सार्वजनिक गरिसकेको छ। प्रस्तावित विद्युत् विधेयकमा निजी क्षेत्रलाई ऊर्जा विकासको संवाहक भन्दै व्यापार खुलाउने व्यवस्था पनि अघि सार्यो। सरकारले ऊर्जा क्षेत्र र यसका लगानीकर्ता ऊर्जा प्रवर्द्धकलाई हौसला मिलिरहेको बेलामा अहिले निजी ऊर्जा प्रवर्द्धक आन्दोलित बनेका छन्।"
माधव नेपालमाथि झुठा मुद्दा लगाइयो : वरिष्ठ उपाध्यक्ष पाण्डे,"स्याङ्जा : नेकपा एसका वरिष्ठ उपाध्यक्ष राजेन्द्रप्रसाद पाण्डेले पार्टी अध्यक्ष माधवकुमार नेपालमाथि झुठा मुद्दा लगाएर फसाएको आरोप लगाएका छन्। नेकपा एस स्याङजाको नवौं जिल्ला अधिवेशनको शनिबार उद्घाटन गर्दै उपाध्यक्ष पाण्डेले झण्डै ४ वर्षअघि तामेलीमा रहेको मुद्दा उल्झाएर प्रधानमन्त्री केपी शर्मा ओलीले अध्यक्ष नेपालमाथि अन्याय गरेको दाबी गरे। उनले भने, यदि माधव नेपाल जेल गए भने त्यसपछि ओली पनि जेल जानेछन्। प्रधानमन्त्री ओलीलाई अत्याचारी शासक भएको भन्दै भ्रष्टाचार ढाकछोपका निम्ति सरकारमा गएको जिकिर गरे। संविधान संशोधनका कुरा सबै बिर्सिएको उनले बताए। गण्डकी प्रदेशका पूर्वमुख्यमन्त्री समेत रहेका पाण्डेले सबैका मन जित्ने गरी कार्यकर्ताका काम गर्न सुझाव दिए। गाउँ गाउँमा पुगेर संगठन विस्तार गर्न समेत आग्रह गरे। सोही कार्यक्रममा नेता पाण्डेले सहभागी नेता तथा कार्यकर्तालाई पार्टीका सिद्धान्त र गतिविधिका बारेमा प्रशिक्षित गराए।"
अमेरिकाले इरानमा आक्रमण गरेपछि संयुक्त राष्ट्रसंघले के भन्यो ?,"काठमाडौं : अमेरिकाले इरानको तीनवटा आणविक केन्द्रमा आक्रमण गरेपछि संयुक्त राष्ट्रसंघका महासचिव एन्टोनियो गुटेरेसले चिन्ता व्यक्त गरेका छन्। उनले इरानविरुद्ध अमेरिकाले गरेको सैन्य कारबाहीले त्यस क्षेत्रमा थप तनाव बढाउन सक्ने भन्दै चिन्ता व्यक्त गरेका हुन्। उनले सामाजिक सञ्जाल एक्समा लेखेका छन्, म आज इरानविरुद्ध अमेरिकाले गरेको सैन्य कारबाहीप्रति गहिरो चिन्तित छु। यो कदमले उक्त क्षेत्रमा झनै तनाव बढाउन सक्छ, जुन पहिले नै अत्यन्त संवेदनशील अवस्थामा छ। र यसले अन्तर्राष्ट्रिय शान्ति तथा सुरक्षामा सीधा खतरा पुर्याउँछ। यो संघर्ष नियन्त्रणबाट बाहिर जाने सम्भावना बढ्दै गएको उनले बताए। यसकको असर आम नागरिकहरू, पुरै क्षेत्र र विश्वमा गम्भीर रूपमा पर्न सक्ने उनले उल्लेख गरे। गुटेरेसले संयुक्त राष्ट्रसंघका सदस्य राष्ट्रहरूलाई परिस्थिति अझ बिग्रन नदिन आह्वान गरेका छन्। साथै यूएन चार्टर तथा अन्तर्राष्ट्रिय कानुनको पालना गर्न अपिल गरेका छन्। यस संकटको कुनै सैन्य समाधान छैन। कूटनीति नै अगाडि बढ्ने एक मात्र बाटो हो। र शान्ति नै एक मात्र आशा हो, उनले भने।"
अमेरिकी राष्ट्रपति ट्रम्पले भने इरानमा गरिएको सैन्य आक्रमण एक अद्भूत सैन्य सफलता हो,"काठमाडौं : अमेरिकी राष्ट्रपति डोनाल्ड ट्रम्पले इरानमा रहेका तीनवटा आणविक केन्द्रहरूमा गरिएको अमेरिकी सैन्य आक्रमणलाई एक अद्भूत सैन्य सफलता भएको बताएका छन्। ह्वाइट हाउसको क्रस हलबाट सम्बोधनका क्रममा उनले यी आक्रमणहरू एक अद्भूत सैन्य सफलता भएको बताएका हुन्। सम्बोधनका क्रममा उनले इरानका मुख्य आणविक केन्द्रहरू पूर्ण रूपमा ध्वस्त पारिएको बताए। अमेरिकाले इरानको फोर्दो, नतांज र इस्फहानमा आक्रमण गरेको हो। उनले सबै अमेरिकी विमान इरानको हवाई क्षेत्रबाट बाहिरिएको र सुरक्षित रूपमा घर फर्किरहेको उनले उल्लेख गरेका छन्। उक्त वक्तव्यको क्रममा ट्रम्पको साथमा उपराष्ट्रपति जेडी भान्स, विदेश मन्त्री मार्को रुबियो र रक्षा मन्त्री पिट हेगसेथ उपस्थित थिए।"
मन्ताभीरमै अड्किएको राष्ट्रिय गौरवको लोकमार्ग,"जाजरकोट : केही समयअघि जनतासँग माओवादी अभियान लिएर मध्यपहाडी पुष्पलाल लोकमार्गको देश दौडाहमा निस्केका प्रमुख प्रतिपक्षी नेकपा माओवादी केन्द्रका अध्यक्ष पुष्पकमल दाहाल प्रचण्ड अछाम, दैलेख हुँदै मध्यपहाडी लोकमार्गको बाटोबाट जाजरकोट भित्रिए। कार्यकर्ताहरू दैलेख र जाजरकोटको सिमाना सुयाडा पुगेर भब्य स्वागत गरे। बेलुका सदरमुकाम खलंगामा बस्ने योजना बनाएका प्रचण्ड मध्यपहाडी राजमार्ग हुँदै आउन सकेनन्। जिल्लाको छेडागाड नगरपालिका थलह बजारबाट मोडिएर छिन्चु जाजरकोट सडकको छेडाबजार हुँदै सदरमुकाम आइपुगे। कारण थियो मध्यपहाडी लोकमार्गको मन्ताभीर। वर्षौंदेखि अलपत्र हुँदा सो बाटो हुँदै आउने उनको योजना पुरा हुन पाएन। उनले ठेकेदार कम्पनीको लापरबवाहीका कारण जाजरकोट खण्डमा मध्यपहाडी लोकमार्गको ट्र्याक नै नखुलेको पहिलो पटक जानकारी पाए। उनले वर्षौंदेखि अलपत्र परेको सडक बनाउन सक्दो प्रयास गर्ने प्रतिबद्धता गरेर फर्किए। त्यस्तै, नेकपा एमाले अध्यक्ष एवं प्रधानमन्त्री केपी शर्मा ओली पनि गतवर्ष एमालेको मध्यपहाडको जागरण अभियानमा देश दौडाहमा निस्किए। तर मन्ताभीरको बाटो छलेर सुर्खेत हुँदै जाजरकोट आइपुगे। लोकमार्गको अलपत्र मन्ताभीर बारेमा कार्यकर्ताले जानकारी गराएपछि ओलीले अलपत्र बाटो तत्काल बनाउन पहल गर्ने आश्वासन दिदै फर्किए। तर, अहिलेसम्म उक्त सडकखण्डको जाजरकोटको छेडागाड नगरपालिका १३ मन्ताभीर र आसपासको करिब २ किलोमिटर सडक बन्न नसक्दा मध्यपहाडी लोकमार्गमा सिधा यातायात सञ्चालनमा कठिनाई भैरहेको व्यवसायीहरू बताउँछन्। मध्यपहाडी लोकमार्गको जाजरकोट खण्डको निर्माणको जिम्मा लिएको निर्माण कम्पनी शर्मासिंह एण्ड ब्रदर्श जेभीको चरम लापरवाहीले सडक अलपत्र अवस्थामा छ। निर्माणको कामले गति लिन सकेको छैन। वर्षौंदेखि मन्ताभीरको ट्र्याकसमेत खुलाउन सकेको छैन। राष्ट्रिय गौरवको आयोजनाका रूपमा रहेको पुष्पलाल मध्यपहाडी लोकमार्गको काम निर्माण व्यवसायीको लापरवाहीका कारण लगातार पाँच पटक म्याद थप्दा पनि सम्पन्न हुन सकेको छैन। शर्मासिंह एन्ड ब्रदर्श जेभीले २०७५ सालमा भेरी नगपालिका १३ कुदु, जगतीपुर, कार्कीगाँउ,काँडा, झाप्रासम्म चारवटा प्याकेजमा स्तरोन्नतिसहित कालोपत्रेका पहिलो प्याकेज ४८ करोड ५८ लाख ४२ हजार ७१९ रुपैयाँ र दोस्रो प्याकेज ५० करोड २७ लाख ८४ हजार २६८ रुपैयाँमा सम्झौता गरेको थियो। दुई वर्षभित्र निर्माण सम्पन्न गर्न लिएको काम ठेकेदारको लापरबाही र ढिलासुस्तीका कारण सात वर्षसम्म निर्माण नहुँदा सर्वसाधारणले सास्ती पाउने गरेका छन्। सोही खण्ड अन्तर्गत तेस्रो र चौथो प्याकेज २०७६ मा निर्माण सम्पन्न गर्न सडक विभागसँग ४२ करवड १ लाख ८९ हजार ९६३ र ४० करोड ५७ लाख ८२ हजार ६३९ रुपैयाँमा शर्मासिंह एण्ड ब्रदर्श जेभीले सम्झौता गरेको थियो। पहिलो र दोस्रो प्याकेजको ६ पटक म्याद थप्दा पनि सम्पन्न हुन सकेको छैन। त्यसैगरी तेस्रो र चौथो प्याकेज तीन पटक म्याद थप गरिएको छ। पटकपटक म्याद थप गरे पनि कामले गति लिन नसकेको हो। मध्यपहाडी लोकमार्गको कुदुदेखि कार्कीगाउँ, काँडा हुँदै झाप्रासम्मको निर्माणको जिम्मा लिएको शर्मा सिंह एण्ड ब्रदर्श जेभीले लापरबाही गरेपछि सर्वसाधारणले आउजाउमा दुःख पाउने गरेको भेरी नगरपालिका९ का पूर्णदेव शर्माले बताए। छेडागाड नगरपालिका १३ का गणेशबहादुर वस्नेतले सरकारले करोडौ बजेट लगानी गरेपनी ठेकेदारको लापरवाहीले बर्खामा हिलाम्य, हिउँदमा धुलाम्य बाटोमा हिँड्नु परेको गुनासो गरे। भेरी नगरपालिका जगतीपुर, भुर, छेडागाड नगरपालिकाको कार्कीगाउँ, काँड, झाप्रा सडक खण्ड जोखिम रहेको छ। मध्यपहाडी लोकमार्ग जाजरकोट खण्ड ट्र्याक खुलेको एक दशक भन्दा बढी भयो छेडागाड नगरपालिका १२ स्थित मन्ताभीर ट्र्याक खुलेको छैन। सोही ठाँउमा ट्र्याक नखुलेपछि बाटो मोडेर छेडाचौर जानु पर्ने बाध्यता छ। काठमाडौं पोखरा लगायतका सहरमा पनि सीधा यातायात सञ्चालन हुन सकेको छैन। रुकुमपश्चिमबाट मध्यपहाडी लोकमार्गमा यातायात सञ्चालन भइरहेको भए पनि यही मन्ताभीर भेरी नदीमा पुल नहुँदा सुदूरपश्चिम जोड्ने यो बाटो सञ्चालनमा आउन नसकेको हो। मन्ताभीरका कारण जाजरकोट खण्ड नखुल्दा सुदूरपश्चिमका पहाडी जिल्लाबाट पोखरा काठमाडौं सिधा यातायात सञ्चालनमा समस्या परेको यातायात व्यवसायी शम्भु मल्ल बताउँछन्। यथासिघ्र सडक निर्माणका लागी जनप्रतिनिधिले सरोकारवाला निकायलाई बारम्बार आग्रह गर्दा पनि कामले गति लिन नसकेको प्रतिनिधिसभा सदस्य मैना कार्की रावलले बताइन्। लोकमार्ग अन्तर्गत कुदुगिमा खण्डको काम अहिले पनि अलपत्र अवस्थामा छ। कार्कीगाँउमन्ताभीर खण्ड पनि खुल्न सकेको छैन। मन्ताभीरथलह खण्डको काम पनि कछुवाको गतिमा भइरहेको छ। यो खण्ड राप्ती माइनिङ कम्पनीलाई पेटीमा दिइएको छ। निर्माण कम्पनीले काम गदै छोड्दै गर्ने गरेका छन्। कामको गुणस्तर पनि निकै कमजोर छ। कालोपत्रे गर्ने क्रममा स्टमेट अनुसार नगरिएको स्थानीयको भनाई छ। करीब करोड रुपैयाँको हाराहारीमा स्थानीय कामदार र पेटी ठेकेदारले काम गरेको पैसा समेत नपाएको गुनासो गरेका छन्। छेडागाड नगरपालिकाका नगर उपप्रमुख चन्द्रबहादुर थापा पनि कामको गुणस्तर र गतिबारे सन्तुष्ट छैनन्। सम्बन्धित निकायमा पटकपटक गुनासो गर्दा पनि सुनुवाइ नभएको उनको भनाइ छ। गुणस्तर र कामको गतिका बारेमा पटक पटक ताकेता गर्दा पनि ठेकेदार कम्पनीले काममा बेवास्ता गरिरहेको मध्यपहाडी लोकमार्ग पश्चिम खण्ड दैलेखमा कार्यरत इन्जिनियर रविन कार्कीले बताए। उनले निर्माण शुरु भएको लामो समय बितिसक्दा पनि ठेकेदार कम्पनीको लापरबाहीले काम सम्पन्न हुन नसकेको बताए। पटकपटक ताकेता गर्दा पनि कामले गति लिन नसकेको उनको भनाइ छ। तर, निर्माण कम्पनी सिंह एन्ड ब्रदर जेभीका प्रोपराइटर कमल उप्रेतीले आफूहरूको लापरबाही अस्वीकार गर्दै सरकारी ढिलासुस्तीले गर्दा नै काममा ढिलाई भएको दावी गरे। स्टमेट भन्दा बढी काम गरिएको तर उक्त रकमको दावी गर्दा भेरिएसन गर्नुपर्नेमा प्रमाणित गर्न ढिलाई हुँदा काममा पनि समस्या आएको हो। काम भैरहेको हो आगामी दशै भित्रै गाडी गुड्न मिल्ने सडक बन्छ उनले भने, कोरोना महामारी, भौगोलिक विकटता र प्रक्रियागत झन्झटले गर्दा समयमा भुक्तानी नपाउने लगायतका समस्याले ढिलाइ भए पनि अब हुँदैन। कामले छिट्टै गति लिन्छ।"
"आक्रमणपछि इरानले भन्यो अमेरिकाले कानुनको खुला उल्लंघन गर्यो, आणविक कार्यक्रम रोकिँदैन","काठमाडौं : अमेरिकाले तीनवटा आणविक केन्द्रमा गरेको आक्रमणको इरानले निन्दा गरेको छ। इरानको आणविक ऊर्जा संगठनले फोर्दो, नतांज र इस्फहानका तीनवटा आणविक केन्द्रमा आइतबार बिहान अमेरिकाले हिंस्रक आक्रमण गरेको भन्दै निन्दा गरेको हो। अमेरिकाले अन्तर्राष्ट्रिय कानुनको खुला उल्लंघन गरेको इरानले आरोप लगाएको छ। साथै संयुक्त राष्ट्रसंघको आणविक निगरानी संस्था आईईए समेत आक्रमणमा सहभागी भएको आरोप इरानको आरोप छ। इरानी सञ्चार माध्यमहरूका अनुसार इरानले आफ्नो आणविक कार्यक्रमलाई कहिल्यै नरोक्ने जनाएको छ। इरानले अन्तर्राष्ट्रिय समुदायलाई इरानको समर्थन गर्न र अमेरिकी आक्रमणहरूको निन्दा गर्न आह्वान गरेको छ।"
गढीमाई नगरपालिकाले ल्यायो बजेट,"रौतहट : रौतहटको गढीमाई नगरपालिकाले करिब ५५ करोड रुपैयाँको बजेट ल्याएको छ। नगरपालिकाको १२ औँ नगरसभामा नगर प्रमुख श्यामप्रसाद यादवले आगामी आर्थिक वर्षका लागि ५४ करोड ९१ लाख ७२ हजार १०८ रुपैयाँको बजेट ल्याएका हुन्। पालिकाको आगामी आर्थिक वर्षको पुँजीगत बजेट १९ करोड १५ लाख ४९ हजार र चालुतर्फ ३५ करोड ७६ लाख २३ हजार १०८ रुपैयाँ रहेको छ। नगरपालिकाको आन्तरिक आयतर्फ २ करोड, आन्तरिक राजस्व बाँडफाँट २ करोड, संघीय सरकारको समानीकरण अनुदानतर्फ ११ करोड २१ लाख, संघीय सरकारको सशर्त अनुदानतर्फ २५ करोड ५७ लाख, संघीय सरकारको राजस्व बाँडफाँटतर्फ १० करोड ८७ लाख ६५ हजार १०८, मधेश प्रदेश सरकारको समानीकरण अनुदानतर्फ ७७ लाख ४९ हजार, मधेश प्रदेश सरकारको विशेष अनुदानतर्फ ३० लाख, मधेश प्रदेश सरकारको समपूरक अनुदानतर्फ २० लाख, मधेश प्रदेश सरकारको राजस्व बाँडफाँटतर्फ ६३ लाख ५८ हजार, मधेश प्रदेश सरकारको सशर्त अनुदानतर्फ ९५ लाख, सडक बोर्ड नेपालबाट ४० लाख रुपैयाँ बजेटको स्रोत रहेको नगर प्रमुख यादवले जानकारी दिए। पालिकाले शिक्षा, स्वास्थ्य, कृषि र भौतिक पूर्वाधारकालाई मुख्य प्राथमिकतामा राखेको नगरपालिकाका प्रमुख प्रशासकीय अधिकृत नागेन्द्रप्रसाद यादवले जानकारी दिए।"
क्यान विभाजनसम्बन्धी विधेयकमाथि सैद्धान्तिक छलफल सुरू,"काठमाडौं : नेपाल नागरिक उड्डयन प्राधिकरण र नेपाल हवाई सेवा प्राधिकरणलाई व्यवस्थित पार्नका लागि तयार गरिएको नेपाल नागरिक उड्डयन प्राधिकरण विधेयक र हवाई सेवा प्राधिकरण सम्बन्धी विधेयक २०८१ माथि सैद्धान्तिक छलफल सुरू भएको छ। प्रतिनिधिसभाअन्तर्गत रहेको अन्तर्राष्ट्रिय सम्बन्ध तथा पर्यटन समितिमा सो विधेयकबारे छलफल सुरू भएको हो। सैद्धान्तिक छलफलका क्रममा संस्कृति,पर्यटन तथा नागरिक उड्डयनमन्त्री बद्री पाण्डेले संसदमा यो विधेयकप्रति व्यापक चासो देखिएको बताए। मन्त्री पाण्डेले भने, 'सरकारको तर्फबाट यो विधेयक कुनै संस्था टुक्र्याउने उद्देश्यले नभइ व्यवस्थित पार्ने दृष्टिकोणबाट आएको हो। मन्त्री पाण्डेका अनुसार विधेयकमा आठवटा प्रमुख सूचक समावेश छन्। कर्मचारीहरूको असन्तुष्टिपछि ट्रेड युनियनहरूसँग छलफल गरी विधेयकमा आवश्यक संशोधनमार्फत अघि बढ्ने सहमति पनि भइसकेको जानकारी मन्त्री पाण्डेले दिए। संसदको प्राथमिकतामा रहेको यो विधेयकमा ७५ जना सांसदहरूले सक्रियताका साथ भाग लिएका छन्। छलफलको क्रममा विज्ञ तथा संशोधनकर्ताहरूको धारणा समेटिने विश्वास उनले व्यक्त गरे। हवाई दुर्घटनापछि पाउने बीमासम्बन्धी व्यवस्थामा स्वदेशी र विदेशी नागरिकबीच देखिएको भिन्नतालाई हटाएर एकरूपता ल्याउने कार्य पनि अघि बढाइने मन्त्री पाण्डेले जानकारी दिए। विधेयकमा परेका संशोधन प्रस्तावहरूबारे अब सहमतिमै विस्तृत छलफल हुने समितिले जनाएको छ।"
गैरन्यायीक खोला मापदण्ड खारेजको माग गर्दै प्रदर्शन,"काठमाडौं : उपत्यका नदी किनारामा २० मिटर मापदण्ड खारेजको माग गर्दै प्रदर्शन भएको छ। बागमती मनोहरा सरोकार समितिले खोलानदीको मापदण्ड खारेज गर्नुपर्ने माग गर्दै शनिबार काठमाडौंमा प्रदर्शन गरेको हो। प्रदर्शनका क्रममा उनीहरूले फैसला होइन,न्याय देऊ, गैरन्यायीक खोला मापदण्ड खारेज गर,उच्चस्तरीय सुझाव सुधार आयोगको प्रतिवेदन २०२ नम्बर बुँदा खारेज गर,संवैधानिक सम्पत्तिमाथिको हक सुनिश्चित गरलगायत नारा लगाएका थिए। सर्वोच्च अदालतले २०८० साल पुस ३ नदी संरक्षणसम्बन्धी एक मुद्दामा वागमती ,विष्णुमतीलगायतका नदीहरूमा थप २० मिटर राख्नुपर्ने आदेश दिएको थियो । त्यसअघि सरकारले २०६५ सालमै ठूला नदीमा २० मिटर जग्गा छोड्नुपर्ने नीति तय गरेको थियो। सर्वोच्चले त्यसमा थप २० मिटर छाड्ने परमादेश जारी गरेको थियो। उक्त आदेशविरुद्ध काठमाडौं उपत्यका नदी किनारामा बसोबास गर्दै आएका प्रभावित बासिन्दाहरूले विरोध प्रदर्शन गर्दै आएका छन्। सोही विषयमा काठमाडौं मेयर्स फोरमले पनि पुनरावेदन गराउन सरकारसँग माग गरेको थियो। त्यसपछि भदौ ३१ गते सरकारले महान्यायाधिवक्ता कार्यालयमार्फत् सर्वोच्चमा निवेदन दिएको थियो। रिटमाथि सुनुवाइ लागि असार १२ गते पेशी तोकिएको छ। उक्त फैसलाको पुनरावेदन निवेदनको पेशी नजिकिएसँगै पीडितहरूले न्यायका लागि प्रदर्शन गरेका हुन्। फैसला आफ्नो पक्षमा नआए आफूहरूको बिल्लीपाठ हुने उनीहरूको भनाइ छ। प्रभावित आन्दोलित बनेपछि सरकारले २०८१ साल भदौ ३१ गते पुनरावलोकन माग गर्दै सर्वोच्चमा रिट दायर गरेको थियो। प्रधानमन्त्री तथा मन्त्रिपरिषद कार्यालयले सर्वोच्चमा पुनरावलोकन निवेदन दर्ता गराएको थियो। सो रिटमाथि प्रारम्भिक सुनुवाइ गर्दै सर्वोच्चले पुनरावलोकनको अनुमति दिँदै निवेदनको अन्तिम किनारा नभएसम्म २० मिटर सीमा कायम गर्ने फैसला कार्यान्वयन स्थगन गर्ने निर्देशन दिएको थियो। फैसला तत्काल कार्यान्वयन नगर्न काठमाडौं उपत्यकास्थित सरकारी कार्यालय,स्थानीय तह तथा बैंक एवं वित्तीय संस्थालाई पत्राचार गरेको थियो। थप २० मिटरमा संरचना बनाउन नपाइने सर्वोच्चको आदेशले धेरै मानिसको आवासमा क्षति पुग्ने र सरकारले मुआब्जा दिएर पनि सात वर्षको विकास बजेट लाग्ने भएकाले कार्यान्वयन गर्न सम्भव नहुने भन्दै पुनरावलोकन हुनुपर्ने जिकिर निवेदनमा छ।"
किन रोजिन् पेत्राले संन्यास ?,"लन्डन : दुई पटककी विम्बल्डन च्याम्पियन पेत्रा क्वितोभाले सक्रिय खेलाडी जीवन टुंग्याउने घोषणा गरेकी छन्। उनले सामाजिक सञ्जाल एक्समा लामो स्टाटस लेख्दै यस वर्षको अमेरिकी ओपनपछि सक्रिय खेल जीवनबाट सन्न्यास लिने घोषणा गरेकी हुन्। आमा बनेपछि चार महिनाअघि मात्रै कोर्टमा फर्किएकी पूर्वविश्व नम्बर दुई पेत्राले र्याकेट थन्काउने घोषणा गरेकी हुन्। पेत्रा गत फेब्रुअरीमा मात्रै कोर्टमा फर्किएकी थिइन्। करिब एक वर्ष टेनिसबाट विश्राम लिएकी उनी पहिलो सन्तानलाई जन्म दिएपछि पुनः कोर्टमा फर्किएकी थिइन्। वाइल्ड कार्ड पाएपछि उनले आगामी जुन ३० बाट सुरु हुने विम्बल्डन टेनिसमा प्रतिस्पर्धा गर्दै छिन्। अल इंल्यान्ड क्लबले गत बुधबार मात्रै विम्बल्डनमा वाइल्ड कार्ड पाउने खेलाडीको सूची सार्वजनिक गरेको थियो। क्लबले महिला एकल प्रतिस्पर्धामा वाइल्ड कार्ड पाउने गैरब्रिटिस खेलाडीमा पेत्रा क्वितोभा मात्रै रहेको जनाएको छ। र्याकेट थन्काउनुअघि कोर्टमा फेरि एकपटक पेत्राको जादु देख्न सकिने आशा गरिएको छ। गत फेब्रुअरीमा कोर्टमा फर्किएयता पेत्राले जम्मा एक खेल जितेकी छन्। इटालीको रोममा उनले इरिना क्यामेलिया बेगुलाई पराजित गरेकी थिइन्। गत गत साता मात्रै क्विन्समा डब्लुटीए ५०० इभेन्टमा भाग लिएकी थिइन्। तर, सुरुवाती खेलमै बिट्रिज हदाद मइयासँग पराजित भएकी थिइन्। चेक गणतन्त्रकी पेत्राले दायाँ खुट्टाको चोटका कारण नटिंघम ओपनबाट नाम फिर्ता लिएकी थिइन्। अहिले उनी विम्बल्डनको अन्तिम तयारीमा जुटेकी छन्। नियमित रुपमा प्रशिक्षणमा सहभागी भइरहेकी छन्। पेत्रा सन् २०११ मा खेल करियरकै सर्वश्रेष्ठ विश्व नम्बर दुईको वरीयतामा पुगेकी थिइन्। सन् २०१९ मा अस्ट्रेलियन ओपनमा उपविजेता भएपछि पुनः शीर्ष दुईमा फर्किएकी थिइन्। उनले सन् २०११ र २०१४ मा विम्बल्डनको उपाधि जितेकी थिइन्। उनले दुई विम्बल्डनसहित ३१ उपाधि जितेकी छन्। आफ्नो गृहनगर फुलनेकमा हुकिँदै पिताको साथमा स्थानीय टेनिस कोर्टमा छिरेकी मैले यो उपलब्धि हासिल गर्छु भन्ने सोचेकै थिइनँ। व्यावसायिक टेनिस खेलाडी बन्छु र संसारभरको यात्रा गर्छु भन्ने नसोच्दा नसोच्दै पनि यी सबैको हिस्सेदारी हुन पाएँ। कल्पनै नगरेको कुरा वास्तविकता बन्न सक्यो, उनले सामाजिक सञ्जालमा लेखेकी छन्, व्यावसायिक खेलाडी बनेपछि पछिल्लो १९ वर्षमा मैले अविश्वसनीय उचाइ हासिल गर्ने सौभाग्य पाएँ। दुई विम्बल्डनसँगै चेक गणराज्यका लागि ६ बिली जिन किङ कप ट्रफी पनि जित्न सफल भएँ। मैले जति सोचेको थिएँ, त्यसको कयौं बढी उपलब्धि हासिल गरेको छु। टेनिसले मलाई सबैथोक दिएको छ। सबैप्रति आभारी छु। पेत्रा सन् १९९० को दशकमा जन्मिएर विम्बल्डन जित्नमध्ये एक मात्रै सक्रिय खेलाडी हुन्। उनले सन् २०११ मा मारिया सारापोभालाई ६३, ६४ ले पराजित गर्दै पहिलोपटक विम्बल्डनको उपाधि जितेकी थिइन्। सन् २०१६ मा पेत्रा ठूलो दुर्घटनाबाट बचेकी थिइन्। आक्रमणकारीले उनीमाथि पटकपटक धारिलो हतियारले आक्रमण गरेको थियो। उनको बायाँ हातमा मात्रै दर्जनौं पटक आक्रमण गरिएको थियो। त्यतिबेला डाक्टरले पनि उनी कोर्टमा फर्किनेमा आशंका गरेका थिए। तर, शल्यक्रिया भएको पाँच महिनापछि उनी टेनिस कोर्टमा फर्किएकी थिइन्।"
अमेरिकाको आक्रमणपछि इरानका विदेशमन्त्रीले भने हामीसँग राष्ट्र र जनताको सुरक्षा गर्न सबै विकल्प छन्,"काठमाडौं : इरानका विदेशमन्त्री अब्बास अराक्चीले देशको सार्वभौमिकता, राष्ट्रिय हित तथा जनताको सुरक्षा गर्न सबै विकल्प उपलब्ध रहेको बताएका छन्। अमेरिकाले देशका तीनवटा आणविक केन्द्रमा आक्रमण गरेपछि उनले यस्तो प्रतिक्रिया दिएका हुन्। विदेशमन्त्री अराक्चीले अमेरिकाले संयुक्त राष्ट्रसंघको चार्टर उल्लंघन गरेको आरोप लगाएका छन्। उनले भने, संयुक्त राष्ट्र सुरक्षा परिषदको स्थायी सदस्य अमेरिकाले इरानका शान्तिपूर्ण परमाणु स्थापनाहरूमा आक्रमण गरेर संयुक्त राष्ट्रसंघको चार्टर, अन्तर्राष्ट्रिय कानुन र परमाणु अप्रसार सन्धि (एनपीटी)को गम्भीर उल्लंघन गरेको छ। विदेशमन्त्री अराक्चीले आज बिहान भएका घटनाहरू क्रूर भएको र यसको असर दीर्घकालीन हुने बताए। संयुक्त राष्ट्रसंघका सबै सदस्यहरूले अत्यन्तै खतरनाक, अराजक र आपराधिक व्यवहारप्रति चिन्ता व्यक्त गर्नुपर्ने उनको भनाइ थियो। उनले भने, संयुक्त राष्ट्रसंघ चार्टरले आत्मरक्षाको लागि वैध प्रतिक्रिया जनाउने अधिकार दिएको छ। त्यसअनुसार इरानसँग आफ्ना सार्वभौमिकता, राष्ट्रिय हित तथा जनताको सुरक्षा गर्न सबै विकल्प उपलब्ध छन्। अमेरिकाले आइतबार बिहान फोर्दो, नतांज र इस्फहानमा आक्रमण गरेको थियो। उक्त अमेरिकी आक्रमणमा इजरायलले पनि आफूले सहयोग गरेको पुष्टि गरिसकेको छ।"
राष्ट्रको नाममा सम्बोधन गर्दै ट्रम्पले भने इरानका धेरै ठाउँलाई निशाना बनाउन बाँकी छ,"काठमाडौं : इरानमा आक्रमण गरेपछि अमेरिकी राष्ट्रपति डोनाल्ड ट्रम्पले राष्ट्रका नाममा सम्बोधन गरेका छन्। सम्बोधनमा उनले इजरायली प्रधानमन्त्री बिन्यामिन नेतान्याहू र इजरायली सेनालाई आभार प्रकट गरे। सम्बोधन गर्दै ट्रम्पले भने, इरानका धेरै ठाउँलाई निशाना बनाउन बाँकी छ। अब इरानले शान्तिको बाटो अँगाल्नुपर्छ। यदि उसले त्यसो गरेन भने भविष्यमा अझै ठूला आक्रमणहरू हुनेछ। इरानका परमाणु केन्द्रबारे वर्षौंदेखि नाम सुनिरहेको र त्यहाँ खतरनाक र विनाशकारी योजना बनिरहेको ट्रम्पको दाबी छ। उनले आज राति गरिएका आक्रमणहरू पूर्ण रूपमा सफल भएका बताए। अमेरिकी सेनाले इरानको फोर्दो, नतांज र इस्फहानमा रहेका तीनवटा आणविक केन्द्रमा आक्रमण गरेको थियो।"
अमरेशले नेपाललाई लिजमा दिउँ भनेपछि संसदमा लफडा,"काठमाडौं : स्वतन्त्र सांसद अमेरश कुमार सिंहले नेपाललाई लिजमा अर्को देशलाई दिउँ भनेपछि संसदमा लफडा भएको छ। आइतबार प्रतिनिधिसभा बैठकमा विनियोजन शीर्षकको छलफलमा बोल्ने क्रममा सांसद सिंहले बजेट नपरेका जिल्लाहरूलाई लिजमा दिउँ भनेपछि नेकपा एमाले सांसदहरूले आपत्ती जनाए । सांसद सिंहले आपत्तिजनक र राष्ट्रघाती अभिव्यक्ति दिएको भन्दै एमाले सचेतक महेश बर्तौलाले कारवाही गर्न माग गरे। देशलाई अर्को देशमा गाभिदिऔं भनेर संसद्को रोष्ट्रमबाट आएको अभिव्यक्ति आपत्तिजनक रहेको उनले बताए। ' यस्ता राष्ट्रघाति अभिव्यक्तिलाई हामी सुनेर बस्न सक्दैनौ। कारवाही होस्। रुलिङबाट हटाइयोस्,'उनले भने। सांसद सिंहको उक्त अभिव्यक्तिप्रति नेकपा एमालेका सांसदहरूले आपत्ति जनाए। त्यसपछि सभामुख देवराज घिमिरेले सांसद सिंहले संसद्मा असंसदीय भाषा प्रयोग गरेको र राष्ट्रमाथि प्रश्न खडा हुने भाषा प्रयोग भएकाले रेकर्डबाट हटाउने निर्देशन दिए । सभामुखको निर्देशनपछि सांसद सिंहले सभामुखको भूमिका प्रति प्रश्न उठाए। सभामुखले दलीय हिसावले निर्देशन दिने गरेको भन्दै निर्देशनलाई मान्न तयार नरहेको सांसद सिंहले बताए। सांसद सिंहले बजेट पनि नजाने बोल्न पनि नपाउने भन्दै आक्रोश व्यक्त गरे। सदनमा निरन्तर विवाद भएपछि सभामुख घिमिरेले बजेटमाथिको विषयमा नबोल्ने भए रोष्ट्रम छोडेर जानका लागि निर्देशन दिए । त्यसपछि पनि सांसद सिंहले आपत्ति जनाए। सांसद सिंहले बोल्दै गर्दा माइक काटिएपछि उनी रोष्टमबाट फर्किए।"
"प्रतिनिधिसभाको बैठक बस्दै, यी हुन् कार्यसूची","काठमाडौं : प्रतिनिधिसभाको बैठक आज बिहान ११ बजे संघीय संसद् भवन नयाँ बानेश्वरमा बस्दै छ। आजको बैठकमा विनियोजन विधेयक, २०८२ को विभिन्न शीर्षकहरू माथिको छलफल जारी रहने छ। संघीय संसद् सचिवालयले तयार पारेको सम्भावित कार्यसूचीअनुसार आजको बैठकमा युवा तथा खेलकुद, महिला बालबालिका तथा ज्येष्ठ नागरिक, अर्थ, सहरी विकास मन्त्रालय र प्रधानमन्त्री तथा मन्त्रिपरिषद् कार्यालय, राष्ट्रिय योजना आयोगको सचिवालय, राष्ट्रपति कार्यालय एवं उपराष्ट्रपति कार्यालयको विनियोजनमाथिको छलफल हुनेछ। यस्तै, सांसदहरूले राखेको खर्च कटौतीको प्रस्तावसमेत पेस हुनेछ। यसैगरी, सभामुख देवराज घिमिरेले प्रतिनिधिसभाअन्तर्गतको विषयगत समितिमा सदस्यहरूको नाम हेरफेर गर्नेछन्। उनले प्रधानमन्त्री तथा मन्त्रिपरिषद्को कार्यालयबाट प्राप्त पत्रको व्यहोरा पढेर सुनाउने कार्यसूची तय भएको संघीय संसद् सचिवालयले जनाएको छ।"
अमेरिकाले गर्यो इरानका तीन आणविक केन्द्रमा आक्रमण,"काठमाडौं : अमेरिकाले इरानका तीनवटा आणविक केन्द्रमा आक्रमण गरेको छ। अमेरिकी अमेरिकी राष्ट्रपति डोनाल्ड ट्रम्पले इरानका तीनवटा परमाणु केन्द्रहरूमा आक्रमण गरेको बताएका हुन्। अमेरिकाले फोर्दो, नतांज र इस्फहानमा आक्रमण गरेको हो। उनले सबै अमेरिकी विमान इरानको हवाई क्षेत्रबाट बाहिरिएको र सुरक्षित रूपमा घर फर्किरहेको बताएका छन्। डोनाल्ड ट्रम्पले इरानमा गरिएको सफल सैनिक अभियानबारे राष्ट्रलाई सम्बोधन गर्ने बताए। आक्रमणबारे इरानी अधिकारीहरूले पनि पुष्टि गरेका छन्। इस्फहानका सुरक्षा उपगभर्नर अकबर सालेहीले नताञ्ज र इस्फहानमा धेरै विस्फोटहरूको आवाज सुनिएको उल्लेख गरे। उनले भने, हामीले इस्फहान र नताञ्जका आणविक केन्द्रहरू नजिक आक्रमणहरू देख्यौं।"
"मधेसको शिक्षा नीति एउटा, बजेट विनियोजनमा अर्कै","जनकपुरधाम : मधेस प्रदेश सरकारले तीन महिनाअघि प्रदेशको शिक्षा नीति सार्वजनिक गर्यो। उक्त नीतिमा स्पष्ट रूपमा लेखिएको छ, मधेस प्रदेशले शिक्षामा लगानी वृद्धि गर्दै लैजानेछ र प्रदेशको वार्षिक बजेटको २० प्रतिशतसम्म शिक्षामा विनियोजन गर्नेछ। तर, प्रदेश सरकारले हालै ल्याएको आर्थिक वर्ष २०८२८३ को बजेटमा मधेसको शिक्षा र संस्कृति मन्त्रालयलाई ७ प्रतिशतमात्रै बजेट छुट्ट्याइएको छ। यसले प्रदेश सरकारको प्राथमिकतामा शिक्षा क्षेत्र नपरेको प्रस्ट हुन्छ। प्रदेश सरकारले आगामी आर्थिक वर्षका लागि ४६ अर्ब ५८ करोडको बजेट सार्वजनिक गरेको छ। जसमध्ये शिक्षा तथा संस्कृति मन्त्रालयका लागि ३ अर्ब ५७ करोड ६६ लाख ५५ हजार रुपैयाँ बजेट विनियोजन गरिएको छ। उक्त रकम कुल बजेटको मात्र ७ प्रतिशत हुन आउँछ। प्रदेश सरकारले विद्यालयहरूको क्षमता अभिवृद्धि गर्दै शिक्षकको व्यवस्थापन गर्न स्वयंसेवक शिक्षक कार्यक्रम सञ्चालन गर्न बजेट विनियोजन गरेको छ। त्यसैगरी सम्बन्धन प्राप्त सामुदायिक प्राविधिक विद्यालयलाई सशर्त चालु अनुदानलगायत पुस्तकालय तथा विज्ञान शिक्षामा सुदृढीकरण गर्न विज्ञान प्रयोगशाला स्थापनाका लागि पनि बजेट विनियोजन गरिएको छ। विद्यालयहरूलाई आईसिटी प्रविधिमैत्री बनाउन स्मार्टबोर्ड तथा ईलाइब्रेरी स्थापना गर्न, विद्यालयहरूको संरचनात्मक सुधार गर्न, भौतिक संरचनाहरू निर्माण गर्न सरकारले बजेट विनियोजन गरेको हो। निकै थोरै मात्रामा विनियोजन गरिएको बजेटले मधेसको शिक्षा क्षेत्रको सुधारमा अपेक्षा गरिएजस्तो काम गर्न गाह्रो हुने मधेस प्रदेशका शिक्षा तथा संस्कृतिमन्त्री रानी तिवारी बताउँछिन्। हामीले २० प्रतिशत नभए कम्तीमा पनि १० प्रतिशत बजेट शिक्षामा विनियोजन गर्न माग गरेका थियौं तर, खै किन होला प्राथमिकतामा परेन, मन्त्री तिवारीले अन्नपूर्णसँग भनिन्, प्रदेश सरकारले आफैंले ल्याएको शिक्षा नीतिलाई समेत लागू गरेन। शिक्षा सँगसँगै हाम्रो मन्त्रालयमा संस्कृति पनि जोडिएको छ। अब त्यसमा पनि सोही बजेटले पुर्याउनुपर्ने हुन्छ। यस्तो अवस्थामा शिक्षा नीतिमा भनिएका जस्तो कामहरू गर्न गाह्रो नै पर्छ होला। प्रदेश सरकारले ल्याएको शिक्षा नीतिमा शिक्षित, सुसंस्कृत र आत्मनिर्भर जनशक्ति : मधेसको समृद्धि भन्ने मूल नारा अवलम्बन गरिने प्रतिबद्धता व्यक्त गरिए पनि सोअनुसारको काम भने सरकारले गरेको छैन। शिक्षालाई वैज्ञानिक, प्राविधिक, व्यावसायिक, सीपमूलक, रोजगारमूलक एवं जनमुखी बनाउँदै सक्षम, प्रतिस्पर्धी, नैतिक एवं राष्ट्रिय हितप्रति समर्पित जनशक्ति तयार गर्ने नीति लिइएको छ। सरकारले ल्याएको नीतिहरूमा २०८५ भित्र मधेस प्रदेशभरि आधारभूत शिक्षालाई निःशुल्क र अनिवार्य बनाउने तथा माध्यमिक शिक्षालाई निःशुल्क बनाउने अवधारणा ल्याइएको छ। मधेसमा वैकल्पिक विद्यालयमार्फत आधारभूत शिक्षाको प्रबन्ध गर्ने, मदरसा, गुरुकुल र विहारजस्ता धार्मिक शिक्षालयमार्फत दिइने शिक्षालाई मूलप्रवाहीकरण गरिने, अभिभावक सचेतना शिक्षा सञ्चालन गर्ने, दिवा खाजा कार्यक्रम विस्तार गर्ने, विद्यालयहरूमा आधारभूत स्वास्थ्य परीक्षण कार्यक्रम सञ्चालन गरिनेलगायतका थुप्रै आकर्षक नीतिहरू सरकारले ल्याएको छ। तर, ती नीतिहरूलाई अवलम्बन गर्न बजेट भने निकै न्यून विनियोजन गरिएको छ। मधेस प्रदेशका मुख्यमन्त्री सतिश सिंह शिक्षा सरकारको प्राथमिकतामा रहे पनि स्रोतको सीमितताको कारण कम बजेट विनियोजन भएको बताउँछन्। बजेट स्रोतको अनुकूलताका अनुसारले बनाइन्छ। शिक्षामा सुधारका लागि हामीले सक्दो कार्यक्रम ल्याएका छौं। संघीय नियमअनुसार शिक्षा स्थानीय तह मातहत नै छ तर, पनि हामीले जुन बजेट छुट्ट्याएका छौं त्यो पनि पर्याप्त नै छ, मुख्यमन्त्री सिंह भन्छन्, शिक्षा क्षेत्रकै भौतिक संरचनाहरू निर्माणका लागि अन्य मन्त्रालयमा पनि बजेट छ। त्यसैले शिक्षालाई आवश्यकताअनुसार नै बजेट विनियोजन भएको छ।मधेस प्रदेशमा साक्षरताको हकमा राष्ट्रिय जनगणना २०७८ का अनुसार नेपालको साक्षरता ७६३ प्रतिशत छ, जसमा पुरुषको साक्षरता ८३६ प्रतिशत र महिलाको साक्षरता ६९४ प्रतिशत छ। यसको तुलनामा मधेस प्रदेशको कुल साक्षरता प्रतिशत जम्मा ६३५ प्रतिशत छ, जसमा पुरुषको ७२५ प्रतिशत र महिलाको मात्र ५४७ प्रतिशत छ। संघीय शिक्षा, विज्ञान तथा प्रविधि मन्त्रालयको फ्ल्यास रिपोर्ट २०८०८१ अनुसार मधेसमा आधारभूत तह कक्षा १ देखि ८ को खुद भर्ना दर ९४६ र माध्यमिक तह कक्षा ९ देखि १२ को खुद भर्ना दर ५१३ प्रतिशत छ। विद्यालय शिक्षाका सबै तहमा कक्षाहरू दोहोर्याउने तथा विद्यालय छाड्ने दर उच्च छ। यस प्रदेशमा ७ सय ५४ वटा संस्थागत विद्यालयसहित कुल ४ हजार ६ सय ६९ विद्यालयमा भर्ना भएका कुल विद्यार्थीमध्ये आधारभूत तहमा २१ प्रतिशत र माध्यमिक तहमा १६४ प्रतिशत बालबालिका संस्थागत विद्यालयमा अध्ययनरत छन्। प्रदेशका ९१ वटा सामुदायिक विद्यालयहरूमा प्राविधिक शिक्षा कार्यक्रम सञ्चालन भइरहेको छ। उच्च शिक्षा अध्ययनका लागि मधेस प्रदेशमा राजर्षि जनक विश्वविद्यालय, मधेस विश्वविद्यालय, मधेस कृषि विश्वविद्यालय र मधेस स्वास्थ्य विज्ञान प्रतिष्ठान छन् भने विभिन्न विश्वविद्यालय अन्तर्गतका १ सय २३ वटा आंगिक र सम्बन्धन प्राप्त क्याम्पसहरू सञ्चालनमा छन्। शिक्षाका अधिकांश सूचकहरूमा मधेसको अवस्था अन्य प्रदेशको तुलनामा कमजोर छ। भर्नादर तथा आन्तरिक सक्षमतासम्बन्धी शिक्षाको प्रमुख कार्यसम्पादन सूचकमा लैंगिक तथा जातीय असमानता छ। विद्यालय शिक्षामा विद्यालय बाहिर रहेका बालबालिकाको संख्या मधेस प्रदेशमा सबैभन्दा बढी छ।"
बालकचहरीका आवाजलाई नजरअन्दाज नगर,"बालबालिका भविष्यका कर्णधार हुन् भन्ने भनाइ वर्षौंदेखि दोहोरिरहेछ, तर व्यवहारमा तिनको आवाज सुन्ने कान समाजसँग अझै छैन। खासगरी, कर्णाली प्रदेशजस्तो दुर्गम र पछाडि परेको भूगोलमा त झन् बालबालिकाका मुद्दा सुनिनु त परै जाओस्, उनीहरूलाई गम्भीरतापूर्वक लिने चलन नै विकसित भएको पाइँदैन। चुनौतीपूर्ण अवस्थामा कालीकोटका बालबालिकाले पुरानो चलनलाई आधुनिक सन्दर्भमा पुनर्जीवित गर्दै सुरु गरेको बालकचहरी अभियान अत्यन्तै सन्देशमूलक र अनुकरणीय कदम हो। कर्णालीको मौलिक परम्पराको रूपमा रहेको कचहरी कुनै समय समाजको न्याय र निर्णयको स्रोत थियो। अब त्यो कचहरीको ढोका बालबालिकाका लागि खुलेको छ। तिलागुफा नगरपालिका र शुभकालिका गाउँपालिकाका बालबालिकाले कचहरीलाई बालकचहरीको रूपमा रूपान्तरण गर्दै आफ्ना समस्या राख्ने, प्रश्न सोध्ने र समाधान खोज्ने अभ्यास सुरु गरेका छन्। उनीहरूले सामूहिक रूपमा शिक्षा, स्वास्थ्य, बालहिंसा, श्रमशोषण, जातीय विभेद, छाउपडी, बालविवाहजस्ता गम्भीर सामाजिक मुद्दा उठाउँदै स्थानीय सरकारलाई जवाफदेही बनाएका छन्। बालकचहरीको मूल सन्देश नै यही हो बालबालिकाले पनि समाजको सदस्यका रूपमा सुन्ने, बुझ्ने र भनाइ राख्ने अधिकार राख्छन्। एकपछि अर्को गर्दै सोधिएका ती प्रश्नहरू केवल बालमनका जिज्ञासा मात्र होइनन्, समाजको संरचनागत बेथिति र राज्यको उदासीनताको उजागर हुन्। पाठ्यपुस्तक समयमै नपुगेको गुनासो होस् वा छात्रवृत्तिको दुरुपयोग, बालबालिकाका विषयमा बजेट विनियोजनको नाममा हुने ढोंग, बालहिंसा, बालविवाह, जातीय विभेद, यी सबै समस्या बच्चाहरूका जीवनसँग प्रत्यक्ष जोडिएका छन्। कालीकोटका बालकचहरीहरूले देखाएको अभ्यासलाई अब अन्य पालिकाले पनि आत्मसात गर्न आवश्यक छ। बालकचहरीलाई एक दिनको कार्यक्रममा सीमित नगरी नियमित, संस्थागत र नीतिनिर्माणसम्म जोड्ने प्रक्रियामा लैजानुपर्छ। बालनीति निर्माण, बालमैत्री बजेटको विनियोजन, विद्यालयमा बालमैत्री वातावरणको सुनिश्चितता, शिक्षकहरूको जवाफदेहीपन र अभिभावक स्तरसम्म चेतनाको विकास, यी सबै विन्दु बालकचहरीका एजेन्डा बन्नुपर्छन्। कालीकोटका बालबालिकाले प्रस्तुत गरेका मुद्दा हेर्दा लाग्छ, उनीहरूको चेतनास्तर हाम्रो अपेक्षाभन्दा पर पुगेको छ। उनीहरूले सोधेका प्रश्न कुनै पनि नागरिकको औसत बुझाइभन्दा परका छन्। बालमैत्री शौचालय छैन, सेनेटरी प्याड छैन, शिक्षक समयमै आउँदैनन्, बालिकामाथि दुव्र्यवहार हुन्छ र विद्यालयसम्म पुग्ने बाटो पनि छैन, यी सबालहरूले शासन संयन्त्रका कमजोरीलाई स्पष्ट पारिदिएका छन्। यिनै मुद्दाले राज्यको दायित्व पुनः परिभाषित गर्नुपर्ने अवस्था आएको छ। कर्णाली मात्रै देशका सबै पालिकामा बालकचहरी सञ्चालन हुन आवश्यक छ। जुनसुकै विकास आयोजनाको सुरुवात योजना तहबाट हुन्छ भने त्यो योजना निर्माणमा बाल सहभागिता अनिवार्य हुनुपर्छ। बालकचहरी कुनै दया वा सहयोगको विषय होइन, यो त अधिकारको सवाल हो। सशक्त बालबालिका नै समृद्ध राष्ट्रनिर्माणको आधार बन्न सक्छन्। समाजमा गहिरे गरी गाडिएका बालविवाह, छाउपडी, जातीय विभेद, बालश्रमजस्ता विकृति र विसंगतिको अन्त्य बालबालिकाको सक्रिय सहभागिताबिना सम्भव छैन। कचहरीमा बसेर जब बालबालिकाले गम्भीर सवाल उठाउँछन्, तब समाजको मौनता टुट्छ। त्यसैले अब बालकचहरी केवल कार्यक्रमको रूपमा होइन, अधिकारका आवाज र न्यायको वैकल्पिक मञ्चका रूपमा स्थापित हुनुपर्छ। बालबालिकाको आवाजलाई सरकारी संयन्त्रले नजरअन्दाज गर्न मिल्दैन, बरु नीति तथा कार्यक्रममा समावेश गरेर समस्या समाधानमा ध्यान दिनुपर्छ। बालबालिकाको कुरा सुन्ने समय यही हो, आज आवाज सुन्दा, भोलि उनीहरूले हामीलाई सुन्नेछन्।"
आज देशका यी स्थानमा हुने छ भारी वर्षा,"काठमाडौं : आज देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार बागमती प्रदेश, गण्डकी प्रदेश र लुम्बिनी प्रदेश लगायत देशको पहाडी भूभागको धेरै स्थानहरूमा तथा बाँकी भूभागको केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेशका पहाडी भूभाग, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। देशका उच्चपहाडी तथा हिमाली भूभागका थोरै स्थानहरू हल्का वर्षाहिमपातको सम्भावना रहेको महाशाखाले जनाएको छ। आज राति देशभर आंशिकदेखि साधारणतया बदली रहनेछ। कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेश प्रदेशका धेरै स्थानहरू र बाँकी प्रदेशका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेश, मधेश प्रदेश र बागमती प्रदेशका थोरै स्थानहरूमा भारीदेखि धेरै भारी वर्षा तथा गण्डकी प्रदेश, लुम्बिनी प्रदेश र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको छ । देशका उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको महाशाखाले जनाएको छ।"
एसिसी यु१६ कप क्रिकेट : नेपालले आज सिंगापुरसँग पहिलो खेल खेल्दै,"काठमाडौं : मलेसियामा आजदेखि एसिसी पुरुष यु१६ पूर्वी क्षेत्रीय क्रिकेट प्रतियोगिता सुरु हुँदैछ। एसियाली क्रिकेट परिषद् (एसिसी)को वार्षिक कार्यतालिका अनुसार उक्त प्रतियोगिता हुन लागेको हो। नेपालले आफ्नो पहिलो खेल आज सिंगापुरसँग खेल्दै छ। मलेसियाको युकेएम ओभलमा खेल नेपाली समय अनुसार बिहान पौने ८ बजे सुरु हुनेछ। नेपाली टोलीको कप्तानी विपिनप्रसाद शर्माले गरेका छन्। नेपाली टोलीको उपकप्तानमा सुर्याशुं कोइराला तथा अन्य खेलाडीमा परिमार्जन यादव, शिवान्श बजगाईं, रौनक श्रीवास्तव, अभय यादव, सचिन भट्ट, सुगम बुढाथोकी, सुयोग भट्टराई, सुशिल रावल, शुभम खनाल, प्रसिद्ध जैशी, जोय थापा र रोशन शाही रहेका छन्। नेपाली टोलीको प्रशिक्षकमा दिपेन्द्रबहादुर चन्द रहेका छन्। प्रतियोगितामा नेपालसहित १० टोलीको सहभागीता रहेको छ। समूह ए मा नेपालसहित सिङ्गापुर, इन्डोनेसिया, भुटान र जापान तथा समूह बी मा आयोजक मलेसियासहित हङकङ, माल्दिभ्स, थाइल्याण्ड र म्यानमार रहेका छन्। नेपालले दोस्रो खेलमा मंगलबार जापानसँग, तेस्रो खेलमा यही असार १५ गते इण्डोनेसियासँग तथा समूह चरणको अन्तिम खेल असार १७ गते भुटानसँग खेल्ने छ। दुवै समूहबाट विजेता र उपविजेता सेमिफाइनलमा प्रवेश गर्नेछन्।"
