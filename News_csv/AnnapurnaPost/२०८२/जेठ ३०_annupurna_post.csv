शीर्षक,विवरण
मेची पुलबाट तस्करी भएको साढे १२ क्विन्टल चिनी बरामद,"झापा : भद्रपुरस्थित मेची पुल हुँदै भन्सार कार्यालय अगाडिबाटै राजस्व छलेर सामान भित्रने गरेका छन्। बिर्तामोडमा ठूलो परिमाणको भारतीय चिनीसहित एउटा पिकअप भ्यान प्रहरीले नियन्त्रणमा लिएपछि पछिल्लो समयमा भद्रपुर नाकाबाट तस्करी मौलाएको यसै घटनाले पुष्टि गरेको छ। इलाका प्रहरी कार्यालय बिर्तामोडबाट खटिएको टोलीले विशेष सूचनाका आधारमा बिहीबार दिउँसो ३:४० बजे बिर्तामोड नगरपालिका५ सुब्बा चौकमा मे १ च ६२८४ नम्बरको पिकअपमा भन्सार छली लुकाइछिपाई सामान ल्याइएको भनी रोकेर चेकजाँच गरेका थिए। भद्रपुरबाट गएको सो पिकअपलाई चेकजाँच गर्दा भारतीय ब्रान्डका ५० केजीको दरले २५ बोरा चिनी प्रहरीले बरामद गरेको थियो। बिर्तामोडका पसलहरू दैनिक उपभोग्य सरसामान बिक्री गर्दै हिँडेको पिकअपमा चिनीको बोराहरूलाई भुजा, चिप्स बल, अन्डाहरूले छापेर राखेका थिए। प्रहरीले चालक कन्काई नगरपालिका८ का ३२ वर्षीय नारायण सिटौलालाई नियन्त्रणमा पनि लिएको छ। अन्दाजी १ लाख २५ हजार मूल्य बराबरको चिनी र १२ लाख मूल्य बराबरको पिकअपको मूल्यांकन तोकेर आवश्यक कारबाहीका लागि मेची भन्सार कार्यालय काँकडभिट्टा पठाइएको प्रहरी कार्यालय झापाका डीएसपी खगेन्द्र खड्काले जानकारी दिए। यता मेची पुलबाट चिनी, खैनी, बिडी, रजनीगन्धा, दैनिक उपभोग गरिने खाद्यान्नलगायतको सरसामान दिनहुँ साइकलका साइकल भित्रिरहेको छ। मेची पुलदेखि भन्सार गेटसम्म सशस्त्र र नेपाल प्रहरी तैनाथ हुँदासमेत चिनी मात्र दिनको दुई सयदेखि तीन सय बोरासम्म भित्रिरहेको एक कारोबारीले बताएका छन्। भारतबाट ल्याउने यी सरसामानहरू थोरै परिमाणको भन्सार तिरी धेरै परिमाणमा लैजान्छन्। त्यति मात्र नभएर प्रहरीकै सेटिङमा कारोबारीहरूले मौका छापेर लत्ताकपडा, इलोक्टोनिक्स, जुत्ता चप्पल, बिउबिजक, मेसिनरी औजारहरूसमेत भन्सार नतिरी सोधै लैजाने गरेको ती कारोबारीको दाबी छ।"
४० लाख ठगी गरेको आरोपमा युवक पक्राउ,काठमाडौं : ४० लाख ठगी गरेको फरार रहेका युवक पक्राउ परेका छन्। पक्राउ पर्नेमा कञ्चनपुरको भिमदत्तनगर नगरपालिका१४ घर भई काठमाडौं बस्दै आएका २३ वर्षीय खगेन्द्र बिष्ट रहेका छन्। काठमाडौं उपत्यका अपराध अनुसन्धान कार्यालयका अनुसार ठगी कसूर सम्बन्धी मुद्दामा फरार रहेका उनलाई मध्यबानेश्वरबाट पक्राउ गरिएको हो। पक्राउ परेका बिष्टलाई थप अनुसन्धान तथा आवश्यक कारबाहीका लागि जिल्ला प्रहरी कार्यालय कञ्चनपुर पठाइएको छ।
प्रधानमन्त्रीसँग विश्व बैँकका प्रमुख प्रशासकीय अधिकृतको शिष्टाचार भेट,"काठमाडौं : प्रधानमन्त्री केपी शर्मा ओलीसँग विश्व बैँक समूहका प्रबन्ध निर्देशक तथा प्रमुख प्रशासकीय अधिकृत वेनकाइ झाङले आज शिष्टाचार भेट गरेका छन्। प्रधानमन्त्री निवास, बालुवाटारमा भएको भेटमा उनीहरुबीच नेपालमा लगानी वृद्धि र रोजगारी सृजनाका माध्यमबाट विकासका लक्ष्य हासिल गर्न आपसी सहकार्य बढाउने विषयमा छलफल भएको छ। प्रधानमन्त्री ओलीले विश्व बैँक नेपालले तयार गरेको छ वर्षे रणनीतिक सहकार्यको कार्यढाँचा (२०२५२०३१) लाई बैँकले स्वीकृत गरेकोमा धन्यवाद दिँदै दिगो विकास लक्ष्य हासिल र नेपाललाई विकासोन्मुख मुलुकमा स्तरोन्नतिका लागि निरन्तर आर्थिक र प्राविधिक सहयोगका लागि खुसी व्यक्त गरे। प्रधानमन्त्री ओलीले कृषिको आधुनिकीकरण, उत्पादकत्ववृद्धि, उद्यमशीलता, व्यवसाय र सेवा क्षेत्रमा युवाहरुको सहभागितामा सरकारले प्राथमिकता दिएको अवगत गराउँदै जलवायु परिवर्तनका लागि विश्व समुदायलाई नेपालले गरेको योगदानका आधारमा उचित क्षतिपूर्ति पाउनुपर्नेमा जोड दिए। उनले आफू पहिलो पटक प्रधानमन्त्री हुँदा पूर्वाधार विकासमा उच्च प्राथमिकता दिएको तर भूकम्प र बाढी पहिरोजस्ता विपद्का कारण पुनर्निर्माणका काममा लाग्नुपरेकाले सोचे जति विकास हुन नसकेको स्थितिमा अब उत्पादन, बजारीकरण र रोजगारीवृद्धिका लागि लागिएकाले यसमा बैँकजस्ता संस्थाको सहयोग आवश्यक हुने बताए। प्रमुख झाङले छ वर्षे रणनीतिक सहकार्यको कार्यढाँचाअन्तर्गत नेपालको रोजगारी सृजना, जलवायु अनुकूलन, विपद जोखिम न्यूनीकरण, कृषि, सामाजिक र संस्कृतिका क्षेत्रमा लगानी अभिवृद्धि गर्ने योजना रहेको सुनाए। उनले प्रधानमन्त्री ओलीको हिमालदेखि समुद्रसम्मको सुरक्षाको अवधारणामा सहकार्य गर्न आफूहरु तत्पर रहेको बताए। भेटका अवसरमा प्रधानमन्त्री ओलीका आर्थिक तथा विकास सल्लाहकार डा युवराज खतिवडा, प्रमुख स्वकीय सचिव राजेश बज्राचार्य र अर्थ मन्त्रालयका उच्चाधिकारीको उपस्थिति थियो।"
पार्टी कार्यालयमा नक्कली पीडितहरू खडा गराउनेहरूलाई कारबाही गर्ने गृहमन्त्रीको चेतावनी,"काठमाडौं : गृहमन्त्री रमेश लेखकले आफूविरुद्ध पार्टी कार्यालयमा बोलाएर नक्कली पीडित खडा गर्न खोजिएको आरोप लगाएका छन्। उनले नक्कली पीडित खडा गरेर किर्ते र जालसाजी गर्ने व्यक्तिलाई खोजेर कारबाही गर्ने चेतावनी पनि दिए। उनले नक्कली पीडित खडा गराउने र नक्कली जाहेरी लेख्ने विषयमा आफू जानकार भएको बताए। 'केही पार्टी कार्यालयमा नक्कली र तथाकथित पीडितहरूलाई बोलाएर, तथाकथित जाहेरी लेखेर मेराविरुद्ध जाहेरी दिने तयारी गरिएको छ। कुन पार्टी कार्यालयमा त्यस्तो काम भइरहेको छ, मलाई जानकारी छ। त्यस्ता किर्ते र जालसाजी काम नगर्न आग्रह छ। नक्कली पीडितहरूलाई खडा गराउनेहरूलाई पत्ता लगाएर कारबाही गरिनेछ,' उनले भने। गृहमन्त्री लेखकले आफूप्रति राजनीतिक प्रतिशोध नसाँध्न आग्रह पनि गरे।"
मधेशको आर्थिक सर्वेक्षण : आर्थिक वृद्धिदर ३९९ प्रतिशत रहने अनुमान,"जनकपुरधाम : मधेशका प्रदेशका अर्थमन्त्री सुनीलकुमार यादवले गत वर्षभन्दा यस वर्ष मधेशमा आर्थिक वृद्धिदर बढ्ने तथ्यांक प्रस्तुत गरेका छन्। मधेश प्रदेशसभामा आर्थिक सर्वेक्षण प्रस्तुत गर्दै प्राथमिक, द्वितीय र सेवा क्षेत्रको वृद्धिदर क्रमशः ८३० प्रतिशत, ३०४ प्रतिशत र ७९४ प्रतिशत रहने अनुमान गरेको छ। गत वर्ष ०८१८२ मा ३९९ आर्थिक वृद्धिदर बढ्ने अनुमान गरिएको थियो। सोही अवधिमा समग्र देशको आर्थिक वृद्धिदर ५ प्रतिशत रहने अनुमान छ। यसरी देशको चालु आव ०८१८२ मा प्रचलित मूल्यको कुल गार्हस्थ्य उत्पादन ६१ खर्ब ७ अर्ब २२ करोड छ। चालु आर्थिक वर्ष प्रतिव्यक्ति राष्ट्रिय आय १,५१७ अमेरिकी डलर पुग्ने अनुमान गरिएको छ भने मधेशको कुल गार्हस्थ्य उत्पादन (प्रचलित मूल्यमा) ७ खर्ब ५३ अर्ब पुग्ने अनुमान छ। मधेश प्रदेशको योगदान नेपालको कुल गार्हस्थ्य उत्पादन (प्रचलित मूल्यमा) १३१२ प्रतिशत हुने अनुमान रहेको छ भने मधेशको कुल गार्हस्थ्य उत्पादन वृद्धिदर उत्पादक मूल्यमा) ४५० प्रतिशत रहने अनुमान छ। मधेशको चालु आर्थिक वर्षको कुल गार्हस्थ्य उत्पादनमा कृषि क्षेत्र (कृषि, वन तथा मत्स्यपालन) को योगदान सबैभन्दा धेरै ३६७३ प्रतिशत रहने अनुमान छ भने यस क्षेत्रको कुल मूल्य अभिवृद्धि दर ४१४ प्रतिशत रहने अनुमान छ। आर्थिक वर्ष २०८१८२ मा मधेश प्रदेशको कुल गार्हस्थ्य उत्पादन (उपभोक्ता मूल्यमा) ८४ अर्ब पुग्ने अनुमान रहेको छ। गत आर्थिक वर्ष २०८०८१ मा मधेश प्रदेशको प्रतिव्यक्ति कुल गार्हस्थ्य उत्पादन ९०३ अमेरिकी डलर रहेकोमा चालु आव २०८१८२ मा ९३२ अमेरिकी डलर पुग्ने अनुमान छ। विगत ७ वर्षमा मधेश प्रदेशको प्रतिव्यक्ति कुल गार्हस्थ्य उत्पादन मापन गर्दा नेपालको प्रतिव्यक्ति कुल गार्हस्थ्य उत्पादनभन्दा कम रहेको छ। मधेश प्रदेशको योगदान नेपालको कुल गार्हस्थ्य उत्पादन १३१६ प्रतिशत हुने अनुमान रहेको छ। गत आर्थिक वर्ष २०८०८१ मा मधेश प्रदेश योगदान नेपालको कुल गार्हस्थ्य उत्पादनमा ७ खर्ब ५३ अर्बसहित १३१६ प्रति रहेको थियो। मधेश प्रदेशको कुल गार्हस्थ्य उत्पादन (प्रचलित मूल्य) को क्षेत्रगत संरचना आव ०८०८१ को तुलनामा २०८१८२ मा प्राथमिक क्षेत्रको योगदान ३६०८ प्रतिशतबाट केही बढेर ३६८८ प्रतिशत रहने अनुमान गरिएको छ। द्वितीय क्षेत्र र सेवा क्षेत्रको योगदान आव ०८१८२ मा क्रमशः १०५१ प्रतिशत र ५२६१ प्रतिशत रहने अनुमान गरिएको छ। सार्वजनिक वित्तको आकार अर्थमन्त्री यादवले आव २०८०८१ मा प्रदेशगत कुल गार्हस्थ्य उत्पादन (प्रचलित मूल्यमा) मा मधेश प्रदेशको खर्च र राजस्वको अनुपात क्रमशः ३२८ प्रतिशत र १९३ प्रतिशत रहेको छ। विगत ६ वर्षमा खर्चको औसत अनुपात ३५० र राजस्वको औसत अनुपात १८५ प्रतिशत रहेको छ। २०८१ असार मसान्तमा मधेश प्रदेशको सञ्चित कोषमा ११ अर्ब ७ करोड बचत रहेको थियो। २०८० असार मसान्तमा प्रदेश सञ्चित कोष १२ अर्ब ५८ करोड बचतमा रहेको थियो भने २०७९ असार मसान्तमा प्रदेश सञ्चित कोष १४ अर्ब २४ करोड बचतमा रहेको थियो। आर्थिक वर्ष २०८०८१ मा मधेश प्रदेश सञ्चित कोषमा प्राप्त भएको रकम आर्थिक वर्ष २०७९८० को तुलनामा ११७९ प्रतिशतले घटेर २५ अर्ब १४ करोड रहेको थियो। यसैगरी, आर्थिक वर्ष २०७९८० मा मधेश प्रदेश सञ्चित कोषमा प्राप्त भएको रकम अघिल्लो आर्थिक वर्षको तुलनामा ६१० प्रतिशतले घटेर २८ अर्ब ५० करोड रहेको थियो। आर्थिक वर्ष २०७८७९ मा उक्त कोषमा प्राप्त भएको रकम ३० अर्ब ३५ करोड रहेको थियो। आव २०७९०८० मा प्रदेशगत कुल गार्हस्थ्य उत्पादन (प्रचलित मूल्यमा) मा मधेशको खर्च र राजसवको अनुपात क्रमशः ४५० प्रतिशत रहेको छ भन समग्र देशको ४६१ प्रतिशत रहेको छ। चालु आवमा बजेटको आकार आव २०७९८० को भन्दा ५९० प्रतिशतले कम थियो। आव २०८०८१ को फागुन मसान्त सम्म प्रदेश सरकारको कुल खर्च रकम गत आर्थिक वर्षको सोही अवधिको तुलनामा ३५३४ प्रतिशतले कमी भई ५ अर्ब ११ करोड छ। चालु आवको फागुन मसान्तसम्ममा चालु खर्चतर्फ ३ अर्ब १० करोड खर्चमा कुल खर्चको ३९२१ प्रतिशत चालु खर्च र ६०७९ प्रतिशत पुँजीगत खर्च भएको छ। चालु आव ०८०८१ को प्रदेश सरकारको बजेटमा समावेश भएको आय अनुमान ४४ अर्ब ११ करोड ४६ लाख ३२ हजार रहेकोमा फागुन मसान्तसम्म वार्षिक अनुमानको तुलनामा ५३३८ प्रतिशत अर्थात् जम्मा २३ अर्ब ५४ करोड ९८ लाख आय (आन्तरिक, बाँडफाँट र नगद मौज्दात) प्राप्त भएको छ। यसैगरी, घर जग्गा रजिस्ट्रेसनतर्फ आर्थिक वर्ष २०८०८१ को फागुन मसान्त सम्म ८३ करोड ४४ लाख संकलन भएको छ, जुन कुल वार्षिक अनुमानको ४८५६ प्रतिशत हो। चालु आवमा आन्तरिक राजस्व र राजस्व बाँडफाँटबाट (नगद मौज्दात अनुदानबाहेक) जम्मा १७ अर्ब ७६ करोड संकलन हुने अनुमानअनुरूप चालु आवको फागुन मसान्तसम्म उक्त स्रोतहरूबाट कुल ९ अर्ब १८ करोड ६२ लाख ४० हजार अर्थात् लक्ष्यको तुलनामा ५१७२ प्रतिशत अर्थात् ९ अर्ब १८ करोड ६२ लाख ४० हजार अर्थात् लक्ष्यको तुलनामा ५१७२ प्रतिशत राजस्व प्राप्त भएको छ। बजेट आकार र संरचना मन्त्री यादवले संसद्मा प्रस्तुत गरेको सर्वेक्षणमा आर्थिक वर्ष २०८१८२ का लागि चालुतर्फ १५ अर्ब ९४ करोड र पुँजीगततर्फ २७अर्ब ८९ करोड गरी जम्मा ४३ अर्ब ८९ करोडको बजेट प्रस्तुत भएको थियो। आर्थिक वर्ष २०८१८२ को कुल बजेटको आकार आर्थिक वर्ष २०८०८१ कोभन्दा ०५० प्रतिशतले कम रहेको थियो। यसैगरी, आर्थिक वर्ष २०८०८१ का लागि चालुतर्फ १८ अर्ब ५४ करोड र पुँजीगततर्फ २५ अर्ब ५७ करोड गरी जम्मा ४४ अर्ब ११ करोडको बजेट प्रस्तुत भएको थियो। आव २०७९८० का लागि चालुतर्फ २० अर्ब ९० करोड र पुँजीगततर्फ २५ अर्ब ९७ करोड गरी जम्मा ४६ अर्ब ८८ करोड बजेट तर्जुमा गरी प्रस्तुत भएको थियो। आर्थिक वर्ष २०७८७९ का लागि चालुतर्फ १५ अर्ब ३१ करोड र पुँजीगततर्फ १९ अर्ब ५६ करोड गरी जम्मा ३४ अर्ब ८८ करोड आर्थिक वर्ष २०७७७८ का लागि चालुतर्फ १४ अर्ब ७ करोड र पुँजीगततर्फ २० अर्ब ३६ करोड गरी जम्मा ३४ अर्ब ४४ करोड, आर्थिक वर्ष २०७६७७ का लागि चालुतर्फ २१ अर्ब ६९ करोड र पुँजीगततर्फ २२ अर्ब ४४ करोड गरी जम्मा ४४ अर्ब १४ करोड र आर्थिक वर्ष २०७५७६ का लागि चालुतर्फ ११ अर्ब ९५ करोड र पुँजीगततर्फ १७ अर्ब २२ गरी जम्मा २९ अर्ब १७ करोड प्रस्तुत भएको थियो। आर्थिक वर्ष २०८१८२ मा मधेश प्रदेश सरकारले कुल बजेटको पुँजीगत खर्चतर्फ ६३६७प्रतिशत तथा चालु खर्चतर्फ ३६३३ प्रतिशत विनियोजन गरेको थियो। मधेश प्रदेशमा विगत ७ वर्षमा कुल बजेटको औसत ४३५८ प्रतिशत चालु खर्च र ५६४२ प्रतिशत पुँजीगत खर्चका लागि विनियोजन भएको देखिन्छ। आर्थिक वर्ष २०८१८२ को फागुन मसान्तसम्म प्रदेश सरकारको कुल खर्च रकम गत आर्थिक वर्षको सोही अवधिको तुलनामा १५३० प्रतिशतले कमी भई ४ अर्ब ३३ करोड रहेको छ। गत आर्थिक वर्षको फागुन मसान्तसम्मको कुल खर्चमध्ये चालु खर्चतर्फ ३ अर्ब १० करोड खर्च भएकोमा चालु आर्थिक वर्षको सोही अवधिमा चालु खर्चतर्फ ३ अर्ब २२ करोड खर्च भएको छ। गत आर्थिक वर्षको सोही अवधिको तुलनामा चालु आर्थिक वर्षमा चालु खर्चमा ३७६ प्रतिशतले वृद्धि भएको देखिन्छ। पुँजीगत बजेटतर्फ गत आर्थिक वर्षको फागुन मसान्तसम्म कुल २ अर्ब १ करोड खर्च भएकोमा चालु आर्थिक वर्षको सोही अवधिसम्म कुल १ अर्ब ११ करोड खर्च भएको छ। चालु आर्थिक वर्षमा पुँजीगत खर्च गत आर्थिक वर्षको विनियोजित बजेटको खर्चको तुलनामा ४४७६ प्रतिशतले कम रहेको छ। विगत ३ आर्थिक वर्षको फागुनसम्म कुल विनियोजित बजेटमा खर्चको औसत प्रगति प्रतिशत १२७५ प्रतिशत रहेको छ। आर्थिक वर्षको अन्त्यमा अत्यधिक खर्च गर्ने परिपाटी, वित्तीय स्रोतहरूमा रहेको दबाब, अपेक्षित रूपमा खर्च गर्ने क्षमतामा सुधार नहुनुलगायत कारणहरूले गर्दा वार्षिक विनियोजनको तुलनामा आवको फागुनसम्मको खर्चमा न्यून प्रगति देखिने गरेको हुँदा सोमा सुधारका लागि आवश्यक नीतिगत र व्यवहारगत सुधारहरू गर्नुपर्ने देखिन्छ। खर्चको स्रोत र संरचना पछिल्ला ६ वर्षमा मधेश प्रदेश सरकारको खर्च व्यहोर्ने स्रोतमध्ये आन्तरिक स्रोतको अधिक रहेको छ। यस अवधिमा कुल सरकारी खर्चमा आन्तरिक स्रोतको अंश वार्षिक औसत ५३८८ प्रतिशत र आन्तरिक स्रोतको हिस्सा वार्षिक औसत ४६१२ प्रतिशत रहेको छ। आर्थिक वर्ष २०८०८१ मा प्रदेश सरकारको खर्चमध्ये ६९२९ प्रतिशत आन्तरिक स्रोत र ३०७१ प्रतिशत संघीय अनुदानको हिस्सा रहेको थियो। आर्थिक वर्ष २०८०८१ मा प्रदेश सरकारको चालु खर्च र पुँजीगत खर्चको कुल खर्चमा अनुपात क्रमशः ६२२९ प्रतिशत र ३७७१ प्रतिशत रहेको थियो। आर्थिक वर्ष २०७९८० मा चालु खर्च र पुँजीगत खर्चको कुल खर्चमा अनुपात क्रमशः ६०२९ प्रतिशत र ३९७१ प्रतिशत रहेको थियो। यसरी विगत तीन वर्षको तुलना गर्दा औसतमा चालु खर्चमा कमी भई पुँजीगत खर्च वृद्धि भएको देखिन्छ। चालु आर्थिक वर्षको फागुनसम्म कुल खर्चको ७४३९ प्रतिशत चालु खर्च र २५६१ प्रतिशत पुँजीगत खर्च रहेको छ भने गत आर्थिक वर्षको सोही अवधिमा कुल खर्चमा चालु खर्च र पुँजीगत खर्चको अनुपात क्रमशः ६०७९ प्रतिशत र ३९२१ प्रतिशत रहेको थियो।"
"बागलुङमा जिप दुर्घटना हुँदा दुई जनाको मृत्यु, १४ घाइते",बागलुङ : बागलुङमा पिकअप जिप दुर्घटना हुँदा दुई जनाको मृत्यु भएको छ। १४ जना घाइते भएका छन्। बागलुङको बुर्तिबाङ बजारदेखि यात्रु बोकेर ढोरपाटनसालझण्डी सडक खण्ड हुँदै सहीखोलातर्फ जाँदै गरेको लुम्बिनी प्रदेशको ०१००१ च १७७५ नम्बरको जिप ढोपाटन नगरपालिका५ बतासेडाँडामा शुक्रबार दुर्घटना भएको जिल्ला प्रहरी कार्यालय बागलुङका प्रहरी नायब उपरीक्षक वसन्त पाण्डेले जानकारी दिए। जिपमा १६ जना यात्रु सवार रहेको प्रहरीले जनाएको छ। घाइतेमध्ये तीन जनाको अवस्था गम्भीर रहेको छ भने १० जनाको अवस्था मध्यम र एकको अवस्था सामान्य रहेको प्रनाउ पाण्डेले बताए। मृतकहरूको पहिचान हुन नसकेको प्रहरीले जनाएको छ। घाइतेहरूको हाल बुर्तिवाङ अस्पतालमा उपचार भइरहेको प्रनाउ पाण्डेले बताए। जिप सडकदेखि अन्दाजी ५० मिटर तल खेतमा खसेको छ। घटनाको थप विवरण आउन बाँकी रहेको प्रहरीले जनाएको छ।
भिजिट भिसा प्रकरणमा माओवादीले वीरतापूर्वक आत्मसमर्पण गर्यो : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले प्रमुख विपक्षी दल नेकपा माओवादी केन्द्रले वीरतापूर्वक आत्मसमपर्ण गरेको आरोप लगाएका छन्। प्रतिनिधिसभा बैठकमा सम्बोधन गर्दै अध्यक्ष लिङ्देनले माओवादी केन्द्र भिजिट भिसा प्रकरणमा सत्तापक्षसँग आत्मसमर्पण गरेको आरोप लगाएका हुन्। १७१८ दिनदेखिको जे नाटक भइरहेको थियो। त्यसमा प्रमुख प्रतिपक्षी दलले वीरतापूर्वक आत्मसमर्पण गरेको सुन्न पाइयो। माननीयज्यूले गणतन्त्रको रक्षाका लागि सदन खुलाउनुपर्ने भन्नुभयो। तर, त्यो होइन, लुटतन्त्रको रक्षाका लागि त्यसो गरिएको हो, अध्यक्ष लिङ्देनले भने। उनले भिजिट भिसामा जानेहरूसँग असुली गरेर दैनिक ५० लाखसम्म असुली गर्ने कुरा चानचुने नभएको बताए। उनले अहिले अख्तियार दुरुपयोग अनुसन्धान आयोगलाई पनि आवश्यक निर्देशन दिनुपर्ने बताए। यो सिंगो देश र प्रतिष्ठाको विषय हो। यो विषयमा छानबिन हुनुपर्छ। हामीले अख्तियारलाई सजिलो बनाउने होइन। यहाँबाट माथिल्लो तहमा पनि अनुसन्धान गर्न निर्देशन दिने हो, उनले भने। त्यसअघि माओवादी केन्द्रका प्रमुख सचेतकले संसद चलाउनुपर्ने र जनताको समस्याका बारेमा छलफल गर्नुपर्ने भएकाले सदन खुलाउने सहमति गरेको बताए।"
संसदीय उच्चस्तरीय छानबिन समिति नबनेसम्म आन्दोलन जारी रहन्छ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले भिजिट भिसा प्रकरणमा संसदीय उच्चस्तरीय छानबिन समिति नबनेसम्म आन्दोलन जारी रहने बताएको छ। आज बसेको प्रतिनिधिसभा बैठकमा बोल्दै रास्वपा सांसद मनिष झाले संसदीय उच्चस्तरीय छानबिन समिति नबनेसम्म आफूहरूको आन्दोलन जारी रहने बताएका हुन् । सांसद झाले लुटिएको नेपालीले न्याय पाउनुपर्ने भन्दै संसदीय छानबिन समिति बनाउनुपर्ने माग गरे। सांसद झाले भिजिट भिसा प्रकरणमा गृह मन्त्रालय, मन्त्री, कर्मचारीलगायतको संलग्नता रहेको दाबी गरेको छ। उनले अख्तियारले गृह मन्त्रालयलाई अध्यागमनमा बदमासी भइरहेको छ भनेर ९ पटक पत्र काटेको पनि बताए। सांसद झाले यही मुद्दा उठाउँदा पार्टी सभापति रवि लामिछानेको ठाउँ सारी रोकिएको दाबी गरे।"
"रास्वपाको विरोधका बावजुद रोष्टमबाट गृहमन्त्रीले भने भिजिट भिसा प्रकरणमा मेरो संलग्नता छैन, हुन सक्दैन","काठमाडौं : सभामुख देवराज घिमिरेले विपक्षी दल राष्ट्रिय स्वतन्त्र पार्टी (रास्वपा)को विरोधका सदन सञ्चालन गरेका छन्। सभामुख घिमिरेले रास्वपाको नाराबाजीबीच गृहमन्त्री रमेश लेखकलाई बोल्ने समय दिएका हुन्। गृहमन्त्री लेखकले भिजिट भिसा प्रकरणमा आफ्नो संलग्नता नरहेको बताएका छन्। उनले आफूविरुद्ध नियोजित षड्यन्त्रका रूपमा यो विषय ल्याइएको आरोप लगाए। उनले राजनीतिक प्रतिशोध साँधेर आफूमाथि विभिन्न आरोप लगाइएको बताए। 'भिजिट भिसा प्रकरणमा मेरो संलग्नता छैन र हुन सक्दैन। मेरा विरुद्धमा नियोजित रूपमा षड्यन्त्र भएको छ। त्यसको म खेद प्रकट गर्न चाहन्छु,' उनले भने। संवैधानिक निकायले अनुसन्धान गरिरहेका बेला मन्त्रीहरूलाई छानबिन गर्दै जाने हो भने कुनै पनि मन्त्री बाँकी नरहने उनको भनाइ छ। 'यसअघि यस्ता विषयमा कति जना मन्त्रीले जवाफ दिनुभएको छ,' उनले प्रश्न गरे। उनले भ्रष्टाचार नियन्त्रणका लागि आफू थप क्रियाशीलता रहने र अनुसन्धानमा कुनै प्रभाव पार्ने काम नगर्ने बताए। 'अनुसन्धानमा प्रभाव पार्ने काम हुनु हुँदैन भन्ने म स्पष्ट छु। गृहमन्त्री पदको दुरुपयोग गरेको भन्ने कुरा गलत छ। म त्यस्तो गर्दिनँ,' उनले भने।"
स्रोत नखुलेको १३ लाख नगदसहित युवक पक्राउ,"सिमराः स्रोत नखुलेको १३ लाख नगदसहित प्रहरीले बाराको सिमराबाट शुक्रबार एक युवकलाई पक्राउ गरेको छ। पक्राउ पर्नेमा वीरगन्ज महानगरपालिका१६ का २० वर्षीय सुरज कुशवाहा रहेका छन्। ईलाका प्रहरी कार्यालय सिमराका प्रहरी नायब उपरीक्षक बेदप्रकाश जोशीको नेतृत्वमा रहेको प्रहरी टोलीले कुशवाहालाई सिमराको एयरपोर्ट रोडबाट पक्राउ गरेको हो। कुशवाहाले बोकेको झोलाबाट १३ लाख सात हजार पाँच सय रुपैयाँ बरामद भएको प्रहरीले जनाएको छ। प्रहरीका अनुसार कुशवाहाको झोलाबाट एक हजार दरका एक हजार ६७ थान, पाँच सय दरका चार सय ८० थान र एक सय दरका पाँच थान नोट बरामद गरिएको छ। झोलाबाट विभिन्न बिल, भौचर, कागजातहरू र सागर मनी ट्रान्सफर वीरगन्ज लेखिएको स्टाम्प समेत बरामद गरिएको प्रहरीले जनाएको छ। कुशवाहाले उक्त रकमको स्पष्ट स्रोत नखुलाएपछि हुण्डीको कारोबारको आशंका प्रहरीले गरेको छ। स्रोत नखुलाएका कारण हुण्डी कारोबारसम्बन्धी मुद्दामा अनुसन्धान सुरु गरिएको प्रहरीले जानकारी दिएको छ।"
वैदेशिक रोजगारीका क्रममा झापाका १९५ को मृत्यु,"झापा : झापा जिल्लाबाट पछिल्लो तीन वर्षमा वैदेशिक रोजगारी गएकामध्ये १ सय ९५ जनाको मृत्यु भएको छ। रोजगारीको क्रममा अंगभंग भएर ७८ जना स्वदेश फर्किएका छन्। भद्रपुर नगरपालिकामा आयोजना गरेको सुरक्षित वैदेशिक रोजगारीका लागि पत्रकारहरूसँगको अन्तरक्रिया कार्यक्रममा कोशी प्रदेशमध्येबाट सबैभन्दा बढी मृत्यु हुने झापा जिल्लाबाट रहेको सुरक्षित आप्रवासन परियोजनाका कार्यक्रम संयोजक शेखर बुढाथोकीले जानकारी दिए। विभागको तथ्यांकअनुसार झापामा चालु आर्थिक वर्ष ०८१८२ जेठ २५ गतेमा ७१ जना, आर्थिक वर्ष ०८०८१ मा ८० र आर्थिक वर्ष ०८१८२ मा ४४ जनाको मृत्यु भएको संयोजक बुढाथोकीले बताए। झापापछि सबैभन्दा बढी मृत्यु हुने जिल्लामा मोरङ र सुनसरी रहेका छन्। तीन वर्षको अवधिका मोरङमा १ सय ४६ र सुनसरीमा १ सय ४१ जनाको मृत्यु भएको उनले बताए। त्यसैगरी वैधानिक बाटो भएर झापाबाट वैदेशिक रोजगारमा जाने महिलाको संख्या देशभरकै अग्रस्थानमा रहेको छ। चालु आर्थिक वर्षमा मात्रै ६ हजार ६ सय ६६ जना महिला विदेश गएका छन्। देशभरका जिल्लाहरूमध्ये झापाबाट १९५ प्रतिशत महिला विदेश गएका छन, जुन सबैभन्दा धेरै हो। यस जिल्लाबाट खाडी मुलुकतर्फ महिला श्रमिक बढी गएको देखिन्छ। पछिल्लो समय युरोप, अमेरिका र अस्ट्रेलिया जाने पनि बढेको छ। विदेश गएकामध्ये धेरैजसो महिला ठगी र शोषणको चपेटामा पर्ने गरेको सीमाको तथ्यांकमा उल्लेख छ। सामी कार्यक्रममार्फत सूचनामा पहुँच, सीप तालिम, मनोसामाजिक परामर्श तथा न्यायमा पहुँचजस्ता सेवाहरू प्रदान गर्दै वैदेशिक रोजगारमा जानेहरूलाई ससक्र बनाउने प्रयास संयोजक बुढाथोकीले बताए। विगत पाँचको तथ्यांकअनुसार जिल्लामा मात्र ३ सय ३ जना ठगीमा परेकामध्ये १ सय ४१ जनालाई ३ करोड ३५ लाख रुपैयाँ क्षतिपूर्ति दिलाइएको र १ सय ५१ जना अझै प्रक्रियामा रहेको उनले बताए। चालु आर्थिक वर्षमा पाँच जना व्यक्तिलाई पारिवारिक स्वास्थ्य उपचार, दुई जनाको अंगभंग तथा बिरामी उपचार, दुई जनालाई मृत्युको आर्थिक सहायता र २ सय ७१ जनालाई पुनः श्रम स्वीकृति प्रदान गरिएको उनको भनाइ छ।"
प्रतिनिधिसभा बैठक आइतबारसम्मका लागि स्थगित,काठमाडौं : प्रतिनिधिसभा बैठक आइतबारसम्मका लागि स्थगित भएको छ। सभामुख देवराज घिमिरेले प्रतिनिधिसभाको अर्को बैठक असार १ गते आइतबार ११ बजे बस्ने जानकारी दिएका हुन्। आज बसेको प्रतिनिधिसभा बैठकमा गृहमन्त्री रमेश लेखकले भिजिट प्रकरणमा सांसदहरूले उठाएका प्रश्नको जवाफ दिएका छन्। त्यसक्रममा उनले भिजिट प्रकरणमा आफ्नो संलग्नता नरहेको बताए। यस्तै बैठकमा राष्ट्रिय स्वतन्त्र पार्टी (रास्वपा)ले अवरोध गरेको थियो। यस्तै बैठकमा सभामुख घिमिरेले अख्तियार दुरुपयोग अनुसन्धान आयोगले पतञ्जलि जग्गा प्रकरणमा भ्रष्टाचार मुद्दा दायर गरेका नेकपा एकीकृत समाजवादीका अध्यक्ष माधव नेपालको सांसद पद निलम्बन भएको जानकारी गराएका थिए।
१३ वटा आइफोनसहित भारतीय नागरिक पक्राउ,झापा : झापाको काँकडभिट्टा नाकाबाट भन्सार छलेर भित्राएको १३ वटा आइफोनसहित एक भारतीय नागरिक पक्राउ परेका छन्। पक्राउ पर्नेमा भारत पश्चिम बंगालका अन्दाजी ६५ वर्षीय नुर आलम रहेको जिल्ला प्रहरी कार्यालय झापाले जनाएको छ। प्रहरी कार्यालय झापाबाट खटिएको प्रहरी टोलीले मेचीनगर नगरपालिका १२ स्थित धुलाबारी बस स्ट्यान्डबाट आलमलाई आइफोनसहित पक्राउ गरेको हो। बुधबार दिउँसो काँकडभिट्टाबाट इटहरी जाने बसमा चढ्न लागेको अवस्थामा आलमको साथबाट ५ लाख ४० हजार मूल्य बराबरको आइफोन बरामद गरिएको प्रहरी कार्यालय झापाका डीएसपी खगेन्द्र खड्काले बताए। बरामद आइफोनसहित आलमलाई आवश्यक कारबाहीका मेची भन्सार कार्यालय काँकडभिट्टा बुझाइसकेको डीएसपी खड्काले बताए।
सिन्धुलीका चारवटा अस्पताललाई पोषणमैत्री घोषणा,"सिन्धुली : सिन्धुलीका दुईवटा पालिकामा रहेका चारवटा स्वास्थ्य संस्थालाई पोषणमैत्री स्वास्थ्य संस्था घोषणा गरिएको छ। जिल्लाको फिक्कल गाउँपालिकाको २, ३ र ५ का तीनवटा स्वास्थ्य संस्था र तीनपाटन गाउँपालिका १० को स्वास्थ्य चौकीलाई पोषणमैत्री स्वास्थ्य संस्था घोषणा गरिएको हो। तिनपाटन १० को स्वास्थ्य चौकी बागमती प्रदेशकै पहिलो पोषणमैत्री स्वास्थ्य चौकी हो। शुक्रबार फिक्कल गाउँपालिका५ को स्वास्थ्य चौकी सोल्पाठानालाई एक कार्यक्रमका बीच घोषणा गरिएसँगै पोषणमैत्री स्वास्थ्य संस्थाको संख्या चार पुगेको हो। सरकारले सन २०३० भित्र नेपाललाई कुपोषण मुक्त राष्ट्र घोषणा गर्ने गरी दिगो विकास लक्ष्य तय गरेको छ। बिहीबारमात्र फिक्कल गाउँपालिका२ को स्वास्थ्य चौकी सुम्नामा पोखरी र वडा नम्बर ३ को फिक्कल अस्पताललाई पोषणमैत्री स्वास्थ्य संस्था घोषणा गरिएको फिक्कल गाउँपालिकाका प्रमुख प्रशासकीय अधिकृत डम्बर बहादुर रजन मगरले जानकारी दिए।"
"भारतीय बिरामीसँग घूस लिएको आरोप, असईसहित ३ जना प्रहरीमाथि कारबाही","विराटनगर : विराटनगरमा प्रहरीमाथि भारतीय बिरामीसँग घूस लिएको आरोप लागेको छ। उक्त आरोपसँगै इलाका प्रहरी कार्यालय रानीमा कार्यरत जुनियर अधिकृतसहितका प्रहरी कारबाहीमा परेका छन्। विराटनगरमा आँखाको उपचार गराउन आएका भारतीय बिरामीसँग पैसा उठाएको आरोप लागेपछि नेपाल प्रहरीका २ जना सहायक हवल्दार निलम्बित भएका छन्। १ जना असई (प्रहरी सहायक निरीक्षक)लाई निलम्बनको तयारी गरिएको छ। इलाका प्रहरी कार्यालय रानीमा कार्यरत प्रहरी सहायक हवल्दारहरू विक्रम माझी र अम्बरबहादुर श्रेष्ठ निलम्बनमा परेका हुन्। दुवै जनालाई जिल्ला प्रहरी कार्यालय मोरङले बिहीबार निलम्बन गरेर थप छानबिन एवं कारबाहीको प्रक्रिया अघि बढाएको छ। रानीमै कार्यरत असई खम्बबहादुर विकलाई निलम्बनको तयारी गरिएको जिल्ला प्रहरी कार्यालय मोरङले जनाएको छ। कार्यालयका अनुसार विकलाई निलम्बन गर्नका लागि लेखापढी गरेर कोशी प्रदेश प्रहरी कार्यालय विराटनगरमा पठाएको छ। प्रदेश प्रहरी प्रमुख डीआईजी ईश्वर कार्की विभिन्न जिल्लाको निरीक्षणमा रहेकाले निलम्बनको प्रक्रिया पूरा गर्न बाँकी छ। हवल्दारसम्मको एसपी (प्रहरी उपरीक्षक) र जुनियर अधिकृतको निलम्बन डीआईजी (प्रहरी नायव महानिरीक्षक)बाट मात्रै हुनसक्ने व्यवस्था छ। २ जना हवल्दार निलम्बनमा परिसकेका छन्। असईका लागि जिल्ला प्रहरी कार्यालय मोरङबाट सिफारिस भएर आएको छ, प्रदेश प्रहरी कार्यालय स्रोतले भन्यो, डीआईजी साब् बाहिरी जिल्लाको निरीक्षणमा भएकाले हो। उहाँ आइसकेपछि थप कारबाही अघि बढ्छ। विराटनगर महानगरपालिका१५ स्थित भन्सार कार्यालयको २ नम्बर ढाटमा ड्युटिमा खटिएका असई विक र सहायक हवल्दारहरूले बुधबार बिहान घूस लिएको आरोप लागेको हो। भारतबाट आँखाको उपचारका लागि विराटनगर आएका बिरामीसँग ६ हजार भारतीय रूपैयाँ (भारु) लिएको आरोप लागेको हो। उपचारका लागि आएकाहरूको साथमा ४२ हजार भारु रहेछ। ड्युटिमा रहेका प्रहरीले २५ हजार रूपैयाँभन्दा बढी भारु बोक्न पाइँदैन भनेर अवरोध गरेछन्, प्रदेश प्रहरीका १ अधिकृतले भने, त्यसपछि बार्गेनिङ सुरु भएछ। पछि घूसबापत ६ हजार भारु लिएर छाडेको कुरा आएको छ। उनका अनुसार अघिल्लो दिन प्रहरीलाई पैसा बुझाएका पीडितहरू भोलिपल्ट उजूरी लिएर जिल्ला प्रहरी कार्यालय मोरङमा पुगेका थिए। त्यसलगत्तै असई र २ जना सहायक हवल्दारलाई रानीबाट जिल्ला प्रहरी कार्यालय मोरङमा तानेर छानबिन सुरु गरिएको हो। यद्यपि, उनीहरूले घूस लिएको अस्वीकार गरेका छन्। धेरै मात्रामा भारतीय रूपैयाँ बोकेर हिँड्न पाइँदैन भनेर आफूहरूले सम्झाइबुझाइ गरेको र उपचारका लागि आएको थाहा पाएपछि छाडिदिएको बताएका छन्। नेपालमा ५ सय र १ हजार दरका भारतीय नोट बोक्न प्रतिबन्ध छ। तर, उपचारका लागि आउने भारतीय नागरिकहरूसँग भारु नै हुने भएकाले आवश्यक कागजातलगायतका आधारमा प्रहरीले सहजीकरण गर्दै आएको छ। यस विषयमा आन्तरिक हिसाबले छानबिन एवं अनुसन्धान भइरहेको कोशी प्रदेशका प्रहरी प्रवक्ता एसपी दीपक पोखरेलले बताए। उनले भने, आर्थिक विवादमा प्रहरी मुछिएकाले त्यससँग सम्बन्धित तहकिकातको काम भइरहेको छ। छानबिनको प्रक्रिया अघि बढिसक्यो। अब बाँकी कुरा खुल्दै जान्छ। वास्तविकता पत्ता लगाएपछि मात्रै थप कारबाहीको निर्णय लिइने छ। यसअघि पनि विराटनगरकै सीआरभी केसलियामा कार्यरत असई रामअवतार यादवमाथि पनि सर्वसाधारणसँग १३ हजार रूपैयाँ घूस लिएको आरोप लागेको थियो। त्यसपछि जिम्मेवारीबाट हटाउँदै जिल्ला प्रहरी तानेर निलम्बन गर्दै उनीमाथि थप छानबिन अघि बढाइएको छ। असई यादवमाथि जेठ १७ गते राति घूस लिएको आरोप लागेको थियो। इन्चार्जको जिम्मेवारी पाएर सीआरभी गएको केही दिनमै घूस विवादमा मुछिएपछि असई यादव कारबाहीमा परेका हुन्। त्यसअघि उनी वडा प्रहरी कार्यालय विराटनगरमा कार्यरत थिए।"
माग पूरा नगरे असार २ गतेदेखि थप आन्दोलनको कार्यक्रम घोषणा हुन्छ : सुनचाँदी व्यवसायी,काठमाडौं : आन्दोलनरत सुनचाँदी व्यवसायीहरूले सरकारले २ प्रतिशत विलासिता कर तथा रत्न र पत्थरमा लगाइएको १३ प्रतिशत भ्याट नहटाए असार २ गतेदेखि थप आन्दोलनको कार्यक्रम घोषणा गर्ने बताएका छन्। शुक्रबार विराटनगरमा नेपाल सुनचाँदी व्यवसायी संघ मोरङले पत्रकार सम्मेलन आयोजना गरी सरकारको गलत कर नीतिले नेपाली उपभोक्ताहरू सीमावर्ती भारतीय बजारमा जाने सम्भावना बढेकाले आर्थिक वर्ष ०८२८३ को बजेटमा लगाइएको कर सच्याउन माग गरेका हुन्। उनीहरूले अहिले सरकारले लिइरहेको सुन आयातमा १० प्रतिशत भन्सार र १० लाख रुपैयाँभन्दा बढीको सुनका गरगहना खरिद गर्दा लगाइएको विलासिता कर नै उपयुक्त भएको समेत बताएका छन्। सरकारले विलासिता कर लगाएर नेपाली उपभोक्ताहरू माथि अनावश्यक कर थोपरेको मोरङ उद्योग व्यापार संघका उपाध्यक्ष विकास बेगबानीले बताए। सुनचाँदी व्यवसायीहरूले सरकारले सुन खरिदमा लगाएको कोटा प्रणालीका कारण पनि सुनचाँदी महंगिएको र सुन तस्करी बढेको समेत बताएका छन्। सुनचाँदी व्यवसायीहरूले अहिले आफूहरूले पसल बन्द गरेर विरोध प्रदर्शन मात्र गरिरहेको र माग पूरा नभए थप आन्दोलन गर्ने चेतावनी समेत दिएका छन्।
कांग्रेसले बोलायो केन्द्रीय कार्यसमितिको बैठक,"काठमाडौं : नेपाली कांग्रेसले केन्द्रीय कार्यसमितिको बैठक बोलाएको छ। कांग्रेसले केन्द्रीय कार्यसमितिको बैठक असार १५ (आइतबार) दिउँसो १ः०० बजे पार्टी केन्द्रीय कार्यालय ललितपुरमा बस्ने गरी बोलाएको हो। बैठकमा केन्द्रीय कार्यसमितिका पदाधिकारी, सदस्य र आमन्त्रित सदस्यको उपस्थिति रहने कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए।"
"सदन खुल्छ, रास्वपा आफ्नो अडानका कारण फरक ढंगले जान्छ : प्रचण्ड","काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहालले सदन खुल्ने बताएका छन्। उनले सत्तापक्षसँग हस्ताक्षर गर्ने तयारी भइरहेको र त्यसलगत्तै सदन खुल्ने बताए। 'हस्ताक्षरको अन्तिम तयारी हुँदैछ। हस्ताक्षर हुन्छ। हाउस खुल्छ,' संसद भवनमा सञ्चारकर्मीसँग कुरा गर्दै उनले भने। उनले अर्का प्रतिपक्षी दल राष्ट्रिय स्वतन्त्र पार्टी (रास्वपा) आफ्नै ढंगले अगाडि बढ्ने बताए। रास्वपाको आफ्नै अडान रहेकाले उनीहरू फरक ढंगले जाने अध्यक्ष प्रचण्डको भनाइ छ। 'मूलभूत विषयमा रास्वपा र हाम्रोबीच मतभेद छैन। तर, आफ्नै अडानका कारण सायद उहाँहरू आफ्नो ढंगले जानुहुन्छ। हाम्रोबीच विमति र आरोप प्रत्यारोप हुँदैन,' उनले भने। भिजिट भिसा प्रकरणमा रास्वपाले गृहमन्त्री रमेश लेखकले राजीनामा दिनुपर्ने र छानबिन समिति बनाउनुपर्ने अडान लिँदै आएको छ।"
बैंक खातामा प्यान अद्यावधिक गर्न ग्राहकलाई एनआईसी एशिया बैंकको आग्रह,"काठमाडौं : एनआईसी एशिया बैंकले ग्राहकलाई आफ्नो खातामा स्थायी लेखानम्बर (प्यान) अध्यावधिक गर्न आग्रह गरेको छ। बैंकका ग्राहकको खाताबाट गरिएको करकट्टीको विवरण आयकर ऐन २०५८ बमोजिम नेपाल सरकार, अर्थ मन्त्रालय, आन्तरिक राजश्व विभागद्वारा जारी गरिएको प्यान प्रणालीमा आबद्ध गर्नुपर्ने भएकोले बैंकको पोर्टल  वा मोबाइल बैंकिङ एप एनआईसी एसिया मोबैंकमा रहेको प्यान अपडेट विकल्पमा ट्याब गरी आफ्नो प्यान यथाशीघ्र अद्यावधिक गर्न सकिने बैंकले जनाएको छ। यसका साथै ग्राहकले आफूलाई पायक पर्ने बैंकको जुनसुकै शाखा कार्यालयबाट समेत आफ्नो खातामा प्यान अध्यावधिक गर्नका लागि आवेदन दिन सकिने प्रबन्ध मिलाइएको बैंकले जनाएको छ। बैंकबाट निक्षेपकर्ताको ब्याज भुक्तानीबापत काटिएको करलाई ईटीडीएस रेकर्डमा जनाउनका लागि प्यान अत्यावश्यक रहेको छ। प्यान अद्यावधिकभएपश्चात् ग्राहकको करकट्टीको विवरण सो प्यानमा प्रविष्ट गरिने हुँदा आयकरको प्रणालीले स्वचालित रुपमा अनुसूची १० मा करकट्टीको विवरण मिलान गर्ने गर्दछ। जसले गर्दा ग्राहकलाई करकट्टी प्रमाणपत्र र करचुक्ता प्रमाणपत्र प्राप्त गर्न सहज हुनुका साथै प्रमाणपत्र लिन बैंकसम्म धाउनुपर्ने अवस्थाको समेत अन्त्य गर्ने बैंकले विश्वास लिएको छ। ग्राहकले प्यान अद्यावधिक नगराएका कारणले ईटीडीएसमा ब्याज कर दाखिला नभएको अवस्थामा र त्यस उप्रान्त ब्याज करमा थप समायोजन गर्नुपरेको अवस्थामा बैंक जिम्मेवार नहुनेसमेत बैंकले स्पष्ट पारेको छ।"
यसकारण खानुपर्छ खनिज पदार्थ,"शरीरलाई विभिन्न रोगको संक्रमणबाट जोगाउन खनिजको आवश्यकता पर्छ। शरीरको रक्षा गर्नमा खनिजको महत्त्वपूर्ण भूमिका हुन्छ। त्यस्तै शरीरका कोषहरूको वृद्धि विकास र राम्रोसँग कार्यसञ्चालनको लागि क्याल्सियम, फस्फोरस, आयोडिन, फलाम आदि खनिज पदार्थहरू आवश्यक पर्छन्। क क्याल्सियमका कार्यहरू रगत जम्ने प्रक्रियामा सहयोग गर्छ। हात तथा दाँतको विकासमा यसको महत्त्वपूर्ण भूमिका रहेको हुन्छ। मांसपेशीय तन्तुहरू तथा स्नायु तन्तुहरूको काममा सहयोग गर्छ। मुटुको नियमित कार्यमा सहयोग गर्छ। ख फस्फोरसका कार्यहरू दाँत तथा हाडको वृद्धि र विकासमा सहयोग गर्छ। मांसपेशी खुम्चने र फुक्ने कार्यमा सहयोग गर्छ। चिल्लो पदार्थलाई पचाएर मांसपेशी र कलेजोमा भण्डारण गरेर राख्ने कार्यमा सहयोग गर्छ। यसले डीएनए र आरएनए निर्माणमा सहयोग गर्छ। ग आयोडिनका कार्यहरू शारीरिक तथा मानसिक विकासमा सहयोग गर्छ। थाइराइड ग्रन्थीले उत्पादन गर्ने थाइरोक्सिन हर्मोन उत्पादन गर्न सहयोग गर्छ। सुत्केरी आमाको स्तनमा दूध उत्पादन गर्ने कार्यमा सहयोग गर्छ। गलगाँड हुनबाट बचाउँछ।"
दीक्षित विद्यार्थीलाई प्रधानमन्त्रीको आग्रह ज्ञानलाई मुलुकको समृद्धिका लागि प्रयोग गर्नुहोस्,"काभ्रेपलाञ्चोक : प्रधानमन्त्री केपी शर्मा ओलीले अध्ययन कहिल्यै पूरा नहुने भएकाले आफूले पाएको ज्ञानलाई व्यवहारमा उतार्दै आइपरेका नयाँनयाँ चुनौतीको मौलिक ढङ्गले समाधान गर्दै अगाडि बढ्न दीक्षित विद्यार्थीलाई आग्रह गरेका छन्। धुलिखेलस्थित काठमाडौं विश्वविद्यालयको ३० औँ दीक्षान्त समारोह (दोस्रो चरण)लाई शुक्रबार सम्बोधन गर्दै प्रधानमन्त्री ओलीले अब नेपालको परिचय बहादुर मात्र नभइ इमान्दार, मेहनति र शालिन व्यक्तिको देशभनी स्थापित गराउनुपर्नेमा जोड दिँदै सीपयुक्त जनशक्तिले अनुसन्धान र नवप्रवर्तनमा लागेर देशको सेवा गर्नुपर्ने आग्रह गरे। नेपाल कहिल्यै कुनै मुलुकको अधिनस्थ नरहेको र कहिल्यै नरहने बताउँदै उनले नेपाल सानो राष्ट्र भएपनि स्वाधिनताका साथ बसेको स्पष्ट गरे । 'दुनियामा नेपाल नेभर कोलोनाइज्ड हो । यो कसैको मातहतमा रहेन र रहँदैन पनि । हाम्रो सानो देश भए पनि विदेशी शक्तिलाई ढिम्किनसमेत दिइएन,बरु तोपसँग पूर्खाले चक्कुको सहारामा हराएर देशको स्वाधिनता बचाएका हुन् ।' विश्वविद्यालयका कुलपतिसमेत रहेका ओलीले भने, 'नेपाल सभ्य देखिनुपर्छ,दक्ष जनशक्ति भएको नेपाल,अब रोजगार खोज्ने हैन,रोजगारी दिनेगरी सक्षम बन्नुपर्छ ।'उनले इतिहासका तथ्यहरूले पहिलेदेखि नै नेपालमा रिसर्चरभएको देखिएको उल्लेख गर्दै तुलसी,बरपिपललगायत जस्ता बनस्पतिको महत्व पूर्खाले नै पत्ता लगाएको बताए। प्रधानमन्त्री ओलीले विश्वपृथ्वी,जल,नक्षत्र,ब्रम्हाण्ड शान्ति भनिरहेको अवस्थामा जल, वायु र आकाशमा अशान्ति नहोस् भनी कामना गरिरहेकाले हामीले सोहीअनुसार कर्म गर्नुपर्ने बताए। 'पूर्वजदेखिनै पनि सबै क्षेत्रमा शान्ति हुनुपर्छ भन्दै आएका थिए, यसकारण पनि समृद्धनेपाल, सुखीनेपाली भनिएको हो,'उनले भने।"
"अरूलाई योजनाको चटारो, पूर्वमुख्यमन्त्री किराना पसलमा व्यस्त","धनगढी : प्रदेशहरूमा अहिले बजेट बनाउने चटारो छ । जनप्रतिनिधिहरू, पार्टीका नेताहरू, गाउँमा बजेट हालिदिनु भन्दै हिँडेका बिचौलियाहरूले प्रदेशका राजधानीका होटलहरू भरिभराउ छन् । मन्त्रीका स्वकीयहरूमात्रै होइन, मन्त्रालयमा काम गर्ने कर्मचारीहरूका घरमा समेत योजना माग्नेहरूको भिडभाड छ । मुख्यमन्त्री तथा मन्त्रिपरिषद्को कार्यालय र अन्य मन्त्रालयहरूमा पनि योजना माग्नेहरूको चहलपहल छ । तर पूर्वमुख्यमन्त्री त्रिलोचन भट्टलाई भने ती कुनै पनि कुराले छोएको छैन । भट्ट बिहान साढे ४५ बजे उठ्छन् । नित्य कर्मपछि उनको मर्निङ वाक सुरु हुन्छ । छोरा विकासले किराना पसल खोलेर सरसफाइ गर्छन् । त्यसपछि पूर्वमुख्यमन्त्री भट्ट चिया नास्ता खाएर करिब ८९ बजेतिर किराना पसलमा आउँछन् । उनको दिनभरको समय किराना पसलमा बित्छ । प्रदेश सरकार गठन भएपछि सुदूरपश्चिमका संस्थापक (पहिलो कार्यकालका) मुख्यमन्त्री हुन्, त्रिलोचन भट्ट । अहिले उनले धनगढीको घरेलु चोकमा किराना पसल खोलेका छन् । उनको पसलको नाम न्यु प्रस्थान किराना पसल हो । ठूलो व्यवसाय गर्न पुँजी नभएकाले किराना पसल खोलेको उनले बताए । ३४ लाख रकमको लगानीमा पसल सञ्चालन गरेको हुँ । अरू ठूलो व्यापार गर्न पैसा थिएन । यसमा पनि धेरै सामान उधारोमा मागेको छु, पूर्वमुख्यमन्त्री भट्टले भने । उनको पसलमा खुद्रा सामान छ । मुख्यमन्त्रीको पद सकिएपछि बेरोजगार झैं भएँ । के गर्ने ? के गर्ने ? भनेर केही महिना सोच्नमै लाग्यो । अब यसो दैनिक खर्च पनि उठ्ने, छोरालाई व्यापारतिर पनि बानी बसाल्नुपर्ने भएकाले पनि किराना पसल खोलेँ । उसले कमाउला भने भोलिका दिनमा ठूलो व्यापार गर्ला । नत्र घरधन्दा धान्न यसले पुगिहाल्ला नि, उनले भने । २०८२ सालको वैशाख २२ गते उनले सामान्य रूपमा पसलको उद्घाटन गरेको बताए । उद्घाटनका दिन केही साथीभाइहरूलाई बोलाएको थिएँ, तर त्यो दिन पानी परेकाले सबै साथीहरू पनि आएनन् । सामान्य रूपमा छोराले पूजा गरेर पसलको उद्घाटन गरें, उनले भने । उनी सानैदेखि केही गरेर खानुपर्छ भन्ने संस्कारमा बसेका व्यक्ति हुन् । प्रवासबाट फर्केपछि उनले गृह जिल्ला डोटीमा तरकारी खेती पनि गरेका थिए । राजनीति सेवा हो, व्यवसायसहितको राजनीति गर्नुपर्छ, उनले भने, अहिले राजनीतिलाई पेसा बनाइएको छ । त्रिलोचन भट्ट २०७४ सालको फागुन ३ गते सुदूरपश्चिमको मुख्यमन्त्रीमा नियुक्त भएका थिए । ७ वटै प्रदेशमा पूरै कार्यकाल मुख्यमन्त्री पदमा रहने उनी पहिलो व्यक्ति हुन् । सत्ता समीकरणहरू फेरिरहँदा पनि सुदूरपश्चिममा उनको विकल्प खोजिएन । २०७४ सालको फागुन ३ गतेदेखि २०७९ सालको पुस २७ गते मुख्यमन्त्री रहेका भट्टले मुख्यमन्त्री भएको पाँच वर्षको कार्यकाल भरी १५ लाख जति बचत गरेको बताए । सरकारले दिने सेवासुविधामा घर खर्च चलाएर बचत गर्न सकिँदैन । मेरो त तीन जना छोराछोरी र श्रीमती थिए । मेरो सेवा सुविधाले घरखर्च चलाउनमै ठिक्क हुने । पाँच वर्षमा अलि अलि गरेर बेचेको त्यही १५ लाख जति रकम थियो, केही पसलमा लगाएँ, केही छोरीहरूको पढाइमा खर्च भइरहेको छ, उनले भने । तीन भाइ छोरामध्ये त्रिलोचन कान्छा हुन् । उनी १२ वर्षको छँदा बुवाको देहान्त भयो । बुवाको निधनपछि उनी १४ वर्षको उमेरमा भारतको पञ्जावतिर हानिए । केही वर्ष घरको काममा (कोठीमा) लागेका उनले मुम्बई गएर लामो समय चौकीदारी गरे । मुम्बईबाटै उनले प्रवासमा बसेर राजनीतिको सुरुवात गरेका हुन् । पाँच वर्ष मुख्यमन्त्री भएका त्रिलोचनको तराईतिर घरजग्गा छैन । मेरो तराईमा घरजग्गा छैन । डोटीको केआई सिंह गाउँपालिका ७ खलेडीमा बुवाले बनाएको पुस्तैनी घरबाहेक मेरो केही पनि छैन, उनले भने, भ्रष्टाचार नगर्ने हो भने सरकारले मुख्यमन्त्रीलाई दिएको सेवासुविधाले पाँच वर्षमा घरजग्गा जोड्ने गरी बचत हुँदैन । मैले भ्रष्टाचार गरिनँ । त्यसैले यो सानो व्यापार सुरु गरेको हुँ । त्रिलोचन भट्ट २०६४ सालको संविधानसभा निर्वाचन र २०७० सालको संविधानसभा निर्वाचनमा डोटीबाट दुई पटक चुनाव हारेका थिए । तर निष्ठाको राजनीतिमा विश्वास गर्ने उनले २०७४ सालको निर्वाचनमा डोटीको (ख) निर्वाचन क्षेत्रबाट प्रदेशसभा सदस्यमा चुनाव जिते । नेकपा माओवादी केन्द्रबाट चुनाव जितेका उनी सर्वसम्मत संसदीय दलको नेता भएका थिए । सुदूरपश्चिममा मुख्यमन्त्रीका लागि अढाई करोडको टोयोटाको फर्चुन गाडी छ । उनले आफ्नो कार्यकालका पाँच वर्ष महँगो गाडीमा चढेर बिताए । तर अहिले उनीसँग मोटरसाइकल पनि छैन । मलाई के थाहा थियो भने म मुख्यमन्त्रीबाट हटेपछि म फेरि सामान्य नागरिक हुने हो, त्यो कुरामा म मानसिक रूपमा तयार थिएँ । त्यसैले मलाई मुख्यमन्त्रीको सेवासुविधा छुटेपछि पनि असहज लागेन । अहिले सार्वजनिक सवारीसाधनमा जाँदा पनि मलाई खासै अप्ठेरो लाग्दैन, उनले भने । सुदूरपश्चिममा पूर्वमुख्यमन्त्रीहरूलाई गाडीको सुविधा छैन । मेरो श्रीमती छोराछोरीहरू पहाडतिर जाँदा सहज रूपमा सार्वजनिक यातायातमा जान्छन्, म मुख्यमन्त्री भएका बेला पनि उनीहरूलाई विलासितामा नबस्न भन्थँे, अहिले उनीहरू पनि मजस्तै सामान्य भइसकेका छन् । पूर्वमुख्यमन्त्रीलाई सरकारी सेवासुविधा नभए पनि कहिले मन्त्रालयहरूसँग गाडी भने माग्ने गरेको उनले सुनाए । कहिले मन्त्रालयहरूसँग गाडी माग्छु तर धेरैले छैन भनेर टारिदिन्छन् । सहज रूपमा दिन मान्दैनन् । अनि फोन गरेर गाडी माग्न पनि मन लाग्दैन, उनले भने । प्रदेशमा बजेटको चटारो चलिरहेका बेला उनले कुनै पनि मन्त्रीलाई योजना मागेका छैनन् । मेरो डेरामा साथीभाइहरू आउँछन् । योजनाका लागि भन्दे भन्छन्, तर मलाई यस सरकारप्रति कुनै आशा नै छैन । भनेर के गरुँ भन्छु । उनीहरूलाई आफ्नै तरिकाले भन्न भन्छु, उनले भने ।"
अवैधरुपमा विदेश पुगेका नेपालीका सम्बन्धमा गृह र श्रम मन्त्रालयसँग छलफल भइरहेको छ : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले परराष्ट्र मन्त्रालयले कूटनीतिक सक्रियताका साथ इङेगेजमेन्ट बढाइएको र यसबाट देशको परराष्ट्र सम्बन्धमा राम्रै परिणाम निस्कने अपेक्षा गर्न सकिने बताएकी छन्। संघीय संसदको अन्तर्राष्ट्रिय सम्बन्ध र पर्यटन समितिको आजको बैठकमा मन्त्रालयको कामकारबाहीका बारेमा जानकारी गराउँदै आफू परराष्ट्रमन्त्रीमा नियुक्त भएपछि नेपालका मित्रराष्ट्रहरु तथा विश्व समुदायसँग कूटनीतिक सक्रियता बढाएको बताएकी हुन्। 'कूटनीति भनेको एउटा प्रक्रिया हो । आजको आजै यसबाट प्रतिफल हात लागिहाल्ने पनि होइन । विश्व समुदाय,अन्तर्राष्ट्रिय मञ्चहरू तथा द्विपक्षीय एवं बहुपक्षीय भेटहरूमा नेपालको सहभागिता र संलग्नतालाई बढाई आफ्ना एजेण्डा स्थापित गर्ने प्रयास गरिरहेका छौँ ,'उनले भनिन्,' मलाई विश्वास छ प्रतिफल राम्रै निस्कनेछ ।' सांसदहरूका प्रश्नको जवाफमा मन्त्री राणाले सगरमाथा संवादको आयोजना गरेर जलवायु परिवर्तनका कारण समस्यामा परेको नेपालले यससम्बन्धी आफ्नो एजेण्डालाई विश्व समुदायमा स्थापित गर्ने काम गरेको बताइन्। कोप ३० देखि आगामी दिनमा विश्वमा आयोजना हुने जलवायुसम्बन्धी कार्यक्रमहरूमा सगरमाथा संवादमार्फत् पारित कार्ययोजनालाई नै अघि सारिने जानकारी दिँदै मन्त्री राणाले सगरमाथा संवादमा नेपालका छिमेकी राष्ट्र भारत र चीनलगायतका कैयौँ देश र अन्तर्राष्ट्रिय संघसंगठनहरुको सहभागिता एवं नेपालको एजेण्डमा साथ र सहयोग गर्ने प्रतिबद्धता पनि नेपालको कूटनीतिक उपलब्धि भएको बताइन्। नेपालको श्रम गन्तव्य नरहेका र अवैधरुपमा विदेश पुगेका नेपालीहरूका सम्बन्धमा गृह र श्रम मन्त्रालयसँगको समन्वयमा काम अघि बढाइएको जानकारी पनि उनले दिइन्। मन्त्री राणाले विश्वका कुनै पनि मुलुकमा रहेका नेपाली नागरिकलाई आवश्यक सेवाका लागि पासपोर्ट तथा कन्सुलर सेवाका टोलीहरू नै खटाएर सेवा दिइएको बताए। उनले नेपालको परराष्ट्र नीतिलाई थप अब्बल र विस्तारित बनाउन तथा विश्वमा विकसित विभिन्न परिस्थितिका कारण नेपाली नागरिकलाई आवश्यक कन्सुलर सेवा समेत प्रदान गर्नका लागि आवश्यक जनशक्तिको व्यवस्थासहितको ओएनएम गरेर दरबन्दी थप गरी सेवा प्रदान गरिएको जानकारी पनि सो अवसरमा दिइन्। मन्त्री राणाले अन्तर्राष्ट्रिय स्तरमा देखिएको राजनीतिक परिवेशका कारण सहयोगका मोडालिटीमा पनि परिवर्तन हुने अवस्था देखिएकाले हामीले अघि बढाउने कूटनीतिक पहलहरूमा पनि अब विचार गर्नुपर्ने अवस्था रहेको विषयमा पनि उनले संसदीय समितिमा जानकारी गराइन्।"
करेन्ट लागेर बालिकाको मृत्यु,उदयपुर : उदयपुरको बेलका नगरपालिका५ मा करेन्ट लागि बालिकाको मृत्यु छ। शुक्रबार बिहान आफ्नै घर छेउमा रहेको कुखुराको फर्ममा काम गर्ने क्रममा करेन्ट लागेर छोरी १७ वर्षीया दुर्गा कार्कीको ज्यान गएको हो। करेन्ट लागेर छटपटाइरहेकी उनलाई छिमेकीले उद्धार गरी उपचारका लागि बेलका नगर अस्पताल पुर्याउनसाथ चिकित्सकले मृत घोषणा गरेको जिल्ला प्रहरी कार्यालयका प्रहरी प्रमुख एसपी हरिहरनाथ योगीले बताए। घटनाको थप अनुसन्धान भइरहेको उनले बताए।
विद्युत् प्राधिकरणको बक्यौता उठाउन ढिला गर्नु हुँदैन : शेखर कोइराला,"काठमाडौं : नेपाली कांग्रेसका नेता डा शेखर कोइरालाले सरकारले विद्युत् प्राधिकरणको बक्यौता उठाउन ढिला गर्न नहुने बताएका छन्। शुक्रबार काठमाडौंमा नेपाल विद्युत् प्राधिकरण कर्मचारी संघको १३ औँ महाधिवेशन उद्घाटन गर्दै कोइरालाले विद्युत् प्राधिकरणको बक्यौता छिटो भन्दा छिटो उठाउनुपर्ने बताएका हुन्। बक्यौता उठाएन भने प्राधिकरण र देशको अवस्था नाजुक हुने उनले बताए। उठाउनुपर्ने पैसा चाहिँ नउठाउने अनि प्राधिकरण धराशायी हुँदैछ भन्ने कुरा गलत भएको उनको भनाइ छ। प्राधिकरणले व्यवसायीक घरानाबाट कम्तीमा पनि २३ अर्ब उठाउनुपर्ने देखिएको उनले बताए। कोइरालाले भिजिट भिसामा विदेश जाने नागरिकसँग अध्यागमनका पैसा माग्नुपर्ने कुनै कारण नभएको उल्लेख गरे। देशभित्र रोजगारीका अवसर सिर्जना गर्न नसकेको अवस्थामा खुलमखुला भिजिट भिसामा जान दिनुपर्ने कोइरालाले बताए। कार्यक्रममा ऊर्जा, जलस्रोत तथा सिँचाईमन्त्री दिपक खड्काले विद्युत् ऐन चाँडो संसदबाट पास हुने चरणमा रहेको बताउँदै मुलुकको आवश्यकतालाई हेरेर सरकारले आफ्ना निकायलाई परिष्कृत गर्दै लैजाने बताए। उनले स्रोत माथिको अधिकार सबै नागरिकको बराबर हुने भएकाले गरिब तथा विपन्न नागरिकलाई जलविद्युत शेयरमार्फत समृद्ध बनाउन सरकार लागिरहेको बताए। मन्त्री खड्काले बजेटमा उल्लेख भएको टेक एण्ड पे को व्यवस्थालाई सच्याउनका लागि ऊर्जा मन्त्रालयले अर्थ मन्त्रालयलाई पत्र पठाइसकेको जानकारी दिए। सरकारले सन् २०३५ सम्म २८ हजार ५०० मेगावाट विद्युत् उत्पादन गर्ने लक्ष्य लिएकाले उक्त लक्ष्यलाई पुरा गर्न प्राधिकरणका कर्मचारीको ठुलो मेहनत आवश्यक रहेको उनले बताए।"
"बस्ती व्यवस्थापनलाई बजेट माग, निर्माण गरियो बेलबारीघाट","विराटनगर : जोखिममा रहेका बस्ती व्यवस्थापनका लागि भनेर माग गरिएको बजेटबाट मोरङको बेलबारीमा घाट निर्माण गरिएको छ। एउटा शीर्षकमा आएको बजेट अर्कै काममा खर्च गरिएको हो। यो विषयले स्थानीय तहमा विकासका नाममा भइरहेको बेथितिलाई उजागर गरेको छ। जोखिमयुक्त बस्ती व्यवस्थापनका लागि भनेर आएको बजेटले शवदाहस्थल (घाट) निर्माण गरिएको हो। बेलबारी नगरपालिका३ मा निर्माण गरिएको लोहन्द्रा गंगाधाम घाटको अघिल्लो सोमबार मेयर दिलप्रसाद राई (डीपी)ले उद्घाटन गरेका थिए। संघीय सरकारको विशेष अनुदानअन्तर्गत आएको ७० लाख ३२ हजार रुपैयाँँबाट बस्ती व्यवस्थापन (जोखिममा परेका बस्ती र घरहरू जोगाउन)का लागि लोहन्द्र खोलाको किनारमा तटबन्ध निर्माण र तारजालीको काम गर्नुपर्ने थियो। त्यसका लागि नगरपालिकाले ठेक्का लगायो। २०८१ जेठ ३ गते नगरपालिकाले बेलबारीकै भाष्कर कन्स्ट्रक्सन एन्ड सप्लायर्स प्रालिसँग सम्झौता गरेर काम अघि बढाएको हो। आयोजनाको सूचना पाटीमा जोखिमुक्त बस्ती व्यवस्थापन आयोजना भनेर उल्लेख छ। जेठ ३ गते सम्झौता भएको आयोजना निर्माण सम्पन्न भने २०८१ असार १५ मा भएको उल्लेख छ। जोखिममा रहेका बस्ती बचाउन खोला किनारमा तटबन्ध र तारजालीको काम गर्नुपर्ने योजनाको बजेट शीर्षक नै परिवर्तन गरेर घाट निर्माणमा लगाइएको नगरपालिकाका कर्मचारी बताउँछन्। बेलबारी नगरपालिकाले सार्वजनिक सम्पत्ति संरक्षण ऐनअन्तर्गत लोहन्द्रा गंगाधाम निर्माण तथा व्यवस्थापन समिति गठन गरेको थियो। त्यसको अध्यक्ष हुन्, प्रतापकुमार थापा। थापाले कुल ४ करोड रुपैयाँ लागत अनुमान गरिएको घाट निर्माणमा हालसम्म दाताहरूबाट ३० लाख बढी सहयोग जुटेको बताए। उनका अनुसार हालसम्म दुई वटा शवदाह गृह, एउटा मोटर हाउस, खानेपानी, बिजुलीबत्ती, शौचालय, स्नानघर, दुई सय जना क्षमताको मलामी विश्रामभवन, बाटोको ट्र्याक र माटो पुर्ने काम सम्पन्न भएको छ। शवदाह स्थलमा ट्रस्ट बनाउनेलगायतको कामका लागि नगरपालिकाले ९ लाख रुपैयाँँ रकम दिएको र अरू दाताहरूबाट उठाइएको थापाको भनाइ छ। तर, आयोजनाको नाममा आएको बजेट भने त्यसअघि नै निकासा भइसकेको स्रोतले बतायो। थापाका अनुसार जोखिमयुक्त बस्ती व्यवस्थापनको बजेट निकासा भइसकेको छ। तर, त्यो बजेटले आयोजनाअन्तर्गत उल्लेख्य काम नभएको उनले बताए। उद्देश्य अनुरूप काम भएको छैन। न त शवदाहस्थललाई नै बजेट दिइयो, थापाले भने। उद्देश्यविपरीत काम गरेर मिलेमतोमा अनियमितता गरिएको हुन सक्ने आशंका छ। थापा पनि मिलेमतोमै बजेट दुरुपयोग भएको बताउँछन्। बजेट कसले र कसरी दुरुपयोग गर्यो भन्ने जवाफ नगरपालिका र कर्मचारीले दिनुपर्छ। नत्र यसरी गलत गर्नु भएन, उनी भन्छन्। बर्खाको समयमा बाढीले असर पुयाउने खोला किनारका मानव बस्ती र घरहरू सुरक्षित गर्न प्रयोग गर्नुपर्ने रकम दुरुपयोग हुनुले नगरपालिकाको आर्थिक पारदर्शितामाथि प्रश्न उठेको थापाले बताए। उनका अनुसार उक्त रकम घाटमा खर्च गर्ने शीर्षकको थिएन। घाट बनाउने जिम्मेवारी दिने गरी नगरपालिकाले नै समिति बनायो। सुरुमा समितिमार्फत अमानतमा काम गर्ने निर्णय भएको थियो। तर, पछि कानुनतः मिलेन भनेर भाष्कर कन्स्ट्रक्सनलाई ठेक्का लगाइयो, उनी भन्छन्। थापाका अनुसार ५ प्रतिशत धरौटीबापतको रकमसमेत नराखी ठेकेदार कम्पनीले काम सुरु गरेको थियो। धरौटीबापतको रकम योजनाको फरफारक हुँदा मात्रै फिर्ता पाउने हो। तर, धरौटी नै राखिएन। योजना सम्पन्न हुनुअघि नै पैसा भुक्तानी भइसकेको छ। यो सरासर बदमासी र कानुनविपरीत हो, थापाले भने। उल्टै दातासँग उठाएको १ लाख ३१ हजार रुपैयाँँ ठेकेदारले सापटी भनेर लगेको र अहिलेसम्म फिर्ता नगरेको उनले बताए। कर्मचारीदेखि सबैको दबाब आएपछि घाट निर्माणका लागि जनतासँग उठाएको पैसा दिन बाध्य भयौं। तर, आजसम्म फिर्ता भएको छैन, उनी भन्छन्। भाष्कर कन्स्ट्रक्सन एन्ड सप्लायर्सका प्रोप्राइटर गणेश कार्कीले नगरपालिकाले टेन्डर आह्वान गरेपछि आफूलाई ठेक्का परेको बताए। प्रतिस्पर्धामा ठेक्का मलाई पयो। सम्झौता गरेर छोटो समयमा नै काम सम्पन्न गर्नुपर्ने थियो। घाट निर्माण गर्ने बजेट संघीय सरकारले दिँदो रहेनछ, कार्की भन्छन्, त्यही भएर अर्कै हिसाबले बजेट मागिएको रहेछ। हुन त त्यहाँ वरपर ठूलो बस्ती छैन। नदीलाई तटबन्ध हुने र घाट पनि बन्ने भनेर बनाइएको डिजाइनअनुसार काम सम्पन्न गरिएको हो। काम भइसकेपछि प्राविधिक मूल्यांकन गरेर रकम निकासा भएको कार्की बताउँछन्। झट्ट हेर्दा धेरै काम भएजस्तो देखिँदैन। तर, पानी बगेको सतहभन्दा १० मिटर तलबाट पायलिङ गरी आठ वटा पिलर उठाएर घाट बनाइएको छ। जाली र रड प्रयोग गरी राम्ररी ढलाइ गरियो, उनले भने। नगरपालिकाका प्रमुख प्रशासकीय अधिकृत किरणप्रसाद ढकाल भने अवकाशमा गएका छन्। उनको मोबाइल अफ छ। लेखा प्रमुख धनमाया राईले भनिन् भुक्तानी मैले नै दिएको हुँ। यो विषयमा नगरपालिकाको प्रवक्तासँग बुझ्नु होला। नगर प्रवक्ता विक्रम राईले यस विषयमा आफूले बुझ्नै नपाएको बताए। बुझ्नलाई अझै केही दिन समय लाग्ने उनको भनाइ छ। बस्ती व्यवस्थापनदेखि घाट निर्माणसम्मको विषय समेटेर डीपीआर तयार पार्दै बजेट माग गरिएको र त्यहीअनुसार खर्च गरिएको उनको भनाइ छ। जोखिमयुक्त बस्ती व्यवस्थापन भनियो। तटबन्ध गरियो। घाट पनि बनाइयो, उनी भन्छन्, डीपीआरमा उल्लेख भएको भन्दा बाहिर काम भएको छैन। यसले नदी नियन्त्रणमा पनि सहयोग पुग्छ। नगरपालिकाले डीपीआर पेस गरेपछि संघीय सरकारले विशेष अनुदानअन्तर्गत बजेट पठाएसँगै ठेक्का प्रक्रियामार्फत काम गराइएको राईले बताए।"
इजरायलले इरानमाथि आक्रमण गरेपछि ट्रम्पले के भने ?,"काठमाडौं : अमेरिकी राष्ट्रपति डोनाल्ड ट्रम्पले इरानमाथि इजरायलको आक्रमणबारे फक्स न्यूजसँग कुरा गरेका छन्। राष्ट्रपति ट्रम्पले इजरायलको आक्रमणबारे पहिले नै जानकारी भएको बताएका हुन्। उनले यो इजरायली कारबाहीमा अमेरिकी सेना संलग्न नभएको बताए। ट्रम्पले भने, इरानसँग आणविक बम हुन सक्दैन। हामी वार्ता पुनः सुरु गर्ने आशा गर्छौं। के हुन्छ हेर्नेछौँ। इजरायली आक्रमणमा धेरै शीर्ष इरानी नेता मारिएको अमेरिकाले पुष्टि गरेको छ। ट्रम्पले आफ्नो प्रशासनले आक्रमण हुनुभन्दा पहिले नै मध्यपूर्वी क्षेत्रका एक प्रमुख सहयोगीलाई सम्पर्क गरेर जानकारी गराएको बताए। तर उनले त्यो देशको नाम भने खुलाएनन्।"
अनुसन्धान प्रहरी र सरकारी वकिलबिच समन्वय जरुरी छ : गृहमन्त्री,"काठमाडौं : गृहमन्त्री रमेश लेखकले अनुसन्धानकर्ता प्रहरी र अभियोजनकर्ताबीच ठिक ढंगको समन्वय हुनुपर्नेमा जोड दिएका छन् । शुक्रबार बिहान प्रहरी प्रधान कार्यालयमा आयोजित अनुसन्धानकर्ता प्रहरी र अभियोजनकर्ता सरकारी वकिलको तेस्रो राष्ट्रिय सम्मेलनमा बोल्दै गृहमन्त्री लेखकले दुई पक्षबीच निरन्तर समन्वय हुन जरुरी रहेको बताए । समिति स्रोत र साधनमा धेरै काम प्रहरीले गर्नुपरेको उनको भनाइ छ । 'सबैभन्दा बढी कामको जिम्मेवारी लिएका सुरक्षा निकायहरू समिति र स्रोत र साधनमा काम गर्नु परेको छ,'उनले भने,'सरकारले प्रयाप्त ध्यान दिँदैछ,दिन्छ ।' उनले आगामी आर्थिक वर्षको बजेटमा तुलनात्मक रुपमा बजेटमा प्रहरीतर्फ उल्लेखनीय वृद्धि भएको जानकारी समेत दिए । मन्त्री लेखकले विज्ञानको प्रयोग मानवताका विरुद्ध भइरहेको बताए । 'अपराधमा पनि विज्ञानको प्रयोग भइरहेको छ । त्यसो भएकाले हामीले पनि अनुसन्धान र अभियोजनका क्रममा विज्ञानको प्रयोग गर्न जरुरी छ । विज्ञानको प्रयोग भनेको प्रविधिका मार्फत गर्ने हो ।' लेखकले विज्ञान र प्रविधिको अधिकतम् प्रयोग गरेर अनुसन्धानलाई स्वस्थ्य, स्वच्छ र भरपर्दो बनाउन जरुरी रहेको बताए। 'अभियोजनको क्रममा पनि विज्ञानको प्रविधिको प्रयोग आवश्यक छ । विज्ञानको प्रयोगले मात्रै पुग्दैन् । विज्ञानको सही प्रयोग हुनजरुरी छ । प्रविधि र विज्ञानको प्रयोग पनि न्यायलाई सहयोग गर्ने गरेर हुनुपर्छ,' उनले भने,'विज्ञान र प्रविधिको प्रयोग गर्दा पनि प्रमाण संकलन होसियारका साथ गर्नुपर्ने हुन्छ ।' फौजदारी न्यायमा अनुसन्धान र अभियोजन महत्वपूर्ण आयाम हुने मन्त्री लेखकको भनाइ छ । 'फौजदारी न्यायको केन्द्रमा पीडित रहन्छ । पीडितलाई हामीले न्यायको अनुभूति गराउन सक्यौंकी सकेनौं ? कुनै पनि अपराधिक कार्यबाट आफूलाई पीडित अनुभूति गरेको मानिसलाई न्याय प्राप्त भयो भन्ने कुराको अनुभूति गर्न सक्यौ की सकेनौं,'मन्त्री लेखकले भने,'त्यो फौजदारीको न्यायको मुख्य उद्देश्य हो।यो क्षेत्रमाअत्यन्त मेहनत र क्रियाशिलताका साथ,अत्यन्त वुद्धि र विवेक प्रयोग गरेर काम गर्न जरुरी छ ।'"
संसद खुलाउन एमाले र माओवादीबीच दुई बुँदे सहमति,"काठमाडौं : संसद खुलाउन सत्तारुढ दल नेकपा एमाले र प्रमुख प्रतिपक्षी दल नेकपा माओवादी केन्द्रबीच दुई बुँदे सहमति भएको छ। भिजिट भिसा प्रकरणमा अख्तियार दुरुपयोग अनुसन्धान आयोगले छानबिनका लागि माग गरेमा सरकारले त्यसका लागि सहयोग गर्ने र नीतिगत सुधारका लागि पहल गर्ने सहमति उनीहरूबीच भएको हो। 'भिजिट भिसा र अध्यागमनसँग सम्बन्धित विषयका सम्बन्धमा अख्तियार दुरुपयोग अनुसन्धान आयोगले अनुसन्धान गरिरहेको छ। उक्त कार्यलाई अख्तियार दुरुपयोग अनुसन्धान आयोगले निष्कर्षमा पुऱ्याउने नै छ। उक्त विषयका सम्बन्धमा छानबिनका लागि आयोगले माग गरे बमोजिम नेपाल सरकारले आवश्यक सहयोग गर्नेछ,' सहमति पत्रमा भनिएको छ, 'अध्यागमन र भिजिट भिसाको सम्बन्धमा विगतदेखि देखिएका समस्या समाधान गर्न नेपाल सरकारले आवश्यक अध्ययन एवं छानबिन गरी नीतिगत, कानूनी र संरचनात्मक सुधारका लागि उपयुक्त व्यवस्था गर्न ठोस पहल गर्ने प्रतिबद्धता नेपाल सरकारले व्यक्त गर्ने।' सहमति पत्रमा एमालेका मुख्य सचेतक महेश बर्तौला र माओवादीका प्रमुख सचेतक हितराज पाण्डेले हस्ताक्षर गरेका छन्।"
काठमाडौं जिल्लाव्यापी बृहत् खेलकुद प्रतियोगिता असार १ गतेदेखि,"काठमाडौं : काठमाडौं महानगरपालिका २६ वडाले असार १ गतेदेखि काठमाडौं जिल्लाव्यापी बृहत् खेलकुद प्रतियोगिता आयोजना गर्ने भएको छ। २६ वडाले शुक्रबार काठमाडौंमा पत्रकार सम्मेलन गर्दै स्वास्थ्यका लागि खेलकुद भन्ने नाराका साथ असार १ देखि ८ गतेसम्म जिल्लाव्यापी बृहत् खेलकुद प्रतियोगिता आयोजना गर्न लागेको जनाएको हो। प्रतियोगितामा महानगरभित्रका ३२ वटै वडा र अन्य १० नगरपालिकाका खेलाडीहरूको सहभागिता रहने खेलकुद संयोजक तथा वडा सदस्य प्रवेश श्रेष्ठले जानकारी दिए। प्रतियोगितामा फुटसल, टेबलटेनिस, तेक्वान्दो र कराँतेका दुई विधा गरि कुल ५ विधामा खेल हुने उनले बताए। त्यस्तै काठमाडौं महानगरपालिका २६ का वडाध्यक्ष ख्यामराज तिवारीले खेलकुदका पूर्वाधार निर्माण गरिसकेको र वडामा खेल क्षेत्रको विकासका लागि प्रतियोगिता आयोजना गरिएको बताए। काठमाडौं जिल्लाव्यापी बृहत् खेलकुद प्रतियोगितामा प्रथम, द्वितीय र तृतीय हुनेलाई नगर पुरस्कार प्रदान गरिने आयोजकले जनाएको छ। प्रतियोगिताका लागि वडाले ३५ लाख रुपैयाँ विनियोजन गरेको छ।"
"अबको बाटो संकल्प र कार्यान्वयनको हो, कुराभन्दा काममा ध्यान दिऔं : देउवा",काठमाडौं : नेपाली कांग्रेसका सभापति शेरबहादुर देउवाले कांग्रेसले समावेशी लोकतन्त्रको व्यवहारिक अभ्यास गर्ने बताएका छन्। राष्ट्रिय लोकतान्त्रिक अपाङ्ग संघले शुक्रबार कांग्रेस पार्टी कार्यालय सानेपामा आयोजना गरेको कार्यक्रममा सभापति देउवाले मुलुकका सबै तहमा राजनीतिक तहमा सबैको प्रतिनिधित्व सुनिश्चित गर्दै समावेशी लोकतन्त्रको व्यवहारिक अभ्यास गर्ने बताएका हुन् । समावेशी नेतृत्व विकासका लागि पार्टीको घोषणापत्र दस्तावेजहरूमा अपांगता सवालहरू स्पष्ट उल्लेख गर्नुपर्ने उनले बताए । सभापति देउवाले अबको बाटो संकल्प र कार्यान्वयको भएकाले कुरामा नभइ काममा ध्यान दिनुपर्ने जिकिर गरे । उनले समावेशी नेतृत्व विकासका लागि व्यारियर फ्रि लिडरसीप जस्ता कार्यक्रम विस्तार गर्नुपर्नेमा जोड दिए। त्यस्तै सभापति देउवाले पार्टी कार्यालयलाई पूर्णरुपमा अपाङ्गमैत्री बनाउने प्रतिवद्धता समेत जनाए।
एयर इन्डियाको विमान ३० सेकेन्डमै कसरी दुर्घटनाग्रस्त भयो ?,"काठमाडौँ : बिहीबार दिउँसो अहमदाबादबाट लन्डन ग्याटविकका लागि उडेको उडान एआई१७१ कसरी दुर्घटनाग्रस्त भयो भयो भन्ने कुरा विस्तृत अनुसन्धान पछि मात्र थाहा हुनेछ। तर उड्डयनको संसारमा उडान भरेपछिका क्षणहरू प्रायः सबैभन्दा चुनौतीपूर्ण हुन्छन्। सरदार वल्लभभाई पटेल अन्तर्राष्ट्रिय विमानस्थलमा उडान भरेको केही समयपछि नै बोइङ ७८७८ ड्रीमलाइनर धावनमार्गबाट १५ किलोमिटर (०९ माइल) टाढा कसरी दुर्घटनाग्रस्त भयो भन्ने कुरा पत्ता लगाउन आगामी दिनमा भारतीय अनुसन्धानकर्तासँग अमेरिका र बेलायतका विज्ञहरूले अनुसन्धान गर्नेछन्। २०११ मा व्यावसायिक सेवामा प्रवेश गरेपछि ७८७८ ड्रीमलाइनर घातक दुर्घटनामा परेको यो पहिलो पटक हो। बिहीबारको दुर्घटनामा विमानमा सवार २४१ जना र जमिनमा धेरै जनाको मृत्यु भएको छ। उडान भरेको केही क्षणपछि अहमदाबादको आवासीय क्षेत्रमा विमान किन दुर्घटनाग्रस्त भयो भनेर बीबीसीले भारतीय उड्डयन विज्ञ र पाइलटहरूसँग कुरा गरेको छ। उचाइ प्राप्त गर्न कठिनाई ७८७८ ड्रीमलाइनर क्याप्टेन सुमित सभरवाल र सहपाइलट क्लाइभ कुन्दरले उडाइरहेका थिए। संयुक्त रूपमा ९,००० घण्टा उडान अनुभवका साथ दुवै जना अत्यन्तै अनुभवी थिए।सभरवालसँग व्यावसायिक एयरलाइन पाइलटको रूपमा २२ वर्षभन्दा बढीको अनुभव थियो। बिहीबार दिउँसो अहमदाबाद अन्तर्राष्ट्रिय विमानस्थलको धावनमार्गमा २४२ जना सवार विमान रहेको थियो। एयर इन्डियाका अनुसार विमानले स्थानीय समय अनुसार दिउँसो १ः३९ बजे उडान भरेको थियो। भारतका गृहमन्त्री अमित शाहले विमान उडान भर्दा १०० टन इन्धन भएको बताए। जसको अर्थ ट्याङ्की लगभग पूर्ण रूपमा भरिएको थियो। भारतको उड्डयन नियामकले उडान भरे लगत्तै ककपिटबाट मेडे कल आएको बताएको छ। त्यसपछि विमानबाट कुनै प्रतिक्रिया आएन। मेडे कल किन गरिएको थियो भन्ने कुरा स्पष्ट छैन। तर उडानका एक मात्र बाँचेका व्यक्तिले भारतीय मिडियालाई विमान उडान भर्न संघर्ष गरिरहेको बेला ठूलो विस्फोटको आवाज सुनेको बताए। बीबीसी भेरिफाइडद्वारा प्रमाणित फुटेजमा विमान आवासीय क्षेत्रमाथि धेरै कम उचाइमा उडिरहेको देखिन्छ। प्रसारित अन्तिम तथ्याङ्क अनुसार विमान अधिकतम ६२५ फिट (१९० मिटर) को उचाइमा पुगेको थियो। यसपछि यो तल खस्न थाल्यो र रूख तथा भवनहरू पछाडि लुक्यो। त्यसपछि ठूलो विस्फोट देखियो। एक पाइलटले भने, यदि विमानले दुवै इन्जिन गुमाएको भए प्रतिक्रियाको समय हुँदैन। बीबीसी भेरिफाइले देखेको सीसीटीभी फुटेजमा विमान केवल ३० सेकेन्डको लागि हावामा रहेको देखिन्छ। विमान आवासीय क्षेत्रमा दुर्घटनाग्रस्त भएको थियो। र घना बस्ती भएकाले अस्पताल र सरकारी भवनसहित आवासीय भवनहरू नराम्ररी क्षतिग्रस्त भएका छन्। दुबै इन्जिन एकैसाथ बिग्रिए ? विमान उडानको भिडियो हेर्दा दुर्घटनाको सही कारण पत्ता लगाउन करिब असम्भव छ। आगामी दिनमा विमानको ब्ल्याक बक्सको परीक्षणसहितको जटिल अनुसन्धान सुरु गरिनेछ। जसले उडान डेटा रेकर्ड गर्दछ। तर बाहिर आएका भिडियोमा विमान जमिनबाट ओर्लन संघर्ष गरिरहेको देखिन्छ। मानौं यसमा बल वा शक्तिको अभाव थियो। केही विज्ञहरूले अनुमान गरेको एउटा कारण भनेको अत्यन्तै दुर्लभ दोहोरो इन्जिन विफलताको सम्भावना हो। विमानले आफ्नो र्याम एयर टर्बाइन सक्रिय गरेको थियो कि थिएन भन्ने बारेमा प्रश्न उठिरहेका छन्। यो एक आपतकालीन ब्याकअप टर्बाइन हो, जुन मुख्य इन्जिनले आवश्यक प्रणालीलाई शक्ति प्रदान गर्न बन्द गर्दा काम गर्छ। दुई इन्जिन एकैसाथ फेल हुनु अत्यन्तै असामान्य कुरा हो। यसको सबैभन्दा प्रसिद्ध उदाहरण २००९ को मिरेकल अन द हडसन घटना हो। जब युएस एयरलाइन्सको एयरबस ए३२० ले न्यूयोर्कको लागार्डिया विमानस्थलबाट उडान भरेको केही क्षणमा चरा ठोक्किएपछि दुवै इन्जिन गुमाएको थियो। तर विमान सुरक्षित अवतरणमा पुग्यो। एक वरिष्ठ पाइलटले दुवै इन्जिनको विफलता इन्धनको प्रदूषण वा पाइपलाइनमा अवरोधका कारण हुन सक्ने बताए। विमान इन्जिनहरू सटीक इन्धन मिटरिङ प्रणालीमा निर्भर हुन्छन्। यदि यो प्रणाली अवरुद्ध भयो भने इन्धन आपूर्ति काट्न सक्छ र इन्जिनहरू बन्द गर्न सक्छ। पूर्व पाइलट मार्को चानले बीबीसी भेरिफाइलाई बताएअनुसार उपलब्ध फुटेजका आधारमा डबल इन्जिन फेल भएको कुनै ठोस प्रमाण भेटिएको छैन। उड्डयन विज्ञ मोहन रंगनाथनले दोहोरो इन्जिन फेल हुने घटनाहरू धेरै दुर्लभ हुने बीबीसीलाई बताए। इन्जिन निर्माता जीई एयरोस्पेसले अनुसन्धानमा सहयोग गर्न भारतमा टोली पठाउँदैछ भने बोइङले एयरलाइनलाई पूर्ण सहयोग प्रदान गरिरहेको बताएको छ। चरासँग ठोक्किँदा भारतका केही विज्ञले उठाएको अर्को डर भनेको विमान चरासँग ठोक्किनु हो। यो घटना तब हुन्छ जब चरा विमानसँग ठोक्किन्छ र विमानको लागि अत्यन्तै खतरनाक हुन सक्छ। यदि चरा इन्जिनमा पस्यो भने इन्जिनले शक्ति गुमाउन सक्छ। जस्तै गत वर्ष दक्षिण कोरियाको जेजु एयर दुर्घटनामा १७९ जनाको मृत्यु भएको थियो। अहमदाबाद विमानस्थलसँग परिचित विज्ञ र पाइलटहरूले बीबीसीलाई बताएअनुसार त्यहाँ धेरै चराहरू छन्। चराहरू सधैं वरिपरि हुन्छन्, रंगनाथन भन्छन्। यस विमानस्थलबाट उडान भरेका अन्य तीन भारतीय पाइलटले पनि यो कुराको पुष्टि गरेको बीबीसीले उल्लेख गरेको छ। अहमदाबाद अवस्थित गुजरातमा पाँच वर्षमा ४६२ चरा ठोक्किएको रेकर्ड गरिएको छ। जसमध्ये धेरैजसो अहमदाबाद विमानस्थलमा भएका छन्। यो जानकारी नागरिक उड्डयन मन्त्रालयले डिसेम्बर २०२३ मा संसदमा दिएको थियो। सेप्टेम्बर २०२३ को टाइम्स अफ इन्डियाको रिपोर्टले विमानस्थल प्राधिकरणको तथ्याङ्कलाई उद्धृत गर्दै अहमदाबादमा २०२२२३ मा विमानमा ३८ चरा ठोक्किएको देखाएको छ। जुन अघिल्लो १२ महिनाको तुलनामा ३५ प्रतिशतले बढी हो। २००९ को घटनामा २,७०० फिटको उचाइमा रहेको विमानको इन्जिनमा सिगलको बथान ठोक्किएको थियो। जुन एयर इन्डियाको उडानको चार गुणा उचाइ थियो। तर यस अवस्थामा भारतीय पाइलटहरूसँग पर्याप्त उचाइ र प्रतिक्रिया दिन समय नै थियो। एक वरिष्ठ पाइलटले चरा ठोक्किनु विरलै विनाशकारी हुने बताए। के विमानको फ्ल्यापका कारण हुन सक्छ ? बीबीसीसँग कुरा गर्ने तीन जना विज्ञले विमान उडान भर्ने क्रममा विमानको फ्ल्याप नखुलेका कारण दुर्घटना भएको हुन सक्ने सुझाव बताएका छन्। यद्यपि अन्य पाइलट र विश्लेषकले यसमाथि प्रश्न उठाएका छन्। उडान भर्दा फ्ल्यापले महत्त्वपूर्ण भूमिका खेल्छन्। तिनीले कम गतिमा विमानलाई अधिकतम उचाल्न मद्दत गर्छन्। यदि फ्ल्यापहरू राम्ररी खोलिएन भने गर्मी मौसमको सामना गर्दै लामो दूरीको उडानमा यात्रु र भारी इन्धनसहित पूर्णरूपमा भरिएको जेटलाई उडान भर्न संघर्ष गर्नुपर्छ। एक पाइलटले बीबीसीलाई बताएअनुसार बिहीबार अहमदाबादमा तापक्रम ४० डिग्री सेल्सियसको आसपास थियो। यति उचाइमा हावाको घनत्व कम हुन्छ थप फ्ल्याप सेटिङहरू र इन्जिन थ्रस्ट आवश्यक पर्दछ। यस्तो अवस्थामा कन्फिगरेसनमा सानो गल्तीले पनि विनाशकारी परिणाम निम्त्याउन सक्छ। बिहीबार दिउँसो देखिएको सीसीटीभी फुटेजमा विमानले अहमदाबादबाट उडान भरेको उचाइ बढाउन संघर्ष गरिरहेको र त्यसपछि बिस्तारै तल झर्दै दुर्घटनाग्रस्त भएको देखिन्छ। तर बीबीसीसँग कुरा गर्ने एक पाइलटले भने,यदि उडान भर्ने क्रममा फ्ल्यापहरू बन्द भएमा ७८७ को उडान भर्ने कन्फिगरेसन चेतावनी प्रणालीले चेतावनी दिनेछ र उडान टोलीलाई असुरक्षित कन्फिगरेसनको बारेमा सूचित गर्छ। पूर्व पाइलट चानले अहिलेसम्म जारी गरिएको फुटेजले स्पष्ट तस्वीर नदेखाएकाले फ्ल्यापहरू खुला थिए कि थिएनन् भन्ने कुरा निश्चित रूपमा भन्न नसकिने बीबीसीलाई बताए। तर उनले यस्तो गल्ती अत्यन्तै असामान्य हुने बताए। फ्ल्याप उडान भर्नु अघि पाइलट आफैँले सेट गर्छन् र सेटिङ पुष्टि गर्न धेरै चेकलिस्ट र प्रक्रिया छन्, चानले भने। यदि फ्ल्यापहरू सही तरिकाले सेट गरिएको थिएन सम्भावित मानवीय त्रुटिलाई औंल्याउँछ।"
एकीकृत समाजवादीको बर्दिया अध्यक्षमा खड्का चयन,"गुलरिया : नेकपा एकीकृत समाजवादी बर्दियाको अध्यक्षमा बखत बहादुर खड्का चयन भएका छन्। पार्टीको ९औँ अधिवेशनले ४५ सदस्यीय जिल्ला कमिटी सर्वसम्मत चयन गरेको हो। अधिवेशनले उपाध्यक्षमा बमबहादुर रावल र प्रतापकुमार गौतमलाई चयन गरेको छ। यस्तै सचिवमा इन्द्रबहादुर रावल र उपसचिवमा अग्नि अर्याल, दानबहादुर बुढा र गंगा चालिसे चयन भएका छन्।"
कोरियन विशेष भाषा परीक्षामा ४ सय बढी उत्तीर्ण,काठमाडौं : कोरियन विशेष भाषा परीक्षामा ४ सय बढी उत्तीर्ण भएका छन्। नेपालस्थित ईपीएस कोरिया शाखाले शुक्रबार प्रकाशित गरेको नतिजाअनुसार ४ सय ३३ जना उत्तीर्ण भएका हुन्। परीक्षा यही जेठ १९ गते भैसेपाटीमा रहेको राष्ट्रिय व्यावसायिक प्रशिक्षण प्रतिष्ठानमा सञ्चालन भएको थियो। परीक्षामा ७९९ जना सहभागी भएका थियो। ३३ वटा प्रश्नभन्दा माथि मिलाउने परीक्षार्थी उत्तीर्ण भएका छन्।
ग्लोबल आइएमई बैंकको अगुवाइमा माथिल्लो मेवा खोला जलविद्युत आयोजनामा लगानी,"ग्लोबल आइएमई बैंक लिमिटेडको अगुवाइमा माथिल्लो मेवा खोला जलविद्युत् आयोजनाको लागि फाइनान्सियल क्लोजर सम्बन्धी सम्झौतामा हस्ताक्षर भएको छ। यस आयोजनाको प्रवर्द्धक कम्पनी सौर्य होल्डिङ र बैंकबीच वित्तीय व्यवस्थापनका लागि सम्झौता भएको हो। उक्त सम्झौताअनुसार यस आयोजनामा ग्लोबल आइएमई बैंकको अगुवाइ र लक्ष्मी सनराइज बैंकको सहभागितामा बनेको कन्सोर्टियमले ४ अर्ब ८५ करोड ७० लाख रुपैयाँ लगानी गर्नेछ। ग्लोबल आइएमई बैंकका प्रमुख कार्यकारी अधिकृत सुरेन्द्रराज रेग्मीको समुपस्थितिमा उक्त सम्झौतामा ग्लोबल आइएमई बैंकका चिफ बिजनेश अफिसर कल्याण विक्रम पाँडे, लक्ष्मी सनराइज बैंकका चिफ बिजनेश अफिसर मनिशराज कुँवर र सौर्य होल्डिङका प्रबन्ध निर्देशक मोहन विक्रम कार्कीले हस्ताक्षर गरेका थिए। ग्लोबल आइएमई बैंकका प्रमुख कार्यकारी अधिकृत सुरेन्द्रराज रेग्मीले आयोजना निर्धारित समय सिमाभित्र सम्पन्न भई राज्यको ऊर्जा उत्पादन वृद्धि भई निर्यात प्रवद्र्धनमा समेत सहयोग पुग्ने विश्वास व्यक्त गर्नुभयो। ताप्लेजुङ्ग जिल्लाको माथिल्लो मेवा खोलामा निमार्ण हुने ३१९२ मेगावाट क्षमताको यस जलविद्युत आयोजनाको अनुमानित लागत ६ अर्ब ३७ करोड रुपैयाँ रहेको छ। सम्झौताअनुसार बैंकले ७५ प्रतिशत लगानी गर्नेछ र बाँकी २५ प्रतिशत रकम सौर्य होल्डिङले हकप्रद जारीबाट उठेको रकम लगानी गर्नेछ। यो आयोजना निर्माण सुरु भएको मितिबाट ३ वर्ष भित्र सम्पन्न हुने छ।"
अहमदाबाद विमान दुर्घटनास्थल पुगे प्रधानमन्त्री मोदी,"काठमाडौं : प्रधानमन्त्री नरेन्द्र मोदीले शुक्रबार अहमदाबादमा एयर इन्डियाको विमान दुर्घटनाग्रस्त भएको स्थल पुगेका छन्। दुर्घटनास्थलपछि प्रधानमन्त्री नरेन्द्र मोदी सिभिल अस्पताल पुगेका छन्। उनले घाइतेहरूलाई भेट्नेछन्। बिहीबार अहमदाबादमा एयर इन्डियाको यात्रुवाहक विमान दुर्घटनाग्रस्त भएको थियो। लन्डनका लागि उडान भरेको केही समयपछि नै विमान आवासीय क्षेत्रमा खसेको हो। एयर इन्डियाले २४२ जना सवार मध्ये २४१ जनाको मृत्यु भएको पुष्टि गरेको छ। विमानमा २३० यात्रु र १२ जना चालक दलका सदस्य थिए। भारतीय मूलका एक बेलायती यात्रु यस घटनामा बाँच्न सफल भएका छन्। यस दुर्घटनामा गुजरातका पूर्व मुख्यमन्त्री विजय रुपानीको पनि मृत्यु भएको छ। घटनापछि अहमदाबाद पुगेका गृहमन्त्री अमित शाहले भने, करिब सबै शव निकाल्ने काम पूरा भइसकेको छ। १२५ लाख लिटर इन्धन भएका कारण तापक्रम उच्च भएकाले बचाउने सम्भावना थिएन।"
"जलवायु परिर्वतन र वायु प्रदूषण न्यूनिकरणका लागि एएमएन ईभी र्याली भोलि, तयारी पूरा","काठमाडौं : जलवायु परिर्वतन र वायु प्रदूषण न्यूनिकरणका लागि सचेतना जगाउन आयोजन गरिएको इभी र्याली को तयारी पूरा भएको छ । शनिबार बिहान ८ बजेबाट भृकुटीमण्डपमा अन्नपूर्ण मिडिया नेटवर्कको आयोजनामा हुन गइरहेको एएमएन ईभी र्यालीको तयारी पूरा भएको हो । यो र्याली चौथो संस्करण हो । अन्नपूर्ण मिडिया नेटवर्कले जलवायु परिर्वतन र वायु प्रदूषण न्यूनिकरणको सचेतना सन्देश प्रवाह गर्न हरेक वर्ष ईभी र्याली गर्दै आइरहेको छ। 'अन्नपूर्ण मिडिया नेटवर्कका महाप्रबन्धक मनोज बस्नेतले र्यालीका क्रममा उठेका जलवायु परिर्वतन र वायु प्रदूषणका एजेन्डाहरूलाई प्रभावकारी ढंगले अघि बढाउने बताए। उनले भने, यसपटक हामी र्यालीका क्रममा उठेका जलवायु परिर्वतन र वायु प्रदूषणका एजेन्डाहरूलाई अन्तर्राष्ट्रिय गर्नका लागि युएनको ध्यानाकर्षण गरानेछौं।' उनका अनुसार जलवायु परिर्वतन र वायु प्रदूषण न्यूनिकरणको सचेतना अभियानमा ३५ वटा कर्पोरेट हाउसहरूले सहकार्य गरेका छन् । ईभी र्यालीको मुख्य प्रायोजनमा हुन्डाई, इन एसोसियएन ग्लोबल आईएमई बैंक,पार्वडबाई टाटाको कर्भ डट इभी,प्रोटोन इमास, अर्थर, ड्रिभनवाई स्काइओयल, ग्रिन पावर पार्टनर नेपाल विद्युत प्राधिकरण, मोबिलिटी पार्टनर इन्ड्राभ, क्लाइमेटजस्टीस् पार्टनर सेभ द चिल्ड्रेन, इन्सुरेन्स पार्टनर ओरियन्टल इन्सुरेन्स, हस्पीटालिटी पार्टनर हिल्टन काठमाडौं,एजुकेशन पार्टनर नामी कलेज, अब्रोड स्टडी पार्टनर केआईइसी,जेरो इमिसन पार्टनर नामी, इम्पावरमेन्ट पार्टनर फोन पे, एयरलाइन्स पार्टनर यति एयरलाइन्स, रिफ्रेसमेन्ट पार्टनर रियलजुस, हाईड्रेसन पार्टनर जल्पाफ्रेस, टि पार्टनर अरोमा, मेडिकल पार्टनर स्टार हस्पीटल, इन्टरनेश पार्टनर सुबिसु, फुड पार्टनर खाद्य व्यवस्था तथा व्यापार कम्पनी लिमिटेड, ग्रिन पार्टनर साथसाथै, इपान, सस्टेनाबिलीटी पार्टनर अभ्नी सेन्टर फर सस्टेनाबिलीटी, इनर्जी पार्टनर घामपावर, सपोटेडवाईमा आर्कश फुड, राष्ट्रिय बाणिज्य बैंक, डब्लुडब्लुएफ, सिटिजन्स बैंक, हेन्ड्रीभोल्स्, सिम्रिक एयर,जेहो रहेका छन्। जलवायु परिर्वतन र वायु प्रदूषण न्यूनिकरण गर्न सचेतना अभियान भएकाले र्यालीमा सहभागिताका लागि आग्रह समेत गरेका छन्। जलवायु परिर्वतन र वायु प्रदूषण न्यूनिकरण गर्न सचेतना यो अभियानमा उपस्थित भइदिनुहुन सबैमा हार्दिक निमन्त्रणा गर्दछौं ,'महाप्रबन्धक बस्नेतले भने। र्यालीसँगै दिनभर भृकृटीमण्डलमा इभीका सवारीसाधनहरू, खानाका स्टलहरू रहनेछन । बालबालिकाका लागि किड्जोन र सांस्कृतिक एवं मनोरञ्जनात्मक कार्यक्रमहरू पनि रहेका छन् । लाइभ कन्सर्टमा बाल गायक प्रयुश गौतम, गायिक सज्जा चौलागाई, बेनीशा पौडेल, लक्ष्मी आर्चाय, गायक पवन गिरी, करण परियारले सांगीतिक प्रस्तुति दिनेछन् भने हास्यकलाकार दिनेश काफ्ले (हाउडे दाई)ले मनोरञ्जनात्मक प्रस्तुतिका साथ सहभागीहरूलाई मनोञ्जन प्रदान गर्नेछन्।"
जसले पार्सलको लोभमा ८५ लाख ठगिँदा पनि विश्वास गरिरहिन्,"काठमाडौं : रामेछापकी ४४ वर्षीया नमिता राना नाम परिवर्तनले काठमाडौंमा स्टेसनरी पसल सञ्चालन गरिरहेकी थिइन्। पसलमा बस्ने, सामाजिक सञ्जाल चलाउने र टिकटकमा लाइभ बस्ने गर्दै उनले दैनिकी काटिरहेकी थिइन्। यसैक्रममा उनलाई एकदिन डा फ्रांकलिन वेन नामक टिकटक अकाउन्टबाट फलो गरेको नोटिफिकिसेन आयो। विदेशी नाम देख्नासाथ उनले तुरुन्तै फलोब्याक गरिन्। टिकटकमा बनेको साथीले ह्वाट्सएपमा कुराकानी गर्ने भन्दै नम्बर दिए। टिकटकबाट ह्वाट्सएपमा जोडिएर कुराकानी गर्न थालेकी नमिताले उनै वेनसँग घण्टौं कुरा गर्न थालिन्। वेनले आफू इंगल्यान्डको नागरिक भएको र प्रशस्तै सम्पत्ति भएको हुँदा च्यारिटी गर्न लागेको बताए। वेनसँग पैसा भएको थाहा पाएपछि नमिता पनि लोभिइन्। वेनले आफू सानी छोरीसँग एक्लै बस्दै आएको र श्रीमतीले छाडेर गएको बताएका थिए। यसपछि झन् नमिता र नक्कली वेनको अनलाइन सम्बन्ध अझै नजिकियो। उनीहरूले निकटता बढाए। यसैक्रममा वेनले नमिताको जन्मदिनका लागि उपहार पठाइदिन्छु भन्दै उनको ठेगाना मागे। उक्त ठेगानामा सुनका गरगहना, आइफोन,डाइमण्डको हार र ५० हजार डलर पठाएको भन्दै फोटो पठाए। वेनले नमितालाई भने, इंगल्यान्डबाट मैले सामान पठाइसके अब नेपालमा तिमीलाई कुरियरको कर्मचारीले फोन गर्छ भन्दै भिडियो पठाएका थिए। सामान पठाएको एक दिनपछि आफू डेल्टा कुरियरको कर्मचारी रहेको बताई ह्वाट्सएपमा म्यासेज आयो। म्यासेजमा भनिएको थियो, वेनले पठाएको सामान सामान काठमाडौं विमानस्थलमा आइपुगेको छ। कस्टम तिर्नका लागि ५० हजार रुपैयाँ लाग्ने भएकाले ५० हजार पठाउनू। नमिताले तुरुन्तै सरिता बस्नेतका नाममा एनएमवी बैंकको खातामा ५० हजार जम्मा गरिन्। उक्त रकम पठाएको भौचर नमिताले ह्वाट्सएपमा पठाइन्। यसलगत्तै अर्को नम्बरको ह्वाट्सएपबाट आफू अख्तियारको कर्मचारी गीता थापा रहेको बताउँदै सुन र हीराका गहना र डलरको सटही चार्ज तिर्न पैसा लाग्ने बताइयो। अख्तियारको कागजात बनाउन, सेक्युरिटी डिपोजिट इन्कम ट्याक्स तिर्न भन्दै श्वेता आचार्यका नाममा नबिल बैंकमा २ लाख ५० हजार, शोभाकुमारी श्रेष्ठका नाममा ५ लाख १० हजारलगायत विभिन्न मितिमा विभिन्न व्यक्तिका नाममा ८५ लाख २० हजार रुपैयाँ जम्मा गरिन्। सामान विमानस्थलमा अड्केको बताउँदै उनीहरूले विभिन्न नाममा उनलाई प्रलोभन दिने, धम्क्याउने र पहिलाको पैसा फस्छ भनेर डर देखाउने गर्थे। नमिताले कहिले आफन्तसँग ऋण मागेर हुन्छ कि, कहिले सहकारीमा जग्गाधितो राखेर हुन्छ, पैसा जम्मा गरिरहिन्। जब उनलाई आफ्नो खातामा पैसा जम्मा गर्न २० लाख लाग्छ भनियो, उनी संशकित बनिन्। शंका लागेर प्रहरीमा उजुरी दिन गइन्। यो बीचमा पनि उनी डा फ्रांकलिन वेनसँग कुराकानी गरिरहेकी थिइन्। नमिताले वेनले पठाइदिएको सामान र उपहार खाइदिनका लागि विमानस्थलका कर्मचारीले अनेक जुक्ति निकालेर आफूसँग पैसा मागिरहेको भन्दै प्रहरीमा उजुरी गरेकी थिइन्। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार पीडित नमिता राना, हीराको हार र ५० हजार डलर पाउने प्रलोभनमा ८५ लाख बढी रकम बुझाएकी हुन्। पैसा बुझाउँदै गर्दा पनि उनी डा फ्रांकलिन वेनसँग विश्वासमा कुराकानी गर्दै थिइन्। नेपालका कुरियर र सरकारी कर्मचारीले दुःख दिएको गुनासो गरिरहेकी थिइन्। प्रहरीमा उजुरी परेपछि उनलाई बोलाएर काउन्सिलिङ गर्न थालियो। उनलाई फ्रांकलिन वेन कुनै विदेशी नागरिक नभएको, उपहार पठाएको भन्ने झुट भएको र उनी नेपालमा नै बसेर ठगी गर्ने गिरोहको चंगुलमा परेको भनेर सम्झाएका थिए। नमिताले यो कुरा स्वीकार गर्न मानेकी नै थिइनन्। उनी भन्दै थिइन्, फ्रांकलिन वेनले मलाई ठग्नै सक्दैन। ऊ विदेशी नै हो। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार, यो त एक उदाहरण मात्रै हो। प्रहरी कार्यालयमा यस्तै प्रकारका उजुरी दैनिकजसो आउँछन्। आव २०८०८१ मा अपराध अनुसन्धान कार्यालयमा मात्रै ४ सय १४ जना व्यक्तिहरू पार्सलको बहानामा ठगिएको उजुरी आएको थियो। जसको बिगो रकम १२ करोड ३१ लाख थियो। यस्तै ठगी यो आव २०८१ ८२ को सुरुवातदेखि वैशाख ३१ सम्म १ सय ६७ वटा पार्सल ठगीका उजुरी परे। जसमा ७ करोड ४७ लाख बढी ठगी भएको उजुरी आएको थियो।"
अल्ट्रासाउन्ड गर्न जाँदै हुनुहुन्छ ? ख्याल गर्नुहोस्,"पेटको अल्ट्रासाउन्ड गर्न जाँदै हुनुहुन्छ ? त्यसो हो भने आधा घण्टाअगाडि नै पानी पिउनु होस्। पेटको अल्ट्रासाउन्ड गर्न आउँदा आधा घण्टा अगाडि पानी पिएर पिसाब रोकेर जानु पर्दछ। पिसाब रोकेको छ भने पानी पिउनु पर्दैन। तीन महिना नाघेको गर्भवती महिलाले भने पिसाब रोक्नु हुँदैन। पित्तथैली हेर्नको लागि सो दिन माछा, मासु, तेल, घिउ, दूध हालेको चिया कफी, दूध सकेसम्म खानु हुँदैन। पेटको अल्ट्रासाउन्ड गर्न जाँदा पटुका नलगाई जानु पर्छ। थाइराइड ग्ल्यान्ड, टेस्टिज, ब्रेस्ट, टीभीएस, औंला र घाँटीको अल्ट्रासाउन्ड गर्न जाँदा खालि पेट अथवा पिसाब रोक्नु पर्दैन। अल्ट्रासाउन्ड गर्न आउँदा रिपोर्ट छ भने लिएर जानु पर्छ। अल्ट्रासाउन्ड गर्न जाँदा कम्तीमा ५ घण्टा जति पेट खाली हुनु पर्दछ।"
बढ्दो बेरुजुको डरलाग्दो ग्राफ,"प्रत्येक वर्ष बेरुजुको अंक जति मात्रामा थपिँदै जान्छ, त्यसको तुलनामा फस्र्योटको अंक निकै कम हुने गरेको छ । बेरुजु भन्नाले ऐन नियममा तोकिएका विधि र सर्त पूरा नगरी गरिएको खर्च हो । त्यस्तो खर्च अनियमितताको कारणबाट आर्थिक अनुशासनको सुनिश्चिततामा गम्भीर चुनौती बन्दै गएको जगजाहेरै छ । स्वतन्त्र लेखापरीक्षणका लागि संवैधानिक सर्वोच्च निकाय महालेखापरीक्षकको कार्यालयभित्र पर्न आउँछ । लेखापरीक्षणलाई सुव्यवस्थित र प्रभावकारी बनाउन विभिन्न नीतिनियम र सिद्धान्तहरूको व्यवस्था गरिएका हुन्छन् । लेखापरीक्षण ऐन, २०७५ नेपाल सरकारी क्षेत्र लेखापरीक्षण मापदण्ड, सर्वोच्च लेखापरीक्षण संस्थाहरूको अन्तर्राष्ट्रिय संगठनद्वारा प्रतिपादित लेखापरीक्षणका आधारभूत सिद्धान्त, लेखापरीक्षण मार्गदर्शन र असल अभ्यासको आधारमा जोखिम पहिचान र मूल्यांकन गरी योजना तर्जुमा गर्ने, लेखापरीक्षणका कार्यक्रममा पर्याप्त र सान्दर्भिक प्रमाण संकलन गर्न नमूना छनोट एवं विस्तृत परीक्षण गर्ने आदिजस्ता महŒवपूर्ण विषयलाई अवलम्बन नगरेको देखिन्छ । त्यसैले बेरुजु बढ्दै गएको देखिन्छ । २०८२ वैशाखको अन्तिममा महालेखा परीक्षकको कार्यालयले प्रकाशित गरेको ६२औं प्रतिवेदनअनुसार आफैंले बनाएका नीतिनियम पालना नगरी सरकारले जथाभावी रूपमा बजेट खर्च गरेका कारण अहिलेसम्मको (अध्यावधिक) कुल बेरुजु ७ खर्ब ३३ अर्ब १९ करोड रुपैयाँ पुगेको छ । बेरुजु गत वर्षभन्दा ९४५ प्रतिशतले बढेको हो । महालेखा परीक्षकको कार्यालयले राष्ट्रपतिसमक्ष पेस गरेको ६२औं वार्षिक प्रतिवेदनमा गत आर्थिक वर्ष २०८०८१ सम्ममा संघ, प्रदेश र स्थानीय सरकार तथा विभिन्न समितिले गरेको खर्चको लेखापरीक्षण गर्दा यो रकम बराबर बेरुजु फेला परेको हो । प्रतिवेदनअनुसार कुल बेरुजुमध्ये संघीय कार्यालयहरूको ३ खर्ब ७५ अर्ब रुपैयाँ पुगेको छ भने प्रदेश कार्यालयहरूको बेरुजु ३० अर्ब ४८ करोड पुगेको छ । स्थानीय तहहरूको बेरुजु रकम २ खर्ब ९ अर्ब र समिति र अन्य संस्थाको बेरुजु १ खर्ब १७ अर्ब रुपैयाँ पुगेको हो । वार्षिक प्रतिवेदनअनुसार गत वर्षको खर्चमा मात्र बेरुजु ९१ अर्ब ५९ करोड रुपैयाँ थपिएको छ । अर्कोतिर महालेखाका अनुसार अहिलेसम्म कारबाही गरी टुंगो लगाउनुपर्ने रकम ५ खर्ब ५१ अर्ब १ करोड रुपैयाँ पुगेको छ । सरकारले लेखापरीक्षण र राजस्व बक्यौता, शोधभर्ना लिनुपर्ने वैदेशिक अनुदान तथा ऋण रकमका सम्बन्धमा समयमा कारबाही नगरेका कारण यति रकम उठाउन बाँकी हो । यो बेरुजुभन्दा भिन्दै रकम हो । यसमध्ये संघ र प्रदेश गरी लेखापरीक्षण बक्यौता ८ अर्ब ७१ करोड, राजस्व बक्यौता ४ खर्ब ७२ अर्ब, वैदेशिक अनुदानको शोधभर्ना लिन बाँकी ६ अर्ब २५ करोड, वैदेशिक ऋणको शोधभर्ना लिन बाँकी १४ अर्ब ३३ करोड र जमानत बसी दिएको ऋणको भाखा नाघेको साँवाब्याज ४९ अर्ब ३७ करोड रुपैयाँ पुगेको छ । प्रत्येक वर्ष बेरुजुको अंक जति मात्रामा थपिँदै जान्छ, त्यसको तुलनामा फस्र्योटको अंक निकै कम हुने गरेको छ । गत आवमा मात्र असुल गर्नुपर्ने रकम ३० अर्ब १२ करोड रुपैयाँ देखिएको छ। यो कुल बेरुजुको ३२८९ प्रतिशत हो। यसमा संघीय कार्यालयहरूको मात्र बेरुजु १८ अर्ब ३३ करोड देखिएको छ। यसले सरकारमा बस्नेहरू वित्तीय कारोबार गर्दा अनियमितता गर्न नडराएको देखाएको छ । महालेखाले परीक्षण गर्दा निस्केको बेरुजुलाई तीन वर्गमा राख्ने गर्छ । असुल गर्नुपर्ने, नियमित गर्नुपर्ने र पेस्की गरी तीन वर्गमा वर्गीकरण गरिएका बेरुजुमा पनि थप वर्गीकरण गरिन्छ । असुल गर्नुपर्ने बेरुजुमा हिनामिना र फस्र्योट, हानी नोक्सानी र अन्य असुल गर्नुपर्ने बेरुजु समावेश गरिन्छ । नियमित गर्नुपर्ने बेरुजुमा अनियमित भएको, प्रमाण कागजात पेस नभएको, जिम्मेवारी नसारेको र शोधभर्ना नलिएको गरी थप चार समूहमा राखिन्छ । पेस्कीमा कर्मचारीले लिएको पेस्की, मोबिलाइजेसन र अन्य पेस्कीलाई राखिन्छ । गत आवमा मात्र असुल गर्नुपर्ने रकम ३० अर्ब १२ करोड रुपैयाँ देखिएको छ । यो कुल बेरुजुको ३२८९ प्रतिशत हो । यसमा संघीय कार्यालयहरूको मात्र बेरुजु १८ अर्ब ३३ करोड छ । स्थानीय तहको असुल गर्नुपर्ने बेरुजु ३ अर्ब ५० करोड रुपैयाँ छ । महालेखाका अनुसार नियमित गर्नुपर्ने रकम ५६ अर्ब १२ करोड देखिएको छ । यो कुल बेरुजुको ६१२७ प्रतिशत हो । यसमध्ये २७ अर्ब ९२ करोड रुपैयाँ संघीय कार्यालयहरूको र १९ अर्ब रुपैयाँ स्थानीय तहको हो । पेस्की बेरुजु पनि ५ अर्ब ३४ करोड रुपैयाँ देखिएको छ । यो कुल बेरुजुमा ५८४ प्रतिशत हो । महालेखाले यो वर्ष ९४ खर्ब ६२ अर्ब ३६ करोड रुपैयाँबराबर लेखापरीक्षण गरेको थियो । यसमध्ये संघीय सरकारी कार्यालयको लेखापरीक्षण गर्दा ४७ अर्ब ७४ करोड रुपैयाँ बेरुजु देखिएको छ । यो लेखापरीक्षण रकमको १५४ प्रतिशत बेरुजु हो । प्रदेश मन्त्रालय तथा निकायहरूको बेरुजु ४ अर्ब २० करोड देखिएको छ । यो लेखापरीक्षण भएको रकमको १३६ प्रतिशत हो । गत वर्ष स्थानीय तहको बेरुजु २५ अर्ब ३२ करोड फेला परेको छ । यो लेखापरीक्षण अंकको २२६ प्रतिशत हो । समिति र अन्य संस्थामा गरिएको लेखापरीक्षणबाट १४ अर्ब ३३ करोड बेरुजु देखिएको छ । यो २७४ प्रतिशत हो । लेखापरीक्षण भएको रकममध्ये सबैभन्दा धेरै प्रतिशत बेरुजु समिति र अन्य संस्थातर्फ देखिएको छ । यस्तै, सबैभन्दा कम प्रतिशत प्रदेशको देखिएको छ । स्थानीय तहको बेरुजु प्रतिशत पनि दुई प्रतिशतभन्दा माथि पुगेको छ । संघीय मन्त्रालय र निकायहरूको बेरुजु डेढ प्रतिशत हाराहारीमात्र छ । धेरै बेरुजु हुने संघीय १० मन्त्रालयको बेरुजु रकम हेर्दा लेखापरीक्षण अंकको तुलनामा पाँच प्रतिशतभन्दा धेरै बेरुजु हुनेमा भौतिक पूर्वाधार, परराष्ट्र र उद्योग मन्त्रालय देखिएका छन् । यस्तै भूमि व्यवस्था र सञ्चार मन्त्रालयको बेरुजु तीन प्रतिशतभन्दा माथि छ भने अन्य सबै मन्त्रालयको बेरुजु दुई प्रतिशत पनि पुगेको छैन । प्रदेशगत रूपमा बेरुजुलाई हेर्दा सबैभन्दा बढी मधेस प्रदेशको २५७ प्रतिशत र सबैभन्दा कम बागमती प्रदेशको ०८२ प्रतिशत छ । स्थानीय तहतर्फ लेखापरीक्षण अंकको तुलनामा २२६ प्रतिशत बेरुजु देखिएकोमा पाँच प्रतिशतभन्दा कम बेरुजु हुनेको संख्या ६ सय ९२ र ५ देखि १५ प्रतिशतसम्म बेरुजु हुनेको संख्या ६८ छ । दूरसञ्चार क्षेत्रबाट कानुनसम्मत रूपमा राजस्व संकलन हुन नसक्दा झन्डै ९ अर्ब रुपैयाँ बक्यौता छ । महालेखा परीक्षकको ६२औं वार्षिक प्रतिवेदनअनुसार दूरसञ्चार क्षेत्रबाट ८ अर्ब ६५ करोड ५० लाख रुपैयाँ असुल हुन बाँकी भएको देखिन्छ । समयमा दाखिला नगरेकाले १५ प्रतिशतले हुने थप दस्तुर २ अर्ब ९७ करोड १६ लाख ५० हजार असुल गर्न महालेखाले भनेको छ । अर्को कम्पनीले २०६१ मा १० वर्षका लागि अनुमतिपत्र प्राप्त गरेकोमा तेस्रो पटक पाँच वर्षका लागि नवीकरण गर्न २०८१ जेठसम्म २० अर्ब बुझाउनुपर्नेमा ६ अर्ब ४० करोडमात्र बुझाएको देखिएकाले बाँकी १३ अर्ब ६० करोडको १५ प्रतिशतले हुने थप दस्तुर २ अर्ब ४ करोड असुल गर्न भनिएको छ । यी दुई कम्पनीबाट ५ अर्ब १ करोड १६ लाख ५० हजार असुल गर्नुपर्ने उल्लेख छ । नेपालमा बेरुजु बढ्नुका कारण : आन्तरिक नियन्त्रण प्रणाली प्रभावकारी नभएको, कारोबारको लेखांकन प्रोदभावी आधारमा नभई नगद हुँदा पर्याप्त वित्तीय सूचनाको पर्याप्तताको अभावमा बेरुजु कायम हुने गरेको, नेपाल वित्तीय प्रतिवेदन र नेपाल सार्वजनिक लेखामान पूर्ण कार्यान्वयन नगरेको देखिन्छ । समयमै लेखापरीक्षण नगराउने पदाधिकारीलाई जवाफदेही बनाउन नसक्दा बक्यौता लेखापरीक्षणको अंक बेरुजुको रूपमा आउने गरेको र बेरुजु बढ्दै गएको र फस्र्योटमा अपेक्षित तदारुकता नभएको पेस्की फस्र्योट कार्यसमेत तोकिएको समयमा नभएको पाइन्छ । वित्तीय संस्थालगायतका निकायको नियमन प्रभावकारी छैन । आयोजनाको प्राथमिकीकरण वस्तुनिष्ठ हुन नसक्नुका साथै पूर्वतयारी बेगरका आयोजनाहरू बजेटमा समावेश हुने गरेको छ । योजनाहरू समयमै सम्पन्न नहुँदा समय र लागतमा वृद्धि हुने र आयोजनाको अनुगमन र मूल्यांकन नतिजामुखी हुन सकेको छैन । बजेट अबण्डा राखी खर्च गरेको, सार्वजनिक खरिद कानुनको परिपालना हुन नसकेको, उपभोक्ता समितिबाट जटिल, प्राविधिक कार्य गराएको, पूर्वाधार निर्माणमा गुणस्तर कमजोर छ । सार्वजनिक सम्पत्तिको एकीकृत अभिलेख व्यवस्थित नरहेको, सार्वजनिक सम्पत्ति लिज तथा पट्टामा दिँदा प्रतिस्पर्धात्मक र पारदर्शी हुन सकेको देखिँदैन । सार्वजनिक निकायको संरचना र कार्यक्षेत्रमा दोहोरोपना रहेको देखिन्छ । गुनासो सुनुवाइमा विद्युतीय माध्यमको प्रभावकारी प्रयोग हुन नसकेको, पुरस्कार र दण्ड पद्धति प्रभावकारी हुन नसकेको, तीन तहका निकायमा कार्यक्षेत्रगत दोहोरोपना र अन्तर तह समन्वयको अभाव रहेको छ । अनुत्पादक खर्चमा नियन्त्रण नभएको तथा प्रदेश र स्थानीय तहका कानुनबमोजिमका स्पष्ट निर्देशिका, मार्गदर्शन बन्न नसकेको, प्रदेश तथा स्थानीय तहको आन्तरिक आय परिचालन प्रभावकारी हुन नसकेको आदिजस्ता समस्या प्रभावकारी रूपमा कार्यान्वयन गरेको देखिँदैन । नेपालमा बढ्दै गएको बेरुजुको समस्या तथा चुनौतीहरूलाई हटाउन विभिन्न उपाय अपनाउनु आवश्यक छ । राजनीतिक क्षेत्र, निजी क्षेत्र, गैरसरकारी संस्थाहरूमा हुने भ्रष्टाचारजन्य क्रियाकलापलाई अख्तियार दुरुपयोग अनुसन्धान आयोगको दायरामा ल्याउनुपर्ने, दण्ड पुरस्कारको व्यवस्थालाई प्रभावकारी रूपमा लागु गर्नु आवश्यक छ । राजनीतिक स्थिरता कायम गरी छिटो लम्बिँदै संक्रमणकालको अन्त्य गर्ने, नैतिक मूल्य र मान्यताको अवलम्बन गरी भ्रष्टाचारलाई सामाजिक रूपमा बहिष्कृत गर्नुपर्ने, दण्डहीनताको अन्त्य गरी प्रभावकारी अनुगमन र मूल्यांकनमा जोड दिनुपर्छ । अन्तर्राष्ट्रिय समन्वय गर्नु जरुरी छ । प्रचलित ऐन कानुनलाई प्रभावकारी रूपमा लागू गर्ने, प्रचलित ऐन कानुनलाई प्रभावकारी बनाउन आवश्यक परेमा संशोधन गरी समसामयिक बनाउनु आवश्यक छ । भ्रष्टाचार निवारणसँग सम्बन्धित निकायलाई पर्याप्त साधनको व्यवस्था गरी प्रभावकारी एवं स्रोतसाधन सम्पन्न बनाउने र कर्मचारीको तलबभत्ता सामाजिक आवश्यकता पूरा हुने गरी व्यवस्था गर्नुपर्छ । भ्रष्टाचारको मुद्दा छिटो टुंग्याउने र विद्यालयस्तरको पाठ्यपुस्तकहरूमा भ्रष्टाचारविरुद्धका विषयहरू समावेश गर्ने काम अबको हुनुपर्छ । नेपालले सन् २००३ मा हस्ताक्षर तथा २०११ मा अनुमोदन गरी भ्रष्टाचारविरुद्धको संयुक्त राष्ट्रसंघीय महासन्धिको पक्ष राष्ट्र भइसकेको भए तापनि सो महासन्धिको प्रभावकारी कार्यान्वयन हुन भने सकेको छैन । यसका लागि नीतिगत, संरचनागत र कार्यगत व्यवस्था गर्नु आवश्यक देखिन्छ । साथै मौजुदा कानुनहरूमा समेत समसामयिक संशोधन एवं नयाँ कानुनहरूको तर्जुमा गरी लागू गर्नुपर्ने आवश्यकता छ । भ्रष्टाचार नियन्त्रणमा संलग्न निकायहरूबीच समन्वयको अभाव, काममा दोहोरोपना र असामञ्जस्यताको कारण सेवाग्राहीहरूमा दुविधा छ । यस सन्दर्भमा राष्ट्रिय सतर्कता केन्द्र, राजस्व अनुसन्धान विभाग एवं केन्द्रीय अनुसन्धान ब्युरोजस्ता निकायको व्यावसायिक क्षमता अभिवृद्धि गरी समन्वयात्मक रूपमा परिचालन गर्ने व्यवस्था हुनुपर्छ । सम्पत्ति शुद्धीकरण अनुसन्धान विभागको कार्यसम्पादनलाई नतिजामुखी बनाउन अख्तियार दुरुपयोग अनुसन्धान आयोग मातहत रहनेगरी कानुनी व्यवस्था हुनुपर्ने आवश्यकता छ । भ्रष्टाचारसम्बन्धी ऐन, कानुन र कटिबद्धता नै भ्रष्टाचार निवारणका लागि रामवाण हो । त्यसैले छरिएका ऐनलाई छाता ऐन बनाउनु भ्रष्टाचार मौलाउनुमा राजनीतिक कारण प्रमुख तŒव मानिएको छ । राजनीतिज्ञको प्रभाव, दबाब र स्वभावले पनि भ्रष्टाचारलाई मलजल गरेको छ, राजनीतिक संस्कृतिलाई सुधार गर्ने र पेसा नभै सेवामा रूपान्तरण गर्नुपर्ने आदि उपाय समयमै समाधान गरिनु पर्छ । कुनै पनि भ्रष्टाचारजन्य सूचनालाई यथाशीघ्र सार्वजनिक गर्ने, भ्रष्टाचारविरुद्धका आधिकारिक कारवाही वा सजायका निर्णयहरूलाई स्थानीय स्तरसम्मका सञ्चारका माध्यमहरूले प्राथमिकताका साथ नियमित प्रचारप्रसार गर्नुपर्छ । भ्रष्टाचार गर्ने व्यक्तिका विरुद्धमा अत्तालिने एवं कहालीलाग्दो सजायको कानुनी व्यवस्था कार्यान्वयनमा ल्याउने, सार्वजनिक पदमा रहँदा भ्रष्टाचारीका विरुद्ध वक्तव्य दिने साथै भ्रष्टाचारीको संरक्षणमा सामान्य सदाशयतासमेत नदेखाउने, कारबाहीका लागि प्रतिबद्ध र अग्रसर हुने कार्यहरू गर्नु आवश्यक छ । भ्रष्टाचारमा संलग्न हुने राजनीतिक दलका कुनै पनि व्यक्तिलाई कारबाहीको दायरामा ल्याउनु आवश्यक छ । अन्तरसरकार सम्बन्धलाई सहकारिता, समन्वय, सहअस्तित्वको सम्बन्धलाई व्यवहारमा लागू गर्दै तीनै तहको नीति, योजना, बजेट, कार्यक्रमबीच तादात्म्यता कायम गर्नुपर्ने देखिन्छ । यसरी तीनै तहले आआफ्नो भूमिकामा स्पष्टता र कार्यान्वयनमा जवाफदेहितालाई प्रवद्र्धन गर्नुपर्छ । कार्यसम्पादनको आधारमा दण्ड तथा पुरस्कार दिने प्रणालीलाई संस्थागत गर्नुपर्ने, मध्यमकालीन खर्च संरचनालाई तीनै तहमा अनिवार्य रूपमा लागूगरी आवधिक योजना मध्यमकालीन खर्च संरचना र बजेट तथा कार्यक्रमबीच तादात्म्यता कायम गर्नुपर्ने जरुरी छ । सार्वजनिक वित्त व्यवस्थापनको एकीकृत विकासका लागि आवश्यक संरचनागत व्यवस्था र जनशक्तिको सुदृढीकरणको लागि आवश्यक ठूलो स्रोतको सुनिश्चितता गर्ने आदि जस्ता उपायहरू अपनाउनु अति आवश्यक रहन आएको छ ।"
मधेस प्रदेश सांसद सिंह अख्तियारको नियन्त्रणमा,"काठमाडौं : अख्तियार दुरुपयोग अनुसन्धान आयोगले मधेस प्रदेशसभाका सदस्य सरोजकुमार सिंहलाई नियन्त्रणमा लिएको छ। उपभोक्ता समितिसँग बुझेको कमिसन रकम श्रीमती र स्वकीय सचिवको खातामा राखेको आरोपमा अख्तियारले उनलाई नियन्त्रणा लिएको जनाएको छ। सिंह जनता समाजवादी पार्टी नेपालबाट निर्वाचित प्रदेशसभा सदस्य हुन्। प्रदेशसभा सदस्य सिंहले विभिन्न उपभोक्ता समिति गठन गरेको देखाई उपभोक्ता समितिको खातामा दाखिला भएको रकम आफ्ना निजी सचिव विनोदकुमारलाल कायस्थमार्फत झिक्न लगाई आफ्नो, श्रीमती र स्वकीय सचिवकै बैंक खातामा राखेको अख्तियारको भनाइ छ। सरकारी रकम दुरुपयोग गरेको पाइएपछि बिहीबार साँझ ६ बजेर ३ मिनेटमा पक्राउ गरिएको अख्तियारका प्रवक्ता सहसचिव राजेन्द्रकुमार पौडेलले जानकारी दिए। अख्तियारको टोलीले सांसद सिंहलाई काठमाडौंको रत्नराज्य विद्यालय क्षेत्रबाट पक्राउ गरी थप अनुसन्धान भइरहेको उनले जानकारी दिए।"
"चिकित्सकीय लापरबाहीमा उपभोक्ता अदालतको पहिलो फैसला, अस्पताल र डाक्टरबाट ५६ लाख ८१ हजार क्षतिपूर्तिको निर्णय","काठमाडौं : उपचारमा क्रममा भएको चिकित्सकीय लापरबाहीविरुद्ध दायर मुद्दामा उपभोक्ता अदालतले ओम अस्पताल र दुई चिकित्सकबाट ५६ लाख ८१ हजार क्षतिपूर्ति भराउने फैसला गरेको छ। उपभोक्ता अदालतका अध्यक्ष रामप्रसाद शर्मा र सदस्यद्वय गेहेन्द्रराज रेग्मी एवं आनन्दराज पोखरेलको इजलासले उक्त फैसला गरेको हो। पीडित बसन्त गौतमले चिकित्सकीय लापरबाहीले आफ्नो बिरामी बुवाको ज्यान गएको दाबी गर्दै मुद्दा दायर गरेका थिए। उनले अस्पताल र चिकित्सकबाट आवश्यक गर्नुपर्ने दायित्व र कर्तव्य पूरा नगरी सघन रूपमा परीक्षण नै नगरी परीक्षण भएको कागजात अध्ययन नै नगरी गम्भीर लापरबाही भएको जिकिर गरेका थिए। उनले ५ करोड क्षतिपूर्ति माग गर्दै मुद्दा दायर गरेका थिए। अदालतले ओम अस्पताल एन्ड रिसर्च सेन्टरबाट ८० प्रतिशत क्षतिपूर्ति भराउने फैसला गरेको छ। अस्पतालले ५० लाख ७० हजार क्षतिपूर्ति दिनुपर्ने फैसला भएको हो। त्यस्तै उपचारमा संलग्न चिकित्सकद्वय सरोजकुमार गोहिवार र सायुज्यराज घिमिरेलाई जनही ३ लाख ५ हजारको दरले २० प्रतिशत क्षतिपूर्ति दिनुपर्ने फैसला भएको अदालतका स्रेस्तेदार शोभाकर खरेलले जानकारी दिए। के हो घटना ? २०७९ माघ ५ गते हरिहरप्रसाद गौतम बाथरुममा जाने क्रममा लडी खुट्टा टेक्न नसक्ने अवस्थामा पुगेका थिए। त्यसै दिन परिवारका सदस्यले पितालाई चाबहिलस्थित ओम हस्पिटलमा इमरजेन्सीमा उपचार गर्न लिएर गएका थिए। इमरजेन्सीमा कार्यरत डा घिमिरेले सामान्य चेकजाँचपश्चात् एक्सरे गर्न सुझाएका थिए। डा घिमिरे र डा गोहिवारसमेतले एक्सरे हेरी खासै केही भएके छैन। एक्सरे सामान्य छ भन्दै दुखाइ कम हुने इन्जेक्सन दिएको पीडित पक्षले जनाएको छ। खुट्टा टेक्नै नसक्ने अवस्थामा रहेका पितालाई डाक्टरले डिस्चार्ज भनी लेखिदिनु भयो। आवश्यक लागेमा अर्थोपेडिक जानु भनी घर पठाइदिनु भयो, छोरा वसन्तले भने। घर पुगेर औषधि सेवन गरेको ४ दिनपश्चात् समेत दुखाइ कम नभएपछि ह्याम्स अस्पतालमा जँचाउन लगिएको थियो। ह्याम्सका चिकित्सकले ओम अस्पतालमा गरिएको एक्सरे हेरेपश्चात् फ्र्याक्चर भएको जानकारी दिएका थिए। उनले यतिका दिनसम्म एक्सरेमा फरक आउन सक्छ भन्दै पुन : एक्सरे गर्न सुझाएका थिए। एक्सरे, सिटिस्क्यान गर्दा पहिलेको भन्दा क्षति पुगेको र भाँचिएका हड्डीहरूलाई पुन : मिलाउन र स्थिर बनाउन मद्दत गर्न हड्डीमा शल्यक्रिया गरेर पिन वा तारहरू राख्ने र त्यसमा तौल जोड्ने एक चिकित्सा प्रक्रिया) गर्नैपर्ने बाध्यता भएको बताएका थिए। चिकित्सकले सो विधि अपनाउँदा वृद्ध अवस्थाको व्यक्तिलाई निमोनियालगायत अन्य स्वास्थ्य जटिलता आउन सक्ने र प्राणघातक पनि हुन सक्ने भनी जानकारीसमेत दिएको पीडित परिवारले जनाएको छ। अदालतमा दायर निवेदनमा भनिएको छ, अस्पताल तथा चिकित्सकहरू सो विषयको प्रज्ञावान् व्यक्तिहरू हुन् भन्ने बुझेकोले डाक्टरहरूप्रतिको विश्वासमा पितालाई भर्ना गरेकोमा चिकित्सकहरूले गरेको हेलचेक्र्याइँको कारणले मेरो पिताको उपचारमा गम्भीर लापरबाही गरी पिताले अत्यन्तै पीडासाथ ज्यान गुमाउन बाध्य हुनु पर्यो। चिकित्सक तथा अस्पतालले हेलचेक्र्याइँ र लापरबाही गरेको डाक्टरहरूले जारी गरेको पर्चाबाट नै देखिएको छ। एक्सरे अध्ययन गर्दै नगरी वा अध्ययन गरे पनि फ्याक्चर भन्ने नै नजानी ड्युटी अफ केयर पूरा नगरी भर्ना गर्नुपर्ने बिरामीलाई डिस्चार्ज गरिदिएको कारणले बेलैमा सही उपचार नपाएर मेडिकल नेग्लिजेन्स (चिकित्सकीय हेलचेक्र्याईं तथा लापरबाही)को कारणले पिताको मृत्यु भएको दाबी निवेदनमा गरिएको छ।"
क्यान्सरका बिरामी : उपचारमा पहुँच कसरी ?,"नेपालमा बर्सेनि झन्डै ३० हजार क्यान्सरका नयाँ बिरामी थपिन्छन्। करिब २० हजारको क्यान्सरकै कारण ज्यान जान्छ। धूमपानबाट हुने विशेषगरी फोक्सो, नाक, कान घाँटी मुख तथा पिसाब थैलीको क्यान्सर मुख्य छन्। यसका साथै संक्रमणले हुने क्यान्सर जस्तै पेट, पित्तथैली, कलेजो र पाठेघरको मुखको क्यान्सर हुन्छ। अस्वस्थकर खानपिन, निष्क्रिय जीवनशैली, मोटोपन र शारीरिक व्यायामको कमीलगायत कारणले प्रोस्टेट, आन्द्रा, स्तन, प्याङक्रियाजलगायतका अंगमा पनि क्यान्सर फैलिँदै गएको छ। निदान र क्यान्सरको चरण (स्टेजिङ)मा महत्त्वपूर्ण मानिने मोलिकुलर डाइग्नोसिस, न्युक्लियर मेडिसिन (पेट स्क्यान)को अभावले रोगको सूक्ष्म निदान र क्यान्सरको स्टेज पत्ता लगाउन गाह्रो भएको छ। फलस्वरूप समयमै उपचार पाउनबाट धेरै बिरामी उपचारबाट वञ्चित हुनु परेको छ। आर्थिक रूपमा सक्षम व्यक्ति पनि विदेश जान बाध्य छन्। क्यान्सरको रोकथाममा महत्त्वपूर्ण मानिने भ्याक्सिनहरू हेपाटाइटिस बी र एचपीभी भ्याक्सिनको पनि सहज आपूर्ति छैन। जसले गर्दा कलेजो र पाठेघरको मुखको क्यान्सर अपेक्षाकृत कम हुने छाँट छैन। हेपाटाइटिस सीको उपचारमा सरकारको उदासीनता देखिन्छ। निको हुने रोग भएर पनि कलेजोको क्यान्सर भई मृत्यु कुर्नु पर्ने बाध्यता छ। त्यसैले सरकार र सरोकारवालाहरूले निम्न लिखित कार्य यथाशीघ्र गर्नुपर्ने आवश्यकता छ। क्यान्सरका अध्ययन, अनुसन्धान, निगरानी, रोकथाम र नियन्त्रण आवश्यक भइसकेको छ। यसको लागि सर्वप्रथम राज्यले दक्ष जनशक्ति उत्पादनमा ध्यान दिनु पर्छ। स्वदेशमै चितवनस्थित बीपी कोइराला मेमोरियल क्यान्सर अस्पताललाई क्यान्सर इन्स्टिच्युट वा प्रतिष्ठानको रूपमा विकास गर्नुपर्छ। थप जनशक्ति र बजेटको व्यवस्था गर्नुपर्ने आवश्यकता छ। राष्ट्रिय मोलिकुलर डायग्नोस्टिक र न्युक्लियर मेडिसिन केन्द्रको व्यवस्था गर्नुपर्छ। त्यसको लागि चाहिने उपकरणहरू जी टू जी (सरकार र सरकार मार्फत) आपूर्ति गर्ने व्यवस्था मिलाउनु पर्छ। अहिले विभिन्न स्वास्थ्यसंस्थामा रहेका रेडियोथेरापी मेसिनहरू पूर्ण क्षमतामा सञ्चालन गर्नुपर्छ। सातै प्रदेशमा थप उपकरण राखी सम्पूर्ण बिरामीलाई निःशुल्क उपलब्ध गराउनु पर्छ। सरकारले क्षयरोग लागेका सम्पूर्ण बिरामीको निःशुल्क औषधि उपचार गर्छ। त्यस्तै जी टू जीमार्फत सरकारले केमोथेरापीको औषधिहरू खरिद गरी बिरामीलाई निःशुल्क उपलब्ध गराउने व्यवस्था यथाशीघ्र गर्नुपर्छ। कुनै पनि क्यान्सरको अस्पतालमा पुगेपछि बिरामीको एक हप्ताभित्र नै रोगको पहिचान गर्ने क्षमताको विकास गराउनु पर्छ। रोगको निदान भएको दुई हप्ताभित्र उपचार सुरु गरिसक्नु पर्ने व्यवस्था गर्नुपर्छ। किनकि उपचार एक महिना ढिलो भएमा पनि मृत्युदर कम्तीमा १० प्रतिशतले बढ्छ। सम्पूर्ण नागरिकलाई हेपाटाइिटिस बीको भ्याक्सिन लगाउने व्यवस्था राज्यले गर्नुपर्छ। एचपीभी भ्याक्सिनलाई राष्ट्रिय खोपमा समावेश गरी ९ देखि १३ वर्षका बालिकामा दुई डोज खोप अनिवार्य गर्नुपर्छ। हेपाटाइटिस सीका बिरामीको सातवटै प्रदेशमा निःशुल्क उपचार गर्ने व्यवस्था गर्नुपर्छ। ३५ देखि ४५ वर्षका महिलालाई कम्तीमा दुई पटक प्याप स्मेयर स्क्रिनिङ गर्ने व्यवस्था मिलाउनु पर्छ। ९० प्रतिशत प्रिक्यान्सर घाउहरूको उपचार गर्ने व्यवस्था गर्नुपर्छ। बहुक्षेत्रीय समन्वयमार्फत राष्ट्रिय एवं अन्तर्राष्ट्रिय गैरसरकारी संघसंस्था, सञ्चारमाध्यमलगायतका सरोकारवालासँग सहकार्य गरी धूमपान नियन्त्रणको लागि जनचेतना वृद्धि गर्नुपर्छ। ५० वर्ष पुगेपछि सबैले दिसामा रगत जाँच गराउने, प्रत्येक १० वर्षमा कोलोनोस्कोपी गर्ने, २० वर्ष पुगेपछि महिलाहरूले प्याप स्मेयर गर्नुपर्छ। र ४० वर्षपछि म्यामोग्राफी गर्नुपर्छ। राष्ट्रिय क्यान्सर रजिस्ट्री कार्यक्रमलाई नियमित, अध्यावधिक र विश्वसनीय गराउनु पर्छ। सो को आधारमा विभिन्न जातजाति, क्षेत्रमा देखिने विशेष क्यान्सर समूहमा केन्द्रित भई लगानी गर्नुपर्छ। जस्तो तराई मधेसमा मुखको क्यान्सर स्क्रिनिङ गर्ने, हिमाली क्षेत्रमा हेपाटाइटिसको भ्याक्सिन र उपचारमा ध्यान दिनुपर्छ। क्यान्सरविरुद्ध प्रतीकारात्मक, प्रवद्र्धनात्मक, उपचारात्मक, पुनस्र्थापनात्मक लगायतका आधारभूतदेखि विशिष्टिकृत र गुणस्तरीय सेवामा सबै नागरिकको पहुँच सुनिश्चित गर्नुपर्छ। माथि उल्लेखित कार्यक्रमहरू एकैचोटी गर्न सम्भव नभएकोले विज्ञ समूह बनाउनु पर्छ। अल्पकालीन, मध्यकालीन र दीर्घकालीन योजना बनाई लागू गर्ने र समीक्षा गर्दै कार्यान्वयन गर्दा क्यान्सरको उपचारमा असमानता न्यूनीकरण गर्न सकिन्छ। आशा छ, निकट भविष्यमा नेपालमा क्यान्सरका बिरामीले सहज ढंगले गुणस्तरीय उपचार सेवा पाउने छन्। क्यान्सरको उपचारमा भएको असमानता पनि हट्नेछ।"
एक तोला सुनको मूल्य १ लाख ९७ हजार नाघ्यो,काठमाडौं : नेपाली बजारमा सुनको मूल्य हालसम्मकै उच्च विन्दुमा पुगेको छ। शुक्रबार एक तोलामा चार हजार बढी रुपैयाँले बढेको छ। नेपाल सुनचाँदी व्यवसायी महासंघका अनुसार आज ४ हजार २०० रुपैयाँले वृद्धि भइ एक तोला सुनको मूल्य १ लाख ९७ हजार १०० कायम भएको हो। अघिल्लो दिन एक तोला सुनको मूल्य १ लाख ९२ हजार ९०० रुपैयाँ पुगेको थियो। सुनको मूल्य बढेसँगै चाँदीको भाउ पनि बढेको छ। यसदिन एक तोला चाँदी २ हजार १६५ रुपैयाँमा कारोबार भइरहेको छ । बुधबार एक तोला चाँदीको मूल्य २१ सय ५० कायम भएको थियो। अन्तर्राष्ट्रिय बजारमा आज एक औंस सुन तीन हजार ४२७ अमेरिकी डलरमा कारोबार भइरहेको अन्तर्राष्ट्रिय सञ्चारमाध्यमहरूले जनाएका छन् ।
उच्च अदालतमा चारजना मुख्य न्यायाधीश नियुक्त,"काठमाडौं : उच्च अदालतको मुख्य न्यायाधीशमा चारजना नियुक्त भएका छन्। शुक्रबार बसेको न्याय परिषद बैठकले उच्च अदालत जनकपुर,अस्थायी इजलास वीरगन्जका न्यायाधीश राजनप्रसाद भट्टराईलाई उच्च अदालत विराटनगरको मुख्य न्यायाधीशमा नियुक्त गरेको हो। यस्तै न्यायाधीशहरू लालबहादुर कुँवरलाई उच्च अदालत पाटन, हरिप्रसाद भण्डारीलाई उच्च अदालत सुर्खेत र राजेश्वर तिवारीलाई उच्च अदालत तुलसीपुरको मुख्य न्यायाधीश नियुक्त गरेको हो। यसैगरी आजै बसेको परिषद बैठकले उच्च अदालत दिपायलका न्यायाधीश गोकर्ण डाँगीलाई उच्च अदालत जनकपुर,अस्थायी इजलास वीरगन्जमा सरूवाका लागि सिफारिस गरेको छ। बैठकले वैदेशिक रोजगार न्यायाधिकरणको अध्यक्ष पदमा उच्च अदालत पाटन, हेटौंडा र इजलासमा कार्यरत न्यायाधीश डाशान्ता सेढाइ सापकोटालाई तोक्न सिफारिस गरेको छ।"
बमको धम्कीपछि एयर इन्डियाको विमान थाइल्याण्डमा आपतकालीन अवतरण,"एजेन्सी : थाइल्याण्डको फुकेटबाट नयाँ दिल्लीका लागि उडेको एयर इन्डियाको उडान  लाई आपतकालीन अवतरण गरिएको छ। बमको धम्की आएपछि शुक्रबार बिहान फुकेट विमानस्थलमै आपतकालीन अवतरण गरिएको हो। उक्त घटनाले यात्रु र विमानस्थलका अधिकारीहरूमा त्रास सिर्जना गरेको थियो। जहाजमा १५६ यात्रु सवार थिए। जहाज उडान भरेपछि बमको धम्की आएको थियो। थाइल्याण्डको विमानस्थलका एक अधिकारीले विमानलाई सुरक्षित अवतरण गरिएको र आपतकालीन प्रोटोकलअन्तर्गत यात्रुहरूलाई विमानबाट बाहिर निकालिएको बताए। समाचार एजेन्सी रोयटर्सका अनुसार,उडान ले फुकेट विमानस्थलबाट दिल्लीका लागि बिहान ९:३० बजे (थाइल्याण्डको समय) उडान भरेको थियो। तर, उडेको केही समयपछि बमको धम्की आएको खबर आयो,त्यसपछि पाइलटले आकाशमै चक्कर लगाएर विमानलाई फुकेटमा अवतरण गराएका हुन्। फ्लाइटराडार २४ को तथ्याङ्क अनुसार, विमानले अण्डमान सागरमाथि ठूलो घेरा बनाएर फेरि फुकेट फर्किएको थियो।  ले बमको धम्की बारेमा कुनै जानकारी दिएको छैन। बिहीबार अहमदाबादमा एयर इन्डियाको विमान दुर्घटना भएको थियो । जसमा २४१ जनाको मृत्यु भएको पुष्टि भएको छ। विमान मेडिकल कलेजको होस्टेलमा खसेको थियो।"
आधुनिक प्रविधियुक्त ड्रिमलाइनर पनि किन पर्यो दुर्घटनामा ?,"सन् २०२४ मा विश्वमा ४ करोड ६ लाख हवाई उडान भए। त्यसमा सातवटा ठूल्ठूला दुर्घटना भएको अन्तर्राष्ट्रिय हवाई यातायात संघ (आईएटा)ले जनाएको छ। त्यसैकारण, विश्वमै सबैभन्दा सुरक्षित मानिन्छ, हवाई सेवा। तर, यदाकदा हुने ठूला दुर्घटनाका घटनाले विश्वको ध्यान तान्छ। बिहीबार भारतमा भएको एयर इन्डियाको जहाज दुर्घटनाले हवाई सुरक्षाप्रति गम्भीर प्रश्न भने खडा गरेको छ। काठमाडौं : भारतको सहर अहमदाबादबाट लन्डन उडेको एयर इन्डियाको जहाज दुर्घटनाग्रस्त भएको छ। अहमदाबादस्थित सरदार वल्लभभाइ पटेल अन्तर्राष्ट्रिय विमानस्थलबाट लन्डन (ग्याटविक) तर्फ उडेको जहाज टेक अफको केही मिनेटमा नै दुर्घटनामा परेको हो। समाचार तयार पार्दासम्म दुई सयभन्दा बढी यात्रुको मृत्यु भएको भारतीय अधिकारीहरूले पुष्टि गरेका छन्। दुर्घटनाको कारण खुल्न सकेको छैन। अहमदाबाद विमानस्थलबाट स्थानीय समय १ बजेर ३८ मिनेटमा उडेको एयर इन्डियाको बोइङ ७८७८ ड्रिमलाइनर विमान उडान संख्या एआई १७१ दिउँसो १ बजेर ४० मिनेटमा दुर्घटनाग्रस्त भएको थियो। विमानस्थलको रनवे २३ बाट टेक अफ गरेको केही क्षणमै डाक्टर होस्टेल नजिकैको आवासीय क्षेत्र मेघानीनगरमा विमान खसेको थियो। विमानले उडान भरेको केही समयमा मेडे कल गरेको र पछि एयर ट्राफिक कन्ट्रोलसँग सम्पर्क विच्छेद भएको भारतीय सञ्चारमाध्यमले जनाएका छन्। विमान रनवेबाट उडेर करिब ६ सय २५ फिटमा नपुग्दै दुर्घटनाग्रस्त भएको बताइएको छ। उक्त विमानमा २ सय ४२ जना (२ सय ३० यात्रु र १२ चालक दल) सवार थिए। जसमा १ सय ६९ भारतीय, ५३ ब्रिटिस, ७ पोर्चुगिज र १ क्यानाडाली यात्री सवार रहेको एयर इन्डियाले जनाएको छ। एयर इन्डियाको यो जहाजले २००९ मा पहिलो उडान गरेको र सन् २०११ बाट नियमित व्यावसायिक उडान गर्दै आएको थियो। विमानलाई क्याप्टेन सुमित सभरवाल र पहिलो अफिसर क्लाइभ कुन्दरले उडाएका थिए। क्याप्टेन सभरवाल बोइङ ७८७ का अनुभवी चालकका रूपमा रहेका थिए। उनले करिब ८२ सय उडान घण्टा पूरा गरेका थिए। दुर्घटनापछि अहमदाबादस्थित सरदार वल्लभभाइ पटेल अन्तर्राष्ट्रिय विमानस्थलका सबै उडानहरू स्थगित गरिएका छन्। दुर्घटनाले होस्टेल भवनमा धुवाँ र आगो फैलिएको थियो, र उद्धारका लागि दमकल र एम्बुलेन्सका टोली सक्रिय रूपमा पुगेका थिए। भारतका प्रधानमन्त्री नरेन्द्र मोदीले घटनाका बारेमा तत्काल जानकारी लिएर सम्बद्ध निकायहरूलाई आवश्यक सहयोग र फौजी क्रियाकलापमा तीव्रता दिन निर्देशन दिएका थिए। भारतीय नागरिक उड्डयन मन्त्री राममोहन नायुडु किन्जरापुले उच्च सतर्कता र तत्काल उद्धार अभियान सुरु गरिएको बताएका छन्। साथै, ब्रिटिस सरकारले पनि भारतीय अधिकारीहरूलाई सहयोग गर्ने लिखित प्रतिबद्धता जनाएको छ। विमान निर्माण कम्पनी बोइङले घटनाको प्रारम्भिक रिपोर्टहरूलाई ध्यानमा राखेको र थप अनुसन्धान गरिरहेको जनाएको छ। एयर इन्डिया भारतको राष्ट्रिय ध्वजावाहक विमान कम्पनी हो, जसले आन्तरिक र अन्तर्राष्ट्रिय उडान सेवा प्रदान गर्दै आइरहेको छ। भारतको राजधानी नयाँदिल्लीमा मुख्य कार्यालय रहेको कम्पनीकोे स्वामित्व भारतीय व्यापारिक समूह टाटा समूहसँग छ। सन् १९३२ मा प्रसिद्ध उद्योगपति जेआरडी टाटाले टाटा एयरलाइन्सको रूपमा स्थापना गरेको यो कम्पनी सन् १९४६ मा नाम परिवर्तन गरी एयर इन्डिया राखिएको थियो। सन् १९५३ मा भारत सरकारले राष्ट्रियकरण गरेको थियो। सन् २०२२ मा एयर इन्डिया पुन : टाटा समूहको स्वामित्वमा फर्कियो। टाटा समूहले भारत सरकारबाट १८ हजार करोड भारुमा खरिद गरेको थियो। एयर इन्डियाले अमेरिका, क्यानडा, युरोप, अस्ट्रेलिया, जापान, मध्यपूर्व, दक्षिणपूर्व एसियालगायत ३० भन्दा मुलुकहरूमा ६० भन्दा बढी अन्तर्राष्ट्रिय गन्तव्यहरूमा उडान भर्दै आएको छ। आन्तरिकतर्फ पनि ८० भन्दा बढी सहरमा उडान गरिरहेको छ। कम्पनीसँग बोइङ ७४७, बोइङ ७८७ ड्रिमलाइनर, एयरबस ए३२०, ए३२१, ए३५० जस्ता आधुनिक विमान छन्। गुजरातका पूर्वमुख्यमन्त्री विजय रुपानीको निधन बिहीबार भएको एयर इन्डियाको विमान दुर्घटनामा बीजेपीका नेता एवं गुजरातका पूर्वमुख्यमन्त्री विजय रुपानीको मृत्यु भएको छ। अहमदाबाद एयर इन्डिया दुर्घटनामा परी रुपानीको मृत्यु भएको पार्टीका शीर्ष नेताहरूले बिहीबार पुष्टि गरेका छन्। हाम्रो नेता विजय रुपानी, (लन्डन) आफ्नो परिवारलाई भेट्न जाँदैै हुनुहुन्थ्यो। उहाँ यस घटनाका एक पीडित हुनु भएको छ। उहाँको आत्माले शान्ति पाओस्। यो बीजेपीका लागि ठूलो घाटा हो, संघीय मन्त्री र गुजरात बीजेपीका अध्यक्ष सीआर पाटिलले पत्रकारहरूसँग भनेका छन्। जो बाँचे एयर इन्डियाको बिहीबार दिउँसो भएको विमान दुर्घटनामा एक यात्रु बाँच्न सफल भएका छन्। चालक दलसहित २ सय ४२ यात्रु सवार विमानमा यो समाचार तयार पार्दासम्म २०० को मृत्यु भएको एक प्रहरी प्रमुखले भारतीय समाचार एजेन्सीलाई बताएका छन्। अहमदाबाद प्रहरी कमिस्नर जीएस मलिकले बताएअनुसार लन्डनतर्फ जान थालेको बोइङ ७८७८ उडानमा सिट ११ए का यात्रु बाँच्न सफल भएका हुन्। सो सिटमा रहेका यात्रु ब्रिटिस नागरिक विश्वास कुमार रमेश रहेको उल्लेख छ। भारतीय मिडियाले अस्पतालमा रमेशसँग कुरा गरेको दाबी गर्दै उनले उडान भरेको ३० सेकेन्डपछि, एक ठूलो आवाज आयो र त्यसपछि विमान दुर्घटनाग्रस्त भएको बताएको उल्लेख गरेका छन्। मृतकका परिवारलाई १ करोड क्षतिपूर्ति एयर इन्डियाको सञ्चालक टाटा समूहले विमान दुर्घटनामा निधन भएका व्यक्तिका परिवारलाई क्षतिपूर्ति दिने घोषणा गरेको छ। बिहीबार भएको एयर इन्डियाको जहाज दुर्घटना परी मृत्यु हुने व्यक्तिका परिवारलाई टाटाले एक करोड क्षतिपूर्ति दिने घोषणा गरेको हो। यस क्षणमा हामीले महसुस गर्ने दु : खलाई कुनै पनि शब्दले विश्लेषण गर्न सक्दैन, टाटा समूहले सामाजिक सञ्जाल एक्समार्फत जारी गरेको विज्ञप्तिमा भनिएको छ। दुर्घटनामा घाइते भएकाको उपचार खर्च र देखरेखको पनि जिम्मेवारी बहन गर्ने टाटा समूहले जनाएको छ। साथै होस्टलमा भएको क्षतिमा पनि सहयोग गर्ने प्रतिबद्धता व्यक्त गरेका छन्। एयर इन्डियाका जहाज यसअघि पनि परेका थिए दुर्घटनामा एयर इन्डिया, भारतको राष्ट्रिय ध्वजावाहक र एसियाको एक पुरानो विमानसेवा कम्पनी होे। लामो सेवायात्राको क्रममा कम्पनीले केही ठूला विमान दुर्घटना व्यहोरेको छ। बिहीबार अहमदाबादबाट लन्डन उडेको बोइङ ७८७८ ड्रिमलाइनर विमान टेकअफपछि केही समयमै मेघानी नगरस्थित बीजे मेडिकल कलेजको होस्टेलमा ठोक्किएर भयानक दुर्घटना भयो। यो दुर्घटनामा दुई सयभन्दा बढीको मृत्यु भएको अनुमान छ, जसमा यात्रुहरू, चालक दल र स्थानीय बासिन्दाहरूसमेत छन्। यो घटना एयर इन्डियाको इतिहासमै सबैभन्दा दु : खद् र विवादास्पद दुर्घटनामध्ये एक बनेको छ। एयर इन्डियाको सबैभन्दा ठूलो दुर्घटना सन् १९८५ को कनिष्क काण्ड हो, जसमा एयर इन्डिया फ्लाइट १८२ लाई आतंकवादीहरूले बम विस्फोट गराएर आयरल्यान्डको आकाशमा खसालेका थिए। उक्त दुर्घटनामा ३ सय २९ जना यात्रुको ज्यान गएको थियो। त्यसपछि १९७८ मा मुम्बई तटमा भएको एआई ८५५ को दुर्घटनामा २ सय १३ जना मारिएका थिए। सन् २०१० मा मंगलोरमा भएको एआई एक्सप्रेस उडान ८१२ को दुर्घटनामा १ सय ५८ जना र २०२० मा कोझिकोडमा भएको एआई एक्सप्रेस उडान १३४४ को दुर्घटनामा २१ जनाले ज्यान गुमाएका थिए। यी सबै घटनाहरूले एयर इन्डियाको सुरक्षा व्यवस्थामा समयसमयमा प्रश्न उठाएका छन्। हालै टाटा समूहद्वारा कम्पनीको पुन : अधिग्रहणसँगै संरचनागत सुधार, मानव स्रोत तालिम, प्रविधिको आधुनिकीकरण र अन्तर्राष्ट्रिय सुरक्षा मापदण्डहरू कार्यान्वयनमा ल्याइएको भनिए पनि, २०२५ को अहमदाबाद दुर्घटनाले अझै पनि जोखिमपूर्ण क्षेत्रहरू बाँकी रहेको देखाएको छ। नयाँ प्रविधि प्रयोग गरिएका ड्रिमलाइनर विमानमा समेत भएको यस्तो दुर्घटनाले विश्वको ध्यान तानेको छ। बोइङ ७८७ ड्रिमलाइनर एक अत्याधुनिक, इन्धनकिफायती, लामो दूरीका यात्रु बोकेर उड्ने व्यावसायिक जेट विमान हो, जसलाई अमेरिकी विमान निर्माता कम्पनी बोइङ कमर्सियल एयरप्लेन्सले निर्माण गरेको हो। यसको उद्देश्य एयरलाइन्सलाई कम इन्धनमा, उच्च दक्षताका साथ, लामो दूरीमा यात्रुहरू पुर्याउने हो। ड्रिमलाइन विमान पहिलो पटक सन् २०११ मा व्यावसायिक रूपमा सञ्चालनमा आएको हो। भारतमा एयर इन्डियासँग मात्र यो विमान भएको बताइएको छ। विद्यार्थी खाना खाँदै थिए, होस्टेलमा बज्रियो विमान एयर इन्डियाको विमान अहमदाबादको आवासीय क्षेत्र मेघानीनगरस्थित बिजे मेडिकल कलेजको होस्टलमा दुर्घटनाग्रस्त भएको थियो। विमान होस्टेलको क्यान्टिन भएको तलालाई छेडेर दुर्घटना भएको भारतीय सञ्चारमाध्यमका फुटेजमा देख्न सकिन्छ। दुर्घटनामा विमानमा सवार यात्रुसँगै होस्टलमा रहेका विद्यार्थीको मृत्यु भएको जनाइएको छ। पछिल्लो रिपोर्टअनुसार कम्तीमा ५ जना मेडिकल विद्यार्थी मारिएको र ४० देखि ६० बढी घाइते भएको उल्लेख छ। घटना दिउँसोको खाना खाने समयमा भएको थियो। विद्यार्थीहरू क्यान्टिनमा बसी खाना खाइरहेका बेला विमान दुर्घटना भएको र टेबलमा अन्न, भाँडा छरिएको दृश्य रिपोर्टमा आइरहेका छन्। २०२४ का प्रमुख अन्तर्राष्ट्रिय विमान दुर्घटना : १ जेजु एयर उडान २२१६ दक्षिण कोरिया मिति : २९ डिसेम्बर २०२४ स्थल : मुआन अन्तर्राष्ट्रिय विमानस्थल, दक्षिण कोरिया दुर्घटना : बोइङ ७३७८०० को बेली ल्यान्डिङ गर्दा रनवेबाट बाहिर स्किड भयो र रनवेअन्त्यको कंक्रिट संरचनामा ठोक्कियो र आगो लागेको थियो। मृत्यु : १ सय ८१ मध्ये १ सय ७९ को मृत्यु, २ को उद्धार २ अजरबैजान एयरलाइन्स उडान जे२८२४३ काजाकस्तान मिति : २५ डिसेम्बर २०२४ स्थान : अक्टाउ, काजाकस्तान दुर्घटना : बाकुबाट ग्रोज्ने जाने क्रममा इम्ब्रेएर १९० एआर विमान अवतरणको क्रममा दुर्घटना भएको थियो। मृत्यु : ३८ को मृत्यु, २९ को उद्धार ३ मलावी उपराष्ट्रपति विमान दुर्घटना मलावी मिति : १० जुन, २०२४ स्थान : चिकानगावा, मलावी दुर्घटना : उपराष्ट्रपति साउलस चुका र अन्य ९ जना सवार डोरनियर २२८ विमान दुर्घटनामा परेर सबैको मृत्यु भएको। ४ सौर्य एयरलाइन्स सीआरजे २०० दुर्घटना नेपाल मिति : २४ जुलाई, २०२४ स्थान : त्रिभुवनपोखरा रुट, काठमाडौं दुर्घटना : त्रिभुवन अन्तर्राष्ट्रिय विमानस्थलबाट उडानको केही समयमै विमान खसेको, पाइलटबाहेक १८ जनाको मृत्यु। ५ वोएपास फ्लाइट २२८३ ब्राजिल मिति : ९ अगस्ट, २०२४ स्थान : भिन्हेडो, साओ पाउलो राज्य दुर्घटना : एटीआर ७२५०० विमान दुर्घटनामा ६२ को मृत्यु नोट : एजेन्सीको सहयोगमा सन् २०२४ मा ४ करोड बढी उडान, ७ ठूला दुर्घटना विश्वमा सन् २०२४ मा ४०६ मिलियन (४ करोड ६ लाख) उडान भए। त्यसमा सातवटा ठूला हवाई दुर्घटना भएको अन्तर्राष्ट्रिय हवाई यातायात संघ (आइएटा)ले जनाएको छ। आइएटाका अनुसार सन् २०२३ मा एउटामात्रै ठूलो दुर्घटना भएको थियो। सन् २०२४ मा मात्रै ७ दुर्घटना भए, त्यसमा २ सय ४४ जनाको मृत्यु भएको थियो। जबकि २०२३ मा ७२ जनाको ज्यान गएको रिपोर्ट सार्वजनिक गरिएको थियो। विगत पाँच वर्षको समयमा विमान दुर्घटनाबाट बर्सेनि औसत १ सय ४४ जनाको मृत्यु भएको आइटाको तथ्यांक छ। सन् २०२४ मा ठूला हवाई दुर्घटनाको संख्या बढी छ। तर, उडान संख्या वृद्धिअनुसार भने दुर्घटना घट्दो क्रममा रहेको आइएटाका निर्देशक विल्ली वाल्सले बताएका छन्। एक दशकअघि अर्थात् (२०११२०१५) मा प्रत्येक ४ लाख ५६ हजार उडानमा एउटा दुर्घटना भएको थियो, वाल्सले भनेका छन्, सन् २०२० देखि २०२४ मा प्रत्येक ८ लाख १० हजार उडानमा एउटा दुर्घटना भयो। यसले हवाई दुर्घटनामा सुधार भएको देखाउँछ। सन् २०१५ यता, विश्वमा भएका केही ठूला दुर्घटना : १ जर्मनविङ्स फ्लाइट ९५२५ दुर्घटना सन् २०१५ मा फ्रान्सको फ्रेन्च आल्प्समा जर्मनविङ्स फ्लाइट ९५२५ दुर्घटनाग्रस्त भएको थियो। सन् २०१५ को मार्च २४ गते भएको उक्त दुर्घटनामा १ सय ५० यात्रुको मृत्यु भएको थियो। सहपाइलटले विमानलाई पहाडमा लगेर ठोक्काउँदा उक्त जहाज दुर्घटना भएको थियो। २ इजिप्ट एयरलाइन्स फ्लाइट एमएस ८०४ इजिप्ट एयरको उडान ८०४ पेरिस चाल्र्स डे गौल एयरपोर्टबाट काइरो अन्तर्राष्ट्रिय एयरपोर्टतर्फको नियमित उडानको क्रममा दुर्घटना भएको थियो। सन् २०१६ को मे १९ मा स्थानीय समयअनुसार ०२ : ३३ बजे एअरबस ए३२० भूमध्य समुद्रमा खसेको थियो। दुर्घटनामा ६६ जनाको मृत्यु भएको थियो। ३ लायन एयर फ्लाइट ६१० (२०१८) इन्डोनेसियमा आन्तरिक उडान गर्ने लायन एयर उडान ६१० सोकेकोहट्टा अन्तर्राष्ट्रिय विमानस्थल, तांग्रेराङबाट डिपाती अमिर विमानस्थल, पांकल पिनांकका लागि उडेको थियो। २९ अक्टोबर २०१८ मा १ सय ८१ यात्री र ८ क्रू सदस्यलाई लिएर उडेको विमान जावा समुद्रमा दुर्घटनाग्रस्त भयो। जहाजमा रहेका सबै १ सय ८९ यात्रुको मृत्यु भएको थियो। ४ इथियोपियन एयरलाइन्स उडान ३०२ इथियोपियाली एयरलाइन्सको उडान ३०२ बोले अन्तर्राष्ट्रिय विमानस्थल, आदिस अबाबा, इथियोपियाबाट जोमो केन्याटा अन्तर्राष्ट्रिय विमानस्थल, नाइरोबी, केन्याका लागि उडेको विमान दुर्घटनाग्रस्त भएको थियो। १० मार्च २०१९ मा, उडान सञ्चालन गरेको बोइङ ७३७ म्याक्स ८ बिसोफ्टु सहरको नजिकै दुर्घटनामा परेको थियो। दुर्घटनामा १ सय ४९ जना यात्रु र ८ जना चालक दलका सदस्यहरू सबैको मृत्यु भएको थियो। ५ युक्रेन इन्टरनेसनल एयरलाइन्स पीएस ७५२ युक्रेन अन्तर्राष्ट्रिय एयरलाइन्सको उडान ७५२ (पीएस ७५२एयूआई ७५२) विमान इरानमा दुर्घटना भएको थियो। तेहरानबाट किभको लागि अन्तर्राष्ट्रिय यात्री लिएर उडेको बोइंग ७३७८०० उडान इस्लामिक क्रान्तिकारी गार्ड कोप्र्स (आईआरजीसी) ले गोली हानी खसालेको थियो। ८ जनवरी २०२० मा भएको यो दुर्घटनामा विमानमा रहेका सबै १ सय ७६ जना यात्रु तथा चालक दलका सदस्यहरूको मृत्यु भएको थियो। ६ चाइना इस्टर्न एयरलाइन्स एमयू ५७३५ चाइना इस्टर्न एयरलाइन्स फ्लाइट ५७३५ आन्तरिकको क्रममा दुर्घटनामा परेको थियो। जुन च्याङ्सुई अन्तर्राष्ट्रिय विमानस्थल, कुनमिङबाट बाइयुन अन्तर्राष्ट्रिय विमानस्थल, ग्वाङ्जोउका लागि उडिरहेको विमान जमिनमा बज्रिएको थियो। २१ मार्च २०२२ मा ग्वाङ्क्सीमा भएको उक्त दुर्घटनमा १ सय ३० यात्रु र क्रूका सबैको ज्यान गएको थियो। यो चाइना साउदर्न एयरलाइन्सको फ्लाइट ३९४३ (सन् १९९२) र चाइना नर्थवेस्ट एयरलाइन्सको फ्लाइट २३०३ (सन् १९९४) पछि भएको तेस्रो सबैभन्दा ठूलो हवार्ई दुर्घटना हो। ७ नेपालको यती एयरलाइन्स दुर्घटना नेपालमा आन्तरिक उडान भर्दै आएको यती एयरलाइन्सको उडान ६९१ पोखरा अन्तर्राष्ट्रिय विमानस्थलमा नजिकै दुर्घटना भएको थियो। १५ जनवरी २०२३ मा एटीआर ७२ दुर्घटना हुँदा ६८ यात्रु र ४ चालक दलका सदस्यहरू सबैको मृत्यु भएको थियो।"
एयर इन्डिया विमान दुर्घटनामा मृत्यु हुनेको संख्या २६५ पुग्यो,एजेन्सी : एयर इन्डियाको विमान दुर्घटनामा मुत्यु हुनेको संख्या २६५ पुगेको छ। अहमदाबादबाट लण्डन जाँदै गरेको एयर इन्डियाको बोइङ ७८७ ड्रीमलाइनर बिहीबार दुर्घटना भएको थियो। प्रहरीका अनुसार हालसम्म २६५ शव सिभिल अस्पतालमा ल्याइएको छ। जहाजमा २४२ यात्रु सवार थिए। तीमध्ये २४१ जनाको मृत्यु भइसकेको छ भने घाइते एकजनाको उपचार भइरहेको छ। ज्यान गुमाउने अन्यमा अहमदाबादको मेघाना नगर क्षेत्रमा रहेको बीजे मेडिकल कलेज र सिभिल अस्पताल क्याम्पससँग सम्बन्धित व्यक्ति रहेको बुझिएको छ। उडान भरेको केही मिनेटमै विमान नियन्त्रणबाहिर गएर अस्पतालको स्टाफ क्वार्टरमा खसेको थियो। धेरै शवहरूको डीएनए परीक्षण गर्न बाँकी रहेकाले मृत्यु हुनेको संख्या बढ्नसक्ने आकलन गरिएको छ।
उद्योग समितिमा सांसदहरुबीच चर्को विवाद,"काठमाडौं : भिजिट भिसा प्रकरणलाई लिएर प्रतिनिधिसभा अन्तर्गतको उद्योग तथा वाणिज्य र श्रम तथा उपभोक्ता हित समिति बैठकमा सांसदहरुबीच चर्को विवाद भएको छ। सिंहदरबारमा शुक्रबार बसको बैठकमा रास्वपा सांसद गणेश पराजुलीको भनाइप्रति अन्य दलका सांसदहरुले आपत्ति जनाएपछि चर्को विवाद भएको हो। बैठकमा रास्वपा सांसद पराजुलीले राज्यका निकायको मिलेमतोमा नेपाल नागरिकहरू बेचिनुपरेकाले आफूहरूले छानबिन समितिको माग गरेको धारणा राखे। उनले संसदीय समितिमा मानवतस्करी विरुद्ध उभिने सांसद, सदनमा आफ्नो पार्टीको ह्विप मानेर निरीह बनेर बस्ने गरेको टिप्पणी गरेका थिए। सांसद पराजुलीले भिजिट भिसा प्रकरणको विषय समितिमा प्रवेश गरिसकेकाले गृहमन्त्री र श्रममन्त्री आएर जवाफ दिनुपर्ने माग समेत गरे। भिजिट भिसा प्रकरण रास्वपाको मुद्दा मात्रै हो ? भन्दै उनले प्रश्न गरेपछि सत्तापक्ष सांसदहरुले आपत्ति जनाएका थिए। नेपाली कांग्रेसका सांसद राजु थापाले भिजिट भिसा प्रकरण अख्तियारले छानबिन गरिरहेकाले समितिको विषय नभएको बताए। उनले विषयवस्तुभन्दा बाहिर गएर पराजुलीले धारणा राखेको भन्दै रुलिङ गर्न माग गरे। विवाद भएपछि समिति सभापति अब्दुल खानले विषयवस्तुभित्र रहेर धारणा राख्न आग्रह गरे। सांसद पराजुलीले आफ्नो समयभित्र विषयवस्तु राख्दा आपत्ति हुनुपर्ने कारण स्पष्टसँग चाहिने बताए। त्यसपछि पुनः कांग्रेस सांसद थापाले आफूहरूलाई निरीह भनेको भन्दै पराजुलीको अभिव्यक्ति रेकर्डबाट हटाउन माग गरे। त्यस्तै नेकपा एकीकृत समाजवादीका सांसद कृष्ण कुमार श्रेष्ठ मानवतस्करीको विरोध आफूहरूले पनि गरेको भन्दै रास्वपा मात्रै यसको ठेकदार हो ? भन्दै आक्रोशित भएका थिए। रास्वपा सांसद पराजुलीले मानवतस्करीविरुद्ध सबैको एकमत भए छानबिन समिति गठन गर्न चुनौती दिए। पुनः विवाद बढेपछि सभापति अब्दुल खानले पराजुलीले विषयवस्तुभन्दा बाहिर गएर अभिव्यक्ति राखेकाले विवाद भएको भन्दै विवादका विषयमा छानबिनका लागि समिति नै गठन गर्नुपर्ने प्रस्ताव राखे। त्यसपछि आफूले बोलेको विषयमा नै छानबिन समिति गठन गर्ने सभापतिको प्रस्तावप्रति सांसद पराजुलीले आपत्ति जनाए। त्यसपछि फेरि विवाद भएपछि सभापति खानले विषयवस्तुमा बोल्न आग्रह गरे। अन्तिममा सांसद पराजुलीले मानव तस्करी प्रकरणमा समितिमा छलफल गर्नुपर्ने र गृहमन्त्री र श्रममन्त्री आएर जवाफ दिनुपर्ने माग दोहराएका थिए।"
इजरायलले इरानमाथि आक्रमण गरेपछि तेलको मूल्य बढ्यो,"काठमाडौं : इजरायलले इरानमाथि आक्रमणको घोषणा गरेपछि तेलको मूल्य बढेको छ। आक्रमणको समाचारपछि बेन्चमार्क अनुबंध, ब्रेन्ट क्रूड र निमेक्स लाइट स्वीटमा १० प्रतिशतभन्दा बढीले मूल्य बढेको हो। इरान र इजरायलबीचको द्वन्द्वले इरानबाट हुने तेल आपूर्तिमा बाधा पुर्याउन सक्ने व्यापारीलाई चिन्ता छ। कच्चा तेलको मूल्यमा भएको वृद्धिले खाद्यान्नको मूल्यदेखि कारको इन्धनको लागतसम्म सबैलाई असर गर्ने छ। विश्लेषकले बीबीसीलाई बताएअनुसार व्यापारीले आगामी दिनमा इरानले बदला लिन्छ कि लिँदैन भन्ने कुरामा नजर राखिरहेका छन्।"
"इजरायली आक्रमणमा आईआरजीसी प्रमुख हुसेन सलामीको मृत्यु, नयाँ कमाण्डर नियुक्त","काठमाडौं : इरानको रिभोलुसनरी गार्ड (आईआरजीसी)का प्रमुख हुसेन सलामीको इजरायली आक्रमणमा मृत्यु भएको छ। इरानको राज्य सञ्चालित सञ्चारमाध्यमले इजरायली आक्रमणमा सलामीको मृत्यु भएको जनाएका छन्। उनी इजरायली आक्रमणमा मारिएका शीर्ष अधिकारीहरूमध्ये एक हुन्। यसैबीच इजरायली आक्रमणमा प्रमुख सलामीको मृत्युपछि पूर्व कुड्स फोर्स प्रमुख जनरल वाहिदीलाई नयाँ कमाण्डरइनचीफ नियुक्त गरिएको छ। यसका साथै जनरल वाहिदीले आक्रमणको जवाफ दिन आदेश जारी गरेका छन्। यो जानकारी इरान रिभोलुसनरी गार्डको एक्स ह्यान्डलमा दिइएको छ । इरानी सरकारी सञ्चारमाध्यमका अनुसार इजरायली आक्रमणमा हालसम्म पाँच जनाको मृत्यु भएको पुष्टि भएको छ। जसमा इरान रिभोलुसनरी गार्डका कमाण्डरइनचीफ हुसेन सलामी, खातमअलअन्बिया केन्द्रीय मुख्यालयका कमाण्डर घोलामली रशिद र चिफ अफ स्टाफ मोहम्मद बघेरी छन्। यसबाहेक आणविक ऊर्जा संगठनका पूर्व प्रमुख फेरिदुन अब्बासी, आणविक वैज्ञानिक तथा तेहरानस्थित इस्लामिक आजाद विश्वविद्यालयका अध्यक्ष मोहम्मद मेहदी तेहरानचीको पनि आक्रमणमा मृत्यु भएको थियो।"
"ट्रकमा मोटरसाइकल ठोक्किँदा दुई जनाको मृत्यु, एक घाइते",वीरगन्ज : वीरगन्जमा शुक्रबार बिहान भएको सवारी दुर्घटनामा २ जनाको मृत्यु भएको छ। वीरगन्ज महानगरपालिका २२ सिताराम चोकमा शुक्रबार बिहान सडकमा रोकिएको एचआर५५के ३९७१ नम्बरको ट्रकमा बा प्रदेश ०३००४ प ८६१२ नम्बरको मोटरसाइकल ठोक्किँदा एक जना घाइते भएका छन्। मृत्यु हुनेमा पर्साको छिपहरमाई गाउँपालिका३ झलमहियाका २३ वर्षीय रामाकान्त यादव र २३ वर्षीय विजय यादव रहेका छन्। दुर्घटनामा मोटरसाइकलमा सवार ३ जना गम्भीर घाइते भएकोमा नारायणी अस्पतालमा उपचारका क्रममा रामाकान्त र विजयको मृत्यु भएको प्रहरी नायब उपरीक्षक किशोर लम्सालले जानकारी दिए। गम्भीर घाइते २२ वर्षीय युवक विजयकुमार यादवको नारायणी अस्पतालमै उपचार जारी भइरहेको प्रहरीले जनाएको छ। ट्रकका चालक फरार भएकाले खोजीकार्य भइरहेको प्रहरी नायब उपरीक्षक लम्सालले बताए।
अनुसन्धान र अभियोजनलाई प्रभावकारी बनाउन प्रधानमन्त्री ओलीको आग्रह,"प्रधानमन्त्री ओलीले भने, प्रहरीमा, निष्पक्षता, पारदर्शीता हुनुपर्छ। सुविधा पुगेन भनेर त्यतातिर सोच्नु नपरोस् भनेर सरकारले सेवा सुविधामा आवश्यक ध्यान दिनेछ। काठमाडौं : प्रधानमन्त्री केपी शर्मा ओलीले अनुसन्धान र अभियोजनलाई प्रविधिको प्रयोगसहित प्रमाणयुक्त र प्रभावकारी बनाएर न्याय निरुपणमा सघाउन आग्रह गरेका छन्। अनुसन्धानकर्ता प्रहरी र अभियोजनकर्ता सरकारी वकिलको तेस्रो राष्ट्रिय सम्मेलनको आज उद्घाटन गर्दै प्रधानमन्त्री ओलीले अभियोजन र प्रमाणहरुका तथ्यले द्विविधारहितरुपमा न्याय सम्पादन हुन सक्ने गरी अनुसन्धान र अभियोजन गर्न आग्रह गरेका हुन्। समाजमा अन्याय हुन नदिन र सामाजिक सुप्रबन्धका लागि अनेक खोज अध्ययन, अनुसन्धान गरेर मनवोचित र न्यायपूर्ण समाज सृजना गर्न समयानुकूल कानुनको निर्माण र प्रभावकारी कार्यान्वयन आवश्यक छ। त्यसका लागि उचित स्रोत, साधानसहित दीक्षित, सक्षम र इमानदार जनशक्तिको खाँचो रहेको छ। ती सामग्री र अवसर दिलाउन सरकार प्रतिबद्ध रहेको छ।, प्रधानमन्त्री ओलीले भने, प्रहरीमा, निष्पक्षता, पारदर्शीता हुनुपर्छ। सुविधा पुगेन भनेर त्यतातिर सोच्नु नपरोस् भनेर सरकारले सेवा सुविधामा आवश्यक ध्यान दिनेछ। अपराधीले अपराध ढाकछोपका लागि अनेक सोच र प्रविधिको प्रयोग गर्ने भएकाले त्यसलाई अपराधीलाई तत्काल नियन्त्रणमा लिन प्रहरी नयाँ नयाँ प्रविधिसहित स्रोत साधन सम्पन्न हुनुपर्ने र प्रहरीको त्रुटीरहित अनुसन्धानले नै न्याय निरुपणका लागि बाटो देखाउने प्रधानमन्त्री ओलीको भनाइ थियो। गृहमन्त्री रमेश लेखक, महान्याधिवक्ता रमेश बडालसहित सहभागी सम्मेलनमा प्रधानमन्त्री ओलीले प्रणालीगत प्रबन्धमार्फत समान अधिकार र अवसर दिन तथा विकास, सुव्यवस्था र सुशासनका पक्षहरूमा ध्यान दिँदै दोषीलाई कारवाही र पीडितलाई न्याय दिने काममा लाग्न सबैलाई आग्रह पनि गरे। प्रहरी प्रधान कार्यालय, नक्सालमा आयोजित दुई दिने सम्मेलनले निष्कर्षसहित घोषणापत्र जारी गर्नेछ।"
"इजरायलले गर्यो इरानमाथि आक्रमण, इजरायलमा आपतकालको घोषणा","काठमाडौं : इजरायलले इरानमाथि आक्रमण गरेको छ। इजरायलका रक्षामन्त्री इजरायल काट्जले यसको पुष्टि गरेका छन्। बदला लिने आक्रमणको सम्भावनालाई ध्यानमा राख्दै इजरायलमा आपतकालीन अवस्था पनि लागू गरेको छ। आपतकालको घोषणा गर्दै काट्जले भने, इरानमा इजरायलको आक्रमणपछि हाम्रो जनसंख्यामाथि मिसाइल वा ड्रोन आक्रमणको सम्भावना छ। यस्तो अवस्थामा अत्यावश्यक क्षेत्र बाहेक शैक्षिक गतिविधि, भेला र कार्यस्थलहरूमा प्रतिबन्ध लगाइएको छ। एक इजरायली सैन्य अधिकारीले धेरै आक्रमण गरिएको बताएका छन्। यी आक्रमण इरानको आणविक कार्यक्रम र अन्य सैन्य लक्ष्यविरुद्ध रहेको ती अधिकारीले जनाएका छन्। अमेरिकामा बीबीसीको साझेदार सीबीएसले अमेरिकी अधिकारीहरूलाई इरानमाथिको आक्रमणको बारेमा थाहा नभएको उल्लेख गरेको छ। अमेरिकाले केही क्षेत्रबाट आफ्ना नागरिकलाई फिर्ता बोलाएको छ। इरानले इराकस्थित अमेरिकी अड्डाविरुद्ध बदला लिन सक्ने अमेरिकालाई डर थियो। इरानी सरकारी समाचार एजेन्सी नूर न्यूजका अनुसार तेहरानको उत्तरपूर्वी क्षेत्रमा विस्फोटको आवाज सुनिएको छ। बीबीसी संवाददाताहरूले पनि तेहरानका मानिसबाट विस्फोटको पुष्टि गरेका छन्।"
तस्बिरमा हेर्नुहोस् रानीपोखरीमा विपद् अभ्यास,"काठमाडौं : मनसुन सुरुवातसँगै हुनसक्ने डुबान विपद् अभ्यास गरिएको छ। काठमाडौं महानगरपालिकाले सशस्त्र प्रहरी बल र नेपाल प्रहरीको सहकार्यमा रानीपोखरीमा डुबान बिपद् अभ्यास गरेको छ। मनसुन सक्रिय भएसँगै हुनसक्ने घटनाका लागि बिपद अभ्यास कार्य गरेको हो । बाढी र डुबानमा परेकालाई उद्धार गर्नेबारे अभ्यास गरेको हो। अभ्यासमा काठमाडौं महानगरपालिकाकी उपमेयर सुनिता डंगोल, प्रमुख प्रशासकीय अधिकृत सरोज गुरागाईं, नेपाल प्रहरी र सशस्त्र प्रहरी बलका प्रमुखहरू उपस्थित थिए। मनसुन सक्रिय हुँदै गएपछि अधिकांश ठाउँमा वर्षा भइरहेको छ। यस वर्षको मनसुनजन्य विपदबाट करिब २० लाख सर्वसाधारण प्रभावित हुने आकलन गरिएको छ।"
"तीन दलबीच सहमति, रास्वपाले मानेन","काठमाडौं :संसद्को गतिरोध अन्त्य गर्ने भन्दै सत्तासीन एमाले, कांग्रेस र विपक्षी माओवादीबीच दुईबुँदे सहमति भएको छ । भिजिट भिसा प्रकरणमा अख्तियारले गरिरहेको अनुसन्धानलाई सहयोग गर्ने र अध्यागमन कार्यालयमा विगतदेखि भएका बेथिति अन्त्यका लागि छानबिन समिति बनाउने सहमतिपत्रमा उल्लेख छ । तर, तीन दलबीच भएको सहमतिलाई अर्को विपक्षी रास्वपाले नमान्दा संसद्को अवरोध बिहीबार भने हट्न सकेन । भिजिट भिसा प्रकरणमा गृहमन्त्री रमेश लेखकको राजीनामा माग्दै आएको माओवादी उक्त मागबाट पछि हटेपछि तीन दलबीच सहमति भएको हो । माओवादी केन्द्रका अध्यक्ष पुष्पकमल दाहालले पनि गृहमन्त्रीको राजीनामा मुख्य विषय नभएको बताए । यो भिजिट भिसा प्रकरण र अध्यागमनमा भएका बेथितिहरूको बारेमा गम्भीर अध्ययन तथा छानबिन गर्ने कुरा मुख्य हो, गृहमन्त्रीको राजीनामा मुख्य होइन भन्नेमा चाहिँ हामी सबै प्रतिपक्ष पुग्यौं, प्रचण्डले बिहीबार संसद् परिसरमा पत्रकारहरूसँग भने, एक कदम हामी अघि बढ्यौं र छानबिनलगायत बारेमा लिखित सहमति गर्ने ठाउँतिर हामी गयौं । तर, गृहमन्त्रीको राजीनामालाई मुख्य विषय बनाएको रास्वपाले भने समय माग गरेकाले संसद्को गतिरोध कायमै रहेको प्रचण्डले बताए । भिजिट भिसा प्रकरणमा अनियमितताको विषय सार्वजनिक भएपछि माओवादी केन्द्र, राष्ट्रिय स्वतन्त्र पार्टी (रास्वपा) लगायतका दलले संसद् अवरोध गरिरहेका छन् । जेठ १५ गते बजेट भाषणका दिनबाहेक उनीहरूले लगातार अवरोध गरिरहेका छन् । संसद्को अवरोध अन्त्यका लागि सत्तापक्ष र प्रतिपक्षबीच पटकपटक संवाद भए पनि निष्कर्षमा पुग्न सकेका छैनन् । यो भिजिट भिसा प्रकरण र अध्यागमनमा भएका बेथितिहरूको बारेमा गम्भीर अध्ययन तथा छानबिन गर्ने कुरा मुख्य हो, गृहमन्त्रीको राजीनामा मुख्य होइन भन्नेमा चाहिँ हामी सबै प्रतिपक्ष पुग्यौं । पुष्पकमल दाहाल  अध्यक्ष, माओवादी केन्द्र सभामुख देवराज घिमिरेले पनि पटकपटक दलका नेताहरूसँग छलफल गरेका थिए । बिहीबार कांग्रेस उपसभापति पूर्णबहादुर खड्काको अगुवाइमा प्रमुख प्रतिपक्षदल सहितको छलफल भएको छ । छलफलमा कांग्रेसका उपभापति खड्का, महामन्त्री गगन थापा र प्रमुख सचेतक श्यामकुमार घिमिरे, एमालेका मुख्य सचेतक महेशकुमार बर्तौला, माओवादी केन्द्रका उपमहासचिव वर्षमान पुन र प्रमुख सचेतक हितराज पाण्डे, रास्वपाका उपसभापति डा स्वर्णिम वाग्ले, प्रमुख सचेतक सन्तोष परियार र सांसद शिशिर खनाल सहभागी थिए । लामो समयदेखि संसद् अवरुद्ध हुँदा बजेटमा छलफल हुन सकेको छैन । संघीय निजामती सेवासम्बन्धी विधेयक, विद्यालय शिक्षासम्बन्धी विधेयक, नागरिकतासम्बन्धी विधेयकलगायतका महŒवपूर्ण विधेयक पनि अलपत्र परेका छन् । संघीय निजामती सेवासम्बन्धी विधेयक र नागरिकतासम्बन्धी विधेयक राज्य व्यवस्था तथा सुशासन समितिबाट पारित भए पनि संसद् बैठकबाट पारित हुन सकेका छैनन् । एमाले मुख्य सचेतक महेश बर्तौलाले शुक्रबारबाट संसद् सुचारु हुने बताए । उनका अनुसार सत्तारूढ दल कांग्रेस, एमाले र प्रमुख प्रतिपक्ष दल माओवादी केन्द्रबीच संसद सुचारु गर्ने विषयमा सहमति भएको छ । कांग्रेस, एमाले, माओवादी केन्द्रबीच शुक्रबारबाट संसद् सुचारु गर्ने विषय सहमति भयो, उनले भने, अन्य दल पनि आउने छन्, शुक्रबारबाट संसद् सुचारु हुन्छ । संवैधानिक निकाय अख्तियारले भिजिट भिसा प्रकरणमा अनुसन्धान गरिरहेको बताउँदै यो प्रकरणलाई निष्कर्षमा पुयाउने दायित्व पनि उसको नै भएको उनले बताए । अध्यागमनको संरचनागत सुधारदेखि प्रशासनिक सधारमा गर्न सरकार तयार रहेको पनि उनले बताए । उता अर्को प्रतिपक्ष दल रास्वपाले भने गृहमन्त्रीको राजीनामा नआएसम्म संसद् सुचारु गर्न नदिने बताउँदै आएको छ । केही दिनअघि रास्वपाले संसद्को गतिरोध अन्त्यका लागि पाँचबुँदे प्रस्ताव राखेको थियो । गृहमन्त्रीको राजीनामा र छानबिन समिति बनाउनुपर्ने लगायतका आफ्ना प्रस्तावमा सहमति नभएसम्म सदन चल्न नदिने उसको अडान छ । प्रतिपक्षले संसद् अवरुद्ध पारेपछि शुक्रबार दिउँसो १ बजेसम्मको लागि सभामुख घिमिरेले संसद स्थगित गरेका छन् । अख्तियारले त्रिभुवन विमानस्थल अध्यागमन कार्यालयमा छापा मारेर सहसचिव तीर्थराज भट्टराईलाई नियन्त्रणमा लिएदेखि नै प्रतिपक्ष दलहरूले संसद् अवरुद्ध गरिरहेका छन् । यो प्रकरणमा गृहमन्त्री लेखकको सचिवालय मुछिएपछि गृहमन्त्रीलाई अनुसन्धानमा सहयोग पुयाउन राजीनामा दिनुपर्ने रास्वपाको माग छ ।"
"सन् २०२४ मा ४ करोड बढी उडान, ७ ठूला दुर्घटना","विश्वमा सन् २०२४ मा ४०६ मिलियन (४ करोड ६ लाख) उडान भए। त्यसमा सातवटा ठूला हवाई दुर्घटना भएको अन्तर्राष्ट्रिय हवाई यातायात संघ (आइएटा)ले जनाएको छ। आइएटाका अनुसार सन् २०२३ मा एउटामात्रै ठूलो दुर्घटना भएको थियो। सन् २०२४ मा मात्रै ७ दुर्घटना भए, त्यसमा २ सय ४४ जनाको मृत्यु भएको थियो। जबकि २०२३ मा ७२ जनाको ज्यान गएको रिपोर्ट सार्वजनिक गरिएको थियो। विगत पाँच वर्षको समयमा विमान दुर्घटनाबाट बर्सेनि औसत १ सय ४४ जनाको मृत्यु भएको आइटाको तथ्यांक छ। सन् २०२४ मा ठूला हवाई दुर्घटनाको संख्या बढी छ। तर, उडान संख्या वृद्धिअनुसार भने दुर्घटना घट्दो क्रममा रहेको आइएटाका निर्देशक विल्ली वाल्सले बताएका छन्। एक दशकअघि अर्थात् (२०११२०१५) मा प्रत्येक ४ लाख ५६ हजार उडानमा एउटा दुर्घटना भएको थियो, वाल्सले भनेका छन्, सन् २०२० देखि २०२४ मा प्रत्येक ८ लाख १० हजार उडानमा एउटा दुर्घटना भयो। यसले हवाई दुर्घटनामा सुधार भएको देखाउँछ। सन् २०१५ यता, विश्वमा भएका केही ठूला दुर्घटना : १ जर्मनविङ्स फ्लाइट ९५२५ दुर्घटना सन् २०१५ मा फ्रान्सको फ्रेन्च आल्प्समा जर्मनविङ्स फ्लाइट ९५२५ दुर्घटनाग्रस्त भएको थियो। सन् २०१५ को मार्च २४ गते भएको उक्त दुर्घटनामा १ सय ५० यात्रुको मृत्यु भएको थियो। सहपाइलटले विमानलाई पहाडमा लगेर ठोक्काउँदा उक्त जहाज दुर्घटना भएको थियो। २ इजिप्ट एयरलाइन्स फ्लाइट एमएस ८०४ इजिप्ट एयरको उडान ८०४ पेरिस चाल्र्स डे गौल एयरपोर्टबाट काइरो अन्तर्राष्ट्रिय एयरपोर्टतर्फको नियमित उडानको क्रममा दुर्घटना भएको थियो। सन् २०१६ को मे १९ मा स्थानीय समयअनुसार ०२ : ३३ बजे एअरबस ए३२० भूमध्य समुद्रमा खसेको थियो। दुर्घटनामा ६६ जनाको मृत्यु भएको थियो। ३ लायन एयर फ्लाइट ६१० (२०१८) इन्डोनेसियमा आन्तरिक उडान गर्ने लायन एयर उडान ६१० सोकेकोहट्टा अन्तर्राष्ट्रिय विमानस्थल, तांग्रेराङबाट डिपाती अमिर विमानस्थल, पांकल पिनांकका लागि उडेको थियो। २९ अक्टोबर २०१८ मा १ सय ८१ यात्री र ८ क्रू सदस्यलाई लिएर उडेको विमान जावा समुद्रमा दुर्घटनाग्रस्त भयो। जहाजमा रहेका सबै १ सय ८९ यात्रुको मृत्यु भएको थियो। ४ इथियोपियन एयरलाइन्स उडान ३०२ इथियोपियाली एयरलाइन्सको उडान ३०२ बोले अन्तर्राष्ट्रिय विमानस्थल, आदिस अबाबा, इथियोपियाबाट जोमो केन्याटा अन्तर्राष्ट्रिय विमानस्थल, नाइरोबी, केन्याका लागि उडेको विमान दुर्घटनाग्रस्त भएको थियो। १० मार्च २०१९ मा, उडान सञ्चालन गरेको बोइङ ७३७ म्याक्स ८ बिसोफ्टु सहरको नजिकै दुर्घटनामा परेको थियो। दुर्घटनामा १ सय ४९ जना यात्रु र ८ जना चालक दलका सदस्यहरू सबैको मृत्यु भएको थियो। ५ युक्रेन इन्टरनेसनल एयरलाइन्स पीएस ७५२ युक्रेन अन्तर्राष्ट्रिय एयरलाइन्सको उडान ७५२ (पीएस ७५२एयूआई ७५२) विमान इरानमा दुर्घटना भएको थियो। तेहरानबाट किभको लागि अन्तर्राष्ट्रिय यात्री लिएर उडेको बोइंग ७३७८०० उडान इस्लामिक क्रान्तिकारी गार्ड कोप्र्स (आईआरजीसी) ले गोली हानी खसालेको थियो। ८ जनवरी २०२० मा भएको यो दुर्घटनामा विमानमा रहेका सबै १ सय ७६ जना यात्रु तथा चालक दलका सदस्यहरूको मृत्यु भएको थियो। ६ चाइना इस्टर्न एयरलाइन्स एमयू ५७३५ चाइना इस्टर्न एयरलाइन्स फ्लाइट ५७३५ आन्तरिकको क्रममा दुर्घटनामा परेको थियो। जुन च्याङ्सुई अन्तर्राष्ट्रिय विमानस्थल, कुनमिङबाट बाइयुन अन्तर्राष्ट्रिय विमानस्थल, ग्वाङ्जोउका लागि उडिरहेको विमान जमिनमा बज्रिएको थियो। २१ मार्च २०२२ मा ग्वाङ्क्सीमा भएको उक्त दुर्घटनमा १ सय ३० यात्रु र क्रूका सबैको ज्यान गएको थियो। यो चाइना साउदर्न एयरलाइन्सको फ्लाइट ३९४३ (सन् १९९२) र चाइना नर्थवेस्ट एयरलाइन्सको फ्लाइट २३०३ (सन् १९९४) पछि भएको तेस्रो सबैभन्दा ठूलो हवार्ई दुर्घटना हो। ७ नेपालको यती एयरलाइन्स दुर्घटना नेपालमा आन्तरिक उडान भर्दै आएको यती एयरलाइन्सको उडान ६९१ पोखरा अन्तर्राष्ट्रिय विमानस्थलमा नजिकै दुर्घटना भएको थियो। १५ जनवरी २०२३ मा एटीआर ७२ दुर्घटना हुँदा ६८ यात्रु र ४ चालक दलका सदस्यहरू सबैको मृत्यु भएको थियो। २०२४ का प्रमुख अन्तर्राष्ट्रिय विमान दुर्घटना : १ जेजु एयर उडान २२१६ दक्षिण कोरिया मिति : २९ डिसेम्बर २०२४ स्थल : मुआन अन्तर्राष्ट्रिय विमानस्थल, दक्षिण कोरिया दुर्घटना : बोइङ ७३७८०० को बेली ल्यान्डिङ गर्दा रनवेबाट बाहिर स्किड भयो र रनवेअन्त्यको कंक्रिट संरचनामा ठोक्कियो र आगो लागेको थियो। मृत्यु : १ सय ८१ मध्ये १ सय ७९ को मृत्यु, २ को उद्धार २ अजरबैजान एयरलाइन्स उडान जे२८२४३ काजाकस्तान मिति : २५ डिसेम्बर २०२४ स्थान : अक्टाउ, काजाकस्तान दुर्घटना : बाकुबाट ग्रोज्ने जाने क्रममा इम्ब्रेएर १९० एआर विमान अवतरणको क्रममा दुर्घटना भएको थियो। मृत्यु : ३८ को मृत्यु, २९ को उद्धार ३ मलावी उपराष्ट्रपति विमान दुर्घटना मलावी मिति : १० जुन, २०२४ स्थान : चिकानगावा, मलावी दुर्घटना : उपराष्ट्रपति साउलस चुका र अन्य ९ जना सवार डोरनियर २२८ विमान दुर्घटनामा परेर सबैको मृत्यु भएको। ४ सौर्य एयरलाइन्स सीआरजे २०० दुर्घटना नेपाल मिति : २४ जुलाई, २०२४ स्थान : त्रिभुवनपोखरा रुट, काठमाडौं दुर्घटना : त्रिभुवन अन्तर्राष्ट्रिय विमानस्थलबाट उडानको केही समयमै विमान खसेको, पाइलटबाहेक १८ जनाको मृत्यु। ५ वोएपास फ्लाइट २२८३ ब्राजिल मिति : ९ अगस्ट, २०२४ स्थान : भिन्हेडो, साओ पाउलो राज्य दुर्घटना : एटीआर ७२५०० विमान दुर्घटनामा ६२ को मृत्यु नोट : एजेन्सीको सहयोगमा"
गुरु र शुक्र : उदय र अस्त,"सत्य र असत्य, सुर र असुर, देव र दानव सत्ययुगदेखिकै कुरो हो । हिंसा रुचाउने भनिएका असुरका गुरु हुन् शुक्राचार्य र अहिंसा रुचाउने देवताका गुरु हुन्, वृहस्पति । सुर र असुर एकै बाबु कश्यपका सन्तान हुन् । कश्यपकी पत्नी दितीबाट दानवहरू जन्मे, अदितीबाट देवताहरू । देवताहरूले गुरु, वृहस्पतिलाई बनाए भने दानव भनौं असुरहरूले गुरु बनाए शुक्राचार्यलाई । वृहस्पति र शुक्र फरक होइनन् शरीरले तर आचरण फरक रह्यो व्यवहारले । असुर पक्षधर शुक्र मदिरामा पनि रमाउँथे भने सुर प्रिय वृहस्पति अमृतमा मात्र । यी दुवैको उदय र अस्त हुन्छ । पृथ्वी खासमा यो कलियुगमा हामी सुर पनि छौं र असुर पनि । हामी यहाँ जे काम गर्छौं, गुरुहरूको सान्निध्य जरुरी छ । तिनको उदयमा गरिएका कामले सफलता पाउँछन् भने अस्त हुँदा तिनको दृष्टि हुन्न र हामीले कर्मफल प्राप्त गर्न सक्दैनौं । २०८२ जेठ २९ गते गुरु पश्चिम दिशामा १७७ बजे अस्त र असार २२ गते पूर्व दिशामा ६५३ बजे उदाउँदैछन् । शुक्र भने मार्ग २७ गते पूर्वमा १२२५ बजे अस्त र माघको १५ गते पश्चिमतिर उदाउँदैछन् । अस्ताएका बेला गर्न नहुने कार्यहरू : वाप्यारामतडागकूपभवनारम्भप्रतिष्ठे व्रतारम्भोत्सर्गवधूप्रवेशन महादानानि सोमाष्टके । गोदानाग्रयण प्रपा प्रथमकोपाकर्मवेदव्रतनीलोदामथातिपन्नशिशुस्कारान् सुरस्थापनम् ।। दीक्षा मौन्जी विवाह मुण्डनपूर्वदेवतीर्थेक्षणं संन्यासाग्निपरिग्रहौ नृपतिसन्दर्शाभिषेकौ गमम् । चातुर्मास्यसमावृतीश्रवणयोर्वेधं परीक्षां त्यजेदृद्धत्वास्तशिशुत्व इज्य सितयोन्र्यूनाधिमासे तथा ।। अर्थात्, स्नान, सन्ध्या, पान्चायन पूजा, दुर्गा पूजा, तुलसी विवाह, तुलसी हवनजस्ता नित्य कर्महरू र श्राद्ध, तर्पण, आशौच, मृतकार्य आनि नैमित्तक कार्यहरू गुरु शुक्र अस्तमा गर्न हुन्छ रकाम्य कर्म भनौं वाग्, बगैंचा निर्माण, इनार, कुवा, तलाउ, जलाशय, मन्दिर निर्माण, गृहारम्भ, गृह प्रवेश, देव स्थापना, प्राणप्रतिष्ठा आदि र चान्द्रायण आदिको व्रतारम्भ, उद्यापन कार्य, वधू प्रवेश, तुला आदि महादान, प्रथम उपाकर्म, वेदव्रत, वृषोत्सर्ग, शिशुको अतिक्रान्त संस्कार, दीक्षाग्रहण, चूडा, व्रतबन्ध, विवाह, पहिलो देवदर्शन, पहिलो तीर्थयात्रा, अग्निहोत्रादि कर्म, सन्न्यास व्रत, पहिलो राजदर्शन, राज्याभिषेक, समावर्तन कर्णवेध, दिव्य परीक्षा आदि कार्य गर्नु हुन्न, दोष लाग्छ । गुरु, शुक्रको बाल, वृद्ध अवस्था अनि क्षयमास, मलमास र विश्व घस्रपक्षमा पनि गर्नु हुन्न । शुक्र, वृहस्पति हाम्रा कर्मका साक्षी हुन्, फलदाता पनि, तिनलाई साक्षी नराखी गरिएका कर्मको फल हामीले पाउँदैनौं, ती अस्त भएका बेला हाम्रो काम देख्दैनन्, हरदम ती उदय भइरहन्नन् । नव ग्रहका राजा सूर्य हुन् हाम्रा आत्मेश्वर, दिउँसोका साक्षी, रातका साक्षी हुन् चन्द्र । हाम्रा मनका कारक ग्रह, ती पनि पूर्ण हुन्नन्, शुक्ल पूर्णिमामा मात्र महिनामा एक दिन पूर्ण हुन्छन् चन्द्रमा । जसलाई हिजोआजको भाषामा पूलमुन भनिन्छ । हाम्रो मास, तिथि, औंसी, पूर्णिमा सबै १२ राशि, २७ नक्षत्र सम्बद्ध छन् । वर्षको बाह्र महिना हरेक एक महिनामा सूर्य एक राशिमा परिभ्रमण गर्छन्, जस्तै राशिको पहिलो नाम मेषमा सूर्य वैशाख महिनामा हुन्छन् भने क्रमशः बाह्रौं राशि मीनमा सूर्य चैत्रमा हुन्छन् । वार्षिक, एक वर्ष भनौं सूर्यमासले १२ महिनामा ३ सय ६५ दिन हुन्छ र चन्द्रमासले तिथिअनुसार ३ सय ५४ दिन हुन्छ । करिब एक वर्षमा १० दिनको पृथकताले बढी हुने दिन तिथिसँग मेल गराउँदा लगभग ३ वर्षमा एक अधिकमास हुन्छ । आउने वर्ष जेठमा यस्तो मास परेको छ । अधिक या क्षय मासमा पनि माथि भनिएका कर्महरू गर्नु हुन्न । संक्रान्तिबिनाको मास अधिक मास हुन्छ भने १५ दिने पक्ष १३ दिन मात्र हुँदा विश्वघस्रपक्ष हुन्छ कहिलेकहीँ मात्र पर्छ यो । चन्द्र र सूर्यको मेल पनि के छ भने वैशाखको औंसीका चन्द्रमा मेष राशिमै हुन्छन्, जेठ औंसीका चन्द्रमा वृषमै हुन्छन्, आषाढ औंसीका चन्द्रमा मिथुनमै, श्रावण औंसीका कर्कटमै, भाद्र औंसीका सिंहमै, आश्विन औंसीका कन्यामै, कात्तिक औंसीका तुलामै, मार्ग औंसीका वृश्चिकमै, पौष औंसीका धनमै, माघ औंसीका मकरमै, फाल्गुण औंसीका कुम्भमै र चैत्र औंसीका मीनराशिमै हुन्छन् चन्द्रमा । अभिजितसहित नक्षत्र २८ भनिन्छ तर गिन्तीमा यी २७ नै हुन्छन् । एक नक्षत्रमा चार चरण हुन्छन् एक नक्षत्रले ६० घडी भोग गर्छ, एक घडीमा २४ मिनेट हुन्छ, दुई नक्षत्र र तेस्रोको एक चरणले एक राशि हुन्छ । अश्विनीदेखि रेवतीसम्मका २७ नक्षत्रमा चन्द्रमाले भोग गर्छन्, २७ नक्षत्र ती कन्याहरूले चन्द्रमासँग सामूहिक बिहे गरे, २७ मा अतिप्रिया रहिन् रोहिणी । अन्य पत्नीहरूले चन्द्रपतिले बाबुसँग कम प्रेम गरेको भन्ने उजुरी गर्दा ससुराले उनलाई नराम्रो अनुहार होस् भनी श्राप गरेका र गणेशको भद्दा शरीरप्रति चन्द्रमाले घृणा गरेकाले समेत गणेशजी क्रुद्ध भई नराम्रो देखिन श्राप परेकाले चन्द्रमा सधैं पूर्ण हुन्नन्, अधुरो, अपूर्ण र गणेशसँग क्षमा मागेकाले महिनामा एक दिन पूर्णिमामा पूर्ण अनुहारका भएका हुन् । नक्षत्रको महिना र राशिगत मिलन के छ भने विशाखा नक्षत्रले वैशाख, ज्येष्ठा नक्षत्रले ज्येष्ठ, पूर्वाषाढा बा उत्तरषाढाले आषाढ, श्रवण नक्षत्रले श्रावण, पूर्वभाद्रपदा बा उत्तरभाद्रपदाले भाद्र, अश्विनीले आश्विन, कृतिकाले कात्र्तिक, मृगशिराले मार्गशीर्ष, पूष्यले पौष, मघाले माघ, पूर्वाफाल्गुणी बा उत्तराफाल्गुणीले फाल्गुण, चित्रा नक्षत्रले चैत्र हुन्छ । हिजोआज हामी महिनाको नाम पनि शुद्ध लेख्न जान्दैनौं, ज्येष्ठलाई जेठ भन्छौं, आषाढलाई असार यस्तै यस्तैमा हामी अभ्यस्त भइसकेका छौं । संसारमा तीन गुण विद्यमान छ, रज, तम र सत्य, समय पनि भूत, वर्तमान र भविष्य तीन प्रकारको छ । संसार यसैमा चलेको छ, सृष्टि, स्थिति र संहार अनि हामी पनि । मानिसको तीन गुण छ राजसी, तामसी र सात्विक । तमोगुण अँध्यारो हो, रजो गुण केही उज्यालो धेरै अँध्यारो हो र सत्व गुण पूर्ण प्रकाश हो, आभा हो । ईश्वर यी तीन गुणमै भिन्न छ, ऊ गुणातीत हो, कालभन्दा पृथक् छ । त्यसैले ईश्वर कालातीत हो, ऊ प्रकृतिदेखि पर छ । हामी प्रकृतिभित्र छौं, हामीसँग कहिले कुन गुण कहिले कुन गुण हुने गर्छ । सत्व गुण नै हावी हुने हो भने देवता नै हुन्छ । यद्यपि देव भन्नु र ईश्वर त्यसभन्दा माथि परमेश्वर भन्नु सर्वोच्च हो । अतः देवताहरू पनि परमपुरुष, परमात्मा, परमेश्वरको चिन्तन गर्छन् । स्वर्ग अस्थायी डेरा हो । तिनको गोलोक तिनको आ श्रयस्थल हो । गोलोकमा नामधारी पृथक् देवता हुन्न एकमात्र अविनाशी हुन्छ, अव्यय र अखण्ड, अनि अजन्मा, अलौकिक पनि । हामी लौकिक भएकाले भ्रममा छौं, अलौकिक हुँदा मात्र भ्रम टुट्छ र मोहको क्षय भई मोक्ष हुन्छ । कर्मको खेती गरुन्जेल र भक्तिमार्गमा विश्राम नलिउन्जेल जन्म मृत्युको चक्कर चलिनै रहन्छ, अनेकानेक योनिहरूमा भडकरहनु पर्छ । अज्ञानताको पर्दा नहटेसम्म मोक्ष सम्भव छैन, ती पर्दाहरू हजारौं हजार छन् र मोटामोटी रूपमा ३२ वटा छन्, ती ३२ पर्दाले ईश्वरमा छेकबार लगाएको हुन्छ र सहजै ईश्वर आपूसँग भएको भान नै हुन्न, कर्म गरेर धर्म बा ईश्वर प्राप्तिभन्दा पनि नगर्दा बढी दोष लाग्छ । अतः कर्म गर्नुपर्छ तर कसैलाई साक्षी राखेर । कर्म गर्दाका प्रत्यक्ष साक्षी बस्ने त सात्विक भावका लौकिक गुरुहरू होलान् तर अप्रत्यक्षका गुरु वृहस्पति र शुक्र पनि हुन्, तिनले नदेख्ने गरी ठूला पुण्य बा शुभ कर्म नगर्न यसैले भनिएको हो ।"
आयोजना निर्माणमा जवाफदेहिताको अभाव,"बूढीगंगा जलविद्युत् आयोजना नेपालको ऊर्जा विकासको महत्वाकांक्षी योजना हो, जसलाई सन् २०२५ भित्र सम्पन्न गर्ने लक्ष्य राखिएको थियो। लक्ष्य चाहिँ ठेक्का लागेको ४२ महिनामै आयोजना सम्पन्न गर्ने हो। दुर्भाग्य, अहिलेसम्मको प्रगति भने निकै निराशाजनक छ। योजना सक्ने भनिएको अवधिसम्म निर्माण कम्पनी छनोटको प्रक्रियासमेत सकिएको छैन। योभन्दा दुःखद् पक्ष के होला ? जब कि सरकारले २० मेगावाटको अर्धजलाशययुक्त आयोजना सन् १९९७ मा क्यानेडियन इन्टरनेसनल वाटर एन्ड इनर्जी कन्सल्ट्यान्टद्वारा मेटकन कन्सल्ट्यान्टको सहयोगमा सम्भाव्यता अध्ययन र वातावरणीय प्रभाव मूल्यांकन सम्पन्न भएको थियो। योजना निर्माण सुरु हुने प्रक्रियामै दशकौं बितिसकेको छ। आयोजनाको सिभिल तथा हाइड्रो मेकानिकल कार्यको ठेक्का अझै टुंगिएको छैन भने विस्तृत तयारी चरणमा मात्रै वर्षौं बितिसकेको छ। यस्तो ढिलाइले सरकारको कार्यशैलीमाथि नै गम्भीर प्रश्न उठाएको छ। आयोजनाको ढिलाइको मूल कारण योजनाको प्रारम्भिक चरणमा देखिएको अराजकता हो। जग्गा अधिग्रहणमा समस्या, द्वन्द्वकालीन असर, लालपुर्जा नष्ट हुनु र पुनः नापीजस्ता कार्यले परियोजना थलियो। यस्तो अवस्थामा सरकारको भूमिका अझ प्रभावकारी, समन्वयात्मक र दूरदर्शी हुनुपथ्र्याे। तर, स्रोत सुनिश्चित गर्नकै लागि अर्थ मन्त्रालयको स्वीकृति हुन सकेन। सरकार आफैंले बनाउने तयारी गरेको योजनामा यो हदसम्मको असमन्वयात्मक व्यवस्थापन आफैंमा निराशाजनक छ। आयोजना निर्माणका लागि आवश्यक अनुमतिहरूमा ढिलाइ तथा बारम्बार ठेक्का प्रक्रिया रद्द भएका छन्। यी सबै क्रियाकलापले योजनाको कार्यान्वयनमा राजनीतिक इच्छाशक्ति र प्रशासनिक तत्परताको चरम अभाव रहेको पुष्टि गर्दछ। ४२ महिनामा सम्पन्न गर्नुपर्ने आयोजना अझै ठेक्का प्रक्रियामै अल्झिरहँदा लागत पनि निकै बढेको छ। सुरुमा ९ अर्बको अनुमान गरिएको २० मेगावाटको आयोजनाको लागत अहिले १४ अर्ब नाघिसकेको छ। सुरुमा सिभिल तथा हाइड्रो मेकानिकल वक्र्स लट१, इलेक्ट्रो मेकानिकल वक्र्स लट२ तथा ट्रान्समिसन लाइन लट३ गरी ९ अर्ब लागत अनुमान गरिएको थियो। विकास योजनामा समयसीमा र लागत नियन्त्रण मूल मानक हुनुपर्छ। तर, यहाँ उल्टै लागत बढ्दैछ, समय तन्किँदैछ। यति हुँदाहुँदै पनि जवाफदेही निकाय मौन छन्। यसको दु्रततर प्रक्रिया अघि बढाउन गम्भीर बनेको पाइँदैन। यसले नेपालमा विकासप्रति सरकारी निकायबाट हुने कार्यशैलीलाई छर्लंग पारेको छ। केन्द्रीय सरकारले यो गति देखाएपछि प्रदेश र स्थानीय सरकारहरूबाट के अपेक्षा गर्ने ? आयोजनाको यो सम्पूर्ण प्रक्रिया विदेशी दातृ निकायको ऋणमा आधारित छ। त्यसैले सहमतिको प्रक्रिया लम्बिनु स्वाभाविक भए पनि त्यसमा तयारी र जवाफ दिने क्षमताको अभाव देखिनु विडम्बनापूर्ण हो। ऋणको अवधिसमेत थप गर्नु परिरहेको सन्दर्भमा आयोजना सञ्चालनमा ढिलाइले राष्ट्रिय अर्थतन्त्र, ऊर्जा सुरक्षामा मात्र होइन, नेपालको अन्तर्राष्ट्रिय विकास साझेदारहरूप्रतिको छवि माथि पनि प्रश्न उठाउँछ। यस सन्दर्भमा सरकार र सम्बन्धित निकायहरूलाई तत्काल निर्माणको मुख्य चरणमा प्रवेश गर्ने निर्णय लिनु अत्यावश्यक छ। किनकि आयोजनाको अहिलेसम्म प्रसारण लाइनको वातावरणीय अध्ययन सम्पन्न, आयोजनाको बाँध तथा संरचना स्थल, क्याम्प साइट कार्यालय भवन तथा आवास क्षेत्र, चपरतोला सबस्टेसन डोटी, सबस्टेसन पहुँच मार्गका लागि जग्गा अधिग्रहण ३ सय २७ रोपनी जग्गा अधिग्रहण, कार्यालय भवन तथा आवास भवन निर्माण, पहुँच मार्ग निर्माण, पहुँचका लागि पुल निर्माणलगायत काम सम्पन्न भएका छन्। आयोजनालाई तीन प्याकेजमा बाँडी ईपीसी मोडलमा अघि बढाउने निर्णय भए पनि त्यसलाई यथाशीघ्र कार्यान्वयनमा ल्याउने खाँचो छ। नत्र बूढीगंगा आयोजनाजस्तै महत्वाकांक्षी योजना कागजमै सीमित हुने जोखिम बढ्दो छ। द्रुत कार्यान्वयन, स्पष्ट समयरेखा, समन्वययुक्त नेतृत्व र पारदर्शी प्रशासनिक संयन्त्रले मात्र यस्तो आयोजनाको सफल निर्माण सम्भव हुनेछ। सरकारका नेतृत्वकर्ताहरूले विकास निर्माणका सन्दर्भमा वक्तव्यबाजीमात्रै होइन, कार्यान्वयनमा तदारुकता देखाउनुपर्छ। यो आयोजनाको सन्दर्भमा समयमै स्पष्ट कार्यान्वयन योजनासहितको निर्माण समयतालिका बनाउन जरुरी छ। प्रारम्भिक चरणमै भइरहेको ढिलाइले ठेक्कापछि पनि आयोजना समयमै सकिनेमा संशय पैदा गरेको छ। संशय निराकरणमा सरकारले ध्यान देओस्। यो पनि पढ्नुहोस पूर्वतयारी चरणमा नै अल्झियो बूढीगंगा"
"तीनकुनेको हिंसात्मक घटनाका मुख्यकमाण्डर दुर्गा प्रसाईंसहित ७ जना जेल चलान, ३२ जना धरौटीमा रिहा","काठमाडौं : जिल्ला अदालत काठमाडौंले तीनकुने भएको राजावादीको हिंसात्मक प्रर्दशनका मुख्य कमाण्डर दुर्गा प्रसाईँसहित ७ जनालाई पुर्पक्षका लागि जेल चलान गर्न आदेश दिएको छ। न्यायाधीश ध्रुवराज कार्कीको इजलासले गत चैत १५ मा तीनकुने घटनामा संलग्न प्रसाईंसहित ७ जनालाई पुर्पक्षका लागि जेल चलान र ३२ जनालाई धरौटी जमानतमा छाड्न आदेश गरेको जिल्ला अदालतका श्रेस्तेदार तिर्थराज भट्टराईले जानकारी दिए । उनका अनुसार प्रसाईंसहित तारा राजावादी भन्ने सरोज गौतम, अनुपराजावादी भन्ने गोकर्ण शाही, सुशिल बराल, दण्डपाणी रेग्मी, केशव बस्नेत र कुमार तामाङलाई पुर्पक्षमा जेल चलान गर्ने आदेश भएको हो। उनीहरुलाई १० हजारदेखि १ लाखसम्म धरौटी तोकेर रिहा गर्न आदेश दिएको छ। अदालत स्रोतका अनुसार राष्ट्रिय प्रजातन्त्र पार्टी (राप्रपा) का सांसद धवल शमशेर जबरा र वरिष्ठ उपाध्यक्ष रवीन्द्र मिश्रलाई फरार सूचीमा राखेको छ। पूर्वराजाको समर्थनमा २०८१ चैत १५ गते तीनकुनेस्थित घरमा आगजनी हुँदा समाचार संकलन गर्न गएका पत्रकार सुरेश रजकसहित २ जनाले ज्यान गुमाएका थिए। राजावादीको हिंसात्मक प्रदर्शनमा प्रसाईले प्रहरीलाई कुल्चने गरी गाडी कुदाएका थिए। प्रदर्शनका नाममा हिंसा भड्काएर उनी फरार भएपछि प्रहरीले पक्राउ गरेको थियो। उनका समर्थकहरूले विभिन्न सार्वजनिक तथा निजी भवन,सञ्चारगृह र व्यापारिक केन्द्रमा ढुंगामुढा,आगजनी,तोडफोड र लुटपाट गरेका थिए। हेर्नुहोस् कसलाई कति धरौटी ?"
"अनेरास्ववियुको अध्यक्षमा डा सुजन कडरिया निर्वाचित, पदाधिकारीमा कोको भए विजयी ?","काठमाडौं : अखिल नेपाल राष्ट्रिय स्वतन्त्र विद्यार्थी युनियन (अनेरास्ववियु) अध्यक्षमा रामेछापका डा सुजन कडरिया निर्वाचित भएका छन्। २४ औँ महाधिवेशनमा सहमतिबाट नेतृत्व चयन हुन नसकेपछि बिहीबार विद्युतीय मेसिनमार्फत भएको मतदानबाट म्याग्दीका प्रकाश पौडेललाई पराजित गर्दै कडेरिया अध्यक्षमा निर्वाचित भएका हुन्। कडरियाले ७३२ मत प्राप्त गर्दा उनका प्रतिद्वन्द्वी पौडेलले ७२५ मत प्राप्त गरे। उनीहरु दुवैजना अघिल्लो कार्यसमितिमा सचिव थिए। त्यसैगरी खुल्ला उपाध्यक्षमा रामेछापकै ई विकास श्रेष्ठ भारी मतान्तरले विजयी भएका छन्। श्रेष्ठले ७०८ मत ल्याउँदा उनका प्रतिद्वन्द्वी राजकुमार ढकालले ४२९ मत प्राप्त गरे। त्यसैगरी महिला उपाध्यक्षमा अञ्जना सिवाकोटीले ७७५ मत ल्याउँदै निर्वाचित भएकी छन्। महासचिवमा दीपक धामी र उपमहासचिवमा कमल जोशी विजयी भएका छन्। धामीले ७८५ मत ल्याउँदा उनका प्रतिद्वन्द्वी आरके रोमसले ५५४ मत प्राप्त गरे। त्यसैगरी सचिवमा आकाश घर्ती, ई रचना सापकोटा, ससीम बाबु खान र अधिवक्ता गोपाल नेपाल विजयी भएका छन्। सचिवालय सदस्यमा ४० जना निर्वाचित भएका छन्। अनेरास्ववियुको निर्वाचनमा १४५७ मत खसेको थियो। एमालेको सचिवालय बैठकले अखिलको नेतृत्वमा ३२ वर्षको उमेरहदको सीमा लगाएपछि निवर्तमान अध्यक्ष, उपाध्यक्ष र महासचिवहरू प्रतिस्पर्धाबाट रिङ आउट भएपछि सचिवहरु प्रतिस्पर्धामा उत्रिएका थिए। केन्द्रीय कमिटीमा विजयी नेताहरुले राति नै सपथग्रहण गरेका छन्। हेर्नुहोस् को कति मतले विजयी ?"
