शीर्षक,विवरण
"अनि, आलम सफाइविरुद्ध सरकार जाने भयो पुनरावेदन","काठमाडौं : सर्वोच्च अदालतको नजिरले भन्छ, प्रमाण भन्ने कुरा कहिल्यै पनि विरोधाभाषयुक्त हुन सक्दैन, द्विविधाजनक हुन सक्दैन । विरोधाभाषको अन्त गर्नु, द्विविधाको अन्त गर्नु नै प्रमाणको एकमात्र उद्देश्य हो । उच्च अदालत जनकपुरको वीरगन्ज इजलासले पूर्वमन्त्री तथा कांग्रेस नेता मोहम्मद आफताब आलमलाई सफाइ दिँदा लिएका प्रमाण आधारहरू विवादित बनेका छन् । महान्यायाधिवक्ता कार्यालयले उच्च अदालतका न्यायाधीशद्वय खुसीप्रसाद थारू र अर्जुन महर्जनको संयुक्त इजलासले गरेको फैसलाप्रति असन्तुष्टि जनाउँदै पुनरावेदन गर्ने निर्णय गरेको छ । महान्यायाधिवक्ता रमेश बडालले फैसलाको पूर्णपाठ अध्ययन गर्दा पुनरावेदन गर्नुपर्ने आवश्यकता महसुस भएको बताए । महान्यायाधिवक्ता कार्यालयका प्रवक्ता सूर्यराज दाहालले उच्च अदालतको फैसलाविरुद्ध पुनरावेदनमा जाने निर्णय भएको जानकारी दिए । उच्च अदालतले गरेको फैसला त्रुटिपूर्ण देखियो । बुझ्नुपर्ने प्रमाण नबुझिएको र नबुझ्नुपर्ने प्रमाण बुझेर सफाइ दिएको मिलेन । त्यसैले सर्वोच्च अदालतमा पुनरावेदन पत्र तयार गरेर दर्ता गर्ने निर्णय महान्यायाधिवक्ताज्यूबाट भएको छ, प्रवक्ता दाहालले भने, पुनरावेदन पत्र लेख्ने काम भइरहेको छ । तयार हुने बित्तिकै यथाशक्य चाँडो सर्वोच्च अदालतमा दर्ता गर्छौं । दुई साताभित्रै पुनरावेदन पत्र दर्ता गर्ने तयारी रहेको महान्यायाधिवक्ता कार्यालयले जनाएको छ । २०६४ चैत २७ गते साँझ रौतहटस्थित आलमका काका शेख इद्रिसको गोठघरमा बम बिस्फोट भएको थियो । २०६४ सालको संविधानसभा निर्वाचनमा नेपाली कांग्रेसका उम्मेदवार आलमले निर्वाचनमा धाँधली गर्ने उद्देश्यले बम बनाउन लाग्दा बिस्फोट भएर ज्यान गएको उल्लेख गर्दै तत्कालीन अर्का उम्मेदवार शैलेन्द्र शाह लगायतले संयुक्त निवेदन दिएका थिए । बिस्फोटनमा घाइते भएका छोरालाई उपचार गराउनुको सट्टा नजिकैको इँटाभट्टाको चिम्नीमा हाली जलाई, लास बेपत्ता पारेको उल्लेख गर्दै पीडित श्रीनारायणसिंह राजपुतले जाहेरी दर्ता गराएका थिए । बम बिस्फोटनबाट शेख इद्रिसको गाईगोठको छाना नष्ट भएको थियो । घटनास्थलमा पन्टु सिंह भन्ने त्रिलोकप्रताप सिंह, ओस अख्तर र नाम उल्लेख गर्न नसकेको भारतीय नागरिकको मृत्यु भएको थियो । वैशाख १८ गते मानवअधिकारकर्मी घटनास्थल पुग्दा घरको छाना नयाँ खपडाले छाएको, बाँसको नयाँ भाटा प्रयोग भएको, घरको नयाँ पर्खाल लगाइएको थियो । घरमा नयाँ भुस राखेको पाइए पछि हेर्न खोज्दा अधिकारकर्मी दीपेन्द्र झा र पीडित पक्षलाई स्थानीय बासिन्दाले आक्रमणको प्रयास गरेका थिए । राष्ट्रिय मानव अधिकार आयोग, अनौपचारिक क्षेत्र सेवा केन्द्र (इन्सेक), नेपाल बार एसोसिएसनले लगायतले स्थलगत निरीक्षण गरेका थिए । सो क्रममा मृत्य भएका व्यक्तिको घटना विवरण नसनाउन धम्कीसमेत दिइएको अध्ययन प्रतिवेदनमा उल्लेख छ । घटनास्थलमा तत्कालै जान खोज्दा स्थानीय व्यक्तिहरू र प्रहरीलाई रोक लगाइएको थियो । तर, आलमले भने घटना नै नभएको दाबी गर्दै आएका छन् । अभियोग दाबी विरोधाभासयुक्त ? उच्च अदालतले बिस्फोटक पदार्थ बम समेतको प्रयोग गरी ज्यान मार्ने उद्योग तथा कर्तव्य ज्यानसम्बन्धी कसुरमा सफाइ दिएको हो । गत जेठ १४ गते उच्च अदालतका न्यायाधीशद्वय थारु र महर्जनको इजलासले बम बिस्फोटको बारदात भएको भनिएकोमा सो बारदात अनुसन्धानबाट पुष्टि हुन नसकेको ठहर गरेको छ । शेख इद्रिसको घरकोठामा बम बिस्फोट भएको भन्ने पुुष्टि गर्न नसकेको फैसलामा उल्लेख छ । बम बिस्फोटको दाबी गरिएको घर शेख इद्रिसको घर हो वा अफताब आलमको घर हो अनुसन्धान स्पष्ट रहेको भन्ने देखिएन । घटना विवरण कागजबाट समेत बम बिस्फोटको बारदात भएको भन्ने देखिएन । अभियोग दाबी नै विरोधाभासयुक्त रहेको देखिन आयो, फैसलामा भनिएको छ, अफताब आलमको घरमा भएको बम बिस्फोटको बारदात वस्तुनिष्ठ प्रमाणले पुष्टि हुन नसकेको, बिस्फोटको घाइते भनिएका पन्टु भन्ने त्रिलोक प्रताप सिंह र ओसी अख्तरलाई ट्र्याक्टरमा हाली राजा इँटा भट्टामा लगी पोलेको भन्ने ठोस सबुद प्रमाण वादीले पेस गर्न नसकेको र विधिविज्ञान परीक्षण प्रतिवेदनबाट समेत मृतकहरूलाई इँटा भट्टामा पोलिएको अभियोग दाबी पुष्टि हुन नसकेको अवस्थामा जन्मकैद हुने ठहर गरेको फैसला नमिलेको देखिँदा उल्टी भई सबै प्रतिवादी मोहम्मद अफताब आलम, मोहम्मद महताब आलम, बद्री सहनी र शेष सेराजले आरोपित कसुरबाट सफाइ पाउने ठहर्छ ।"
पूर्वराष्ट्रपति भण्डारीसँगको भेटबारे माओवादीका वरिष्ठ उपाध्यक्ष श्रेष्ठले भने : प्रचण्डले पनि पार्टीमा निर्णय गराएर भेट्दैनन्,"श्रेष्ठले प्रधानमन्त्रीभन्दा माथिल्लो पदमा गएका राष्ट्रपति, उपराष्ट्रपतिहरु सक्रिय राजनीतिमा आउन नहुने धारणा राखे। अमेरिका : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले राजनीतिक मान्छे भएर आफूले पूर्वराष्ट्रपति विद्यादेवी भण्डारीलाई भेटेको बताएका छन्। अमेरिका भ्रमणमा रहेका उपाध्यक्ष श्रेष्ठले शनिबार टेक्ससमा पत्रकारसँग कुराकानी गर्दै उनले पूर्वराष्ट्रपति भण्डारीलाई भेटेको विषयलाई लिएर पार्टी नेतृत्व तरंगित हुन नपर्ने धारणा राखेका हुन्। उनले माओवादी केन्द्रका अध्यक्ष पुष्पकमल दाहाल 'प्रचण्ड' र अन्य पदाधिकारीले पनि पार्टीमा निर्णय गराएर भेट गर्ने नगरेको उल्लेख गरे। राजनीतिक मान्छेले राजनीतिक भेटघाट भइरहन्छ। सबै पार्टीले निर्णय गरेर भेटघाट हुँदैन। पूर्वराष्ट्रपति भण्डारीसँगको भेटलाई संकेत गर्दै उनले भने, अब अध्यक्षज्यूले ककसलाई भेट्नुहुन्छ, पार्टीमा निर्णय गराएर कहिल्यै भेट्नुभएको छैन, उहाँलाई मैले फलानोलाई भेट्नुभएछ भनेर भन्न मिल्छ ? अरु उपाध्यक्ष, महासचिवले पनि भेट्नु भएको होला। मेरो व्यक्तिगत भेटघाट हो त्यो। पार्टीले निर्णय गरेर होइन। पूर्वउपप्रधानमन्त्री श्रेष्ठले प्रधानमन्त्रीभन्दा माथिल्लो पदमा गएका राष्ट्रपति, उपराष्ट्रपतिहरु सक्रिय राजनीतिमा आउन नहुने धारणा राखे। उनले पूर्वराष्ट्रपति विद्यादेवी भण्डारी र नन्दबहादुर पुनसँगको भेटमा पनि र पार्टी बैठकमा पनि यो विषय उठाएको जानकारी गराए। उनले वामपन्थी एकताको तत्काल सम्भावना नदेखेको दाबी गरे। भण्डारीलाई भेटेर वाम एकताको प्रस्ताव गरिएको हो भन्ने प्रश्नमा उनले भने,अहिलेलाई वामपन्थी एकताको तत्काल कुनै सम्भावना मैले देखेको छैन। बरु, मैले प्रधानमन्त्रीभन्दा माथिल्लो पदमा गएका राष्ट्रपति, उपराष्ट्रपतिहरू सक्रिय राजनीतिमा आउनु हुँदैन। उनले भने, मैले विद्यादेवी भण्डारीसँगको भेटमा पनि भनेको छु। पार्टी बैठकमा पनि भनेको थिएँ। विशेष त सम्मानीय व्यक्तिका बारेमा समाजमा पहिले नै एउटा धारणा तय भएपछि उहाँहरु सक्रिय राजनीतिमा फर्कनु हुँदैन। सामान्यतया राजनीतिमा आउनु हुँदैन, तर आउनैपर्ने अपवादको अवस्था छ भने चाँही पुष्टि गर्न सक्नुपर्छ। देशलाई मेरो आवश्यकता पर्यो, देशलाई यो समस्याबाट निकास दिन्छु वा गुणात्मक योगदान दिन्छु भन्ने पुष्टि गर्न सक्नुहुन्छ भने, औचित्य पुष्टि हुन्छ। सामान्यतया यो उपयुक्त हुँदैन। माओवादीले विज्ञप्ति निकाल्दा के भनेको थियो ? गत साता श्रेष्ठले पूर्वराष्ट्रपति भण्डारीलाई भेटेको विषय सार्वजनिक भएपश्चात नेकपा माओवादीभित्र तरंग सिर्जना भएको थियो। माओवादी केन्द्रको पेरिस डाँडामा सोमबार बसेको पदाधिकारी बैठकमा पार्टी अध्यक्ष प्रचण्डले पनि वरिष्ठ उपाध्यक्ष श्रेष्ठले पूर्वराष्ट्रपति भण्डारीसँगको भेटबारे नेताहरूलाई जानकारी गराएका थिए। भेटबारे बाहिर सार्वजनिक भएपश्चात मात्र आफूले जानकारी पाएको र श्रेष्ठलाई सोधेको उनको भनाइ थियो। बैठकमा प्रचण्डले एमालेमा केपी ओली र विद्या भण्डारीमा वैचारिक र राजनीतिक रूपमा अन्तर नभएकाले नेतृत्वमा आउँदा वाम एकता भइहाल्ने भन्ने नभएको धारणा राखेका थिए। अमेरिकाको भ्रमणमा रहेकाले पदाधिकारी बैठकमा वरिष्ठ उपाध्यक्ष श्रेष्ठ अनुपस्थित थिए। माओवादी केन्द्रले भने विज्ञप्ति जारी गर्दै वरिष्ठ उपाध्यक्ष श्रेष्ठले एमालेसँगको एकताका लागि पूर्वराष्ट्रपति भण्डारीसँग भेटेको कुरा पार्टीमा कुनै जानकारी नभएको उल्लेख गरको थियो। माओवादी केन्द्र उपाध्यक्ष एवम् प्रवक्ता अग्नि प्रसाद सापकोटाले विज्ञप्तिमार्फत पार्टीको एमालेसँग एकता गर्ने नीति र सोच नरहेको जनाएका थिए। कतिपय सञ्चार माध्यममा बाम एकताका लागि एमाले समक्ष माओवादी प्रस्ताव शिर्षकमा समाचार प्रकाशन भएकोप्रति हाम्रो पार्टीको ध्यानाकर्षण भएको छ। उक्त समाचारमा पूर्व राष्ट्रपति विद्यादेवी भण्डारीलाई हाम्रो पार्टीका वरिष्ठ उपाध्यक्ष नारायणकाजी श्रेष्ठले भेटेर एमालेसहितको वाम एकताको प्रस्ताव राखेको उल्लेख गरिएको छ। हाम्रो पार्टीको एमालेसँग एकता गर्ने नीति र सोच नरहेको स्पष्ट पार्दछौं। साथै समाचारमा भनिए जस्तो वरिष्ठ उपाध्यक्ष नारायणकाजी श्रेष्ठले एमालेसँगको एकताका लागि पूर्व राष्ट्रपति विद्यादेवी भण्डारीसँग भेटेको कुरा पार्टीमा कुनै जानकारी छैन। विज्ञप्तिमा भनिएको छ, दोश्रो कुरा एमाले बाहेकका अन्य कम्युनिष्ट पार्टी र समाजवादी मोर्चामा रहेका घटकहरुसँग एकताको बारेमा छलफल भइरहे पनि एमालेसँग एकताको चर्चा पनि चलेको छैन। यस प्रकारका तथ्यहीन र आधारहीन प्रचारबाजीबाट भ्रममा नपर्न सम्पूर्ण पार्टी पंक्ति र आम जनसमुदायमा वास्तविकता स्पष्ट पार्न यो विज्ञप्ति प्रकाशित गरिएको छ। यो पनि पढ्नुहोस विद्यादेवि भण्डारीले आज गर्ने घोषणाबारे ओलीले भने एमाले एक छ, एक रहन्छ एमाले राजनीतिमा फर्कने विद्यादेवी भण्डारीको घोषणा जननेताको जन्मजयन्तीमा पूर्वराष्ट्रपति भण्डारीको भावुक सम्बोधन (पूर्णपाठसहित) पूर्वराष्ट्रपति भण्डारीद्वारा सरकारी सेवासुविधा त्याग पूर्वराष्ट्रपति भण्डारीले वामपन्थी एकता गर्न र एमालेको अध्यक्ष बन्न राजनीतिमा आएको भए सकारात्मक लिन्छु : खनाल"
'ह्याप्पी बर्थ डे मेरी जान' भन्दै छात्राको जन्मदिनमा शिक्षकले शुभकामना पठाएपछि,"रौतहट : आफ्नै छात्रा जिस्काएपछि कुटपिट खानुको साथै प्रहरी हिरासतमा पुगेका छन्। जिल्लाको गरुडा ९ श्रीपुरस्थित श्री माध्यमिक विद्यालयका शिक्षक रवीन्द्र प्रसाद साहले छात्रालाई जिस्क्याएको भन्दै छात्राका आफन्तले विद्यालय तोडफोड समेत गरिदिएका छन्। छात्राको जन्म दिनमा ह्याप्पी बर्थ डे मेरी जानलेखेर पठाएको शिक्षकमाथि आरोप छ। सोही विषयलाई लिएर विद्यार्थी र अभिभावकले उनीमाथि कुटपिट गर्दै विद्यालयमा तोडफोड गरेका हुन्। घटनाबारे जानकारी पाउनासाथ इलाका प्रहरी कार्यालय गरुडाबाट प्रहरी निरीक्षक ओमप्रकाश यादवको नेतृत्वको टोली उक्त स्थान पुगेको थियो। तर,स्थिति नियन्त्रणभन्दा बाहिर जान थालेपछि प्रहरीले एक राउण्ड अश्रुग्याँस समेत प्रहार गरेको थियो। इलाका प्रहरी कार्यालय गरुडाका प्रमुख डीएसपी राजन कार्कीले शिक्षक शाहलाई नियन्त्रणमा लिइसकेको जानकारी दिए।"
"क्यान्सरका बिरामीलाई दुर्लभ महंगो औषधि निःशुल्क, चार अस्पतालबाट सेवा लिन सकिने","काठमाडौं : अब क्यान्सर उपचारमा प्रयोग हुने दुर्लभ र अत्यावश्यक औषधि निःशुल्क उपलब्ध हुने स्वास्थ्य तथा जनसंख्या मन्त्री प्रदीप पौडेलले जानकारी दिएका छन् । नेपालमा उपलब्ध नभएका कारण उपचारका लागि विदेश जानुपर्ने समस्या कम गर्न मन्त्री पौडेलको विशेष पहलमा अन्तर्राष्ट्रिय च्यारिटी डाइरेक्ट रिलिफले ३७ प्रकारका औषधि सहयोग गर्ने प्रतिबद्धता जनाएअनुसार पहिलो भाग नेपाल आइपुगेको हो । यसअघि मन्त्री पौडेलले त्यस्ता औषधि प्राप्त गरेर सरकारी अस्पतालमा निःशुल्क उपलब्ध गराउने निर्णय गरेका थिए । डाइरेक्ट रिलिफले वन हर्ट वल्र्डवाइड संस्थामार्फत नेपाल सरकारलाई पठाएको सहयोग हस्तान्तरणका लागि आयोजित कार्यक्रममा बोल्दै मन्त्री पौडेलले औषधि अभावमा विदेश गएर महँगो खर्च गनुपर्ने बिरामीको समस्या कम गर्न लामो मेहनत पछि सफलता प्राप्त गरेको बताए । डाइरेक्ट रिलिफले स्तन,छाला तथा विभिन्न खालका क्यान्सर उपचारमा आवश्यक पर्ने दुर्लभ र महँगा ती औषधि नेपालको आवश्यकताअनुसार ५ वर्षसम्म सहयोग स्वरुप उपलब्ध हुने मन्त्री पौडेलले जानकारी दिए । क्यान्सरको औषधि महँगो हुँदा विपन्न नागरिकलाई समस्या छ,मन्त्री पौडेलले भने,राज्यको लगानीबीना नै धेरै नागरिकलाई राहत दिने प्रयास गरेका हौं । हाल ३७ प्रकारका औषधि क्रमैसँग आउने भए पनि अरु आवश्यक औषधि समेत सहयोगमा प्राप्त गर्न प्रयास गरिने मन्त्री पौडेलले बताए । सूची थप गरेर धेरै नागरिकलाई अझ राहत दिन प्रयत्न गर्नेछौं,मन्त्री पौडेलले भने । मन्त्री पौडेलले सरकारी क्यान्सर अस्पतालमा तत्काल औषधि पठाउने व्यवस्था मिलाइएको जानकारी समेत दिए । मन्त्री पौडेलले सरकारले दिने स्वास्थ्य सुविधा तथा बीमाबारे पर्याप्त जानकारी प्राप्त नहुँदा नागरिकले सेवा लिन नसकिरहेको प्रसंग कोट्याउँदै सञ्चारमाध्यमलाई यस्ता जानकारी प्राथमिकताका साथ प्रसार गरेर सहयोग गरिदिन आग्रह गरे । मन्त्रालयको समन्वय महाशाखा प्रमुख डा भीम सापकोटाले ५ वर्षसम्म नेपालको आवश्यकताअनुसार औषधि प्राप्त गर्ने गरी समझदारी भएको जानकारी दिए । वन हर्ट वल्र्डवाइडका नेपाल प्रतिनिधि सूर्य भट्टले मन्त्री पौडेलको विशेष पहलबाट मात्र औषधी प्राप्त भएको भन्दै यो नेपालका लागि ठूलो उपलब्धि भएको बताए । स्तन क्यान्सर,प्लाक सोरियासिस, अल्जाइमर आदि स्वास्थ्य समस्यामा प्रयोग हुने यी औषधि र स्वास्थ्य सामग्रीहरू यी चार अस्पतालहरूमा क्यान्सरका बिरामीहरूलाई निःशुल्क रुपमा उपलब्ध गराइने मन्त्रालयका प्रवक्ता डा प्रकाश बुढाथोकीले जानकारी दिए । मन्त्रालयलाई हस्तान्तरण गरिएका औषधि र स्वास्थ्य सामाग्रीहरू आजै क्यान्सर उपचारमा संलग्न चार अस्पतालहरू बीपी कोइराला मेमोरियल क्यान्सर अस्पताल, भरतपुर, भक्तपुर क्यान्सर अस्पताल, भक्तपुर, शुशिल कोइराला प्रखर क्यान्सर अस्पताल, बाँके, वीर अस्पताल, काठमाडौंलाई हस्तान्तरण गरिएको छ ।"
मिथिला मरुभूमितिर,"जलवायु परिवर्तनको प्रत्यक्ष असर मधेसमा गहिरिँदो संकटको रूपमा देखिएको छ । यहाँ एकातिर वर्षा नभएर भूमिगत जलस्रोत सुकेका छन् भने अर्कातिर सिँचाइ अभावले कृषि उत्पादन घटेको छ । पानीको चरम अभावले गाउँघरमा इनार र चापाकलको पानी पनि रित्तिएको छ । यसले खानेपानीदेखि खेतीपातीसम्म गम्भीर प्रभाव पारेको छ । चुरे वन विनाश, अनियन्त्रित बोरिङ र सरकारी बेवास्ताले जलभण्डार सुक्दै गएका छन् । परम्परागत खानपान संस्कृति हराउँदै गएको छ भने धान, मकै, तरकारी जस्ता अन्नबालीमा ह्रास आएर आयातमा निर्भरता बढेको छ । सरकार भने थोरै राहत प्याकेजको घोषणा गर्न सीमित छ । जलवायु अनुकूल कृषि रणनीति, पानी संरक्षण र चुरे संरक्षणको दीर्घकालीन योजना नहुँदा मधेस अन्नभण्डारबाट संकटभण्डारमा परिणत हुने खतरा देखिन थालेको छ । पहिला गाउँका दुईचार इनारले पूरा गाउँलाई नै पानी पर्याप्त हुन्थ्यो । तर, अहिले घरघरमा निजी चापाकल जडान हुन थालेका छन्, मोटरबाट पानी तानिन्छ, अब पानी त सीमित छ, त्यसलाई असीमित रूपमा तानियो भने पक्कै पनि कम हँुदै जान्छ । एकातर्फ वर्षा नभएर पानी जमिनमुनि सञ्चित हुन सकिराखेको छैन भने अर्कोतर्फ हामीले पानीको असीमित प्रयोग गरेर जलभण्डारलाई सिध्याउन थालेका छौं, यसको असर निकै नराम्रो हुने निश्चित छ । प्रताप सिंह टाटर, जलविज्ञ मधेसमा पानीको प्रमुख स्रोत चुरे वनक्षेत्र हो । चुरे आमा हो । चुरेमा पानी परेपछि त्यही पानी तल झरेर आउँछ र तराईमा भूमिगत जलस्रोतलाई नियन्त्रित गर्छ । तर, अब चुरे नै संरक्षण भएन भने मधेसलाई मरुभूमि बन्नबाट कसैले रोक्न सक्दैन । डा विजयसिंह दनुवार, चुरेविद् जलवायु परिवर्तनकै असरका रूपमा रोग, कीराको प्रकोपसमेत बढेको छ, तापक्रममा भइरहेको वृद्धिले समेत कृषि क्षेत्रलाई प्रभावित पारेको छ । तर, यस बेलामा कृषि र खाद्य सुरक्षाको हिसाबले मधेस प्रदेशको उत्पादनलाई दिगो बनाउन सकिएन भने राष्ट्रिय खाद्य सुरक्षामै नकारात्मक असर पर्छ भने सम्पूर्ण अर्थतन्त्रलाई समेत प्रभावित गर्छ । डा देवेन्द्र गौचन, कृषि अर्थशास्त्री जनकपुरधाम : मधेसमा जलवायु परिवर्तनको असरले गर्दा एकातर्फ पानीको मुहान सुक्दै जानु र अर्कोतर्फ कृषि उत्पादन घट्दै गएपछि न भात आफ्नो हुन सकेको छ न त पानी नै । पानीका स्रोत र परिमाणमा कमी भएपछि खेतीकिसानीमा कठिनाइ उत्पन्न भइरहेको छ । पिउनेपानीका लागि कोसौं टाढाबाट पानी ओसार्नुपर्ने, गहिरिँदै गएको इनारमा लामो डोरी खसालेर पानी तान्नुपर्ने र चापाकलबाट जेनतेन चुहिने पानी सञ्चय गर्न घन्टौं पर्खर्नुपर्ने बाध्यता छ भने तराईमधेसका बासिन्दालाई सिँचाइका लागि पानीको जोरजाम गर्न धौधौ परेको छ । यस वर्ष मनसुनमा समेत पानी नपरेपछि मधेस सरकारले प्रदेशलाई सुक्खाग्रस्त क्षेत्र नै घोषणा गरेको हो । आकासे पानीको भरमा खेती हुने यस प्रदेशमा वर्षा नहुँदा धान रोपाइँ प्रभावित भएकाले प्रदेशलाई सुक्खाग्रस्त क्षेत्र घोषणा गरिएको जनाइएको छ । मधेस सरकारले प्रदेशका किसानका लागि विशेष राहत प्याकेज घोषणा गर्न संघीय सरकारसँग आग्रह गर्ने निर्णय पनि गरेको छ । तर, यस समस्याबाट निदान पाउन प्रदेश सरकारको आफ्नो कुनै ठोस योजना भने छैन । हाम्रो पालामा असार, साउनमा हप्तौंसम्म झरी पथ्र्याे, किसानलाई भ्याइनभ्याई हुन्थ्यो । धान रोप्ने बेला के बच्चा, के बुढा, के महिला, के पुरुष सबै खेतमै व्यस्त हुन्थे । तर, अहिले असार बितिसक्यो, पर्याप्त वर्षा भएको छैन, महोत्तरी मनरा सिसवा, १० मधवा गाउँकी ६५ वर्षीया सुमित्रा सदा भन्छिन्,पानी समयमा नपरेपछि बोरिङको पानी पटाएर धान रोपनी हुन्छ तर, जबजब गाउँमा बोरिङ चलाउन थाल्छ तब तब गाउँभरिको चापाकलबाट पानी आउन छाड्छ । अहिले वर्षा समयमै नहुँदा खेतीकिसानी गर्न नै गाह्रो भएको छ । मधेसमा पानी संचित गर्ने सबैभन्दा ठूलो स्रोत चुरेबाट निस्किएका बहुसंख्यक नदीहरू खहरे भएका छन् । इनारको पानी निकै तल पुगेको छ । हिउँद र सुक्खा दुवै मौसममा पानी आउने बागमती र कमलाजस्ता नदीमा समेत पानीको मात्रा निकै कम छ । यस्तोमा सतह सिँचाइका स्रोत नहरकुलोमा चाहिने समयमा आवश्यक परिमाणमा पानी दिन सकिएको छैन । जसले गर्दा सम्पूर्ण कृषि प्रणाली नै प्रभावित भएको छ । हराउँदै खानपिन संस्कृति कम्तीमा अढाईदेखि तीन वर्ष पुरानो जतन गरेर राखिएको बास्मती, कतरनी, कनकजिर, कारिकामोद प्रजातिका चामलको मगमग बाँस्ना आउने भात, त्यसमाथि राहैर (अरहर) को दाल, आफ्नै खेतबारीमा उत्पादित मौसमी तरकारीहरूको परिकार, माथिबाट घरमै बनाइएको घिउ र वर्षौं पुरानो चापाकल वा इनारबाट ल्याइएको चिसो पानी पस्केर मधेसमा भोजभतेरमा पाहुनालाई तृप्त गर्ने गरिन्थ्यो । बिहेमा जन्ती खुवाउनलाई होस् वा कसैको मरणमा श्राद्धको भोज गर्नलाई १५ वर्ष पहिलासम्म मधेसी समुदायमा धानको पुरानो भकारीहरूमा चामल जोहो गरेर राख्ने गरिन्थ्यो । बाँस र माटोले बनाइएका करिब ३ सय मनसम्म चामल, धान अटाउने बखारी (माटोको ड्रम) घरको शोभा हुन्थ्यो । बखारीमा चामल प्रायः भरेकै हुन्थ्यो । भोजभतेरमा जसले जति पुरानो चामलको भात खुवायो ऊ त्यक्ति सम्पत्तिवान् छ भन्ने सन्देश गाउँ, समाजमा छरिन्थ्यो । तर, अहिले अवस्था विपरीत छ । भकारी हराएको छ । भएकाहरू पनि रित्तै छन् । सिँचाइ गर्ने स्रोतमा आएको कमी सँगसँगै कृषिकार्यका लागि आवश्यक उन्नत बिउबिजन, मलखाद, कीटनाशक विषादी, रासायनिक औषधीको जथाभावी प्रयोग र महँगीले किसानहरू खेत बाँझै राख्न थालेका छन् । निकै मुस्किलले खेती गर्नेहरूले अपेक्षा गरेअनुसार बालीनाली उब्जाउन सकेका छैनन् । मिहिनेत र लगानीअनुसार उब्जनी नभएपछि खेतबारीमा उब्जाइएको बालीनाली वर्षभरिलाई नपुग्ने हुँदा भोजभतेरका लागि चामल जतन गर्ने परम्परा हराउँदै गएको जनकपुरका ७५ वर्षीय वेदानन्द झाले बताए । भोजभतेर आउनेबित्तिकै सीमापारिका भारतीय बजारहरूबाट बोरामा प्याक गरिएका मसिनो चामल खरिद गरेर ल्याइन्छ । ती चामलहरू मसिनो र चिल्लो देखिए पनि स्वाद भने हँुदैन, झा भन्छन्, अब मिथिला भोजन हरायो । शुद्ध खाना हरायो, आफ्नो बारीमा सागसब्जीको बाँस्ना र शुद्ध खानेपानी सबै हरायो । अब त न भात आफ्नो छ न पानी सबै वारिपारिबाट नै आउँछ । मधेस प्रदेश कृषि मन्त्रालयको तथ्यांकअनुसार देशमा धानको कुल आवश्यकता ६०,४२,३४१ (मेटन) छ भने आयातको परिमाण ५, ५५, ८३९ (मेटन) छ । मधेस प्रदेशमा धानको कुल उत्पादन २७७, ७६, ८३ मेटन छ, यस्तो अवस्थामा आयात प्रतिस्थापन गर्न मधेस प्रदेशले थप १८९,०६०८८ हेक्टर क्षेत्रफलमा धान खेती विस्तार गर्न सक्यो भने मात्रै देशको धान उत्पादनको आवश्यकता परिपूर्ति हुन सक्दछ । त्यसैगरी, देशमा मकै बालीको कुल आवश्यकता ३४,११,७०७ (मेटन) छ भने आयातको परिमाण ४, ३५२१७ (मेटन) छ । मकैको कुल उत्पादनमध्ये मधेस प्रदेशको उत्पादन १९०, ८१६ (मेटन) छ यस्तो अवस्थामा अयात प्रतिस्थापन गर्न मधेस प्रदेशले थप ८७,०४३ हेक्टर खेती विस्तार गरे मात्रै देशको आवश्यकता पूर्ति हुन सक्दछ । गहुँको कुल आवश्यकता देशमा २७५,२९०१ (मेटन) छ जसमध्ये आयातको परिमाण ६५४, ४३९ (मेटन) रहेको छ । मधेसमा मकै उत्पादन ६७४, ३८२ (मेटन) हुन्छ । सिँचाइ अभावले नै मौसमी तरकारीहरूको उत्पादन घटेको छ । तरकारी उत्पादनको परम्परागत जैविक तरिका विस्थापित भएर रासायनिक मलखाद र हानीकारक औषधि प्रयोगबाट उत्पादन बढाउने प्रविधि अपनाउन थालिएको छ । पानी संरक्षण अबको चुनौती कुनै बेला इनार र चापाकलकै पानी शुद्ध मानेर पिउने गरेका मधेसका आठ जिल्लामा पछिल्लो समय खानेपानीको समस्या विकराल बन्न थालेको छ । भूजल सतह घट्दै जाँदा वीरगञ्जमा अहिले पानीको चरम अभाव देखिएको छ । चापाकलहरूबाट पानी आउन कम भएको छ भने नगरवासीको दैनिक जनजीवननै प्रभावित भएको छ । खाना पकाउन, सरसफाइ गर्न, पशुपालन र खानेपानीका लागि समेत सर्वसाधारणलाई कठिनाइ हुन थालेको छ । पानीको समस्या समाधान गर्न वीरगन्ज महानगरपालिकाले वैकल्पिक उपाय स्वरूप ट्यांकर र अस्थायी ट्यांकीमार्फत पानी वितरण सुरु गरेको छ । खानेपानी संस्थानबाट सेवा नपुगेका बस्तीहरूमा बोरिङ र वैकल्पिक स्रोतमार्फत पानी आपूर्ति गराउने प्रयास गरिएको छ । तर, यी प्रयासहरूले तत्कालका लागि समस्या समाधान गरे पनि दीर्घकालीन उपाय भने होइनन् । भोलिका दिनमा यदि पानीको संरक्षणतर्फ ध्यान पुयाइएन भने सम्पूर्ण मधेसमा पानीको अभाव सिर्जना हुने जलविज्ञ प्रतापसिंह टाटर बताउँछन् । मधेसमा मात्रै नभई देशमै जलवायु परिवर्तनको असरहरू प्रत्यक्ष रूपमै देख्न थालिएको छ, त्यसमा पनि यदि मधेसकै कुरा गर्ने हो भने यहाँ समयमा वर्षा नहुनुले पानीको स्रोतलाई असर पारेको छ । हामी जलवायु परिवर्तनलाई रोक्न सक्दैनौं तर, यसका असरहरूलाई अवश्य नै कम गर्न सक्छौं तर, हाम्रो गलत नीति र नियतले गर्दा आज मधेसमा पानीको समस्या ठाउँठाउँमा देखिन थालिएको हो, जलस्रोतविद् टाटर भन्छ्न,पहिलाको समय याद गर्नुभयो भने जनसंख्या कम थियो, आवश्यकता कम थियो र त्यो बेला सामाजिक समन्वय निकै बलियो थियो । कुनै एकको घरमा चापाकलले राम्रो पानी दियो भने पूरा टोल नै त्यहाँ पानी लिन आउँथे । घरघरमै कल धसाउनुपर्ने, मोटर लगाउनुपर्ने आवश्यकता थिएन् । वीरगन्जमा धारा र चापाकलहरूबाट पानी नआएपछि सर्वसाधारणलाई ट्यांकरबाट पानी बाँडिदै । यतिसम्म कि गाउँका दुईचार इनारले पूरा गाउँलाई नै पानी पर्याप्त हुन्थ्यो । तर, अहिले घरघरमा निजी चापाकल जडान हुन थालेका छन्, मोटरबाट पानी तानिन्छ अब पानी त सीमित छ, त्यसलाई असीमित रूपमा तानियो भने पक्कै पनि कम हँुदै जान्छ, टाटर थप्छन्,सरकारले सिँचाइका लागि बाँड्ने बोरिङहरूको मापदण्ड तय गरेको छैन । खानेपानीको धारा उपभोक्ताले जडान गर्न चाहेका छैनन् । किनकि, त्यहाँ पैसा तिर्नुपर्छ तर, चापाकल धसाएर सित्तैमा पानी लिन मिल्यो यी सबै कुराहरूले गर्दा एकातर्फ वर्षा नभएर पानी जमिनमुनि संचित हुन सकिराखेको छैन् भने अर्कोतर्फ हामीले पानीको असीमित प्रयोग गरेर जलभण्डारलाई सिध्याउन थालेका छौं, यसको असर निकै नराम्रो हुने निश्चित छ । मधेस प्रदेशको आर्थिक सर्वेक्षणअनुसार ६१ लाख १४ हजार ७०० जनसंख्या रहेको मधेस प्रदेशमा ११ लाख ५६ हजार ७१५ घरधुरी छन् जसमध्ये मात्र ३ प्रतिशत जनसंख्याले नेपाल खानेपानी संस्थानको धारा प्रयोग गर्ने गरेको तथ्यांकले देखाउँछ । राष्ट्रिय जनगणना २०७८ अनुसार मधेसमा ७१८ प्रतिशत परिवारले मुख्य रूपमा ट्युबवेल हाते पम्पबाट, २२६ प्रतिशतले धारापाइपबाट, ०२ प्रतिशले जारबोतलबाट, १२ प्रतिशतले मूल धाराबाट र ०७ प्रतिशतले ढाकिएको इनार, कुवाबाट खानेपानी प्रयोग गर्ने गरेका छन् । अहिले पनि खुला इनार, कुवाबाट खानेपानीको प्रयोग गर्ने घरपरिवार २२ प्रतिशत, नदीखोलाबाट खानेपानी प्रयोग गर्ने परिवारहरू ०१ प्रतिशत रहेका छन् भने अन्य स्रोत प्रयोग गर्नेको संख्या १२ प्रतिशत छ । प्रदेशका ७१ प्रतिशत जनसंख्या निर्भर रहेको खानेपानीको मुख्य स्रोत ट्युबवेल र हाते पम्प भए पनि भूमिगत पानीको सतह घट्दै गएकाले सहरी क्षेत्र मात्र नभई ग्रामीण क्षेत्रमा समेत पानीको समस्या विकराल बन्न थालेको छ । पहिलापहिला एक सयदेखि सबा सय फिटमै चापाकल धसाउँदा राम्रो खानेपानी आउथ्यो तर, अहिले जनकपुरका प्रायः सबैले ४ सय फिटमा कल धसाउन थालेका छन्, कारण हो पानीको सतह तल जानु, हाल मात्रै घरमा खानेपानीको कल धसाएका जनकपुरधाम उपमहानगरपालिकाका उमेश मण्डल भन्छन्, एउटा कल धसाउन अहिले डेढ लाख रुपैयाँ खर्च लाग्छ । पहिला हातले नै कामदारहरूले कल धसाउने गर्थे अहिले जेनेरेटर र बोरिङ लगाएर पानी तान्नुपर्छ जुन कि निकै खर्चिलो हुन जान्छ । सामान्य परिवारका लागि एउटा चापाकल धसाउन पनि साह्रै ठूलो आर्थिक समस्या बन्ने गरेको छ । मधेस नेपालको समथर भूभाग भएकाले यहाँको जलवायु पहाडी क्षेत्रमा भन्दा तातो र सुक्खा छ । पछिल्ला दशकहरूमा देखिएको असमान वर्षा, अत्यधिक गर्मीका लहर र लामो खडेरीले भूजलस्तर घट्दै गएको छ । जलवायु परिवर्तनले वर्षा चक्र नै बिगारेको छ । कहिले अत्यधिक वर्षा भएर बाढी आउँछ भने कहिले अत्यधिक वर्षा भएर बाढी नै निम्त्याएको छ । यसले भूजल पुनः भरणको अवसर नै घटाएको छ । मधेसमा पानीको समस्या समाधान गर्नका लागि भूजल पुनः भरणको अनिवार्य व्यवस्था हुनुपर्ने अर्का जलस्रोत विज्ञ रत्नेश्वरलाल कायस्थको ठम्याइ छ । त्यसैगरी, भूमिमा भिज्ने गरी सोक्दार खाल्डाहरू पनि उपयोगी हुन्छन् । त्यसैगरी, नदी र तलाउ संरक्षण तथा र कृषि क्षेत्रमा पानीको सही प्रयोगलाई प्रवर्धन गर्नु आवश्यक रहेको कायस्थ बताउँछन् । सिँचाइ समस्याले आजित मधेस आकासे पानीकै भरमा कृषिकर्म गर्ने मधेस प्रदेशका किसानहरूलाई असार बित्न लाग्दा समेत पानी नपर्दा निकै धानको बेर्ना लगाउन निकै गाह्रो भएको छ । खेतमा सिँचाइ सुविधाको अभावका कारण मधेसका किसानहरू प्रतिघण्टा ४ सयदेखि ५ सय रुपैयाँ तिरेर दमकलबाट पानी हालेर धान रोप्न बाध्य भएका छन् । सिँचाइको सुविधै छैन, समयमा वर्षा हँुदैन र यस्तोमा धान रोप्न निकै महँगो शुल्क तिरेर दमकलबाट पानी लिनुपर्ने बाध्यता छ, धनुषा नगराइनका किसान शिवन साह भन्छन्, अहिले अधिकांशले खेतमा पैसा तिरेरै पानी पटाएर जेनतेन धान रोपिराखेका छन् तर, वर्षा नहुँदा पहिला जति बढी क्षेत्रफलमा धान लगाउथ्यौं, अहिले त्यो लगाउन पाएका छैनौं । गत वर्ष मधेस प्रदेशमा असार महिनासम्म ४५ प्रतिशत रोपाइँ भइसकेको थियो तर, यस वर्ष मात्र २५ प्रतिशत हुन सकेको कृषि विकास निर्देशनालय, मधेस प्रदेशले जनाएको छ । मधेसमा भूमिगत जलको सतह निकै तल गएपछि खानेपानी मात्रै नभई सिँचाइ क्षेत्रसमेत प्रभावित भएको छ । मधेस प्रदेश आर्थिक सर्वेक्षणको तथ्यांकअनुसार मधेस प्रदेशमा आव २०८०० ८१ सम्म २ लाख ७३ हजार ४ सय १० हेक्टर क्षेत्रमा सिँचाइ सुविधा उपलब्ध छ । यसअघि आव २०७९८० मा कुल सिंचित क्षेत्रफल २ लाख ७३ हजार ५ सय ९२ हेक्टर थियो । यस प्रदेशमा कुलो, नहर, पोखरी र बोरिङबाट सिँचाइ भएको क्षेत्र क्रमशः ८७ हजार २ सय ७२ हेक्टर, १ लाख ५३ हजार ३७ हेक्टर, ३ हजार १ सय ९४ हेक्टर र २९ हजार २ सय ७ हेक्टर छ । यसैगरी, आव २०७९८० सम्म कुलो नहर, पोखरी र बोरिङबाट सिँचाइ भएको क्षेत्र क्रमशः ८४ हजार ८ सय ४६ हेक्टर, १ लाख ५० हजार ४३ हेक्टर, ३ हजार १९० हेक्टर र ३५ हजार ५१२ हेक्टर थियो । जलवायु परिवर्तनको मारमा चुरे वन चुरे वनलाई मधेसको लाइफलाइन पनि मानिन्छ । चुरे वनले तराईमधेसलाई उर्वर मात्रै बनाएको छैन, यहाँको सम्पूर्ण जीवन चक्रलाई नै प्रभावित गरेको छ । चुरे वनलाई एकातर्फ मानव निर्मित संकटहरूले प्रभावित गरिरहेको छ भने त्यहीँ अर्कोतर्फ जलवायु परिवर्तनको असरले पनि चुरे क्षेत्रलाई प्रभावित गरेको छ । चुरेमा जुन रूपमा वन विनाश भइरहेको छ, त्यसले जलवायु परिवर्तनको विपत्लाई प्रत्यक्ष रूपमा निम्त्याइराखेको छ । चुरेको माटो निकै खुकुलो छ । यसलाई अड्काइराख्न रूखबिरुवा नै चाहिन्छ तर, पछिल्लो समय वन विनाशको क्रम तीव्र बनेको छ । चुरेमा भएको वनजंगलले माटोमा पानी सोसेर राखेपछि त्यही पानी भावर जोनमा आउँछ र त्यहाँ जम्मा भएको पानी नै मधेसमा भूमिगत जलको मुख्य स्रोत बन्छ र त्यसैलाई हामी सिँचाइ वा खानेपानीको रूपमा प्रयोग गर्छौ, संरक्षित वन परियोजनाका मधेस प्रदेश संयोजक तथा चुरेका जानकार सुजित झा भन्छन्,तर, पछिल्लो समय चुरे वनमा भइरहेको वनजंगल फडानी, बसोबास र चरिचरणको तीव्र जालले गर्दा चुरेमा जलको सञ्चय नै घट्दै गएको छ । अब चुरेमै जल संचित नभएपछि भावर क्षेत्रमा आउने कुरै भएन । भावर क्षेत्रमा जल संग्रह नहुँदा मधेसमा भूमिगत जलस्रोतको तह तल जान थालेको हो । यसको समाधानका लागि थुप्रै परियोजनाहरूमार्फत कामहरू भइराखे पनि जुन रूपमा जलवायु परिवर्तनको असर र चुरेको संरक्षणमा जोड दिनुपर्ने हो त्यो स्तरमा काम भएको छैन । मधेस प्रदेश आर्थिक सर्वेक्षण २०८१०८२ को तथ्यांकअनुसार नेपालमा प्रतिव्यक्ति ०२ हेक्टर वन क्षेत्र पर्छ । नेपालको भूधरातलीय आधारमा सबैभन्दा बढी वन क्षेत्र चुरे क्षेत्रमा ७३६८ प्रतिशत रहेको छ भने सबैभन्दा कम वन क्षेत्र उच्च हिमालमा ३४१ प्रतिशत छ । मधेसमा वनले ढाकेको क्षेत्रफल २ लाख ३७ हजार ६३६ हेक्टर छ भने अन्य काठ तथा बुट्यानले ढाकेको क्षेत्रफल ११ हजार ६२४ हेक्टर छ । देशको कुल वन बुट्यानले ढाकेको क्षेत्रको आधारमा मधेस प्रदेशमा ३७२ प्रतिशत वन बुट्यानको क्षेत्रफल छ । मधेस प्रदेशको भूगोलको २५८० प्रतिशत वनले ढाकेको क्षेत्र छ । चुरे क्षेत्रमा भइरहेको वन विनाश र त्यसबाट उत्पन्न बाढीपहिरो र भूक्षयले गर्दा भावर र तराईमधेसमा निकै नकारात्मक असर परेको छ । बर्सेनि चुरेका डाँडाहरू नांगिँदै जाने र त्यहाँबाट उत्पन्न भएका थेगरहरूले खोलाको सतह अग्लिदै गएर भावर क्षेत्रहरू झनै चौडा भएका छन् । जसको प्रत्यक्ष प्रभाव भावर क्षेत्रमा भएका भूमिगत पानीको तह गहिरिएर तराईमधेसमा नदी कटान, पटान तथा डुबानको समस्या बढ्दै गएको छ । जलवायु परिवर्तनको असरले पछिल्ला वर्षहरूमा वर्षाको समयमा आवश्यकताभन्दा बढी पानी पर्दा व्यवस्था गर्न समस्या पर्ने र सुक्खायाममा खडेरी परेर खेतीपाती तथा सम्पूर्ण जनजीवन नै प्रभावित हुँदै आएको छ । प्राकृतिक रूपमा भूमिगत पानीको पुनर्भरण नहुँदा पानीको सतह घट्दै गई भविष्यमा थप संकट उत्पन्न हुने वातावरणविद्हरू बताउँछन् । चुरेविद् डाविजयसिंह दनुवार भन्छन्, मधेसमा पानीको प्रमुख स्रोत चुरे वन क्षेत्र हो । चुरे आमा हो । चुरेमा पानी परेपछि त्यही पानी तल झरेर आउँछ र तराईमा भूमिगत जलस्रोतलाई नियन्त्रित गर्छ । तर, अब चुरे नै संरक्षण भएन भने मधेसलाई मरुभूमि बन्नबाट कसैले रोक्न सक्दैन । मनसुन हावा आएपछि पहिलो डाँडा चुरे हो त्यसले हावालाई रोक्छ र माथि जानेबित्तिकै त्यसले पानीलाई रोक्छ र पानी पर्छ । अहिले चुरेमा मनसुन टिकाउनका लागि पर्याप्त वन नै छैन । यो हामी सबै मानव निर्मित प्रकोप हो, जसलाई अहिले पनि सचेत भएर निवारण गरिएन भने भविष्य अन्धकारमय छ ।, कृषि क्षेत्रको सुधारमा चुकेको सरकार प्रदेश सरकारले मधेसलाई सुक्खाग्रस्त क्षेत्र घोषणा गरेर आफ्नो काम टार्ने प्रयास मात्रै गरेको छ । चालु आर्थिक वर्षमा किसानहरूको सहजताका लागि कृषि विद्युतीकरणको नाममा विनियोजित ४८ करोड रुपैयाँ कामै नभई फ्रिज गरियो । त्यसैगरी, आवमा समेत सोही शीर्षकमा छुट्याइएको ४० करोड रकम पनि कामै नभई फ्रिज भयो । त्यसैगरी, प्रदेश सरकारले ल्याएको खेतखेतमा पानी, हात हातमा कामजस्ता योजनाहरू पनि प्रभावहीन बनेका छन् । जलवायु परिवर्तनको मारमा अन्नभण्डार मधेस प्रदेशलाई नेपालकै अन्नभण्डारका रूपमा चिनिन्छ । एक समय भारत र बंगलादेशजस्ता मुलुकहरू धान, चामल आयात गर्ने देशका रूपमा चिनिन्थे भने नेपाल अन्तर्राष्ट्रिय स्तरमा धान निर्यात गर्ने देशको रूपमा चिनिन्थ्यो । विसं २०२२ तिर भारत र बंगलादेशले विभिन्न मुलुकबाट चामल आयात गर्दा नेपालले ३ लाख ४८ हजार टन चामल निर्यात गरेको इतिहासकार फ्रेडरिक गेजले २०२५ सालमा वसिधा पत्रिकामा उल्लेख गरेका छन् । सो बेला मधेसबाट धान भारत निर्यात गरेर नेपालले २३ करोड ७७ लाख ७२ हजार ६५८ भारतीय रुपैयाँ नेपाल भित्र्याएको थियो । तर, अहिले अवस्था विपरीत छ । आर्थिक वर्ष २०८००८१ को असार मसान्त सम्ममा मधेस प्रदेशमा प्रमुख कृषि उपज (खाद्य तथा अन्यबाली, तरकारी तथा बागवानी, फलफूल र मसला) ले ढाकेको भूक्षेत्रफलमा ४०२ प्रतिशतले वृद्धि भई १० लाख ४४ हजार ७ सय ४५ हेक्टर पुगेको तथ्यांकले देखाउँछ । तर, क्षेत्रफल बढे पनि उत्पादनमा भने ह्रास आएको छ । कुल उत्पादनमा ०३१ प्रतिशतले ह्रास आई ५९ लाख ९४ हजार ३ सय २८ मेटिक टन पुगेको छ । आव २०७९८० मा समग्र कृषि बालीहरूको कुल उत्पादन ६० लाख १२ हजार ७ सय ९९ मेटन थियो । यसरी कृषिजन्य उत्पादनमा कमी आउनु पछाडि सबैभन्दा ठूलो कारण जलवायु परिवर्तन रहेको कृषि अर्थशास्त्री डादेवेन्द्र गौचन बताउँछन् । मधेस प्रदेश नेपालको अन्नभण्डार रहेको र खाद्यान्न बालीका लागि यो क्षेत्र सबैभन्दा बढी उपयोगी छ । तर, पछिल्लो समय जलवायु परिवर्तनको सबैभन्दा बढी प्रकोप यसै प्रदेशमा परेको हुँदा कहिले अत्यधिक खडेरी त कहिले बाढीको डुबानले यस प्रदेशलाई असर पारिरहेको गौचनको ठम्याइ छ । जलवायु परिवर्तनको प्राकृतिक प्रकोपले अन्नको भण्डारलाई प्रभावित गरेको छ र त्यसकै नतिजाको रूपमा उत्पादनमा देखिने उतारचढाव रहेको उनी बताउँछन् । यसमा जलवायुजन्य र मानवजन्य दुवै प्रकोपहरूले प्रभाव पारेको छ जस्तो मलाई लाग्छ, गौचन भन्छन्,जलवायु परिवर्तनकै असरको रूपमा रोगकिराको प्रकोपसमेत बढेको छ, तापक्रममा भइरहेको वृद्धिले समेत कृषि क्षेत्रलाई प्रभावित पारेको छ । तर, यस बेलामा कृषि र खाद्य सुरक्षाको हिसाबले मधेस प्रदेशको उत्पादनलाई दिगो बनाउन सकिएन् भने राष्ट्रिय खाद्य सुरक्षामै नकारात्मक असर पर्छ भने सम्पूर्ण अर्थतन्त्रलाई समेत प्रभावित गर्छ ।"
अन्तिम समयमा चुक्दा बंगलादेशसँग हार्यो नेपाल,"ढाका : साफ यु२० महिला च्याम्पियनसिपअन्तर्गत आइतबार भएको महत्वपूर्ण खेलमा नेपाल घरेलु टोली बंगलादेशसँग पारजित भएको छ। ढाकास्थित बसुन्धरा किङ्स एरिना रंगशालामा भएको खेलमा नेपाल बंगलादेशसँग ३२ गोलले पराजित भएको हो। खेलमा घरेलु टोलीका लागि सिन्हा जहान सिखा, सागोरिका श्रीमती त्रिस्ना रानी तथा नेपालका लागि अनिषा राईले पेनाल्टीमार्फत र मिना देउवाले गोल गरिन्। पहिलो हाफमा २० ले पछि परेको नेपालले दोश्रो हाफमा उत्कृष्ट पुनरागमन गर्दै घरेलु टोलीलाइ बराबरिमा ल्याए पनि खेलको इन्जुरी समयमा सम्हालिन नसक्दा गोल व्यहोर्दै पराजित हुन बाध्य भयो। खेलको १३औं मिनेटमा सिना जहान शिखाले घरेलु टोलीका लागि पहिलो गोल गर्दै अग्रता दिलाइन्। डिफेन्डर गंगा रोकायाले बचाउन खोजेको बल शिखाले जाली चुमाएकी हुन्। त्यसपछि २८औं मिनेटमा अनिषा राईको फ्रिकिक क्रसबारमा लाग्दै फर्किएको थियो। ३६औं मिनेटमा बंगलादेशले अग्रता दोब्बर बनायो। नेपाली गोलकिपर सुजाता तामाङको गल्तीको फाइदा उठाउँदै सागोरिकाले गोल गरिन्। दोस्रो हाफको प्रारम्भमै दुबै टोली १०१० खेलाडीमा सीमित भए। नेपालकी सिम्रन राई र बंगलादेशकी सागोरिकाबीचको झगडामा रेफ्रीले दुवैलाई रातो कार्ड देखाइन्। ५२औं मिनेटमा नेपालले पेनाल्टी पाउँदै खेलमा फर्कने संकेत गर्यो। अनिषा राईले पेनाल्टीमार्फत गोल गर्दै खेललाई २१ मा ल्याइन्। त्यसपछि खेलको अन्त्यतिर, ८५औं मिनेटमा पूर्णिमा राईको क्रसमा मिना देउवाले गोल गर्दै नेपाललाई २२ को बराबरीमा पुर्याइन्। तर इन्ज्युरी समयको आठौं मिनेटमा श्रीमती तृष्णारानी सरकारले निर्णायक गोल गर्दै बंगलादेशलाई ३२ को जित दिलाइन्। चार टोली सहभागी डबल राउन्ड रोबिन ढाँचाको यस प्रतियोगितामा नेपालले पहिलो खेलमा भुटानलाई ६१ ले पराजित गरेको थियो। अब नेपालले तेस्रो खेलमा श्रीलंकासँग प्रतिस्पर्धा गर्नेछ। बंगलादेशले श्रीलंकालाई ९१ ले हराएको थियो।"
रुपन्देही उपनिर्वाचनः राप्रपाबाट ६ जनाको नाम सिफारिस,"भैरहवा : रुपन्देही क्षेत्र नम्बर ३ मा उपनिर्वाचनमा उम्मेदवारका लागि राष्ट्रिय प्रजातन्त्र पार्टी (राप्रपा) रुपन्देहीले ६ जनाको नाम सिफारिस गर्ने निर्णय गरेको छ। आइतबार बिहान बसेको जिल्ला कार्यसमितिको कार्यसम्पादन समितिको बैठकले आगामी कार्तिक १७ गते हुने प्रतिनिधिसभा सदस्य पदको उपनिर्वाचनका लागि जिल्ला अध्यक्षसहित ६ जनाको नाम उम्मेदवारका लागि सिफारिस गर्ने निर्णय भएको राप्रपाका केन्द्रीय सदस्य वसन्त विक्रम शाहीले बताए। उनका अनुसार राप्रपाबाट उम्मेदवारका लागि रुपन्देहीका अध्यक्ष सागर प्रताप राणा, केन्द्रीय सदस्य बसन्त विक्रम शाही, सिद्धार्थनगर नगरपालिका सदस्य गौरव बोहरा, प्रज्ज्वल बोहरा, केन्द्रीय सदस्य स्वाती थापा र जिल्ला प्रवक्ता एवं अधिवक्ता दिलीप कुमार मल्लिकको नाम सिफारिस गरिएको छ। बैठकले एक नम्बर, दुई नम्बर भनेर वरीयताका आधारमा सिफारिस गरेको छैन, स्रोतले भन्यो, ६ जनाको नाम सिफारिस भएको हो। त्यसैमध्ये एक जना उपनिर्वाचनमा पार्टीको उम्मेदवार हुन्छ। राप्रपाबाट निर्वाचित दीपक बोहराको निधनपछि अगामी कार्तिक १७ रुपन्देही३ मा उपनिर्वाचन हुन लागेको छ। जसका लागि राजनीतिक दलहरू उम्मेदवार छनौट कार्यमा लागेका छन्।"
अर्घाखाँचीमा हतियारसहित एकजना पक्राउ,"अर्घाखाँची : अर्घाखाँचीको शितगंगा नगरपालिकामा एक नाले भरुवा बन्दुकसहित एकजना पक्राउ परेका छन्। शितगंगा नगरपालिका१ का हिम बहादुर सारुलाइ घरमै राखेको भरुवा बन्दुकसहित पक्राउ गरिएको जिल्ला प्रहरी कार्यालय अर्घाखाँचीका प्रमुख डीएसपी चक्रबहादुर मल्लले बताए। आफ्नै घरको कोठामा बरुवा बन्दुक तथा खरखजना लुकाई राखेको गोप्य सूचनाका आधारमा इलाका प्रहरी कार्यालय ठाडाबाट खटिएको प्रहरीले सारुलाई पक्राउ गरेको प्रहरीको भनाइ छ। पक्राउ परेका सारुको साथबाट एक नाले भरुवा बन्दुक, १७ वटा फलामको छर्रा , ५ वटा मसिनो छर्रा, १९ वटा केप र २ वटा सिसारको छर्रा बरामद गरिएको अर्घाखाँचीका प्रहरी प्रमुख डीएसपी मल्लको भनाइ छ। पक्राउ परेका मानिसको बारेमा अनुसन्धान भइरहेको जिल्ला प्रहरी कार्यालय अर्घाखाँचीले जनाएको छ।"
मधेस प्रदेशमै स्तन क्यान्सर र बाँझोपनको उपचार सेवा पहिलो पटक नारायणी अस्पतालमा सुरु,"वीरगन्ज : वीरगन्जको नारायणी अस्पतालमा महिलाको स्तन क्यान्सरको जाँच र निसन्तान दम्पतीका लागि बाँझोपनको उपचार सेवा सुरु भएको छ। आइतबार संघीय सरकारका स्वास्थ्य तथा जननसंख्यामन्त्री प्रदीप पौडेलले ती दुवै सेवाको उद्घाटन गरेका हुन्। मन्त्री पौडेलले उद्घाटन गरेसँगै ती दुवै सेवा सुरु गरिएको अस्पतालका सूचना अधिकारी तथा वरिष्ठ चिकित्सक डा उदयनारायण सिंहले बताए। उनका अनुसार मधेस प्रदेशमै सरकारी अस्पतालमा दुवै सेवा पहिलो पटक सुरु गरिएको हो। यसअघि ती दुवै उपचार सेवाका लागि वीरगन्ज र यस आसपासका बिरामीहरू निजी अस्पताल, काठमाडौं र छिमेकी मुलुक भारतका अस्पतालमा जान बाध्य थिए। कार्यक्रममा अस्पतालका मेसु डा चुमनलाल दासले स्तन क्यान्सरको जाँच(मोमोग्राम) सेवा र बाँझोपनको उपचार (आइयुआई) सेवा मधेस प्रदेशमै सरकारी स्तरबाट पहिलो पटक नारायणी अस्पतालमा सुरु गरिएको बताए। यसले निसन्तान दम्पतीहरूका लागि आशाको केन्द्र साबित हुने अपेक्षा गरिएको बताए। यस्तै नारायणी अस्पतालमा पाठेघरको मुखको क्यान्सरको जाँच र उपचार सेवा यसअघि नै सञ्चालनमा ल्याइसकिएको जानकारी उनले बताए। त्यस्तै क्यान्सरको स्क्रिनिङ र केमोथेरापी सेवा पनि यसअघि नै सञ्चालनमा आइसकेको उनले बताए। कार्यक्रममा बोल्दै स्वास्थ्यमन्त्री पौडेलले मधेस प्रदेशमा संघ सरकारको एकमात्र अस्पताल नारायणी अस्पताल रहेको बताए। त्यसका कारण नारायणी अस्पतालको सेवा गुणस्तर वृद्धिका लागि स्वास्थ्य मन्त्रालय लागि परेको उनले बताए। उनले स्वास्थ्यकर्मीले इमानदार भएर काम गरे तथा यहाँका राजनीतिक दलले साथ दिएमा अबको एक वर्षपछि नारायणी अस्पताल देशमै नमुना अस्पतालका रूपमा स्थापित हुने बताए। कार्यक्रममा अस्पतालका मेसु दासले ५०० शय्याको अस्पताल भवनको मुद्दा सर्वोच्च अदालतबाट टुंगो लागिसकेको र भवन निर्माणका लागि बजेट पनि विनियोजन भइसकेकाले छिट्टै शिलान्यासका लागि मन्त्री पौडेलको ध्यानाकर्षण गराए । मेसु दासले क्याथ ल्याबका लागि भवन तयार भई उपकरणहरू जडान भइरहेकाले साउनदेखि नै क्याथ ल्याबको सेवा सुचारु गर्ने लक्ष्यका साथ तीव्र रूपमा काम भइरहेको जानकारी गराए।"
लेदोका कारण बिपि राजमार्ग अवरुद्ध,"काभ्रे : रोशी गाउँपालिका९ पिन्थली, बिरुवाडाँडा, कालढुङगामा खहरे खोलाको लेदो आई दुईतर्फी रूपमा अवरुद्ध भएको छ। लेदोका कारण राजमार्ग अवरुद्ध भएको जिल्ला प्रहरी प्रमुख कोमल शाहले जानकारी दिए। अवरुद्ध राजमार्ग खुलाउने प्रयास भइरहेको उनले बताए। बिपि राजमार्ग सामान्य वर्षा हुँदा सवारी आवागमनमा अवरोध हुँदै आएको छ। गत वर्षको असोजको बाढीको कारण बिपि राजमार्गमा यात्री तथा सवारी साधन जोखिम पूर्ण यात्रा गर्न बाध्य छन्।"
भोटेकोशीमा बेपत्ता भएका गोरखाका दुईजनाको आफन्त सम्पर्कमा आएनन्,"गोरखा : रसुवाको भोटेकोशीको बाढीमा परी बेपत्ता भएका गोरखाका दुईजनाका आफन्त शव सनाखत गर्न नआएको प्रहरीले जनाएको छ। सो बाढीमा कन्टेनर चालक गोरखा पालुङटार निवासी दिलबहादुर तामाङ र धनबहादुर विश्वकर्मा पुरिएर बेपत्ता भएका भनिए पनि हालसम्म शवको सनाखत गर्न उनीहरुका आफन्त नआएका जिल्ला प्रहरी कार्यालय गोरखाले जनाएको छ। गत असार २४ गते तिब्बतबाट कन्टेनरमा सामान ढुवानी गरिरहेका बेला अचानक भोटेकोशीमा बाढी आई कन्टेनरसहित ११ जना बेपत्ता भएका थिए। पालुङ्टार ६ गोरखाका भनिएका विक र तामाङ रसुवागढी भन्सार कार्यालय टिमुरेमा कन्टेनर चालकको रुपमा कार्यरत थिए। हाल विभिन्न व्यक्तिहरुको शव फेला परिरहेको र लास जाँच प्रकृति मुचुल्का गरी रसुवा जिल्ला अस्पतालको शव गृहमा राखिएको छ। तर शव सनाखत गर्न गोरखाका कोही पनि सम्पर्कमा नआएका प्रहरी एसपी भरत विकले जानकारी दिए। शव सनाखत तथा दाबी गर्न कोही पनि नआए पनि जिल्ला प्रहरी कार्यालय गोरखाले सार्वजनिक सूचना जारी गरी यथेस्ट प्रमाण पुग्ने गरी शव दावी गर्न आउन आग्रह गरेको छ। नाम र ठेगानामा पालुङ्टार ६ निवासी दिलबहादुर तामाङ र धनबहादुर विक उल्लेख छ तर अहिलेसम्म कोही पनि सनाखत गर्न आउनु भएको छैन, एसपी विकले भने, हामीले पालुङटार ६ मा मृतकको घर भए नभएको खोजबीन पनि गर्यौँ तर, कसैले पनि आफन्तजन हराइरहेको दाबी गर्नुभएन। ठेगाना फरक भएको पनि हुन सक्ने भन्दै प्रहरीले आफन्त हराइरहेका भए सम्पर्कमा आउन आग्रह गरेको छ।"
लागूऔषधसहित ६ युवक पक्राउ,"नुवाकोट : नुवाकोटको सिमुटारबाट प्रतिबन्धित लागू औषधसहित ६ जना युवक पक्राउ परेका छन्। पासाङल्हामु सडकमार्गस्थित विदुर नगरपालिका१ सिमुटारमा तीन जना र छानबिनका क्रममा अन्य तीनजना गरी ६ जना युवकलाई प्रतिबन्धित लागूऔषधसहित पक्राउ गरिएको जिल्ला प्रहरी कार्यालय नुवाकोटले जनाएको छ। बा८६प ८८९२ नम्बरको स्कुटरमा लागूऔषध ओसारपसार गरेको भन्ने गोप्य सूचनाको आधारमा प्रहरी अधिकृतसहितको टोलीले सवारी साधन रोकी चेकजाँच गर्ने क्रममा लागू औषधसहित पहिलो चरणमा तीन जना युवकलाई पक्राउ गरिएको प्रहरी नायब उपरीक्षक विक्रम लामाले जानकारी दिए। उनका अनुसार उनीहरूलाई पक्राउ गरी सोधपुछ तथा अनुसन्धानको क्रममा प्रतिबन्धित लागूऔषध खरिद बिक्री तथा ओसारपसार कार्यमा संलग्न रहेको जानकारीका आधारमा अन्य तीन जना युवकलाई समेत पक्राउ गरिएको हो। उनीहरूलाई आइतवार नुवाकोट जिल्ला अदालतबाट लागूऔषध सम्बन्धी कसुरमा सात दिनको म्याद थप अनुमति लिएर हिरासतमा राखी थप अनुसन्धान कार्य भई रहेको डीएसपी लामाले बताए। लामाका अनुसार पक्राउ परेकाहरुमा पाँच जना विदुर नपा र एकजना किस्पाङ गापाका युवक रहेका छन्। प्रहरीले बरामद गरेको लागुऔषधहरूमा ट्रामन५० लेखिएको ९२ पत्तामा जम्मा ९ सय २० क्याप्सुल, नुफिन लेखिएको १५ एम्पुल, प्रोमेथाइजिन ह्ड्रोकोलोराइड लेखिएको १५ एम्पुल र डाएजेपाम लेखिएको १५ एम्पुल गरी कुल ४५ एम्पुल जम्मा १५ सेट रहेको जिल्ला प्रहरी कार्यालय नुवाकोटले जनाएको छ।"
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी दार्चुलाको महाकाली नगरपालिका४ घर भई ललितपुरको महालक्ष्मी नगरपालिका८ बस्ने ६२ वर्षीय भीम प्रसाद निरौलालाई शनिबार प्रहरीले पक्राउ गरेको छ। जिल्ला अदालत काठमाडौंबाट २०८१ फागुन १२ गते पक्राउ अनुमति प्राप्त भई फरार रहेका उनलाई काठमाडौं उपत्यका अपराध अनुसन्धान कार्यालयबाट खटिएको प्रहरीले ललितपुरको महालक्ष्मी नगरपालिका५ इमाडोलबाट पक्राउ गरेको हो। उनलाई आवश्यक अनुसन्धान एवम् कारवाहीका लागि प्रहरी वृत्त बानेश्वर पठाइएको छ।
आज राति देशका यी स्थानमा हुने छ भारी वर्षा,"काठमाडौं : आज राति देशभर साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशका केही स्थानहरू तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको महाशाखाले जनाएको छ। भोलि देशभर साधारणतया बदली रहनेछ। कोशी प्रदेश, मधेश प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेश लगायत देशको पहाडी भूभागमा केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, लुम्बिनी प्रदेश, सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ।"
"तरकारी बिक्री गर्ने बहानामा लागुऔषध तस्करी, मोरङमा ३१ क्विन्टल गाँजा बरामद","विराटनगर : मोरङको कटहरीमा बन्दागोभी लोड गरिएको ट्रकबाट ठूलो परिमाणमा गाँजा बरामद भएको छ । प्रहरीले शनिबार मध्यराति ३१ क्वीन्टलभन्दा बढी गाँजा बरामद गरेको हो । कटहरी गाउँपालिका३ स्थित कटहरी चोकबाट ३ हजार १ सय ५० किलोग्राम गाँजा बरामद भएको हो । मोरङ प्रहरी प्रवक्ता डीएसपी कोपिला चुँडालका अनुसार प्रहरी चौकी कटहरीबाट वरिष्ठ सई (प्रहरी वरिष्ठ नायव निरीक्षक) भीम खड्का नेतृत्वको टोलीले राति १२ बजेतिर गाँजा बरामद गरेको हो । सवारीसाधनको चेकजाँचमा खटिएको टोलीले बन्दागोभी लोड गरेर शंकास्पद रूपमा आउँदै गरेको को १ ख ४५१८ नम्बरको ट्रक रोकेको थियो । ट्रक रोकेर खानतलासी गर्ने क्रममा बन्दागोभीको बोराले छोपेर राखिएको अवस्थामा १ सय ५ बोरा गाँजा फेला परेको चुँडालको भनाइ छ । शंकास्पद अवस्थामा आउँदै गरेको ट्रक नियन्त्रणमा लिएर खानतलासी गर्ने क्रममा १ सय ५ वटा बोरामा प्याक गरेर ल्याएको अवस्थामा गाँजा बरामद भयो, उनले भनिन्, तौल लिँदा ३ हजार १ सय ५० किलो रहेको पाइयो । प्रहरीले रोक्नसाथ ट्रक छाडेर चालक भागेका थिए । माथिबाट बन्दोगोभीको बोराले छोपेर मुनि गाँजा प्याक गरिएको बोरा राखिएको उनको भनाइ छ । ट्रकसहित गाँजा नियन्त्रणमा लिएर फरार रहेका चालकको खोजी तीव्र पारिएको डीएसपी चुँडालको भनाइ छ । उक्त गाँजा कसले र कहाँबाट ल्याएको हो भन्ने यकिन छैन । पहाडी जिल्लामा उत्पादन हुने गाँजा भारत कटाउनका लागि ल्याइएको हुनसक्ने प्रहरीको अनुमान छ । बरामद भएको गाँजा र नियन्त्रणमा लिइएको ट्रकलाई जिल्ला प्रहरी कार्यालय मोरङमा राखेर थप अनुसन्धान सुरु गरिएको जानकारी चुँडालले दिइन् । मोरङबाट एकैपटक ठूलो परिमाणमा गाँजा बरामद भएको यो नै पहिलो घटना भएको प्रहरीले जनाएको छ । पछिल्लो समय मोरङबाट गाँजा बरामद हुने क्रम तीव्र बनेको छ । असार २५ गते धनपालथान गाउँपालिका१ गदिया खोलानजिकै उखुबारीबाट ८ सय २ किलो गाँजा बरामद भएको थियो । गाँजाको अवैध ओसारपसार र कारोबार नियन्त्रणमा लिनका लागि मोरङ प्रहरी प्रमुख एसपी नारायणप्रसाद चिमरियाले विशेष टोली परिचालन गरेका छन् । गाँजाको धन्दा नियन्त्रण गर्न सबैतिर निगरानी बढाएर विशेष अप्रेशन चलाइएको चिमरियाको भनाइ छ । उनका अनुसार नेपालभारत सीमानजिकका क्षेत्र र तस्करीका सम्भावित रुटमा निगरानी बढाइएको छ । मोरङको कटहरीमा बन्दागोभी लोड गरिएको ट्रकबाट बरामद भएको गाँजा ।"
सुनसरीको इनरुवामा कान्छी श्रीमतीको हत्या गरी श्रीमानले गरे आत्महत्या,धरान : सुनसरीको इनरुवा नगरपालिका९ बबिया शिवमन्दिर टोलमा बसोबास गर्ने ४२ वर्षीय सुदीप शर्मा खत्वेले श्रीमतीको हत्या गरी आफूले पनि आत्महत्या गरेका छन्। एकतले कच्चि घरमा सुदीपले आइतबार ३२ वर्षीया श्रीमती नविता खातुनको हत्या गरी आफूले पनि आत्महत्या गरेको स्थानीयले जानकारी दिए। उनीहरूबीच ६ महिनादेखि पारिवारिक झगडा भइरहेको गरेको थियो। आइतबार बिहान मर्निङ वाक गरेर आएका सुदीपले श्रीमती खातुनको घाटी थिचेर हत्या गरी श्रीमतीको साडीको पासो लगाई आत्महत्या गरेको स्थानीयले जानकारी दिएका छन्। १० वर्षदेखि प्रेम विवाह गरेका उनीहरू वर्ष दिनदेखि बबियामा बस्दै आएका थिए। स्थानीयवासीले दुवैजना मृत अवस्थामा रहेको देखेपछि प्रहरीलाई खबर गरेका थिए। जिल्ला प्रहरी कार्यालय सुनसरीबाट प्रहरी टोली परिचालन गरी घटनास्थलको मुचुल्का तयार गरी दुवैको शव पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाइएको डीएसपी योगराज खतिवडाले बताए। उनले घटनाको विषयमा आवश्यक अनुसन्धान सुरु गरिएको बताए। सुदीपले खातुनलाई १० वर्षअघि नै कान्छी श्रीमतीको रूपमा भित्राएका थिए। काठमाडौंमै बस्दै आएका उनीहरू इनरुवामा आएर बसेका थिए। बरफ र आइस्क्रिम बिक्री गरी जीविकोपार्जन गर्दै आएका सुदीपका जेठी श्रीमती पटि दुई सन्तान रहेका छन्। खातुनले पनि जेठो श्रीमान छाडेर सुदीपसँग विवाह गरेको बुझिएको छ।
विराटनगरबाट ब्राउन सुगरसहित २ जना पक्राउ,विराटनगर : विराटनगरबाट लागुऔषध ब्राउन सुगर (खैरो हेरोइन)सहित २ जना पक्राउ परेका छन्। पक्राउ पर्नेमध्ये एक जना भारतीय नागरिक छन्। इलाका प्रहरी कार्यालय रानी र लागुऔषध नियन्त्रण ब्युरो विराटनगरबाट खटिएको टोलीले शनिबार विराटनगर महानगरपालिका१४ मलाया रोडबाट १ सय ७४ ग्राम ३१ मिलिग्राम ब्राउन सुगर बरामद गरेको हो। ब्राउन सुगरसहित विराटनगर१२ का २३ वर्षीया रोशनलाल महतो र भारत बिहारको अररियाका २१ वर्षीय पवनकुमार यादवलाई पक्राउ गरिएको मोरङ प्रहरी प्रवक्ता डीएसपी कोपिला चुँडालले बताइन्। यसबारे थप अनुसन्धान भइरहेको प्रहरीले जनाएको छ।
"कपिलवस्तुमा बस दुर्घटना हुँदा २९ जना घाइते, ५ जना गम्भीर",कपिलवस्तु : कपिलवस्तुमा यात्रुवाहक बस दुर्घटनामा परेको छ। काठमाडौंबाट दाङ जाँदै गरेको लुम्बिनी प्रदेश ०२००१ ख ००४५ नंको बस पूर्व पश्चिम राजमार्ग अन्तर्गत बुद्धभुमी नगरपालिका ९ वेलनदीमा दुर्घटनामा परेको जिल्ला प्रहरी कार्यालय कपिलवस्तुका सूचना अधिकारी प्रहरी नायब उपरीक्षक मोहनमणि अधिकारीले जानकारी दिए। आइतबार बिहान ४ बजेतिर बस आफैँ अनियन्त्रित भई सडकको दायाँ साइडमा पल्टिन पुग्दा २९ जना यात्रु घाइते भएका हुन्। घाइतेहरूमध्ये ५ जना गम्भीर रहेका छन्। उनीहरुलाई थप उपचारको लागि बुटवल रेफर गरिएको जिल्ला ट्राफिक कार्यालयले जनाएको छ। सामान्य घाइतेहरू २४ जनाको चन्दौटास्थित संजीवनी सामुदायिक अस्पतालमा उपचार भइरहेको टफिक प्रहरी कार्यालय गोरुसिंगेका प्रमुख ट्राफिक प्रहरी निरीक्षक पंकज चुदालीले बताए। बिहानको समयमा चालक निदाएर बस दुर्घटनामा परेको हुन सक्ने प्रारम्भिक अनुमान गरिएको प्रहरीले जनाएको छ। गाडी चालक प्रहरी नियन्त्रणमा छन्।
"चीनले थाल्यो नाकामा पुनर्निर्माण, नेपालतर्फ बाटो मर्मतमा तीव्रता","नुवाकोट : चीनको तिब्बतस्थित लेन्देखोलामा अकल्पनीय रूपमा आएको भीषण बाढीले क्षति गरेको स्थानमा पुनर्निर्माण सुरु गरिएको छ । नेपालतर्फ पनि रसुवागढी जाने नाका ठूला तथा हेभी इक्युपमेन्टमार्फत सडक तथा विध्वंस भएका अन्य संरचनाको पुनर्निर्माण कार्य भइरहेको छ । अकल्पनीय रूपमा मंगलबार लेन्देखोलामा आएको बाढीबाट पुल, जलविद्युत्, यातायात, भन्सार तथा विद्युतीय गाडीमा विध्वंस मच्याएको हो । बाढीले सयौं रोपनी जमिन कटान गरेको छ । छिमेकी चीनले रसुवागढी नाकामा रहेको स्थानमा बाढीले गरेको फोहोर हटाउन र पन्छाउने कार्य गरिरहेको छ । चीनका तर्फबाट नेपाली अधिकारीलाई समन्वय गरी बाटो तथा पुल निर्माणका सम्बन्धमा शुक्रबार चासो व्यक्त भएको रसुवाका सहायक प्रमुख जिल्ला अधिकारी द्र्रुवप्रसाद अधिकारीको भनाइ छ । अधिकारीका अनुसार चीनले पहिलो चरणमा रसुवागढी नाकाको पहिरो व्यवस्थापन गरिरहेको छ । समय मिलाएर बेलिब्रिजसमेत राख्ने आशययुक्त जानकारी नेपाली पक्षलाई आएको अधिकारीले शुक्रबार बेलुकी बताए । रसुवागढी नाका हुँदै नेपालतर्फ आएका सामानहरूको दैनिक रूपमा न्यूनतम १ करोड रुपैयाँभन्दा बढी राजस्व संकलन हुँदै आएको थियो । बाढीग्रस्त स्थानमा नेपाली सुरक्षा अधिकारी तथा जनप्रतिनिधिहरूलेसमेत स्थलगत अनुगमन गरिरहेका छन् । रसुवागढी नाका जाने सडक जहाँ बाढीले निकै क्षति गरेको स्याफ्रुबेंसीरोंगाटिमुरेरसुवागढी सडकखण्डको पुनर्निर्माण तथा मर्मतका लागि सडक आयोजना, डिभिजन सडक, यान्त्रिक कार्यालय नुवाकोटसँग समन्वय गरी हाल तीन थान वटा जेसिभी, एक थान ब्रेकर तथा जनशक्ति व्यवस्थापन काम तीव्रताका साथ भइरहेको जिल्ला समन्वय समिति रसुवाका प्रमुख अशोकनाथ घिमिरेले बताए । उनका अनुसार रसुवागढी नाका जोड्ने उक्त सडक बढीमा एक साताभित्र अस्थायी सडक सुचारु हुने गरी काम भइरहेको छ । बाढीबाट भएको क्षतिको विवरण नेपाल पक्षले संकलन गरिरहँदा मित्रराष्ट्र चीनतर्फ पुनःनिर्माण कार्यन थालिएको छ । तिब्बतस्थित ल्हेन्दे खोलामा आएको बाढीले नेपालतर्फ भीषण रूप लिएको थियो । बाढीबाट रसुवागढी नाका तथा विद्युत र पुर्वाधारमा अर्बौंको क्षति भएको छ । बाढीमा परेर तीन जना सुरक्षाकर्मीसहित २० जना हराइरहे पनि हालसम्म एक जनाको शव फोला परेर सनजाखतसमेत भइसकेको छ । बाढीमा बेपत्ता भएका दुई प्रहरी, ६ जना चिनियाँ र अन्य नेपाली चालक र कामदारसहित १९ जनाको पहिचान भएको छैन । जसमा १२ जना नेपाली र ६ जना चिनियाँसहित छन् । बाढीमा परेर बेपत्ता भएका प्रहरी सहायक निरीक्ष लालबहादुर श्रेष्ठको सनाखत भई अन्तिम संस्कारसमेत गरिसकिएको बागमती प्रदेश प्रहरी कार्यालयले जनाएको छ । बाढीले नेपालतर्फ १२ स्थानमा सडक ध्वस्त भएकामा पुनर्निर्माण तथा मर्मत जारी छ । त्यसका लागि प्रहरी, सशस्त्र प्रहरी, सेना, सडक कार्यालयलगायतका सयौं प्राविधिक दैनिक खटिइरहेको जिल्ला प्रशासिन कार्यालय रसुवाले जनाएकोे छ । क्षतिको मूल्यांकन गर्न गठित विशेष समितिले स्थलगत अनुगमन तथा प्रतिवेदन बनाउने कार्य गरिहरहेको छ । चीनले बाढीले क्षतिग्रस्त स्थान पुनर्निर्माणका लागि आवश्यक सामग्री जुटाइसकेको छ । केरुङबाट रसुवागढीसम्म आउने सडक खुलाउने कामलाई तीव्र पारेको छ । बाढीले नेपालतर्फ सम्पर्कको एक मात्रै माध्यम मितेरी पुल बगाइसकेको छ । उक्त पुलको तिब्बततर्फ चीनले डोजर लगाएर सफाइ कार्य गरेको हो । उक्त स्थानमा करिब ५० मिटर लामो अस्थायी बेलिब्रिज राख्ने तयारी चिनियाँ पक्षले गरिरहेको जानकारी आएको गोसाइँकुण्ड गापा अध्यक्ष कैसाङनुर्वु तामाङले बताए । उनका अनुसार पारीतर्फ चीनले बाढीको माटो र ढुंगाको चाङ पन्छाएर सडक बनाउने काम गरिरहेको छ । बाढीका कारण चीनको भूभागमा फसेका ९१ ज्ना नेपाली नागरिकलाई समन्वय गरी चिनियाँ पक्षले नेपाल फर्काउने व्यवस्थापन नभएसम्म सुरक्षित रूपमा आ श्रय दिएर राखेको छ । बस्ने र खाने सुविधासहित चीनले उनीहरूको व्यवस्थापन गरेको रसुवा प्रशासनले जनाएको छ । बाढीमा फसेका अलपत्र परेका तथा सडक अवरुद्ध हुँदा रोकिएकासमेत तीन दिनमा झन्डै ९ सय जनाको उद्धार गरिएको छ । नेपाली सेना, निजी क्षेत्रको हेलिकप्टर तथा पैदल डोरी लगाएर उनीहरूको उद्धार गरिएको बागमती प्रदेश प्रहरी प्रमुख प्रहरी नायव महानिरीक्षक अरुण पौडेलले जानकारी दिए । उनका अनुसार बाढीमा फसेका विदेशी, स्वदेशी कर्मचारी, कामदार, पर्यटक सबैलाई उद्धार गरी सुरक्षित गन्तव्यतर्फ पठाइएको होे । अहिलेसम्म लेन्देखोलाको बाढी त्रिशूलीमा मिसिँदा फेला परेका मानवका ११ वटा शवहरूको सनाखत हुन सकेको छैन । प्रहरीका अनुसार कतिपय शव पहिचान हुन नसक्ने अवस्थाको र कतिपय मानव अङ्गमात्र फेला पारिएको छ । शव तथा मानव अंग हात तथा खुट्टा पहिचानका लागि त्रिवि शिक्षण अस्पताल महाराजगन्जमा राखिएको छ । प्रहरीका अनुसार अझै १९ जना बेपत्ताका सूचीमा छन् । बाढीमा परेर रसुवाबाट हराइरहेका एक जना प्रहरी (असई) लालबहादुर श्रेष्ठको शव पहिचान भएपछि अन्त्येष्टि गरिएको हो् । तर, अरुको पहिचान नहुँदा अन्त्येष्टि गर्न सकिएको छैन । उक्त बाढीमा परेकाहरूको उद्धार तथा वाटो पुनर्निर्माणका लागि १ हजार ३ सयभन्दा बढी सुरक्षाकर्मी परिचालन भएका छन् । बेपत्ताहरूको खोजी शुक्रबार बेलुकीसम्म पनि जारी रहेको प्रहरीले जनाएको छ । उक्त बाढीले नेपालचीन सीमा क्षेत्रको मितेरी पुल बगाएर नामोनिशान नै छैन् भने नेपालको टिमुरेस्थित रसुवा भन्सार तथा आसपासमा राखिएका सयौं थान कन्टेनर, ट्रक, कन्टेनर र विद्युतीय गाडी बगाएको व्यवसायीहरूक भनाई छ । स्याफ्रुबेंसीबाट टिमुरे हुँदै रसुवागढी जाने सडकको १२ स्थान बाढी तथा पहिराले क्षति पुगेको छ । तिब्बतमा रहेको हिमताल बिस्फोट भई बाढी आएको जनाइकोमा हालसम्म हिमतालबारे एकिन विवरण आइनसकेको अवस्थामा चीनले नेपालतर्फ जोड्ने सडक पुनर्निर्माण अभियानलाई तीव्रता दिएको हो । चीनले एकैसाथ आधा दर्जन डोजर र ट्रिपर चीनतर्फको रसुवो पोर्टमा परिचालन गरेर भत्किएको सडक मर्मत गर्ने, माटो भर्ने, पानी कटाउने र भत्किएका पर्खाल उठाउने कामलाई चीनले तीव्रता दिएको वारीवाटै देखिएको स्थानीयवासीको भनाइ छ । काठमाडौबाट नेपालचीन प्रवेशको छोटो दूरीको रसुवागढी नाका जोड्ने लेन्देखोलाको पुल पुनःर्निर्माणका लागि दुई देशका सरकारबीच समन्वय भइरहेको जनाइएको छ । १२ वर्ष अगाडि निर्मित पक्कि पुल बाढीले बगाएपछि अस्थायी संरचनाका रूपमा बेलिब्रिजका लागि समन्वय भइरहेको छ । चीन सरकारका प्राविधिक टोलीले पुल आसपासको क्षेत्रबाट माटो, ढुंगालगायत अवरोध हटाउन थालिसकेका छन् । पुल निर्माणको प्राविधिक विवरण र कार्ययोजनाबारे छलफल भइरहेको रसुवा प्रशासनले जनाएको छ । बेलिब्रिज राख्ने विषयमा चीनसँग संघीय सरकारले निर्णय गरिसकेका कारण कुटनीतिक रूपमा पनि आवस्यक समन्वय गरिरहेको जानकारी आएको जनाइएको छ । रसुवागढी जोड्ने केरूङ नाकामा बाढीले गरेको अवरोध हटाउन डोजर अन्य सामानसहित ५० भन्दा चिनियाँ प्राविधिक र मजदुर चीनतर्फ खटिएका छन् । बाढीले पुल बगाएको स्थानमा चीनले डोजर लगाएर सफाइ गरिरहेको छ । यता, रसुवागढी र टिमुरेमा पनि बाढीले ल्याएको लेदो, माटो र ढुंगाले पुरिएका गाडी तथा अन्य सामान पन्छाउने कामलाई अघि बढाइएको छ । स्थानीवासी र मजदुरसमेत लगाएर पुरिएका सामान निकाल्ने काम भइरहेको छ । रसुवा भन्सार कार्यालय मिटमुरे नजिक निमार्णाधिन सुक्खा बन्दरगाहमा फसेका विद्युतीय सवारी साधन र केही कन्टेनरहरू सुरक्षित स्थानमा सारिएको छ । बाढीले क्षति पुर्याउन नसकेका विद्युतीय सवारी साधन र केही कन्टेनरहरूमा रहेको मालसामानलाई लोडर तथा जेसिभी प्रयोग गरी सुरक्षित स्थानमा सारिएको हो । जिल्ला प्रहरी कार्यालयका अनुसार यार्ड क्षेत्र वरपर थुप्रिएको सय मिटर बढी बालुवा हटाइएको र खोज तथा उद्धार कार्य अझै तीव्र बनाइएको जनाइएको छ । बाढीका कारण अवरुद्ध भएको सञ्चार र विद्युत् सेवा बिहीबारैदेखि सुचारु भइसकेको छ । स्याफ्रुबेंसीरसुवागढी सडकखण्ड मर्मतका लागि सडक कार्यालयका सवै युनिट, विभिन्न जलविद्युत् आयोजनाहरू र स्थानीय तहबीच समन्वय गरी हेभी इक्युपमेन्ट प्रयोग गरेर सडक पुनर्निर्माणको कार्य भइरहेको छ । बाढीपछि चीनतर्फको अलपत्र परेका ९१ जना नेपाली नागरिकलाई चिनियाँ पक्षले केरुङमा सुरक्षित रूपमा राखेको छ । उनीहरूलाई खाना, आवास, औषधि उपचारलगायत आवश्यक सेवा प्रदान गरिएको र दुवै देशका प्रशासनबीच निरन्तर समन्वय भइरहेको प्रमुख जिल्ला अधिकारी अर्जुन पौडेलको भनाइ छ ।"
हात्तीको आक्रमणबाट महिलाको मृत्यु,विराटनगर : मोरङमा जंगली हात्तीको आक्रमणबाट एक महिलाको मृत्यु भएको छ। मोरङ प्रहरी प्रवक्ता डीएसपी कोपिला चुँडालका अनुसार बेलबारी नगरपालिका८ बाँसबारीकी करिब ४५ वर्षीया अमिना राजवंशीको मृत्यु भएको हो। स्थानीय ३५ वर्षीया बन्दना राजवंशीसँगै घर नजिकको खेतमा पानी लगाउन गएका बेला हात्तीले अमिनालाई आक्रमण गरेको प्रहरीले जनाएको छ। हात्तीले आक्रमणबाट गम्भीर घाइते भएकी अमिनाको उपचारका क्रममा मृत्यु भएको प्रहरीले बताएको छ।
जग्गा दर्ता गराइदिने भन्दै रकम असुुल्दै,"महोत्तरी : गौशाला नगरपालिका १२ परोडियामा जग्गा दर्ता गराइदिने भन्दै अवैध तवरले रकम असुुली गर्दै आएको तथ्य सार्वजनिक भएको छ । वर्षौंदेखि बसोवास गर्दै आएको जग्गा नाममा पास गराइदिने भन्दै प्रतिकिता ५० हजारका दरले रकम असुल गर्दै आएको खुलासा भएको छ । वडा कार्यालयले गठन गरिएको उपसमितिका सदस्यहरूले यसरी खुलेआम पीडितहरूसँग ५० हजारका दरले रकम उठाउँदै आएको स्थानीय दीपेन्द्रबहादुर तामाङले आरोप लगाएका छन् । उनले भने, यहाँका १ सय ५ घरपरिवारसँग जग्गा पास गराइदिनका लागि वडा कार्यालयले ५ सदस्यीय उपसमिति गठन गरिएको छ । सो कार्यका लागि खर्चको जोहोका लागि उनीहरूसँग सो पैसा असुल्दै आएको छ । उनीहरूलाई मौखिक प्रलोभन देखाइ उठाएको पैसाको भने कुनै किसिमको लिखित दस्तावेज रहेको छैन । स्थानीय ९५ वर्षीय भागवतनारायण झाले भने, विश्वासका भरमा वर्षौैं पहिले मनरा सिस्वाका जोगीसिंह (हाकिम साब) सँग विश्वासको भरमा खरिद गरिएको थियो । जमिन खरिद गरेको पाँच दशक बित्दासमेत जग्गा पास नगरिदिएपछि उनीहरूको कुरामा सुलभ रूपमा विश्वास गरी सो रकमको जोहो गरी दिएको हुँ । जग्गा बिक्री गर्ने जोगी सिंहको पनि धेरै वर्षअघि मृत्यु भइसकेकाले समस्याको समाधान अलि मुस्किल नै रहेकाले समझदारीको विकल्पले जग्गा पास गराउने तयारी भइरहेको गौशाला नगरपालिका१२ को कार्यालयले जनाएको छ । रकम असुल गरेको सम्बन्धमा कार्यालयलाई जानकारी नरहेकोले यस विषयमा गम्भीर रुपमा अनुसन्धानमा जुटिने कार्यालय स्रोतले जनाएको छ । यसैबीच राष्ट्रिय भूमि अधिकार मञ्च महोत्तरीका अध्यक्ष पिताम्बर महतोले अनाधिकृत रूपमा रकम असुली कार्यमा संलग्न उपसमितिका सदस्यहरूलार्ई अब कानुनीको दायरामा आउने बताएका छन् । यस विषयमा जिल्ला प्रशासन कार्यालयसँग समन्वयन गरी दोषीलाई कानुन अनुसारको कारबाही गरिने महतोले प्रतिक्रिया दिएका छन् । उनले ती बस्तीका जग्गा पास गर्ने प्रक्रिया धेरै अगाडि बढिसकेकाले अब केही दिनभित्रमा नै जग्गा नामसरी हुने जानकारी दिएका छन् । गौशाला नगरपालिका१२ मा अवस्थित साविकको गाविस भरतपुर ९ घ को कित्ता नम्बर १४ मा रहेको १३ बिघा १५ कट्ठा ५ धुर जग्गा वर्षौैं पहिले खरिद गरिए तापनि जग्गा नामसरी भएका छैन । जहाँ स्थानीय १ सय ५ घरपरिवार अव्यवस्थित रूपमा आश्रित छन् ।"
जुवातास खेलिरहेका ६ जना पक्राउ,तनहुँ : जुवातास खेलिरहेका ६ जना पक्राउ परेका छन्। म्याग्दे गाउँपालिका५ साउनेपानी बस्ने ४० वर्षीय कमल रानाको कटेजमा जुवातास खेलिरहेको अवस्थामा कमल समेत ६ जनालाई शनिबार साँझ प्रहरीले पक्राउ गरेको हो। जिल्ला प्रहरी कार्यालय तनहुँबाट खटिएको प्रहरीले उनीहरूलाई नगद ६३ हजार २ सय ६० रुपैयाँ र तास ४ बुक सहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
प्रतिनिधिसभाको बैठकमा साइबर सुरक्षा विधेयक प्रस्तुत हुने,"काठमाडौं : प्रतिनिधिसभाको बैठक आजको बैठकमा सूचना प्रविधि तथा साइबर सुरक्षा विधेयक, २०८२ प्रस्तुत गर्नुहुने भएको छ। दिउँसो १ बजे संघीय संसद् भवन नयाँ बानेश्वरमा बस्ने बैठकमा सञ्चार तथा सूचना प्रविधिमन्त्री पृथ्वीसुब्बा गुरुङले सूचना प्रविधि तथा साइबर सुरक्षा विधेयक, २०८२ प्रस्तुत गर्ने कार्यसूची तय भएको हो। बैठकमा उद्योग, वाणिज्य तथा आपूर्तिमन्त्री दामोदर भण्डारीले औद्योगिक सम्पत्तिसम्बन्धी विधेयक, २०८२ र कानुन, न्याय तथा संसदीय मामिलामन्त्री अजयकुमार चौरसियाले केही नेपाल ऐनलाई संशोधन गर्न बनेको विधेयकमाथि राष्ट्रिय सभाबाट भएको संशोधनमाथि विचार गरियोस् भन्ने प्रस्ताव प्रस्तुत गर्ने सम्भावित कार्यसूची छ।"
स्वास्थ्य बिमाकै शुल्कमा सबै शल्यक्रिया गर्दै निजी अस्पताल,"विराटनगर : कोशी प्रदेशको राजधानी बिराटनगरमा सञ्चालनमा रहेको गोल्डेन अस्पतालले स्वास्थ्य उपचारमा भारी छुटको घोषणा गरेको छ । गोल्डेनले स्वास्थ्य बीमले तोकेको दरमा सबै प्रकारको शल्यक्रिया गर्ने घोषणा गरेको हो । निजी अस्पतालहरूले बिरामीलाई सास्ती भोगाउदै मनमर्जी विभिन्न बहानामा शुल्क लिने गरेको चोतर्फी आलोचना भईरहेका बेला गोल्डेन अस्पतालले स्वास्थ्य बीमाले तोकेको दरअनुसार शल्यक्रिया सेवा प्रदान गर्ने घोषणा गरेको हो । अन्य अस्पताल भन्दा अस्पतालले बिरामीहरूलाई सहुलियत दरमा उपचार गर्ने घोषणा अस्पतालका प्रबन्धक निर्देशक डा श्यामकुमार रौनियारले गरेको हो । सामाजिक उत्तरदायित्वअन्तर्गत बिरामीलाई सहुलियत दिने उद्देश्यले शल्यक्रियामा भारी छुट योजना लिएर आएको अस्पतालका संचालक सनातन मण्डलले जानकारी दिए । नाफा कमाउनेभन्दा जनताको स्वास्थ्य सेवामा योगदान पुर्याउने उद्देश्यले रहेको उनले बताए । निर्देशक डा श्यामकुमार रौनियारले नेपाली स्वास्थ्य प्रणालीमा एक उदाहरणीय र ऐतिहासिक कदमको रूपमा आफूले विरामीलाई कम खर्चमा उपचार गर्ने योजना बनाएको सुनाए । नेपाल सरकारको सर्वसुलभ स्वास्थ्य सेवा दृष्टिकोणलाई पूर्णरूपमा आत्मसात गर्दै हामीले आफ्नो नाफाभन्दा समाजप्रतिको दायित्वलाई प्राथमिकता दिएका छौं, डा रौनियारले भने, लामो समयदेखि शल्यक्रियाका लागि प्रतीक्षारत बिरामीहरूका लागि यो अत्यन्त महत्वपूर्ण निर्णय भएको गरेको छौं । अस्पतालका प्रशासन प्रमुख ज्याहुलक हकले शल्यक्रियाका लागि चाहिने औषधिको प्याकेज समेत सस्तोमा अस्पतालले उपलब्ध गराउने बताए । शल्यक्रियामा लाग्ने औषधि चिकित्सकको सल्लाहअनुसार बाहिरबाट किनेपछि महँगो हुने भएकाले विभिन्न औषधि कम्पनीसँग सम्बन्य गरेर अस्पतालले सस्तोमा उपल्ब्ध गराउने जानकारी दिए । अस्पतालले यो नीतिको मुख्य उद्देश्य शल्यक्रिया सेवा लिनका लागि भोगिरहेको लामो र झन्झटिलो प्रक्रिया, लामो प्रतीक्षा सूची र सेवाको अभावबाट मुक्त गराउने रहेको दाबी गरेको छ ।"
पर्यटक लोभ्याउँदै ढाक्मरका मानव निर्मित गुफा,"जोमसोम : उत्तरदक्षिण जोड्ने राष्ट्रिय गौरवको जोमसोमकोरला राजमार्ग सडकअन्तर्गत उपल्लो मुस्ताङको लोघेकर दामोदरकुण्ड गाउँपालिका२ घमी गाउँ नजिकको सडकमा राताम्मे छिद्रैछिद्र प्वालहरू भएको विशाल पहाड देख्न सकिन्छ। यो राताम्मे पहाड त्यहाँको लोघेकर दामोदरकुण्ड२ ढाक्मर गाउँ नजिकै अवस्थित छ। यहाँको पहाड प्राकृतिक रूपमा आफैँ राताम्मे भएको अनुमान गरिए पनि यहाँको ढाक्मर पहाड राताम्मे हुनुको कारण धार्मिक किंवदन्तीसँग जोडिएको छ। यहाँका पालिका अध्यक्ष लोप्साङ छोम्फेलले बताएअनुसार यहाँको ढाक्मर पहाड राताम्मे हुनका पछाडि गुरु पद्यसम्भवको कथासँग जोडिएको बताए। आठौं शताब्दीताका मुस्ताङको घमी खोलानजिक उत्तरतर्फ गुरु पद्यसम्भवले धर्मविरोधी राक्षसको भुँडी चिरेर आन्द्राभुँडी त्यहाँ घमी खोलामा फ्याँकेको र त्यस क्रममा राक्षसको रगत निकालेर त्यहाँको ढाक्मर गाउँको विशाल पहाडमा मिल्काइएकाले त्यहाँको विशाल पहाड राताम्मे हुन पुगेको लोघेकर दामोदरकुण्ड गाउँपालिका अध्यक्ष विष्टको भनाइ छ। घमी खोलानजिक राक्षसको आन्द्रा भुँडी निकालेर फालेकाले त्यहाँ राक्षसको आन्द्राभुँडी आकृतिको करिब २ सय मिटर लामो पर्खाल निर्माण गरिएको छ। राक्षसको रगतले पोतिएकाले ढाक्मरको विशाल पहाड रातो हुन पुगेको धार्मिक जनविश्वास रहेको अध्यक्ष विष्टको भनाइ छ। ढाक्मर गाउँ नजिकको विशाल पहाडको लम्बाइ पनि करिब २ किलोमिटरभन्द बेसी रहेको बताइन्छ। उत्तरी कोरला नाका र उपल्लो मुस्ताङको भ्रमण गर्ने जोकोही पर्यटकले मुस्ताङको घमी पुग्दा मुख्य राजमार्ग सडकबाटै सहजै त्यहाँ अवस्थित विशाल राताम्मे पहाड देख्न सक्छन्। तर, यहाँको पर्यटन प्रवर्धन तथा आवश्यक प्रचारप्रसार नहुँदा त्यहाँको राताम्मे कलात्मक पहाड र त्यहाँको ऐतिहासिक बुफ्न पर्यटकहरू बेखबरजस्तै हुने गरेको पाइएको छ। त्यहाँको ऐतिहासिक तथा धार्मिक मान्यता रहेको कलात्मक छिद्रछिद्रमा सयभन्दा बेसी गुफाहरू रहेको गाउँपालिका अध्यक्ष विष्टले बताए। यहाँ थुप्रै छिद्रछिद्र गुफा रहे पनि ढाक्मर गाउँ नजिकको जियो पार्क नजिकै रहेको पहाडमा अवस्थित केही गुफालाई पर्यटकीय हबको रूपमा विकास गर्ने लक्ष्यअनुसार पूर्वाधार निर्माणको काम भइरहेको अध्यक्ष विष्टले उल्लेख गरे। ढाक्मर गाउँकै जियोपार्क सम्पदासँग जोडिने गरी त्यहाँ नजिकको अग्लो स्थानमा रहेको गुफासम्म पुग्न गाउँपालिकाले रेलिङसहितको सिँढी बाटो निर्माण गरेको अध्यक्ष विष्टको भनाइ छ। यहाँको जियो गुफासम्म पुग्न अहिले तत्काल केही कठिन छ, चालु वर्ष हामीले १५ लाख खर्च गरेर गुफासम्मको आधा बाटोमा रेलिङसहितको सिँढी बाटो निर्माण गरेका छौं, अध्यक्ष विष्टले भन्नुभयो, आगामी आर्थिक वर्ष गुफासम्मै रेलिङसहितको सिँढी बाटो निर्माण गर्ने गरी २५ लाख बजेट विनियोजन गरेका छांै , अब त्यस क्षेत्रको पर्यटन विकासमा गाउँपालिकाले योजनाबद्ध रूपमा काम गर्ने सोचमा छौं। मुस्ताङको ढाक्मर गाउँ नजिकको विशाल पहाडमा करिब दुई हजार वर्ष पहिले मासिन खोपेर गुफैगुफा निर्माण गरिएको त्यहाँका वडाध्यक्ष थुक्तेन छिरिङ गुरुङले उल्लेख गरे। हाम्रो यहाँ बस्ती निर्माण हुनअघि यहाँको पहाड मानिसले नै खोपेर गुफा बनाएर आ श्रय लिने गरेको वडाध्यक्ष गुरुङले बताए। यहाँ यस प्रकारका दर्जनौं छिद्रछिद्र गुफाहरू अवस्थित रहेको वडाध्यक्ष गुरुङको भनाइ छ। यहाको गाउँ नजिकैको सहज गुफालाई स्थानीय र पालिका मिलेर जियो पार्कको रूपमा विकास गर्ने कार्य सुरु भएको वडाध्यक्ष गुरुङले जनाए। यहाँको जियोपार्क गुफामा विदेशी पर्यटकहरू ध्यान, साधना गर्न आउने गरेको वडाध्यक्ष गुरुङले सुनाए। यहाँको राताम्मे जियोपार्क गुफाबाट निलगरी हिमाल र आसपासका हिमशृंखलाहरू निकै मनमोहक र सुन्दर देखिन्छन्, यहाँ ध्यान, साधना केन्द्र मात्रै होइन,यस स्थानलाई दृश्यावलोकन गर्न मिल्ने गरी पूर्वाधार निर्माणको काम भइरहेको छ। यहाँको जियोपार्क गुफा प्रवर्धन गर्नका लागि लोघेकर दामोदर कुण्डसँगै सामाजिक विकास कार्यालय मुस्ताङले पनि सहकार्य गरेको छ। सामाजिक विकास कार्यालय यहाँको मानव निर्मित जियोपार्क गुफामा रेलिङसहितको जियो प्रोटेक्सन वाल निर्माण गरेको सामाजिक विकास कार्यालय मुस्ताङका प्रमुख निरपति दर्जीले जानकारी दिए। उहाँले यहाँ गुफाबाट सजिलै बिनाजोखिम दृश्यावलोकन गर्न सकिने गरी चालु वर्ष १० लाख बजेट खर्चिएर प्रोटेक्सन वाल निर्माण गरेको बताए। यहाँ पर्यटकीय सम्भावनानै सम्भावना भएकाले जियो पार्क प्रवर्धन गर्न स्थानीयवासीसँग सहकार्य गरिएको बताए। कृषि र पशुपालन व्यवसायमा आश्रित ढाक्मर गाउँका स्थानीय अब बिस्तारै पर्यटनसँग जोडिन चाहेको देखिन्छ। यसैका कारण उनीहरूले त्यहाँ निकै ठूलो क्षेत्रफलमा हरियाली जियो पार्क गार्डेन निर्माण गरिसकेका छन्। जियो पार्क वरिपरिको कमाण्डमा केही वर्षअघि प्रदेश सरकारको बजेट ३० लाखबाट कम्पाण्ड घेराबार गरिएको थियो। यसका अतिरिक्त जियोपार्कभित्र छप्पनी ढुंगा बिच्छ्याएर पेटी निर्माण भएको छ। यहाँको जियो पार्कलाई पर्यटन हबको रूपमा विकास गर्ने लक्ष्यसहित त्यहाँका स्थानीयले ६५ लाख रुपैयाँ चन्दा संकलन गरी जियो पार्कभित्र विशाल बुद्धको मूर्ति स्थापना गरेको स्थानीय बताउँछन्। जोमसोमकोरला सडकबाट पश्चिमतर्फको २ किलोमिटर दूरीमा ढाक्मर गाउँ पुग्न सकिन्छ। मुस्ताङको घमी हुँदै ढाक्मर गाउँ पुग्न सकिन्छ। यहाँको कच्चि सडक हुँदै विश्वकै पहिलो र पुरानो दाबी गरिएको मराङमा अवस्थित लोघेकर अर्थात घर गुम्बा पुग्न सकिन्छ।"
हात्ती पीडितले घेरे वन कार्यालय,"रौतहट : रौतहटको चन्द्रपुर नगरपालिका२ जुडिबेलामा जंगली हात्तीले पटकपटक घर भत्काउन थालेपछि स्थानीय बासिन्दा चिन्तित हुनुका साथै आक्रोशित समेत बनेका छन्। हात्ती आतंकले दैनिकी नै त्रसित बनेपछि स्थानीयले आइतबार दिउँसो डिभिजन वन कार्यालय रौतहटमा धर्ना दिँदै हात्ती नियन्त्रण गर्न माग गरेका छन्। जुडिबेलावासीले जंगली हात्ती नियन्त्रण गर्न डिभिजन वन कार्यालयले कुनै ठोस पहल नगरेको आरोप लगाउँदै आक्रोश पोखेका हुन्। उनीहरूले हात्ती नियन्त्रण गरेर सुरक्षित स्थानमा सार्नुपर्ने मागसहित कार्यालय घेराउ गरेका थिए। शनिबार राति मात्र पाँचवटा हात्तीको समूह जुडिबेलामा पसेर चारजना स्थानीयको घर भत्काएको स्थानीय शंकर चौधरीले बताए। स्थानीय दिपा बल, दिलबहादुर राई, लाल बाबू मुक्तान र किरण बम्जनको घर हात्तीले भत्काएको चौधरीले बताए। उनका अनुसार हात्तीको समूहले हरेक रात घरमा क्षति पुर्याउने गरेको छ। रातभरि जाग्राम नगरेको भए मानवीय क्षति हुनबाट कसैले जोगाउन नसक्ने रहेछ, घर र बालबच्चा जोगाउन रातभर जाग्राम बस्नु परेको छ, स्थानीय धनबहादुर पुलामी बताउँछन्। अर्का स्थानीय बासिन्दा राजु पाण्डेले डिभिजन वन कार्यालयको भूमिका प्रति प्रश्न उठाउँदै हात्ती नियन्त्रण गर्न नसक्नु गैरजिम्मेवारीपनको पराकाष्ठा भएको बताए। घटनाको प्रतिक्रियामा डिभिजन वन कार्यालय रौतहटका प्रमुख हेमन्त प्रसाद साहले हामी हात्ती नियन्त्रणका लागि प्रयासरत रहेको जवाफ दिँदै निकुञ्ज र सम्बन्धित निकायहरूसँग समन्वय भइरहेको बताए। तर स्थानीयले भने तत्कालै हात्ती नियन्त्रणमा लिनुपर्ने, पीडित परिवारलाई राहत उपलब्ध गराउने र दीर्घकालीन समाधानका लागि रणनीति ल्याउन सरोकारवालासँग माग गरेका छन्। जंगलसँग टाँसिएको जुडिबेलामा वर्षौंदेखि जङ्गली हात्तीको जोखिम रहँदै आएको भए पनि पछिल्ला दिनमा तीव्र रूपमा बस्तीमा पस्ने क्रम बढेकाले स्थिति भयावह बनेको स्थानीयको गुनासो छ। जनधनको क्षति नहोस् भनेर स्थानीय रातभर जाग्राम बस्न बाध्य छन्। सुरक्षा चुनौती, वन प्रशासनको निष्क्रियता र समाधानको अभावबीच जुडिबेलावासीको आक्रोश र पीडा अझ चुलिँदै गएको छ।"
दुर्घटनापछि मृत्यु : क्षतिपूर्तिको माग गर्दै झलारी बन्द,"महेन्द्रनगर : पूर्वपश्चिम राजमार्गअन्तर्गत कञ्चनपुरको शुक्लाफाँटा नगरपालिका१० झलारीमा सडक अवरुद्ध गरिएको छ । झलारीका स्थानीय ललितराज जोशीको सवारी दुर्घटनामा मृत्यु भएपछि उनका आफन्तले आइतबार बिहानदेखि सडक अवरुद्ध गरेका हुन । शुक्रबार बेदकोट नगरपालिका१० स्थित पूर्वपश्चिम राजमार्गमा त्रिपुरा मन्दिर नजिकै बा ६६प ८७८७ नम्बरको मोटरसाइकलले ललित सवार लुप्र ०३००१ प २८५१ नम्बरको मोटरसाइकललाई ठक्कर दिँदा उनी गम्भीर घाइते भएका थिए। उपचारका क्रममा उनको महाकाली प्रादेशिक अस्पतालमा मृत्यु भएको हो। घटनाको सत्यतथ्य अनुसन्धान गरी दोषीमाथि कारबाही र क्षतिपूर्तिको माग गर्दै मृतकका आफन्तले पूर्वपश्चिम राजमार्ग अवरुद्ध गरेका छन् । घटनामा संलग्न दुईजनालाई प्रहरीले पक्राउ गरेको छ । जिल्ला प्रहरी कार्यालय कञ्चनपुरका प्रवक्ता प्रहरी नायव उपरीक्षक सागर बोहराले पीडित पक्षसँग छलफल भइरहेको बताए । 'राजमार्ग बन्द छ, पीडित पक्षसँग छलफलमा छौं,अवरुद्ध सडक खुलाउने प्रयास भइरहेको छ,' उनले भने ।"
८ वर्षदेखि अङ्गुर खेतीमा गुल्मीका प्रकाश,"गुल्मी: रेसुङ्गा नगरपालिका८, खानीगाउँका प्रकाश भलामी विगत ८ वर्षदेखि अङ्गुर खेतीमा सक्रिय छन्। उनले भैरहवाबाट अङ्गुरका केही बिरुवा ल्याएर तम्घासमा परीक्षणका रूपमा रोपेका थिए। रोपेको तीन वर्षपछि फल दिन थालेका ती बिरुवाले अहिले राम्रो उत्पादन दिन थालेका छन्। हाल भलामीले घर वरपर टनेल निर्माण गरेर अङ्गुरसँगै तरकारी खेतीसमेत गर्दै आएका छन्। उनका अनुसार यस वर्ष हालसम्म ३५४० केजी अङ्गुर बिक्री भइसकेको छ भने केही अझै बिक्री गर्न बाँकी छ। तम्घास बजारमा उनले उत्पादन गरेको अङ्गुर प्रतिकेजी ३०० रुपैयाँमा बिक्री भइरहेको छ। अर्गानिक, गुलियो र रसिलो भएकाले उपभोक्ताको माग समेत दिन प्रतिदिन बढ्दो छ । अघिल्लो वर्ष ७०८० किलो अङ्गुर बिक्री भएको थियो। अङ्गुरका लागि आवश्यक तालिम, सीप र प्राविधिक ज्ञानको कमीले यसपालि विगतभन्दा केही उत्पादन घटेको छ। तम्घास आसपासका क्षेत्र व्यावसायिक अङ्गुर खेतीका लागि उपयुक्त देखिन्छन् त्यसबारे राम्रोसँग बुझेर लगानी गरे राम्रै प्रतिफल हात पार्ने सकिन्छ, उनले भने। आवश्यक प्राविधिक सहयोग, तालिम र बजारीकरणको व्यवस्थाले गुल्मी जिल्लामा अङ्गुर खेतीलाई नयाँ उचाइमा पुर्याउन सक्ने अपेक्षा गरिएको छ। उनको यो प्रयास अहिले अन्य स्थानीय किसानहरूका लागि प्रेरणा बन्दै गएको छ। पछिल्ला केही वर्षयता रेसुङ्गा नगरपालिका क्षेत्रमा अङ्गुर खेतीप्रति किसानको चासो बढ्न थालेको कृषि ज्ञान केन्द्र गुल्मीले जनाएको छ। जिल्लामा सुन्तला, किवी, लिचीजस्ता फलफूलको उत्पादन राम्रै भए पनि अङ्गुर खेती अझै प्रारम्भिक चरणमै सीमित छ। यद्यपि किसानहरूको चासो बढिरहेको भए पनि आवश्यक तालिम र प्राविधिक ज्ञानको अभावले व्यावसायिक खेतीमा चुनौती देखिएको छ। कृषि ज्ञान केन्द्र गुल्मीका कार्यालय प्रमुख नरेश धितालका अनुसार कृषकले माग गरेअनुसार आगामी वर्षको कार्यक्रममै अङ्गुर खेतीलाई प्राथमिकता दिने तयारी छ। उनका अनुसार समुद्री सतहदेखि ६०० देखि १५०० मिटर उचाइसम्मको भूभाग अङ्गुर खेतीका लागि उपयुक्त मानिन्छ। गुल्मीका कालीगण्डकी, सत्यवती, चन्द्रकोट, मुसिकोट, मालिका, मदाने, धुर्कोट लगायतका क्षेत्रमा अङ्गुर खेतीको राम्रो सम्भावना रहेको उनको भनाइ छ।"
सुन्दरहरैँचाका उत्कृष्ट १२ ढुकुर जोडीलाई सम्मान,"विराटनगर : मोरङको सुन्दरहरैँचा नगरपालिकाले ढुकुर जोडी घोषणा गर्दै नगरका १२ वटै वडाबाट एकएक उत्कृष्ट दम्पतीलाई सार्वजनिक रूपमा आइतबार सम्मान गरेको छ। पतिपत्नीबीचको आपसी समझदारी, संयम र पारिवारिक मर्यादालाई मूल्यांकन गर्दै नगरपालिकाले पहिलोपटक यस्तो कार्यक्रम गरेको हो। नगरपालिकाले सार्वजनिक सूचना प्रकाशित गरी ढुकुर जोडीको खोज गरेको थियो। ४८ दम्पतीले आवेदन दिएका थिए। तीमध्ये नगरपालिकाको मापदण्डअनुसार १२ वडाबाट एकएक दम्पती छनोट गरी प्रत्येक जोडीलाई नगद १० हजारसहित सार्वजनिक रूपमा सम्मान गरिएको हो। नगर प्रमुख केदारप्रसाद गुरागाईं, उपप्रमुख अकली चौधरी र प्रमुख प्रशासकीय अधिकृत विनोदकुमार न्यौपानेले आइतबार आयोजित कार्यक्रममा संयुक्त रूपमा सबै दम्पतीलाई सम्मान गरेका हुन्। सम्मानित हुने दम्पतीमा सुन्दरहरैँचा१ बाट केशवप्रसाद काफ्ले र कञ्चन दाहाल, २ बाट सचिदानन्द साह र संगीताकुमारी गुप्ता, ३ बाट ध्रुव निरौला र अनु दाहाल, ४ बाट डिल्लीप्रसाद सिग्देल र अप्सरा सिग्देल एवं ५ बाट वीरेन्द्रकुमार कट्टेल र सीतादेवी कट्टेल दम्पती छन्। त्यस्तै, सुन्दरहरैँचा६ बाट बालकृष्ण घिमिरे र सकुन्तला गौतम घिमिरे, ७ बाट बलिराम चौधरी र फुलोदेवी चौधरी, ८ बाट खगेन्द्र न्यौपाने र सम्झना न्यौपाने, ९ बाट योगराज कार्की र हिमकुमारी कार्की, १० बाट बौद्वबहादुर दाहाल र कल्याणी खड्का दाहाल, ११ बाट वेदकुमार खवास र केसवती खवास तथा १२ बाट अम्बरबहादुर मगर र ताराकुमारी मगर दम्पतीलाई सम्मान गरएको छ। न्यायिक समितिका उजुरी प्रशासक निरज न्यौपानेका अनुसार पतिपत्नीबीचको विवादजन्य उजुरी बढ्दै गएपछि सामाजिक सद्भाव र अनुकरणीय उदाहरण स्थापनाका लागि नगरपालिकाले उत्कृष्ट ढुकुर जोडी कार्यक्रमलाई नीति तथा कार्यक्रममै समेटेको थियो। प्रमुख प्रशासकीय अधिकृत विनोदकुमार न्यौपानेले कार्यक्रममार्फत समाजमा सकारात्मक सन्देश फैलाउने लक्ष्य राखिएको बताए। उनका अनुसार संयुक्त परिवारमा बस्ने, वैवाहिक जीवनमा कहिल्यै झगडा नभएका, सामाजिक रूपमा सक्रिय रहेर छरछिमेकी तथा समुदायसँग राम्रो सम्बन्ध कायम राख्नेलाई प्राथमिकताका आधारमा उत्कृष्ट दम्पतीको रूपमा छानिएको हो। नगर प्रमुख केदारप्रसाद गुरागाईंले समाजमा सधैं गुनासो र विवाद सुन्न पाइने परिवेशमा राम्रो काम गर्नेलाई प्रोत्साहन गर्न यस्तो सम्मान कार्यक्रम आवश्यक भएको बताए। समाज मर्यादित हुन व्यक्ति मर्यादित हुनुपर्छ, उनले भने, यो सम्मानबाट समाजले पनि सिक्न पाओस् भन्ने चाहना हो। नगर उपप्रमुख एवं न्यायिक समिति संयोजक अकली चौधरीले सम्मानित प्रत्येक जोडीको तस्बिर वडा कार्यालयमा १ वर्षसम्म प्रदर्शन गरिने जानकारी दिइन्। साथै, उनीहरूको स्वास्थ्य बिमा पनि नगरपालिकाले निःशुल्क गरिदिने उनको भनाइ छ। नगरपालिकाले यस कार्यक्रमलाई आगामी वर्षहरूमा पनि निरन्तरता दिने बताएको छ। विवाह, परिवार र सामाजिक सहिष्णुताको सकारात्मक अनुकरणीय अभ्यासलाई प्रवर्द्धन गर्न यस्ता कार्यक्रमलाई सामाजिक परिवर्तन तर्फको प्रयासका रूपमा लिइएको नगरपालिकाको भनाइ छ।"
पूर्वनिर्वाचन आयुक्त शर्माको निधन,"काठमाडौं : पूर्वनिर्वाचन आयुक्त इला शर्माको हृदयाघातका कारण निधन भएको छ। शनिबार बेलुका नर्भिक अस्पतालमा निधन भएको हो। शर्माले २०६९ सालदेखि ०७५ सालसम्म निर्वाचन आयोगमा आयुक्तको जिम्मेवारी सम्हालेकी थिइन्। शर्माले निर्वाचन कानुन, नियमावली र निर्देशनको मस्यौदा तयार गर्ने उच्चस्तरीय कानुनी मस्यौदा तथा राजनीतिक सम्बन्ध समितिको नेतृत्व गरेर काम गरेकी थिइन् । पछिल्लो समय उनी सिटिजन्स बैंक इन्टरनेसनलको डाइरेक्टर थिइन्। उनको दाहसंस्कार आज गरिनेछ। उनी पूर्वपत्रकार समेत हुन्। उनले लामो समयसम्म द राइजिङ नेपालमा काम गरेकी थिइन्।"
भारतीय नागरिक जसले अजरबैजानबाट कोकिन बोकेर नेपाल आए,"पछिल्लो समय अवैध लागुऔषध तस्करीमा भारतीय नागरिकको संलग्नता बढ्न थालेको छ । काठमाडौं : ४९ वर्षीय भारतीय नागरिक अब्दुस समाद जामिल मन्सुरी महाराष्ट्र मुम्बईका बासिन्दा हुन् । देखिने गरी उनको काम खासै केही छैन । २४ पैसा आउने काम कसैले दियो भने उनी सजिलै गरिदिन्छन् । उनलाई कसैले अजरबैजान जान र एउटा झोला लिएर फर्कनका लागि प्रलोभन देखायो । केही पैसा पाइने लोभमा उनी अजरबैजान पुगे र उनीहरूले भनेझै सुटकेस लिएर नेपाल आए । त्रिभुवन अन्तर्राष्ट्रिय विमानस्थल काठमाडौंमा ओर्लनसाथ उनी पक्राउ परेका छन् । नेपाल प्रहरीको लागुऔषध नियन्त्रण ब्युरोका प्रमुख कृष्ण कोइरालाका अनुसार विमानस्थलमा ओर्लनसाथ शंकास्पद गतिविधि देखाएका उनी प्रहरीको सुरक्षा चेकजाँचका क्रममा पक्राउ परेका हुन् । उनको साथबाट ३ किलो ४०० ग्राम कोकिन फेला परेको छ । करिब साढे ३ तीन किलो कोकिनलाई पिठोजस्तै गरी प्लास्टिकको झोलामा लुकाएर ल्याएको विमानस्थलका प्रहरीले बरामत गर्यो। पछिल्लो समय अवैध लागुऔषध तस्करीमा भारतीय नागरिकको संलग्नता बढेको प्रहरीको अनुसन्धानले देखायो। असार २५ मा उनी कतार एयरवेजको उडानमार्फत काठमाडौं आएका थिए । प्रहरीका अनुसार प्रारम्भिक बयानका क्रममा उनले आफूले बोकेको झोलामा अवैध लागुऔषध भएको विषयमा अनविज्ञता व्यक्त गरेका छन् । अजरबैजानमा भेटिएका एक व्यक्तिले झोला भारतसम्म पुर्याउन लगाएको उनले बताए । करिब साढे ३ तीन किलो कोकिनलाई पिठोजस्तै गरी प्लास्टिकको झोलामा उनले लुकाएर ल्याएका थिए । उनी काठमाडौंबाट बसबाट मुम्बई जाने योजनामा थिए । उनले बोकेर ल्याएको कोकिन भारतीय बजारमा बिक्री गर्ने योजनाका साथ नेपालको बाटो हुँदै ल्याइएको प्रहरीको अनुमान छ । उनीविरुद्ध लागुऔषध (नियन्त्रण) ऐन, २०३३ अनुसार अनुसन्धान भइरहेको एसएसपी कोइरालाले जानकारी दिए । गत शनिबार पनि साढे ६ किलो सेतो हिरोइनसहित भारतीय नागरिक पक्राउ परेका थिए । थाइल्यान्डको बैंककबाट नेपाल आएका भारतीय नागरिक अवैध लागुऔषधसहित पक्राउ परेका थिए । शनिबार राति ११ बजे थाई एयरवेयजको फ्लाइटबाट काठमाडौ ओर्लिएका भारतीय नागरिक ६५ वर्षीय राकेश ओहावलाई त्रिभुवन विमानस्थल सुरक्षार्थ खटिएको टोलीले पक्राउ गरेको हो । उनले ल्याएको लगेजमा ६५ किलो सेतो हिरोइन लुकाइछिपाइ राखिएको थियो । पछिल्लो समय अवैध लागुऔषध तस्करीमा भारतीय नागरिकको संलग्नता बढ्न थालेको छ ।"
