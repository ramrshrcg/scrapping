शीर्षक,विवरण
"बेलिब्रिज भाँचिदा ६ जना कामदार घाइते, चारको अवस्था गम्भीर","पाँचथर : मेची राजमार्गअन्तर्गत पाँचथरको हेवा खोलामा निर्माणाधीन बेलिब्रिज भाँचिदा ६ कामदार घाइते भएका छन्। घाइतेमध्ये चार जनाको अवस्था गम्भीर रहेको प्रहरीले जनाएको छ। आज साँझ निर्माणाधीन बेलिब्रिज हिलिहाङ गाउँपालिकातर्फ टेकाउने क्रममा भाँचिएर खोलामा झरेको हो। करिब ७० मिटर लामो मोडुलार पुल भाँचिदा निर्माणमा खटिएका कामदार घाइते भएका जिल्ला प्रहरी कार्यालयका प्रमुख प्रहरी नायब उपरीक्षक कौशलकुमार बुढाथोकीले बताए। उनका अनुसार दुर्घटनामा बाराको सिमरा उपमहानगरपालिका१२ का २२ वर्षीय रूपलाल चौधरी, २७ वर्षीय राजन चौधरी, २२ वर्षीय राकेश चौधरी र २५ वर्षीय भुलेश्वर चौधरी गम्भीर घाइते भएका छन् भने ३५ वर्षीय प्रकाश चौधरी र ३० वर्षीय अभिषेक चौधरी घाइते भएका छन्। घाइतेहरूको जिल्ला अस्पताल पाँचथरमा उपचार भइरहेको प्रनाउ बुढाथोकीले बताए। लोड थाम्न नसकेर बेलिब्रिज भाँचिएको स्थानीयवासीले बताएका छन्।"
भारत सरकारद्वारा नेपाललाई ४० एम्बुलेन्स प्रदान,"काठमाडौं : भारत सरकारले नेपाललाई ४० एम्बुलेन्स प्रदान गरेको छ। भारत सरकारले नेपालका विभिन्न जिल्लामा रहेका स्वास्थ्य संस्थालाई ४० वटा एम्बुलेन्स उपहारस्वरूप प्रदान गरेको काठमाडौंस्थित भारतीय राजदूतावासले जनाएको हो। राजदूतावासका अनुसार २२ वटा एम्बुलेन्स काठमाडौंमा हस्तान्तरण गरिएको छ। यस्तै वीरगंजमा ७, पोखरामा ७ र धरानमा ४ वटा एम्बुलेन्स हस्तान्तरण गरिएको छ। काठमाडौंमा आयोजित समारोहमा भारतीय राजदूतावास काठमाडौंका नियोग उपप्रमुख प्रसन्न श्रीवास्तवले सवारी साधनहरुको चाबी हस्तान्तरण गरे। कार्यक्रममा बागमती, कर्णाली, लुम्बिनी र सुदूरपश्चिम प्रदेशका नगरपालिका र गाउँपालिकाका मेयर र अध्यक्षहरूका साथै लाभार्थी संस्थाका प्रतिनिधि, राजनीतिक प्रतिनिधि र समाजसेवी उपस्थित थिए। उपप्रमुखले स्वास्थ्य क्षेत्रमा पूर्वाधार सुदृढीकरण गर्ने नेपाल सरकारको प्रयासलाई मजबुत बनाउन एम्बुलेन्स प्रदान गरिएको बताए। यस्तै लाभार्थी संस्थाका प्रतिनिधिले भारतको सहयोगको लागि कृतज्ञता व्यक्त गरे। उनीहरुले उपहारस्वरूप प्रदान गरिएका एम्बुलेन्सहरुले स्वास्थ्य सेवामा पहुँच बढाउन मद्दत गर्ने विश्वास व्यक्त गरे। वीरगन्ज, पोखरा र धरानका लाभार्थीहरुले पनि यस्तै भावना व्यक्त गरेको राजदूतावासले जनाएको छ। भारत सरकारले नेपालको स्वास्थ्य क्षेत्रलाई उच्च प्राथमिकता दिँदै सन् १९९४ यता नेपाललाई १०४९ एम्बुलेन्स उपहारस्वरूप प्रदान गरिसकेको राजदूतावासले जनाएको छ। यस्तै नेपालका विभिन्न शैक्षिक संस्थाहरुलाई ३०० स्कुल बस उपहारस्वरूप प्रदान गरिएको राजदूतावासले जनाएको छ। यस्तै भारतले सन् २०२२ मा निर्वाचन सञ्चालन हेतु कानुन कार्यान्वयन गर्ने निकाय र नेपालको निर्वाचन आयोगलाई २०० सवारी साधन उपहारस्वरूप प्रदान गरिएको बताएको छ। सगरमाथा संवादको पहिलो संस्करणको आयोजनालाई सहज बनाउन परराष्ट्र मन्त्रालयलाई १५ वटा विद्युतीय सवारी साधन उपहारस्वरूप प्रदान गरिएको राजदूतावासले जनाएको छ।"
आपराधिक लाभ र विद्युतीय अपराधमा संलग्न दुई जना पक्राउ,"संखुवासभा : आपराधिक लाभ र विद्युतीय अपराधमा संलग्न रहेको अभियोगमा २ जना पक्राउ परेका छन्। पक्राउ पर्नेहरूमा भोजपुर षडानन्द नगरपालिका१ घर भएका २९ वर्षीय सुजन भुजेल र २१ वर्षीय बिपल राई रहेका छन्। पीडितको व्यक्तिगत एवम् गोपनीयताका विषयमा फोटोभिडियो बनाई पीडितको आफन्त तथा साथीहरूलाई पठाई चरित्र हत्या गरेको र फोटोभिडियो सार्वजनिक गरी दिने धम्की दिई डर, त्रास देखाई रकम माग गरेको भन्ने पीडितको उजुरीका आधारमा जिल्ला प्रहरी कार्यालय संखुवासभाबाट खटिएको प्रहरीले उक्त कार्यमा संलग्न उनीहरूलाई खाँदबारी नगरपालिका१ बाट पक्राउ गरेको हो। उनीहरू उपर जिल्ला अदालत संखुवासभा चैनपुरबाट म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
सर्वोच्चमा नियुक्तिका लागि सिफारिस न्यायाधीशविरुद्ध उजुरी आह्वान गर्ने संसदीय समितिको निर्णय,"काठमाडौं : संसदीय सुनुवाइ समितिले सर्वोच्च अदालतमा नियुक्तिका लागि सिफारिस ३ जना न्यायाधीशविरुद्ध उजुरी आह्वान गर्ने निर्णय गरेको छ। सिंहदरबारमा शनिबार बसेको समिति बैठकले न्याय परिषद्ले सर्वोच्च अदालतको न्यायाधीशका लागि सिफारिस गरेका तीनै जनाविरुद्ध उजुरी आह्वान गर्ने निर्णय गरेको हो। यही जेठ २७ गते बसेको न्याय परिषद् बैठकले वरिष्ठ अधिवक्ता मेघराज पोखरेल, उच्च अदालत जनकपुरका मुख्य न्यायाधीश श्रीकान्त पौडे र उच्च अदालत दिपायलका मुख्य न्यायाधीश शान्तिसिंह थापालाई सर्वोच्च अदालतको न्यायाधीश नियुक्तिका लागि सिफारिस गरेको थियो। प्रस्तावित सर्वोच्च अदालतका तीनै जना न्यायाधीशको सुनुवाइका लागि उजुरी आह्वान गरिएको समितिका सभापति ईश्वरीदेवी न्यौपानेले जानकारी दिइन्। समितिले १० दिनभित्र आह्वान गरिएको उजुरीमाथि छानबिन गरी प्रस्तावित न्यायाधीशहरूको सुनुवाइ गर्नेछ । संसदीय सुनुवाइ विशेष समितिले अनुमोदन गरेपछि प्रस्तावित न्यायाधीशहरू राष्ट्रपतिले नियुक्त गर्ने संवैधानिक व्यवस्था छ। बैठकमा समिति सदस्यहरूले न्याय परिषद्का सिफारिस समावेशी नभएको भन्दै आपत्ति जनाएका थिए।"
यु१६ राष्ट्रिय क्रिकेट प्रतियोगिताको उपाधि मधेश प्रदेशलाई,"दैलेख : कर्णालीमा पहिलो पटक आयोजना गरिएको राष्ट्रियस्तरको क्रिकेट प्रतियोगिता सकिएको छ। प्रदेश राजधानी वीरेन्द्रनगरमा सञ्चालन भएको १६ वर्षमुनिको टिबी शाह स्मृति प्रथम राष्ट्रिय क्रिकेट प्रतियोगिताको उपाधि मधेश प्रदेशले हात पारेको छ। मधेशले पहिलो ऐतिहासिक उपाधि जित्न सफल भएको हो। शनिबार भएको फाइनल खेलमा मधेश प्रदेशले बागमती प्रदेशलाई ७ विकेटले हराउँदै उपाधि हात पारेको हो। टस हारेर पहिला ब्याटिङको निम्ता पाएको बाग्मतीले निर्धारित ५० ओभरको खेलमा ३३ ओभरमा सबै विकेट गुमाउँदै एक सय १२ रन बनाएको थियो। बागमती प्रदेशका लागि ओपनरद्धय सूर्याशु कोईरालाले ७ बलमा १० रन जोड्दा ४० बल खेलेका प्रशिद्ध जैसीले २५ रन बनाए। यस्तै अर्का ब्याटर जोय थापा ६ रन जोडेर डगआउट फर्किए भने शिवशक्ति महतो २ रनमै आउट भए। यसैगरि बागमतीका लागि अभी थपलियाले २३ बलमा ४ रन, रोहित ठाकुरले ४६ बलमा २२ तथा आशीष गुप्ताले १७ रन जोडे। राजेश बोहोरा १ तथा कमल शाही नटआउट ४ रन जोडे। बागमतीले २१ रन अतिरिक्त पाएको थियो। जवाफी ब्याटिङमा उत्रिएको मधेशका लागि उपाधि दिलाउन ओपनर आयान मुखियाले ३३ बलको सामना गर्दै नटआउट २२ तथा पाँचौ अर्डरका सन्तु मण्डलले २२ बलमा ४३ रनको महत्वपूर्ण योगदान दिए। आयानसँगै ओपनिङमा आएका सुशान्त सिंह १५ बलमा १२ रन बनाएका थिए। कर्णालीमा जारी राष्ट्रियस्तरको उक्त क्रिकेट प्रतियोगितामा प्रथम हुने मधेश प्रदेशलाई कर्णालीका पूर्वमुख्यमन्त्री जीवनबहादुर शाहीले एक लाख २५ हजार राशिको पुरस्कार प्रदान गरे। प्रतियोगितामा मधेशका रोहन यादव प्लेयर अफ दी फाइनल, मधेशका अभय यादव बेष्ट बलर तथा बेष्ट ब्याटर र प्लेयर अफ दी टुर्नामेन्टको उपाधि लुम्बिनी प्रदेशका रौनक श्रीवास्तव बनेका छन्। नेपाल क्रिकेट संघ (क्यान) को आयोजना, कर्णाली प्रादेशिक क्रिकेट संघको सहआयोजना तथा सुर्खेत जिल्ला क्रिकेट संघको व्यवस्थापनमा कर्णालीमा पहिलो पटक क्रिकेटको राष्ट्रिय प्रतियोगिता भएको हो। यही जेठ १९ गतेदेखि प्रदेश राजधानी वीरेन्द्रनगरमा सञ्चालित प्रतियोगितामा सातै प्रदेशका टोलीहरूको सहभागिता थियो।"
अष्ट्रेलियालाई हराउँदै दक्षिण अफ्रिकाले पहिलो पटक जित्यो विश्व टेस्ट च्याम्पियनसिपकाे उपाधि,काठमाडौं : आइसीसी विश्व टेस्ट च्याम्पियनसिपको फाइनलमा दक्षिण अफ्रिकाले अष्ट्रेलियालाई पाँच विकेटले पराजित गरेको छ। दक्षिण अफ्रिकाका लागि एडेन मार्करामले सर्वाधिक १३६ रन बनाए। मार्कराम बाहेक कप्तान टेम्बा बाभुमाले अर्धशतकीय इनिङ खेल्दै ६६ रन बनाए। यसैबीच अस्ट्रेलियाका लागि दक्षिण अफ्रिकाको दोस्रो इनिङमा तीव्र गतिका बलर मिचेल स्टार्कले सर्वाधिक तीन विकेट लिए। फाइनलमा टस जितेपछि दक्षिण अफ्रिकाले बलिङ रोज्दै अस्ट्रेलियालाई पहिले ब्याटिङका लागि निम्तो दियो। अष्ट्रेलिया पहिलो इनिङमा २१२ रनमा अलआउट भएको थियो भने जवाफमा दक्षिण अफ्रिकी टोली पहिलो इनिङमा केवल १३८ रनमा अलआउट भएको थियो। दोस्रो इनिङमा अफ्रिकी बलरहरूले पुनरागमन गर्दै अस्ट्रेलियालाई २०७ रनमा सीमित गरे। अस्ट्रेलियाका लागि मिचेल स्टार्कले सबैभन्दा बढी ५८ रन बनाए। यस अवधिमा कागिसो रबाडाले सबैभन्दा बढी चार विकेट लिए। यसरी अष्ट्रेलियाले दक्षिण अफ्रिकालाई २८२ रनको लक्ष्य दियो र दक्षिण अफ्रिकी टोलीले पाँच विकेट बाँकी रहँदै लक्ष्य हासिल गर्यो। यसअघि अष्ट्रेलियाले २०२३ मा र न्युजिल्याण्डले २०२१ मा आईसीसी विश्व टेस्ट च्याम्पियनसिपको उपाधि जितेको थियो। दुवै पटक भारतले फाइनलमा हार बेहोर्नु परेको थियो।
दलाल पुँजीवाद र गणतन्त्र विरोधी शक्तिविरुद्ध लड्नुपर्ने अवस्था आयो : प्रचण्ड,"झापा : नेकपा माओवादी केन्द्रका अध्यक्ष पुष्पकमल दाहाल प्रचण्डले अहिलेको राजनीतिक संघर्ष यथास्थितिवाद, दलाल पुँजीवाद र गणतन्त्र विरोधी शक्तिहरूविरुद्ध लड्नुपर्ने अवस्था आएको बताएका छन्। झापाको दमकमा आयोजित कोच, धिमाल, मेचे, सन्थाल, झाँगड र उराऊसहित पाँच वटा मोर्चाको संयुक्त सम्मेलनको उद्घाटन सत्रलाई सम्बोधन गर्दै उनले यस्तो बताएका हुन्। अध्यक्ष प्रचण्डले भने,हामी यथास्थितिवाद र प्रतिगमन विरुद्धको लडाइँमा छौँ। एकातिर दलाल पुँजीवादीहरूको घेराबन्दी छ भने अर्कातिर गणतन्त्रको विरोधमा सक्रिय प्रतिक्रियावादी शक्तिहरूको चुनौती छ। हामी यसका विरुद्ध दृढतापूर्वक लड्नुपर्नेछ। प्रचण्डले पछिल्लो समय संसद् अवरोध गर्नुको उद्देश्य सरकार फाल्ने नभई भ्रष्टाचारविरुद्ध सुशासनको मुद्दालाई प्राथमिकता दिलाउने रहेको स्पष्ट पारे। प्रचण्डले हाल माओवादी केन्द्रप्रति जनतामा समर्थनको लहर देखिएको अवस्थामा पार्टीलाई बदनाम गर्ने नियोजित षड्यन्त्रहरू भइरहेको आरोप लगाए।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश, मधेश प्रदेश, बागमती प्रदेश र गण्डकी प्रदेशका केही स्थानहरू तथा बाँकी भूभागका थोरै स्थानहरू मेघगर्जनचट्याङ सहित हल्कादेखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारीदेखि धेरै भारी वर्षाको पनि सम्भावना रहेको छ। कोशी प्रदेश, बाग्मती प्रदेश र गण्डकी प्रदेशका उच्चपहाडी तथा हिमाली भूभागका थोरै स्थानहरू तथा बाँकी उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ। आइतबार राति देशभर आंशिकदेखि साधारणतया बदली रहनेछ। सबै प्रदेशका केही स्थानहरूमा मेघगर्जनचट्याङ सहित हल्कादेखि मध्यम वर्षाको सम्भावना रहेको छ। गण्डकी प्रदेशका थोरै स्थानहरूमा तथा कोशी प्रदेश, मधेश प्रदेश, बागमती प्रदेश, लुम्बिनी प्रदेश र सुदूरपश्चिम प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको छ। कोशी प्रदेश र बागमती प्रदेशका उच्चपहाडी तथा हिमाली भूभागका केही स्थानहरू तथा बाँकी उच्चपहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको महाशाखाले जनाएको छ।"
अन्नपूर्ण मिडिया नेटवर्कको ईभी र्याली (फोटोफिचर),"काठमाडौं : अन्नपूर्ण मिडिया नेटवर्कले जलवायु परिवर्तन र वायु प्रदूषण न्यूनीकरण गर्न सचेतना जगाउनका लागि आज ईभी र्याली गरेको छ। शनिबार भृकुटीमण्डप जारी चौथो संकरणको एएमएन ईभी र्याली को समुद्घाटन उपप्रधान एवम् अर्थमन्त्री विष्णु प्रसाद पौडेलले गरेका हुन्। भृकुटीमण्डपबाट सुरु भएको र्याली भद्रकाली, त्रिपुरेश्वर, टेकु, कालीमाटी, सोल्टीमोड, कलंकी, बल्खु, धोबीघाट, एकान्तकुना, जावलाखेल, कुपण्डोल, त्रिपुरेश्वर हुँदै जमलबाट फेरि भृकुटीमण्डप पुगेको हो।"
रौतहटले उचाल्यो दोस्रो जितपुरसिमरा क्रिकेट कपको उपाधि,"सिमराः दोस्रो जितपुरसिमरा क्रिकेट कपको उपाधि रौतहटको गरुडा नगरपालिकाले हात पारेको छ। सिमरास्थित सेज क्रिकेट मैदानमा शनिबार सम्पन्न फाइनल खेलमा मधेश प्रदेश लिग विजेता बारा जिल्ला क्रिकेट संघलाई एक विकेटले पराजित गर्दै रौतहटले उपाधि चुमेको हो। टस हारेर पहिला ब्याटिङको निम्तो पाएको बाराले १८३ ओभरमा सबै विकेट गुमाउँदै एक सय ३१ रन बनाएको थियो। बाराका लागि निकेश गुप्ताले सर्वाधिक २७ रन बनाए। त्यस्तै निरजकुमार यादवले २६, त्रितराज दासले २२ तथा कप्तान अरनिको यादवले १८ रनको योगदान दिए। तर अन्य ब्याटर भने उल्लेखनीय प्रदर्शन गर्न सकेनन्। रौतहटको बलिङतर्फ सन्नी साह र राहुल गुप्ताले समान ३३ विकेट लिँदा नितेश यादवले २ विकेट हात पारे। बाराले दिएको एक सय ३२ रनको लक्ष्य पछ्याएको रौतहटले १९२ ओभरमा ९ विकेट गुमाउँदै रोमाञ्चक जित हासिल गर्यो। रौतहटका लागि सोबेन्द्र पासवानले निर्णायक पारी खेल्दै टिमलाई जित दिलाए। उनले ३८ रन बनाए। ओपनर नितेश यादवले ३५ रन र शैलेन्द्र कुशवाहाले २२ रनको योगदान दिए। जितका लागि निर्णायक पारी खेल्ने सोबेन्द्रले शुभारम्भ म्यान अफ दि म्याचको उपाधि जिते। बाराका आदिल अंसारी र निखिल सिंहले समान ३३ विकेट लिए भने भुलावन सहनी र जितेन्द्र यादवले ११ विकेट लिए। विजेता रौतहटले उपाधिसँगै एक लाख रुपैयाँ नगद पुरस्कार प्राप्त गरेको छ भने उपविजेता बाराले ५० हजारमा चित्त बुझायो। प्रतियोगिताको प्लेयर अफ द सिरिज तथा उत्कृष्ट ब्याटर रौतहटका नितेश यादव घोषित भए। उनले १५ हजार नगद प्राप्त गरे। उत्कृष्ट बलर बाराका सेराज हवारी घोषित भए। उनले पाँच हजार नगद पुरस्कार पाए। जितपुरसिमरा उपमहानगरपालिकाका उपप्रमुख भोलाप्रसाद अधिकारी, नेकपा एमाले मधेश प्रदेश सचिव मनोज पौडेल, एमाले नगर अध्यक्ष त्रिलोक बिक्रम शाह, वडा नं २ का वडा सदस्य विशाल घिमिरे, राप्रपाका लक्ष्मण रानाभाट, एमालेका पूर्णचन्द्र तिमिल्सिना, शुभारम्भ कलेजका अध्यक्ष लाल पुडासैनी, जितपुरसिमरा स्पोट्र्स क्लबका अध्यक्ष सोमलाल बम्जनलगायतले पुरस्कार वितरण गरेका थिए। जितपुरसिमरा उपमहानगरपालिकाको सहयोगमा जितपुरसिमरा स्पोट्र्स क्लबको आयोजनामा प्रतियोगिता सम्पन्न भएको हो। प्रतियोगितामा बारा, पर्सा, मकवानपुरसहित ६ टिमको सहभागिता रहेको थियो।"
"ग्वार्को फ्लाईओभर : मुख्य संरचना निर्माणको काम सकियो, केही दिनमै यातायात सञ्चालन हुने",काठमाडौं : ललितपुरको ग्वार्कोस्थित फ्लाईओभरको मुख्य संरचना निर्माण कार्य पूरा भएको छ। फ्लाईओभरको मध्य भागमा डिभाइडर राख्ने तथा केही सामान्य कामहरू बाँकी छ। २३ दिनभित्रै बाँकी कामहरू पूरा भएपछि यातायात सञ्चालनका लागि खुला गरिने सडक विभागको गुणस्तर अनुसन्धान तथा विकास केन्द्रका प्रमुख दीप बाराहीले बताए। फ्लाईओभरको शनिबार भौतिक पूर्वाधार तथा यातायात मन्त्री देवेन्द्र दाहालसहित सडक विभागको नेतृत्वले स्थलगत निरीक्षण गरेको छ। निरीक्षणका क्रममा मन्त्री दाहालले सो फ्लाईओभर निर्माणको कार्य नौलो अभ्यास भएकाले केही ढिलाइ भएको बताए। यसैगरी अन्य निर्माणाधीन योजना तथा आयोजनाहरू पूरा गराउन मन्त्रालयले प्राथमिकता दिएको उनले बताए। निरीक्षणका क्रममा सडक विभागका महानिर्देशक डा विजय जैसीले मुख्य संरचनाहरूको निर्माण पूरा भएको र अब केही दिन भित्रमा सार्वजनिक यातायात सञ्चालन गरिने बताए। पूर्वनिर्धारित समयमा निर्माण कार्य पूरा हुन नसकेपछि मन्त्री दाहालले पटकपटक निरीक्षण र अनुगमन पछि चाँडै काम सक्न निर्देशन दिएका थिए। सो फ्लाईओभर सञ्चालनमा आएपछि कोटेश्वर तथा ग्वार्को क्षेत्रको यातायात सञ्चालन सहज हुने अपेक्षा गरिएको छ।
उत्कृष्ट कृषकलाई १ लाख रुपैयाँ पुरस्कार,"कपिलवस्तु : उत्कृष्ट कृषकलाई १ लाख रुपैया राशीको एग्रिवस्तु कृषितारा २०८२ अवार्ड प्रदान गरिएको छ। दीप कुमार उपाध्याय फाउन्डेसनको आयोजनामा बुद्धभूमि नगरपालिका१० धनकौलीमा आयोजित कपिलवस्तु एग्रिवस्तु कृषि तारा प्रतियोगिताको पुरस्कार घोषणा कार्यक्रममा स्थानीय कृषक बहरैची केवटलाई १ लाख रुपैयाँ राशीको सो पुरस्कार प्रदान गरिएको हो। यसै गरी ७५ हजार रुपैयाँ राशीको एग्रिवस्तु कृषि तारा द्वितीय पुरस्कार पनि बुद्धभूमि नगरपालिका१० कै कृषक कृष्ण मोहन केवटले प्राप्त गरेका छन्। ५० हजार रुपैयाँ राशीको एग्रिवस्तु कृषि तारा तृतीय पुरस्कार शिवराज नगरपालिकाका मौरीपालक कृषक कृष्णलाल भारतीले पाउन सफल भएका छन्। ५० हजार राशीको उत्कृष्ट कृषि उद्यमी पुरस्कार विदेशबाट फर्किएर स्थानीय स्तरमै कृषि पेसामा उत्कृष्ट बनेका वाणगंगा नगरपालिकाका दल बहादुर रानालाई प्रदान गरिएको छ। एग्रिवस्तु उत्कृष्ट महिला कृषकका रूपमा शिवराज नगरपालिकाकी महिला कृषक दुर्गा अर्याललाई ५० हजार पुरस्कार प्रदान गरिएको छ। सो अवसरमा ५ जना कृषकलाई एग्रिवस्तु कृषि तारा सान्त्वना पुरस्कार स्वरूप विभिन्न कृषि सामग्रीहरू प्रदान गरिएको छ। यसरी पुरस्कृत हुने कृषकहरूमा सत्यभामा केटव, सन्तोष कुमार चौधरी, राम बहादुर थारु, सत्य नारायण थारु र वैभव प्रताप शाह रहेका छन्।"
नागढुंगा दुर्घटनाका घाइतेको उपचार हुँदै,"काठमाडौं : काठमाडौंको चन्द्रागिरि नगरपालिका२ नागढुंगा नजिकै घुमाउने पसल अगाडि दुर्घटना भएको माइक्रोबसका घाइतेको बलम्बुस्थित सशस्त्र प्रहरी बल नेपाल अस्पतालमा उपचार भइरहेको छ। काठमाडौंबाट चितवनतर्फ जाँदै गरेको बा३ख ८३२९ नम्बरको माइक्रोबस अनियन्त्रित भई आज अपराह्न सडकबाट करिब ८० मिटर तल खसेको थियो। उक्त माइक्रोबसमा चालक तथा सहचालकसहित २० जना सवार थिए। सो घटनाबारे जानकारी पाउनासाथ सशस्त्र प्रहरी बल नेपाल नं १८ नीलबाराही गण काठमाडौंबाट सशस्त्र प्रहरी निरीक्षक बिर्खबहादुर शाहीको कमान्डमा खटिएको सुरक्षा फौजले उनीहरूको उद्धार गरेको सशस्त्र प्रहरीका सहप्रवक्ता शैलेन्द्र थापाले बताए। घाइतेमध्ये दुई जनाको अवस्था भने गम्भीर रहेको सशस्त्र प्रहरीले जनाएको छ। दुर्घटनामा चार बालबालिका, पाँच महिला र ११ पुरुष घाइते भएका छन्।"
एसईई प्रदेश सरकारले सञ्चालन गर्नुपर्छ : मन्त्री पन्त,"काठमाडौं : शिक्षामन्त्री रघुजी पन्तले माध्यमिक शिक्षा परीक्षा(एसईई) प्रदेश सरकारले सञ्चालन गर्नुपर्छ भन्नेमा सरकार स्पष्ट रहेको बताएका छन्। सिंहदरबारमा शनिबार बसेको प्रतिनिधिसभा अन्तर्गतको शिक्षा, स्वास्थ्य तथा सूचना प्रविधि समितिको बैठकमा विद्यालय शिक्षा विधेयकमाथि मन्त्रालयको धारणा प्रस्तुत गर्दै मन्त्री पन्तले एसईइलाई प्रदेशबाट सञ्चालन गर्ने सरकारको कार्यक्रममा समेत आइसकेकाले अव त्यसमा कुनै दुबिधा नरहेको बताए। मन्त्री पन्तले शिक्षकहरूको माग अनुसार शिक्षा इकाईलाई समेत कायम गर्ने र एसईई सञ्चालनमा इकाइले प्रदेशलाई सहयोग गर्ने जिकिर गरे। एसईई सञ्चालन गर्ने अधिकारलाई दुरुपयोग हुन नदिन शिक्षकहरूको योग्यता शिक्षा सेवा आयोगले तोक्ने प्रस्ताव उनले गरे। मन्त्री पन्तले निजी विद्यालयलाई अनिवार्य रुपमा गुठीमा लैजाने व्यवस्था व्यवहारिक नहुने समेत बताए। उनले विश्वका देशहरूको अनुभवलाई हेर्दा कम्पनीमै रहने निजी विद्यालयलाई कडाइका साथ नियमन गर्नुपर्ने र गुठीमा जान चाहनेलाई सुविधा प्रदान गरेर प्रेरित गर्नुपर्ने सुझाव दिए। मन्त्री पन्तले विधेयकलाई अन्तिम रूप दिने अधिकार समितिको भएको भन्दै आन्दोलनरत शिक्षकहरूको सबै माग पुरा गर्ने गरी सरकारले प्रयत्न गरेको बताए। समिति सभापति अम्मरबहादुर थापाले सरकारको प्रस्तावमाथि छलफल गर्न दुई दिनको समय तोकेको र त्यसपछि विद्यालय शिक्षा विधेयक,२०८० को सम्बन्धमा उपसमितिको प्रतिवेदन माथि छलफल गर्दै टुङ्गोमा पुराउने जानकारी दिए।"
"इरानले अमेरिका, फ्रान्स र बेलायतलाई किन दियो चेतावनी ?","काठमाडौं : इरानले अमेरिका, फ्रान्स र बेलायतलाई इजरायललाई सहयोग नगर्न चेतावनी दिएको छ। इजरायललाई समर्थन गरेमा इरानले यी देशहरूसँग सम्बन्धित सैन्य अड्डा र जहाजलाई निशाना बनाउने इरानको सरकारी मिडियाले जनाएको छ। इरानी आक्रमणको प्रतिक्रियामा इजरायलको सुरक्षा प्रयासबारे गरिएको टिप्पणीमा बेलायतले अहिलेसम्म कुनै प्रतिक्रिया दिएको छैन। तर बेलायतले कुनै पनि सैन्य कारबाहीमा भाग लिएको छैन भनिएको छ। बीबीसीका ज्याक फेनविकलाई इजरायलले बेलायतबाट सहयोगका लागि कुनै अनुरोध नगरेको भनिएको छ। विगतमा इरानले इजरायललाई ड्रोनले निशाना बनाएको थियो। बेलायतले साइप्रसबाट आरएएफ टाइफुन जेट विमानहरू पठाएर तिनीलाई खसालेको थियो। इजरायलले शुक्रबार इरानका विभिन्न स्थानमा आक्रमण गरेको थियो। जसपछि इरानले बदलास्वरूप इजरायलमा ब्यालिस्टिक क्षेप्यास्त्र प्रहार गरेको थियो। अमेरिकी राष्ट्रपति डोनाल्ड ट्रम्पले इरानलाई आफ्नो आणविक कार्यक्रममा सम्झौता गर्न आह्वान गरेका छन्। यदि यसो भएन भने इजरायलले अझ गम्भीर आक्रमण गर्न सक्ने चेतावनी दिएका छन्।"
संसद् सचिवालयको सचिवमा दुराको बढुवा,काठमाडौं : संघीय संसद् सचिवालयको रिक्त सचिवालय सचिवमा सुरजकुमार दुराको बढुवा भएको छ। सभामुखको अध्यक्षतामा शनिबार बसेको सचिवालय सञ्चालन तथा व्यवस्थापन समितिको बैठकले दुरालाई सचिवालय सचिवमा बढुवा गर्ने निर्णय गरेको हो। लोकसेवा आयोगको अध्यक्षतामा रहेको बढुवा समितिले दुई दिनअघि दुरासहित मनोजकुमार गिरी र हृदयराम महर्जनलाई बढुवा गर्न सिफारिस गरेको थियो। सचिवालय सचिव सुदर्शन खड्काले राजीनामा दिएसँगै संसद् सचिवालयमा एक सचिवालय सचिव पद रिक्त थियो। दुराले शनिबार नै सिंहदरबारस्थित कार्यालयमा पदबहाली गरेका छन्।
अमेरिका र युके पठाइदिन्छु भन्दै ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी अमेरिका र युके पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका१६ बस्ने नुवाकोट विदुर नगरपालिका४ घर भएका ५१ वर्षीय राज कुमार मानन्धर र काठमाडौं महानगरपालिका१४ बस्ने रूपन्देही तिलोत्तमा नगरपालिका२ घर भएका ४० वर्षीय ओम बहादुर खत्री रहेका छन्। पक्राउ मध्ये राज कुमारले अमेरिका पठाइदिन्छु भन्दै ३ जना पीडितबाट ३५ लाख ६९ हजार रुपैयाँ र ओम बहादुरले युके पठाइदिन्छु भन्दै १ जना पीडितबाट ६ लाख ७५ हजार रुपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले राज कुमारलाई काठमाडौं महानगरपालिका१६ बाट बिहीबार र ओम बहादुरलाई काठमाडौं महानगरपालिका१२ बाट शुक्रबार पक्राउ गरेको हो। पक्राउ परेकामध्ये राज कुमारलाई आवश्यक अनुसन्धान तथा कारबाहीका लागि जिल्ला प्रहरी परिसर काठमाडौं र ओम बहादुरलाई वैदेशिक रोजगार विभाग पठाइएको छ।
हेटौंडामा बस ब्रेकफेल भई कार र ट्यांकरमा ठोकिँदा १० जना घाइते,हेटौंडा : मकवानपुरको हेटौंडा उपमहानगरपालिका १५ स्थित डाईभरडाँडामा सवारी दुर्घटना हुँदा १० जना घाईते भएका छन्। शनिबार दिउँसो पूर्व पश्चिम सडक खण्डमा वीरगन्जबाट हेटौंडातर्फ आउँदै गरेको ना ५ ख २९७० नम्बरको बस ब्रेक फेल भई विपरीत दिशाबाट जाँदै गरेको अनटेस्ट कार र वीरगन्जबाट हेटौंडातर्फ आउँदै गरेको ना ८ ख ४४० नम्बरको ट्यांकरलाई समेत पछाडिबाट ठक्कर दिँदा १० जना घाइते भएको जिल्ला प्रहरी कार्यालय मकवानपुरले जनाएको छ । प्रहरीका अनुसार बसमा सवार ४ र कारमा सवार ६ गरी कुल १० जना रहेका थिए। घाइतेहरूलाई उद्धार गरी उपचारको लागी हेटौंडा अस्पताल पठाएकोमा ६ जनाको अवस्था मध्यम र ४ जना सामान्य रहेको प्रहरीले बताएको छ।
संसद्को गतिरोध अन्त्यका लागि भएको सहमतिबारे पार्टीमा समीक्षा हुन्छ : श्रेष्ठ,काठमाडौं : नेकपा माओवादी केन्द्रका वरिष्ठ उपाध्यक्ष नारायणकाजी श्रेष्ठले संसद्को गतिरोध अन्त्यका लागि माओवादी र एमालेबीच भएको सहमतिका बारेमा पार्टीमा समीक्षा हुने बताएका छन्। शनिबार काठमाडौंमा माओवादी दोलखा काठमाडौं सम्पर्क समन्वय समितिको अधिवेशन उद्घाटन गर्दै श्रेष्ठले माओवादी र एमालेबीच भएको दुई बुँदे सहमतिपछि विभिन्न प्रतिक्रियाहरू आइरहेको भन्दै यसबारे पार्टीमा समीक्षा हुने बताएका हुन्। यसबारेमा पार्टी अध्यक्ष प्रचण्डसँग छलफल हुन नपाएको उल्लेख गर्दै उनले दुई बुँदे सहमति माओवादीको सुशासनको अभियानलाई हित पुग्ने गरी भयो कि भएन भन्नेमा छलफल हुने धारणा राखे। श्रेष्ठले भ्रष्टाचारविरुद्ध माओवादी निरन्तर लड्दै आएकाले भिजिट भिसासम्बन्धी मुद्दालाई त्यसै नछाड्ने बताए। प्रचण्डले समग्र लेखाजोखा गरेर नै सहमति गर्ने निष्कर्षमा पुगेको हुन सक्ने श्रेष्ठले बताए।
मोटरसाइकल दुर्घटनामा युवकको मृत्यु,"धादिङ : धादिङको थाक्रे गाउँपालिका८ सोप्याङखोलामा आज बिहान मोटरसाइकल दुर्घटना हुँदा युवकको मृत्यु भएको छ। हाप्सेचौरतर्फबाट फोकटपुर आउँदै गरेको बा प्र ०२०५० प ९६२० नम्बरको मोटरसाइकल दुर्घटना हुँदा थाक्रे गाउँपालिका८, फोकटपुरका २२ वर्षीय सुमन थापाको मृत्यु भएको हो। मुख र ढाडमा गम्भीर चोट लागेका थापालाई प्राथमिक उपचारपछि थप उपचारका लागि प्रादेशिक स्वास्थ्य केन्द्र गजुरी पुर्याइएको थियो। दुर्घटनापछि प्रहरी टोली घटनास्थलमा खटिएको थियो। तीव्र गतिका कारण मोटरसाइकल दुर्घटना भएको हुनसक्ने प्रहरीले जनाएको छ।"
डेंगु नियन्त्रणमा नगरवासीले साथ नदिएको स्वास्थ्यकर्मीको गुनासो,"वीरगन्ज : वीरगन्जमा डेंगु नियन्त्रणमा समस्या भइरहेको स्वास्थ्यकर्मीहरूले बताएका छन्। वीरगन्ज महानगरपालिकामा डेंगु नियन्त्रणका लागि स्वास्थ्य कार्यालय पर्सा, वीरगन्ज महानगरपालिकाको स्वास्थ्य तथा सामाजिक विकास महाशाखा लगायतका सरोकारवालाहरूले विगत ३ वर्षदेखि निरन्तर अभियान चलाउँदै आइरहेका छन्। तर वीरगन्जका नागरिक र पसलेहरूले डेंगु सार्ने लामखुट्टेका बासस्थान नष्ट गर्न अटेरी गर्दै आइरहेका कारण डेंगु नियन्त्रणमा समस्या भइरहेको स्वास्थ्यकर्मीहरूको गुनासो छ। स्वास्थ्य कार्यालय पर्साका अनुसार वीरगन्ज महानगरमा ३ वर्षयताको अवधिमा एक हजार १८ जनामा डेंगुको संक्रमण पुष्टि भएको छ। आर्थिक वर्ष २०७९८० मा १९९ जनामा, आर्थिक वर्ष २०८०८१ मा ३४९ जनामा र चालु आर्थिक वर्ष २०८१८२ मा ४७० जनामा डेंगुको संक्रमण पुष्टि भएको हो। वीरगन्जमा हरेक वर्ष डेंगुको संक्रमण बढ्दो क्रममा रहेको भएपनि यसको नियन्त्रणमा सरोकारवाला सरकारी निकायले सञ्चालन गरिरहेको अभियानमा नगरवासीको साथ र सहयोग भने नरहेको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए। शनिबार वीरगन्जमा आयोजित डेंगु सार्ने लामखुट्टेको बासस्थान खोजी गरी लार्भा नष्ट गर्ने सम्बन्धी अभिमुखीकरण कार्यक्रममा ठाकुरले भने,महानगरमा डेंगु नियन्त्रणका लागि स्वास्थ्य कार्यालय र महानगरको स्वास्थ्य महाशाखाले विगत ३ वर्षदेखि निरन्तर जनचेतनामुलकसहितका कार्यक्रम र अभियानहरू चलाउँदै आइरहेको छ। तर नगरवासीको साथ नपाएका कारण महानगरमा डेंगुबाट संक्रमित हुनेहरूको संख्या वर्षेनी बढ्दो क्रममा रहेको उनले बताए। ठाकुरले भने, डेंगु सार्ने लामखुट्टेका बासस्थानहरू (ग्यारेजका पुराना टायर,पानी जमेका गमला,ड्रम,अव्यवस्थित कबाडी पसल इत्यादि) खोजी गरेर नष्ट गर्ने अनि बायो डार्ट औषधि छर्कने, टोल टोलमा जनचेतनामुलक पर्चापम्प्लेट बाँड्ने लगायतका अभियान महानगरमा ३ वर्षदेखि निरन्तर चलाइरहेका छौं। तर नगरवासीले यो अभियानमा संवेदनशील भएर सहयोग नगरिदिएका कारण समस्या भइरहेको उनले बताए। त्यसकारण अब वीरगन्ज महानगरपालिका डेंगु नियन्त्रण अभियानमा सहयोग नगर्नेहरूका लागि निर्मम भएर अगाडि बढ्नुपर्ने आवश्यकता भएको उनले बताए।"
अन्नपूर्ण मिडिया नेटवर्कको ईभी र्याली (लाइभ),"काठमाडौं : अन्नपूर्ण मिडिया नेटवर्कले जलवायु परिर्वतन र वायु प्रदूषण न्यूनीकरण गर्न सचेतना जगाउनका लागि आज ईभी र्यालीको सुरु भएको छ। चौथो संकरणको र्यालीमा उपप्रधान एवम् अर्थमन्त्री विष्णु प्रसाद पौडेलसमेत रहेका छन्। काठमाडौंको भृकुटीमण्डप प्रदर्शनीमार्गबाट सुरु भएको र्याली भद्रकाली, त्रिपुरेश्वर, टेकु, कालीमाटी, सोल्टीमोड, कलंकी, बल्खु, धोबीघाट, एकान्तकुना, जावलाखेल, कुपण्डोल, त्रिपुरेश्वर हुँदै जमलबाट फेरि भृकुटीमण्डप पुगेर सम्पन्न हुनेछ। जलवायु परिर्वतन र वायु प्रदूषण न्यूनीकरणको सचेतना सन्देश प्रवाह गर्नका लागि हामीले हरेक वर्ष ईभी र्याली गर्दै आइरहेका छौं, अन्नपूर्ण मिडिया नेटवर्कका महाप्रबन्धक मनोज बस्नेतले भने। उनका अनुसार जलवायु परिर्वतन र वायु प्रदूषण न्यूनीकरणको सचेतना अभियानमा ३५ वटा कर्पोरेट हाउसहरूले सहकार्य गरेका छन्। ईभी र्यालीको मुख्य प्रायोजकमा हुन्डाई, इन एसोसियएन ग्लोबल आईएमई बैंक, पार्वडबाई टाटाको र्कभ डट इभी, प्रोटोन इमास, अर्थर, ड्रिभनवाई स्काईओयल, ग्रिन पावर पार्टनर नेपाल विद्युत् प्राधिकरण, मोबिलिटी पार्टनर इन्ड्राभ, क्लाईमेटजस्टीस् पार्टनर सेभ द चिल्ड्रेन रहेका छन्। त्यसैगरी, इन्सुरेन्स पार्टनर ओरियन्टल इन्सुरेन्स, हस्पिटालिटी पार्टनर हिल्टन काठमाडौं, एजुकेसन पार्टनर नामी कलेज, अब्रोड स्टडी पार्टनर केआईइसी, जेरो इमिसन पार्टनर नामी, इम्पावरमेन्ट पार्टनर फोन पे, एयरलाइन्स पार्टनर यति एयरलाइन्स, रिफ्रेसमेन्ट पार्टनर रियलजुस, हाईड्रेसन पार्टनर जल्पाफ्रेस, टी पार्टनर अरोमा, मेडिकल पार्टनर स्टार हस्पिटल, इन्टरनेस पार्टनर सुबिसु, फुड पार्टनर खाद्य व्यवस्था तथा व्यापार कम्पनी लिमिटेड, ग्रिन पार्टनर साथै, इपान, सस्टेनाबिलिटी पार्टनर अभ्नी सेन्टर फर सस्टेनाबिलिटी, इनर्जी पार्टनर घामपावर, सपोटेडवाईमा आर्कस फुड, राष्ट्रिय वाणिज्य बैंक, डब्लुडब्लुएफ, सिटिजन्स बैंक, हेन्ड्रिभोल्स्, सिम्रिक एयर, जेहो पनि प्रायोजनमा रहेका छन्।"
दुर्घटनामा एक जनाको मृत्यु,उदयपुर : उदयपुरको बेलका नगरपालिका ९ मा सवारी दुर्घटनामा एक जनाको मृत्यु भएको छ। बेलकाको रंगलक्ष्मी पेट्रोलपम्पस्थित मदन भण्डारी राजमार्ग सडकखण्डमा बुद्धचोकबाट रामपुरतर्फ जादै गरेको प्रदेश १०५००१ प १९१३ नम्बरको मोटरसाइकल कलबर्टको पिल्लरमा ठक्कर खाई दुर्घटना भएको जिल्ला प्रहरी कार्यालयका प्रहरी प्रमुख एसपी हरिहर नाथ योगीले बताए। उनका अनुसार मोटरसाईकल चालक बेलका ६ का ४५ वर्षीय नबिन राईको घटनास्थलमा नै ज्यान गएको हो। दुर्घटनास्थलमा नै उनी शनिबार बिहान मृत अवस्थामा फेला परेको एसपी योगीले बताए। स्थानीयले बिहान जानकारी गराएपछि ईलाका प्रहरी कार्यालय रामपुर ठोक्सिलाबाट गएको प्रहरी टोलीले शवको सर्जमिन मुचुल्का गरिएको उनले बताए। दुर्घटनाको थप अनुसन्धान भइरहेको प्रहरीले जनाएको छ।
लुम्बिनी प्रदेश सरकारले बजेट घटाएर ल्याउने तयारी,"अर्घाखाँची : लुम्बिनी प्रदेश सरकारले आगामी आर्थिक वर्ष २०८२०८३ का लागि असार १ गते बजेट प्रस्तुत गर्ने भएको छ। आइतबार दिउँसो ३ बजे बस्ने प्रदेश सभाको तेह्रौं बैठकमा आर्थिक मामिला तथा योजना मन्त्री धनेन्द्र कार्कीले राजस्व र व्ययको वार्षिक अनुमान प्रदेश सभामा प्रस्तुत गर्नुहुने सम्भावित कार्यसूचीमा समावेश गरिएको छ। प्रदेश सभा सचिवालयले सार्वजनिक गरेको सम्भावित कार्यसूचीअनुसार मन्त्री कार्कीले वार्षिक बजेट प्रस्तुत गर्नुका साथै प्रदेश सरकारको अर्थ सम्बन्धी प्रस्तावलाई कार्यान्वयन गर्न बनेको विधेयक पनि सभामा पेश गर्नेछन्। सरकारले यस वर्षको बजेटमा प्रदेशको समृद्धि र विकाससँग जोडिएका मुख्य क्षेत्रहरूलाई प्राथमिकतामा राखेको छ। कृषि, उद्योग, पर्यटन, पूर्वाधार, शिक्षा, स्वास्थ्य, रोजगारी लगायतका क्षेत्रलाई प्राथमिकतामा राखेर बजेट केन्द्रित गर्ने सरकारको तयारी छ।"
बैंकिङ क्षेत्र सुधार गर्न कार्यदल गठन,"काठमाडौं : नेपाल राष्ट्र बैंकले बैंकिङ क्षेत्र सुधार गर्न डा रेवतबहादुर कार्कीको संयोजकमा कार्यदल गठन गरेको छ । बैंकिङ क्षेत्रको समग्र सुधार र सुदृढीकरणका लागि सुझाव पेश गर्न कार्कीको संयोजकत्वमा पूर्वबैंकर भुवनकुमार दाहाल, नेपाल राष्ट्र बैङ्कको बैङ्क तथा वित्तीय संस्था नियमन विभागका कार्यकारी निर्देशकसदस्य सचिव रहने गरी तीन सदस्यीय कार्यदल गठन गरिएको हो । कार्यदलको समयावधि एक महिना तोकिएको छ। गभर्नरको कार्यालयका अनुसार कार्यदललाई बैंकिङ नीति नियमनलाई उदार तर विवेकशील (प्रुडेन्सियल), जोखिममा आधारित प्रभावकारी सुपरिवेक्षण र ग्राहकमैत्री बैंकिङ सेवाको विकासका सम्बन्धमा सुझाव दिन कार्यादेश दिइएको छ । यस्तै, आर्थिक गतिविधि पूर्णचलायमान बनाउन बैंकिङ क्षेत्रले खेल्नुपर्ने भूमिकाका , ग्रामीण क्षेत्रमा कर्जा प्रवाहलाई प्रभावकारी बनाउन चाल्नुपर्ने कदम ,बैङ्क तथा वित्तीय संस्था गाभ्ने र प्राप्ति तथा उक्त कार्यपछिका समस्याको पहिचान तथा समाधानको सुझाव दिन भनिएको छ । नेपाललाई ग्रे लिष्टबाट हटाउन बैंकिङ क्षेत्रले खेल्नुपर्ने भूमिका र पुँजीबजार विकासमा केन्द्रीय बैङ्कको समन्वयात्मक भूमिकाका सम्बन्धमा सुझाव दिन आग्रह गरिएको गभर्नरको कार्यालयले जनाएको छ।"
तस्बिरमा हेर्नुहोस् अन्नपूर्ण मिडिया नेटवर्कको ईभी र्याली,"काठमाडौं : अन्नपूर्ण मिडिया नेटवर्कले जलवायु परिर्वतन र वायु प्रदूषण न्यूनीकरण गर्न सचेतना जगाउनका लागि आज ईभी र्याली गरेको छ। शनिबार भृकुटीमण्डप जारी चौथो संकरणको एएमएन ईभी र्याली को समुद्धाटन उपप्रधान एवम् अर्थमन्त्री विष्णु प्रसाद पौडेलले गरेका हुन्। भृकुटीमण्डपबाट सुरु भएको र्याली भद्रकाली, त्रिपुरेश्वर, टेकु, कालीमाटी, सोल्टीमोड, कलंकी, बल्खु, धोबीघाट, एकान्तकुना, जावलाखेल, कुपण्डोल, त्रिपुरेश्वर हुँदै जमलबाट फेरि भृकुटीमण्डप पुगेको हो। र्यालीलाई सम्बोधन गर्दै उपप्रधान एवम् अर्थमन्त्री पौडेलले स्वच्छ वातावरणसहितको विकास गर्नुपर्ने आवश्यकता रहेको बताए। उनले सरकारले जलवायु परिवर्तन र वायु प्रदूषण न्यूनीकरण गर्न सचेतना जगाउन र नीति निर्माणमा पनि सरकारले ध्यान दिइरहेको उल्लेख गरे। जलवायु परिर्वतन र वायु प्रदूषण न्यूनीकरणको सचेतना सन्देश प्रवाह गर्नका लागि अन्नपूर्ण पोस्ट्ले हरेक वर्ष ईभी र्याली गर्दै आइरहेको छ। यो एएमएन चौथो संकरणको ईभी र्याली हो। जलवायु परिर्वतन र वायु प्रदूषण न्यूनीकरणको सचेतना अभियानमा ३५ वटा कर्पोरेट हाउसहरूले सहकार्य गरेका छन्। ईभी र्यालीको मुख्य प्रायोजकमा हुन्डाई, इन एसोसियएन ग्लोबल आईएमई बैंक, पार्वडबाई टाटाको र्कभ डट इभी, प्रोटोन इमास, अर्थर, ड्रिभनवाई स्काईओयल, ग्रिन पावर पार्टनर नेपाल विद्युत् प्राधिकरण, मोबिलिटी पार्टनर इन्ड्राभ, क्लाईमेटजस्टीस् पार्टनर सेभ द चिल्ड्रेन रहेका छन्। त्यसैगरी, इन्सुरेन्स पार्टनर ओरियन्टल इन्सुरेन्स, हस्पिटालिटी पार्टनर हिल्टन काठमाडौं, एजुकेसन पार्टनर नामी कलेज, अब्रोड स्टडी पार्टनर केआईइसी, जेरो इमिसन पार्टनर नामी, इम्पावरमेन्ट पार्टनर फोन पे, एयरलाइन्स पार्टनर यति एयरलाइन्स, रिफ्रेसमेन्ट पार्टनर रियलजुस, हाईड्रेसन पार्टनर जल्पाफ्रेस, टी पार्टनर अरोमा, मेडिकल पार्टनर स्टार हस्पिटल, इन्टरनेस पार्टनर सुबिसु, फुड पार्टनर खाद्य व्यवस्था तथा व्यापार कम्पनी लिमिटेड, ग्रिन पार्टनर साथै, इपान, सस्टेनाबिलिटी पार्टनर अभ्नी सेन्टर फर सस्टेनाबिलिटी, इनर्जी पार्टनर घामपावर, सपोटेडवाईमा आर्कस फुड, राष्ट्रिय वाणिज्य बैंक, डब्लुडब्लुएफ, सिटिजन्स बैंक, हेन्ड्रिभोल्स्, सिम्रिक एयर, जेहो पनि प्रायोजनमा रहेका छन्। तस्बिर : अभिषेक महर्जन यो पनि पढ्नुहोस जलवायु परिर्वतन र वायु प्रदूषण न्यूनीकरणका लागि ईभी र्याली ईभी क्रेज : स्वच्छ वातावरण, स्वस्थ जीवन अन्नपूर्ण मिडिया नेटवर्कको ईभी र्याली (लाइभ) वातावरण संरक्षणको प्रश्नलाई गम्भीररुपमा लिएर सरकार अगाडि बढिरहेको छ : अर्थमन्त्री पौडेल"
कथा बोलेको क्यामेरा,"शम्भु मोक्तानको कथाभित्र संघर्ष छ। मूल जरा नेपाल पनि छ। उनी क्यामेरामै बोल्छन्। छायाँमा बसेर अरूलाई उज्यालोमा ल्याउने मान्छे हुन्। सहर उज्यालो हुँदै थियो। फेवाताल चकमन्न थियो। पोखराको त्यो चिसो बिहानी। होटलको हल हलचलले भरिएको थियो। थियो ५२ अनुहारहरूमा उत्साह, कौतुहल, जिज्ञासा। अनि, त्यहाँ थिए दुईजना सेतो छालावाला विदेशी प्रशिक्षक। र, एकजना अघिल्लो किनारमा हाँसिरहेका शम्भु मोक्तान। नेपालमै छायांकन गर्ने क्यामेराको तालिम ? त्यो पनि यस्तो बृहत् ? धेरैको मुखबाट एउटै कुरा निस्किएको थियो, यो सम्भव कसरी ? शम्भु मोक्तानको कथा त्यहीँबाट सुरु हुँदैन। यो त एउटा मोड हो। कथा त झन् अघि छ। घोरेटारको त्यो स्टुडियो पूर्वी नेपाल। भोजपुरको घोरेटार भन्ने गाउँमा जन्मिएका उनी, सामान्य किसान परिवारका छोरा थिए। साना छँदा हँसिला, चञ्चल र कुरामा धेर लाग्ने। तर, एकथरी उनको बुझाइ फरक थियो। दाजु सुरेशको फोटो स्टुडियो थियो घरमै मोक्तान स्टुडियो। त्यो उनका लागि संसार थियो। पढाइभन्दा बढी त्यही स्टुडियोमा रमाए। लाइट कसरी बाल्ने ? फिलिम कसरी फेर्ने ? म्यानुअल फोकस कसरी मिलाउने ? सानैदेखि हेरिरहे। उनी भन्छन्, पहिलोपटक हातले क्यामेरा समातेको दिन अझै सम्झन्छु। सुरुमा दाजुले झोंक चलाउँथे, पढ्न जानू पर्यो नि। पछि बुझ्दै गए यो केटाको मन क्यामेरामै छ। ब्रिटिस बुटभित्र क्यामेरा प्रेम शारीरिक रूपमा फुर्तिला, अनुशासित र अलिक गम्भीर शम्भु १८ वर्ष पुग्नासाथ गोर्खा भर्तीमा लागे। केही पल, केही दूरी टाढिए क्यामेराबाट। तर, मन टाढिएन। सेनाको नियम कडा थियो। हरेक कुरामा अनुशासन चाहिने। तर, क्यामेराको कुरा गर्दा उनी कडा होइन, कोमल बन्थे। छुट्टीका बेला, बेस क्याम्पको क्यान्टिनमा, अफिसको समारोहमा जहाँ मौका मिल्थ्यो, त्यहीँ खिच्थे। रेस्टुरेन्ट सञ्चालकलाई आफ्नो क्यामेरा क्षमताबारे छुस्स भन्न भ्याइसकेका थिए। मालिकले सोधे, क्यामेरा म्यान छैन, पावर देखाउँछौ त ? शम्भु जुरुक्क उठे र भने, हस्, म खिच्न सक्छु। बन्दुक झुन्ड्याएर हिँड्ने म, भित्रभित्र क्यामेराको फ्रेम खोज्थें उनी सम्झन्छन्। शौभाग्य, सेनाभित्रै भिडियोग्राफी कोर्स गर्न पाए। आफ्नो मात्र होइन, साथीहरूको पनि स्मृति जुटाउन थाले। कोही फर्कंदा, कोही पदोन्नति हुँदा शम्भु खिच्थे। त्यो बेला उनले प्राविधिक ज्ञान पनि बटुले। उनका सिनियर अफिसर एकपटक बोले, शम्भु, तिमी सधैं क्यामेरा साथमा लिन्छौ। के त्यो तिम्रो दोस्रो हतियार हो ? उनी मुस्कुराए, यो त मेरो पहिलो हो सर। सपनाले पखेटा फिजाउँदो रहेछ सेनाबाट अवकाशपछि उनले अबुधाबी फोर्समा अर्को काम पाए। त्यहाँ पनि गोर्खा समुदायको बलियो टोली थियो। सुरक्षाको संसारमै फर्किए पनि क्यामेराको दूरी बढेन। आफ्नै साथीहरूको बिहे, भेला, बिदाइ सबैमा उनी क्यामे राम्यान बन्थे। त्यहीबीच उनी महसुस गर्न थाले, अब अरूका सपनाका दुनियाँमा रमाउने होइन,आफ्नै सपना बाँध्नु छ। त्यसपछि पत्नीका साथ अमेरिका जाने निर्णय गरे। थोरै पैसा थियो, डर थियो, तर आँट थियो। उनी भन्छन्, उडेको बेला साथसाथै लिएको सबभन्दा बहुमूल्य चिज मेरो क्यामेरा थियो। न्युयोर्कमा टेबुल पुछ्दै क्यामेरा समाउँदै न्युयोर्कको सुरुवात सहज थिएन। भाषा, संस्कृति, मौसम सबै अपरिचित। एउटा नेपालीले पाउने पहिलो रोजगारीरेस्टुरेन्टको वेटर। उनले टेबल पुछे, पानी बोके, थाल सारे। त्यो रेस्टुरेन्टमा ठूलठूला पार्टी पनि हुन्थे। एक दिन कार्यक्रम चल्दै थियो। खिच्ने कोही भएन। उनले रेस्टुरेन्ट सञ्चालकलाई आफ्नो क्यामेरा क्षमताबारे छुस्स भन्न भ्याइसकेका थिए। मालिकले सोधे, क्यामेरा म्यान छैन, पावर देखाउँछौ त ? शम्भु जुरुक्क उठे। हस्, म खिच्न सक्छु, त्यो पल निर्णायक बन्यो। पहिलो खिचाइपछि आयोजक चकित भए। यो वेटर हैन, प्रोफेसनल क्यामेरा म्यान हो ! त्यसपछि उनलाई अर्को इभेन्ट दिइयो। फेरि अर्को। ग्राहक आफैं खोज्दै पनि आउन थाले। मैले अफर मागिनँ, कामले मान्छे तान्दै ल्यायो, भन्छन्, बिस्तारै आँट बढायो। परिस्कृत बनायो। मोक्तान डिजिटल : माटोमा गडेको नाम अमेरिका टेकेको केही वर्षमै, सन् २००३ मा उनले आफ्नै व्यवसाय सुरु गरे। केही क्यामेरा, एकाध लाइट र ठूलो सपना बोकेर। तीन वर्षपछि, सन् २००६ मा मोक्तान डिजिटल भिडियो इन्क नाम राखे। दर्ता गरे। उनी भन्छन्, यो नाम मेरो थरबाट जन्मिएको मात्र होइन, मेरो कथालय हो। नेपाली समाजका विवाह, व्रतबन्ध, सांस्कृतिक कार्यक्रम, पूजाआजा, डकुमेन्ट्री, म्युजिक भिडियो, चाडबाड, जताततै उनले छायांकन गरे। कहिलेकाहीँ नि : शुल्क पनि खिच्थे। फोटो खिचेर सम्झनाको सौगात दिनु सबैभन्दा ठूलो सेवा हो, उनलाई लाग्छ। शम्भुले भरेरेडको रङ रेड क्यामेरा भनेको जति महँगो, उति शक्तिशाली। हलिउडमा प्रयोग हुने त्यो प्रविधि नेपाल ल्याउने आँट को गर्ला ? शम्भुले गरे। आइभन रेडी र जस्टिनजस्ता रेड क्यामेराका प्रशिक्षकलाई नेपाल बोलाए। सबैलाई लाग्थ्यो यो सपना मात्र हो। तर, मलाई लाग्थ्यो, यो जिम्मेवारी हो, उनी भन्छन्। पोखरामा भएको रेडुकेसन तालिममा सुबोध शर्मा, दिनेश डीसी, लक्ष्मीनाथ शर्मा, विश्व बस्नेत लगायतले साथ दिए। बोर्ड अध्यक्ष राजकुमार राईले आकाश खोले। हामी पोखरातिर गाडीमा तालिम दिँदै गयौं, उनी सम्झन्छन्, कहिले सफा झ्यालबाट देखिने दृश्य, कहिले पम्पलेटमा नक्सा देखाएर सिकाउने। त्यो अद्भुत थियो। फ्रेमभित्रका दुई दृष्टिकोण क्यामेरा भिरेर अमेरिका छिरेका शम्भु आज धेरैका गुरु बने। नेपाली अनुहार उतार्ने सारथी बने। यो गर्वको कुरा हो, न्युयोर्कमै ३ दशकदेखि बस्दै आएका सामाजिक अभियन्ता लीला राई भन्छन्। सञ्चारकर्मी प्रदीप परियार थापा थप्छन्, पौरखी नेपाली हुन् शम्भु। जसले दु : ख र प्रतिष्ठा दुवै हुने व्यवसाय रोजे। र, प्रवासमा नाम, दाम, इज्जत कमाए। शम्भुका यात्रा उनीहरूका शब्दमा अझ प्रस्टिन्छन्। लीला भन्छन्, नयाँ प्रविधि, फरक प्रयोग, अनि नेपालीपनको संगालो उनका दृश्यमा देखिन्छ। प्रदीप जोड्छन्, उनले एउटा पुस्तालाई मात्र होइन, प्रवासमा नेपाली मिडिया पेसालाई पनि दिशा देखाएका छन्। क्यामेरामै बाँच्ने, क्यामेरामै रम्ने उनले रेड, ब्ल्याक म्याजिक, सोनी, पानासोनिक, जेभीसी सबै प्रयोग गरेका छन्। तर, उनी भन्छन्, रेड मेरो आत्मा हो। पहिलोपटक रेड चलाउँदा कस्तो हुन्थ्यो भने, हात काँप्थ्यो। डर र उत्साह सँगै आउँथ्यो, उनी सम्झन्छन्। उनले अमेरिकामै दर्जनौं नेपाली फिल्म खिचे। म्युजिक भिडियो सयौं। पन्जाबी म्युजिक भिडियो अलि बढी खिचिएछ, उनी भन्छन्, पहिले त क्यामेरा काँधमा राखेर घण्टौं उभिन्थें। काँधमै ठेला उठ्थ्यो। तैपनि, थकाइ, दुखाइ सबै बिर्सन्थें। किनभने, त्यो फ्रेममा कुनै अनुहार मुस्काउँदै गथ्र्यो। उस जमानामा गिम्बल कहाँ थियो र ! क्यामेरा हल्लाउँदै खिच्नु पथ्र्यो। अहिले उनलाई कुनै विशेषणको आवश्यकता छैन। उनको क्यामेरा आफैं बोलेको छ, लीला उपमा दिन्छन्। क्यामेरा : संस्कृति बोक्ने खल्ती शम्भुको क्यामेरा अब केवल फ्रेमको खोजीमा सीमित छैन। उनले समुदायसँग सम्बन्ध बुनिरहेका छन्। न्युयोर्कमा हुने नेपाल डे परेडदेखि बोस्टन, क्यालिफोर्निया, टेक्सससम्म पुगेर नेपाली चाडपर्व, सांस्कृतिक कार्यक्रम र प्रवासी कथा खिचिरहेका छन्। उनी भन्छन्, हाम्रो संस्कृति भुलिँदैछ। म तिनलाई भिडियोमा बाँध्न खोज्छु। क्यामेरा सांस्कृति स्रग्रहको खल्ती हो। शुभशम्भु : एउटा प्रेरक अध्याय शम्भु मोक्तानको कथाभित्र संघर्ष छ। विदेश छ। प्रविधि छ। र, मूल जरा नेपाल पनि छ। उनी कुनै ठूला भाषण गर्ने मान्छे होइनन्। उनी क्यामेरामै बोल्छन्। छायाँमा बसेर अरूलाई उज्यालोमा ल्याउने मान्छे हुन्। उनले मार्म ओकले, परदेसियो नभन्नुहोस्। म क्यामेरा समाएर यात्रा गर्छु, देशको अनुहार उतार्न। हो पनि। यो कथा पढेपछि लाग्छ शम्भु नाम मात्र होइनन्, दर्शन हुन्। क्यामेराले देखिने मात्र होइन, नदेखिने पीडा उतार्ने कलाकार हुन्।"
हनोईको हकडक !,"तहसनहस भएको भियतनामले तीव्र गतिमा प्रगति गरेको देख्दा भियतनामी जनताको अथक मेहनत र परिश्रम झल्किन्थ्यो। स्थिरता, इमान्दारिता र मेहनतले मात्र समृद्घि हासिल गर्छ भन्ने भियतनामले प्रमाणित गरिदिएको छ। अप्रिलको पहिलो साता बैंककमा विश्व मधुमेह महासंघ (इन्टरनेसनल डायबिटिज फेडेरेसन)को महाधिवेशन थियो। बेल्जियमको ब्रसेल्स मुख्यालय भएको यस महासंघको यो महाधिवेशनमा सहभागी हुने इच्छा जाग्यो। महाधिवेशन (कंग्रेस) मधुमेह रोगको निदान र उपचारको क्षेत्रमा अभ्यास गरेका चिकित्सकका लागि उपयुक्त र सान्दर्भिक थियो। विश्वभरका चिकित्सक त्यसमा पनि मधुमेह रोगका विषयमा अध्ययन अनुसन्धान गरी निचोड प्रस्तुत भए। रोगको उपचारमा नौलो आयाम थप्ने विशेषज्ञको योगदान मुखरित हुन सक्ने थियो। भारत र चीनका चिकित्सकहरूका प्रस्तुतिको बाहुल्य थियो भने अन्य मुलुकको उपस्थिति पनि बेजोड प्रकृतिको देखिन्थ्यो। पंक्तिकार मधुमेहको दीर्घरोगी भएकाले यसमा सहभागी भई निदानमा भएका पछिल्ला अन्वेषण र उपलब्धिबारे जानकारी राख्न महासम्मेलन पुगेको थियो। जहाँ उपस्थित हुन डा गिरी पन्थी र मैले सहभागीका रूपमा नाम दर्ता गरायौं। सायद गैरचिकित्सक पृष्ठभूमि भएका हामीजस्ताको उपस्थिति ज्यादै नगण्य थियो। चार दिनसम्म चलेको यो महासम्मेलनमा करिब आठ हजार मानिस सहभागी थिए। आठ सय जति मधुमेह रोगका विविध पक्षबारे अनुसन्धानमा आधारित प्रस्तुति गरियो। पछिल्लो आँकडाअनुसार अहिले संसारभर ८ करोड मानिस मधुमेहका रोगी छन्। तीमध्ये अधिकांश मध्यम तथा निम्न आय भएका मुलुकका बासिन्दा भएको तथ्यांकले बताउँछ। अब यसै प्रकारको महासम्मेलन दुई वर्षपछि सन् २०२७ मा टर्कीको राजधानी इस्ताम्बुलमा हुनेछ। बैंककपछि कम्बोडिया र भियतनामको यात्राको योजना तय भएको थियो। बैंककबाट थाइल्यान्डकै सियामरिपसम्म बसको यात्रा गयौं। नेपालमा जस्तै क्म्बोडियामा वैशाख महिनाको पहिला दिनलाई नयाँ वर्षको रूपमा धूमधामसँग मनाउने चलन रहेछ। यो दिनलाई उनीहरूले संक्रान्त भन्दा रहेछन्। यो नै उनीहरूको राष्ट्रिय पर्व रहेछ। देशभित्र एवं बाहिर रहेका क्म्बोडियाली अर्थात् खमेरहरूको घरपरिवारसँग भेटघाट गर्ने, रमाउने उत्सवको रूपमा वैशाख संक्रान्तिलाई मनाउँदा रहेछन्। इमिग्रेसनमा भिडभाड भए पनि व्यवस्थित थियो त्यहाँ। क्रमबद्ध पालैपालो अगाडि बस्ने व्यवस्था मिलाइएको थियो। स्वदेशी एवं विदेशी सबै एउटै पंक्तिबाट अगाडि बढ्नुपर्ने थियो। हामी दुई नेपाली थियौं। इमिग्रेसनमा हामीलाई विशेष निगरानी राखेको अनुभव भयो। हाम्रा कागजात खासगरी पासपोर्ट, ईभिसालाई ओल्टाइपल्टाइ हेरियो। काउन्टरका कर्मचारीले हामीलाई केही समय छेउ लागेर कुर्न भने। सोधेका केही प्रश्नको जवाफ दिएपछि मात्र पासपोर्टमा छाप लगाई अगाडि बढ्ने अनुमति दिए। हामीलाई अलि असहज महसुस भएता पनि कुनै खासै अप्ठेरो परेन। यसबारे बसका गाइडसँग कुरा गरें। पहिले विदेशीस्वदेशी यात्रुलाई अवस्था हेरी आक्कलझुक्कल दुःख दिने, पैसा माग्नेसमेतको हर्कत हुन्थ्यो रे ! शंका लागेमा कहिलेकाहीँ विदेशीलाई सोधपुछ गर्ने चलन छ। अहिले यस प्रकारका अनियमित कार्य गर्ने प्रवृत्तिलाई कडा नियमन गरिएको छ, उनले भने। हुन पनि प्रत्येक डेस्ककाउन्टरमा यहाँ पैसा लाग्दैन या पैसा दिनु पर्दैन (नो पेमेन्ट हेयर) भन्ने कुरा देखिनेगरी लेखिएको थियो। सरकारले अनियमित कार्य गर्ने प्रवृत्ति रोक्न सजगताका साथ कदम चालेको देखिन्छ। हुन तः हाम्रा सिंहदरबार तथा जिल्लाका सार्वजनिक सेवा प्रवाह गर्ने सरकारी कार्यालयहरू तथा भन्सार आदिमा भ्रष्टाचार गर्न नहुने सन्देश लेखेको देखिन्छ नै। तर सेवा प्रवाह गरिने प्रत्येक काउन्टरमा उक्त किसिमका सन्देश देखिनेगरी लेखिनु उपयुक्त हुने कुरा कम्बोडियाबाट सिक्न सकिन्छ। अरण्यप्रथेटपोइपेट सीमाक्षेत्र थाइल्यान्ड र कम्बोडियाबीचको एउटा महत्त्वपूर्ण आवागमनको नाका हो। थाइल्यान्डतिरको सीमा क्षेत्रलाई अरण्यप्रथेट र कम्बोडियाको क्षेत्रलाई पोइपेट भनिन्छ। दुवैतर्फ ठूला भवन, व्यस्त बजार र होटलहरू देखिन्छन्। केही वर्ष अगाडिसम्म यहाँ तस्करी, अवैध आवागमन, ठगीका प्रशस्त घटना घट्ने गर्थे भने अहिले यो न्यून हँुदै गएको बताइन्छ। थाइल्यान्ड र कम्बोडियाबीचको सीमासम्बन्ध धेरै सुखद नभएको इतिहास छ। दुवै मुलुकबीच सधैं सिमानाकाको विषयलाई लिएर झगडा भएका दृष्टान्त छन्। विश्वप्रसिद्ध प्रिया बिहार मन्दिरको स्वामित्वको विषय नै झगडाको कारण थियो। औपनिवेशिक शासन तथा आन्तरिक राजनीतिक किचलोले थलिएको कम्बोडिया अहिले आर्थिक विकास र समुन्नतिको मार्गमा अगाडि बढेको अनुभूति हुन्छ। बसका गाइड कम्बोडियाली रहेछन्। जसले कम्बोडिया थाइल्यान्ड र भियतनामको तुलनामा धेरै पछाडि परेको दुःखेसो पोखेका थिए। उनको विचारमा विकासका पूर्वाधार जस्तै सडक, विमानस्थल एवं विद्युतीकरणले आर्थिक वृद्धि र विकासमा ठूलो मद्दत गर्दछ। थाइल्यान्ड र भियतनाम विकासमा अगाडि हुनाका पछाडि भौतिक पूर्वाधार महŒवपूर्ण कारक हो भन्ने उनको भनाइ थियो। थाइल्यान्डका विमानस्थल र अन्य पूर्वाधार व्यवस्थापन राम्रो भएकाले बाहिरबाट पर्यटक आउँछन्। अहिले क्म्बोडियामा ४ वटा अन्तर्राष्ट्रियस्तरका विमानस्थल तयार भइरहेको उनले जानकारी दिए। तीमध्येको ठूलो राजधानी नामपेन्हबाट २० किलोमिटर टाढा रहेको निर्माणाधीन टेको अन्तर्राष्ट्रिय विमानस्थल हो। यो विमानस्थल पूर्वी एसियामा सिंगापुरपछिको दोस्रो ठूलो हुने दाबी गरिन्छ। आगामी जुलाई महिनामा यसको सञ्चालन गरिने लक्ष्य राखिएको रहेछ। कम्बोडियाको अर्काे आकर्षक विमानस्थल सियामरिप अन्तर्राष्ट्रिय विमानस्थल हो जुन सञ्चालनमा आइसकेको छ। सियामरिपमा पर्यटन व्यवसाय अभिवृद्धि गर्न यो विमानस्थलको ठूलो भूमिका छ। यो विमानस्थल चिनियाँ सहयोगमा बनाइएको हो। यसको सञ्चालनको ठेक्का चीनको युनान होल्डिस कम्पनीले लिएको छ। वास्तवमा क्म्बोडियामा पनि ठूला पूर्वाधार परियोजनाको लगानीकर्ता चीन नै देखिन्छ भने जापानको संलग्नता पनि उल्लेख्य छ। सियामरिपमा हामी बसेको होटल तारा अंकोरमा पर्यटकहरूले खचाखच भरिएको थियो। पर्यटकका लागि रुचिका धेरै चिज स्यामरिपमा भएकाले पनि यहाँ पर्यटन व्यवसायको विकास भएको देखिन्छ। यहाँको प्रमुख आकर्षण भनेकै विश्वप्रसिद्ध एंकोरवाट मन्दिर हो। एंकोर खमेर (कम्बोडिया) को पुरानो राजधानी पनि हो। ठूलो क्षेत्रफलमा फैलिएको यो मन्दिर बाह्रौं शताब्दीमा राजा सूर्यवर्मनले (द्वितीय) बनाएका थिए। हिन्दु देवता विष्णु भगवान्का नाममा समर्पित यो मन्दिर पछि बौद्धमार्गीहरूको पनि आराधना स्थल बन्न पुग्यो। यसैले अंकोरवाट हिन्दु एबं बौद्धमार्गी दुवैका लागि पवित्रस्थल बन्न पुगेको छ। यो मन्दिरको आकृति कम्बोडियाको राष्ट्रिय झण्डामा अंकित गरिएको छ। अंकोरवाटलाई पहिले यशोधरीपुर भनिन्थ्यो भन्ने कुरा ऐतिहासिक दस्ताबेजहरूमा उल्लेख गरिएको बताइन्छ। पहिला पोर्तगिज र पछि फ्रेन्च अन्वेषणकर्ताहरूले अंकोरवाट उत्खनन गरेका थिए। खमेर रुजले चलाएका साम्यवादी शासन स्थापनाका लागि गरेका युद्धहरूका बेला यो मन्दिरमा केही क्षति भयो। पछि भारत र जापानको सहयोगमा यसको पुनर्निर्माण गरिएको रहेछ। सियामरिपमा भएको विकासको रफ्तार र गतिविधि नियाल्दा क्म्बोडिया छिट्टै दक्षिण पूर्वी एसियाली मुलुकको समकक्षी हुन सक्ने सम्भावना देखिन्छ। साढे चार दशक अगाडि मात्र त्रासदीपूर्ण हिंसा र संहार भोगेको यो मुलुक आफ्नो विगतको प्रतिकूलता माथि विजय प्राप्त गरी अगाडि बढेको देखिन्छ। क्म्बोडिया यसरी अगाडि बढ्नुमा राजनीतिक स्थिरतालाई विश्लेषकहरूले जश दिन्छन्। पोलपोटद्वारा नेतृत्व गरिएको खमेररुजको साम्यवादी शासनको अन्त भएपछि सन् १९७८ देखि क्म्बोडिया पिपुल्स पार्टीका नेता हुनसेनले सन् २०२३ सम्म एकछत्र शासन गरे। त्यसपछि उनले छोरा हुनमनेतलाई पिपुल्स पार्टीको नेतासहित प्रधानमन्त्रीमा उत्तराधिकारीका रूपमा स्थापित गरे। अहिले क्म्बोडियामा नाम मात्रको बहुदलीय व्यवस्था भएको गाइडले बताए। बेलाबेलामा निर्वाचनको नाटक मञ्चन गरिन्छ। संसद् सत्तारूढ दलको पूरा कब्जामा छ। तर राजनीतिक स्थिरता भएकाले आर्थिक विकासमा स्वदेशी तथा विदेशी लगानीमा वृद्धि भएको स्विकार्नु पर्छ। पूर्वी एसियाली मुलुकमध्ये सबैभन्दा धेरै प्रतिशतमा आर्थिक वृद्धिदर भएको मुलुकमध्ये कम्बोडिया अग्रस्थानमा रहेको उनले दाबी गरे। सियामरिपको तीन दिनको बसाइँपछि हामी भियतनामको हनोईतर्फ लाग्यौं। भियत एअरको करिब दुई घण्टाको उडानपछि हनोई विमानस्थल ओर्लियौं। हनोई इमिग्रेसनबाट अत्यन्तै सहजताका साथ बाहिर निस्क्यौं। ब्यागेज क्लियरेन्स ज्यादै ढिला भएकाले होटल पुग्न रातको १२ बजेको थियो। अर्को दिन हामीलाई होलोङ वे क्रुजका लागि जानु थियो। बिहान उठेर हतारहतारमा ब्रेक फास्ट खायौं। करिब ४ घण्टाको बसयात्रापछि होलोङको किनारमा पुग्छौं। अत्यन्तै सुविधाजनक मोटरबोटमा क्रुज सुरु गर्दछौं। रातभर बोटमा बस्ने, दृश्यावलोकन गर्ने, खाना खाने र रेस्टुरेन्टमै सुत्ने कोठा उपलब्ध थिए। बडो आनन्दका साथ त्यो मनमोहक दृश्यबाट आनन्दित भयौं। समतल चौरमा उम्रिएका च्याउजस्तै देखिने ससाना पहाडबीचमा आधुनिक बोटबाट वरिपरिको दृश्यले अपरिचित आनन्द प्रदान गरेको थियो। खाडी (बे) मा रातभर डुंगामा बिताउने भन्ने यात्रा प्रस्ताव भने त्यति सहज लागेन तर भियतनाम गइसकेपछि होलोङ बे क्रुज नगर्दा पूरै यात्राको औचित्य नरहने रहेछ। यसपछि हामी हनोई सहरका महŒवपूर्ण ऐतिहासिक एवं सांस्कृतिक ठाउँहरू गयौं। यसमध्ये भियतनामका राष्ट्रपिताको रूपमा सम्मान गरिने होचिमिन्हको स्मारक स्थलमा पुग्यांै। यो घुमाइका लागि हाम्रा भियतनामी म्याक्सी नाम गरेका गाइडको सहयोग उपलब्ध थियो। उनले हामीलाई होचिमिन्हको स्मारक स्थलबाहेक उनी बस्ने घर र पुस्तकालयको अवलोकन गराए। उनको साधा जीवन र भियतनाम राष्ट्रप्रतिको समर्पणलाई आम जनताले उच्च श्रद्धा गर्ने कुरा होचिमिन्हको स्मारकस्थल तथा बस्ने गरेको घरमा देखिने भिडभाडबाट स्पष्ट हुन्थ्यो। फ्रेन्च उपनिवेशवादको चपेटामा परी पछि अमेरिकासँग लामो युद्ध गर्नु परेको थियो। यसरी, तहसनहस भएको भियतनामले तीव्र गतिमा प्रगति गरेको देख्दा भियतनामी जनताको अथक मेहनत र परिश्रम स्पष्ट रूपमा झल्किन्थ्यो। स्थिरता, इमान्दारिता र मेहनतले मात्र कुनै पनि मुलुकले समृद्धि हासिल गर्न सक्छ भन्ने चाहिँ भियतनामले प्रमाणित गरिदिएको छ।"
वातावरण संरक्षणको प्रश्नलाई गम्भीररुपमा लिएर सरकार अगाडि बढिरहेको छ : अर्थमन्त्री पौडेल,"काठमाडौं : उपप्रधान एवम् अर्थमन्त्री विष्णु प्रसाद पौडेलले स्वच्छ वातावरणसहितको विकास गर्नुपर्ने आवश्यकता रहेको बताएका छन्। अन्नपूर्ण मिडिया नेटवर्कको ईभी र्यालीलाई सम्बोधन गर्दै उनले वातावरण संरक्षणको प्रश्नलाई अत्यन्त महत्वपूर्ण लिएर सरकार अगाडि बढिरहेको बताएका हुन्। यो कुनै देश विशेषको होइन। पृथ्वीको साझा विषय हो। यो विषयमा संसारभर छलफल भइरहेको र वातावरणको पक्षमा योजना बनिरहेका छन्। अर्थमन्त्री पौडेलले भने,एकातिर विकासको आवश्यकतालाई सम्बोधन गर्नुछ। अर्कोतिर स्वच्छ वातावरणको सुरक्षा गर्नु छ। स्वच्छ वातावरणसहितको विकास प्रत्याभूत गर्नुछ। उनले सरकारले जलवायु परिवर्तन र वायु प्रदूषण न्यूनीकरण गर्न सचेतना जगाउन र नीति निर्माणमा पनि सरकारले ध्यान दिइरहेको उल्लेख गरे। रिसाइकलिङ नहुने पातलो प्लाष्टिकको उत्पादन रोक्न सरकार लागि परेको उनले बताए। उपत्यकाको प्रदूषण कम गर्न मौफसलमा जान चाहनेलाई नि :शुल्क लिज उपलब्ध गराउने गरी बजेट निर्माण गरिएको बताए। उनले सगरमाथा संवादलाई विश्वव्यापीरुपमा लैजाने बताए। कार्यक्रममा अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले वातावरण संरक्षणका लागि 𝐃𝐫𝐢𝐯𝐞 𝐆𝐫𝐞𝐞𝐧, 𝐁𝐫𝐞𝐚𝐭𝐡𝐞 𝐂𝐥𝐞𝐚𝐧 भन्ने नाराका साथ अभियान थालिएको बताए। उनले मिडियाको काम समाचार सम्प्रेषण गर्ने मात्र नभई वातावरण संरक्षणमा पनि भूमिका खेल्नुपर्ने सोचेर यो अभियान अगाडि बढाइएको बताए। उनले हिमालमा हिउँको लेभल घट्दै गएको उल्लेख गरे। कालो हिमाल हेर्दा दिक्क लागेको बताउँदै उनले भने,जलवायु परिवर्तनका असरबाट सुन्दर हिमाल कालो पहाड देखिन थालेका छन्। हिमालमै हिँउ पर्न छाडिसकेका छन्। कालो हिमाललाई के हुन्छ ? मानव सभ्यतालाई कस्तो असर पुग्छ सोच्ने बेला आएको छ। हामीमाथि अन्याय भएको छ। हामी सबै हिमाल र वातावरण जोगाउन लाग्नुपर्छ। शनिबार भृकुटीमण्डपबाट सुरु हुने र्याली काठमाडौंको भृकुटीमण्डप प्रदर्शनीमार्गबाट सुरु भएको र्याली भद्रकाली, त्रिपुरेश्वर, टेकु, कालीमाटी, सोल्टीमोड, कलंकी, बल्खु, धोबीघाट, एकान्तकुना, जावलाखेल, कुपण्डोल, त्रिपुरेश्वर हुँदै जमलबाट फेरि भृकुटीमण्डप पुगेर सम्पन्न हुनेछ। जलवायु परिर्वतन र वायु प्रदूषण न्यूनीकरणको सचेतना सन्देश प्रवाह गर्नका लागि अन्नपूर्ण पोस्ट्ले हरेक वर्ष ईभी र्याली गर्दै आइरहेको छ। यो एएमएन चौथो संकरणको ईभी र्याली हो। जलवायु परिर्वतन र वायु प्रदूषण न्यूनीकरणको सचेतना अभियानमा ३५ वटा कर्पोरेट हाउसहरूले सहकार्य गरेका छन्।"
साहसिक यात्राका डोबहरू,"विश्वमा कैयौं मान्छे भ्रमण गर्छन्। कोही आफैंमात्र घुम्छन् त कोही आफूसँग अरूलाई पनि संसार घुमाउँछन्। जीवा लामिछानेका बारेमा लेख्दा यस्ता धेरै कुरा मस्तिष्कमा घुम्छन्। बहुआयामिक व्यक्तित्व लामिछानेको भर्खरै प्रकाशित अक्षत अन्टार्कटिका नियात्रा संग्रहभित्रका हरफसँगै म पनि अहिले अन्टार्कटिका घुमिरहेको छु। उनका पछिल्ला दुई कृति सरसर्ती संसार र देश देशावर पनि नियात्रा्रहरू हुन्। चुनौतीपूर्ण यात्रामार्फत एकाध नेपालीमात्र पुगेको स्थानमा हामीले विचरण गर्न पाएका छौं। यो नियात्राकारको लेखन क्षमता हो। पृथ्वीको सबैभन्दा चिसो, हिउँले ढाकिएको र मानव बसोबास नभएको भूभाग अन्टार्कटिका महादेशको भ्रमण गर्नु चुनौतीपूर्ण छ। यस्ता चुनौतीको सामना गर्दै लेखिएको यो पठनीय कृति छ। निबन्ध र यात्रा विवरणको मिश्रण भएको साहित्यको एक विधा हो नियात्रा। लेखकले यात्राको विवरणमात्र नदिएर, आफ्नो अनुभूति, विचार, दर्शन र भावनात्मक पक्षलाई समेटेर लेखिएका नियात्रा अब्बल हुन्छन्। उनले नियात्रामा यी कुरालाई सुन्दर ढंगबाट प्रस्तुत गरेका छन्। यो महँगो यात्रा हो। यस्तो यात्रामा जान जो कसैले आँट गर्दैन। तर, इच्छाशक्तिको अगाडि सबै फिका हुँदोरहेछ भन्ने पुस्तकले बताउँछ। अन्टार्कटिका पृथ्वीको सातमध्ये एक महादेश हो, जुन सबैभन्दा चिसो, सुक्खा र हावाहुरी बढी हुने ठाउँ हो। यो महादेश दक्षिणी ध्रुवमा अवस्थित छ। वरपर दक्षिणी महासागरले घेरेको यस महादेश वैज्ञानिक अनुसन्धान, जलवायु परिवर्तन अध्ययन र जैविक विविधताका लागि महत्वपूर्ण छ। यहाँ कुनै स्थायी मानवबस्ती छैन, वैज्ञानिक अनुसन्धानका लागि भने मानिस वर्षभरि नै बस्छन्। यो महादेश कुनै पनि देशको स्वामित्वमा छैन र यहाँ वैज्ञानिक अनुसन्धानका लागि भने प्रयोग भइरहेको छ। संसारको अन्तिम अक्षतस्थल अन्टार्कटिकालाई त्यही रूपमा रहिरहन पुस्तक उपयोगी छ। मानिसको कोलाहलबाट टाढा, अनौठो अनुभूति, अनौठो मौनता भएको सेतो साम्राज्यमा १२ दिनको अद्भुत यात्रा अनुभूति भएको यो पुस्तकले पाठकलाई पनि एक प्रकारको नौलो अनुभूति दिन्छ। जो कोहीले पनि आट्न नसकिने महँगो यात्रा भएकाले पनि यात्रा अनुभूतिहरू नौला लाग्छन्। हामीले सुनेका अनेक किंवदन्तीलाई नजिकबाट नियाल्न पाउने यो नेपाली नियात्रामा साहसिक नियात्रा कृतिका रूपमा छ। घनश्याम राजभण्डारी यो यात्राको साक्षी हुनुहुन्थ्यो। अन्टार्कटिकाका अद्भुत रहस्यहरूलार्ई उनका छोराले बेलाबेलामा इमेलमार्फत सजग गराउँछन्। लेखक आफैं पनि त्यहाँका इतिहासदेखि वर्तमानसम्मका जानकारी लिन्छन्। पहिलेका यात्रीहरूले भोगेका भोगाइहरूलाई नजिकबाट अध्ययन गर्छन् र आफ्नो यात्राको समीक्षा गर्छन्। जीवन शून्यबाटै सुरु भएर शून्यमै त बिलाउने हो भन्ने ज्ञान यो यात्राका धेरै स्थानले जीवालाई नझस्काएको होइन। यात्रा सुरु गरिसकेपछि पूरा गर्नुपर्छ भन्ने उनको दृढताले यो साहसिक यात्रा पूरा भएको ठान्छन् नियात्राकार। यात्राकै क्रममा एकजना यात्री बिमारी भएर जान नसकेपछि उपचारार्थ अर्को देशमा लगेका कुराले पनि यात्रा कति खतरनाक रहेछ भन्ने पुष्टि हुन्छ। जहाजमा सबै उपलब्ध भए पनि पानीमाथि १२ दिनसम्म बसेर स्वमन्थन गर्नुको विकल्प थिएन यात्रीलाई। केही समय इन्टरनेट नहुँदाको छटपटीले पाठक पनि छटपटिन्छन्। जहाजभन्दा ठूलाठूला पानीका छालहरूले जहाजको सन्तुलन बिगारेका क्षणको साक्षी बनेका लामिछानेले प्रस्तुत गरेका यात्रा विवरणले पाठकलाई झस्काइरहन्छ। त्यसैले पनि यो यात्रामा आफूमात्र नघुमेर अक्षत अन्टार्कटिका पुस्तकमार्फत सबै पाठकलाई अन्टार्कटिका घुमाउन सफल भएका छन्। समय वेगवान् छ। हिजोको सत्य आज परिवर्तन भइसकेको पनि हुन सक्छ। त्यसैले समकालीन सन्दर्भहरूसहित फरक शैली र दृष्टिकोणले लेखिएका कुरा सधैं नवीन, रोचक र पठनीय हुन सक्छन्। यात्रामा लेखक धेरै समय स्वमन्थनमा रमाउँछन्। पानीपानीको साम्राज्यमा पानीपानी हुन्छन्। सेता हिउँका पहाडहरूमा रमाउँछन्। नवीन सोच कसरी प्रस्तुत गर्ने होला भन्ने कल्पनामा हराउँछन्। पत्रपत्र लुगाहरूले थाम्न नसकेको चिसोलाई मनको तापले सेक्छन्, शरीर तताउँछन्। र, हिउँ पानीमा डुबुल्की मार्छन्, यी यात्राका सौन्दर्य हुन्। यी नै यात्राका सौन्दर्यहरूलाई शब्दमा उनेर एउटा सुन्दर कृति जन्माएका छन्, अक्षत अन्टार्कटिका। अन्टार्कटिकामा ७० ओटा शोधकेन्द्र रहेछन्। भारतले तीनओटा शोध केन्द्र चलाइरहेको छ। भारतीय शोेध टिममा एकजना नेपाली भुवन सिंह अन्टार्कटिका पुगेका रहेछन्। यात्रापछि उहाँसँग नेपाल आएर लेखकले भेटेका प्रसंगले अन्टार्कटिकाका अनुभूति अर्को यात्रीबाट सुन्दाका क्षणले कृतिको ओज बढाएको छ। वैैज्ञानिकहरूले अन्टार्कटिकाको जमिनमुनि धेरै परिमाणमा खनिज तेल रहेको अनुमान गरेका छन्। यस्ता सन्दर्भ पुस्तकमा मनग्गे छन्। व्यापारीहरूले यहाँका निरीह ह्वेलको बर्बरतापूर्वक सिकार गरेर तिनकोे मासु नर्बेसम्म पुयाएर बेच्थे। एकातिर ह्वेलको मासुको निकै ठूलो माग पूरा गथ्र्यो। अर्कोतिर निकै महँगोमा यिनको तेल बेचेर व्यापारी मनग्गे सम्पत्ति थुपार्न सफल भए। ह्वेलको चरम व्यापारीकरण देखेर सन् १९८२ यता अन्तर्राष्ट्रिय ह्वेलिङ कमिसन बनाई ह्वेलको सिकारमा प्रतिबन्ध लगाइएको छ। इतिहासका केही क्रूर पृष्ठहरू पनि पुस्तकमा छन्। जुन नियात्राकारको लेखन शिल्पको महत्वपूर्ण पक्ष हो। पिटर आइल्यान्डमा सयौं पेन्गुइनको चहलपहलको बीचमा केही भने चल्ला कोरल्न ओथारो बसेका देखिन्थे। ल हेर्नुस्, प्यानकेक आइस, त्यहीबेला प्रशिक्षक निल्सले एउटा दिशातिर औंल्याए। आहा ! कस्तो सुन्दर नाम प्यानकेक अर्थात् हिमरोटी। प्रशिक्षकहरूले बेलाबेलामा यस्ता ठाउँबारे रमाइलो गर्दै बताउने रहेछन्। यात्रीहरूलाई कुनै चिन्ता नहोस् भनेर गरिने यस्ता रमाइला पक्ष पुस्तकमा अझै रमाइलो र सुन्दर वर्णन गरेको पाइन्छ लेखकले। धेरै चिसो क्षेत्रमा पाइने एम्परर पेन्गुइनका बथानलाई हेर्दै उनीहरूका रोचक जीवनचक्रका बारेमा ऐतिहासिक तथ्यहरू पुस्तकमा पढ्न सकिन्छ। लेखक जुन स्थानमा पुग्छन्, त्यही स्थानका बारेमा गहिरो अध्ययन गरे त्यहाँको ऐतिहासिक तथ्य पनि प्रस्तुत गरेका छन्। अहँ, महिलाहरू पुग्न सक्दैनन्, अहँ, महिलाहरूलाई लैजानु हुँदैन। अहँ, अन्टार्कटिका महिलाहरूका लागि हुँदै होइन। यस्तैयस्तै कुरालाई मान्यता जस्तो बनाएर स्थापित गरिएको थियो सायद। त्यसैले त अन्टार्कटिकाले आधिकारिक रूपमा महिलाका पाइलाको स्पर्श पाउन निकै समय कुर्नुपयो। त्यसैले भनेको हो नियात्रामा लेखकले आफ्नो अनुभूति, विचार, दर्शन र भावनात्मक पक्षलाई समेट्न सक्यो भने नियात्रा सुन्दर बन्न सक्छ। यहाँ लामिछानेले यात्रामा आधा जस्तो महिला रहे पनि इतिहासमा कति महिलाका पदचाप अन्टार्कटिकामा पुग्न सके होलान् भन्ने जिज्ञासाको एउटा च्याप्टर नै छ। लेखक लामिछाने तथा प्रकाशक फाइनप्रिन्टलाई धन्यवाद दिनैपर्छ।"
"इजरायलमा इरानको प्रतिशोधात्मक हमला, तीन जनाको मृत्यु","काठमाडौं : इजरायली मिडियाका अनुसार इरानको बदला लिने कारबाहीमा तीन जनाको मृत्यु भएको छ। यसअघि शनिबार बिहान इजरायलले दुई जनाको मृत्यु भएको पुष्टि गरेको थियो। इजरायलको विपक्षी दलका नेता यायर लापिडले तीन इजरायली नागरिकको मृत्युप्रति समवेदना व्यक्त गरेका छन्। यायर लापिडले लेखे,इजरायलको लागि यो एक कठिन रात थियो। हामी बहादुर मानिस हौं र हामीसँग बलियो सेना छ। उनले इजरायली नागरिकलाई होम फ्रन्ट कमाण्डको निर्देशन पालना गर्न आग्रह गरेका छन्। तेहरानमा थप निशानामा प्रहार गर्नेछौं : आईडीएफ इजरायली रक्षा बल (आईडीएफ)ले देशको वायु सेना इरानका लक्ष्यमा पुनः आक्रमण गर्न तयार रहेको बताएको छ। यसअघि आईडीएफँ चिफ अफ स्टाफ लेफ्टिनेन्ट जनरल इयाल जामिर र इजरायली वायुसेना चिफ अफ स्टाफ मेजर जनरल टोमर बारले संयुक्त रूपमा वर्तमान अवस्थाको वर्णन गरेका थिए। उनीहरूले भने,इरान जाने बाटो तयार पारिएको छ। योजना अनुसार वायुसेनाका लडाकु विमानहरूले तेहरानका लक्ष्यमा आक्रमण गर्न थाल्नेछन्।"
इजरायली सुरक्षा बलले भन्यो इरानमाथि हवाई आक्रमण जारी,"काठमाडौं : इजरायल रक्षा बल (आईडीएफ)ले इरानमा निरन्तर हवाई आक्रमण गरिरहेको बताएको छ। आईडीएफले एक विज्ञप्ति जारी गर्दै इरानमाथि हवाई आक्रमण जारी रहेको बताएको हो। विज्ञप्तिमा भनिएको छ,इरानबाट उत्पन्न खतरालाई समाप्त गर्न इजरायली वायुसेनाले निरन्तर आक्रमण गरिरहेको छ। इरानले इजरायलमाथि गरेको आक्रमणको बदला इजरायलले इरानी सैन्य अड्डामा आक्रमण गरेको बीबीसीले उल्लेख गरेको छ। आईडीएफका अनुसार आक्रमणमा तीन इरानी सैन्य कमाण्डर मारिएका छन्।"
स्कुटर दुर्घटना हुँदा एक जनाको मृत्यु,मोरङ : स्कुटर दुर्घटना हुँदा एक जनाको मृत्यु भएको छ। मोरङको रतुवामाई नगरपालिका६ कादुपाडामा श्रीमानले चलाइरहेको स्कुटर दुर्घटना हुँदा पछाडि सवार उनकी श्रीमतीको मृत्यु भएको हो। आमबारीउर्लाबारी सडक खण्डअन्तर्गत कादुपाडाबाट रंगेलीतर्फ आउँदै गरेको प्रदेश १०२०४९ प ७५५४ नम्बरको स्कुटरको टायर पड्किएर दुर्घटना भएको प्रहरीले जनाएको छ। दुर्घटनामा रतुवामाई६ की ५६ वर्षीय विष्णुकुमारी खड्काको मृत्यु भएको प्रहरीले बताएको छ। घटनाबारे अनुसन्धान भइरहेको प्रहरीले जनाएको छ।
जनार्दनलाई मैले पार्टी छाड्नु भनेको छैन : प्रचण्ड,"विराटनगर : नेकपा (माओवादी केन्द्र)का अध्यक्ष पुष्पकमल दाहाल प्रचण्डले पार्टी उपमहासचिव जनार्दन शर्मा प्रभाकरलाई आफूले पार्टी छाड्नु भनेर नभनेको दाबी गरेका छन्। विराटनगर विमानस्थलमा शनिबार बिहान सञ्चारकर्मीसँग संक्षिप्त कुराकानी गर्दै उनले शर्मालाई पार्टी छाड्नु भनेर आफूले कहिल्यै नभनेको बताए। जनार्दनलाई पार्टी छाड्नु भन्नु भएछ नि ? भनेर सोधिएको प्रश्नको जवाफ दिँदै उनले भने, त्यो भनेकै छैन। बेकारको कुरा हो। माओवादीमा पछिल्लो समय प्रचण्ड र प्रभाकरबीच लाइन संघर्ष चलिरहेको छ। लाइन संघर्षकै कारण दुई नेताबीचको सम्बन्ध सुमधुर नभएको चर्चा छ। प्रचण्डलाई पार्टीभित्र शर्माले चुनौती दिइरहेका छन्। शर्माले आफूलाई काउन्टर दिन थालेपछि प्रचण्ड उनीसँग रुष्ट छन्। तर, यस विषयमा पत्रकारले प्रश्न राख्दा प्रचण्ड तर्किए। शर्मालाई पार्टी छाड्न नभनेको उनको स्पष्टोक्ति थियो। सत्ता गठबन्धनसँग भएको २ बुँदे सहमति र पार्टी उपाध्यक्ष अग्नि सापकोटाको मुद्दाका बीचमा कुनै सम्बन्ध नरहेको प्रचण्डको भनाइ छ। यो बिलकुलै गलत र आधारहीन प्रचार हो। यो सहमतिसँग अग्नि सापकोटाको कुनै सम्बन्ध छैन, उनले भने। सहमतिलाई लिएर भ्रम फैलाइएको उनको आरोप छ। भ्रमपूर्ण प्रचारप्रति आपत्ति जनाउँदै प्रचण्डले भने, यो बिलकुलै गलत र आधारहीन प्रचार हो। सत्ता गठबन्धनसँगको सहमति र अग्नि सापकोटाको विषयमा कुनै सम्बन्ध छैन। माओवादीले भिजिट भिसा प्रकरणमा गृहमन्त्री रमेश लेखकको राजीनामा माग गर्दै संसद अवरोध गरिरहेको थियो। तर, सत्तारुढ नेपाली कांग्रेस र नेकपा (एमाले)सँग शुक्रबार २ बुँदे सहमति भएपछि माओवादी संसद सुचारु गर्न दिन राजी भयो। रास्वपा, राप्रपालगायतका प्रमुख प्रतिपक्षीले भने गृहमन्त्रीको राजीनामा माग्दै आएका छन्। माओवादीले सत्ता गठबन्धनसँग २ बुँदे सहमति गरेपछि पार्टीभित्रै असन्तुष्टि चुलिएको छ। सहमतिलाई लिएर नागरिक र कार्यकर्ताले असन्तुष्टि जनाइरहेको पत्रकारको प्रश्नमा उनले जवाफ दिए, नबुझेर असन्तुष्टि जनाइएको हो। बुझेपछि सबै खुसी हुन्छन्। निर्णय सही छ भन्ने महसुस गर्छन्। उनले देश र जनताको हितमा आवश्यक परे सहमति, विरोध र विद्रोह सबै विकल्प खुला रहेको उल्लेख गरे। पछिल्लो समयको राजनीतिक सहमति, संसद् अवरोध, शिक्षा ऐन र संघीय निजामती ऐनलगायतका विषयमा पार्टीको धारणा स्पष्ट रहेको प्रचण्डले बताए। विराटनगर विमानस्थलमा सञ्चारकर्मीसँग कुरा गर्दै प्रचण्ड।"
सूत्रात्मक सूक्ष्मकथा,"साहित्यका विविध विधामा कलम चलाउँदै आएका इन्द्रकुमार श्रेष्ठ सरित मूलतः आख्यानकार हुन् । उपन्यासका साथै उनले पाठकलाई कथा संग्रह दिएका छन् । उनका कथा संग्रह पठनीय मात्रै छैनन्, स्तरीय र चर्चित पनि छन्, दिदीको देवर, जस्केलोबाट चियाउने सूर्य, एकजोर फूलघोडा, सरितका प्रतिनिधि कथा, ऋतु फेरिँदै जान्छ र ड्राइभर दिदी आदि । उनको लेखनको राजमार्ग आख्यानबाटै बनेको छ । भनिन्छ, बस चलाउन सक्ने चालकले मिनीबस, भ्यान त सजिलै चलाउँछ । उपन्यास, कथा संग्रहबाट कलम तिखारेका उनले लघुकथा लेख्नु कुनै आश्चर्यको कुरा भएन । पहिल्यैदेखि फुटकर रूपमा लघुकथासमेत सिर्जना गर्दै आएका उनले २०८१ वैशाखमा लघुकथा संग्रह लिएर आएका छन् । एक मुठी घाम उनको नवीतम लघुकथा संग्रह हो । ४१ लघुकथा समेटिएको यस पुस्तकले नेपाली राजनीतिक समाज देखाउन स्पष्ट ऐनाको काम गरेको छ । लघुकथाका विशेषता, विषयवस्तु र लेखन शैलीका बारेमा किताबको भूमिकामा नारायण तिवारी र प्राडा गोपीन्द्र पौडेलले बृहत् चर्चा गरेकाले पनि कृतिको गुणवक्ताको अनुमान गर्न सकिन्छ । लघुकथाहरूमा सरितले प्रष्ट बिचारबाट शाश्वत दृष्टिकोण निर्माण गरेका छन् । निम्नवर्गीय पात्रको न्यायका लागि नै उनले लघुकथामा समय खर्चेका छन् । उनका लघुकथाहरू पढिरहँदा सुरु, मध्य वा अन्तमा कतै न कतै राजनीतिले प्रवेश पाइहाल्छ । पात्रको चरित्रलाई चिनाउन उनले राजनीतिको सहारा लिए पनि उनका कुनै पनि कथामा राजनीति उदांगो रूपमा आएको छैन । विचार निर्माण गर्न कलात्मक रूपमा राजनीतिक घटनाको प्रयोग भएकाले नै लघुकथा पठनीय छन् । लघुकथाहरूले शोषण, दमनविरुद्ध आवाज उठाएका छन् । नेताहरूको वर्तमानमा देखिएको स्खलित नैतिक चरित्र र उनीहरूप्रति जनतामा दिनानुदिन बढिरहेको घृणाभाव लघुकथाका प्रमुख विषयवस्तु हुन् । सामान्यजनको राजनीतिप्रतिको आशालाई नेताहरूले कसरी तिरस्कार गर्छन् भन्ने कुरा लघुकथाले देखाएका छन् । राजनीतिको सानुराजा सिंह, चरित्रको बेदबहादुर तुम्बाहाम्फे, मूलघरको मूल ढोकाको मालिक, फेरिन्छन् मुहारहरूको मन्त्री, बिर्खबहादुरको नारानबाबु, सक्कली (नक्कलीको केन्द्रीय नेता, नयाँ मोडमा उभिएरको जीवन साथी कमरेड, विचारमा निष्ठावान्को सन्दीप, कमरेड दमयन्तीकी दमयन्ती, घाइते श्रीमतीको मन्त्री, चतुरमान चाँचरीको चतुरमान चाँचरी, कर्तुतको रमाकृष्ण सिंह, नेताजीको नेताजी र इमानदार मन्त्रीज्यूको मन्त्रीजस्ता पात्रमार्फत लघुकथाकारले राजनीतिको खोल ओढेर कमाउ धन्दामा लीन भएका, मालिकको इशारामा पार्टी फुटाएका, सहकर्मीलाई धोका दिएका सन्दर्भ जुटाएका छन् । यस्तै, चुनावको समयमा आफूलाई सहयोग गर्ने कार्यकर्ता अप्ठ्यारोमा परेको बेला तिनैलाई नचिनेका, द्वैध चरित्र देखाएका र श्रमजीवीलाई हेप्ने, शोषण, दमन गर्ने गरेर जनसेवक हुनुपर्नेमा बेइमान हुँदै गएका नेताहरूका चरित्रलाई उजागर गरी सांकेतिक रूपमा यस्ता विकृति, विसंगतिको विरुद्धमा आवाज बुलन्द गरेको र अग्रगामी चेतको निर्माणले लघुकथाहरू उत्कृष्ट बनेका छन् । सरितले विकृति र विसंगतिको पर्दाफास मात्रै गरेका छैनन्, भोलिको उज्यालो दिन पनि देखाएका छन् । यस्ता लघुकथाहरूमा प्रस्टरूपमा आशावादी सोच रहेको देख्न सकिन्छ । एक मुठी घाम, भोलिको दिन, वैचारिक दृढता, घामको स्वागत र इमानदारिताजस्ता लघुकथाहरूले इमानदारी, त्याग र उज्यालोका कथा भनेका छन् । सरितका कथाहरूको प्रमुख बिशेषता भनेको अग्रगामी दृष्टिकोण, समसामयिक घटनाक्रम र तीक्ष्ण व्यंग्य हो । यस्ता विषयवस्तुले लघुकथालाई चखिलो र चोटिलो बनाएका छन् । कतै पानीको विषय उजागर भएको छ भने कतै वर्तमान समयको नियुक्ति प्रणालीको भद्दा रूप देखिएको छ त कतै साहित्यिक वृत्तको विषयवस्तु पनि लघुकथामा आएका छन् । पूर्वाभ्यास, काकाकुलको तिर्खा, सम्झौता, देश खोज्दै, दसैं त, सर्वोच्चता, साहस, नानु अब त मान्देऊ, नाच्ने बुढा, त्यो सन्देश, नदीको विशाल छातीमा, म के गरुँ, हात्तीको खाने र देखाउने दाँत, असहमति, कलमको आवाज, नोकरी, नियुक्ति, हिजोआज, चड्कन, व्यावहारिक, गणतन्त्र आएर नै जस्ता लघुकथाले समसामयिक चेतनाको प्रवाह गरेका छन् । क्रान्ति र परिवर्तनको आकांक्षा मुखारित भएको छ अनि देशको सग्लो चित्र आएको छ यी लघुकथामा । सरितको कलम परिस्कृत छ । प्रायः अशुद्ध वाक्य भेटिँदैन । सम्पादन पक्ष बलियो छ । लघुकथाको कसीमा राखेर हेर्दा आयाम मध्यम छ भने विषयवस्तुको आकस्मिक उठान, घटनाक्रमको तीव्र विकास र झट्कायुक्त समापनलाई लघुकथाको अवयव मान्नुपर्छ । कथानकको सुरुवात विस्तारपूर्वक भएको, ठूलो कथाको रूपमा सुस्तसुस्त अगाडि बढेको र व्याख्यात्मक रूपमा छ । लघुकथाका कतिपय विद्वान्हरूको भनाइअनुसार शैलीका दृष्टिले लघुकथा संवादात्मक र प्रतिवेदनात्मक गरी दुई प्रकारका हुन्छन् । सरितका लघुकथाहरूले यी दुवै शैलीगत विशिष्टतालाई अंगीकार गरेका छन् । सूत्रात्मकता लघुकथाको गहना मानिन्छ । लघुकथाहरूको अन्त्य भने असाध्यै धारिलो छ । अन्त्यमा, रहस्योद्घाटन गर्न भने सक्षम छन् लघुकथा । लघुकथाको समापनका हिसाबले हेर्दा भने लघुकथा सार्थक छन् । लघुकथाको रूप ढाँचामा अन्त्य भएका छन् । लघुकथा विधाको प्रथम कृति नै यति दमदार रूपमा आउनु पक्कै पनि सुखद कुरा हो ।"
वीरगन्जका विद्यालयहरूमा थप ६ दिन बिदा,"वीरगन्ज : तराईमधेसमा केही दिनयता अत्यधिक गर्मी बढेर जनजीवन नै अस्तव्यस्त बनेपछि वीरगन्ज महानगरपालिकाका विद्यालयहरूमा थप एक हप्ताको बिदा दिइएको छ। महाननगरपालिकाले सामुदायिक तथा सार्वजनिक विद्यालयहरूमा असार १ देखि ६ गतेसम्मका लागि गर्मी बिदा थप गरेको हो। यसअघि महानगरपालिकाले विद्यालयहरूमा जेठ २९ र ३० गते दुई दिन मात्रै गर्मी बिदा दिएको थियो। तर गर्मी कम हुनुको सट्टा झन् बढ्दै गएपछि महानगरपालिकाले शनिबार सूचना जारी गर्दै विद्यालयहरूमा असार १ देखि ६ गतेसम्मका लागि गर्मी बिदा थप गरेको हो। शनिबार वीरगन्ज महानगरपालिकाको शैक्षिक प्रशासन महाशाखाका प्रमुख आनन्द लामिछानेले जारी गरेको सूचनामा लेखिएको छकेही दिनदेखि बढेको अत्यधिक गर्मीका कारणबाट विद्यार्थीहरूको स्वास्थ्यमा प्रतिकूल असर पर्नसक्ने अवस्था देखिएकाले असार १ गतेदेखि असार ६ गतेसम्म ६ दिन वर्षे बिदा मिलान हुने गरी सामुदायिक तथा संस्थागत विद्यालयहरूमा पठनपाठन स्थगित गरिएको छ। पर्सा, बारा लगायत मध्यतराईका जिल्लाहरूमा अहिले गर्मी अत्यधिक बढिरहेको छ। यस क्षेत्रमा केही दिनयता तापक्रम बढेर अधिकतम ४१ डिग्री सेल्सियससम्म पुग्ने गरेको छ।"
एलोभेरा वा क्रिम : चम्किलो छालाको लागि कुन बढी प्रभावकारी छ ?,"काठमाडौं : गर्मीमा स्वास्थ्य मात्र होइन छालालाई पनि अतिरिक्त हेरचाह चाहिन्छ। हरेक केटीहरू सुन्दर छाला चाहन्छन्। कतिपय मानिसहरूले बजारबाट महँगो मूल्यमा छालाका उत्पादन पनि किन्छन्। तर उनीहरूले यसको कुनै विशेष प्रभाव पाउँदैनन्। साथै, केटीहरूले घरेलु उपचार पनि प्रयास गर्छन्। जब चम्किलो छालाको बारेमा कुरा हुन्छ, मानिसले एलोभेरा लगाउन सिफारिस गर्छन्। यसले छालालाई चम्किलो पनि बनाउँछ। साथै, केही मानिसहरूले अनुहारमा क्रिम पनि लगाउँछन्। यसले सुन्दरता बढाउन मद्दत गर्छ। मानिसहरूको मनमा सधैं चम्किलो छालाको लागि एलोभेरा वा क्रिम दुई मध्ये कुन बढी प्रभावकारी हुन्छ भन्ने प्रश्न उठ्छ। अनुहारमा एलोभेरा लगाउनुका फाइदा एलोभेरामा एन्टिअक्सिडेन्ट गुण पाइन्छ। यसले हाम्रो छालालाई फ्री रेडिकलबाट जोगाउने काम गर्छ। एलोभेराले छाला सुख्खा हुने समस्याबाट राहत दिन्छ। यसमा पाइने पोषक तत्त्वले छालासँग सम्बन्धित समस्याहरू हटाउँछ। यसले हाम्रो छालालाई हाइड्रेटेड राख्छ । यसले चाउरीपना कम गर्छ र हाम्रो छाला चम्किलो देखिन्छ। यसले टेनिङ पनि हटाउँछ। अनुहारमा क्रिम लगाउनुका फाइदा क्रिम दूधबाट बनाइन्छ। जसमा ल्याक्टिक एसिड हुन्छ। यसले मृत कोशिकाहरू सफा गर्छ। यसले छालालाई चम्किलो बनाउँछ। क्रिममा पाइने बोसोले छिद्रहरूमा रहेको फोहोर सफा गर्छ। यो छालाको सुख्खापन हटाउन पनि उपयोगी छ। यसले छालालाई मोइस्चराइज गर्छ। क्रिमले कोलेजन गठनको प्रक्रियालाई बढावा दिन्छ। यसले बुढ्यौलीका लक्षणहरूलाई कम गर्छ। समग्रमा क्रिमले छालालाई स्वस्थ राख्छ। एलोभेरा वा क्रिम ? छालामा क्रिम र एलोभेरा लगाउनुका आफ्नै फाइदाहरू छन्। दुवै प्रयोग गर्नु छालाको लागि राम्रो हुन्छ। तैलीय छालाको लागि एलोभेरा जेल प्रयोग गर्न सक्नुहुन्छ । एलोभेरा जेलको बनावट हल्का हुन्छ। यो छालामा छिट्टै अवशोषित हुन्छ। क्रिमको कुरा गर्दा छालामा लगाउनाले छाला टाँसिने हुन सक्छ। यस कारणले गर्दा एलोभेरा जेल प्रयोग गर्नु फाइदाजनक हुन सक्छ। अस्वीकरण: यसमा दिइएका सुझावहरू सामान्य जानकारीको लागि मात्र हो। यसलाई व्यावसायिक चिकित्सा सल्लाहको रूपमा लिनु हुँदैन। यदि तपाईंसँग कुनै प्रश्न वा समस्या छ भने डाक्टरसँग परामर्श गर्नुहोस्।"
कांग्रेसको महाधिवेशन २०८३ मंसिरभन्दा अगाडि हुन्छ : महामन्त्री थापा,"काठमाडौं : नेपाली कांग्रेसका महामन्त्री गगनकुमार थापाले पार्टीको महाधिवेशन २०८३ मंसिरभन्दा अगाडि नै हुने बताएका छन्। शनिबार काठमाडौंमा आयोजित कांग्रेस प्रदेशसभा क्षेत्रीय कार्यसमिति क्षेत्र नम्बर ६, क काठमाडौंले आयोजना गरेको कार्यक्रममा थापाले सबै नेताहरू मिलेर महाधिवेशन सार्न प्रयास गरेपनि पार्टीको महाधिवेशन २०८३ मंसिरभन्दा अगाडि नै हुने बताएका हुन्। त्यसभन्दा पछाडि महाधिवेशनलाई धकेल्न खोजे अदालतले नै रोक्ने उनले बताए। थापाले महाधिवेशन अघि क्रियाशील सदस्य र विधान संशोधनको काम सक्नुपर्ने धारणा राखे। उनले पार्टीको विधान संशोधन गर्दा क्रियाशील सदस्यबाट प्रत्यक्ष रूपमा पार्टी सभापति चुन्ने व्यवस्था गर्नुपर्ने जिकिर गरे। प्रत्यक्ष रूपमा पार्टी सभापति चुन्ने व्यवस्था भए पार्टीमा चुलिएको गुटबन्दी आफै हटेर जाने उनको भनाइ छ। थापाले विधान संशोधन गर्दा पार्टीमा धेरै संख्यामा रहेका समितिका बारेमा पनि पुनर्विचार गर्नुपर्नेमा जोड दिए। क्रियाशील सदस्यका विषयमा थापाले असार मसान्तभित्र क्रियाशील सदस्यको नवीकरण गर्ने कार्य सम्पन्न गरी नयाँ क्रियाशील सदस्य थप गर्ने प्रक्रियामा अघि बढ्ने जानकारी दिए।"
पार्टीका नेताहरूमा आलोचनात्मक चेत र आत्मसमीक्षा गर्ने संस्कृतिको विकास हुनुपर्छ : पोखरेल,"काठमाडौं : नेकपा एमालेका वरिष्ठ उपाध्यक्ष ईश्वर पोखरेलले पार्टीका नेताहरूमा आलोचनात्मक चेत हुनुपर्ने बताएका छन्। रामेछापका एमालेका पुराना नेता एवं पार्टीका केन्द्रीय परिषद् सदस्य राजकुमार श्रेष्ठद्वारा लिखित पुस्तक आफ्नै कथा आफ्नै व्यथा को होटेल ए वान प्यालेस काठमाडौंमा लोकार्पण गर्दै पोखरेलले आलोचनात्मक चेत भइरहेको बेलामा आत्मसमीक्षा गर्ने संस्कृति विकास गर्न आवश्यक रहेको धारणा राखेका हुन्। हिजो माओवादी र एमालेबीच महान् र ऐतिहासिक एकता भनेर गरिएको एकताले कम्युनिष्ट पार्टीमा धेरै विकृति र विसङ्गति ल्याएको उनको भनाई छ। उनले एमाले विगतमा भएका कमजोरी सच्याउँदै अघि बढ्न हिम्मत गर्ने पार्टी भएकोले एमालेमाथि प्रहार भएको उल्लेख गरे। नेपाल भौगोलिक, जातीय र भाषिक विविधताको देश भएको बताउँदै उनले त्यसलाई सम्मान र सम्बोधन गर्ने कुरामा केही त्रुटि भएको भए एमाले सच्याएर अघि बढ्ने बताए। उनले राजनीतिक विचार बोकेकै आधारमा जेल, नेल भोगेर अनेक दुःख कष्ट झेलेर यो व्यवस्था ल्याइएको बताए । बाहिर भनेर हिँड्न पाइँदैनथ्यो, संगठन गर्नेहरू दण्डको भागिदार होइन्थ्यो, त्यसका विरुद्ध लडेर ल्याएको व्यवस्था हो यो, उनले भने । निष्ठा र विचारलाई जोगाउँदै आन्दोलन गरेर अहिलेको व्यवस्था स्थापित गरिएको उनको भनाई छ। अहिलेका कतिपय नयाँ पुस्तालाई हिजोका पुस्ताले गरेको संघर्ष पत्याउन समेत गाह्रो भएको पोखरेलले स्पष्ट पारे। नेकपा एकीकृत समाजवादीका केन्द्रीय सदस्य एवम् पूर्वसांसद देवशंकर पौडेलले श्रेष्ठबाटै प्रभावित भएर आफू कम्युनिष्ट बनेको उल्लेख गरे। निरंकुश पञ्चायत र सामन्तवादी व्यवस्था रहेको समयमा ठूलो संघर्ष र विचलन भोग्दै उनको परिवार हुर्किएकाले कम्युनिष्ट पार्टीको निर्माणमा विशेष भूमिका रहेको बताए। पुस्तकका लेखक राजकुमार श्रेष्ठले आफ्नो पुस्तकमा आफूले भोगेको जीवनका कथा व्यथा समेटेको जानकारी गराए। उनले भविश्यका सन्ततीलाई इतिहासबारे जानकारी होस् भन्ने उद्देश्यले पुस्तक छापेको उल्लेख गरे।"
माछा मार्ने क्रममा करेन्ट लागेर दम्पतीको मृत्यु,विराटनगर : खोलामा विद्युत प्रवाह गरी माछा मार्ने क्रममा करेन्ट लागेर शनिबार बिहान दम्पतीको मृत्यु भएको छ। मोरङ प्रहरी प्रवक्ता डीएसपी कोपिला चुँडालले सुन्दरहरैँचा नगरपालिका७ का ५८ वर्षीय पूर्णबहादुर लिम्बू र उनकी पत्नी ५२ वर्षीया फूलमाया लिम्बूको मृत्यु भएको जानकारी दिइन्। उनका अनुसार सुन्दरहरैँचा७ स्थित मदेली खोलाको पुलमुनि विद्युत प्रवाह गरेर माछा मार्ने क्रममा करेन्ट लागेर दुवै जनाको घटनास्थलमै मृत्यु भएको प्रारम्भिक अनुसन्धानबाट खुलेको छ। लिम्बू दम्पतीले माछा मार्नलाई बिजुलीको पोलबाट हुक गरेर खोलामा करेन्ट प्रवाह गर्दा घटना भएको प्रहरीको भनाइ छ। प्रहरीका अनुसार अचानक करेन्ट लागेर दुवै जनाको बिहान ९:४० बजेतिर मृत्यु भएको हो। घटनास्थल इलाका प्रहरी कार्यालय बेलबारीबाट करिब ११ किलोमिटर पश्चिममा पर्छ। इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गरी घटनास्थलबाट शवलाई पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ। घटनाको थप अनुसन्धान भइरहेको डीएसपी चुँडालले बताइन्।
परराष्ट्र मन्त्रालयले भन्यो : इरान र इजरायलमा रहेका नेपालीले पर्याप्त सावधानी अपनाउनू,"काठमाडौं : नेपाल सरकारले इरान र इजरायलबीचको विकसित घटनाक्रमप्रति गहिरो चिन्ता व्यक्त गरेको छ। इजरायल र इरानबीच जारी द्वन्द्वलाई लिएर परराष्ट्र मन्त्रालयले एक विज्ञप्ति जारी गर्दै उक्त देशमा रहेका सबै नेपाली नागरिकहरूलाई परिस्थितिप्रति सतर्क रहन आग्रह गरेको हो। नेपालले दुवै पक्षलाई तनाव बढ्नबाट बच्न र शान्ति र स्थिरताको लागि मेलमिलापपूर्ण दृष्टिकोण अपनाउन आग्रह गरेको छ। हालसालै इरान र इजरायल बीचको विकसित घटनाक्रमप्रति नेपाल गहिरो चिन्तित छ। हामीले परिस्थितिलाई नजिकबाट नियालिरहेका छौं। परराष्ट्र मन्त्रालयबाट जारी विज्ञप्तिमा भनिएको छ, नेपालले दुवै पक्षलाई तनाव बढ्नबाट बच्न र शान्ति र स्थिरताको लागि मेलमिलापपूर्ण दृष्टिकोण अपनाउन आग्रह गर्दछ। वार्ताका लागि कूटनीतिक माध्यमहरूको प्रयोगले स्थितिलाई तनावमुक्त बनाउन महत्वपूर्ण भूमिका खेल्नेछ। दोहा र तेल अभिभमा रहेका हाम्रा नियोगहरू क्रमशः इरान र इजरायलमा रहेका नेपाली समुदायहरूसँग सम्पर्कमा रहेको मन्त्रालयले जनाएको छ। इरानले पनि जवाफी फायर खोल्यो इजरायलले शुक्रबार बिहान इरानको तेहरानमा लगातार बमबारी गरेपछि इरानले पनि जवाफी फायर खोलेको छ। इरान र इसराइलले रातभरि एक अर्कालाई आक्रमण गरेका छन्। इजराइलले इरानको राजधानी तेहरान आसपास भीषण हमला गरेपछि इरानले इसराइलको राजधानी तेल अभिभ र जेरूसलेममा हवाइ हमला गरेको छ। इजरायली सैन्य अधिकारीका अनुसार इजरायलको पहिलो हमला इरानको आणविक कार्यक्रम र लामो दूरीका क्षेप्यास्त्र क्षमतामथि लक्षित थियो। इजरायली स्रोतलाई उद्धृत गर्दै सीएनएनले लेखेको छ, हमला सटिक र आक्रामक थियो जसमा इरानका दर्जनौं ठाउँ लक्षित गरिएको थियो। अब यस्ता हमला जारी रहनेछन्। नेपालस्थित इजरायली दूतावासका अनुसार, इजरायलले इरानी आणविक खतरा जुन अस्तित्वगत खतरा थियो, लाई हटाउन सैन्य अभियान चलाएको हो। इजरायलको राज्य विनाशका लागि कट्टरपन्थी इरानी शासन लागि परेको दूतावासले बताएको छ। इजरायल राज्य विनाशका लागि आह्वान गर्दै इरानी शासनको नेतृत्व स्पष्ट, निरन्तर, सार्वजनिक र स्पष्ट रूपमा प्रकट भएको छ। इरान आतंकवादको विश्वको पहिलो प्रायोजक राज्य हो।, विज्ञप्तिमा भनिएको छ। ८ वर्षदेखि इरानी शासनले ठूलो सेनामा लगानी गरिरहेको थियो, मूलत इजरायलको विनाश गर्न। इरानले निम्त्याएको खतरा नजिकै छ त्यसैले इजरायलसँग यसलाई चिर्नुको विकल्प थिएन। यो धेरै ढिलो हुनु भनेको इरान अघि बढ्नु हो जसले अत्यधिक समृद्ध युरेनियम ठूलो मात्रा जम्मा गरेको छ। इरानले भने चेतावनी दिँदै इजरायलले ठूलो मूल्य चुक्ता गर्नुपर्ने बताएको छ। इरानका सर्वोच्च नेता आयातल्लाह अली खामेनेईले इजरायलले गरेको आक्रमणले उसको घृणित चरित्र प्रकट भएको टिप्पणी गरेका छन्। इरानी आक्रमणका कारण इजरायलको जेरुसलेममा विस्फोट सुनिएको र तेल अभिभमा कालो धुवाँ देखिएको बीबीसीले जनाएको छ।"
जलवायु परिर्वतन र वायु प्रदूषण न्यूनीकरणका लागि ईभी र्याली,"काठमाडौं : अन्नपूर्ण मिडिया नेटवर्कले जलवायु परिर्वतन र वायु प्रदूषण न्यूनीकरण गर्न सचेतना जगाउनका लागि आज ईभी र्याली गर्दैछ । शनिबार बिहान ८ बजेबाट भृकुटीमण्डपबाट सुरु हुने र्याली काठमाडौंको भृकुटीमण्डप प्रदर्शनीमार्गबाट सुरु भएको र्याली भद्रकाली, त्रिपुरेश्वर, टेकु, कालीमाटी, सोल्टीमोड, कलंकी, बल्खु, धोबीघाट, एकान्तकुना, जावलाखेल, कुपण्डोल, त्रिपुरेश्वर हुँदै जमलबाट फेरि भृकुटीमण्डप पुगेर सम्पन्न हुनेछ। यो र्याली चौथो संकरण हो । कार्यक्रममा प्रमुख अतिथि उपप्रधान एवम् अर्थमन्त्री विष्णु प्रसाद पौडेल रहेका छन्। जलवायु परिर्वतन र वायु प्रदूषण न्यूनीकरणको सचेतना सन्देश प्रवाह गर्नका लागि हामीले हरेक वर्ष ईभी र्याली गर्दै आइरहेका छौं, अन्नपूर्ण मिडिया नेटवर्कका महाप्रबन्धक मनोज बस्नेतले भने । उनका अनुसार जलवायु परिर्वतन र वायु प्रदूषण न्यूनीकरणको सचेतना अभियानमा ३५ वटा कर्पोरेट हाउसहरूले सहकार्य गरेका छन् । ईभी र्यालीको मुख्य प्रायोजकमा हुन्डाई, इन एसोसियएन ग्लोबल आईएमई बंैक, पार्वडबाई टाटाको र्कभ डट इभी, प्रोटोन इमास, अर्थर, ड्रिभनवाई स्काईओयल, ग्रिन पावर पार्टनर नेपाल विद्युत् प्राधिकरण, मोबिलिटी पार्टनर इन्ड्राभ, क्लाईमेटजस्टीस् पार्टनर सेभ द चिल्ड्रेन रहेका छन् । त्यसैगरी, इन्सुरेन्स पार्टनर ओरियन्टल इन्सुरेन्स, हस्पिटालिटी पार्टनर हिल्टन काठमाडौं, एजुकेसन पार्टनर नामी कलेज, अब्रोड स्टडी पार्टनर केआईइसी, जेरो इमिसन पार्टनर नामी, इम्पावरमेन्ट पार्टनर फोन पे, एयरलाइन्स पार्टनर यति एयरलाइन्स, रिफ्रेसमेन्ट पार्टनर रियलजुस, हाईड्रेसन पार्टनर जल्पाफ्रेस, टी पार्टनर अरोमा, मेडिकल पार्टनर स्टार हस्पिटल, इन्टरनेस पार्टनर सुबिसु, फुड पार्टनर खाद्य व्यवस्था तथा व्यापार कम्पनी लिमिटेड, ग्रिन पार्टनर साथै, इपान, सस्टेनाबिलिटी पार्टनर अभ्नी सेन्टर फर सस्टेनाबिलिटी, इनर्जी पार्टनर घामपावर, सपोटेडवाईमा आर्कस फुड, राष्ट्रिय वाणिज्य बैंक, डब्लुडब्लुएफ, सिटिजन्स बंंैक, हेन्ड्रिभोल्स्, सिम्रिक एयर, जेहो पनि प्रायोजनमा रहेका छन् ।"
इजरायलइरान द्वन्द्व : इरानले पनि जवाफी फायर खोल्यो,"संयुक्त राष्ट्रसंघका महासचिव एन्टोनियो गुटेरेसले इजरायलले इरानमाथि गरेको बमबारी र तेल अभिभलाई लक्षित गरी इरानी क्षेप्यास्त्र आक्रमण बन्द गर्न आह्वान गरेका छन्। काठमाडौं : इजरायलले इरानमा लगातार बमबारी गरेपछि जवाफी फायर खोलेको छ। इजरायलले इरानको राजधानी तेहरान आसपास भीषण हमला गरेपछि इरानले इसरायलको राजधानी तेल अभिभ र जेरूसलेममा हवाइ हमला गरेको हो। इजरायली सेनाले शहरहरू, सैन्य स्थलहरू र आणविक सुविधाहरूमा आक्रमण जारी राख्दा इजरायलले इरानमा वरिष्ठ सैन्य अधिकारीहरू सहित ७८ जनाको मृत्यु भएको र ३२० भन्दा बढी घाइते भएको इरानले बताएको छ। समाचार एजेन्सी रोयटर्सका अनुसार इरानी आक्रमणका क्रममा जेरुसेलमको आकाशमा चम्किलो प्रकाश देखिएको थियो र विस्फोटको आवाज सुनिएको थियो। इरानको आक्रमणपछि इजरायलले पनि तत्काल जवाफी कारबाही थालेको छ। इजरायली वायुसेनाले सामाजिक सञ्जाल एक्स मार्फत एक पोस्टमा लेख्दै धेरै इरानी मिसाइल प्रक्षेपणकर्ता र सैन्य प्रतिष्ठानहरू विरुद्ध आक्रमण जारी रहेको बताएको छ। इजरायली सैन्य अधिकारीका अनुसार इजरायलको पहिलो हमला इरानको आणविक कार्यक्रम र लामो दूरीका क्षेप्यास्त्र क्षमतामथि लक्षित थियो। इजरायली स्रोतलाई उद्धृत गर्दै सीएनएनले लेखेको छ, हमला सटिक र आक्रामक थियो जसमा इरानका दर्जनौं ठाउँ लक्षित गरिएको थियो। अब यस्ता हमला जारी रहनेछन्। इरानले पनि चेतावनी दिँदै इजरायलले ठूलो मूल्य चुक्ता गर्नुपर्ने बताएको छ। इरानका सर्वोच्च नेता आयातल्लाह अली खामेनेईले इजरायलले गरेको आक्रमणले उसको घृणित चरित्र प्रकट भएको टिप्पणी गरेका छन्। इरानी आक्रमणका कारण इजरायलको जेरुसलेममा विस्फोट सुनिएको र तेल अभिभमा कालो धुवाँ देखिएको बीबीसीले जनाएको छ। इजरायली आक्रमणको ठूलो सामना गर्नुपर्दा इरानले आणविक बम प्राप्त गर्ने प्रयासलाई तीव्र पार्न सक्ने विश्लेषकहरूको भनाई छ। यता संयुक्त राष्ट्रसंघका महासचिव एन्टोनियो गुटेरेसले इजरायलले इरानमाथि गरेको बमबारी र तेल अभिभलाई लक्षित गरी इरानी क्षेप्यास्त्र आक्रमण बन्द गर्न आह्वान गरेका छन्। रोक्ने समय भयो। संयुक्त राष्ट्रसंघका महासचिव गुटेरेसलेले एक्समा लेखेका छन्,शान्ति र कूटनीति विजयी हुनुपर्छ।"
"ईभी क्रेज : स्वच्छ वातावरण, स्वस्थ जीवन","काठमाडौं : विश्व बजारको प्रभावस्वरूप नेपालमा पनि विद्युतीय सवारीसाधन (ईभी)को प्रयोग तीव्र गतिमा बढेको छ । केही वर्षअघिसम्म केवल प्रविधिमैत्री र पर्यावरण प्रेमीहरूमाझ सीमित ईभी अहिले धेरैको रोजाइमा परेको छ । राजधानी सहर काठमाडौंदेखि पोखरा, चितवन, विराटनगर, वीरगन्जलगायत सहरहरूमा पनि यो निकै लोकप्रिय बन्दै गएको छ । ईभीको प्रयोग बढिरहेको भन्सार विभागको तथ्यांकले पनि पुष्टि गर्छ । विभागको तथ्यांकअनुसार चालु आर्थिक वर्षको वैशाख (१० महिना) सम्म नेपालमा ४२ हजार १ सय २ वटा विद्युतीय सवारीसाधन आयात भएका छन् । अघिल्लो आर्थिक वर्षको सोही अवधिसम्म २८ हजार ८ सय ५६ वटा विद्युतीय सवारी आयात भएको थियो । तथ्यांकअनुसार गत वर्षको तुलनामा यस वर्ष १३ हजार २ सय ४६ विद्युतीय सवारीसाधन बढी भित्रिएका छन् । समीक्षा अवधिमा ३३ अर्ब ३२ करोड २१ लाख ६६ हजार रुपैयाँ बराबरको ईभी भित्रिएको हो, जुन गत वर्षको तुलनामा २७९२ प्रतिशतले बढी हो । अघिल्लो वर्षको वैशाखसम्म २६ अर्ब ४ करोड ९५ लाख ९८ हजार रुपैयाँ बराबरको ईभी भित्रिएको थियो । नाडा अटोमोबाइल्स एसोसियसन अफ नेपालको तथ्यांकअनुसार हाल नेपालमा ३० प्रतिशत पेट्रोलियम पदार्थबाट चल्ने र ७० प्रतिशत ईभी आयात भइरहेको छ । विद्युतीय सवारीसाधनमा चारपांग्रेदेखि इलेक्ट्रिक स्कुटर र मोटरसाइकलको बिक्री झन् बढेको छ । वातावरणमैत्री, पेट्रोलियम पदार्थको चर्को मूल्यवृद्धि र सरकारले प्रदान गरेका कर छुटजस्ता नीतिगत प्रोत्साहनहरूले गर्दा ईभी प्रयोगमा उल्लेखनीय वृद्धि भइरहेको यातायात क्षेत्रका विज्ञ इन्जिनियर आशिष गजुरेल बताउँछन् । आर्थिक वर्ष २०७५०७६ यता ईभीको प्रयोग बढेको उनको भनाइ छ । तर, यसको एकिन सरकारी तथ्यांक भने छैन । हालसम्म करिब ३० हजार ईभी सवारी दर्ता भएको विज्ञ गजुरेल बताउँछन् । ईभी व्यावसायिकभन्दा पनि व्यक्तिगत प्रयोजनका लागि प्रयोग भइरहेको छ । सरकारले ईभीमैत्री नीति लिएकाले यसको प्रयोग बढिरहेको निजी क्षेत्रको भनाइ छ । बर्सेनि करिब ४ खर्बको पेट्रोलियम पदार्थ आयात हुँदै आइरहेको छ । यो आयातलाई कम गर्दै ईभीको प्रयोग बढिरहेको नाडा अटोमोबाइल्स एसोसियसन अफ नेपालका महासचिव सुरेन्द्रकुमार उप्रेती बताउँछन् । जलस्रोतको धनी देश, बढ्दो विद्युतीय ऊर्जा उत्पादन, वातावरणमैत्री हुनुलगायत कारण पनि ईभी नेपालमा सवारीको प्रमुख विकल्प बनेको उप्रेतीको भनाइ छ । ईभीमा करका दर कुनमा कति ? हालसम्म ईभीको रेन्जअनुसार ५० किलोवाटसम्मलाई १५ प्रतिशत भन्सार शुल्क र ५ प्रतिशत अन्त : शुल्क लाग्ने गरेको छ । यस्तै, ५० देखि १०० किलोवाटसम्मलाई २० प्रतिशत भन्सार शुल्क र १५ प्रतिशत अन्त : शुल्क लाग्ने गरेको छ । यसपछि १०० देखि २०० किलोवाटसम्मलाई ३० प्रतिशत भन्सार शुल्क र २० प्रतिशत अन्त : शुल्क तिर्नुपर्छ । यससँगै, २०० देखि ३०० किलोवाटसम्मलाई ६० प्रतिशत भन्सार शुल्क र ३५ प्रतिशत अन्त : शुल्क लाग्ने गरेको छ । यसबाहेक ३०० किलोवाटभन्दा माथिका ईभीलाई ८० प्रतिशत भन्सार शुल्क र ५० प्रतिशत अन्त : शुल्क लाग्ने गरेको छ । यसैगरी, १० सिटसम्मका अन्य विद्युतीय गाडीलाई १५ प्रतिशत भन्सार शुल्क र ५ प्रतिशत अन्त : शुल्क लाग्ने व्यवस्था छ । सरकारले आगामी आर्थिक वर्षका लागि पनि यही दर यथावत् राखेको छ । साथै, सरकारले विद्युतीय सवारीसाधनको चार्जिङ मेसिन उत्पादन तथा एसेम्बलिङ गर्ने उद्योग स्थापनाका लागि आवश्यक पर्ने उपकरण पैठारीमा १ प्रतिशत भन्सार महसुल लिई अन्य कर महसुल नलाग्ने व्यवस्था गरेको छ । विद्युतीय ऊर्जा खपत बढाउन पनि ईभीलाई आवश्यक जलविद्युत् उत्पादनमा नेपालले फड्को मारिरहेको छ । यहाँ बग्ने ६ हजारभन्दा बढी नदीनालाबाट करिब ४२ हजार मेगावाट विद्युत् उत्पादन गर्न सकिने सरकारी तथ्यांक छ । आजको दिनमा करिब ३५ सय मेगावाट विद्युत् उत्पादन भएको छ । चालु आर्थिक वर्षमा ४ हजार मेगावाट उत्पादन पुग्ने सरकार बताउँछ । यससँगै करिब ३ हजार निर्माणको विभिन्न चरणमा छन् । पेट्रोलियम इन्धनको विश्वव्यापी बढ्दो माग र आकासिँदो मूल्य र यसको सीमितताका कारण नेपालले विद्युतीय सवारीको विकासमा शीघ्र जोड दिनुपर्ने विशेषज्ञ बताउँछन् । विगतमा ट्रली बस र ६०० वटाभन्दा बढी सफा टेम्पो सञ्चालनमा ल्याइएको भए तापनि यसको सही रूपमा व्यवस्थापन हुन नसकेका कारण ट्रली बस बन्द भयो । सफा टेम्पोलगायत अन्य विद्युतीय सवारी तथा यातायातका साधनको पनि पर्याप्त विकास हुन सकेन । बढ्दो संख्या, चार्जिङ पूर्वाधार कमजोर ईभीको बढ्दो संख्याको तुलनामा चार्जिङ पूर्वाधार निकै कमजोर अवस्थामा छ । हाल देशभर करिब ४ सय सार्वजनिक चार्जिङ स्टेसन छन् । अधिकतम हिस्सा काठमाडौं, पोखरा र तराईका सहरहरूमा सीमित छन् । लामो यात्रा वा व्यावसायिक प्रयोगका लागि पर्याप्त र विश्वसनीय चार्जिङ नेटवर्क अभाव अझै चुनौती बनेको छ । प्रदूषण नियन्त्रणमा ईभी पछिल्ला केही वर्षदेखि काठमाडौंको वायु गुणस्तर सूचकांक प्राय : १५० भन्दा माथि रहने गर्छ, जुन अस्वस्थ श्रेणीमा पर्छ । गत चैतमा विश्वमा कम गुणस्तरी वायुका कारण नेपाल पहिलो स्थानमा नै पुगेको थियो । पीएम २५ (सूक्ष्म धूलो कण) को मात्रा नेपालमा विश्व स्वास्थ्य संगठन (डब्लुएचओ)को मापदण्डभन्दा ४५ गुणा बढी पाइन्छ । सवारीसाधनबाट उत्सर्जन हुने धुवाँले यो स्थितिमा उल्लेखनीय योगदान पुर्याएको तथ्यांकले देखाउँछ । वातावरण विभागका अनुसार काठमाडौं उपत्यकामा मात्र करिब ४० प्रतिशत वायु प्रदूषण सवारीसाधनजन्य उत्सर्जनबाट हुने गरेको छ । सन् २०१७ मा गरिएको वायु गुणस्तर तथा स्वास्थ्य प्रभाव सम्बन्धी अध्ययनअनुसार प्रत्येक वर्ष वायु प्रदूषणका कारण नेपालमा करिब ९ हजार मृत्यु हुने गरेको छ । यो स्थितिबाट माथि उठ्न ईभी प्रदूषण नियन्त्रणको उपयुक्त विकल्प हुन सक्छ । सवारीमा पेट्रोल वा डिजेलको प्रयोगले कार्बन डाइअक्साइड, नाइट्रोजन, अक्सीजन र पीएम २५ कणको उत्सर्जन हुने गर्छ । ईभीले प्राय : शून्य प्रदूषण उत्सर्जन गर्छ । सरकारले स्वच्छ सवारी नीति २०७८ अन्तर्गत सन् २०४५ सम्म सम्पूर्ण सवारीसाधन विद्युतीय बनाउने लक्ष्य लिएको हुँदा ईभीको पहुँच वृद्धिको विकल्प देखिँदैन । नेपालमा ईभीको विकास क्रम नेपालमा विद्युतीय यातायातको सुरुवात गर्ने पहिलो प्रयासको रूपमा धोर्सिङ मातातीर्थ मालवाहन रज्जु(रोपवे) मार्गको स्थापना भएको इतिहास छ । यसपछि बारपाकलगायत विभिन्न स्थानमा मालवाहन रज्जुमार्गको स्थापना भए तापनि यात्रुवाहन रज्जुमार्ग भने पहिलोपटक २०५५ सालमा कुरिनटारदेखि मनकामनासम्म मनकामना केबलकारको रूपमा सुरु भएको देखिन्छ । तर, विद्युतीय मालवाहन रज्जुमार्ग सञ्चालनमा विभिन्न व्यवधान आई सुचारु रूपमा सञ्चालन हुन सकेको छैन । विगतमा काठमाडौं उपत्यकामा विद्युतीय ट्रली बस र सफा टेम्पो जस्ता वातावरणमैत्री सवारी तथा यातायातको विकासमा नेपाल सरकारले जोड दिएको देखिन्छ । मित्र राष्ट्र चीनको सहयोगमा २०३२ सालमा २२ वटा ट्रली बस र त्यसका लागि आवश्यक पूर्वाधारहरूको निर्माण भएपछि नेपालमा विद्युतीय सवारीसाधनको सुरुवात भएको पाइन्छ । सो ट्रली बसको सेवा काठमाडौंको त्रिपुरेश्वरदेखि भक्तपुरको सूर्यविनायकसम्म १३ किलोमिटरको रुटमा चलेको थियो । यसले सस्तो र सर्वसुलभ सेवा प्रदान गर्दै आएको भए तापनि व्यवस्थापनमा देखिएका विविध कमजोरीका कारण सेवाले निरन्तरता पाउन सकेन । नेपाल सरकार र राष्ट्रिय तथा अन्तर्राष्ट्रिय विभिन्न संस्थाहरूको सहयोगबाट २०५६ सालमा विद्युतीय सवारीसाधनको रूपमा सफा टेम्पो सञ्चालनमा आएको हो । विश्वमा विद्युतीय गाडीको इतिहास सन् १८३० को दशकमा विद्युत्बाट चल्ने सवारीसाधनको अवधारणा पहिलोपटक देखिएको थियो । स्कटल्यान्डका रबर्ट एन्डरसनले ब्याट्रीबाट चल्ने रथ बनाएका थिए । सन् १८७० देखि १८८० को दशकमा बेलायत र अमेरिकालगायत देशमा पुन : चार्ज गर्न मिल्ने ब्याट्रीको विकाससँगै अझै बढी व्यावहारिक हुने खालको विद्युतीय गाडीको निर्माण गरियो । यसको एक दशकपछि अमेरिकामा विलियम मोरिसनले करिब ६ जना अट्ने विद्युतीय गाडी निर्माण गरे । यसलाई आधुनिक ईभीको सुरुवातको रूपमा लिन सकिन्छ । सन् १९०० देखि १९१० लाई विद्युतीय गाडीको सुनौलो युगको रूपमा मानिन्छ । सन् १९००को दशकसम्म आइपुग्दा अमेरिकामा झन्डै एकतिहाई सवारीसाधनहरू विद्युत्बाट चल्ने आइसकेका थिए । यद्यपि, सन् १९०८ मा फोर्ड मोडेलको आगमनसँगै पेट्रोल कारहरू सस्तो, छिटो र लामो दूरीको यात्रा गर्न सक्ने भए । यसले गर्दा पेट्रोल गाडीहरूले बजार कब्जा गरे र विद्युतीय गाडीको विकास रोकियो । सन् १९६० देखि १९९० सम्मको समयमा इन्धन संकट र बढ्दो प्रदूषणका कारणले विद्युतीय गाडीप्रति मानिसको चासो बढ्न थाल्यो । सन् १९९०को दशकमा जीएमको ईभी १, टोयोटाको आरएभी ४ ईभीजस्ता गाडी बजारमा आए तर तिनले दीर्घकालीन सफलता भने पाएनन् । सन् २०१० मा निसान लिफ र सेबरलेट भोल्ट बजारमा प्रवेश गरे । यसको करिब दुई वर्षपछि टेस्ला मोडेल एसले उच्च दायराका साथ ईभीलाई प्रिमियम बजारमा स्थापित गर्यो । आजको दिनमा संसारभर विद्युतीय गाडीको प्रयोग तीव्र रूपमा बढ्दैछ । विभिन्न कम्पनीहरूले ग्राहकको चाहनाअनुसार नयाँ मोडेलहरू बजारमा भित्र्याइरहेका छन् । विभिन्न देशका सरकारहरूबाट अनुदान, ब्याट्रीको प्रविधिमा सुधार र वातावरणमैत्री भएकाले यसको लोकप्रियता दिन प्रतिदिन बढ्दो छ । नेपालमा प्रयोग हुने विद्युतीय सवारी दुईपांग्रे (स्कुटर र बाइक) यो सबैभन्दा धेरै प्रयोगमा आइरहेको साधन हो । एनआईयू, याडीए, टेलजीजस्ता ब्रान्डका विद्युतीय स्कुटर र बाइक बजारमा देख्न सकिन्छ । दैनिक यात्रा गर्ने विद्यार्थी र कार्यालय जाने कर्मचारीहरूका लागि यो किफायती र सजिलो विकल्प बन्दै गइरहेको छ । चारपांग्रे सवारीसाधन चारपांग्रे ईभी सवारीमा टाटा नेक्सन, एमजी, नेटा भी, हुन्डाइ, बीवाईडी, दिक्पाललगायत मोडेलहरू नेपालमा लोकप्रिय छन् । यी सवारी नेपालका सहरहरूका लागि उपयुक्त डिजाइन भएका छन् । विद्युतीय तीनपांग्रे (टेम्पो) २०६० सालतिर सफा टेम्पोको रूपमा नेपालमा विद्युतीय तीनपांग्रे टेम्पो भित्रिएको हो । काठमाडौं, विराटनगर, जनकपुर, नेपालगन्जलगायत सहरहरूमा इलेक्ट्रिक टेम्पो सार्वजनिक यातायातको महत्वपूर्ण साधन बनेका छन् । विद्युतीय बस र भ्यान नेपालका सहरी भूभागमा ईभी बस र भ्यान देख्न सकिन्छ । साझाले ईभी सार्वजनिक यातयात चलाउँदै आएको छ भने विभिन्न विद्यालय, कलेज र अन्य कर्पोरेट अफिसहरूमा ईभी भ्यानको प्रयोग बढिरहेको छ । विद्युतीय पिकअप तथा व्यावसायिक गाडी टाटा, बीवाईडीजस्ता कम्पनीहरूले साना उद्योग र व्यवसायका लागि ईभी पिकअप र मालवाहक गाडीहरू उपलब्ध गराइरहेका छन् । किन बढ्दै छ ईभीप्रतिको जनचासो ? विद्युतीय गाडीहरू आजको युगमा स्वच्छ ऊर्जा, आधुनिक प्रविधि र भविष्यको सफल र सुरक्षित यात्राको प्रतीक बनेको छ । त्यसैले पनि पेट्रोल गाडीहरूको तुलनमा यसप्रति जनचासो बढेको देखिन्छ । विद्युतीय गाडीहरूले शून्य उत्सर्जन (जिरो इमिसन) प्रदान गर्छन् । यसले गर्दा वायु प्रदूषण न्यूनीकरण गरी जलवायु परिवर्तनमा कमी ल्याउन मदत गर्छ । यसले जनमानसको स्वास्थ्यमा सुधार ल्याउँछ र दीर्घकालीन रूपमा वातावरणीय प्रभाव घटाउन सहयोग पुर्याउँछ । विद्युतीय गाडीहरूलाई कम इन्धन खर्च र कम मर्मत खर्च लाग्छ । ब्याट्री प्रविधिको सुधार र चार्जिङ स्टेसनहरूको विस्तारले विद्युतीय गाडीहरूको प्रयोगलाई सहज बनाएको छ । धेरैमा त घरमै चार्ज गर्ने सुविधा पनि उपलब्ध हुन्छन् । विश्वका विभिन्न देशमा सरकारले नै विद्युतीय गाडीहरूका लागि कर छुट, विभिन्न सहुलियत र प्रोत्साहन प्रदान गरेका छन् । यसले पनि उपभोक्तालाई विद्युतीय गाडीतर्फ आकर्षित गरेको छ । विद्युतीय गाडीहरू स्थानीय ऊर्जा स्रोत जस्तै जलविद्युत्बाट चार्ज गर्न सकिने हुनाले यसले ऊर्जा सुरक्षा र आर्थिक स्थिरतामा योगदान पुर्याउँछ । चीनमा २४ प्रतिशतले बढ्यो बिक्री गत महिना विश्वव्यापी रूपमा विद्युतीय सवारीसाधनको बिक्री बढेको बजार अनुसन्धान गर्ने एक अन्तर्राष्ट्रिय फर्म रो मोसनले जनाएको छ । संस्थाका अनुसार चीनमा विद्युतीय र प्लगइन हाइब्रिड सवारीसाधनको विश्वव्यापी बिक्री गत वर्षको सोही महिनाको तुलनामा २४ प्रतिशतले बढेको छ । चीनमा यस वर्ष पहिलोपटक विद्युतीय सवारीसाधनको बिक्री एकै महिनामा १० लाख युनिटभन्दा बढी नाघेको छ । चीनका गाडी निर्माण कम्पनीहरू जस्तै बीवाईडीले घरेलु माग र निर्यातमा वृद्धि गर्दै बजारमा आफ्नो स्थान मजबुत बनाएका छन् । रो मोसनका डेटा प्रबन्धक चाल्र्स लेस्टरका अनुसार उज्बेकिस्तानसँगै मेक्सिको र दक्षिण पूर्वएसियामा बीवाईडीको निर्यातले यी क्षेत्रहरूमा बिक्रीमा उल्लेखनीय वृद्धि गरेको छ । संस्थाको तथ्यांकले देखाएअनुसार ब्याट्रीइलेक्ट्रिक सवारीसाधन र प्लगइन हाइब्रिडहरूको विश्वव्यापी बिक्री मे महिनामा १६ लाख युनिटले बढेको छ । युरोपमा ३६२ प्रतिशतले वृद्धि भई ३३ लाख युनिट पुगेको छ भने उत्तर अमेरिकामा बिक्री केवल ७५ प्रतिशतले बढेर १६ लाख पुगेको छ । यसमा क्यानडाको ईभी सब्सिडीको समाप्ति र अमेरिकी व्यापार नीतिहरूको प्रभाव परेको छ । विश्वको बाँकी भागमा बिक्री ३८ प्रतिशतले बढेर १५ लाख सवारीसाधन पुगेको छ । विश्लेषकका अनुमानअनुसार सन् २०३० सम्ममा विद्युतीय गाडीहरूको बिक्री ४० प्रतिशत पुग्नेछ । यस वर्षको बिक्री २ करोड नाघ्ने अनुमान सन् २०२५ मा विद्युतीय कारको बिक्री करिब २ करोड नाघ्ने अनुमान गरिएको छ । यो कुल कार बिक्रीको एक चौथाइ हिस्सा हो । २०२५ को पहिलो त्रैमासिकमा ४० लाखभन्दा बढी विद्युतीय कारहरू बिक्री भएको एक अध्ययनले देखाएको छ । इन्टरनेसनल इनर्जी एजेन्सी नामक अन्तर्राष्ट्रिय संस्थाको ग्लोबल ईभी आउटलुक २०२५ रिपोर्टका अनुसार २०२४ को पहिलो त्रैमासिकको तुलनामा ईभीको बिक्री ३५ प्रतिशतले बढेको हो, जुन अघिल्लो २ वर्षको पहिलो त्रैमासिकमा देखिएको वृद्धि दरभन्दा बढी थियो । सन् २०२४ को सोही अवधिको तुलनामा २०२५ को पहिलो तीन महिनामा १० लाखभन्दा बढी विद्युतीय कारहरू बिक्री भएका थिए र यीमध्ये करिब ६० प्रतिशत चीनमा बिक्री भएका थिए । जनवरी र मार्च २०२५ को अवधिमा चीनले मासिक रूपमा करिब ८ लाख ७५ हजार विद्युतीय कारहरू बिक्री गर्यो । यस अवधिमा कुल बिक्री २५ लाखभन्दा बढी भएको थियो । युरोपमा २०२५ को पहिलो त्रैमासिकमा विद्युतीय कार बिक्री ९ लाखभन्दा बढी पुगेको थियो । जसमध्ये ६ लाख २५ हजार युरोपेली संघमा बिक्री भएको थियो । त्यसैगरी, संयुक्त राज्य अमेरिकामा ३ लाख ६० हजारभन्दा बढी विद्युतीय कारहरू बिक्री भएका थिए, जुन अघिल्लो वर्षको सोही अवधिको तुलनामा करिब १० प्रतिशत बढी हो । ब्राजिलमा २०२५ को पहिलो तीन महिनामा विद्युतीय कार बिक्री ३० हजार नाघेको छ, जुन २०२४ को सोही अवधिको तुलनामा ४० प्रतिशत बढी हो । भियतनाममा पनि पहिलो त्रैमासिकमा विद्युतीय कार बिक्री ३५ हजार पुगेको छ, जुन २०२४ को पहिलो त्रैमासिकमा बिक्री भएको भन्दा करिब चार गुणा बढी हो । दक्षिणपूर्वी एसियाभरि बिक्री दोब्बर भएर एक लाखभन्दा बढी पुगेको छ । भारतमा बिक्री वार्षिक रूपमा ४५ प्रतिशतले बढेको छ, जुन २०२५ को पहिलो त्रैमासिकमा ३५ हजार विद्युतीय कार बिक्री भएको छ । सन् २०२५ को अवधिभर विश्वव्यापी रूपमा विद्युतीय कारको बिक्री २५ प्रतिशतले बढ्ने अपेक्षा गरिएको छ । फलस्वरूप, विश्वव्यापी रूपमा विद्युतीय कारको बिक्री २ करोडभन्दा माथि पुग्ने अनुमान छ । कुन मोडलको ईभीको कति मूल्य स्कुटरबाइक : २ लाख ५ लाख रुपैयाँ , न्यू, याडीआ, सुपर सोको आदि बढी रुचाइएको । साना कारह्याचब्याक : २५ लाख ४० लाख रुपैयाँसम्म टाटा टियागो ईभी, नेटा भी आदि बढी रुचाइएको । ईभी एसयूभी र ठूला कार : ४० लाख१ करोड रुपैयाँसम्म, एमजी जेड एस, हुन्डाई कोना, बीवाईडी अटो आदि बढी रुचाइएको । ईभी बस : १५ करोड २५ करोड रुपैयाँसम्म बिवाइडी, सुन्दर यातायात आदि रुचाइएको । ईभी भ्यानपिकअप : ५० लाख ९० लाख रुपैयाँसम्म डिएफएसके इसी, बिवाइडी, टाटा एस ईभीलगायत बढी रुचाइएको ।"
हिमाल हेर्दै गुँरासको फेदमा टेन्ट क्याम्पिङ,"विष्णुकान्त घिमिरे। चिसो तर शान्त र मनोरम ठाउँ । यस्तो वातावरण भएको ठाउँमा क्याम्पिङ गर्नुको मज्जा नै बेग्लै । सहरको कोलाहलबाट मुक्त भएर प्रकृतिमा रमाउँदै क्याम्पिङ गर्ने रहर पनि धेरैलाई हुन्छ । तर भनेजस्तो ठाउँ भेट्नै गाह्रो । तर सोलुखुम्बुको गौरी टाप टेन्ट क्याम्पिङ गर्दै प्रकृतिमा रमाउन चाहनेका लागि उपयुक्त गन्तव्य बनेको छ । गत साता स्पार्क कारको आयोजनामा भएको तेस्रो स्पार्क एड्भेन्चरका अवसरमा काठमाडौंबाट गएका दुई सयजनाले गौरी टापको डाँडाभरि पहेंलपुर टेन्ट गाडेर एक रात बिताए । उनीहरूले सूर्योदयसँगै हिमालका दृश्य हेर्दै यस क्षेत्रमा भएको सम्भावनाका विषयमा चर्चा पनि गरे । चारपाङ्ग्रे सवारीमै पुगेर डाँडामाथि टेन्ट क्याम्पिङ गर्न पाउनु कम मजाको विषय रहेन । प्रकृतिमा रमाउन चाहनेका लागि गौरी टाप उत्तम विकल्प बनेको छ । आँखै अगाडि देखिने सगरमाथा अनि आसपासका हिमाल, चराचुरुंगीको चिरबिरसँगै हेर्न पाइने विभिन्न जातका गुराँस यस ठाउँका विशेषता हुन् । गुराँसले भरिएको जंगल र त्यसमाथिको समथर भूभाग, डाँडामा पञ्चायन र माता गौरीको मन्दिर छ । यहाँबाट आँखाले हेरेर नथाकिने हिमालको दृश्यका साथमा सूर्योदय र सूर्यास्त त झन् मनमोहक लाग्छ । थरीथरीका गुराँसका फूलले छरेको लालित्य, सगरमाथाबाट सिधा आएर ठोक्किने चिसो बतास, क्षितिजमा देखिने बादलका अनेक आकार र प्रकारले यहाँ आउने जो कोहीलाई मोहित तुल्याउँछ । प्राकृतिक, धार्मिक र पर्यटकीय दृष्टिले महत्वपूर्ण गौरी टाप सोलुखुम्बुको नेचासल्यान र सोलु दूधकुण्ड नगरपालिकाको सिमानामा पर्छ । काठमाडौंबाट करिब साढे दुई सय किलोमिटरको दूरीमा रहेको यो क्याम्पिङका लागि उपयुक्त गन्तव्य बनेको छ । अहिले त्यहाँ पुग्ने सडकमार्ग सहज बनेपछि यो क्षेत्रको पर्यटकीय विकास तीव्र गतिमा हुनेमा धेरैले अपेक्षा गरेका छन् । ग्रिन मोबिलिटीलाई प्रवद्र्धन गर्ने उद्देश्यले सहभागीले दुईतर्फी यात्रा बीवाईडीको विद्युतीय कारमा गरेका थिए ।"
