शीर्षक,विवरण
इन्टरपोलबाट रेड नोटिस जारी भएका फरार व्यक्ति कतारबाट पक्राउ,काठमाडौं : इन्टरपोलबाट रेड नोटिस जारी भएका फरार व्यक्ति कतारबाट पक्राउ परेका छन्। पक्राउ पर्नेमा पर्साको वीरगंज महानगरपालिका३१ बेलवाप्रसौनीका समसुदिन अंसारी रहेका छन्। जबरजस्ती करणी सम्बन्धी कसूर (वैवाहिक करणी) मुद्दामा इन्टरपोलबाट रेड नोटिस जारी भएका उनलाई बिहीबार नेपाल फिर्ता ल्याइएको हो। एनसिबि कतार दोहाको समन्वयमा कतारमा पक्राउ परेका उनलाई सम्बन्धित मुद्दामा कारबाही गर्नेगराउने प्रयोजनार्थ बिहीबार नेपाल फिर्ता ल्याइएको नेपाल प्रहरी प्रधान कार्यालय इन्टरपोल शाखाले जनाएको छ। उक्त मुद्दामा संलग्न रही फरार रहेका उनलाई अन्तर्राष्ट्रिय स्तरमा खोजतलास एवम् पक्राउ गर्नको लागि एनसिबि काठमाडौंको अनुरोधमा इन्टरपोल महासचिवालयबाट सन् २०२५ अप्रिल १ गते उनीविरुद्ध रेड नोटिस जारी भएको थियो। उनलाई सम्बन्धित कसूर बमोजिम कानुनी कारबाहीका लागि जिल्ला प्रहरी कार्यालय पर्सा बुझाइने शाखाले जनाएको छ।
हुन्डाई नेपालद्वारा विर्तामोडमा क्रेटा इभी सार्वजनिक तथा अन्तरक्रिया कार्यक्रम आयोजना,"नेपालमा हुन्डाई गाडीको एक मात्र आधिकारिक वितरक, लक्ष्मी इन्टरकन्टिनेन्टलले बिर्तामोडमा क्रेटा इभी सार्वजनिक तथा अन्तरक्रिया कार्यक्रम सफलताका साथ आयोजना गरेको छ। भरपर्दो सेवा, गुणस्तरीय गाडी र देशभर फैलिएको राम्रो नेटवर्कका कारण हुन्डाई नेपाल ग्राहकहरू बीच अत्यन्त लोकप्रिय ब्रान्ड बनिसकेको छ। उत्कृष्ट मूल्य र ग्राहक सन्तुष्टिमा सधैं ध्यान दिने हुन्डाई नेपाल आजको दिनमा सबैभन्दा सफल अटो ब्रान्डहरु मध्ये एक हो। कम्पनीको अनुसार नयाँ क्रेटा ईभी (इलेक्ट्रिक गाडी ) को सुरुवातले ग्राहकहरूलाई विद्युतीय गाडी लिने वा नलिने भन्ने दुविधाबाट बाहिर ल्याउन ठूलो सहयोग गरेको छ। धेरै मानिसलाई ईभी लिँदा स्पेयर पार्ट्स पाइन्छ कि पाइँदैन, सेवा शुल्क कति महँगो हुने र लामो समयसम्म ब्रान्डको सपोर्ट रहन्छ कि रहँदैन भन्ने चिन्ता हुन्छ। तर हुन्डाईले नेपालमा क्रेटा आइसको निर्माण सुरु गरिसकेको र यसको पेट्रोल गाडी र ईभी दुवै मोडलमा एउटै प्लेटफर्मको प्रयोग भएकोले अब यस्तो चिन्ता गर्नु पर्दैन। हुन्डाईका ग्राहकहरुले ईभी होस् वा पेट्रोल गाडी, सेवा, पार्ट्स र सपोर्ट समान रुपमा पाउनेछन्। यही सन्देश देशभर फैलाउन हुन्डाईको उच्च व्यवस्थापन टोली देशभरका डिलरहरूमा आफैँ पुगिरहेको छ। यसै अभियान अन्तर्गत कम्पनीले वैशाख २५ गतेमा विर्तामोडको अलायन्स मोटर्स (हुन्डाईको आधिकारिक डिलर) मा विशेष भेटघाट कार्यक्रम सम्पन्न गरेको छ। यस कार्यक्रममा हुन्डाईका नयाँ गाडीहरू, विशेष गरी क्रेटा ईभी सार्वजनिक गरिएको छ। यसका साथै त्यहाँ उपस्थित व्यक्तिहरूले हुन्डाईको टिमसँग प्रत्यक्ष कुराकानी गर्दै गाडी सम्बन्धी जानकारी र आवश्यक सहयोग प्राप्त गरेका छन्।"
अमेरिका छिर्ने क्रममा पानामामा पक्राउ परेका २० नेपालीलाई काठमाडौं ल्याएर छाडियो,"काठमाडौं : अमेरिकाले २० जना नेपालीलाई चार्टर्ड विमानबाट काठमाडौं ल्याएर छाडेको छ। ओम्नी एयरलायन्सको फ्लाइट नम्बर  बाट उनीहरूलाई बिहीबार काठमाडौं ल्याएर छाडिएको हो। पानामा सरकारको सहयोगमा अमेरिकाले २० जना नेपालीलाई काठमाडौंसम्म ल्याएको हो। अमेरिकी जहाज ओम्नी एयरलायन्सको उक्त विमान भारतको दिल्ली हुँदै काठमाडौं आएको हो। स्रोतका अनुसार उनीहरू पानामाबाट गैरकानुनी रूपमा अमेरिका प्रवेश गर्ने क्रममा पक्राउ परेका थिए। पक्राउ परेका नेपालीहरूलाई पानामा सरकारको सहयोगमा अमेरिकाले नेपाल ल्याएको हो। पानामाबाट मंगलबार उडान भरेको ओम्नी एयरलायन्सको उक्त विमान सेनेगल, सेनेगलबाट नाइजेरिया, नाइजेरियाबाट युगान्डा, युगान्डाबाट केन्या, केन्याबाट दिल्ली हुँदै काठमाडौं आएको हो। अमेरिकाले पहिलोपटक यति धेरै संख्यामा पानामामा पक्राउ परेकालाई नेपाल फिर्ता पठाएको हो। यसअघि पनि अमेरिकाले एकपटक ११ जना र एकपटक ३ जनालाई चार्टर्ड विमानबाट काठमाडौं ल्याएको थियो। राष्ट्रपति डोनाल्ड ट्रम्पले आप्रवासन नीति लागू गरेपछि अमेरिकामा गैरकानुनी रूपमा बस्दै आएका नेपालीहरू निष्कासनमा पर्दै आएका छन्। स्रोतका अनुसार दैनिकजसो अमेरिकाबाट नेपालीहरू निष्कासन भई काठमाडौं अवतरण भइरहेका छन्। धेरै नेपालीहरू अवैध बाटोबाट अमेरिका पुग्ने गरेका छन्। नेपालीहरू विभिन्न मुलुक हुँदै पानामा सीमाबाट अमेरिकामा गैरकानुनी प्रवेश गर्ने गरेका छन्। नेपालीहरूले आफ्नो ज्यानको जोखिम मोलेर लाखौं रुपैयाँ तिरेर अमेरिका पुग्ने गरेका छन्। सरकार र नेपालस्थित अमेरिकी दूतावासले पनि दलालको प्रलोभनमा परेर गैरकानुनी रूपमा अमेरिका प्रवेश नगर्न अपील गर्दै आएको छ।"
करेन्ट लागेर युवकको मृत्यु,रूपन्देही : रूपन्देहीमा करेन्ट लागेर युवकको मृत्यु भएको छ। बुटवल उपमहानगरपालिका११ न्यू दुर्गा नगरका ३० वर्षीय दीपक सुनारको करेन्ट लागेर बिहीबार दिउँसो मृत्यु भएको हो। सोही ठाउँस्थित कुलोमा विद्युतीय मोटर लगाई पानी तान्ने क्रममा करेन्ट लागेर गम्भीर घाइते भएका उनको लुम्बिनी प्रादेशिक अस्पतालमा उपचारको क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
"अटोको ठक्करबाट बालकको मृत्यु, २ जना घाइते","डडेलधुरा : डडेलधुराको आलिताल गाउँपालिका८ स्थित गोदाम बजार नजिक अटोको ठक्करबाट ४ वर्षीय बालकको मृत्यु भएको छ। बिहीबार दिउँसो भीनपा ००१ ह ०१२६ नम्बरको अटोले ठक्कर दिँदा आलिताल४, कैनघाडीका ज्योती श्रेष्ठ विकका छोरा विवेकको मृत्यु भएको हो। घाइते बालकको उपचारका क्रममा जोगबुढा अस्पतालमा मृत्यु भएको प्रहरीले जनाएको छ। उक्त अटोमा सवार गरिरहेका ६ जनामध्ये दुईजना घाइते भएका छन्। घाइते हुनेमा आलिताल४ का १८ वर्षीय दीपक बोहरा र सोही गाउँपालिका६ कि ६५ वर्षीय मैना कामी रहेका छन्। घाइतेको जोगबुढा अस्पताल जोगबुमा उपचार भइरहेको जिल्ला प्रहरी कार्यालय डडेलधुराका सूचना अधिकारी प्रहरी निरीक्षक डम्मर विष्टले बताए। बुडरबाट जोगबुढा जाँदै गरेको अटोले आमा ज्योती श्रेष्ठ विकसँगै पैदल हिँडिरहेको अवस्थामा बालक विवेकलाई ठक्कर दिएको थियो। ठक्करपछि अटोले बालकलाई करिब १० मिटरपरसम्म घिसारेको प्रत्यक्षदर्शीहरूले भनाइ छ। अटो चालक भने अहिले फरार रहेका छन्। घटनाको थप अनुसन्धान भइरहेको जिल्ला प्रहरी कार्यालयले जनाएको छ।"
पाकिस्तानी मिसाइललाई भारतले बनायो विफल,काठमाडौं : पाकिस्तानले प्रहार गरेको मिसाइललाई भारत विफल बनाइदिएको छ। बिहीबार जम्मु कश्मिरस्थित हवाई अड्डामा पाकिस्तानले प्रहार गरेको मिसाइलालई भारतको डीफेन्स युनिटले विफल बनाइदिएको हो। भारतीय सेनाले दिएको जानकारीअनुसार पाकिस्तानको एफ१६ जेटलाई भारतले विफल बनाएको हो। भारतको एस४०० डीफेन्स सिस्टमले पाकिस्तानले प्रहार गरेको ८ मिसाइललाई विफल बनाएको भारतीय सेनाले दाबी गरेको हो। यसैबीच धर्मशालामा भइरहेको इन्डियन प्रिमियर लिगको खेल पनि रद्द गरिएको छ। पञ्जाब र दिल्लीबीच भइरहेको खेल १०१ ओभर खेलेपछि रद्द गरिएको हो। सुरक्षाको कारण देखाउँदै बीसीसीआईले खेल रद्द गरिएको जानकारी दिएको छ। भारतको पहलगाममा भएको आतंकवादी आक्रमणमा एक नेपालीसहित २६ जना पर्यटकको मृत्यु भएपछि भारतले पाकिस्तानमाथि जवाफी कारबाही गरेको थियो। पाकिस्तानको विभिन्न ९ क्षेत्रमा हवाई आक्रमण गरी भारतले आतंकवादको संरचनालाई परास्त गरेको बताएको छ। उक्त कारबाहीमा २६ जनाको मृत्यु भएको थियो भने ४६ जना घाइते भएका थिए।
नेपालबाट प्रवेश गरेका शंकास्पद् चार चिनियाँलाई भारतीय प्रहरीले गर्यो पक्राउ,"वीरगन्ज : नेपालको बाटो हुँदै भारत प्रवेश गर्ने शंकास्पद् चार जना चिनियाँ नागरिक पक्राउ परेका छन्। पर्साको वीरगन्ज नाका हुँदै रक्सौल प्रवेश गर्ने चार चिनियाँ नागरिकलाई भारतीय प्रहरीले पक्राउ गरेको हो। पक्राउ पर्नेमा ह्वाङ लिमिन, ख छ्याङ्सङ, तङ यिजुन र लेई योङहाइ रहेका छन्। उनीहरूलाई भारतीय सीमा प्रहरीले पक्राउ गरी मोतिहारी प्रहरीलाई बुझाएको स्रोतले जानकारी दिएको छ। चिनियाँ नागरिक सँगै रहेका नेपाली नागरिकलाई भने सोधपुछ गरी छाडिएको छ। सिन्धुपाल्चोककी अनिता कुमारीसँगै ती चिनियाँ नागरिकहरू वीरगन्ज नाका हुँदै भारत प्रवेश गर्ने प्रयास गरेका थिए। रक्सौल प्रवेश गर्ने क्रममा उनीहरूलाई मितेरी पुलबाट भारतीय प्रहरीले नियन्त्रणमा लिएको थियो। स्रोतका अनुसार उनीहरू बिना भिसा भारत प्रवेश गर्न खोजेका थिए। 'चिनियाँ नागरिकसँग नेपालको भिसा भए पनि भारतको भिसा रहनेछ। बिना भिसा प्रवेश गर्न खोजेपछि भारतीय प्रहरीले पक्राउ गरेको खबर पाएका छौं। एक जना नेपाल महिलालाई भने सोधपुछ गरी नेपाल फिर्ता पठाएको छ,' स्रोतले अन्नपूर्णसँग भन्यो। पक्राउ परेका चिनियाँ नागरिकहरू ३० अप्रिलमा नेपाल आएका थिए। काठमाडौंबाट वीरगन्ज पुगेका उनीहरू बुधबार दिउँसो ३ बजेतिर पैदल नै भारत प्रवेश गर्न खोजेको स्रोतको भनाइ छ।"
मेरो भ्वाइस र डान्स युनिभर्सका प्रतिभालाई राष्ट्रपति पौडेलको स्वागत,"काठमाडौं : राष्ट्रपति रामचन्द्र पौडेलले विश्वभरबाट नेपाल आइपुगेका मेरो भ्वाइस युनिभर्स र मेरो डान्स युनिभर्सका प्रतिस्पर्धीहरूलाई राष्ट्रपति निवास शीतल निवासमा कार्यक्रमको आयोजना गरी स्वागत गरेका छन्। परोपकारी संस्था इन्ट्रा नेशनल वेलफेयर एण्ड सपोर्ट फाउण्डेसन अफ अमेरिकाको आयोजनामा नेपालमा जारी दुई रियालिटी शोहरुका प्रतिस्पर्धीहरुलाई बिहीबार बिहान आफ्नो कार्यालयमा स्वागत गर्दै राष्ट्रपति पौडेलले नेपाली संस्कृतिलाई जीवन्त राख्न आआफ्नो स्थानबाट पहल गर्न आग्रह गरे। विश्वभरबाट आएका नेपाली प्रतिभाहरूलाई राष्ट्रपति पौडेलले नेपालका सांस्कृतिकदूतहरू भएको भन्दै नेपाली संस्कृतिलाई विश्वव्यापी रूपमा नेपाली समुदायमा पुर्याउन इन्ट्रा फाउण्डेसनले गरेको प्रयासको प्रशंसा गरे। नेपाल टेलिभिजनको राष्ट्रिय प्रसारणबाट प्रत्येक हप्ता बिहीबार र शुक्रबार मेरो भ्वाइस युनिभर्स र आइतबार सोमबार मेरो डान्स युनिभर्सको प्रसारण सुरु भइसकेको छ। राष्ट्रपति पौडलले विश्वभरबाट आएका गायन र नृत्य प्रतिभाहरुको परिचय लिँदै विश्वभर नेपाली सांस्कृतिक राष्ट्रवादलाई जीवन्त राख्न सबै नेपाली जाति, नेपाली भाषीहरुको योगदान प्रशंसनीय रहेको बताएका थिए। राष्ट्रपति कार्यालयमा आयोजित स्वागत समारोहमा इन्ट्रा फाउण्डेसनका कार्यकारी निर्देशक चूडामणि भट्टराईले विश्वभरका नेपाली जातिलाई संस्कृतिको एउटै मालामा उनेर नेपालसँग जोड्ने फाउण्डेसनका अध्यक्ष डिल्ली अधिकारीको सपनालाई दुई रियालिटी शोहरुले मूर्तरूप दिइरहेको जानकारी दिएका थिए। उनले विश्वका ६० देशमा बस्ने नेपालीहरू यी कार्यक्रमहरूसँग जोडिएको र २३ देशका नेपाली प्रतिभाहरू नेपाल ल्याइएको जानकारी पनि उनले दिएका थिए। कार्यक्रममा आफ्नो परिचय दिने क्रममा केही प्रतिभाहरूले आफू सातौं पुस्तापछि पितृभूमि टेक्न पाएको भावना व्यक्त गरेका थिए भने नेपालगन्जका शिवराज विश्वकर्मा र बेलायतकी युक्ति विमलीले देशभक्तिको गीत सुनाउँदा राष्ट्रपति भावुक भएका थिए। फाउण्डेसनका नेपाल च्याप्टर अध्यक्ष बाबुकृष्ण कार्कीले राष्ट्रपति पौडेललाई नेपाली प्रतिभाहरूलाई सम्मान नगरेकोमा पुष्पगुच्छा दिएर धन्यवाद ज्ञापन गरेका थियो।"
तारकेश्वरमा खानेपानी योजना निर्माण,"नुवाकोट : नुवाकोटको तारकेश्वर गाउँपालिकामा खानेपानी योजना निर्माण भएको छ। बागमती प्रदेश सरकारको ९९ लाख रुपैयाँको बजेटमा तारकेश्वर गाउँपालिका२ भवनडाँडामा ट्यांकी, तारकेश्वर३ बरचौरमा संकलन ट्यांकी, मेनलाइन पाइप र चौतारागाउँमा धारा निर्माण गरिएको छ। ती योजनाहरूको पालिका अध्यक्ष शिव अधिकारीले स्थलगत अवलोकन गरेका छन्। उनले निर्माण पक्षलाई गुणस्तरीय, टिकाउ र प्रभावकारी रूपमा निर्माण गर्न निर्देशन दिए। सो योजनाबाट चौतारागाउँमा रहेको ४० घरमा धारासमेत निर्माण गरिएको छ ।"
ललितपुर महानगरपालिकामा भोलि स्थानीय बिदा,काठमाडौं : ललितपुर महानगरपालिकाले भोलि स्थानीय बिदा दिने निर्णय गरेको छ। ललितपुर महानगरपालिकामा मनाइने नेपालकै लामो र ऐतिहासिक रातो मच्छिन्द्रनाथको रथजात्राको रथ तान्ने क्रममा लगनखेलमा हुने नरिवल खसाल्ने शुभ मुहूर्तमा नगरवासीको उल्लेख्य उपस्थिति र परम्परा देखिने धार्मिक महत्वको दिन भएकोले महानगरपालिकाले बिदा दिने निर्णय गरेको हो। महानगरपालिकाले आज सूचना जारी गरेर शुक्रबार रथजात्राको रथ तान्ने क्रममा लगनखेलमा हुने नरिवल खसाल्ने शुभ मुहूर्त रहेकाले महानगरपालिका र मातहतका कार्यालयहरूमा स्थानीय बिदा हुने जनाएको हो।
साइमेक्स इंकद्वारा देशभर बीवाईडी एक्सचेन्ज क्याम्पेनको घोषणा,"बीवाईडी अटो इन्डष्ट्रिको नेपालका लागि आधिकारिक वितरक साइमेक्स इंकले देशव्यापी रुप्मा बीवाईडी मेगा एक्सचेन्ज क्याम्पेनको घोषणा गरेको छ। आगामी मे ७ देखि १० अर्थात बैशाख २४ देखि २७ सम्म आयोजना हुने सो अफर अन्तर्गत ग्राहकले छुटाउनै नहुने मौका पाउने छन्, जसमा फ्युचर अफ मोबिलिटी अर्थात बीवाईडी इलेक्ट्रिक गाडीमा अपग्रेड हुन सकिने छ। मेगा एक्सचेन्ज अवधिमा ग्राहकले आफूसँग भएको कुनै पनि ब्रान्ड वा मोडलको गाडीसँग साटेर बीवाईडी एट्टो ३, बीवाईडी डल्फिन र बीवाईडी एम६ लिन सक्नेछन्। यसका लागि बेस्टइनइन्डष्ट्रि भ्यालुएसन प्राप्त गर्न सकिने छ। यस अन्तर्गत आकर्षक एक्सचेन्ज बोनस, १ वर्षको निःशुल्क अटो प्लस इन्स्योरेन्स, १० वर्षको एक्सटेन्डेड वारेन्टी, ८० प्रतिशतसम्म फाइनान्सिङ र स्पेसल नगद छुट उपलब्ध हुनेछ। थप सुविधाका रूपमा सो चार दिने मेगा एक्सचेन्जमा बीवाईडी गाडी बुकिङ गर्ने ग्राहकलाई लक्की ड्रमा सहभागी हुने मौका प्राप्त हुनेछ। तीन जना लक्की ड्र विजेतालाई आफूले किनेको गाडीमा १२ महिना सम्मको किस्ता निःशुल्क अर्थात फ्रि ईएमआई उपलब्ध हुनेछ। सो एक्सचेन्ज क्याम्पेन देशभरका सहरमा रहेका बीवाईडीका निम्न शोरुम तथा अन्य विशेष स्थलमा आयोजना हुनेछ : चितवन बीवाईडी पार्क, चितवन बुटवल भेल्भेट लक्स होटल भैरहवा बोधी रेडसन नेपालगन्ज बीवाईडी नेपालगन्ज शोरुम दाङ माला इन धनगढी होटल रुबस विर्तामोड टाइमलेस मोमेन्ट्स होटल दमक बीवाईडी शोरुम, दमक इटहरी बीवाईडी शोरुम, इटहरी विराटनगर बीवाईडी शोरुम, विराटनगर जनकपुर बीवाईडी शोरुम, जनकपुर लहान बीवाईडी शोरुम, लहान वीरगन्ज बीवाईडी शोरुम, वीरगन्ज पोखरा रोयल महल बैंक्वेट ललितपुर सत्कार फाइन डाइन पेप्सीकोला म्याजेस्टिक बैंक्वेट, पेप्सीकोला कोटेश्वर रोयल लाउन्ज बैंक्वेट एन्ड रेष्टुरेन्ट सोल्टीमोड ल्यान्डमार्क रिसेप्सन सातदोबाटो सेल्सबेरी, सातदोबाटो नक्साल आम्रपाली बैंक्वेट नयाँ आर्थिक वर्ष आउन लागेको र ईभीको करमा समेत परिवर्तन हुने हल्ला चलिरहेको समयमा दिगो मोबिलिटीको क्षेत्रमा आफूलाई लैजाने यो उपयुक्त समय हो। यसरी स्विच हुनका लागि मेगा एक्सचेन्ज अफरले उपलब्ध गराउने अतुलनीय मूल्य, वित्तीय लचकपना र विशेष लाभले अझै सहज बनाउने छ, साइमेक्स इंकका सीईओ साहिल श्रेष्ठले भने।"
फोनपेद्वारा नेपालमा २१औं एशियन पेमेन्ट नेटवर्क फोरम आयोजना,"ललितपुर : फोनपे नेपालले काठमाडौंमा मे ६७ मा एशियन पेमेंट नेटवर्क (एपीएन)को २१औँ फोरमको पहिलो बैठक आयोजना गरेको छ। नेपालको डिजिटल भुक्तानी नवप्रवर्तनमा क्षेत्रीय केन्द्र बन्ने यात्रामा फोनपेले ऐतिहासिक उपलब्धि हासिल गरेको छ। कार्यक्रममा एशियाका १४ सदस्य राष्ट्रबाट प्रतिनिधिहरू भेला भई एशियामा सीमापार रिटेल भुक्तानीको भविष्य निर्धारण गर्न जुटेका थिए। दुई दिनसम्म चलेको फोरमले एशियाका प्रमुख भुक्तानी नेटवर्कहरूबीच सहकार्य, ज्ञान आदानप्रदान र रणनीतिक संवादको मञ्च प्रदान गर्यो। यस फोरममा उच्चस्तरीय छलफल, जानकारीमूलक प्रस्तुतीकरणहरू, र सदस्य राष्ट्रहरू बीचको डिजिटल वित्तीय सहकार्यलाई मजबुत पार्ने उद्देश्यले विभिन्न सत्रहरू सञ्चालन गरिएका थिए। फोरमको सुरुआत एक विशेष उच्चस्तरीय भेटघाटबाट भएको थियो। जहाँ एपीएन प्रतिनिधिहरूले प्रधानमन्त्री केपी शर्मा ओलीसँग प्रधानमन्त्रीको कार्यालयमै भेट गर्ने अवसर पाए। यो उच्चस्तरीय सहभागिताले कार्यक्रममा सरकारको महत्व दर्शाएको थियो र डिजिटल भुक्तानी क्षेत्रमा क्षेत्रीय सहकार्य र नवप्रवर्तनलाई सुदृढ बनाउने नेपालको प्रतिबद्धता झल्काएको थियो। फोरमको पहिलो दिन एपीएनको वार्षिक साधारणसभा सम्पन्न भयो। जसमा प्रमुख कार्यसूचीहरू अन्तर्गत एपीएन चार्टरमा अद्यावधिक, कार्ड र ननकार्ड सीमापार भुक्तानी पहलहरूको प्रगतिबारे जानकारी, र उपसमितिहरूका नयाँ पदाधिकारीहरूको चयन गरिएको थियो। प्रमुख नेतृत्व परिवर्तन अन्तर्गत फिलिपिन्सको  नयाँ अध्यक्ष पदमा चयन गरियो भने नेपालबाट फोनपे उपाध्यक्ष पदमा चयन गरियो। व्यापार उपसमितिको अध्यक्षमा इन्डोनेसियाको  र उपाध्यक्षमा भियतनामको  चयन भए। प्राविधिक उपसमितिको अध्यक्षमा नेपालबाट फोनपे र उपाध्यक्षमा चीनको  चयन भए। यस्तै, जोखिम उपसमितिको अध्यक्षमा थाइल्याण्डको  र उपाध्यक्षमा इन्डोनेसियाको  चयन गरिए। मलेसियाको  लाई आगामी कार्यकालका लागि लेखा परीक्षक () र सिंगापुरको  लाई कोषाध्यक्ष नियुक्त गरियो। फोरमको समापन मे ७ मा ओपन डे सत्रहरूसँगै सम्पन्न भयो। जसमा फ्रड जोखिम व्यवस्थापन, सिकिएका पाठहरू र सीमापार भुक्तानी एकीकरणसम्बन्धी प्यानल छलफलहरू गरिएका थिए। यी सत्रहरूमा फोनपेले क्षेत्रीय सहकार्यको आफ्नै अनुभवबाट मूल्यवान जानकारी प्रस्तुत गर्दै सुरक्षित र मापनीय भुक्तानी इकोसिस्टम विकासमा विश्वास, नियामक समन्वय, र प्रविधिको भूमिकालाई जोड दिएको थियो। नेपालमा एपीएन फोरम आयोजना गर्नु डिजिटल भुक्तानी क्षेत्रको हाम्रो नेतृत्व क्षमतामा वृद्धिको संकेत हो। यो सिकाइहरू साझा गर्ने र क्षेत्रीय साझेदारहरूसँग सहकार्य गरी समावेशी र सुरक्षित वित्तीय प्रणाली अगाडि बढाउने अवसर हो, फोनपेका मुख्य कार्यकारी अधिकृत दिवश कुमारले भने।"
प्रधानमन्त्री ओलीले सुनाए आफ्नो मिर्गौला फेल हुनुको कारण,"काठमाडौं : प्रधानमन्त्री केपी शर्मा ओलीले आफ्नो किड्न खराब हुनुको कारण सुनाएका छन्। स्वास्थ्य तथा जनसङ्ख्या मन्त्रालय र विभिन्न संस्थाद्वारा आज आयोजित नेपाल कुष्ठरोग सम्मेलन उद्घाटनसत्रलाई सम्बोधन गर्दै प्रधानमन्त्री ओलीले आफू बिरामी हुँदा जथाभावी पेल किलर खाँदा मिर्गौलामा असर परेको बताएका हुन्। पञ्चायतकालमा गोलघरमा रहँदा गतिलो खाना र औषधि अभावका कारण क्षयरोग र अल्सर भएपछि आफ्नो स्वास्थ्य बिग्रिदै गएको उनको भनाइ छ। प्रधानमन्त्री ओलीले आफूले पञ्चायतकालमा गोलघरमा रहँदा चिसो भुइँमा राखेर यातना दिएको र गतिलो खाना नपाएपछि आफ्नो मिर्गाौला फेल भएको उल्लेख गरे। 'शरीरका सबै बाह्य र आन्तरिक अंग प्रत्यंग अवयवहरुलाई स्वस्थ र तन्दुरुस्त राख्ने उपायहरू छन्। तिनीहरूलाई अपनाउन सकिन्छ। काबुबाहिरको परिस्थिति परेन भने । जस्तो मेरो किड्नी किन खराब भयोभन्दा लापरबाहीले होइन । डेढ महिना राखेर चुटेको चट्यै गर्ने,खाना पनि नदिएपछि अनि स्वास्थ्य कहाँबाट मेन्टेन हुन्छ ? चिसो गोलघरभित्र भुइँमा बसेको ठाउँमा तलबाट पानी पलाउँछ, अनि स्वास्थ्य कहाँबाट ठीक हुन्छ । नेल हत्कडी लगाएको छ। घाउ नै घाउ भएको छ, धन्न त्यो फलामको नेलबाट घाउमा ठोकिएर केटनस आदि इत्यादि भएन संयोगको कुरा हो । त्यसबेला दिनको ७५ पैसा दिन्थ्यो, दाल किन्नुस्, तरकारी किन्नुस् मरमसला किन्नुस्, साबुन किन्नुस्, मञ्जन किन्नुस्, ब्रस किन्नुस् भनेर । दाँत हामी कसरी सफा गर्दथ्यौं भने, एउटा ब्रस किन्यो, त्यो पनि महंगो किन्न सकिंदैनथ्यो, सस्तो किन्यो । दुई चार दिनमा ब्रस सबै पछाडि फर्किन्छ ब्रस त सिधा हुन्छ नि, पछाडि फर्किन्छ । दातमा जुन पर्दथ्यो, त्यसमा ब्रसको फेदको भाग पर्दथ्यो । दात नै सफा गर्न सकिंदैनथ्यो । मुख बाङ्गो पारिपारिकन ब्रस गर्नु पर्दथ्यो । टुथपेस्टको ट्युव हामीले निचोरेको देख्ने हो भने सबै मान्छे छक्क पर्दथे । त्यो सिद्धिएपछि पनि त्यसलाई निर्चोदानिर्चोदा नयाँ किनौं पैसा छैन,त्यही पनि आउँछ कि भनेर त्यसको घाँटी मर्काएर चलाउँथ्यौँ ,'उनले भने,'मलाई क्षयरोग लाग्यो । औषधि छैन, खाना छैन, अल्सर भयो, औषधि छैन, खाना छैन । अनि कहाँबाट स्वास्थ्य राम्रो हुनु ? पेटभरी घाउँ भएर दुखेर असैह्य हुन्छ । भतभति पोल्छ, घाउँबाट रगत आउँछ । पेन किलर दिन्छ, त्यो खाँदाखाँदा किड्नी फेल नभएर के हुन्छ त ! मेरो किड्नी फेल हुनुको अर्थ पेन किलरले हो । सहनै नसकेर पेन किलर खाएको छ ।' मिर्गौला फेल भएपछि प्रधानमन्त्री ओलीले दुईपटक मिर्गौला फेरेका छन्।"
आतंकवादविरुद्ध भारतलाई नेपालको बलियो समर्थन,"काठमाडौं : नेपाल सरकारले भारतपाकिस्तान तनावबारे आधिकारिक धारणा सार्वजनिक गरेको छ। परराष्ट्र मन्त्रालयले बिहीबार प्रेस विज्ञप्ति जारी गरेर आतंकवादविरुद्ध नेपाल सरकारको दृढ अडान रहेको उल्लेख गरेको छ। 'नेपालले सबै प्रकारका आतंकवादविरुद्ध दृढ अडानस्वरुप बर्बर आतंकवादी आक्रमणको तत्काल र स्पष्टरूपमा निन्दा गर्दै आएको छ। आतंकवादविरुद्धको लडाईँमा नेपाल सबैको साथमा उभिएको छ,' विज्ञप्तिमा भनिएको छ। सरकारले गत २२ अप्रिलमा भारतको पहलगाममा एक नेपालीसहित निर्दोष पर्यटकमाथि आतंकवादी आक्रमण भएको र त्यसले सिर्जित भारत र पाकिस्तानबीचको तनावप्रति नेपाल सरकार गहिरो चिन्तित रहेको जनाएको छ। 'उक्त दुःखद समयमा पनि नेपाल भारतको साथमा उभिएका थियो। आतंकवादविरुद्ध हाम्रो बलियो साथ छ,' विज्ञप्तिमा भनिएको छ। सरकारले नेपाली भूमिलाई छिमेकी देशहरूविरुद्ध प्रयोग हुन नदिने पनि बताएको छ। 'नेपालले कुनै पनि शत्रुतापूर्ण शक्तिलाई आफ्नो भूमि छिमेकी देशहरूविरुद्ध प्रयोग गर्न दिनेछैन,' विज्ञप्तिमा भनिएको छ। सरकारले भारत र पाकिस्तानबीचको तनाव कम होस् भनेर आशा पनि गरेको छ। 'हामी यस क्षेत्रमा शान्ति चाहन्छौं। भारतपाकिस्तानबीचको तनाव कम हुने आशा छ,' विज्ञप्तिमा भनिएको छ। भारतको पहलगाममा एक नेपालीसहित २६ जनाको ज्यान जानेगरी भएको आतंकवादी आक्रमणपछि भारतले पाकिस्तानमाथि हवाई आक्रमण गरेको हो। अपरेसन सिन्दुर नाम दिइएको आक्रमणमामा २६ जनाको मृत्यु भएको थियो। जसमा जैशएमोहम्मदका प्रमुख मसूद पनि रहेका छन्।"
डेडिकेटेड तथा ट्रंकलाइनको बक्यौता विवाद चाडै समाधान हुन्छ : मन्त्री खड्का,"काठमाडौं : ऊर्जा, जलश्रोत तथा सिंचाईमन्त्री दीपक खड्काले डेडिकेटेड फिडर तथा ट्रंकलाइनको बक्यौता विवाद चाडै समाधान हुने विश्वास व्यक्त गरेका छन्। विधुत नियमन आयोगको वार्षिकोत्सवका अवसरमा बिहीबार काठमाडौंमा आयोजित कार्यक्रममा मन्त्री खड्काले उपभोक्ताले मागेको बिल विद्युत प्राधिकरणले समयमा नै उपलब्ध गराउन नसक्दा कानूनी अड्चन आएको भन्दै अव डेडिकेटेड फिडर तथा ट्रंकलाइनको बक्यौता विवाद चाँडै समाधान हुने विश्वास व्यक्त गरेका हुन्। उनले आफूले कहिले पनि डेडिकेटेड फिडर तथा ट्रंकलाइनको बक्यौता नउठान नभनेको स्पष्ट पारे। दुवै पक्षलाई न्याय हुने गरी बक्यौता उठाउन सरकारले भनिरहेको अवस्थामा यसलाई छिनोफानो गर्ने काममा लाग्न उनले आग्रह गरे। मन्त्री खड्काले अधिकारसम्पन्न नियमन निकाय हुँदा पनि टीओडी मिटरका विषयमा लामो विवाद हुन लज्जास्पद भएको बताए। उनले राम्रो काम गर्न खोज्दा पनि स्वार्थ नमिलेपछि मिडियाबाजी गर्ने काम हुने गरेको भन्दै गुनासो गरे।"
नीति तथा कार्यक्रममा समावेश विषयलाई बजेटमार्फत सम्बोधन गर्न सांसदहरुको सुझाव,"काठमाडौं : सांसदहरुले नागरिकमा विश्वास पैदा गर्नेगरी नीति तथा कार्यक्रममा समावेश विषयलाई बजेटमार्फत सम्बोधन गर्न सरकारलाई सुझाव दिएका छन्। बिहीबार प्रतिनिधिसभा बैठकमा सरकारको वार्षिक नीति तथा कार्यक्रममाथिको छलफलका क्रममा उनीहरुले नीति तथा कार्यक्रम र वार्षिक बजेटबीच समन्वय हुनुपर्ने बताएका हुन् । एमाले सांसद ठाकुरप्रसाद गैरेले छलफलका क्रममा आएका सुझावहरुलाई समेटेर नीति तथा कार्यक्रमलाई प्रभावकारी कार्यान्वयन गर्नुपर्ने बताए। नागरिकका आकांक्षा पूरा गर्न नसक्दा सरकार र व्यवस्थाप्रति प्रश्न उठ्न थालेको भन्दै सांसद गैरेले जनताले राज्यबाट बलियो आड र भरोसा खोजेको बताए। त्यस्तै नेकपा एकीकृत समाजवादीका सांसद प्रकाश ज्वालाले संविधान संशोधनका बारेमा नीति तथा कार्यक्रममा ठोस कार्ययोजना प्रस्तुत नगरेको उल्लेख गरे। उनले राष्ट्रिय सहमतिका आधारमा संविधान संशोधन गर्नुपर्ने धारणा राखे। संविधान संशोधन गर्दा महिला, दलितलगायत पछाडि पारिएका वर्ग तथा समुदायको अधिकार सुनिश्चितका साथै खर्चिलो निर्वाचन प्रणाली परिवर्तन गर्नुपर्ने उल्लेख गरे। त्यस्तै माओवादी सांसद महेन्द्र बहादुर शाहीले प्रदेश र स्थानीयको भूमिकाको आधार सरकारको नीति तथा कार्यक्रममा नरहेकाले यसले संघीयतालाई कमजोर बनाउने खतरा बढाएको जिकिर गरे। उत्पादनशील क्षेत्रमा लगानी, रोजगारी सिर्जनाका साथै आयात प्रतिस्थापनका लागि ठोस कार्यक्रमको समेत अभाव देखिएको उनले बताए। त्यस्तै राष्ट्रिय स्वतन्त्र पार्टी (रास्वपा)का सांसद हरि ढकालले विगतमा पटकपटक दोहोरिएका नीति तथा कार्यक्रमका योजनाहरू हालसम्म लागू नभएको बताए।"
राजावादीलाई गृहमन्त्रीको चेतावनी संविधानविरोधी गतिविधि सह्य हुँदैन,"काठमाडौं : गृहमन्त्री रमेश लेखकले संविधानविरोधी गतिविधि सह्य नहुने बताएका छन्। तीनकुने घटनामा पक्राउ परेकाहरूका विषयमा उठेको प्रश्नको जवाफ दिँदै गृहमन्त्री लेखकले बिना कुनै पूर्वाग्रह आवश्यक अनुसन्धान भइरहेको बताए। 'तीनकुने क्षेत्रमा पूर्वराजाका सर्मथकले गरेको प्रर्दशनका क्रममा विध्वंशात्मक घटनालाई सरकारले अत्यन्तै गभ्मीरतापूर्वक लिएको छ। संविधानविरोधी गतिविधि कुनै हालतमा सह्य हुनेछैन। घटनामा संलग्नहरूलाई नियन्त्रणमा लिएर बिना कुनै पूर्वाग्रह आवश्यक अनुसन्धान र अभियोजनको कार्य भइरहेको छ,' सदनलाई उनले जवाफ दिए। संविधान र व्यवस्थाविरोधी अराजक गतिविधिलाई कानुनको दायरामा ल्याई नागरिकमा सुरक्षाको प्रत्याभूति दिलाउन र संघीय लोकतान्तिक गणतन्त्रामक अधिकारको निर्वाध उपयोग गर्न पाउने वातावरणको निर्माण गर्ने कुरामा सरकार प्रतिबद्ध रहेको उनको भनाइ छ। तीनकुने घटना नियोजितरूपमा आतंक र अराजकता फैलाउने मनसायले गरिएको कुरामा कुनै विवाद नरहेको बताए। 'आफ्ना असहमतिहरू शान्तिपूर्वक राख्ने र जनमतबाट अनुमोदित हुने अधिकार सबैलाई संविधानले दिएको छ। तर, अराजक शैलीमा भएको लुटपाट, तोडफोड र आगलागी तथा सुरक्षाकर्मीमाथि गाडी गुडाउनेसम्मको प्रयास अक्षम्य र भर्त्सनायोग्य छ,' उनले भने।"
बागमतीमा निजी वनका सालका रुख कटानसम्बन्धी कार्यविधि स्वीकृत,"हेटौंडा : बागमती प्रदेशभित्रका निजी वनमा रहेका साल प्रजातिको रुख कटान कार्य सुरुवात गर्न बनाइएको अनुगमनसम्बन्धी कार्यविधि, २०८१ स्वीकृत भएको छ। प्रदेशको गत मंगलबार मुख्यमन्त्री कार्यालयमा बसेको मन्त्रिपरिषदको बैठकले उक्त कार्यविधि स्वीकृत गरेको हो । प्रदेशको वन तथा वातावरण मन्त्रालयका सचिव डाकेदार बरालका अनुसार निजी वनको साल प्रजातिको रुख कटान, उपभोग, ओसारपसार, बिक्री वितरण तथा अनुगमनसम्बन्धी कार्यविधि, २०८१ तयार गरी स्वीकृतिका लागि प्रदेश सरकार मन्त्रिपरिषदमा पठाएकोमा उक्त कार्यविधि स्वीकृत भएर आएको बताए । उनले भने,यो कार्यविधि स्वीकृत भएसँगै कार्यविधि बमोजिम दर्ता भएका निजी वन धनीहरूले आफ्नो निजी वनमा लगाइएका वा हुर्काइएका सालका रुखहरू स्वीकृति लिई कटान र उपयोग गर्न सक्नेछन्। संघीय सरकारले २०८० साल मंसिर ७ गते नेपाल राजपत्र भाग ५ मा प्रकाशन गरेको सूचना १ को ५ (ग)मा दर्ता भएका निजी वनमा लगाइएका वा हुर्काइएका साल प्रजातिको रुख कटान, उपभोग, ओसारपसार र बिक्री वितरण गर्न पाउने र यसको प्रदेश सरकारले आवश्यक अनुगमन गर्नुपर्ने व्यवस्था गरेको छ। त्यसैअनुरुप प्रदेश सरकारले निजी वनको साल कटान तथा उपयोग कार्यको अनुगमन गर्न यो कार्यविधि तयार गरेको उनले बताए।"
मन्त्रिपरिषद् बैठकअघि बालुवाटारमा कांग्रेसएमालेबीच छलफल,"काठमाडौं : सत्तारुढ दल नेपाली कांग्रेस र नेकपा एमालेबीच छलफल भएको छ। प्रधानमन्त्री निवास बालुवाटारमा सत्तारुढ दुई दलबीच छलफल भएको हो। छलफलमा प्रधानमन्त्री केपी शर्मा ओली, नेपाली कांग्रेसका सभापति शेरबहादुर देउवा, एमाले उपाध्यक्ष एवं अर्थमन्त्री विष्णु पौडेल, गृहमन्त्री रमेश लेखक, परराष्ट्रमन्त्री आरजु राणा देउवा र प्रधानमन्त्रीका विज्ञ सल्लाहकार अग्नि खरेल सहभागी छन्। उनीहरूबीच समसामयिक राजनीतिक सवालमा छलफल भइरहेको प्रधानमन्त्री सचिवालयले जानकारी दिएको छ। उनीहरूबीच राष्ट्र बैंकको गभर्नर नियुक्तिका विषयमा छलफल भएको स्रोतको भनाइ छ। कांग्रेससँगको छलफलपछि मन्त्रिपरिषद् बैठक सुरू भएको छ।"
एनसेलको पहिलो एनसेल सप इन सप भैरहवामा,"काठमाडौं : एनसेलले आफ्नो ग्राहक सेवालाई थप विस्तारित गर्दै नयाँ अवधारणाका साथ एनसेल सप इन सप सञ्चालनमा ल्याएको छ। कम्पनीले आफ्नो पहिलो सप इन सप एनसेलले भैरहवामा आजबाट सञ्चालनमा ल्याएको छ। भैरहवाको मैलावरमा रहेको एनसेलको आधिकारिक खुद्रा विक्रेता न्यू लुम्बिनी ए टू जेड मोबाइलसँगको साझेदारीमा एनसेलले आफ्नो यो पहिलो सप इन सप सञ्चालन गरेको हो। एक कार्यक्रममाझ बिहीबार एनसेलका चीफ अफ स्टाफ स्टिवन रोड्रिगेजले यो एनसेल सप इन सपको उद्घाटन गरेका थिए। सप इन सपबाट ग्राहकहरुले एनसेलका सेवा, सुविधा सम्बन्धी साधारण सोधपुछदेखि सम्पूर्ण सेवाहरु एनसेल सेन्टरहरूबाट जस्तै गरी लिन सक्छन्। ग्राहकहरूले सिम लिने, रिचार्ज गर्ने, केवाईसी अपडेट गर्ने, सिम स्वामित्व पुनः प्रमाणीकरण गर्ने, लोकप्रिय सधैं अन रिन्यूअल जस्ता प्याकहरु, सेवा, सुविधा लिने, ईसिममा अपग्रेड गर्ने, इन्टरनेट सेटिङ मिलाउने लगायतका विविध ग्राहक सेवाहरू लिन सक्छन्। अब हाम्रा ग्राहकहरुले सबै ग्राहक सेवाहरु नजिकको पायक पर्ने सप इन सपबाटै लिन सक्नेछन्। आजबाट औपचारिक रुपमा सञ्चालनमा आएको यो पहिलो सप इन सप एक उदाहरण हो। यस अवधारणा अनुरुप हामीले देशैभर विभिन्न स्थानहरुमा थप सप इन सपहरु सञ्चालनमा ल्याउने योजना अनुसार काम गरिरहेका छौं जसले हाम्रो ग्राहक सेवा अझ विस्तारित र राम्रो बनाउने छ। हाम्रो थिम हामी तपाईंकै लागिको मूल मर्म अनुसार ग्राहकहरुलाई सेवा प्रदान गर्न सधैं प्रतिबद्ध छौं, रोड्रिगेजले भने। रोड्रिगेजले उद्घाटनको अवसरमा सप इन सपमा आई स्पिन एन्ड ब्हिल खेलेका अगन्तुकहरुलाई विभिन्न उपहारहरु पनि वितरण गरेका थिए। आइतबारदेखि शुक्रबार हप्ताको ६ दिन यस सप इन सपले ग्राहकहरुलाई सेवा प्रदान गर्नेछ। आफ्नो ग्राहक सेवालाई अझ सहज बनाई उत्कृष्ट ग्राहक अनुभव प्रदान गर्न एनसेलले देशका विभिन्न भागमा ३३ वटा एनसेल सेन्टर पनि सञ्चालन गर्दै आएको छ।"
वाकीटकी बोकेर भारततर्फ जाँदै गरेका एक जना पक्राउ,धरान : प्रहरीले बोक्ने वाकीटकी बोकेर भारततर्फ जाँदै गरेका एक जनालाई पक्राउ गरेको छ। पक्राउ पर्नेमा सुनसरीको इनरुवा नगरपालिका८ का ३५ वर्षीय जाबिर हुसेन मियाँ रहेका छन्। सुनसरीको कोशी गाउँपालिका१ भन्सार रोडबाट भारततर्फ जाँदै गरेका उनलाई प्रहरीले पक्राउ गरेको हो। जिल्ला प्रहरी कार्यालय सुनसरीका प्रमुख एसपी सुमनकुमार तिम्सिनाले मियाको साथबाट वाकीटकी एकथान र प्रदेश १०२०४७ प १५४९ नम्बरको मोटरसाइकल बरामद गरेको बताए। यस्तै उनको साथबाट प्रहरी जवान फिदा हुसेन नाम लेखिएको परिचयपत्र र मोहमद सहमद मियाँ नाम लेखिएको मतदाता परिचयपत्र पनि बरामद गरिएको डिएसपी योगराज खतिवडाले बताए । उनले पक्राउ परेका मियालाई जिल्ला प्रहरी कार्यालय सुनसरीको हिरासतमा राखेर थप अनुसन्धान भइरहेको बताए।
सचिव सुवेदीलाई कारबाही नगरेको भन्दै सुदूरपश्चिमका पत्रकारहरू आन्दोलित,"धनगढी : सुदूरपश्चिम प्रदेश सरकारका कानुन सचिव लिलाधर सुवेदीले पत्रकारहरूलाई लक्षित गर्दै सामाजिक सञ्जालमा लेखिरहेका स्टाटसप्रति कडा आपत्ति जनाउँदै पत्रकार संगठनहरूले प्रदेश सरकारविरुद्ध आन्दोलन गर्ने चेतावनी दिएका छन्। नेपाल पत्रकार महासंघ सुदूरपश्चिम प्रदेश समिति, जिल्ला शाखा कैलालीसहितका विभिन्न पेशागत संघ संगठनका प्रदेश र जिल्ला समितिहरूले बिहीबार संयुक्त प्रेस विज्ञप्ति जारी गर्दै सुवेदीमाथि कारबाहीका लागि मुख्यमन्त्री कमलबहादुर शाह निरीह देखिएका भन्दै आन्दोलनको चेतावनी दिएका हुन्। विज्ञप्तिमा भनिएको छ, प्रदेश सचिवले आफ्नो पदीय मर्यादा विपरीतका आचरणहरू पटक पटक दोहोर्याउँदा समेत प्रदेशका मुख्यमन्त्री र प्रदेश सरकारले सामान्य स्पष्टीकरण पनि सोध्न नसक्नु, उनले लेखेका अराजक स्टाटसहरू सुधार गर्न नलगाउनुले प्रदेश सरकार कर्मचारीका सामुन्ने कतिको निरीह छ भन्ने कुरा प्रस्ट भएको छ। पत्रकारहरूले सचिव सुवेदी माथि वैशाख २६ गतेसम्म पनि कानुनी कारबाही नगरिए चरणबद्ध रूपमा कालोपट्टीसहित धर्ना, कोणसभा, प्रदर्शन र प्रदेश सरकारका कार्यक्रम बहिष्कार लगायतका आन्दोलनका कार्यक्रमहरू गर्ने चेतावनी दिएका छन्। पत्रकार महासंघको नेतृत्वमा गएको टोलीसँग मुख्यमन्त्री शाहले सचिव सुवेदीमाथि बिहीबार बेलुकीसम्म कारबाही गर्ने प्रतिबद्धता जनाए पनि अहिलेसम्म कुनै ठोस कदम नचालिएको उनीहरूको भनाइ छ। संयुक्त विज्ञप्तिमा नेपाल पत्रकार महासंघ सुदूरपश्चिम अध्यक्ष भरतबहादुर शाह, महासंघ कैलाली अध्यक्ष श्रवण देउवा, प्रेस युनियन सुदूरपश्चिम उपाध्यक्ष टेकेन्द्र देउवा, प्रेस चौतारी सुदूरपश्चिम प्रदेश उपाध्यक्ष मीन ठकुरी, प्रेस युनियन कैलाली अध्यक्ष सीताराम ओझा, प्रेस चौतारी कैलाली अध्यक्ष जनक सिंह विष्ट र समाजवादी प्रेस संगठन अध्यक्ष लक्ष्मी प्रसाद जैसीले हस्ताक्षर गरेका छन्। सचिव सुवेदीले विश्व प्रेस स्वतन्त्रता दिवसका दिन सामाजिक सञ्जाल फेसबुकमा अन्नपूर्ण पोस्टमा प्रकाशित आफू विरुद्धको समाचार सेयर गर्दै पैसा खाएर समाचार लेख्ने पत्रकारलाई पनि विश्व प्रेस स्वतन्त्रता दिवसको शुभकामना लेखेका थिए। सचिवको उक्त कार्यप्रति ध्यानाकर्षण भएको भन्दै नेपाल पत्रकार महासंघ केन्द्रीय समिति, सुदूरपश्चिम प्रदेश समिति, जिल्ला समिति तथा विभिन्न पेशागत पत्रकार संगठनहरूले प्रेस विज्ञप्ति जारी गर्दै कानुन सचिव सुवेदीमाथि कारबाहीको माग गरेका थिए भने मुख्यमन्त्री शाहलाई भेटेर समेत उक्त माग गरिएको थियो। तर, सचिव सुवेदीमाथि कारबाही नभएपछि आक्रोशित पत्रकारले आन्दोलनको चेतावनी दिएका छन्।"
रेशम चौधरीको पक्राउबारे गृहमन्त्रीको जवाफ सरकारले पूर्वाग्रह राखेको छैन,"काठमाडौं : गृहमन्त्री रमेश लेखकले नागरिक उन्मुक्ति पार्टी (नाउपा)का संरक्षक रेशम चौधरी पक्राउ परेको विषयमा संसदलाई जवाफ दिएका छन्। नागरिक उन्मुक्ति पार्टीले सरकारको जवाफ मागेपछि गृहमन्त्री लेखकले बिहीबारबो प्रतिनिधिसभा बैठकमा जवाफ दिएका हुन्। उनले सही नियतले कानुनको कार्यान्वयन गर्ने मनसायबाहेक सरकारको कुनै पूर्वाग्रह नरहेको बताए। अदालतबाट हुने गरेको पत्राचारलाई कार्यान्वयन गरेझै उक्त घटनामा पनि सही नियतले कानुनको कार्यान्वयन गर्ने मनसायबाहेक कुनै पूर्वाग्रह नरहेको सदनसमक्ष जानकारी गराए। 'भविष्यमा यसप्रकारका घटना नदोहोरिनेतर्फ सबैलाई सजग र सचेत बनाएको छ,' उनले भने। उनले सर्वोच्च अदालतका एक अधिकृतको समझ र विवेक बाहिर गई गरेको अनधिकृत पत्र व्यवहारका कारण नागरिक उन्मुक्ति पार्टीका संरक्षक रेशम चौधरी पक्राउ पर्नु दुःखद भएको बताए। 'उक्त घटनाको सन्दर्भमा प्रहरी महानिरीक्षकले मलाई जानकारी गराएअनुसार सो दिन सर्वोच्च अदालतको चलानी संख्या १९२७७, मिति २०८२।१।१७ उल्लेख भएको पत्र लिएर शाखा अधिकृत महिमानसिंह विष्ट प्रहरी प्रधान कार्यालय पुगे। निजले आफ्नो परिचयपत्रसहित अदालतको आदेश कार्यान्वयन गर्न आएको बताएपश्चात प्रहरी महानिरीक्षकले सम्मानित अदालतको आदेश कार्यान्वयन गर्न प्रहरी परिसर काठमाडौंमा पठाए। सोको आधारमा प्रहरी परिसर काठमाडौंको टोलीले उहाँलाई नियन्त्रणमा लिई कारागार कार्यालय डिल्लीबजार बुझाएको हो। घटनाको बारेमा प्रहरी महानिरीक्षकबाट जानकारी प्राप्त हुनासाथ मैले सर्वोच्च अदालतका रजिष्ट्रारलाई फोन गरी सोधपुछ गरेको छु। सुरूमा उहाँले अनभिज्ञता प्रकट गर्दै थप विषय बुझेर खबर गर्ने बताउनुभयो। पछि उहाँले उक्त पत्र अदालतको आधिकारिक नभएको र अदालतबाट थप छानबिन भइरहेको जानकारी गराउनुभएको थियो,' उनले भने। केही समयपश्चात सर्वोच्च अदालतबाट विज्ञप्तिमार्फत उक्त पत्र आधिकारिक नभएको व्यहोरा जानकारी गराइएको र कारागार कार्यालय कारागार डिल्ली बजारलाई समेत लेखी पठाइएअनुसार रेशम चौधरी तत्काल रिहा भएको उनको भनाइ छ। अनधिकृत रूपमा पत्र लेख्ने सर्वोच्च अदालतका शाखा अधिकृत महिमानसिंह विष्टलाई जिल्ला प्रहरी परिसर काठमाडौंले तत्काल पक्राउ गरी झुट्टा जानकारी दिन नहुने, आदेशको अवज्ञा गर्न नहुने र कीर्ते गर्न नहुनेसमेतका मुद्दा शीर्षकहरूमा अदालतबाट म्याद लिई अनुसन्धान भइरहेको मन्त्री लेखकले बताए। 'यस घटनाको असहजताप्रति दुखः व्यक्त गर्न चाहन्छु,' गृहमन्त्री लेखकले भने।"
भारतपाक तनावबारे बोल्यो नेपाल,काठमाडौं : भारतपाक तनावबारे नेपालले आधिकारिक धारणा सार्वजनिक गरेको छ। परराष्ट्र मन्त्रालयले विज्ञप्ति जारी गरेर आफ्नो धारणँ सार्वजनिक गरेको हो।
डीपीआर नै संशोधन गरेर जोगाइयो ऐतिहासिक चौतारो,"नवलपुर : विकासका नाममा विस्थापित हुँदै गएका परम्परागत चौतारामध्ये एक ऐतिहासिक चौतारो गैंडाकोटमा स्थानीयको पहलमा डीपीआर नै संशोधन गराएर जोगाउन सफल भएका छन्। नवलपुरको गैंडाकोट नगरपालिका२ स्थित भृकुटीचोकमा रहेको सो चौतारो पूर्वपश्चिम महेन्द्र राजमार्ग विस्तारका क्रममा हटाइने तयारीमा थियो। तर स्थानीयवासी र जनप्रतिनिधिको सक्रियतामा डीपीआर परिमार्जन भई चौतारो यथावत् राखिएको हो। राजमार्ग चौडा बनाउने जिम्मेवारी पाएको चिनियाँ निर्माण कम्पनीले स्थानीयको मागलाई मध्यनजर गर्दै प्रारम्भिक डीपीआर परिवर्तन गर्दै नयाँ डिजाइन तयार पारेको छ। उक्त नयाँ डीपीआरमा फोरलेन सडक भन्दा माथि लोकल लेन निर्माण गर्दै चौतारो सुरक्षित राखिने व्यवस्था नारायणगढ बुटवल सडक विस्तार आयोजनाका इन्जिनियर शिव खनालले बताए । गैंडाकोट२ का वडाध्यक्ष प्रकाश सापकोटाले अब चौतारो यथावत् रहने बताए । उनले भने, परम्परागत सम्पदाको संरक्षण गर्नु आवश्यक छ भन्ने मान्यता अनुसार मैले यो चौतारो जोगाउन जिल्ला, प्रदेश हुँदै केन्द्रसम्म धाएर डीपीआर परिवर्तन गराउन पहल गरेँ। ऐतिहासिक चौतारो संरक्षण गर्नु आफूहरूको कर्तव्य भएकाले संरक्षणका लागि पहल गरेको उनको भनाइ छ। निर्माण कम्पनीका इन्जिनियर शिव खनालले पनि चौतारोको संरक्षणमा सकारात्मक पहल गरिएको स्पष्ट पारे। स्थानीयको माग र जनप्रतिनिधिको सिफारिसका आधारमा भएसम्म चौतारालाई पर्याप्त स्थान छोडिएको छ, उनले भने, कम्पनीले नै हेभीवाल निर्माणमार्फत चौतारोको संरक्षण गर्ने योजना बनाएको छ। इन्जिनियर खनालको भनाइमा कम्पनी स्थानीयको संवेदनशीलताप्रति गम्भीर रहेको देखिन्छ। स्थानीय गोविन्द सुवेदीले भने, हाम्रा पुर्खाले बाटो हिँड्दा थकान मेट्न, गाउँबेसी गर्दा भारी बिसाउन र पुण्य कमाउन चौतारा बनाएका थिए। अहिले यस्तो संरचना लोप हुँदै गएकाले हामी यसको संरक्षणमा लागेका हौं। सुवेदीले चौताराको सामाजिक र धार्मिक महत्व भएकाले जोगाउन पहल गरेको बताए ।"
स्रोत नखुलेको ३५ लाख रुपैयाँसहित एकजना पक्राउ,"परासी : जिल्ला प्रहरी कार्यालय नवलपरासीले स्रोत नखुलेको झन्डै ३६ लाख नगदसहित एक जनालाई पक्राउ गरेको छ। लागुऔषध नियन्त्रण ब्युरो भैरहवाबाट खटिएको प्रहरी टोलीले रामग्राम नगरपालिका६ पोखरापालीस्थित घरमा छापा मारेर ३५ लाख ९९ हजार ८३५ नेपाली रुपैयाँसहित प्रेमनाथ बनियालाई पक्राउ गरेको हो। उनको साथबाट नगदसहित ९ थान मोबाइल, विभिन्न नामका ६७ थान लागुऔषध एप्पुल र ट्याब्वलेट, सिरिञ्ज तथा ४९७ मिलिग्राम हिरोइन बरामद गरेको जिल्ला प्रहरी कार्यालयका सूचना अधिकारी प्रहरी निरीक्षक नारायण थापाले जानकारी दिए। छापा मार्ने क्रममा प्रहरीले टिनको ठूलो बाकसभित्र राखिएको कपडाको तल बाल्टी र झोलामा लुकाएर राखेको अवस्थामा रकम बरामद गरेको हो।"
तपाईंलाई आमा बन्न कठिनाइ भइरहेको छ ? यी बानीहरू अपनाउनुहोस्,"काठमाडौं : महिलामा प्रजनन क्षमताको लागि जीवनशैलीसँग सम्बन्धित केही कुराहरू अपनाउनु फाइदाजनक हुन्छ। दैनिक दिनचर्यामा केही आवश्यक परिवर्तन गरेर महिलाहरूको आमा बन्ने इच्छा पूरा गर्न सकिन्छ। यसका लागि उनीहरूले पौष्टिक खाना खानु, तनाव व्यवस्थापन गर्नु, पर्याप्त निद्रा लिनु र शारीरिक गतिविधि गर्नु महत्त्वपूर्ण छ। आज हामी तपाईंलाई केही यस्ता बानीहरूको बारेमा बताउन गइरहेका छौं, जुन अपनाएर महिलाहरूले आफ्नो प्रजनन क्षमता बढाउन सक्छन्। स्वस्थ तौल कायम राख्नुहोस् : कम तौल र बढी तौल दुवैले प्रजनन क्षमताको लागि महत्त्वपूर्ण ओभुलेशन र हर्मोनको स्तरमा बाधा पुर्याउन सक्छ। धेरै बोसोले एस्ट्रोजनको स्तर बढाउन सक्छ। धेरै कम शरीरको बोसोले महिनावारी पूर्ण रूपमा रोक्न सक्छ। प्रजनन मैत्री आहार : पातदार तरकारी, जामुन, सम्पूर्ण अन्न, गेडागुडी, स्वस्थ बोसो, प्रोटिन, फोलेट, फलाम, जिंक र एन्टिअक्सिडेन्ट जस्ता आवश्यक पोषक तत्वहरू प्रजनन क्षमताको लागि लाभदायक मानिन्छन्। यी पोषक तत्वहरूले हर्मोन नियमन र अण्डाको गुणस्तरलाई समर्थन गर्छन्। शरीरमा सूजन कम गर्छ, जुन प्रजनन क्षमताको लागि आवश्यक मानिन्छ। तनाव व्यवस्थापन : दीर्घकालीन तनावले अण्डाशय र महिनावारीमा बाधा पुर्याउँछ र हार्मोनल असंतुलन निम्त्याउँछ। योग, ध्यान, अनुलोमविलोम गर्नाले तपाईंलाई धेरै मद्दत गर्न सक्छ। यी सबै कुराले तनाव हर्मोन कम गर्न मद्दत गर्छ। गुणस्तरीय निद्रा : कम निद्राले अण्डाशय निस्कने हार्मोनहरूसहित हार्मोन नियमनमा नकारात्मक प्रभाव पार्छ। प्रजनन क्षमता सुधार गर्न र तनावको स्तर कम गर्न, कम्तीमा ७ देखि ९ घण्टा सुत्नु महत्त्वपूर्ण छ। व्यायाम : नियमित व्यायामले तौल नियन्त्रणमा राख्नुका साथै तनाव कम गर्न पनि मद्दत गर्छ। अत्यधिक व्यायामले महिनावारी र अण्डाशयमा बाधा पुर्याउन सक्छ। यस्तो अवस्थामा धेरै भारी व्यायाम नगर्नुहोस्।"
गुल्मीमा कुखुराको मासुको मूल्य बढ्यो,"गुल्मी : गुल्मीको तम्घास बजारमा कुखुराको मासुको मूल्य बढेको छ। केही समयअघि प्रतिकिलो ४ सय रुपैयाँमा बिक्री हुँदै आएको कुखुराको मासु अहिले बढेर अहिले प्रतिकिलो ४४० रुपैयाँमा पुगेको छ। बिहीबार गुल्मी वाणिज्य संघका अध्यक्ष मृगेन्द्र प्रसाद श्रेष्ठ, उपाध्यक्ष तारा प्रसाद भुसाल, महासचिव चेतनारायण पाण्डे, सचिव विष्णु प्रसाद अधिकारी, होटल व्यवसायी मञ्चका अध्यक्ष जंग बहादुर कुँवर, मासु व्यवसायी संघका अध्यक्ष लिल बहादुर बस्नेतसहित बसेको बैठकले कुखुराको मासुको मात्रै मूल्य निर्धारण गर्ने निर्णय गरेको हो। पछिल्लो समय तम्घास बजारमा कुखुराको मासु अभाव, कुखुरा पाल्ने कृषकहरूको संख्या घटेको मासु व्यवसायी संघ गुल्मीका अध्यक्ष लिल बहादुर बस्नेतले बताए। बजारमा कुखुराको मासुमा उपभोक्ताको माग बढे पनि कुखुराको आपूर्ति कम भएको कारणले मासुको अभाव सिर्जना भएको बताए। अहिले बजारमा कुखुराको अभावले कृषक, व्यवसायी र उपभोक्ता सबै मार खेपिरहेका छन्। बजारमा प्रशस्त कुखुरा उपलब्ध हुनसाथ आफूहरूले मासुको मूल्य घटाउन तयार रहेको अध्यक्ष बस्नेतले बताए। तीन महिना पहिले पर्याप्त मासु र कुखुरा हुँदा मासुको मूल्य ४ सय ५० रुपैयाँबाट घटाएर प्रतिकिलो ४ सय रुपैयाँ निर्धारण गरिएको थियो। त्यसबेला व्यवसायीले कृषकबाट कुखुरा प्रतिकिलो २३० रुपैयाँमा खरिद गर्दै आएका थिए। अहिले बजारमा कुखुराको मासुको मूल्य बढेसँगै कृषकको बिक्री मूल्य समेत बढाएर २८० रुपैयाँ पुर्याएको छ। होटल व्यवसायी मञ्च गुल्मीका अध्यक्ष जंग बहादुर कुँवरले मासुको मूल्य वृद्धि गर्नु अहिले बाध्यता रहेको बताए। उनले बजारमा उपभोक्ताको माग अनुसार कुखुरा उत्पादन र मासु उपलब्ध गराउन सबैले पहल कदमी र कुखुरापालक कृषकको संख्या बढाउनु पर्ने बताए। अहिले तम्घास बजारमा खसि बोकाको मासुको मूल्य प्रतिकेजी ८ सय ६० रुपैयाँ कायमै रहेको छ। गुल्मी उद्योग वाणिज्य संघका अध्यक्ष मृगेन्द्र प्रसाद श्रेष्ठले अहिले मासु उत्पादक कृषकलाई फाइदा पुग्ने गरी नयाँ मूल्य निर्धारणको सहमति भएको बताए। अहिले निर्धारण गरिएको मूल्य १० प्रतिशतले वृद्धि भएको हो। उनले व्यवसायी, उपभोक्ता र कृषक सबैलाई मर्का नपर्ने गरी सबैको सहमतिमा मूल्य बढाएको बताए। नयाँ निर्धारण गरिएको कुखुराको मासुको मूल्य वैशाख २६ गतेदेखि कायम हुने बताइएको छ। कुखुराको मासुका लागि छिमेकी जिल्ला अर्घाखाँची र रुपन्देहीमा निर्भर हुनुपर्ने बाध्यता समेत रहेको छ।"
चापाकोटलाई पूर्णखोप सुनिश्चिततासहित दिगोपनाको प्रतिबद्धता,"स्याङ्जा : चापाकोट नगरपालिकालाई पूर्णखोप सुनिश्चितता नगरपालिकासँगै दिगोपनाको प्रतिबद्धता गरिएको गरिएको छ। नगरभित्रका १५ महिनासम्म पाउनुपर्ने सबै बालबालिकाका खोप पाएपछि पूर्ण खोप सुनिश्चितता भएको भन्दै घोषणा गरिएको हो। सो उमेर समूहका ३ सय १९ बालबालिका सबैले लगाउनु पर्ने खोप लगाएपछि राष्ट्रिय खोप कार्यक्रम घोषणा गरिएको हो। नगरपालिकाको वडा नं १ देखि १० सम्मका बालबालिकाका तथ्यांक संकलन, अभिभावकलाई सचेतनाका कार्यक्रम सञ्चालन गर्दै नगरपालिका, स्वास्थ्य संस्था, वडा कार्यालय र महिला स्वास्थ्य स्वयंसेवीको सक्रियताले सबै बालबालिकाले खोप पाएर पालिकालाई पूर्ण खोप सुनिश्चितता घोषणा गर्ने अवसर पाएको उपप्रमुख इशा रानाले बताइन्। उपप्रमुख रानाले नगरवासी सबैका साथ र सहयोग र नगरपालिका सहित स्वास्थ्य कार्यालयको उचित व्यवस्थापनले पूर्ण खोप सुनिश्चितता सम्भव भएको जनाइन्। सबै बालबालिकाले समयमानुसारका खोप लगाउने वातावरण मिलाउन सरोकारवाला सबैले चासो दिनुपर्ने बताउँदै बर्सेनि यस्ता कार्यक्रमलाई निरन्तरता दिइनेमा जोड दिइन्।"
"नेप्से घटे पनि साढे ११ अर्बको सेयर कारोबार, फाइनान्स समूहमा लगानीकर्ताको आकर्षण","काठमाडौं : साताको अन्तिम कारोबार दिन बिहीबार नेप्से परिसूचक दोहोरो अंकले घटेर बन्द भएको छ। नेप्से परिसूचक १२०४ अंकले घटेर २६६१६४ विन्दुमा अडिएको छ। सेन्सेटिभ इण्डेक्स ०५२ प्रतिशतले घटेर ४४८८९ विन्दुमा पुगेको छ। यसदिन ३१५ स्क्रिप्सको ३ करोड ७ लाख ९९ हजार ९१ कित्ता सेयर ११ अर्ब ६५ करोड ५० लाख १७ हजार ८५१ रुपैयाँमा खरिदबिक्री भए। दोस्रो अंकले बढेको सेयर बजारमा चार कम्पनीको सेयर सकारात्मक सर्किट लेभलमा कारोबार भयो। नेपाल माइक्रो इन्स्योरेन्स,क्रेष्ट माइक्रो लाइफ,छ्यांदी हाइड्रोपावर र ओम मेघाश्री फर्माक्युटिकल्सको सेयर सकारात्मक सर्किट लेभलमा कारोबार भएको हो। कारोबार रकमका आधारमा नगदी ग्रुप शीर्षस्थानमा रह्यो। सो कम्पनीको ७८ करोड ४५ लाख मूल्य बढीको सेयर कारोबार भयो। सानिमा माइ हाइड्रोपावरले ६५ करोड मूल्य बराबरको सेयर कारोबार गर्दा युनिलिभर पावरको ५७ करोड,राधी विद्युतको ४३ करोड र अपी पावरको ३८ करोडको सेयर कारोबार भयो। कारोबारमा आएकामध्ये ९६ स्क्रिप्सको मूल्य बढ्दा १५० वटाको घट्यो। ६ समूहको उपसूचक बढ्दा सातवटाको सूचक नकारात्मक देखिएका छन्। यसदिन फाइनान्सक समूहको उपसूचक सर्वाधिक ४१६ प्रतिशतले बढ्यो।"
वैदेशिक रोजगारीमा विभिन्न देश पठाइदिन्छु भन्दै ठगी गर्ने तीनजना पक्राउ,"काठमाडौं : वैदेशिक रोजगारीमा विभिन्न देश पठाइदिन्छु भन्दै रकम ठगी गरेको अभियोगमा ३ जनालाई प्रहरीले पक्राउ गरेको छ। पक्राउ पर्नेहरूमा तार्केश्वर नगरपालिका२ बस्ने नुवाकोट विदुर नगरपालिका१३ घर भएका २८ वर्षीय जसमान तामाङ, काठमाडौं महानगरपलिका९ बस्ने सोही महानगरपालिका१६ घर भएका ३६ वर्षीय भुपाल श्रेष्ठ र नागार्जुन नगरपालिका५ बस्ने स्याङ्जाको गल्याङ नगरपालिका४ घर भएका ४८ वर्षीय मिन बहादुर थापा रहेका छन्। पक्राउ मध्ये जसमानले पोल्याण्ड पठाइदिन्छु भन्दै २ जना पीडितबाट ५ लाख २० हजार रुपैयाँ, भुपालले क्यानडा पठाइदिन्छु भन्दै ३ जना पीडितबाट ८ लाख रुपैयाँ र मिन बहादुरले क्यानडा पठाइदिन्छु भन्दै ३ जना पीडितहरूबाट ७५ लाख रुपैयाँ लिई सम्पर्कबिहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले जसमानलाई काठमाडौं महानगरपलिका१२ बाट, भुपाललाई काठमाडौं महानगरपालिका२६ बाट र मिन बहादुरलाई नागार्जुन नगरपालिका५ बाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
निरोगी नेपालको महासंकल्प र कुष्ठरोग निवारण,"कुष्ठरोगको स्थिति नेपालमा साह्रै भयावह होइन, भयावह छ भन्न मिल्दैन। किनभने विश्व स्वास्थ्य संगठनको मापदण्डअनुसार यसलाई राष्ट्रियस्तरमा भन्ने हो भने कुष्ठरोग नियन्त्रण भएको मान्नु पर्दछ। यहाँ १० हजारमा एकभन्दा तलको संख्यामा यो रोग रहेको छ। तसर्थ, यो उन्मूलन भएको मानिन्छ तर यसबाट हामी सन्तोष गर्दैनौं। यथार्थ के हो भने हाम्रो देशमा उन्मूलन भएको छैन । यस्ता कार्यक्रमले जनचेतना जगाउने कुरामा मद्दत गर्छ। खासगरी आजको कार्यक्रम कुष्ठरोग र त्यसको निवारणसम्बन्धी रहेको छ। यसमा के कस्तो कदमहरु चाल्न आवश्यक छ, सरकारी तवरबाट के कस्ता नीति निर्माण गर्न आवश्यक छ, कानुन बनाउन आवश्यक छ, व्यवहारिक कदम कस्ता चाल्न आवश्यक छ, रोगको पहिचान र उपचारको सन्दर्भमा के गर्न जरुरी छ र सामाजिक जनचेतना र अपहेलनाबाट मानिस र प्रताडित छ, उसको पीडा कसरी हटाउने भन्ने सन्दर्भमा केही गर्नुपर्छ भन्ने एउटा साझा संकल्प, अठोट र त्यसका निम्तिका प्रयासहरु अगाडि बढाउन सजिलो अवश्य पर्छ। त्यसकारण यो कार्यक्रमको आयोजना हुनु आफैँमा प्रशंसायोग्य छ। आयोजकहरुलाई म धन्यवाद भन्न चाहन्छु। अघि नै हामीले सुन्यौं, मधेस, कोशी र लुम्बिनी प्रदेशमा यसका अलिक बढी असरहरु छन् र केही जिल्लाहरुमा यो अलिक बढी मात्रामा छ। यस स्थितिमा हामी सन्तुष्ट हुन सक्दैनौं। यस रोगलाई निवारण गरिछाड्ने हाम्रो प्रयासलाई अझ गतिशील र प्रभावकारी ढंगले अगाडि बढाउन जरुरी छ। यसका निम्ति मेरो अर्को पनि सुझाव छ, अहिलेसम्म हामी जुन ढंगले एलोपेथिक औषधिमा भर परिराखेका छौं, यसलाई आयुर्वेदिक औषधिले पनि ठीक गर्न सक्ने, यसको रिसर्च हुन जरुरी छ। किनभने आयुर्वेदिक औषधि भनेको प्रकृतिसँग र प्रकृतिको जीवनको इकोसिस्टमसँग सम्बन्धित छ र जुन पनि रोग लाग्छ, त्यस रोगलाई निको पार्न सक्ने कुरा फेरि प्रकृतिमै निहीत छ। औषधि पनि प्रकृतिमै निहीत छ। खानामै निहीत छ। यसलाई खाली पत्ता लगाउन जरुरी छ, कुन चिजबाट यो रोग पैदा हुन्छ र कुन चिजबाट यो रोगको अन्त्यत हुन्छ। यसको प्रयोग र परीक्षण गर्न आवश्यक छ। यसमा एलोपेथिक ढंगले निवारणको उपायहरु पत्ता लागेको छ तर आयुर्वेद यसमा प्रभावकारी छ। हामीले उहिलेदेखि आयुर्वेदको साहरा लिने गरेको थियौँ, अहिले अलिकति कमजोर भएको छ। यसलाई परम्परागत र आयुर्वेदिक औषधि विज्ञानको पक्षलाई विकास र रिसर्च गर्दै उपचार विधिमा जान जरुरी छ। हामी निरोगी नेपालको महासंकल्पमा छौं। यो स्वास्थ्य क्षेत्रको महासंकल्प हो निरोगी नेपाल। हामी सिङ्गै नेपाललाई निरोगी नेपाल बनाउन चाहन्छौं। पहिलो कुरा, नेपालमा कोही पनि रोगी र बिरामी हुँदै नहोस्। यसका निम्ति रोग लाग्ने परिस्थिति र अवस्था आउनै नपाओस्। मान्छेको स्वास्थ्य कमजोर भयो भने इम्युन सिस्टम, प्रतिरोधी क्षमता कमजोर भयो भने रोग लाग्छ। त्यसकारण मान्छेहरुको इम्युन सिस्टम नै कमजोर नहोस्। यसका निम्ति पनि उपायहरु गरौं। खानपिन पेट भर्नका लागि मात्रै होइन, सन्तुलित खानपिन र स्वास्थ्यका लागि उपयोगी खानपिन, लाभदायी खानपिन गरौं, जस्तो पनि होइन। स्वास्थ्यका लागि खानपिन खाऔं। हामीले आफ्नो आनीबानी पनि ठीक गर्नुपर्दछ। स्वास्थ्य र स्वस्थ रहनका लागि खानपिन हो भन्ने कुरा थाहा पाउनु पर्छ। हाम्रा कतिपय आदतहरुले पनि हामीलाई बिरामी बनाउँछ। हाम्रा आदतहरु पनि सच्याउन जरुरी छ। त्यसमध्ये खानपिनको आदत, रहनसशनको आदत सच्याउन जरुरी छ। मान्छेले कुनै पनि श्रम गरेन, व्यायाम गरेन भने मान्छे बिरामी हुन्छ, कमजोर हुन्छ, इम्युन सिस्टम कमजोर हुन्छ। ती पक्षहरु आहारसन्तुलित, समयमा, उपयुक्त, विहार, व्यायाम र काम एउटै कुरा हो। जसले पाचन प्रणालीलाई पनि ठीक गर्छ। आजकाल आर्शिवाद दिंदा तिम्रो पाचन प्रणाली ठीक होस् भन्ने चलन छैन। उहिले उहिले तिम्रो पाचन प्रणाली ठीक रहोस् भन्थे। स्वास्थ्य रहनका लागि एकदम आवश्यक छपाचन प्रणाली। होइन भने न भोक लाग्छ, त्यसपछि न निद्रा लाग्छ, न प्रतिरोध क्षमता हुन्छ। पाचन प्रणाली कसरी ठीक हुन्छभन्दा प्रशस्त काम गर्यो, थकाइ लाग्यो, मस्त निदायो र आराम गर्यो, त्यसपछि पाचन प्रणाली ठीक हुन्छ। काम गरेन भने भोक लाग्दैन, खान रुच्दैन, पाचन प्रणाली ठीक हुँदैन। आन्द्रा भुँडी नै चलिराखेको हुँदैन, विस्तारै अल्छि लागेर चल्छ, कहाँबाट भोक लाग्ने ? त्यसकारण पहिलो कुरा, स्वस्थ रहने हो भने हामी हरेक आफैँ पनि सचेत हुन जरुरी छ। हामी सचेत रहेर आफ्नो स्वास्थ्यलाई कसरी मेन्टेन गर्ने। फेरि पनि कुनै न कुनै रोग ट्रमाजस्ता आइपर्न सक्छन्। धेरै कुराहरु त आइनपर्ने विधि गर्न सकिन्छ। शरीरका सबै बाह्य र आन्तरिक अंग प्रत्यंग अवयवहरुलाई स्वस्थ र तन्दुरुस्त राख्ने उपायहरु छन्, तिनीहरुलाई अपनाउन सकिन्छ, काबुबाहिरको परिस्थिति परेन भने। जस्तो मेरो किड्नी किन खराब भयोभन्दा लापरबाहीले होइन। डेढ महिना राखेर चुटेको चट्यै गर्ने, खाना पनि नदिएपछि अनि स्वास्थ्य कहाँबाट मेन्टेन हुन्छ ? चिसो गोलघरभित्र भुइँमा बसेको ठाउँमा तलबाट पानी पलाउँछ, अनि स्वास्थ्य कहाँबाट ठीक हुन्छ। नेल हत्कडी लगाएको छ, घाउ नै घाउ भएको छ, धन्न त्यो फलामको नेलबाट घाउमा ठोकिएर केटनस आदि इत्यादि भएन संयोगको कुरा हो। त्यसबेला दिनको ७५ पैसा दिन्थ्यो, दाल किन्नुस्, तरकारी किन्नुस् मरमसला किन्नुस्, साबुन किन्नुस्, मञ्जन किन्नुस्, ब्रस किन्नुस् भनेर। दाँत हामी कसरी सफा गर्दथ्यौं भने, एउटा ब्रस किन्यो, त्यो पनि महंगो किन्न सकिंदैनथ्यो, सस्तो किन्यो। दुई चार दिनमा ब्रस सबै पछाडि फर्किन्छ ! ब्रस त सिधा हुन्छ नि, पछाडि फर्किन्छ। दातमा जुन पर्दथ्यो, त्यसमा ब्रसको फेदको भाग पर्दथ्यो। दात नै सफा गर्न सकिंदैनथ्यो। मुख बाङ्गो पारिपारिकन ब्रस गर्नु पर्दथ्यो। टुथपेस्टको ट्युव हामीले निचोरेको देख्ने हो भने सबै मान्छे छक्क पर्दथे। त्यो सिद्धिएपछि पनि त्यसलाई निर्चोदानिर्चोदा! नयाँ किनौं पैसा छैन, त्यही पनि आउँछ कि भनेर त्यसको घाँटी मर्काएर चलाउँथ्यौँ ! खैर ती दिन नसम्झिऔं, सम्झिदा अलिअलि रमाइलो पनि लाग्छ। तर, त्यहाँ कहाँबाट स्वास्थ्य राम्रो हुनु ? मलाई क्षयरोग लाग्यो। औषधि छैन, खाना छैन, अल्सर भयो, औषधि छैन, खाना छैन। अनि कहाँबाट स्वास्थ्य राम्रो हुनु ? पेटभरी घाउँ भएर दुखेर असैह्य हुन्छ। भतभति पोल्छ, घाउँबाट रगत आउँछ। पेन किलर दिन्छ, त्यो खाँदाखाँदा किड्नी फेल नभएर के हुन्छ त ! मेरो किड्नी फेल हुनुको अर्थ पेन किलरले हो। सहनै नसकेर पेन किलर खाएको छ। अहिले नै मरियो भने पछि के गर्ने, पछि उपचार जे सुकै भए पनि के गर्ने ! अहिले बाँची हालौं, पेन किलरको असरपछि हेरौंला भनेर। यस्ता काबु बाहिरका परिस्थिति बेग्लै कुरा हो, काबुका परिस्थिति त्यस बेला पनि हामी कसरी स्वास्थ्य जोगाउन सकिन्छ भनेर उपाय गर्दथ्यौं। त्यहाँभित्र व्यायाम गर्ने, व्यायाम गर्ने पनि हविगत हुँदैनथ्यो। त्यही पनि स्वास्थ्य जोगाउन हामी कोसिस गर्दथ्यौं। हामी हरेकले स्वास्थ्य जोगाउन कोसिस गर्नुपर्छ। तर कुष्ठरोग कतिबेला सर्छ थाहा हुँदैन। यो सुरुमा त यो पैदा हुन्छ। के कारणले पैदा हुन्छ, त्यो पत्ता लगाउन र त्यो पैदा नहोस् भन्ने कुराका लागि हामीले कुनै भ्याक्सिन पो तयार गर्न सक्छौं कि, अथवा तयार भएपछि पत्ता लाग्यो भने तुरुन्त उपचार सुरु गर्नु पर्दछ। एउटा ह्याभोब के भने, हामीले उपचार सुरु गर्यौं भने सुरु गरेपछि त्यसको निको हुने प्रक्रिया सुरु हुन्छ। निको हुने प्रक्रिया थोरै अगाडि बढ्ने बित्तिकै त्यसको सरुवापन जुन हुन्छ, संक्रमणकारी प्रवृत्ति त्यो कमजोर भइहाल्छ र सर्न छोड्छ। अलिक समय औषधि खाएपछि सर्न छोड्छ र त्यो संक्रमक रोग हुँदैन। औषधि नखादा त्यो संक्रमक हुन्छ, खासगरी परिवारलाई र निकटका व्यक्तिलाई सर्ने खालको हुनसक्छ। त्यसैकारण मान्छे तर्सिन्छ। अब यहाँ कानुनी प्रबन्धदेखि सामाजिक बहिष्कारदेखि हेलाँहोचाका कुराहरुलाई रोक्नुपर्छ । पहिला ठूला संख्यामा कुष्ठरोग थियो, पछि औषधि खाएर नसर्ने भइसक्यो र निको भइसक्यो। निको भइसकेपछि पनि मान्छेले एक समय कुष्ठरोग थियो भन्ने थाहा पायो भने हेलाहोचो गर्छ। सँगै बस्न र अनेक हिसाबले अप्ठ्यारो मान्छ। त्यसको कुनै जरुरी छैन, त्यो निको भइसकेपछि केही फरक हुँदैन। उस्तै हो उहिले थियो, अहिले छैन। बिरामी थियो तर अहिले छैन। त्यसकारण हेलाहोचो गर्नु पर्ने त्यस्तो छैन। कानुनमा केही कुराहरु स्पष्ट पार्नु पर्ने अझै हुनसक्छन्। ती कुराहरुलाई हामी हेर्छौ। कसरी कानुनलाई व्यवहारिक, उचित र उपयुक्त कानुन निर्माण गर्ने, जसबाट बहिष्करण, हेलाहोचोजस्ता कुराहरु नहोउन्। अर्को, यस्तो पनि गर्नु हुँदैन, जसबाट संक्रमण फैलियोस्। संक्रमण नफैलिने र हेलाहोचो नहुने यो दुईवटै स्थितिको सन्तुलन हामीले कायम गर्नुपर्छ र अगाडि बढ्नु पर्दछ। हामी सबै रोगको निधान मात्रै होइन कि निवारण चाहन्छौं। त्यो प्रकट भइसकेपछि होइन कि त्यो देशबाटै उन्मूलन होस्। उहिले बिफरको एउटा लहर आउन्थ्यो, त्यो लहर आएपछि त्यसले हरेक वर्ष ठूलो संख्यामा जनसंख्यालाई समाप्त पारेर लिएर जान्थ्यो। आज हामीले बिफर उन्मूलन गरेका छौं। मेरो आमा बित्नु हुँदा २२ वर्षको हुनुहुन्थ्यो, म तीन वर्षको थिए। आमा विफोरको कारणले बित्नुभएको थियो, आज विफोर थिएन। मैले आमा बिफरले बित्नुभएको भन्ने थाहा पाएपछि विफोरसँग मेरो यस्तो दुष्मनी भयो कि स्कुलमा भ्याक्सिन आयो भने म गाउँगाउँमा पनि त्यो भ्याक्सिन लिएर जान खोज्थें र लिएर पनि जान्थे। ग्रामीण चेतनाको स्तर के थियो भने, मेरो घरभन्दा परतिर बाटो थियो र बाटोभन्दा परितिर एउटा वस्ती थियो। झापा जिल्लामा स्थानीय आदिवासीको। त्यहाँ हरेक वर्ष केही व्यक्तिहरुको विफोरका कारणले निधन हुन्थ्यो। उनीहरु खोप लगाउन नमान्ने, खोप नलगाएपछि कच्चा अवस्थामा विफोर लाग्थ्यो। पहिला नलागेका मान्छे थिए भने तिनीहरुलाई त लाग्यो लाग्यो। विफोर लागिसकेकालाई बरु लाग्दैन, नलागेकालाई लाग्यो लाग्यो र केही मान्छे जान्थे। मैले भ्याक्सिन लिएर गाउँमा आउँदै छुु भन्ने थाहा पाएपछि गाउँका मान्छेहरु गाउँ छोडेर भागे। बालबच्चा च्यापेर अलिक टाढा अर्को गाउँमा गएछन्। म बेलुका गएर सम्झाउन खोजें, यस्तो हो बाँचिन्छ भनेर तर मानेनन्। मैले भनेँ, मेरो कवुल र प्रतिबद्धता भयो कि तपाईंहरुलाई भ्याक्सिन लगाइंदैन, तपाईंहरु गाउँमा गएर बस्नुस्। त्यो ग्यारेन्टी गरेपछि उनीहरु बल्ल गाउँमा फर्किए। त्यत्रो आतंक थियो कि खोप लगायो भने भगवान रिसाउँछन् र हामी बर्बाद हुन्छौं भन्ने। फेरि त्यही वर्षमा केही मान्छे त्यहीं गाउँमा बिते। मैले धेरै कोसिस गर्नु पर्यो कि हामीले भ्याक्सिन लगायौं, तपाईंहरुले लगाउनुभएन, यताको गाउँमा सरेन, यताको गाउँमा रोग आएन, यताको गाउँमा आयो, तपाईंहरुकोमा मान्छे यसरी मरे अब भ्याक्सिन लगाउनु पर्छ भनेपछि बल्ल बिफर निवारण भयो। यस्ता उपायहरु हामी धेरैले गर्यौं होला। तराईमा मलेरियाले भुसुक्कै मान्छे मर्दथे। मलेरिया उन्मूलन भयो। त्यसकारण उन्मूलन गर्न सकिन्छ। निको नहुने रोग कुनै छैन। निको नहुने स्टेजमा पुग्यो भने मात्रै बेग्लै कुरा हो नत्रभने निको नहुने रोग भनेको कुनै छैन। सबै रोग निको हुन्छ र हामी निको पार्न सक्छौं। यस सन्दर्भमा सरकारले गरेका प्रयासहरु बहुत राम्रा छन्। स्याङ्जाको मालुङ्गा हो क्यार ठाउँको नाम, मालुङ्गामा लेप्रोसी क्याम्प थियो। लेप्रोसीका बिरामीहरुलाई निको पार्ने क्याम्प खडा गरिएको थियो। मलाई २०३९ सालमा काठमाडौंबाट पोखरा जेलमा लगियो। मालुङ्गा गाउँतिरका मानिसहरु त्यहाँ थिए र त्यसमध्ये एकदुई जना लेप्रोसी संक्रमित पनि थिए। उनीहरुलाई लेप्रोसी थियो र त्यही उनीहरुलाई औषधि पनि दिइन्थ्यो। मैले उनीहरुबाट लेप्रोसीका सम्बन्धमा यथार्थ जान्ने मौका पाएँ। यो कस्तो हो र कस्तो अवस्थामा सर्छ, सर्दैन। लेप्रोसी हटिसकेको थिएन तर उनीहरु संक्रामक अवस्थाबाट मुक्त भइसकेका थिए। संक्रमक अवस्था टरिसकेको थियो किनभने निको हुने प्रक्रिया निकै अगाडि बढिसकेको थियो र सक्रामक अवस्था थिएन। त्यो रोगका किटाणुहरु कमजोर भइसकेका थिए। यसलाई निको पार्न नसकिने होइन, यो अनिवार्यरुपमा निको हुन्छ। जति छिप्पिएको छ, त्यति समय लाग्ने हो। सुरुमै भयो भने अलिक छिट्टै निको हुन्छ। जुन अंगभंग भएको छ, त्यो फेरि क्यअर हुने कुरा त भएन। त्यो गएको गइहाल्यो। त्यसले हात खुट्टाका औलाहरु झर्ने अनेक चिज हुन्छ। अझ बढ्दै गयो भने यसले धेरै बिर्गान सक्छ, मान्छेलाई चल्न नसक्ने, अशक्त बनाउने र अझै माथितिर फैलिंदै आउने पनि हुनसक्छ। त्यसकारण यसलाई समयमै उपचार गर्यो भने थाहा पाउने बित्तिकै, अलिकति घाउ हुने बित्तिकै र त्यसको सेन्सेसन छैन भन्ने थाहा पाउन सजिलो छ कि सेन्सेसन छैन भनेपछि यो कुष्ठ रोग हो भनेर थाहा पाउन सकिन्छ। टुप्पामा कुष्ठ रोग रोग लागेको छ अरु बढी सेन्सेसन हुँदैन। छुँदा थाहा पाइएन भने यो कुष्ठरोग भएछ भन्ने कुरा थाहा पाउन सकिन्छ। त्यसकारण छिटै परीक्षण गरेर छिटै उपचार गर्ने। त्यो सर्वसाधारणले पनि थाहा पाउन सक्छ। छुँदा थाहा पाइएन, सेन्सेशन भएन भने त्यो कुष्ठरोग हो, त्यसकारण उपचार गराउ भन्ने यति जानकारी कमसेकम सर्वसाधारणमा हामीले पुर्याउनु पर्दछ ताकी हामी आफैँले रोग चिनेर उसले उपचार गराउन सकोस्। यसो भएपछि यस रोगको हामी केही वर्षभित्रमा उन्मूलन गर्न सक्छौं। आजको यस भेलामा यसका आयोजक संस्थाहरुको यो सक्रियता रहोस्। तपाईंहरुले यथार्थ यसमा घटाउन र बढाउनु पर्ने आवश्यकता छैन। नबढाइकन र नघटाइकन यथार्थ वर्णन विभिन्न रेडियो, पत्रपत्रिका, टेलिभिजनबाट अनुरोध गरेर पनि तपाईंहरुले जनचेतना जगाउनुभयो र स्वास्थ्य मन्त्रालयले यससम्बन्धमा सञ्चार मन्त्रालयसँग परामर्श गरेर अथवा मिडिया हाउससँग परामर्श गरेर यस सम्बन्धमा सहकार्य पनि गर्न सक्छ र जागरण अभियान विशेष ढंगले चलाउन सकिन्छ। देश भरिका मान्छेहरुलाई यस सम्बन्धमा जानकारी गराउन सकिन्छ। जहाँ टेलिभिजन छैन, त्यहाँ समाचारबाट हुनसक्छ। आज मोबाइलको जमाना छ। मोबाइललाई प्रयोग गरेर यससम्बन्धी जनचेतना जगाउन सकिन्छ। त्यसो भएर यसलाई विभिन्न ढंगले जनचेतना जागरण गर्ने कुरा र ताँकी यो सर्न र फैलिन नपाओस्, सरिहाल्यो, फैलिहाल्यो वा रोग प्रकट भइहाल्यो भने, कसैमा देखा परिहाल्यो भने यसलाई समयमै पहिचान गरेर उपचार गर्न सकियोस्। मैले अघि नै भनेँ, यसको निधान गाह्रो छैन र कुष्ठ रोग हो भनेर पत्ता लगाउन सजिलो छ। यो आफैँले घरमा पत्ता लगाउन सकिने कुरा हो। त्यसकारण खाली जनतामा यसो भयो भने कुष्ठरोग हुने रहेछ भनेर चेतना जगायो भने मात्रै त्यो पत्ता लागिहाल्छ। रोग लुकाउनु हुन्न भन्ने कुरा हामीले बुझाउन जरुरी छ। किनभने लुकायो कि निकै धेरै वर्ष औषधि खानु पर्छ। हात खुट्टाका औलाहरु झर्न सक्छन्। विभिन्न जोर्नीहरु विकृत हुनसक्छन्। त्यसकारण यसलाई ठीक ढंगले लान जरुरी हुन्छ। यसो भएर यी चेतनाका कुराहरु फैलाउने र अगाडि बढाउने हामीले गर्यौं भने यसलाई अन्त्य गर्न, निवारण र उन्मूलन गर्न सम्भव छ। त्यसकारण यस सन्दर्भमा हाम्रो साथमा आज औषधि छ। सबैभन्दा महत्वपूर्ण कुरा त्यो हो। औषधि भनेको कुष्ठरोगको काल हो, त्यसलाई सिध्याएर छोड्छ। त्यो हामीसँग छँदैछ। खाली बिरामी र औषधिको भेट गराउनु हो। बिरामीलाई नियमित औषधि सेवन गरुन् भनेर सिकाउनु पर्छ। औषधिमा तलमाथि नहोस्, नियमित औषधि सेवन गरुन्। मात्रा जे बताइएको छ, त्यसअनुसार सेवन गरुन्। किनभने यो अस्पतालमा बसेर गराउने उपचार पनि होइन, यो घरमै बसेर गर्ने उपचार हो, लामो समय लाग्छ। खाली औषधि खाने हो। त्यसकारण अस्पताल भन्दा घरमै बसेर गर्ने हो। त्यसकारण बिरामी आफैँ सजग हुनुपर्दछ र बिरामीलाई के थाहा हुनुपर्दछ भने सजगता भएन भने यो विकराल रुप लिने खतरा हुन्छ र यसले ठूलो विनाश गर्छ। त्यसकारण बिरामी अत्यन्त सजग हुनुपर्छ। खासगरी बिरामी पत्ता लागेपछि सजग हुनुपर्छ। औषधि प्राप्त भएपछि औषधि खानुपर्छ र औषधिमा पैसा लाग्दैन, निःशुल्क उपचार हुन्छ। यसको निशुल्क उपचार हुन्छ, निशुल्क औषधि पाइन्छ। त्यसकारण यो खर्चिलो उपचार र पैसा छैन भन्ने स्थिति होइन। निशुल्क उपचार सरकारले उपलब्ध गराउँछ। औषधि सेवन गर्ने हो, छुंदा थाहा पाइएन भने लेप्रोसी भन्ने थाहा हुन्छ र आफैँले थाहा पाइन्छ। अस्पतालमा चिकित्सकलाई देखाएर औषधि लिन पाइन्छ। औषधि यति समयका लागि लिएर जाने र फेरि ल्याउने, अलिक टाढा छ भने, अर्को व्यक्ति अस्पतालमा गएको छ भने प्रेस्किप्शन पठाएर त्यसमार्फत् पनि औषधि झिकाउन सकिन्छ। त्यसकारण यो धेरै गाह्रो कुरा होइन, यसलाई निको पार्न सकिन्छ। जनचेतना, सामाजिक सहयोग, सद्भाव र सरकारको अभियान र सरकारले अलिकति ध्यान दिनु पर्यो। यसै क्षेत्रमा विभिन्न संघसंस्था लागिरहनु भएकै छ। संघसंस्थाहरुको सक्रियतालाई प्रभावकारी कसरी बनाउने, त्यो डेडिकेशनलाई उपलब्धिमूलक कसरी बनाउने भनेर लागिरहेका संघसंस्थाहरुले ध्यान दिन जरुरी छ। समाजलाई निरोगी बनाउनका लागि, स्वस्थ समाज निर्माण गर्नका लागि यति धेरै साथीहरु यहाँ उपस्थित हुनुहुन्छ। यसमध्ये कतिपय साथीहरु अहिले पनि कुष्ठरोग लागिरहेका साथीहरु कतिपय निको भइसकेका साथीहरु पनि हुन सक्नु हुन्छ। निको भइसकेका साथीहरुले निको नभइसकेका साथीहरुलाई प्रेरणा र हौसला दिनु पर्दछ कि कसरी निको भयो भनेर। निको हुन्छ, मलाई पनि पहिला थियो, मैले निको पारे भनेर मान्छेलाई त्यो कुरा बताउनु पर्छ। त्यो बताएपछि मान्छे उत्साहित भएर त्यसको निराकरणमा लाग्छ। फेरि एकपटक म सबै आयोजकहरुलाई धन्यवाद भन्न चाहन्छु। (प्रधानमन्त्री केपी शर्मा ओलीले २५ वैशाख, २०८२ मा नेपाल कुष्ठरोग सम्मेलनका अवसरमा व्यक्त गर्नुभएको सम्बोधन)"
भारतका केन्द्रीय मन्त्री रिजिजुले भने अपरेशन सिन्दूर जारी छ,"काठमाडौं : पाकिस्तानमाथि आंक्रमण गरेपछि भारतमा सर्वदलीय बैठक बसेको छ। बिहीबार रक्षामन्त्री राजनाथ सिंहको अध्यक्षतामा दिल्लीमा सर्वदलीय बैठक बसेको हो। बैठकपछि केन्द्रीय संसदीय मामिलामन्त्री किरण रिजिजुले रक्षामन्त्रीले बैठकमा उपस्थित सबै नेताहरूलाई अपरेशन सिन्दूरको बारेमा जानकारी दिएको बताए। किरण रिजिजुले भने,अपरेशन सिन्दूर एक निरन्तर अपरेशन हो। बैठकमा सबै नेताहरुले गम्भीरतापूर्वक आआफ्नो विचार राखेको किरण रिजिजु बताए। उनले भने,रक्षामन्त्रीले अपरेशन सिन्दूरको बारेमा सबै नेताहरूलाई जानकारी गराउनुभयो। उहाँले सम्पूर्ण परिस्थिति र सरकारको मनसायको बारेमा बताउनुभयो। विभिन्न दलका नेताहरूले पनि आफ्ना विचार राखे र केही सुझाव दिए। किरण रिजिजुले सबै नेताहरूले सेनाको हरेक कार्यमा समर्थनको आश्वासन दिएको बताए।"
भारतविरुद्ध सैन्य कारबाही भए कडा जवाफ दिनेछौं : एस जयशंकर,"काठमाडौं : भारतका विदेशमन्त्री एस जयशंकरले भारतविरुद्ध सैन्य कारबाही भए कडा जवाफ दिइने बताएका छन्। इरानी विदेशमन्त्री अब्बास अरघचीसँगको भेटमा जयशंकरले यस्तो बताएका हुन्। भारतइरान मैत्री सन्धिको ७५ औं वार्षिकोत्सवको अवसरमा द्विपक्षीय सहयोग समीक्षा बैठकमा भाग लिन अरघची भारत भ्रमणमा छन्। जयशंकरले एक्समा पोस्ट गरेर यसबारे जानकारी दिए। अप्रिल २२ मा जम्मू कश्मीरको पहलगाममा भएको आक्रमणको बारेमा इरानी विदेशमन्त्रीलाई जानकारी दिँदै उनले भने,यो आक्रमणले हामीलाई सीमापार आक्रमण गर्न बाध्य बनायो। भारतीय विदेशमन्त्रीले २२ अप्रिलमा पहलगाम आक्रमणपछि भारतले मे ७ मा आतंकवादी लुक्ने ठाउँहरूलाई लक्षित गर्दै सीमापार आक्रमण गरेको बताए। जयशंकरले भने,हामी तनाव बढाउन चाहँदैनौं, तर हामीविरुद्ध सैन्य कारबाही गरियो भने कडा प्रतिक्रिया दिनेछौं भन्नेमा कुनै शंका छैन। जयशंकरले छिमेकी र नजिकको साझेदारको रूपमा परिस्थितिबारे राम्ररी जानकार हुनु इरानलाई महत्त्वपूर्ण रहेको बताए।"
सामुदायिक अर्थात् साझा वन,"नेपालले विश्वसामु देखाउन सक्ने ऐतिहासिक उपलब्धिमध्ये सामुदायिक वन क्षेत्र एक महत्त्वपूर्ण उदाहरण हो। २०३० सालदेखि सुरु भएको सामुदायिक वन अवधारणाले नेपाललाई वन संरक्षणमा विश्वभरि ख्याति दिलाएको छ। सामुदायिक वनहरू आज जलवायु परिवर्तनका चुनौतीहरूका बीच विश्वकै लागि अनुकरणीय मोडेल बनेका छन्। नेपालको कुल भूभागमध्ये ४४७४ प्रतिशत वनले ढाकेको छ। तीमध्ये एकतिहाइभन्दा बढी वन क्षेत्र स्थानीय उपभोक्ता समूहहरूको प्रत्यक्ष संरक्षण र व्यवस्थापनमा रहेको छ। प्रारम्भमा नांगा डाँडालाई हरियाली बनाउने र गाउँलेहरूको घाँसदाउराको आवश्यकता पूर्ति गर्ने उद्देश्यले सुरु गरिएको सामुदायिक वन कार्यक्रम अहिले ३० हजारभन्दा बढी समूहमार्फत १५ करोडभन्दा बढी नेपालीलाई प्रत्यक्ष वा अप्रत्यक्ष रूपमा जोड्न सफल भएको छ। यसकारण, सामुदायिक वन कार्यक्रम नेपालको सबैभन्दा सफल संरक्षण अभ्यासहरूमध्ये एक हो। सामुदायिक वनको इतिहास : नेपालको वन विकास बुझ्न, यसको ऐतिहासिक पृष्ठभूमि हेर्न आवश्यक हुन्छ। २००७ सालमा प्रजातन्त्रको आगमनपछि वनलाई राष्ट्रियकरण गरियो। तर सरकारी नियन्त्रणमा आएको वन क्षेत्रले अपेक्षित संरक्षण पाउन सकेन, बरु तीव्र रूपमा विनाशतर्फ उन्मुख भयो। पञ्चायत कालमा पञ्चायती वन अवधारणाको सुरुआत गरिए पनि त्यसले पनि दीगो र प्रभावकारी परिणाम दिन सकेन। २०२० देखि २०४१ सालसम्मको अवधिमा ५ लाख ७० हजार हेक्टरभन्दा बढी वन क्षेत्र नष्ट भएको तथ्यांकले राष्ट्रिय मात्र होइन, अन्तर्राष्ट्रिय स्तरमै गम्भीर चिन्ता उत्पन्न गरायो। वन विनाशको दर बढेसँगै, संरक्षणमा स्थानीय समुदायको प्रत्यक्ष सहभागिता अपरिहार्य भन्ने धारणा बलियो हुँदै गयो। २०४६ मा प्रजातन्त्र पुनस्र्थापनापछि सामुदायिक वन अवधारणाले नयाँ ऊर्जा र दिशा प्राप्त गर्यो। स्थानीय समुदायलाई वनको संरक्षण, व्यवस्थापन र उपयोगको प्रत्यक्ष जिम्मेवारी दिँदै उनीहरूको सक्रिय सहभागितामा सामुदायिक वन कार्यक्रम प्रारम्भ गरियो। यसरी राज्य स्वामित्वका वन क्षेत्रलाई समुदायलाई हस्तान्तरण गर्दै सामुदायिक नेतृत्वमा संरक्षण र दिगोपनतर्फको यात्रा आरम्भ भयो। २०४१ मा गठित कार्यदलले वन विनाशको समाधान खोज्न वन विकास गुरुयोजना तयार गर्न थाल्यो। २०४४ सालमा आयोजना गरिएको राष्ट्रिय गोष्ठीले स्थानीय समुदायलाई वन संरक्षणमा केन्द्रित गर्नुपर्ने धारणा प्रस्तुत गर्यो। यसको आधारमा गुरुयोजना तयार पारियो, जसले स्थानीय सहभागिता बिना दिगो वन विकास असम्भव देखायो। यसै क्रममा, २०३३ सालको राष्ट्रिय वन योजना र २०३५ मा लागू भएको पञ्चायत वन तथा पञ्चायत संरक्षित वनसम्बन्धी नियमावलीले पनि स्थानीय निकायलाई केही जिम्मेवारी दिएको पाइन्छ। तर, औपचारिक रूपमै सामुदायिक वन कार्यक्रमलाई प्राथमिकता दिने कार्य भने २०४५ सालमा तयार भएको वन विकास गुरुयोजनाले गर्यो, जसलाई २०४६ मा २१ वर्षका लागि आधिकारिकता प्रदान गरियो। यसपछि २०४९ सालमा जारी भएको वन ऐन र २०५१ को वन नियमावलीले सामुदायिक वन उपभोक्ता समूहहरूलाई स्वतन्त्र, संगठित र उत्तरदायी संस्थाको रूपमा कानुनी मान्यता दियो। अब यी समूहहरूले नै वनको संरक्षण, विकास, उपयोग र व्यवस्थापनको जिम्मेवारी सम्हाल्न थाले। यो सारा प्रक्रियामा एउटा उल्लेखनीय पक्ष के देखिन्छ भने सरकार आफैंले वन संरक्षण सम्भव छैन भन्ने आत्मबोध गर्दै स्थानीय समुदायको साथ लियो। वन मेरो हो, म जोगाउँछु भन्ने जनतामाझको भावना, सामूहिक चेतना र सहभागिता नै सामुदायिक वन अवधारणाको मेरुदण्ड बन्यो। आजको दिनमा सामुदायिक वन कार्यक्रम नेपालको करिब ३४ प्रतिशत वन क्षेत्रलाई सफलतापूर्वक संरक्षण, व्यवस्थापन र संवद्र्धन गर्दै आएको छ। यसले न केवल वातावरण संरक्षणमा, तर लोकतान्त्रिक अभ्यास, दिगो विकास, ग्रामीण जीवनस्तर सुधार र जैविक विविधताको रक्षा गर्ने अभियानमा पनि ऐतिहासिक योगदान दिएको छ। संविधानले परिकल्पना गरेको समानुपातिक सहभागिता नीतिको कार्यान्वयन, महिलाको नेतृत्व विकास, सामाजिक समावेशीकरण, स्थानीय पूर्वाधार निर्माणजस्ता क्षेत्रमा सामुदायिक वन समूहहरूले महत्त्वपूर्ण भूमिका निर्वाह गरेका छन्। वन, वातावरण संरक्षणदेखि भूसंरक्षण, वन्यजन्तु र लोपोन्मुख प्रजातिको संरक्षणसम्म सामुदायिक वनको योगदान उल्लेखनीय रहँदै आएको छ। मानव र वनबीचको अन्तरसम्बन्ध सामुदायिक वनमार्फत अझ प्रगाढ भएको छ। जहाँ मानव बस्ती विस्तार भएको छ, त्यहाँ जंगलहरू पनि बढेका छन्। यसले मानव र वातावरणबीचको अन्योन्या िश्रत सम्बन्धलाई अझ सुदृढ बनाएको छ। गाउँघरमा सोध्दा समुदाय स्वयंले सामुदायिक वनलाई आफ्नै उपलब्धि भनेर गर्वका साथ प्रस्तुत गर्छन्। यसप्रकार, सामुदायिक वन संरक्षणमा समुदायले आफ्नो तन, मन, धन र श्रम लगानी गरेको प्रष्टै देखिन्छ। लोकतान्त्रिक गणतन्त्रको संवाहक सामुदायिक वन : सामुदायिक वनले राजतान्त्रिक मुलुकमा लोकतान्त्रिक गणतन्त्र अभ्यास गर्यो। लोकतान्त्रिक गणतन्त्र र प्राकृतिक स्रोतमा जनताको स्वामित्वको अवधारणा परस्पर रूपमा गाँसिएको छ। लोकतान्त्रिक गणतन्त्रको स्थापनापछि सरकारले सामुदायिक वनमार्फत् जनतालाई प्राकृतिक स्रोतहरूमा अधिकार सुनिश्चित गर्ने दिशामा महत्त्वपूर्ण कदम चालेको छ। फलस्वरूप, नेपालको संविधानले स्थानीय स्रोतसाधनमा जनताको अग्राधिकारलाई स्पष्ट रूपमा उल्लेख गरेको छ, जुन लोकतन्त्रको सफलताको एक महत्त्वपूर्ण उपलब्धि हो। सामुदायिक वनको योगदान केवल वातावरणीय संरक्षण र प्राकृतिक स्रोतहरूको सदुपयोगमा मात्र सीमित छैन। लोकतान्त्रिक गणतन्त्र स्थापनाको आन्दोलनमा पनि सामुदायिक वनका संरक्षकहरू स्थानीय उपभोक्ता समूह र उनीहरूका नेतृत्वकर्ताहरूको भूमिका अत्यन्तै महत्त्वपूर्ण रह्यो। विशेषगरी १० वर्षे सशस्त्र द्वन्द्व (जनयुद्ध)को समयमा, जब गाउँहरूमा राज्यको उपस्थिति कमजोर थियो, त्यतिबेला सामुदायिक वन उपभोक्ता समूहहरूले जनतासँग प्रत्यक्ष सम्बन्ध कायम राखे। उनीहरूले वन संरक्षण मात्र होइन, शिक्षा, स्वास्थ्य सेवा, सामाजिक जागरण तथा गरिबी निवारणजस्ता क्षेत्रमा पनि सक्रिय भूमिका खेले। यस्तो समसामयिक संकटमा सामुदायिक वन संस्था स्थानीय तहमा सामाजिक स्थायित्व र सहकार्यको महत्त्वपूर्ण माध्यम बने। अझ, सामुदायिक वनले समुदायलाई एकीकृत मात्रै गराएन, उनीहरूमा सामूहिक भावना पनि विकास गराएको छ। सामुदायिक वनले वनमा सहभागी उपभोक्ताहरूलाई प्रजातान्त्रिक प्रक्रियामा आवद्ध गराई वनको संरक्षण, विकास र व्यवस्थापनका लागि आवश्यक निर्णय प्रक्रियाको सहभागी हुने अवसर त प्रदान गरेको छ नै, आफ्नो क्षेत्रको सामाजिक, आर्थिक तथा शैक्षिक विकासका भौतिक पूर्वाधार र वातावरणीय पुँजी निर्माण गर्न उपभोक्ताहरूलाई स्वत:स्फूर्त सहभागी पनि बनाउँदै आइरहेको छ। समावेशीकरणमा सामुदायिक वन : सामुदायिक वनको अवधारणाले समावेशी नेतृत्वलाई प्रारम्भदेखि नै प्राथमिकता दिएको छ। वन विकास गुरुयोजनाले नै ५० प्रतिशत महिलाको सहभागिता अनिवार्य गर्ने व्यवस्था ल्याएको थियो, जुन कदम हाम्रो देशमा ३३ प्रतिशत महिला सहभागिता सुनिश्चित गर्न समेत चुनौतीपूर्ण भइरहेको वर्तमान सन्दर्भमा निकै क्रान्तिकारी मानिन्छ। २०५२ सालदेखि नै सामुदायिक वन उपभोक्ता समूहहरूमा महिलाको सहभागिता ५० प्रतिशत सुनिश्चित गरिँदै आएको हो। यसले महिलालाई केवल उपस्थितिमा सीमित नराखी नेतृत्वमा समेत स्थापित गरेको छ। हाल १० लाखभन्दा बढी महिला सामुदायिक वन उपभोक्ता समूहमा सक्रिय छन्, जसमा धेरैजसोले निर्णायक भूमिका निभाइरहेका छन्। त्यसैगरी, सामुदायिक वनमा आदिवासी, जनजाति, दलित, सीमान्तकृत र पिछडिएको वर्गहरूको समेत सशक्त प्रतिनिधित्व हुँदै आएको छ। यस प्रकार, नेतृत्व तहमा समेत यी समुदायहरूको उपस्थिति सुनिश्चित गरिँदा सामुदायिक वन समावेशी र न्यायपूर्ण विकासको प्रेरक नमुना बनेको छ। समृद्धिको मार्गमा सामुदायिक वन : जब वन विनाशका कारण धेरै भूभाग मरुभूमिमा परिणत हुँदै थिए, त्यही बेला संरक्षणको गम्भीर आवश्यकता महसुस गरिँदा समुदाय स्वयं अघि सरे। सामुदायिक वनले केवल वनको संरक्षणमात्र होइन, भूमिको पुनर्जीवन, जल स्रोतको सुरक्षा र जैविक विविधताको संवद्र्धनमा पनि उल्लेखनीय भूमिका खेलेको छ। संरक्षणबाट सुरु भएको सामुदायिक वनको यात्रा आज व्यवस्थित स्रोत व्यवस्थापन र दिगो विकासको दिशामा विस्तार भएको छ। समृद्ध नेपाल, सुखी नेपाली अभियानसँग जोडिँदै सामुदायिक वनले वातावरणीय सन्तुलनका साथै दिगो विकासका १५ वटा लक्ष्यमा प्रत्यक्ष योगदान पुर्याइरहेको छ। यस यात्राको एक महत्त्वपूर्ण उपलब्धि हो, साना तथा मझौला हरित उद्यमहरूको सशक्त विकास। हालसम्म ४० हजारभन्दा बढी स्थानीय उद्यमहरू सामुदायिक वनको आधारमा स्थापना भइसकेका छन्, जसले ग्रामीण रोजगारी, आर्थिक सशक्तीकरण र समुदायको समृद्धिमा ठोस योगदान दिएका छन्। यी सामुदायिक समूहहरूले वनस्पति र जैविक विविधताको संरक्षण मात्र होइन, प्राकृतिक स्रोतहरूको समुचित र न्यायपूर्ण व्यवस्थापनमा पनि समुदायलाई आत्मनिर्भर बनाएका छन्। पछिल्ला वर्षहरूमा सञ्चालित सामुदायिक वन अधिकार सुनिश्चित कार्यक्रम अन्तर्गत स्थापित हरित उद्यमहरूले उपभोक्ताहरूलाई सीप विकास र स्रोत प्रयोगमा दक्ष बनाउँदै छन्। काठका विकल्पमा आधारित हरित उत्पादहरू, पर्यापर्यटन तथा अन्य सेवाहरूले विशेषत: युवालाई स्वरोजगारका अवसर दिलाउँदै वैदेशिक रोजगारीको वैकल्पिक मार्ग देखाइरहेका छन्। साथै, पछाडि पारिएका वर्गहरूलाई समेट्दै सामुदायिक वनले आत्मनिर्भर र समावेशी समाज निर्माणतर्फ आशाको उज्यालो फैलाएको छ। जलवायु परिवर्तनमा असर न्यूनीकरणमा सामुदायिक वन : सामुदायिक वनले जलवायु परिवर्तनको प्रभावलाई न्यूनीकरण गर्नमा अनगिन्ती प्रयासहरू गरेका छन्। यदि नेपालमा सामुदायिक वनको अस्तित्व थिएन भने जलवायु समस्याहरू अझ गम्भीर र जटिल हुन्थे। सामुदायिक वनहरूले जलवायु परिवर्तनको असर कम गर्न समुदाय आधारित अनुकूलन योजना तयार गर्दै सक्रिय भूमिका खेलेका छन्। प्राकृतिक वनको संरक्षण, पानीका मुहानहरूको सुरक्षा र वनको दिगो व्यवस्थापनमा सामुदायिक वनको योगदान अत्यन्तै महत्त्वपूर्ण छ। यी वनहरूले वन डढेलोको नियन्त्रणमा विशेष ध्यान दिँदै, जलवायु परिवर्तनको जोखिम कम गर्न महत्त्वपूर्ण कदमहरू चालिएका छन्। प्रकोपमा सामुदायिक वन : प्राकृतिक प्रकोपका बेला, सामुदायिक वनले संकटग्रस्त जनताको सहायता गर्दै अत्यन्त महत्त्वपूर्ण भूमिका निर्वाह गरेको छ। २०७२ सालको भूकम्पको समयमा, सामुदायिक वनले गरिब र विपन्न समुदायलाई सहयोग प्रदान गरेको थियो। कोरोनाको समयमा, सामुदायिक वनले एम्बुलेन्सहरू उपलब्ध गराउँदै महामारीको समयमा जनस्वास्थ्यलाई प्राथमिकता दिएको थियो। त्यस महामारीको समयमा, सामुदायिक वनले ८०० घरहरूको सामुदायिक भवन निर्माण गरेर प्रभावित परिवारहरूलाई आ श्रय दिएको थियो। यस अलवा, डढेलो नियन्त्रण र बाढीपहिरो जस्ता प्राकृतिक आपदाहरूको समयमा पनि सामुदायिक वनले सक्रियता देखाउँदै जनताको जीवन र स्रोतहरूको संरक्षणमा महत्त्वपूर्ण योगदान दिएको छ। सामुदायिक वनले सदैव समुदायसँगको निकटता र समन्वयले प्रकोपको समयमा पनि तिनीहरूलाई आवश्यक सहयोग पुर्याउने सामथ्र्य प्रस्तुत गरेको छ। नेतृत्व विकासमा सामुदायिक वन : सामुदायिक वनको अभियानले नेतृत्व विकासमा महत्त्वपूर्ण भूमिका निभाएको छ। ५० वटा सामुदायिक वनबाट सुरु भएको यस पहलले स्थानीय, प्रदेश र संघीय स्तरमा नेतृत्वको विकासलाई प्रोत्साहित गरेको छ। महिलाहरूको नेतृत्वमा उल्लेखनीय वृद्धि भएको छ र ३००० भन्दा बढी सामुदायिक वन अभियन्ताहरूले विभिन्न तहमा सक्रिय योगदान दिनुका साथै नेतृत्वमा भाग लिइरहेका छन्। हालसम्म ६२,००० भन्दा बढी महिला सामुदायिक वन उपभोक्ता समूहमा नेतृत्व भूमिकामा छन्। सामुदायिक वनको नेतृत्व चयन प्रक्रिया पारदर्शी र लोकतान्त्रिक ढंगले सञ्चालन हुन्छ, जसमा आन्तरिक प्रतिस्पर्धा र सामूहिक सहमतिमा आधारित चयन प्रणालीको अपनाइन्छ। यसले संस्थागत संरचनामा सशक्त र प्रतिनिधिमूलक नेतृत्वको सुनिश्चितता प्रदान गरेको छ। अन्य सुधारहरू : वन ऐन २०४९ र वन नियमावली २०५२ ले स्थानीय उपभोक्ता समूहलाई वन व्यवस्थापनको पूर्ण अधिकार दिएको थियो। संघीयतापछि पनि वातावरण संरक्षण ऐन २०७६ र नियमावली २०७७ तर्जुमा गर्दै संस्थागत सुधारहरू गरिएका छन्। यसै क्रममा वातावरण संरक्षण ऐन २०५३ र नियमावली २०५४ को प्रभावकारिताले वातावरणीय प्रभाव मूल्यांकन प्रक्रिया सुदृढ बनाएको छ, हालसम्म २२०० भन्दा बढी आईईईईआईए स्वीकृत भइसकेका छन्। ऊर्जाको क्षेत्रमा पनि उल्लेखनीय सुधार देखिएको छ। ३२०० मेगावाट जलविद्युत् उत्पादन पीपीपी मोडेलमा सम्पन्न भएको छ। साथै ५० मेगावाटभन्दा बढी ग्रिड जडित सौर्य ऊर्जा जोडिएको छ। हजारौं घरेलु सौर्य प्रणाली स्थापना भएका छन्। ३ लाख ५० हजारभन्दा बढी बायोग्यास प्लान्ट सञ्चालनमा छन्। विद्युत् पहुँच ९ सय ५५ भन्दा माथि पुगेको छ, यसमा पनि सामुदायिक वनको भूमिका छ। अन्त्यमा, समुदायको बल भनेको यसको सदस्यहरूको सामूहिक यत्न हो। जहाँ समुदाय सबल र एकजुट हुन्छ। त्यहाँ राज्य, नागरिक र प्रकृतिबीचको सम्बन्ध पनि मजबुत र घनिष्ठ हुन्छ। सबल समुदाय जीवन्त र गतिशील लोकतन्त्रको आधार बनेको हुन्छ, जसले राज्यको लोकतान्त्रिक प्रणालीलाई अझ सशक्त बनाउँछ। यसैले, संघीय लोकतान्त्रिक गणतान्त्रिक मुलुकमा सामुदायिक वन अवधारणा अत्यन्त महत्त्वपूर्ण बन्न पुगेको छ। यस अवधारणाले साझा अधिकार र जिम्मेवारीलाई प्रोत्साहन गर्ने मात्र होइन, समृद्ध र दिगो भविष्य निर्माणका लागि आवश्यक समन्वय र सहकार्यको मार्ग प्रशस्त गर्दछ। सामुदायिक वनको माध्यमबाट हामी लोकतन्त्रलाई थप प्रगति र समृद्धितर्फ डोहोर्याउन सक्छौं। (पाठक, सामुदायिक वन उपभोक्ता महासंघ नेपालकी निवर्तमान अध्यक्षसमेत हुन्।)"
रुग्ण उद्योगहरूलाई नयाँ मोडालिटीका साथ अघि बढाउने काम भइरहेको छ : उद्योगमन्त्री,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले आगामी साउन १५ गतेभित्र संस्थानका रुपमा रहेका नेपालका रुग्ण उद्योगहरूलाई नयाँ मोडालिटीका साथ अघि बढाउने बताएका छन्। बिहीबार काठमाडौंको भृकुटिमण्डपमा नेपाल अन्तर्राष्ट्रिय व्यापार मेला उद्घाटन गर्दै मन्त्री भण्डारीले उच्चस्तरीय आर्थिक सुधार आयोगले दिएका सुझावका आधारमा साउन १५ गतेभित्र संस्थानका रुपमा रहेका नेपालका रुग्ण उद्योगहरूको डिडिए पुरा गरेर नयाँ मोडालिटीका साथ अघि बढाउने बताए । उनले विशेष आर्थिक क्षेत्रमा निर्यातका लागि पूर्वाधार बनाउने काम सार्वजनिक निजी साझेदारीबाट अघि बढाइरहेको जानकारी दिए । अहिले सरकारले नेपालमा उत्पादन वृद्धि गर्दै निर्यात गर्नका लागि धेरै प्रयासहरू भइरहेको उनले बताए। उनले स्वदेशी वस्तुको उपभोग कार्यविधिलाई अघि बढाइएको भन्दै उनले यसले स्वदेशी बजारीकरणको समस्या समाधान हुने विश्वास व्यक्त गरे। मन्त्री भण्डारीले मुलुकमा पुँजीको अभाव नभएपनि लगानी हुन नसक्नु प्रमुख प्रश्नको विषय भएको उल्लेख गरे। नेपाल उद्योग वाणिज्य महासंघको आयोजनामा सुरु व्यापार मेला बैशाख २९ गतेसम्म चल्ने छ । मेलामा कुल ३०० भन्दा बढी स्टल मार्फत मेलामा स्वदेशी एवं विदेशी वस्तु तथा सेवाको प्रर्दशनी रहेको छ । जसमा स्वदेशी हस्तकला उत्पादनहरु, वस्तुगत संघहरुका उत्पादनहरु , साथै चार पांग्रे र दुई पांग्रे विद्युतीय गाडी (इभी) गाडीहरू समेत राखिएको छ । यस वर्षको मेलामा स्वदेशी र विदेशी गरी करिब २० हजार अवलोकनकर्ताहरुले अवलोकन गर्ने अपेक्षा रहेको महासंघले जनाएको छ ।"
हट्दै कुप्रथा,"अचेल किशोरीहरू समाजका कुप्रथाविरुद्ध विद्रोह गर्न तयार छन् । र, गरेका उदाहरण पनि छन् । पहुँच र सुगमताको दृष्टिकोणले निकै विकट मानिने दूरदराजका गाउँहरूमा छाउगोठ प्रायः भेटिँदैनन् । कालकोठरी समानको छाउगोठबाट मुक्ति पाएर अछामका केही किशोरी तथा महिलाहरूले राम्रोसँग सन्तोष र खुसीको सास फेर्न पाउन थालेका छन् । त्यसो त अझै पनि अछामका छाउगोठमा बस्ने चलन पूर्णरूपमा हटिसकेको छैन । तर केही त्यस्ता किशोरी तथा महिला छाउगोठमा कहिल्यै बसेनन् । बसाइएनन् । साँफेबगर नगरपालिका१२ खप्तडका किशोरी तथा महिलाहरू छाउ भएका बेला कहिले पनि गोठमा बसेनन् । खप्तडमा छाउगोठहरू नै छैनन् । नगरपालिकाको सबैभन्दा विकट मानिएको खप्तडमा छाउ भएका बेला गोठमा बस्दैनन् । छाउगोठमा नबसेकै कारण अहिलेसम्म आफ्नो परिवारमा केही नभएको अनुभव सुनाउने स्थानीय शारदा देवी कडायतहरू खप्तड मात्र होइन, अछाम जिल्लामै छन् । महिनावारी हुँदा गोठमा बसेको अनुभव छैन शारदासँग । उनले भनिन्, वडा विकट छ तर छाउगोठमा बस्नुपर्छ भन्ने सोच कसैको पनि छैन । खप्तडका किशोरी महिलाहरू महिनावारी भएका बेला सधैं सुत्ने कोठामै सुत्छन् । छाउ भएका बेला भने देवी देउताको मठ मन्दिर र खाना पकाउने भान्सा तिर भने जाँदैनन् । अन्य बेला जस्तै सहजरूपमा दैनिकी कामहरू गर्छौं । शारदा पूर्ववडासदस्य पनि हुन् । महिनावारी भएका बेला गाई गोरुलाई छुनु हुन्न भन्ने चलन थियो तर त्यो पनि विस्तारै हट्दै गएको शारदा बताउँछिन् । छाउ भएका बेला कुनै महिला तथा किशोरीले ज्यान गुमाउन नपरोस् भन्दै उनी सशक्त आवाज उठाउँछिन् । छाउगोठमा नबस्दैमा केही अप्रिय हुन्छ भन्नेहरूका लागि खप्तड एउटा जवाफ हो । महिनावारी पाप हो भन्ने गलत सोचमाथि चौतर्फी प्रहार हुनुपर्छ । तर यो शक्ति प्रयोगबाट होइन, सोचमा परिवर्तनबाट हुनुपर्छ । होइन भने छाउगोठहरू भत्किइरहने र बनिरहने प्रक्रिया चलि नै रहने छ । व्यक्ति र परिवारको सोचमा परिवर्तन नआएसम्म छाउपडी कुप्रथा कुनै न कुनै रूपमा जीवितै रहिरहन्छ र किशोरी तथा महिलालाई सताइरहन्छ । तसर्थ सोच परिवर्तन नै छाउपडी कुप्रथाविरुद्धको सशक्त प्रहार हुन सक्छ । साँफेबगर नगरपालिका ६ भाग्यश्वरमा छाउपडी गोठका विषयमा छलफल र बहस हुन छोडेको वर्षौं भइसक्यो । कारण सबै सुरक्षित तरिकाले घरमै थाले । वडामा कार्यक्रमहरू भइरहदा छाउपडी कुप्रथाको विषयले प्रवेश नै नपाउने गरेको स्थानीय दूतकला विष्टले बताइन् । भाग्यश्वरमा छाउपडी कुप्रथा पूर्णरूपमा अन्त्य भइसकेको विष्ट बताउँछिन् । उनले भनिन्, छाउपडी कुप्रथाको सकारात्मक उदाहरण दिनुपर्दा प्रायः सबैले भाग्यश्वरको उदाहरण दिन्छन्, यहाँका महिला तथा किशोरीहरूसग छाउगोठको कुनै सम्बन्ध नै छैन । यो विषयमा हामीले वडामा छलफल गर्न छोडेको धेरै भइसक्यो । यहाँहरूले वडाका प्रत्येक टोल घरमा गएर पनि हेर्न र बुझ्न सक्नुहुन्छ । चौरपाटी गाउँपालिका २ सोकट भौगोलिक रूपमा विकट वडा मानिन्छ । विकट मानिने त्यहाँका केही किशोरी महिलाहरू छाउ भएका बेला घरमै बस्छन् । सोकटकी ५० वर्षीया कलशी साउद छाउगोठमा बस्ने बेलाको तीतो र अहिले घरमै बस्दाको मीठो अनुभव सुनाउँछिन् । कलशीको नजरमा पहिलेभन्दा अहिले धेरै परिवर्तन भइसकेको छ । छाउ भएका घरमा खाना दिने मान्छे नभएर भोकै बस्नु परेको दुःखेसो कलशी सुनाउँछिन् । छाउ हुँदा घरमा बस्नु त परैको कुरा नजिकैको धारामा नुहाउनसमेत पाइँदैन थियो, उनले भनिन्, २३ घण्टाको बाटो हिँडेर खोलामा नुहाउन जानुपथ्र्याे । अहिले घरकै धारामा नुहाउछौं । विस्तारै सबैमा सोच परिवर्तन हुँदैछ, कानुन बन्यो, घरमा पढेलेखेको मान्छे भए उनीहरूले सम्झाइबुझाइ गर्न थाले । कलशी साउद ५० वर्षकी भइन् । यो अवधिका धेरै परिवर्तन भइसकेको र केही बाँकी रहेको उनको बुझाइ छ । मेल्लेख गाउँपालिका १ र २ ऋषिदह सदरमुकाम मंगलसेनबाट १७ कोस दूरीमा छ । भौगोलिक विकटताका कारण निकै दुर्गम मानिने ऋषिदहका महिलाहरूले छाउगोठ बस्दैनन् । त्यहाँँका विद्यालय जाने किशोरहरूलाई नियमित विद्यालय जान्छन् । छाउ भएका बेला नियमित सुत्ने कोठामै सुत्छन् । छाउ भएर विद्यालयबाट घर फर्किनुपर्ने अवस्था नआएको सरिताकुमारी बुढाले बताइन् । सरिताले यो वर्ष नन्दामाता माविबाट एसईई दिएकी छिन् । उनले भनिन्, हाम्रो वडामा छाउगोठ नै छैन । छाउ हुँदा विद्यालय जान कहिले पनि बन्द भएन । झन् अहिले त विद्यालयमै सेनेटरी प्याड पाइन्छ । छाउ हुने उमेरका सबै हामी आफ्नै घरमा बस्छौं । महिनावारी हुने समय आयो कि रात कहाँ बिताउने भन्ने चिन्ताले सताउन छोडेको वर्षौं भइसक्यो । छाउ भएका बेला घरभित्र सुतेमा देउता रिसाउँछन् भन्ने गलत बुझाइ रहेको सरिताले बताइन् । उनले भनिन्, छाउ हुँदा हामी घरभित्रै बस्छौं, अनिष्ट भएको छैन, बरु सुरक्षित भएका छौं । छाउपडी कुप्रथाको सकारात्मक उदाहरण दिनुपर्दा प्रायः सबैले भाग्यश्वरको उदाहरण दिन्छन्, त्यहाँका महिला तथा किशोरीसँग छाउगोठको कुनै सम्बन्ध नै छैन। यो विषयमा छलफल नभएको पनि धेरै भइसक्यो। छाउपडी कुप्रथाका नाममा अछाममा हालसम्म कतिले छाउगोठमा ज्यान गुमाए भन्ने कुराको आधिकारिक तथ्यांक कसैसँग छैन । पछिल्लो करिब दुई दशकको अवधिमा मात्रै साँफेबगरकी पार्वती बुढा रावत, तुर्माखादकी पार्वती बुढा र गौरी बुढा, गाज्राकी रोशनी तिरुवालगायत १४ जनाभन्दा बढीले छाउगोठमा सुतेको बेला विभिन्न कारणले ज्यान गुमाएका छन् । यसमध्ये सर्पको डसाइबाट दुई जनाको, केहीको गोठमा बालेको आगोको धुवाँबाट निस्सासिएर र केहीको कठ्यांग्रिएर ज्यान गएको छ । छाउपडी कुप्रथाका कारण अछाम बदनाम भएको भन्दै एकथरी मानिसहरू यी विषयलाई बाहिर ल्याउनु हुन्न भन्ने मत राख्छन् । अभियन्ता पशुपति कुँवर भने यसका भित्र पाटोहरू विभिन्न कोणबाट केलाएर बाहिर ल्याउनुपर्नेमा जोड दिन्छिन् । उनी अब शब्द चयमा ध्यान दिनुपर्ने भन्दै छाउपडीको साटो मर्यादित महिनावारी विषयलाई अगाडि बढाउनुपर्ने बताउँछिन् । सामाजिक रूपान्तरण क्षेत्रमा चलाइएको अभियानहरू निरन्तर चलिरहनुपर्ने पशुपति बताउँछिन् । उनले भनिन्, यो कुप्रथा न्यूनीकरणसँगै अब निमिट्यान्न पार्ने अभियान सशक्त बनाउनुपर्छ, विगत हेरौं भने अहिले सन्तुष्ट हुने ठाउँ छ तर अभियान सुस्ताएको छ । सुस्ताएको अभियानलाई फेरि जागरुक बनाउन मर्यादित महिनावारीका लागि छाउगोठमुक्त अभियान भनेर दस पालिकामा अभियान सञ्चालन गरिएको कुँवरले बताइन् । अभियन्ता कुँवरका अनुसार किशोरीहरू आफ्नो गाउँ समाजमा कुप्रथाका परिवार समाजसँग विद्रोह गर्न तयार हुन्छन् र गरेका उदाहरण पनि छन् । पहँुच र सुगमताको दृष्टकोणले निकै विकट मानिने दूरदराजका गाउँहरू छाउगोठ प्रायः भेटिँदैनन् । सर्वोच्च अदालतले २०६२ वैशाख १९ मा एक महिनाभित्र छाउपडी प्रथालाई कुरीति घोषणा गरी तीन महिनाभित्र निर्देशिका बनाई लागू गर्न सरकारलाई निर्देशनात्मक आदेश दिएको थियो । तत्कालीन सरकारले २०६३ वैशाख २६ गतेको निर्णयले छाउपडी प्रथालाई कुरीति घोषणा गर्यो । त्यसको झन्डै वर्ष दिनपछि महिला, बालबालिका तथा समाज कल्याण मन्त्रालयले छाउपडी प्रथा उन्मूलन निर्देशिका, २०६४ जारी गर्यो । २०७५ साल भदौ १ गतेदेखि लागू हुने गरी २०७४ असोजमा जारी भएको मुलुकी अपराध (संहिता) ऐन, २०७४ ले स्पष्ट रूपमा भनेको छ महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमको भेदभाव, छुवाछूत वा अमानवीय व्यवहार गर्नु वा गराउनु हुँदैन । यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँँसम्म जरिवाना वा दुवै सजाय हुन सक्ने र कसुर गर्ने व्यक्ति राष्ट्रसेवक भएमा थप तीन महिनासम्म कैद सजाय हुने कानुनी व्यवस्था गरिएको छ । कानुन कार्यान्वयनका प्रयासहरू भएका छन् तर जिल्लामा कुप्रथा निमिट्यान्न नै चाहिँ भएको छैन । छाउगोठ भत्काएर घरमै बस्न थालेका महिला तथा किशोरीहरूलाई विभिन्न अप्रिय घटनासँग जोड्दै हाउगुजी बनाएर तर्साउने गर्छन् । व्यक्ति र परिवारको सोचमा परिवर्तन नआएसम्म छाउपडी कुप्रथा कुनै न कुनै रूपमा जीवितै रहिरहन्छ र किशोरी तथा महिलालाई सताइरहन्छ । तसर्थ सोच परिवर्तन नै छाउपडी कुप्रथाविरुद्धको सशक्त प्रहार हुन सक्छ ।"
किबी जोन दोलखा,"फलहरूको राजा भनेर चिनिने किबी पछिल्लो समय नेपालमा निकै लोकप्रिय बन्दै गएको छ। नेपालमै पहिलोपटक किबी फल उत्पादन गर्ने क्षेत्रका रूपमा दोलखालाई चिनिन्छ। धेरै मानिसहरूले मन पराउने किबी दोलखामा २०४४ सालमा पहिलोपटक रोप्न थालिएको थियो। धेरै किसानहरूले किबी खेतीबाट राम्रै आम्दानी हुन्छ भनेर व्यावसायिक खेती सुरु गरेका छन्। भण्डारण र बजारीकरणका लागि सरोकारवाला सबैले चासो दिनुपर्ने देखिन्छ। किबी आम मानिसहरूको रोजाइमा पर्न सफल भएको फल हो। अब दोलखामा किबीको प्रवेश कसरी भयो त ? २०४४ सालमा स्विस सरकारको आर्थिक सहयोगमा लामोसाँगुजिरी सडक बन्दै गर्दा सर्भेका लागि आएका स्विस सिभिल इन्जिनियर जेएफ मेस्सी दोलखाको भीमेश्वर नगरपालिका वडा नम्बर६ सिमपानीस्थित श्यामबहादुर खड्काको घरमा भाडामा बसेका थिए। उनैले पहिलोपटक किबीको बिरुवा रोपेका थिए। पाँच वर्षका लागि आएका स्विस इन्जिनियर उक्त बिरुवा रोपेको दुई वर्षमै फर्केको र त्यस्को एक वर्षपछि लहरे बोटमा झुसजस्तो फल फल्दा यो के फल होला भनेर त्यसको नाम खोजी गरेको श्याम खड्काको भनाइ छ। घरको आँगन छेवैमा दोस्रो, तेस्रो वर्षसम्म पनि झुसजस्तो फल फलेपछि स्विस इन्जिनियरले यो खान हुने फल नै रोपेको होला भन्ने लागेर भुइँमा झरेको किबी कोट्याएर खाँदा गुलियो अनि स्वादिलो लाग्यो त्यसपछि भने उक्त फल बोकेर जानकारीका लागि कृषि कार्यालयदेखि धेरै कृषि विशेषज्ञकोमा पुगे तर पत्ता नलागेको उनले बताए। २०५४ सालमा आफ्नो घरमा फलेको तर नाम नभएको फलको एउटा दैनिक पत्रिकामा समाचार प्रकाशित भएपछि भने केही जानकार व्यक्तिहरूले फोन गरेर बताएपछि मात्रै उक्त फल किबी भएको खड्काले थाहा पाएका थिए। सुरुवाती बेलाको यो फलको माउ बोट रोपेको ३८ वर्षसम्म पनि फल उत्पादन भइरहेको र त्यसबाट वार्षिक उत्पादन भइरहेको छ। हेवार्ड जातको ३८ वर्षीय यो किबी बोट नेपालकै पहिलो किबी बोट भएको पनि खड्काले दाबी गरेका छन्। उक्त बोटमा एक सिजनमा ७० देखि ८० किलो किबी फल्ने र १८ देखि २० हजार रुपैयाँसम्म आम्दानी हुने गरेको उनले बताए। केही जानकार व्यक्तिहरूले किबी राम्रो बिरुवा भएको र यसलाई नमास्नु भनेपछि यस्को बिरुवाका लागि नर्सरी गर्ने विषयमा निरन्तर लागिरहकोे र २०६३ सालमा शीतोष्ण फलफूल रुटस्टक विकास केन्द्र बागवानी फार्ममा यसको नर्सरी सुरु गरी एक सय बोट किबी बिरुवा उत्पादन गरेको सँगै आफूले पनि घरमा सोही विधिबाट नर्सरी गरी बिरुवा उत्पादन गरेको उनले बताए। उक्त नयाँ बोटबाट रोपेको तीन वर्ष अर्थात् २०६६ सालबाट उत्पादन सुरु भएपछि आफू सफल भएको महसुस गरेको उनको भनाइ छ। २०६८ सालदेखि आमा किबी फलफूल नर्सरी उद्योग दर्ता गरी व्यावसायिक रूपमा किबी खेतीमा उनी लागेका हुन्। उनको बगैंचामा हाल हेवार्ड, एलिसन, मोन्टी, ब्रुनो, रेड, मिनी र गोल्डेन जातका किबीहरू छन्। हाल एक सिजनमा २२ सय किलोसम्म किबी उत्पादन र नर्सरीमार्फत वार्षिक ५ देखि ६ लाख रुपैयाँँसम्मको किबी बिरुवा उत्पादन गरी बिक्री गरिरहेका छन्। रामेछाप, ओखलढुंगा, सिन्धुली, धादिङ, नुवाकोट, सिन्धुपाल्चोक, रसुवा, गोरखा, स्याङ्जा, बागलुङ, पाल्पा, जाजरकोट, इलाम, संखुवासभालगायतका जिल्लामा व्यावसायिक किबी खेतीका लागि बिरुवा दोलखाबाट जाने गरेको उनले बताए। दोलखामा आर्थिक वर्ष २०८००८१ मा २ हजार ८ सय ६२ मेट्रिकटन किबी उत्पादन भएको प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ किबी जोन रामेछापका प्रमुख डम्बर दाहालले बताए। प्रधानमन्त्री कृषि आधुनिकीकरण परियोजना, परियोजना कार्यान्वयन इकाइ दोलखामा ३ सय २१ वटा फर्म सूचीकृत भएका छन्। यी ३ सय २१ वटा फर्महरू ४ सय २८ हेक्टर जमिनमा रहेका छन्। सूचीकृत भएका ६ वटा स्थानीय तहको २२ वटा वडाहरू भीमेश्वर नगरपालिकाको वडा नं१, ६, ७, ८ र ९ जिरी नगरपालिकाको वडा नं २, ४, ६ र ७, गौरीशंकर गाउँपालिकाको वडा नं १, ३, ४ बिगु गाउँपालिकाको वडा नं३ र ४ कालिञ्चोक गाउँपालिकाको वडा नं ६ र ९ शैलुङ गाउँपालिकाको वडा नं ३, ४, ५, ६, ७, ८ किबी उतपादनको मुख्य पकेट क्षेत्रहरू हुन्। तर, दोलखामा अन्य ठाउँहरू सूचीकृत नभएका मेलुङ गाउँपालिका, बैतेश्वर गाउँपालिका र तामाकोशी गाउँपालिकामा पनि किबी उत्पादन हुन्छन्। दोलखामा विशेषगरी बढी मात्रमा हरियो गुदी भएका चार जातका किबी उत्पादन हुने परियोजना कार्यान्वयन इकाइ किबी जोन दोलखाका कृषि प्राविधिक सञ्जीव केसीले बताए। हरियो चार जातका किबीहरू हेवार्ड, एलिसन, मोन्टी, ब्रुण र भाले जातका माचुवा र टोमरी गरी दुई प्रकारका हुन्छन्। त्यस्तै गरी भित्र पहेंलो गुदी भएका गोल्डेन किबी र रातो गुदी भएका किबी उत्पादन हुने पनि केसीले बताए। दोलखामा उत्पादित किबी देशभर पुग्ने गरेको छ। तर अहिले देशका अन्य क्षेत्रहरूमा पनि किबी खेती हुन थालेको छ। दोलखाको किबी अर्गानिक र रसिलो हुने किसानहरूको भनाइ छ। उत्पादनका सुरुवाती वर्षहरूमा केजीको ५०० रुपैयाँसम्म बिक्री हुने गरेको थियो भने अहिले मूल्य अलि घटेको किसानहरूको भनाइ छ। जिल्लामा पछिल्लो समय किबी फलको व्यावसायिक खेती गर्न थालिएको छ। किबीबाट राम्रो आम्दानी हुन थालेपछि किसानले व्यावसायिक खेती गर्न थालेका हुन्। खेतीमा संलग्न किसानले किबी फल आम्दानीको राम्रो स्रोत बनेको बताउने गरेका छन्। एकपटक बिरुवा रोपेपछि धेरै वर्षसम्म फल्ने भएकाले किबीबाट राम्रो फाइदा हुने कृषकहरूको भनाइ छ। किबी कस्तो ठाउँमा हुन्छ ? प्राङ्गारिक पदार्थ भएको माटोमा किबी खेती राम्रो हुन्छ। पानी जम्ने सुक्खा जमिन किबीका लागि उपयुक्त मानिँदैन। किबी खेती माटोको परीक्षण गरेर गर्दा उत्कृष्ट हुन्छ। माटोको पीएच ६० देखि ६५ भएमा किबी खेतीका लागि उपयुक्त हुन्छ। किबी फल स्वास्थ्यका लागि अत्यन्तै लाभदायी मानिन्छ। यसले शरीरमा प्रतिरोधात्मक क्षमता वृद्धि गर्ने, पाचन प्रणाली राम्रो बनाउने, रक्तचाप तथा मुटु रोगीका लागि अत्यन्तै फलदायी मानिन्छ। किबीमा भिटामिन ई, सी र पोटासियम पाइने हुँदा अनुहारको छाला चाउरीपन रोक्न पनि मद्दत गर्छ। नेपालको भौगोलिक अवस्थिति किबीफल खेतीका लागि उपयुक्त मानिन्छ। नेपालमा किबी फलको इतिहासलाई हेर्दा दोलखा जिल्लाको चरीकोट र जिरीमा सर्वप्रथम स्विसहरूद्वारा भित्रिएको तथ्यांक छ। त्यसपछि जापान सरकारको सहयोगमा सञ्चालित बागवानी विकास आयोजना कीर्तिपुरमा परीक्षणका लागि भित्रिएको तथ्यांक छ। हाल नेपालको धेरै जिल्लामा किबी खेतीको विस्तार भइरहेको छ, र नर्सरी पनि धेरै स्थापना भइसकेका छन्। नेपाल सरकारको केन्द्रीय बागबानी केन्द्र, कीर्तिपुर, शीतोष्ण बागबानी नर्सरी उत्पादन केन्द्र, बोच, दोलखा र बागबानी केन्द्र, दामन, मकवानपुरमा किबी फलको तालिम, प्रविधि विकास तथा बिरुवा उत्पादनको मुख्य केन्द्रका रूपमा कार्यक्रमहरू सञ्चालन हुँदै आएको छ। किबी फलको उत्पत्ति र विकास धेरै वर्ष पहिलेदखि हुँदै आएता पनि नेपालका सन्दर्भमा नयाँ फलफूल बालीका रूपमा विकसित भइरहेकोले जनमानसमा त्यति परिचित हुन पाएको छैन। तापनि यस फलको चर्चा नेपालमा विस्तारै वृद्धि हुन थालेको छ। यो फल नेपालमा भित्रिनुको कारण नेपालको हावापानी तथा भूबनोट यस फलका लागि उपयुक्त भएकोले हो। किबी फल सबैभन्दा पोषिलो र औषधीय गुणसमेत भएको फल हो। नेपालको पहाडी भूभाग यसको खेतीका लागि उपयुक्त छ, बेरोजगारी समस्या बढ्दो छ, यो फललाई व्यावसाायिक रूपमा बढावा दिई आर्थिक उन्नति गर्न सकिने प्रचुर सम्भावना रहेको छ। किबी फल विश्वमा कसरी उत्पत्ति भयो त ? किबी फल सर्वप्रथम चीनको दक्षिण पूर्वी याङ्जी भ्यालीमा पाइएको तथ्यांक छ। किबीलाई चिनियाँ भाषामा याङ् तावो भनिन्छ। न्युजिल्यान्डका इसावेल फ्रासर चीन भ्रमण गएको बेला न्युजिल्यान्डमा ल्याएर फूलका मालीलाई दिएका थिए। सन् १९१० मा यो फल न्युजिल्यान्डमा फलाइएको थियो। त्यसबेलासम्म यो फललाई याङ् तावो नै भनिन्थ्यो। पछि सन् १९२४ मा हेवार्ड राइट नामका व्यक्तिले आफ्नो करेसाबारीमा लगाएका थिए र हे वार्ड जातको नाम राखेका थिए। सन् १९४० मा न्युजिल्यान्डमा व्यावसायिक खेती गर्न थाले र सन् १९७४ मा अन्तर्राष्ट्रिय रूपमा परिचित गराउन किबी फ्रुट नामकरण गरी न्युजिल्यान्डको राष्ट्रिय फलका रूपमा नामकरण गरे। अहिले विश्वभरि यही नामले परिचित छ।"
"घोडेटोदेखि, गोरेटो हुँदै पक्की सडक","२०४७ सालतिर करिब ५१ जिल्ला सदरमुकामलाई सडकले छोएको थियो। झन्डै ३२ सय किलोमिटरमात्रै सडक कालोपत्रे थियो। सडक पूर्वाधारमा बजेट खर्च निकै कम थियो। तत्कालीन पञ्चवर्षीय योजनहरूमा एउटा आर्थिक वर्षमा एउटालाई अर्को आर्थिक वर्षमा अर्कोलाई प्राथमिकतामा राख्ने चलन थियो। बहुदलपछि गाउँ विकास समितिहरू स्वायत्त किसिमले चल्न थाले। २०५५ सालतिर स्थानीय स्वायत्त शासन ऐन आएपछि उनीहरूले पनि काम गर्न थाले। यसले सडक निर्माणको परिमाण धेरै नै बढेर गएको देखिन्छ। छोटो समयमा नै हाम्रा अधिकांश जिल्ला सदरमुकामहरूमा सडक र गाडी गुड्ने अवस्था सृजना भयो। अति दुर्गम मुगु, हुम्ला, बाजुरामा पनि सडक पुगे। पृथ्वी राजमार्ग, महेन्द्र राजमार्ग (पूर्वपश्चिम राजमार्ग), अरनिको राजमार्गजस्ता सडकहरूले देशका प्रमुख सहरहरूलाई जोड्ने काम गरेका छन् भने स्थानीय सडकले ग्रामीण क्षेत्रमा कृषि उत्पादनलाई बजारसम्म पुर्याउन र सेवा प्रवाह गर्न साना सडकहरू निर्माण भइरहेका छन्। पहुँचको हिसाबले बहुदलीय व्यवस्थापछि सडक निर्माण र यातायातमा ठूलो फड्को मारेको छ। नेपालमा करिब एक लाख किलोमिटरभन्दा बढी सडक सञ्जाल विस्तार भइसकेको छ। यसमध्ये राष्ट्रिय राजमार्ग, क्षेत्रीय सडक, कृषि सडक र स्थानीय सडकहरू समावेश छन्। यद्यपि, यीमध्ये धेरै सडकहरू ग्राभेल (गिटी) वा कच्ची छन्, कालोपत्रे गरिएको सडकको अनुपात अझै न्यून छ। अहिले ७७ जिल्लामा बाटो पुगेको छ। ७४ जिल्ला सदरमुकाम जोड्ने सडक कालोपत्रे भएको छ। करिब १८ हजार किलोमिटर सडक कालोपत्रे भएको छ। सडक बन्नेबित्तिकै प्रभाव यति ठूलो पर्छ भन्ने उदाहरणको रूपमा दुर्गम स्थानमा खच्चडमा बोकेर लगेको नुन ४० रुपैयाँ किलो हुन्थ्यो भने ट्याक्टरबाट पुगेको नुनको मुल्य १० रुपैयाँमा झरेको छ। ठ्याक्कै अध्ययन नभए पनि स्थानीयसँगको कुराकानीबाट यो थाहा पाउन सकिन्छ। ढुवानीमा लजिस्टिक खर्च भनेको मुख्य हुन्छ। यसले दूरी कटौतीसँगै समयको बचत र खर्च कटौतीमा भूमिका खेल्छ। जसको कारण स्थानीयको दैनिक जीविकोपार्जन सस्तो पर्न जान्छ। नेपालको प्राकृतिक सौन्दर्यमा आधारित पर्यटन क्षेत्रलाई सडकले सहज पहुँच दिएर विकास गर्न पनि मद्दत गरिरहेको छ। पर्यटक गन्तव्यहरू सडकमार्गबाट जोडिएर पर्यटन आम्दानी बढिरहेको छ। पोखराहेम्जा सडक बनेपछि टिकटिक बनाउन आन्तरिक चहलपहल बढेको थियो। अहिले निर्माणको अन्तिम चरणमा रहेको मुग्लिनपोखरा सडक सम्पन्न पछि होस् या बुटवलनारायण सडक किन नहोस्, यसले पनि आन्तरिक तथा बाह्य पर्यटक बढाउन थप मद्दत गर्नेछ। सुरुमा पहुँच पुर्याउने हिसाबले सडकको गुणस्तरमा लगानी भएको थिएन। त्यतिबेला क्षमता पनि थिएन। अहिले आएर गुणस्तरीय सडकको पुर्याउनुपर्छ, मानिसको जिउधनको सुरक्षा हुनुपर्छ र सहज यातायातको व्यवस्था हुनुपर्छ भन्नेमा सरकारले ध्यान केन्द्रित गरेको छ। सडक सुरक्षामा पनि सरकारले लगानी गरेको छ। त्यो भनेको कच्ची सडकलाई कालोपत्रे बनाउने, पुल तथा कुलेसाको निर्माण गर्ने, रोड साइड स्लोप बनाउने, बाढीपहिरो रोकथाममा पनि लगानी बढाइएको छ। यसमा विभिन्न दातृ निकायले पनि सहयोग गरेका छन्। सडक र पुल निर्माणका लागि दक्ष जनशक्ति पनि उपलब्ध भएको छ। प्राविधिक रूपमा नेपाल आफै नै सक्षम बन्दै छ। पछिल्लो विकासक्रम अनुसार हाम्रा सडकलाई गुगलबाट हेर्न सक्ने गरी डिजिटाइजेसन पनि भएको छ। यसले संसारको जहाँबाट पनि हाम्रा सडकको अवस्था हेर्न सकिने भएको छ। यो अवधिमा नीतिमा पनि सुधार भएको छ। पहिला सडक बनाउँदा कुन उद्देश्यले कुन स्तरको बनाउने भन्ने स्पष्टता हुँदैनथ्यो। पछि आएर तराईमा ३० मिनेटभित्र, पहाडमा १ घण्टामा र हिमालमा ४ घण्टामा कुनैकुनै यातायातको साधनले एउटा मोडबाट अर्को मोडको पहुँचमा पुर्याउनु पर्ने भन्ने उद्देश्य लिइयो। यो हिसाबले योजना बनेको छ भने त्यसको मापदण्ड पनि निर्धारण भएको छ। त्यही मापदण्डले नै नदी करिडोरमा सडक निर्माणको काम अघि बढिरहेको हो। कालीगण्डकी, कोशी, तमोर, कर्णाली, भेरी, सेती र गण्डकी करिडोरलाई सरकारले प्राथमिकतामा राखेको छ। उत्तरदक्षिण करिडोर, मध्यपहाडी राजमार्ग बनाउने भन्ने कुरा यही मापदण्डअन्तर्गत नै आएका हुन्। यसले हाम्रो जनसांख्यिक सन्तुलन कायम गर्न पनि मद्दत गरेको छ। सडक निर्माणले अन्य पूर्वाधार विकासको लागत घटाउन पनि मद्दत गर्छ। नेपालको समग्र विकासका लागि सडक पूर्वाधारको सुधार अनिवार्य छ। भूगोलको जटिलता र स्रोतको सीमिततालाई दृष्टिगत गर्दै दिगो, समावेशी र पहुँचयुक्त सडक नेटवर्क निर्माण गर्नु नेपालको आर्थिक समृद्धि र सामाजिक समानताका लागि आवश्यक छ। सडकले विद्यालय, अस्पताल र सरकारी सेवासम्म सहज पहुँच प्रदान गरिरहेको छ। दुर्गम क्षेत्रका समुदायहरूलाई मुख्य धारमा ल्याउन सडक नेटवर्कले भूमिका खेलिरहेको छ। (नेपाल, पूर्वसहसचिव एवं पूर्वाधार विज्ञ हुन्।)"
"सिन्धुलीमा स्कूल भ्यान दुर्घटना, १७ बालबालिका घाइते",सिन्धुली : सिन्धुलीको तिनपाटन गाउँपालिका२ भिमस्थानमा विद्यार्थी बोकेको स्कुल भ्यान दुर्घटना हुँदा १७ जना बालबालिका घाइते भएका छन् । तिनपाटन गाउँपालिका २ स्थित भिमस्थानस्थित गैरिशंकर बोडिङ्ग स्कुलको ना १ झ ६३०२ नम्बरको विद्यार्थी बोकेको भ्यान दुर्घटना हुदाँ १७ जना घाइते भएका हुन् । जिल्ला प्रहरी कार्यालय सिन्धुलीका प्रहरी उपरिक्षक लालध्वज सुवेदीका अनुसार घाइतेमध्ये ६ जना विद्यार्थीको अवस्था मध्यम छ । उनीहरुलाई उपचारको लागि सिन्धुली अस्पताल ल्याइँदैछ । अन्य घाइतेको भिमस्थान स्वास्थ्य चौकीमा उपचार जारी छ । भ्यानमा २५ जना सवार रहेका थिए । भ्यान आफैँ अनियन्त्रित भइ दुर्घटना भएको हो । थप अनुसन्धान भइरहेको प्रहरी उपरीक्षक सुवेदीले जानकारी दिए।
राजावादीले घोषणा गरे अनिश्चितकालीन जनआन्दोलन,"काठमाडौं : राजसंस्था पुनःस्थापनाका लागि अनिश्चितकालीन जनआन्दोलनको घोषणा भएको छ। राजावादीहरूले बिहीबार पत्रकार सम्मेलन गर्दै जेठ १५ गतेदेखि अनिश्चितकालीन जनआन्दोलन गर्ने घोषणा गरेको हो। राजावादीहरूले १४ बुँदे संयुक्त वक्तव्य जारी गर्दै अनिश्चितकालीन आन्दोलन घोषणा गरेको संयोजक नवराज सुवेदीले बताए। उनका अनुसार हिन्दु राष्ट्र र राजसंस्था स्थापना नभएसम्म आन्दोलन जारी रहनेछ। '२०८२ जेठ १५ देखि सुरु हुने यो आन्दोलन हिन्दु राष्ट्र र राजसंस्था स्थापना नभएसम्म टुंगिने छैन। आन्दोलनको विस्तृत कार्यक्रम उपयुक्त समयमा जानकारी गराइनेछ,' १४ बुँदे वक्तव्यमा भनिएको छ। जेठ १५ गतेदेखि देशका विभिन्न स्थानमा जुलुस, धर्नालगतयका जनप्रदर्शन गरिने संयोजक सुवेदीको भनाइ छ। आन्दोलनमा राप्रपा अध्यक्ष राजेन्द्र लिङ्देन, राप्रपा नेपालका अध्यक्ष कमल थापा र राजावादी घटकहरूको संयुक्त आयोजना रहने बताइएको छ। राजावादी घटकहरूले परिवर्तनकारी शक्ति र विचार तथा परम्परागत शक्ति र विचारको बीचमा सामञ्जस्यता कायम गर्ने र सबै विचारधारा र शक्तिहरू अटाउने गरी संवैधानिक राजसंस्थासहितको प्रजातन्त्र स्थापना गर्ने विषयमा सहमति जनाएका छन्। त्यस्तै सर्वधर्म समभाव र पूर्ण धार्मिक स्वतन्त्रतासहितको सनातन हिन्दु राष्ट्रको स्थापना र केन्द्रमा एउटा बलियो सरकार र स्थानीय तहमा शक्ति हस्तान्तरणको मान्यताअनुरुप अहिलेको भन्दा धेरै अधिकार सम्पन्न स्थानीय सरकार गरी दुई तहको सरकार स्थापना गर्ने सहमति जनाएका छन्। त्यस्तै तीनकुने घटनामा पक्राउ परेका राप्रपा नेता रविन्द्र मिश्रलगायतहरूको तत्काल रिहाइ गर्न माग पनि गरिएको छ। राजावादीहरूले शान्तिपूर्ण आन्दोलन गर्ने र भद्र अवज्ञा र सत्याग्रह आन्दोलनको स्वरूप हुने जानकारी दिएको छ। यस्तो छ १४ बुँदे वक्तव्य"
बढ्यो आयु,"स्वास्थ्यका तथ्यांकहरूलाई हेर्दा नागरिकमैत्री ऐन कानुन निर्माणमात्रै होइन सेवा प्रवाह र त्यसको प्रभाव पनि देखिएको छ । सन् २०१४ मा औसत आयु ६८ वर्ष रहेकोमा २०२४ मा ७१ वर्ष पुगेको छ । विद्यालय नर्स कार्यक्रमअन्तर्गत सरस्वती माध्यमिक विद्यालय खानीभन्ज्याङमा २०७७ सालदेखि एक जना नर्स कार्यरत छिन् । विद्यालयमा नर्स हुँदा विद्यार्थी तथा शिक्षकमा असावधानीवश हुने चोटपटकमा प्राथमिक उपचार, महिनावारीको समयमा प्याड वितरण, स्वास्थ्य सल्लाह, पोषणको अवस्थामा पहिचानमा सहज भएको छ । यसले छात्राहरूको नियमित उपस्थितिलाई सहज मात्र बनाएको छैन, महिनावारी हुँदा बोल्न लजाउने छात्राहरू सेनेटरी प्याड माग्न प्रशासनमा आउने गर्छन् । विद्यालयका प्रधानाध्यापक चन्द्र भुजेल विद्यालयमा नर्स हुँदा महिनावारीको समयमा विद्यालय नआउने विद्यार्थीहरू नियमित आउन थालेको, जुकाको औषधि खुवाउनेदेखि स्वास्थ्य परामर्शमा निकै सहज भएको बताउँछन् । यो कार्यक्रम २०७३ सालमा पाइलट प्रोजेक्टका रूपमा सुरु भई २०७६ देखि देशभर लागू भएको छ । सामान्यतः एक विद्यालय एक नर्स खटाइने नीति भए पनि एक हजार बढी विद्यार्थी भएको विद्यालयमा दुई जनासम्म खटाई प्रावधान हुँदा सरकारले ५ हजार २ सय दरबन्दी सिर्जना गरेकोमा हाल २ हजार ५ सय विद्यालयमा कार्यरत छन् । यो कार्यक्रमले विद्यार्थीको स्वास्थ्य अवस्था पहिचान गरेर उपचार गराउन निकै सजिलो हुने अभिभावकको अनुभव छ । जुकाको औषधि स्कुलकै नर्सले खुवाउँछिन् स्वास्थ्यचौकी जानै पर्दैन अभिभावक रमन राई बताउँछन् । यो कार्यक्रम नेपालमा २०७२ संविधान जारी भएपछि २०७६ सालबाट सुरु भएको हो । यसका लागि सरकारले करिब पाँच हजार नर्सको दरबन्दी व्यवस्थापन गरेको भए पनि ५० प्रतिशत अहिले कार्यरत रहेको तथ्यांक छ । प्रदेश र स्थानीय सरकारको साझेदारीमा सबै विद्यालयमा विस्तार गर्ने रणनीति छ । सामुदायिक विद्यालयमा निम्न र मध्यम वर्गका बालबच्चा पढ्ने भएकाले यो कार्यक्रमले बालबालिकाको स्वास्थ्योपचारको हकलाई सुरक्षित गर्न खोजेको सरोकारवाला बताउँछन् । संघीयतापछि सेवा क्षेत्रमा व्यापक विस्तार संघीयतापछि स्वास्थ्य क्षेत्रमा भएको उपलब्धिको यो एक उदाहरण हो । यस्ता विभिन्न तथ्यांक हेर्दा पछिल्लो दशकमा स्वास्थ्य क्षेत्रमा आमूल परिर्वतन भएको देख्न सकिन्छ । संविधानले स्वास्थ्य सेवालाई तिनै तहका सरकारको जिम्मेवारीमा राखेको छ । नागरिकलाई स्वास्थ्य सेवामा पहुँच पुर्याउन २०७२ सालबाट स्वास्थ्य बिमा कार्यक्रम सुरु भएको छ । स्वास्थ्य तथा जनसंख्या मन्त्रालयको तथ्यांकअनुसार हालसम्म ५० लाख जनसंख्या आबद्ध छन् । वार्षिक ३५ सय तिरेर एक लाखसम्मको स्वास्थ्योपचार पाउने कार्यक्रम विस्तारै प्रभावकारी बन्दै गएको छ । हाल बिमा रकम भुक्तानीले केही समय समस्या देखिए पनि स्रोत व्यवस्थापन हुने स्वास्थ्य तथा जनसंख्या मन्त्री प्रदीप पौडेल बताउँछन् । सन् २०१४ को तथ्यांक हेर्दा स्वास्थ्यचौकी ३५ सय थिए २०२४ मा करिब ४ हजार २ सय पुगेका छन् । प्राथमिक अस्पताल १०५ बाट २२५ पुगेका छन् भने प्राथमिक स्वास्थ्य केन्द्र १० हजार हाराहारी नयाँ स्थापना भएका छन् । संक्रामक रोग उपचार अस्पतालहरू, क्वारेन्टाइन र आइसोलेसनहरू निर्माण, एक स्थानीय तह एक अस्पतालअन्तर्गत ६० वटा सञ्चालनमा र ४ सय वटा निर्माणाधीन अवस्थामा रहेका छन् । यो कार्यक्रम स्थानीय सरकारसँगको साझेदारीमा ७ सय ५३ वटै स्थानीय तहमा सञ्चालनमा ल्याउने संघीय सरकारको रणनीति छ । स्वास्थ्यचौकीमा निःशुल्क ७० प्रकारका औषधि पाइने व्यवस्था छ । पूर्ण खोप प्राप्त गर्ने नागरिकको प्रतिशत ९० रहेको छ । मेडिकल कलेज सन् २०१४ मा १८ रहेकोमा २०२४ मा २५ पुगेका छन् भने नर्सिङ कलेज २ हजार बढी खुलेका छन् । यसरी स्वास्थ्यसेवाको क्षेत्रमा भएको परिवर्तन र सुधारले नतिजामा पनि सकारात्मक परिवर्तन देखिएको छ । स्वास्थ्य तथा जनसंख्या मन्त्रालयका प्रवक्ता डाप्रकाश बुढाथोकी नीति निर्माणका धेरै काम सकिएको र अब द्रुत कार्यान्वयनका लागि बाटो खुलेको बताउँछन् । उनले ७ सय ५३ सरकार हुँदा प्रगति त्यही गतिमा देखिनुपर्नेमा कम देखिए पनि कानुन, ऐन र कार्यविधि निर्माणका लागि समय लागेकाले गति सुस्त देखिएको बुढाथोकीको अनुभव छ । उनले भने, जनस्वास्थ्यका क्षेत्रमा अपेक्षित काम नभएका होलान् तर सूचकहरूले धेरै काम भएको देखाएका छन् । उनले १० वर्षपहिले स्वास्थ्य संस्थामा सुत्केरी हुने आमा १७ प्रतिशत रहेकोमा अहिले ९० प्रतिशत पुगेको बताउँदै अब निर्माण भएका नीतिहरू कार्यान्वयन गरेर शतप्रतिशत पुर्याउने आधार बनेको जनाए । तथ्यांकमा उल्लेख्य सुधार बुढाथोकीले भनेजस्तै स्वास्थ्यका धेरै क्षेत्रका सूचकांकहरूले १० वर्षको अवधिमा स्वास्थ्य क्षेत्रमा आमूल परिवर्तन भएको देखाएको छ । सन् २०१४ मा औसत आयु ६८ वर्ष रहेकोमा २०२४ मा ७१ वर्ष पुगेको छ । राष्ट्रपति महिला उत्थानअन्तर्गतको हवाई सेवा उद्धार कार्यक्रम पनि सुरु भएको छ । यसअन्तर्गत पूर्ण रूपमा दुर्गम १८ र आंशिक रूपमा २९ जिल्लामा यो सेवा लागू भएको छ । यसअन्तर्गत जटिल अवस्थाका महिलाको निःशुल्क उद्धार गरेर प्रसूति सेवा दिने व्यवस्था छ । हालसम्म ८ सय भन्दा बढीले यो सेवा लिइसकेका छन् । मातृ मृत्युदर पनि निकै घटेको छ । सन् २०१४ मा प्रतिलाखमा २ सय ३९ रहेको यो दर घटेर १ सय ४९ मा आएको छ भने शिशु मृत्युदर प्रतिहजारमा ३३ बाट घटेर २१ मा आएको छ । १० वर्षको अवधिमा पूर्ण खोप पाउने बालबालिका ८२ प्रतिशतबाट ९२ पुगेका छन् । यी तथ्यांक एक दशकमा स्वास्थ्य क्षेत्रमा भएका उल्लेख्य सुधारका प्रमाण हुन् । यस्ता सुधारहरू नागरिक तहसम्म अनुभव हुने गरी कार्यान्वयन हुन थालेको लिखु गाउँपालिका ओखलढुंगाका उपाध्यक्ष अस्मिता थापा बताउँछिन् । उनका अनुसार स्थानीय तहले सुत्केरी भेट, स्वास्थ्य संस्थामा प्रसूति गराउन प्रोत्साहन, घरमै पुगेर गर्भवतीको अवस्था पहिचानजस्ता कामहरू भइरहेका छन् । धेरैजसो महिला स्वयंसेविकाहरूबाट औषधि घरैमा गएर वितरण गर्ने काममा स्थानीय तहले प्रोत्साहन गर्दै आएका छन् । ग्रामीण भेगका नागरिकले संघीयता कार्यान्वयनपछि घरगाउँमै अनुभव गरेको उपाध्यक्ष थापाले बताइन् । नीति बने, कार्यान्वयन आवश्यक संविधानमा मौलिक हकका रूपमा रहेको स्वास्थ्यको अधिकार कार्यान्वयन गर्न धेरै नीति तथा कानुनहरू बनिसकेको अवस्था सुधार गर्दै कार्यान्वयनमा जानुपर्ने समय आएको सरोकारवालाको भनाइ छ । स्वास्थ्य मन्त्रालयका प्रवक्ता डा बुढाथोकीले अब नीतिहरू कार्यान्वयन प्रभावकारी हुनुपर्नेमा जोड दिन्छन् । बितेको अवधिमा धेरै प्रकारका ऐन र नीतिहरू बनेकाले अब कार्यान्वयनमा ध्यान दिनुपर्ने उनको भनाइ छ । सरकारले सर्वाधिक महत्त्वको मौलिक हक कार्यान्वयन गर्न जनस्वास्थ्य ऐन, २०७५ बनाएको छ । स्वास्थ्य बिमा ऐन, वातावरणसम्बन्धी ऐन, सुर्तीजन्य पदार्थ नियन्त्र ऐनलगायत १० ऐन निर्माण तथा संशोधन गरिएको छ भने राष्ट्रिय स्वास्थ्य नीतिलगायत १० नीति र ५ वटा रणनीति निर्माण भएका छन् ।तथ्यांकहरूलाई हेर्दा नागरिक मैत्री ऐन कानुन निर्माणमात्रै होइन सेवा प्रवाह र त्यसको प्रभाव पनि देखिएको छ । २०७२ सालको संविधानले स्वास्थ्यलाई मौलिक हकका रूपमा स्थापित गर्नु नै लोकतन्त्रमा महत्त्वपूर्ण कुरा भएको संविधानसभाका सदस्य यज्ञराज सुनुवार बताउँछन् । संविधानको व्यवस्था कार्यान्वयन गर्न ऐन तथा नीतिहरू कार्यान्वयनमा लैजाने र समयानुकूल सुधार्दै जाने कुरा महत्त्वपूर्ण छ, उनले भने । नीतिहरू बने पनि कार्यान्वयनमा स्थानीय तह, प्रदेश र संघीय सरकारबीच प्रभावकारी तालमेल हुँदा मात्र प्रभावकारिता बढ्छ । स्वास्थ्य क्षेत्र तिनै तहको दायित्वभित्र रहेकाले समन्वय नहुँदा कतिपय कार्यक्रम प्रभावित पनि भएका छन् । यस्ता विषयमा सरकारहरू संवेदनशील हुनु पर्ने रुम्जाटार माध्यमिक विद्यालयका प्रधानाध्यापक गोकर्ण बानियाँ बताउँछन् । सरकारबीचको समन्वय अभावमा कस्तो प्रभाव पार्छ भन्ने उदाहरण दिँदै उनले आफ्ना विद्यालयमा नर्सको दरबन्दी खाली रहेकाले विद्यालयमा छात्राछात्रहरूको स्वास्थ्य परीक्षण हुन नसकेको बताए । नियुक्ति प्रदेशले गर्ने, अन्यत्र नाम निकालेर गएपछि रिक्त हुने समयमा पूर्ति नहुने, स्थानीय सरकारले गर्न नसक्ने जस्ता समस्या छन्, यी सबै हटाउनुपर्छ, उनले भने । तिनै तहका सरकारले समन्वयात्मक रूपमा काम गरे स्वास्थ्य क्षेत्रमा नेपालले विश्वमा देखिने गरी काम हुने सरोकारवालाहरूको विश्वास छ ।"
"कप्तानबाट हटाउने अनुमानबीच रोहितको सन्न्यास, यस्तो छ उतारचढावले भरिएको करियर","काठमाडौं : भारतका लागि दुईवटा आईसीसी ट्रफी जितेका रोहित शर्माले बुधबार टेस्ट क्रिकेटबाट सन्न्यास लिएका छन्। उनले साँझ ७ः३० बजे आफ्नो सामाजिक सञ्जालमा अवकाशको बारेमा जानकारी दिए। रोहित एकदिवसीय र टी२० मा खेलाडी र कप्तानको रूपमा उत्कृष्ट थिए। तर रातो बलमा त्यो सफलता दोहोर्याउन सकेनन्। ११ वर्षको टेस्ट करियरमा रोहितले ६७ टेस्ट खेलेका छन्। जसमा उनले १२ शतकसहित ४३०१ रन बनाए। उनको कप्तानीमा टोलीले ५० प्रतिशत टेस्ट जित्यो। तर घरेलु मैदानमा न्युजिल्याण्डविरुद्ध इतिहासमा पहिलो हार बेहोर्नु पर्यो। टोलीले १० वर्षसम्म अष्ट्रेलिया विरुद्धको शृङ्खला पनि हारेको थियो। जसका कारण टोली विश्व टेस्ट च्याम्पियनसिपको फाइनलमा पुग्न सकेन। रोहितको उतारचढाव टेस्ट करियर २००७ मा भारतका लागि एकदिवसीय र टी२० मा डेब्यू गरेका रोहित शर्माले टेस्ट डेब्यूको लागि लामो समय कुर्नुपर्यो। २०१० मा उनले अन्ततः दक्षिण अफ्रिकाविरुद्ध नागपुर टेस्टमा मौका पाए। तर खेलको ठीक अगाडि गोलीगाँठोमा लागेको चोटका कारण उनको पर्खाइ झनै बढ्यो। ३ वर्षपछि अवसर, प्लेयर अफ द सिरिज बने २०१३ मा आफ्नो अन्तर्राष्ट्रिय डेब्यूको ६ वर्षपछि रोहितले अन्ततः फेरि टेस्ट टोलीमा स्थान पाए। यसपटक सचिन तेन्दुलकरको करियरको अन्तिम शृङ्खलामा उनले यो अवसर पाए। रोहितले ६ नोभेम्बर २०१३ मा वेस्ट इन्डिजविरुद्ध डेब्यू गरेका थिए। कोलकाताको इडेन गार्डेनमा उनले ६ नम्बरमा ब्याटिङ गर्ने मौका पाए। रोहित शर्माले आफ्नो पहिलो टेस्टमै भारतलाई कठिन परिस्थितिबाट बाहिर निकाले र शतक प्रहार गरे। उनले रविचन्द्रन अश्विनसँग सातौं विकेटको लागि २८० रनको साझेदारी पनि गरे। रोहित र अश्विनको शतकको मद्दतले भारतले ४५३ रन बनायो र इनिङ्सको अन्तरले खेल जित्यो। रोहित खेलको प्लेयर अफ द म्याच पनि भए। त्यसपछि रोहितले शृङ्खलाको दोस्रो टेस्टमा छैटौँ नम्बरमा ब्याटिङ गर्दा शतक बनाए। यस पटक उनी १११ रन बनाएर अविजित रहे र टोलीलाई ४९५ मा पुर्याए। भारतले फेरि एक पटक इनिङ्सको अन्तरले जित्यो र २० को शृङ्खला जित्दै सचिनलाई बिदाइ गर्यो। रोहितलाई प्लेयर अफ द सिरिज घोषित गरियो। ५ वर्षदेखि मध्यक्रममा अड्किएको टेस्ट डेब्यू पछि ५ वर्षसम्म रोहितले मध्यक्रममा मात्र खेल्ने मौका पाए। उनले २५ खेलमा नम्बर ५ र नम्बर ६ मा ब्याटिङ गरे। उनले नम्बर ३ र ४ मा ५ खेल खेले। यी खेलहरूमा उनले लगभग ४० को औसतमा ३ शतक बनाए र १५८५ रन बनाए। उनी धेरै पटक प्लेइङ ११ मा भित्र र बाहिर परे। टोलीमा स्थायी भने हुन सकेनन्। रोहितको डेब्यू पछि भारतले २०१८ सम्म ६० टेस्ट खेल्यो। तर उनले केवल २७ मा मौका पाए। मुरली विजयको कारणले नयाँ मौका २०१८ सम्म मध्यक्रममा ब्याटिङ गरिरहेका रोहितले एकदिवसीय र टी२० ढाँचामा ओपनिङ पोजिसनमा आफूलाई प्रमाणित गरेका थिए। उनले ५० ओभरमा ३ दोहोरो शतक बनाए तर टेस्टमा सफलता हासिल गर्न सकेनन्। २०१९ मा नियमित ओपनर मुरली विजयलाई खराब फर्मका कारण टोलीबाट बाहिर राखिएको थियो। अक्टोबर २०१९ मा रोहितले दक्षिण अफ्रिका विरुद्धको घरेलु शृङ्खलामा पहिलो पटक टेस्टमा ओपनिङ गरे। रोहितलाई पहिले नै ओपनिङ गर्न मन पर्थ्यो। उनले पहिलो टेस्टको दुवै इनिङमा शतक बनाए र आफ्नो टोलीलाई जित दिलाए। त्यसपछि तेस्रो टेस्टमा रोहितले आफ्नो टेस्ट करियरको पहिलो दोहोरो शतक बनाए। उनले ३ टेस्टमा ५२९ रन बनाएका कारण प्लेयर अफ द सिरिजको अवार्ड पाए। २०२१ मा प्लेइङ११ को स्थायी दक्षिण अफ्रिका शृङ्खलामा बलियो प्रदर्शन गरेपछि रोहितले धेरै अवसरहरू पाउन थाले। तर त्यसपछिका १२ टेस्टहरूमा उनले केवल एउटा शतक मात्र बनाउन सके। उनका सबै शतकहरू भारतमा भए। त्यसपछि २०२१ मा टोली इङ्गल्याण्ड भ्रमणमा गयो। यहाँ रोहितले शृङ्खलाको चौथो टेस्टमा विदेशमा पनि आफूलाई प्रमाणित गरे। रोहितले केएल राहुलसँग मिलेर एकदमै समझदार इनिङ खेले र २५६ बलमा १२७ रन बनाए। उनको पारीले भारतलाई दोस्रो पारीमा ४६६ रन पुर्याउन मद्दत गर्यो। जसले गर्दा टोलीले खेल जित्यो र शृङ्खलामा २१ को अग्रता लियो। इङ्गल्याण्डमा आफूलाई प्रमाणित गरेपछि रोहित टेस्ट टोलीको स्थायी सदस्य बने। २०२२ मा कप्तानीको जिम्मेवारी रोहित टोलीको स्थायी सदस्य बनेको एक वर्ष पनि बितिसकेको थिएन। भारतका सबैभन्दा सफल टेस्ट कप्तान विराट कोहलीले कप्तानी छोडे। रोहित एकदिवसीय र टी२० मा स्थायी कप्तान बनेका थिए। कोहलीको निर्णयपछि उनलाई टेस्ट टोलीको कमान पनि दिइएको थियो। उनको कप्तानीमा टोलीले आफ्नो पहिलो शृङ्खलामा श्रीलंकालाई २० ले पराजित गर्यो। इङ्गल्याण्डविरुद्ध सबैभन्दा ठुलो सफलता कप्तानी गर्दा रोहितले २४ टेस्टमा ४ शतक बनाए। तर तीमध्ये ३ शतक भारतमा बनाए। उनले वेस्ट इन्डिजमा आफ्नो एक मात्र शतक बनाउन सके। उनको कप्तानीमा भारतले २०२३ मा घरेलु मैदानमा अष्ट्रेलियालाई २१ ले पराजित गर्यो र विश्व टेस्ट च्याम्पियनसिपको फाइनलमा स्थान सुरक्षित गर्यो। तर टोलीले अष्ट्रेलियाविरुद्धको उपाधि खेलमा हार बेहोर्नुपर्यो। त्यसपछि भारतले वेस्ट इन्डिजमा १० ले शृङ्खला जित्यो र दक्षिण अफ्रिकामा शृङ्खला ११ को बराबरीमा राख्यो। दुवै शृङ्खला २२ टेस्टको थियो। रोहितको कप्तानीमा सबैभन्दा ठुलो सफलता इङ्गल्याण्डविरुद्धको घरेलु शृङ्खलामा प्राप्त भयो। जब भारतले ५ टेस्ट शृङ्खलाको पहिलो खेल हारेको थियो। तर पुनरागमन गर्दै ४१ ले शृङ्खला जितेको थियो। घरेलु मैदानमा क्लिन स्वीप, खराब लयको सुरुवात २०२५ को विश्व टेस्ट च्याम्पियनसिपको फाइनल पुग्ने दौडमा टिम इन्डिया अगाडि थियो। भारतले २०२४ मा घरेलु मैदानमा बंगलादेश र न्युजिल्याण्डविरुद्ध ५ मध्ये ४ टेस्ट जित्नु पर्ने थियो। टोलीले २ टेस्टमा बंगलादेशलाई सजिलै पराजित गर्यो। तर रोहितले ४ इनिङमा ४२ रन मात्र बनाउन सके। रोहितको ब्याटिङमा खराब लय बंगलादेश शृङ्खलाबाट सुरु भयो। तर टोलीको रूपमा सबैभन्दा ठुलो र सबैभन्दा अपमानजनक हार न्युजिल्याण्डविरुद्ध भयो। न्युजिल्याण्डले भारतलाई १ मा होइन, २ मा होइन, तीनै टेस्टमा पराजित गर्यो र शृङ्खला ३० ले क्लिन स्वीप गर्यो। रोहितले यसमा १५१६ को औसतमा केवल ९१ रन मात्र बनाउन सके। यस शृङ्खलामा न्यूजील्याण्डले ३६ वर्षपछि भारतमा टेस्ट जित्यो। टोलीले पहिलो पटक भारतमा शृङ्खला जितको स्वाद चाख्यो। किवी टोलीले घरेलु मैदानमा भारतको १८ शृङ्खला जितको श्रृंखला पनि तोड्यो। टोलीले अन्तिम पटक २०१२ मा इङ्गल्याण्डसँग हारेको थियो। भारतले २५ वर्षपछि घरेलु मैदानमा क्लिन स्वीपको सामना गर्नुपर्यो। २००० मा दक्षिण अफ्रिकाले २० ले जितेको थियो। टेस्ट इतिहासमा पहिलो पटक भारतले घरेलु मैदानमा ३ वा सोभन्दा बढी टेस्टको शृङ्खलामा ह्वाइटवासको सामना गर्नुपर्यो। अष्ट्रेलियाले पनि १० वर्षपछि हरायो न्युजिल्याण्डसँग हारेपछि पनि भारतलाई विश्वकपको फाइनलमा पुग्ने मौका मिल्यो। टोलीले अष्ट्रेलियामा ५ मध्ये ३ टेस्ट जित्नुपरेको थियो। जहाँ भारतले २०१५ देखि हारेको थिएन। रोहितले व्यक्तिगत कारणले पहिलो टेस्ट खेल्न सकेनन्। जसप्रीत बुमराहले टोलीको कप्तानी गरे र जित दिलाए। रोहित दोस्रो टेस्टको लागि फर्किए। तर टोली हारे र शृङ्खला ११ को बराबरीमा रह्यो। तेस्रो टेस्ट वर्षाका कारण बराबरीमा सकियो। तर चौथो टेस्ट भारतले हारेको थियो। रोहित लगातार तेस्रो शृङ्खलामा ब्याटिङमा असफल साबित भइरहेका थिए। उनले ३ टेस्टको ५ इनिङमा केवल ३१ रन मात्र बनाउन सके र उनको कप्तानीमा टोली शृङ्खलामा पनि पछि पर्यो। सिड्नी टेस्ट खेलेनन्, टोली ड्ब्लुटीसीबाट बाहिरियो शृङ्खला बचाउन भारतले सिड्नीमा अस्ट्रेलिया विरुद्धको पाँचौं टेस्ट जित्नुपरेको थियो। खराब फर्मका कारण रोहितले पाँचौं टेस्ट नखेल्ने निर्णय गरे। तर नतिजा परिवर्तन भएन। टिम इन्डिया ६ विकेटले पराजित भयो र सिरिज ३१ ले गुमायो। पहिलो पटक टिम इन्डिया ड्ब्लुटीसी फाइनलमा पुग्न सकेन र यहीँबाट रोहितको टेस्ट करियर सकियो। कप्तानबाट हटाउने अनुमानका बीच सन्न्यास टीम इन्डियाको छनोट समितिले रोहितलाई टेस्ट कप्तानबाट हटाउने चर्चा चलेको थियो। यो खबर साँझ ६ः३० बजे आयो र साँझ ७ः३० बजे रोहितले आफ्नो सामाजिक सञ्जाल ह्यान्डलमा टेस्टबाट सन्न्यासको घोषणा गरे। रोहितले फ्यानहरूलाई समर्थनको लागि धन्यवाद दिए। टेस्ट ढाँचामा देशको लागि खेल्नु गर्वको क्षण भएको उनले बताए। उनी एकदिवसीय फर्म्याटमा भने खेल्न जारी राख्नेछन्। दोस्रो धेरै छक्का ११ वर्षको करियरमा रोहितले भारतका लागि ६७ टेस्ट खेले र १२ शतकसहित ४३०१ रन बनाए। रोहितले ८८ छक्का प्रहार गरे। यदि उनले थप ३ छक्का प्रहार गरेको भए उनी टेस्टमा सबैभन्दा धेरै छक्का प्रहार गर्ने भारतीय खेलाडी बन्ने थिए। वीरेन्द्र सहवागले उनीभन्दा बढी ९० टेस्ट छक्का प्रहार गरेका छन्। विश्वकप जितेपछि टी२० बाट सन्न्यास रोहित शर्माले २०२४ मा टी२० ढाँचालाई बिदाइ गरिसकेका छन्। जुन २९ मा उनको कप्तानीमा भारतले विश्वकप फाइनलमा दक्षिण अफ्रिकालाई पराजित गर्यो। यो उपाधिले भारतको १७ वर्षे आईसीसी उपाधि खडेरी समाप्त गर्यो। विश्वकप जितेपछि रोहितले विराट कोहली र रवीन्द्र जडेजासँगै सबैभन्दा छोटो ढाँचालाई बिदाइ गरे। अर्को एकदिवसीय विश्वकप खेल्न सक्ने रोहितको कप्तानीमा भारतले यस वर्ष च्याम्पियन्स ट्रफी जित्यो। अब यस ढाँचामा टोलीको लागि सबैभन्दा ठुलो लक्ष्य २०२७ को एकदिवसीय विश्वकप हो। रोहितको कप्तानीमा भारत २०२३ को विश्वकपको फाइनलमा पुगेको थियो। तर अष्ट्रेलियासँग हारेको थियो। अब उनको अगाडि सबैभन्दा ठुलो लक्ष्य विश्वकप हो। रोहितले ५६ एकदिवसीय खेलमा भारतको कप्तानी गरेका छन्। जसमध्ये ७५ प्रतिशत खेलमा उनले टोलीलाई जित दिलाएका छन्। यो ५० भन्दा बढी एकदिवसीय खेलमा भारतको कप्तानी गरेका खेलाडीहरूमध्ये सबैभन्दा राम्रो जित प्रतिशत हो। उनको नेतृत्वमा भारतले पछिल्ला ३ आईसीसी प्रतियोगितामा केवल १ खेल हारेको छ। तर, यो हार विश्वकपको फाइनलमा भयो। एजेन्सीबाट"
पर्यटनको बगैंचा लुम्बिनी,"पछिल्लो १३ वर्षमा बुद्ध जन्मस्थल लुम्बिनीको १ करोड ६१ लाख पर्यटकले भ्रमण गरे। लुम्बिनी भ्रमण गर्न आउने पहिलो तीर्थयात्री सम्राट् अशोक थिए। आधुनिक समयमा लुम्बिनीमा घुम्न आउने पर्यटकको संख्यामा वृद्धि हुँदै गइरहेको छ। कोरोना महामारीले केही असर गरे पनि लुम्बिनीमा दर्शन गर्न आएका पर्यटकको संख्या झन्डै नेपालको दुई तिहाइ जनसंख्या बराबर छ। बुद्धको महापरिनिर्वाणपछि अशोक सम्राट् पहिलो पटक बुद्धस्थलको भ्रमण गर्न आएको तथ्य छ। जसले बुद्ध जन्मेको तथ्य शिला स्तम्भमा लेखेर राखिदिए। ऐतिहासिक दस्तावेजअनुसार लुम्बिनी भ्रमण गर्ने पहिलो तीर्थयात्री हुन्, सम्राट अशोक। उनी राज्यभिषेकको २०औं वार्षिकोत्सव पारेर लुम्बिनीमा आएका थिए। ईसापूर्व तेस्रो शताब्दीका सम्राट् अशोक बुद्ध धर्मप्रति गहिरो श्रद्धा राख्ने महान् सम्राट् थिए। उनी बुद्धको जीवनसँग सम्बन्धित स्थलहरूको खोजीमा निस्कँदा लुम्बिनी आइपुगे। त्यसबेला लुम्बिनी एक सानो, शान्त, हरियालीले ढाकिएको गाउँजस्तै थियोलुम्बिनीग्राम भनेर चिनिने। अशोकले यहाँ आएपछि लुम्बिनीलाई महत्त्वपूर्ण तीर्थस्थलका रूपमा मान्यता दिए। उनले एक प्रसाद (अशोक स्तम्भ) निर्माण गराए र त्यसमा शिलालेख (ब्राह्मी लिपिमा) लेखाइदिए। शिलालेखअनुसार लुम्बिनी सिद्धार्थ गौतम बुद्धको जन्मस्थल हो भनेर प्रमाणित गरियो, गाउँमा कर तिर्ने व्यवस्था हटाइयो वा न्यून गरियो। जतिबेला अशोक लुम्बिनी आएका थिए। लुम्बिनी बगैंचाजस्तै हराभरा क्षेत्र थियो, खेतीपाती र साधारण गाउँले जीवनशैली थियो। सहर थिएन। देवानामपिय पियदसि लाजिय (राजा) स्वयं लुम्बिनीमा आए र यहाँ बुद्ध जन्मेको हुँदा उनले पूजा गरे। यस ठाउँको कर कम गरियो। यही पहिचानले लुम्बिनी विश्वभर फैलिरहेको छ। अशोकले राखेको स्तम्भ देख्ने तीर्थयात्री हुन्, फासियान। चिनियाँ यी भिक्षु ६२ वर्षको उमेरमा चीनको चाङबाट तीर्थयात्रा लागि निस्किए। ईसाको चार सयतिर बौद्ध ग्रन्थको खोजीमा लुम्बिनीका लागि हिँडेका उनी ६ वर्षपछि कपिलवस्तुको तिलौराकोट हुँदै आइपुगे। बुद्धस्थल देखे। यहाँ (लुम्बिनी) बुद्ध जन्मेका थिए। जन्मस्थलमा एक ठूलो पत्थरको स्तम्भ छ, जसमा एक घोडाको मूर्ति बनेको थियो। वरिपरि शान्त छ। एउटा तलाउ पनि छ, जहाँ रानी मायादेवीले नुहाएकी थिइन, फासियानले आफ्नो यात्रा वर्णनमा लेखेका छन्। फासियानको यात्रा वर्णन पक्कै पढेपछि लुम्बिनी घुम्न आएका अर्का चिनियाँ तीर्थयात्री हुन्, ह्वेनसाङ। सन् ६३० तिर आएका उनले आफ्नो यात्रावर्णनमा लुम्बिनीको अवशेष र अशोक स्तम्भको बर्णन गरे। जतिबेला लुम्बिनी बुद्धको जन्मस्थलको रूपमा सम्मानित भइसकेको थियो, तर त्यो समय विकसित सहर होइन, प्राकृतिक सौन्दर्य र साधारण गाउँ थियो। सातौं शताब्दीमा चिनियाँ अर्का तीर्थयात्री यी चिङ लुम्बिनी आएका थिए। उनले लुम्बिनीसहित अन्य स्थलहरूको पनि भ्रमण गरे। त्यसयताको लगभग १२ सय वर्ष लुम्बिनी गुमनामजस्तै भयो। संस्कृतिविद् प्राडा गितु गिरी भन्छन्, लुम्बिनी त्यसबीचमा कुन अवस्थामा थियो भन्ने स्पष्ट तथ्य भेटिँदैनन्, जव अशोक स्तम्भ फेला पर्यो लुम्बिनी भेटियो, यसको अनुसन्धान र तीर्थ आउनेको संख्या बढ्दै गयो। धेरै शताब्दीअघि, जब बुद्धको शिक्षाले एसियाका दर्जनौं देश उज्यालो पाएको थियो, लुम्बिनी भने बिस्तारै इतिहासको धुवाँभित्र हराउँदै थियो। फासियान र ह्वेनसाङजस्ता यात्रुहरूले आफ्नो समयको लुम्बिनीको वर्णन गरेका थिए, तर समयसँगै युद्ध, प्राकृतिक प्रकोप र धार्मिक परिवर्तनले गर्दा यो पवित्र स्थल भुलियो। लुम्बिनी जंगल, बगर र विस्मृतिमा हराएको थियो। मान्छेहरूलाई थाहा थिएन बुद्धको जन्मभूमि वास्तवमा कहाँ थियो ? अनि आयो सन् १८९६। नेपालको तराईमा एक साँझ सूर्यास्तको सुनौलो घाम झर्दै गर्दा, काठ काट्नेहरूले अजंगरको ढुंगाको स्तम्भ देखे। पाल्पालका बडाहाकिम खड्गशमशेर राणाले खबर पाए। जतिबेला एक जना जर्मन पुरातत्त्वविद् डा अन्तोन फुहरर बुद्धजन्मस्थलको खोजीमा हिँडिरहेका थिए। उनीहरू पुराना लिपिहरू, मूर्तिहरू र भग्नावशेषहरूको आधारमा बुद्धसँग सम्बन्धित स्थलहरू पहिचान गर्न चाहन्थे। अचानक भेटिएको एउटा पुरानो ढुंगाको स्तम्भ, जसको माथिल्लो भाग भाँचिएको थियो, तर बाक्लो घाँस र बुट्ट्यान हटाउँदा स्तम्भमा केही लेखिएको देखियो पुरानो ब्राह्मी लिपिमा। त्यही लिपिभित्र थियो, अशोकले राखेको प्रमाण। बुद्ध जन्मस्थलको पहिचानको सनसनी खबर विश्वभर फैलियो। अन्वेषकहरू लुम्बिनी आएर उत्खनन गर्न थाले। जहाँ अशोककालीन इँटाले बनाएको प्राचीन मन्दिर भेटियो। बौद्ध ग्रन्थमा लेखिएको मायादेवीले नुहाएको पोखरी देखियो। सन् १८९६ को खोजपछि डब्लू सी पेप्पेसहितका केही व्रिटिस पुरातत्त्वविद्हरूले लुम्बिनीको अध्ययन सुरु गरे। उनीहरू तीर्थयात्रासहित अध्ययनमा जुटे। सन् १९६० मा युनेस्कोले सहयोगमा लुम्बिनीको अन्वेषण द्रुत रूपमा गति लियो। सन् १९६७ मा संयुक्त राष्ट्रसंघका महासचिव उ थान्त लुम्बिनी भ्रमणमा आए। लुम्बिनी भ्रमण गर्नेमा आधुनिक कालाका उनी सशक्त व्यक्ति हुन्। वरिष्ठ पुरातत्त्वविद् प्राध्यापक वसन्त बिडारी भन्छन्, उ थान्तको भ्रमणपछि नै लुम्बिनीले विकासको यात्रा तय गर्न सक्यो। उनकै कारण लुम्बिनी विश्वभर फैलियो। उ थान्त आउँदा लुम्बिनी जीर्ण थियो। उनले लुम्बिनी विकासको अन्तर्राष्ट्रिय पहल थाले। सन् १९७१७८ मा जापानी आर्किटेक्ट केन्जो टांगेले लुम्बिनी गुरुयोजना तयार गरे। यसै योजनाअनुसार नै लुम्बिनीलाई एक अन्तर्राष्ट्रिय शान्ति सहर बनाउने लक्ष्य तय भयो। त्यही शान्ति सहर हेर्न नै झन्डै दुई करोड आन्तरिक तथा बाह्य पर्यटक लुम्बिनी आएका छन्। लुम्बिनी पहिचानको एक सय वर्षपछि सन् १९९७ मा विश्वसम्पदा सूचीमा समावेश भएपछि पर्यटनमा टेवा पुगेको पर्यटन व्यवसायीहरू बताउँछन्। लुम्बिनी विकास कोषले सन् १९९४ देखि तेस्रो मुलुकबाट आएर लुम्बिनी भ्रमण गर्नेको तथ्यांक राखेको छ। तथ्यांकअनुसार सन् १९९४ मा २० देशबाट २० हजार ९ सय ७२ जना तेस्रो मुलुकका पर्यटकले लुम्बिनी भ्रमण गरेका छन्। सन् २०२४ मा यो संख्या १ लाख ११ हजार ४ सय ३ पुगेको छ। तीन वर्षमा पर्यटक आवागमनको संख्या पाँच गुणाले वृद्धि भएको छ। यो संख्या कोरोना सुरु हुनुअघि सन् २०१९ मा झन्डै नौ गुणा बढी १ लाख ७४ हजार थियो। सन् २०२४ मा लुम्बिनी भ्रमण गर्ने सशक्त व्यक्तिमा संयुक्त राष्ट्रसंघका महासचिव एन्टेनियो गुटरेस र भारतका प्रधानमन्त्री नरेन्द्र मोदी हुन्। प्रभावशाली पर्यटकको लुम्बिनी भ्रमण हुँदा अन्य पर्यटकको संख्यामा वृद्धि हुने अनुभव लुम्बिनीका होटल व्यवसायी पुरुषोत्तम अर्यालसँग छ। भारतका प्रधानमन्त्रीले लुम्बिनी भ्रमण गरेपछि भारतीय पर्यटक निकै बढेको देखिन्छ, उनले अनुभव सुनाए। पर्यटक आवागमनको तथ्यांक हेर्दा सन् २०२३ मा भारतीय पर्यटकको संख्या २ लाख ६६ हजार थियो भने अर्काे वर्ष ३ लाख १ हजार रहेको छ। आधुनिक लुम्बिनी सानो विश्वकै रूपमा विकास भएको छ। लुम्बिनीमा विभिन्न २७ देशका बौद्ध संस्कृति, कला झल्किने बिहारहरू बनेका छन्। ती देशहरूबाट बौद्ध संस्कृति प्रदर्शनी हुने गरेको छ। जसले सिंगो विश्वको बौद्ध संस्कृतिलाई एक स्थानमा ल्याएको छ। बुद्धजन्मस्थल लुम्बिनीमा पर्यटन विकासका लागि भैरहवामा गौतमबुद्ध अन्तर्राष्ट्रिय विमानस्थल बनेको छ। यहाँबाट विदेशी एयरलायन्सहरूले उडान भरिरहेका छन्। पछिल्लो समयमा बौद्ध मुलुकहरूबाट पर्यटकको संख्यामा आवागमन वृद्धि हुँदा पर्यटन व्यवसायमा लगानी उच्च दरमा बढेको छ। लुम्बिनीको पर्यटनलाई केन्द्रबिन्दुमा राखेर झन्डै दुई सय अर्ब लगानी निजी क्षेत्रबाट गरिएको छ। यो लगानीबाट लुम्बिनी, बुटवल, भैरहवा, कपिलवस्तु क्षेत्रमा स्तरीय तारेहोटलहरूको संख्यामा उच्च वृद्धि भएको छ। होटल व्यवसायी सीपी श्रेष्ठका अनुसार होटल व्यवसायको लगानी अभूतपूर्व भइरहेको छ। नेपालका ठूला लगानीकर्ताहरू लुम्बिनीतर्फ मोडिएका छन्। होटलमा भएको लगानीमा १२ जिल्लाका ११ हजार व्यवसायीहरूको सहभागिता रहेको छ। जसबाट ६० हजारले प्रत्यक्ष रोजगारी प्राप्त गरेका छन्। लुम्बिनीको पर्यटनले कृषि उपजको खपतदेखि हस्तकला, मूर्तिकला व्यवसायलाई पनि उचाइमा पुर्याएको व्यवसायीहरू बताउँछन्। नेपाल चेम्बर अफ कमर्सका लुम्बिनी प्रदेश अध्यक्ष टंक पोखरेल भन्छन्, देश अद्भुत रूपमा विकास भइरहेको छ। पर्यटन क्षेत्रको लगानीले नै त्यसको उत्साह देखाउँछ।"
पूर्ण संस्थागत प्रसूति सेवायुक्त एवं पूर्ण खोप दिगोपन सुनिश्चितता पालिका घोषणा,"तानसेन : पाल्पाको रिब्दिकोट गाउँपालिका पूर्ण संस्थागत प्रसूति सेवायुक्त पालिका एवं पूर्ण खोप दिगोपन सुनिश्चितता पालिका घोषणा भएको छ। लुम्बिनी प्रदेशका सभामुख तुलाराम घर्तीमगर, जिल्ला समन्वय समिति प्रमुख तथा जिल्ला खोप समन्वय समितिका अध्यक्ष टंकनाथ खनाल, सदस्य सचिव तथा स्वास्थ्य कार्यालयका निमित्त प्रमुख टुकप्रसाद पोखरेलले समारोहबीच पालिकालाई पूर्ण संस्थागत प्रसूति सेवायुक्त पालिका एवं पूर्ण खोप दिगोपन सुनिश्चितता पालिका घोषणा गरेका हुन्। लुम्बिनी प्रदेशका सभामुख घर्तीमगर, खोप समन्वय समितिका अध्यक्ष खनाल र सचिव पोखरेलले गाउँपालिका अध्यक्ष नारायण बहादुर कार्की, उपाध्यक्ष कान्ता अधिकारी, प्रमुख प्रशासकीय अधिकृत मणिप्रसाद खनाल, स्वास्थ्य शाखा प्रमुख सुनिल अधिकारीलाई पूर्ण संस्थागत प्रसूति सेवायुक्त पालिका र पूर्ण खोप दिगोपन सुनिश्चितता पालिका घोषणाको प्रमाणपत्र गरे। पालिका भित्र एक वर्षमा १९३ जना गर्भवती भएकोमा १९२ जनाले ४ पटक गर्भजाँच गराएको र १९३ जना नै स्वास्थ्य संस्थामा प्रसूति भएको, विगत तीन वर्षदेखि कुनै पनि महिलाले घरमा, बाटोमा नभई स्वास्थ्य संस्थामै सुत्केरी भएको स्वास्थ्य शाखा प्रमुख सुनिल अधिकारीले बताए। पाल्पाका १० वटा पालिकामध्ये ५ वटा पालिका पूर्ण संस्थागत प्रसूति सेवायुक्त पालिका घोषणा भएका छन्।"
साउदीको एक कम्पनी बन्द हुँदा ४ सय ६९ जना नेपाली अलपत्र,"साउदी अरब : वैदेशिक रोजगारीको सिलसिलामा साउदी अरबिया पुगेका ४६९ जना नेपाली अलपत्र परेका छन्। साउदी अरबको जुबेल सहरमा रहेको सेन्डन इन्टरनेशनल कम्पनी लिमिटेड नामक कम्पनी बन्द भएर उनीहरू अलपत्र परेका हुन्। अलपत्र पर्नेमा प्रायजसो सो कम्पनीमा दुई वर्षभन्दा बढी काम गरेका नेपाली कामदारहरू रहेका छन्। नेपाली दूतावासमा कार्यरत श्रम काउन्सेलर कविराज उप्रेती अनुसार पीडित ४६९ जनाले आफूहरू कम्पनी बन्द भएको कारण अलपत्र परेको र उद्धार गरिदिन दूतावासलाई २० दिन अगाडि निवेदन दिएका छन् । दूतावासमा लिखित निवेदनपश्चात् दुतावासले सम्बन्धित कम्पनीमा सम्पर्क गरी अलपत्र परेका नेपालीहरूलाई तत्काल उद्धार गर्न आह्वान गरेको बताए । साथै पीडितमध्ये २२६ जनाले स्वदेश फिर्ताको लागि लिखित रूपमा निवेदन दिएका र २४३ जनाले आफूहरू काम पाएमा सम्बन्धित कम्पनीमा लोकल ट्रान्सफरको लागि आह्वान गरेका छन्। साउदी सरकारले हालको लागि बहिर्गमन भिषा प्रक्रिया केही समयको लागि बन्द गरिएको कारण स्वदेश फिर्ताको लागि थप समस्या उत्पन्न भएको उप्रेतीले बताए। साथै दूतावासले साउदी सरकारलाई बन्द रहेको कम्पनीमा अलपत्र परेका नेपालीलाई स्वदेश पठाउन सम्बन्धित कम्पनी र श्रम निकायमा सहकार्य गरिरहेको उनको भनाइ छ। अलपत्र नेपालीहरु नेपालमा रहेको फेलिसिटी इन्टरनेशनल इम्प्लोयमेन्ट एजेन्सी प्रालिमेनपावरमार्फत साउदी आएको बताए। उनीहरु साउदी अरबको विभिन्न सहरमा छरिएर बसेका छन्। उनीहरूले दुई महिनादेखि नौ महिनासम्मको तलब पाएका छैनन्। काम गर्ने प्राय सबै लेबरको रुपमा रहेको उनले बताए। साथै अलपत्र परेका नेपालीहरूले पाउनुपर्ने सेवा सुविधा कम्पनीबाट दिलाउने र पीडित नेपालीलाई जति सक्दो स्वदेश फिर्ता गराउने काममा लागेको बताए। त्यस्तै उप्रेतीका अनुसार रियाद सेल्टरमा रहेका ११ जना नेपाली विभिन्न कारणले अलपत्र परेका छन्। उनीहरूलाई स्वदेश फिर्ताको लागी बहिर्गमन भिषाको प्रकिया अगाडि बढाइएको छ। उनीहरूलाई दुतावास रियादले नै खान बस्नको व्यवस्था गर्दै आइरहेको छ । नेपाली राजदूत डा नरेशप्रसाद ढकालले श्रम गरी परिवारलाई सुख दिन साउदी अरब आएका नेपाली कार्यरत कम्पनी बन्द भएर अलपत्र पर्नु दुखद भएको बताए। ढकालले अलपत्र परेका नेपालीको उद्धारको लागि आफू लगायत नेपाली दूतावास टिम नै सम्बन्धित कम्पनी र साउदी सरकारसँग समन्वय गरिरहेको पनि जानकारी दिए। उनले भने, 'अहिलेको अवस्थामा साउदी सरकारले केही समयको लागि एक्जिट प्रक्रियामा प्राविधिक कारणले समस्या देखाएको जानकारी प्राप्त भएको छ। हामीले स्थलगत समस्या बुझ्न र समाधान गर्न लेबर काउन्सेलरको नेतृत्वमा टोली खटाएका छौं।' ढकालले अलपत्र परेका नेपालीहरूलाई थप केही समय पर्खन आग्रह गर्दै उनीहरूलाई आवश्यकता अनुसार सहयोग गर्ने बताए । नेपाली जनप्रगतिशील मञ्च साउदी अरबका अध्यक्ष रामचन्द्र वाग्लेका अनुसार पीडितहरूले आफूआबद्ध संगठनमा उद्धारको लागि आह्वान गरेलगत्तै नेपाली दूतावास र सम्बन्धित कम्पनीमा खबर गरी अलपत्र भए परेका नेपालीको आवासमा पुगेको बताए। अलपत्र ४६९ नेपालीमध्ये कतिपय बिरामी अवस्थामा रहेको उनले जानकारी दिए। उनीहरूको उद्धारमा नेपाली दूतावास लगायत सम्बन्धित निकायले ढिलाइ गरेकोमा दुखेसोसमेत व्यक्त गरेका छन्। के भन्छन् त पीडित? पीडित नेपालीले वैदेशिक रोजगारीमा ठूलो सपना देखेर साउदी अरब आएको र धेरै दुःख पाएको अनुभव बताए। अलपत्र परेको अवस्थामा उद्धारको लागि साउदीमा रहेका नेपाली दूतावास र सम्बन्धित कम्पनीमा सहयोगको लागि अपिल गरेता पनि सम्बन्धित कम्पनीले आवश्यकता अनुसारको सहयोग नगरेकोमा दुःख व्यक्त गरे। आफूहरू अधिकांशले दुई महिनादेखि ९ महिनासम्म काम गरेको तलब नपाएको गुनासो पीडितको रहेको छ। अलपत्र नेपालीहरू स्कैफोल्डिंग , किन्ने, तथा विभिन्न क्षेत्रमा लेबरको रूपमा मासिक १२०० देखि १५०० रियल पारिश्रमिकमा काम गर्नको लागि दुई वर्ष अगाडि साउदी अरब आएका थिए। पीडितमध्ये केही प्रक्रिया अनुसार लिगल रूपमा अर्को कम्पनीमा काम गर्न चाहन्छन् भने केही स्वदेश फर्कन चाहन्छन्। कम्पनीबाट पाउने सेवा सुविधाको लागि कम्पनीको सिनियर म्यानेजमेन्टलाई खबर गर्दा उनीहरूले कुनै सहयोग नगरेको उनीहरूले बताए। परिवारका सदस्यले नेपालमा सम्बन्धित निकायमा जानकारी गराउँदा पनि सुनुवाइ नभएको उनीहरूको भनाइ छ।"
माइतीघरमा लघुवित्त पीडितहरूको प्रदर्शन,"काठमाडौं : लघुवित्ती पीडितहरूले आज पनि विरोध प्रदर्शन गरेका छन्। विभिन्न जिल्लाबाट आएका उनीहरूले काठमाडौंको माइतीघरमा सरकारविरुद्ध विभिन्न नारा लगाउँदै प्रदर्शन गरेका हुन्। लघुवित्त र मिटर ब्याजीका कारण आफूहरू समस्यामा पर्दा समेत सरकार मुकदर्शक बनेको भन्दै माग पूरा नभएसम्म जिल्ला नर्फकिने उनीहरूको भनाइ छ। सरकारले पटकपटक सम्झौता गर्ने तर पीडितको समस्या समाधान नगर्ने गरेको उनीहरूको आरोप छ। लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्ने,आम गरिब किसानहरूलाई निःशुल्क ऋण प्रदान,आवश्यकता र क्षमतामा आधारित काम र दामको व्यवस्था,समाजवादी अर्थतन्त्रको विकास जनपक्षीय मौद्रिक नीति कायम, कालोसूची तथा धितो लिलाम फुकुवा,भूमिहीन तथा वित्तीय शोषणका पीडितहरूलाई मुआब्जाको व्यवस्था र प्रत्यक्ष निर्वाचित राष्ट्र प्रमुखको व्यवस्थाको माग गर्दै उनीहरू लामो समयदेखि आन्दोलित बनेका हुन्।"
जनकपुरमा क्रिकेट रङ्गशाला निर्माणमा व्यवधान भए आन्दोलन गर्छौं : मनिष झा,"काठमाडौं : राष्ट्रिय स्वतन्त्र पार्टी (रास्वपा) का सांसद मनिष झाले जनकपुरमा क्रिकेट रङ्गशाला निर्माणमा व्यवधान भए आन्दोलन गर्ने चेतावनी दिएका छन्। बिहीबार प्रतिनिधिसभाको शून्य समयमा झाले जनकपुरमा क्रिकेट रङ्गशाला निर्माणका लागि डीपीआर समेत भइसकेको अवस्थामा यसलाई अगाडि बढाउन ढिलाई भएको भन्दै अब पनि व्यवधान भए आन्दोलन गर्ने चेतावनी दिएका हुन्। लक्ष्मण कुटीको नाममा रहेको १७ विघा जमिनमा रङ्गशालाको डीपीआर गरि साढे २ अर्बको एउटा अन्तर्राष्ट्रिय रङ्गशालाको परिकल्पना भएपनि अघि बढाउन ढिलाई गरिएको उनले बताए । उनले खेलकुद परिषद्ले गुठी संस्थानलाई वार्षिक ९ लाख तिर्ने गरेकोमा अहिले प्रलोभनका कारण भाडा दर ४९ लाख ६० हजार बनाइएको भन्दै आपत्ति जनाए। यसमा समृद्ध विचौलिया, समृद्ध दलाल छिरेजस्तो देखिएको भन्दै उनले जनकपुरका युवाहरूको क्रिकेट रङ्गशालाको परिकल्पनामा कुनै व्यवधान भए आन्दोलन चाँडै हुने उल्लेख गरे।"
"संक्रमणकालीन न्यायको विषय टुंग्याउँदैछौं, बलात्कार र यौनजन्य हिंसामा मेलमिलाप र क्षमा हुँदैन : गृहमन्त्री","उनले संक्रमणकालीन न्यायको विषयलाई सम्बोधन गर्ने कुरा कुनै पनि बहानामा ढिलाई गर्न नहुने धारणा राखे । ललितपुर : गृहमन्त्री रमेश लेखकले पीडितलाई केन्द्रबिन्दुमा राखेर संक्रमणकालीन न्यायलाई निष्कर्षमा पुर्याउनुपर्ने बताएका छन्। राष्ट्रिय मानव अधिकार आयोगले बिहीबार ललितपुरमा आयोजना गरेको दोस्रो राष्ट्रिय कार्ययोजना कार्यान्वयनमा हालसम्मको प्रगति र आगामी कार्यदिशा विषयक कार्यक्रममा बोल्दै गृहमन्त्री लेखकले संक्रमणकालीन न्यायको विषयलाई गृह मन्त्रालय र नेपाल सरकारले उच्च प्राथमिकतामा राखेको जानकारी दिएका हुन् । संक्रमणकालीन न्यायको विषय अत्यन्तै महत्वपूर्ण र गम्भीर विषय हो। संक्रमणकालीन न्याय सम्बन्धी कानूनलाई पूर्णता दिएका छौँ, कानूनले पूर्णता नपाउँदा मुद्दा सम्बोधन हुन सकेको थिएन, यसमा म प्रष्ट छु, त्यसका लागि म काम गर्न तयार छु, त्यसका लागि सहयोग पुग्नेगरी तपाईंहरुले काम गर्न सक्नुपर्छ, ज्यादै ठूलो समस्या छ, यौनजन्य हिंसाका पीडितहरु धेरै छन्, बलात्कार र यौनजन्य हिंसामा कुनै मेलमिलाप पनि हुँदैन र क्षमा दान पनि हुँदैन, सरकार यस विषयमा अगाडि बढेको छ। उनले भने, संक्रमणकालीन न्यायका विषयलाई सरकारले सम्बोधन गर्छ । उनले संक्रमणकालीन न्यायको विषयलाई सम्बोधन गर्ने कुरा कुनै पनि बहानामा ढिलाई गर्न नहुने धारणा राखे । संक्रमणकालीन न्यायको विषयमा ढिला भयो भने हामी पछि पर्छौँ, दुई आयोगका पदाधिकारी सिफारिसका लागि सिफारिस समिति अगाडि बढिसकेको छ, लेखकले भने, यसपटक बनेको ऐनमा पीडित समन्वय इकाई भनेर गठन भएको छ, नियमावलीमा पनि थप स्पष्ट पारेर पीडितको प्रतिनिधित्व गराउन सकिन्छ, पीडितको सहभागिता विना संक्रमणकालीन न्याय अगाडि बढ्न सक्दैन, पीडित र आयोगलाई जोड्ने गरि हामी अगाडि बढ्न सक्छौं। उनले महिला, शान्ति र सुरक्षा सम्बन्धी संयुक्त राष्ट्र सुरक्षा परिषद्ले पारित गरेको प्रस्ताव १३२५ र १८२०ले द्वन्दपीडित महिलाहरूको सुरक्षा र सहभागिता निर्णयका प्रत्येक तहमा सुनिश्चितता हुनुपर्नेमा जोड दिए। संक्रमणकालीन न्यायको विषयलाई प्राथमिकताका साथ अगाडि बढ्छन्, उनले भने,द्वन्द्वपीडितहरुका सामाजिक संस्था र मानव अधिकार आयोगले यो क्षेत्रमा राम्रो काम गरेको छ ।"
तिनकुनेमा बसले भ्यान र मोटरसाइकललाई ठक्कर दिँदा एक जनाको मृत्यु,"काठमाडौं : काठमाडौंको तिनकुनेस्थित मुनिभैरब मन्दिर अगाडि बसले भ्यान र मोटरसाइकललाई ठक्कर दिएको छ। आज बिहान कोटेश्वरबाट बानेश्चरतिर आइरहेको बा३ख ७०६२ नम्बरको बसले सोही दिशाबाट आइरहेका बाप्र०१०२६ च २९२७ नम्बरको मारुती भ्यान र बाप्र०२०५३ प ३८४७ नम्बरको मोटरसाइकललाई ठक्कर दिएको हो। दुर्घटनामा एक जनाको मृत्यु भएको छ भने तीन जना घाइते भएको प्रहरीले जनाएको छ। प्रहरीका अनुसार मोटरसाइकलको पछाडि सवार ललितपुरको धोबीघाट बस्ने २३ वर्षीय नगिना तामाङको उपचार क्रममा ट्रमा सेन्टरमा मृत्यु भएको हो। काठमाडौं उपत्यका ट्राफिक कार्यालयका अनुसार मोटरसाइकल चालक रामेछापको दोरम्बाका २७ वर्षीय पदम थापामगरको पनि ट्रमा सेन्टरमा उपचार भइरहेको छ। यस्तै भ्यानका चालक काभ्रेपलाञ्चोक मण्डनदेउपुरका ३५ वर्षीय रत्नबहादुर सार्की, ठक्कर दिने बसमा सवार दोलखा गौरीशङ्करकी २४ वर्षीय मेनुका बुढाथोकीको कान्तिपुर अस्पतालमा उपचार भइरहेको प्रहरीले जनाएको छ। प्रहरीले बस चालक रामकुमार खड्का, भ्यान र मोटरसाइकललाई नियन्त्रणमा लिएको छ। काठमाडौं उपत्यका ट्राफिक प्रहरी कार्यालयका अनुसार कोटेश्वरतीनकुने सडकको मुनीभैरव मन्दिर अगाडिको ट्राफिक लाइट रातो बत्तीमा रोकिएका दुई सवारी साधनलाई कोटेश्वर तर्फबाट तीव्र गतिमा आउँदै गरेको बसले ठक्कर दिएको हो। दुर्घटनाबारे थप अनुसन्धान भइरहेको प्रहरीले जनाएको छ।"
ट्रम्पले आज धेरै देशसँग 'ठूलो व्यापार सम्झौता' गर्ने,"वासिङटन डिसी : अमेरिकी राष्ट्रपति डोनाल्ड ट्रम्पले आज धेरै सम्मानित देशसँग 'ठूलो व्यापार सम्झौता'गर्ने घोषणा गर्नेछन्। आफ्नो सामाजिक सञ्जाल ट्रुथमा एक पोस्टमा ट्रम्पले स्थानीय समयअनुसार बिहान १० बजे ह्वाइट हाउसको पत्रकार सम्मेलनमा सम्झौताको घोषणा गर्ने जनाएका छन्। उनले लेखेका छन्, 'भोलि बिहान १०:०० बजे ओभल अफिसमा एउटा ठूलो पत्रकार सम्मेलन हुनेछ जहाँ एउटा ठूलो र धेरै सम्मानित देशका प्रतिनिधिहरूसँग एउटा प्रमुख व्यापार सम्झौताको बारेमा छलफल गरिनेछ। यो धेरै (सम्झौताहरू) मध्ये पहिलो हो!!!"" ट्रम्पले कुन देशसँग कस्तो सम्झौता गर्ने भन्ने विषयमा भने विस्तृत जानकारी दिएका छैनन्। ह्वाइट हाउसले ट्रम्पको यो पोस्टको स्क्रिनसट ट्विटरमा पनि सेयर गरेको छ।"
जलविद्युतमा झुम्मिए सेयर लगानीकर्ता,"काठमाडौं : विगत ३ दिनदेखि जलविद्युत्को सेयर बढिरहेको छ । नेप्से परिसूचकमा सोमबार ३४७७५१ विन्दुमा रहेको जलविद्युत्क्षेत्रको सेयर बुधबार ३५२६२७ विन्दुमा पुगेको छ । अन्य क्षेत्रभन्दा जलविद्युत् व्यापार र बजारयोग्य देखिएकाले यसमा लगानीकर्ताको आकर्षण बढ्दा सेयर पनि बढिरहेको सेयर जानकार नवराज दहाल बताउँछन् । अन्य क्षेत्रभन्दा पनि जलविद्युतमा सकारात्मक रहेकोले अझै केही समय यसमा हरियाली छाउने उनको भनाइ छ । नेप्से परिसूचकमा कुल ९१ जलविद्युत् कम्पनी सूचीकृत छन् । बुधबार नेप्से परिसूचक २६१३७८ विन्दुमा रहेकोमा २६७३६४ विन्दुमा पुगेर बन्द भएको थियो । उक्त दिन ३०८ कम्पनीको कुल बजार कारोबार १० अर्ब ५१ करोड ८४ लाख ६ हजार रुपैयाँको कारोबार हुँदा जलविद्युत् कम्पनीको मात्रै ६ अर्ब ९६ करोड १९ लाख ६४ हजार रुपैयाँको कारोबार भएको हो । १ करोड ८९ लाख ८६ हजार ६०२ कित्ता जलविद्युत् कम्पनीको सेयर कारोबार भएको छ । जलविद्युत् क्षेत्रमा भइरहेको सकारात्मक परिवर्तन नै पछिल्ला दिनमा यसको बजार बढ्नुको प्रमुख कारण मानिएको छ । पछिल्लो समय नियमनकारी निकाय धितोपत्र बोर्डले लघुविद्युत् कम्पनीहरूको सेयर लाभाशं वितरणमा १५ प्रतिशतको क्याप लगाइदिएपछि जलविद्युत्मा सेयर लगानी आकर्षिक भएको दहाल बताउँछन् । यस्तै पछिल्ला दिनमा जलविद्युत् कम्पनीले वाणिज्य बैंक जत्तिकै अझै केहिले बढी नै लाभांश वितरण गर्न थालिएपछि सेयर लगानीकर्ता त्यता मोडिएको उनको भनाइ छ । जलविद्युत्को सेयर कारोबार बढ्नुमा मिलिनियर च्यालेन्स कर्पोरेसन (एमसीसी) को नेपालमा निरन्तरता पनि लिन सकिने बताइएको छ । अमेरिकी राष्ट्रपति डोनाल्ड ट्रम्पले एमसीसी खारेज हुने भन्दै गर्दै नेपालमा खारेज नहुने भनेपछि त्यसले पनि जलविद्युतमा सकारात्मक सन्देश दिएको दहाल बताउँछन् । एमसीसी परियोजनाअन्तर्गत निर्माण हुने ३१५ किलोमिटरको बुटवल गोरखपुर ४ सयकेभी प्रसारणलाइन बनेपछि आन्तरिक तथा भारतमा बिजुली वितरण सहज हुने देखिन्छ । यस्तै, सरकारले आगामी १० वर्षमा २८ हजार ५ सय मेगावाट विद्युत् उत्पादन गर्ने लक्ष्य लिएको र चाँडै नै विद्युत् व्यापार अनुमति(पीपीए) खोल्ने आशाका कारण पनि जलविद्युत्को सेयरमा आकर्षण बढेको सेयर जानकार दहालले जानकारी दिए । अधिक तरलताका कारण केही समयदेखि वाणिज्य बैंकहरूको कर्जाको ब्याजदर घटाएका छन् । जलविद्युत् लगानीमा करिब २५ देखि ३० प्रतिशत लगानी संस्थापक र बाँकी बैंकबाट हुने गरेको छ । बैंकको व्याजदरमा तलमाथिले जलविद्युत्को खर्च र नाफा प्रभावित हुन्छ । ब्याजदर घट्दा मासिक रूपमा बैंकलाई तिर्नुपर्ने ब्याज रकम पनि घट्छ, यसले सञ्चालन खर्च घटाउँछ र नाफा बढाउँछ । नाफा बढ्दा लाभांश पनि बढ्न सक्ने प्रक्षेपणले जलविद्युत्मा सेयर लगानीकनर्ता झुम्मिएको स्वतन्त्र ऊर्जा उत्पादकहरूको संस्था नेपाल इप्पानका उपमहासचिव प्रकाश दुलालको भनाइ छ । यता, नेपाल धितोपत्र बोर्डमा ४३ जलविद्युत् कम्पनीका प्राथमिक सेयर निष्कासनको स्वीकृतिको पर्खाइमा रहेका छन् । यसले गर्दा १९ अर्ब ४४ करोड ३४ लाख २४ हजार ३३६ मूल्यको १९ करोड ३ लाख ६१ हजार ५९५ बराबर कित्ता सेयर बोर्डले स्वीकृति नदिँदा बजारमा आउन सकेको छैन । यसले पनि अहिले जलविद्युत्को सेयर बढ्नुमा भूमिका खेलेको दुलाल बताउँछन् । नयाँ सेयर आएपछि लगानीकर्ता बाँडिन्छन्, नयाँ स्वीकृति नपाएसम्म पुरानोमा नै लगानी बढाउँछन्, दुलालले भने ।"
प्रतिनिधिसभा बैठकमा नीति तथा कार्यक्रममाथिको छलफल जारी,काठमाडौं : प्रतिनिधिसभा बैठकमा २०८२०८३ को सरकारको नीति तथा कार्यक्रममाथिको छलफल जारी छ। राष्ट्रपति रामचन्द्र पौडेलले गत वैशाख १९ गते संसदमा नीति तथा कार्यक्रम प्रस्तुत गरेका थिए । त्यसमाथि सांसदहरूले धारणा राख्नेक्रम जारी छ।
अर्को सिजनमा आईपीएल खेल्नेबारे धोनीले के भने ?,"काठमाडौं : महेन्द्र सिंह धोनीले आईपीएल २०२६ मा खेल्नेबारे बोलेका छन्। चेन्नई सुपर किंग्सबाट आईपीएल खेलिरहेका धोनीले अर्को सिजनमा आफ्नो खेलबारे बोलेका हुन्। हिजो कोलकाता नाइट राइडर्ससँगेको खेलपछि धोनीले भने,मलाई यहाँ सधैँ माया मिल्छ। मेरो अन्तिम सिजन हो भनेर दर्शकहरू खेल हेर्न आउँछन्। म ४३ वर्षको छु र लामो समयदेखि खेल्दै आएको छु। उनीहरूलाई थाहा छैन कि मेरो अन्तिम वर्ष कहिले हुनेछ। तथ्य यो हो कि म वर्षमा दुई महिना मात्र खेल्छु। धोनीले अर्को सिजनको लागि आफूले अहिले केही निर्णय गर्न नसक्ने बताए। उनले भने,यस सिजनपछि मेरो शरीर यस्तो दबाब सहन तयार छ कि छैन भनेर हेर्नको लागि मसँग ६ देखि ८ महिना हुनेछ। त्यसपछि म अर्को सिजनको लागि तयार छु कि छैन भनेर हेर्नेछु। अहिले केही निर्णय गर्न सकिँदैन। तर सबैतिरका मानिसबाट पाएको माया र स्नेह अद्भुत छ।"
"मन्त्रिपरिषद् बैठक बस्दै,गभर्नर नियुक्तिको सम्भावना","काठमाडौं : प्रधानमन्त्री केपी शर्मा ओलीले मन्त्रिपरिषद् बैठक बोलाएका छन्। आज साँझ ५ बजे मन्त्रिपरिषद्को बैठक प्रधानमन्त्री निवास, बालुवाटारमा बस्ने गरी बैठक बोलाइएको प्रधानमन्त्रीको सचिवालयले जनाएको छ। बैठकमा सरकारका नियमित काम कारबाहीबारे छलफल हुनेछ। बैठकबाट केही नियुक्ति, बढुवा लगायतका निर्णय हुने बताइएको छ। आजको बैठकमा नेपाल राष्ट्र बैंकको गभर्नर नियुक्तिको सम्भावना छ। गभर्नर नियुक्तिमा ढिलाई भइरहेको बारेमा नेपाली कांग्रेसका सभापति शेरबहादुर देउवाले प्रधानमन्त्री केपी शर्मा ओलीका कारण नभएको बताएका छन्। देउवाले प्रधानमन्त्रीका कारण नभइ राष्ट्र बैंकमै समस्या भएका कारण गभर्नर नियुक्तिमा ढिलाइ भएको बताएका थिए। प्रधानमन्त्री ओलीले गभर्नर चयनको जिम्मा कांग्रेसलाई दिएको उनको भनाइ छ।"
अब उपचारमा अब्बल कर्णाली,"एक समय थियो, कर्णालीमा सिटामोल पनि पाइन्नथे। जीवन जल नपाएर बिरामीको मृत्यु हुन्थ्यो। यहाँ डाक्टर आउनै मान्थेनन्। आइहाले पनि टिक्थेनन्। उपचारै नपाएर बिरामीले ज्यान गुमाउँथे। तर अहिले अवस्था फेरिएको छ। हिजो सिटामोलसमेत नपाउने कर्णालीले आज विशेषज्ञ डाक्टर उत्पादन गर्न थालेको छ। केही वर्ष अघिसम्म कर्णालीवासीले बिरामी हुँदा उपचार पाउनै मुस्किल थियो। सामान्य रोगको उपचार पनि सम्भव थिएन। यहाँका बिरामी उपचारका लागि नेपालगन्ज, काठमाडौं र भारतको लखनउसम्म पुग्थे। उपचार नहुँदा नागरिकले हैरानी मात्र भोगेनन्, धेरैले उपचार अभावमा ज्यानै गुमाए। तर देशमा व्यवस्था फेरिएसँगै कर्णालीमा नागरिकको स्वास्थ्य अवस्था पनि बदलियो। अर्थात् हिजो उपचारका लागि डाक्टर पठाइदिन सिंहदरबारसँग हारगुहार गर्ने कर्णाली गणतन्त्र स्थापनापछि आज आफैंले विशेषज्ञ डाक्टर उत्पादन गरेर पठाउन थालेको छ। गणतन्त्रको उपहारस्वरूप कर्णालीले जुम्लामा कर्णाली स्वास्थ्य विज्ञान प्रतिष्ठान पायो। त्यसको बदलामा आज कर्णालीले देशलाई मात्र होइन, विदेशलाई समेत दक्ष चिकित्सक दिन थालेको छ। २०६८ सालमा जुम्लामा स्थापना भएको कर्णाली स्वास्थ्य विज्ञान प्रतिष्ठानले हाल चिकित्सा शिक्षा पढाइ रहेको छ। प्रतिष्ठानमा डाक्टरी पढाइ हुन थालेपछि कर्णालीले झेल्दै आएको विशेषज्ञ चिकित्सकको अभाव टर्न थालेको छ। त्यतिमात्र होइन, हिजो उपचारका लागि औषधि र डाक्टर माग्ने कर्णाली आज विशेषज्ञ डाक्टर उत्पादन गरेर बाहिर पठाउन सफल भएको हो। रोग, भोक र अभावको बिम्ब बनेको कर्णालीको परिभाषा बदल्ने गरी प्रतिष्ठानले अहिले दक्ष स्वास्थ्य जनशक्ति उत्पादन गरिरहेको छ। जसले गर्दा कर्णालीको स्वास्थ्य अवस्थामा समेत सुधार आउन थालेको छ। जुनबेला जुम्लामा प्रतिष्ठान स्थापना भयो, त्यसबेला कर्णालीले सिंहदरबारसँग विशेषज्ञ डाक्टरका लागि हारगुहार नै गर्नुपर्ने अवस्था थियो। झाडापखाला र हैजाको महामारीमा पनि डाक्टर आउन मान्थेनन्। यसकारण पनि दुर्गमका बिरामीले उपचार नपाएर अकालमै ज्यान गुमाइरहेका थिए। यस्तो बेलामा कर्णालीमै डाक्टरी पढाइ हुन्छ भन्दा धेरैले पत्याएनन्। कतिपयले दुर्गममा डाक्टर पढाउने योजनालाई असम्भव भने। तर आज त्यही कर्णाली स्वास्थ्य विज्ञान प्रतिष्ठानले विशेषज्ञ डाक्टर उत्पादन गरेर उपचारमा पठाउन सुरु गरेको छ। डाक्टरको अभाव झेल्दै आएका दुर्गमका जिल्लामा विशेषज्ञ डाक्टर खटाएर प्रतिष्ठानले बिरामीको ज्यान जोगाउन थालेको हो। यही प्रतिष्ठानले नै हाल ३ सय शय्याको शिक्षण अस्पताल सञ्चालन गरेर दुर्गमका नागरिकलाई भरपर्दो स्वास्थ्य सेवा समेत दिइरहेको छ। जसले गर्दा आज सिंहदरबारसँग डाक्टरका लागि हारगुहार गर्नेपर्ने बाध्यतासमेत टरेको छ। पहिलो चरणमा ५८ जना दीक्षित कर्णाली स्वास्थ्य विज्ञान प्रतिष्ठानले मेडिकल शिक्षा सुरु गरेयता पहिलो चरणमा ५८ जना विद्यार्थी दीक्षित भएका छन्। प्रतिष्ठानमा अध्ययन गरेकामध्ये हालसम्म ५८ जनाले स्नातक र स्नातकोत्तर तहको अध्ययन पूरा गरेको प्रतिष्ठानले जनाएको छ। अध्ययन पूरा गरेको जनशक्तिले कामसमेत सुरु गरिसकेको प्रतिष्ठानको भनाइ छ। अध्ययन पूरा गरेका विद्यार्थी गत कात्तिक २८ गते भएको दीक्षान्त समारोहमा दीक्षित भएका थिए। उनीहरूलाई प्रतिष्ठानका कुलपतिसमेत रहेका प्रधानमन्त्री केपी शर्मा ओलीले दीक्षित गरेका थिए। पहिलो पटक भएको दीक्षान्त समारोहबाट स्नातकोत्तर तहमा ५ जना र स्नातक तहमा ५३ जना गरी ५८ जना दीक्षित भएका हुन्। जसमा एमडीएमएसका ५, बीपीएचका ३८ र एमबीबीएसका १५ जना रहेका छन्। प्रतिष्ठानका रजिस्टार नृपेन्द्र महत भन्छन्, पहिलो चरणमा ५८ जना दक्ष जनशक्ति उत्पादन भएको छ। उनीहरूले पढाइ सकेर दीक्षित भइसकेका छन्। बाँकी विद्यार्थी अध्ययनरत छन्, विस्तारै यहाँबाट उत्पादन हुने दक्ष स्वास्थ्य जनशक्ति बढ्दै जानेछ। साढे चार सय विद्यार्थी अध्ययनरत कुनै बेला जुम्लामा मेडिकल कलेज चल्न सक्दैन भन्नेहरूका लागि प्रतिष्ठानले गतिलो जवाफ दिएको छ। दुर्गममा विद्यार्थी पढ्न आउँदैनन् भन्नेहरू थुप्रै थिए। तर प्रतिष्ठानमा हाल विद्यार्थीको कमी छैन। हाल यहाँ साढे चार सय विद्यार्थीले मेडिकल शिक्षा अध्ययन गरिरहेका छन्। हाल प्रतिष्ठानमा चिकित्सा शिक्षाका चार वटा स्कुलमा स्नातक र स्नातकोत्तर तहमा पढाइ भइरहेको छ। जहाँ चारसय ६१ जना विद्यार्थी अध्ययनरत रहेको प्रतिष्ठानको भनाइ छ। जसअन्तर्गत स्कुल अफ नर्सिङमा ११४, स्कुल अफ फार्मेसीमा ७१, स्कुल अफ पब्लिक हेल्थमा ७४ र स्कुल अफ मेडिसिनमा २०२ जना विद्यार्थी अध्ययनरत रहेको प्रतिष्ठानका रजिस्टार नृपेन्द्र महतले जानकारी दिए। उनी भन्छन्, विभिन्न कार्यक्रमअन्तर्गत विद्यार्थी अध्ययनरत छन्, केही नयाँ विद्यार्थी पनि थपिँदै छन्। प्रतिष्ठानले दुर्गममै विशेषज्ञ शिक्षा दिइरहेको छ, त्यसका लागि एक सय शिक्षक र प्राध्यापक खटिएका छन्। विदेशी विद्यार्थी पनि पढ्दै प्रतिष्ठान स्थापना भएपछि कर्णालीका विद्यार्थीले आँगनमै कम खर्चमा मेडिकल शिक्षा पढ्न पाएका छन्। त्यतिमात्र होइन, स्वदेशका विद्यार्थीका लागि पनि सहज भएको छ। तर गुणस्तरीय शिक्षा प्रदान गर्न थालेपछि प्रतिष्ठानमा विदेशी विद्यार्थीको पनि आकर्षण बढेको छ। दुर्गममा मेडिकल शिक्षा चल्दैन भन्ने भाष्यलाई चिर्दै विदेशबाट समेत यहाँ विद्यार्थीहरू पढ्न आएका हुन्। हाल एमबीबीसमा तीन भारतीय विद्यार्थी अध्ययनरत छन्। जसमा २ छात्रा र एक छात्र छन्। दुवै जना छात्रा भारतको जम्बु काश्मिरका हुन्। यस्तै छात्र भने भारतको उत्तर प्रदेशको अल्लाहपुरका भएको प्रतिष्ठानले जनाएको छ। रजिस्टार महत भन्छन्, सुरुवातमा त कसैले पनि पत्याएका थिएनन्, तर अहिले विदेशबाट पनि अध्ययनका लागि यहाँ विद्यार्थी आउन थालेका छन्। मुख्य त गुणस्तर नै हो, हामीले दुर्गममा भए पनि गुणस्तरीय शिक्षा प्रदान गरिरहेका छौं। यस्तै प्रतिष्ठानले विदेशका मेडिकल शिक्षा प्रदान गर्ने शैक्षिक संस्थाहरूसँग पनि अनुभव आदानप्रदान गरिरहेको महतले जानकारी दिए। तीन सय शय्याको अस्पताल प्रतिष्ठानले हाल तीन सय शय्याको शिक्षण अस्पताल सञ्चालन गरिरहेको छ। जहाँ दुर्गमका बिरामीले उपचार पाइरहेका छन्। यो अस्पतालका कारण प्रतिष्ठानमा अध्ययनरत विद्यार्थीलाई अभ्यास गर्न सहज भएको छ भने त्यस क्षेत्रका बिरामीलाई उपचारमा सजिलो भएको हो। यो अस्पतालमा विस्तारै विशेषज्ञ सेवाहरू थप हुँदै छन्। विगतमा सुर्खेत र नेपालगन्जमा उपचार गराउन बाध्य बिरामीले अहिले जुम्लामै उपचार पाउन थालेको प्रतिष्ठानले जनाएको छ। यो अस्पतालमा जुम्ला, मुगु, कालीकोट, हुम्ला र डोल्पाका बिरामी उपचारका लागि पुग्ने गरेका छन्। प्रतिष्ठानका अनुसार यो अस्पतालमा बर्सेनि एक लाख बिरामीले उपचार सेवा लिने गरेका छन्। प्रतिष्ठानका रजिस्टार महत भन्छन्, अब कर्णाली हिजोको जस्तो बिरामी छैन, उपचार नपाएर कसैले पनि ज्यान गुमाउनुपर्ने अवस्था छैन। हामीले यो अस्पतालबाटै विशेषज्ञ सेवा दिइरहेका छौं, प्रतिष्ठानले नै प्रदेशका अन्य जिल्लाका अस्पतालमा समेत विशेषज्ञ डाक्टर खटाएर बिरामीको उपचार गरिरहेको छ। उनका अनुसार प्रतिष्ठानले कर्णालीका दुर्गम जिल्लाका जिल्ला अस्पतालहरूमा विशेषज्ञ डाक्टर खटाएर उपचार गर्दै आएको छ। प्रतिष्ठानले नै सम्झौता गरेर जिल्लामा डाक्टर पठाउने गरेको हो। यसबाट पनि दुर्गमका बिरामीले उपचार पाउन थालेका हुन्। महत भन्छन्, प्रतिष्ठान कर्णालीका लागि वरदान नै हो, स्वास्थ्य उपचारको पहुँच बढेसँगै कर्णालीबासीको औैसत आयु पनि बढेको छ। हिजोको जस्तो सुत्केरी र गर्भवतीले बाटोमै ज्यान गुमाउनुपर्ने अवस्था अब छैन, बाल मृत्युदर पनि घटेको छ। राकममा स्याटेलाइट कर्णाली स्वास्थ्य विज्ञान प्रतिष्ठानले दैलेखको राकम कर्णालीमा स्याटेलाइट अस्पताल सञ्चालन गर्दैछ। कर्णालीका कालीकोट, हुम्ला र दैलेख तथा सुदूरपश्चिमका अछाम, बाजुरा र बझाङका बिरामीलाई लक्षित गर्दै यो अस्पताल सञ्चालन गर्न लागिएको हो। अबको एक महिनाभित्र यो अस्पतालबाट विशेषज्ञ सेवा दिइने प्रतिष्ठानले जनाएको छ। दैलेखको आठबिस नगरपालिकामा रहेको राकम कर्णालीमा संघीय सरकारले नयाँ सहरको योजना अगाडि सारेको छ। कर्णाली राजमार्ग र मध्यपहाडी राजमार्ग यही स्थानबाट जान्छन्। मुख्यगरी कर्णाली राजमार्गमा हुने सवारी दुर्घटनाका घाइतेको तत्काल उपचार गर्न सजहताका लागि यो अस्पताल सञ्चालनमा ल्याउन लागिएको हो। यो क्षेत्रमा अरू विशेषज्ञ अस्पताल छैनन्। राजमार्गमा भइरहने दुर्घटनाका कारण बर्सेनि धेरै यात्रुको उपचार अभावमा ज्यान जान्छ। यही कारण पनि प्रतिष्ठानले सवारी दुर्घटनाका घाइतेको तत्काल उपचार गर्नेगरी राकम कर्णालीमा यो अस्पताल सञ्चालन गर्न लागिएको जनाएको छ। हाल राकम कर्णालीमा रहेको आधारभूत अस्पताललाई नै स्तरोन्नति गरेर तत्कालका लागि ५० शय्याको सञ्चालन गर्न लागिएको हो। प्रतिष्ठानका रजिस्टार महतले भने, अबको एक महिनाभित्रमा अस्पताल सञ्चालनमा आउँछ, मुख्यगरी राजमार्गमा हुने दुर्घटनाका घाइतेको तत्काल उपचार गर्न यो अस्पताल सञ्चालन गर्न लागेको हौं। यो क्षेत्रमा रहेका ९ लाख नागरिकका लागि यहाँबाट विशेषज्ञ सेवा उपलब्ध हुनेछ, गम्भीर बिरामीलाई सुर्खेत र जुम्ला लैजानुपर्ने बाध्यता अब अन्त्य हुनेछ। उनले यो अस्पताल सञ्चालनमा आएपछि प्रतिष्ठानमा अध्ययन गर्ने विद्यार्थीका लागि पनि अभ्यास गर्न सजिलो हुने बताए। मेडिकल शिक्षाको हब बन्दै कर्णाली महामारी र झाडापखालाले बारम्बार थला पर्दै आएको कर्णाली अब मेडिकल शिक्षाको हब बन्न थालेको छ। कर्णालीको मुख्य समस्या स्वास्थ्य जनशक्तिको अभाव नै हो। यही समस्या समाधानका लागि कर्णाली सरकारले पनि मेडिकल कलेज सञ्चालनको तयारी थालेको छ। प्रदेश सरकारले यसका लागि उच्चस्तरीय अध्ययन समिति नै गठन गरेर मेडिकल कलेज सञ्चालनको योजना अगाडि सारेको हो। वरिष्ठ मुटुरोग विशेषज्ञ डाक्टर भगवान् कोइराला नेतृत्वको उक्त अध्ययन समितिले प्रदेश अस्पताल सुर्खेतलाई स्तरोन्नति गरेर मेडिकल कलेज सञ्चालन गर्न प्रदेश सरकारलाई सुझाव दिएको छ। समितिको सुझावअनुसार कर्णालीमै दक्ष स्वास्थ्य जनशक्ति उत्पादन गर्न मेडिकल शिक्षा पढाउने प्रदेश सरकारको तयारी छ। प्रदेश सरकारले मेडिकल कलेज सञ्चालन गरेमा कर्णालीमा चिकित्सा शिक्षा अध्ययनका लागि अर्को विकल्प खुला हुनेछ। यस्तै संघीय सरकारले पनि यसअघि नै सुर्खेत मेडिकल कलेज सञ्चालनका लागि वीरेन्द्रनगरमा आयोजना कार्यालय नै स्थापना गरिसकेको छ। उक्त कार्यालयले पनि मेडिकल कलेज स्थापनाका लागि आवश्यक पूर्वतयारीका काम गरिरहेको छ। मध्यपश्चिम विश्वविद्यालयले पनि सुर्खेतमा मेडिकल साइन्सका कार्यक्रम सञ्चालन गर्ने योजना बनाइरहेको छ। विश्वविद्यालयले पनि मेडिकल शिक्षा प्रदान गर्ने योजना बनाएकाले अब कर्णाली मेडिकल शिक्षाको हब बन्ने देखिन्छ। यसो भएको खण्डमा कुनैबेला सिटामोलको अभावमा मृत्यु भोग्न बाध्य कर्णाली अब डाक्टर उत्पादन गर्ने थलोको रूपमा विकास हुनेछ। कर्णालीमै हुन्छ विशेषज्ञ उपचार विशेषज्ञ उपकरणको उपलब्धता र चिकित्सकको सेवा प्राप्त हुन थालेपछि नागरिकले कर्णालीमै गुणस्तरीय स्वास्थ्य सेवा पाउन थालेका छन्। कर्णाली स्वास्थ्य प्रतिष्ठानसँगै पछिल्लो ७८ वर्षयता सुर्खेतमा रहेको प्रदेश अस्पतालले गुणस्तरीय र विशेषज्ञ सेवा दिन थालेपछि बिरामीहरू उपचारका लागि बाहिर जाने क्रम रोकिएको हो। दुई वटा ठूला अस्पताल सञ्चालनमा आएसँगै कर्णालीबासीले मात्र होइन, सुदूरपश्चिमका पहाडी जिल्ला अछाम, बाजुरा र डोटीका नागरिकले पनि सेवा लिइरहेका छन्। पहिले सामान्य समस्या देखिए पनि नेपालगञ्ज नै जान्थेँ जुम्लाका बलवीर रोकायाले भने, हाम्रो ठाउँमा ठूला डाक्टर हुँन्थेनन्, उपचारका लागि ऋण गरेर सुर्खेत आउँदा पनि बाहिर जानुस् भनेर पठाउँथे। अचेल यतै राम्रो उपचार सुविधा मिलेको छ, कर्णालीमै रोग निको हुन थालेपछि उपचारका लागि बाहिर जानु परेको छैन। कुनै बेला सिटामोल पाउन कठिन हुने कर्णालीमा हाल प्रदेश अस्पतालले नै जटिल मानिने मिर्गौला प्रत्यारोपण सेवा सुरु गरेको छ। त्यसैगरी अस्पतालले डायलाइसिस, आईसीयू, एनआईसीयू, म्यामोग्राफी, एमआरआई र सीटी स्क्यानजस्ता सेवा पनि दिइरहेको छ। हाडजोर्नी, न्युरोसर्जरी, युरो सर्जरी, नाक, कान, घाँटी र पत्थरीलगायतका शल्यक्रिया अस्पतालमा हुने भएकोले पनि कर्णालीवासीले आँगनमै विशेषज्ञ सेवा पाइरहेका हुन्। त्यस्तै मुटु रोगको उपचार सेवा, आँखाको शल्यक्रिया सेवा र अप्थाल्मोलोजी र स्पाइनल सर्जरी सेवा थप भएसँगै बिरामीले कर्णालीमै विशेषज्ञ उपचार पाउन थालेको प्रदेश अस्पताल सुर्खेतका मेडिकल रेकर्डर अधिकृत विनोद बस्नेतले बताए। सेवा विस्तारसँगै पछिल्लो समय अस्पतालमा छिमेकी प्रदेश लुम्बिनी र सुदूरपश्चिमसहित भारतबाटसमेत बिरामी आउन थालेको अस्पतालले जनाएको छ। यो अस्पताल कर्णालीवासीलाई सहज रूपमा उपचार सुविधा उपलब्ध गराउन अब पाँच सय शय्याको बनाउन लागिएको छ।"
"सुनको मूल्य फेरि बढ्यो,तोलाको कतिमा हुँदैछ कारोबार ?",काठमाडौं : स्थानीय बजारमा बिहीबार सुनको मूल्य सामान्य बढेको छ। नेपाल सुनचाँदी व्यवसायी महासंघका अनुसार बुधबारको तुलनामा आज ६ सय रुपैयाँले बढेको हो। आज तोलाको १ लाख ९२ हजार २०० कायम भएको छ। बुधबार एक तोला सुनको मूल्य १ लाख ९१ हजार ६०० रुपैयाँमा कारोबार भएको थियो। चाँदी मूल्य भने घटेको छ। चाँदी एक तोलाको १ हजार ९५५ रुपैयाँमा खरिदबिक्री भइरहेको महासंघले जनाएको छ। बुधबार भने १ हजार ९६५ रुपैयाँमा खरिदबिक्री भएको थियो।
कुष्ठरोग निवारणको कामलाई थप प्रभावकारी बनाउनुपर्छ : प्रधानमन्त्री,प्रधानमन्त्री ओलीले आफूले पञ्चायतकालमा गोलघरमा रहँदा चिसो भुइँमा राखेर यातना दिइएको सम्झँदै त्यही कारण आफ्नो मिर्गौला फेल भएको सन्दर्भ उल्लेख गरे। काठमाडौं : प्रधानमन्त्री केपी शर्मा ओलीले कुष्ठरोग निवारण गरिछाड्ने प्रयत्नलाई अझ गतिशील र प्रभावकारी बनाउनुपर्नेमा जोड दिएका छन्। स्वास्थ्य तथा जनसङ्ख्या मन्त्रालय र विभिन्न संस्थाद्वारा आज आयोजित नेपाल कुष्ठरोग सम्मेलन उद्घाटनसत्रलाई सम्बोधन गर्दै प्रधानमन्त्री ओलीले नेपालमा प्रति १० हजारमा एकभन्दा तलको सङ्ख्यामा कुष्ठरोगी रहनु सुधारात्मक भएपनि रोग पूर्ण उन्मुलन नभएसम्म आफूहरु सन्तुष्ट नहुने बताएका हुन्। उनले पहिला पहिला आशीर्वाद दिइँदा पाचन प्रणाली राम्रो होस् भनेर दिइने स्मरण गर्दै आहारबिहार र हेरचाहलाई सहीरुपमा गरेर स्वस्थ रहन सकिने र कुष्ठारोगजस्ता सङ्क्रामक रोग लागि हालेमा नियमित उपचार गर्ने कार्यलाई जागरणकै रुपमै सञ्चालन गर्न आग्रह गरे। प्रधानमन्त्री ओलीले आफूले पञ्चायतकालमा गोलघरमा रहँदा चिसो भुइँमा राखेर यातना दिइएको सम्झँदै त्यही कारण आफ्नो मिर्गौला फेल भएको सन्दर्भ उल्लेख गरे। प्रधानमन्त्री ओलीले कुष्ठरोगीलाई हेलाँहोचो नगर्न कानुनमा संशोधन गर्ने र रोग सर्नबाट पनि बच्ने उपायका लागि सरकारले आवश्यक सहजीकरण गर्ने बताए। उनले रोग लुकाउनु हुँदैन भन्ने सन्देशसहित आम सञ्चार र सूचना प्रविधिका माध्यमबाट कुष्ठरोग निवारणका लागि जागरण फैलाउन स्वास्थ्य मन्त्रालयलाई आग्रह पनि गरे।
एसडीजीमा कछुवा गति,"गरिबी निवारणको लक्ष्य पूरा गर्न विश्वका शक्तिशाली देशहरूलाई नै हम्मेहम्मे परिरहेको देखिएको छ । ३३ वर्षअघि (सन् १९९२) ब्राजिलको रियो दि जेनेरियोमा पृथ्वी सम्मेलन भयो । जहाँ १७८ भन्दा बढी देशले दिगो विकासका लागि विश्वव्यापी साझेदारीका २१ एजेन्डा तय गरे । समग्रतामा हेर्ने हो भने त्यसबेला मानव जातिको समृद्धिलाई समग्र विकासमार्फत गर्ने गरी केन्द्रविन्दुमा राखियो । दोस्रो, प्राथमिकतामा जलवायु परिवर्तनको मुद्दालाई स्वीकारियो र सबै मिलेर वातावरणीय संरक्षण गर्ने प्रतिवद्धता पनि जनाइयो । र, तेस्रोमा गरिबी निवारण । यसरी नै लैंगिक समानतालगायत । दिगो विकास लक्ष्यसम्झौता भर्सेस समस्या : दिगो विकास लक्ष्यहरू (एसडीजीज)को पछिल्लो प्रतिवेदनलाई आधार मान्ने हो भने पहिलो नम्बरमा रहेको गरिबी निवारण (पूर्णत निर्मूल गर्ने भनिएको) को लक्ष्य पूरा गर्न विश्वका शक्तिशाली देशहरूलाई नै हम्मे हम्मे परिरहेको देखिएको छ । गरिबी निवारणमा छलाङ मार्दै विश्वलाई चकित पारेको चाहिँ चीनले मात्र हो । दुर्भाग्य, शक्तिशाली देशहरू यसका लागि न नयाँ योजना ल्याउन सकिरहेका छन्, न चीनलाई पछ्याउन । परिणामले देखाएको छ, विश्व राष्ट्रहरूले प्रतिबद्धता जनाएका १२ दिगो विकास लक्ष्यमध्येको जलवायु परिवर्तनको मुद्दाको प्रगति हेर्ने हो भने सबभन्दा पिँधमा छ । यो किन पनि कछुवा गतिमा छ भने शक्तिशाली राष्ट्रहरू नै यसका बढी जिम्मेवार हुन् र तिनैचाहिँ यसप्रति कम गम्भीर छन्, जवाफदेहिताबाट पन्छिइरहेका छन् । लैंगिक समानता पनि नारामै सीमित छन् । नारा तय गर्नु एउटा पाटो हो तर कार्यान्वयन अर्को । ठीक यहीविपरीत धारमा छ आदर्शजस्तै लागिरहेको यो विषय अर्थात् सार्वजनिक जीवनमा महिला समानता । विश्व अर्थतन्त्र बहुरूपी धक्काहरू खेपिरहेको छ, जसले दिगो विकास लक्ष्यको प्रगति ऋणत्मक उन्मुख गराएको छ, सन् २०२४ को दिगो विकास लक्ष्यसम्बन्धी प्रगति प्रतिवेदन समीक्षा गर्दै संयुक्त राष्ट्रसंघका महासचिव एन्टिनियो गुटेरेसले भनेका थिए, दिगो विकासको १७ प्रतिशत मात्र लक्ष्य ट्रयाकमा छ । आधाको हाराहारीमा न्यूनमध्यम प्रगतिमा छ । एकतिहाइ प्रगति रोकिएको जस्तै छ । कोभिड महामारीको घातक प्रभाव, बढ्दो द्वन्द्व, भूराजनीतिक तनाव एवं बढिरहेको वातावरणीय संकटले लक्ष्यहरूलाई नराम्ररी चोट पुयाएका छन् । उनका अनुसार, विश्वव्यापी आर्थिक एवं मौद्रिक प्रणालीको अपुग र असमानता विपन्न राष्ट्रका लागि लक्ष्य चुम्न बाधक बनिरहेका छन् । असमानता बढिरहेको छ । जलवायु संकट निरन्तर उकालो लागिरहेको छ । जैविक विविधता ओरालो बाटोमा छ । लैंगिक समानताको प्रगति निराशाजनक छ ।, महासचिव नै यसो भनिरहेका छन् । विपन्न र विकासशील राष्ट्रहरू यो पुस्ताकै खराब मध्यमस्तरीय आर्थिक अवस्था झेलिरहेको उनको टिप्पणी थियो । राष्ट्रिय योजना आयोगको रणनीति : सरकारले गतसाता दिगो विकास लक्ष्य : आवश्यकता पहिचान, लागत अनुमान तथा वित्तीय रणनीति२०८१ सार्वजनिक गरेको छ । जसमा नेपालको दिगो विकास लक्ष्यहरू प्राप्त गर्न गर्नुपर्ने महत्वपूर्ण प्रगति र चुनौतीहरू किटान गरिएको छ । सन् २०३० मा पूरा गर्नेगरी २०१५ मा संयुक्त राष्ट्रसंघले गरिबी, असमानता, स्वास्थ्य, शिक्षा र पर्यावरणीय दिगोपन जस्ता महत्वपूर्ण समस्याहरूको समाधानका लागि विश्वव्यापी ढाँचा स्वीकृत गरेको थियो । नेपालको राष्ट्रिय योजना आयोगले सन् २०२२ मा देशले लगभग ५८६५ दिगो विकास लक्ष्यहरू प्राप्त गरेको जनाएको थियो । जुन गरिबी घटाउने, स्वास्थ्य सेवामा पहुँच वृद्धि गर्ने र शैक्षिक सुविधाहरूको विस्तार गर्ने आदि क्षेत्रमा लक्षित छ । मातृमृत्युदरमा कमी ल्याउने र प्राथमिक शिक्षामा पहुँच बढाउने जस्ता काममा सफलता मिलेको छ । जुन मानव विकासका महत्वपूर्ण सूचक हुन् र तिनमा नेपालले प्रगति गरेको देखिन्छ । यद्यपि उपलब्धिमा रमाउनेभन्दा देखिएका चुनौतीहरू सामना गर्नुमा चाहिँ तीन करोड नेपालीको हितमा छ । यसको पछाडि नियन्त्रणबाहिरको परिस्थिति पनि जिम्मेवार छ । विश्वव्यापी महामारी कोभिड१९ र त्यसपछिको विश्व आर्थिक मन्दी । नेपालको सन्दर्भमा झन्डै ५ वर्षको यो अवधिमा एसडीजीका धेरै सूचकको गति ठप्प भए । यसले मूलत : वित्तीय खाडल गहिरो भइदियो । जुन नेपालको एक प्रमुख चुनौती बनेको छ, बनिरहेकै छ । यी लक्ष्य प्राप्त गर्न आवश्यक कुल लगानी (सन् २०२४ देखि २०३० सम्म) करिब २११ खर्ब ६५ अर्ब रुपैयाँ लगानी आवश्यक पर्ने अनुमान गरिएको छ । नेपालले दिगो विकास लक्ष्यप्रति आफ्नो प्रतिबद्धता देखाएको छ, यो नै गौरवको विषय हो। त्यसैले विश्व महामारी, विश्व आर्थिक मन्दी, त्यसले बनाएका खाडल र सीमाहरू र ठूला लगानीको आवश्यकता जस्ता चुनौतीहरूले दिगो विकास लक्ष्यका अबका रणनीतिहरूलाई चुस्त, दुरुस्त बनाएर लक्ष्यहरू हासिल गर्नुपर्छ। रणनीतिले नेपालमा दिगो विकास लक्ष्य कार्यान्वयन गर्न अब हरेक वर्ष वार्षिक औसत ३० खर्ब २३ अर्ब रुपैयाँ लगानी गर्नुपर्ने औंल्याएको छ । जब कि सार्वजनिक र निजी क्षेत्रबाट उपलब्ध स्रोतहरू यी आवश्यकताहरू पूरा गर्न सक्षम देखिँदैनन् । किनभने जसमा सबैभन्दा बढी सार्वजनिक क्षेत्रको ५७५४ प्रतिशतले व्यहोर्नुपर्ने छ । निजी क्षेत्रको ३४३५, सहकारी तथा गैरसहकारी क्षेत्रको ४१८ र घरपरिवारबाट ३९५ प्रतिशत लगानी हुने अनुमान सरकारको छ । नेपालमा दिगो विकास लक्ष्यहरूको अवस्था र अबको आवश्यकता : योजना आयोगका अनुसार, दिगो विकास लक्ष्यमध्ये कुल लगानी आवश्यकताको सबैभन्दा ठूलो हिस्सा लक्ष्य९ (उद्योग, नवीन खोज र पूर्वाधार)मा २४ प्रतिशत छ । त्यसपछि लक्ष्य७ (स्वच्छ ऊर्जा)को हिस्सा १२ प्रतिशत र लक्ष्य१ गरिबीको अन्त्यमा ११ प्रतिशत आवश्यक हुने देखिएको छ । सन् २०२४३० को अवधिमा औसत कुल गार्हस्थ्य उत्पादनको ४५४ प्रतिशत लगानी आवश्यक हुने आयोगको अनुमान छ । जुन साविकको रणनीतिमा गरिएको औसत वार्षिक अनुमानभन्दा २४ प्रतिशतले कम छ । लगानी आवश्यकता पूर्ति गर्न सार्वजनिक, निजी, सहकारी (गैरसरकारी र समुदायसहित) र घरपरिवार स्तरबाट वित्तीय स्रोत उपलब्ध हुने गरी आयोगले रणनीति तयार पारेको देखिन्छ । सार्वजनिक क्षेत्रबाट दिगो विकास लक्ष्यको कुल लगानी आवश्यकताको ५७५ प्रतिशत लगानी परिचालन हुनेछ । यसमध्ये संघ, प्रदेश र स्थानीय सरकारहरूको लगानीको हिस्सा क्रमश : ७०, ९ र २१ प्रतिशत रहने अनुमान छ । निजी क्षेत्रबाट ३४३५, सहकारी तथा गैरसरकारी क्षेत्रबाट ४१८ र घरपरिवार स्तरबाट ३९५ प्रतिशत लगानी परिचालन हुने आकलन आयोगको छ । रणनीतिमा छ, २०२४३० को अवधिमा औसतमा ७५५ अर्ब रुपैयाँ (औसतमा कुल गार्हस्थ्य उत्पादनको १११ प्रतिशत)को वित्तीय अन्तर देखिन्छ । यसमध्ये, सार्वजनिक क्षेत्रमा वार्षिक औसत वित्तीय अन्तर ४२६ अर्ब हुने र निजी क्षेत्रका लागि वित्तीय अन्तर ३२९ अर्ब हुनेछ । यस हिसाबले लक्ष्य अनुसार पूर्वाधार, दिगो सहर, शिक्षा, स्वास्थ्य, खानेपानी र सरसफाइमा सबैभन्दा ठूलो वित्तीय अन्तर देखिएको आयोगकै स्वीकारोक्ति छ । भविष्यका लागि रणनीतिहरू : नेपाल सरकारले यो वित्तीय खाडललाई पुर्दै दिगो विकास लक्ष्य प्राप्ति गर्न निम्न रणनीतिहरू कार्यान्वयन गर्न सक्छ : वित्तीय अवस्थामा वृद्धि : सरकारले राजस्व संकलन सुधार गर्न, सार्वजनिक खर्चको दक्षता बढाउन र निजी लगानीलाई आकर्षित गर्ने कामलाई प्राथमिकता दिनुपर्छ । सार्वजनिकनिजी साझेदारी : सरकारले यसलाई बलियो बनाउनुपर्ने देखिएको छ । सरकारले निजी क्षेत्रसँग बलियो सहयोग गर्ने वातावरण सिर्जना गरेर महत्वपूर्ण पूर्वाधार परियोजनाहरूमा लगानी बढाउनुपर्छ । तथ्यांक संकलन र अनुगमनमा सुधार : दिगो विकास लक्ष्यहरूको प्रगति ट्रयाक गर्न तथ्यांक संकलन प्रणाली स्थापना गरेर चुस्त र दुरुस्त ढंगको परिणाम देखिने काम गर्न आवश्यक छ । समुदायको संलग्नता : सरकारले समुदायको संलग्नता बढाउनुपर्ने अर्को आवश्यकता देखिन्छ । स्थानीय समुदाय र नागरिक समाजहरूलाई दिगो विकास लक्ष्यहरूको योजना र कार्यान्वयनमा संलग्न गर्नेले जवाफदेहीता बढाउँछ । सीमान्तकृत समूहहरूको आवश्यकताहरूको पनि समाधान गर्नसक्छ । वैश्विक वकालत : नेपालले अन्तर्राष्ट्रिय समुदायसँग संलग्न हुनुपर्छ, ताकेता गरिरहनुपर्छ ताकि निरन्तर समर्थन प्राप्त गर्न सकियोस् । निष्कर्ष : नेपालले १४औं त्रिवर्षीय योजनाको पहिलो वर्ष सन् २०१६ मा दिगो विकास लक्ष्यहरू कार्यान्वयन गर्न सुरु गरेको थियो । १५औं योजना र सो अवधिका वार्षिक बजेटले स्रोतहरूलाई प्राथमिकता दिँदै दिगो विकास लक्ष्यहरूलाई प्राथमिकतामा राखेको छ । अर्कोतर्फ, पाँच वर्ष ग्रेस पाएर नेपाल सन् २०२६ मा अति कम विकसित मुलुकबाट स्तरोन्नति हुँदैछ । सन् २०३० को दिगो विकास लक्ष्यको लक्ष्य र सोह्रौं योजना (सन् २०२४२९) को तालमेल मिलेमात्र यो सबै सम्भव देखिन्छ । यसको कार्यान्वयनका लागि द्रुत गतिमा समावेशी ढंगले अघि बढ्नुपर्ने देखिएको छ । यसका लागि सरोकारवालाबीच नीति, कार्य र सहकार्यलाई तीव्रता दिनुको विकल्प छैन । किनभने सोह्रौं योजनाले सकेसम्म धेरै दिगो विकास लक्ष्यहरू पूरा गर्ने अपेक्षा सरकारको छ । नेपालले दिगो विकास लक्ष्यप्रति आफ्नो प्रतिबद्धता देखाएको छ, यो नै गौरवको विषय हो । त्यसैले विश्व महामारी, विश्व आर्थिक मन्दी, त्यसले बनाएका खाडल र सीमाहरू र ठूला लगानीको आवश्यकता जस्ता चुनौतीहरूले दिगो विकास लक्ष्यका अबका रणनीतिहरूलाई चुस्त, दुरुस्त बनाएर लक्ष्यहरू हासिल गर्नुपर्छ । र, ती लक्ष्यहरू कार्यान्वयनका लागि देखिएको वित्तीय अन्तर सम्बोधन गर्न सर्वप्रथम आर्थिक नीति नै पुनरावलोकन गर्नुपर्ने हुन्छ ।"
"स्वदेशमा सड्दै, करोडौंको काठ, विदेशबाट हुन्छ अर्बौंको आयात","राष्ट्रिय नारा नै छ हरियो वन नेपालको धन । अर्थात् मुलुकको ४५३१ प्रतिशत भूभाग वनले ओगटेको छ । तर, अचम्मलाग्दो के छ भने, वनले धनी देशमा ५१ देशबाट डलरमा काठ आयात हुन्छ । यो वर्षको साउनदेखि चैतसम्म मात्रै ५ अर्बको काठ तथा काठजन्य वस्तु आयात भएका छन् । जबकी, देशका विभिन्न वनमा करोडौंको काठ त्यत्तिकै सडेर बसेको छ । ती सबै काठ प्रयोगमा ल्याउने हो भने स्वदेशको माग धानेर विदेशमा पनि निर्यात गर्न सकिन्छ । तर, सरोकारवालाहरूको ध्यान नपुग्दा कस्तुरीको बिना जस्तै बनेको छ, वन क्षेत्र । धनकुटा : साउनदेखि चैतसम्म मात्रै मुलुकमा ५ अर्ब बढीको काठ तथा काठजन्य वस्तु विदेशबाट आयात भएको छ । जबकी, स्वदेशमै करोडौंको काठ त्यसै सडिरहेको छ । हरियो वन नेपालको धन राष्ट्रिय नारालाई यो यथार्थले गिज्याइरहेको छ । भन्सार विभागका अनुसार चालु आर्थिक वर्षको चैतसम्म ५१ देशबाट काठ तथा काठजन्य पदार्थ आयात भएको छ । जुन ४ अर्ब ७० करोड बराबरको छ । तर, देशका विभिन्न डिभिजन वन कार्यालयहरूमा १७ लाख ८ हजार ५ सय ३६ घनफिट काठ मौज्दात छ । उक्त काठको मूल्य ६४ करोड ७० लाख ५५ हजार ३ सय ६७ रुपैयाँ हुन आउँछ । विदेशबाट एलसी खोलेर काठ ल्याउँदा हरेक वर्ष अर्बौं रुपैयाँँ रकम बाहिरिन्छ । तर, स्वदेशकै विभिन्न वनहरूमा डढेलो लाग्दा बर्सेनि अर्बौंको काठ जलेर नष्ट हुने गरेको छ । विदेशबाट अर्बौंको काठ आयात भइरहे पनि बर्सेनि करोडौं रुपैयाँँ बराबरको स्वदेशी काठ कुहिएरनष्ट भएर खेर गइरहेको सामुदायिक वन उपभोक्ता महासंघ (फेकोफन) का अध्यक्ष ठाकुर भण्डारी बताउँछन् । सरकारको नीति स्वदेशकै काठ उपभोगभन्दा पनि एलसी खोलेर विदेशी काठ आयातलाई प्रोत्साहन गर्ने खालको छ, भण्डारीले भने । वन तथा वातावरण मन्त्रालयले वार्षिक २ करोड घनफिट गोलिया काठ उत्पादन गर्ने लक्ष्य राखेको छ । बजार माग भने वार्षिक ६ करोड घनफिटभन्दा बढी छ । कुल भूभागको ४५३१ प्रतिशत वन वन अनुसन्धान तथा प्रशिक्षण केन्द्रको प्रतिवेदन (२०२२) अनुसार मुलुकको कुल भूभागको ४१६९ प्रतिशत वन र ३६२ प्रतिशत झाँडी बुट्यान क्षेत्र छ । अर्थात, वनले ढाकेको क्षेत्रफल कुल भूभागको ४५३१ प्रतिशत छ । वन व्यवस्थापनमा निजी वन, राष्ट्रिय वन र संरक्षित क्षेत्रमा पर्ने वनका रूपमा वर्गीकरण गरिएको छ । भारत र चीनबाट धेरै आयात पछिल्लो ९ महिनामा ५१ देशबाट काठ आयात भएको छ । जसको मूल्य ४ अर्ब ७० करोड रुपैयाँँ छ । काठ र काठजन्य उत्पादन आयातबाट १ अर्ब ६६ करोड ७९ हजार ५७ हजार रुपैयाँँ राजस्व उठेको छ । नेपालमा सबैभन्दा बढी काठ र काठजन्य उत्पादनको आयात भारत र चीनबाट हुने गर्छ । यी दुई देशबाहेक काठ आयात हुने १० वटा देशमा इन्डोनेसिया, अमेरिका, भियतनाम, गाबोन, म्यानमार, मलेसिया, थाइल्यान्ड र दक्षिण कोरिया छन् । भन्सार विभागका अनुसार चैत मसान्तसम्म भारतबाट २ अर्ब ५२ करोड ३० लाख २२ हजार बराबरको काठ र काठजन्य उत्पादन आयात भएको छ । त्यस्तै चीनबाट १ अर्ब २७ करोड ९८ लाख ९६ हजारको आयात भएको छ । इन्डोनेसियाबाट ६० करोड ९६ लाख ७६ हजार बराबरको सामान आयात भएको भन्सार विभागको तथ्यांकमा उल्लेख छ । ३ करोड ७६ लाख ३४ हजार घनफिट काठ उत्पादन आर्थिक वर्ष २०८० ८१ मा ३ करोड ७६ लाख ३४ हजार घनफिट काठ उत्पादन भएको वन मन्त्रालयका सहसचिव रामसिंह थापाले बताए । उनका अनुसार अघिल्लो आर्थिक वर्ष २०७९८० मा वन क्षेत्रबाट ३ करोड १८ लाख ६१ हजार घनफिट काठ उत्पादन भएको थियो । आव २०७७७८ भन्दा आव २०७८७९ मा काठ उत्पादन बढेको देखिन्छ । वन मन्त्रालयको तथ्यांकअनुसार आव २०७७७८ मा १ करोड ८४ लाख २४ हजार क्युफिट काठ उत्पादन भएको थियो । आव २०७८७९ मा बढेर २ करोड १७ लाख क्युफिट उत्पादन भएको तथ्यांकमा उल्लेख छ । यस्तै आव २०७५७६ को तुलनामा आर्थिक वर्ष २०७६७७ मा काठ उत्पादनमा २६ प्रतिशतले कमी आएको थियो । आव २०७६७७ मा १ करोड ४३ लाख २१ हजार क्युफिट काठ उत्पादन भएको थियो । आव २०७५०७६ मा १ करोड ९४ लाख क्युफिट र आव २०७४७५ मा १ करोड ७५ लाख क्युफिट काठ उत्पादन भएको वन तथा वातावरण मन्त्रालयको तथ्यांकमा उल्लेख छ । १७ लाख ८ हजार ५ सय ३६ घनफिट काठ मौज्दात कोशी प्रदेश : चालु आर्थिक वर्षको चैत मसान्तसम्म कोशी प्रदेशमा करिब ७ करोड १२ लाख ११ हजार ४ सय ८७ मूल्य बराबरको १ लाख ८ हजार ३ सय ३७८ घनफिट काठ मौज्दात छ । कोशी प्रदेश वन निर्देशनालयका अनुसार कुल मौज्दात काठमध्ये ५८ हजार २ सय ८७१२ फिट साल जातको काठ छ । बाँकी ५० हजार ५० घनफिट अन्य प्रजातिका काठ रहेको निर्देशनालयका सूचना अधिकारी योगिन श्रेष्ठले बताए । मधेस प्रदेश वन निर्देशनालयका अनुसार प्रदेशभरिमा पछिल्लो तथ्यांकअनुसार १ लाख ६१ हजार ५ सय ९५ घनफिट काठ मौज्दात रहेको छ । उक्त काठ ११ करोड ४४ लाख ६४ हजार रुपैयाँँ बराबरको हो । बागमती प्रदेश वन निर्देशनालयका अनुसार करिब १५ करोड रुपैयाँँ बराबरको २ लाख क्युबिक फिट काठ मौज्दात रहेको छ । गण्डकी प्रदेश वन निर्देशनालयबाट प्राप्त तथ्यांकअनुसार प्रदेशभरि ४ करोड ७६ लाख ५० हजार ८ सय ५३ मूल्य बराबरको ३ लाख २५ हजार ८ सय ८७ ३९ घनफिट काठ मौज्दात छ । लुम्बिनी प्रदेश वन निर्देशनालयका अनुसार १२ करोड १७ लाख १८ हजार ९ सय २० रुपैयाँ बराबरको ८ लाख ५५ हजार ३ सय ३५ घनफिट काठ मौज्दात रहेको छ । कर्णाली प्रदेश वन निर्देशनालयका अनुसार प्रदेशभरिमा २ लाख २९ हजार १ सय ९० घनफिट काठ मौज्दातमा रहेको छ । यसको अनुमानित मूल्य करिब ९ करोड रुपैयाँ हो । सुदूरपश्चिम प्रदेश वन निर्देशनालयले दिएको तथ्यांकअनुसार प्रदेशभरिका विभिन्न डिभिजन वन कार्यालयमा ५ करोड २० लाख १० हजार रुपैयाँ बराबरको १ लाख २८ हजार १ सय ९२२७ घनफिट काठ मौज्दात महानिर्देशक हेमराज विष्टले बताए । एलसी खोलेर काठ ल्याउँदा करोडौं रकम बाहिरिन्छ विदेशबाट काठ ल्याउन एलसी खोल्नुपर्छ । त्यसमा ठूलो चलखेल हुने गरेको सरोकारवालाहरू बताउँछन् । हाम्रो घरछेउको काठ प्रयोग नगर्ने । विदेशवाट काठ ल्याउने, सामुदायिक वन उपभोक्ता महासंघ फेकोफनका अध्यक्ष भण्डारी भन्छन, ठूलो चलखेलको कारण यस्तो भइरहेको हो । अन्य कारण नै छैन । स्वदेशी काठ प्रयोगमा ल्याउन विभिन्न झन्झटिलो प्रक्रिया रहेको अध्यक्ष भण्डारीले बताए । सामुदायिक वनमा काठ काटेर कार्ययोजनामा भएअनुसार काठ काट्न सरकारले नै विभिन्न किसिमको झमेला सिर्जना गरिदिन्छ । काठ काट्ने, घाटबन्दी गर्ने, टेन्डरसम्म ठूलो लफडा सिर्जना हुन्छ । जब व्यवसायीले काठ लिएर हिँड्यो भने बीचबीचमा दुःख दिएर काम नै गर्न नदिने वातावरण बनाइन्छ, भण्डारी भन्छन्, सामुदायिक वनले कार्ययोजनामा यति परिमाणमा काठ निकाल्न पाउँछ भनेर उल्लेख गरिसकेपछि काठ निकाल्नु पाउनुपर्छ । किनेको काठ व्यवसायीहरूले आफ्नो उद्योगसम्म वा बिक्री कक्षसम्म लगेर बेच्न पाउनुपयो । यो नियमलाई वन मन्त्रालयअन्तर्गतको संरचनाको सरकारी तवरबाट जटिल बनाइदिएको छ । वन मन्त्रालयका उपसचिव रामसिंह थापा थोरै मात्र काठ प्रयोग भएका सामग्रीहरू पनि भन्सारमा आउँदा काठजन्य उत्पादनको सूचीमा समावेश हुने भएकाले आयात बढी देखिएको हुन सक्ने बताउँछन् । काठको राजस्व घटाउनुपर्ने हो कि भन्ने कुरा धेरैबाट आएको छ, उपसचिव थापा भन्छन्, स्वदेशी काठमा राजस्व धेरै भएको कारण बाहिरबाट काठका सामग्री बढी मात्रा आएको हुन सक्छ । अहिले बजारमा काठको समस्या छैन । स्वदेशी काठको प्रयोग बढेको छ । उपसचिव थापा व्यवसायीहरूलाई उद्योग वा फर्निचरसम्म काठ लैजान प्रक्रियागत रूपमा झन्झट नभएको बताउँछन् । कुनै सामुदायिक वनबाट काठ बाहिर लैजानुपरे टाँचा हान्ने र जहाँसम्म जाने हो त्यहाँसम्म जान्छ, उनले भने, बीचमा कसैले रोकावट गर्छ वा अठ्यारो अवस्था सिर्जना गर्छ भने सम्बन्धित निकायमा उजुरी गर्नुपर्छ । हाम्रो निकायबाट प्रक्रियागत रूपमा समस्या छैन । पटकपटक ताकेता गर्दा पनि एमआरपी तोक्न सकेनौं काठको एमआरपी तोक्न वन मन्त्रालयका सचिवसँग पटकपटक छलफलमा बसे पनि तोक्न नसकिएको अध्यक्ष भण्डारीको भनाइ छ । सचिवसँग दुईतीनवटा कुरा गरेका थियौं । हरेक चीजको मूल्य शृंखला हुन्छ । काठलाई किन मूल्य शृंखलासँग नजोड्ने । कटानी कति लाग्छ । घाटगद्दी मोटामोटी कति लाग्छ । ढुवानी कति हो । भन्ने कुराको एउटा निश्चित मूल्य छ नि, उनी भन्छन्, तर सरकार एमआरपी तोक्न तयार छैन । हामीसँगको छलफलमा वन सचिवले म यो विषयमा अगाडि बढाउँछु भन्नुभयो । तर ८९ महिना बितिसक्यो प्रक्रिया अघि वढेको छैन । ८९ महिनाअघि सरकार र सामुदायिक वनबीच छलफल गरी एमआरपी तोक्ने, सहज ढंगले काठ ओसारप्रसार गर्न दिने भनेर साझा निर्णय भएको थियो । तर, हालसम्म पनि कार्यान्वयन नभएको अध्यक्ष भण्डारीले बताए । पटकपटक भेटेर दबाब दिने काम भइरहेको उनले बताए । कुनै बेला २० अर्बको काठ निर्यात भएको थियो नेपाल वन पैदावर उद्योग व्यवसायी महासंघका अध्यक्ष दिनेशराज रेग्मीका अनुसार एक दशक अघिसम्म मुलुकमा काठ आयात हुँदैनथ्यो । त्यस बेला नेपाल काठमा आत्मनिर्भर थियो । बरु, यहाँबाट तयारी वस्तुहरू बाहिर जान्थे । त्यस बेला करिब १८२० अर्ब सम्मको काठ तथा काठजन्य वस्तु निर्यात भएको थिए । तर, यो बीचमा विभिन्न नियम कानुनहरू अप्ठ्यारा बनेका कारण स्वदेशी काठ प्रयोगमा निकै समस्या आए । उद्योगसम्म काठ ल्याउन झन्झटिलो प्रक्रिया रहेको उनले बताए । गत सालको तथ्यांक हेर्दा ९ अर्बको काठ बाहिरबाट आयात भएको देखिएको छ । अझ काठ र काठजन्य सामग्रीलाई विस्थापित गर्ने आल्मुनियम जस्ता सामग्रीहरू कति आएका छन्, लेखा जोखा नै छैन । पछिल्लो समय घरहरूमा काठको प्रयोग छैन । आल्मुनियम प्रयोग गर्ने क्रम बढ्दो रहेको उनले बताए । हामीले एउटा आवाज उठाएका छौं । सरकारले निर्माण गर्ने भवनहरूमा समेत काठको प्रयोग गर्न छाडेका छन्, उनले भने, जंगल संरक्षण गरेबापत विदेशीले पैसा दियो । कार्बन उत्सर्जनका लागि पैसा दिए । तर, हाम्रो देशमा भएको चीज हामी प्रयोग गर्दै नौ । कमसेकम भवनको नक्सा डिजाइन बनाउँदा आफ्नो देशमा भएको चीज प्रयोग गर्न जोड दिनुपर्छ । मुलुकमा २३ हजार सामुदायिक वन सामुदायिक वन उपभोक्ता महासंघ नेपाल (फेकोफन) को तथ्यांकअनुसार देशभर २३ हजार २६ सामुदायिक वन छन् । ती सामुदायिक वनमा ३२ लाख घरधुरी संलग्न छन् । २४ लाख हेक्टर वन व्यवस्थापन गरेका छन् । १ करोड ६३ लाख उपभोक्ता छन् । नेपालमा विशेष गरी तीन थरीका वन छन् । पहिलो खाले वन, आम्दानी गर्ने तथा हुने खानेका लागि बनेका छन । वन पैदावर काठसँग सम्बन्धित वन छन् । दुई पर्यापर्यटनसँग सम्बन्धित वन छन् । तीन, जडिबुटीसँग सम्बन्धित वन छन् । जडिबुटीसँग सम्बन्धित वनले तुलनात्मक रूपमा राम्रो आम्दानी गर्ने र राम्रोसँग व्यवस्थापन पनि भएका छन् । जंगल संरक्षण गरेबापत विदेशीले पैसा दिए । कार्बन उत्सर्जनको लागि पैसा दिए । तर, हाम्रो देशमा भएको चीज हामीले प्रयोग गरेनौं । बर्सेनि काठ आयातमा अर्बौं रुपैयाँ बाहिर पठाइरहेका छौं । दिनेशराज रेग्मी, अध्यक्ष, नेपाल वन पैदावर उद्योग व्यवसायी महासंघ स्वदेशी काठमा राजस्व धेरै भएको कारण बाहिरबाट काठका सामग्री बढी मात्रामा आएको हुन सक्छ । काठको राजस्व घटाउनुपर्ने हो कि भन्ने कुरा धेरैबाट आएको छ । रामसिंह थापा,उपसचिव, वन तथा वातावरण मन्त्रालय विदेश निर्यात गर्न पुग्ने काठ खेर गइरहेको छ ठाकुर भण्डारी अध्यक्ष, सामुदायिक वन उपभोक्ता महासंघ (फेकोफन) हाम्रा वनमा स्वदेशमा खपत गरेर विदेश आयात गर्न पुग्ने काठ छ । त्यो पनि उमेर पुगेको, बुढो, पुराना रुखहरू छन् । नेपालको वन विविधतामा आधारित छ । भर्खरै उम्रिएकादेखि १२० वर्ष उमेरका रुखहरू छन् । प्राविधिक हिसावले सालका रुखको आयु ८० वर्ष हो । तर, सय वर्षभन्दा माथिका रुख पनि छन् । हरेक प्रजातिको उमेर तोकिएको छ, प्राविधिक हिसाबले, वन पैदावरको । उमेर पुगेका वन पैदावर सबै निकाल्नुपर्छ वनबाट । हरेक वर्ष त्यो उमेर रोटेशनमा आफैं घुमिरहन्छ । त्यो गर्न सक्यांै र त्यसलाई सहज ढंगले बजार ल्याउन सक्यौं भने हाम्रो काठको पनि खपत हुन्छ । विदेशबाट काठ आयात पनि कम हुन्छ । यही हामीले काठलाई व्यापक रूपमा उपयोग गर्न सक्यौ भने वातावरणमा असर गर्ने जुन कार्बन उत्सर्जन हुन्छ नि !, त्यसलाई समेत नियन्त्रण गर्न सकिन्छ । कसरी ? भन्दा एउटा घरमा फलामको झ्याल प्रयोग गरियो भने त्यो फलाम उत्पादन गर्ने उद्योगले बढी उत्पादन गर्नुपर्ने भयो । कुनै घरमा काठ बढी प्रयोग गरियो भने फलाम प्रयोग हुँदैन । प्रयोग कम हुँदै गयो भने विस्तारै त्यसको असर फलाम उद्योगमा देखिन्छ । कम उत्पादन हुँदै जान्छ । काठको व्यापक प्रयोग गरियो भने कार्वन उत्सर्जनलाई न्यूनीकरण गर्न सकिन्छ । काठले कार्बन सोसेर बस्छ । कार्बन उत्पादन गर्ने चिजलाई प्रतिस्थापन गर्छ । एलसी खोल्नु भनेको डलरमा पैसा बाहिर पठाउनु हो । हामीले हाम्रो काठ प्रयोग गर्यौं भने नेपाली रुपैयाँलाई डलरमा रूपान्तरण गरेर विदेशमा बुझाउनु पर्दैन । पछिल्लो समय लुम्बिनी प्रदेश सरकारले व्यापक रूपमा सरकारी भवन बनाइरहेको छ । मैले त्यहाँ लौन काठको प्रयोग गरौं न तभन्दा कोही पनि तयार हुनुभएन । सरकारी निकाय त्यसमा पनि वन मन्त्रालय अन्तर्गतका संरचनाले भवन बनाउँदा पनि काठ प्रयोग गर्दैनन । काठ प्रयोग नगर्नु भनेको फलाम खरिद गर्नु हो । त्यसैकारण हाम्रो पैसा विदेशमा गइरहेको छ ।"
"बाल मन्दिर जग्गा प्रकरण के हो, ककसलाई चल्यो मुद्दा ?","काठमाडौं : नक्सालस्थित बालमन्दिरको जग्गा भाडा प्रकरणमा नेपाल बाल संगठनका तत्कालीन अध्यक्ष रीता सिंहसहित १७ जनाविरुद्ध जिल्ला अदालत काठमाडौंमा मुद्दा दायर भएको छ । तत्कालीन अध्यक्ष सिंह उपप्रधान तथा सहरी विकासमन्त्री प्रकाशमान सिंहकी दिदी हुन् । नेपाली कांग्रेसका सर्वमान्य नेता गणेमानसिंह र मंगलादेवी सिंहकी छोरी हुन् । सरकारी वकिल कार्यालयले १७ जनाविरुद्ध ६० करोड ३९ लाख ७७ हजार बिगो कायम गरेर मुद्दा दायर गरेको सहन्यायाधिवक्ता रामहरि शर्मा काफ्लेले जानकारी दिए । प्रहरीको केन्द्रीय अनुसन्धान ब्युरो (सीआईबी)ले जिल्ला सरकारी वकिल कार्यालयमा अनुसन्धान प्रतिवेदन बुझाएको थियो । सोही प्रतिवेदनअनुसार बुधबार काठमाडौं जिल्ला अदालतमा ठगीको कसुरमा मुद्दा दायर भएको काफ्लले बताए । बाल संगठनका तत्कालीन उपाध्यक्ष ६६ वर्षीय तुलसी नारायण श्रेष्ठ, तत्कालीन महासचिव ७० वर्षीय गणेशभक्त श्रेष्ठ, सदस्य एवं स्रोत परिचालन उपसमिति संयोजक ५३ वर्षीय कृष्णशंकर साह, तत्कालीन अख्तियार प्राप्त महासचिव ७५ वर्षीय श्यामकुमार आले, अर्का अख्तियार प्राप्त महासचिव ५४ वर्षीय सुवासकुमार पोखरेलविरुद्ध मुद्दा दायर गरिएको छ । त्यस्तै तत्कालीन महासचिव ६२ वर्षीय प्रचण्डराज प्रधान, तत्कालीन ६९ वर्षीय रामकाजी गुरुङ, तत्कालीन उपाध्यक्ष ६८ वर्षीय योगेन्द्रबहादुर शाही, तत्कालीन उपकोषाध्यक्ष ७२ वर्षीय दिपकदास श्रेष्ठविरुद्ध पनि भ्रष्टाचार मुद्दा दायर भएको छ । बृहस्पति विद्यासदनका सञ्चालकविरुद्ध पनि मुद्दा सरकारी वकिलको कार्यालयले नक्सालस्थित बृहस्पति विद्यालय व्यवस्थापन प्रालि (बृहस्पति विद्यासदन)का अध्यक्ष ८२ वर्षीय प्रविणराज जोशीविरुद्ध पनि मुद्दा दायर गरेको छ । त्यस्तै बृहस्पति विद्याससदनका तत्कालीन सञ्चालक ७२ वर्षीय मुरारीनिधि तिवारी, अर्का सञ्चालक ४२ वर्षीय श्रद्धा संघाईलाई प्रतिवादी बनाइएको छ । बृहस्पति विद्यासदनका तीन सञ्चालक भारतीय नागरिकलाई पनि मुद्दा दायर गरिएको छ । भारतको दिल्ली राज्य घर भई बालुवाटार बस्ने ४४ वर्षीय अभिनव सिंघानिया, राजस्थान जयपुर घर भई हाल ललितपुर२ सानेपा बस्ने ४४ वर्षीय सिद्धार्थ केडिया र कर्नाटक राज्य बेडलोर घर भई काठमाडौं३० ज्ञानेश्वरमा बस्ने ७१ वर्षीय कीर्तिप्रसाद पाण्डेयविरुद्ध मुद्दा दायर भएको छ । मृत्यु भइसकेका तीन जनाको हकमा मुद्दा नचल्ने निर्णय गरिएको छ । सीआईबीले यो कसुरमा २० जनाविरुद्ध पक्राउ पुर्जी लिएर अनुसन्धान अघि बढाएको थियो । मृत्यु भइसकेका कारणले बृहस्पति विद्यालय व्यवस्थापन प्रालि (बृहस्पति विद्यासदन)का अख्तियार प्राप्त तत्कालीन अध्यक्ष चिरञ्जीवी तिवारी, नेपाल बाल संगठनका तत्कालीन कोषाध्यक्ष मनोहरगोपाल श्रेष्ठ र नेपाल बाल संगठनका तत्कालीन उपमहासचिव सुमन शाक्यविरुद्ध मुद्दा नचल्ने निर्णय भएको अभियोगपत्रमा उल्लेख छ । के हो प्रकरण ? नक्सालस्थित सीता भवन पनि बालुवाटारस्थित ललिता निवास प्रकरण हो । जग्गा प्राप्ति ऐन २०१७ अनुसार तत्कालीन सरकारले सीता भवन, ललिता निवास लगायतका ६ वटा दरबार अधिग्रहण गरेको थियो । २०२१ सालमा राष्ट्रिय निर्देशन ऐनअनुसार सीता भवनको ११९ रोपनी १२ आना ३ पैसा जग्गामा नेपाल बाल संगठन (बाल मन्दिर) स्थापना भएको थियो । जसमध्ये २८ रोपनी ५ आना जग्गा २०५९ सालमा बृहस्पति विद्या सदनलाई भाडामा दिइएको थियो । २०८९ सालसम्म तीस वर्षका लागि भाडामा दिने सम्झौता भए पनि समयावधि सकिनुभन्दा १७ वर्षअघि नै ०७२ सालमा थप ४३ वर्षका लागि अर्थात् २१३२ साल सम्मका लागि लिजमा दिइएको थियो । काठमाडौं महानगरपालिका वडा नं १ नक्सालस्थित नेपाल बाल संगठनको हक भोगको यो जग्गा २०४९ सालदेखि २१३२ सालसम्मको लागि करिब ८३ वर्षका लागि लिजमा दिइएको छ । अभियोग पत्रमा ८३ वर्षसम्मको करार अवधि सुनिश्चित गरी शिक्षाका नाममा व्यापार गरी नेपाल बाल संगठनको नामका जग्गाबाट आपसी मिलेमतोमा अकुत सम्पत्ति आर्जन गर्ने उद्देश्य राखेको देखिएको उल्लेख छ । बाल संगठनकै केन्द्रीय सदस्यले उजुरी दिएका थिए । उनकै उजुरीको आधारमा सीआईबीले अनुसन्धान गरेको थियो । प्रचलित कानुनविपरीत करार सम्झौता गरी आपसी मिलेमतोमा बाल संगठनलाई करोडौं रकम नोक्सान हुने र आफूलाई फाईदा हुने गरी ठगीको कसुर गरेको अभियोग लगाइएको छ । बाल संगठनका तत्कालीन अध्यक्ष तथा केन्द्रीय पदाधिकारी, सदस्य वा बाल संगठनले बृहस्पति विद्यासदनलाई लिजमा जग्गा दिँदा अनियमिता गरेको भन्दै मुद्दा चलाइएको हो । सीआईबीले गरेको अनुसन्धानमा ०४९ साल माघ २७ गते करार सम्झौता गरी घर जग्गा भाडामा दिँदा कुन कित्ता नम्बर को, के कति क्षेत्रफलको जग्गा भाडामा लिएको हो भनी स्पष्टसँग सम्झौतामा नखुलाइएको उल्लेख छ । ०४९ सालमा गरिएको यो सम्झौताको अवधि ०५२ फागुन १ गते सम्म रहेको उल्लेख छ । यो अवधि समाप्त भएपछि ११ महिनासम्म कुनै करार सम्झौता नगरी बाल संगठनले भाडा बापत पाउनुपर्ने रकम हिनामिना गरिएको देखिएको छ । सम्झौताहरू संशोधन गर्ने बहानामा प्रचलित कानुनविपरीत ३० वर्षभन्दा बढी अवधिका लागि बृहस्पति विद्यालय व्यवस्थापन प्रालि (बृहस्पति विद्यासदन) लाई सवलिजमा दिने काम भएको आरोप लगाइएको छ । सरकारी जग्गा धितो राखी ऋणसमेत लिन पाउने समेतको अधिकार दिइएको उजुरीमा छ । ३० वर्षको बिगो ६० करोड ३९ लाख ७७ हजार २३१ ठगी गरेको देखिन आएको अभियोग पत्रमा छ । उनीविरुद्ध ६० करोड ३९ लाख ७७ हजार २३१ रुपैयाँ बिगो कायम गरी मुद्दा दायर गरिएको छ । आरोप प्रमाणित भएमा उनीहरूलाई ७ वर्ष कैद र ७० हजार रुपैयाँसम्म जरिवाना हुन सक्नेछ । कोकोविरुद्ध चल्यो मुद्दा ? १ रीता सिंह, तत्कालीन अध्यक्ष २ तुलसीनारायण श्रेष्ठ, तत्कालीन उपाध्यक्ष ३ गणेशभक्त श्रेष्ठ , तत्कालीन महासचिव ४ कृष्णशंकर शाह, स्रोत तथा परिचालन उपसमिति सदस्य ५ श्यामकुमार आले , अख्तियारप्राप्त महासचिव ६ सुवासकुमार पोखरेल , अख्तियारप्राप्त महासचिव ७ प्रचण्डराज प्रधानः तत्कालीन महासचिव ८ रामकाजी गुरुङ, तत्कालीन महासचिव ९ योगेन्द्रबहादुर शाही, तत्कालीन उपाध्यक्ष १० दीपकदाश श्रेष्ठ , तत्कालीन उपकोषाध्यक्ष ११ प्रवीणराज जोशी, तत्कालीन सञ्चालक बृहस्पति विद्यासदन १२ मुरारीनिधि तिवारी , तत्कालीन सञ्चालक बृहस्पति विद्यासदन १३ पुरुषोत्तमराज जोशीः तत्कालीन अध्यक्ष बृहस्पति विद्यासदन १४ श्रद्धा सेढाईं , तत्कालीन सञ्चालक बृहस्पति विद्यासदन १५ अभिनव सिंधानियाः तत्कालीन सञ्चालक बृहस्पति विद्यासदन १६ सिद्धार्थ केडिया, तत्कालीन सञ्चालक बृहस्पति विद्यासदन १७ कीर्तिप्रसाद पाण्डेय, तत्कालीन सञ्चालक बृहस्पति विद्यासदन यो पनि पढ्नुहोस बाल मन्दिरको जग्गा हिनामिना प्रकरणमा २० जनाविरुद्ध पक्राउ पुर्जी जारी प्रधानमन्त्रीको निर्देशन : बाल मन्दिरका जग्गा अतिक्रमण वा भाडा सम्झौता नगरेको भए नियन्त्रण गर्नू बाल मन्दिर प्रकरणमा रीता सिंहसहित १७ जनाविरुद्ध मुद्दा दायर, ६० करोड ३९ लाख बिगो माग"
"रोहितको टेस्ट क्रिकेटबाट सन्न्यास : शान्त निर्णय, तर गहिरो प्रभाव","काठमाडौं : मंगलबार साँझ भारतीय क्रिकेट कन्ट्रोल बोर्ड (बिसिसिआई)को कार्यालयमा भारतीय क्रिकेटका विशिष्ट व्यक्तिहरूको जमघट भएको थियो। बिसिसिआईका अध्यक्ष रोजर बिन्नी, सचिव देबजित सैकिया र महाप्रबन्धक अबे कुरुविल्ला पनि उपस्थित थिए। त्यहाँ सचिन तेन्दुलकर र सुनील गावस्कर कोठाको पनि उद्घाटन गरिएको थियो। गावस्कर र तेन्दुलकर आफैँ पनि कार्यक्रममा सहभागी भएका थिए। राष्ट्रिय चयनकर्ता अध्यक्ष अजित अगरकर पनि उपस्थित थिए। तर रोहित शर्मा भने त्यहाँ थिएनन्। साँझ मुम्बई इन्डियन्सको खेल भएकाले उनी उपस्थित हुन सकेनन्। तर सबैभन्दा अचम्मको कुरा भोलिपल्टै रोहितले अचानक टेस्ट क्रिकेटबाट सन्न्यास घोषणा गरे। जसले बिसिसिआईका अधिकारी मात्र होइन, उनका टिम मुम्बई इन्डियन्सका साथीहरूलाई समेत अचम्ममा पारेको छ। बुधबार साँझ रोहितले बिसिसिआईका उच्च पदस्थलाई इमेलमार्फत आफ्नो निर्णय जानकारी गराएको विश्वास गरिन्छ। त्यही समयमा उनले सामाजिक सञ्जालमा सन्यास घोषणा गरे। त्यसैबेला चयनकर्ता अध्यक्ष अजित अगरकर क्रिकेट क्लब अफ इन्डियामा फोनमा कुरा गरिरहेको देखिएका थिए। त्यो कुरा रोहितसँग थियो कि होइन भन्ने स्पष्ट छैन। तर चयनकर्तालाई उनको निर्णयको अन्दाज पनि थिएन भन्ने बुझिएको छ। यो निर्णयले अब इंग्ल्यान्डविरुद्ध जुनजुलाईमा हुने पाँच टेस्टको श्रृंखलामा रोहितको सहभागिता सम्बन्धी अड्कलबाजीलाई अन्त्य गरेको छ। तर अचानक आएको यो निर्णयको कारणबारे धेरै प्रश्न उठेका छन्। केही रिपोर्टका अनुसार चयनकर्ता रोहितलाई कप्तानको रूपमा निरन्तरता दिन इच्छुक थिएनन्। मंगलबार चयनकर्ताहरूले इंग्ल्यान्ड श्रृंखलाबारे छलफल गरेको बताइएको भए पनि कप्तानीको विषयमा चर्चा भयो कि भएन भन्ने प्रष्ट छैन।रोहितबारेको निर्णय टेस्ट टिम घोषणा हुनु एक हप्ता अघिनै हुने विश्वास गरिएको थियो। तर आईपीएल प्लेअफ नजिकै हुने सम्भावना छ। (आईपीएल प्लेअफबाट बाहिरिएका खेलाडीहरूको इण्डिया ए टोलीको घोषणा सम्भवतः मे १५ तिर हुनेछ।) क्रिकबजको अघिल्लो रिपोर्टअनुसार रोहितले आफ्नो टेस्ट भविष्य आईपीएलको प्रदर्शनपछि निर्णय गर्ने बताएका थिए। उनले केही शानदार इनिङ्स खेले तापनि सम्पूर्ण रूपमा हेर्दा उनको प्रदर्शन खासै प्रभावशाली थिएन। ११ खेलमा उनले ३०० रन बनाएका छन्। जुन उनलाई सन्तोषजनक नलाग्न सक्छ। यो निर्णय पूर्ण रूपमा व्यक्तिगत हो वा बाह्य दबाबको परिणाम भन्ने खुलेको छैन। केही समयअघि रोहितका नजिक ठानिएका सपोर्ट स्टाफ सदस्यहरूको करार नवीकरण नगरिएको कुरा याद गर्न लायक छ। केही दिनपछि रोहितले तीमध्ये एक सदस्यको खुलेर प्रशंसा गरेका थिए। रोहितले एकदिवसीय (ओडीआई) क्रिकेटमा खेलिरहने र कप्तानी पनि गर्ने कुरा आफ्नो सामाजिक सञ्जालमार्फत स्पष्ट पारेका छन्। उनले आफ्नो मित्र अभिषेक नायरसँग मिलेर ब्याटिङ र फिटनेसमा काम गर्ने र सन् २०२७ को विश्वकपसम्म खेल्ने लक्ष्य लिएका छन्। गिल नयाँ कप्तानका प्रबल दाबेदार अब रोहित बाहिरिएपछि चयनकर्ताहरूले शुभमन गिललाई टेस्ट कप्तानीका लागि रोज्ने सम्भावना छ। यस सिजन गुजरात टाइटन्सको कप्तानी गरिरहेका गिलको नेतृत्व क्षमतालाई धेरैले प्रशंसा गरेका छन्। गुजरात टाइटन्सका सहायक प्रशिक्षक पार्थिव पटेलले गिलको नेतृत्व र ब्याटिङबारे भनेका छन्, उनी टिमलाई राम्रोसँग अगाडि बढाइरहेका छन्। ड्रेसिङ रूममा उनको उपस्थिति महसुस हुन्छ। नेतृत्वमा त्यही कुरा हेर्ने हो। उनी युवाहरूलाई ज्ञान बाँडिरहेका छन्। उनीहरूसँग समय बिताइरहेका छन्। मैदानमा उनी निकै सक्रिय छन् र खेल बुझ्ने क्षमता राम्रो छ। शुभमनले रन बनाइरहेका छन् र कप्तानी पनि प्रभावशाली ढंगले गरिरहेका छन् भन्ने देख्न सुखद छ। क्रिकबजबाट"
समृद्धि कुरिरहेछन् खानीहरू,"चुनदेखि सुनका खानी नेपालमै छन्। दुर्गम गाउँका डाँडाकाँडाहरू खानीले भरिएका छन्। खानी तथा भूगर्भ विभागको तथ्यांकअनुसार देशभर १ सय ५६ वटा खानीहरूको उत्खननका लागि विभिन्न उद्योगहरूले इजाजत लगेका छन्। धेरैजसो उद्योग वा कम्पनीहरूले खानीमा पुगेर उत्खनको काम समेत गरिरहेका छन्। भूगर्भविद्का अनुसार देशलाई अर्थतन्त्रको दिगो स्रोतको रूपमा अगाडि बढाउनका लागि प्रकृतिमै सजिएर बसेका खानीहरूको विशेष भूमिका हुन्छ। जसलाई सरकारले उत्खननमा चासो दिनुपर्छ। भूगर्भ विभागको तथ्यांक हेर्ने हो भने सबैभन्दा धेरै खानीहरू बागमती प्रदेशमा ५८ वटा छन्। त्यसपछि लुम्बिनी प्रदेशमा ५४ वटा छन्। विभागका सूचना अधिकारी एवं सिनियर डिभिजनल जियोलोजिस्ट नारायण बाँस्कोटाले दिएको जानकारीअनुसार देशभर ३० वटा जिल्लाका लागि खानी उत्खनन गर्न इजाजत दिइएको छ। मधेस प्रदेशका कुनै पनि जिल्लामा खानीहरू पहिचान भएका छैनन्। पहिचान भइसकेको खानीहरूमध्ये धेरैजसो चुनढुंगा खानी छन्। देशभर ९६ वटा स्थानमा चुनढुंगा उत्खननका लागि विभिन्न उद्योग र कम्पनीहरूलाई इजाजत दिइएको छ। कोइला, फलाम, सिसा, काइनाइट, ग्रेनाइट, रातो क्लाई, टाल्क (माटो खनिज), डोलोमाइट, मार्बल, म्याग्नेसाइटलगायतका खानीहरू नेपालका विभिन्न भूभागहरूमा पहिचान भएर बसेका छन्। रोल्पाको सुनछहारी गाउँपालिका वडा नम्बर ३ बाहिरीगाम र वडा नम्बर ७ जेलबाङमा सुनखानी भएको पुष्टि भएको छ। गाउँपालिका अध्यक्ष धनबहादुर पुनमगरका अनुसार २०५१ सालमा यहाँ सुन भएको पुष्टि भएको थियो। अमेरिकी एक लुथुङ नामक कम्पनीले समेत सुन भेटिएको पुष्टि गर्दै उत्खनन गर्ने तयारी भएको बेला जनआन्दोलनले रोकिएको थियो। २०७७ सालमा खानी तथा भूगर्भ विभागले सुन उत्खननका लागि टेन्डर आह्वानसमेत गरेको थियो। चाइनाको एक कम्पनीसहित दुई वटा कम्पनीले उत्खननका लागि ठेक्का पाएका थिए। तर, ती कम्पनीहरूले कामै नगरेर आफ्नो इजाजतसमेत भूगर्भ विभागमा नवीकरण नगरेको पाइएको पुन सुनाउँछन। गाउँपालिका नजिकै सुनछहारी झरना छ। त्यही झरनाको नामबाट गाउँपालिकाको नामकरणसमेत गरिएको छ। गाउँका अधिकांश नागरिकहरू अहिले पनि सुन भएको क्षेत्रमा पुगेर सुन खोज्ने गरेको अध्यक्ष पुनले बताए। दैनिक २ देखि ३ हजारसम्म ज्याला पाउनेगरी नागरिकले सुन खोज्छन्, पुनले भने, भेटिएको सुन गाउँको सुनचाँदी पसलमा लगेर बिक्री गर्छन्। उनले सुनखानीको उत्खनन गरेमा सिंगो जिल्लाकै आर्थिक अवस्था परिवर्तन हुनेमा विश्वास व्यक्त गरे। घरदैलोमै सुनखानी हुँदा पनि उत्खननमा राज्यले चासो नदिएपछि यहाँका नागरिकहरूका लागि लंकामा सुन छ, कान मेरै बुच्चै नेपाली उखानजस्तै भएको छ। ४५० वटाको खोजतलास अनुमति खानी तथा भूगर्भ विभागले दुई थरीको इजाजत उद्योगहरूलाई दिने गर्दछ। एउटा पहिचान भइसकेकाहरूको उत्खनन र अर्को नयाँ पहिचानका लागि खोजतलास अनुमति दिने गरिएको विभागका सूचना अधिकारी एवं सिनियर डिभिजनल जियोलोजिस्ट नारायण बाँस्कोटा बताउँछन्। उनका अनुसार हालसम्म देशभर ४ सय ५० वटा उद्योगहरूलाई नयाँ खानीहरू पहिचानका लागि अनुमति दिइएको छ। गाउँका समृद्धि हुन् खानी स्थानीय तहको आर्थिक वृद्धि रोजगारी सिर्जना गर्नका लागि गाउँमा भएका खनिज पदार्थहरूको उत्खनन र बिक्री वितरण गर्नुपर्ने गौमुखी गाउँपालिका प्यूठानका उपाध्यक्ष महावीर राना बताउँछन्। हाम्रो पालिकाको पुँजामा तामाखानी भेटिएको तीन दशक बढी समय भइसक्यो, रानाले भने, उत्खनन्मा पहल भएको छ। तर, ठोस काम हुन सकेको छैन। उनले गाउँका डाँडापाखामा भएका प्राकृतिक स्रोत र साधनको उपयोग गर्नका सरकारले विशेष चासो दिनुपर्ने बताए। खानी उत्खनन गर्नका लागि स्थानीय सरकारको क्षेत्राधिकार भित्र नपर्ने भएकाले संघीय सरकारले प्रभावकारी रूपमा काम गर्नुपर्ने सुझाव दिए। गाउँको आर्थिक चलायमान, रोजगारी र विकास निर्माणमा खानीहरूको उत्खननले विशेष महत्त्व राख्ने उनको भनाइ छ। रानाले गौमुखीको बाग्लिवाङमा रहेको तामाखानीमा रहेको गुफाभित्र छिर्दा पोखराको महेन्द्र गुफाभित्र पुगेजस्तो अनुभूति दिलाउनेसमेत बताए। खानीलाई उत्खननसँगै सिंगो गाउँलाई घुम्नलायक पर्यटकीय क्षेत्रको रूपमा समेत विकास गर्न सकिने सम्भावना रहेको उनले केलाए। उनले तामाखानीको उत्खननका लागि पटकपटक संघीय सरकारका मन्त्रालय र खानी विभागमा पुगेर ध्यानाकर्षण गराएको समेत बताए। गाउँमा भएको तामाखानी उत्खनन गरेर गाउँको मुहार फरिने आशामा कुरिरहेको गौमुखी गाउँपालिका पुँजा प्यूठानका स्थानीय नरबहादुर सुनारले बताए। तामाको प्रशस्त सम्भावना भएर पनि उत्खनन हुन नसकेकोमा उनले चिन्ता व्यक्त गरे। खानीको ठूलो हिस्सा चुनढुंगा नेपालमा भेटिएका खानीहरूमध्ये सबैभन्दा ठूलो हिस्सा चुनढुंगाले लिएको छ। देशका अधिकांश डाँडाकाँडाहरूमा टिप्पर दौडन्छन्। सिमेन्ट उद्योग सञ्चालन गर्नका लागि प्रयोग गरिने चुनढुंगा उद्योगहरू देशभर ९६ वटा छन्। उत्खनन गर्न पनि समय धेरै नलाग्ने र बिक्री हुने सम्भावना धेरै भएकाले चुनढुंगाप्रति लगानीकर्ताको समेत आकर्षण बढेको देखिन्छ। चुनढुंगाको पहिचान भएका लुम्बिनी प्रदेशका अधिकांश डाँडाकाँडाहरूलाई लगानीकर्ताले खानी विभागमा दर्ता गरेर राखेको पाइएको छ। देशभरिमै सबैभन्दा धेरै लुम्बिनी प्रदेशमा ४५ वटा उद्योगहरूले चुनढुंगाको इजाजत लिएका छन्। लुम्बिनी प्रदेशका ६ वटा जिल्ला प्यूठान, रोल्पा, पाल्पा, गुल्मी, अर्घाखाँची र दाङ पहाडी भेगमा छन्। बुटवल, दाङ, भैरहवा, नवलपरासीलगायत ठाउँमा सञ्चालन भएका सिमेन्ट उद्योगमा यी जिल्लामा भएको चुनढुंगा पुग्छ। सिसा, खानीमै सीमित दार्चुलाको शैल्यशिखर नगरपालिकाको वडा नम्बर ५ स्थित बरमुढेमा सिसा खानी छ। खानी तथा भूगर्भ विभागका अनुसार ३ दशमलव ८५ वर्ग किलोमिटर क्षेत्रमा सिसा खानीको पहिचान लागेको हो। तर, उत्खननका लागि केही काम भएको छैन। यसको उत्खनन गर्नका लागि ब्लायक हेड माइनस नेपाल प्रालिले अनुमति पाएको छ। हाम्रो पालिका क्षेत्रमा भएको खानीको उत्खननको बारेमा जानकारी त हुनुपर्ने हो, नगरपालिकाका प्रमुख प्रशासकीय अधिकृत भोजराज भट्टले भने, अहिलेसम्म त्यस्तो कुनै जानकारी छैन। खानी छ तर उत्खनन हुन नसकेको उनले बताए। भट्टले कार्यक्षेत्रभित्र नपर्ने भएकाले प्राकृतिक सम्भावनाहरू ओझेलमा पर्ने गरेको प्रतिक्रिया दिए। उनले उत्खननको अनुमति लिएका उद्योगहरूलाई काम गर्नसमेत सुझाव दिए। दार्चुलाकै मालिकार्जुन गाउँपालिकामा पनि २ दशमलव ८५ वर्ग किलोमिटर क्षेत्रफलमा सिसा खानी पहिचान भएको छ। यसको उत्खननका लागि खानी तथा भूगर्भ विभागले टोरेक्स माइनस नेपाल प्रालिलाई अनुमति दिएको छ। खानीमा पालिकाको बेवास्ता दाङको पहाडी भूभागमा अवस्थित बंगलाचुली गाउँपालिकामा कोइला खानी छ। गाउँपालिकाभरि कुल ५ दशमलव ४ सय ९५ वर्गकिलोमिटर कोइलाखानी रहेको खानी तथा भूगर्भ विभागले जनाएको छ। उत्खननका लागि लुम्बिनी खनिज उद्योग प्रालि, सप्त श्री खनिज उद्योग प्रालि र शुभम खनिज उद्योग प्रालिले इजाजतसमेत लिएका छन्। तर, अहिले उत्खननको काम भएको छैन। उत्खननका लागि पहलसमेत गरिएको छ। खानीहरूको पहिचान र उत्खनन गर्ने क्षेत्राधिकार स्थानीय सरकारसँग छैन। संघीय सरकार मातहत खानीको पहिचान र उत्खनन गरिन्छ। तर, आफ्नो गाउँनगर क्षेत्रमा रहेको स्थानीय सरकारले त्यसको सहजीकरण गर्न सक्छ। खानी उत्खनन र विक्री वितरण भएपछि त्यसको प्रत्यक्ष लाभ स्थानीय सरकारले समेत लिने गर्दछ। पालिका क्षेत्रमा भएका प्राकृतिक स्रोतसाधनहरूको उपयोग गरेबापत राज्यले तोकेअनुसारको रोयल्टी स्थानीय पालिकाहरूले पनि पाउने गर्छन्। आर्थिक विकासमा यति धेरै योगदान पुर्याउने प्राकृतिक स्रोत साधनहरूको पहिचान र उत्खननमा स्थानीय सरकारले चासो दिएका छैनन्। आफ्नो कार्यक्षेत्राधिकार भित्र पर्दैन भनेर पालिकाका जनप्रतिनिधिहरू गैरजिम्मेवारसमेत बन्ने गरेको पाइएको छ। बंगलाचुली गाउँपालिकाका अध्यक्ष तुल्सीराम पुनमगरले पालिकाभित्र भएको कोइलाखानी उत्खननको बारेमा आफूलाई कुनै जानकारी नभएको प्रतिक्रिया दिए। यो हाम्रो क्षेत्रभित्र पर्दैन, पुनमगरले भने, खै आजभोलि उत्खनन गरेजस्तो मलाई लाग्दैन। उत्खनन गर्ने उद्योगहरूसित आफ्नो कुनै समन्वय नभएको समेत उनले प्रतिक्रिया दिए। पालिकाको ९० प्रतिशत आय चुनढुंगाबाट रोल्पाको दुर्गम क्षेत्रमा पर्ने रुन्टीगढी गाउँपालिकाले वार्षिक करिब ७६ लाख रुपैयाँ आन्तरिक आम्दानी गर्छ। गाउँपालिकाका अध्यक्ष जनक पुनका अनुसार आन्तरिक आम्दानीको ९० प्रतिशत हिस्सा गाउँमै सञ्चालनमा रहेका चुनढुंगाले ओगटेको छ। गाउँपालिका क्षेत्रमा २२ वटा चुनढुंगा खानीहरू दर्ता भएको पुनले बताए। त्यसमध्ये ७ वटा उद्योगहरूले उत्खननको अनुमति पाएका छन् भने २ वटा उद्योगहरू नियमित सञ्चालनमा छन्। १५ वटा उद्योगहरूले खोजतलासको अनुमति लिएर आएको उनले जानकारी गराए। पालिकाको आयमा चुनढुंगाले धेरै योगदान गरेको छ, पुनले भने, आन्तरिक आयबाट पालिकाले धेरै योजनाहरू सञ्चालन गरेको छ। उनले पालिकाभित्र दर्ता भएका २२ वटै चुनढुंगा उद्योग सञ्चालन हुँदा पालिकाको आन्तरिक आयमा धेरै वृद्धि हुनेसमेत जानकारी दिए। समग्र गाउँपालिकाको समृद्धिका लागि प्राकृतिक स्रोतसाधनको उपयोगमा जोड दिनुपर्ने उनको अनुभव छ। स्थानीय स्तरमा भएका प्राकृतिक स्रोतसाधनको पूर्ण अधिकार स्थानीय सरकारलाई नै दिन उनले संघीय सरकारलाई सुझावसमेत दिए। चुनढुंगा उत्खनन र बिक्री वितरणबापतको ५० प्रतिशत रोयल्टी संघ सरकारले राख्ने गर्छ। बाँकी २५२५ प्रतिशत प्रदेश र स्थानीय सरकारले पाउँछन्। तर, गाउँपालिका अध्यक्ष पुनले सबै अधिकार स्थानीय तहलाई नै दिनुपर्नेमा जोड दिए। खानी र वन पैदावारका सम्पदाहरूको बिक्री वितरण गर्दा स्थानीय तहहरू आत्मनिर्भर हुनका लागि बाटो खुल्ने उनको अनुभव छ। दिनहुँ चुनढुंगा बोक्ने टिप्पर हिँड्दा धुलो, धुवाँ गाउँका नागरिकले खान्छन्, पुनले भने, तर, पैसा जति संघ सरकारले लैजान्छ। यो वैज्ञानिक छैन्। दाङमा सञ्चालित सिमेन्ट उद्योगमा गाउँको चुनढुंगा पुग्ने गरेको पुनले सुनाए।"
"भारतमा हेलिकप्टर दुर्घटना, ५ जनाको मृत्यु","काठमाडौं : भारतको उत्तराखण्डमा हेलिकप्टर दुर्घटनाग्रस्त भएको छ। बिहीबार बिहान उत्तराखण्डको उत्तरकाशी जिल्लाको गंगनाई नजिकै हेलिकप्टर दुर्घटनाग्रस्त भएको भारतीय प्रहरीले जनाएको छ। दुर्घटनामा पाँच जनाको मृत्यु भएको छ भने दुई जना गम्भीर घाइते भएका बताइएको छ। गढवाल डिभिजनल कमिश्नर विनय शंकर पाण्डेले दुर्घटनाको पुष्टि गर्दै प्रशासन र उद्धार टोली घटनास्थलमा पुगेको बताए। सेना, प्रहरी, विपद् व्यवस्थापन टोली, एम्बुलेन्स र राजस्व टोलीहरू घटनास्थलमा पुगिरहेका छन्। हेलिकप्टर गंगोत्री जाँदै थियो। हेलिकप्टर एक निजी कम्पनीको भएको र त्यसमा सात जना सवार रहेको बताइएको छ।"
कोलम्बिया विश्वविद्यालयको पुस्तकालय कब्जा गर्ने प्यालेस्टाइन समर्थक प्रदर्शनकारीहरु पक्राउ,वासिङटन डिसी : न्यूयोर्क प्रहरीले बुधवार कोलम्बिया विश्वविद्यालयको मुख्य पुस्तकालयको एक भाग कब्जा गर्ने दर्जनौं प्यालेस्टाइन समर्थक प्रदर्शनकारीहरूलाई पक्राउ गरेको छ। बुधबार प्रदर्शनकारीहरू जबरजस्ती बटलर पुस्तकालयमा प्रवेश गरेका कोलम्बिया विश्वविद्यालयका अध्यक्ष क्लेयर शिपम्यानले जनाएका बीबीसी समाचारमा उल्लेख छ। उनले उक्त घटनामा विश्वविद्यालयका दुई सुरक्षा अधिकारी घाइते भएका पनि बताए। न्यूयोर्क प्रहरी विभागले पनि सामाजिक सञ्जालमा पोस्ट गरेर घटनाको बारेमा जानकारी दिएको छ। प्रहरीले ७० भन्दा बढी प्रदर्शनकारीहरूलाई पक्राउ गरेको छ। पक्राउ परेकामध्ये अधिकांश प्रदर्शनकारी विश्वविद्यालयका विद्यार्थीहरू नभएका जनाइएको छ।
"माटोको नमुना लिएर फर्कियो भूगर्भविद्को टोली, भासिएर हराएको गाडी अझै फेला परेन","हेटौंडा : हेटौँडा उपमहानगरपालिका१६ र १७ को सिमानास्थित गैरीगाउँको भित्री सडकखण्डमा जमिन भासिएर हराएको गाडी अझै फेला परेको छैन । घटनाको अध्ययनका लागि मंगलबार आएको खानी तथा भूगर्भ विभागको टोलीले प्रारम्भिक अनुसन्धान सम्पन्न गरी बुधवार काठमाडौं फर्किएको छ । भूगर्भविद् नारायण अधिकारीको नेतृत्वमा आएको टोलीले घटनास्थलको माटोको बनावट, भूगर्भीय अवस्था, भूमिगत जल तथा चुम्बकीय क्षेत्रको परीक्षण गरेको थियो । विभागका भूगर्भविद् कृष्ण पाण्डेका अनुसार उक्त क्षेत्र वरपरका जमिन तरलिकृत रहेको बताए । जमिनको माथिल्लो तह केही मिटर चिम्ट्याइलो रहेको र तल्लो तहको माटोमा बालुवा र पानी मिश्रित रहेको पाइएको उनले बताए । उनले टोलीले ६ मिटर गहिराइसम्मको माटोको नमुना संकलन गरेको छ । संकलन गरिएको माटोको विभागको ल्यावमा परीक्षण पश्चात् उक्त क्षेत्रको भुगर्भिय रिपोर्ट तयार पारिने बताए । उनले भने, 'हामिले २ वटा विधिबाट यस क्षेत्रको अध्ययन गरेका छौं । एउटा चुम्बकीय विधि र अर्को जमिनमुनि रड हालेर हेरिरहेका छौं । चुम्बकीय विधिबाट हेर्दा जमिनमुनि करिब ३ दशमलव ४ मिटर तल केही फलामजन्य धातु रहेको जानकारी प्राप्त भएको छ । तर उक्त वस्तु हराएको भनिएको गाडी नै हो वा अरु कुनै उपकरण हो भन्ने एकिन हुन सकेको छैन ।' टोलिले अपनाएको अर्को विधिबाट पनि हराएको गाडी जमिनको कुन भाग र कति तल छ भन्ने यकिनसमेत हुन सकेको छैन । पाण्डेले भने, 'यस क्षेत्रको जमिनको माटो तरलीकृत छ । सङ्गै ठूलो क्षेत्रमा फैलिएको माछा पोखरीहरू पनि छन् जसले गर्दा यस क्षेत्रमा सिंक होल को जोखिम बढी देखिएको छ । हामीले विभिन्न स्थानको माटोको नमुना लिएका छौं । चाडै ल्याबमा परीक्षण सक्काएर दोश्रो चरणको अध्ययनको लागि पुनः आउँछौ ।' २ दिन घटनास्थलको अध्ययन र माटोको नमुना संकलन गरि विभागको टोली बुधवार काठमाडौं फर्केको छ । टोलीले संकलन गरेका तथ्य र नमुनाको प्रयोगशाला परीक्षणपछि मात्र दोस्रो चरणको अध्ययन हुने जानकारी दिएको छ । ना ४ च ४८३३ नम्बरको सिंगल क्याब बोलेरो गाडी गत शुक्रवार जमिनमुखी भासिएको थियो। गैरीगाउँ स्थित भित्री कच्ची सडकखण्डमा सडक नजिकै स्थानीय हरि राईले बोरिङको लागि खनेको पानी सहितको खाल्डो नजिक गैरीगाउँबाट चुच्चेखोलातर्फ जाँदै गरेको माछा बोक्ने गाडी अचानक बाटोमा भासिएको थियो । उक्त बलेरोका चालक हरि राईले भागेर ज्यान जोगाएका थिए । त्यसलगत्तै उक्त स्थानमा पानी तानेर बाहिर फाल्नको लागि २ वटा मोटर पम्प प्रयोग गरिएको र पानीको सतह घटेको भएता पनि सवारी साधन हालसम्म देखिएको छैन । खाल्डोको दायाँ बायाँबाट माटो झरिरहेको कारण खाल्डोको आयतन झन ठूलो हुँदै गएको थियो ।"
मुहार फेर्दै रोल्पारुकुम,"दसवर्षे सशस्त्र युद्धताका एक कल फोन गर्न छिमेकी जिल्ला दाङको घोराही जाने रोल्पा र रुकुमेली नागरिक प्रायःको हातहातमा अचेल मोबाइल छ। वाइफाइ र फोरजी नेटसुविधा हुनेहरूका लागि त संसार गोजीमा जस्तै भएको छ। देशविदेशमा रहेका आफन्तसँग भिडियो कल र मेसेन्जरबाट गफिनु सामान्य भइसकेको छ। नेट सुविधाले गर्दा परदेश (गाउँदेखि टाढा) रहेका आफन्तसँग भिडियो कलमा हेराहेर गर्दै गफिन पाइएको छ।, माडी गाउँपालिका६ कोर्चाबाङका समाजसेवी एवं राजनीतिज्ञ ६० वर्षीय कमन बुढामगर भन्छन्, अहिले त पहिलेको तुलनामा रोल्पा रुकुममा विकास भएको छ। सडक, विद्युत्, सञ्चारमा जनताको पहुँच बढ्दै छ। युद्धको पर्यायझैं लाग्ने रोल्पा र रुकुम शान्ति प्रक्रियाको करिब दुई दशकयता फेरिँदै गएका छन्। यहाँका भूगोलमा सडक विस्तार भएका छन्। अग्ला डाँडामा टेलिफोनका टावर ठडिएका छन्। गाउँघरमा विद्युत् लाइन तानिएका छन्। यहाँका नागरिकको जीवनशैली बदलिँदै गएको छ। शान्तिकालयता जति विकास हुनुपर्ने थियो त्यति भएको मान्न नसकिएला। तर, दुई दशकअघि र अहिलेको तुलनामा विकासले फड्को भने पक्कै मारेको छ। सडकमा क्रान्ति पूर्वपश्चिम राजमार्गको भालुबाङदेखि रोल्पाको सदरमुकाम लिवाङसम्मको ढुलाम्य सडक अब दन्त्य कथा भैसकेको छ। नागबेली आकारको उक्त सडक खण्ड कालेपत्रे भैसकेको छ। धुले सडक हुँदा लिवाङबाट राजमार्ग निक्लन दिनभरको जोखिमपूर्ण यात्रा गर्नु पर्दथ्यो। १ सय ३ किलोमिटरको सडक खण्ड अहिले सरर तीन घण्टाको यात्रामा पूरा हुन्छ। युद्धताका साबिकको रुकुमको खलंगासम्म मात्र सडक थियो। त्यो पनि कच्ची सडक। अहिले त्यो सडक पनि पिच भैसकेको छ। उहिले रुकुम खलंगा र रोल्पाको सुदमुकाम लिवाङसम्म मात्र सडक पुगेको भन्दा पनि हुन्छ। रोल्पाको हकमा दाङको घोराही हुँदै दक्षिणी होलेरीतिलासम्म सडक विस्तार भएको थियो। युद्धताका सोही सडक खण्डबाट तत्कालीन विद्रोही नेकपा माओवादीले सहिद मार्गको अवधारणा अघि सारेर ठाउँठाउँमा सडक खनेको थियो। जनताको श्रमदानबाट खन्न सुरु गरिएको नुवागाउँघर्तीगाउँथबाङ सडक खण्ड शान्तिकालमा सम्पन्न भएको छ। घोराहीहोलेरीथबाङरुकुम सहिद मार्ग परियोजना नै बनाएरै नेपाल सरकारले अघि सारेर काम भैरहेको छ। सहिद मार्गमा दैनिक हजारौं यात्रु आउजाउ गर्छन्। सहिद मार्गको कालोपत्रेसमेत हुँदैछ। घोराहीहोलेरी खण्ड कालोपत्रे गरिए पनि चुनढुंगा बोकेका टिप्परले भत्काएको छ। होलेरीकोर्चाबाङ सडक खण्डको अधिकांश भाग कालोपत्रे भइसकेको छ। अन्यत्र पनि कालोपत्रे गर्न टेन्डर भै काम अघि बढेको छ। सदरमुकाम लिवाङदेखि सहिद मार्ग दारबोट खण्डसम्म कालोपत्रे गरिएको छ। पूर्वी रोल्पाको व्यापारिक केन्द्र सुलिचौरदेखि गाम सडक खण्डको २२ किलोमिटर सडक पिच गरिएको छ। वडाचौर र नम्जा क्षेत्रसम्म पनि कालोपत्रे सडक बनिसकेको छ। संघीयतामा मुलुक गएपछि १० स्थानीय तह छन् रोल्पामा। यहाँका ७२ वडा कार्यालयसम्म सडक विस्तार भएका छन्। गाउँ टोलमा कच्ची सडक बेनका छन्। मदन भण्डारी लोकमार्ग बन्दैछ। माडीचौरघर्तीगाउँ हुँदै पश्चिमी सल्यान खण्डका थुप्रै स्थानमा धमाधम काम भइरहेका छन्। दुई दशकअघि दुई सय किलोमिटर सडक रहेको रोल्पामा पछिल्लो समय १ हजार बढी किलोमिटर सडक खनिएको छ। संघीयतामा मुलुक जाँदा रुकुम दुईवटा जिल्ला बन्यो, पश्चिमरुकम र पूर्वीरुकुम। पोखराहुँदै पश्चिमतर्फ विस्तारित पहाडी लोकमार्गले दुवै रुकुम छिचोलेको छ। दुवै जिल्लाबाट पक्की लोकमार्ग हुँदै यातायातका साधन हुइँकिन्छन् अचेल। दुवै रुकुममा पनि सडकको निकै विस्तार भएको छ। सडक क्रान्ति नै भएको छ भन्दा अन्यथा हुँदैन। अझै स्थानीय, प्रदेश र संघीय बजेटबाट सडक खन्ने क्रम जारी छ। सडक विस्तारले अन्य विकासका कयौं अवसर र चुनौती ल्याएको छ। सञ्चार र विद्युत्मा पहुँच विगतमा टुकी र झर्कोको सहारामा यहाँका गाउँलेले अँध्यारो चिर्दै जीवन बिताउँथे। जब शान्ति बहाली भयो, बिजुली बत्ती र फोनको सुविधाले पनि गाउँ छिर्ने मौका पायो। गाउँगाउँमा लघुजलविद्युत्बाट उज्यालो अभियान नै चल्यो। पछिल्लो समय त केन्द्रीय विद्युत् ग्रिडमै रोल्पा जोडिएको छ। यसले सदरमुकाम लिवाङ र साविकका आधा दर्जन गाविसको थोरै बस्तीमा सीमित विद्युत् अहिले जिल्लाको प्रायः बस्तीमा पुगेको छ। विद्युतीकरणको काम तीव्र रूपमा भइरहेको छ। विद्युत् प्राधिकरणको रोल्पा शाखाका अनुसार केन्द्रीय विद्युत् प्रसारण लाइनमा जिल्ला जोडिएपछि बस्तीस्तरमा लाइन विस्तारको काम तीव्र पारिएको छ। टेन्डर भएर गाउँगाउँमा विद्युत्को पोल गाडिएका छन्। र, तार तानिएका छन्। ९० प्रतिशत जनताको घरमा विद्युतीकरण गर्न थालिएको छ। अधिकांश बस्तीमा बत्ती बलिसकेको छ। रातको समयमा गाउँ झिलिमिली देखिन्छन्। विद्युत् प्रसारणका लागि सबस्टेसन बनेका छन्। ठेकेदारको ढिलासुस्ती नभएको भए जिल्ला पूरै विद्युत्को पहँुचमा पुगिसक्ने थियो। रुकुम पनि विद्युत्को राष्ट्रिय प्रसारण लाइनमा जोडिइसकेको छ। लघुजलविद्युत् र केन्द्रिय लाइनले गाउँमा विद्युत् पुगेपछि साना उद्योगसमेत खुलेका छन्। जहाँ अग्ला डाँडा त्यहीँ टेलिफोन टावरजस्तै भएको छ। पहाडी भूभाग रहेका यी जिल्लामा एउटा डाँडामा रहेको टावरबाट सबै बस्तीमा नेटवर्कले टिप्दैन। खोचयुक्त बस्तीमा टेलिफोन नेटवर्क पुर्याउन टावर विस्तार भएका छन्। व्यापारिक केन्द्र मानिने प्रायः ठाउँमा फोरजी नेट चल्न थालेका छन्। २ लाख ३४ हजार ७ सय ९३ जनसंख्या रहेको यहाँका एक लाखको हातमा मोबाइल फोन छ। नेट सुविधा भएकाहरू सामाजिक सञ्जालमा रमाउन थालेका छन्। फेसबुक, मेसेन्जर, भाइबर, इन्स्टाग्राम, इमो, ह्वाटसअप, टिकटकजस्ता सामाजिक सञ्जालमा जोडिनेको संख्या पनि बढ्दो छ। सामाजिक सञ्जालबाटै व्यापार हुन थालेको छ। शिक्षा, स्वास्थ्य र खानेपानीमा सुधार उहिलेको एसएलसी उत्तीर्णपश्चात् दस जोड दुई (प्लस टु) अध्ययनका लागि गाउँमा सम्भावना नै थिएन। सदरमुकाममा मुस्किलले कमै विद्यार्थी पुग्थे। उच्च शिक्षाका लागि त सुगम सहरतिर नै छिर्नु पर्दथ्यो। अहिले एसईई गरेकाका लागि गाउँमै प्लस टु खुलेका छन्। रोल्पामा मात्र डेढ दर्जन प्लस टु सञ्चालनमा छन्। केही प्राविधिक धारका पनि छन्। जिल्लामा ६ वटा क्याम्पस स्थापना भएका छन्। एमएसम्मको पढाइ हुने अवस्था बनेको छ। दुवै रुकुममा दर्जनौं क्याम्पस सञ्चालनमा छन्। क्याम्पस र विद्यालय पूर्वाधार पनि सुधार हुँदै गएका छन्। विद्यालयका भवन पक्की बन्दै छन्। शिक्षामा पहुँच बढ्दै गएको छ। साक्षरता दरमा सुधार हुँदैछ। छोरीहरूको उच्च शिक्षामा लोभलाग्दो उपस्थिति छ। जिल्लामै ५१ शय्याको रोल्पा अस्पताल बनेको छ। अस्पताल भवन आधुनिक डिजाइनको छ। पालिकामा १५ शय्याका अस्पताल भवन बन्दैछन्। कयौं स्वास्थ्य संस्थामा सुरक्षित सुत्केरी सेवा (वर्थिङ सेन्टर) सञ्चालनमा छन्। घरमै सुत्केरी हुने प्रचलन हट्दै गएको छ। संस्थागत सुत्केरी हुने दर बढेको छ। कतिपय वडा त संस्थागत सुत्केरी वडा घोषणा भइसकेका छन्। मातृ र शिशुमृत्यु दर घट्दो छ। जिल्लाका विभिन्न ठाउँमा विशेषज्ञ स्वास्थ्य शिविर सञ्चालन हुने गरेका छन्। पिउने पानीका लागि कति ठाउँमा विगतमा कुवा र पँधेरा धाउनुपर्ने अवस्था थियो। अहिले भने अधिकांश नागरिक पिउने पानीको पहुँचमा छन्। पानीको स्रोत नभएका बस्तीमा पनि बिजुलीबाट पानी तानेर पुर्याउन थालिएको छ। एक घर एक धाराको अवधारणामा काम भइरहेको छ। गाउँमै बैंक र वित्तीय संस्था स्थानीय तहको बनेयता बैंक र वित्तिय संस्था गाउँगाउँ पुगेका छन्। दस स्थानीय तहका मुकाममा बैंक खुलेका छन्। लघुवित्तीय संस्थाहरू गाउँगाउँमा फैलिएका छन्। वैदेशिक रोजगारीमा गएकाले रेमिट्यान्स पठाउन निकै सहज भएको छ। हजारौं रोल्पाली र रुकमेलीले बैंक खाता खोलिसकेका छन्। बैंकिङ कारोबार गर्ने बढेका छन्। करोडौं रेमिट्यान्स बैंकमार्फत कारोबार गर्दा सुरक्षित मानिएको छ। वित्तीय संस्थामार्फत कारोबार गर्ने कयौं समूह गाउँगाउँमा गठन भएका छन्। ती संस्थामा महिलाको बढी पहुँच छ। व्यापारिक केन्द्र रहेका बजार क्षेत्रमा सहकारी संस्था गठन भएका छन्। तिनको करोडौंमा कारोबार हुने गरेको छ। बदलिँदै जीवनशैली र आम्दानी आधारभूत विकासको विस्तारसँगै रोल्पाली र रुकुमेलीको जीवनशैली पनि बदलिँदै गएको छ। व्यावसायिक कृषि र पशुपालनमा आकर्षण बढेको छ। रुन्टीगढी गाउँपालिका किसानले गत वर्ष करिब १० करोडको तरकारी बिक्री गरे। बर्सेनि करोडौंको उत्पादन जिल्लाबाहिर जान थालेको छ। त्रिवेणी गाउँपालिकाको नुवागाउँ, बुढागाउँ, गैरीगाउँमा व्यावसायिक तरकारी खेती गर्ने किसान बढेका छन्। जिनाबाङमा व्यावसायिक स्याउ र आलुखेती हुँदैछ। थबाङ, कुरेलीको आलु किन्न व्यापारी बारीमै पुग्न थालेका छन्। सदरमुकाम लिवाङ नजिकैको माडीचौर व्यावसायिक तरकारी खेतीमा अब्बल बन्दै गएको छ। बाख्रापालनका लागि स्मार्ट गाउँ बनेका छन्। सरकारले कोर्चाबाङसहितका केही गाउँलाई स्मार्ट बाख्रापालन गाउँ घोषणा गरेको छ। जिल्लाबाट करोडौंको खसी बोका जिल्ला बाहिर बिक्री हुन्छ। बर्सेनि २०२२ करोडको खसी बोका बिक्री हुने गरेको छ। युद्धताका मुर्झाएका यहाँका कला, संस्कृति र चालचलन पुनः मौलाउन थालेका छन्। ५० वर्ष अघिदेखि लोप भएको थबाङ र रुकुममा प्रचलित नचाउरु नाच यहीँ दशकमा ब्युँत्याएको छ। सरङे, पैस्यारु, मयुर नाच गाउँगाउँमा सिक्ने सिकाउने गरिएको छ। यहाँका केही पालिकाले बर्सेनि मौलिक कला संरक्षणका लागि पालिकास्तरीय सांस्कृतिक महोत्सव नै आयोजना गर्न थालेका छन्। परिवर्तन र माडी गाउँपालिकाले केही हप्ताअघि स्थानीय कला, संस्कृतिको प्रदर्शनी र प्रतियोगिता आयोजना गरे। आन्तरिक र छिटफुट बाह्य पर्यटक पर्यटकीय गन्तव्य पुग्ने ट्रेड पनि बढ्दै गएको छ। नेपाल सरकारले पर्यटकीय सय गन्तव्यमा सूचीकृत गरेको जलजलामा दैनिकजसो आन्तरिक पर्यटक पुग्न थालेका छन्। पूर्वी रुकुमको ढोरपाटन सिकार आरक्षमा त बाह्य पर्यटक नै आउने गरेका छन्। रुकमकै कमल दह, सिस्ने हिमाल र रोल्पामा निर्मित रक गार्डेन र भ्युटावरलगायतका पर्यटकीय गन्तव्यमा आन्तरिक पर्यटकको चहलपहल हुने गरेको छ। विगतको सशस्त्र युद्ध भोगेका पुस्तालाई बदलिएको परिवेशले युद्ध विस्मृत हुँदै गएको छ। शान्ति सम्झौतायता जन्मिएका नयाँ पुस्ता (रोल्पा रुकुममा जो २ लाख बढी छन्) का लागि त अहिलेका विकासे अवसर नै मातृ जीवनशैली बन्दै गएको छ। उनीहरूका लागि विगतको युद्ध र अविकास कथा झैं लाग्छन्।"
सामुदायिक स्कुल : जहाँ भर्ना हुन प्रवेश परीक्षा पास गर्नुपर्छ,"डडेल्धुरा : डडेल्धुराको एक सामुदायिक विद्यालयमा प्रवेश परीक्षा पास गरेपछि मात्रै विद्यार्थी भर्ना लिने गरिन्छ । जिल्लाको सदरमुकाममा रहेको महेन्द्र माध्यमिक विद्यालयमा अन्य विद्यालयबाट भर्ना हुन आउने विद्यार्थी प्रवेश परीक्षामा पास भएपछि मात्रै भर्ना लिने गरिएको हो। बुधबार महेन्द्र माविमा अध्ययन गर्नका लागि २ सय २३ जना नयाँ विद्यार्थीले प्रवेश परीक्षा दिएका थिए । उनीहरूको पारिवारिक अवस्था, पढाइृको गुणस्तर, अनुशासन र लगनसिलता हेरी प्रवेश परीक्षामा पास हुने विद्यार्थीलाई मात्रै छनौट गरि भर्ना गरिने विद्यालयले जनाएको छ। प्रवेश परीक्षा दिने अधिकांश बालबालिका नीजि तथा आवासीय विद्यालय छोडेर आउने गरेको महेन्द्र माविका शिक्षकहरूले बताए। अहिले कक्षा २ देखि ९ सम्म भर्ना हुन आउने विद्यार्थीको भीडभाडले विद्यालयको लोकप्रियता मात्रै देखिएको छैन आन्तरिक रुपमै शैक्षिक गुणस्तरमा सुधार हुँदा अभिभावक र विद्यार्थीको रुचि महेन्द्र मावि भएको उक्त विद्यालयका शिक्षक अशोक बमले बताए । विद्यालयका प्रधानाध्यापक सुरेन्द्रसिंह ऐरका अनुसार,शैक्षिक गुणस्तर,नियमित मूल्याङ्कन, अतिरिक्त क्रियाकलाप र अभिभावकसँगको घनिष्ठ संवाद र विद्यालयको चौतर्फी विकास तथा सुधारका कारण विद्यालयप्रतिको विश्वास बढेको हो । उनले भने,'हामीले शिक्षालाई परिणाममुखी बनाउन प्रयास गरिरहेका छौं। जसले केही वर्षयताको शैक्षिक गुणस्तर र विद्यार्थी तथा शिक्षक कर्मचारीमा भएको विषयवस्तु र कक्षाकोठा प्रतिको लगनशिलताको उपज शैक्षिक सत्रको सुरुवातमा नै विद्यार्थीको चाप बढेको कुराले प्रमाणित गरेको छ।' महेन्द्र माविले कक्षा १ देखि ५ सम्म अंग्रेजी माध्यममा र कक्षा ६ देखि १० सम्म दुईवटै माध्यममा पठनपाठन सुरु गरेपछि सामुदायिक विद्यालयलाई हेर्ने दृष्टिकोण फेरिएको शिक्षकहरूको भनाइ छ। जसका कारण विद्यार्थीको चाप धेरै हुँदा प्रवेश परीक्षा लिन बाध्य भएको शिक्षक बलमे बताए । केही वर्षअघिसम्म निजी र आवासीय विद्यालयलाई मात्र उत्कृष्ट शिक्षाको केन्द्र मान्ने अभिभावकहरू पछिल्लो समय सरकारी विद्यालयतर्फ आकर्षित हुन थालेका छन् । आर्थिक र शैक्षिक गुणस्तरका हिसाबले सामुदायिक सरकारी विद्यालय अभिभावकको पहिलो रोजाइमा परेको हो। शिक्षक बम भन्छन्,'अब अंग्रेजी पढाउन निजीमा पठाउनु पर्दैन भन्ने छैन। कम खर्चमा गुणस्तरीय शिक्षा उपलब्ध भएपछि अभिभावकहरू आफ्ना छोराछोरीलाई सरकारी विद्यालयमै पठाउन थालेका हुन् ।' बढ्दो विद्यार्थी चापका कारण कक्षाकोठा र शिक्षक अभावको चुनौती थपिए पनि विद्यालय व्यवस्थापनले त्यसको समाधानमा अग्रसरता देखाएको छ ।"
गृहमन्त्री लेखकले प्रतिनिधिसभामा सांसदले उठाएको विषयमा आज जवाफ दिने,"काठमाडौं : गृहमन्त्री रमेश लेखकले आज प्रतिनिधिसभा बैठकलाई सम्बोधन गर्ने भएका छन्। मंगलबार रेशम चौधरीलाई पक्राउ गरिएको घटनाको जवाफ माग गर्दै नागरिक उन्मुक्ति पार्टी र जनमत पार्टीका सांसदहरूले उठेर विरोध गरेपछि उनले आज जवाफ दिने प्रतिबद्धता गरेको सभामुख देवराज घिमिरेले जानकारी गराएका थिए। प्रधानमन्त्री र गृहमन्त्रीले जवाफ नदिए नीति तथा कार्यक्रममाथि छलफल अघि बढाउन नदिने अडान राखेपछि आजका लागि समय निर्धारण गरिएको हो। नागरिक उन्मुक्ति पार्टीले वैशाख १७ गते पार्टीका संरक्षक रेशम चौधरी पक्राउ परेको घटनाको निष्पक्ष छानबिन गर्न पार्टीले माग गरिरहेको छ। सर्वोच्चका शाखा अधिकृत महिमानसिंह विष्टले रेशम चौधरी पक्राउ गरेर कारागार चलान गर्न पत्र पठाएपछि उनलाई प्रहरीले पक्राउ गरेको थियो। तर, पत्र फेक भएको भन्दै सर्वोच्च अदालतले डिल्ली बजार कारागारलाई तुरुन्त थुनामुक्त गर्न पत्र पठाएपछि चौधरी रिहा भएका थिए। गृहमन्त्रीको सचिवालयका अनुसार बैशाख १२ गतेदेखि २३ गतेसम्म सांसदले गृह मन्त्रालयको कार्यक्षेत्रसँग सम्बन्धित विषयको जवाफ लेखकले दिन लागेका हुन्। प्रतिनिधि सभामा गत शुक्रबार नीति तथा कार्यक्रम पेश भएपछि छलफल जारी रहेको छ।"
"बजेट बढाउनेमा होइन, कार्यान्वयनमा ध्यान देऊ","प्रत्येक वर्ष जस्तै यस वर्ष पनि प्रदेशका मुख्यमन्त्रीहरू संघीय राजधानी काठमाडौं धाइरहेका छन्बजेट माग्न । संघीय सरकार, अर्थ मन्त्रालय र प्रधानमन्त्रीको समक्ष बजेट वृद्धिको माग लिएर उनीहरू केन्द्र पुग्छन् । सबै प्रदेशले हाम्रो आवश्यकताअनुसार पर्याप्त बजेट छैन भन्ने गुनासो गर्छन् । तर, वास्तविकता के हो भने, प्रदेश सरकारहरूले आफूलाई छुट्ट्याइएको बजेटसमेत वर्षभरि खर्च गर्न सकिरहेका छैनन् । संघीयताको मूल मर्म भनेको स्रोत, साधन र निर्णयको अधिकार तलसम्म पुर्याउने हो । तर, पछिल्ला वर्षहरूको तथ्यांक हेर्दा प्रदेश सरकारहरू संघीय सरकारमा निर्भर मात्र होइन, काम गर्नेभन्दा माग गर्ने भूमिकामा सीमित हुँदै गएका छन् । चालू आवका पहिलो ८ महिनाको बजेट खर्चको विवरण हेर्दा प्रायः सबै प्रदेशको पुँजीगत खर्च निराशाजनक छ । बजेटको ठूलो हिस्सा फाइलमै सीमित हुने, विकास आयोजनाहरू समयमै सुरु नहुने, योजना छनोट राजनीतिक प्रभावमा हुने र प्रशासनिक ढिलासुस्ती प्रमुख समस्याहरू हुन् । मुख्यमन्त्रीहरू केन्द्रमा धाएर बजेट वृद्धिको माग गर्नु सट्टा अब आफैंले पाएको बजेट यथासम्भव प्रभावकारी रूपमा खर्च गर्ने रणनीति बनाउनुपर्छ । बजेट खर्चको दक्षता नबढाउने हो भने बजेट जति थपिए पनि त्यसले जनताका जीवनमा सकारात्मक परिवर्तन ल्याउँन सक्दैन । मधेस प्रदेशले जम्मा १२ प्रतिशत बजेट खर्च गरेको छ । बजेट किताबमा लामो सूचीमा योजना राख्ने तर कार्यान्वयन गर्ने प्रवृत्ति रहेको छ । यो निकै विडम्बना हो । बजेट कार्यान्वयनको दायित्व योजना माग गर्नेको पनि हुन्छ । सरकारका योजनाहरू प्रायः सांसदहरूले पेस गरेका हुन्छन् । आफ्नो क्षेत्रमा बजेट पारे भन्दै प्रचार गर्ने सांसदहरूले कार्यान्वयनमा पनि उत्तिकै ध्यान दिनु आवश्यक छ । प्रदेशमा साना टुक्रे योजना हुँदा कार्यान्वयन चुनौतीपूर्ण बनेको छ । त्यसर्थ सरकारले योजना बनाउँदा सानो रकमका बजेट स्थानीय तहमा पठाउने र कम्तीमा एक करोडभन्दा माथिका योजना मात्रै कार्यान्वयनमा राख्नुपर्छ । अहिले ३ लाखका योजनाहरू प्रदेश सरकारले रातो किताबमा राखेको छ । प्रदेश सरकारले योजना निर्माणदेखि कार्यान्वयन, अनुगमन र मूल्यांकनसम्मको संयन्त्र बलियो बनाउनुपर्छ । क्षमता अभाव, कर्मचारी व्यवस्थापनको कमजोरी, पारदर्शिता अभाव र स्थानीय निकायसँगको समन्वयको कमी, यी सबै पक्षमा सुधार आवश्यक छ । संघीय सरकारले पनि बजेट बाँडफाँट गर्दा केवल राजनीतिक समीकरण होइन, खर्च गर्ने क्षमता, कार्यक्षमता र विकासका प्राथमिकताका आधारमा स्रोत वितरण गर्नुपर्छ । संघीयता सफल पार्न चाहने हो भने मुख्यमन्त्रीहरूले अब कति बजेट आयोभन्दा बढी कति खर्च गरियो र कस्तो परिणाम आयो भन्ने प्रश्नलाई केन्द्रमा राख्नुपर्छ । संघमा धाउनुभन्दा आफैं सक्षम बनौं । तब मात्रै प्रदेश शासन प्रणालीप्रति जनताको विश्वास बलियो हुनेछ । नीति कार्यक्रम तथा बजेटको तयारीकै बेला कार्यान्वयनको स्पष्ट योजना बनाउन आवश्यक छ ।"
युद्ध समाप्त गरेमा रूसलाई विश्वकपमा स्थान !,"वासिङ्टन : अमेरिकी राष्ट्रपति डोनाल्ड ट्रम्पले युक्रेनसँगको युद्ध समाप्त गरेमा रूसलाई सन् २०२६ को फिफा विश्वकपमा सहभागी गराउनुपर्नेे बताएका छन्। विश्वकप आयोजक कमिटीको पहिलो बैठकमा ट्रम्पले युक्रेनमाथिको युद्ध समाप्त गरेमा रूसलाई विश्वकपमा सहभागी गराउनुपर्नेमा जोड दिएका हुन्। सो बैठकमा फिफा अध्यक्ष जियानी इन्फान्टिनो पनि सहभागी थिए। सन् २०२२ मा युक्रेनमाथि आक्रमण थालेदेखि नै विश्व फुटबलको सर्वोच्च निकाय फिफा र युनियन अफ युरोपियन फुटबल एसोसिएसन (यूईएफए) ले रूसी फुटबल संघलाई प्रतिबन्ध लगाउँदै आएको छ। ट्रम्पले विश्वमा शान्ति स्थापना हुन्छ भने अर्को वर्ष अमेरिका, क्यानडा र मेक्सिकोमा हुने फिफा विश्वकपमा रूसलाई पनि सहभागी गराउनु पर्नेमा जोड दिएका थिए। फिफा र यूईएफएले रूसी फुटबलमाथि प्रतिबन्ध लगाएको छ। युक्रेनमाथिको हमला रोकेर रुस शान्ति स्थापनामा सहयोगी हुन चाहन्छ भने विश्वकप उसका लागि प्रोत्साहन हुनेछ, ट्रम्पले भनेका छन्, अहिले युद्धमा एक सातामा पाँच हजार मानिसले ज्यान गुमाइरहेका छन्। यो युद्ध रोकेर शान्ति स्थापना हुन्छ भने हामी लचिलो हुनु पर्दछ। ट्रम्पले यसका लागि पहलकदमी थाल्न फिफा अध्यक्ष इन्फान्टिनोलाई विशेष आग्रह गरेका थिए। रूसलाई विश्वकपमा सहभागी गराउने कि नगराउने भन्ने सम्पूर्ण अधिकार फिफासँग छ। युद्ध समाप्त हुन्छ र विश्वमा शान्ति छाउँछ भने हामीले आफ्नोतर्फबाट गर्नुपर्ने काम गर्नुपर्छ, ट्रम्पले भनेका छन्, यो अभियानमा फिफा अध्यक्ष इन्फान्टिनोलाई अग्रसरता लिन हार्दिक आग्रह गर्दछु। किनभने खेलकुद एउटा प्रतियोगिता मात्रै होइन, यो अनुशासन, गतिशीलता, एकता, भ्रातृत्व र शान्तिको पनि प्रतिक हो। ट्रम्पले गत नोभेम्बरमा दोस्रो पटक राष्ट्रपतिमा निर्वाचित भएलगत्तै युक्रेनमा युद्ध समाप्त गर्ने घोषणा गरेका थिए। त्यसयता उनले त्यसलाई प्राथमिकता दिँदै आएका छन्। सन् २०२६ को फिफा विश्वकप अमेरिका, क्यानडा र मेक्सिकोमा संयुक्त रुपमा आयोजना हुँदैछ। विश्वकपमा कुल एक सय चार खेलमध्ये फाइनलसहित ७८ वटा खेल अमेरिकामा आयोजना हुँदैछ। जुन खेल विभिन्न १२ वटा स्टेडियममा सञ्चालन हुनेछ। प्रतियोगिता तीन देशका १६ सहरमा आयोजना हुनेछ। यस विश्वकपमा पहिलो पटक ४८ राष्ट्रले प्रतिस्पर्धा गर्दै छन्। यसअघिका संस्करणमा ३२ राष्ट्रले मात्रै प्रतिस्पर्धा गर्दै आएका थिए।"
राष्ट्रिय पुरुष हक्कीमा आर्मी च्याम्पियन,"काठमाडौं : विभागीय टोली त्रिभुवन आर्मी क्लबले गण्डकी प्रदेशलाई हराउँदै राष्ट्रिय पुरुष हक्की प्रतियोगिताको उपाधि उचालेको हो। ललितपुरस्थित च्यासल फुटबल मैदानमा बुधवार सम्पन्न फाइनलमा आर्मीले गण्डकीलाई २० ले हराउँदै उपाधि उचालेको हो। आर्मीको लागि राजेन्द्र कार्की र अम्बरबहादुर गुरुङले गोल गरे। खेलको २२औं मिनेटमा राजेन्द्रले गोल गर्दै अग्रता दिलाए। दोस्रो हाफको ४३औं मिनेटमा अम्बरबहादुरले गोल गर्दै अग्रता दोब्बर बनाए। राजेन्द्र प्लेयर अफ द म्याच भए। प्रतियोगिताको इमर्जिङ प्लेयर एपिएफका पवन माओ, बेस्ट डिफेन्डर रन्जित राउत र बेस्ट किपर गण्डकीका जोशन राई घोषित भए। बेस्ट स्कोरर आर्मीका काशिराज राई र राजेन्द्र कार्की भए। दुवैले समान ६ गोल गरेका थिए। आर्मीका देवसिंह धामी प्लेअर अफ द टुर्नामनेन्ट घोषित भए। यस प्रतियोगितामा नेपाल पुलिस क्लब तेस्रो स्थानमा रह्यो। विभागीय डर्बीमा पुलिसले एपिएफलाई ३० ले हराएको हो। शंकर घर्तिमगर दुई गोल तथा मिलन तामाङले एक गोल गरे। शंकरले तेस्रो मिनेटमा नै गोल गरेर पुलिसलाई अग्रता दिलाए। ३०औं मिनेटमा मिलनले गोल गर्दै पुलिसको अग्रता दोब्बर बनाए। दोस्रो हाफमा पुलिसले तेस्रो गोल गर्यो। ५७औं मिनेटमा शंकरले व्यक्तिगत दोस्रो गोल गरेपछि पुलिसले सहज जित निकाल्यो। गण्डकीका प्रेम विक प्लेयर अफ म्याच भए। पुरुषमा शीर्ष तीन स्थान हात पार्ने टिमले क्रमशः ७५ हजार, ५० हजार र २५ हजार नगद पुरस्कार प्राप्त गर्नेछन्। विधागत उत्कृष्ट खेलाडीलाई जनही ५ हजार नगद पुरस्कार प्रदान गरिनेछ। महिलामा भने आर्मीले जितेको थियो।"
प्लेअफ समीकरणबाट बाहिरिएको चेन्नईसँग हार्यो कोलकाता,काठमाडौं : इन्डियन प्रिमियर लिग (आइपीएल)मा प्लेअफ समीकरणबाट बाहिरिएको चेन्नाई सुपर किङ्ससँग कोलकाता नाइट राइडर्स पराजित भएको छ। अन्तिम ओभरको दुई बल बाँकी रहँदा चेन्नाईले कोलकतामाथि २ विकेटको रोचक जित निकालेको हो। कोलकाताको घरेलु मैदान इडन गार्डेनमा टस जितेर ब्याटिङ गरेको कोलकाताले १७९ रन बनाएको थियो। कोलकताले दिएको १८० रनको विजय लक्ष्य पछाएको चेन्नईले १९४ ओभरमा आठ विकेट गुमाउँदै १८३ रनसहित लक्ष्य पुरा गर्यो। चेन्नाईको जितमा डेवाल्ड ब्रेभिसले सर्वाधिक ५२ रनको अर्धशतकीय पारी खेले। उनले २५ बलमा चार चौका र चार छक्का प्रहार गरे। सुरुवातमा दुई ओपनर नै डकआउट हुँदै पेभेलियन फर्किँदा चेन्नईको ब्याटिङ धरापमा परेको थियो। तेस्रो क्रममा आएका उर्बिल पटेलले ३१ रन बनाउँदै चेन्नईको अङ्कतालिका सुधारे। रविन्द्र जडेजाले १९ रन बनाउँदा शिवम दुवैले ४५ रन बनाए। कप्तान महेन्द्र सिंह धोनी १७ रनमा र उनीसँगै अन्सुल कम्बोज ४ रनमा अभिजित रहे। कोलकताका लागि बलिङतर्फ वैभव अरोराले सर्वाधिक ३ विकेट लिए। हर्सल पटेल र वरुण चक्रवर्तीले समान २२ विकेट लिए । मोइन अलिले १ विकेट लिए। त्यसअघि ब्याटिङ गरेको कोलकाताले निर्धारित २० ओभरमा ६ विकेट गुमाउँदै १७९ रन बनाएको थियो। कोलकाताको लागि कप्तान अजिन्क्य रहाणेले सर्वाधिक ४८ रन बनाए। उनले ३३ बलमा ४ चौका र दुई छक्का प्रहार गरे। ओपनरद्वय रहमुल्ला गुरबाज र सुनिल नारायणले क्रमश: ११ र २६ रन बनाए। आन्द्रे रसेलले ३८ रन बनाए मनिष पाण्डे ३६ र रमनदेव सिंह ४ रनमा अविजित रहे। चेन्नाईका लागि बलिङतर्फ राम्रो सुरुवात भएको थियो । पावरप्लेमा नै ५ विकेट लिएको थियो। लागि बलिङतर्फ नुर अहमदले सर्वाधिक ४ विकेट लिए। अन्सुल कम्बोज र रविन्द्र जडेजाले ११ विकेट लिए। यसअघि नै चेन्नाई सुपर किङ्स प्लेअफ दौडबाट बाहिरिसकेको छ। चेन्नाईले १२ खेल खेल्दै तेस्रो जित दर्ता गरेको हो। हाल चेन्नाई१२ खेलमा तीन जित र नौहारसहित ६ अङ्क बटुल्दै अंकतालिकाको पुच्छरमा रहेको छ। यो हारले कोलकतालाई भने प्लेअफ समीकरणमा केही धक्का लागेको छ। समान १२ खेल खेलेको कोलकाताले पाँच जित छहार र एक खेलमा अङ्क बाँड्दै ११ अङ्क जोडेको छ। अब प्लेअफ समीकरण बलियो बनाउन कोलकाताले बाँकी रहेको दुई खेल जित्नै पर्ने हुन्छ। हाल अङ्कतालिकाको छैटौं स्थानमा रहेको कोलकाताले बाँकी दुई खेल जित्दा मुम्बई र दिल्लीका आगामी खेलको नतिजाले कोलकताको प्लेअफ समीकरण निर्धारण गर्नेछ। कोलकताको ११ अङ्क हुँदा चौथो स्थानमा रहेको मुम्बईको १२ खेल खेल्दै १४ अङ्क रहेको छ भने पाँचौं स्थानमा रहेको दिल्लीको ११ खेल खेल्दै १३ अङ्क रहेको छ। आइपीएलमा बिहीबार एक खेल रहेको छ। जसमा पन्जाब किङ्स र दिल्ली क्यापिटल्सले खेल्नेछन्।
"भारत र पाकिस्तानको अवस्थालाई नियालिरहेका छौं, दुवै पक्षसँग सम्पर्कमा छौं : अमेरिका",वासिङटन डिसी : अमेरिकाले भारत र पाकिस्तानबीचको झडपलाई नजिकबाट नियालिरहेको अमेरिकी विदेश मन्त्रालयले जनाएको छ। अमेरिकी अधिकारीहरू दुवै पक्षसँग सम्पर्कमा रहेको मन्त्रालयको भनाइ छ। दक्षिण एसियामा दीर्घकालीन शान्ति र क्षेत्रीय स्थिरता कायम राख्न जिम्मेवार समाधानतर्फ लाग्न पनि आग्रह गरेका छन्। पाकिस्तानमाथि भारतीय आक्रमणपछि अमेरिकाले संयम अपनाउन स्पष्ट अपील नगर्नुले पछिल्ला केही वर्षहरूमा अमेरिका र भारतबीचको सम्बन्ध बलियो भएको देखाउँछ। हिजो अमेरिकी विदेशमन्त्री मार्को रुबियोले ट्रम्पको भनाइ दोहोर्याएर झडप चाँडै समाप्त हुने आश गरेको र शान्तिपूर्ण समाधानतर्फ काम गरिने जनाएका थिए। बीबीसी
रेडक्रस कानुनको आवश्यक्ता,"रेडक्रस कानुनको अभावका कारण नेपाल रेडक्रस सोसाइटीले रेडक्रस अभियानका आदर्श र कार्यप्रणाली पालना गरी सहायताका मार्गहरू प्रशस्त गर्न र प्रभावितहरूलाई समयमा सहायता प्रदान गर्न कठिनाइ भोगिरहेको छ। आज मे ८ अर्थात् विश्व रेडक्रस तथा रेडक्रिसेन्ट दिवस । रेडक्रसका जन्मदाता स्वीस नागरिक महामानव जँ हेनरी ड्युनाको जन्मदिनको अवसरमा विश्वभर यो दिवस विशेष रूपमा मनाइन्छ । यो दिवशलाई शान्तिको सन्देश र विश्वभर मानवताको सन्देश फैलाउने दिनका रूपमा लिइन्छ । रेडक्रस तथा रेडक्रिसेन्ट सोसाइटीहरूको अन्तर्राष्ट्रिय महासंघको ३४औं अन्तर्राष्ट्रिय सम्मेलनका क्रममा रेडक्रस तथा रेडक्रिसेन्ट सोसाइटीहरूले विश्व आवश्यकतामा रहेका समुदायमा पुर्याएका मानवीय सेवाको फेहरिस्त प्रस्तुत गर्दै महासचिव जगन्नाथ चापागाईंले विश्व शान्तिको कामना गर्दै विश्वसामु दुई हात जोडी मस्तक निहुँराउँदा स्वीट्जरल्यान्डको अन्तर्राष्ट्रिय सम्मेलन केन्द्र (सीआईसीजी) भवन निकै लामो समयसम्म तालीको गडगडाहटले गुञ्जायमान भएको थियो । नेपालका लागि तोकिएको सिटको रातो कुर्चीमाथि बसिरहेको मेरो देहभित्रको आत्माले विश्वशान्तिका लागि नेपाल आमाका सपुतले गरेको अनुरोधले मेरो मन सगरमाथा झैं उचियको थियो । हर्षको यस क्षणमा मेरो नियन्त्रणा अस्वीकार गर्दै बगेका दुई आँखा र हत्केलाले नमस्ते आकारमा तालि बर्साइरहेँ । विश्वको सबभन्दा ठूलो स्वयंसेवी मानव सञ्जाल भएको संस्था रेडक्रस अभियानका महासचिव चापागाईंको अनुरोधले रूस र युक्रेनलाई मानवताको मन्दिर निर्माण गर्न अनुरोध गर्दै थियो । इसराइल र प्यालेस्टाइनलाई भ्रातृत्वको छातामुनिको ओत लाग्न आराधना गर्दै थियो । विश्वभरिका कैयौं राष्ट्रिय तथा अन्तर्राष्ट्रिय मतभेदको अन्त्य गरी शान्ति स्थापित गर्न मानवताको कोटीहोममा सरिक हुन अनुरोध गर्दै थिएमहासचिव चापागार्इं । प्राकृतिक तथा मानवीय विपत्तिहरूमा मानवका लागि मानवताको पुष्पाङ्कुरण हुन नसके सहाराको खोजीमा भौतारिएका मानिसहरूले जीवनका तिलाञ्जली दिनुपर्ने अवस्था सिर्जना हुन्छ । संसारको समग्र उत्थान गरी मानिसहरूका साझा आवश्यकताको सम्बोधन गर्न हरेक देशमा रेडक्रसको राष्ट्रिय सोसाइटी हुुनुको बिकल्प छैन । यसर्थ हरेक देशले आफ्नो राष्ट्रिय सोसाइटीलाई देशको कानुनको अधिनमा रही निश्पक्ष र तटस्थ रूपमा सेवा गर्ने संस्थाको रूपमा जीवन्त राख्न राष्ट्रिय सोसाइटीका लागि छुट्टै कानुन निर्माण गरिदिनु पर्दछ । संसारका हरेक विकसित, प्रजातान्त्रिक र नागरिक सर्वोच्चता भएका देशहरूका रेडक्रसका राष्ट्रिय सोसाइटी छुट्टै कानुनद्वारा सञ्चालित छन् । नेपालमा रेडक्रस कानुनको अभावका कारण रेडक्रस अभियानको मर्मअनुरूप सञ्चालन गरी तटस्थ सेवा पुर्याउने संस्थाको रूपमा अगाडि बढाउन निकै कठिनाइ भइरहेको छ । रेडक्रस कानुनको अभावका कारण नेपाल रेडक्रस सोसाइटीले रेडक्रस अभियानका आदर्श र कार्यप्रणाली पालना गरी सहायताका मार्गहरू प्रशस्त गर्न र प्रभावितहरूलाई समयमा नै पर्याप्त सहायता प्रदान गर्न कठिनाइ भोगिरहेको छ । विश्वभर मानवीय आवश्यकतामा रहेका समुदायका आवश्यकता सम्बोधन गर्नका लागि रेडक्रस अभियानले पुर्याएको कार्य संसारका १९१ देशहरूमा स्थापित रेडक्रस तथा रेडक्रिसेन्ट सोसाइटीहरूले प्रष्ट गरेका छन् । सन् १९९७ मा तत्कालीन युवराज्ञी डायना अंगोलाको भ्रमणका क्रममा युद्धका कारण अपांगता भएका व्यक्तिहरूलाई रेडक्रसले प्रदान गरेको सेवाको मुक्तकण्ठले प्रशंसा गरेकी थिइन् । तत्कालीन अवस्थामा निश्पक्ष र तटस्थ संस्थाको प्रतिनिधिका रूपमा ब्रिटिस रेडक्रसको झण्डामुनि आपूले सेवा पुर्याउन पाएकोमा आफू गौरवान्वित भएको उद्गार गरेकी थिइन् । संसारका कैयौं देशहरूमा परोपकारी कार्य गर्ने सबैको साझा संस्थाको रूपमा रेडक्रस स्थापित गरी रेडक्रसको राष्ट्रिय सोसाइटीलाई कानुनद्वारा निर्देशित गरिएको छ । कुनै पनि प्रकारको मानवीय आपत्ति तथा महामारीको अवस्थामा कुनै पनि वर्ण, लिंग, जाति, धर्म, भाषा र राजनीतिक विचारका आधारमा भेदभाव नगरी आवश्यकतामा परेका व्यक्तिहरूलाई सहायता प्रदान गर्ने लक्ष्य रेडक्रसको हो । यसकारण रेडक्रस अभियानको मर्म र राष्ट्रिय आवश्यकतालाई तटस्थ भई सम्बोधन गर्न नेपाल रेडक्रस सोसाइटीलाई छुट्टै कानुनद्वारा सञ्चालन गर्न राज्यले विलम्ब गर्नुहुँदैन । आज नेपाल रेडक्रस सोसाइटी ६२औं वर्षको उत्तरार्धमा हिडिरहँदा बर्सेनि कैयौं मानिसहरूलाई सेवा प्रदान गर्दै आएको छ । यस संस्थाले बर्सेनि ३३ लाखभन्दा बढी व्यक्तिलाई प्रत्यक्ष तथा अप्रत्यक्ष रूपमा सेवा दिँदै आएको छ । विशेषगरी बाढी, पहिरो, भूकम्प, शीतलहर, तातो हावा, भोकमरी, महामारी, रगतको आवश्यकता, एम्बुलेन्स सेवा, आदिजस्ता सेवा चाहिएमा सबैले नेपाल रेडक्रस सोसाइटीलाई नै सम्झन्छन् । यी सेवा नेपाली नागरिकले सहजै प्राप्त गरून् भन्ने प्रति राज्यको ध्यान जानुपर्दैन ? यदि जानुपर्दछ भन्ने हो भने सरकारले नेपाल रेडक्रस सोसाइटीलाई कानुनद्वारा सञ्चालन गर्नु जरुरी छ । आज संसारले चिन्ने जगन्नाथ चापागाईं नेपाल रेडक्रस सोसाइटीको धरातलबाट उब्जिएका मानवीय संवेदनाका कल्पवृृृक्ष हुन् । तर, संसारको पीडा आत्मानुभूत गरी सहयोगको अलकापुरीको खोजीमा हिँड्न नेपाली आमाका सपुतलाई जन्म दिने नेपाल रेडक्रस सोसाइटी निश्पक्षता र तटस्थताको मार्गको खोजी गरिरहेको छ । देशका दूरदराजमा मानवीय सम्वेदना बुभ्ने परिवारबाट बिछोडिएकाहरूको सम्पर्क स्थापना गर्ने, गाँस र बासको अभावमा छटपटिएका परिवारमा प्रेमको न्यानो लेप लगाउने व्यक्तिहरूको साझा संस्था बनाउन रेडक्रस कानुन अपरिहार्य छ । नेपालको भौगोलिक अवस्थामा र विपद्को उच्च सम्भावना भइरहेको अवस्थामा जतिसुकै बेला पनि बस्तीहरू विपद्को जोखिममा छन् । रेडक्रसमा आबद्ध स्वयंसेवकहरूले समुदायमा सबैभन्दा पहिला सेवा प्रदान गर्ने नागरिक भएकाले हरेक रेडक्रसकर्मीमा परोपकारी भावनाको बिजारोपण गराउन प्रत्येक परिवार तथा व्यक्तिले रेडक्रसरूपी भावनाले ओतप्रोत हुनु आवश्यक छ । नागरिक दायित्व र चेतनाको उच्चतम विन्दुमा पुग्न अझै राज्यले धेरै कसरत गर्नुपर्ने छ । यसका लागि नेपाल रेडक्रस सोसाइटीलाई एक छुट्टै कानुनद्वारा निर्देशित गरी विपद् प्रतिकार्य, सामुदायिक विकास र मानवीय मर्यादाको सम्मान गराउने उपयुक्त अवस्था निर्माण गर्न सरकारले रेडक्रस कानुन निर्माण गर्ने कार्यमा विलम्ब गर्नु किमार्थ राम्रो होइन । विश्वमा मानवताको संरक्षण र जीवन रक्षाका लागि सबैको पहिलो रोजाइको संस्था रेडक्रस तथा रेडक्रिसेन्ट सोसाइटीहरूको अन्तर्राष्ट्रिय अभियान हो । यो अभियानले संसारका सबै देशमा द्वन्द्व र विपद् प्रभावित व्यक्तिको जीवन रक्षाका लागि मानवीय सहायता प्रदान गर्दछ । मानवीय सहायतामा सबैको विश्वासिलो गैरराजनीतिक संस्था भएकाले विश्वका अधिकांश देशमा राष्ट्रिय सोसाटीहरू छुट्टै कानुनद्वारा सञ्चालित छन् । दक्षिण एसियामा नेपालबाहेक सबै राष्ट्रिय सोसाइटीहरू कानुनद्वारा सञ्चालित छन् । नेपाल रेडक्रस सोसाइटीलाई राजनीतिक हस्तक्षेपबाट मुक्त गरी निश्पक्ष र तठस्थ रूपले परोपकारी कार्यमा संलग्न गराउन रेडक्रस कानुनको विकल्प छैन । अतः नेपाल रेडक्रस सोसाइटीलाई छुट्टै कानुनद्वारा निर्देशित गरी राज्यले परोपकारी कार्यका क्षेत्रमा आम नागरिकलाई प्रत्याभूत गराउनुपर्दछ ।शान्ति र समुन्नत समाजको प्रतिक्षामा रहेका कैयौं मनहरूका लागि रेडक्रस आशाको उज्यालो दियो हो । जुन देशको राष्ट्रिय सोसाइटी कानुनद्वारा सञ्चालित छ त्यस देशले प्रभावित समुदायलाई निश्पक्ष रूपले आवश्यकताका आधारमा तत्कालै समुदायमा सेवा पुर्याउन सकेको छ । रेडक्रसको झन्डाको ओतलागेर तटस्थताको सिद्धान्त आत्मसात गरी स्वाधीन रूपमा समुदायका पीडा कम गर्न देशको सबै भूभागमा रेडक्रसकर्मी हुनु आवश्यक छ । हृदयमा सहयोगी भावना, काँधमा सामुदायिक उन्नयनको जिम्मेवारी र मस्तिष्कमा नविनतम् सोच भएको रेडक्रकर्मीले नै समाजको सहयोगीका रूपमा सबैलाई सहायताको मार्गमा डोर्याउन सक्छ । यसकारण नेपाल रेडक्रस सोसाइटीलाई कानुनद्वारा निर्देशित गरी मानवीय सेवाका क्षेत्रमा सरकारको सहयोगी निकायका रूपमा पहिचान गरियोस् । देशमा शान्तिको समय होस् वा युद्धको विषम् परिस्थिति, हरक्षण निश्पक्ष तटस्थ र स्वयंसेवी संस्थाको रूपमा प्रभावितहरूको पीडामा मलहम लगाउने र परोपकारी भावनाले सेवामा खटिने मानवीय सञ्जालको आवश्यकता टड्कारो छ । यस कार्यका लागि जेनेभा महासन्धिले निर्देश गरी विशुद्ध मानवीय सेवा कार्यमा लाग्ने निःस्वार्थी मानिसहरूको साझा संस्थाका रूपमा विश्वभर रेडक्रस तथा रेडक्रिसेन्ट सोसाइटी स्थापित छन् । अतः नेपालको सन्दर्भमा मानवीय आवश्यकता र समाजका चाहनाअनुरूप निश्पक्ष रूपमा स्वयंसेवी भावनाको बिजारोपण गर्न नेपाल रेडक्रस सोसाइटीलाई सशक्त राष्ट्रिय सोसाइटीका रूपमा विकास गरी समुदायका मुहारमा आशाका किरण प्रदिप्त गराउने संस्था बनाई मानवीय हृदयमा चेतनाको दियो बाल्न, असहायहरूको सहारा र एक्लिएका मनहरूको सारथी बनाउन आधुनिक परिस्कृत र सुशासनको प्रत्याभुत गराउनसक्ने संस्थाका रूपमा नेपाल रेडक्रस सोसाइटीको रूपान्तरणका लागि रेडक्रस कानुनको कुनै विकल्प छैन ।  लेखक नेपाल रेडक्रस सोसाइटी केन्द्रीय कार्यालयका उपनिर्देशक हुन् ।"
