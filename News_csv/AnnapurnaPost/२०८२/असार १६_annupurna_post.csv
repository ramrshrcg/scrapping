शीर्षक,विवरण
रिलायन्समा अनन्त अम्बानीले तलब र अन्य सुविधा केकति पाउँछन् ?,"काठमाडौं : भारतका सबैभन्दा धनी व्यवसायी मुकेश अम्बानीका कान्छा छोरा अनन्त अम्बानी रिलायन्स इन्डस्ट्रिज लिमिटेडको कार्यकारी निर्देशकमा निर्वाचित भए। मे १, २०२५ मा सुरु भएको उनको नयाँ कार्यकाल पाँच वर्षका लागि हो। अनन्त पहिले रिलायन्सको बोर्डमा गैरकार्यकारी निर्देशकको रूपमा काम गर्थे भने अब उनी कम्पनीको पूर्णकालीन निर्देशकमध्ये एकको रूपमा छनोट भएका छन्। तलबसहित अन्य सुविधा रिलायन्स इन्डस्ट्रिजको कार्यकारी निर्देशकको रूपमा अनन्तले हरेक वर्ष १० देखि १२ करोड रुपैयाँ तलब पाउनेछन्। यति मात्र नभई उनले कम्पनीको नाफामा कमिशन पनि पाउनेछन्। यसबाहेक उनले अन्य धेरै सुविधाहरू पनि पाउनेछन्। कम्पनीले अनन्तको वार्षिक वृद्धि रिलायन्सको एचआरएनआर समितिले तय गर्ने पनि बताएको छ। रिलायन्सले बीएसई फाइलिङमा अनन्तको तलब र भत्ता १० करोडदेखि २० करोड रुपैयाँसम्म हुने जानकारी गराएको छ। अन्य सुविधामा घर भाडा भत्ता, घर मर्मत भत्ता, ग्यास, बिजुली, पानी भत्ता आदि समावेश छन्। यति मात्र नभई व्यापारिक यात्राको क्रममा अनन्तले आफू र उनकी श्रीमतीका साथै सहयोगीका लागि आवास, खाना र यात्रा खर्च पाउनेछन्। घरमा उनीहरूको सञ्चारको खर्च पनि कम्पनीले बेहोर्ने छ। यसबाहेक कम्पनीले उनको र परिवारको लागि स्वास्थ्य उपचारसँगै सुरक्षाको पनि व्यवस्था गर्नेछ।"
इजरायलले इरानको जेलमा आक्रमण गर्दा ७१ जनाको मृत्यु,"काठमाडौं : इरानको राजधानी तेहरानस्थित इभिन जेलमा इजरायलले गरेको हवाई आक्रमणमा ७१ जनाको मृत्यु भएको छ। इरानी न्यायपालिकाका प्रवक्ता असगर जहाँगीरका अनुसार गत २३ जुनमा इजरायलले जेललाई लक्षित गरी आक्रमण गरेको थियो। 'इभिन जेलमा भएको आक्रमणमा प्रशासनिक कर्मचारी, सैन्य सेवा गर्ने युवाहरू, बन्दीहरू, ती बन्दीलाई भेट्न आएका उनका परिवारका सदस्यहरू र जेलका वरिपरि रहेका छिमेकीहरूसहित ७१ जनाको मृत्यु भएको छ,' जहाँगीरले इरानको न्यायपालिका समाचार सेवा मिजानमा भने। युद्धविराम घोषणा भएपश्चात पनि इजरायलले उक्त जेलमा आक्रमण गरेको इरानी पक्षको आरोप छ। उक्त जेलमा राजनीतिक कैदीहरू रहेको बताइएको छ। यसले इरानको सैन्य र आणविकमात्र नभएर इजरायलले त्यसभन्दा बाहिरको क्षेत्रलाई पनि 'टार्गेट' बनाएको विश्लेषकहरूको भनाइ छ। आक्रमणपछि बाँकी रहेका बन्दीहरूलाई तेहरान प्रान्तका अन्य जेलहरूमा स्थानान्तरण गरिएको छ। एभिन जेलमा विभिन्न विदेशी नागरिकहरू पनि थुनामा रहेका छन्। जसमा दुई फ्रान्सेली नागरिकहरू सेसिल कोहलर र ज्याक पेरिस रहेका छन्। उनीहरू तीन वर्षदेखि थुनामा छन्। फ्रान्सका विदेशमन्त्री जीन नोएल ब्यारोटले आक्रमणको निन्दा गर्दै जेलमा रहेका आफ्ना नागरिक असुरक्षित रहेको बताएका छन्। उनले यस्ता कार्य अस्वीकार्य भएको बताएका छन्। यस आक्रमणको घोर विरोध गर्दै अन्तर्राष्ट्रिय समुदायका विभिन्न निकायहरूले इजरायलको कदमलाई निन्दा गरेका छन्।"
अमेरिकाले फेरि गर्यो तीन नेपालीलाई निष्कासन,"काठमाडौं : अमेरिकाले फेरि तीन जना नेपालीलाई निष्कासन गरेको छ। गैरकानुनी रूपमा बसोबास गरेको आरोपमा उनीहरूलाई अमेरिकी अध्यागमनले निष्कासन गरेको हो। निष्कासनमा पर्नेमा वली, डाँगी र केसी थरका एकएक जना छन्। स्रोतका अनुसार दुई जनालाई असार १२ गते र एक जनालाई असार ११ गते नेपाल फर्काइएको हो। उनीहरूलाई एयर इन्डियाको जहाजबाट भारत हुँदै काठमाडौं फर्काएको स्रोतको भनाइ छ। अमेरिकाको इमिग्रेशन एन्ड कस्टम इन्फोर्समेन्ट (आइस)का अनुसार अवैधरूपमा बसोबास गरिरहेका उनीहरूलाई अमेरिकाको विभिन्न स्थानबाट पक्राउ परेका थिए। पक्राउ पर्दा उनीहरूसँग कुनै पनि कागजात नरहेको आइस प्रहरीको भनाइ छ। आइस प्रहरीले अमेरिकास्थित नेपाली दूतावाससँग 'ट्राभल डकुमेन्ट'को पहल गरेर उनीहरूलाई नेपाल फर्काएको हो। डोनाल्ड ट्रम्प अमेरिकाको राष्ट्रपति भएपछि त्यहाँका नेपालीसहित अवैधरूपमा बसोबास गरिरहेका अप्रवासीमाथि धरपकड गरिएको छ। ट्रम्प प्रशासनले विभिन्न मितिमा नेपालीहरूलाई नेपाल फर्काउने गरेको छ। ट्रम्प प्रशासनले आप्रवासनसम्बन्धी नयाँ नीति नै लागू गरेर धरपकड गरिरहेको त्यहाँका नेपालीहरूले बताएका छन्। गत जेठ अन्तिम साता पनि एकैपटक ३७ जना नेपालीलाई अमेरिकाले निष्कासन गरेको थियो। तल्लो बाटो हुँदै अवैधरूपमा अमेरिका प्रवेश गरेका उनीहरूलाई ओम्नी एयरलायन्स जहाजबाट काठमाडौं फर्काएको थियो। नेपाल फर्काइनेमा ३२ जना पुरुष र ५ जना महिला थिए। उनीहरू विभिन्न समयमा तल्लो बाटो हुँदै अमेरिका प्रवेश गरेका थिए। केही नेपाली सीमा क्षेत्रबाटै पक्राउ परेका थिए भने केहीलाई लुकीछिपी काम गरिरहेका स्थानबाट पक्राउ गरेको आइस प्रहरीको भनाइ छ।"
स्वास्थ्यमन्त्री पौडेलको उपचार जारी,काठमाडौं : स्वास्थ्य तथा जनसंख्यामन्त्री प्रदिप पौडेलको उपचार जारी छ। अस्वस्थ भएपछि मन्त्री पौडेल असार १४ गते वीर अस्पताल भर्ना भएका थिए। उनको स्वास्थ्यमा क्रमिक सुधार भइरहेको अस्पतालले जनाएको छ। अस्पतालले सोमबार एक विज्ञप्ति जारी गर्दै स्वास्थ्य मन्त्री पौडेलको स्वास्थ्यमा क्रमिक सु्धार भइरहेको जानकारी गराएको छ। अस्पतालका निर्देशक प्राडा दिलीप शर्मा नेतृत्वको विशेषज्ञ चिकित्सकहरूको प्रत्यक्ष निगरानीमा मन्त्री पौडेलको उपचार भइरहेको छ।
डाक्टर पढाउने प्रदेशले डाक्टरकै सेवा पाउँदैन,"वीरेन्द्रनगर : जिल्ला अस्पताल दैलेखमा ७ जना विशेषज्ञ डाक्टरको दरबन्दी छ। तर, त्यहाँ एक जना पनि विशेषज्ञ डाक्टर कार्यरत छैनन्। स्वास्थ्य सेवा कार्यालय दैलेखको नेतृत्व डा मनोज विकले गरिरहेका छन्। उनी निमित्त प्रमुख मात्रै हुन्। अर्थात् विक मेडिकल अधिकृत आठौं तहका हुन्। जहाँ नवौं तहका विशेषज्ञ डाक्टरको दरबन्दी छ। जहाँ नवौं तहकै स्वास्थ्य सेवा व्यवस्थापकसहित कन्सलटेन्ट जनरल फिजिसियन, कन्सलटेन्ट गाइनोकोलोजिस्ट, कन्सलटेन्ट सर्जन, कन्सलटेन्ट पेडियाटिसियन, कन्सलटेन्ट अर्थपेडिक सर्जन, कन्सलटेन्ट एनेस्थेसियोलोजिष्टको दरबन्दी छ। ती सबै दरबन्दी रिक्त छन्। कर्णाली प्रदेशका १० मध्ये ७ वटा जिल्ला अस्पताल र स्वास्थ्य सेवा कार्यालय निमित्तकै भरमा चलेका छन्। जहाँ दरबन्दीअनुसार सरकारले जनशक्ति पठाउन सकेको छैन। स्वास्थ्य सेवा कार्यालय जाजरकोटको नेतृत्व पनि आठांै तहकै हाडजोर्नीका डासुनील पुनले गरिरहेका छन्। उनी पनि निमित्त प्रमुख हुन्। जाजरकोटमा पनि नवौं तहकै स्वास्थ्य सेवा व्यवस्थापकसहित कन्सलटेन्ट जनरल फिजिसियन, कन्सलटेन्ट गाइनोकोलोजिस्ट, कन्सलटेन्ट सर्जन, कन्सलटेन्ट पेडियाटिसियन, कन्सलटेन्ट अर्थपेडिक सर्जन, कन्सलटेन्ट एनेस्थेसियोलोजिस्टको दरबन्दी छ। ती सबै दरबन्दीहरू रिक्त छन्। यस्तै स्वास्थ्य सेवा कार्यालय कालीकोटमा पनि आठौं तहकै रेडियोजोलिस्ट डाभीष्म पोख्रेल निमित्त प्रमुख छन्। अन्र्तरााष्ट्रिय गैरसरकारी संस्था निक्स साइमनबाट एक जना एमडीजीपी कार्यरत छन्। जहाँ नवौं तहकै स्वास्थ्य सेवा व्यवस्थापकसहित कन्सलटेन्ट जनरल फिजिसियन, कन्सलटेन्ट गाइनोकोलोजिस्ट, कन्सलटेन्ट सर्जन गरी चार जना विशेषज्ञ डाक्टरको दरबन्दी छ। ती सबै दरबन्दी रिक्त छन्। स्वास्थ्य सेवा कार्यालय मुगुमा आठौं तहकै बालरोग विशेषज्ञ डा निर्मल नगरकोटी निमित्त प्रमुखले नै कार्यरत छन्। त्यहाँ पनि जहाँ नवौं तहकै स्वास्थ्य सेवा व्यवस्थापकसहित कन्सलटेन्ट जनरल फिजिसियन, कन्सलटेन्ट गाइनोकोलोजिस्ट, कन्सलटेन्ट सर्जन गरी चार जना विशेषज्ञ डाक्टरको दरबन्दी छ। ती सबै दरबन्दीहरू रिक्त छन्। स्वास्थ्य येवा कार्यालय हुम्ला र डोल्पामा आठौं तहकै मेडिकल अधिकृत डा उमाकान्त चौधरी (हुम्ला), जनरल फिजिसियन डासिजन रावल (डोल्पा) मा निमित्त प्रमुखले नै काम गरिरहेका छन्। त्यहाँ पनि नवौं तहकै स्वास्थ्य सेवा व्यवस्थापकसहित कन्सलटेन्ट जनरल फिजिसियन, कन्सलटेन्ट गाइनोकोलोजिस्ट, कन्सलटेन्ट सर्जन गरी चार जना विशेषज्ञ डाक्टरको दरबन्दी छ। ती सबै दरबन्दीहरू रिक्त छन्। रुकुमपश्चिमको स्वास्थ्य सेवा कार्यालय नवौं तहकै स्वास्थ्य सेवा व्यवस्थापक एक जना विशेषज्ञ छन्। तर अन्य तीन जना विशेषज्ञ डाक्टरको दरबन्दी रिक्त छ। स्वास्थ्य सेवा कार्यालय सल्यानमा भने नवौं तहकै जनरल फिजिसियन डा अर्जुनकुमार बुढा कार्यरत छन्। सल्यान स्वास्थ्य सेवा कार्यालयका साथै जिल्ला अस्पतालमा चार जना विशेषज्ञ डाक्टरहरूको दरबन्दी छ। तर, तीन जना विशेषज्ञ डाक्टरको दरबन्दी भने खाली छ। कर्णालीका जिल्ला सदरमुकामका कार्यालय र जिल्ला अस्पतालहरू पनि विशेषज्ञ डाक्टरबिना नै सञ्चालन भइरहेका छन्। त्यसैकारण कर्णालीका नागरिकहरू विशेषज्ञ स्वास्थ्य सेवा पाउनबाट बञ्चित छन्। नागरिक समाजका अगुवा नवीन शाही भन्छन्, कर्णालीका दुर्गम क्षेत्रका नागरिकहरूलाई जुन व्यवस्था र जुन सरकार आए पनि स्वास्थ्य, शिक्षा, रोजगारी जस्ता न्यूनतम सेवाहरूबाटै वञ्चित हुनु परेको छ। हामी त काल नआएर बाँचेका मानिस हौ। जटिल प्रकारको रोग लाग्यो भने सुविधासम्पन्न अस्पताल भएको ठाउँ पुग्न नपाउँदै यहाँका नागरिकहरूले ज्यान गुमाउने पर्ने अवस्था पहिले जस्तो थियो। अहिले पनि उस्तै छ। यसलाई सरकारले गम्भीरताका साथ लिएर सुधार गर्न जरुरी छ। पालिकाका अस्पताल रिफर सेन्टर कर्णालीका कतिपय पालिकाका विशेषज्ञबिनाका अस्पताल बिरामी रिफर सेन्टर जस्ता बनेका छन्। कतिपय पालिकामा त अस्पतालका भौतिक संरचनासमेत बनेका छैनन्। मुलुकमा संघीयता आएको ८ वर्ष बित्न लाग्दासमेत कर्णालीका दूरदराजमा विशेषज्ञ स्वास्थ्य सेवाको सुुरुवात भएको छैन। जसका कारण सामान्य भिडियो एक्सरे, ल्याब रिपोर्टका लागि पनि जिल्ला अस्पताल नै धाउनुपर्ने बाध्यता छ। जसले नागरिकहरूलाई सेवाभन्दा बढी सास्ती भइरहेको छ। हुम्लामा विशेषज्ञ डाक्टर नहुँदा जटिल प्रकृतिका बिरामीहरू उपचार गराउन सुर्खेत झर्नका लागि जहाज कुर्दै। प्रदेश स्वास्थ्य सेवा निर्देशनालयका अनुसार कर्णाली प्रदेशका दुर्गम जिल्लाका स्थानीय तहमा अस्पताल नै छैनन्। प्रदेशमा जम्मा ५६ वटा अस्पताल छन्। जसमा ४२ सरकारी र १४ निजी अस्पताल छन्। सरकारले सबै पालिकामा अस्पतालको अवधारण ल्याए पनि कर्णालीका ५६ स्थानीय तहमा अस्पताल नै छैनन्। भएका अस्पतालमा पनि विशेषज्ञ डाक्टर छैनन्। कर्णालीका जम्मा ७९ स्थानीय तहमध्ये २३ स्थानीय तहमा मात्रै अस्पताल सञ्चालन छन्। ८ वटा जिल्ला अस्पतालहरू सञ्चालनमा छन्। बाँकी २५ वटा आधारभूत अस्पताल र प्राथमिक स्वास्थ्य केन्द्रहरू सञ्चालनमा छन्। तीमध्ये सुर्खेत र जुम्लाबाहेकका अन्य जिल्ला तथा पालिकास्तरका अस्पतालहरू विशेषज्ञविहीन छन्। स्वास्थ्य सेवा निर्देशनालयका सूचना अधिकारी पदमबहादुर केसीले भने, सरकारको दरबन्दीअनुसार विशेषज्ञ डाक्टरहरू कर्णालीका दुर्गम जिल्लाहरूमध्ये जाजरकोट र रुकुमपश्चिममा मात्र एकएक जना छन्। अन्य जिल्ला अस्पतालहरूमा विशेषज्ञ डाक्टर नै छैनन्। कालीकोट र जाजरकोटमा निकसाइनमबाट र मुगुमा एक जना कर्णाली स्वास्थ्य विज्ञान प्रतिष्ठानबाट खटाइएका डाक्टरहरूले सेवा दिइरहेका छन्। जिल्ला अस्पतालहरूमा ४ जनादेखि ७ जनासम्म दरबन्दी भए पनि प्रायः दरबन्दीहरू रिक्त छन्। यसले कर्णालीका दुर्गम क्षेत्रका नागरिकहरूलाई विशेषज्ञ स्वास्थ्य सेवा दिन चुनौती बनेको छ। डाक्टर भन्छन् दुर्गम जान्छौं, तर सरकार पठाउँदैनकुनै बेला कर्णालीमा डाक्टर जानै मान्दैनथे। कर्णालीमा डाक्टर पनि थिएनन्। तर, पछिल्लो समय कर्णालीले नै डाक्टर उत्पादन गरिरहेको छ। जुम्लामा रहेको कर्णाली स्वास्थ्य विज्ञान प्रतिष्ठानमा विशेषज्ञ डाक्टर पढाइ हुन थालेपछि कर्णालीले डाक्टर उत्पादन गरेर देशैभरि पठाइरहेको छ। तर सरकारले परिचालनमा ध्यान नदिँदा कर्णालीका दुर्गम जिल्ला विशेषज्ञविहीन छन्। डाक्टरहरूले दुर्गममा सेवा दिन जान्छुभन्दा पनि उनीहरूलाई प्रदेश अस्पताल सुर्खेतमा थन्क्याएर राखिएको छ। प्रदेश अस्पताल सुर्खेतमा कार्यरत एमजीडीपी डारत्नवीर सुनारले आफूहरू दुर्गममा गएर सेवा दिन तयार भए पनि प्रदेश सरकारले नखटाएको बताए। उनले भने, मैले विगतमा कालीकोट, डोल्पा र दैलेख स्वास्थ्य सेवा कार्यालय प्रमुखको जिम्मेवारी सफलतापूर्वक निर्वाह गरिसकेको छु। अहिले पनि हुम्ला र कालीकोट जहाँ पठाए पनि जान तयार छु भनेर निवेदन दिएको थिए। तर सरकारले खटाएन्। दुर्गममा विशेषज्ञ डाक्टर नहुँदा नागरिकले सेवा पाउन सकिरहेक छैनन। विशेषज्ञ डाक्टर नहुँदा सेवाग्राही मर्कामा भएको खबरहरू पनि आउँछन्, सुनारले भने, म आफैं दुर्गममा गएर सेवा दिन तयार छुभन्दा पनि सरकारले मलाई पठाएनन्। अहिले म प्रदेश अस्पतालमा काम गरिरहेको छु। मसँगै अन्य केही साथीहरू पनि दुर्गममा गएर सेवा दिन तयार छन्। तर सरकारले खटाएको छैन। डा सुनार जस्तै अन्य डाक्टरहरू पनि दुर्गममा गएर सेवा दिन तयार छन्। तर, प्रदेश सरकारले आफ्ना मान्छेहरूलाई कार्यालय प्रमुखको जिम्मेवारी दिन आठौं तहका डाक्टरहरूलाई नै स्वास्थ्य सेवा कार्यालय प्रमुखको जिम्मेवारी दिएर परिचालन गर्ने गरेको छ। एक जना डाक्टरले भने, प्रदेश सरकारको मातहत रहेका स्वास्थ्य सेवा कार्यालहरूको प्रमुख खटाउन कर्मचारीहरूको नेताहरू दौडधुप नै चल्छ। जसका कारण अधिकांश जिल्ला अस्पतालसँगै जोडिएका स्वास्थ्य सेवा कार्यालयहरूको नेतृत्व आठौं तहकै डाक्टहरूले गरिरहेका छन्। आठौं तहका डाक्टरले नेतृत्व गरिरहेको कार्यालयमा नवौं तहका डाक्टर जाँदा कार्यालय प्रमुखको जिम्मेवारी पनि हेरफेर गर्नुपर्ने भएकाले सरकारले त्यसतर्फ ध्यान दिएको छैन्। यसले कर्णालीका दुर्गमका नागरिकहरूलाई स्वास्थ्य सेवा पाउनबाट बञ्चित हुने अवस्था सिर्जना गरेको छ। सुर्खेतस्थित प्रदेश अस्पताल, मेहेलकुना अस्पताल, कर्णाली स्वास्थ्य विज्ञान प्रतिष्ठान जुम्लाबाहेकका अधिकांश अस्पतालहरूमा विशेषज्ञ डाक्टरहरूको दरबन्दी खाली नै छन्। मुलुकको संविधानको धारा ३५ मा स्वास्थ्यसम्बन्धी हकको व्यवस्था छ। सोही धाराको उपधारा १ मा प्रत्येक नागरिकलाई राज्यबाट आधारभूत स्वास्थ्य सेवा निःशुल्क प्राप्त गर्ने हक हुनेछ र कसैलाई पनि आकस्मिक स्वास्थ्य सेवाबाट वञ्चित गरिने छैन भन्ने व्यवस्था गरिएको छ। अधिवक्ता दमनराज बमले भने, संविधानमै भएको व्यवस्थाअनुसार हरेक नागरिकले घरबाट आधा घण्टाको दूरीमा स्वास्थ्य सेवा पाउनुपर्छ। तर, कर्णालीमा घन्टौं हिँडेर स्वास्थ्य संस्था जानुपर्ने बाध्यता छ। कतिले त पूरै दिन हिँडेर स्वास्थ्य संस्था जानुपर्ने अवस्था छ। विशेषज्ञ स्वास्थ्य सेवाको त कल्पना गर्न नसकिने अवस्था छ। यसले संघीयताको लाभ दुर्गमका नागरिकले लिन नसकेको यथार्थतालाई पनि देखाउँछ। कर्णालीको कुल जनसंख्या १६ लाख ८८ हजार ४ सय १२ छ। जुन मुलुकको जनसंख्याको ५ दशमलव ७९ प्रतिशत हो। यहाँको वार्षिक जनसंख्या वृद्धिदर शून्य दशमलव ७० प्रतिशत छ। कर्णालीमा अपांगता भएको जनसंख्या ५२ हजार ६ सय ४ रहेको छ। कर्णालीमा अधिकांश छरिएको बस्ती छ। गाउँका स्वास्थ्य चौकीमा जान पनि दिनभर लाग्छ। कालीकोटको पलाँता अस्पतालमा कार्यरत सीअहेब जन्मऋषि न्यौपानेले भने, यहाँ सेवा प्रवाह गर्न निकै चुनौतीपूर्ण विकट भूगोल छ। छरिएर रहेको बस्ती, कम जनघनत्व, अशिक्षा, चेतनाको स्तर कमजोर, अनि सेवा प्रदायक कम रहेका कारण कर्णालीमा स्वास्थ्य सेवा दिन असहज छ। बाल मृत्युदर, मातृ मृत्युदर, रक्तअल्पताजस्ता समस्याले धेरै महिलाले समस्या भोगिरहेका छन्। डाक्टर पढाउने प्रदेशले पाउँदैन डाक्टर कुनै बेला कर्णालीका दुर्गम जिल्लाहरूमा डाक्टर भनेका स्वास्थ्यचौकीका कार्यालय सहयोगी थिए। जसले हरेक बिरामीहरूलाई औषधि दिन्थे। तर अहिले कर्णाली आफैंले डाक्टर उत्पादन गरिरहेको छ। यति हुँदा पनि कर्णालीका दुर्गमका अस्पतालमा पर्याप्त डाक्टरहरू उपलब्ध छैनन्। कर्णालीमा डाक्टर पढ्ने र सेवा दिन आफू अनुकूल ठाउँमा जाने भएकाले यहाँका अस्पतालहरूमा रहेका दरबन्दीहरू सधैं खाली हुने गरेका छन्। जुम्लामा रहेको कर्णाली स्वास्थ्य विज्ञान प्रतिष्ठान विशेषज्ञ डाक्टर उत्पादन गरिरहेको छ। डाक्टर नपाउने कर्णालीले अहिले मुलुकभरबाट डाक्टर भन्ने सपना बोकेका विद्यार्थीको डाक्टर बन्ने सपना पूरा गर्न थालेको छ। कर्णाली स्वास्थ्य विज्ञान प्रतिष्ठानबाट एमडीको पहिलो ब्याजमा ५ जना पास आउट भए। उनीहरूमध्ये ३ जना कर्णाली स्वास्थ्य विज्ञान प्रतिष्ठानमा, एक जना लुिम्बनी प्रादेशिक अस्पताल दाङ र एक जना सेती प्रादेशिक अस्पताल धनगढीमा कार्यरत छन्। एमबीबीएस पहिलो ब्याज २० जना, दोस्रो ब्याज ३० जना, तेस्रो ब्याज ३० जना, चौथो ब्याज ५० जना र हाल पाँचौं ब्याजमा ५० जना पढिरहेका छन्। ब्याचलरभन्दा माथिका ५८ जना विशेषज्ञ जनशक्ति पासआउट भइसकेका छन्। एचए र नर्सिङमा ४ सयभन्दा बढी जनशक्ति उत्पादन भइसकेका छन्। कर्णाली स्वास्थ्य विज्ञान प्रतिष्ठान जुम्लाका निवर्तमान प्रमुख डामंगल रावल विशेषज्ञ डाक्टरहरूको पर्याप्त संख्यामा लोकसेवा आयोगले विज्ञापन नखुलाउँदा दुर्गमका अस्पताल विशेषज्ञ डाक्टरहरूविहीन हुनु परेको बताए। उनले भने, सरकारले पर्याप्त विशेषज्ञहरूका लागि लोकसेवा आयोगको विज्ञापन खोलेकै छैन। स्वास्थ्य मन्त्रालयले वएनएम नभएको भनेर न्यून संख्यामा लोक सेवामा विशेषज्ञको माग गर्ने गरेको छ। त्यसैको कारण अहिले कर्णालीका दुर्गम जिल्लामा विशेषज्ञको अभाव छ। कतिपय अस्पतालहरूमा करार सेवामा रहेका डाक्टरहरूले काम गरिरहेका छन्। अब हरेक प्रदेश सरकारले आफ्नो प्रदेशभित्र कति जना विशेषज्ञ डाक्टरहरू आवश्यक पर्ने हो त्यसैअनुसार लोकसेवामा माग गरी स्थायी नियुक्ति गर्नुपर्छ। अनि बल्ल दुर्गममा समेत पर्याप्त विशेषज्ञ डाक्टरको व्यवस्थापन हुन्छ। हामी दुर्गममा गएर सेवा दिन तयार भए पनि प्रदेश सरकारले हामीलाई खटाएको छैन। मैले विगतमा कालीकोट, डोल्पा र दैलेख स्वास्थ्य सेवा कार्यालय प्रमुखको जिम्मेवारी सफलतापूर्वक निर्वाह गरिसकेको छु। अहिले पनि मैले हुम्ला र कालीकोट जहाँ पठाए पनि आफू जान तयार छु भनेर निवेदन पनि दिएको थिएँ। तर, मलाई जिम्मेवारी दिएर सरकारले खटाएन। दुर्गममा विशेषज्ञ डाक्टरहरू नहुँदा नागरिकहरूले सेवा पाउन सकिरहेको अवस्था छैन। डारत्नवीर सुनार, एमजीडीपी, प्रदेश अस्पताल सुर्खेत नेपाल सरकारको दरबन्दीअनुसार विशेषज्ञ डाक्टरहरू कर्णालीका दुर्गम जिल्लाहरूमध्ये जाजरकोट र रुकुमपश्चिममा मात्र एकएक जना छन्। अन्य जिल्ला अस्पतालहरूमा विशेषज्ञ डाक्टर नै छैनन्। कालीकोट र जाजरकोटमा निकसाइनमबाट र मुगुमा एक जना कर्णाली स्वास्थ्य विज्ञान प्रतिष्ठानबाट खटाइएका डाक्टरहरूले सेवा दिइरहेका छन्। जिल्ला अस्पतालहरूमा ४ जनादेखि ७ जनासम्म दरबन्दी भए पनि प्रायः दरबन्दीहरू रिक्त छन्। यसले कर्णालीका दुर्गम क्षेत्रका नागरिकलाई विशेषज्ञ स्वास्थ्य सेवा दिन चुनौती बनेको छ।पदमबहादुर केसी  सूचना अधिकारी, स्वास्थ्य सेवा निर्देशनालय के भन्छन् त सरोकारवाला ? यामलाल कँडेल  मुख्यमन्त्री, कर्णाली प्रदेश कर्णाली प्रदेशका अधिकांश जिल्लाका स्वास्थ्य सेवा कार्यालय र त्यस मातहतका अस्पतालहरूमा विशेषज्ञ डाक्टरहरू नभएको कुरा सरकारले पनि अनुभूति गरिरहेको छ। चाँडै नै सबै स्वास्थ्य सेवा कार्यालय र त्यस मातहतका अस्पतालहरूमा हामी विशेषज्ञ डाक्टरहरू परिचालन गर्छौँ। त्यसका लागि सरकारले आवश्यक तयारी गरिरहेको छ। संघीयताको भावनाअनुसार नै नागरिकहरूले सार्वजानिक सेवा पाउनुपर्छ। सबै किसिमका सार्वजनिक सेवाहरू संघीयताको भावनाअनुसार वडा तहमै पाउनुपर्छ। कर्णालीमा पनि हरेक वडा तहमा नै आधारभूत स्वास्थ्य सेवा दिन स्वास्थ्य संस्थाहरू सञ्चालनमा छन्। तर जिल्ला अस्पतालहरूमा नै विशेषज्ञ डाक्टरहरूको अभाव हुनु राम्रो कुरा होइन। हामीले करार सेवाबाट पनि अधिकांश अस्पतालहरूमा डाक्टरहरू परिचालन गरिरहेका छौं। जिल्ला अस्पताल हुँदै पालिकास्तरका अस्पतालहरूमा समेत सरकारले विशेषज्ञ डाक्टरहरूको व्यवस्थापन गर्छ। त्यसका लागि संघीय सरकार र स्थानीय सरकारसँग पनि आवश्यक समन्वय गर्छौं। अर्जुन गौतम  सचिव, सामाजिक विकास मन्त्रालय, कर्णाली प्रदेश जनशक्ति नै पर्याप्त नभएकाले स्वास्थ्य सेवा कार्यालय र जिल्ला अस्पतालहरूमा विशेषज्ञ डाक्टर खटाउन नसकिएको हो। गत वर्षको विज्ञापनबाट आएका डाक्टरहरू एक चरण खटाइयो। तर, पनि पर्याप्त दरबन्दीअनुसार जनशक्ति पुगेन। आउने भदौतिर नियमित सरुवाको समयमा फेरि दरबन्दी खाली भएका जिल्लामा आवश्यकताअनुसार सरुवा गर्छौँ। अहिले निवेदन दिएपछि हामीले संघको सहमति लिएर सरुवा गर्नुपर्छ। तर, भदौतिर नियमित सरुवा गरिने भएकाले त्यति बेला दुर्गमका जिल्लाहरूलाई प्राथमिकतामा राखेर डाक्टरहरू परिचालन गर्ने तयारी गरिएको छ। त्यसका लागि मन्त्रालयले आवश्यक तयारी गरिरहेको छ। भएसम्म दरबन्दीअनुसार नै जनशक्ति खटाउने र उपलब्ध नभए कार्यालयमा कार्यरत जनशक्तिमध्ये सिनियर जो छ त्यसैलाई निमित्त दिएर काम गर्ने गरिएको छ।"
सिनामंगल हवाई इन्धन डिपो स्थानान्तरणको डीपीआर अन्तिम चरणमा,"काठमाडौं : सिनामंगलस्थित हवाई इन्धन डिपोलाई स्थानान्तरण गर्ने विस्तृत योजना तयार पार्ने काम अन्तिम चरणमा पुगेको छ। पुल्चोकस्थित इन्जिनियरिङ अध्ययन संस्थानको कन्सल्टेन्सी सेवाले यो विस्तृत आयोजना प्रतिवेदन (डीपीआर) तयार गर्दैछ। यो योजनाको मस्यौदा (ड्राफ्ट) प्रतिवेदन निगमले असारको पहिलो सातामै प्राप्त गरिसकेको छ। संस्थान र निगमबीच २०८१ साल मंसिर ५ गते सम्झौता भएको थियो, जसअनुसार ६ महिनाभित्र डीपीआर तयार गरी बुझाउनुपर्ने छ। सोहीअनुसार असार २७ गते संस्थानले अन्तिम प्रतिवेदन बुझाउने तयारी गरेको छ। डिपो प्रमुख इन्जिनियर प्रदीपकुमार यादवका अनुसार सबै प्रक्रिया योजनाअनुसार अगाडि बढिरहेको छ। डिपो अत्याधुनिक प्रविधिमा आधारित हुनेछ। डीपीआर तयार पार्ने कामका लागि दुई पक्षबीच १ करोड ९८ लाख ८४ हजार १ सय ८३ रुपैयाँ ७३ पैसामा सम्झौता भएको हो। त्रिभुवन अन्तर्राष्ट्रिय विमानस्थलस्थित सिनामंगल हवाई इन्धन डिपोलाई स्थानान्तरण गर्ने नेपाल सरकार मन्त्रिपरिषद्को २०८१ साउन २८ गते निर्णय गरेको थियो। नेपाल आयल निगमअन्तर्गतको करिब ५० वर्ष पुरानो यो सिनामंगल हवाई इन्धन डिपोको भण्डारणा क्षमता ७ हजार ६ सय ६० किलोलिटर छ। हाल यहाँबाट दैनिक ४ सय किलोलिटर हवाई इन्धन बिक्री वितरण हुँदै आएको छ। यो डिपोमा १ हजार ६ सय किलोलिटरका तीनवटा, ७ सय ६० किलोलिटरका ३ वटा र ७० किलोलिटर क्षमताका ८ वटा इन्धन भण्डारण ट्यांकी छन्। यो डिपोले करिब १ महिनाका लागि हवाई इन्धन भण्डारण गर्न सक्ने इन्जिनियर यादवले भने। इन्धन भण्डारण हुने स्थान संवेदनशील क्षेत्रभित्र पर्छ। विमानस्थल धावनमार्ग उत्तरपश्चिमतर्फ नेपाली सेनाको गल्फ कोर्श नजिकै गृह्येश्वरीमा प्राधिकरणले ६० रोपनी जग्गा उपलब्ध गराउने बताएको छ। प्राधिकरणले जग्गा छुट्ट्याएको भए पनि जग्गा प्राप्तिको अधिकारसहितको सम्झौता नभएको यादवले जानकारी दिए। प्राधिकरणले साइट क्लियरन्सको काम पनि नगरेको उनले भने। ६० रोपनी क्षेत्रफलमध्ये करिब १५ रोपनी क्षेत्रफलमा अझै पनि सेनाको भवन र रूखहरू रहेका छन्। निगमले प्राधिकरणलाई पटकपटक लिखित तथा मौखिक रूपमा जग्गा सम्झौता गर्नका लागि अनुरोध गर्दै आएको छ। साइट क्लियरेन्स पनि पूर्णरूपमा भएको छैन, भन्दै यादवले आगामी आर्थिक वर्षको सुरुमा नै निर्माणका लागि बोलपत्र आह्वान गर्ने निगमको तयारीमा असर गरेको बताए। हाल प्रस्तावित डिपो निर्माण साइटमा देखिएका समस्याहरूः हाल स्थानान्तरणका लागि तोकिएको क्षेत्रमा चार कोठे साइट अफिस निर्माण कार्य सम्पन्न भएको र साइटमा जाने बाटो तथा प्रवेशद्वार निर्माण कार्य सम्पन्न भएको छ। साइटमा रहेको माटोको ढिस्को पनि प्राधिकरणले सम्याइदिएको छ। सिनामंगलस्थित हवाई इन्धनको डिपो सुरक्षा विषयलाई सरकारले गम्भीर रूपमा हेरेको छ। अहिलेको स्थानमा अवस्थित डिपोको कारण स्थानीय बासिन्दा, राजमार्ग एवं हवाई उड्डयन क्षेत्रसमेत जोखिममा रहेको अवस्थालाई नजरअन्दाज गर्न सक्ने अवस्था छैन। यसलाई नै मध्यनजर गर्दै गत साउन २८ मा मन्त्रिपरिषद्को बैठकले एक वर्ष भित्रमा हवाई इन्धन डिपो सुरक्षित र सुविधायुक्त स्थानमा सार्नसमेत निर्देशन दिइसकेको छ। यता, प्राधिकरणको एसियाली विकास बैंक (एडीबी) को सहयोगमा विमानस्थलको हवाई यातायात क्षमता अभिवृद्धि आयोजना सञ्चालन भइरहेको छ। यो आयोजनाले विमानस्थल विस्तार गर्दै स्तरोन्नति गरी फराकिलो र सुरक्षितअन्तर्गत विमानस्थलको मुख्य धावन मार्गमा विमान पुग्न प्रयोग गरिने समानान्तर मार्ग (प्यारालल ट्याक्सी वे) निर्माण गर्न लागेको छ। अन्तर्राष्ट्रिय नागरिक उड्डयन संगठन (आइकाओ) र प्राधिकरणको गुरुयोजनाअनुसार मुख्य धावनमार्गको केन्द्रदेखि ट्याक्सी वे बीचमा दूरी १७२५ मिटर कायम गर्नुपर्ने अन्तर्राष्ट्रिय मापदण्ड छ। सो ट्याक्सी वे निर्माण गर्दा अहिले रहेको निगमको हवाई इन्धन डिपोको करिब आधा क्षेत्रफल हटाउनुपर्ने अवस्था रहेको छ। नियमअनुसार विमानस्थल रनवेको ७५ मिटरभन्दा दायाँ र बायाँ यस्तो खतरनाक डिपो राख्न नहुने भनिएको छ, यो एरियालाई संवेदनशील क्षेत्र भनिने गरिन्छ। रनवेको १५० मिटर दायाँ र बायाँ सेफ्टी एरियामा पनि यस्ता किसिमका प्रज्वनशील डिपो राख्न मिल्दैन। प्राधिकरणले करिब ५ वर्षदेखि नै डिपो सार्न पहल गर्दै आएको हो। निगमलाई पटकपटक यसबारेमा जानकारी गराई डिपो सार्न भनिए पनि बजेटको अभाव र जग्गाको अभाव देखाउँदै निगम पन्छिँदै आएको थियो। तर, गत साउन ९ गते सौर्य एयरलाइन्सको जहाज विमानस्थल हातामा नै दुर्घटनाग्रस्त भएपछि नेपार सरकारको निर्णयसँगै डिपो सार्न निगमले तदारुपता देखाएको हो। उक्त आयोजनको सुरुको अनुमानित लागत करिब ६ अर्ब भनिएको छ। डीपीआरको प्रारम्भिक प्रतिवेदनले पनि करिब ६ अर्ब लागत अनुमान गरेको छ। हाल प्रस्तावित गुह्येश्वरीतर्फको जग्गामा निर्माण हुने डिपोमा ३ हजार किलोलिटर क्षमताका ५ वटा भण्डारण ट्यांक रहने छन्। प्राधिकरणले पशुपति क्षेत्र विकास कोषसँग करिब ८० वर्षका लागि लिजमा लिएको जग्गा मध्येबाट हवाई इन्धन डिपो सार्नका लागि ६० रोपनी जग्गा भाडामा उपलब्ध गराउन लागेको हो। सरकारी नियमअनुसार सम्झौता भएको दिनबाट नै निगमले प्राधिकरणलाई भाडा बुझाउनुपर्ने हुन्छ। यसमा निगमले प्राधिकरणसँग डिपो निर्माण अवधीको भाडा नलिन अनुरोध गरेको छ। सरकारी नियमानुसार करिब ५ वर्षसम्म भाडा नलिने प्रावधान छ। प्राधिकरण बोर्ड बैठकले निगमसँग निर्माण अवधीको भाडा नलिने सहमति गरी पर्यटन मन्त्रालयको स्वीकृतिका लागि पठाएको स्रोत बताउँछ। मन्त्रालयबाट स्वीकृत भएर नआएकाले निगमसँगको सम्झौता रोकिएको प्राधिकरणको भनाइ छ। स्थानान्तरण गरिने डिपो बनाउन ३ वर्ष लाग्ने अनुमान निगमको छ।"
प्रधानमन्त्री ओली र संयुक्त राष्ट्र संघका महासचिव गुटेरसबीच भेटवार्ता,काठमाडौं : प्रधानमन्त्री केपी शर्मा ओली र संयुक्त राष्ट्र संघका महासचिव एन्टेनियो गुटेरसबीच भेटवार्ता भएको छ। स्पेन भ्रमणमा रहेका प्रधानमन्त्री ओली र महासचिव गुटेरसबीच सेभियामा भेटवार्ता भएको हो। प्रधानमन्त्री ओली संयुक्त राष्ट्रसंघको विकासको लागि वित्तसम्बन्धी चौथो अन्तरार्राष्ट्रिय सम्मेलनमा सहभागी हुन स्पेन भ्रमणमा रहेका छन्।
विश्व समुदायलाई परराष्ट्रमन्त्रीको आह्वान : जलवायुजन्य जोखिम घटाउन बलियो सहकार्य आवश्यक छ,"काठमाडौं : परराष्ट्रमन्त्री आरजु राणा देउवाले जलवायुजन्य जोखिमलाई कम गर्न यसबाट प्रभावित राष्ट्रहरूका बीचमा दरिलो सहकार्य आवश्यक रहेको बताएकी छन्। इटालीको रोममा जारी राष्ट्रसंघीय खाद्य तथा कृषि संगठनको ४४औं महासभा अन्तर्गत सोमबार आयोजित अतिकम विकसित राष्ट्र तथा भूपरिवेष्ठित र साना टापू राष्ट्रहरूसँग सम्बन्धित उच्चस्तरीय सत्रलाई सम्बोधन गर्दै उनले जलवायुजन्य जोखिमलाई कम गर्ने योजनामा दरिलो सहकार्यका लागि अब ढिला गर्न नहुने बताइन्। 'अतिकम विकसित, भूपरिवेष्ठित र साना टापू राष्ट्रहरू जलवायु परिवर्तनको ठूलो जोखिममा परिरहेका छन्। यसले ती देशमा कृषि उत्पादन र जीविकोपार्जनमा समेत नराम्रोसँग असर गरिरहेको छ। आफ्ना एजेण्डामार्फत विश्वमा सहकार्य गर्न नेपालले हालै सगरमाथा संवाद सम्पन्न गरेको छ। आगामी दिनमा सबै राष्ट्रबीच साझा एजेण्डासहित सहकार्य जरुरी छ,' उनले भनिन्। उनले हिमाली राष्ट्रहरूका लागि जलवायु अनुकूलन वित्तीय सहयोग, प्रारम्भिक चेतावनी प्रणाली र ग्रामीण पूर्वाधारहरूको विकास आवश्यक रहेकोमा पनि जोड दिइन्। जलवायुजन्य जोखिमसँग जुध्न सर्वसुलभ र समावेशी उपायसहित अन्तर्राष्ट्रिय लगानी र क्षमता विकासका काम अपरिहार्य रहेको उनले बताइन्। मन्त्री राणाले भनिन्, 'प्रविधि, सहकार्य र ऐक्यबद्धताले मात्र सम्भावना र उपलब्धि बीचको खाडललाई पुर्न सक्नेछ। नेपालले दक्षिणदक्षिण र उत्तरदक्षिण सहयोग प्रवर्द्धन, प्रविधि स्थानान्तरण, बजारमा विस्तार तथा वित्तीय स्रोतमा पहुँचका लागि सदैव आग्रह गर्दै आएको छ।' अहिले नेपालसहितका यी देशहरूले खाद्य असुरक्षा, कुपोषण, जलवायु परिवर्तन जस्ता साझा संकटको सामना गरिरहेका र यसले प्राप्त उपलब्धिलाई पनि खतरामा पारिरहेको उनले बताइन्। मन्त्री राणाले नेपालले जलवायुजन्य विपद्, कमजोर पूर्वाधार, जैविक विविधताको क्षय, प्रविधि तथा वित्तमा सीमित पहुँचजस्ता बहुआयामिक चुनौतीको सामना गरिरहेको बताइन्। एफएओद्वारा अघि सारिएको फोर बेटर अर्थात् राम्रा चार जस्तै राम्रो उत्पादन, राम्रो पोषण, राम्रो वातावरण र राम्रो जीवनले कृषि प्रणालीमा रूपान्तरणका लागि महत्त्वपूर्ण भूमिका खेल्नसक्ने बताए। राम्रो उत्पादनअन्तर्गत नेपालले जलवायुमैत्री खेती प्रणाली, पहाडी क्षेत्रमा बढी मूल्यका बाली र स्थानीय नवीनता तथा कृषिमा आधुनिकीकरण गरिरहेको र राम्रो पोषण अन्तर्गत विशेष समुदाय लक्षित पोषिलो खाद्यान्न प्रवर्द्धन गरिरहेको बताइन्।"
"कांग्रेस बैठक : विभिन्न १३ वटा एजेन्डामा छलफल, मन्त्रीहरूले प्रतिवेदन पेश गरेपछि सदस्यहरूले धारणा राख्ने","काठमाडौं : नेपाली कांग्रेसको केन्द्रीय कार्यसमितिको बैठक सोमबारबाट सुरू भएको छ । पार्टी कार्यालय सानेपामा सुरू बैठकमा विभिन्न १३ वटा एजेन्डामा छलफल भएको कांग्रेस प्रवक्ता डा प्रकाशशरण महतले जानकारी दिए । बैठकमा १०० दिने अभियानका प्रतिवेदनहरू,केन्द्रीय नीति,अनुसन्धान तथा प्रशिक्षण प्रतिष्ठानको निर्देशिका संशोधन,केन्द्रीय नीति,अनुसन्धान तथा प्रशिक्षण प्रतिष्ठानको प्रतिवेदन प्रस्तुत हुने उनले बताए। त्यस्तै अनुशासन समितिको प्रतिवेदन,नेपाली जनसम्पर्क समितिको व्यवस्थापन र विस्तार सम्बन्धमा समेत छलफल हुने उनले बताए। प्रवक्ता महतले भ्रातृसंस्थाबारे निर्देशक समितिको धारणा आएपछि बैठकले आवश्यक निर्णय गर्ने जानकारी दिए। त्यस्तै क्रियाशिल सदस्य नविकरणका विषयमा महामन्त्रीले बैठकमा जानकारी गराएका थिए । त्यस्तै संसद र सरकारमा पार्टीको भूमिका प्रभावकारिताका बारेमा मन्त्रीहरूको प्रतिवेदन आएपछि सदस्यहरूले धारणा राख्ने प्रवक्ता महतले बताए। बैठक केहि दिन चल्ने उनले बताए।"
सर्वोच्च अदालतका प्रस्तावित न्यायाधीशको विषयमा अर्को बैठकबाट निर्णय हुने,"काठमाडौं : सर्वोच्च अदालतको न्यायाधीशमा सिफारिस तीनजनाको संसदीय सुनुवाइ सकिएको छ। प्रस्तावित सबैको सुनुवाइ भएपनि समितिबाट अनुमोदन गर्ने वा नगर्ने भन्ने विषयमा भने सोमबार निर्णय हुन सकेन । समिति सभापति ईश्वरीदेवी न्यौपानेले प्रस्तावित व्यक्तिमाथिको छलफल बाँकी रहेको र समिति सदस्यहरूको कार्यव्यस्ताका कारण अर्को बैठकबाट आवश्यक निर्णय लिइने जानकारी दिइन्। गत जेठ ३० गतेको न्याय परिषद् बैठकले वरिष्ठ अधिवक्ता मेघराज पोखरेल, न्यायाधीश श्रीकान्त पौडेल र अर्का न्यायाधीश शान्तिसिंह थापाको नाम तथा प्रधानमन्त्रीबाट न्याय परिषद् सदस्यमा महेशकुमार नेपालको नाम संसदीय सुनुवाइका लागि पठाइएको थियो। बैठकमा समिति सदस्यहरूले प्रस्तावित न्यायाधीश थापालाई भावि कार्ययोजनाका बारेमा प्रश्न गरेका थिए । प्रश्नहरूको जवाफ दिँदै थापाले न्यायपालिका, व्यवस्थापिका, कार्यपालिकालाई संविधानले नै सीमारेखा कोरिदिएकाले हस्तक्षेप गर्न नपाइने बताइन्। हस्तक्षेप गर्न नपाउने नाममा स्वेच्छाचारिता भए चेक एण्ड ब्यालेन्सको सिद्धान्तलाई प्रयोग गर्नुपर्ने उनले बताइन् । थापाले संविधान, ऐन कानुनको दायरामा रहेर शक्ति पृथकीकरणको सिद्धान्तका आधारमा काम गर्न आफू सचेत रहेको धारणा राखेकी थिइन्। त्यस्तै न्यायपरिषद् सदस्यमा सिफारिस महेश कुमार नेपालले आफूले गम्भीर भएर पदीय जिम्मेवारीलाई संविधानप्रति पूर्ण जिम्मेवार रही स्वतन्त्र, निष्पक्ष र सक्षम न्यायपालिकाको सुदृढीकरणमा प्रयत्नशील रहने उनले बताए। यसैगरी आइतबार संसदीय सुनुवाइ भएका प्रस्तावित न्यायाधीश पोखरेलले आफू कसैको सिफारिसमा नभइ योग्यताका आधारमा सिफारिस भएको बताएका थिए। सांसदहरूले सोधेको जवाफ दिँदै उनले कुनै व्यवसायीक घराना वा राजनीतिक दवाव र प्रभावमा आफू नपर्ने स्पष्ट पारेका थिए। पोखरेलले न्यायपालिका स्वतन्त्र र निष्पक्षमा आफू प्रतिवद्धत रहने बताएका थिए। समिति सदस्य महेश बर्तौलाले पोखरेलको पृष्टभूमि सक्रिय राजनीति रहेकाले यसबाट मुक्त हुने आधारका बारेमा सोधेका थिए। उनले व्यावसायिक घरानाको प्रभावमा परेर सिफारिस भएको हो की ? भन्दै प्रश्न गरेका थिए। त्यस्तै सर्वोच्च अदालतका प्रस्तावित न्यायाधीश श्रीकान्त पौडेलले न्यायपालिकालाई प्रभावकारी बनाउने, निष्पक्ष न्यायसम्पादन, निष्ठा र इमान्दारीताको आदर्शका साथ अघि बढ्ने बताएका थिए। कसैको दवाव, प्रभावमा आफू नपर्ने र संविधानका साथै नागरिकको अदालतबाट चाहेको सेवा प्रवाहमा ध्यान दिने उनले उल्लेख गरेका थिए। त्यस्तै पौडेलले इजलासको बहसको समय व्यवस्थापन, अनावश्यक पेशी रोक्ने कार्य बन्द गर्ने लगाएका कार्ययोजना समितिमा प्रस्तुत गरेका थिए। संसदीय सुनुवाइ समितिबाट नाम अनुमोदन भएपछि मात्रै प्रस्तावित न्यायाधीशहरूलाई राष्ट्रपतिले सर्वोच्च अदालतको न्यायाधीशमा नियुक्ति गर्ने संवैधानिक व्यवस्था छ।"
जलवायु संकटको सिकार अल्पविकसित राष्ट्रहरू भइरहेका छन् : प्रधानमन्त्री ओली,"काठमाडौं : प्रधानमन्त्री केपी शर्मा ओलीले संयुक्त राष्ट्रसंघको वित्तसम्बन्धी चौथो अन्तर्राष्ट्रिय सम्मेलनलाई सम्बोधन गर्दै जलवायु परिवर्तनको चपेटामा सबैभन्दा बढी अल्पविकसित राष्ट्रहरू परिरहेको गुनासो पोखेका छन्। स्पेनको ऐतिहासिक शहर सेभिल्लामा आयोजित सम्मेलनमा अल्पविकसित राष्ट्रहरूको तर्फबाट बोल्दै प्रधानमन्त्री ओलीले विकसित राष्ट्रहरूको प्रविधि, लगानी र नवप्रवर्तनमा द्रुत उन्नति भइरहे पनि अल्पविकसित मुलुकहरू अझै डिजिटल र प्राविधिक विभाजनको सिकार भइरहेका बताए। 'जलवायु परिवर्तनको प्रभाव सबैभन्दा बढी हामीजस्ता देशमा परेको छ, जबकि हामीले विश्वभरका हरितगृह ग्यास उत्सर्जनमा १ प्रतिशतभन्दा कम योगदान गरेका छौं,' प्रधानमन्त्री ओलीले भने। उनले विकासशील मुलुकहरू, विशेष गरी अल्पविकसित राष्ट्रहरूका लागि वित्तीय सहायता, प्रविधिको पहुँच, नियमआधारित व्यापार प्रणाली र न्यायसंगत वित्तीय संरचनाको माग गरे। ऐक्यबद्धताको बेला सहयोग घट्दै गएकोप्रति चिन्ता व्यक्त गर्दै सहुलियतपूर्ण अनुदान, पर्याप्त जलवायु वित्त र अन्तर्राष्ट्रिय कर सम्मेलनको उनले माग गरे। 'दश वर्षअघि आदिस अबाबाबाट सुरु भएको ऐक्यबद्धताको यात्रा अझै अधुरो छ,' उनले स्मरण गराए, 'केवल चार अल्पविकसित राष्ट्रले स्नातक गरेका छन्, जबकि विकास र समृद्धिको सपना अझै टाढा छ।' नेपालको सन्दर्भमा उनले मुलुकले सन् २०२६ मा अल्पविकसित मुलुकको सूचीबाट स्नातक हुँदै गरेको जानकारी दिँदै त्यो यात्रामा अन्तर्राष्ट्रिय साझेदारहरूको सशक्त साथ आवश्यक रहेको उल्लेख गरे। सेभिल्ला सम्मेलनमा नेपाल, नर्वे, जाम्बिया र मेक्सिको सहसम्पादकको भूमिका निर्वाह गरेकोमा गौरव व्यक्त गर्दै प्रधानमन्त्रीले सेभिल्ला प्रतिबद्धतालाई न्यायसंगत, समावेशी र दिगो भविष्य को आधार बनाउने दृढता व्यक्त गरे। 'निराशालाई पार गरी आशालाई पुनः जागृत पार्न सेभिल्ला प्रतिबद्धताको तत्काल कार्यान्वयन जरुरी छ,' ओलीले सम्मेलनमा जोड दिए।"
शिक्षा मन्त्रीले 'परिस्थिति जटिल बनेको' भनेपछि समितिको बैठक अनिश्चितकालका लागि स्थगित,"काठमाडौं : प्रतिनिधिसभाअन्तर्गतको शिक्षा, स्वास्थ्य तथा सूचना प्रविधि समितिको अर्को सूचना जारी नभएसम्मका लागि स्थगित भएको छ। विद्यालय शिक्षा विधेयकमाथि छलफल गरी पारित गर्न सोमबार सिंहदरबारमा बसेको समिति बैठकमा शिक्षा मन्त्री रघुजी पन्तले छलफलका लागि अझै केही समय माग गरेपछि बैठक अर्को सूचना जारी नभएसम्मका लागि स्थगित भएको हो। बैठकमा कांग्रेस प्रमुख सचेतक श्याम घिमिरेले पनि अहिलेको अवस्थामा नै विधेयक पारित भए कांग्रेसलाई स्वीकार्य नहुने बताएका थिए। कांग्रेस सचेतकको धारण र शिक्षामन्त्रीले छलफलका लागि समय माग गरेपछि सांसदहरूले असन्तुष्टि जनाएका थिए। तर, छलफलपछि समिति सभापति अम्मरबहादुर थापाले समितिले सहमति गरेका विषयबाट ब्याक नहुने गरी सहमति कायम गर्न शिक्षामन्त्रीलाई आग्रह गर्दै छलफलका लागि केही दिन बैठक स्थगित गरे। त्यसअघि बैठकमा शिक्षा मन्त्री रघुजी पन्तले परिस्थिति जटिल बनेको भन्दै केही दिन विद्यालय शिक्षा विधेयक पास नगर्न आग्रह गरे। उनले सरकारको सहमति बिना विधेयक पारित गर्ने अभ्यास अहिलेसम्म नरहेको बताए। कांग्रेसको समेत आग्रहमा आफूले छलफलका लागि केही दिनको समय मागेको उनको भनाइ छ। त्यस्तै कांग्रेस प्रमुख सचेतक श्याम घिमिरेले शिक्षकहरूसँग छलफल बाँकी नै रहेकाले अहिले विधेयक पारित नगर्न सुझाव दिएका थिए। उनले अहिले नै विधेयक पारित भए कांग्रेसलाई स्वीकार्य नहुने बताए। समिति सदस्यहरूले भने सोमबार नै समितिबाट विधेयक पारित गर्नुपर्ने अडान राखेका थिए। माओवादी सांसद रेखा शर्मा, एमाले सांसद विद्या भट्टराई, रास्वपा सांसद सुमना श्रेष्ठलगायतका सांसदहरूले सहमतिमा यसअघि भएका सहमतिलाई आधार मान्दै विधेयक अघि बढाउन माग गरेका थिए। विधेयकमा अस्थायी, करार र राहत शिक्षकलाई आन्तरिकबाट ६० प्रतिशत र खुलाबाट ४० प्रतिशतलाई स्थायी गर्ने व्यवस्था छ। तर, नेपाल शिक्षक महासंघले ७५ प्रतिशत आन्तरिक र २५ प्रतिशत खुलाबाट स्थायी गर्नुपर्ने अडान राख्दै आएको छ। शिक्षामन्त्रालयले सोमबार नै गरेको वार्तामा शिक्षकहरूले आफ्नो अडान कायमै रहेको जनाएका थिए।"
रुपन्देही३ मा कात्तिक १७ गते उपनिर्वाचन हुने,काठमाडौं : निर्वाचन आयोगले रुपन्देही क्षेत्र नं ३ मा कात्तिक १७ गते उपनिर्वाचन गर्ने भएको छ। । सोमबार पत्रकार सम्मेलन गरेर आयोगले रिक्त रहेको रुपन्देही३ को उपनिर्वाचन गर्ने मिति तय भएको जानकारी गराएको हो। राष्ट्रिय प्रजातन्त्र पार्टीका निर्वाचित सांसद दीपक बोहोराको निधन भएपछि उक्त क्षेत्र नं रिक्त रहेको थियो। आयोगले यसअघि नै सो क्षेत्रमा उपनिर्वाचन गर्न प्रधानमन्त्री केपी शर्मा ओलीसँग छलफल गरेको थियो। यसैबीच प्रमुख दलहरूले पनि रुपन्देही क्षेत्र नं ३ का लागि उम्मेदवार चयन गर्ने प्रक्रिया सुरू गरेको छ।
प्रधानमन्त्री ओली र इजिप्टका समकक्षीबीच भेटवार्ता,सेभिया (स्पेन) : प्रधानमन्त्री केपी शर्मा ओली र इजिप्टका प्रधानमन्त्री डा मोस्तफा कमाल माडबुलीबीच भेटवार्ता भएको छ। संयुक्त राष्ट्रसंघको विकासको लागि वित्तसम्बन्धी चौथो अन्तरार्राष्ट्रिय सम्मेलनका क्रममा स्पेनको सेभियामा रहेका प्रधानमन्त्री ओली र माडबुलीबीच भेटवार्ता भएको हो। उनीहरूबीच द्विपक्षीय हितका विषयमा छलफल भएको प्रधानमन्त्री सचिवालयले जानकारी दिएको छ। प्रधानमन्त्री ओलीले आजै पोर्चुगलका प्रधानमन्त्री लुइ मोन्टेनेग्रो र स्तोनियाका राष्ट्रपति अलार कारिससँग पनि भेटवार्ता गरेका थिए।
"महाधिवेशनको माग गर्दै कांग्रेस पार्टी कार्यालयमा कोही प्रदर्शनमा, कोही अनसनमा (फोटोफिचर)","काठमाडौं : नेपाली कांग्रेसको पार्टी कार्यालय सानेपामा महाधिवेशनको माग गर्दै नेविसंघ, तरुण दल र महिला संघका असन्तुष्ट समूहले प्रदर्शन गरेका छन्। कांग्रेससँग जोडिएका सबै संस्थालाई गत चैतभित्र महाधिवेशन गर्न पार्टीले निर्देशन भएपनि समयभित्र नेविसंघ, तरुण दल, महिला संघले महाधिवेशन गर्न सकेका छैनन् । प्रदर्शनमा सहभागीहरूले म म्यादी नेविसंघ, मेरो अधिवेशन कहिले?, म ९ वर्षसम्म अधिवेशन नगराउने लोकतान्त्रिक पार्टीको नेविसंघ, महिला संघको मर्ममा प्रहार गर्न पाइदैन, असक्षम नेतृत्व चाहिदैन लगायतका प्लेकार्ड बोकेर प्रदर्शन गरेका छन् । तरुण दलका युवाहरुले विद्वान गुरुङको नेतृत्वमा रहेको तरुण दलको तदर्थ समिति भंगको माग गर्दै आइतबारदेखि आमरण अनशन जारी रहेको छ। पार्टीको केन्द्रीय कमिटी बैठक अगाडि उनीहरूले माग राखेका हुन्। उनीहरुले वर्तमान समिति भंग गर्नका लागि ६ बुँदे माग राखेका छन्। गत चैत मसान्तसम्मको अवधिसम्म महाधिवेशन गर्न नसकेकाले नेतृत्व असक्षम रहेको उनीहरुको दाबी छ। २०७८ सालमै स्थानीय र आम चुनावको ३ महिनाभित्र महाधिवेशन गर्न निर्देशन दिएकोमा तदर्थ समितिले पटकपटक म्याद थप्दा पनि ३३ वर्षसम्म एउटा पनि जिल्लाको अधिवेशन गर्न नसकेको, पार्टीको केन्द्रीय समितिले २०८१ चैत मसान्तदेखि दलको कार्यकाल स्वत: समाप्त हुने निर्णय गरेको, तरुण दलको केन्द्रीय कार्यालय भवन केन्द्रीय समितिलाई थाहै नदिई निजी सम्पत्ति झैं गरी आफू खुसी भत्काएर कार्यलयविहीन बनाएको आरोप समेत लगाएका छन् । आजको बैठकले पार्टीले तदर्थ समितिमा रहेका भ्रातृ संस्थाको लागि एक पटकका लागि पुन: अवधि थप्ने तयारी गरेको छ। नेताहरु अहिले पार्टी कार्यालय जानेक्रम जारी रहेको छ। तस्बिर : अभिषेक महर्जन"
"मुख्य सचिव र अमेरिकी राजदूतबीच भेटवार्ता, अध्यागमन प्रणालीको सुदृढीकरणबारे छलफल","काठमाडौं : मुख्य सचिव एकनारायण अर्याल र नेपालका लागि अमेरिकी राजदूत डिन आर थम्पसनबीच भेटवार्ता भएको छ। सिंहदरबारस्थित प्रधानमन्त्री तथा मन्त्रिपरिषदको कार्यालयमा मुख्य सचिव अर्याल र अमेरिकी राजदूत थम्पसनबीच भेटवार्ता भएको हो। उनीहरूबिच नेपाल अमेरिका सम्बन्धका द्विपक्षीय सम्बन्धलगायत समसामयिक विषयमा छलफल भएको छ। भेटका क्रममा नेपालको अध्यागमन प्रणालीको सुदृढीकरण,अवैध आप्रवसानले निम्त्याएमा समस्याहरू,नेपालमा अमेरिकी लगानी एवं मिलेनियम च्यालेन्ज कर्पोरेसनअन्तर्गतका परियोजनामा अमेरिकी सहयोगको निरन्तरतालगायतका विषयमा छलफल भएको थियो। मुख्य सचिव अर्यालले अमेरिकी सरकारबाट विगत सात दशकदेखि शिक्षा,स्वास्थ्य, विपद व्यवस्थापन, यातायात, सञ्चार, कृषि, वन, उर्जालगायतका क्षेत्रमा प्राप्त सहयोगको प्रशंसा गर्दै एमसीसी परियोजनाका लागि अमेरिकी सरकारसँग भएको सम्झौताबमोजिमको वित्तीय स्रोत नेपालको सीमापार विद्युत निर्यात, समग्र उत्पादकत्व र अति कम विकसित राष्ट्रबाट विकासशील राष्ट्रमा स्तरोन्नतिका लागि महत्त्वपूर्ण रहेको विचार व्यक्त गरेका थिए। त्यसै गरी विपद व्यवस्थापनका लागि स्थानीय तथा प्रदेश सरकारको क्षमता विकास र सो प्रयोजनका लागि लजिष्टिक सहयोग नेपालका लागि महत्त्वपूर्ण रहेको बताए। अमेरिकी राजदूत थम्पसनले नेपालमा अमेरिकी लगानीकर्ताका लागि वातावरण थप सहज बनाउन अनुरोध गर्दै अध्यागमन व्यवस्थापनमा सुदृढीकरणको आवश्यकता औंल्याएका थिए। उनले एमसीसी परियोजनालाई निरन्तरता दिने विषयले सकारात्मक गति लिने अपेक्षा गरेको बताउँदै विपद् व्यवस्थापनका क्षेत्रमा सहयोगका थप क्षेत्रहरूमा समेत आगामी दिनमा पहलकदमी लिने प्रतिवद्धता व्यक्त गरे। छलफलमा अमेरिकी राजदूतावासका तर्फबाट पब्लिक अफेयर्स प्रमुख माइकल हार्करलगायतका प्रतिनिधि एवं प्रधानमन्त्री तथा मन्त्रिपरिषद्को कार्यालयका सहसचिव डा भीष्मकुमार भूसाललगायतको उपस्थिति थियो।"
"संसद् वादविवादको होइन, संवादको थलो बन्नुपर्छ : सभामुख घिमिरे","काठमाडौं : सभामुख देवराज घिमिरेले दृष्टिकोण र प्राथमिकता फरकफरक भएपनि साझा राष्ट्रिय सरोकारका विषयमा दलीय सहमति आवश्यक रहेको बताएका छन्। संसद दिवस, २०८२ को अवसरमा शुभकामना गर्दै उनले संसद् वाद विवादको नभई संवादको थलो बन्नुपर्ने बताएका हुन्। उनले लोकतान्त्रिक शासन प्रणालीको आधारभूत मर्म नै संवाद, सहकार्य र सहमति हो। लोकतान्त्रिक शासन प्रणालीको आधारभूत मर्म नै संवाद, सहकार्य र सहमति हो। संसद जनताको प्रतिनिधिमूलक संस्था भएकाले यसका कार्यहरू राष्ट्र र जनहितमा केन्द्रित र दीर्घकालीन प्रभाव पार्ने हुन आवश्यक छ। घिमिरेले भने, विविध राजनीतिक दलहरूबीच विचार, दृष्टिकोण र प्राथमिकताहरू फरकफरक भए तापनि साझा राष्ट्रिय सरोकारका विषयमा दलीय सहमति आवश्यक र अपरिहार्य छ। संसद् वादविवादको होइन, संवादको थलो बन्नुपर्दछ। उनले नीति निर्माण, कानून निर्माण तथा कार्यान्वयनको प्रभावकारी निगरानी संसदमार्फत गरिने बताए। संसद जनताको सार्वभौमसत्ताको प्रयोग गर्ने एक प्रमुख संस्था हो। शासन व्यवस्थामा नीति निर्माण, कानुन निर्माण तथा कार्यान्वयनको प्रभावकारी निगरानी जस्ता महत्त्वपूर्ण कार्य संसदमार्फत सम्पन्न गरिन्छ। संसदले व्यवस्थापकीय कार्यविधिको माध्यमबाट जनताको अभिमतअनुरूप नीति र कानून सुनिश्चित गर्दछ। जनताको स्वीकृति बिना कर नलगाइनेू भन्ने लोकतान्त्रिक सिद्धान्तको सम्मान गर्दै संविधानले करसम्बन्धी सबै प्रस्तावहरू सभामा प्रस्तुत गर्नुपर्ने व्यवस्था गरेको छ उनले भने। सभामुख घिमिरेले दलहरूलाई संवाद र सहकार्यको माध्यमबाट दलीय सहमति कायम गर्दै संसदको गरिमा उच्च राख्न र जनअपेक्षाको सम्बोधनमा एक भएर अगाडि बढ्न हार्दिक आह्वान गरे। उनले भने, संसदलाई अझ प्रभावकारी, उत्तरदायी र जनउत्तरदायी बनाउनेतर्फ संसदमा प्रतिनिधित्व गर्ने राजनीतिक दल तथा सांसदहरू, कर्मचारी वर्ग, स्वतन्त्र प्रेस, नागरिक समाज र सचेत नागरिकहरूको योगदानप्रति आभार प्रकट गर्दै पुनस् शुभकामना व्यक्त गर्दछु। नेपालमा पहिलो निर्वाचित प्रतिनिधि सभाको बैठक बसेको स्मरणमा प्रत्येक वर्ष असार १६ गते संसद दिवस मनाइन्छ। आजको दिन लोकतन्त्र, संविधानवाद, जनताको अधिकार तथा जनताप्रति जनप्रतिनिधिको उत्तरदायित्वको स्मरण गर्ने दिवस पनि हो।"
यस्ता छन् मन्त्रिपरिषद् बैठकका निर्णय,काठमाडौं : सरकारले सहकारी संस्थाको कर्जा असुलीसम्बन्धी मुद्दाको सुरु कारबाही र किनारा गर्न कर्जा असुली न्यायाधिकरण गठन गर्ने निर्णय गरेको छ। सोमबार सिंहदरबारमा असार १३ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले सर्वोच्च अदालतका उपसचिव कृतिबहादुर बस्नेत अध्यक्ष र वसन्तराज पुरी तथा गोविन्द शर्मा गैह्रे सदस्य रहेको कर्जा असुली न्यायाधिकरण गठन गर्ने निर्णय भएको जानकारी दिए। बैठकले उक्त न्यायधिकरणका लागि आवश्यक अधिकृतस्तरका तीन पदको अस्थायी दरबन्दी स्वीकृत गरेको छ। बैठकले सार्वजनिक खरिद पुनरावलोकन समितिको अध्यक्षमा पूर्वसचिव रघुराम विष्ट र सदस्यहरूमा पूवसहसचिवहरु रोहित कुमार विसुवाल तथा थानेश्वर गौतमलाई नियुक्त गरेको छ। त्यस्तै बाँके डुडुवा गाउँपालिका बस्ने अकुव अहमदको परिवारलाई पाँच लाख रुपैयाँ क्षतिपूर्ति बापत आर्थिक सहायता उपलब्ध गराउने निर्णय भएको प्रवक्ता गुरुङले बताए। बैठकले प्रत्येक वर्ष असोज १५ गते राष्ट्रिय चलचित्र दिवसको रूपमा मनाउने निर्णय गरेको उनले जानकारी दिए। त्यस्तै मन्त्रिपरिषद्ले नेपाल प्रशासनिक प्रशिक्षण प्रतिष्ठानका रिक्त कार्यकारी निर्देशक पदमा रामशरण पुडासैनीलाई नियुक्त गरेको छ भने राष्ट्रिय पर्यटन नीति २०८२ स्वीकृत गरेको छ।
गृहको पत्र कुर्दाकुर्दै तिब्बतसँग बैठक हुन सकेन,"गृह मन्त्रालयबाट समयमै आदेश नआउँदा निर्धारित मिति गुज्रियो। त्यसैकारण, नाका कहिले खुल्ने भन्ने टुंगो लागेको छैन। गोरखा : हरेक साल नाका खुलाउने विषयमा तिब्बततर्फ हुँदै आएको द्विदेशीय प्रतिनिधिहरूको प्रिबोर्डर बैठक यसपटक गोरखाको छेकम्पार र सामागाउँमा गर्ने तयारी थियो । तर, गृह मन्त्रालयबाट समयमै आदेश नआउँदा निर्धारित मिति गुज्रियो । त्यसैकारण, नाका कहिले खुल्ने भन्ने टुंगो लागेको छैन । तिब्बती अधिकारीले चुमनुब्री१ मा रहेको रुइला नाका र वडा नं ७ मा रहेको ङुइला नाका खुलाउने र त्यसपछि आइपर्ने सुरक्षा चुनौतीबारे छलफल गर्न दुवैतर्फ बैठकको प्रस्ताव गरेका थिए । जिलोङ काउन्टी पब्लिक सेक्युरिटी ब्युरोअफ चाइनाले चुमनुब्री गाउँपालिका ७ छेकम्पार प्रहरी चौकी, इलाका प्रहरी कार्यालय आरुघाटमा गत जेठ २६ गते नै बैठकबारे नेपाली प्रतिनिधिलाई जानकारी गराएको थियो । यही असार १५ गते बैठक गर्ने प्रस्ताव गरी जेठ २९ गते पत्र पठाएर विधिवत् रूपमा प्रस्ताव गरेको थियो । प्रहरीले सो पत्रसमेत संलग्न राखी जिल्ला प्रशासन कार्यालय गोरखामा पठायो । प्रशासन कार्यालयले पनि सोही दिन बैठकका लागि आदेश माग गर्दै गृह मन्त्रालयमा पत्राचार गरेको थियो । यो बीचमा चुमनुब्री७ का पूर्ववडाध्यक्ष पासाङ फुन्जो लामाले तीन पटकसम्म फोन गरी आदेश आउन किन ढिला भएको भनेर चासो राख्नुभएको थियो, एक अधिकारीले भने, जिल्लाबाट पनि गृह मन्त्रालयमा सोधनी भइरहेको थियो । तर, असार १२ गते मात्रै आदेश आयो । सो पत्र तत्काल तिब्बती अधिकारीसमक्ष पुर्याउँदा उताबाट आदेश आउन अर्को १० दिन लाग्ने खबर आएको छ । बैठक कहिले हुने अनिश्चित भयो । रुइला नाका रहेको सामागाउँतर्फ सशस्त्र प्रहरीको बोर्डर आउटपोस्ट (बीओपी)ले बैठकको समन्वय गरिरहेको थियो । तिब्बती सुरक्षा निकायले सशस्त्र प्रहरीलाई असार ७ गते पत्राचार गरेको थियो । तर, त्यसको जवाफ गृह मन्त्रालयले असार १२ गते मात्र आदेशात्मक जवाफ फर्कायो । यसले गर्दा बैठक हुन सकेन । हाम्रो भूमिमा द्विपक्षीय बैठक अहिलेसम्म भएको थिएन । यसपटक हुने भनेर हामी धेरै खुसी भएका थियौं, चुमनुब्री१ का मिङमार लामाले भने, तर जवाफ आउनै ढिला भयो । त्यसैले मिटिङ हुन सकेन । अब कहिले मिटिङ गर्ने, कहिले नाका खुल्ने हो ? छेकम्पारमा भने १० वर्षअघि द्विपक्षीय बैठक भएको थियो । १० वर्षपछि पहिलो पटक यता बैठक गर्न लागेको, तर जवाफ पर्खिंदा पर्खिंदै उनीहरूले तोकेको असार १५ गते बैठक हुन सकेन । अब कहिले हुन्छ थाहा छैन, उनले भने ।"
दक्षिण एशीयाली शारीरिक सुगठन प्रतियोगिताका विजेताहरूलाई प्रचण्डले दिए बधाइ,"काठमाडौं : नेपाल कम्युनिस्ट पार्टी माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल प्रचण्डले भुटानको थिम्पूमा गत जुन ११ देखि १५ सम्म सम्पन्न १५औं दक्षिण एसियाली शारीरिक सुगठन प्रतियोगितामा पदक जित्न सफल नेपाली खेलाडीहरूलाई बधाइ दिएका छन्। अध्यक्ष प्रचण्डले विशेष गरी महिला एथलेटिक फिजिक समूहमा स्वर्ण पदक जितेकी उर्मिला श्रेष्ठको प्रशंसा गर्दै समग्र टिम नेपालको उत्कृष्ट प्रदर्शनप्रति खुशी व्यक्त गरे । उनले भने,'खेल त्यसमा पनि शारीरिक सुगठन खेल राज्यको नजरमा कम पर्ने गरेको छ। अब राज्यले यस क्षेत्रलाई प्राथमिकतामा राखी थप सहयोग गर्नुपर्छ। म मेरो तर्फबाट सक्दो सहयोग गर्ने प्रतिवद्धता व्यक्त गर्दछु।' प्रतियोगितामा नेपालले उल्लेखनीय सफलता हात पारेको छ। ५५ केजी तौल समूहमा सरद सुवालले रजत पदक जितेका छन् भने महिला एथलेटिक फिजिक समूहमा उर्मिला श्रेष्ठले स्वर्ण पदक,शीला ठकुरीले रजत पदक जितेर नेपालको झण्डा फर्फराएका छन्। उक्त समूहमा भारतकी सारा काँस्य पदक विजेता बनेकी छन्। त्यसैगरी, पुरुष स्पोर्ट्स फिजिक १७५ सेमी मुनीको समूहमा नेपालका अवतार श्रेष्ठले रजत पदक जितेका छन्। पुरुष स्पोर्ट्स फिजिक १७५ सेमी माथिको समूहमा प्रतिस्पर्धा गरेका नेपालका प्रनिश श्रेष्ठले पाँचौं स्थान हासिल गरेका छन्। अध्यक्ष प्रचण्डले नेपाली खेलाडीहरूको मिहिनेत र समर्पणको खुलेर प्रशंसा गर्दै आगामी दिनमा शारीरिक सुगठनजस्ता खेलहरूलाई समेत राज्यले आवश्यक सम्मान र स्रोत साधन उपलब्ध गराउनु पर्नेमा जोड दिए।"
सहमति उलंघन भएपछि शिक्षक महासंघले भन्यो : शिक्षा विधेयकमा कुनै विलम्ब र षड्यन्त्र भए तुरुन्तै आन्दोलनमा जान्छौं,"विज्ञप्तिमा भनिएको छ, यो कार्यमा विलम्व गर्ने सुविधा कसैलाई छैन। यस काममा कुनै पनि खालको विलम्ब र षडयन्त्र भएमा ने शि महासंघ तुरुन्तै आन्दोलनमा जान बाध्य हुने कुरा उद्घोष गर्दछौं। अब हुने आन्दोलनबाट सिर्जना हुन सक्ने परिणामप्रति सचेत रहन तथा यो परिस्थिति निर्माण हुन नदिन सक्रिय र गम्भीर रहन सम्बन्धित सबैमा अपिल गर्दछौं। काठमाडौं : सरकारले शिक्षक महासंघसँग असार १५ गतेभित्र विद्यालय शिक्षा विधेयक पारित गर्ने भएको सम्झौता उलङ्घन गरेको छ। प्रतिनिधिसभा अन्तर्गतको शिक्षा, स्वास्थ्य तथा सूचना प्रविधि समितिले विधेयक पारित गरेर संसदमा पेश नगरेकाले शिक्षकसँगको सहमतिअनुसार असार १५ गतेभित्र शिक्षा विधेयक पारित नभएको हो। असार १५ गते पारित गर्ने सहमति भएपनि शिक्षा विधेयक अगाडि नबढेपछि महासंघले पुनः आन्दोलनको चेतावनी दिएको छ। महासंघका अध्यक्ष लक्ष्मी किशोर सुवेदी र महासचिव तुलाबहादुर थापाले संयुक्त विज्ञप्ति जारी गर्दै विधेयकमा कुनै विलम्ब र षड्यन्त्र भए तुरुन्तै आन्दोलनमा जान बाध्य हुने उल्लेख छ। महासंघले तोकिएको मिति सकिँदासमेत विधेयक संसदमा पेश नभएसँगै देशभरका शिक्षक र कर्मचारीहरू सशङ्कित र आक्रोशित बनेको उल्लेख छ। काठमाडौं केन्द्रित २९ दिने शैक्षिक सडक आन्दोलन सञ्चालन गरियो। त्यही आन्दोलनको बलमा विभिन्न चरणका अनौपचारिक वार्तापछि २०८२ बैशाख १७ गते राज्य पक्ष र नेपाल शिक्षक महासंघबीच महत्वपूर्ण सहमति भयो। विज्ञप्तिमा भनिएको छ, त्यो सहमतिमा ने शि महासङ्घसँग भएका विगतका सहमतीलाई सम्बोधन हुने गरी २०८२ असार १५ गते भित्र विद्यालय शिक्षा विधेयक प्रतिनिधि सभाबाट पारित गर्ने भन्ने प्रतिबद्धता हस्ताक्षर भएको थियो तर सो प्रतिबद्धता अनुरुप २०८२ असार १५ गतेसम्म पनि विद्यालय शिक्षा विधेयक प्रतिनिधि सभामा पेश भएको छैन। यसबाट आम नेपाली शिक्षककर्मचारी सशंकित र आक्रोशित भएका छन्। महासंघले समितिले विगतका सहमतिहरू समावेश भएको अग्रगामी विद्यालय शिक्षा विधेयक अविलम्ब प्रतिनिधि सभामा पेश गरी पारित गराउन ध्यानाकर्षण गराएको छ। संसदको शिक्षा, स्वास्थ्य तथा सूचना प्रविधि समितिमा विधेयकमाथि चलिरहेको छलफल शीघ्रातिशीघ्र सम्पन्न गरी विगतका सहमतिहरू समावेश भएको अग्रगामी विद्यालय शिक्षा विधेयक अविलम्ब प्रतिनिधि सभामा पेश गरी पारित गराउन हामी सम्बन्धित पक्षको गम्भीर ध्यानाकर्षण गराउँछौं। यो कार्यमा विलम्व गर्ने सुविधा कसैलाई छैन। विज्ञप्तिमा भनिएको छ, यस काममा कुनै पनि खालको विलम्ब र षडयन्त्र भएमा ने शि महासङ्घ तुरुन्तै आन्दोलनमा जान बाध्य हुने कुरा उद्घोष गर्दछौं। अब हुने आन्दोलनबाट सिर्जना हुन सक्ने परिणामप्रति सचेत रहन तथा यो परिस्थिति निर्माण हुन नदिन सक्रिय र गम्भीर रहन सम्बन्धित सबैमा अपिल गर्दछौं। शिक्षकको आन्दोलनले गर्दा तत्कालीन शिक्षामन्त्री विद्या भट्टराईले राजीनामा दिएकी थिइन्।"
प्रधानमन्त्री ओली र स्पेनका प्रधानमन्त्री साञ्चेजबीच भेटवार्ता,"सेभिल्ला (स्पेन) : प्रधानमन्त्री केपी शर्मा ओली र स्पेन सरकारका अध्यक्ष (प्रधानमन्त्री) पेड्रो साञ्चेजबीच गएराति द्विपक्षीय भेटवार्ता भएको छ । स्पेनको सेभिल्लामा भएको भेटवार्तामा द्विपक्षीय सम्बन्धका विविध पक्षका साथै पर्यटन, जलवायु परिवर्तन, लगानी, जनताजनताबीच सम्पर्कलगायत विषयमा छलफल भएको प्रधानमन्त्रीको सचिवालयले जनाएको छ। भेटमा प्रधानमन्त्री ओलीले समकक्षी साञ्चेजलाई नेपालको औपचारिक भ्रमणको निमन्त्रण दिँदै नेपालमा स्पेनको दूतावास खोल्न आग्रह गरेका थिए । स्पेनका प्रधानमन्त्री साञ्चेजले राष्ट्रसङ्घको शान्ति मिसनमा नेपालले खेल्दै आएको भूमिकाप्रति प्रशंसा गरे। भेटवार्तामा प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव अमृतबहादुर राई, अर्थ मन्त्रालयका सचिव घनश्याम उपाध्याय, स्पेनका लागि नेपाली राजदूत शनिल नेपाल, परराष्ट्र मन्त्रालयका सहसचिव कृष्णप्रसाद ढकाल सहभागी थिए। स्पेनको मेड्रिड हुँदै सेभिल्ला पुगेका प्रधानमन्त्री ओलीले आइतबार नै सम्मेलनअन्तर्गतको नागरिक समाज मञ्चको कार्यक्रमलाई प्रमुख अतिथिका रुपमा सम्बोधन गरेका थिए। संयुक्त राष्ट्रसङ्घको विकासको लागि वित्तसम्बन्धी चौथो अन्तरराष्ट्रिय सम्मेलनमा सहभागी हुन प्रधानमन्त्री स्पे नको औपचारिक भ्रमणमा गएका हुन्।"
वित्तीय लगानीका लागि विकासशील देशले आफ्ना प्रतिबद्धतालाई पूरा गर्नुपर्छ : प्रधानमन्त्री ओली,"सेभिया (स्पेन) : प्रधानमन्त्री केपी शर्मा ओलीले अन्तरराष्ट्रिय वित्तीय प्रणाली सुधारमा लागि जोड दिएका छन् । सिभिल सोसाइटी फोरमको प्लेनरी समापनसत्रलाई आइतबार प्रमुख अतिथिका रुपमा सम्बोधन गर्दै प्रधानमन्त्री ओलीले वित्तीय लगानीका लागि विकासशील देशले आफ्ना प्रतिबद्धताहरुलाई पूरा गर्नुपर्ने जोड दिएका हुन् । उनले विकास सहयोग, ऋण दिगोपना र अन्तरराष्ट्रिय वित्तीय प्रणाली सुधारका लागि पूरा नभएका कार्यसूचीमा नागरिक समाजले निरन्तर आवाज उठाउनुपर्ने बताए । तपाईंहरु यस सम्मेलनका सहभागी मात्रै होइन, परिवर्तनका लागि उत्प्रेरक र सशक्त आवाज पनि हो । तपाईंहरुको वकालत र आवाजले देखिने प्रकारको परिणामका लागि योगदान दिन सक्नेछ, प्रधानमन्त्री ओलीले भने, नेपाल सुशासन, विधिको शासन र लोकतान्त्रिक मूल्य, मान्यतामा विश्वास गर्दै सुशासन, विकास र समृद्धिको यात्रामा अघि बढिरहेको छ । समावेशीता, आवश्यकता र समानुपातिकताका आधारमा विश्वमा लगानी हुनुपर्छ भन्ने मान्यतामा नेपाल स्पष्ट रहेको छ । यसमा नागरिक समाजको विश्वव्यापी साझेदारी र सहभागिताको म प्रशंसा गर्दछु । नागरिक समाजको वकालतबाट जनता, पृथ्वी र साझा दायित्वका लागि बल प्रदान हुने बताउँदै उनले कसैलाई पछाडि नराखी समतामूलक र दिगो भविष्य निर्माणका लागि अग्रसर हुन आह्वान गरे । स्पेन सरकारका उपाध्यक्ष काल्भो पोयाटोसमेत सहभागी कार्यक्रममा प्रधानमन्त्री ओलीले निजी क्षेत्रको पुँजीलाई राम्रो रोजगारी सिर्जना गर्न र समावेशी वृद्धिलाई प्रवर्द्धन र परिचालन एवं विकासका लागि स्रोतहरूको खोजी गर्न सबैले साझा दायित्व निर्वाह गर्नुपर्ने बताए । नागरिक समाजको उक्त सत्रबाट पारित घोषणापत्रलाई विकासका लागि वित्तसम्बन्धी चौथो अन्तरराष्ट्रिय सम्मेलनले स्विकार गर्नेछ । प्रधानमन्त्री ओली संयुक्त राष्ट्रसङ्घको विकासका लागि वित्तसम्बन्धी चौथो अन्तरराष्ट्रिय सम्मेलनमा सहभागी हुन स्पेनको औपचारिक भ्रमणमा गएका हुन्।"
कांग्रेसको केन्द्रीय कार्यसमिति बैठक बस्दै : केके छन् एजेण्डा ?,"काठमाडौं : सत्तारुढ दल नेपाली कांग्रेसको केन्द्रीय कार्यसमितिको बैठक आज बस्दैछ। पार्टीको आगामी रणनीति र संगठन सुदृढीकरणका विषयमा छलफल गर्न आज दिउँसो १ बजे केन्द्रीय कार्यसमितिको बैठक बोलाइएको केन्द्रीय पार्टी कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार यस अगाडि आइतबार बैठक तय भएपनि सोमबार बस्ने गरी पुन: सूचना गरिएको बताए। पार्टी सभापति शेरबहादुर देउवाको निवास बूढानीलकण्ठमा बसेको पार्टी पदाधिकारी एवम् पूर्वपधाधिकारी बैठकले आज बस्ने केन्द्रीय कार्यसमितिको बैठकको एजेण्डा तय गरिसकेको छ। कांग्रेसले बैठकमा केन्द्रीय कार्यसमितिका पदाधिकारी, सदस्य एवं आमन्त्रित सदस्यहरूको उपस्थितिका लागि निर्देशन दिएको छ। बैठकमा गठबन्धन सरकारको काम, भ्रातृसंस्थाको अवस्था र पार्टीको सक्रिय सदस्यता वितरण, नवीकरण लगायतका विषयमा छलफल हुने कांग्रेस प्रवक्ता डा प्रकाशशरण महतले जानकारी दिए । यस्तै, बैठकमा संघीय र प्रदेश सरकारमा सहभागी मन्त्रीहरूले आआफ्नो क्षेत्रको काम कारबाहीबारे केन्द्रीय कार्यसमितिलाई जानकारी गराउने बताइएको छ । गठबन्धन सरकारको प्रभावकारिता र भावी रणनीतिबारे पनि छलफल हुने प्रवक्ता डा महतले जानकारी दिए । बैठकले तोकिएको समयमा महाधिवेशन गर्न नसकेका भ्रातृ संस्थाको तदर्थ समितिको म्याद थप गर्ने वा नगर्ने विषयमा निर्णय लिने उनले बताए । यस्तै, महामन्त्रीले पार्टीको सक्रिय सदस्यता वितरणको प्रगतिबारे बैठकमा जानकारी गराउने कार्यसूचीसमेत रहेको छ।"
६२१ सुकुम्वासीलाई जग्गाको निस्सा वितरण,वीरगन्ज : पर्साको सखुवाप्रसौनी गाउँपालिकाका ६ सय बढी भूमिहीन सुकुम्वासीलाई जग्गाको निस्सा वितरण गरिएको छ। सोमबार वडा नम्बर १ र २ का गरी ६ सय २१ जना सुकुम्वासीलाई जग्गाको निस्सा वितरण गरिएको हो। भूमि सम्बन्धी समस्या समाधान आयोग पर्साको सहकार्यमा सखुवा प्रसौनी गाउँपालिका स्तरीय सहजीकरण समितिले आयोजना गरेको कार्यक्रममा गाउँपालिका अध्यक्ष जसवन्त यादव र आयोग पर्साका अध्यक्ष तबरेज अहमदले संयुक्त रुपमा वडा नम्बर १ का ४ सय ३१ जना र वडा नम्बर २ का १ सय ९० जना गरी ६ सय २१ सुकुम्वासीहरूलाई निस्सा वितरण गरेका हुन्। गाउँपालिकाका अध्यक्ष यादवले सखुवा प्रसौनी गाउँपालिकाका सुकुम्वासीहरूलाई निस्सा वितरण कार्य सोमबारदेखि सुरु गरिएको बताए। उनले सोमबार २ वटा वडाका सुकुम्वासीलाई निस्सा वितरण गरिएको तथा बाँकी ४ वटा वडाका सुकुम्वासीहरूलाई पनि छिट्टै वितरण गरिने बताए।
मंगलबार पनि देशका विभिन्न स्थानमा भारी वर्षा,"काठमाडौं : मंगलबार देशभर साधारणतया बदली रहनेछ। मौसम पूर्वानुमान महाशाखाका अनुसार लुम्बिनी प्रदेश लगायत देशका पहाडी भूभागका धेरै स्थानहरूमा तथा बाँकी भूभागका केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको स सम्भावना रहेको छ।"
वीरगन्जको मुख्य सडक विस्तारको काम सुरु,"वीरगन्ज : त्रिभुवन राजपथ अन्तर्गत पर्ने वीरगन्जको मुख्य सडक विस्तारको काम सोमबारदेखि सुरु भएको छ। मुख्य सडक विस्तारको विरुद्ध स्थानीय घरधनीहरूले दायर भएको मुद्दा सर्वोच्च अदालतले गत फागुन २८ गते खारेज गरेसँगै सडक विभाग र जिल्ला प्रशासन कार्यालय पर्साको आग्रहमा वीरगन्ज महानगरपालिकाले सोमबारदेखि सडक क्षेत्रभित्र (२५२५ मिटर) पर्ने संरचनाहरू हटाउन सुरु गरेको हो। सोमबार बिहान महानगरका मेयर राजेशमान सिंह स्वयं तीनवटा डोजरसहितको टोली लिएर वीरगन्ज भन्सार क्षेत्रमा पुगेका थिए। त्यसक्रममा डोजर लगाएर सडक क्षेत्रभित्र परेका संरचनाहरू भत्काइएको थियो। सोमबारदेखि सुरु सडक विस्तार कार्य भन्सारदेखि गण्डक चोकसम्म निरन्तर अघि बढाइने मेयर सिंहले बताए। गत असोज २८ गते सर्वोच्च अदालतले सडक विस्तार विरुद्ध दायर गरेको मुद्दाको रिट खारेज गर्दै सरकारको पक्षमा फैसला गरेपछि झण्डै १२ वर्षदेखि अन्योलमा परेको वीरगन्जको मेनरोड विस्तारका लागि बाटो खुलेको थियो। त्रिभुवन राजपथ अन्तर्गत पर्ने वीरगन्जको गण्डक चोकदेखि पावर हाउस, घण्टाघर, आदर्शनगर, रजतजयन्ती चोक, शंकराचार्यद्वार हुँदै मितेरीपुल सम्मको मेनरोड २५२५ मिटर विस्तार गर्ने सडक विभागको निर्णय खारेजीको माग गर्दै त्यस क्षेत्रमा पर्ने करिब १ हजार २ सय घरधनीले सर्वोच्च अदालतमा २०७६ कार्तिक ७ गते रिट हालेका थिए। तर सर्वोच्चले उक्त मुद्दाको पटक पटक पेसी सारेर टुंगो नलगाइ दिएका कारण १२ वर्षदेखि वीरगन्जको सडक विस्तारको काम सुरु नहुँदै रोकिएको थियो।"
महिलाको अश्लील फोटो भिडियो बनाएर बेच्ने व्यक्ति पक्राउ,"काठमाडौं : महिलाको अश्लील फोटो भिडियो बनाएर बेचेको आरोपमा एकजना पक्राउ परेका छन्। पक्राउ पर्नेमा सुर्खेतको वीरेन्द्रनगर नगरपालिका६ घर भई काठमाडौंको टोखा नगरपालिका ग्राण्डी बस्ने २९ वर्षीय रमेश थापा रहेका छन्। उनले नेपाल तथा अन्य देशमा रहेका नेपाली महिला तथा पुरुषहरूसँग रकम लिई भिडियो कलमार्फत अश्लील क्रियाकलापहरूमा सहभागी गराउने तथा महिलाको अश्लील सामाग्री बनाइ बिक्री वितरण गरेको पाइएको जिल्ला प्रहरी परिसर काठमाडौंले जनाएको छ। थापालाई मुलुकी अपराध संहिता २०७४ को दफा १२१ बमोजिमको अश्लील किताब, पर्चा इत्यादि बनाउन वा बिक्री गर्न नहुने कसुरमा ५ दिनको म्याद थप अनुमति लिएर अनुसन्धान भइरहेको परिसरले जनाएको छ।"
"सिन्धुलीमा मोटरसाइकल दुर्घटना,एकको मृत्यु,दुईजना घाइते",सिन्धुली : सिन्धुलीमा मोटरसाइकल दुर्घटनामा परी एकजनाको मृत्यु भएको छ । दुर्घटनामा अन्य दुईजना घाइते भएका छन् । आइतबार राति ११:५० बजेतिर सिन्धुलीको कमलामाई नगरपालिका १४ रानिबास स्थित मदनभण्डारी राजमार्गमा ज ४ प ३४९८ नम्बरको मोटरसाइकल दुर्घटना हुँदा मोटरसाइकलको पछाडि सवार सोही ठाउँका ३५ वर्षीय राजेन्द्र कुवरको मृत्यु भएको हो । सिन्धुलीका प्रहरी प्रमुख लालध्वज सुवेदीका अनुसार कुवरको उपचारका लागि बर्दीबासतर्फ लैजाँदै गर्दा बाटोमै मृत्यु भएको हो । कुवर युवासंघका स्थानीय नेता हुन् । सिन्धुलीको भिमान बजारबाट रानीबास तर्फ जाँदै गरेको उक्त मोटरसाइकल दुर्घटना हुँदा मोटर साइकल चालक कमलामाई नगरपालिका १४ तल्लो रानिबासका २१ वर्षीय मनिश धामी र सोही ठाउँका १४ वर्षीय करण घाइते भएका छन् । घाइते कुमरको दायाँ कुम र दायाँ हातमा चोट लागि जनसेवा अस्पताल बर्दिबासमा उपचार भइरहेको प्रहरीले जनाएको छ । मोटरसाइकल र चालकलाई नियन्त्रणमा लिइ इलाका प्रहरी कार्यालय विमानबाट आवश्यक अनुसन्धान भइरहेको प्रहरीको भनाइ छ ।
दरबारमार्गमा चार तलामाथिबाट खसेर दुई मजदुरको मृत्यु,काठमाडौं : काठमाडौंको दरबारमार्गस्थित एक घरको चौथो तलाबाट खसेर लिफ्ट बनाउँदै गरेका दुई मजदुरको मृत्यु भएको छ। काठमाडौं महानगरपालिका१ दरबारमार्गस्थित हिटीपोखरी नजिक पोतला डेभलभमेन्ट प्रालिले बनाउँदै गरेको निर्माणाधीन नौतले घरको चौथो तलाबाट खसेर उनीहरूको मृत्यु भएको जिल्ला प्रहरी परिसर काठमाडौंका प्रवक्ता प्रहरी उपरीक्षक अपिलराज बोहराले जानकारी दिए। मृत्यु हुनेमा कैलालीका ३० वर्षीय प्रदेशी चौधरी र बर्दियाका २२ वर्षीय विशाल चौधरी रहेका छन्। आज साँझ ५ बजेतिर उनीहरू चौथो तलामा लिफ्टमा बसेर ग्रिज लगाउँदै गर्दा फलामको सिक्री चुँडिएर गम्भीर घाइते भएका थिए। तत्कालै उद्धार गरी वीर अस्पताल लगिएकामा चिकित्सकले दुवैजनालाई मृत घोषणा गरेको प्रहरीले जनाएको छ।
बैंकिङ कसूर मुद्दाका फरार प्रतिवादी पक्राउ,काठमाडौं : बैंकिङ कसूर मुद्दाका फरार प्रतिवादी पक्राउ परेका छन्। पक्राउ पर्नेमा रामेछाप खाँडादेवी गाउँपालिका२ घर भई काठमाडौं महानगरपालिका१४ कलंकी बस्ने ४७ वर्षीय खड्ग बहादुर कार्की रहेका छन्। उनलाई आइतबार प्रहरीले पक्राउ गरेको हो। जिल्ला अदालत काठमाडौंको २०८० फागुन २२ गतेको फैसलाले १० दिन कैद सजाय र २० लाख रुपैयाँ जरिवाना ठहर भई फरार रहेका उनलाई काठमाडौं उपत्यका अपराध अनुसन्धान कार्यालयबाट खटिएको प्रहरीले बल्खुबाट पक्राउ गरेको हो। उनलाई फैसला कार्यान्वयनका लागि जिल्ला अदालत काठमाडौंमा पेश गरिएको छ।
"सुदूरपश्चिममा भारी वर्षा, धनगढी डुवानमा","धनगढी : आइतबार अपरान्हदेखि लगातार परेको वर्षाले धनगढी उपमहानगरपालिका डुवानमा परेको छ । धनगढी उपमहानगरपालिका भएर बग्ने मोहना नदी आसपासका गाउँहरू डुबानमा परेका जिल्ला प्रशासन कार्यालय कैलालीले जनाएको छ । धनगढी उपमहानगरपालिका भएर पूर्वतिर बग्ने मोहना नदीसँग जाडिएका उपमहानगरका वडा नम्बर १, २, ३, ८ र १३ नम्बर वडाका करिब १५० घरहरू डुबानमा परेको जिल्ला प्रशासन कार्यालयका सूचना अधिकारी शिवराज जोशीले जानकारी दिए। उपमहानगरपालिकाका अधिकांश बस्तीमा पानी पसेको छ । पाँच परिवारको घरभित्र पानी पसेकाले अन्यत्र सारिएको जिल्ला प्रशासन कार्यालयले जनाएको छ । धनगढी उपमहानगरपालिकाका नगर प्रहरी सोमबार बिहानैदेखि नगरको पानी निकासमा खटिएका मेयर गोपाल हमालका स्वकीय सचिव सुरेन्द्र भट्टले जानकारी दिए । उनले नालीहरू खोल्ने काम भइरहेको र पानी जमेको स्थानको निकासमा उपमहानगरको टोली खटिरहेको जानकारी दिए । धनगढीको मुख्य बजार क्षेत्रका केही भागहरू शिवनगर क्षेत्र बढी डुबानमा परेका छन् । कैलालीको धनगढी र गोदावरी नगरपालिकामा मात्रै बढी वर्षा भइरहेको छ । पछिल्लो २४ घण्टामा कैलालीमा २१३ मिलिमिटर वर्षा भएको जल तथा मौसम विज्ञान विभागको अत्तरिया कार्यालयले जनाएको छ । पहाडि जिल्लातिर वर्षा कम भएकाले हरेक वर्ष डुबान हुने कैलालीको पूर्वी क्षेत्रमा भने खासै असर नपरेको जिल्ला प्रशासन कार्यालय कैलालीले जनाएको छ । अहिले वर्षा कम भएको र मोहनाको सतह पनि घटिरहेकाले ठूलो विपत भने नआउने अनुमान गरिएको जिल्ला प्रशासन कार्यादलयका सूचन अधिकारी शिवराज जोशीले बताए । उनले डुबानको सम्भावित खतरालाई मध्यनजर गर्दै सुरक्षाकर्मी, उद्धारकर्मी र उद्धार सामाग्री तयारी हालतमा राखिएको बताए ।"
ट्यांकरको ठक्करबाट बारामा मोटरसाइकल चालकको मृत्यु,सिमरा : पथलैया वीरगन्ज व्यापारिक मार्गअन्तर्गत बाराको जीतपुरमा सोमबार दिउँसो ट्यांकरको ठक्करबाट मोटरसाइकल चालकको मृत्यु भएको छ । मृत्यु हुनेमा वीरगन्ज महानगरपालिका ३२ का २० वर्षीय महमद साहिल अंसारी रहेका छन् । वीरगन्जबाट सिमरातर्फ आउँदै गरेको ना ६ख २९९२ नम्बरको ट्यांकरले मधेश प्रदेश ०३०२०२४प ३९६९ नम्बरको मोटरसाइकललाई ठक्कर दिँदा चालकको मृत्यु भएको हो । सडक पार गर्ने क्रममा ट्यांकरले मोटरसाइकललाई ठक्कर दिएको प्रत्यक्षदर्शीले बताएका छन् । घटनालगत्तै चालकलाई वीरगन्जस्थित नारायणी उपक्षेत्रीय अस्पताल लगिएपनि चिकित्सकले मृत घोषणा गरेका थिए । मोटरसाइकललाई ठक्कर दिने ट्यांकरसहित चालक जीतपुरसिमरा २४ का ३० वर्षीय मेहरमान अंसारीलाई ईलाका प्रहरी कार्यालय सिमराअन्तर्गतको प्रहरी टोलीले नियन्त्रणमा लिएको छ ।
धमाधम समातिँदै चिरान गरेका सालका काठ,"गुलरिया : बर्दियाको बढैयाताल गाउँपालिका६ उच्चागाउँस्थित मैनापोखरबाट बाँसगढी आवागमन गर्ने भित्री सडक खण्डबाट केही दिनअघि चिरान गरेको साल जातको चौकोस काठहरू प्रहरीले नियन्त्रणमा लियो। भे १ त ६०८२ नम्बरको ट्याक्टरमा लोड गरी राखिएको अवस्थामा अवैध काठ रीतपूर्वक बरामद गरी आवश्यक कारबाहीका लागि वन डिभिजन कार्यालय बाँसगढीमा बुझाइएको छ। ट्याक्टरको ट्रलीमा लोड गरिएको १ सय २९५७ क्युफिट साल जातको चिरान काठ र सोही प्रजातिको ५ क्विन्टल स्ट्रिप नियन्त्रणमा लिइएको जिल्ला प्रहरी कार्यालय बर्दियाका प्रहरी नायब उपरीक्षक चक्रबहादुर डमरपालले बताए। उनले भने, नियन्त्रणमा लिएको काठसहितको ट्रली ट्याक्टरको मूल्य अन्दाजी १३ लाख ६ सय ६५ रुपैयाँ छ। पछिल्लो समय बर्दियामा चिरानी अवस्थाको अवैध काठको कारोबार बढेको छ। प्रहरीले जेठमा पनि चिरानी गरेको अवस्थामा साल जातको काठ नियन्त्रणमा लिएको थियो। गुलरिया नगरपालिका ३ मनकामना टोलस्थित राजेन्द्र गोडियाको गोठ नजिकैबाट बेवारिसे अवस्थामा अवैध काठ बरामद गरिएको डीएसपी डमरपालले जानकारी दिए। उनले थपे, वन कार्यालयले टाँचा नलगाएको चिरान काठ हामीले फेला पार्यौं। नियन्त्रणमा लिएको ८११५ क्युफिट चिरान काठ आवश्यक अनुसन्धानका लागि डिभिजन वन कार्यालय बर्दियामा बुझाएका छौं। काठको बजार मूल्य अन्दाजी ३ लाख ६५ हजार १ सय ७५ रुपैयाँ छ। रीतपूर्वक नियन्त्रणमा लिई वन कार्यालयमा बुझाइएको काठको अनुसन्धान भइरहेको उनले जानकारी दिए। डिभिजन वन कार्यालय बर्दियाले वन व्यवस्थापनअन्तर्गत पहिचान गरिएका रूखहरू काटिरहेको छ। जसका कारण पनि जिल्लामा आपूर्तिका काठहरू सर्वसुलभ रूपमै वितरण हुँदै आइरहेको डिभिजन वन कार्यालय बर्दियाका वरिष्ठ वन अधिकृत विजयराज सुवेदीले बताए। केही दिनअघि बाँसगढीमा समातिएको काठ सामुदायिक वनबाट उपभोक्ता पाएकाले अनुसन्धानपश्चात् छाडेका छौं, उनले भने। जेठमा पक्राउ भएको काठ अनुसन्धानकै क्रममा वन कार्यालय परिसरमा रहेको उनले प्रस्ट्याए। काठ कसको हो पत्ता लागेको छैन। मेरो काठ हो भनेर पनि कोही आएको छैन, उनले थपे, वनबाट प्रशस्त काठ आपूर्तिमार्फत नागरिकलाई वितरण गरे पनि यदाकदा अवैध काठ भेटिनु दुःखद् हो। राष्ट्रिय वन क्षेत्रबाट काठ नचोरिएको उनको दाबी छ।"
स्याङ्जामा ३० प्रतिशत धान रोपाइँं,"स्याङ्जा : मध्यअसार सकिँदा स्याङ्जामा करिब ३० प्रतिशत धान रोपाइँ सकिएको अनुमान गरिएको छ। कृषि ज्ञान केन्द्र स्याङ्जाका प्रमुख विनोद हमालका अनुसार धान खेती गरिने क्षेत्रफलको करिब ३० प्रतिशत रोपाइँ सकिएको हो। सबैभन्दा धेरै फेदिखोला गाउँपालिकामा ९० प्रतिशत र सबैभन्दा कम कालीगण्डकी गाउँपालिकामा ५ प्रतिशत क्षेत्रफलमा धान रोपाइँ भएको छ। जिल्लाका उत्तरतर्फ छिटो रोपाइँ गर्ने र दक्षिण भूभागमा अलि ढिलो रोपाइँ हुने गर्दछ। कतिपय खेतमा मकै भएकाले पनि रोपाइँ ढिलाइ भएको हो। यसपटक छिटो वर्षा भएका कारण टारी खेतमा पनि रोपाइँ पूरा भएको छ। यहाँ रामधान, सावित्री, जेठोबुडो, सुनौलो सुगन्धा र स्थानीय धान रोप्ने गरिएको छ। जिल्लाभर १४ हजार हेक्टर क्षेत्रफलमा वर्षे धान र ७ हजार हेक्टरमा हिउँदे धान रोप्ने गरिन्छ। गतवर्ष ५७ हजार मेट्रिक टन धान उत्पादन भएको कृषि ज्ञान केन्द्रले जनाएको छ।"
सुनचाँदी गहनामा लगाइएको विलासिता कर फिर्ता लिन माग गर्दै ललितपुरमा प्रदर्शन,ललितपुर : सुनचाँदी गहनामा लगाइएको विलासिता कर फिर्ता लिन माग गर्दै सुनचाँदी व्यवसायीहरूले सोमबार ललितपुरमा विरोध प्रदर्शन गरेका छन्। सुनचाँदी गहनामा लगाइएको अनावश्यक विलासिता करको व्यवस्थाले व्यवसाय थप संकटमा परेको भन्दै उनीहरूले ललितपुरको मंगलबजारमा विरोध प्रदर्शन गरेका हुन्। त्यसअघि सुनचाँदी व्यवसायीहरू पाटनका विभिन्न स्थानमा प्रदर्शनसहितको र्याली निकालेका थिए। बजेटमा अव्यवहारिक र अनावश्यक रूपमा २ प्रतिशत विलासी करको व्यवस्था गरिएकाले यसलाई खारेज गर्नुपर्ने उनीहरूको भनाइ छ। सुनका गहनामा प्रयोग हुने बहुमूल्य पत्थर र हिरामा लागू गर्न खोजिएको १३ प्रतिशत मूल्य अभिवृद्धि कर (भ्याट) खारेज हुनुपर्ने समेत उनीहरूले राखेका छन्। सरकारले बजेटमार्फत गरेको व्यवस्था खारेज नभएसम्म आन्दोलन नरोकिने संघर्ष समितिका संयोजक विपेन्द्र रामुदामुले बताए। उनले आन्दोलनमार्फत सरकारलाई घुँडा टेकाएरै छाड्ने दाबी गरे। व्यवसायीहरूले सुनमा लगाएको कोटा प्रणाली खारेज गर्न समेत माग गरेका छन्। उनीहरूले मंगलबार भक्तपुरमा विरोध प्रदर्शन गर्ने जनाएका छन्।
बिपी राजमार्गको काभ्रेखण्ड अवरुद्ध,काभ्रे : बिपि राजमार्गअन्तर्गत रोशी गाउँपालिका९ स्थित नार्केदाउने खण्ड अवरुद्ध भएको छ। माथिबाट आएको लेदो र दलदलको कारण सडक अवरुद्ध भएको हो। पालिकाका उपाध्यक्ष मिम ब वाइबाका अनुसार सडक खुलाउने कार्य भइरहेको छ। मंगलटार इलाका प्रहरी कार्यालयको टोलीबाट उद्धार तथा सडक खुलाउने कार्य गरिरहेको छ। सडक अवरुद्ध भएसँगै पूर्व जाने तथा पूर्वबाट आउने सवारी साधन जाममा परेका छन्।
बेलबारी नगरपालिका र नागरिक समूहबीच द्वन्द्व,"विराटनगर : मोरङको बेलबारी नगरपालिका र स्वतन्त्र नागरिक समूहबीच द्वन्द्व बढेको छ। नागरिक समूहले बेलबारी नगरपालिकाको कामकारबाहीमाथि पारदर्शिताको प्रश्न उठाउँदै आएको छ। समूहले बढ्दो अनियमितता, घुस प्रथा, जनप्रतिनिधि र कर्मचारीको अकर्मण्यताविरुद्ध आवाज उठाउन थालेपछि विवाद चर्किएको छ। असार १२ गते नगरपालिकाभित्र भएको विवादलाई लिएर बेलबारीमा स्वतन्त्र नागरिक समूह र नगरपालिका आमनेसामने भएका हुन्। नगर प्रमुख दिलप्रसाद राई (डीपी)को व्यवहार र अभिव्यक्तिले अवस्था थप जटिल बनाएको नागरिक समूहको ठहर छ। समूहले सोमबार बेलबारीमा पत्रकार सम्मेलन गर्दै घटनाको सत्यता र पृष्ठभूमि सार्वजनिक गरेको छ। बेलबारी४ की उषा तामाङले नगरपालिकाभित्र लेखाप्रमुख र इञ्जिनियरसहितका कर्मचारीहरूले नियमित सेवासमेत घुस नलिएसम्म नदिने, तेलको कुपन वितरणमा मनपरी गर्ने, र सानाठूला काममा बारम्बार अवरोध पुर्याउने गरेको आरोप लगाइन्। जनप्रतिनिधि निर्वाचित भएको ३ वर्ष बित्दासमेत नगरपालिकाले कुनै उल्लेखनीय पूर्वाधार परियोजना सम्पन्न गर्न नसकेको र जनप्रतिनिधि एवं कर्मचारी अनियमिततामा लिप्त भएको उनको आरोप छ। बेलबारी१ को व्यापारिक कम्प्लेक्स, बेलबारी२ को रमिते भ्यू टावर, बेलबारी११ को वडा कार्यालय, बेलबारी४ को कोल्ड स्टोर, नगर अस्पतालजस्ता योजनाहरू अपूरा छन्, तामाङले भनिन्, १ करोड ३३ लाख खर्च गरेर खरिद गरिएको विद्युतीय नगर बस ३ महिनादेखि त्यत्तिकै थन्क्याइएको छ। नागरिक समूहले मलेखा परीक्षकको पछिल्लो प्रतिवेदनलाई पनि उदाहरणका रूपमा प्रस्तुत गर्दै नगरपालिकाभित्र व्यापक आर्थिक अनियमितता भएको प्रस्ट पारेको छ। प्रतिवेदनअनुसार, २०८००८१ को लेखा परीक्षणमा मात्रै ४ करोड ९६ लाख ५ हजार बेरुजु देखिएको छ भने हालसम्म जम्मा बेरुजु रकम १६ करोड २७ लाख ७४ हजार पुगेको छ। महालेखाको प्रतिवेदन जेठ ६ गते नै प्राप्त भएपनि बेलबारी नगरपालिकाको वेबसाइटमा अझैसम्म राखिएको छैन। नगरप्रमुखको आलोचना गर्दै थापाले भने, नगरप्रमुख र जनप्रतिनिधि जनताका प्रतिनिधि हुन्। शासक होइनन्। नागरिकको आवाज सुन्ने जिम्मेवारी उनीहरुको हुन्छ। नागरिकमाथि धावा बोल्ने हैसियत राख्दैनन्। मेयर राईले भने आफू छलफलमा रहेकाले बोल्न नपाउने भन्दै यो विषयमा कुनै प्रतिक्रिया दिन चाहेनन्। यो कुरा विवाद गर्नेहरुलाई नै सोध्नु होला भन्दै उनले फोन काटिदिए।"
दुम्किवासको पक्कीपुल शनिबारबाट सञ्चालनमा आउने,नवलपुर : दुम्कीवासस्थित बिनयी खोलामा नवनिर्मित पक्की पुल आउँदो शनिबारबाट सञ्चालनमा आउने भएको छ। नारायणगढ बुटवल सडक आयोजना पूर्वी खण्डका प्रमुख ईश्वर बहादुर रिजालले शनिबारदेखि पक्की पुल सञ्चालनमा आउने बताए। रिजालले आउँदो शनिबार साँझबाट त्यहाँ यातायात सञ्चालन हुने बताए। बिनयी खोलामा ५२ वर्षअघि निर्माण गरिएको फलामे पुलमा मालबहाक गाडी हिँड्दा गत पुस २६ गते भाच्चिएको थियो।
अपहरण र लुटपाटमा संलग्न रहेको आरोपमा दुई जना पक्राउ,विराटनगर : अपहरण र लुटपाटमा संलग्न रहेको आरोपमा दुई जनालाई प्रहरीले पक्राउ गरेको छ। पक्राउ पर्नेमा विराटनगर महानगरपालिका८ का करिब २४ वर्षीय समीर हुसेन र विराटनगर६ का करिब २५ वर्षीय तासिब अन्सारी रहेको मोरङ प्रहरी प्रवक्ता डीएसपी कोपिला चुँडालले जानकारी दिइन्। एक जना भने फरार रहेको प्रहरीले जनाएको छ। आफूलाई प्रहरी बताउने ३ जनाको समूहले विराटनगरमा एक जनालाई अपहरण गरेर लुटपाट गरेको प्रहरीले जनाएको छ। प्रहरीका अनुसार लुटपाट गरेपछि उनलाई उक्त समूहले छाडेको थियो।
आँखा अस्पतालमा अत्याधुनिक उपकरण,"विराटनगर : विराटनगर महानगपालिका१५ स्थित रानी आँखा अस्पतालले अत्याधुनिक उपकरणसहितको सेवा विस्तार गरेको छ। अस्पतालले अकुलर कोहोरेन्स टोमोग्राफी (ओसीटी) मेसिन ल्याएको हो। मेसिनले आँखाको जटिल समस्या पत्ता लगाउने कामलाई सहज, तीव्र र विश्वसनीय बनाएको अस्पताल प्रशासनको भनाइ छ। यो मेसिनको प्रयोग गरेर सूक्ष्म रूपमा आँखाको पर्दा (रेटिना), दृष्टि स्नायु (अप्टिक नर्भ), जलविन्दु (ग्लोकोमा), मधुमेह वा रक्तचापबाट उत्पन्न हुने आँखाका असर र आँखाभित्रको मोटोपन (थिक्नेस) लगायतका समस्याको परीक्षण गर्न सकिने चिकित्सकले बताए। चिकित्सकका अनुसार मेसिनको प्रयोगमार्फत डिजिटल इमेजिङ प्रविधिद्वारा आँखाभित्रका संरचना देखिने भएकाले समस्याको पहिचान गर्न सहयोग पुग्ने छ। मेसिनको अभावमा यसअघि यस्ता जटिल समस्या भएका बिरामीलाई उपचारका लागि अन्यत्र रेफर गर्नुपर्ने बाध्यता थियो। तर, अब रानी आँखा अस्पतालमै यस्तो सेवा उपलब्ध भएपछि बिरामीलाई समय, खर्च र मानसिक बोझ कम हुने अस्पताल प्रशासनको भनाइ छ। ओसीटी मेसिनको प्रयोगले विशेष गरेर डाइबेटिक रेटिनोपेथी, हाइपोटेन्सन रेटिनोपेथी, ग्लोकोमा, म्याकुला डिजेनेरेसन, म्याकुला होल, रेटिनल डिटाचमेन्ट लगायतका आँखाका गम्भीर समस्याको अति सूक्ष्म अध्ययन गर्न सकिने अस्पतालका वरिष्ठ नेत्र रोग तथा कोर्निया विशेषज्ञ डाक्टर अभिषेक सुवालले बताए। उनका अनुसार यसबाट आँखाको पर्दाभित्र दुलो परेको छ वा छैन, पर्दा फुलेको छ वा छैन, दृष्टि स्नायुमाथि कुनै असर परेको छ कि छैन भनेर पत्ता लगाउन सकिन्छ। आँखाको स्वास्थ्यका लागि साँच्चिकै गेम चेन्जर सावित हुने यो मेसिन भित्र्याएर अस्पतालमा आँखाको क्षेत्रमा अत्याधुनिक उपचार प्रणालीको आधार तयार पारिएको डा सुवाल बताउँछन्। जुन बिरामीलाई हामी पहिले अन्यत्र पठाउँथ्यौं। अब त्यो उपचार यहीँबाटै गर्न सकिन्छ, उनी भन्छन्, यस्तो मेसिनका कारण हामीले जटिल केसलाई पनि पहिलो चरणमै पत्ता लगाएर उपचार सुरु गर्न सक्छौं। उनका अनुसार यो प्रविधि उपचारका लागि नभएर रोगको पूर्वनिदान र विश्लेषणका लागि प्रयोग गरिन्छ। अर्थात्, रोग प्रारम्भिक चरणमै पत्ता लगाएर तुरुन्तै उपचार सुरु गर्न सकिन्छ। आँखा भित्रका नसा, पर्दा र स्नायुको अवस्थालाई यसले सूक्ष्म विश्लेषण गरेर रिपोर्ट निकाल्छ। त्यसकै आधारमा कुन बिरामीलाई औषधि, कुनलाई लेजर, कुनलाई सर्जरी चाहिन्छ भन्ने निर्णय लिइने उनले बताए। अस्पतालका अनुसार यो मेसिन सञ्चालनका लागि दक्ष प्राविधिक तयार पारिएको छ। परीक्षण रिपोर्ट तत्कालै उपलब्ध गराइन्छ। मेसिनबाट परीक्षण गर्दा सरकारी मापदण्डअनुसार न्यून शुल्कमा सेवा दिइने अस्पतालकी प्रशासन प्रमुख प्रतीक्षा बास्तोलाले बताइन्। अस्पतालले अति गरिब बिरामी वा सिफारिससहित आउने आँखाका बिरामीलाई ५० प्रतिशतदेखि शत प्रतिशतसम्म छुट दिने व्यवस्था मिलाएको उनको भनाइ छ। उनका अनुसार रानी आँखा अस्पतालमा नेपाली मात्रै होइनन्, उपचारका लागि भारतबाट पनि उल्लेख्य संख्यामा बिरामी आउने गरेका छन्। भारतको तुलनामा सस्तो, गुणस्तरीय र प्रभावकारी सेवाले गर्दा भारतीय बिरामीको पहिलो रोजाइ बन्न पुगेको बास्तोलाले बताइन्। आँखा उपचारसँगै मानवतामूलक सेवा, स्वच्छ वातावरण, कुरुवालाई आवश्यक सुविधा र रातदिन सेवामा समर्पित चिकित्सकको उपलब्धताका कारण अस्पताल बिरामीको विश्वासको केन्द्र बनेको उनको भनाइ छ। हामीले सेवालाई बिरामीको आँखाको उपचारमा मात्रै सीमित गरेका छैनौं। बिरामीका कुरुवालाई पनि शान्त, सुरक्षित र सम्मानजनक वातावरण दिइरहेका छौं, बास्तोला भन्छिन्। आँखाको उपचारमा ओसीटी मेसिनको प्रयोगसँगै अस्पतालले सबस्पेसलाइजेसनतर्फ पनि पाइला चालेको छ। आगामी दिनमा रेटिना, अकलोप्लास्टिकजस्ता सेवा विस्तारको तयारी भइरहेको प्रशासन प्रमुख बास्तोलाको भनाइ छ। उनका अनुसार अस्पतालले कोर्निया ट्रान्सप्लान्टलगायतका अन्य विशिष्टिकृत सेवा भने दिइरहेको छ। अस्पतालका नेत्र रोग विशेषज्ञ डा जितेन्द्रकुमार सिंह आफूहरुलाई आँखाको मात्र नभएर मानिसको जीवनमै उज्यालो फर्काउने जिम्मेवारी रहेको बताउँछन्। त्यो जिम्मेवारी पूरा गर्न अत्याधुनिक प्रविधि, अनुभवी टोली र समर्पित सेवाको संयोजन मिलाइएको उनले बताए। १ सय जनाभन्दा बढीलाई रोजगारी दिएको र स्वास्थ्य पर्यटनको एउटा उज्यालो नमुना बनिरहेको रानी आँखा अस्पतालले ओसीटी मेसिनमार्फत अब सबैको विश्वास जित्न थालेको डा सिंहको भनाइ छ। हामी उपचार दिन्छौं। तर, त्योभन्दा पहिले रोग चिन्ने काममा अब हामी अरुभन्दा अगाडि छौं। आँखाको उज्यालो फर्काउन विराटनगरमै सम्भव छ, उनी भन्छन्।"
मोरङमा एकै दिन ६० जना प्रतिवादीलाई बुझाइयो अदालत,विराटनगर : मोरङमा विभिन्न अपराधमा संलग्न भएर फरार बनेका प्रतिवादीमध्ये एकै दिन ६० जनालाई पक्राउ गरेर अदालतमा बुझाइएको छ। विभिन्न मुद्दामा अदालतले दोषी ठहर गर्दै कैद तथा जरिबानाको फैसला गरे पनि सजाय भुक्तान नगरिकन लामो समयदेखि भागिरहेकाहरुलाई पक्राउ गरिएको प्रहरीले जनाएको छ। फरार केन्द्रित अभियान चलाएको मोरङ प्रहरीले पक्राउका लागि विशेष टोली नै परिचालन गरेको छ। आइतबार एकै दिन ६० जना प्रतिवादीलाई अदालतमा बुझाइएको मोरङ प्रहरी प्रवक्ता डीएसपी कोपिला चुँडालले बताइन्। उनका अनुसार असार १ गतेबाट १५ गतेसम्ममा मोरङबाट १ सय ९१ जना प्रतिवादी पक्राउ परेका छन्। १ सय ९१ जना प्रतिवादी पक्राउ पर्दा ३४ वर्ष २ महिना १९ दिन कैद र ६ लाख २६ हजार १ सय ४९ रुपैयाँ जरिबाना असुल भएको जानकारी चुँडालको भनाइ छ। मोरङ प्रहरीले चालु आर्थिक वर्षको हालसम्म ९ सय ७९ जना फरार प्रतिवादीलाई पक्राउ गरेको छ। पक्राउ परेकाबाट २ सय ६२ वर्ष १ महिना २६ दिन कैद र १ करोड ४८ लाख ७३ हजार ९ सय ५३ रुपैयाँ जरिबाना असुल भएको जानकारी डीएसपी चुँडालले दिइन्। प्रहरीले फरार रहेका प्रतिवादीलाई पक्राउ गरेर अदालतमा बुझाउने गरेको छ। अदालतले कैदको फैसला भएकालाई सजाय भुक्तानका लागि कारागार चलान गर्ने गरेको छ। जरिबाना तोकिएकाहरु त्यसबापतको रकम बुझाएर छुट्ने गरेका छन्। रकम बुझाउन नसक्नेलाई कारागार चलान गरिन्छ। मोरङ प्रहरी प्रमुख एसपी नारायणप्रसाद चिमरियाले जघन्यदेखि सामान्य अपराधमा दोषी ठहर भएर पनि सजाय भुक्तान नगरिकन भागिरहेका प्रतिवादीलाई पक्राउ गर्न विशेष अभियान चलाइएको बताए। उनका अनुसार अदालतको फैसला कार्यान्वयनअन्तर्गत सूक्ष्म अनुसन्धान गरेर खोजी तीव्र पारिएसँगै प्रतिवादीहरु धमाधम पक्राउ परिरहेका छन्। अदालतबाट दोषी ठहर भए पनि अपराधमा संलग्न भएका ठूलो संख्याका प्रतिवादीहरु कैद र जरिबाना भुक्तान नगरिकन भागिरहेका छन्। फरार प्रतिवादी पक्राउ गरेर अपराधीलाई कानुनले छाड्दै भन्ने सन्देश प्रवाह गरिएको एसपी चिमरिया बताउँछन्। अपराधीलाई पक्राउ पर्दा समाजमा अपराध न्यूनीकरणमा मद्दत पुग्ने उनको भनाइ छ।
"गगने खोलामा पहिरो, कर्णाली राजमार्ग अवरुद्ध","कालीकोट : कर्णाली राजमार्गको कालीकोट सडकखण्ड अन्तर्गत गगने खोलामा पहिरो जाँदा कर्णाली राजमार्ग अवरुद्ध भएको छ। शुभकालीका गाउँपालिका१ दहिखोला नजिक रहेको गगने खोलामा माथिबाट पहिरो खस्दा कर्णाली राजमार्ग अवरुद्ध भएको जिल्ला प्रहरी कार्यालय कालीकोटका प्रहरी निरीक्षक तथा सूचना अधिकारी बिरबहादुर सुनारले बताए। उनले भने,अविरल वर्षापछि आएको पहिरोका कारण गगने खोलामा रातिदेखिको लगातार वर्षासँगै ठुला ढुंगासहितको पहिरो जाँदा राजमार्ग अवरुद्ध भएको हो। यस्तै सहायक प्रमुख जिल्ला अधिकारी जनक शर्माले सडकको अवस्था बुझेर मात्र यात्रा गर्न आग्रह गरेका छन्। सडक अवरुद्ध हुँदा जुम्लादेखि सुर्खेत तथा नेपालगन्जतर्फ जाने मालवाहक र यात्रुवाहक सवारी साधन रोकिएका छन्।"
श्रीमतीको हत्या गरेको आरोपमा श्रीमान् पक्राउ,रौतहट : श्रीमतीको हत्या गरेको आरोपमा प्रहरीले श्रीमानलाई पक्राउ गरेको छ। रौतहटको ईशनाथ नगरपालिका७ की २० वर्षीय चाँदनी खातुनको हत्या गरेको आरोपमा उनका श्रीमान् फैयाद मिया मन्सुरीलाई पक्राउ गरिएको जिल्ला प्रहरी कार्यालयले जनाएको छ। चाँदनीको हत्या गरी मन्सुरी तीन वर्षदेखि फरार रहेकोमा शुक्रबार पक्राउ गरिएको रौतहटका प्रहरी नायब उपरीक्षक दीपक कुमार रायले जानकारी दिए। प्रहरीका अनुसार मन्सुरीले चाँदनीको हत्या गरी ईशनाथ नगरपालिका४ मठियास्थित गहुँ खेतमा शव फालेर फरार भएका थिए। उनीमाथि थप अनुसन्धान जारी रहेको प्रहरीले जनाएको छ।
