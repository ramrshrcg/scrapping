शीर्षक,विवरण
"बाध्यताले कांग्रेस सरकारमा छ, पर्यो भने बाहिरिन्छौं : गगन थापा","काठमाडौं : नेपाली कांग्रेसका महामन्त्री गगन कुमार थापाले आधारभूत विषयमा सम्झौता गर्नुपरे सरकारबाट बाहिर निस्कनुपर्ने बताएका छन्। बिहीबार काठमाडौंमा आयोजित कार्यक्रममा बोल्दै महामन्त्री थापाले बाध्यताका कारण कांग्रेस सरकारमा रहेको भन्दै आधारभूत विषयमा सम्झौता गर्नुपरे सरकारबाट बाहिर निस्कनुपर्ने बताएका हुन्। कांग्रेसका लागि सरकार नै सबैभन्दा ठूलो कुरा नभएको उनको भनाइ छ। थापाले कांग्रेसले समस्याको कुरा गरेरमात्रै नहुने उल्लेख गर्दै समाधान पनि दिन सक्नुपर्ने बताए। उनले पूर्व राष्ट्रपति फर्केर दलमा आउने कुराहरू चलिरहँदा कांग्रेसले भने पूर्वराष्ट्रपतिलाई दलमा फर्काउन नहुने बताए। पूर्वराष्ट्रपति, उपराष्ट्रपतिलगायतका पदमा पुगेकाहरूले संस्थाको गरिमा राख्नुपर्ने उनले बताए। थापाले गणतन्त्रका विषयमा भाग्ने वा उत्तेजित हुनुपर्ने अवस्था नरहेको भन्दै जनतालाई सम्झाउन सक्नुपर्ने बताए।"
नागरिकलाई कुटपिट गर्ने ४ ट्र्राफिक प्रहरी निलम्बित,काठमाडौं : नागरिकलाई कुटपिट गर्ने चार जना ट्राफिक प्रहरी निलम्बनमा परेका छन्। गत मंसिर २३ गते सुन्धाराको आकासे पुलमुनि नागरिकलाई कुटपिट गरेको भिडियो सार्वजनिक भएपछि चार जना ट्राफिक प्रहरी निलम्बनमा परेका हुन्। उपत्यका ट्राफिक प्रहरी महाशाखाका प्रमुख विनोद घिमिरेका दिउँसोको समयमा भएको उक्त घटनाका विषयमा आवश्यक छानबिन भइरहेको छ। कुटपिट गर्ने एक जना र कुटेको देख्दा देख्दै हेरेर बस्ने अरू पनि घटनाको भागिदार हुन् सक्ने भएकाले छानबिनका लागि उनीहरूलाई जिम्मेवारीबाट हटाइएको हो। काठमाडौं उपत्यका ट्राफिक प्रहरी कार्यालयका प्रवक्ता दीपक गिरीका अनुसार भिडियोमा देखिएका प्रहरीहरू ट्राफिक प्रहरी वृत्त जनसेवामा कार्यरत थिए। अहिले उनीहरूलाई जिम्मेवारीबाट हटाइएको छ।
नेजाले मनायो १८ औं स्थापना दिवस,"अमेरिका : नेपाल अमेरिका पत्रकार संघ (नेजा)ले अमेरिकाको भर्जिनियामा १८ औं स्थापना दिवस मनाएको छ। सन् २००७ अप्रिल २१ र २२ मा भर्जिनियाको आर्लिङ्टनमा पहिलो अधिवेशन सम्पन्न गरेसँगै नेजाले अप्रिल २१ लाई आफ्नो स्थापना दिवसका रूपमा मनाउँदै आएको छ। २०२५ अप्रिल २० शनिबार १८औं वर्ष पार गरेको अवसरमा भर्जिनियामा स्थापना दिवस मनाएको हो। सन् २००७ मा गिरीश पोखरेलको अध्यक्षतामा गठन भएको नेजाले १८औं वर्ष अवधिमा उत्तर अमेरिकामा रहेका नेपाली पत्रकारहरूलाई संगठित गर्दै नेपाल पत्रकार महासंघसँगको समन्वयमा पत्रकारिता पुरस्कार स्थापना, पत्रकारको लेखनवृत्ति , क्षमता विकास र हकहितका लागि विभिन्न योजना कार्यान्वयनसँगै र सामाजिक कार्यमा महत्त्वपूर्ण भूमिका निर्वाह गर्दै आएको छ। नेजा अध्यक्ष सुरज भण्डारीको अध्यक्षता एवं नेपाली दूतावासको कार्यालय वासिङ्टन डीसी नियोग उपप्रमुख शरदराज आरनको प्रमुख आतिथ्यतामा भएको कार्यक्रममा गैरआवासीय नेपाली संघ (एनआरएनए) राष्ट्रिय समन्वय परिषद् अमेरिकाका अध्यक्ष डा अर्जुन बन्जाडे, नेजाका संस्थापक अध्यक्ष गिरीश पोखरेल, पूर्वअध्यक्ष भोला आचार्य, पूर्वकार्यबाहक अध्यक्ष कृष्ण शर्मा र मानार्थ सदस्य योगेश उपाध्यायले नेजाको भूमिका एवं योगदानबारे चर्चा गरेका थिए। कार्यक्रममा नेपाली दूतावासको कार्यालय वासिङ्टन डीसी नियोग उपप्रमुख शरदराज आरनले दूतावास अमेरिकामा रहेका नेपाली पत्रकारसँग हरपल समन्वय एवं सहकार्य गर्न तत्पर रहेको बताए। उनले सूचना सम्प्रेषण र पत्रकारका लागि आवश्यक सूचना प्रवाहका लागि दूतावासले भूमिका निर्वाह गरिरहेको दाबीसमेत गरे । नेजा स्थापनाको शुभकामनासँगै आगामी दिनमा थप नयाँ कार्यक्रमका लागि यहाँहरुको भूमिका महत्त्वपूर्णसमेत रहने विश्वास व्यक्त गर्दछु। कार्यक्रममा नेजाका अध्यक्ष सुरज भण्डारीले उत्तर अमेरिका रहेका नेपाली समुदायको हितमा पत्रकारितामार्फत सेवा पुर्याउने र उत्तर अमेरिका रहेका नेपाली पत्रकारको हितमा काम गर्दै आएको र आगामी दिनमा आफ्नो पेसाप्रति जिम्मेवार बनेर नेजा अघि बढ्नुपर्ने र सोहीअनुसार नेजा अगाडि बढेको जानकारी दिए। नेजाका संस्थापक तथा सीटी अफ इन्डियाना हेड उपमेयर किरण सिटौला, एसोसिएसन अफ नेप्लिज इन अमेरिकाका अध्यक्ष डा खगेन्द्र अधिकारी, युनाइटेड नेपाली पोलिटिकल एक्सन कमिटीका अध्यक्ष एड्रिन पोखरेल, एभरेस्ट फेडेरल क्रेडिट युनियनका प्रमुख कार्यकारी अधिकृत सुमन तिम्सिना, एनआरएनए अमेरिकाका महिला संयोजक सुनिता खत्री, एनआरएनए अमेरिकाका सल्लाहकार ददी ढुंगाना, एनआरएनए भर्जिनिया च्याप्टरका अध्यक्ष विशाल कार्की, जनसम्पर्क समिति अमेरिकाका उपाध्यक्ष केशव बराल, एनआरएनए चाईनाका पूर्व अध्यक्ष प्रदीप न्यौपाने लगायतले शुभकामना मन्तव्य व्यक्त गरेका थिए।"
एन्फा नकआउट प्रतियोगिता नहुने,"काठमाडौं : अखिल नेपाल फुटबल संघ (एन्फा)ले ए डिभिजन क्लबहरुबीच हुने भनिएको नकआउट प्रतियोगिता नहुने भएको छ। यो प्रतियोगिता एएफसीको क्लब च्याम्पियनसिपको लागि छनोट प्रतियोगिता रहेको थियो। एन्फाले यो प्रतियोगिता प्राविधिक कारण देखाउँदै नहुने बताउँछ। वैशाख १० भित्र जम्मा ४ क्लबले मात्रै यो प्रतियोगिताका दर्ता गराउँदा अन्य क्लबहरुले भने यसमा चासो दिएका थिएनन्। ए डिभिजन लिगको प्रतिस्थापन भने यो लिग नरहेको एन्फाका प्रवक्ता सुरेश शाहले अन्नपूर्ण पोष्टलाई बताए। उनले भने,यो प्रतियोगिता ए डिभिजन लिगको भरपाइ थिएन। ए डिभिजन लिगको बारेमा अब हुने साधारण सभाले निर्णय गर्नेछ। एन्फाको वैशाख २६ गते बस्ने साधारण सभाले यस विषयमा निर्णय गर्नेछ। यो प्रतियोगिता नहुँदा यस वर्ष एएफसी क्लब च्याम्पियनसिपमा नेपालको कुनैपनि क्लबले प्रतिस्पर्धा गर्ने सम्भावना कमजोर बनेको छ।"
पर्यटकीय फुङफुङ झरनाको उद्घाटन,"नुवाकोट : नुवाकोटको सादीखोलामा रहेको झरना पर्यटकीय गन्तव्य बन्दै गइरहेको छ। पर्यटन प्रवर्द्धन गर्न उद्देश्यका साथ ककनी गाउँपालिका४ सादीखोलामा रहेको फुङफुङ झरनाको उद्घाटन गरिएको छ। सो झरनामा बिदाको दिन तथा अनय दिनमा समेत पर्यटकहरू आउने क्रम बढिरहेको वडाध्यक्ष सोनाम लामाले बताए। उनका अनुसार फुङफुङ झरनामा जानका लागि पासाङल्हामु मार्गको रानीपौवा बजार र पैतिसकिलो बजारबाट जान सकिन्छ। काठमाडौंबाट यातायातमा दुई घण्टा र नुवाकोटको विदुरबाट डेढ घण्टाको दूरीमा रहेको सो झरनामा जान मुल सडकमार्गबाट जाने पक्की र व्यवस्थित संरचनाहरू निर्माण भइरहेका छन्। यसलाई स्थानीय, प्रदेश र संघीय तीनै तहको सरकारले मुख्य पर्यटकीय गन्तव्यका रूपमा अगाडि बढाउनु पर्ने झरनाको उद्घाटन गर्दै बागमती प्रदेशका पूर्व कृषिमन्त्री तथा एमाले नुवाकोटका अध्यक्ष बद्री मैनालीले बताए। उनले पर्यटन विभागमा सूचीकृत ककनी सादीखोलास्थित फुङफुङ झरनाले पर्यटन प्रवर्द्धनमा महत्वपूर्ण भूमिका खेल्ने बताए। सो झरनामा जानका लागि आकर्षक चारसय ५० वटा सिँढी निर्माण भइरहेको छ। तीनसय ६७ वटा सिढी बनिसकेको र अन्य सिढीहरु बनिरहेको ककनी ४ का वडाध्यक्ष सोनाम लामाको भनाइ छ। सो झरनाको प्रवर्द्धन, भौतिक संरचना निर्माणका लागि हालसम्म ५५ लाख रुपैयाँ खर्च भइसकेको वडाध्यक्ष सोनाम लामाको भनाइ छ। त्यसका लागि एमाले नुवाकोटका अध्यक्ष तथा पूर्वमन्त्री बद्री मैनालीमार्फत गत २०७६ सालमा २५ लाख र २०७७ सालमा १५ लाख रुपैयाँ निकासा भएको थियो।"
आठौँ शेरबहादुर स्मृति भलिबल प्रतियोगिताको सेमिफाइनल समीकरण पूरा,"काठमाडौँ : आठौँ शेरबहादुर स्मृति महिला भलिबल प्रतियोगितामा एपिएफ क्लबले एभरेष्ट क्लबलाई हराउँदा प्रतियोगिताको सेमिफाइनल समीकरण पूरा गरेको छ। ५ टिमले सहभागिता जनाएका यस प्रतियोगितामा साविक विजेता एपिएफले एभरेष्ट भलिबल क्लबलाई सोझो सेटमा हराएको हो। त्रिपुरेश्वरस्थित दशरथ रंगशाला कर्भड हलमा भएको खेलमा एपिएफले २५१९, २५१५ र २५१० ले हरायो। आज भएको पहिलो खेलमा एभरेष्ट भलिबल क्लब अर्को विभागीय टिम त्रिभुवन आर्मीसँग पनि सोझो सेटमा पराजित हुँदै प्रतियोगिताबाट बाहिरिएको हो। समूह 'ए'मा रहेको एभ्रेष्ट भलिबल क्लबले समूह चरणको दुवै खेल हार्दै सेमिफाइनल समीकरणबाट बाहिरिएको हो। समूह 'ए'मा २ मा २ खेल जितेको एपिएफ क्लब समूह शीर्ष स्थानमा रहँदै समूह बीको उपविजेताको रुपमा रहेको न्युडाइमण्ड क्लबसँग खेल्नेछ । त्यस्तै समूह बीको विजेता नेपाल पुलिस क्लबले समूह 'ए'को उपविजेताको रुपमा रहेको त्रिभुवन आर्मी क्लबसँग खेल्नेछ। सेमीफाइनलको खेलहरु शुक्रबार हुनेछन्। पहिलो खेलमा एपिएफले न्युडाइमण्डसँग २ बजे खेल्नेछ। त्यस्तै, साँझ ४ बजे पुलिसले आर्मीसँग खेल्नेछ। यस प्रतियोगिताको विजेता टिमले ४ लाख ९९ हजार र उपविजेताले २ लाख ५० हजार र तेस्रो हुनेले १ लाख २५ हजार रुपैयाँ प्राप्त गर्ने छ । प्रतियोगिताका सर्वोत्कृष्ट खेलाडीले ५० हजार हजार, विधागततर्फ उत्कृष्ट सेटर, डिफेन्स, सर्भर, लिबेरो, स्पाइकर र प्रशिक्षकले जनही २५ हजार रुपैयाँ प्राप्त गर्नेछन् । हरेक खेलको प्लेयर अफ द म्याचले १५ हजार रुपैयाँ प्राप्त गर्नेछन् । यस प्रतियोगिताको फाइनल खेल वैशाख १३ गते हुनेछ ।"
तीनकुने घटनामा संलग्न थप एक जना पक्राउ,काठमाडौं : गत चैत १५ गते तीनकुने घटनामा संलग्न थप एक जना पक्राउ परेका छन्। पक्राउ पर्नेमा काभ्रेपलाञ्चोकको धुलिखेल नगरपालिका३ का ४० वर्षीय मनोज भन्ने मिनोज थापा रहेका छन्। प्रदर्शनका क्रममा भएको घटनाको अनुसन्धानको सिलसिलामा निजी तथा सार्वजनिक सम्पत्ति माथि तोडफोड तथा आगजनी लगायतका आपराधिक कार्य गरेको आरोपमा उनलाई पक्राउ गरिएको जिल्ला प्रहरी परिसर काठमाडौंका सूचना अधिकारी एवं प्रहरी उपरीक्षक अपील राज बोहोराले जानकारी दिए। काठमाडौं जिल्ला अदालतबाट ३ दिनको मिलान म्याद थप अनुमति लिएर अनुसन्धान गरिरहेको परिसरले जनाएको छ।
"शिक्षक आन्दोलन: सरकारी विद्यालय ठप्प, निजीमा चहलपहल","रौतहट : शिक्षक आन्दोलनका कारण रौतहटको शिक्षा छायाँमा परेको छ। बालबालिकाको विद्यालयमा सहभागिता, गुणस्तरीय शिक्षाको सुनिश्चितता भन्ने नारासहित सरकारले शैक्षिक सत्र २०८२ को भर्ना अभियान सुरु गरेको भए तापनि शिक्षक आन्दोलनका कारण जिल्लाको शैक्षिक गतिविधिमा छायाँमा परेको हो। यहाँका अधिकांश सरकारी, सामुदायिक विद्यालयहरू सुनसान बनाएर शिक्षकहरू काठमाडौं केन्द्रित आन्दोलनमा छन्। गत चैत २० गतेदेखि सामुदायिक विद्यालयका शिक्षकहरूले विद्यालय शिक्षा ऐन जारी गर्नुपर्ने मागसहित शिक्षण कार्य बहिष्कार गर्दै आन्दोलनमा उत्रिएपछि जिल्लाभरका ४६ वटा सामुदायिक विद्यालयहरू बन्द छन्। चन्द्रपुर नगरपालिकाको शिक्षा शाखाका अनुसार प्रत्येक वर्ष कक्षा १ मा मात्रै ८ देखि ९ हजार विद्यार्थी भर्ना हुने गरेका थिए। तर यो वर्षको अवस्था नाजुक छ। विद्यालय नै बन्द भएपछि भर्ना प्रक्रिया पनि ठप्प भएको छ। शिक्षकहरूले आफ्नो मागका लागि आन्दोलन गर्नु अस्वाभाविक नरहेको भए तापनि आफ्ना बालबालिकाको भविष्यमाथि अन्याय भएको अभिभावकहरू बताउँछन्। विद्यालय बन्द गरेर आन्दोलन गर्नुले सिधै बालबालिकाको भविष्यमाथि प्रहार भएको चन्द्रपुर७ का वडाध्यक्ष विष्णु प्रसाद उप्रेतीले बताए। शिक्षकको आन्दोलन एक प्रकारले जायज रहे पनि आन्दोलनले शिक्षण प्रणालीमाथि नै जनविश्वास कमजोर बनाइरहेको उनको बुझाइ छ। पूर्व शिक्षक अर्जुन दाहाल पनि यस आन्दोलनको समयप्रति असन्तुष्ट छन्। शैक्षिक सत्र सुरु हुनुअघि नै आन्दोलन गर्नु दुःखद रहेको बताउँदै उनले सरकार र शिक्षक दुवैले गम्भीर संवादमार्फत निकास खोज्नुपर्ने तर्क गरे। एकातिर सरकारी विद्यालय ठप्प छन् भने त्यहीँ निजी विद्यालयहरूमा भने भर्ना अभियान यथावत् छ। निजी विद्यालयहरूले तालिकाअनुसार कक्षाहरू पनि सञ्चालन गरिरहेका छन्। शिक्षकहरूको अनुपस्थितिका कारण सरकारी विद्यालयका विद्यार्थी निजी विद्यालयतर्फ आकर्षित हुन सक्ने चिन्ता पनि बढ्न थालेको छ। शिक्षक आन्दोलनले सरकारी भर्ना अभियानलाई छायाँमा पारेको त छँदै छ सरकारले शिक्षा सबैको हक भन्ने अभियान चलाइरहेको बेला त्यही अभियानको मेरुदण्ड मानिएका शिक्षकहरू आन्दोलनमा हुनाले सरकारी भन्दा र निजी विद्यालय बीचको आक्रमण बढ्न थालेको देखिन्छ।"
शिक्षामन्त्री पन्तले भने शिक्षकहरूका समस्या वार्ताबाट समाधान गर्छु,"काठमाडौं : नवनियुक्त शिक्षा, विज्ञान तथा प्रविधिमन्त्री रघुजी पन्तले शिक्षकहरूका समस्या समाधान वार्ताबाट गर्ने बताएका छन् । आज मन्त्रालयमा पदभार ग्रहण गरेपछि उनले यस्तो बताएका हुन् । मन्त्री पन्तले शिक्षकका समस्याबारे आफू जानकार रहेको बताउँदै वार्ताको माध्यमबाट समस्याको समाधान गर्न प्रयत्न गर्ने बताए । उनले भने,भर्खर त मन्त्रालयको जिम्मेवारी सम्हालेको छु । शिक्षकहरूका मागका विषयमा जानकार छु । मन्त्रालयका अधिकारीहरूले वार्ताको लागि पहल गरिरहेका छन् । यो विषयमा बुझेपछि आफ्नो धारणा बनाउँला । मन्त्री पन्तले अब बोल्नेभन्दा पनि काम गर्नमा ध्यान केन्द्रित गर्ने बताए । विद्यालय शिक्षा ऐन जारी गर्नुपर्ने माग गर्दै शिक्षकहरू गत चैत २० गतेदेखि काठमाडौं केन्द्रित आन्दोलनमा छन् ।"
"चार भुटानी शरणार्थी हिरासतमुक्त हुने, बेलडाँगी शिविर वा अन्य कतै राखेर अनुसन्धान गर्न सर्वोच्चको आदेश","काठमाडौं : सर्वोच्च अदालतले हिरासतमा रहेका भुटानी शरणार्थीहरूलाई स्थानहद तोकेर अनुसन्धान गर्न आदेश दिएको छ। सर्वोच्चका न्यायाधीशहरू बालकृष्ण ढकाल र नित्यानन्द पाण्डेयको संयुक्त इजलासले हिरासतमा रहेका भुटानी शरणार्थीहरूलाई झापाको बेलडाँगी शरणार्थी शिविर वा अन्य स्थान तोकेर राख्न र अनुसन्धान गर्न आदेश दिएको हो। सर्वोच्च अदालतका प्रवक्ता एवं सहरजिस्ट्रार अच्युत कुइँकेलले अमेरिका जानुअघि उनीहरू बसेको वा अन्य स्थान तोकेर अनुसन्धान गर्ने आदेश भएको बताए। उनले अन्नपूर्णसँग भने, 'प्रहरी हिरासतमा रहेका उनीहरूलाई झापाको बेलडाँगी शरणार्थी शिविर वा अन्य स्थान तोकेर अनुसन्धान गर्न आदेश भएको छ।' अमेरिकाले निष्कासन गरेका चार भुटानी शरणार्थीको हकमा सर्वोच्चले यस्तो आदेश दिएको हो। अमेरिकाले उनीहरूलाई भुटान निष्कासन गरेको थियो। तर, वाशिङ्टनस्थित भुटानी दूतावासबाट जारी भएको ट्राभल डकुमेन्ट भुटानले नियन्त्रणमा लिएर उनीहरूलाई भारत हुँदै नेपाल पठाएको थियो। नेपाल प्रवेश गरेपछि प्रहरीले उनीहरूलाई पक्राउ गरेको थियो। प्रहरीले चैत १६ गते ३६ वर्षीय आशिष सुवेदी, ३१ वर्षीय सन्तोष दर्जी, ३६ वर्षीय रोशन तामाङ र चैत १८ गते ३० वर्षीय अशोक गुरुङलाई पक्राउ गरेको थियो। काँकडभिट्टा नाकाबाट प्रवेश गरेका सुवेदी, तामाङ र दर्जी दमक नगरपालिका३ बेलडाँगी शिविरबाट पक्राउ परेका थिए भने गुरुङलाई सशस्त्र प्रहरीले मेचीनगर नगरपालिका४ स्थित मिलनटुङ सीमा नाकाबाट लुकीछिपी पैदल छिरिरहेको अवस्थामा पक्राउ गरेको थियो। पक्राउ परेका चारै जना एक सातादेखि इलाका प्रहरी कार्यालय काँकडभिट्टामा छन्।"
शिक्षा मन्त्री रघुजी पन्तले लिए सपथ,"काठमाडौं : नवनियुक्त शिक्षा, विज्ञान तथा प्रविधि मन्त्री रघुजी पन्तले सपथ लिएका छन्। राष्ट्रपति रामचन्द्र पौडेलले बिहीबार उनलाई पद तथा गोपनियताको सपथग्रहण गराएका हुन्। प्रधानमन्त्री केपी शर्मा ओलीको सिफारिसमा राष्ट्रपति पौडेलले बुधबार पन्तलाई शिक्षा मन्त्रीमा नियुक्त गरेका छन्। एमाले सांसद विद्या भट्टराईले स्वास्थ्यको कारण देखाउँदै गत सोमबार राजीनामा दिएपछि प्रधानमन्त्री ओलीले पन्तलाई उक्त जिम्मेवारी सुम्पिएका हुन्।"
चार भुटानी शरणार्थीलाई हिरासतमुक्त गरेर ६० दिनभित्र अनुसन्धान सकाउनू : सर्वोच्च अदालत,"काठमाडौं : सर्वोच्च अदालतले हिरासतमा रहेका चार जना भुटानी शरणार्थीलाई स्थान हद तोकेर अनुसन्धान गर्न आदेश दिएको छ। सर्वोच्चका न्यायाधीशहरू बालकृष्ण ढकाल र नित्यानन्द पाण्डेयको संयुक्त इजलासले उनीहरूलाई हिरासतमुक्त गरी झापाको बेलडाँगी शरणार्थी शिविर वा अन्य स्थान तोकेर ६० दिनभित्र अनुसन्धान गर्न आदेश दिएको हो। झापास्थित शरणार्थी शिविरमा रहेका बेला उनीहरूलाई अमेरिका पुनर्वास गराइएको र निष्कासनमा परी भुटानबाट भारत हुँदै नेपाल आइपुगेकाले स्थान हद तोकेर अनुसन्धान गर्नुपर्ने राय सर्वोच्चले दिएको हो। 'निवेदकहरूमध्ये अशोक गुरुङ र सन्तोष दर्जी नेपालमा तथा रोशन तामाङ र आशिष सुवेदीको भुटानमा जन्म भए पनि नेपालमा भुटानी शरणार्थीको रूपमा दरिई नेपालमा बसोबास गरेपछि संयुक्त राज्य अमेरिकाले यात्रा अनुमति दिई संयुक्त राज्य अमेरिकामा शरणार्थीको रूपमा पुनर्वास गराइएकोमा संयुक्त राज्य अमेरिकाबाट चैत ११ मा निष्कासनमा परी भारत हुँदै भुटान पुऱ्याएकोमा भुटानबाट पुनः नेपाल भारतको सीमाना ल्याई छोडी दिएकाले रिट निवेदकमध्ये पुनर्वास हुनुअघि नेपालमा बसोबास गरेको शिविरमा आइपुगेको बेलडाँगी शरणार्थी शिविर वा अन्य उपयुक्त स्थानलाई स्थान हद तोकी निवेदकहरूलाई हालः राखेको इलाका प्रहरी कार्यालय, काँकरभिट्टाबाट स्थान हद तोकिएको उपयुक्त स्थानमा स्थानान्तरण गरी यी निवेदकहरुका सम्बन्धमा जो जे बुझ्नुपर्ने बुझी प्रचलित कानुन बमोजिमको अनुसन्धानको कार्य आगामी ६० दिनभित्र सम्पन्न गर्नू,' सर्वोच्चको आदेशमा भनिएको छ। सर्वोच्चले यसअघि वैशाख ४ गते जारी भएको अन्तरिम आदेश स्वतः निष्कृय भएको उल्लेख गरेको छ। भुटानी शरणार्थीलाई प्रहरीले पक्राउ गरेपछि एसोसिएसन अफ नेपाली ओरिजन ()ले कानुनी पहल गरेको थियो। एएनओले पक्राउ परेकाहरूको आफन्तहरूलाई काठमाडौं ल्याएर सर्वोच्च अदालतमा मुद्दा हाल्न लगाएको थियो। त्यसको संयोजन एनओका केन्द्रीय अध्यक्ष डिल्ली अधिकारीले गरेका थिए। प्रहरीले चैत १६ गते ३६ वर्षीय आशिष सुवेदी, ३१ वर्षीय सन्तोष दर्जी, ३६ वर्षीय रोशन तामाङ र चैत १८ गते ३० वर्षीय अशोक गुरुङलाई पक्राउ गरेको थियो। काँकडभिट्टा नाकाबाट प्रवेश गरेका सुवेदी, तामाङ र दर्जी दमक नगरपालिका३ बेलडाँगी शिविरबाट पक्राउ परेका थिए भने गुरुङलाई सशस्त्र प्रहरीले मेचीनगर नगरपालिका४ स्थित मिलनटुङ सीमा नाकाबाट लुकीछिपी पैदल छिरिरहेको अवस्थामा पक्राउ गरेको थियो। पक्राउ परेका चारै जना एक सातादेखि इलाका प्रहरी कार्यालय काँकडभिट्टामा छन्।"
५ जना फरार प्रतिवादी पक्राउ,"महोत्तरी : महोत्तरी प्रहरीले विभिन्न मुद्दामा लामो समयदेखि फरार रहँदै आएको ५ अभियुक्तलाई पक्राउ गरेको छ। जिल्ला प्रहरी कार्यालय महोत्तरीका अनुसार पक्राउ पर्नेमा जिल्ला अदालत महोत्तरीबाट ३४ रुपैयाँ जरिवानादेखि ६ सय रुपैयाँ जरिवाना तिर्नेसम्म रहेका छन्। उनीहरु सबै मटिहानी नगरपालिका ९ वडाका रहेका छन्। ६५ वर्षीय शिवचन्द्र पाण्डेलाई अदालतले जालसाजी मुद्दामा ३४ रुपैयाँ जरिवाना तोकिएको थियो। त्यस्तै ७० वर्षीय मुसलिम धुनियालाई कुटपिट मुद्दामा ६ सय रुपैयाँ, ६८ वर्षीय मोमनिफ राईनलाई कुटपिट मुद्दामा १५६ रुपैयाँ, ७० वर्षीय मोमजलुम राईनलाई कुटपिट मुद्दामा १५६ रुपैयाँ, ५५ वर्षीय नईम कवारीलाई कुटपिट मुद्दामा ५ सय रुपैयाँ जरिवाना तोकिएको थियो। अदालतको फैसला सुनाए लगतै उनीहरू फरार रहँदै आएको जिल्ला प्रहरी कार्यालय महोत्तरीले जनाएको छ। लुकिछिपी बसेको अवस्थामा पक्राउ गरी उनीहरूलाई कानुनी कारबाहीका लागि महोत्तरी जिल्ला अदालतमा दाखिला गरिएको प्रहरी प्रवक्ता डीएसपी सन्तुलाल प्रसाद जयसवारले बताए।"
रुकुम पूर्वमा भूकम्पको धक्का,रुकुम पूर्व : रुकुम पूर्व केन्द्रविन्दु भएर बिहीबार साँझ भूकम्प गएको छ। भूकम्प मापन तथा अनुसन्धान केन्द्र लैनचौरका अनुसार आज साँझ ७ बजेर ३४ मिनेटमा रुकुम पूर्वलाई केन्द्रविन्दु बनाएर ४२ म्याग्निच्युडको भूकम्प गएको हो। रुकुम पूर्वका विभिन्न स्थानसहित आसपासका जिल्लाहरूमा पनि भूकम्पको धक्का महसुस गरिएको थियो।
आन्दोलनरत शिक्षकलाई तीन दिनभित्र विद्यालय फर्काउनू : सर्वोच्च अदालत,"काठमाडौं : सर्वोच्च अदालतले आन्दोलनरत शिक्षकलाई ३ दिनभित्र स्कुल फर्काउने वातावरण बनाउन सरकारको नाममा आदेश दिएको छ। न्यायाधीश नहकुल सुवेदीको एकल इजालसले शिक्षकका जायज माग सम्बोधन गर्न र आन्दोलनरत शिक्षकलाई ३ दिन दिनभित्र विद्यालय फर्काउन आदेश जारी भएको सर्वोच्च अदालतका प्रवक्ता एवं सहरजिस्ट्रार अच्युत कुईंकेल बताए। उनका अनुसार शिक्षकका जायज माग सम्बोधन गर्न, एसईई बोर्डको परीक्षाफल समयमै प्रकाशित गर्न र १२ कक्षाको परीक्षा समयमै सञ्चालन गर्न आदेश भएको हो। 'शिक्षकको निरन्तरको आन्दोलनले देशभरि पठनपाठन प्रभावित भएको र त्यसका कारण बालबालिकाहरू शिक्षाबाट वञ्चित हुनुपरेको भन्दै शिक्षकका जायज माग सम्बोधन गर्न, एसईईको नतिजा प्रकाशन र १२ कक्षाको परीक्षा सञ्चालन गर्न आदेश भएको छ,' अन्नपूर्णसँग उनले भने। अधिवक्ता श्रवण कुमार चौधरीले बुधबार मन्त्रिपरिषद् कार्यालय, शिक्षा मन्त्रालय, संघीय संसद, शिक्षा विभाग र राष्ट्रिय परीक्षा बोर्डलाई विपक्षी बनाएर रिट दायर गरेका थिए।"
झापामा ट्याक्टरको इन्जिनले किचेर सहचालकको मृत्यु,झापा : झापाको बुद्धशान्तिमा ट्याक्टरको इन्जिनले किचेर सहचालकको मृत्यु भएको छ। मृत्यु हुनेमा बुद्धशान्ति गाउँपालिका१ निवासी २४ वर्षीय प्रेम गुरुङ रहेको जिल्ला प्रहरी कार्यालय झापाले जनाएको छ। प्रहरीका अनुसार बिहीबार बिहान ११ बजेको समयमा बुद्धशान्ति१ को भित्री सडक खण्डमा बिरिङ खोलाबाट भोटेटार गाउँतर्फ जाँदै गरेको प्र १०१००२ त ८३३ नम्बरको ट्याक्टर आफै अनियन्त्रित भई पल्टिदा दुर्घटना भएको थियो। ट्याक्टर पल्टिदा इन्जिनले किचेर सहचालक गुरुङ गम्भीर घाइते भएका थिए। उनलाई तत्काल उपचारका लागि प्रादेशिक अस्पताल भद्रपुर पठाए पनि डाक्टरले मृत घोषित गरिदिएका थिए। सोही ठाउँका ट्याक्टर चालक ३४ वर्षीय गणेश गुरुङलाई इलाका प्रहरी कार्यालय धुलाबारीले नियन्त्रणमा लिएको छ।
यो वर्ष साफ च्याम्पियनसिप नहुने,काठमाडौं : यस वर्ष साफ च्याम्पियनसिप नहुने भएको छ। दक्षिण एसियाली फुटबल महासंघ (साफ)ले खेल होम एण्ड अवे फर्म्याटमा गर्ने भए पनि यो वर्ष नगर्ने जानकारी दिएको छ। आगामी जुनमा श्रीलंकामा हुने भनिएको साफ च्याम्पियनसिप हालका लागि स्थगित गरिएको साफले विज्ञप्ति मार्फत जनाएको छ। विज्ञप्तिमा आयोजक टिमहरूलाई मैदान तथा स्थान तयार गर्न पर्याप्त समय दिइने बताइएको छ।
चार दिनपछि नेप्से परिसूचकमा सामान्य सुधार,"काठमाडौं : नेप्से परिसूचक सामान्य अंकले बढेको छ। चार दिनसम्म लगातार घटेको सेयर बजार बिहीबार भने सामान्य अंकले बढेको हो। आज नेप्से परिसूचक २०८ अंकले बढेर २६५८०२ विन्दुमा पुगेको छ। आज ३०८ स्क्रिप्सको १ करोड ९७ लाख ५४ हजार २४५ कित्ता सेयर ७ अर्ब ८७ करोड ९३ लाख ८१ हजार २६८ रुपैयाँमा खरिदबिक्री भए। यसदिन नेपाल माइक्रो इन्स्योरेन्स र क्रेष्ट माइक्रो लाइफ इन्स्योरेन्सको सेयर ९९९ प्रतिशतले बढ्यो। नेपाल हाइड्रो डेभलपर्सको ७१२ प्रतिशतले घटेको छ। कारोबार रकमका आधारमा ङादी ग्रुप पावर शीर्षस्थानमा रह्यो। सो कम्पनीको ७० करोड ३४ लाख बराबरको सेयर कारोबार भयो।बैंकिङ, हाइड्रो, इनभेस्टमेन्ट, मेचुअल फन्ड र ट्रेडिङ समूहका उपसूचक बढेका छन्। बाँकी समूहका उपसूचक भने घटेका छन्। आज इन्भेस्टमेन्टतर्फ लगानी कर्ताको आकर्षण बढेको छ। यस उपसूचक २४९ प्रतिशतले बढेको छ।"
सरकारको बारेमा धेरै चिन्ता गर्ने होइन : प्रधानमन्त्री (भिडियो),"काठमाडौं : प्रधानमन्त्री एवं नेकपा एमाले अध्यक्ष केपी शर्मा ओलीले सरकारको चिन्ता नगर्न आग्रह गरेका छन्। एमालेको युथ सेलिब्रेसन समारोहमा बिहीबार सम्बोधन गर्दै प्रधानमन्त्री ओलीले चुनावको बारेमा चिन्ता गर्न आग्रह गरेका हुन्। उनले एमालेले सरकारभन्दा पनि चुनावको चिन्ता गर्ने स्पष्ट पारे। 'सरकारको बारेमा धेरै चिन्ता गर्ने होइन। चुनावको बारेमा चिन्ता गर्नुपर्छ। एमालेले सरकार बनाउन, सरकार बचाउन भनेर कराएको छैन। एमालेले सधैं चुनाव हेरेको हुन्छ। हामीले ७० को चुनाव भन्यौं। ७४ र ७९ को चुनाव भन्यौं। अहिले मिसन ८४ भनिरहेका छौं। ढुक्क भएर मिसन ८४ मा लाग्नुस्। सरकार चलाउने र नेतृत्व गर्ने कुरा संसदको बनावटअनुसार ठीक ढंगले एमालेले गर्नेछ। मिसन ८४ एमालेलाई निर्णायक शक्तिमा लैजाने मिसन हो,' उनले भने। उनले एमालेको राष्ट्रवादी अडान र दृष्टिकोणको कारण राष्ट्र विरोधी तत्त्वहरू एमालेविरुद्ध खनिएको बताए। त्यस्ता शक्तिले एमालेविरुद्ध हरेक दिन भ्रम फिँजाउने गरेको उनको भनाइ छ। उनले एमाले र कांग्रेसको सरकार देशमा स्थिरता दिने गरी एउटा लक्षका साथ बनेको भन्दै सरकारतिर नभइ चुनावतिर ध्यान दिन सुझाव दिए। प्रधानमन्त्री ओलीले देशमा अराजकता मच्चाउने र विभाजन गर्ने तत्त्वसँग सचेत हुन पनि आग्रह गरे। लोकतन्त्रमा पनि केही गलत प्रवृत्ति देखाएका बताउँदै उनले त्यसबाट देश केही समय अलमलमा परेको बताए। अब भ्रममा नभइ स्पष्ट दृष्टिकोणका साथ देश अघि बढ्नु पर्नेमा ओलीले जोड दिए।"
समृद्ध मुलुक निर्माणमा इन्जिनियरको महत्वपूर्ण भूमिका हुन्छ : ऊर्जामन्त्री खड्का,"काठमाडौं : ऊर्जा, जलस्रोत तथा सिँचाइमन्त्री दीपक खड्काले समृद्ध मुलुक निर्माणमा इन्जिनियरको महत्वपूर्ण भूमिका रहेको बताएका छन्। नेपाली कांग्रेसको शुभेच्छुक संस्था सेन्टर फर डेमोक्रेटिक इञ्जिनीयर्स एसोसियसन (सिडेन)को आयोजनामा ललितपुरमा आयोजना गरेको भविष्य निर्माणः नवप्रवर्तन लचिलोपन र दिगो विकास सम्बन्धी दोस्रो राष्ट्रिय सम्मेलनमा बोल्दै उनले मुलुकको विकासमा इन्जिनियरको महत्वपूर्ण भूमिका रहेको बताएका हुन्। विकास निर्माणमार्फत समृद्ध मुलुक निर्माण गर्न सरकार लागेको छ, यसमा इन्जिनियरको महत्वपूर्ण भूमिका रहन्छ, उनले भने। मन्त्री खड्काले गुणस्तरीय पूर्वाधार निर्माणमा सबैले ध्यान दिनुपर्ने बताए। उनले मुलुकको आर्थिक विकासका लागि बाधक भएका कानुन संशोधन गर्दै अगाडि बढ्न सरकार लागेको बताए। ऊर्जामन्त्री खड्काले सन् २०३५ सम्म २८ हजार ५०० मेगावाट विद्युत उत्पादन गर्ने लक्ष्य सरकारले लिएको भन्दै उक्त लक्ष्य पूरा गर्दा थुप्रै इन्जिनियरले रोजगार पाउने उल्लेख गरे। बुढीगण्डकी आयोजनालाई मात्र अगाडि बढाउन सके पनि १७ हजार बढीले रोजगारी पाउने उनको भनाइ थियो। उनले मुलुकको विकासका लागि इन्जिनियरको सहयोग र सल्लाह अझ बढी आवश्यक रहेको बताए। इन्जिनियर विना देश विकास हुन नसक्ने मन्त्री खड्काको भनाइ थियो। ऊर्जामन्त्री खड्काले निजी क्षेत्रलाई साथमा लिएर अगाडि बढ्न चाहेको बताए।"
पहलगाममा आक्रमण गर्ने आतंककारीबारे सूचना दिनेलाई २० लाख पुरस्कार,"काठमाडौं : भारत प्रहरीले जम्मू कश्मीरको पहलगाममा भएको आतंकवादी हमलामा संलग्नहरूको तस्बिर सार्वजनिक गरेको छ । प्रहरीले सामाजिक सञ्जाल प्लेटफर्म एक्समा तस्बिर सार्वजनिक गर्दै उनीहरूको बारेमा सूचना दिनेलाई २० लाख रुपैयाँ पुरस्कार दिने उल्लेख गरेको छ । प्रहरीले तीन जनामध्ये दुई जनालाई पाकिस्तानी नागरिकको रूपमा पहिचान गरेको छ । तीनै जना चरमपन्थी संगठन लश्करएतैयबासँग सम्बन्धित रहेको प्रहरीले बताएको छ । प्रहरीले भनेको छ, उनीहरूको बारेमा कुनै पनि जानकारी दिने जो कोहीलाई २० लाख रुपैयाँ पुरस्कार दिइनेछ । यसअघि पहलगाममा भएको आक्रमणमा संलग्न तीन जना आतंककारीको स्केच सार्वजनिक गरिएको थियो । भारतीय सुरक्षा एजेन्सीहरूले मुसा, युनुस र आसिफ नामका आक्रमणकारीहरूको स्केच सार्वजनिक गरेको थियो । उनीहरूले एक४७ लगायतका अत्याधुनिक बन्दुकहरू लिएर पहलगाममा पर्यटकमाथि अन्धाधुन्ध फायर गरेका थिए। घटनामा २६ जनाको मृत्यु भएको छ। जसमा एक नेपाली पनि रहेका छन्। बुटवल निवासी सुदीप न्यौपानेको घटनामा मृत्यु भएको थियो। भारतको विदेश मन्त्रालयले भारतमा रहेका पाकिस्तानी नागरिकलाई ४८ घन्टाभित्र देश छोड्न निर्देशन पनि दिएको थियो । यसैबीच भारतीय प्रधानमन्त्री नरेन्द्र मोदी आक्रमण गर्ने आतंककारीहरूलाई कल्पनाभन्दा ठुलो सजाय दिइने बताएका छन् । पहलगामबाट करिब पाँच किलोमिटर टाढा रहेको बैसरन पर्यटकहरूमाझ धेरै लोकप्रिय छ ।"
छत्तीसगढमा तीन माओवादी नेता मारेको प्रहरीको दाबी,"काठमाडौँ : भारतको छत्तीसगढको बिजापुरमा तीन माओवादी नेतालाई मारेको प्रहरीले दाबी गरेको छ । प्रहरीले मुठभेड अझै जारी रहेको बताएको छ । एक प्रहरी अधिकारीले भने,बिजापुरमा सुरक्षा बलले उसुर विकास खण्डको करेगुट्टा पहाडमा भेला भएका माओवादीविरुद्ध कारबाही सुरु गरेको छ । हामीले मुठभेड स्थलबाट तीन संदिग्ध माओवादीहरूको शव बरामद गरेका छौं । प्रहरी अधिकारीले मुठभेडमा ठूलो संख्यामा माओवादीहरू मारिने वा घाइते हुने सम्भावना रहेको बताए । मुठभेड अझै जारी रहेको भन्दै प्रहरीले यो लामो समयसम्म रहन सक्ने जनाएको छ । विगत एक हप्तादेखि सुरक्षा बलहरूले करिब १०० किलोमिटरमा फैलिएको करेगुट्टा पहाडलाई घेरा हालेका छन् । माओवादीविरुद्धको कारबाहीका लागि तालिम प्राप्त तेलङ्गनाको ग्रे हाउन्ड्स र महाराष्ट्रको सी६० युनिटले पनि पहाडलाई अर्को तर्फबाट घेरेका छन् ।"
"एसईईको नतिजा प्रकाशनमा ढिलाइ नगर्नू, १२ को परीक्षा पनि नसार्नू : सर्वोच्च अदालत","काठमाडौं : सर्वोच्च अदालतले आन्दोलनरत शिक्षकका जायज माग पूरा गरी ३ दिनभित्र स्कुल फर्काउने वातावरण सुनिश्चित गर्न सरकारको नाममा आदेश दिएको छ। न्यायाधीश नहकुल सुवेदीको एकल इजलासले शिक्षकका जायज माग सम्बोधन गर्न र आन्दोलनरत शिक्षकलाई ३ दिन दिनभित्र विद्यालय फर्किने वातावरण सुनिश्चित गर्न आदेश जारी भएको सर्वोच्च अदालतका प्रवक्ता एवं सहरजिस्ट्रार अच्युत कुईंकेल बताए। 'आन्दोलनरत शिक्षकहरूका जायज र संविधानसम्मत मागहरु तत्काल सम्बोधन गर्ने सम्बन्धमा विपक्षी निकायहरूले उचित र आवश्यक निर्णय गरी यो आदेश प्राप्त भएको मितिले ३ दिनभित्र आन्दोलनरत शिक्षकहरू विद्यालयमा फर्की पठनपाठन गर्ने वातावरण सुनिश्चित गर्नू,' आदेशमा भनिएको छ। त्यस्तै देशभरका बालबालिकालाई नियमित रूपमा विद्यालयमा पठनपाठन गर्न पाउने हकबाट वञ्चित नगराउन आदेशमा भनिएको छ। त्यस्तै तत्काल आवश्यक र उपयुक्त प्रबन्ध गरी आन्दोलनरत शिक्षकका कारण एसईईको परीक्षाफल समयमा प्रकाशन हुन नसक्ने अवस्था सिर्जना हुन नदिन र कक्षा १२ को परीक्षा समयमा गर्न आदेश दिइएको छ। 'शिक्षक आन्दोलनका कारण कक्षा १२ को बोर्डको परीक्षा समयमा नभई लाखौं विद्यार्थीको भविष्य अन्योलमा पर्ने जोखिम रहेको देखिँदा उक्त परीक्षा तोकिएको समयमा नै गर्ने, परीक्षा नसार्ने सार्न नलगाउने,' आदेशमा भनिएको छ। अधिवक्ता श्रवण कुमार चौधरीले बुधबार मन्त्रिपरिषद् कार्यालय, शिक्षा मन्त्रालय, संघीय संसद, शिक्षा विभाग र राष्ट्रिय परीक्षा बोर्डलाई विपक्षी बनाएर रिट दायर गरेका थिए।"
आन्दोलनरत चिकित्सकद्वारा स्वास्थ्य मन्त्रालय घेराउको प्रयास,काठमाडौं : सरकारले तोकेअनुसार न्यूनतम पारिश्रमिक नदिएर श्रम शोषण भएको भन्दै आन्दोलनरत चिकित्सकहरूले स्वास्थ्य मन्त्रालय घेराउको प्रयास गरेका छन् । आवासीय डाक्टरलाई सेवा सुविधा दिने निर्णय मन्त्रिपरिषद्बाटै भएपनि कार्यान्वयन नभएको भन्दै उनीहरूले बिहीबार स्वास्थ्य मन्त्रालय घेराउको प्रयास गरेका हुन् । माइतीघरबाट प्रदर्शनसहित स्वास्थ्य मन्त्रालय जान खोजका आन्दोलनरत चिकित्सकहरूलाई प्रहरीले रोकेको थियो । सो क्रममा केहिबेर प्रहरी र आन्दोलनरत चिकित्सकबीच धकेलाधकेल समेत भएको थियो । उनीहरूले चिकित्सा आयोगद्वारा निर्धारित आठौँ तहको तलब संरचना कार्यान्वयन र शैक्षिक प्रगतिको संरक्षणका लागि पहल गर्न सरकारसँग माग गरेका छन् । नेपाल चिकित्सक संघका अध्यक्ष डा अनिलविक्रम कार्कीले आफ्ना माग लिएर स्वास्थ्य मन्त्रालय जान खोज्दा प्रहरी खटाएर रोक्ने काम भएको बताए । आवासीय चिकित्सकलाई सरकारी आठौँ तह सरह सेवा दिने निर्णयमा स्वास्थ्यमन्त्रीले समेत हस्ताक्षर गरेकाले ध्यानाकर्षण गराउन खोजेको उनको भनाइ छ । चिकित्सक संघले आफ्ना मागहरु पुरा नभए वैशाख १२ गते देशभरिका आकस्मिक तथा सघन उपचार सेवा बाहेक सम्पूर्ण स्वास्थ्य सेवा ठप्प पार्ने चेतावनी दिएको छ ।
वडावासीलाई नि:शुल्क रगत उपलब्ध गराउन १ लाख प्रदान,वीरगन्ज : वीरगन्ज महानगरपालिका१० को वडा कार्यालयले रक्त सञ्चार केन्द्र वीरगन्जलाई १ लाख रुपैयाँ प्रदान गरेको छ। वडाका नागरिक बिरामी परेर रगत चढाउन परेमा रक्त सञ्चार केन्द्रमा रगत परीक्षण बापत लाग्ने शुल्क निःशुल्क गराउनका लागि वडा कार्यालयले उक्त रकम केन्द्रलाई प्रदान गरेको हो। बिहीबार वडा कार्यालयमा आयोजित रक्तदान कार्यक्रममा वडा नम्बर १० का वडाध्यक्ष सुशील साह कानुले १ लाख रुपैयाँको चेक नेपाल रेडक्रस सोसाइटी पर्साका सभापति बृजकिशोर पटेललाई प्रदान गरे। वडा कार्यालयले यसअघि पनि उक्त प्रायोजनकै लागि रक्त सञ्चार केन्द्रलाई १ लाख रुपैयाँ प्रदान गरेको थियो। जसबाट वडा नम्बर १० का ९५ जना बिरामी लाभान्वित भएका थिए।
प्रि ओपन सेसनमा नेप्से परिसूचक सामान्य अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। यो समयमा नेप्से परिसूचक ०५४ अंकले बढेर २६५६४९ विन्दुमा पुगेको छ। यो समयमा ३४ स्क्रिप्सको २ हजार ६५४ कित्ता सेयर १८ लाख ३१ हजार १९२ रुपैयाँमा खरिदबिक्री भए। कारोबारमा आएकामध्ये १४ स्टक्सको मूल्य बढ्दा १९ वटाको घट्यो।
विद्यालय सञ्चालन गर्न स्याङ्जाका दुई गाउँपालिकाको आग्रह,"स्याङ्जा : देशभरका शिक्षक तथा विद्यालय कर्मचारीहरू काठमाडौं केन्द्रित शैक्षिक सडक आन्दोलनमा रहेका बेला स्याङ्जाका दुई गाउँपालिकाले भने विद्यालयका गतिविधि सञ्चालन गर्न आग्रह गरेका छन् । स्याङ्जाको बिरुवा गाउँपालिका र हरिनास गाउँपालिकाले छुट्टाछुट्टै सूचना प्रकाशित गरेर विद्यालय खुलाएर पठनपाठन लगायत शैक्षिक क्रियाकलाप सञ्चालन गर्न आग्रह गरेका हुन् । बिरुवा गाउँपालिकाका अध्यक्ष सूर्यबहादुर कुँवरले लामो समयदेखि चलेको शैक्षिक आन्दोलनले शैक्षिक सत्र २०८२ सालको भर्ना प्रभावित भएको र अभिभावक तथा सरोकारवालाका गुनासालाई ध्यान दिँदै सामुदायिक विद्यालय सञ्चालन गर्न आग्रह गरेका छन् । यसैगरी, हरिनास गाउँपालिकाले पनि पालिका अन्तर्गतका सबै सामुदायिक विद्यालयमा पठनपाठन सुचारु गर्न भनेको छ । गाउँपालिकाका अध्यक्ष खिमनारायण मानन्धरले शिक्षक, कर्मचारी तथा बालविकास शिक्षकहरूको विद्यालयमा पढाइ भएको दिनदेखिको मात्रै तलब निकास गर्ने जनाएका छन् । शिक्षा ऐन जारी गरिनुपर्ने मागसहित नेपाल शिक्षक महासंघको नेतृत्वमा शिक्षकहरू गत चैत २० गतेदेखि आन्दोलनरत छन् । जसका कारण कक्षा १२ को परीक्षा समेत सरेको छ ।"
"बिहान दालचिनीको पानी पिउनुहोस्, पाउनुहुनेछ स्वास्थ्य लाभ","काठमाडौं : खानामा शताब्दीयौंदेखि दालचिनीको प्रयोग हुँदै आएको छ । यो सामान्यतया खानाको स्वाद र सुगन्ध बढाउन प्रयोग गरिन्छ । तर के तपाईंलाई थाहा छ दालचिनीले धेरै स्वास्थ्य लाभहरू पनि प्रदान गर्न सक्छ । यसले तौल घटाउन मात्र मद्दत गर्दैन तर धेरै गम्भीर रोगहरूबाट पनि बचाउँछ । दालचिनीलाई अंग्रेजीमा सिनामन भनिन्छ । तपाईं यसलाई धेरै तरिकाले प्रयोग गर्न सक्नुहुन्छ । तपाईं राती एक गिलास पानीमा अलिकति दालचिनीको धुलो मिसाउनुहोस् र पानी तताएर बिहान खाली पेटमा पिउनुहोस् । यसबाहेक, बिहान दालचिनीको टुक्रा उमालेर पानी पनि पिउन सकिन्छ । दालचिनीका फाइदाहरू दालचीनीले पाचन सुधार गर्छ दालचिनीले शरीरको पाचन प्रणालीलाई सुधार गर्छ । यदि तपाईंले बिहान खाली पेटमा दालचिनी पानी पिउनुभयो भने यसले तपाईंको पाचन इन्जाइमहरूलाई उत्तेजित गर्न मद्दत गर्छ । जसले पेट फुल्ने, अपच र ग्यास कम गर्छ । तौल घटाउन उपयोगी दालचिनी पानी तपाईंको तौल घटाउन पनि उपयोगी हुन सक्छ । यसले शरीरको मेटाबोलिज्म बढाउँछ जसले तौल घटाउन मद्दत गर्छ । दालचिनीमा पाइने एन्टीअक्सिडेन्ट र एन्टीइन्फ्लेमेटरी गुणले शरीरलाई शक्ति दिन्छ र अतिरिक्त बोसो घटाउन मद्दत गर्छ । यति मात्र नभइ दालचिनीले भोक कम गर्न र लामो समयसम्म पेट भरिएको महसुस गराउन पनि मद्दत गर्छ । जसले तपाईंलाई बारम्बार खानबाट रोक्छ र तौल घटाउन मद्दत गर्छ । मधुमेहमा उपयोगी दालचिनीले इन्सुलिन संवेदनशीलता सुधार गर्न सक्छ । जसले रगतमा चिनीको मात्रा कम गर्न मद्दत गर्छ । यसले मधुमेह र इन्सुलिन प्रतिरोधलाई नियन्त्रण गर्छ । जसले गर्दा यो रोगबाट पीडित व्यक्तिहरूको लागि धेरै उपयोगी हुन्छ ।"
सिद्धान्तको उपचारका लागि क्यानले ५ लाख दिने,काठमाडौं : नेपाल क्रिकेट संघ (क्यान) कोशी प्रदेशका खेलाडी सिद्धान्त लोहनीको उपचारका लागि ५ लाख उपलब्ध गराउने भएको छ। सिद्धान्तले सन् २०२३ २९ मे देखि ९ जुनसम्म जनकपुरमा भएको महेन्द्र नारायण निधि राष्ट्रिय क्रिकेट प्रतियोगिताको दौरानको घुँडामा चोट बोकेका हुन्। उनको ५ पटकसम्म अप्रेसन भइसक्दा पनि क्यानको तर्फबाट सहयोग नभएको भन्दै सामाजिक सञ्जालमा भिडियो सार्वजनिक भएको थियो। सिद्धान्त हाल भारतमा उपचार गराइरहेका छन्। उनको उपचारका लागि उनको परिवारले नै हालसम्म खर्च गरिरहेको छ। यसभन्दा अगाडिले क्यानले नेपालमा उपचार भइरहँदा १ लाख रुपैयाँ खर्च उपलब्ध गराएको थियो। राष्ट्रिय टिममा समेत खेलिसकेका सिद्धान्तले कोशी प्रदेशको कप्तानको जिम्मेवारी सम्हाल्ने गरेका थिए।
"शिक्षकहरू आन्दोलनमै, विद्यार्थी भर्ना अभियान सुरू गर्न सामुदायिक विद्यालयलाई निर्देशन","नवलपुर : नवलपुरको हुप्सेकोट गाउँपालिकाले आइतबारदेखि विद्यार्थी भर्ना अभियान सुरू गर्न निर्देशन दिएको छ। शिक्षक आन्दोलनका कारण भर्ना अभियान र पठनपाठन अस्तव्यस्त हुँदै गएपछि गाउँपालिका अध्यक्ष लक्ष्मीदेवी पाण्डेले बिहीबार एक सूचना जारी गर्दैं पालिकाभित्र रहेका सम्पूर्ण सामुदायिक विद्यालयलाई यस्तो निर्देशन दिएकी हुन् । पाण्डेले जारी गरिएको सूचनामा भनिएको छ,' ऐन तथा नियमावली विधिसम्मत प्रक्रियामा बन्ने कुरा हो ,यसमा दफावार छलफल भएर संसदको अधिवेशन समेत आह्वान भएको अवस्था छ । तसर्थ यो पारित हुन अझै केही समय लाग्ने देखिन्छ । त्यही नाममा विद्यालय बन्द गरिराख्न उचित भएन।' अभिभावक ,विद्यार्थी तथा अन्य सरोकारवालाबाट विद्यालय सञ्चालन गर्न दबाब आएकाले आइतबारदेखि अनिवार्य स्कुल सञ्चालन गर्न हुप्सेकोटले निर्देशन दिएको छ । विद्यालय व्यवस्थापन समिति तथा वडा कार्यालयलाई विद्यालय सञ्चालन भए नभएको अनुगमन गर्न जिम्मेवारी तोकिएको छ ।"
शिक्षक आन्दोलन २३औं दिन पनि जारी,काठमाडौं : विद्यालय शिक्षा ऐन जारी हुनुपर्ने माग राख्दै नेपाल शिक्षक महासंघले बिहीबार २३औं दिन पनि आन्दोलन जारी राखेका छन्। आफूहरूसँग भएका सहमतिका आधारमा विद्यालय शिक्षा ऐन जारी हुनुपर्ने माग राख्दै शिक्षकहरूले बिहीबार पनि बिजुली बजार क्षेत्रमा आन्दोलन जारी राखेका हुन्। शिक्षकहरू सडकमा गीतमार्फत व्यङ्ग्य गर्दै नाचगानसहित आन्दोलनमा सहभागी भएका छन् भने केही शिक्षकहरू सडकमा जादु देखाउदै मनोरञ्जन गराइरहेका छन्। त्यस्तै जारी आन्दोलनका क्रममा नेपाल शिक्षक महासंघ आन्दोलन परिचालन समितिले सडकमा नै खुला रक्तदान कार्यक्रमको आयोजना गरेको छ। आन्दोलनमा सहभागी भएका शिक्षकहरूले रक्तदान गरेका छन्। महासंघले ७५ सालदेखि ८० सालसम्म गरेका तीनवटा सहमतिका आधारमा शिक्षा ऐन जारी हुनुपर्ने माग राख्दै आएको छ। सरकारले आफूहरूको माग सम्बोधन नगरेकाले आफूहरू आन्दोलनमा सहभागी भएको शिक्षकहरूले जनाएका छन्। महासंघले आफूहरूको आन्दोलनका कारण नयाँ इतिहास रच्न लागेको भन्दै आन्दोलनमा उत्साहका साथ लाग्न शिक्षकहरूलाई आग्रह गरेको छ।
अमेरिकाले एमसीसी परियोजना बन्द गर्ने,"काठमाडौं : अमेरिकाले मिलेनियम च्यालेन्ज कर्पोरेशन (एमसीसी) बन्द गर्ने निर्णय गरेको छ। आर्थिक विकास प्रवर्द्धन गर्न विश्वका धेरै विकासशील देशहरूमा सञ्चालनमा आएको एमसीसी योजना बन्द गरिने भएको हो। मंगलबार एलन मस्क प्रमुख रहेका अमेरिकाको सरकारी दक्षता विभाग()ले एमसीसी परियोजनामा कार्यरत कर्मचारीहरूलाई इमेल पठाएर परियोजना बन्द हुने जानकारी दिएको हो। सरकारी दक्षता विभागका अनुसार चाँडै नै एमसीसीका कार्यक्रमहरूमा ठूलो कटौती हुने र यसको परिणामस्वरूप त्यहाँका कर्मचारी संख्या पनि धेरै कटौती हुने छ। सन् २००४ मा जर्ज डब्लु बुश प्रशासनको समयमा एमसीसी स्थापना गरिएको थियो। यसलाई सहायता पारदर्शिता समूह 'पब्लिस ह्वाट यु फाउन्ड'द्वारा संसारकै सबैभन्दा पारदर्शी द्विपक्षीय एजेन्सीको रूपमा मूल्याङ्कन गरिएको थियो। एमसीसीले हाल नेपालसहित २० ओटा न्यून आय भएका देशहरूमा ५४ अर्ब डलरभन्दा बढी अनुदानहरू सञ्चालनमा ल्याएको छ।  को यो कदमलाई ट्रम्प प्रशासनद्वारा विदेशी सहायता समूहहरूप्रति लिइएको कठोर नीतिको निरन्तरताका रूपमा हेरिएको छ। आगामी ९० दिनभित्र एमसीसीका सबै परियोजना बन्द हुनसक्ने जनाइएको छ। एमसीसी परियोजनामा झन्डै ३२० जना कर्मचारी कार्यरत छन्। त्यहाँका धेरै कर्मचारीहरु पनि कटौती गरिने जनाइएको छ। कर्मचारीलाई स्वैच्छिक अवकास लिन अप्रिल २९ सम्म इमेल गर्न निर्देशन दिइएको छ।  का प्रवक्ताले भने उक्त विषयमा कुनै टिप्पणी दिन नचाहेको जनाइएको छ। एलन मस्कले मंगलबार टेस्लाको खराब त्रैमासिक आम्दानीको रिपोर्ट आएकोले उनी छिट्टै  बाट बाहिरिने तयारीमा रहेको बताएका थिए। तर यो निर्णयले मस्क पछि हटे पनि  ले सरकारी एजेन्सीहरूको विघटन नरोकिने संकेत देखिएको। एमसीसीले सक्रिय अनुदान भएका नेपाल लगायत केही देशहरूका लागि छुट दिन अनुरोध गरेको एमसीसी परियोजनाको कर्मचारीले जनाएका छन्। नेपालसँग भएको एमसीसी सम्झौतामा के छ? एमसीसीअन्तर्गत अमेरिकी सरकारले ५० करोड डलर (५५ अर्ब रुपैयाँ) अनुदान स्वरूप उपलब्ध गराउनेछ। नेपालका तर्फबाट १३० मिलियन डलर (करिब १४ अर्ब रुपैयाँ)बराबर रकम विनियोजन गर्नुपर्नेछ। उक्त रकम ऊर्जा र यातायात विकासका क्षेत्रमा सम्झौता लागू भएको मितिदेखि पाँच वर्षभित्र परिचालन गरिसक्नुपर्ने प्रावधान छ। सम्झौतामा विद्युत् प्रसारण लाइन निर्माण तथा सडक मर्मतसम्भार समेटिएको छ। काठमाडौंको उत्तरपूर्व अवस्थित लप्सीफेदीबाट काठमाडौंको पश्चिममा रहेको नुवाकोटको रातमाटेसम्मको खण्ड, रातमाटेबाट हेटौंडासम्मको खण्ड, रातमाटेबाट दमौलीसम्मको खण्ड, दमौलीबाट बुटवलसम्मको खण्ड र बुटवलबाट भारतको सिमानासम्मको खण्डमा ४ सय केभी क्षमताका प्रसारण लाइन बनाइनेछ। रातमाटे, दमौली र बुटवलमा तीनवटा सबस्टेसन बन्नेछन्। अनुदानमध्ये ३ सय किलोमिटर प्रसारण लाइन र सबस्टेसन निर्माणमा करिब ४० करोड डलर खर्च गरिनेछ। सडकतर्फ पूर्वपश्चिम राजमार्गको कपिलवस्तु चन्द्रौटाबाट लमही हुँदै बाँके र दाङमा पर्ने शिवखोलासम्म ३ सय ५ किलोमिटर स्तरोन्नतिमा करिब ५२ करोड डलर खर्च गरिनेछ। एमसीसीमा परेका गौरवका आयोजनाहरू मन्त्रिपरिषद्को २०७५ असोज ५ गते बसेको बैठकले एमसीसीको सहयोगका दुई आयोजनालाई राष्ट्रिय गौरवका आयोजना घोषणा गर्यो। जसमा काठमाडौं लप्सेफेदीबाट धादिङको गल्छीरातमाटे प्रसारण लाइन र दमौलीभरतपुरबुटवल प्रसारण लाइन निर्माण आयोजना छन्। एमसीसीको अनुदान कुन क्षेत्रमा परिचालन गर्ने भन्नेमा विज्ञसँग छलफल गरियो। सोही सन्दर्भमा अर्थ मन्त्रालयको संयोजकत्वमा समिति बनाइयो। समितिले आर्थिक वृद्धिका अवरोधहरू पहिचान गर्न विज्ञ टोलीद्वारा अध्ययन गरायो। त्यसपछि सरकारले सहयोगलाई प्रसारण लाइन र सडक स्तरोन्नतिमा खर्च गर्ने निर्णय गरेको हो।"
जम्मूकाश्मिरमा आतंकवादी हमलामा मारिएका सुदीपको त्रिवेणीमा अन्त्येष्टि गरियो,"काठमाडौं : भारतको जम्मूकाश्मिरको पाहलगाममा भएको आतंकवादी आक्रमणमा मृत्यु भएका बुटवलका सुदीप न्यौपानेको त्रिवेणीमा अन्त्येष्टि गरिएको छ । मंगलबार आतंककारीहरूको आक्रमणमा मृत्यु भएका बुटवल११, कालिकानगरका सुदीप न्यौपानेको शव बिहीबार बिहानै गृहनगर ल्याइएको थियो । उनको शव श्रीनगरबाट दिल्ली हुँदै लखनउ ल्याइएको थियो । त्यहाँबाट नेपाल भारतको सीमा सुनौली हुँदै बुटवलसम्म शव ल्याइएको हो । निवासमा केहिबेर राखेपछि अन्त्येष्टिका लागि न्यौपानेको शव त्रिवेणीमा पुराइएको थियो । सुदीप आमा, बहिनी र ज्वाईंसहित घुम्न कश्मीर गएका थिए । सो क्रममा आतंकवादी आक्रमणमा परी न्यौपानेसहित २७ जनाको मृत्यु भएको थियो ।"
प्रहरीका १२१ जना डीएसपीको सरुवा,"काठमाडौं : नेपाल प्रहरीका १२१ जना प्रहरी नायव उपरीक्षक (डीएसपी)को सरुवा भएको छ । प्रहरी महानिरीक्षक दीपक थापाले एकसाथ १२१ जना डीएसपीको सरुवा गरेका हुन् । प्रहरी प्रधान कार्यालयका अनुसार वैशाख महिनादेखिको तलब, भत्ता समेत सरुवा भएको दरबन्दीबाट पाउने गरी डीएसपीहरुको सरुवा गरिएको हो ।"
जेलेन्स्कीले शान्ति वार्तालाई तोडमोड गरेको ट्रम्पको आरोप,"काठमाडौँ : अमेरिकी राष्ट्रपति डोनाल्ड ट्रम्पले युक्रेनी राष्ट्रपति भोलोडिमिर जेलेन्स्कीले शान्ति वार्तालाई तोडमोड गरेको आरोप लगाएका छन् । यसअघि जेलेन्स्कीले युक्रेनले क्रिमियामाथि रूसी नियन्त्रणलाई मान्यता नदिने बताएका थिए । ट्रम्पले सामाजिक सञ्जाल प्लेटफर्म ट्रुथ सोसियलमा युद्ध अन्त्य गर्ने सम्झौता धेरै नजिक भएको दाबी गरे । तर जेलेन्स्कीले अमेरिकी सर्तहरू अस्वीकार गर्दा द्वन्द्व लम्बिने देखिन्छ । यसअघि अमेरिकी उपराष्ट्रपति जेडी भान्सले सम्झौताको लागि अमेरिकाको दृष्टिकोणको व्याख्या गर्दै भनेका थिए, आज जहाँ क्षेत्रीय सीमाहरू छन् त्यहाँ स्थिरता ल्याउनेछ । युक्रेनले लामो समयदेखि क्रिमिया नत्याग्ने बताउँदै आएको छ । रूसले यो क्षेत्र २०१४ मा अवैध रूपमा कब्जा गरेको थियो ।"
दिपल इभीमा अब छुटाउनै नमिल्ने प्रिबजेट अफर,"काठमाडौं : नेपालका लागि स्टाइलिस र प्राविधिक रुपमा उच्चकोटीको इभी ब्रान्ड दिपलको आधिकारिक विक्रेता एमएडब्लु वृद्धि अटोकर्पले दिपल इभी खरिद गर्ने सोचिरहेका ग्राहकका लागि आकर्षक अफरहरू सहितको अनमिसेबल (छुटाउनै नमिल्ने) प्रिबजेट स्किमको घोषणा गरेको छ। बजेट आउनुभन्दा पहिलो सार्वजनिक गरिएको यो स्किम बेजोड स्टाइल र अद्वितीय फिचरहरूले भरिएको दिपल इभीलाई आकर्षक अफरहरूसहित खरिद गर्ने यो अनुपम समय हुनेछ। अनमिसेबल प्रिबजेट अफर मा ग्राहकले अहिलेसम्मकै राम्रो नगद छुट र ग्राहकको पुरानो गाडीमा एक्सचेञ्ज बोनसको व्यवस्था गरिएको छ। साथै, ग्राहकले आर्थिक वर्ष २०८२८३ को निःशुल्क रोड ट्याक्स र कम्प्रिहेन्सिभ अटो प्लस बिमा पनि पाउनेछन्। नेपालमा छोटो समयमै निकै रुचाइएको दिपल इभीको खरिद गर्ने सपनालाई सहज बनाउन एमएडब्लु वृद्धिले मात्र २० प्रतिशत डाउनपेमेन्टमै ८९९ प्रतिशत ब्याजदरको व्यवस्था पनि गरेको छ। साथै, बैशाख १० गतेदेखि ४५ दिनका लागि चल्ने यो अफरमा ग्राहकले निःशुल्क ७ किलोवाटको वाल चार्ज र ३ किलोवाटको ट्राभल चार्जर पनि पाउनेछन्। बजारमा विद्युतीय सवारीसाधनमा कल बढ्ने हल्ला फैलिरहेको बेला दिपल इभीलाई आकर्षक अफरहरूसहित पुरानो मूल्यमा खरिद गर्ने यो नै अन्तिम मौका हुनसक्छ। नेपालमा सार्वजनिक भएको मात्र एक वर्षमा आठसय भन्दा बढी विक्री रेकर्ड राखेर दिपल नेपालको नं १ लक्जरी इभी ब्रान्डका रुपमा आफूलाई स्थापित गरिसकेको छ। हाल नेपालमा दिपलको एस०७, एस०७ एल, एल०७ र ई०७ गरी चार प्राविधिक रूपमा उच्च कोटीको इभी मोडेल छन्। यी इभीहरूमा उपलब्ध जेस्चर कन्ट्रोल, एआरएचयुडी, सनफ्लावर टचस्क्रिन जस्ता १० भन्दा बढी इन्डस्ट्रीफर्स्ट फिचरहरूको माध्यमबाट दिपलले इभीबाट ग्राहकले गर्ने अपेक्षालाई पुनपरिभार्षित गरेको छ। साथै, ग्राहकको सहजता तथा इभी इकोसिस्टमलाई मलजल गर्न एमएब्लु वृद्धिले हाल नेपालका १०० भन्दा बढी स्थानमा चार्जिङ स्टेसन सञ्चालन गर्दै आएको छ जुन नेपालकै सबैभन्दा ठूलो चार्जिङ सञ्जाल हो।"
"लोकतन्त्र शब्दमा नभई आचरण, सोच र कार्यशैलीमा देखिनुपर्छ : महामन्त्री थापा","काठमाडौं : नेपाली कांग्रेसका महामन्त्री गगन थापाले लोकतन्त्र शब्दमा नभएर आचरण, सोच र कार्यशैलीमा देखिनु पर्ने बताएका छन् । लोकतन्त्र दिवसको अवसरमा शुभकामना दिँदै उनले यस्तो बताएका हुन् । महामन्त्री थापाले आज सामाजिक सञ्जालमा लेखेका छन्, लोकतन्त्र व्यवस्था अनुरूप अवस्था बदलिन नसक्दा आम असन्तुष्टि स्वाभाविक भए पनि यसको विकल्प कुनै पनि प्रकारको अतिवाद हुन सक्दैन । लोकतन्त्र शब्दमा होइन, हाम्रो आचरण, सोच र कार्यशैलीमा देखिनुपर्छ । महामन्त्री थापाले समावेशी, उत्तरदायी र समुन्नत लोकतन्त्र निर्माणका लागि आजको दिनले सबैलाई थप प्रतिबद्ध र प्रेरित बनाओस् भन्दै शुभकामना दिएका छन् ।"
खानेपानी मूलको अवस्था नक्सांकन र अध्ययन सुरु गर्दै २ पालिका,"धनकुटा : संकटासन्न मूलहरूको पहिचान गरेर मूल सुधार तथा संरक्षणका लागि जिल्लाका दुई स्थानीय तहले मूलहरूको अवस्था नक्सांकन र अध्ययन सुरु गरेका छन् । जलवायू परिवर्तनले खानेपानीका मूल सुक्न थालेपछि त्यसलाई पुनर्भरण तथा मूल पुर्नरुत्थान गर्न मुहान क्षेत्रको अवस्था अध्ययनका लागि धनकुटा नगरपालिका र छथरजोरपाटी गाउँपालिकाले हरेक वडामा सामुदायिक स्रोत व्यक्ति खटाएर मूलहरूको अवस्था नक्सांकन र अध्ययन गरेका हुन् । सो कार्यका लागि अन्तर्राष्ट्रिय एकीकृत पर्वतीय विकास केन्द्र (ईसीमोड) ले प्राविधिक र हुसाडेक नेपालले स्थानीय सहजीकरणका रूपमा सहयोग गरेको छ । धनकुटा नगरपालिकाका १० र छथरजोरपाटी गाउँपालिकाका ६ गरी कुल १६ वडामा २२ जनाको दरले ३२ जना सामुदायिक स्रोत व्यक्ति खटाइएको छ । उनीहरूले वडाभरि रहेका खानेपानीका मूल, आहाल तथा पोखरीहरूको वर्तमान अवस्थाको वारेमा एप्स मार्फत् अभिलेखीकरण गर्छन् । अभिलेखीकरण गरिएको तथ्यांकलाई पालिकाका प्राविधिकहरूले प्रमाणीकरण गर्छन् । मूलहरूको अवस्था नक्सांकन र अध्ययन पछि दुई पालिकाभरिका मूलहरूको वर्तमान अवस्थाबारे पत्ता लाग्नेछ । खानेपानी मूलको प्रयोग, वर्तमान अवस्था, प्रयोग विहीन, मूलमा आश्रित समुदायको अवस्था, मूलमा पानीको बहाव वढ्दो वा घट्दो अवस्थाबारेमा थाहा हुनेछ । मुहान वरिपरिको अवस्था, वर्तमान अवस्था, मौसमी वा बाह्रैमास, पानीको मापन, पानीको वहाव मापन र उक्त मुहानबाट आश्रित समुदायको संख्या लगायतको विवरण संकलन हुने धनकुटा नगरपालिकाका आर्थिक विकास अधिकृत विकास अधिकारीले बताए । सुकेका मुहानलाई कसरी पुनर्भरण गर्न सकिन्छ र भएका मूललाई कसरी जोगाउन सकिन्छ भनेर बजेट नै विनियोजन गरेर अध्ययन थालिएको छथजोरपाटी गाउँपालिका अध्यक्ष छत्र सुब्बाले बताए । सामुदायिक स्रोत व्यक्ति करिब १० दिन स्थलगत रूपमा खटिने छन् । गत वैशाख ३ गतेदेखि उनीहरू स्थलगत रूपमा खटिएका छन् । हरेक मूलमा पुगेर मापन गरिरहेका छन् । स्थलगत रूपमा खटिनु पूर्व इसिमोडका अञ्जु पण्डित र श्रीजन थापाले सामुदायिक स्रोत व्यक्तिहरूलाई प्राविधिक तालिम दिएका थिए । अध्ययनको अन्तिम मस्यौदा वैशाख मसान्त भित्रमा तयार हुने बताइएको छ । मस्यौदा तयार भएपछि पालिकाका जनप्रतिनिधि सहित सरोकारवालासँग अन्र्तक्रिया कार्यक्रम आयोजना गरि प्रस्तुतिकरण गरिनेछ । उक्त मस्यौदालाई आवश्यक सुझावसहित अध्ययन प्रतिवेदनले अन्तिम रूप दिने बताइएको छ । पानीको विकल्प पानी नै हो भन्ने मूल कथनका साथ मूल संरक्षणका लागि अरू विकल्प हुन नसक्ने हुसाडेक नेपालका अध्यक्ष सरोज भूजेलले बताए । मूलहरूको अवस्था नक्सांकन र अध्ययनका लागि यी दुई पालिकाले कार्यक्रम सञ्चालनका लागि बजेट बिनियोजन गरेका हुन् । पछिल्लो समय यी दुई पालिकाले मूल पुर्नभरणका लागि रिचार्ज पोखरी निर्माणको काम गर्दै आइरहेका छन् ।"
पहलगाम आक्रमणबारे मोदीले भने आतंककारीहरूलाई कल्पनाभन्दा ठूलो सजाय दिइनेछ,"काठमाडौं : मंगलबार जम्मूकश्मीरको पहलगाममा भएको आतंकवादी हमलापछि भारतीय प्रधानमन्त्री नरेन्द्र मोदी पहिलो पटक बिहीबार बिहारको मधुबनीमा सार्वजनिक कार्यक्रममा सहभागी भएका छन् । कार्यक्रममा पहलगाम आक्रमणबारे प्रधानमन्त्री मोदीले आक्रमण गर्ने आतंककारीहरूलाई कल्पनाभन्दा ठूलो सजाय दिइने बताएका हुन् । उनले भने,भारतले प्रत्येक आतंककारी र तिनीहरूलाई समर्थन गर्नेहरूलाई पहिचान गर्नेछ र सजाय दिनेछ । हामी पृथ्वीको अन्तिम कुनामा पनि तिनीहरूलाई छोड्ने छैनौं । आतंकवादले भारतको आत्मालाई कहिल्यै तोड्न सक्दैन । प्रधानमन्त्री मोदीले न्याय सुनिश्चित गर्न जस्तोसुकै प्रयास गरिने बताए । मानवतामा विश्वास गर्ने प्रत्येक व्यक्ति आफूहरुको साथमा रहेको उनले बताए । भारतको साथमा उभिएका देश र जनतालाई उनले धन्यवाद पनि दिए । उनले भने,आतंककारीहरूले निर्दोष नागरिकहरूलाई जुन क्रूरताका साथ मारेका छन् त्यसबाट सम्पूर्ण राष्ट्र दुःखी छ । यस आतंककारी आक्रमणमा कसैले आफ्नो छोरा गुमाएका छन्, कसैले आफ्नो भाइ गुमाएका छन् र कसैले आफ्नो जीवनसाथी गुमाएका छन् । सम्पूर्ण राष्ट्र पीडितहरूको साथमा उभिएको छ । प्रधानमन्त्री मोदीले आतंककारीले पर्यटकहरूमाथि मात्र नभइ भारतको आत्मामाथि आक्रमण गर्ने आँट गरेको बताए । उनले आक्रमण गर्ने आतंककारीहरू र आक्रमणको षड्यन्त्र गर्नेहरूलाई कल्पना गर्न सक्नेभन्दा पनि खराब सजाय दिइने बताए ।"
काठमाडौंको ढुंगेअड्डामा गुड्दै गरेको बसमा आगलागी,"काठमाडौं : काठमाडौंको ढुंगेअड्डामा सडकमा गुड्दै गरेको बसमा आगलागी भएको छ। चन्द्रागिरी नगरपालिका १५ स्थित पिपलबोटको मूल सडकमा कलंकीबाट थानकोट जाँदै गरेको पाँचपोखरी यातायातको ९७८६ नम्बरको बसमा आगलागी भएको हो। जिल्ला प्रहरी परिसर काठमाडौंका प्रवक्ता अपिलराज बोहराका अनुसार सडकमा गुड्दै गरेको बसमा आगलागी हुँदा बस पूर्णरुपमा क्षति भएको छ। उनका अनुसार यात्रु भने सकुशल रहेका छन्। बसको इन्जिनमा एक्कासी आगो लागेपछि यात्रुहरू आत्तिएर बाहिर निस्किएका थिए। सावधानी अपनाउँदा मानवीय क्षति नभएको प्रहरीले जनाएको छ। चन्द्रगिरी नगरपालिकाको दमकल, पानी ट्यांकर,प्रहरी र स्थानीयको सहयोगबाट आगो नियन्त्रणमा लिएको हो।"
गोरखा पुगे प्रचण्ड,"गोरखा : नेपाल कम्युनिष्ट पार्टी (माओवादी केन्द्र)का अध्यक्ष तथा पूर्वप्रधानमन्त्री पुष्पकमल दाहाल प्रचण्ड गोरखा नगरपालिका१२,कुन्दुटारस्थित १० किलोमा आइपुगेका छन्। अध्यक्ष प्रचण्डले यहाँ सहिद तथा बेपत्ता परिवारसँग भेटघाट गरेका छन्। भोलि बैशाख १२ गते बारपाकमा २०७२ सालमा गएको विनाशकारी भूकम्पको १० वर्ष पुग्दाको अवसरमा आयोजना गरिने भूकम्प स्मृति कार्यक्रममा अध्यक्ष प्रचण्ड सहभागी हुने कार्यक्रम रहेको छ।"
डिलाइटिकाले नेपालमा लन्च गर्यो वीग डेटा प्लेटफर्म,"क्यानडा : क्यानेडियन कम्पनी डिलाइटिकाले नेपालमै पहिलो पटक वीग डेटा प्लेटफर्म लन्च गरेको छ । डेटानेचर नामक नेपालकै पहिलो एआईबाट संचालित वीग डेटा प्लेटफर्म सार्वजनिक गरेको हो । यो प्लेटफर्मले व्यवसायहरूले डेटा वेयरहाउस र आर्टिफिसियल इन्टेलिजेन्सबाट (एआई) लाई कसरी लाभ उठाउन र सिर्जना गर्न सक्छन् भन्ने कुरामा परिवर्तन ल्याउने तयारी गरेको छ। यसले उत्पादन वृद्धि, निर्णय लिने क्षमता सुधारर ग्राहकलाई राम्रो सेवा दिन सकिन्छ। नेपालमा हाम्रो लगानी हामीले विश्वव्यापी बजारबाट प्राप्त गरेको अमूल्य सिकाइ र अनुभवहरूबाट संचालित छ, डिलाइटिका सिईओ आशीष पराजुलीले भने, यस ज्ञानको साथ हामी हाम्रो नवप्रवर्तनलाई उकास्ने र यसलाई विश्वव्यापी स्तरमा लैजाने लक्ष्य राख्छौं, जसले नेपाललाई एआई उत्कृष्टताको केन्द्रको रूपमा उभिन मद्दत गर्दछ । डिलाइटिकाको हेडक्वार्टर क्यानडामा भए पनि अमेरिका र नेपालमा कार्यालय खोलेर कार्य गरिरहेको छ । डेटानेचरको सुरुवात नेपालमा एआई र बिग डाटा क्रान्तिको नेतृत्व गर्न डिलाइटिकाको फराकिलो रणनीतिको एक हिस्सा हो ।"
तस्बिरमा हेर्नुहोस् भृकुटीमण्डपमा एमालेको युथ सेलिब्रेशन,"काठमाडौं : सत्तारुढ दल नेकपा एमालेले लोकतन्त्र दिवसको अवसरमा आयोजना गरेको 'युथ सेलिब्रेसन' कार्यक्रममा सहभागी हुन युवाहरू आउने क्रम जारी छ। युवालाई जनताले जितेको दिनको स्मरण गराउन लोकतन्त्र दिवसको अवसर पारेर काठमाडौंको भृकुटीमण्डपमा युथ सेलिब्रेशनको आयोजना गरिएको हो। कार्यक्रम दिउँसो १ बजेदेखि सुरू हुँदैछ। युवाले भविष्य निर्माणको सङ्कल्प गर्ने दिनकोरूपमा बैशाख ११ गते भृकुटीमण्डमा युथ सेलिब्रेशन समारोह आयोजना गरिएको एमालेले जनाएको छ।युवा उत्सवमा प्रधानमन्त्री एवम् एमाले अध्यक्ष केपी शर्मा ओलीसमेत सहभागी हुनेछन्। कार्यक्रममा विभिन्न कलाकारहरूले सांगीतिक प्रस्तुतिसमेत दिनेछन्। जनआन्दोलन २०६२६३ सफल भएर राजाको प्रत्यक्ष शासन अन्त्य भई लोकतन्त्रको पुनर्स्थापना भएको सम्झनामा हरेक बैशाख ११ गते नेपालमा लोकतन्त्र दिवस मनाइन्छ। कार्यक्रममा देशभरका युवा सहभागी हुने जनाइएको छ। युथ युथ सेलिब्रेशन सहभागीका लागि टुँडिखेल, रंगशाला र बगीखाना नजिकै सवारी पार्किङ गर्ने व्यवस्था मिलाइएको छ।"
"सुनको मूल्य फेरि बढ्यो, कतिमा हुँदैछ कारोबार ?",काठमाडौं : स्थानीय बजारमा सुनको मूल्य सामान्य वृद्धि भएको छ। अघिल्लो दिन बुधबार ७ हजार ५ सय रुपैयाँले घटेको सुन आज २ सय रुपैयाँले बढेको हो। मंगलबार सुनको मूल्य हालसम्मकै उच्च बिन्दुमा पुगेको थियो। सो दिन प्रतितोला १ लाख ९७ हजार ९०० रुपैयाँ कायम भएको थियो। बुधबार एकैदिन ७ हजार ५ सय रुपैयाँले घट्दा प्रतितोला सुनको मूल्य १ लाख ९० हजार ४०० रुपैयाँमा झरेको थियो। नेपाल सुनचाँदी व्यवसायी महासंघका अनुसार आज २ सय रुपैयाँले बढेर एक तोला सुनको मूल्य १ लाख ९० हजार ६०० सय रुपैयाँ कायम भएको छ।सुनको मूल्य बढेसँगै चाँदीको भाउ पनि वृद्धि भएको छ। प्रतितोला चाँदी २ हजार १० रुपैयाँमा खरिदबिक्री भइरहेको महासंघले जनाएको छ। बुधबार एक तोला चाँदीको मूल्य १ हजार ९६५ रुपैयाँ कायम भएको थियो।
लोकतन्त्रको लोकप्रियता,"स्वार्थतन्त्रलाई अन्त्य गर्दै आमजनमानसले अनुभव गर्ने वास्तविक लोकतन्त्रका लागि वैचारिक आन्दोलनको खाँचो छ। लोकतन्त्र जनता सर्वोपरी रहने शासन व्यवस्था हो । जनताको मूल्य र मान्यतालाई स्थापित गर्ने पद्धति नै लोकतन्त्र हो । जनताका हक, हित र अधिकारहरू सुनिश्चित हुने बलियो आधार हो, लोकतन्त्र । यसलाई जनताको अभिमतद्वारा जनताकै हितका लागि गरिने जनमुखी शासन प्रक्रियाका रूपमा परिभाषित गरेको पाइन्छ । लोकतन्त्र आफैंमा विश्वभर परिस्कृत अभ्यास हो जसको सर्वोच्च प्राधिकार जनतामा निहित हुन्छ । प्रजातन्त्रको उन्नत अभ्यास लोकतन्त्र मानिएकाले आम जनमानसले यसलाई सहजै स्वीकार गर्ने अनुमान लगाउन सकिन्छ । तर, विडम्बना नि भन्नुपर्छ पछिल्लो समय मुलुकमा चलेको लोकतान्त्रिक शासन व्यवस्था नेपाली जनतामाझ लोकप्रिय बन्न सकिरहेको छैन । सीमित नेतृत्व वर्गले लोकतन्त्रको मर्मविपरीत निहित स्वार्थमा मात्र यसको उपयोग गरेका कारण यस्तो अवस्था आएको धेरैको बुझाई छ । यसैकारण अहिले लोकतन्त्रको लोकप्रियता जोगाइराख्ने चुनौतीसमेत थपिँदै गएको छ । अहिले मुलुक अशान्त छ । सडक एवं सदन दुवैतर्फ असन्तुष्टिको आवाज चर्किएको देखिन्छ । एकथरी लामो संघर्ष र बलिदानबाट प्राप्त भएको लोकतन्त्र भन्दै यसको रक्षा गर्ने प्रण गरेका छन् । अर्काथरी, यो व्यवस्थाले मुलुकमा बेथिति मौलाएको भन्दै यसको विकल्प खोज्नुपर्ने तर्क अघि सारेका छन् । कतिपयले यो शासन व्यवस्था नै परिवर्तन गरी मुलुकमा पुनः राजतन्त्र फर्काउने कसरतमा देखिन्छन् । केही दिन पहिले राजधानी केन्द्रित राजावादीहरूको आन्दोलन हिंस्रक बन्दा ठूलो धनजनको समेत क्षति हुन पुगेको थियो । यसको नेतृत्व गर्ने कतिपयलाई प्रहरीले पक्राउ गरी आवश्यक कानुनी प्रक्रिया अगाडि बढाएको छ । यसका बावजुद अझै पनि राजतन्त्र पक्षधरले आन्दोलनको चेतवानी दिन छाडेका छैनन् । विगत देखिका नेतृत्व वर्गले देखाएको रवैयाका कारण राजतन्त्रप्रति सकारात्मक सोच राख्नेहरूको समेत कमी देखिँदैन । नेपालको राजनैतिक इतिहास केलाउँदा १०४ वर्ष लामो राणा शासनको जर्जर राज्य व्यवस्थालाई भुल्न सकिँदैन । जंगबहादुर राणा र उनका सन्तानहरूले निरंकुश जहाँनिया शासन सञ्चालन गरेको इतिहासमा उल्लेख छ । त्यससमयमा आम सर्वसाधारणहरू वाक स्वतन्त्रताबाट मात्र नभई आधारभूत आवश्यकताको परिपूर्तिमा समेत वञ्चित रहेको उल्लेख छ । त्योभन्दा अगाडि पृथ्वीनारायण शाहको उदय, अझ अगाडि मल्ल राजा, लिच्छवी शासन र त्योभन्दा पनि अगाडि गोपाल वंशले नेपालमा शासन गरेको बताइन्छ । २००७ सालमा राणा शासनको अन्त्य हुँदै मुलुकमा प्रजातन्त्रको स्थापना भयो । राणाहरूले गर्दै आएको हुकुमी शासनको अन्त्य भएको थियो । प्रजातन्त्रपश्चात् नेपालमा पहिलोपटक जनताका छोरा मातृकाप्रसाद कोइराला प्रधानमन्त्री भए । यसपछि मुलुकको राजनीतिक, आर्थिक, सामाजिक, शैक्षिक लगायतका क्षेत्रमा सहजता हुने आशा गरिएको थियो । तथापी, यो व्यवस्था भने धेरै दिन टिक्न सकेन । २०१५ सालमा भएको संसदीय चुनावबाट निर्वाचित सरकारलाई २०१७ पुस १ गते तत्कालीन राजा महेन्द्रबाट अपदस्त गरियो । यसपछि मुलुकमा पञ्चायती व्यवस्थाको सुरुवात भयो । पञ्चायती शासन स्थापना भएपछि राजनैतिक क्रियाकालापहरू माथि प्रतिबन्ध लगाइयो भने जननिर्वाचित प्रधानमन्त्री, मन्त्रीमण्डलका सदस्य, सांसद, राजनीतिक दलका नेता र कार्यकर्तालाई रातारात पक्राउ गरियो र जेल हालियो । उनीहरू राजकाज, राज्यद्रोह लगायतका मुद्दामा लामो समय जेल बस्न बाध्य भए । करिब ३० वर्षसम्म चलेको पञ्चायती व्यवस्था २०४६ सालमा भएको जनआन्दोलनपश्चात् अन्त्य भएको थियो । ०४६ सालको आन्दोलनले नेपालमा निर्दलीय पञ्चायती व्यवस्थाको अन्त्य गरी संवैधानिक राजतन्त्रात्मक बहुदलीय व्यवस्थाको सुरुवात गरेको थियो । ०५२ फागुन १ मा माओवादीले सामन्तवाद, दलाल र नोकरशाही पुँजीवादका विरुद्ध भन्दै सशस्त्र जनयुद्धको उद्दघोष गर्यो । यो युद्ध करिब १० वर्ष चल्यो । यसबीचमा १७ हजारभन्दा बढीले ज्यान गुमाए । यसपछि ०६२०६३ मा भएको दोस्रो जनआन्दोलनले २४० वर्ष शासनमा रहेको राजतन्त्र अन्त्य गरी संघीय लोकतान्त्रिक गणतन्त्रको स्थापना गर्यो । त्यसपछिको संविधानसभाले डा रामवरण यादवलाई गणतन्त्र नेपालको पहिलो राष्ट्रपति घोषणा गर्यो । अहिलेसम्म यसैले निरन्तरता पाएको छ । यसरी व्यवस्थाहरू परिवर्तन हुने क्रममा हजारौंले आफ्नो प्राणको आहुति दिएका छन् । कैयौं अंगभंग भएका छन् । उनीहरूले गरेको त्याग र बलिदानले भने अहिले सम्म मूर्तरुप प्राप्त गर्न सकेको देखिँदैन । विशेषगरी, पहिलो र दोस्रो जनआन्दोलन पछि देशमा सरकारको नेतृत्व गर्नेहरूले जनचाहना अनुरूप कार्य गर्न नसक्दा जताततै निराशा छाएको छ । मुलुकमा दिगो शान्ति, सुशासन, विकास र समृद्धिका लागि भन्दै भएका जनआन्दोलनहरूले व्यवस्था परिवर्तन भए पनि आमजनताहरूको अवस्थामा भने परिवर्तन हुन सकेको छैन । राजनैतिक दलहरू सत्ता लिप्सामा लागेर गठबन्धन बनाउने र पल्टाउने खेलमा व्यस्त हुँदा आमजनताका समस्याहरू ओझेलमा परेका छन् । गरिबी, बेरोजगारी, आर्थिक असमानता जस्ता समस्याहरू सम्बोधन हुन सकेका छैनन् भने स्वास्थ्य, शिक्षा, खानेपानी जस्ता आधारभूत आवश्यकताहरूमा सहज पहुँच पुग्न सकेको छैन । जनताका समस्याहरू समाधान गर्ने भन्दै फरक राजनैतिक मान्यता, सिद्धान्त तथा विचार बोकेका यी राजनैतिक दलका नेतृत्वहरू सत्तामा पुग्नका लागि भने सबै एकमत भएका देखिन्छन् । सत्तामा पुग्नका लागि कुनै सिद्धान्त, विचार, धारणा तथा उद्देश्य मिल्नु नपर्ने मात्र स्वार्थ मिले पुग्ने भएको छ । नेताहरूको ध्यान सरकार बनाउने र ढलाउने खेलमा मात्र केन्द्रित हुँदा मुलुकमा आर्थिक, सामाजिक एवं राजनैतिक समस्याहरू दिनप्रतिदिन बढ्दै गएका छन् । अस्थिरताले निरन्तरता पाउँदा छिटो छिटो सरकार परिवर्तन हुने गरेको छ । यसले गर्दा प्राथमिकतामा परेका योजना तथा कार्यक्रमहरू समयमै कार्यान्वयन हुन सकेका छैनन् । यसैकारण आमजनताका समस्याहरूसमेत समयमै सम्बोधन हुन सकिरहेका छैनन् । अर्कोतर्फ, अस्थिरताको फाइदा उठाउँदै धमिलो पानीमा माछा मार्नेहरूको समेत कमी देखिँदैन । जुनसुकै राजनैतिक दलको नेतृत्व भए पनि मुलुकमा भ्रष्टाचार र अनियमितता घट्न सकेको छैन । मुलुक भ्रष्ट मुलुकको सूचीबाट बाहिर आउन सकेको छैन । विगत लामो समय देखि मुलुक भ्रष्टाचारको जालोबाट उम्किन सकेको छैन । करिब तीन दशक अगाडिदेखि नै मुलुकमा भ्रष्टाचारका विभिन्न काण्डहरू चर्चामा छन् । यी काण्डहरूमा पूर्वप्रधानमन्त्री, मन्त्री, मुख्यमन्त्री, मुख्य सचिव, पूर्वसचिव, सहसचिवहरूदेखि आफूलाई विशिष्ट भन्न मनपराउने नेता तथा कार्यकर्ता, व्यापारी एवं उद्योगपतिहरूसमेत मुछिएका छन् । भ्रष्टाचार अहिले मुलुकभित्र मात्र सीमित छैन । यसको अन्तर्राष्ट्रियकरण भएका तथ्यांकहरूसमेत बाहिर आएका छन् । नेपालीले अवैध रूपमा ठूलो रकम स्विस बैंकमा जम्मा गरेका तथ्यहरू समेत सार्वजनिक भएका छन् । चप्पल लगाएर सिंहदरबार छिरेकाहरू अहिले आलिसान महलमा विलासी जीवन बिताउने गरेको आरोप लाग्ने गरेको छ । मुलुकमा लोकतन्त्र स्थापना पछि सबैभन्दा छिटो जीवनशैली बदलिएका वर्गमा प्रमुख राजनैतिक दलका नेता तथा कार्यकर्ताहरू पर्ने गरेका छन् । यसबाट मुलुकको सीमित साधनस्रोतहरूको दुरुपयोग भएको सजिलै अनुमान लगाउन सकिन्छ । यसले गर्दा जनतामा चरम असन्तुष्टि पैदा गरेको अवस्था छ । मुलुकभित्र रोजगारीका पर्याप्त अवसरहरू नहुँदा दैनिक हजारौं युवाहरू बिदेसिने गरेका छन् । शिक्षित र दक्ष जनशक्तिहरू पलायन हुँदा हेरक क्षेत्रमा प्रतिकूल प्रभाव पर्न थालेको छ । राजनैतिक हस्तक्षेपका कारण मुलुकका हरेक क्षेत्रमा बेथिति मौलाउँदै गएको देखिन्छ । शिक्षा, स्वास्थ्य, व्यापार व्यवसाय, उद्योगधन्दादेखि प्रशासन तथा न्यायालयसम्म नै यसको प्रभाव देखिएको छ । यस्तो अवस्थामा मुलुकभित्रै रोजगारीका अवसरहरू सिर्जना हुने अवस्था पनि देखिँदैन । यदि कदमकदाचित् अवसरहरू सिर्जना भएपनि दक्ष जनशक्ति बिदेसिने लर्को भने रोकिने देखिँदैन । किनभने, रोजगारीले मात्र सबै समस्याको समाधान गर्न सक्दैन । यदि नागरिकले आफ्नो भविष्य सुनिश्चित देख्दैन भने उसलाई रोजगारीका अवसरहरूले मात्र मुलुकभित्र अड्याई राख्न सकिँदैन । यसर्थ, जबसम्म स्वार्थी, दिशाहीन र असक्षम राजनैतिक नेतृत्वले मुलुकका प्रमुख निकायहरूमा प्रभाव जमाई राख्नेछन् तबसम्म मुलुकमा जस्तोसुकै व्यवस्था आएपनि परिवर्तनको आशा गर्न सकिने अवस्था देखिँदैन । राजनीतिक अस्थिरताले पटकपटक परिवर्तन भैरहने सरकारलाई सामान्य रूपमा हेरिए पनि यसको असर दीर्घकालीन हुने देखिन्छ । मुलुकले स्थिर सरकार नपाउँदा कुनै पनि क्षेत्रमा अपेक्षित उपलब्धि हासिल गर्न नसकेको देखिन्छ। आफ्नो निहित स्वार्थ पूर्तिका लागि मात्र गरिने राजनैतिक गुटबन्दीले केहीलाई लाभ पुगे पनि राष्टले भने ठूलो क्षति बेहोर्दै आएको छ । छिमेकी मुलुकहरू विश्वकै ठूला अर्थतन्त्रको सूचीमा सूचीबद्ध भइसकेको अवस्थामा नेपाल भने गरिब मुलुकको सूचीबाट उम्किन सकेको छैन । मुलुकको आर्थिक तथा सामाजिक विकासका लागि विभिन्न अद्यावधिक योजना र बजेटमार्फत ठूलाठूला योजना तथा कार्यक्रमहरूको तर्जुमा गरिए पनि कार्यान्वयन पक्ष कमजोर हुँदा यसबाट लाभ लिन सकिएको छैन । यसको प्रमुख कारण राजनैतिक अस्थिरता नै हो । यसको रोकथामका लागि सर्वप्रथम मुलुकको शासनसत्ताको बागडोर असक्षम, भ्रष्ट, स्वार्थी, दुराचारी तथा लालची नेतृत्वहरूको हातबाट खोस्नुपर्ने देखिन्छ । देशका जागरुक युवाहरू एकजुट भएर विद्यमान राजनीतिक नेतृत्वले विभिन्न क्षेत्रमा स्थापना गरेका बेथितिका खम्बाहरूलाई ढाल्नु पर्ने आवश्यकता देखिएको छ । लोकतान्त्रिक मूल्य मान्यतामा आधारित शासन प्रणालीको सुरुवातका लागि सक्षम र दूरदर्शी नेतृत्वको खाँचो छ । लोकतन्त्र एउटा साधन हो । यो आफैंमा साध्य होइन । साध्य त सामाजिक न्याय, समृद्धि, मानव विकास, जनताको जीवन स्तर अभिबृद्धि हो । यसैकारण मुलुकमा अहिले चलिरहेको स्वार्थतन्त्रलाई अन्त्य गर्दै आमजनमानसले अनुभव गर्ने वास्तविक लोकतन्त्रका लागि वैचारिक आन्दोलनको खाँचो छ ।"
शिक्षकका माग सरकारले पूरा गर्नुपर्छ : प्रचण्ड,"काठमाडौं :नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले यथास्थिति र प्रतिगामी प्रवृत्तिविरुद्धको संघर्षमा जनताको पक्षमा विजय भएको बताएका छन्। सिंहदरबारस्थित संसदीय दलको कार्यालयमा बसेको पार्टीको पूर्ण बैठकमा उनले पछिल्लो राजनीतिक परिदृश्य, सरकारको कार्यशैली, पार्टीको भूमिका र जनअपेक्षाबारे सांसदहरूसँग विस्तृत छलफल गरेका हुन्। अध्यक्ष प्रचण्डले अघिल्लो संसद् अधिवेशनमा प्रधानमन्त्री संसदमा जवाफ नदिने अडानमा रहँदा माओवादी केन्द्रको स्पष्ट अडान र दबाबकै कारण उनलाई दुबै सदनमा उपस्थित भइ जवाफ दिन बाध्य बनाउन सफल भएको उल्लेख गरे। 'यो लोकतान्त्रिक प्रक्रियामा जनताको पक्षमा भएको विजय हो,'उनले भने। उनले पार्टीले सञ्चालन गरेको यथास्थिति र प्रतिगामी प्रवृत्तिविरुद्धको अभियान सफल भएको दाबी गर्दै हुलाकी राजमार्ग केन्द्रित अभियान र काठमाडौंमा आयोजित जनप्रदर्शनमा व्यापक जनसमर्थन देखिएको बताए। । काठमाडौंमा यथास्थिति र प्रतिगमनविरुद्ध आयोजना गरिएको विशाल जनप्रदर्शनमा समाजवादी मोर्चाभित्र देखिएको एकताले पार्टीको गरिमा अझ उचो बनाएको उनको भनाइ थियो। तराईमधेस जागरण अभियानमार्फत माओवादीप्रति पुनः जनविश्वास स्थापित भइरहेको उल्लेख गर्दै उनले जनाधार भएका व्यक्तिहरू पार्टीमा प्रवेश गरिरहेको र यसले संगठनलाई थप मजबुत बनाएको जानकारी दिए। अध्यक्ष प्रचण्डले शिक्षक, चिकित्सक तथा लघुवित्त पीडितहरूसँग संवाद भइरहेको जनाउँदै सरकार समस्याको समाधानतर्फ नगई उल्टै जटिलता बढाउने दिशामा गएको आरोप लगाए। साथै,प्रधानमन्त्रीले आन्दोलनरत शिक्षकहरूसँगको संवादमा आफ्नो नाम जोडेर टिप्पणी गर्नु दुर्भाग्यपूर्ण रहेको उनले टिप्पणी गरे। संघीय निजामती सेवा ऐन र विद्यालय शिक्षा विधेयकजस्ता महत्वपूर्ण विधेयकहरू माओवादी नेतृत्वको सरकारले गहिरो तयारीपछि प्रस्तुत गरेको उल्लेख गर्दै उनले ती विधेयक संसद्बाट पारित गराउन सबै सांसदहरू सक्रिय हुनुपर्नेमा जोड दिए। शिक्षा मन्त्रीको राजीनामापछि शिक्षक आन्दोलनप्रति सरकारको संवेदनशीलता घट्दै गएको भन्दै अध्यक्ष प्रचण्डले संसद्बाटै शिक्षकका मागहरू सम्बोधन गर्न सांसदहरूलाई जिम्मेवार भूमिका निर्वाह गर्न निर्देशन दिए।"
जोर्डन सरकारले लगायो इस्लामिक संगठन 'मुस्लिम ब्रदरहुड'माथि प्रतिबन्ध,जोर्डन सरकारले इजिप्टको सबैभन्दा पुरानो र सबैभन्दा ठूलो इस्लामिक संगठन 'मुस्लिम ब्रदरहुड' लाई प्रतिबन्ध लगाएको छ। सरकारले रकेट र ड्रोन आक्रमणको योजना बनाएको आशंकामा इस्लामिक समूहका केही सदस्यहरूलाई पक्राउ गरेको एक हप्तापछि यो कदम चालेको हो। जोर्डनका गृहमन्त्री माजिन अलफरायाले एक सम्मेलनमा ब्रदरहुडका सबै कार्यालयहरू बन्द गरिने र यसको सम्पत्ति जफत गरिने बताएका छन्। साथै यसको सबै गतिविधिलाई गैरकानूनी मानिने उल्लेख गरेका छन्। जोर्डनको यो कदमपछि ब्रदरहुडको तर्फबाट भने अहिलेसम्म कुनै प्रतिक्रिया आएको छैन। ब्रदरहुडले आक्रमणमा आफ्नो षड्यन्त्रसँग सम्बन्धित आरोपहरुको अस्वीकार गरेको छ। यो प्रतिबन्धले समूहको राजनीतिक शाखा इस्लामिक एक्सन फ्रन्टमा कस्तो प्रभाव पार्छ भन्ने कुरा स्पष्ट पारिएको छैन। एक्सन फ्रन्ट जोर्डनको संसदमा सबैभन्दा ठूलो विपक्षी समूह हो। बीबीसी
जम्मुको भूमिमा ढले सुदीप,"बुटवल : परिवारसहित भारतको जम्मुकश्मिर घुम्न पुगेका बुटवलका २७ वर्षीया सुदीप न्यौपानेले आतंकवादी हमलामा परी ज्यान गुमाएका छन्। गत शनिबार उनी आमा रिमकला, बहिनी सुष्मा र ज्वाइँ युवराज काफ्लेसहित भारतको भ्रमणमा निस्किएका थिए। मंगलबार कश्मिरको पहलगामको बैसारन पुगेका उनको परिवारमाथि हतियारधारीले आक्रमण गरेका थिए। पहलगाम कश्मिरको चर्चित पर्यटकीय क्षेत्र हो। जसलाई भारतको स्विट्जरल्यान्ड भन्ने गरिन्छ। हतियारधारी समूहले सुदीपलाई तेरो धर्म के हो ? भनेर सोधेका थिए। प्रश्नको उत्तर दिँदै सुदीपले आफू हिन्दु भएको बताए। त्यसलगत्तै उनीमाथि गोली प्रहार भएको उनका काका एवं बुटवल उपमहानगरपालिका १४ का वडाध्यक्ष दधिराम न्यौपानेले बताए। भारतीय सञ्चारमाध्यममा खबर फैलिएपछि परिवारका सदस्यले सुदीप मृत्युको जानकारी पाएका थिए। बुधबार मात्रै मृत्युको खबर पाएका उनीहरूले घुम्न गएका परिवारका सदस्यसँग सम्पर्क गरेका थिए। परिवारका अन्य सदस्यहरू भने सकुसल छन्। सुदीप अविवाहित हुन्। उनकी बहिनीको दुई वर्षअघि बिहे भएको थियो। बुटवल उपमहानगरपालिका १४, बेलभरियामा उनी जन्मिएका हुन्। उनको परिवार बुटवलको कालिकानगरमा बस्दै आएका छन्। सुदीपले बुटवलमा हेल्थ असिस्टेन्स अध्ययन गरी काठमाडौंमा स्नातक गरेका थिए। बुटवलमा रहेर उनले जागिर गर्दै मुख स्वास्थ्यको विषयमा अभियान लिएर ग्रामीण क्षेत्रमा काम गर्दै आएको उनको परिवारले जनाएको छ। सुदीप परिवारका एक्ला छोरा हुन्। उनका बाबु ध्रुव (कौशलराज) न्यौपाने रुपन्देहीको मोतीपुरस्थित भवानी माध्यमिक विद्यालयका शिक्षक हुन्। शिक्षक आन्दोलनमा काठमाडौं पुगेका उनले बुधबार बिहान बुटवल आउँदै गर्दा बाटोमै समाचार देखेर घटनाको जानकारी पाएका थिए। मैले देवदह आउँदा फेसबुकमा हेरेर थाहा पाएँ, उनले भने। उनले एक महिनाअघि मात्रै छोरालाई भेटेका थिए। बाबु र आमाबीच खटपट भएपछि उनीहरूबीच २०६८ मा सम्बन्ध विच्छेद भएको थियो। त्यसयता बाबु र आमा छुट्टाछुट्टै छन्। छोरा र छोरी भने आमासँगै बस्दै आएका छन्। उनीहरू कश्मिर गएको पनि मलाई थाहा थिएन, त्यो जोखिमपूर्ण ठाउँमा किन गए होलान्, उनले भने। शव ल्याउन सरकारले सहजीकरण गरिदिनुपर्ने उनले माग गरे। यो समाचार तयार पार्दासम्म सुदीपको शव नेपाल आइसकेको छैन। परराष्ट्र मन्त्रालयले भारतको लखनउ हुँदै शव ल्याउने तयारी गरेको जानकारी गराएको छ। परराष्ट्रमन्त्री आरजु राणाको सचिवालका अनुसार जम्बुबाट शव दिल्ली ल्याइने र दिल्लीबाट लखनउसम्म हवाईजहाजमा ल्याइने छ। लखनउबाट स्थलमार्ग हुँदै बुटवल ल्याइने जनाइएको छ। बिहीबार बिहानसम्म शव बुटवल आउने अनुमान परिवारका सदस्यले गरेका छन्। सुदीपको निधनले उनको पुख्यौली घर बेलभरिया शोकमा छ। उनका ८९ वर्षीया हजुरबुवा खेमानन्दले बिहान पूजापाठ गर्दैगर्दा नाति बितेको खबर पाए। हजुरबाआमालाई उनीहरू घुम्न गएको जानकारी थिएन। हजुरबा भन्दै भेट्न आएको थियो, फेरि देख्नै नपाई दैवले लग्यो, उनले भावविह्वल हुँदै भने। सुदीपसहित मंगलबार हतियारधारीको आक्रमणमा कश्मिरमा २८ जनको ज्यान गएको हो। तीमध्ये एक नेपाली, एक यूएईका र अन्य सबै भारतीय नागरिक हुन्। कश्मिरमा धार्मिक आस्थाका आधारमा चलिरहेको आतंकवादीको समूहको मारमा यी परेका हुन्। जम्बुकश्मिरमा भएको घटनाको राष्ट्रपति रामचन्द्र पौडेल, प्रधानमन्त्री केपी शर्मा ओलीलगायतले दुःख व्यक्त गरेका छन्।"
भारतले आक्रमण गरे पाकिस्तान जवाफ दिन तयार छ : पाकिस्तानी रक्षामन्त्री,"स्लामावाद : पाकिस्तानका रक्षामन्त्री ख्वाजा आसिफले भारतले घोषणा गरेको विभिन्न पाकिस्तानविरोधी निर्णयको तत्काल प्रतिक्रिया दिन नचाहेको बताएका छन्। एक पाकिस्तानी च्यानलसँग कुरा गर्दै उनले भारतमा भएको घटना निन्दनीय भएको र आतंकवादलाई कुनै पनि हिसाबले समर्थन गर्न नसकिने बताए। सिन्धु जल सन्धिको निलम्बनको बारेमा बोल्दै रक्षामन्त्री ख्वाजा आसिफले भारतले लामो समयदेखि उक्त सम्झौता तोड्न चाहेको बताएका छन्। रक्षामन्त्रीले भारतले आक्रमण गरे पाकिस्तान पनि उचित जवाफ दिन १०० प्रतिशत तयारी अवस्थामा रहेको बताएका छन्। पाकिस्तानका रक्षामन्त्रीले भारतको संरक्षणमा बलुचिस्तानमा आतंकवाद फस्टाउँदै गएको आरोप पनि लागएका छन्। 'जाफर एक्सप्रेस घटनामा के भयो भन्ने सबैलाई थाहा छ। भारतले पृथकतावादीहरूलाई आश्रय दिएको छ। बलुचिस्तानका पृथकतावादीहरू उपचारको लागि भारत जान्छन्। यसको धेरै प्रमाणहरू छन्।', उनले भने। ख्वाजा आसिफले भारतले पहलगाम घटनाको लागि अरूलाई दोष दिनुको सट्टा आफैंलाई जिम्मेवार बन्नुपर्ने बताएका छन्। उनले भने, 'पहलगाम आक्रमण भारत आफैंले गरेको 'झूटा अपरेशन' हुनसक्ने सम्भावना पनि छ। कसैले भारतलाई यदि कश्मीरमा निर्दोष मानिसहरू मारिरहेका छन् भने दशकौंदेखि त्यहाँ उपस्थित सात लाख सैनिकहरू के गरिरहेका छन्? भन्ने प्रश्न सोध्नुपर्छ।' बीबीसी"
एनएमबि बैंकको सीईओमा गोविन्द घिमिरे नियुक्त,"काठमाडौं : एनएमबि बैंकको प्रमुख कार्यकारी अधिकृत (सीईओ)मा गोविन्द घिमिरे नियुक्त भएका छन् । तीन दशकभन्दा बढी बैंकिङ क्षेत्रको अनुभव हासिल गरेका घिमिरे विगत १६ वर्षदेखि एनएमबि बैंकसँग आबद्ध छन्। बैंकको विभिन्न विभाग तथा शाखाहरूको नेतृत्व गरिसेका उनी यसअघि बैंकको नायव प्रमुख कार्यकारी अधिकृत थिए । उनले बैंकको सेवा विस्तार र सुधारमा महत्वपूर्ण योगदान दिएका जनाइएको छ। उनको योगदानहरू बैंकको व्यापार, वित्त, क्रेडिट जोखिम व्यवस्थापन, रणनीतिक योजना निर्माण र सञ्चालन सुधारका कार्यहरूमा विशेष रूपले महत्वपूर्ण छन् । उनले एनएमबि बैंकको सञ्चालन प्रणालीमा सुधार ल्याउन, प्रविधिमा आधारित सेवा विस्तार गर्न र दिगो बैंकिङ अभ्यासहरूलाई अघि बढाउन निरन्तर सक्रिय भूमिका निभाएका छन्। उनको बैंकिङ अनुभवले एनएमबि बैंकलाई थप प्रगति र समृद्धिको मार्गमा अघि बढाउने विश्वास बैंकले लिएको छ । नव नियूक्त कार्यकारी अधिकृत घिमिरेले प्रमुख कार्यकारी अधिकृतको कार्यभार सम्हाल्दै आफूले बैंकका लागि अझै धेरै काम गर्ने बताए। उनले भने, 'मेरो प्राथमिकता नवप्रवर्तन, दिगो साझेदारी र समावेशी वित्तीय सेवामा केन्द्रित हुनेछ, जसले बैंकलाई अझ प्रभावशाली र अर्थपूर्ण बनाउनेछ । डिजिटल प्रविधि र नयाँ सोचको समावेशसँगै हामी ग्राहक, समुदाय र राष्ट्रसँग मिलेर दिगो र सकारात्मक परिवर्तन ल्याउने दिशामा अघि बढ्नेछौं ।' बैंकका पूर्व नायव प्रमुख कार्यकारी अधिकृत सुदेश उपाध्यायले बरिष्ठ नायव प्रमुख कार्यकारी अधिकृतको कार्यभार सम्हालेका छन्। स्वदेशी तथा विदेशी बैंकहरुमा कार्य गरि कार्य अनुभव प्राप्त गरेका उपाध्याय अन्तराष्ट्रिय व्यापार तथा अन्तराष्ट्रिय सम्बन्धका साथै बैंकिङ्ग व्यवसाय गहिरो ज्ञान भएका बैंकर मानिन्छन् ।"
कोपिला भ्यालीमा भएको बेथितिमा छानबिन सुरु,"वीरेन्द्रनगर : सुर्खेतमा सञ्चालित कोपिला भ्याली सेवा समाजमा भएको बेथितिका विषयमा छानबिन सुरु भएको छ। कोपिला भ्याली सेवा समाजमा भएको बेथितिका सन्दर्भमा जिल्ला प्रशासन कार्यालय सुर्खेतद्वारा गठित छानबिन समितिले उक्त विषयमा छानबिन सुरु गरेको हो। गत चैत १२ गतेको अन्नपूर्ण पोस्ट् दैनिकमा भन्ने सामाजिक संस्था, पूरा गर्ने पारिवारिक स्वार्थ र चैत २६ गतेको सोही पत्रिकामा आवरणमा समाजसेवा, भित्रभित्रै कम्पनीको पक्षपोषण शीर्षकमा कभर स्टोरी प्रकाशित भएपछि जिल्ला प्रशासन कार्यालय सुर्खेतले उक्त विषयमा छानबिनका लागि समिति गठन गरेको थियो। सुर्खेतका सहायक प्रमुख जिल्ला अधिकारी डिलबहादुर कार्कीको संयोजकत्वमा प्रशासन कार्यालयकै प्रशासकीय अधिकृत, जिल्ला शिक्षा विकास तथा समन्वय एकाइ सुर्खेत, सामाजिक विकास मन्त्रालय, नगरपालिका शिक्षा शाखा, आन्तरिक राजस्व कार्यालय, श्रम तथा रोजगार कार्यालय, खाद्य प्रविधि तथा गुणस्तर नियन्त्रण कार्यालय गरी ८ सदस्य छानबिन समिति गठन गरेको थियो। छानबिन समितिका संयोजक कार्कीले आफूहरूले कोपिला भ्याली सेवा समाज र कोपिला भ्याली स्कुल लगायतका क्षेत्रमा उठेका सवालहरूका विषयमा छानबिन थालेको जानकारी दिए। उनले भने, हामीले कोपिला भ्याली सेवा समाजका विषयमा छानबिन सुरु गरेका छौं। मेरो नेतृत्वमा ८ सदस्य छानबिन समिति गठन भएको छ। हामीलाई एक महिनाको समयसीमा दिइएको छ। एक महिनाभित्र कोपिला भ्याली सेवा समाजमा उठेका सवालहरूको छानबिन गरिसक्ने गरी टिओआर बनाइएको छ। त्यसैअनुसार हामीले पनि काम कारबाहीहरू अगाडि बढाएका छौं। यस विषयमा अख्तियारमा समेत उजुरी परेको बुझिएको छ। एक महिनाभित्रमा हामीले त्यहाँँको वास्तविकता बाहिर ल्याउँछौं। हामीले कोपिला भ्याली सेवा समाजका विषयमा छानबिन सुरु गरेका छौं। यस विषयमा अख्तियारमा समेत उजुरी परेको बुझिएको छ। एक महिनाभित्रमा त्यहाँँको वास्तविकता बाहिर ल्याउँछौं। डिलबहादुर कार्की सहायक प्रमुख जिल्ला अधिकारी, सुर्खेत अन्नपूर्ण पोस्ट् दैनिकमा कोपिला भ्याली सेवा समाजमा कर्मचारी तथा विद्यार्थी भर्नामा संस्थापक हाल कोपिला भ्याली सेवा समाजका प्रवन्धक निर्देशक टोेपबहादुर मल्लले आफ्नतहरूको भर्ति गरेको, कोपिला भ्याली सेवा समाज नामको गैरसरकारी संस्थाबाट टोपबहादुर मल्लको एकल स्वामित्वमा रहेको कम्पनी कोपिला भ्याली स्कुल प्रालिमा करोडौंको रकम गैरकानुनी रूपमा लगानी गरेको लगायतका गम्भीर सवालहरू उठाइएको थिए। छानबिन समितिका एक सदस्यले भने, हामीले छानबिनको सुरुवातमा कोपिला भ्याली सेवा समाजको कार्यालय र स्कुल पनि अनुगनमन गरी केही सोधपुछ गरेका छौं। कोपिलाका विषयमा उठेका सवालहरूको बारेमा प्रश्नावली बनाएर जवाफ मागिरहेका छौं। यि सबै विषयमा छानबिन हुन्छ। यस्तै, कोपिलामा २०७६७७ देखि २०७७७८ सम्ममा १ करोड २० लाखभन्दा बढी पेस्की नक्कली बिल बनाएर फस्र्योट गरेको आरोप छ। सुर्खेतको वीरेन्द्रनगर ९, लाटिकोइलीमा रहेको दीपेन्द्र कार्कीको कोपिला कृषि फर्मबाट १ करोडभन्दा माथिको खाद्यान्नका लागि सार्वजनिक खरिद नीतिको उल्लंघन गरी बर्सेनि खरिद गर्ने गरेको, विद्यालय पोसाकस्टेसनरी, कोपिला भ्याली सेवा समाजका अध्यक्ष गोगनबहादुर मल्लको श्रीमति सरिता मल्ल अध्यक्ष रहेको कोपिला महिला सहकारीबाट बिना प्रतिस्पर्धा खरिद गर्ने गरेको पनि आरोप छ। यस्तै अनाथालय र कार्यक्षेत्रमा महिला र बालबालिकाको अधिकारको घोर उल्लंघन पनि गर्ने गरेको आरोप छ। समाचारका विषयमा संस्था चुप यस्तै कोपिला भ्याली सेवा समाजका विषयमा अन्नपूर्ण पोस्ट् दैनिकमा प्रकाशित समाचारका विषयमा संस्था मौन छ। कोपिला भ्याली सेवा समाजलाई लगानी गरिरहेको ब्लिंक नाउ नामको अन्तर्राष्ट्रिय गैरसरकारी संस्था (आईएनजीओ)ले पनि यस विषयमा बोलेको छैन। यस विषयमा बुझ्न खोज्दा उक्त आईएनजीओका कन्ट्री डाइरेक्टर एसपी कोलौनीले फोन नै उठाएनन्। कोपिला भ्याली सेवा समाजकै एक कर्मचारीले नाम नबताउने शर्तमा भने, कोपिलामा बेथितिका सवालहरू कति छन् कति। ब्लिंक नाउका सीईओ म्यागी डोयन र कोपिला भ्याली सेवा समाजका प्रबन्ध निर्देशक टोपबहादुर मल्लको परिवारको रजाइँ छ। उनीहरूको कार्यशैलीले सबै कर्मचारीहरूको मानोबल पनि घटेको छ। उनीहरूले जे चाह्यो त्यही हुन्छ। कसैले फरक मत राख्यो भने अपमानित तरिकाले जागिरबाट हटाइन्छ। यहाँका विषयमा बाहिर उठेका सवालहरूका सन्दर्भमा कसैलाई पनि नबोल्न निर्देशन गरिएको छ।"
जम्मु कश्मिरमा मारिएका सुदिपको शव बुटवल ल्याइयो,भैरहवा : भारतको जम्मुकश्मिरस्थित पहलगाम क्षेत्रमा भएको आतंकवादी हमलामा मारिएका बुटवलका सुदिप न्यौपानेको शव बुटवल ल्याइएको छ। श्रीनगरबाट दिल्ली हुँदै लखनउसम्म विमान ल्याइएको न्यौपानेको शव त्यहाँबाट बेलहिया नाकासम्म एम्बुलेन्समा ल्याइएको हो। रुपन्देहीका प्रमुख जिल्ला अधिकारी बासुदेव घिमिरेले भारतले जिल्ला प्रशासन कार्यालयको रोहवरमा मृतकका परिवारलाई शव बुझाएको बताए। केही दिन अघि न्यौपाने परिवारसहित जम्मुकश्मिर क्षेत्र घुम्न गएका थिए। मंगलबार अपरान्ह भएको आंतकवादी हमलामा उनको हत्या गरिएको थियो। मृतकको बिहीवार अन्त्येष्टि गरिने पारिवारिक स्रोतले बताएको छ ।
जागौं युवा,"नेपाली जनताको संघर्ष, बलिदान र एकताको बलमा नेपालमा लोकतन्त्र आएको हो। लोकतन्त्रको स्थायित्व र समृद्धि निम्ति युवाहरूको सक्रिय र सकारात्मक भूमिका अनिवार्य छ। राजनीतिक उपलब्धिका हिसाबले वैशाख ११ गते नेपालको इतिहासमा अभुतपूर्व, असाधारण र अविस्मरणीय दिन हो । २०६२६३ को जनआन्दोलन अघि नेपाली समाजलाई एक प्रकारले घोकाइएको थियो, एक प्रकारले अभ्यास गराइएको थियो । यहाँसम्म हुन्थ्यो पाठशालामा पढ्न जाँदा अ र क नसिक्दै बाल मस्तिष्कले जहाँ सिंगो नेपाल हुन्छ, त्यहाँ राजारानी हुन्छ, भन्ने गीत कण्ठस्थ पार्नुपर्ने बाध्यता थियो । देश र जनताका कुरा होइन राजारानी र राजसंस्थाका तथाकथित गाथा सुगा रटाइ गर्नुपथ्र्यो । राजारानी बिनाको देश सम्भवै हुँदैन र छैन भन्ने भाष्यले तत्कालीन समाजमा पूरै संक्रमित थियो । व्यक्ति, जहान र परिवारको हुकुमी शासनका विरुद्ध दशकौंदेखिको संघर्षले २०६३ वैशाख ११ गते सफलता प्राप्त गरेको हो । सात राजनीतिक दलहरूको गठबन्धन र माओवादीको विद्रोहको दबाबमा तत्कालीन राजा ज्ञानेन्द्रले एक सन्देशमार्फत प्रतिनिधिसभा पुनःस्थापना गर्न बाध्य भएका थिए । वास्तवमा वैशाख ११ गते प्रतिनिधिसभा पुनःस्थापना मात्र भएको थिएन, बेलाबेला दरबारको अपहरणमा परिरहने लोकतन्त्र सदाका निम्ति अपहरण मुक्त भएको थियो । प्रतिनिधिसभा पुनःस्थापना र लोकतन्त्र पुनःस्थापनाले सदियौं देखिको निरंकुश राज्यसत्ताको अन्त्य गरेको थियो । नेपाली जनताको संघर्ष, बलिदान र एकताको बलमा नेपालमा लोकतन्त्र आएको हो । विधिको शासन, स्वतन्त्रता, समानता, प्रेस स्वतन्त्रता र सामाजिक न्यायका निम्ति धेरै विरहरूले ज्यानको आहुति दिएका छन् । ती महान वीरहरूको बलिदानी र त्यागको जगमा लोकतन्त्र उभिएकोे छ । लोकतन्त्रलाई अझ परिपूर्ण लोकतन्त्रमा परिणत गरी दिवंगत सहिदहरूलाई न्याय दिनुपर्ने आजको आवश्यक्ता हो । लोकतन्त्र, युवा र राजनीतिक जागरण लोकतन्त्रको स्थायित्व र समृद्धिका निम्ति युवाहरूको सक्रिय र सकारात्मक भूमिका अनिवार्य छ । राजनीतिक चेत सहितका सक्रिय र सकारात्मक युवाशक्तिले मात्र लोकतन्त्रको रक्षा गर्न सक्छन् । युवाहरू देशको भूगोलका मात्र भविष्य होइन, देशभित्रको राजनीतिक प्रणालीका पनि भविष्य हुन् । अझै लोकतान्त्रिक व्यवस्थाका त युवाहरू साझेदार पनि हुन । किनकि लोकतन्त्र मात्र यस्तो प्रणाली हो जहाँ सबै प्राणीको प्राणसंग जोडिएको हुन्छ । लोकतन्त्रको स्थायित्व र समृद्धिका निम्ति लोकतान्त्रिक गतिविधिमा युवाशक्तिलाई जोड्न सक्दा मात्र लोकतन्त्र बलियो हुने हो । युवा भनेको जोस् हो, जागर हो, बल हो र उत्प्रेरित समय हो । यो अवस्था र समयको उचित सदुपयोग र व्यवस्थापन गर्न सक्ने राज्य व्यवस्था चाहिन्छ । समयको मागअनुसार प्रकट हुने युवा चाहनालाई राज्यले सम्बोधन गर्नसक्दा मात्र युवाशक्तिको उत्पादनशील क्षमतालाई सहीसही ठाउँमा प्रयोग गर्न सकिन्छ । युवाशक्तिको सहभागिता बेगर देश निर्माणको अभियान अपुरो र अधुरो रहन जान्छ । युवाहरू देशका मेरुदण्ड हुन भनिरहँदा समकालीन समाजमा युवाहरू देशको कुन तहमा कस्तो भूमिकामा छन् ? यो महत्वपूर्ण विषय हो । अहिलेका युवाहरूको जोस्, जागर र उत्पादनशील क्षमता राज्यले सकारात्मक दोहन गर्न सकेको छ कि छैन ? गरेको छ भने राज्यका कुनकुन ठाउँमा ४० मुनिका युवाहरूको सहभागिता कति छ ? युवाहरूको सुनिश्चित सहभागिताका निम्ति राज्यको नीति कस्तो छ ? यस्ता विषयको निरुपणका निम्ति बलियो संगठन र राजनीतिक चेत युवामा हुन जरुरी छ । युवाशक्तिको ऊर्जालाई उज्यालोमा परिणत गर्ने बलियो संगठन चाहिन्छ र संगठन निर्माण गर्ने कुरा लोकतन्त्रमा मात्र सम्भव हुन्छ । लोकतन्त्र भनेकै व्यक्तिका मत अभिमतलाई उमार्ने, हुर्काउने र फुलाउने, फलाउने बगैंचा हो । सकारात्मक परिवर्तन र युवा नेतृत्व युवाहरू परिवर्तनका संवाहक हुन भने लोकतन्त्रमा युवा नेतृत्वको विकास अत्यावश्यक छ । किनभने युवा वर्ग देशको सबैभन्दा ऊर्जाशील र रचनात्मक शक्ति हो । उनीहरूमा नवीन सोच, ऊर्जा र परिवर्तन ल्याउने क्षमता हुन्छ । नेपालमा प्रजातन्त्रका खातिर प्रथम सहिद लखन थापा मगरदेखि महान सहिद दशरथ चन्द, गंगालाल श्रेष्ठ, शुक्रराज शास्त्री र धर्मभक्त माथेमा जस्ता विर योद्धाहरू राणा विरोधि अभियानमा लागेकै कारण युवाअवस्थामै मृत्यु वरण गर्नुपरेको थियो । त्यसैगरी आजभन्दा ७८ दशकअघि कलकलाउँदो युवावस्थामै कमरेड पुष्पलाल श्रेष्ठ, बीपी कोइराला, गणेशमान श्रेष्ठ, कृष्णप्रसाद भट्टराई, मनमोहन अधिकारी, जननेता मदनकुमार भण्डारी, महिला नेत्री साहना प्रधान, सैलजा आचार्य जस्ता नेताहरू लोकतन्त्रका निम्ति युवा हुँदै भूमिगत भएर गाउँगाउँमा राजनीतिक जागरणका अभियान चलाएका थिए । किशोरावस्थामै हुँदा वर्तमान प्रधानमन्त्री केपी शर्मा ओली लोकतन्त्रका निम्ति आन्दोलन गर्दापछि चौध वर्ष जेल बस्नु परेको थियो । नेकपा एमालेले वैशाख ११ गते काठमाडौंमा युवा सेलिब्रेसन उत्सवको आयोजना गर्दै छ । जुन सेलिब्रेसनले सिंगो युवापंक्तिलाई लोकतन्त्रसँग जोड्ने मात्र होइन एउटा नयाँ आशा र विश्वासको सकारात्मक सन्देश देशमा प्रवाह गर्ने छ । त्यसैगरी नेपाली कांग्रेसका सभापति शेरबहादुर देउवा लगायतका अहिलेका शीर्ष नेताहरू कलिलो उमेरमै लोकतन्त्र, प्रजातन्त्र र अधिकार प्राप्तिका आन्दोलनमा होमिएका थिए । माथि उल्लेखित नेताहरूको पंक्तिले परिवर्तनका निम्ति धेरै दुःख गरेको छ । यो पंक्तिले आफ्नो युवाकाल लोकतन्त्र र प्रजातन्त्रका निम्ति खर्चेकाले नेपालमा लोकतन्त्र सम्भव भएको हो धेरै नेताहरूको अनवरत संघर्षको परिणाम नेपालमा लोकतन्त्र आएको हो । निश्चय नै अहिलेको लोकतन्त्र धेरै युवाहरूको बलिदान, योगदान र त्यागका कारण प्राप्त भएको हो । युवा नेतृत्व विकास भनेको वर्तमानको लगानी हो,जसको प्रतिफल समृद्ध, समावेशी र न्यापूर्ण भविष्यको रूप लिन्छ । युवालाई नेतृत्वमा स्थापित गर्नु भनेको उनीहरूको जोस, सोच र सक्रियता समाजका सबै तहमा प्रतिबिम्बित गराउनु हो । लोकतन्त्रलाइ दिगो र परिवर्तनलाई स्थायी बनाउने हो भने युवालाई नेतृत्वमा स्थापित गराउनै पर्ने हुन्छ । सकारात्मक परिवर्तनका निम्ति क्षमतावान संगसंगै धैर्यवान जनशक्ति चाहिन्छ । धैर्यता सहितको क्षमतावान युवाले मात्र परिवर्तनका अभियानमा निरन्तरता दिन सक्छ । अपेक्षा र चाहना अहिलेको युवापंक्ति आफैंमा स्मार्ट छ, बिहानको चिया कप संगै संसारसँग साक्षात्कार गरी भ्याउँछ । विज्ञान, प्रविधि र आधुनिकताले यो पुस्तालाई झाँगेको छ । आफूलाई उठाउने र डुबाउने स्मार्ट फोन हातमा बोकेर हिड्छ । पौरखभन्दा गफमा विश्वास गर्छ । नेचुरलभन्दा मेकअपमा विश्वास गर्छ । संसार बुभ्न,डुल्न र घुम्न चाहन्छ । नजीकका अवसर भन्दा टाढाका चुनौतीहरूसँग साक्षात्कार गर्न चाहन्छ । अवसर पाए गर्न सक्ने दृढ संकल्प बोकेको आजको युवापंक्ति उचित अवसरको खोजीमा रुमल्लिएको छ । अपेक्षा, चाहना र उचित क्षमता हुँदाहुँदै जीविकोपार्जनका निम्ति भौतारिनु परेको छ । युवा बेरोजगारी दर देशमा ठूलै भए पनि नेपालमा केही छैन, केही गर्न सकिँदैन भन्ने भाष्य पूर्णतया गलत हो । नेपालमै बसेर धेरै गर्न सकिन्छ किनभने नेपाल जल, जमिन, जंगल र पर्याप्त युवा जनशक्ति भएको देश हो । युवाहरूलाई देशसँग जोड्ने राजनीतिक व्यवस्था लोकतन्त्र भएको देश हो । लोकतन्त्रले दिएको राजनीतिक र आर्थिक स्वतन्त्रता स्वदेशमै प्रयोग गरी देश बनाउने युवाशक्ति आज चाहिएको छ । युवाशक्तिलाई देशसँग जोड्ने राजनीतिक व्यवस्था भनेकै लोकतन्त्र हो । लोकतन्त्रको स्थायित्वका निम्ति ऊर्जावान युवाशक्तिलाई लोकतन्त्रसंग जोड्नुपर्ने हुन्छ । खुला राजनीतिक चेतनासहितको स्वाभिमानी युवाशक्तिले मात्र देश, परिवार र समाजको सेवा गर्न सक्छ । हामी युवा, जागौं युवा भन्ने मान्यतालाई सर्वव्यापी बनाउन राजनीतिक दलले युवालाई प्राथमिकताको पंक्तिमा राख्नै पर्ने देखिन्छ । यही उद्देश्यलाई जीवन्त बनाउन नेकपा एमालेले वैशाख ११ गते काठमाडौंमा युवा सेलिब्रेसन उत्सवको आयोजना गर्दै छ । जुन सेलिब्रेसनले सिंगो युवापंक्तिलाई लोकतन्त्रसँग जोड्ने मात्र होइन एउटा नयाँ आशा र विश्वासको सकारात्मक सन्देश देशमा प्रवाह गर्ने छ ।"
विराटनगरमा प्रमुख प्रशासकीयलाई हाजिर हुन नदिने तयारी,"विराटनगर : विराटनगर महानगरपालिकामा प्रमुख प्रशासकीय अधिकृतका रूपमा सरुवा भएका रामचरित्र मेहतालाई हाजिर हुन नदिने तयारी गरिएको छ । मेहताको सरुवालाई लिएर मेयरलगायतका जनप्रतिनिधि रुष्ट बनेका छन् । संघीय मामिला तथा सामान्य प्रशासन मन्त्रालयले मंगलबार ४७ जना सहसचिवको सरुवा गर्दा विराटनगर महानगरको प्रमुख प्रशासकीय अधिकृतका रूपमा मेहताको नाम परेको थियो । मेयर नागेश कोइरालाले सल्लाह नगरी मन्त्रालयले मनखुसी प्रमुख प्रशासकीय पठाएकाले मेहतालाई स्वीकार गर्न नसकिने बताए । मेहता यसअघि सुनसरीको इटहरी उपमहानगरपालिकाको प्रमुख प्रशासकीय अधिकृत हुँदा विवादमा तानिएको कोइरालाको भनाइ छ । पटकपटक विवादमा परेको भन्दै मेयर, उपमेयरसहितका जनप्रतिनिधिले उनलाई विराटनगर हाजिर हुन नदिने तयारी गरेका हुन् । मेहताले आफूसँग सहमतिसमेत नलिइ सरुवा मागेको र कार्यशैली ठीक नदेखिएकोले स्वीकार्न नसकिने कोइरालाले बताए । मन्त्रालयले समेत प्रमुख प्रशासकीय अधिकृत पठाउँदा एकपटक पनि समन्वयन नगरेको उनको गुनासो छ । आफूहरुलाई काम गर्ने कर्मचारी चाहिएको बताउँदै मेयर कोइरालाले सेटिङमा प्रमुख प्रशासकीय पठाइएकाले चुप लागेर नबस्ने अडान लिए । विगत विवादित भएकाले मेहतालाई महानगर प्रवेशमा रोक लगाइने उनले बताए । प्रमुख प्रशासकीय अधिकृत पठाउँदा १ पटक हामीसँग त समन्वय गर्नु पर्छ नि । न मन्त्रालयले गर्यो । न त सचिवले नै, उनी भन्छन्, मेयर र जनप्रतिनिधिसँग एक वचन पनि नसोध्ने ? अनि माथिबाट सेटिङ गरेर पठाइदिएपछि हामीले स्वीकार्नु पर्ने ? हामी काम गर्ने जनप्रतिनिधिलाई सहज खालको प्रमुख प्रशासकीय आवश्यक परेको छ । विशेष गरेर मेहता इटहरीमा विवादित बनेकाले पनि विराटनगरमा स्वीकार गर्न गाह्रो परेको महानगरका कर्मचारीहरुको बुझाइ छ । १ कर्मचारी भन्छन्, इटहरीमा हुँदा विवाद सिर्जना गर्ने मुख्य भूमिकामा रहेका व्यक्तिलाई अहिले फेरि विराटनगरको प्रमुख प्रशासकीय बनाएर पठाउने काम भयो । मेयर र उपमेयरसहितका जनप्रतिनिधिले खुलेर विरोध गरिरहेका छन् । जनप्रतिनिधिहरुले बरु अरुलाई नै प्रमुख प्रशासकीय बनाएर पठाउनुपर्ने माग गरेका छन् । तर, प्रमुख प्रशासकीय पठाउन लाग्दा १ पटक भएपनि सोध्नुपर्ने उनीहरुको भनाइ छ । यो मान्छेलाई पठाउन लाग्यौं । काम गर्न सकिन्छ कि सकिँदैन भनेर सोध्नु पर्दैन ?, मेयर कोइराला भन्छन्, काठमाडौंबाट जे गरे पनि हामीले ठीक भन्नुपर्ने ? त्यो कदापि हुँदैन । मेहता युवा तथा खेलकुद मन्त्रालयअन्तर्गत कार्यरत थिए । मेहताले आफूलाई हाजिर हुन नदिने कुरा सुनेर आश्चर्य लागेको बताए । किन उहाँहरुले त्यस्तो कुरा गर्नु भयो ? मैले बुझन् सकेको छैन, उनी भन्छन्, सरुवा मसँग जोडिएको विषय हैन । संघीय सरकारले गरेको हो । संघीय सरकारले दरबन्दी मिलान गरेकाले महानगरमा हाजिर हुन नदिने भन्ने कुरा नहुने मेहताको भनाइ छ । म विराटनगरकै मान्छे हुँ । आफ्नै माटो र यहीँका लागि केही गर्नुपर्छ भन्ने लागेको छ । म विराटनगर हाजिर हुँदा कसैलाई केही अप्ठेरो हुन्छ होलाजस्तो लाग्दैन, उनले भने । आफ्नो सरुवालाई विवादित बनाउन खोजिएको गुनासो उनको छ । सरकारले नियम कानुन अनुसार सरुवा गरेकाले केही दिनमा रमाना बुझेर आफू विराटनगर हाजिर हुने मेहताले बताए ।"
नेपालभारत ऊर्जा सहकार्यमा नयाँ गति,"काठमाडौं : ऊर्जा, जलस्रोत तथा सिँचाइमन्त्री दीपक खड्काको निमन्त्रणामा काठमाडौं आएका भारतका विद्युत् तथा आवास तथा सहरी मामिलामन्त्री मनोहरलाल खट्टरको भ्रमणले नेपालभारतबीचको ऊर्जा सहकार्यलाई नयाँ गति दिएको छ। भ्रमणकै क्रममा नेपालमा उत्पादित विद्युत् निकासीका लागि भारतसँग अन्तरदेशीय प्रसारण लाइन निर्माणका लागि द्विपक्षीय समझदारी भएको छ। मन्त्री खट्टर २ दिने नेपाल भ्रमण सकेर बुधबार स्वदेश फर्किएका छन्। प्रशारण लाइनको अभावमा नेपालमा उत्पादित विद्युत् खेर जान सक्ने चिन्ताकाबीच भारतसँग ४०० केभी क्षमताका अन्तर्देशीय ३१० किलोमिटर प्रशारणलाइन निर्माणका लागि सम्झौता हुनु ऐतिहासिक कदम भएको ऊर्जाविद्हरूको भनाइ छ। अब बन्ने इनरुवान्यूपूर्णिया प्रसारण लाइनमा नेपालतर्फ २५ किलोमिटर र भारततर्फ १०० किलोमिटर दूरी रहनेछ। दोदोधाराबरेली प्रसारण लाइन नेपालतर्फ करिब ३५ र भारततर्फ १५० किलोमिटर रहने छ। यी प्रसारण संरचनाले भारतनेपाल विद्युत् कारोबारलाई सहज बनाउँदै ऊर्जा प्रवाहलाई भरपर्दो बनाउने अपेक्षा गरिएको छ। दुई देशबीच भएको सम्झौतामा नेपालको पूर्वी क्षेत्रमा उत्पादित विद्युत् इनरुवान्यूपूर्णिया अन्तरदेशीय प्रशारणलाइनबाट भारतसहित तेस्रो मुलुक बंलादेशसम्म बिक्री गर्ने बाटो खुल्नेछ। त्यस्तै नेपालको दोदोधारा र भारतको बरेली प्रसारण लाइन निर्माणपछि नेपालको पश्चिम क्षेत्रमा उत्पादित बिजुली भारतलगायत तेस्रो मुलुकमा बिक्री गर्न सहज हुनेछ। समझदारी पत्र हस्ताक्षर समारोहमा सम्बोधन गर्नुहुँदै ऊर्जा, जलस्रोत तथा सिँचाइमन्त्री दीपक खड्काले इनरुवान्यूपूर्णिया र दोदोधाराबरेली प्रसारण लाइन केवल संरचना मात्र नभएर दुई देशबीचको आपसी विश्वास र दिगो विकासतर्फको साझा यात्रा पनि रहेको बताए। उनले भने, हामीले सन् २०३५ सम्म २८ हजार ५ सय मेगावाट विद्युत् उत्पादन गर्ने लक्ष्य लिएका छौं। उक्त कार्यक्रममा भारतीय मन्त्री खट्टरले नेपालको ऊर्जा क्षेत्रमा भएको प्रगति भारतका लागि समेत महत्वपूर्ण हुने बताए। मन्त्री खट्टरले गोरखपुरबुटवल प्रसारण लाइन निर्माण सुरु भएसँगै नयाँ परियोजनाहरूले द्विपक्षीय ऊर्जा सुरक्षालाई थप बलियो बनाउने विश्वास व्यक्त गरे। साथै, उनले नेपालमा उत्पादित विद्युत् भारत हुँदै बंगलादेश निर्यात हुनु ऐतिहासिक उपलब्धि भएको पनि बताए। भ्रमणका क्रममा मन्त्री खट्टरले नेपालका ऊर्जामन्त्री खड्कासँग संयुक्त रूपमा संखुवासभास्थित अरुण तेस्रो जलविद्युत् आयोजनाको स्थलगत अवलोकन गरेका थिए। उक्त अवसरमा युनिट२ को संयुक्त उद्घाटन गर्नुका साथै पावर हाउसनजिक वृक्षरोपण पनि गरेका थिए। भ्रमणका क्रममा मन्त्री खट्टरले पशुपतिनाथ मन्दिर र मुक्तिनाथ मन्दिरमा विशेष पूजाअर्चना पनि गरेका थिए। त्यस क्रममा नेपालका लागि भारतका राजदूत नवीन श्रीवास्तव पनि सहभागी थिए। भ्रमणकै क्रममा मन्त्री खट्टरले प्रधानमन्त्री तथा नेकपा (एमाले) अध्यक्ष केपी शर्मा ओली र उपप्रधान तथा सहरी विकासमन्त्री प्रकाशमान सिंहसँग शिष्टाचार भेटवार्ता पनि गरेका थिए। भारतीय मन्त्रीको मुक्तिनाथ भ्रमण भारतीय विद्युत्मन्त्री खट्टरले मुक्तिनाथ मन्दिरको दर्शनमा सहभागी भएकोमा मन्त्री खड्काले यस यात्राले नेपालभारतबीचको धार्मिक, सांस्कृतिक र ऐतिहासिक सम्बन्धलाई अझ मजबुत बनाउने विश्वास व्यक्त गरे। मन्त्री खड्काले भने, धार्मिक सहिष्णुता र दुई देशबीचको ऐतिहासिक सम्बन्ध तथा धार्मिक पर्यटन प्रबद्र्धन गर्ने हाम्रो साझा विश्वासलाई यस किसिमको यात्राले अझ मजबुत बनाएको छ। यस्ता अवसरहरूले दुई देशबीचको मित्रता र सहयोगको भावना गाढा बनाउँछ। मन्त्री खट्टरले नेपाल धार्मिक रुपमा ऐतिहासिक र पवित्रभूमि भएको भन्दै मुक्तिनाथ एवं पशुपतिनाथको दर्शन गर्दा आफूलाई आनन्दित महसुस भएको बताए। उनले धार्मिक पर्यटनमा नेपालले जोड दिए आर्थिक समृद्धिमा टेवा पुग्ने बताए।"
हत्या गरी फरार रहेका मानिस २० वर्षपछि पक्राउ,महोत्तरी : हत्या गरी फरार रहेका एक वृद्ध २० वर्षपछि पक्राउ परेका छन्। पक्राउ पर्नेमा एकडारा गाँउपालिका १ का ६५ वर्षीय सुकेश्वर मण्डल रहेका छन्। जिल्ला प्रहरी कार्यालय महोत्तरीले दिएको जानकारी अनुसार प्रतिवादी मण्डलले समान्य विवाद हुँदा खुसनन्दन मण्डलको हत्या गरेका थिए। २०६२ साल कातिक २५ गतेका दिन वर्दिवास नगरपालिका २ का छत्रबहादुर हमालको धान खेतमा धान काटिरहेको समयमा मृतक मण्डल र प्रतिवादी मण्डलबीच वादविवाद भएको थियो। सोही क्रममा सुकेश्वर मण्डल लगायतले मृतक खुसनन्दन मण्डलको हात समाती कुटपिट गर्दै धारिलो हसियाले घाँटी रेटी हत्या गरिएको थियो। घटनास्थलबाट तत्कालै भागि फरार रहँदै आएको मण्डललाई प्रहरीले २० वर्षपछि नियन्त्रणमा लिएको महोत्तरीका प्रहरी प्रवक्ता डिएसपी सन्तुलाल प्रसाद जयसवारले बताएका छन्। २० वर्षदेखि फरार रहँदै आएका मण्डललाई प्रहरीले खोजतलाशको क्रममा पक्राउ गरि अनुसन्धान गरिरहेको डिएसपी जयसवारले जानकारी दिएका छन्। पक्राउ परेकोलाई महोत्तरी जिल्ला अदालतबाट कर्तव्य ज्यान मुद्दामा ७ दिन म्याद थप भइ थप अनुसन्धान कार्य भइरहेको जिल्ला प्रहरी कार्यालय महोत्तरीले जनाएको छ।
"काठमाडौं उपत्यकासहित देशभर गर्मी बढ्यो, तराईमा तातो लहर चल्ने संभावना","काठमाडौं : हाल मुलुकमा स्थानीय वायुको आंशिक प्रभाव रहेको जनाउँदै जल तथा मौसम पूर्वानुमान महाशाखाले उच्च पहाडी तथा हिमाली भेगबाहेक देशका अधिकांश भागमा तापक्रम बढ्ने बताएको छ । काठमाडौं उपत्यकाको तापक्रम पनि विगत केही दिनदेखि निरन्तर बढिरहेको छ । आज यहाँको अधिकतम तापक्रम ३१ देखि ३३ डिग्री सेल्सियसका बीच रहने विभागको पूर्वानुमान छ । आज सबैभन्दा बढी तापक्रम भैरहवामा (४२ डिग्रीसम्म) पुग्न सक्छ भने सबैभन्दा कम तापक्रम आज राती जुम्लामा (५ डिग्रीसम्म) पुग्ने देखिन्छ। महाशाखाका अनुसार मधेस प्रदेशलगायत बागमती, गण्डकी, लुम्बिनी र सुदूरपश्चिम प्रदेशका तराईका धेरै स्थानमा अत्यधिक गर्मीको सम्भावना रहेको छ । लुम्बिनी प्रदेशका तराईका क्षेत्रमा तातो लहरको सम्भावना छ । कोशी,गण्डकी र कर्णाली प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहनेछ । कोशी र गण्डकी प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षाको सम्भावना छ । कोशी, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का वर्षा र हिमपातको सम्भावना छ । त्यसैगरी,आज राति मधेस प्रदेशलगायत बागमती,गण्डकी,लुम्बिनी र सुदूरपश्चिम प्रदेशका तराईका धेरै स्थानमा अत्यधिक गर्मीको सम्भावना रहेको छ । लुम्बिनी प्रदेशका तराई भेगमा तातो लहर चल्ने सम्भावना छ । कोशी,गण्डकी र कर्णाली प्रदेशका पहाडी भूभागमा आंशिक बदली र बाँकी भागमा मौसम सफा रहनेछ । कोशी,गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा हल्का वर्षा र हिमपातको सम्भावना छ ।"
हैदराबादलाई ७ विकेटले हराउँदै मुम्बई तेस्रो स्थानमा,"काठमाडौं : इन्डियन प्रिमियर लिग (आईपीएल) मा मुम्बई इन्डियनले सनराइजर्स हैदराबादलाई ७ विकेटले पराजित गरेको छ। बुधबार राजीव गान्धी क्रिकेट स्टेडियममा भएको खेलमा हैदराबादलाई ७ विकेटले हराउँदै मुम्बई तेस्रो स्थानमा उक्लिएको हो। टस हारेर पहिले ब्याटिङ गरेको हैदराबादले १४३ रन बनाएको थियो। हैदराबादले दिएको १४४ रनको लक्ष्य मुम्बईले ४२ ओभर बाँकी छँदै ३ विकेट मात्र गुमाएर पुरा गर्यो। रोहित शर्माले ७० रन बनाए भने सुर्यकुमार यादव ४० रनमा अविजित रहे। हैदराबादका लागि जिसान अन्सारी, इशान मलिंगा र जयदेव उनादकटले ११ विकेट लिए। त्यसअघि टस हारेर पहिले ब्याटिङको निम्तो पाएको हैदराबादले २० ओभरमा ८ विकेट गुमाएर १४३ रन बनाएको थियो। हेनरिच क्लासेनले सर्वाधिक ७१ तथा अभिनव मनोहरले ४३ रन बनाए। १३ रनमा ४ विकेट तथा ३५ रनमा ५ विकेट गुमाइसेको हैदराबादका लागि क्लासेन र मनोहरले ९९ रनको साझेदारी गर्दै इनिङ उकासे। तर यो जितका लागि पर्याप्त भने भएन। मुम्बईका लागि बलिङतर्फ ट्रेन्ट बोल्टले सर्वाधिक ४ विकेट लिए। दीपक चहरले २ विकेट लिए। हार्दिक पाण्ड्या र जसप्रीत बुमराहले ११ विकेट लिए। यो जितपछि ९ खेलमा १० अंक जोडेको मुम्बई तेस्रो स्थानमा उक्लिएको छ भने ८ खेलमा ४ अंक मात्र भएको हैदराबाद नवौं स्थानमा यथावत् छ। यो हारपश्चात् हैदराबादको प्लेअफ सम्भावना कमजोर बन्न थालेको छ। सुरुवाती समयमा राम्रो लय पकडेको हैदराबाद हाल लगातार हारको सिकार भइरहेको छ।"
माओवादी केन्द्रको संसदीय दलको बैठक जारी,"काठमाडौं : सत्ताको नेतृत्व गरिरहेको नेकपा माओवादी केन्द्रको संसदीय दलको बैठक जारी रहेको छ। सिंहदरबारस्थित माओवादी संसदीय दलको कार्यालयमा संसदीय दलको बैठक बसेको हो। शुक्रबारदेखि सुरु हुने संसदको बजेट अधिवेशन अधिवेशनमा प्रस्तुत हुने विधेयक र पार्टीको भूमिकाको विषयमा छलफल हुनेछ। संघीय निजामती सेवा विधेयक, विद्यालय शिक्षा विधेयकलगायतका महत्वपूर्ण विधेयकहरूमा संसदमा पार्टीले कसरी भूमिका खेल्ने भन्ने विषयमा पनि बैठक केन्द्रित भएको बैठकमा सहभागी एक पदाधिकारीले जानकारी दिए।"
आज १९ औँ लोकतन्त्र दिवस,"काठमाडौं : आज देशभर १९ औँ लोकतन्त्र दिवस प्रजातान्त्रिक तथा लोकतान्त्रिक सङ्घर्षमा आफ्नो अमूल्य जीवन उत्सर्ग गर्ने सहिदहरूप्रति श्रद्धाञ्जली अर्पणलगायत विभिन्न कार्यक्रम गरी मनाइँदैछ । तत्कालीन राजा ज्ञानेन्द्र शाहले विसं २०५९ जेठ ८ मा विघटित संसद्को पुनःस्थापना गरी आफू देशको कार्यकारी प्रमुखबाट हटेको तथा निरङ्कुशता पराजय भएको विसं २०६३ वैशाख ११ को स्मरण गर्दै लोकतन्त्र दिवस मनाइने गरिएको छ । त्यस दिन पूर्वराजा शाहको घोषणामा भनिएको थियो, राज्यशक्तिको स्रोत नेपाली जनता नै भएको र नेपालको सार्वभौमसत्ता र राजकीयसत्ता नेपाली जनतामा नै निहित रहेको तथ्यलाई हृदयङ्गम गर्दै वर्तमान जनआन्दोलनमार्फत अभिव्यक्त भएको जनभावनाअनुरुप प्रतिनिधिसभालाई पुनःस्थापित गरिएको छ । जनआन्दोलनको बलमा उक्त घोषणामार्फत विसं २०६३ वैशाख १५ गते प्रतिनिधिसभाको बैठक आह्वान गरिएको थियो । जनआन्दोलनका बलमा स्थापना भएको लोकतन्त्रपछि भएका दुईवटा संविधानसभाको निर्वाचनद्वारा गठित संविधानसभाबाट विसं २०७२ साल असोज ३ गते जारी सङ्घीय लोकतान्त्रिक गणतन्त्र नेपालको संविधानले नेपाललाई सङ्घीयतामा प्रवेश गराएको हो । सोहीबमोजिम सङ्घ, प्रदेश र स्थानीय तहको दुईपटक निर्वाचन भई अहिले मुलुक सङ्घीयताको अभ्यासमा छ ।"
"स्वार्थको द्वन्द्वमा अड्कियो ऐन, बाधक राजनीति कि कर्मचारीतन्त्र ?","काठमाडौं : मुलुकमा लोकतन्त्र आएको १८ वर्ष पुगेको छ। दोस्रो जनआन्दोलनबाट २०६३ वैशाख ११ गते लोकतन्त्रको स्थापना भएका हो। संविधान सभामार्फत नयाँ संविधान बनेको पनि १० वर्ष भयो। २०७४ र २०७९ मा दुईवटा आम निर्वाचन पनि भइसकेका छन्। मुलुकको स्थायी सरकारको रूपमा रहेको कर्मचारीको मूल कानुन बन्न सकेको छैन। जसले संघीयता कार्यान्वयनमा नै प्रभाव पारेको छ। पछिल्लो समयमा प्रतिनिधिसभाको राज्य व्यवस्था तथा सुशासन समिति अन्तर्गतको उपसमितिले प्रस्तावित संघीय निजामती सेवा विधेयकमा व्यापक छलफल भई प्रतिवेदनसमेत तयार पारिएको छ। छलफलको लागि दिलेन्द्रप्रसाद बडुको नेतृत्वमा ११ उपसमिति बनाएर छलफल गरिएको थियो। समितिले बुधबारको बैठकबाट संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक पारित गरेर प्रतिनिधिसभाको आगामी बैठकमा पेस गर्ने तयारी थियो। तर कुलिङ पिरियड, अतिरिक्त सचिव, उमेरहद लगायतका विषयमा अन्तिम सहमति हुन नसक्दा टुंगोमा पुग्न सकेन। समितिका सभापति रामहरी खतिवडाले प्रतिवेदन तयार पारिसकेका छन्। यो प्रतिवेदन सांसदहरूलाई वितरण गरिएको छ। अन्तिम अवस्थामा पुगेको बेला ट्रेड युनियनहरूले आन्दोलनको घोषणा गरेका छन्। सभापति खतिवडाले आफे लागि नभई देश र जनताको लागि कानुन बनाउनुपर्ने बताए। उनले संवादबाटै समस्या समाधान हुने बताए। उनले सहमतिकै आधारमा टुंग्याउने बताए। यसमा पार्टीगत अडान हुँदैन, सहमतिमा नै टुंगिन्छ, सभापति खतिवडा भन्छन्। समिति सदस्य ईश्वरी न्यौपाने अब सम्लिँदै गएको बताउँछिन्। उनले भनिन्, टुंगिन टुंगिन लागेको छ। उनले प्रतिवेदन अध्ययनपछि केही दिनभित्रै पारित हुने बताइन्। उनले ट्रेड युनियनका पदाधिकारी र सांसदहरूबीच गहन छलफल भएको बताइन्। उनले नासुको समस्यामा गम्भीर रहेको बताएकी छन्। समितिले तयार गरेको प्रतिवेदनमा के छ ? समितिले तयार पारेको प्रतिवेदनमा केही नयाँ व्यवस्था गरिएको छ। श्रेणीगत रहँदै आएको कर्मचारी प्रणालीलाई क्षेणी र तहगत दुवै बनाइएको छ। निजामती कर्मचारीमा पन्ध्रौं तहसम्म बनाइएको छ। राजपत्रांकित विशिष्ट श्रेणीलाई तीन तहमा राखिएको छ। १अधिकृत तेह्रौं अतिरिक्त सचिव २ अधिकृत चौधौं सचिव ३ अधिकृत पन्ध्रौं मुख्यसचिव प्रस्तावना र नाममा टुंगो यो ऐनको नाम संघीय निजामती सेवा ऐन २०८२ राखिएको छ। प्रस्तावनामा संघीय निजामती सेवाको गठन, सञ्चालन र सेवाका सर्तसम्बन्धी व्यवस्था गरी सो सेवालाई राष्ट्रहित र संघीय लोकतान्त्रिक गणतन्त्रप्रति प्रतिबद्ध राजनीतिक रूपमा तटस्थ पेसागत रूपमा सक्षम, सुदृढ, सेवामूलक, जनउत्तरदायी, समावेशी, पारदर्शी, परिणाममुखी, प्रविधिमैत्री र व्यावसायिक बनाउँदै सुशासनयुक्त संयन्त्रको रूपमा विकास गर्न वाञ्छनीय भएकाले, सघीय संसदले यो ऐन बनाएको उल्लेख छ। त्यस्तै कर्मचारी भन्ने शब्दको ठाउँमा निजामती कर्मचारी राखिएको छ। अतिक्ति सचिव थपिँदै प्रतिवेदनमा अतिरिक्त सचिवको व्यवस्था गरिएको उल्लेख छ। अतिरिक्त सचिवको व्यवस्था पञ्चायत र बहुदलको सुरुवातको अवस्थामा थियो। पछि हटाइएको थियो। पुन : अतिरिक्त सचिवको व्यवस्था गरिएको छ। राजपत्रांकित विशिष्ट श्रेणीअन्तर्गत तेहे तहमा सिर्जना गरी अतिरिक्त सचिव राखियो। यो ऐन प्रारम्भ भएपछि पहिलोपटक अधिकृत तेह्रौं तहको दरबन्दी कायम गर्दा नेपाल सरकारले तीन महिनाभित्र यो दरबन्दी रहने निकाय यकिन गरी दरबन्दी कायम गर्नुपर्ने प्रतिवेदनमा छ। प्रतिवेदनअनुसार अतिरिक्त सचिवको सन्दर्भमा सम्बन्धित मन्त्रालय वा केन्द्रीय स्तरको निकायले यो ऐन प्रारम्भ भएको दुई महिनाभित्र संगठन तथा व्यवस्थापन सर्वेक्षण गरी मन्त्रालय समक्ष पेश गरी सक्नुपर्ने छ। अधिकृत तेह्रौं तहको दरबन्दी कायम गर्दा वा सिर्जना गर्दा जुन सेवाको समूहीकरण (क्लस्टर) अन्तर्गत दरबन्दी कायम भएको हो सो समूहीकरण (क्लस्टर) अन्तर्गतको कम्तीमा त्यति नै संख्यामा अधिकृत चौधौं तह वा राजपत्रांकित प्रथम श्रेणीको दरबन्दी कटौती गर्नुपर्ने प्रावधान पनि गरिएको छ। अतिरिक्त सचिवको विषयमा माओवादी केन्द्रले प्रश्न उठाएको छ। समिति सदस्य हितराज पाण्डेले राज्यलाई अनावश्यक भार सिर्जना गर्न अतिरिक्त सचिव राख्न नहुने बताए। राज्यलाई भार थप्न किन अतिरिक्त सचिव राख्नुपयो। अतिरिक्त सचिवको व्यवस्था राख्दा के सचिवको दरबन्दी घट्दैन ? , उनी भन्छन्, अतिरिक्त सचिव योभन्दा पहिला नै असफल भइसकेको विषय हो। सांसद न्यौपानेले अतिरिक्त सचिवको विषयमा सहमति भएको बताएकी छन्। सहसचिवमा खुला प्रतिस्पर्धा हटाइयो सहसचिवमा खुला प्रतिस्पर्धा हटाइएको छ। राजपत्रांकित प्रथम श्रेणीअन्तर्गतको ११औंं तहमा १५ प्रतिशत अन्तरतह प्रतिस्पर्धाको व्यवस्था गरिएको छ भने ८५ प्रतिशत बढुवाबाटै पदपूर्ति गरिने भएको छ। राजपत्रांकित तृतीय श्रेणी (शाखा अधिकृत)मा ६० प्रतिशत खुला, १० प्रतिशत अन्तरतह प्रतिस्पर्धा र ३० प्रतिशत बढुवाको व्यवस्था गरिएको छ। राजपत्राकिंत द्वितीय श्रेणी (उपसचिव) र राजपत्रांकित प्रथम श्रेणी (सहसचिव)का लागि सात वर्षको अनुभव प्राप्त गरेका व्यक्ति उम्मेदवार बनाउने व्यवस्था गरिएको छ। यसअघि उपसचिवको लागि सात वर्ष र सहसचिवको १० वर्ष अनुभव तोकिएको थियो। विद्यावारिधी गरेको व्यक्तिले २ वर्षसम्म कम अनुभव भए पनि उम्मेदवार हुन पाउनेछन्। मुख्यसचिवको २ र सचिव ४ वर्ष पदावधि मुख्यसचिव र सचिवको पदावधि घटाइने भएको छ। प्रतिवेदनअनुसार राजपत्रांकित विशिष्ट क्षेत्रीको पन्ध्रौं तह (मुख्यसचिव)को पदाविधि २ वर्ष र राजपत्रांकित विशिष्ट क्षेत्रीको चौधौं तह (सचिव)को ४ वर्ष बनाइने भएको छ। हाल मुख्यसचिवको पदावधि ३ वर्ष र सचिवको पदावधि पाँच वर्ष रहेको छ। कुलिङ परियड १ वर्ष कर्मचारीको कुलिङ पिरियड राख्ने नयाँ व्यवस्था गर्न लागिएको छ। निजामती कर्मचारी वा अन्य सरकारी सेवाबाट अवकाश भएको कर्मचारीले १ वर्षसम्म कुनै संवैधानिक वा सरकारी पदमा नियुक्त हुन नपाउने व्यवस्था गरिएको छ। प्रतिवेदनमा भनिएको छ, तर नेपाल सरकारले गर्ने कूटनीतिक नियुक्ति वा नेपालको संविधान बमोजिम परिषदको सिफारिसमा न्यायाधीश पदमा हुने नियुक्ति पाउन यो व्यवस्थाले बाधा पारेको मानिने छैन। राजदूत र न्यायाधीश हुन भने कुलिङ परियड लागू नहुने व्यवस्था गरिएको छ। कुलिङ पिरियडको विषयमा दलहरूको फरक फरक मत छ। कांग्रेस र माओवादी केन्द्रले कुलिङ परियड कम्तीमा दुई वर्ष राख्ने प्रस्ताव गरेका थिए। तर, प्रतिवेदनमा १ वर्ष राख्ने विषय समेटिएको छ। माओवादी केन्द्रका प्रमुख सचेतक पाण्डेले भने कुलिङ परियड कम्तिमा पनि दुई वर्ष हुनपर्छ भन्ने आफनो पार्टीको अडान रहेको बताए। सांसद न्यौपानेले कुलिङ पिरियड कति वर्ष राख्ने भन्ने विषयमा सहमति भइनसकेको बताएकी छन्। महिलाको अधिकतम प्रवेश उमेर ३९ वर्ष निजामति सेवा महिलाको प्रवेशको अधिकतम उमेर घटाइएको छ। हाल महिला अधिकत्तम प्रवेश उमेर ४० वर्ष र पुरुषको प्रवेश उमेर ३५ वर्ष छ। समितिले तयार पारेको प्रतिवेदनमा महिला अधिकतम प्रवेश उमेर १ वर्ष घटाएर ३९ बनाइएको छ। सांसद ईश्वरी न्यौपानेले पेन्सन लगायत विषयमा समस्या पर्ने भएकाले महिलाको अधितम प्रवेश उमेर ३९ राखिएको बताइन्। अब निजामती सेवा प्रवेशका लागि अधिकतम उमेर पुरुषको हकमा ३५ र महिलाको हकमा ३९ वर्ष कायम हुने भएको छ। अवकाश उमेरहद ६० वर्ष अब निजामती कर्मचारीको अनिवार्य अवकाश उमेर ६० बनाउन लागिएको छ। समितिको प्रतिवेदनमा अवकाश उमेर हद ६० वर्ष राखिने उल्लेख छ। हाल निजामतीमा अवकाश उमेर हद ५८ वर्ष छ। ५८ वर्षबाट ६० वर्ष पुर्याउनको चार चरण पार गर्नुपर्ने छ। ऐन प्रारम्भ भएको ६ महिनासम्म ५८ वर्ष ६ महिना उमेर हद हुनेछ। एक वर्षसम्म ५९ वर्ष छ महिना र त्यसपछिको ६ महिनापछि ६० वर्षको उमेर हद लागू हुने गरीे प्रतिवेदनमा उल्लेख छ। अन्तरप्रदेश र अन्तर स्थानीय तह सरुवा अन्तरप्रदेश र अन्तर स्थानीय तहमा सरुवा गर्न सकिने व्यवस्था गरिएको छ। कर्मचारी समायोजनसम्बन्धी संघीय कानुनबमोजिम प्रदेश र स्थानीय तहमा समायोजन भएका कर्मचारीलाई सम्बन्धित कर्मचारीहरूको माग र निज समायोजन भएको प्रदेश तथा सरुवा हुने प्रदेश वा स्थानीय तह दोहोरो सहमतिमा मिल्दो पद तथा दरबन्दीमा मन्त्रालयले पारस्परिक सरुवा गर्न सक्ने प्रतिवेदनमा उल्लेख छ। प्रचलित कानुनबमोजिम मुद्दा दायर भएपछि स्वतः निलम्बन हुने कसुरबाहेक अन्य कसुरसम्बन्धी अभियोगमा मुद्दा दायर भएकोमा सम्बन्धित अदालतबाट त्यस्तो निजामति कर्मचारी धरौटी, जमानत वा साधारण तारिखमा छुटेमा निलम्बनमा रहने छैन। प्रदेश सचिव तथा प्रमुख प्रशासकीय अधिकृत बढीमा १० वर्ष संघबाटै प्रदेश सचिव तथा प्रमुख प्रशासकीय अधिकृत बढीमा १० वर्षसम्म संघकै कर्मचारी खटाइने भएको छ। उनीहरूको खटनपटन भने प्रदेश सरकारले गर्ने छ। त्यसपछि भने प्रदेश निजामती सेवाका कर्मचारीलाई प्रदेश सचिव र प्रमुख प्रशासकीय अधिकृत बनाउने सहमति बनेको छ। प्रदेश प्रमुख सचिव भने संघकै कर्मचारी हुनेछन्। सांसद पाण्डे प्रदेश सचिव र स्थानीय तहको प्रमुख प्रशाकीय अधिकृत बढीमा १० वर्ष सम्म संघीय कर्मचारी राख्ने प्रवधान सर्वसम्मत पारित भएको छ। ट्रेड युनियन यथावत् कर्मचारी ट्रेड युनियन यथावत् राख्ने व्यवस्था गरिएको छ। कर्मचारीका दलगत ट्रेड युनियन राख्नेनराख्ने भन्नेमा लामै छलफल चलेको थियो। कार्यालय प्रमुख ८औं तहको भएमा उनीहरूले ट्रेड युनियन अधिकार प्रयोग गर्न नपाउने व्यवस्था गरिएको छ। टेड युनियनहरूले भने संघ, प्रदेश र स्थानीय तहको अन्तरसम्बन्ध कायम हुने गरी पेसागत हकहित र अधिकारका लागि संगठित हुन कार्यालय प्रमुख हुने बाहेक शाखा अधिकृत वा आठौं तहसम्म कर्मचारीहरू सदस्य हुन पाउने गरी सामूहिक सौदावाजीसहित राष्ट्रियस्तरका ट्रेड युनियन र आधिकारीक ट्रेड व्यवस्था हुनुपर्ने माग राखेका छन्। बाधक राजनीति कि कर्मचारीतन्त्र राजनीतिज्ञ र कर्मचारीबीचको स्वार्थको द्वन्द्वका कारणले गर्दा संघीय निजामति सेवा ऐन आउन नसकेको हो। कर्मचारी र राजनीतिक नेतृत्वको केन्द्रीकृत सोचका कारणले ऐन टुंगो लाग्न समस्या हुँदै आएको स्वयम समितिका सदस्य न्यौपाने बताउँछिन्। यो विधेयक तत्कालीन संघीय मामिला तथा सामान्य प्रशासन मन्त्री अनितादेवीले २०८० फागुन २१ मा दोस्रो पटक प्रतिनिधिसभामा दर्ता गरे पनि अहिलेसम्म कानुन बन्न सकेको छैन। योभन्दा पहिला २०७५ माघ २५ मा नै तत्कालीन सामान्य प्रशासनमन्त्री लालबाबु पण्डितले पनि यो विधेयक संसद्मा दर्ता गराएका थिए। तर त्यो बेला करिब ६० वटा बैठक गरी राज्य व्यवस्था समितिबाट पारित भएको थियो। पछि सरकारले नै विधेयक फिर्ता लियो र पुन: अर्को विधेयक संसदमा पेस गर्यो। यसबीचमा कति मन्त्री र सचिव फेरिए। तर, पनि संघीय निजामती ऐन आउन सकेको छैन। मन्त्री र सचिवबीच बेमेलले पनि यो विधेयक आउन नसकेको हो। यो मन्त्रालय मुलुकको स्थायी सरकारलाई चलाउनु पर्ने मन्त्रालय हो। तर, यहाँ कमजोर व्यक्तिलाई मन्त्री बनाउने गरिएको छ। जसका कारण मन्त्रीले प्रधानमन्त्रीको मुख ताक्दा समस्या हुने गरेको छ। स्वार्थ समूहको दवाव,व्यक्ति केन्द्रित स्वार्थ, सांसदको योग्यता र क्षमता स्वार्थ समूहबाट सजिलै मेनुपुलेट गर्न सक्ने कारण ऐन आउन विलम्ब भइरहेको छ। संघीय निजामती ऐन ल्याउन नसकेका मन्त्री र सचिवहरू क मन्त्रीहरू लालबाबु पण्डित हृदयेश त्रिपाठी गणेश पहाडी गणेशसिंह ठगुन्ना राजेन्द्रप्रसाद श्रेष्ठ अमनलाल मोदी अनितादेवी भानुभक्त जोशी राजकुमार गुप्ता ख सचिवहरू दिनेश थपलिया यादवप्रसाद कोइराला एकनारायण अर्याल सुरेश अधिकारी अर्जुनप्रसाद पोखरेल कृष्णहरि पुस्कर विनोदप्रसाद सिंह मुकुन्दप्रसाद निरौला भरतमणि सिटौला रविलाल पन्थ राजपत्र अनंकित कर्मचारीद्वारा आन्दोलनको घोषणा यता राज्य व्यवस्था समिति विधेयकलाई पारित गर्ने अन्तिम चरण पुगेको छ। यो अवस्थामा कर्मचारी आन्दोलित भएका छन्। राजपत्र अनंकित कर्मचारीहरूले आन्दोलनको घोषणा गरेका छन्। राजपत्र अनंकित संरक्षण अभियानले बुधबार एक विज्ञप्ति प्रकाशन गरी माग पूरा नभए सेवा प्रवाह रोक्नेसम्मका आन्दोलन गर्ने जनाएको छ। विज्ञप्तिमा वर्तमान सन्दर्भमा एकातिर सरकारी सेवा प्रवाह प्रभावकारी नभएको जनगुनासो छ भने अर्कोतिर १८२० वर्षसम्म बढुवा नहुँदा एउटै पदमा काम गर्नुपर्ने बाध्यता, कमजोर सेवाको सुरक्षा, आन्तरिक प्रतिस्पर्धामा समेत विभेद, समायोजनबाट सिर्जित समस्या, अन्तरप्रदेश सरुवाको अभावअपारदर्शी सरुवा प्रणाली तथा न्यून सेवा सुविधालगायतका कारण कर्मचारीहरूको मनोवल अत्यन्तै कमजोर भएको छ। तसर्थः यी समस्याको समाधान हुने गरी यथाशीघ्र संघीय निजामती सेवा ऐन जारी गर्न अति आवश्यक छ भनिएको छ। राजपत्र अनंकित कर्मचारी संरक्षण अभियानले तीनै तहका कर्मचारीका विभिन्न माग राखी आन्दोलन गर्दै आएको छ। यस्ता छन् मागहरू विचाराधीन संघीय निजामती सेवा विधेयकमा पाँच वर्ष सेवाअवधि पूरा गरेका कर्मचारीलाई एक तह र १० वर्ष सेवा गरेका कर्मचारीलाई एक श्रेणी वा दुई तह बढुवाको व्यवस्था गर्नुपर्ने सबै तहमा आन्तरिक प्रतिस्पर्धाको व्यवस्था कायम गरी अन्य पदमा रहेको साविक निजामती सेवा ऐन, २०४९ बमोजिमको पदपूर्तिको व्यवस्था कायम गर्दै राजपत्रांकित तृतीय श्रेणीको पदपूर्तिमा खुला प्रतियोगिताबाट ५० प्रतिशत, बढुवाबाट ४० प्रतिशत र आन्तरिकअन्तरतह प्रतियोगिताबाट १० प्रतिशत कायम गर्नुपर्ने उपसचिवसहसचिवको प्रतिस्पर्धाका लागि साविकको व्यवस्थाबमोजिम क्रमशः ५ वर्ष७ वर्ष सेवा अवधि कायम गर्नुपर्ने खुलातर्फको विज्ञापनमा तोकिएको शैक्षिक योग्यता र सेवा अवधि भएका राजपत्र अनंकित कर्मचारीले पनि प्रतिस्पर्धा गर्न पाउने व्यवस्था गर्नुपर्ने तीनै तह (संघ, प्रदेश र स्थानीय तह) मा स्वचालित र पूर्वानुमानयोग्य सरुवा प्रणाली (प्रदेश र स्थानीय तहका कर्मचारीको प्रदेशभित्र स्वचालित सरुवा प्रणाली र अन्तरप्रदेश सरुवाको व्यवस्था) लागू गर्नुपर्ने संघ, प्रदेश र स्थानीय तीनै तहमा कार्यरत कर्मचारीलाई निजामती कर्मचारी को परिभाषामा समेट्नुपर्ने समायोजन पुनरावलोकन तथा समायोजित कर्मचारीको प्रदेश र स्थानीय कानुनले प्रदान गरेका पेन्सनसमेतका सेवा सुविधालाई मान्यता दिनुपर्ने प्राविधिक कर्मचारीको शैक्षिक योग्यतासम्बनधी समस्या समाधान गर्नुपर्ने श्रेणीविहीन पदमा तह संख्या थप गरी तहवृद्धि गर्नुपर्ने करारका कर्मचारीलाई समुचित व्यवस्थापन एवम् आवश्यक सेवा सुविधाको व्यवस्था गर्नुपर्ने क्षतिपूर्तिसहितको नागरिक सेवाको सुनिश्चतता गर्नुपर्ने उल्लिखित माग पूरा नभएमा सेवा प्रवाह रोक्ने सम्मका विरोध तथा आन्दोलनका कार्यक्रम अगाडि बढाउन बाध्य हुने जनाइएको छ। विरोध तथा आन्दोलनका कार्यक्रमहरू : १ : २०८२ वैशाख १२ गतेदेखि मागपत्र टाँसेर काम गर्ने। २: राज्य व्यवस्था तथा सुशासन समितिबाट माग सुनुवाई नभई प्रतिवेदन तयार भएमा सेवा प्रवाह रोक्नेसम्मका आन्दोलन गर्ने ट्रेड युनियनको ७२ घण्टे अल्टिमेटम निजामती कर्मचारी ट्रेड युनियनले १० बुँदे मागसहित ७२ घण्टे अल्टिमेटम दिएको छ। उनीहरूले ७२ घण्टाभित्र आफ्ना माग सम्बोधन गर्दै निजामती कर्मचारी विधेयक अगाडि बढाउन आग्रह गरेका छन्। उनीहरूले माग पूरा नभए आन्दोलनको अर्को चरण सुरु हुने चेतावनी दिएका छन्। ट्रेड युनियनका नेताहरूले ट्रेड युनियन अधिकार, वृत्ति विकास, समायोजन, सरुवा प्रणाली, अन्तरतह समन्वय, अस्थायी करारको मागसम्बन्धी, स्थानीय तहको पदस्थापन, स्वास्थ्यी र संसद् सेवा कर्मचारीसम्बन्धी, अतिरिक्त सचिवको व्यवस्थालगायतका ११ बुँदे माग राखेका छन्। ऐन बन्न लामो समय लाग्नुका कारणहरू १ केन्द्रित सोच २ ट्रेड युनियनको स्वार्थ ३ राजनीतिक नेतृत्व र कर्मचारीबीचको स्वार्थको द्वन्द्व ४ दलगत स्वार्थ ५ मन्त्री र सचिवको वेमेल ६ कमजोर मन्त्रीलाई मन्त्रालयको जिम्मा ७ प्रधानमन्त्रीकै मुख ताक्नु पर्न अवस्था ८ स्वार्थ समुहको इन्टरेस्ट ९ अधिकार तल हस्तान्तरण नै गर्न नचाहने प्रवृत्ति १०व्यक्ति केन्द्रित स्वार्थ ११संघीय निजामती ऐन प्रशासनिक नेतृत्वलाई चाहिएकै छैन किनभने नयाँ ऐन नहुँदा पनि उनीहरूको वृत्ति विकास रोकिएकै छैन। १२ विधेयकको मस्यौदामा पर्याप्त गृहकार्य नगरी संसद्मा पेस गरिनु। १३ मुख्य सचिवले एकैपटक २ वर्ष उमेर थप गर्नु पर्छ भन्ने पछाडि ठूलो स्वार्थ छ। किनकी २०८२ मंसिर १० मा उनी ५८ पुग्दैछन्। १४ कुलिङ पिरियड राख्नु हुँदैन भन्ने पनि स्वार्थ। १५ अतिरिक्त सचिव राख्नै हुँदैन भन्ने ठूलो स्वार्थ। १६ राख्नुपर्छ भन्ने सानो स्वार्थ।"
मावि तुल्सीपुर सेन्टरले सुरु गर्यो विद्यार्थी भर्ना,"शिक्षकहरू आन्दोलनमै रहेको समयमा विद्यार्थीको अधिकार र भविष्यलाई वञ्चित नगर्ने भन्दै अभिभावक र विद्यालय व्यवस्थापन समितिको दबाबमा सेन्टर स्कुलले भर्ना अभियान सुरु गरेको विद्यालय प्रशासनले जनाएको छ। दाङ : दाङको तुल्सीपुर उपमहानगरपालिका ६ मा रहेको माध्यमिक विद्यालय तुल्सीपुर सेन्टरले विद्यार्थी भर्ना अभियान सुरु गरेको छ। बुधबारदेखि विद्यालयमा भर्ना सुरु गरिएको हो। भर्ना अभियानलगायतका शैक्षिक कार्यक्रम रोकेर शिक्षक महासंघको आयोजनामा काठमाडौंं केन्द्रित भएर शिक्षकहरू आन्दोलनमा छन्। शिक्षकहरू आन्दोलनमै रहेको समयमा विद्यार्थीको अधिकार र भविष्यलाई वञ्चित नगर्ने भन्दै अभिभावक र विद्यालय व्यवस्थापन समितिको दबाबमा सेन्टर स्कुलले भर्ना अभियान सुरु गरेको विद्यालय प्रशासनले जनाएको छ। नेपालकै उत्कृष्ट स्कुलका रूपमा रहेको तुलसीपुर सेन्टरले ९ गतेदेखि विद्यार्थी भर्ना अभियान सुरु गरेको विद्यालय प्रशासनले जनाएको छ। अभिभावकको आग्रह, विद्यालय व्यवस्थापन समितिको निर्णय र विद्यालय प्रशासनको सहजीकरणमा विद्यार्थी भर्ना अभियान सुरु भएको विद्यालय व्यवस्थापन समितिका अध्यक्ष लेखतराम पौडेलले बताए। शिक्षकहरूको मागलाई ऐक्यबद्धता जनाउँदै र विद्यार्थीको भविष्यलाई पनि वञ्चित बनाउन नहुने भन्दै भर्ना अभियान सुरु गरिएको पौडेलको भनाइ छ। अहिले विद्यार्थी भर्ना नगर्दा त्यसको असर विद्यालय, शिक्षक तथा अभिभावकलाई समेत समस्या हुने देखेर भर्ना सुरु गरिएको उनले बताए। विद्यालयका प्रधानाध्यापक भागवत पौडेलले विद्यालय विद्यार्थीको भविष्य र अधिकारलाई सुनिश्चित गर्न शिक्षक आन्दोलनको मोडालिटी फेर्नुपर्ने बताए। शैक्षिक हड्ताल हटाउनु पर्ने र भर्ना अभियान सुरु हुनु पर्ने बताए। सामुदायिक विद्यालयमा भर्ना अवरोध भएपछि केही विद्यार्थी निजी विद्यालयमा अध्ययनका लागि भर्ना भएका छन्। शिक्षक आन्दोलनमा ऐक्यबद्धता, सहभागिता पूर्णरूपमा रहे पनि विद्यार्थीको अधिकार सुनिश्चितताका लागि भर्ना अभियानलाई निरन्तरता दिनुपर्ने उनको भनाइ छ। उनले सरकारले शिक्षका जायज माग तत्काल सम्बोधन गर्न माग समेत गरे। सरकारी विद्यालयमा ताला लाग्ने र बोर्डिङमा विद्यार्थी पठाउने अवस्था बनाउन नहुने प्रधानाध्यापक पौडेलको भनाइ छ। देशकै उत्कृष्ट तथा मेघा विद्यालयका रूपमा आफूलाई चिनाएको सेन्टर मावि तुलसीपुरमा झन्डै तीन हजार विद्यार्थीले अध्ययन गरिरहेका छन् भने ६ वटा संकायमा प्राविधिक धारका विद्यार्थी पनि छन्। झन्डै १ सय शिक्षक शिक्षिकाले अध्यापन गराइरहेका छन्। विद्यालयको शैक्षिक तथा भौतिक गुणस्तर प्रभावकारी रूपमा रहँदै आएको हुँदा यस वर्ष पनि विद्यार्थीलाई विद्यालयभन्दा बाहिर नजाऊन् भन्ने उद्देश्यले नियमित रूपमा भर्ना प्रक्रिया सुरु गरिएको विद्यालयले जनाएको छ। नयाँ विद्यार्थीलाई प्रवेश परीक्षा लिएर मात्रै भर्ना गर्ने गरिएको छ भने विद्यालयमा अध्ययनरत विद्यार्थीलाई नियमित भर्नामा राखिएको विद्यालय प्रशासनको भनाइ छ। विद्यालयको भर्ना अभियान सुरु भएदेखि केही शिक्षक नेताहरूसमेत विद्यालयमा आएर भर्ना अभियान अवरोध गर्न खोजेका थिए। तर, विद्यालय व्यवस्थापन समिति र अभिभावकका कारण उनीहरू त्यो रोक्न नसकेर फर्किएका छन्। शैक्षिक सुधार र विद्यार्थीको भविष्य सुनिश्चिताका लागि पनि विद्यालय भर्ना अभियान नरोकेरै विद्यालय सञ्चालनको प्रक्रियामा लगिएको विद्यालय व्यवस्थापन समितिले जनाएको छ। जिल्लाका अन्य सामुदायिक विद्यालयहरूले भने भर्ना अभियान सुरु गरेको सार्वजनिक गरेका छैनन्। निजी विद्यालयहरूमा भने विद्यार्थीको चाप अत्यधिक बढेको निजी विद्यालयहरूले जनाएका छन्। सामुदायिक विद्यालयमा भर्ना अवरोध भएपछि केही विद्यार्थी निजी विद्यालयमा अध्ययनका लागि भर्ना भएका छन्।"
आज लोकतन्त्र दिवस : एमालेले काठमाडौंमा युथ सेलिब्रेशन गर्दै,"कार्यक्रममा देशभरबाट १ लाख युवाले सहभागिता जनाउने एमालेको दाबी छ। काठमाडौं : नेकपा एमालेले लोकतन्त्र दिवसका अवसरमा आज युथ सेलिब्रेशन गर्ने भएको छ। लोकतन्त्र दिवसलाई जनताले जितेको दिन को अवसरमा आज एमालेले यूथ सेलिब्रेसन गर्न लागेको एमाले संगठन विभागका सचिव माधव ढुंगेलले जानकारी दिए। काठमाडौंको भृकुटीमण्डपमा युवाले भविष्य निर्माणको सङ्कल्प गर्ने दिनको रूपमा आयोजित कार्यक्रम विगतका कार्यक्रमभन्दा फरक हुने उनले बताए। उनले भने,यो प्रदर्शनभन्दा पनि सेलिब्रेसन हो, यसबाट हामीले बहुआयामिक सन्देश दिन खोजेको हो। ढुंगेलले नेपालमा लोकतान्त्रिक गणतन्त्रात्मक व्यवस्था ल्याउन नेपाली जनता र युवाले महत्वपूर्ण योगदान गरेको उल्लेख गरे। लोकतन्त्रको भाव नयाँ पुस्तालाई बुझाउन जरुरी छ, अन्यथा नदेखेको युवालाई अहिलेभन्दा राजतन्त्र ठिक थियो कि भन्ने भ्रम नयाँ पुस्तालाई पर्नु स्वाभाविक हो। उनले भने,यो लोकतन्त्र युवाको लागि हो, जो यो भूमिमा धेरै बाँच्छ, लोकतन्त्रको आवश्यकता सबैभन्दा बढी उसको लागि हो, लोकतन्त्रको संरक्षण र सम्वर्द्धनको जिम्मा तिमीहरूको हो भनेर युवा पुस्तालाई बुझाउन कार्यक्रम गर्न लागिएको हो। दिउँसो १ बजेबाट सुरु हुने कार्यक्रममा नेकपा एमालेका अध्यक्ष प्रधानमन्त्री केपीले संक्षिप्त मन्तव्य राख्ने छन्। त्यसैगरी ४० वर्ष मुनिका जनप्रतिनिधि र विभिन्न उमेर समूहका युवाहरूले कार्यक्रमलाई सम्बोधन गर्नुका साथै युवा कलाकारको सांगितिक प्रस्तुति रहने छ। कार्यक्रमस्थलमा कफीसप, फुड स्टल, सेल्फि स्टल, सांस्कृतिक झाँकी, युवाले उत्पादन गरेका सामानहरूको स्टल समेत राखिने युवा संघका अध्यक्ष क्षितिज थेवेले बताए। उनले भने,जनताले जितेको ऐतिहासिक दिनलाई नेपाली युवाहरूले सेलिब्रेशन गर्नुपर्छ। यो लोकतन्त्रको उत्सवको रुपमा युवाहरू अघि बढ्नुपर्छ। एक लाख युवाहरूलाई हामी स्वागत गर्दैछौं। एमालेमा आबद्ध भएपनि नभएपनि कार्यक्रममा सहभागी हुन सक्नुहुनेछ। कार्यक्रममा देशभरबाट १ लाख युवाले सहभागिता जनाउने एमालेको दाबी छ। कार्यक्रममा सहभागी हुन देशभरका युवा काठमाडौं आउँदैछन्। एमालेले नयाँ पुस्तामा राजनीतिक परिवर्तनको महत्त्व स्थापित गर्ने योजना अन्तर्गत कार्यक्रम आयोजना गरिएकाले राष्ट्रव्यापीरूपमा युवाको सहभागिता गराइने जनाएको छ। जनआन्दोलन २०६२६३ सफल भएर राजाको प्रत्यक्ष शासन अन्त्य भई लोकतन्त्रको पुनर्स्थापना भएको सम्झनामा हरेक बैशाख ११ गते नेपालमा लोकतन्त्र दिवस मनाइन्छ। एमालेको सचिवालय बैठकको निर्णयमा भनिएको छ, राज्यशक्तिको स्रोत जनता हो, राजकीय सत्ता जनतामा रहेको उद्घोष गरिएको दिन अर्थात् लोकतान्त्रिक गणतन्त्रको विजारोपण भएको र जनताले जितेको ऐतिहासिक दिनका रूपमा वैशाख ११ गते युथ सेलिब्रेशन व्यापक युवाहरूको उपस्थितिमा भव्य रूपमा मनाउने निर्णय गरेको छ। युथ युथ सेलिब्रेशन सहभागी हुनेका लागि मोटरसाइकल र स्कुटर पार्किङ बग्गीखाना नजिक, मिनी र ठूला बसका लागि टुँडिखेल र साना गाडी, कारको लागि रङ्गशालामा सवारी पार्किङ गर्ने व्यवस्था मिलाइएको एमालेले जनाएको छ। एमालेले भृकुटीमण्डप क्षेत्रमा ट्राफिक व्यवस्थापन गर्न पत्राचारसमेत गरेको छ। तत्कालीन राजा ज्ञानेन्द्र शाहले विसं २०५९ जेठ ८ मा विघटित संसद्को पुनःस्थापना गरी आफू देशको कार्यकारी प्रमुखबाट हटेको तथा निरङ्कुशता पराजय भएको विसं २०६३ वैशाख ११ गतेको स्मरण गर्दै लोकतन्त्र दिवस मनाइने गरिएको छ। पूर्वराजा शाहको घोषणामा भनिएको थियो, राज्यशक्तिको स्रोत नेपाली जनता नै भएको र नेपालको सार्वभौमसत्ता र राजकीयसत्ता नेपाली जनतामा नै निहित रहेको तथ्यलाई हृदयङ्गम गर्दै वर्तमान जनआन्दोलनमार्फत अभिव्यक्त भएको जनभावनाअनुरुप प्रतिनिधिसभालाई पुनःस्थापित गरिएको छ । जनआन्दोलनको बलमा उक्त घोषणामार्फत विसं २०६३ वैशाख १५ गते प्रतिनिधिसभाको बैठक आह्वान गरिएको थियो ।"
लोकको तन्त्र बनोस् लोकतन्त्र,"ठीक १८ वर्षअघिको आजकै दिन हो नेपालमा लोकतन्त्र वहाल भएको । तत्कालीन राजा ज्ञानेन्द्रको निरंकुश शासनको अन्त्य भएको त्यही दिनबाटै नेपालमा गणतन्त्रको शिलान्यास भएको थियो । संघीयता, धर्मनिरपेक्षता र समावेशितासहितको संविधानको आधारशीला तयार भएको दिन पनि त्यही थियो । २ दर्जन नेपाली सहादत हुने गरी भएको १९ दिन लामो जनआन्दोलनका सामु तत्कालीन राजा ज्ञानेन्द्रले घुँडा टेकेर लोकतन्त्र बहाल गर्न बाध्य भएका थिए । आजको दिन केवल लोकतन्त्र बहालीको उत्सवको अवसरमात्रै नभएर १८ वर्षसम्म नेपालले गरेका उपलब्धि र कमजोरीको समीक्षा गर्ने समय पनि हो । जुन सपनासहित नेपाली जनता लोकतन्त्रका लागि संघर्षमा होमिएका थिए, त्यो सपना भने अधुरै छ । हो, राजनीतिक व्यवस्थामा हामीले ठूलो परिवर्तन ल्याउन सक्यौं । महिला, दलित, जनजाति, मधेसी र पिछडिएको क्षेत्रको सशक्तीकरणमा ठूलो छलाङ मुलुकले मार्न सफल भएको छ । र, स्वतन्तता र समानताको नागरिक हक प्राप्तिमा पनि उपलब्धि भएको छ । जनताले अनुभूत गर्न नसकेको विषय भने उनीहरूको आफ्नै जीवनशैली र जीवनस्तरमा हो । कि यसबीचमा जुनमात्रात्मक फड्को नेपाली जनताको जीवनस्तरले मार्नुपर्ने थियो, त्यसमा अपेक्षाकृत उपलब्धि हुन नसकेकै कारण घोर निराशाको बादल आज लोकतन्त्र र गणतन्त्रकै आकाशमाथि मडारिएको छ । यसमा दलहरूले निम्त्याएको सत्ताको अस्थिरता अनि लथालिंग अर्थतन्त्र कारक छ । लोकतन्त्रको संघर्षमा अगुवाइ गरेका मूल पार्टीहरूभन्दा बाहिर कोहीबाट यो अवधिमा शासन भएको छैन, तर तिनले जुन आशा र सपना जनतालाई देखाएका थिए, त्यसलाई साकार पार्न किञ्चित प्रयास नगरेको भन्ने छाप जनतालाई परेको छ, जुन केही हदसम्म सत्य हो । अभिव्यक्ति स्वतन्त्रताको चरम उपयोग, मतदानबाट जनप्रतिनिधिको चयनमात्रै लोकतन्त्र होइन । आजको लोकतन्त्र त्यतिमा सीमित हुँदैन । यो त प्रष्ट जनताको जीवनमा झल्कनुपर्छ । जनउत्तरदायी शासक जसबाट सुशासन होस् र विधिको प्रक्रियाबाट मुलुक चलोस् भन्ने हो, तर दल र तिनका शीर्ष नेताहरूले आसेपासेतन्त्रको रूपमा लोकतन्त्रलाई रुपान्तरण गरिदिएका छन् र आत्मनिर्भर राष्ट्रिय अर्थतन्त्रको उद्देश्य एकातिर मिल्काएर आसेपासे पुँजीवाद (क्रोनी क्यापिटलिज्म)लाई बढावा दिएका छन् । देशभित्रै रोजगारी सिर्जना गरेर युवा पलायन रोक्न लोकतान्त्रिक सरकारहरू सफल हुन सकेका छैनन् । लोकतन्त्र भनेको जनता केन्द्रित शासन हो न कि नेता र दल केन्द्रित । पछिल्लो समय लोकतन्त्र नेतातन्त्रजस्तो हुन गएको छ, जहाँ घुमिफिरी सीमित नेतामात्रै मुलुकको बागडोर सम्हाल्न आइपुगेका छन् । लोकतन्त्र भनेको विधिमात्रै नभएर संस्कार पनि हो । त्यही संस्कारको अभाव राजनीतिमा देखिँदा यो व्यवस्थामाथि प्रश्न अलिक चर्कै आवाजमा उठ्न थालेको प्रमाण पछिल्लो समय राजधानी केन्द्रित राजावादी आन्दोलन हो । कुनै पनि दृष्टिबाट राजतन्त्रकाल नेपालमा सही र औचित्यपूर्ण हुन सकेको थिएन र होइन । तसर्थ त्यो आन्दोलनको औचित्य पनि छैन । तर लोकतन्त्रलाई अझै बलियो बनाउन राजनीतिक पार्टीहरूले आत्मसमीक्षा र आत्मवोध गरी कार्यशैलीमा परिवर्तन गर्नुपर्छ । सरकारले सुशासनमार्फत मुलुकमा भ्रष्टाचार न्यूनीकरण गर्दै उद्यमशीलताको वातावरण तयार गर्नुपर्छ । संविधानले प्रत्याभूत गरेका सम्पूर्ण लोकतान्त्रिक मर्महरूलाई जनताको जीवनमा उतार्नुपर्छ ।"
सडक कब्जा गरेर आन्दोलन गर्दा व्यवसायीलाई करोडौं घाटा,"काठमाडौं : के तपाइलाईं थाहा छ ? काठमाडौं उपत्यकामा दैनिक कति सार्वजनिक सवारीसाधन गुड्छन् ? एक दिन सडक बन्द गरेर आन्दोलन गर्दा यातायात व्यवसायीलाई कति घाटा लाग्ला ? यातायात व्यवसायी महासंघका महासचिव डेकनाथ गौतमका अनुसार उपत्यकामा दैनिक ९०० देखि एक हजार सार्वजनिक सवारीसाधन चल्छन्। ती सवारीसाधनमा काम गर्ने चालक, सहचालक गरी करिब दुई हजार यातायात मजदुर रहेका छन्। उपत्यकाको सार्वजनिक सवारीसाधनबाट दैनिक रूपमा एक करोडबढीको कारोबार हुने गर्छ। लामो सयम सडक कब्जा गरेर प्रदर्शन गर्दा यातायात व्यवसायीहरू मारमा परेका छन्। पछिल्लो समय २२ दिनसम्म निरन्तर भएको यो प्रदर्शनले सार्वजनिक सवारीको २२ करोड बढी क्षति भएको बताइएको छ। यातायात महासंघका महासचिव गौतम भन्छन्, आफ्नो अधिकार माग गर्दै गर्दा अन्य क्षेत्रलाई ध्वस्त बनाएर लामो समय प्रदर्शन गर्नु ठीक हैन। उपत्यकाको सबै सडकमा चल्ने सवारीसाधनहरूमा टेम्पोदेखि ठूला बससम्म करिब एक हजार सवारी कुद्छन्। एउटा ठूलो बसले चक्रपथ राउन्ड लगाउँदा करिब १० हजार रुपैयाँको कारोबार गरेको हुन्छ। यही हिसावमा करिब एक करोड रुपैयाँको कारोबार हरेक दिन हुने अनुमान छ। यसरी लामो समय सडक कब्जा गरेर सडक बन्द गर्दा करोडौं रुपैयाँको घाटा लागेको व्यवसायीहरूको निष्कर्ष छ। सडक कब्जा गरेर प्रदर्शन गर्ने कार्य नरोकिए यातायात व्यवसायीहरूले आन्दोलन गर्ने चेतावनी दिएका छन्। पटकपटक सडकमा भइरहेको आन्दोलन, प्रदर्शन र विरोध कार्यक्रमका कारण उक्त सडक हुँदै यात्रा गर्ने सवारीसाधन मारमा परेको बताउँदै यातायात व्यवसायीले सडकमा आन्दोलन गर्ने प्रवृत्ति रोकिनुपर्ने बताएका हुन्। नेपाल यातायात व्यवसायी राष्ट्रिय महासंघका प्रतिनिधिले यातायात व्यवस्था विभाग मीनभवनमा ध्यानाकर्षणपत्र बुझाएका छन्। महासंघका महासचिव डेकनाथ गौतमको हस्ताक्षर भएको विज्ञप्तिमा १४ बुँदे माग राखी ध्यानाकर्षण भएको बताइएको छ। महासंघ प्रतिनिधिले विभिन्न प्रकारको आन्दोलनका कारण यातायात सञ्चालन गर्न कठिनाइ भएको भन्दै सहज रूपमा यातायात सञ्चालन गर्ने अवस्था बन्न नसके आन्दोलन गर्ने चेतावनी दिएको हो। विभिन्न पक्षहरूले गरेको आन्दोलनका कारण यातायात क्षेत्र नै धराशायी भएकाले सरकारले गम्भीर भएर यस विषयमा विचार गर्नुपर्ने महासंघको भनाइ छ। माइतीघरबानेश्वर क्षेत्र केन्द्रित आन्दोलनका कारण यातायात सञ्चालनमा अवरोध हुँदा बैंक किस्ता तिर्न समस्या भएको, मजदुर लगायतमाथि समस्या भएको र यात्रुहरूको अधिकारको हनन् भएको बताइएको छ। महासंघका वरिष्ठ उपाध्यक्ष सरोज सिटौला भन्छन्, बानेश्वर बबरमहल सडकखण्ड बन्द भएको २२ दिन भैसक्यो। उक्त रुट हुँदै चल्ने सवारीसाधन ठप्प छन्। कहिले शिक्षक, कहिले राजावादी, कहिले राप्रपा त कहिले सरकारकै भातृ संगठन लगायत अन्य संघसंस्थाले दिनहुँ प्रदर्शन गरिरहेकै छन्। यसले गर्दा उक्त क्षेत्रको दैनिकी नै अस्तव्यस्त छ। गाडी नचलेको दिनको बैंकको किस्ता कसले तिर्ने ? आम्दानी नै नभएपछि कसरी तिर्ने ? आन्दोलन पनि एक दिन भए पो सबैले थेग्न सक्छन्, हरेक दिन आन्दोलन हुँदा उक्त क्षेत्रमा व्यापार व्यवसाय गर्ने मानिसहरूको हालत के भयो ? उनीहरूले कसरी गुजारा गर्नु ? सवारीसाधन नचल्दा त्यहाँ काम गर्ने यातायात मजदुरले परिवार कसरी पाल्नु ? एउटाको अधिकार माग्दै गर्दा अर्काको अधिकार हनन् गर्नु जायज हैन। सिटौला अगाडि भन्छन्, यातायात व्यवसायीले अधिकार माग गर्दै आन्दोलन गर्यौं भने सरकारले गोली ठोकेर मार्छ। तर अन्य क्षेत्रको आन्दोलनमा हाम्रो व्यवसाय धराशायी बनाएको, हाम्रो अधिकार हनन गरेको कसले हेर्ने ? अब त अति भएन र ? हाम्रा अधिकारका लागि हामी पनि आन्दोलनमा जानैपर्ने बाध्यता छ। एक ठाउँको सडक बन्द हुँदा उक्त क्षेत्रको ट्राफिक जामले उपत्यकाका अन्य ठाउँमा पनि आवागमनमा असहजता हुने सिटौलाको तर्क छ। राजधानीकै सवारी व्यवस्थापन अस्तव्यस्त भइराखेको छ। नागरिकले दुःख पाइराखेका छन्। उनले आन्दोलनका कारण आफूहरूको अधिकार हनन् भएकाले समयमा नै यातायात सञ्चालनको अवरोध नहटे बाध्य भएर आन्दोलन गर्ने उनले बताए। महासंघले मोटर बिमा दर निर्देशिका २०७३ संशोधन, कानुनविपरीत सञ्चालन भएका यातायात कम्पनीलाई कानुनी दायरामा ल्याउनुपर्ने, व्यवसायीको सुझावका आधारमा सवारी ऐन संशोधनलगायतका विषयमा समेत विभागको ध्यानाकर्षण गराएको छ। भारतीय नम्बरका सवारीसाधनहरू नेपालको सडकमा निर्वाध चल्ने गर्दा यहाँका व्यवसायी मारमा परेको उनीहरूको दाबी छ। यसका साथै महासंघले बुझाएको विज्ञप्तिमा यातायात क्षेत्रका विभिन्न १४ वुदे मागका विषयमा सरकारको ध्यानाकर्षण भएको बताएका छन्।"
आतंकवादविरुद्ध भारतलाई ओलीको साथ,"काठमाडौं : आतंकवाद विरुद्धको लडाइँमा भारतलाई आफ्नो पूर्ण साथ रहेको प्रधानमन्त्री केपी शर्मा ओलीले बताएका छन्। भारतको जम्मुकश्मिरमा मंगलबार भएको आतंकवादी हमलाको भर्त्सना गर्दै प्रधानमन्त्री ओलीले भारतीय समकक्षी नरेन्द्र मोदीलाई आफ्नो ऐक्यबद्धता जनाएका हुन्। उनले मोदीसँगको टेलिफोन संवादमा आतंकवादी हमलमा ज्यान गुमाउनेप्रति समवेदना प्रकट गर्दै यस्ता कार्यविरुद्ध नेपालको ऐक्यबद्धता रहेको जनाए। मैले उहाँ (मोदी) सँग कुरा गरेँ र पहलगाम आतंकवादी हमलामा ज्यान गुमाउनेप्रति गहिरो समवेदना व्यक्त गरेँ, प्रधानमन्त्री ओलीले भनेका छन्, यस्ता जघन्य कार्यहरूविरुद्ध भारतसँग नेपालको अटल ऐक्यबद्धता दोहोर्याएँ। भारतको जम्मुकश्मिरको अनन्तनाग जिल्लास्थित पहलगामको बैसारन मिडोमा मंगलबार दिउँसो २ बजेर ५० मिनेट जाँदा आतंकवादी हमला भएको छ। उक्त आक्रमण बैसरान भन्ने स्थानमा भएको हो। सो ठाउँ भारतको मुख्य पर्यटकीय स्थानका रूपमा चिनिँदै आएको छ। गत वर्ष मात्रै कश्मिरमा ३५ लाख पर्यटक पुगेका सरकारी तथ्यांक छ। तर, त्यसमा पनि सबैभन्दा बढी पहलगाममै आएको तथ्यांक भारत सरकारले सार्वजनिक गरेको छ। उक्त हमला भएकै बखत पनि त्यहाँ पर्यटक खचाखच थिए। त्यही समयमा आतंककारीले पर्यटक, स्थानीय बासिन्दा र व्यावसायिक गतिविधिमा संलग्न नागरिकमाथि अन्धाधुन्ध गोली प्रहार गरेका थिए। उक्त घटनामा कम्तीमा २८ जनाले ज्यान गुमाएका र २० भन्दा बढी घाइते भएका भारतीय सञ्चारमाध्यम हिन्दुस्तान टाइम्सले जनाएको छ। अन्य २ जनाको अवस्था पनि चिन्ताजनक रहेको जनाइएको छ। मृत्यु हुनेमा २२ जना भारतीय पर्यटक, दुई जना स्थानीय नागरिक र दुई जना विदेशी नागरिक (एक नेपाली र एक यूएईका नागरिक) छन्। उक्त आतंकवादी हमलाको जिम्मेवारी लस्करएतोएबा नामक पाकिस्तानस्थित आतंकवादी समूहको छाया संगठन द रेसिस्टेन्स फ्रन्टले लिएको छ। भारतीय प्रधानमन्त्री नरेन्द्र मोदीले घटनाको गहिरो निन्दा गर्दै मृतकप्रति श्रद्धाञ्जलि अर्पण गरेका छन् र घाइतेहरूको शीघ्र स्वास्थ्यलाभको कामना गरेका छन्। साथै, दोषीहरूलाई कारबाहीको दायरामा ल्याइने र आतंकवादविरुद्ध सरकारको अडान अझ कडा हुने स्पष्ट सन्देश उनले दिएका छन्। घटनापछि गृहमन्त्री अमित शाह कश्मिरको श्रीनगर पुगेका थिए। मंगलबारको घटना २०१९ को पुलवामा हमला पछिको सबैभन्दा घातक आतंकवादी हमलामध्ये एक मानिएको छ। आक्रमणमा आतंककारीहरूले हिन्दू र मुस्लिम पर्यटकहरूलाई छुट्ट्याउन क्रूर र अमानवीय तरिका अपनाएको भारतीय रक्षा मन्त्रालयले जनाएको छ। आक्रमण भएको क्षेत्र पैदल वा घोडा चढेर मात्र पुग्न सकिन्छ। यही कारण आतंककारीले यसलाई हमलाका लागि उपयुक्त ठाउँ बनाएका थिए। सन् १९९० को दशकदेखि भारतीय शासनको विरोधमा पृथकतावादी सशस्त्र विद्रोह सुरु भएयता भारतको उक्त क्षेत्रमा सुरक्षाकर्मी र सर्वसाधारणसमेत गरी दशौँ हजारको ज्यान गइसकेको छ। भारतले यो क्षेत्रमा करिब ५ लाख सैनिक स्थायी रूपमै परिचालन गरेको छ। भारत सरकारले सन् २०१९ मा कश्मिरको आंशिक स्वायत्तता खारेजी भएसँगै यो क्षेत्रमा सुरक्षा अवस्थामा सुधार र हिंसामा कमी आएको दाबी गर्दै आएको छ। तर, पनि बेलाबखत यस्ता घटनाहरू घट्ने गरेका छन्। यसअघि सन् २०२४ को जुनमा सर्वसाधारण लक्षित आक्रमण भएको थियो। हिन्दू धर्मावलम्बीहरू चढेको बसमा सशस्त्र समूहले गोली चलाउँदा नौ जनाको मृत्यु भएको थियो भने ३३ जना घाइते भएका थिए। त्योभन्दा अघि सन् २०१९ मा भारत प्रशासित कश्मिरमा भएको आत्मघाती आक्रमणमा ४६ जना सैनिक मारिएका थिए। ठीक त्यही बेला चारदेखि ६ जनाको संख्यामा रहेका आतंककारीले स्वचालित हतियार बोकेर पर्यटकहरूमाथि तिमी हिन्दु हौ कि मुस्लिम भन्दै सोधीसोधी मुस्लिमलाई छाडेर हिन्दुलाई क्रुर आक्रमण गरेको प्रत्यक्षदर्शीहरूले बताएका छन्। कश्मीरमा भारतले कथित रूपमा जनसांख्यिकीय परिवर्तन ल्याउन खोजेको भन्दै त्यसको विरोधका रूपमा यो हमला गराएको आतंककारीको भनाइ छ। उनीहरूले ८५ हजारभन्दा बढी बाहिरी मानिसलाई कश्मीरमा बसोबास गराइएको आरोप लगाएका छन्।मोदी साउदीबाट बुधबारै फर्कने भारतीय प्रधानमन्त्री नरेन्द्र मोदीले जम्मुकश्मिरको पहलगाममा भएको दुःखद आतंकवादी आक्रमणको घटनापछि आफ्नो साउदी अरबको राजकीय भ्रमण छोट्ट्याउने निर्णय गरेका छन्। उनी बुधबार राति नै स्वदेश फर्कंदै छन्। अमेरिकी राष्ट्रपति ट्रम्पद्वारा दुःख प्रकट अमेरिकी राष्ट्रपति डोनाल्ड ट्रम्पले जम्मुकश्मिरको पहलगाममा भएको दुःखद आतंकवादी आक्रमणप्रति गहिरो दुःख प्रकट गरेका छन्। सो आक्रमणमा ज्यान गुमाएका व्यक्तिहरूप्रति श्रद्धाञ्जलि अर्पण गर्दै उनले भारतीय प्रधानमन्त्री नरेन्द्र मोदीसँग यस विषयमा कुराकानी गर्ने तयारी गरिरहेको ह्वाइट हाउसका प्रेस सचिव क्यारोलिन लेभिटले जानकारी दिइन्। मंगलबार आयोजित पत्रकार सम्मेलनमा लेभिटले भनिन्, पहलगामको लोकप्रिय पर्यटक स्थलमा भएको आक्रमणबारे राष्ट्रपति ट्रम्पलाई राष्ट्रिय सुरक्षा सल्लाहकार मार्फत जानकारी गराइएको थियो। उक्त घटनाको विषयमा जानकारी पाउने बित्तिकै राष्ट्रपति ट्रम्पले भारतीय प्रधानमन्त्री मोदीजीसँग वार्ता गर्नुभएको छ र भारतको यस कठिन घडीमा अमेरिकाको पूर्ण समर्थन व्यक्त गर्नुभएको छ। राष्ट्रपति ट्रम्पले आफ्नो आधिकारिक सामाजिक सञ्जाल प्लेटफर्म ट्रुथ सोसलमा समेत प्रतिक्रिया जनाउँदै लेखेका छन्, कस्मिरबाट प्राप्त भएको यो अत्यन्त पीडादायी समाचारले गहिरो पीडा पुर्याएको छ। अमेरिकाले आतंकवादविरुद्धको संघर्षमा भारतसँग दृढतापूर्वक साथ दिनेछ। हामी मृतकप्रति श्रद्धाञ्जली अर्पण गर्दै घाइतेहरूको शीघ्र स्वास्थ्य लाभको कामना गर्दछौँ। यसैगरी रूसी राष्ट्रपति भ्लादिमिर पुटिन र युरोपेली संघकी प्रमुख उर्जुला फोन देर लेयनसहितका विश्वनेताहरूले उक्त घटनाको भत्र्सना गरेका छन्। घटनास्थलमा सुरक्षामा कडाई कश्मिर राज्यका मुख्यमन्त्री उमर अब्दुल्लाहले उक्त घटनालाई पछिल्ला वर्षहरूमा सर्वसाधारणप्रति लक्षित सबैभन्दा ठूलो आक्रमण भएको बताएका छन्। अन्तर्राष्ट्रिय सञ्चारमाध्यम बीबीसीका अनुसार घटनापछि उक्त क्षेत्रलाई घेराबन्दी गरिएको छ र सुरक्षाकर्मीहरूले त्यस क्षेत्रमा आवतजावत गर्ने सवारीसाधनहरूलाई निकै कडाइ गरेका छन्। आक्रमणमा संलग्न भएकाहरूको खोजीका लागि भारतीय सेना र प्रहरीको संयुक्त टोली खटिएका छन्। मुस्लिम समुदायको बाहुल्य भएको यो क्षेत्रमा सन् १९८९ देखि नै विद्रोह चलिरहेको भए पनि पछिल्ला वर्षहरूमा आक्रमणका घटनाहरू भएका थिएनन्। सदैव द्वन्द्वको चपेटामा रहेको कश्मिरमा पर्यटकमाथि भएको आक्रमण भने पहिलो हो। पर्यटकहरू माझ निकै लोकप्रिय यो स्थानमा अहिले वर्षको सबैभन्दा धेरै पर्यटकहरू आउने समय हो। जम्मू कश्मीरका प्रहरी प्रमुख विधिकुमार विर्दीले गोली प्रहार भएको स्थानमा सवारीसाधनहरू नपुग्ने बताएका छन्।के भन्छ पाकिस्तान ? पाकिस्तानका रक्षामन्त्री खवाजा आसिफले पहलगाममा भएको घटनामा आफ्नो देशको संलग्नता नभएको स्पष्ट पारेका छन्। कश्मिरमा भएका घटनालाई भारत सरकारविरुद्ध फैलिएको घरेलु विद्रोहको कारण देखाउँदै उनले आक्रमणका लागि पाकिस्तानमाथि दोषारोपण गर्ने काम बहाना मात्र भएको बताएका छन्। उनले पाकिस्तानको आन्तरिक मामिलामा भारतले हस्तक्षेप गर्ने गरेको आरोपसहित वक्तव्य निकालेका छन्। भारतले विगतमा त्यस्तो आरोपको खण्डन गरेको थियो। भारत विभाजन भई पाकिस्तान बनेदेखि दुवै देशले कश्मिरको भूमि आफ्नो स्वामित्वमा हुनुपर्ने दाबी गर्दै आएका छन्। यही बहानामा कश्मीरमा दशकौंदेखि भारत सरकारविरुद्ध विद्रोह चल्दै आएको छ।"
