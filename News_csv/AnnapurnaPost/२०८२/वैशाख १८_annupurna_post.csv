शीर्षक,विवरण
शुक्रबार देशमा यी स्थानमा हुने छ वर्षा,"काठमाडौं : शुक्रबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश लगायत देशका पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका हिमाली भूभागका थोरै स्थानहरूमा हल्का वर्षाहिमपातको सम्भावना रहेको महाशाखाले जनाएको छ। शुक्रबार राति कोशी प्रदेश, गण्डकी प्रदेश र कर्णाली प्रदेशका पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफादेखि आंशिक बदली रहनेछ। कोशी प्रदेश, गण्डकी प्रदेश र सुदुरपश्चिम प्रदेशको पहाडी भूभागका एक दुई स्थानमा मेघगर्जनचट्याङसहित हल्का वर्षा साथै कोशी प्रदेश र गण्डकी प्रदेशका हिमाली भूभागका एकदुई स्थानमा स्थानमा हल्का वर्षाहिमपातको सम्भावना रहेको महाशाखाले जनाएको छ।"
"उदयपुर दुर्घटना : कानुन अधिकृत बस्नेतको मृत्यु, वडाध्यक्षसहित दुई जना गम्भीर","झापाउदयपुर : उदयपुरको कटारीमा स्कोर्पियो गाडी दुर्घटना हुँदा दमक नगरपालिकाका एक कर्मचारीको मृत्यु भएको छ। घटनामा वडाध्यक्षसहित ६ जना घाइते भएका छन्। मृत्यु हुनेमा दमक नगरपालिकाका कानुन अधिकृत ५५ वर्षीय माधव बस्नेत रहेका छन्। उनको कटारीस्थित अस्पतालमा उपचारको क्रममा मृत्यु भएको प्रहरीले जनाएको छ। त्यस्तै दमक नगरपालिका वडा१० वडाध्यक्ष राजेन्द्र प्रसाद भण्डारी, दमक नगरपालिका१ का ४५ वर्षीय राजेन्द्र गौतम गम्भीर घाइते छन्। त्यस्तै घाइते हुनेमा चालक दमक ९ का ३८ वर्षीय देवेन्द्र तामाङ (दायाँ हात र बायाँ घुँडामा चोट लागेको), दमक६ का ५४ वर्षीय कमल श्रेष्ठ (टाउको र बायाँ पाखुरामा चोट) दमक नगरपालिका २ का ३८ वर्षीय नवीन खतिवडा (दायाँ हातमा चोट) र गौरादह नगरपालिका १ का ५४ वर्षीय भुवन दाहाल (टाउको र दायाँ हातमा चोट) लागेको जिल्ला प्रहरी कार्यालय उदयपुरले जनाएको छ। उनीहरूलाई कटारीमा प्राथमिक उपचारपछि विराटनगर पठाइएको छ। प्रहरीका अनुसार गम्भीर घाइते भएका वडाध्यक्ष भण्डारी र स्थानीय गौतमलाई थप उपचारका लागि काठमाडौं पठाउने तयारी गरिएको छ। मदन भण्डारी लोकमार्गअन्तर्गत कटारी नगरपालिका६ स्थित सोमबारेमा बिहीबार दिउँसो ४: १० बजेको समयमा चितवनबाट झापातर्फ आउँदै गरेको मे१च ३०४० नम्बरको स्कोर्पियो गाडी अनियन्त्रित भई सडक साइडमा लगाएको फलामको ट्रस्ट बेरियरमा ठोक्किँदा दुर्घटना भएको थियो। उनीहरू न्यायिक समितिको कार्यक्रममा सहभागी भएर झापा फर्किँदै थिए।"
उदयपुरमा स्कोर्पियो दुर्घटना हुँदा कानुन अधिकृत बस्नेतको मृत्यु,"उदयपुर : उदयपुरमा स्कोर्पियो दुर्घटना हुँदा एक जना कानुन अधिकृतको मृत्यु भएको छ। घटनामा ६ जना घाइते भएका छन्। मृत्यु हुनेमा झापा दमक नगरपालिकाका कानुन अधिकृत ५५ वर्षीय माधव बस्नेत रहेका छन्। उपचारका लागि प्रादेशिक अस्पताल कटारी पुर्याउन साथ चिकित्सकले मृत घोषणा गरेका हुन्। आज दिउँसो ४ बजेतिर कटारी नगरपालिका६ सोमबारेस्थित मदन भण्डारी लोकमार्गमा चितवनबाट झापातर्फ जाँदै गरेको मे१च ३०४० नम्बरको स्कोर्पियो गाडी आफैं अनियन्त्रित भई सडक साइडमा लगाएको फलामको ट्रस्ट बेरियरमा ठोकिएको थियो। घाइते हुनेमा सवारी चालक झापाको दमक नगरपालिका९ का ३८ वर्षीय देवेन्द्र तामाङ, वडा नम्बर १० का ४९ वर्षीय राजेन्द्र प्रसाद भण्डारी, वडा नम्बर १ का ४५ वर्षीय ज्ञानेन्द्र गौतम, वडा नम्बर ६ का ५४ वर्षीय कमल श्रेष्ठ, वडा नम्बर २ का ३८ वर्षीय नबिन खतिवडा र गौरादह नगरपालिका१ का ५४ वर्षीय भुवन दाहालको रहेका छन्। घाइतेको प्रादेशिक अस्पताल कटारी उदयपुरमा उपचार भइरहेको छ।"
एकीकृत घुम्ती शिविरमा २ हजार बढीले सेवा लिए,"सिन्धुली : सिन्धुलीको गोलन्जोर गाउँपालिकाले आयोजना गरेको एकीकृत घुम्ती शिविरमा २ हजार ४ सय बढी सेवा प्रवाह गरिएको छ। गाउँपालिकाको १ देखि ७ सम्मकै सबै वडामा आयोजित एकीकृत घुम्ती शिविरमा विभिन्न सातवटा सेवा तर्फ २ हजार ४ सय २० सेवा प्रवाह भएको गाउँपालिकाले जनाएको छ। वैशाख १० गते बुधबारबाट सुरु भएको एकीकृत घुम्ती शिविरमा ज्येष्ठ नागरिक परिचयपत्र वितरण, स्वास्थ्य परीक्षण, व्यवसाय दर्ता तथा नवीकरण, सामाजिक सुरक्षा भत्ता वितरण, बायोमेट्रिक रुजु र व्यक्तिगत घटना दर्ता, कृषि तथा पशुपन्छी सम्बन्धी सेवा, राजश्व संकलन र वडा स्तरीय सार्वजनिक सुनुवाइ कार्यक्रमको आयोजना गरिएको थियो। गाउँपालिकाको स्वीकृत वार्षिक कार्यक्रम अनुसार शिविर सञ्चालन गरिएको प्रमुख प्रशासकीय अधिकृत चन्द्रकान्त चौधरीले बताए। जसमध्ये धेरै सामाजिक सुरक्षा भत्ता वितरण, स्वास्थ्य परीक्षण, बालि तथा पशु उपचार सेवा प्रवाह भएको छ। यस्तै ज्येष्ठ नागरिक परिचयपत्र वितरण पनि उल्लेख्य रूपमा भएको छ, चौधरीले भने।"
रातो मछिन्द्रनाथ रथ यात्रा सुरू (फोटो फिचर),"ललितपुर : वर्षा र सहकालका देवता मानिने रातो मछिन्द्रनाथको रथयात्रा आजबाट सुरु भएको छ। रातो मछिन्द्रनाथको रथ यात्राको पहिलो दिन ललितपुरको पुल्चोकबाट गाःबहालमा पुर्याइएको हो। हरेक वर्ष रथयात्रा वैशाख शुक्ल प्रतिपदामा सुरु हुन्छ। रथयात्रा असार शुक्ल चतुर्थीसम्म चल्छ। रातो मच्छिन्द्रनाथको रथ यात्रा ललितपुर उपत्यकाको सबैभन्दा भव्यरूपमा मनाइने महत्त्वपूर्ण तथ लामो जात्राका रूपमा लिइन्छ। पौराणिक किंवदन्तीअनुसार १२ वर्षसम्म अनिकाल लागेपछि भक्तपुरका तत्कालीन राजा नरेन्द्रदेवले यो जात्रा सुरु गराएका थिए। रथयात्रा गाःबहाल, मंगलबजार, सुन्धारा, लगनखेल, इटिटोल हुँदै जावलाखेलमा पुर्याएर अन्तिम दिन भोटो देखाएर जात्रा समापन हुन्छ।"
प्रधानमन्त्री ओली र भाजपा नेता चौथाइवालेबीच भेटवार्ता,"काठमाडौं : प्रधानमन्त्री केपी शर्मा ओली र भारतीय जनता पार्टी (भाजपा) का विदेश प्रमुख विजय चौथाइवालेबीच भेटवार्ता भएको छ। प्रधानमन्त्री निवास बालुवाटारमा बिहीबार उनीहरूबीच भेटवार्ता भएको हो। भेटमा दुई देशबीचको आपसी सम्बन्ध र हितका विविध विषयमा छलफल भएको प्रधानमन्त्री सचिवालयले जानकारी दिएको छ। नेपाल भ्रमणमा रहेका चौथाइवालेले नेपालका राजनीतिज्ञ र सरकारका मन्त्रीहरूसँगको भेटवार्ता व्यस्त छन्। उनले नेपाली कांग्रेसका सभापति शेरबहादुर देउवा, नेकपा माओवादी केन्द्रका अध्यक्ष पुष्पकमल दाहाल 'प्रचण्ड', गृहमन्त्री रमेश लेखक, परराष्ट्रमन्त्री आरजु राणालगायतसँग भेटवार्ता गरेका थिए।"
स्वास्थ्य केन्द्रलाई उपकरण,"नुवाकोट : नुवाकोटको तारकेश्वरमा विभिन्न स्वास्थ्य उपकरणहरू प्रदान गरिएको छ। तारकेश्वर गाउँपालिकाको तीनवटा बर्थिङ सेन्टरका लागि विभिन्न १२ प्रकारका स्वास्थ्य उपकरण प्रदान गरिएको हो। पालिका अध्यक्ष शिव अधिकारीले ती सामग्रीहरू हस्तान्तरण गरे। जनस्वास्थ्य कार्यालय नुवाकोटमार्फत बर्थिङ सेन्टरमा आमा तथा नवजात शिशुको जीवन रक्षाका लागि आवश्यक पर्ने १० लाख रुपैया बराबरको १२ प्रकारका सामग्री स्वास्थ्य केन्द्र प्रमुखलाई हस्तान्तरण गरिएको हो। हस्तान्तरण गरिएका स्वास्थ्य उपकरणहरूमा वासिङ मेसिन, डेलिभरी बेड, बेबी वार्मर, डिजिटल तौलने मेसिन, हिटर, प्राथमिक उपचार सामग्रीसहित १२ प्रकारका सामग्रीहरू रहेका छन्।"
अमेरिकाले थप पाँच नेपालीलाई गर्यो निष्कासन,"काठमाडौं : अमेरिकाले थप पाँच जना नेपालीलाई निष्कासन गरेको छ। गैरकानुनी रूपमा अमेरिका प्रवेश गरेका र त्यहाँको अध्यामन कानुन उल्लंन गर्ने पाँच जनालाई निष्कासन गरिएको हो। निष्कासमा पर्नेमा म्याग्दी बेनीका कार्की, जाजरकोट त्रिवेणीका शाही, काठमाडौं बौद्धका लामा, डोल्पाका गुरुङ र ठेगन नखुलेका कडायत थरीका व्यक्तिहरू रहेका छन्। उनीहरूमध्ये तीन जा एयर इन्डया र बाँकी दुई जना कतार एयरलायन्सबाट फर्काइएको हो। स्रोतका अनुसार उनीहरूलाई यसै साता काठमाडौं फर्काइएको हो। राष्ट्रपति डोनाल्ड ट्रम्पले आप्रावसन नीतिमा कडाइ गरेपछि उनीहरूलाई नेपाल फर्काइएको हो। ट्रम्प प्रशासन लागू भएदेखि गैरकानुनी रूपमा बसिरहेका नेपालहरूलाई धमाधम फर्काइँदै छ। अमेरिकी अध्यागमले यसअघि दुई पटक चार्टर्ड विमानमार्फत नेपालीलाई नेपाल ल्याइपुर्याएको थियो। एकपटक ११ जना र दोस्रोपटक ३ जना नेपालीलाई चार्टर्ड विमानमार्फत नेपाल फर्काइएको थियो। केही नेपालीहरूलाई भने विभिन्न एयरलायन्सबाट नेपाल निष्कासन गरिँदै आएको छ।"
बेजोडबेजोड विमानस्थल,"विमानस्थलले आर्थिक तथा सामाजिक विकासमा महत्त्वपूर्ण भूमिका खेलेको छ। हाम्रो भौगोलिक बनावटले गर्दा जहाँ तहीँ बाटोको सुविधा नभएको समयमा विमानस्थलले त्यो सुविधा प्रदान गरेका छन्। अझै पनि दुर्गममा केही ठाउँमा सहज बाटो पहुँच पुगेको छैन। त्यस्ता स्थानमा यातायातको पहुँच भनेको विमानबाट नै हुन्छ। त्यसका लागि विमानस्थल चाहिन्छ। यसले हाम्रो राजस्व पनि वृद्धि गरेको छ भने आर्थिक रूपमा देशलाई फाइदा भएको छ। पूर्वमा लुक्लामा विमानस्थल नभएको भए सिजनमा भइरहेको पर्यटकको ओइरो हुँदैनथ्यो भने विमानहरू पनि त्यति धेरै चलायमान हुँदैनथे। पर्यटकहरू पैदल नै त्यस्तो विकट ठाउँमा जान सक्दैनथे। समग्रमा विमानस्थलले पर्यटन प्रवर्द्धन, आर्थिक वृद्धि र क्षेत्रीय समावेशिता बढाउन अवसरको सिर्जना गरेको छ। जनताको जनजीवनलाई सहज बनाउने काम पनि विमानस्थलले गरेको छ। विकट, दूरदराजका स्थानलाई सहरसँग, आर्थिक कारोबारसँग, जीविकोपार्जनसँग जोड्ने काम विमानस्थलले गरेको छ। दैनिक जीवनयापनमा अत्यावश्यक सामग्रीदेखि अन्य वस्तुको ढुवानीको भरपर्दो माध्यम विमानस्थल बनेको छ, चाहे त्यो आन्तरिक रूपमा होस् या बाह्य रूपमा होस्। विमानस्थलले हवाई पहुँच वृद्धि गर्दा त्यहाँ स्थानीयको जनजीवनमा सकारात्मक परिवर्तन देख्न सकिन्छ। हाम्रा दुर्गम स्थानहरू, त्यहाँ रहेका हिमालहरू र अन्य प्राकृतिक सौन्दर्य अवलोकनका लागि पर्यटक भित्र्याउने सञ्जाल विमानस्थल बनेको छ। आज विकट ठाउँ लुक्ला पर्यटकको प्रमुख रोजाइमा परेको छ। संसारमै लूक्ला एयरपोर्ट भौगोलिक बनावटका लागि पनि प्रसिद्ध भएको छ। अहिले नेपालमा जोमसोम, जुम्ला, रामेछाप, सिमीकोट, फाप्लु, चौरजहारी, बाजुरा, डोल्पा, सल्ले, तुम्लिङटार, ताप्लेजुङ, रारा, भोजपुर, राजविराज, साँफेबगर, रुम्जाटार, दाङ, थामखर्क, लामिडाँडा, खानीडाँडा, डोटी, बैतडी, बझाङ, बागलुङ, इलाम, नेपालगन्ज, विराटनगर, चन्द्रगढी, लुक्ला, भरतपुर, मनाङ, सुर्खेत, जनकपुर, सिमरा, धादिङ, दार्चुला, ढोरपाटन, जिरी, कंगलेडाँडा, लाङटाङ, मेघौली, महेन्द्रनगर, पालुङटार, रोल्पा, स्याङ्बोच्छे, टीकापुर, गुल्मी, खिजी चण्डेश्वरी, कालीकोट र कमलबजार गरी ५१ वटा आन्तरिक विमानस्थल छन्। त्रिभुवन अन्तर्राष्ट्रिय विमानस्थल, गौतमबुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थल गरी ३ वटा अन्तर्राष्ट्रिय विमानस्थल सञ्चालनमा छन्। बारा जिल्लामा निजगढ अन्तर्राष्ट्रिय विमानस्थल प्रस्तावित विमानस्थल हो। ५१ वटा आन्तरिक विमानस्थलमा करिब १९ वटा पूर्ण रूपमा बन्द भएका छन्। सडक पूर्वाधार पुगेपछि ती जिल्लाहरूमा विमानस्थल बन्द भएका हुन्। तर, हिजोका दिनमा ती विमानस्थलले त्यहाँका जनतालाई सेवा भने दिएकै हुन्। दुई वर्षअघिसम्म त्रिभुवन अन्तर्राष्ट्रिय विमानस्थल मात्र सञ्चालनमा रहेकोमा अहिले अन्य दुईवटा अन्तर्राष्ट्रिय विमानस्थल सञ्चालनमा आइसकेका छन्। यद्यपि ती विमानस्थल पूर्ण रूपमा सञ्चालनमा नआए पनि अन्तर्राष्ट्रिय विमानस्थलको रूपमा पूर्वाधार खडा भएको पक्षलाई नकार्न सकिन्न। भोलिका दिनमा यी विमानस्थल सञ्चालनका लागि नेपाल सरकारले अध्यागमन, भिसा उपलब्धतालगायत आवश्यक पूर्वाधारलाई पूर्ण रूपमा पुर्याउन सके ती अन्तर्राष्ट्रिय विमानस्थल पनि चल्छन्। सानाठूला घरेलु विमानस्थलहरूको वार्षिक आम्दानी लाखौंदेखि करोडौं रुपैयाँसम्म हुने गरेको छ। यस्ता विमानस्थलहरूले मुख्यतः विमान अवतरण शुल्क, पार्किङ शुल्क, यात्रु सेवा शुल्क र भाडामा दिइने व्यावसायिक स्थानबाट आम्दानी गर्छन्। समग्रमा हेर्दा, नेपालका सबै विमानस्थलबाट वार्षिक रूपमा झन्डै ७८ अर्ब रुपैयाँ बराबरको आम्दानी हुने गरेको छ भन्ने अनुमान गर्न सकिन्छ। नेपालको भूगोल जटिल छ तर त्यसको आफ्नै विशेषता छ। त्यो जटिल भूगोलभित्र प्राकृतिक सुन्दरता छ। यही सुन्दरता र भौगोलिक बनावटले नै नेपाल पर्यटकको आकर्षणको केन्द्रविन्दु बनेको छ। पर्यटक तान्न पहिलो आवश्यकता भनेको हवाई सञ्जालको विकास हो। हवाई सञ्जालकै कारण बर्सेनि करिब ११ लाख पर्यटक नेपाल भित्रिन थालेको छ। तेस्रो मुलुकबाट पर्यटकलाई नेपाल जोड्ने प्रमुख पूर्वाधार विमानस्थल हो। योसँगै नेपाल आएका पर्यटकहरू देशका विभिन्न स्थानमा जान पनि विमानस्थलले सहज बनाएका छन्। एउटा पर्यटक लुक्ला जान चाहन्छन् भने सडक यातायातबाट खर्चिलो र समयका हिसाबले पनि पर्यटकमैत्री हुन सक्दैन। तर, विमानस्थलका कारण पर्यटकको गन्तव्यको समय छोटाउन मद्दत गरेको छ। अर्कोतर्फ विदेशी मुद्रा आर्जनमा पनि मद्दत पुगेको छ। नेपालमा पर्यटक बढ्नुमा विमानस्थलले मुख्य भूमिका निर्वाह गरेको छ। नेपालमा आवश्यकताअनुसार विमानस्थलका संख्या वृद्धि भएका छन्। बनेका विमानस्थललाई राम्रोसँग सञ्चालन गर्न सक्यौं भने तत्काल अन्यत्र थप्न जरुरी देखिँदैन। पछिल्ला केही वर्षमा नेपालका विमानस्थलहरूको तीव्र विकासले देशको पूर्वाधार, पर्यटन, व्यापार र क्षेत्रीय समावेशितामा उल्लेखनीय सुधार ल्याएको छ। विमानस्थल, नेपाललाई आधुनिक र व्यवस्थित हवाई सञ्जालतर्फ अघि बढाउने महत्त्वपूर्ण प्रयासका रूपमा देखिन्छ। विमानस्थलहरूको विकासले देशको समग्र आर्थिक वृद्धिमा समेत सकारात्मक प्रभाव पारेको छ। सरकारले हाल कायम रहेका चुनौतीहरू समाधान गर्दै विमानस्थलहरूको प्रभावकारी सञ्चालन र पारदर्शी व्यवस्थापनमा अझ बढी ध्यान दिनु जरुरी छ। यस्तो पहलले नेपाललाई अन्तर्राष्ट्रिय हवाई यातायातको क्षेत्रमा थप मजबुत र प्रतिस्पर्धी राष्ट्रका रूपमा स्थापित गर्न मद्दत गर्नेछ। (क्षेत्री, नेपाल नागरिक उड्डयन प्राधिकरणका पूर्वमहानिर्देशक हुन्।)"
मेरो भ्वाइस युनिभर्सको प्रसारण आजदेखि,काठमाडौं : विश्वभरका नेपाली प्रतिभाहरू सहभागी रहेको सबैभन्दा ठूलो नेपाली गायन रियालिटी शो मेरो भ्वाइस युनिभर्सको प्रसारण आजदेखि सुरु भएको छ। नेपाल टेलिभिजनबाट साँझ ८ बजेको समाचारपछि यो शो प्रसारण हुने नेपाल टेलिभिजनले जनाएको छ। इन्ट्रा नेशनल वेलफेयर एण्ड सपोर्ट फाउण्डेसनका अध्यक्ष डिल्ली अधिकारीको परिकल्पनामा तयार गरिएको मेरो भ्वाइस युनिभर्समा विश्वका २३ देशका नेपाली गायक गायिकाहरूले फाइनल प्रतिस्पर्धा गर्दैछन्। नेपालसमेत विश्वका १३ मुलुकमा अडिसनहरू समापन गरी काठमाडौंको एए स्टुडियोमा फाइनल राउण्डका प्रतिस्पर्धाहरू गराइएको छ। फाइनल राउण्डका ३२ एपिसोडहरूमध्ये वैशाख १८ गते साँझ पहिलो एपिसोड प्रसारण गर्न लागिएको हो। नेपाल टेलिभिजनका अनुसार अब मेरो भ्वाइस युनिभर्स हरेक हप्ता बिहीबार र शुक्रबार साँझ ८ बजेको समाचारपछि नियमित रूपमा प्रसारण हुने छ। यो प्रतिस्पर्धामा भाग लिन विश्वभरबाट छनौट भई नेपाल आइपुगेका प्रतिभाहरूले प्रधानमन्त्री केपी शर्मा ओलीले बालुवाटारमा निमन्त्रणा गरी शुभकामना दिँदै नेपाली संस्कृतिको दूतका रूपमा काम गर्न आग्रह गरेका छन्। संसारभरका नेपाली मूलका नेपालीहरूलाई नेपाली संस्कृतिको माध्यमबाट नेपालसँग जोड्ने अभियानका रूपमा इन्ट्रा फाउण्डेसनले मेरो भ्वाइस युनिभर्स र मेरो डान्स युनिभर्स नामका दुई रियालिटी शोहरूको आयोजना गर्दै आएको छ।
"कर्मा राप्के चिनियाँ जेलमुक्त, कर्मा छेदेन अझै जेलमै","गोरखा : चिनियाँ सुरक्षाकर्मीले नियन्त्रणमा लिएको गोरखाका कर्मा राप्के एक वर्षपछि रिहा भएका छन्। चुमनुब्री गाउँपालिका७ छेकम्पार लामागाउँका लामालाई मंगलबार बिहान रिहा भएका हुन्। उनी बुधबार काठमाडौंमा उत्रिएका सो क्षेत्रका सांसद राजेन्द्र बजगाईंले जानकारी दिए। अस्ति रिहा हुनुभएको हो। हिजो काठमाडौं आइपुग्नु भएको छ, सांसद बजगाईंले भने। उनी बुधबार नै परिवारको सम्पर्कमा आइपुगेको छेकम्पार, लामा गाउँका पासाङ फुञ्जो लामाले जानकारी दिए। मलाई रिहा हुने बित्तिकै चाइनाबाटै फोन गर्नुभएको थियो, उनका आफन्तसमेत रहेका पासाङ फुञ्जो लामाले भने, अनि हिजो उताबाट प्लेन चढाएर नेपाल पठाइदिएको रहेछ। हिजो नै आमाले बुझेर लिइसक्नु भएको छ। गत वर्ष बैशाख पहिलो हप्ता यार्सागुम्बा संकलन गर्न गएका ३० वर्षका कर्मा राप्केलाई परिचय नदिई सिमानामा बोलाएर चिनियाँ सुरक्षाकर्मीले पक्राउ गरेका परिवार स्रोतको भनाइ छ। कर्मा राप्केसँगै चिनियाँ सुरक्षाकर्मीले छेकम्पार छुलेका कर्मा छेतेन भने अझै चिनियाँ कारागारमा छन्। उनी अझै दुईवर्ष चिनियाँ जेलमै रहने सूचना आएको पासाङ फुञ्जो लामाले जानकारी दिए। दुई युवालाई बिना जानकारी सिमानामा बोलाएर चिनियाँ सुरक्षाकर्मीले नियन्त्रणमा लिएपछि सांसद राजेन्द्र बजगाईंले उनीहरूको यथार्थ अवस्थाको जानकारी लिन र जीवन सुरक्षाको माग गर्दै संसदमा आवाज उठाएका थिए।"
मेरो अबको बाँकी जीवन राष्ट्रका निम्ति रहन्छ : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले आफूले गृहस्थ जीवन पार गरिसकेकाले बाँकी जीवन राष्ट्रका लागि योगदान गर्ने इच्छा रहेको बताएकी छन्। 'मेरो अबको बाँकी जीवन राष्ट्रका निम्ति रहन्छ,' उनले भनिन्। सरकार सञ्चालनमा रहेका पार्टी अल दल केन्द्रित भए कि भन्ने कुरा आउन थालेको प्रसङ्ग उल्लेख गर्दै उनले व्यक्तिको आकाङ्क्षा र महत्वाकाङ्क्षाभन्दा हाम्रो राष्ट्रिय आकाङ्क्षा के हो भन्नेतर्फ हामी सबैको ध्यान जानुपर्ने बताइन्। उनले भनिन्, 'दलीय व्यवस्थामा राजनीतिक दल धेरै हुनु स्वाभाविक हो। तर कुनै पनि दलको स्पष्ट बहुमत नआउनेनहुने, सरकार छिटो परिवर्तन भइरहने तथा सत्ता र शक्तिका लागि साना दलले बार्गेनिङ गर्ने अवस्थामा सुधार गर्न राष्ट्रिय सहमतिसहितको दिगो कार्यक्रम ल्याउन आवश्यक देखिन्छ।' सरकारले जिम्मेवारी बोधका साथ दीर्घकालीन, अल्पकालीन र तत्कालीन कार्यक्रम ल्याउने प्रक्रिया सुरु गरेको प्रसङ्ग उल्लेख गर्दै पूर्वराष्ट्रपति भण्डारीले जनताका बढ्दो माग र सुविधालाई सम्बोधन गर्ने क्रममा पछिल्ला दिनमा भइरहेको तीव्र बसाइँसराइलगायत कारण आउनसक्ने चुनौतीकाबारे अब सोच्नुपर्ने बेला आएको बताइन्। 'राज्यको महत्वपूर्ण क्षेत्रको नेतृत्व गरिरहँदा राजनीतिक दललाई पनि त्यही नै सुझाव दिने हो। विकासको परिभाषामा पनि हामीले समय अनुकूल सोच्नु पर्नेछ। अहिलेको नयाँ पुस्ता अलि तीव्रगतिमा विकास चाहन्छ। पहिलाको जस्तो अवस्था छैन, त्यसतर्फ पनि जिम्मेवार पक्षको ध्यान जान आवश्यक छ,' उनले भनिन्।"
कुनै पनि आयोजना रुग्ण हुन नदिन मन्त्री दाहालको आग्रह,झापा : भौतिक पूर्वाधार तथा यातायात मन्त्री देवेन्द्र दाहालले कुनै पनि विकास आयोजनाहरूलाई रुग्ण हुन नदिन आग्रह गरेका छन्। हुलाकी राजमार्ग अन्तर्गत झापाका रतुवा तथा कन्काई पुलको बिहीबार निरीक्षणका क्रममा रुग्ण आयोजनाहरूको व्यवस्थापनमा मन्त्रालयले प्राथमिकताका साथ काम गरि रहेको बताए। आयोजना जिम्मा लिने र समयमा पूरा नगर्ने प्रवृतिको अन्त्य हुनुपर्ने भन्दै मन्त्री दाहालले निर्धारित समयमा पूरा नभएका आयोजनाहरूका बारेमा मन्त्रालयले समिति नै बनाएर अध्ययन गरेको बताए। निर्माण व्यवसायीहरूलाई सक्ने जति मात्र आयोजनाहरू जिम्मा लिन आग्रह गर्दै उनले आयोजनाहरूको नियमित र प्रभावकारी नियमन गर्न कर्मचारीहरूलाई निर्देशन पनि दिए। मन्त्री दाहाले ती पुलहरू सहित झापामा जारी विभिन्न आयोजनाहरूको निरीक्षण एवम् अनुगमन गरेका हुन्। झापा र मोरङ जोड्ने रतुवा खोलाको पुल हालै निर्माण पूरा भएको हो। यस्तै कन्काई खोलामा निर्माणाधीन पुल केही समय निर्माण अवरुद्ध भई पुनर्निर्माण सुरु भएको हो। सो पुलमा हाल स्ल्याप ढलान गरिएको छ। उक्त ढलानमा केही समय पछि भारबहन क्षमता जाँच गरिने जनाइएको छ।
विदेशमा रहेका नेपाली हाम्रा लागि सफ्ट पावर : परराष्ट्रमन्त्री राणा,"काठमाडौं : परराष्ट्रमन्त्री एवं नेपाली कांग्रेसका नेतृ आरजु राणा देउवाले विदेशमा रहेका नेपालीहरू मुलुकका लागि सफ्ट पावर भएको बताएकी छन्। कांग्रेसको जनसम्पर्क समिति समन्वयले आयोजना गरेको कार्यक्रममा उनले दोस्रो पुस्तालाई नेपालसँग आबद्ध गराउन आवश्यक रहेको बताइन्। 'विदेशमा रहेका दोस्रो पुस्ताका नेपालीहरू हालः विभिन्न मुलुकको राजनीतिमा पनि सक्रिय हुनुहुन्छ। उहाँहरू हाम्रा लागि सफ्ट पावर हुनुहुन्छ। हामीले त्यसको उपयोग गर्नुपर्छ,' उनले भनिन्। मन्त्री राणाले अहिले गैर आवासीय नेपाली कार्डको विषय मुख्य रहेको उल्लेख गर्दै यो जारी गर्न आवश्यक रहेको बताइन्। 'तपाईंहरूले लामो समयदेखि एनआरएन कार्डको विषय उठाउँदै आउनुभएको छ। कार्ड जारी गर्न ढिलाइ भइसकेको छ। आजसम्म यहाँहरुले देखाउनुभएको धैर्यताको म कदर गर्छु,' उनले भनिन्। अहिले नेपालमा स्थायी सरकार गठन भएकाले चाँडै कार्ड जारी हुनेमा उनले विश्वास व्यक्त गरिन्। एनआरएन कार्डको विषयमा संविधान निर्माणको समयमा व्यापक छलफल भएको उल्लेख गर्दै मन्त्री राणाले कांग्रेस यो विषयमा सुरुदेखि नै प्रतिबद्ध रहेको उल्लेख गरिन्। अहिले विदेशमा रहेका नेपालीहरूमा सामाजिक सुरक्षा कोषसम्बन्धी आवश्यक जानकारी कम भएकाले पनि समस्या भइरहेको उनको भनाइ थियो।"
रुसी ड्रोन आक्रमणमा दुई जनाको मृत्यु भयो : युक्रेन,"काठमाडौं : युक्रेनले ओडेसा सहरमा रुसी ड्रोन आक्रमणमा कम्तीमा दुई जनाको मृत्यु भएको र पाँच जना घाइते भएको दाबी गरेको छ। ओडेसाका गभर्नर ओलेह केपिरले रुसी आक्रमणबाट हताहत हुनुका साथै आवासीय भवन, सुपरमार्केट र विद्यालयमा क्षति पुगेको बताए। ओडेसा कालो सागर नजिकै अवस्थित युक्रेनको एक महत्त्वपूर्ण रणनीतिक बन्दरगाह हो। रुसले फेब्रुअरी २०२२ देखि यस बन्दरगाहमा निरन्तर आक्रमण गरिरहेको छ। आक्रमणबारे रुसले अहिलेसम्म कुनै टिप्पणी गरेको छैन।"
श्रम रोजगारीका सबै अवसर नागरिकसम्म पुग्नुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले श्रम रोजगारीका सबै अवसर आम नागरिकसम्म पुग्नुपर्ने बताएका छन् । एक सय ३६ औँ अन्तर्राष्ट्रिय श्रमिक दिवसका अवसरमा श्रम, रोजगार तथा सामाजिक सुरक्षा मन्त्रालयद्वारा आयोजित श्रम संसार पोर्टलको शुभारम्भ गर्दै प्रधानमन्त्री ओलीले वैदेशिक रोजगारमा देखा परेका चुनौतीहरू नियन्त्रण गर्नुपर्ने पनि बताएका हुन् । श्रम, रोजगार तथा सामाजिक सुरक्षाका सम्पूर्ण सेवालाई सबै नेपालीको पहुँचमा पुर्याउन श्रम संसार पोर्टललाई निकट भविष्यमा नागरिक एपमा आबद्ध गरी सम्पूर्ण जनतासँगको पहुँच अभिवृद्धि गर्न समेत उनले निर्देशन दिए । उनले समृद्ध नेपाल, सुखी नेपालीको लक्ष्य प्राप्तिमा सूचना प्रविधिको प्रयोग अत्यावश्यक भएकाले ज्ञानमा आधारित समाज र डिजिटल अर्थतन्त्रको निर्माण, प्रविधिको उच्च प्रयोग गरेर विकास र समृद्धिका लक्ष्यहरू प्राप्त गर्न र सबै नेपालीलाई सरल र सहज तवरले सेवा प्रवाह गर्न सूचना प्रविधिको अहम् भूमिका रहने बताए। सरकारले श्रम बजार सूचना प्रणाली निर्माण र सूचनामा आधारित नीति तथा कार्यक्रम तर्जुमा गर्नेगरी काम अघि बढिसकेको उनले बताए। श्रम संसार प्रणाली श्रम तथा रोजगार सेवाको विनिमय प्रणाली भएको श्रम मन्त्रालयले जनाएको छ। जसबाट श्रम तथा रोजगार सम्बद्ध विषयहरूको माग तथा आपूर्ति विश्लेषण, रोजगारीमा आबद्धता, रोजगारदाता संस्थाहरूको नियमन, रोजगार सेवाको समतामूलक पहुँच, योग्यता विस्तार मार्फत सङ्घीयताको लाभहरू जनस्तरसम्म पुर्याउन सहयोगी हुने बताइएको छ ।"
रोजगारीले उठाएको समाज,"जनसंख्या वृद्धिसँगै नेपालको श्रमशक्ति पनि क्रमश: वृद्धि भएको देखिन्छ। कृषिमा सिर्जना हुने मौसमी रोजगारीका कारण नेपालको बेरोजगारी दर औसतमा करिब १० प्रतिशत रहँदै आएको छ। सामान्यतया अर्थतन्त्रमा देखा पर्ने उतार चढावको चक्रबाट सिर्जित साइक्लिकल बेरोजगारी वा व्यक्तिको सीप तथा क्षमताका कारण रोजगारीमा पदस्थापना हुन नसक्ने स्ट्रक्चरल बेरोजगारी वा आफ्नो क्षमता बमोजिमको पारिश्रमिक वा पद नपाएर व्यक्ति स्वयंले रोजगारीको अवसर त्याग्ने फ्रिक्सनल बेरोजगारी भनिन्छ। तर, ऐतिहासिक कालदेखि रोजगारीको अवसर उपलब्ध नभएका कारण देखा परेको क्रोनिक बेरोजगारी अन्य मुलुकभन्दा फरक रहेको छ। श्रम तथा रोजगारका क्षेत्रमा क्रमिक विकास र विस्तार नेपालको पाँचौं पञ्चवर्षीय योजनाबाट औपचारिक तवरले श्रम तथा रोजगारीको क्षेत्रमा केही परिवर्तन भएका थिए। औपचारिक तवरबाट श्रमिक र श्रमिक कल्याणका विषयहरू २०४६ सालको जनआन्दोलन पश्चात तर्जुमा भएको आठौं योजनामा श्रमिकको माग र आपूर्तिका विषयले प्रवेश पाएको देखिन्छ। आठौं योजनाबाट नै कृषि बाहेकको क्षेत्रमा समेत रोजगार प्रबद्र्धनको नीति लिइएको देखिन्छ। २०४७ सालमा जारी भएको संविधानको धारा ११ को उपदधारा (५) मा महिला पुरुष बीचको पारि श्रमिकमा भेदभाव गर्न नहुने, धारा १२ को उपधारा २(ङ) मा कुनै पेसा, रोजगार, उद्योग र व्यापार गर्ने स्वतन्त्रता हुने र धारा २० मा शोषणविरुद्धको हक जस्ता विषयहरू मौलिक हकको रूपमा स्थापना भएका थिए। सोही संविधानको धारा २६ को उपधारा ६ मा सामाजिकआर्थिक शक्तिका रूपमा रहेको श्रमशक्तिलाई क्रमश: रोजगार उपलब्ध गराइ काम पाउने अधिकार सुनिश्चित गर्नेलगायत श्रमिकको हक हितको संरक्षण गर्ने विषयले प्रवेश पाएको थियो। यसैबीच, नेपाल सरकारले श्रम ऐन, २०४८ समेत जारी गरी श्रमिकको हक हितलाई कानुनी मान्यता प्रदान गरेको थियो। आव २०४१४२ को कुल गार्हस्थ्य उत्पादनमा कृषि (कृषि, वन र मत्स्यपालन) को योगदान ३५३ प्रतिशत रहेकोमा आर्थिक वर्ष २०७९८० मा २४६३ प्रतिशत रहेको छ। आर्थिक उदारीकरणका कारण सेवा क्षेत्र (वित्तीय, स्वास्थ्य, सामाजिक कार्य, रियल स्टेट र साना तथा मझौला व्यवसाय) को योगदान आव २०४१४२ मा ४६१ प्रतिशत तुलनामा आव २०७८७९ मा करिब १६ प्रतिशतले वृद्धि भई २०७९८० मा ६२४३ प्रतिशत रहयो। मुलुकको साधन र स्रोत प्रयोग गरी उत्पादनमा प्रत्यक्ष योगदान गर्ने उद्योग (उद्योग, विद्युत्, ग्यास र पानी) क्षेत्रको योगदान आर्थिक वर्ष २०४१४२ मा कायम रहेको १६९ प्रतिशतबाट आर्थिक वर्ष ०४७४८ मा केही वृद्धि भए पनि आर्थिक वर्ष ०५७५८ बाट क्रमश: घट्दै गई आव ०७९८० मा १२९४ प्रतिशत रहेको छ। सामान्यतया: कृषिबाट उद्योगमा र उद्योगबाट सेवा क्षेत्रमा जनशक्तिको परिचालन गर्दा दिगो विकासलाई सहयोग हुने अन्तर्राष्ट्रिय अनुभव भन्दा फरक तवरले नेपालको जनशक्ति कृषिबाट सिधै सेवा क्षेत्रमा प्रवेश गर्नु चिन्ताको विषय भने बनेको छ। नीति तथा कानुनहरूमा परिमार्जन २०६२ सालमा जारी भएको श्रम तथा रोजगार नीतिले मैत्रीपूर्ण लगानीको वातावरण सिर्जना गरी श्रम गर्ने उमेरका नागरिकहरूलाई उत्पादनशील, विभेदरहित, शोषणमुक्त, मर्यादित, सुरक्षित र स्वस्थ कामका अवसर वृद्धि गर्न सक्ने एवं राष्ट्रिय अर्थतन्त्रमा योगदान गर्न सक्ने श्रम बजारको विकास र व्यवस्थापनको उद्देश्य राखेको थियो। नेपालको अन्तरिक संविधान, २०६३ का कारण नयाँ रोजगार नीति जारी गर्नु पर्ने आवश्यकता देखिएकोले नेपाल सरकारले उपलव्ध जनशक्तिलाई प्रतिस्पर्धी बनाउँदै सक्षम श्रम बजारको माध्यमबाट उत्पादनशील, मर्यादित एवम् सुरक्षित रोजगारीलाई प्राथमिकता दिइ नयाँ राष्ट्रिय रोजगार नीति, २०७१ जारी भएको थियो। वैदेशिक रोजगार व्यवस्थापनका लागि जारी भएको ऐन वैदेशिक रोजगार ऐन, २०४२ ले वैदेशिक रोजगारका क्रममा श्रमिकले भोग्नु परेका विभिन्न समस्याहरूलाई निरुपण गर्न एवम् वैदेशिक रोजगारीमा जाने श्रमिकको रोजगार सुरक्षित, मर्यादित र व्यवस्थित गर्न वैदेशिक रोजगार ऐन, २०६४ जारी गरिएको थियो। यसका साथै वैदेशिक रोजगारलाई सुरक्षित, व्यवस्थित र मर्यादित बनाउन न्याय निरुपण सहितको प्रावधान श्रम कुटनीतिलाई थप प्रभावकारी बनाउन वैदेशिक रोजगार नीति, २०६८ जारी भएको थियो। नेपालको संविधान २०७२ जारी भएपछि श्रम तथा रोजगार क्षेत्रमा रहेका स्वतन्त्रताको र समानताको हकलाई कायम राख्दै श्रम तथा रोजगारीसँग सम्बन्धित थप मौलिकहरू व्यवस्था गरिएका छन्। धारा २९ को शोषणविरुद्धको हक, धारा ३३ को रोजगारीको हक, धारा ३४ को श्रमको हक, धारा ३८ को महिलाको हक, धारा ४० को दलितको हकलगायत धारा ४३ को सामाजिक सुरक्षाको हकसम्बन्धी व्यवस्थाहरू श्रम तथा रोजगारका क्षेत्रसँग प्रत्यक्ष सरोकार राख्ने विषयहरू हुन्। नयाँ संविधान जारी भएपश्चात नेपाल सरकारले योगदानमा आधारित सामाजिक सुरक्षा ऐन, २०७४, रोजगारीको हकसम्बन्धी ऐन, २०७५ समेत जारी गरेर क्रमश: सामाजिक सुरक्षा कोष र न्यूनतम रोजगार कार्यक्रम सञ्चालन गर्न प्रधानमन्त्री रोजगार कार्यक्रम सञ्चालन गरिरहेको छ। कोषमा हाल २० हजार ४३२ रोजगारदाता र २१ लाख ८४ हजार ४४६ योगदानकर्ता दर्ता भएका छन् भने करिव ७९ अर्व रुपैयाँको योगदान रकम संकलन गरेको छ। कोषले औपचारिक क्षेत्रमा मात्रै नभइ अनौपचारिक क्षेत्रमा समेत आफ्नो क्षेत्र बिस्तार गरिरहेको छ। मिति ०७५११०१ गते देखि सुरुवात भएको प्रधानमन्त्री रोजगार कार्यक्रमले सिमित श्रोत र साधनको महत्व प्रयोग गरी ७ लाख ७७ हजार ५५० व्यक्तिहरूलाई करिब ४२ लाख रोजगार दिनको रोजगारी सृजना गरी औषतमा ५४१९ कार्यदिनको रोजगारी उपलव्ध गराएको छ। वैदेशिक रोजगार र विप्रेषण सन् १९८० को दशकसम्म भारत नेपालीहरूको प्रमुख रोजगारी गन्तव्य थियो भने २०४६ पछि खाडी मुलुकहरू, मलेसिया, र विकसित देशहरूमा नेपाली श्रमिकहरू वैदेशिक रोजगारीमा क्रम सुरु भएको थियो। आर्थिक वर्ष ०५१५२ देखि औपचारिक तवरले वैदेशिक रोजगारीमा जाने व्यक्तिको श्रम स्वीकृतिको तथ्यांक राख्ने गरिएको थियो। आव ०८०८१ सम्मको तथ्यांकले करिब ७८ लाख नेपाली श्रमिकले वैदेशिक रोजगारीको लागि श्रम स्वीकृति र पुन: श्रम स्वीकृति लिएका छन्। वैदेशिक रोजगारमा जाने क्रम बढेसँगै नेपालमा विप्रेषण आप्रवाह समेत बढेको छ। विप्रेषण आप्रवाहकै कारण करिब ३० प्रतिशत नेपाली गरीबी न्यूनीकरणमा सहयोग पुर्याएको विभिन्न अध्ययनले देखाएको छ। मुलुकले आर्जन गर्ने वैदेशिक मुद्राको मुख्य स्रोत नै श्रमिकको विप्रेषण बनेको र यसले नेपालको वैदेशिक मुद्रा सन्तुलन कायम गर्न तथा अन्तर्राष्ट्रिय व्यापारलाई सहजिकरण गरेको छ। करिब ७० लाख रोजगार सिर्जना भएको नेपालमा करिब ९०२४ प्रतिशत रोजगारी निजी तथा गैरसरकारी क्षेत्रबाट सिर्जना भएका छन्।"
अन्नपूर्ण मिडियाले मनायो २४औं वार्षिकोत्सव,"काठमाडौं : अन्नपूर्ण मिडिया नेटवर्कद्वारा प्रकाशित अन्नपूर्ण पोस्ट् राष्ट्रिय दैनिक स्थापनाको २४औं वर्षमा प्रवेश गरेको छ। तीनकुनेस्थित कर्पोरेट कार्यालयमा अन्नपूर्ण मिडिया नेटवर्कले सम्पूर्ण पत्रकार तथा कर्मचारीको उपस्थितिमा पत्रिकाको वार्षिकोत्सव मनाएको हो। सो अवसरमा अन्नपूर्ण मिडियाका महाप्रबन्धक मनोज बस्नेतले कम्पनी सधैं पत्रकार तथा कर्मचारीको साथमा रहेको बताए। कम्पनीलाई समस्या पर्दा पत्रकार तथा कर्मचारीको सहयोग गरेका हुन्। अब कम्पनीले हेर्छ, भन्दै महाप्रबन्धक बस्नेतले कर्मचारीका समस्या चाँडै नै पार लगाउने प्रतिबद्धता व्यक्त गरे। वार्षिकोत्सव कार्यक्रममा अन्नपूर्ण पोस्ट्का प्रधान सम्पादक अखण्ड भण्डारीले पत्रिकाको भविष्य अझै रहेको बताए। अन्नपूर्णले प्रकाशित गरेको विशेषांक र त्यसमा आएको विज्ञापनले पत्रिकाको भविष्य देखाएको उनको भनाइ छ। कार्यक्रममा द अन्नपूर्ण एक्सप्रेसका सम्पादक कमलदेव भट्टराई, डिजिटल सम्पादक शम्भु कट्टेल, एपीवानका प्रमुख कार्यकारी अधिकृत सुरेश पौडेल, रेडियो अन्नपूर्णका स्टेसन म्यानेजर शिरोमणि दवाडी, समाचार प्रमुख भुपाल लुइँटेल, प्रशासन प्रमुख शिव बस्नेतलगायतले शुभकामना मन्तव्य दिएका थिए । वार्षिकोत्सवको अवसरमा अन्नपूर्ण पोस्टका सुनसरी संवाददाता रत्न आचार्य र उदयपुर संवाददाता भरत खड्का र बुटवलका रिजनल म्यानेजर शिव भणडारीलाई सम्मान गरिएको थियो। त्यसैगरी सुसासन विशेषांकमा तोकिएको टार्गेट पूरा गरेका मार्केटिङ विभागका म्यानेजर भानु थोकर र असिस्टेन्ड मार्केटिङ म्यानेजर माधुरी सापकोटालाई इन्सेन्टीभ प्रोत्साहन स्वरूप नगद ४० हजारसहित सम्मान गरिएको थियो। साथै कम्पनीका सम्पूर्ण पत्रकार र कर्मचारीहरूलाई पनि मायाको चिनो स्वरुप मेडल वितरण गरिएको थियो। यसैबीच अन्नपूर्ण पोस्ट्ले आफ्नो २४औं वार्षिकोत्सवलाई विशेष बनाउँदै १ सय पृष्ठको विशेषांक प्रकाशित गरेको छ। देश बन्दैछ भन्ने विषयवस्तुमा आधारित भएर देशभरिबाट सबै क्षेत्रलाई समेट्दै सकारात्मक सन्देश दिइने लेखहरु प्रकाशित गरेको छ।"
"नेपाल बन्दैछ, पक्कै राम्रो बन्दैछ","मुलुकमा केही हुँदै नभएको होइन। नेपाल देश बन्दैछ, तर कस्तो बन्दैछ ? हामीले सोचेको जस्तो बन्दैछ वा नसोचेको बन्दैछ ? केही न केही हुँदैछ। नेपालमा २०६२०६३ को जनआन्दोलनपश्चात् संघीय लोकतान्त्रिक गणतन्त्रको स्थापना भई २०७२ मा नेपालको संविधान कार्यान्वयनमा आयो। त्यसपश्चात् मुलुकमा राजनीतिक द्वन्द्व र समस्या समाप्त भई आर्थिक विकास र समुन्नतिको मुद्दामा मुलुकको शासकीय पद्धति अघि बढ्छ भन्ने नेपाली नागरिकको अपेक्षा थियो। विगत २० वर्षको शासकीय शैली नेपाली नागरिकले नजिकबाट अनुभूत गरैकै छन्। राष्ट्रिय, अन्तर्राष्ट्रिय जगत्मा समेत परिसूचकहरूले प्रमाणित गरेकै छ। मुलुकमा केही हुँदै नभएको होइन। नेपाल देश बन्दैछ, तर कस्तो बन्दैछ ? हामीले सोचेको जस्तो बन्दैछ वा नसोचेको बन्दैछ ? केही न केही हुँदैछ। मुलुकमा केही हुँदै नभएको होइन। नकारात्मक धारणा र नकारात्मक विश्लेषणले नैराश्यता सिवाय केही पनि दिँदैन। यसबीच मुलुकमा पर्याप्त र अपेक्षित आर्थिक विकास हुन नसके पनि राजनीतिक, सामाजिक र सांस्कृतिक विकास भएको छ। तीन तहको सरकारमार्फत विकास निर्माण र सेवा प्रवाहको संस्थागत विकास भएको छ। संघीय लोकतान्त्रिक गणतन्त्रको स्थापनाले जनतालाई आफ्नो शासक आफैं चुन्ने अधिकार दिएको छ। राज्यका विभिन्न तहमा महिला, दलित, जनजाति, मधेसी, अल्पसंख्यकलगायत सीमान्तकृत समुदायको प्रतिनिधित्व बढाउने प्रयास भएको छ। आरक्षण र समानुपातिक प्रतिनिधित्वजस्ता नीतिहरूले केही हदसम्म समावेशितालाई बढावा दिएका छन्। नयाँ संविधानले नागरिकका धेरै मौलिक हकहरूलाई सुनिश्चित गरेको छ। राजनीतिक परिवर्तनपछि प्रेस र अभिव्यक्ति स्वतन्त्रतामा उल्लेखनीय सुधार आएको छ। राजनीतिक परिवर्तनले समाजमा विभिन्न मुद्दाहरूमा बहस र छलफल गर्ने वातावरण तयार पारेको छ। नागरिक समाज र विभिन्न सामाजिक आन्दोलनहरूले सामाजिक न्याय र समानताका लागि आवाज उठाइरहेका छन्। संघीयताको कार्यान्वयनसँगै शक्ति र स्रोतसाधनलाई स्थानीय तहसम्म पुर्याउने प्रयास भएको छ। सुशासनका लागि आवश्यक पर्ने संस्थाहरूको अख्तियार दुरुपयोग अनुसन्धान आयोग, महालेखा परीक्षकको कार्यालय, राष्ट्रिय सूचना आयोगजस्ता निकायहरूले भ्रष्टाचार नियन्त्रण र पारदर्शिता प्रवर्द्धनमा भूमिका खेल्ने प्रयास गरिरहेका छन्। अख्तियार दुरुपयोग अनुसन्धान आयोगले केही ठूला भ्रष्टाचारका मुद्दाहरूमा अनुसन्धान अगाडि बढाएको छ। संसदीय समितिहरूले समेत भ्रष्टाचार अनियमितताका मुद्दाहरूमा ध्यान केन्द्रित गरेका छन्। नेपालमा नागरिक समाज भ्रष्टाचारविरुद्ध र सुशासनको पक्षमा सक्रिय रूपमा आवाज उठाइरहेको छ। विभिन्न गैरसरकारी संस्थाहरूले जनचेतना अभिवृद्धि गर्ने र सरकारलाई जवाफदेही बनाउने कार्य गरिरहेका छन्। पछिल्ला वर्षहरूमा भ्रष्टाचारविरुद्ध जनचेतना बढेको छ र विभिन्न स्तरबाट यसको विरोध भइरहेको छ। सञ्चारमाध्यम र सामाजिक सञ्जालले भ्रष्टाचारका घटनाहरूलाई उजागर गर्न महत्त्वपूर्ण भूमिका खेलेका छन्। सरकारी निकायहरूले आफ्नो कामकाजलाई पारदर्शी बनाउन प्रविधिको प्रयोग गर्न थालेका छन्। अनलाइन सेवाहरू र डिजिटल भुक्तानी प्रणालीको विकासले भ्रष्टाचार कम गर्न मद्दत पुर्याउन सक्छ। पछिल्ला वर्षहरूमा पर्यटन क्षेत्रले महत्त्वपूर्ण प्रगति गरेको छ र यो नेपालको अर्थतन्त्रको एक प्रमुख आधार बन्न सक्छ। प्राकृतिक सुन्दरता र सांस्कृतिक विविधताले भरिपूर्ण नेपालमा पर्यटनको असीम सम्भावना छ। जलविद्युत्को क्षेत्र पनि विकासको अर्को महत्त्वपूर्ण आधार हो। नेपालमा विद्युत् उत्पादनको ठूलो क्षमता छ र यसलाई उपयोग गर्न सके आन्तरिक माग पूरा गर्नुका साथै निर्यात गर्न पनि सकिन्छ। सरकारले लगानीमैत्री वातावरण बनाउन र विदेशी लगानी आकर्षित गर्न विभिन्न नीतिहरू ल्याएको छ। पूर्वाधार विकास (सडक, पुल, विमानस्थल, ऊर्जा) मा लगानी बढाइएको छ, जसले आर्थिक गतिविधिलाई थप टेवा पुर्याउने अपेक्षा गरिएको छ। सूचना प्रविधि र अन्य नयाँ क्षेत्रहरूमा पनि युवा उद्यमीहरूले नयाँ सम्भावनाहरू खोजिरहेका छन्। तर, व्यापार घाटा, महँगी, बेरोजगारी र कमजोर पूर्वाधारजस्ता चुनौतीहरू अझै पनि विद्यमान छन्। यी चुनौतीहरूको सामना गर्दै दिगो र समावेशी आर्थिक विकासको लागि ठोस योजना र कार्यान्वयन आवश्यक छ। शिक्षा र स्वास्थ्य क्षेत्रमा पहुँच बढाउन सरकारले विभिन्न कार्यक्रमहरू सञ्चालन गरिरहेको छ। साक्षरता दरमा वृद्धि भएको छ र स्वास्थ्य सेवाहरूलाई दुर्गम क्षेत्रसम्म पुर्याउने प्रयास जारी छ। नागरिक समाज र विभिन्न गैरसरकारी संस्थाहरूले सामाजिक चेतना अभिवृद्धि र सेवा प्रवाहमा महत्त्वपूर्ण भूमिका खेलिरहेका छन्। नेपालको सांस्कृतिक विविधता यसको पहिचान हो। विभिन्न जातजाति, भाषा, धर्म र परम्पराहरूले नेपाललाई एक अद्वितीय राष्ट्र बनाएको छ। यो सांस्कृतिक सम्पदालाई संरक्षण र प्रवद्र्धन गर्नु आवश्यक छ। पर्यटनको विकासमा पनि यसले महत्त्वपूर्ण भूमिका खेल्न सक्छ। वातावरण संरक्षण नेपालको लागि एक महत्त्वपूर्ण चुनौती र अवसर दुवै हो। जलवायु परिवर्तनको असर यहाँ पनि देखिन थालेको छ। हिमालहरू पग्लिरहेका छन् र प्राकृतिक प्रकोपहरूको जोखिम बढेको छ। दिगो विकास र पर्यावरणमैत्री नीतिहरू अवलम्बन गर्नु आवश्यक छ। प्रविधिको क्षेत्रमा नेपालले बिस्तारै फड्को मार्दैछ। विगतमा भएका सकारात्मक प्रयासको बाबजुद पनि समस्या र विकृतिको पल्ला भारी रहेकोले गर्दा अहिले एकातर्फ गणतन्त्र र लोकतन्त्रवादी अर्कोतर्फ राजतन्त्रवादी आमनेसामने हुने अवस्था देखिँदैछ। यो कुरा कदापि देश र जनताको हितमा हुने छैन। यो मुलुकले विभिन्न आन्दोलन र युद्धमा धेरै जनधनको क्षति व्यहोरेको छ। विगतका जिउज्यानको क्षतिको अहिलेसम्म पीडितले न्याय नपाएको अवस्था छ। गरिबी, बेरोजगारी, भ्रष्टाचार नियन्त्रण, सुशासन, विकास निर्माण र आर्थिक उन्नति अहिलेको प्राथमिकता हो। कित्ता बनाएर मुठभेड गर्ने अवस्था होइन। अब राज्य सञ्चालनमा रहेको राजनीतिक दलहरूले विगतमा भएका सबै प्रकारका ठगी, आर्थिक अपराध र भ्रष्टाचारको जिम्मा लिई कानुनबमोजिम कारबाही गर्ने र भ्रष्टाचार नियन्त्रण तथा सुशासनको प्रत्याभूति गर्ने प्रतिबद्धता हुनु पर्दछ। राज्य सत्ता सञ्चालनमा रहेका राजनीतिक दलहरूले सार्वजनिक रूपमा उठेका विषयहरूलाई वार्ता र संवादको माध्यमबाट हल गरी मुलुकमा नागरिकको आवाजलाई सम्बोधन गर्ने वातावरण निर्माण गर्ने प्रतिबद्धता हुनु पर्दछ। माथि उल्लेखित विभिन्न विषयका समस्या समाधान गर्न कुनै एक संयन्त्र वा तरिकाले समाधान हुँदैन। समस्याहरू धेरै नै झांगिएको र बहुआयामिक रूपले विस्तारित भएकोले विभिन्न क्षेत्रका विज्ञहरू समावेश गरी समग्रतामा नै शासकीय प्रबन्धको पुनरावलोकन गरी तत्कालीन समस्याहरू समाधान गरिनु पर्दछ। (शर्मा, पूर्वमहालेखा परीक्षक हुन्।"
भारतले थप ६ सय मेगावाट विद्युत् नेपाललाई दिने,काठमाडौं : भारतले ६ सय मेगावाट थप विद्युत् नेपाललाई दिने भएको छ। बिहानको २ बजेदेखि साँझको ५ बजेसम्म १५ घन्टाका लागि थप विजुली दिने भएको हो। यसअघि मार्च १५ देखि भारतले सोलार आवर (विहान ६ बजेदेखि साँझ ६ बजे) मा मात्र विजुली दिइँदै आएको थियो। थप गरिएको बिजुली ढल्केवरमुज्जफपुर प्रसारणलाइनबाट आयात हुने नेपाल विद्युत् प्राधिकरणका कार्यकारी निर्देशक हितेन्द्रदेव शाक्यले जानकारी दिए। बिहीबार बिहान भारतले स्वीकृत दिएकोले आज राति १२ बजेबाट थपिएको बिजुली आयात गरिने शाक्यले बताए। सुख्खायाममा नदीमा पानीको बहाब घटी देशभित्रका नदी प्रवाही जलविद्युत् गृहहरूबाट विद्युत् उत्पादन घट्ने हुँदा माग धान्न गाह्रो छ। तसर्थ भारतबाट विद्युत् आयात भने भइरहेको छ। प्राधिकरणको तथ्यांकअनुसार हालः विद्युतको आन्तरिक उत्पादन औसत करिब ११ सय ७५ मेगावाट रहेको छ भने विद्युतको उच्च माग २ हजार ७७ मेगावाट छ। विद्युतको उच्च मागको समयमा विद्युत् उत्पादन १५ सय ९३ मेगावाट हुने गरेको छ। आन्तरिक उत्पादनले नपुगेको बिजुली भारतबाट आयात गरिँदै आइएको छ। नेपालले छिमेकी मुलुक भारतबाट पावर एक्सचेन्ज कमिटि (पीइसी)मार्फत बेलुका ६ बजेदेखि विहान ६ बजेसम्म १३२ केभी लाइनमार्फत अधिकतमा ३५० मेगावाट विद्युत आपूर्ति गर्ने अनुमति पाएको हो। हालः मैनैया सम्पतिया लाइनबाट विहान २ देखि ६ र बेलुका ६ देखि ७ गरी जम्मा ५० मेगावाट मात्र विद्युत् आपूर्ति भइरहेको छ। भारतमा आइपीएल खेल जारी रहँदा माग बढेकाले आइएक्सको दररेट पीइसीको दररेट भन्दा बढी भएकाले विहारसँग जोडिएका १३२ केभी लाइनबाट अधिकतम प्रयास गर्दा समेत विद्युत् प्राप्त हुन नसकेको प्राधिकरण बताउँछ। इन्डियन एक्सचेन्ज मार्केट (आइइएक्स)मार्फत विहान ६ देखि बेलुका ५ बजेसम्म र राति ११ बजेदेखि विहान ४ बजेसम्म विद्युत् खरिद गरिँदै आइएको छ। प्राधिकरणले रातिको ११ बजेदेखि विहान ४ बजेसम्म तोकिएको अधिकतम मूल्यमा बोलकबोल गर्न माग गर्दै आएको थियो।
लगानी सम्मेलनबाट कोशी प्रदेशको समृद्धिको ढोका खुल्छ : प्रधानमन्त्री,"विराटनगर : प्रधानमन्त्री केपी शर्मा ओलीले कोशी प्रदेशको लगानी सम्मेलनबाट समृद्धिको ढोका खुल्ने विश्वास व्यक्त गरेका छन् । कोशी प्रदेशको राजधानी विराटनगरमा प्रदेश लगानी सम्मेलनको उद्घाटन समारोहलाई बिहीबार सम्बोधन गर्दै प्रधानमन्त्री ओलीले लगानी सम्मेलनबाट लगानीसम्बन्धी छलफल र नयाँ लगानी भित्रिने अपेक्षा राखिएको बताए । उनले देशमा लगानीमैत्री वातावरण रहेको उल्लेख गरे । प्रधानमन्त्री ओलीले नेपालमा लगानीको अनुकूल वातावरण रहेको भन्दै लगानी गर्न सबैलाई आग्रह गरेका हुन् । कोशी प्रदेशमा यातायात पूर्वाधार पर्याप्त रहेका कारण उद्योगबाट उत्पादित सामग्री बजारीकरणका लागि समस्या नरहेको प्रधानमन्त्री ओलीले बताए । हुलाकी राजमार्ग, महेन्द्र राजमार्ग, मदन भण्डारी मार्गसहित पर्याप्त सडक सञ्जाल रहेका कारण बजारीकरण गर्न सहज हुने उनको भनाइ छ । उनले निजी क्षेत्रदेखि लिएर सबैलाई लगानीका लागि आह्वान गरेका छन् । ओलीले सम्भावना पर्याप्त भएकाले जुनसुकै क्षेत्रमा लगानी गर्दा पनि हुने बताए । हुलाकी राजमार्ग निर्माणको क्रममा रहेको बताउँदै उनले अहिले लगानी गरेको उद्योगबाट उत्पादन सुरु हुँदा पूर्वपश्चिम मार्ग एसियन मापदण्डको बन्ने बताए । पूर्वपश्चिम राजमार्ग विस्तारको काम भइरहेको छ । सडक पूर्वाधारले बजारीकरणका लागि सहज हुने बताउँदै ओलीले लगानीको उपयुक्त वातावरण रहेको स्पष्ट पारेका छन् । कोशी प्रदेश सरकारले आयोजना गरेको लगानी सम्मेलन शुक्रबारसम्म चल्नेछ । सम्मेलन उद्घाटनअघि स्वागत मन्तव्य राख्दै प्रदेशका मुख्यमन्त्री हिक्मतकुमार कार्कीले लगानीकर्ता र निजी क्षेत्रको वारेस बन्न कोशी प्रदेश सरकार तयार रहेको बताएका छन् । उनले कोशी प्रदेशमा आएका लगानीलाई सुरक्षित गर्न र लागनीका लागि भएका झन्झटहरू अन्त्य गर्न प्रदेश सरकारले विभिन्न ८ वटा कानुनहरू अध्यादेशमार्फत संशोधन गरेको जानकारी दिए । मुख्यमन्त्री कार्कीले प्रदेश सरकारबाट हुने कामहरु तुरुन्तै गरिने र संघीय वारेस बनेर सहजीकरण गरिने जानकारी दिए । उनले कोशी प्रदेशको लगानी सम्मेलनलाई लिएर निजी क्षेत्र उत्साहित रहेको भन्दै आभार व्यक्त गरे । कोशी प्रदेश लागनी सम्मेलनमा विभिन्न ८ वटा क्षेत्रका ७१ वटा परियोजनालाई सोकेसमा राखिएको छ । १ वर्षसम्म निरन्तर निजी क्षेत्रसँग समन्वय र छलफल पछि परियोजनाहरू छनोट गरिएको जानकारी दिए ।"
"कोशी लगानी सम्मेलन सुरू,प्रधानमन्त्रीले गरे उद्घाटन","विराटनगर : कोशी प्रदेश लगानी सम्मेलन, २०२५ सुरु भएको छ । कोशी प्रदेश सरकारले आयोजना गरेको सम्मेलन दुई दिनसम्म चल्नेछ । प्रधानमन्त्री केपी शर्मा ओलीले केही बेरअघि सम्मेलनको उद्घाटन गरे । सम्मेलन उद्घाटनअघि प्रदेशका मुख्यमन्त्री हिक्मतकुमार कार्कीले लगानीकर्ता र निजी क्षेत्रको वारेस बन्न कोशी प्रदेश सरकार तयार रहेको बताएका छन् । उनले कोशी प्रदेशमा आएका लगानीलाई सुरक्षित गर्न र लागनीका लागि भएका झन्झटहरू अन्त्य गर्न प्रदेश सरकारले विभिन्न ८ वटा कानुनहरू अध्यादेशमार्फत संशोधन गरेको जानकारी दिए । मुख्यमन्त्री कार्कीले प्रदेश सरकारबाट हुने कामहरू तुरुन्तै गरिने र संघीय वारेस बनेर सहजीकरण गरिने जानकारी दिए । उनले कोशी प्रदेशको लगानी सम्मेलनलाई लिएर निजी क्षेत्र उत्साहित रहेको भन्दै आभार व्यक्त गरे । कोशी प्रदेश लागनी सम्मेलनमा विभिन्न ८ वटा क्षेत्रका ७१ वटा परियोजनालाई सोकेसमा राखिएको छ । १ वर्षसम्म निरन्तर निजी क्षेत्रसँग समन्वय र छलफल पछि परियोजनाहरू छनोट गरिएको जानकारी दिए ।"
वन क्षेत्रमा उत्खनन कार्यमा संलग्न ट्याक्टरसहित तीनजना नियन्त्रणमा,"धनुषा : डिभिजन वन कार्यालय धनुषाले वन क्षेत्रबाट उत्खनन कार्यमा संलग्न तीन जनालाई नियन्त्रणमा लिएको छ । गएराति धनुषाको मिथिला नगरपालिका५ स्थित औरहीबाबा सामुदायिक वन क्षेत्रबाट तीनवटा ट्याक्टरसहित तीन जनालाई नियन्त्रणमा लिएको डिभिजन वन कार्यालय धनुषाका प्रमुख विनोद सिंहले जानकारी दिए । उनका अनुसार बुधबार राति सव डिभिजन वन कार्यालय पुष्पवलपुर र जिल्लाबाट खटिएको संयुक्त टोलीले वन क्षेत्रमा अवैध उत्खनन गरिरहेको अवस्थामा ट्याक्टरसहित उत्खनन कार्यमा संलग्न व्यक्तिहरूलाई पक्राउ गरेको हो । ज१त ६३७७, ज१त ४८५६ र मधेस प्रदेश ०२००१ त२८७७ नम्बरका ट्याक्टर मिथिला नगरपालिका५, विश्रामपुरका सामैल अछामी, समिर भुजेल र सुन्दरकुमार महरालाई पनि नियन्त्रणमा लिएको प्रमुख सिंहले बताए । उनले अवैध उत्खनन आरोपमा पक्राउ परेका व्यक्ति तथा सवारीसाधनमाथि आवश्यक थप अनुसन्धान गरी वन ऐनअनुसार कारबाही प्रक्रिया अगाडि बढाउने जनाए ।"
लक्ष्मी ईमोबिलिटी र जीओ अटोमोबाइल्सले जित्यो 'मोस्ट प्रोमिशिंग पार्टनर' पुरस्कार,"काठमाडौं : नेपालका लागि काइयी मोटर्सको आधिकारिक वितरक लक्ष्मी ईमोबिलिटी र जीओ अटोमोबाइल्स लाई चीनको यिबिनमा आयोजित काइयी अटो ग्लोबल बिजनेस सम्मेलन २०२५ मा संयुक्त रूपमा 'मोस्ट प्रोमिसिग पार्टनर' पुरस्कारबाट सम्मानित गरिएको छ। यो पुरस्कारले लक्ष्मी ईमोबिलिटी र जीओ अटोमोबाइल्सलाई नेटवर्कभरिका ५० क्षेत्रीय वितरकहरूमध्ये उत्कृष्ट प्रदर्शन गर्ने वितरकहरूमा उभ्याएको छ र यसले नेपाली बजारमा बलियो वृद्धि क्षमता र प्रभावकारी प्रदर्शनलाई प्रतिबिम्बित गरेको छ। यो कार्यक्रम अन्तर्राष्ट्रिय सहकार्यको उत्सवको रुपमा अन्तरदृष्टिपूर्ण छलफल, रणनीतिक नेटवर्किङ र रोमाञ्चक विश्वव्यापी साझेदारीहरूसहित आयोजना गरिएको थियो। यस प्रतिष्ठित सम्मानले लक्ष्मी ईमोबिलिटी र जीओ अटोमोबाइल्सको नेपाली बजारमा काइयी सवारी साधनहरूलाई ग्राहकसम्म पुर्याउने र प्रवर्द्धन गर्ने उत्कृष्ट प्रयासप्रतिको प्रतिबद्धतालाई प्रतिबिम्बित गरेको छ भने उनीहरुको ग्राहकलाई सन्तुष्ट बनाउने र सम्भावित वृद्धिप्रतिको प्रतिबद्धतालाई पनि प्रमाणित गरेको छ। यस गतिलाई अगाडी बढाउँदै काइयी नेपालले लक्ष्मी ईमोबिलिटी र जीओ अटोमोबाइल्समार्फत नेपाली उपभोक्ताहरूको विशिष्ट आवश्यकताहरू र प्राथमिकताहरू पूरा गर्न डिजाइन गरिएका नयाँ मोडेलहरूको रोमाञ्चक लाइनअप सुरु गर्ने तयारी गरेको छ। यी सवारी साधनहरूले स्थानीय ड्राइभिङ अनुभवलाई पुन: परिभाषित गर्न उन्नत सुविधाहरू र उत्कृष्ट परफरमेन्स र ग्राहकको सन्तुष्टिसहितको मूल्य निर्धारणको प्रतिबद्धता गर्दछन्।"
नेपाल पुलिस एमएम कपको फाइनलमा प्रवेश,"काठमाडाैँ : विभागीय टोली नेपाल पुलिस क्लब विराटनगरमा जारी एमएम कप एकदिवसीय राष्ट्रिय प्रतियोगिताको फाइनल प्रवेश गरेको छ। बिहीबार सम्पन्न प्रतियोगिताको समूह चरणको अन्तिम खेलमा पुलिसले भारतको आसाम क्रिकेट क्लबलाई पराजित गर्दै फाइनलमा अर्को विभागीय टोली त्रिभुवन आर्मी क्लबसँगको भेट पक्का गरेको हो। पुलिस समूह 'बि'को विजेता बन्दा आसाम र कोशी प्रदेश भने बाहिरिएका छन्। समूह 'ए'को विजेताको रुपमा आर्मी यसअघिनै फाइनल प्रवेश गरिसकेको छ। उपाधिको लागि शनिबार त्रिभुवन आर्मी क्लब र नेपाल पुलिस क्लबबीच प्रतिस्पर्धा हुनेछ। खेल बिहान ९ बजे सुरु हुनेछ। विराटनगरको बैजनाथपुरस्थित गिरिजाप्रसाद कोइराला क्रिकेट मैदानमा सम्पन्न खेलमा पुलिसले ६ विकेटको जित दर्ता गर्यो। अघिल्लो खेलमा कोशी प्रदेशसँग पराजित भएको पुलिसले फाइनल पुग्न आसामले दिएको १५५ रनको लक्ष्य २८ ओभरमा पछ्याउनु पर्ने थियो। पुलिसले २६१ ओभरमा ४ विकेट मात्र गुमाएर जित दर्ता गर्यो। पुलिसको ब्याटिङमा अमित श्रेष्ठ र कप्तान शंकर रानाले अविजित रहँदै अर्धशतकीय योगदान दिए। अमितले ७२ बलमा ५ चौका र ३ छक्का मद्दतले ७१ रन बनाए। यस्तै छैटौँ नम्बरमा ब्याटिङ गरेका शंकरले ६७ बलमा ४ चौका र ४ छक्का मद्दतले ६३ रन बनाए। ४३ रनमा ४ विकेट गुमाएको अवस्थामा अमित र शंकरले पाँचौँ विकेटको लागि अविजित ११७ रनको साझेदारी गर्दै जितसम्म पुर्याए। आसामको ब्याटिङमा गोकुल शर्माले सर्वाधिक ३ विकेट लिए। चिरन्तन खात्तिनियरले १ विकेट लिए। यसअघि टस जितेर ब्याटिङ रोजेको आसामले ४२ २ ओभरमा १५४ रनमा सबै विकेट गुमायो। आसामको लागि ओपनर राज विश्वले सर्वाधिक ३३ रन योगदान दिए। यस्तै अरुण सोनारले ३१, केभिन संजिवले २३ तथा हियम कश्यपले १९ रन बनाए। पुलिसको बलिङमा देब्रे हाते स्पिनर अरुण ऐरी र दायाँ हाते पेसर श्रवन यादवले ३३ विकेट लिए। ऐरीले ९ ओभरमा १ मेडन गर्दै १७ रन खर्चिए भने यादवले ३ ओभरमा ७ रन खर्चिए। विपिन खत्री, सुनिल दौल्याल, चित्र बिस्ट र दिपक डुम्रेले ११ विकेट लिए। एमएम कप फाउन्डेसनद्वारा आयोजित प्रतियोगिताको विजेता टोलीले रु ४ लाख नगदसहित ट्रफी, प्रमाणपत्र र मेडल प्राप्त गर्नेछ । उपविजेता टोलीलाई रु २ लाख नगदसहित ट्रफी, प्रमाणपत्र र मेडल दिइनेछ। त्यस्तै, प्रतियोगिताका उत्कृष्ट खेलाडीलाई रु २५ हजार, उत्कृष्ट ब्याट्सम्यान र बलरलाई जनही रु १५ हजार तथा प्रत्येक खेलको प्लेयर अफ द म्याचलाई रु ४ हजार नगदसहित ट्रफी प्रदान गरिनेछ ।"
गाडी कुदाएर प्रहरी किच्नेहरूको हातमा शासन सत्ता पुगे के गर्लान्? : प्रधानमन्त्री,"काठमाडौं : प्रधानमन्त्री केपी शर्मा ओलीले जनताको आन्दोलनबाट फालिसकिएको निरङ्कुश राजतन्त्रलाई फर्काउने सपना देखेर अराजक र असहिष्णु प्रवृत्ति बोक्नेहरूविरुद्ध खबरदारी गर्न मजदुर वर्गलाई आग्रह गरेका छन्। अन्तर्राष्ट्रिय मजदुर दिवसका अवसरमा नेपाल ट्रेड युनियन महासङ्घले आयोजना गरेको कार्यक्रममा नेकपा एमालेका अध्यक्षसमेत रहेका प्रधानमन्त्री ओलीले मुलुकमा राजनीतिक परिवर्तन र सचेतनाका लागि योगदान दिने मजदुर वर्गलाई एकताबद्ध भएर सही र महान उद्देश्य प्राप्तिमा गतिशील हुन आग्रह गरे। 'फालिएको राजतन्त्र पक्षधरहरूको अराजकता गत चैत १५ को तीनकुनेहिंसात्मक र दानवीय घटनामा स्पष्ट देखियो। उनीहरूको प्रशंसा नगर्ने कलाकारको फिल्म नहेर्नेजस्ता असहिष्णु व्यवहार गर्ने राजतन्त्रवादीहरूले फेरि फर्कने कुचेष्टा गरिरहेका छन्। शान्ति कायम गर्न उभिएका प्रहरीमाथि गाडी लिएर किच्न जान्छन् भने त्यस्ताहरूको हातमा शासन सत्ता पुगेमा के गर्लान्?,' उनले प्रश्न गरे। राजावादीहरूले नेपालको सभ्यता र संस्कृतिमा चुनौती दिएको भन्दै त्यस्तालाई जवाफ दिन सक्नुपर्ने उनले बताए। उनले भने, 'हामी समृद्धि नेपाल, सुखी नेपालीको राष्ट्रिय आकाङ्क्षा लिएर सुनौलो भविष्य बोकेर हिँडेका छौं। हामीले रगत पसिना बगाएर ल्याएको लोकतान्त्रिक प्रणालीको रक्षा हामीले गर्छौं। हाम्रो झण्डा ख्यालख्यालमा रातो भएको होइन, मजदुरहरूले शान्तिपूर्ण र न्यायपूर्ण समाजका लागि लाग्दा गोली खाएर ढल्दाखेरि सेतो झण्डामा रगत लतपतिएकाले रातो भएको हो। बलिदानबाट निस्किएका झण्डाहरू राता हुन्छन्। हाम्रो देशको झण्डामा पनि रातो रंग रहेको छ। हामी संघर्षको गाथा झल्काउने झण्डा छोड्ने छैनौ।'"
"अर्थतन्त्रमा देखियो सुधारको संकेत, अर्थतन्त्रको आकार ६१ खर्ब ७ अर्ब पुग्ने","काठमाडौं : गत आर्थिक वर्षको तुलनामा चालू आर्थिक वर्षको अर्थतन्त्रमा उल्लेखनीय सुधार हुने भएको छ। राष्ट्रिय तथ्यांक कार्यालयले बुधबार सार्वजनिक गरेको तथ्यांकअनुसार चालू आर्थिक वर्ष २०८१८२ मा नेपालको अर्थतन्त्रको आकार ६१ खर्ब ७ अर्ब पुग्ने प्रारम्भिक अनुमान गरिएको हो। गत आर्थिक वर्ष २०८०८१ मा अर्थतन्त्रको आकार ५७ खर्ब ९ अर्ब रहेको संशोधित अनुमान तथा आर्थिक वर्ष २०७९८० मा अर्थतन्त्रको आकार ५३ खर्ब ६७ अर्ब रहेको विवरण सार्वजनिक गरिएको छ। यो कुल गार्हस्थ्य उत्पादन (जीडीपी)का अनुमान आधारभूत मूल्य र उपभोक्ताको मूल्यमा प्रस्तुत गरिएको हो। अर्थतन्त्रको आकार मापन गर्न उपभोक्ताको मूल्यमा मापन गरिएको प्रचलित मूल्यको जीडीपी प्रयोग गरिएको छ। कार्यालयका प्रमुख तथ्यांक अधिकृत मधुसुदन बुर्लाकोटी विभिन्न सूचकांकहरूलाई विश्लेषण गर्दा अर्थतन्त्रको आकार सुधार भएको दाबी गरे। उनी भन्छन्, विगतमा घट्दै गएको आर्थिक वृद्धिदर विस्तारै सुधार हुँदै गएको छ। गत वर्ष अर्थतन्त्रका केही क्षेत्रहरूमा नकारात्मक वृद्धिदर देखिएको थियो भने यस वर्ष ती सबै क्षेत्र सकारात्मक देखिँदै गएको छ। तर यसबीच कृषि क्षेत्र घटेको छ तर गैरकृषि क्षेत्र बढेको छ। चालू आर्थिक वर्ष २०८१८२ मा आर्थिक वृद्धिदर आधारभूत मूल्य मा ३९९ प्रतिशत र उपभोक्ताको मूल्य मा ४६१ प्रतिशत हुने प्रारम्भिक अनुमान रहेको छ। आधारभूत मूल्यको आर्थिक वृद्धिदर आर्थिक वर्ष २०८०८१ मा ३३६ प्रतिशत हुने संशोधित अनुमान र आर्थिक वर्ष २०७९८० मा २२९ प्रतिशत कायम भएको विवरण सार्वजनिक गरिएको छ। त्यसैगरी उपभोक्ताको मूल्यमा आर्थिक वृद्धिदर आर्थिक वर्ष २०८०८१ मा ३६७ प्रतिशत हुने संशोधित अनुमान र आर्थिक वर्ष २०७९८० मा १९८ प्रतिशत कायम भएको छ। राष्ट्रिय लेखाका स्थिर मूल्यका अनुमान आर्थिक वर्ष २०६७६८ को मूल्यमा आधारित भएको बताइएको छ। आर्थिक वृद्धिदर मापन गर्नका लागि स्थिर मूल्यमा मापन गरिएको कुल गार्हस्थ उत्पादन प्रयोग गरिएको हो। गैरकृषि क्षेत्रको योगदान बढ्यो बृहत् औद्योगिक समूह अनुसारको वृद्धिदर तथा कुल गार्हस्थ उत्पादनमा पुर्याएको योगदानमा कृषिको भन्दा गैरकृषिको वृद्धि अधिक छ। चालू आर्थिक वर्ष २०८१८२ मा कृषि क्षेत्रको ३२८ प्रतिशत र गैरकृषि क्षेत्रको ४२८ प्रतिशत वृद्धिदर हुने प्रारम्भिक अनुमान रहेको छ। आर्थिक वर्ष २०८०८१ मा कृषि क्षेत्रको वृद्धिदर ३३५ प्रतिशत तथा गैरकृषि क्षेत्रको वृद्धिदर ३३६ प्रतिशत रहने संशोधित अनुमान गरिएको छ। आर्थिक वर्ष २०७९८० मा कृषि क्षेत्रको वृद्धिदर ३०२ प्रतिशत तथा गैरकृषि क्षेत्रको वृद्धिदर १९८ प्रतिशत कायम भएको छ। जीडीपीमा विद्युतको कुल मूल्य अभिवृद्धि अधिक सम्पूर्ण आर्थिक क्रियाकलापको अन्तर्राष्ट्रिय औद्योगिक वर्गीकरण चौथो संस्करण अनुसार वस्तु तथा सेवा उत्पादनका क्रियाकलापलाई २१ वटा मुख्य क्रियाकलापमा वर्गीकरण गरिएको छ। यसअनुरूप जीडीपीमा सबैभन्दा बढि योगदान गर्ने क्षेत्र थोक तथा खुद्रा व्यापारको रहने भएको छ। जसको योगदान १४५५ प्रतिशत हुने प्रारम्भिक अनुमान छ। यस्तै विगतको तुलनामा चालू आर्थिक वर्ष २०८१८२ मा कुल मूल्य अभिवृद्धिको सबैभन्दा धेरै वृद्धिदर विद्युत तथा ग्याँस १३८२ प्रतिशत क्षेत्रको हुने प्रारम्भिक अनुमान रहेको छ। यस क्षेत्रलाई यातायात तथा भण्डार ९४५ प्रतिशत क्षेत्रले पछ्याएर दोस्रो धेरै वृद्धि गर्ने क्षेत्रका रूपमा रहेको छ। विद्युत तथा ग्याँस क्षेत्रको कुल गार्हस्थ्य उत्पादनमा १७३ प्रतिशत योगदान रहने अनुमान गरिएको छ। यस क्षेत्रमा पछिल्ला वर्षहरूमा जलविद्युत उत्पादनको क्षमता वृद्धिका साथै उपभोगमा विस्तार भएका कारण यस क्षेत्रको वृद्धि उल्लेख्य रहन गएको कार्यालयको भनाइ छ। अर्कोतर्फ, शिक्षा १९८ प्रतिशत र खानी तथा उत्खनन १९९ क्षेत्रको वृद्धि तुलनात्मक रूपमा सबैभन्दा कम रहने अनुमान गरिएको छ। कुल गार्हस्थ उत्पादनमा यस वर्ष कृषि, वन तथा मत्स्य क्षेत्र २५१६ प्रतिशत र व्यापार क्षेत्र १४५५ प्रतिशतले तुलनात्मक रूपमा धेरै योगदान गर्ने अनुमान गरिएको छ। अर्कोतर्फ, पानी आपूर्ति, ढल, फोहोर व्यवस्थापन शून्य दशमलव ४२ प्रतिशत र खानी तथा उत्खनन शून्य दशमलव ४६ प्रतिशत तुलनात्मक रूपमा सबैभन्दा थोरै योगदान गर्ने क्रियाकलाप रहेका छन्। कुल उत्पादन रु ९२ खर्ब ४६ अर्ब ५५ करोड हुने चालू आर्थिक वर्ष २०८१८२ मा आधारभूत मूल्यको कुल उत्पादन ९२ खर्ब ४६ अर्ब ५५ करोड रुपैयाँ हुने प्रारम्भिक अनुमान गरिएको छ। जबकी गत आर्थिक वर्ष २०८०८१ मा कुल उत्पादन ८७ खर्ब ८० अर्ब ७७ करोड रहने संशोधित अनुमान गरिएको छ। जीडीपीको ३६२४ प्रतिशत कुल राष्ट्रिय बचत हुने चालू आर्थिक वर्ष २०८१८२ मा जीडीपीको ३६२४ प्रतिशत कुल राष्ट्रिय बचत हुने प्रारम्भिक अनुमान गरिएको छ। गत आर्थिक वर्ष २०८०८१ मा जीडीपीको ३५३९ प्रतिशत कुल राष्ट्रिय बचत हुने संशोधित अनुमान गरिएको छ। आर्थिक वर्ष २०७९८० को तथ्यांक अनुसार उक्त वर्षमा जीडीपीको ३३९१ प्रतिशत कुल राष्ट्रिय बचत भएको छ। जीडीपीको २५३२ प्रतिशत विप्रेषण प्राप्त हुने वैदेशिक रोजगारबाट प्राप्त विप्रेषण चालू आर्थिक वर्ष २०८१८२ मा जीडीपीको २५८९ प्रतिशत विप्रेषण प्राप्त हुने प्रारम्भिक अनुमान गरिएको छ। गत आर्थिक वर्ष २०८०८१ मा जीडीपीको २५३२ प्रतिशत विप्रेषण प्राप्त संशोधित अनुमान गरिएको छ। आर्थिक वर्ष २०७९८० को तथ्यांक अनुसार उक्त वर्षमा जीडीपी को २३१२ प्रतिशत विप्रेषण प्राप्त भएको छ। प्रतिव्यक्ति कुल राष्ट्रिय आय १ हजार ५ सय १७ अमेरिकी डलर चालू आर्थिक वर्ष २०८१८२ मा प्रतिव्यक्ति कुल राष्ट्रिय आय १ हजार ५ सय १७ अमेरिकी डलर (अमेरिकी) डलर हुने प्रारम्भिक अनुमान गरिएको छ। गत आर्थिक वर्ष २०८०८१ मा प्रतिव्यक्ति कुल राष्ट्रिय आय १,४६७ अमेरिकी डलर रहने संशोधित अनुमान गरिएको छ। आर्थिक वर्ष २०७९८० को तथ्यांक अनुसार उक्त वर्षमा प्रतिव्यक्ति कुल राष्ट्रिय आय १,४१० अमेरिकी डलर कायम भएको छ। यता चालू आवमा प्रतिव्यक्ति कुल गार्हस्थ उत्पादन १,४९६ अमेरिकी डलर हुने प्रारम्भिक अनुमान गरिएको छ। गत आर्थिक वर्ष २०८०८१ मा प्रतिव्यक्ति कुल गार्हस्थ उत्पादन १,४४३ अमेरिकी डलर हुने संशोधित अनुमान गरिएको छ। आर्थिक वर्ष २०७९८० को तथ्यांक अनुसार उक्त वर्षमा प्रतिव्यक्ति कुल गार्हस्थ उत्पादन १,३९३ अमेरिकी डलर कायम भएको छ।"
माओवादी घटकहरूलाई एकै ठाउँमा ल्याएर छिटै आन्दोलनमा जान्छु : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले छिटै ठुलो आन्दोलनमा जाने बताएका छन् । अन्तर्राष्ट्रिय श्रमिक दिवसको अवसरमा बिहीबार काठमाडौंमा आयोजित कार्यक्रममा प्रचण्डले माओवादी घटकहरूलाई एकै ठाउँमा ल्याएर छिटै ठुलो आन्दोलनमा जाने बताएका हुन् । प्रचण्डले आन्दोलन र क्रान्तिबाट मुलुकमा देखिएका समस्याहरूको समाधान गर्न तर्फ अग्रसर रहेको उल्लेख गरे। आफूहरूको आन्दोलन र क्रान्ति शान्तिपूर्ण हुने उल्लेख गर्दै उनले राज्यले बल प्रयोग गरेर दमन गर्न खोजे जनताको विद्रोहको अधिकारलाई कसैले रोक्न नसक्ने चेतावनी दिए । सरकारले सुशासनविरुद्ध र भ्रष्टाचारका पक्षमा गरेका कामलाई माओवादीले खबरदारी गरिरहेको उनले बताए । प्रचण्डले अहिलेको व्यवस्थालाई नै उल्टाउने प्रयास भएको भन्दै त्यस्ता प्रयासलाई प्रास्त गरेरै छाड्ने धारणा राखे । उनले यथास्थितिवादी पार्टीहरूसँग मिलेर सरकारमा जाने कुनै रुचि माओवादीलाई नरहेको भन्दै आफूहरू जनतासँगै ठिक रहेको स्पष्ट पारे। प्रचण्डले भ्रष्टाचारका प्रमुख कारक शासकीय स्वरूप र निर्वाचन प्रणाली रहेकाले प्रत्यक्ष निर्वाचित कार्यकारी राष्ट्रपतीय व्यवस्था र पूर्णसमानुपातिक निर्वाचन प्रणाली नै हुनुपर्ने बताए। उनले जनयुद्धकै जगमा मजदुर र श्रमजीवी वर्गका हक अधिकार संविधानमा सुनिश्चित गरिएको भए पनि ती अधिकार व्यवहारमा अझै कार्यान्वयन नसकेको हुँदा संविधानमै समीक्षा आवश्यक रहेको धारणा राखे ।
रोजगारी वृद्धि गर्नेगरी सरकारले नीति तथा कार्यक्रम र बजेट ल्याउनुपर्छ : सभापति देउवा,"काठमाडौं : नेपाली कांग्रेसका सभापति शेरबहादुर देउवाले श्रमिकहरूलाई पूर्णाधिकार सम्पन्न गराएर रोजगारी वृद्धि गर्नेगरी सरकारले नीति तथा कार्यक्रम र बजेट ल्याउनुपर्ने बताएका छन् । अन्तर्राष्ट्रिय श्रमिक दिवसका अवसरमा नेपाल ट्रेड युनियन कांग्रेसले बिहीबार ललितपुरमा आयोजना गरेको कार्यक्रममा उनले आन्तरिक रोजगारको वृद्धि गर्दै मुलुकलाई समृद्ध बनाउन सकिने बताएका हुन् । सभापति देउवाले आफ्नै देशमा ज्ञान सिपको विकास र लगानी गर्ने वातावरण बनाएर समृद्ध नेपालको सपना पुरा गर्नुपर्ने बताए । उनले असङ्गठित श्रमिकहरूको पहिचान गरी पञ्जीकरणका लागि स्थानीय तहमा श्रमिक डेस्क राख्ने र सामाजिक सुरक्षाको दायरामा ल्याउन पहल गर्न आवश्यक रहेको धारणा राखे । उनले कांग्रेसले ट्रेड युनियन ऐन, श्रम ऐन, सामाजिक सुरक्षा कोषलगायतलाई अगाडि बढाउन सदैव महत्त्वपूर्ण भूमिका निर्वाह गर्दै आएको उल्लेख गरे । त्यस्तै कांग्रेस नेता डा शेखर कोइरालाले मुलुकको परिवर्तनमा श्रमिकहरूले महत्त्वपूर्ण योगदान गरेको भन्दै उनीहरूको अधिकार स्थापित गर्न कांग्रेस सदैव क्रियाशील रहेको धारणा राखे । योगदानमा आधारित सामाजिक सुरक्षामा अनौपचारिक क्षेत्रलाई पनि समावेश गर्नु चुनौती रहेकाले यसलाई ध्यान दिनुपर्ने उनले बताए । उनले श्रमिक आयोग गठनका लागि कांग्रेसले निरन्तर पहल गर्ने जानकारी दिए । सन् १८८६ मे १ मा अमेरिकाको शिकागोमा आठ घण्टा काम, आठ घण्टा आराम र आठ घण्टा मनोरञ्जनको माग गर्दै मजदुरहरूले गरेको सङ्घर्ष र आन्दोलनको सफलताको स्मरण गर्दै मे १ तारिखलाई संसारभरिका मजदुरले अन्तर्राष्ट्रिय श्रमिक दिवसका रूपमा मनाउँदै आएका छन् ।"
वैदैशिक रोजगारीमा विभिन्न देश पठाइदिन्छु भन्दै ठगी गर्ने चार जना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ४ जनालाई प्रहरीले पक्राउ गरेको छ। पक्राउ पर्नेहरूमा ललितपुरको महालक्ष्मी नगरपालिका५ घर भएका ३९ वर्षीय सम्पूर्ण केसी, ललितपुरको महालक्ष्मी नगरपालिका३ बस्ने काभ्रेपलाञ्चोकको पाँचखाल नगरपालिका३ घर भएका २९ वर्षीय सुजन गिरी, काठमाडौं महानगरपालिका३ बस्ने पाल्पा रम्भा गाउँपालिका५ घर भएका ५८ वर्षीय सिर बहादुर बराल र काठमाडौं तार्केश्वर नगरपालिका४ घर भएकी ३३ वर्षीया सरस्वती देवकोटा रहेका छन्। पक्राउ मध्ये सम्पूर्णले युके पठाइदिन्छु भन्दै १ जना पीडितबाट ३५ लाख रुपैयाँ, सुजनले युके पठादिन्छु भन्दै १ जना पीडितबाट २६ लाख ६५ हजार रुपैयाँ, सिर बहादुरले दक्षिण कोरिया पठाइदिन्छु भन्दै १ जना पीडितबाट ७ लाख ५० हजार रुपैयाँ र सरस्वतीले युएई पठाइदिन्छु भन्दै २ जना पीडितहरूबाट १ लाख रुपैयाँ लिई सम्पर्कबिहीन भएको पीडितले उजुरी दिएका थिए। पीडितको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले सम्पूर्णलाई ललितपुर महालक्ष्मी नगरपालिका५ बाट मंगलबार, सुजनलाई काठमाडौं महानगरपालिका३१ बाट बुधबार तथा सिर बहादुर र सरस्वतीलाई काठमाडौं महानगरपालिका१२ बाट बुधबार पक्राउ गरेको हो। उनीहरूलाई आवश्यक अनुसन्धान तथा कारवाहीको लागि वैदेशिक रोजगार विभाग काठमाडौं पठाइएको छ।"
साँफेबगरका आगलागी पीडितहरूलाई राहत रकम वितरण,"अछामः साँफेबगर नगरपालिका ३ हाटबजारका आगलागी पीडितहरूलाई राहत वितरण गरिएको छ। नगरपालिकाले ६ लाख राहत रकम वितरण गरेको हो। राहत वितरणका लागी गठन भएको उपसमितिले आज क्षतिको आधारमा राहत वितरण छ। उपसमितिले बनाएको मापदण्ड अनुसार क्षतिको आधारमा गंगा कुँवरलाई ९० हजार, प्रेम खड्का ७० हजार, मक्र कुँवर ६० हजार, गीता कठायत कुँवर ६० हजार, दीपक सुनार ५० हजार, ज्ञानेन्द्र कुँवर, टीका कुँवर ५० हजार, सुरेश कुँवर ४० हजार, भीम कुँवर ३० हजार, हिमराज कुँवर २५ हजार, सुरत कुँवर २५ हजार र सुमन कुँवर आगलागी पीडितहरूलाई राहत रकम उपलब्ध गराइएको उपसमिति संयोजक एवम् वडा नं ३ का वडा अध्यक्ष कुलबहादुर कुँवरले बताए। नगर उपप्रमुख शिव बहादुर कुँवरले अन्य प्रदेश सरकारले नगरपालिकामा आए छिट्टै वितरण गरिने बताए। उनले अन्य अन्य पालिकाहरूबाट सहयोगको गर्ने जानकारी प्राप्त भएकाले विवादरहित, निष्पक्ष तरिकाले एकद्वार प्रणालीबाट राहत वितरण गरिने बताए। हाटबजार व्यवस्थापन समितिले एक लाखभन्दा बढी राहत संकलन गरेको सचिव अशोक कुँवरले बताए। एकद्वार प्रणालीबाट वितरण गरिने भएकाले उक्त रकम विपद् व्यवस्थापन समितिको खातामा जम्मा गरेर वितरण गरिने कुँवरले बताए। वैशाख १३ गते हाटबजारको शुभेच्छा मम सेन्टरमा बिजुली सर्ट भई आगलागी हुँदा १० पसल जलेर नष्ट भएका छन्। प्रहरीको तथ्यांक अनुसार आगलागीबाट ३ करोड ८६ लाख ६५ हजारको क्षति भएको छ।"
"भारतपाकिस्तान तनावले वीरगन्ज नाकामा कडाइ, परिचयपत्र अनिवार्य","वीरगन्ज : भारतको पहलगाममा भएको आतंकवादी आक्रमणपछि भारत र पाकिस्तानबीच तनाव चलिरहेका बेला नेपालको नाकामा पनि सुरक्षाकर्मीले कडाइ गर्न थालेका छन्। भारतबाट नेपाल प्रवेश गर्ने प्रमुख नाका वीरगन्जरक्सौल नाकामा पनि दुवै देशका सुरक्षाकर्मीले सीमा वारपार आवतजावतमा कडाइ गरेका हुन्। दुवै देशका सुरक्षाकर्मीले नेपालबाट भारत जाने र भारतबाट नेपाल आउने सर्वसाधारणलाई पहिचान खुल्ने परिचयपत्र हेरेरमात्रै प्रवेश अनुमति दिएका छन्। यसअघि भारतमा नेपालीले यात्रा गर्दा हवाई तथा रेलमार्गमा मात्र परिचयपत्र अनिवार्य थियो। नेपालमा यात्रा गर्दा भारतीयलाई भने कुनै परिचयपत्र देखाउनुपर्ने अनिवार्यता थिएन। त्यस्तै सीमावर्ती भारतीय बजार क्षेत्रमा आवतजावत गर्दा नेपालीलाई पनि परिचयपत्र अनिवार्य थिएन। गत वैशाख १५ गते भारत बिहारको पश्चिम चम्पारणको मानपुर थानाअन्तर्गत पर्ने चित्रसेनको तीनलालटेन गाउँमा अवस्थित भारतीय सीमा सुरक्षा बल (एसएसबी) क्याम्पमा दुवै देशका सीमावर्ती क्षेत्रका सीमा सुरक्षा बल प्रमुखहरूको बैठक बसेको थियो। उक्त बैठकमा नेपालका तर्फबाट पर्साका सशस्त्र प्रहरी उपरीक्षक राधेश्याम धिमाल र बाराका सशस्त्र प्रहरी उपरीक्षक खुमबहादुर केसी सहभागी थिए। भारतको तर्फबाट भने एसएसबीका ४४ र ४७ बटालियनका उच्च अधिकारी सहभागी थिए। उक्त बैठकमै दुवै देशका सीमा सुरक्षा बलका अधिकारीहरूबीच नेपालभारत सीमा नाकामा आवतजावत गर्नेहरूको चेकजाँचमा कडाइ गर्ने सहमति भएको हो। बैठकमा सहभागी पर्साका सशस्त्र प्रहरी उपरीक्षक राधेश्याम धिमालले भने, सीमा वारपार आवतजावत गर्नेहरूको चेकजाँचमा कडाइ गर्ने सहमति भएको हो। निर्णय नै भएको चाहिँ होइन। उक्त सहमतिको कार्यान्वयनका लागि अहिले ट्रायलमात्र चलिरहेको छ। पर्साका प्रमुख जिल्ला अधिकारी गणेश अर्यालले पनि नेपालभारत आवतजावत गर्नेहरूको सीमा नाका चेकजाँचमा कडाइ गरिएको पुष्टि गरे। नाकाबाट हुनसक्ने अवैध घुसपैठ र अनधिकृत व्यक्तिको प्रवेशलाई निरुत्साहित गर्न सीमा नाकामा थप सतर्कता अपनाएर चेकजाँचमा कडाइ गरिएको अर्यालले बताए। भारतीय समकक्षीहरूको सूचना र समन्वयमै वीरगन्ज नाकामा पनि अहिले चेकजाँचमा कडाइ गरिएको उनले बताए। भारतपाकिस्तानबीचको सम्बन्धमा पछिल्लो समय विकसित अवस्थालाई पनि मध्यनजर नाकाको चेकजाँचलाई प्रभावकारी बनाइएको उनले बताए। नेपाली नागरिक सीमापारि रक्सौल जाने क्रममा सीमामा भारतीय सुरक्षाकर्मीले गर्ने व्यवहारजस्तो हुन्छ। भारतबाट नेपाल आउनेहरूसँग पनि हाम्रो सीमानाकामा हाम्रोतर्फबाट पनि उस्तै व्यवहार हुन्छ, अर्यालले भने।"
"यार्सागुम्बाको सिजन सुरु, छेकम्पारका बासिन्दा छेके र बाजुतिर","गोरखा : हिमाली भेगमा यार्सागुम्बा संकलन गर्ने सिजन सुरु भएको छ। सिजन सुरु भएलगत्तै छेकम्पारका बासिन्दा लेकतिर जान थालेका छन्। गाउँलेहरू वैशाख लागेदेखि यार्सागुम्बा संकलन गर्न छेके र बाजुको लेकतिर जान थालेको निवर्तमान वडाअध्यक्ष पासाङ फुञ्जो लामाले जानकारी दिए। यो वर्षको यार्सागुम्बाको सिजन सुरु भएको छ त्यसैले, गाउँका आधाजसो मान्छेहरू लेकतिर लागिसके, उनले भने, पहिलो चरणमा जानेहरू हिउँ पन्छ्याउँदै जानुपर्छ। त्यही हुनाले सुरु सुरुमा युवा उमेरकाहरू जान्छन्। हिउँ पन्छ्याउँदै गर्छन्। अर्को हप्तातिर बालबालिका, वृद्धवृद्धासमेत सबैजना जान्छन्। तेस्रो चरणमा चाहिँ सिला खोज्ने काम मात्र हुन्छ। दोस्रो चरणको यार्सागुम्बा टिप्न जाँदा घरपालुवा पशुचौपाया समेत लिएर जाने उनले बताए। आउँदो हप्तादेखि ढोकै लगाएर गाउँलेहरू लेक जाने तयारी गरिरहेका अर्का स्थानीय छिरिङफुञ्जो लामाले बताए। अब अर्कोहप्तादेखि ढोकै लगाएर गाउँ रित्तो बनाएर लेक जाने तयारी छ। घर गोठमा भएका याकचौँरी पनि लेक लैजान्छन्, उनले भने, अब एक महिनासम्म गाउँलेहरू सबै लेकमै हुन्छन्। अशक्त बूढाबुढी भएको घरमा भने बूढाबुढी स्याहार्ने मान्छे पनि बस्ने उनले बताए। घर कुर्न बस्ने मान्छेले अरुको घर पनि रेखदेख गर्दिने गर्छन्, उनले भने, अरुचाहिँ सबै एक, डेढ महिना ढुक्कले लेकमै बस्छन्। उनका अनुसार छेके र बाजुको लेकमा यार्सागुम्बा संकलन गर्ने अवधिभरि बस्नका लागि प्रायजसोले गारो लगाएर त्रिपालको छादन राखेर अस्थायी संरचना बनाएका हुन्छन् भने, कतिपयले टेन्ट टाँगेर बासस्थान बनाएका हुन्छन्। यसवर्ष यार्सागुम्बा राम्रै पाउन सक्ने संकेत देखिएको छ। गतवर्ष पनि राम्रै पाइएको थियो। यो वर्ष पनि पहिलो चरणमा जानेले राम्रै पाएका छन् भन्ने खबर आएको छ, उनले भने, दोस्रो चरणमा यो भन्दा पनि राम्रो पाइन्छ। तेस्रो चरणमाचाहिँ राम्रो त्यति राम्रो हुँदैन। सिजनमा यार्सागुम्बा तीनपटक उम्रिने, जसमा दोस्रो पटकको उत्पादन राम्रो हुने उनले प्रष्ट पारे। गोरखाको छेकम्पार, सामागाउँको लेकमा यार्सागुम्बा संकलन गर्ने गरिन्छ। सामागाउँमा भने जेठ लागेपछि मात्र संकलन गर्ने चलन छ। यार्सागुम्बा यस क्षेत्रको प्रमुख आम्दानीको स्रोत हो। डोल्पा, मनाङपछि छेकम्पार र सामागाउँको यार्सागुम्बा धेरै उत्कृष्ट हुने मनास्लु संरक्षण क्षेत्र आयोजना(एमक्याप)ले जनाएको छ। यार्सागुम्बा संकलनका लागि स्थानीय स्तरको समितिले राजस्वका रुपमा शुल्क उठाउने गर्छ भने बिक्री गर्ने बेलामा एमक्यापले राजस्व संकलन गर्ने गर्दछ।"
निरङ्कुश राजतन्त्र फर्काउने सपना देख्नेहरुविरुद्ध एकताबद्ध भएर लाग्नुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले फालिसकिएको निरङ्कुश राजतन्त्र फर्काउने सपना देख्नेहरुविरुद्ध एकताबद्ध भएर लाग्नुपर्ने बताएका छन् । अन्तर्राष्ट्रिय श्रमिक दिवसका अवसरमा नेपाल ट्रेड युनियन महासङ्घ (जिफन्ट)ले बिहीबार काठमाडौंको भृकुटीमण्डपमा आयोजना गरेको कार्यक्रममा जनताको आन्दोलनबाट फालिसकिएको निरङ्कुश राजतन्त्रलाई फर्काउने सपना देखेर अराजक र असहिष्णु प्रवृत्ति बोक्नेहरू सक्रिय भएकाले त्यसविरुद्ध एकताबद्ध भएर लाग्नुपर्ने बताएका हुन् । फालिएको राजतन्त्र पक्षधरहरूको अराजकता गत चैत १५ को तीनकुनेहिंसात्मक र दानवीय घटनामा स्पष्ट देखिएको उनले बताए । प्रधानमन्त्री ओलीले शान्ति कायम गर्न उभिएका प्रहरीमाथि गाडी लिएर किच्न जानेहरूको हातमा शासन सत्ता पुगेमा के गर्लान् भन्ने प्रश्न उब्जिएको उल्लेख गरे। उनले मुलुकको सभ्यता र संस्कृतिमा चुनौती दिनेलाई जवाफ दिन सक्नुपर्नेमा जोड दिए। आफूहरू समृद्धि नेपाल, सुखी नेपालीको राष्ट्रिय आकाङ्क्षा लिएर सुनौलो भविष्य बोकेर अघि बढिरहेको उल्लेख गर्दै रगत पसिना बगाएर ल्याएको लोकतान्त्रिक प्रणालीको रक्षा गर्ने स्पष्ट पारे । प्रधानमन्त्री ओलीले मजदुरहरूको हक अधिकार स्थापित गर्न सरकार सचेत रहेको उल्लेख गरे। उनले मुलुकमा राजनीतिक परिवर्तन र सचेतनाका लागि योगदान दिने मजदुर वर्गलाई एकताबद्ध भएर सही र महान् उद्देश्य प्राप्तिमा गतिशील हुन आग्रह समेत गरे ।"
"सुनको मूल्य ४ हजार ६ सयले घट्यो, तोलाको कतिमा हुँदैछ कारोबार ?",काठमाडौं : स्थानीय बजारमा सुनको मूल्य आज पनि घटेको छ। बुधबार ७ सय रुपैयाँले घटेको सुन आज ४ हजार ६ सय रुपैयाँले घटेको हो। नेपाल सुन चाँदी व्यवसायी महासंघका अनुसार आज ४ हजार ६ सय रुपैयाँले घटेर एक तोला सुनको मूल्य १ लाख ८३ हजार ५०० कायम भएको छ। सुनको मूल्य घटेसँगै चाँदीको भाउ पनि घटेको छ। बुधबार प्रतितोला चाँदी १९ सय ६५ रुपैयाँमा कारोबार भएकोमा आज १९ सय १५ रुपैयाँमा खरिदबिक्री भइरहेको महासंघले जनाएको छ।
पञ्जाबसँगको हारसँगै सकियो चेन्नाईको प्लेअफ खेल्ने सम्भावना,"काठमाडौं : पन्जाब किङ्गसँग ४ विकेटको हारसँगै चेन्नई सुपर किङ्स इन्डियन प्रिमियर लिग (आइपीएल) २०२५ को प्लेअफ खेल्ने सम्भावना सकिएको छ। चेन्नाईलाई पराजित गरेसँगै पञ्जाब भने अंकतालिकाको दोस्रो स्थानमा उक्लिएको छ। बुधबार घरेलु मैदान एमए चिन्दबरम स्टेडियममा टस हारेर ब्याटिङको निम्तो पाएको चेन्नाईले १९० रन बनाएको थियो। चेन्नाईले दिएको १९१ रनको विजय लक्ष्य पछाएको पन्जाबले १९४ ओभरमा ६ विकेट गुमाउँदै १९४ रन सहित लक्ष्य पूरा गर्यो। पञ्जाबका लागि ओपनर ब्याटर प्रविसिम्रन सिंह र कप्तान श्रेयस ऐय्यरले अर्धशतकीय पारी खेले। कप्तान श्रेयस ऐय्यरले सर्वाधिक ७२ रनको पारी खेले। प्रविशमरन सिंहले ५४ रनको पारी खेले। अर्का ओपनर प्रियाशं अर्या र मिडलअडर ब्याटर शशांक सिंहले समान २३ २३ रन बनाए। चेन्नाईका लागि बलिङतर्फ खलील हमिद र माथेसेना पाथिरानाले समान २२ विकेट लिए। रविन्द्र जडेजा र नुर अहमदले ११ विकेट लिए। पहिलो इनिङमा ब्याटिङ गरेको चेन्नाई १९२ ओभरमा १९० रन बनाउँदै अलआउट भएको थियो। चेन्नाइका लागि साम करणले सर्वाधिक ८८ रनको पारी खेले। ओपनर साइक रसिदले ११ रन बनाउँदा अर्का ओपनर आयुष माथ्रे भने ७ रनमै पेभेलियन फर्के। रविन्द्र जडेजाले १७ रन र डिवलाद ब्रेवीस ले ३२ रन बनाए कप्तान एमएस धोनी ११ रनमा क्याचआउट हुँदै पेभेलिन फर्किए। पञ्जाबको बलिङतर्फ युज्वेन्द्र चेहलले ह्याट्रिक विकेट लिए। यो यस सिजनको पहिलो ह्याट्रिक विकेट हो। चेहलको भने आइपीएलको करिअरमा यो दोस्रो ह्याट्रिक हो। उनले ह्याट्रिकसहित ४ विकेट लिए। आर्शदिप सिंह र मार्को ज्यान्सनले २२ विकेट लिए।अजमतुल्ला ओमरजाई र हरप्रीत ब्रारले ११ विकेट लिए। चेन्नईलाई हराएसँगै पञ्जाबले १० खेलमा ६ जित, ३ हार र एक खेलमा अङ्क बाँडेसँगै १३ अङ्क जोड्दै पन्जाब दोस्रो स्थानमा उक्लेको हो। चेन्नाईको लागि भने यो सिजन बिर्सन लायक बन्यो। चेन्नाई दशौं खेलमा पन्जाबसँग हार बेहोर्दै अङ्कगणितीय रुपमा नै यस प्रतियोगिताको प्लेअफ खेल्ने सम्भावनाबाट बाहिरिएको छ। १० खेलमा २ मात्र जित दर्ता गरेको चेन्नई चार अङ्क जोड्दै पुछारमा रहेको छ। आइपीएलमा बिहीवार एक खेल रहेको छ। आजको खेल राजस्थान रोयल्सले मुम्बई इन्डियन्ससँग खेल्नेछ। खेल नेपाली समय अनुसार ७:४५ मा सुरु हुनेछ।"
विकास र समृद्धिका लक्ष्यहरु प्राप्त गर्न र सहज सेवा प्रवाह गर्न सूचना प्रविधिको अहम् भूमिका : प्रधानमन्त्री,"काठमाडौं : प्रधानमन्त्री केपी शर्मा ओलीले श्रम रोजगारीका सबै अवसर आम नागरिकसम्म पुग्नुपर्ने बताएका छन्। १३६ औं अन्तर्राष्ट्रिय श्रमिक दिवसका अवसरमा श्रम, रोजगार तथा सामाजिक सुरक्षा मन्त्रालयद्वारा आज आयोजित शुभकामना तथा श्रमसंसार पोर्टलको शुभारम्भ कार्यक्रममा प्रधानमन्त्री ओलीले वैदेशिक रोजगारमा देखा परेका चुनौतीहरु नियन्त्रण गर्नुपर्ने पनि बताएका हुन्। श्रम बजारको विकास गर्न तालिम होस् या उद्यमशीलता विकास होस् या सहुलियतपूर्ण कर्जाहरु हुन्। सरकारले उपलब्ध गराउने सबै श्रम तथा रोजगार सेवाहरुलाई जनताको घरदैलोमा पुर्याउनका लागि र श्रम, रोजगार तथा सामाजिक सुरक्षाका सम्पूर्ण सेवालाई सबै नेपालीको पहुँचमा पुर्याउन श्रम संसार पोर्टललाई निकट भविष्यमा नागरिक एपमा आवद्ध गरी सम्पूर्ण जनतासँगको पहुँच अभिवृद्धि गर्न समेत निर्देशन गर्दछु, प्रधानमन्त्री ओलीले भने। उनले समृद्ध नेपाल, सुखी नेपालीको लक्ष्य प्राप्तिमा सूचना प्रविधिको प्रयोग अत्यावश्यक भएकाले ज्ञानमा आधारित समाज र डिजिटल अर्थतन्त्रको निर्माण, प्रविधिको उच्च प्रयोग गरेर विकास र समृद्धिका लक्ष्यहरु प्राप्त गर्न र सबै नेपालीलाई सरल र सहज तवरले सेवा प्रवाह गर्न सूचना प्रविधिको अहं भूमिका रहने बताए। सरकारले श्रम बजार सूचना प्रणाली निर्माण र सूचनामा आधारित नीति तथा कार्यक्रम तर्जुमा गर्ने गरी काम अघि बढिसकेको जनाए। श्रम संसार प्रणाली श्रम तथा रोजगार सेवाको विनिमय प्रणाली हो। जसबाट श्रम तथा रोजगार सम्बद्ध विषयहरुको माग तथा आपूर्ति विश्लेषण, रोजगारीमा आबद्धता, रोजगारदाता संस्थाहरुको नियमन, रोजगार सेवाको समतामूलक पहुँच, योग्यता विस्तार मार्फत सङ्घीयताको लाभहरु जनस्तरसम्म पुर्याउन सहयोगी हुनेछ। श्रमिक, रोजगारदाता र रोजगार सेवाबीचको दुरी हटाइ फेसलेस, प्रोसेसलेस र म्यानुपुलेसनलेस बनाउँदै नागरिकको सीप क्षमता तथा योग्यताको विकास मार्फत श्रम समाजको सम्पूर्ण वर्ग र समाजलाई यसले नियमन गर्दै राष्ट्रलाई सम्बृद्धितर्फ लैजान सहयोग गर्नेछ। सरकारले आगामी दशकलाई आन्तरिक प्रवर्द्धन दशक बनाउन रणनैतिक कार्ययोजना निर्माण गरिरहेकाले मुलुकको समृद्धिको यस यात्रामा सहभागी प्रधानमन्त्री ओलीले आह्वान गरे।"
समृद्धि मार्ग कर्णाली करिडोर,"देशको एकमात्रै सडक सञ्जालसँग नजोडिएको जिल्ला हो, हुम्ला। नेपाल भारतको दक्षिण सीमा क्षेत्र बाँके जिल्लाको जमुनादेखि नेपालचीनको उत्तरी सीमा क्षेत्र हुम्लाको हिल्सा जोड्ने कर्णाली करिडोर नामकरण गरिएको छ। यसको लम्बाइ ६ सय ८२ किलोमिटरमात्रै छ। खार्पुनाथ गाउँपालिकाको च्वाखोला नदीमा पक्की पुल निर्माण नहँुदा र सदरमुकाम सिमकोट नजिकै अझै ७ मिटर दूरी सडकको ट्र्याक खन्न बाँकी छ। यो करिडोरको शिलान्यास भएको २५ वर्ष बित्यो। यो करिडोर सम्पन्न भएपछि हुम्ला जिल्लाको सदरमुकाम सिमकोट राष्ट्रिय सडक सञ्जालसँग जोडिनेछ। २०७१ सालमा कालीकोटको जिल्लाको नरहरिनाथ गाउँपालिकाको खुलालुदेखि हुम्ला जिल्लाको सर्केगाड गाउँपालिका सल्लीसल्लासम्मको १२३ किलोमिटर नेपाली सेनाले जिम्मा लिएको थियो। उक्त खण्डको ट्र्याक खोल्ने काम सम्पन्न गरी २०७८ असारमा हिल्सा सिमकोट सडक योजना कार्यालयलाई हस्तान्तरणसमेत नेपाली सेनाले गरेको छ। सेनाले सडक विभागलाई ट्र्याक खोलेर हस्तान्तरण गरेपछि हुम्लाका दक्षिण भेगमा पर्ने ताजाँकोट, अदानचुली, चंखेली र सर्केगाड गाउँपालिकामा २०७८ सालबाट गाडी गुड्न थालेका छन्। यसैगरी २०७८ असोज ५ गतेको मन्त्रिपरिषद् बैठकको निर्णयबाट लेप्च्या सुनाखाडा सडक खण्डको साढे ८ किलोमिटर चट्टानी भिरमा पूर्ण नेपाली सेना कर्णाली करिडोर खण्ड निर्माण कार्यदलले जिम्मा पायो। २०८० मंसिर २९ गते नेपाली सेनाले ट्र्याक खोलेर हस्तान्तरण गरेको हिल्सा सिमकोट सडक योजना कार्यालय हुम्लाका योजना प्रमुख बेलबहादुर नेपालीले जानकारी दिए। उनका अनुसार खार्पुनाथ गाउँपालिका १ को बोक्चेगौडा, भिइगौडा र याङचुसम्मको साँघुरो भागलाई फराकिलो बनाउन ८ मिटर नेपाली सेना कर्णाली करिडोर निर्माण कार्यदललाई जिम्मा दिइएको छ। कर्णाली करिडोरको शिलान्यास भएको २५ वर्षसम्म बितिसक्दासमेत हुम्लामा सडक ट्र्याक नखोलिनु दुःखको कुरा भएको तत्कालीन जिल्ला विकास समिति हुम्लाका सभापति वीरजंग शाहीले बताए। हुम्लाबाट पैदल हिँडेर नेपालगज्ज पुग्न झन्डै १५ देखि २० दिन लाग्छ। बाजुराको बोल्डिङको रागेगौडा डोरीको भरमा वारपार गर्न बाध्य थियौं, उनले भने। कालीकोट जिल्लाको खुलालुदेखि ट्र्याक खोलेपछि केही सहज भएको पूर्वसभापति शाहीले बताए। हाल सर्केगाड गाउँपालिका१ को जैरको खच्चामा सरकारले सोच्नुपर्ने देखिन्छ। बेलाबेला पहिरो जाने समस्या भएको शाहीको भनाइ छ। हुम्लाका दक्षिणी भेगमा गाडी गुड्न थालेपछि गाउँघरमा सस्तो मूल्यमा दैनिक उपभोग्य वस्तु आउन थालेको चंखेली गाउँपालिका ४ का ७० वर्षका साउने रोकायाले बताए। हाम्रा पालामा महिना दिन घर छोडेर सामान ल्याउन नेपालगन्ज, बर्दिया राजापुर पुग्थ्यौं। अहिले सहिजो भएको छ, रोकायाले भने। कालीकोट जिल्लाको खुलालुदेखि हुम्ला सल्लीसल्ला ट्र्याक खुलेसँगै जिप, बोलेरो, मिनी ट्रक, ट्याक्टर नेपालगन्ज र सुर्खेतदेखि दैनिक ६० देखि ८० सम्म चार गाउँपालिकामा आउजाउ गर्न थालेका छन्। दक्षिणी चार पालिकामा सडक सञ्जालसँग जोडिएपछि दैनिक उपभोग्यवस्तु विकास निर्माणका सामानहरू सस्तो मूल्यमा गाउँघरमा पाइन थालेका छन्। २०६९ साल चैत महिनाको ८ गते हिल्सा सिमकोट सडक योजना हुम्लामा कार्यालय स्थापना भएको छ। कर्णाली करिडोरको अनुमातित लागत ६ अर्ब ६६ करोड १९ लाख माग भएको हिल्सा सिमकोट सडक योजना कार्यालय हुम्लाले जनाएको छ। ट्र्याक खोल्ने ग्राभेल गरी हुम्ला जिल्लाको सदरमुकाम सिमकोट सडक सञ्जाल जोड्ने बजेट हो। हालसम्म १ अर्ब ८२ करोड बजेट खर्च भएको हिल्सा सिमकोट सडक योजना कार्यालय हुम्लाका योजना प्रमुख बेलबहादुर नेपालीले बताए। यसको ३२ दशमलव २७ प्रतिशत भौतिक प्रगति भएको योजना प्रमुख नेपालीले जानकारी दिए। अझै ७ मिटर सिमकोट नजिकै विवादित भएर सडक निर्माणकार्य रोकिएको छ, प्रमुख नेपालीले भने। कालीकोट जिल्लाको नरहरिनाथ गाउँपालिकाको खुलालु खोलादेखि हुम्ला जिल्लाको नाम्खा गाउँपालिका ४ हिल्सा नाकासम्म २ सय ६८ किलोमिटर दूरी पर्छ। कालीकोट जिल्लाको खुलालुदेखि हुम्लाको सल्लीसल्लासम्म १ सय २३ किलोमिटर छ। सल्लीसल्लादेखि हुम्लाको सदरमुकाम सिमकोट ५० किलोमिटर दूरी छ। सदरमुकाम सिमकोटदेखि उत्तरी हिल्सानाकासम्म ९५ किलोमिटर दूरी छ। उत्तर दक्षिण जोड्ने बहुचर्चित कर्णाली करिडोरको खुलालुहिल्सा सडकअन्तर्गत ५० किलोमिटर सडक कालोपत्र गर्न ४ अर्बभन्दा बढीको बहुवर्षीय ठेक्का प्रक्रिया सुरु भएको छ। खुलालुसल्लीसल्ला खण्डको स्तरोन्नतिसहित कालोपत्र गर्न कर्णाली करिडोर खुलालुसल्लीसल्ला सडक योजना कालीकोटले फागुन २ मा ४ अर्ब २३ करोडको बहुवर्षीय ठेक्का आह्वान गरेको हो। बाजुराको लैफुदेखि हुम्ला सिमानासम्म ५० किमिका लागि दुई खण्डमा ठेक्का खुलाइएको हो। कालीकोटको खुलालुदेखि भारतको जमुनाहदेखि चीनको हिल्सासम्म त्रिदेशीय सडक कर्णाली करिडोरलाई सरकारले राष्ट्रिय गौरवको आयोजनामा राखेको छ। तीन वर्षभित्र स्तरोन्नतिसहित कालोपत्रको काम सकिने गरी बहुवर्षीय ठेक्का भएको कर्णाली करिडोर खुलालुसल्लीसल्ला सडक योजनाले जनाएको छ। सदरमुकामलाई सडकसँग जोडिँदै हुम्ला सिमकोट सल्लीसल्ला हिल्सा सडकखण्डको बोक्चे गौडा भिई गौडा, र याङचु भिरमा निर्माण हुने ८०० मिटर सडक र खार्पुनाथस्थित चुवाखोला नदीमा बेलिब्रिज निर्माण हुन थालेको छ। गत चैत महिनाको २५ गतेदेखि सो खण्डमा खडक र बेलिब्रिजको लागि काम धमाधम हुन थालेको छ। प्रमुख जिल्ला अधिकारी नारायण पाण्डेयको अध्यक्षतामा बसेको जिल्ला विपद् व्यवस्थापन समितिबाट हुम्लाको सदरमुकाम सिमकोट जोड्ने सडक र बेलिब्रिजको काम अगाडि बढेको छ। प्रत्येक २०२० दिनको अन्तरालमा दैनिक उपभोग्य वस्तु विकास निर्माणका सामानहरूका लागि सडक खोलिने भएको प्रमुख जिल्ला अधिकारी पाण्डेयले बताए। ८ मिटर साँघुरो सडक निर्माण चुवाखोला नदीका कारणले सदरमुकाम सिमकोट सडक सञ्जालसँग नजोडिएको हो। म्याद थप्दै लाखौं खर्चेर काठेपुल ठेकेदार कम्पनीले समयमा काम नगर्दा गाउँपालिकाका खोलामा काठेपुल निर्माण गरिएको छ। हेप्का खोलामा पूर्वाधार विकास कार्यालयले २३ लाख खर्चेर चारपाङ्ग्रे सवारीसाधन गुड्ने काठेपुल निर्माण गरेको छ।"
वैदेशिक रोजगारीमा पठाउन लिएको रकम फिर्ता नगर्ने एजेन्टलाई बन्धक बनाउने ४ जना पक्राउ,"वीरगन्ज : वैदेशिक रोजगारीमा पठाउने भन्दै लिएको रकम फिर्ता नगर्ने एजेन्टलाई बन्धक बनाएर राखेको आरोपमा प्रहरीले वीरगन्जबाट ४ जनालाई पक्राउ गरेको छ। बाराको कलैया१८ घर भएका एजेन्ट २६ वर्षीय सुधिर कुमारलाई बन्धक बनाएर राखेको आरोपमा वीरगन्जबाट ४ जना पक्राउ परेका हुन्। पक्राउ पर्नेहरुमा पर्साको वीरगन्ज१२ मुर्लीका २३ वर्षीय रिकेश गुप्ता,२५ वर्षीय राजन गुप्ता,सखुवा प्रसौनी३ का २४ वर्षीय सिकेन्द्र साह र एक जना नाबालक रहेका छन्। नाबालक पहिचान प्रहरीले खुलाएको छैन। सुधिरलाई बन्धक बनाएर राखिएको वीरगन्ज१२ मुर्लीस्थित एक घरबाटै चारै जनालाई मंगलबार राति ९:१५ बजे पक्राउ गरिएको पर्साका प्रहरी उपरीक्षक गौतम मिश्रले बताए । बन्धकमा परेका सुधिरलाई पनि त्यही घरबाट सकुशल उद्धार गरिएको उनले जानकारी दिए। पक्राउ परेका चारै जनाले वैदेशिक रोजगारीमा पठाउन सुधिरलाई रकम दिएका थिए । तर काम नभएपछि एजेन्ट सुधिर रकम फिर्ता नगरी फरार भएका थिए। सिमावर्ती भारतमा लुकेर बसेका धिरजलाई ठगिएका चारै जनाले बैशाख १४ गते जबरजस्ती नियन्त्रणमा लिएर वीरगन्ज ल्याएर एक होटेलमा र पछि मुर्लीको घरमा बन्धक बनाएर राखेका थिए। प्रहरी उपरीक्षक मिश्रले भने,भारतबाट ल्याएर सुरुमा होटलमा र पछि घरमा बन्धक बनाएर राखेका रहेछन्,' । भारतबाट ल्याइसकेपछि प्रहरीको जिम्मा लगाउनुको सट्टा बन्धक बनाएर राखेकाले उनीहरूलाई पक्राउ गरिएको उनले बताए । यसअघि सुधिर केही दिनदेखि सम्पर्कविहिन भएपछि उनका परिवारजनले खोजीका लागि प्रहरी कार्यालयमा निवेदन दिएको थियो। त्यही निवेदनका आधारमा खोजी गर्दै जाँदा प्रहरीले वीरगन्जको मुर्लीस्थित एक घरमा बन्धक बनाएर राखिएको अवस्थामा सुधिरलाई उद्दार गर्नुका साथै त्यसमा संलग्न चार जनालाई पक्राउ गरिएको मिश्रले बताए । प्रहरीका अनुसार, पक्राउ परेकाहरुले वैदेशिक रोजगारीमा पठाउनका लागि आफूहरूले सुधिरलाई रकम दिएको तर काम नभएपछि रकम फिर्ता नगरेकाले रिसको झोकमा उनलाई नियन्त्रणमा लिएर राखेको बयान प्रहरीसमक्ष दिएका छन् । घटनाका बारेमा अनुसन्धान भइरहेको मिश्रले जानकारी दिए।"
अमेरिका र युक्रेनबीच प्राकृतिक स्रोत सम्झौतामा हस्ताक्षर,"काठमाडौं : अमेरिकाले युक्रेनसँग प्राकृतिक स्रोत सम्झौतामा हस्ताक्षर गरेको छ। अमेरिकी अर्थ विभागले जारी गरेको विज्ञप्ति अनुसार दुवै देश पुनर्निर्माण लगानी कोष बनाउन सहमत भएका छन्। अमेरिकी राष्ट्रपति डोनाल्ड ट्रम्पले यो सम्झौताले अमेरिकालाई बढी फाइदा पुर्याउने बताएका छन्। उनले भने, बाइडेनले युक्रेनलाई ३५० अर्ब डलर दिए। हामीले गरेको सम्झौताले हामीलाई त्योभन्दा बढी पैसा दिनेछ। यसअघि बुधबार अमेरिकी अर्थमन्त्री स्कट बेसान्ट र युक्रेनका उपप्रधानमन्त्री युलिया स्विरिडेन्कोले सम्झौतामा हस्ताक्षर गरेका थिए। अमेरिकी ट्रेजरी विभागका अनुसार सम्झौता अन्तर्गत दुई देशले पारस्परिक सम्पत्ति, प्रतिभा र क्षमताले किभको पुनर्प्राप्तिलाई गति दिन सुनिश्चित गर्नका लागि सहकार्य गर्नेछन्। युक्रेनको दुर्लभ खनिज पदार्थमा अमेरिकी पहुँच सुनिश्चित गर्न किभ र वासिङ्टनबीच महिनौंदेखि वार्ता भइरहेका थिए।"
एमालेले पार्टी सदस्यता साढे सात लाख पुर्याउने,"काठमाडौं : नेकपा एमालेले पार्टीको आगामी विधान महाधिवेशनसम्ममा सदस्यता सङ्ख्या सात लाख ५० हजार पुर्याउने जनाएको छ । एमालेले यस वर्षलाई पार्टीको आन्तरिक जीवनको वर्षको रूपमा लिएको जनाउँदै सङ्गठन विभाग सचिव माधव ढुङ्गेलले पार्टीको विधान महाधिवेशनसम्म पार्टी सदस्यता कुल मतदाताको ६ प्रतिशत पुर्याउने लक्ष्य लिएको बताएका हुन्। उनका अनुसार पार्टी सदस्यता यही वैशाखभित्र प्रदेश कमिटीलाई पठाउन निर्देशन दिएको छ । उनले भने,'नयाँ पार्टी सदस्यता र नवीकरण यही वैशाखभित्र सम्पन्न गरी प्रदेश कमिटीलाई बुझाउन जिल्ला कमिटीलाई निर्देशन दिएका छौँ । त्यसपछि जेठको पहिलो सातासम्म प्रदेश कमिटीले केन्द्रीय कार्यालयमा सदस्यता विवरण बुझाउन भन्छौँ ।' सचिव ढुङ्गेलले हाल पार्टी सदस्यता पाँच लाख ५० हजार रहेको जानकारी दिए । एमालेले आगामी भदौ २० देखि २२ गतेसम्म विधान महाधिवेशन तोकेको छ ।"
छात्राले टपेको शिक्षा,"दाङको दंगीशरण गाउँपालिका ६ श्रीगाउँकी ७८ वर्षीय मालगोदामी वादीले बाल्यकालमा मात्रै हैन किशोरी हुँदा पनि विद्यालयको मुहार देखिनन्। न त विद्यालय जाने र पढ्ने इच्छा नै जाग्यो। न त कोहीले पढ्न पर्छ भनेर सिकायो। उनी घरकै वरपर काम गरेर आफ्नो जीवनलाई उत्तरार्धमा पुर्याइसकेकी छन्। अहिले उनको घर, नातागोता, समाजमा एकजना छोरी मान्छे पनि विद्यालय बाहिर छैनन्। वादी समुदायमा अहिले शतप्रतिशत बालिका शिक्षाको पहुँचमा रहेका छन्। हामीलाई त पढ्ने भन्न थाहा थिएन तर अहिले सबै पढ्न जान्छन्, उनले भनिन्, हाम्रा दिन पनि यस्तै भइदिएको भए कति राम्रो हुँदो हो। वादी सुमदायका अगुवा र अधिकारकर्मी निर्मल नेपालीले २०२८ सालमा शिक्षा ऐन आएपछि वादी समुदायमा अलिअलि विद्यालय जाने सुरुवात भएको हो। हामी वादी समुदायको पहिलो विद्यार्थीजस्तो लाग्छ, ०३५३६ सालदेखि विद्यालय जान सुरु गरेका हौं। शिक्षण पेसामा रमेका अधिकारकर्मी नेपालीले भने हामी १२ जना विद्यालय जान थाल्यौं अनि समुदायमा पनि पढ्नुपर्छ भन्ने भयो। महिलाले पढ्न हुन्न भन्ने चलन पनि त्यहींबाट कम हुँदै गएको हो। उनले भने, अहिले वादी समुदायमा सबै बालबालिका त्यसमा पनि बालिकाहरू शतप्रतिशत विद्यालय पहुँचमा रहेको छन्। लोपोन्मुख कुसुन्डा समुदायकी ७० वर्षीया सुन्तली कुसुन्डाले पनि अहिलेसम्म विद्यालय देखेकी छैनन्। अआ, कखसमेत चिन्न नपाएकी सुन्तलीले अहिले आफ्ना सन्ततिलाई शिक्षा दिन तल्लीन रहेकी छन्। कुसुन्डा समुदायमा पढ्ने लेख्ने त परको कुरा हो आफ्नो पहिचान चिनाउनसमेत मुस्किल छ, ६८ वर्षीयन बिर्मा कुसुन्डाले भनिन्, म पनि अक्षर चिन्दैनन् तर आफ्ना सन्तानलाई माध्यमिक शिक्षासम्म पढाएकी छु। २०२५ वर्ष अघिसम्म एक जनाले पनि विद्यालय शिक्षा नपाएका कुसुन्डा समुदायका छोरीहरूले अहिले सबै जना शिक्षा आर्जन गर्ने अवस्थामा पुगेका छन्। ३६ घरधुरीका कुल जनसंख्या १७० रहेको कुसुन्डा समुदायमा अहिले १५२० जना छोरीहरूले माध्यमिक शिक्षा उत्तीर्ण गरिसकेका छन्। कुसुन्डा समाजका अध्यक्ष धनबहादुर कुसुन्डाले राजनीतिक परिवर्तनसँगै समुदायमा चेतनास्तर बढेको बताए। चेतनास्तर बढेकै कारण अहिले छोरीहरूलाई पढाउनुपर्छ भन्ने भएको छ। २०२५ वर्ष यतादेखि कुसुन्डा समुदायका बालबालिका विद्यालय बाहिर छैनन्। आप्नो हैसियतअनुसार कति सरकारी विद्यालयमा त कति निजी विद्यालयमा अध्ययन गरिरहेको कुसुन्डाको भनाइ छ। हाम्रो समुदायमा महिला त के पुरुषले समेत पढ्न पाएको अवस्था थिएन। उनले भने, म ५९ वर्षको भइसकें मैले स्कुल देखिन तर अहिले मेरा चारैवटा सन्तानले पढिरहेका छन्, जागिर पो छैन। बढ्दै छ विद्यालयमा छात्राको संख्या राजनीतिक सामाजिक परिवर्तनसँगै अहिले छोरीहरू पढाइमा क्रियाशील रहेका छन्। सामुदायिक विद्यालयहरूमा छात्रा र छात्रहरूको संख्यासम्बन्धी विवरण पछिल्ला वर्षहरूमा उल्लेखनीय रूपमा परिवर्तन भएको छ। दिगो रूपमा विद्यालय शिक्षामा टिकेर तह पार गर्नेहरूको संख्या पनि छात्राहरूकै बढिरहेको छ। विभिन्न तथ्यांकहरूले छात्रभन्दा विद्यालयमा टिक्ने संख्या छात्राहरूको बढी देखिएको छ। कक्षामा पनि छात्राकै सख्या बढी छ। पहिले २४ जना मात्रै छात्राहरू हुन्थे अहिले कक्षा कोठामा छात्राहरू नै भरिभराउ छन् शिक्षक धर्मराज पौडेलले भने, हाम्रो स्कुलमा त छात्राको संख्या डबल जस्तै छ। लुम्बिनीमा मात्रै पनि तहगत रूपमा विद्यालय शिक्षाको अवस्था हेर्दा धेरै परिवर्तन भएको छ। आधारभूतदेखि माध्यमिक तहसम्मको विद्यार्थीको अनुपात हेर्दा छात्राको अनुपात बढी छ। सामुदायिक तथा सरकारी विद्यालयमा अहिले सबै तहमा छात्रभन्दा छात्राको तह उल्लेखय रहेको छ, लुम्बिनीका सामाजिक विकास मन्त्री जन्मजय तिमिल्सिना भन्छन्, यो पारिवर्तनको स्तम्भ हो। विद्यालय शिक्षामा कोही पनि नछुटून् भनेर राज्यले ल्याएको नीतिले पनि यसका टेवा पुयाएको छ, मन्त्री तिमिल्सिनाले भने, पढाइमा छोरीहरूको संख्या बढ्नु राम्रो पक्ष हो। केही वर्षपहिले परम्परागत रूपमा छोरीको शिक्षाका लागि केही असहजता थिए, अहिले त्यो पूर्णरूपमा हटेको छ, उनले भने शिक्षा सुधारका लागि पनि यो आवश्यक देखिन्छ। नेपालभरिको १० कक्षासम्मको तथ्यांक हेर्दा छात्रभन्दा छात्राको संख्या बढी नै देखिएको छ। २५ लाख २० हजार ४ सय ९७ जना छात्राको संख्या रहेको छ भने २४ लाख २४ हजार ९ सय ६९ छात्रको संख्या रहेको छ। राष्ट्रियस्तरमा पनि छात्रभन्दा छात्राको संख्या १ लाख बढी रहेको छ। परिवर्तनसँगै सामाजिक सोच र परम्परागत अवस्था फेरिँदा छोरीहरूको शिक्षा बढेको जानकारहरूको भनाइ छ। १० वर्षको अन्तरालमा छात्राको संख्या सामुदायिक विद्यालयका बढेको मावि तुलसीपुर सेन्टरका प्रधानाध्यापक भागवत पौडेल बताउँछन्। १०१५ वर्ष पहिलेसम्म छात्र नै कक्षा कोठामा बढी देखिन्थ्ये अहिले त्यो उल्टो भएको छ, उनले भने, यसका धेरै कुराले असर गरेको छ। अभिभावकहरू पनि फेरिनु भएको छ। निम्न अवस्थाको मान्छेले समेत छोराछोरी पढाउनु नै पर्छ बन्ने सोचको विकास भएर बच्चाबच्ची विद्यालय पठाइरहनु भएको छ। २०६१ सालमा नेपालमा छात्राभन्दा छात्रको संख्या १७ प्रतिशतले बढिरहेको थियो। तर अहिले २०८१ मा आउँदा छात्राको संख्या छात्रभन्दा केही प्रतिशत बढी रहेको छ। यस्तो थियो २०६१ मा विद्यार्थी विवरण कुल विद्यार्थी सख्या ४,४९,२९६ छात्राको सख्या : १,८६,००० (४१४ प्रतिशत) छात्रको सख्या : २,६३,२९६ (५८६ प्रतिशत) विभिन्न अध्ययन र तथ्यांकहरूले देखाउँछन् कि सामुदायिक विद्यालयहरूमा छात्राहरूको संख्या छात्राहरूको भन्दा बढी हुन थालेको छ, जबकि निजी विद्यालयहरूमा छात्रहरूको संख्या बढी देखिन्छ। २०८१ सालमा सञ्चालन भएको एसईई परीक्षाको सहभागी संख्या हेर्दा पनि छात्रभन्दा छात्राको संख्या बढी देखिएको छ। २०८१ सालको माध्यमिक शिक्षा परीक्षामा सहभागी विद्यार्थीको विवरण यस प्रकार छ। कुल विद्यार्थी : ५लाख १४ हजार ७१ रहेकोमा छात्राहरूमात्रै २ लाख ५७ हजार ७ सय ३० रहेका थिए भने छात्र २ लाख ५६ हजार ३ सय ११ जना परीक्षामा सहभागी भएको परीक्षा बोर्डको तथ्यांकमा रहेको छ भने अन्य ३० जना सहभागी भएका थिए। यस्तो थियो २०८१ मा विद्यार्थी विवरण कुल विद्यार्थी संख्या : ५,१४,०७१ छात्राको संख्या : २,५७,७३० छात्रको संख्या : २,५६,३११ लुम्बिनीको अवस्था लुम्बिनीमा १५ तहमा कुल विद्यार्थीमा ३१ हजार बढी छात्राको संख्या रहेको छ। ३ लाख १० हजार ३ सय ७९ छात्र रहेको ३ लाख ४१ हजार ११ जना छात्रा विद्यार्थी रहेको सामाजिक विकास मन्त्रालयले जनाएको छ। त्यसै गरेर ६८ मा पनि छात्राहरूकै संख्या हाबी छ। १ लाख ५५ हजार ७ सय ८८ छात्रको संख्या रहेको यी कक्षामा १ लाख ७१ हजार २ सय ६५ छात्राहरूको संख्या रहेको तथ्यांक छ। त्यसै गरेर माध्यमिक तह ९१० मा पनि अवस्था यस्तै रहेको छ। ६७ हजार ६ सय ७० छात्र रहेको यस तहमा ७१ हजार ४ सय ७८ जना छात्रा छन्। लुम्बिनीमा कुल विद्यार्थी संख्यामा ४ लाख ७३ हजार ८५ जना छात्रा र ४ लाख ५२ हजार ५ सय ५५ छात्र संख्या रहेको मन्त्रालयका उपसचिव विष्णु पन्थीले बताए। निजी विद्यालयहरूमा छात्रहरूको उच्च उपस्थित पितृसत्तात्मक सोचको प्रभाव: धेरै अभिभावकहरू आफ्ना छोराहरूलाई निजी विद्यालयमा पठाउने र छोरीहरूलाई सामुदायिक विद्यालयमा पठाउने प्रवृत्ति देखिन्छ। यसले शिक्षा क्षेत्रमा सामाजिक र वर्गीय विभाजनलाई झल्काउँछ। सुगम ठाउँहरूका यो अवस्था देखिन्छ। विद्यालय छोड्ने दर: नेपालमा छात्राहरूको तुलनामा छात्रहरूको विद्यालय छोड्ने दर उच्च देखिन्छ। त्यो सुधार आवश्यक छ। नेपालका सामुदायिक विद्यालयहरूमा छात्राहरूको संख्या बढ्दो क्रममा छ, जसले शिक्षा क्षेत्रमा लैंगिक समानताको दिशामा सकारात्मक संकेत दिन्छ। तथापि, निजी विद्यालयहरूमा छात्रहरूको उच्च उपस्थिति र छात्रहरूको उच्च ड्रपआउट दरले शिक्षा प्रणालीमा अझै सुधार आवश्यक रहेको देखाउँछ। शिक्षा क्षेत्रमा लैंगिक समानता र सामाजिक न्याय सुनिश्चित गर्न नीति निर्माताहरू, अभिभावकहरू र समुदायको सक्रिय सहभागिता रहनुपर्छ।"
ट्रकमा गाजा तस्करी गर्ने दुई जना पक्राउ,धरान : सुनसरीको धरान उपमहानगरपालिकाबाट सशस्त्र प्रहरीले ठूलो परिणाममा गाजा बोकेको ट्रकसहित २ जनालाई पक्राउ गरेको छ। गएराति कोशी लोकमार्गमा पर्ने निशाने डाँडाबाट गाजासहितको ट्रकसहित २ जनालाई पक्राउ गरेको सशस्त्र प्रहरी बलको ४ नम्बर गण सुनसरीका प्रमुख सशस्त्र प्रहरी उपरीक्षक निर्मल थापाले जानकारी दिए। उनका अनुसार धनकुटाको भेडेटारबाट धरानतर्फ आउँदै गरेको नम्बर प्लेट उक्काएको सवारी जाँचपासमा ना ७ ख २८१ नं उल्लेख भएको ट्रकलाई चेकजाँच गर्दा लुकाई छिपाई ल्याउदै गरेको ७८३ केजी प्रतिबन्धित लागुऔषध गाँजा बरामद गरिएको हो। उनका अनुसार सुनसरी बराहक्षेत्र नगरपालिका१ का ३१ वर्षीय मनोज परियार (चालक) र धनकुटाको छथर जोरपाटी६ का १८ वर्षीय आकाश राई (सहचालक) पक्राउ गरिएको छ। पक्राउ परेका अभियुक्त र गाजासहितको ट्रकलाई आवश्यक कारबाहीका लागि जिल्ला प्रहरी कार्यालय सुनसरीमा बुझाएको सशस्त्र प्रहरी उपरीक्षक थापाले बताए। जिल्ला प्रहरी कार्यालय सुनसरीका प्रहरी प्रमुख एसपी सुमन तिम्सिनाले ट्रक धनीको पहिचान र गाजा तस्करीमा संलग्न अन्य व्यक्तिहरूको समेत पहिचान गरि अनुसन्धानको काम भइरहेको जानकारी दिए।
बैभव वीरगन्ज,"ठीक एक वर्ष अगाडिको कुरा हो। वीरगन्ज घुमेर विराटनगर फर्किएका सरोजानन्द मि श्राले वीरगन्ज निबासी आफ्ना मित्र चन्द्रकिशोरलाई मोबाइलमा एक सन्देश लेखेर यस्तो पठाएका थिए तुम्हारे सहरका मौसम बडा सुहाना लगे, मै एक साम चुरालु अगर तुम्हे बूरा ना लागे। (तिम्रो सहर त निक्कै मनमोहक पो भएछ, म त्यहाँको एक रात चोर्न चाहन्छु यदि तिमीलाई नराम्रो लाग्दैन भने।) हो मधेस प्रदेशको एकमात्र महानगर वीरगन्ज सहरको मुहार फेरिएको छ। मुख्य सहरी क्षेत्र सफासुग्घर देखिन्छ। सहरमा रहेका धार्मिक मठमन्दिरहरूको सौन्दर्यीकरण गरेर आकर्षक बनाइएको छ। वीरगन्जलाई केही बर्ष अघिसम्म फोहोर र मच्छडको सहर भनेर गिज्याइन्थ्यो। वीरगन्जले मच्छडगन्जको उपमा पनि पाएको थियो। तर, अहिले वीरगन्जको मुहार फेरिएको छ। वीरगन्जका मुख्य शहरी क्षेत्रका सडक स्वच्छ र सफा देखिन्छन्। यहाँका धार्मिक र पर्यटकीय सम्पदाहरू पूर्ननिर्माण र सौन्दर्यीकरण गरेर आकर्षक पारिएका छन्। वीरगन्ज महानगरको नेतृत्व मेयर राजेशमान सिंहले सम्हालेको ३ वर्ष पुग्दै छ। त्यस यता महानगरको नेतृत्वले वीरगन्जलाई बैभव वीरगन्ज बनाउने नारा लिएर सहरको सरसफाइ र सौन्दर्यकरणलाई मुख्य प्राथमिकतामा राखेर काम गरिरहेको छ। त्यसैको नतिजा हो अहिलेको स्वच्छ र सफा वीरगन्ज।वीरगन्ज शहरको मुहार फेरिनुमा अहिलेको नेतृत्वले लिएको निर्मम निर्णयहरूका कारणले पनि हो। सडक, नाला वा खाली जग्गामा जथाभावी फोहोर फाल्नेलाई वीरगन्ज महानगरपालिकाले आर्थिक जरिवाना तिराउने गरेको छ। महानगरपालिकाको सरसफाई व्यवस्थापन शाखाका प्रमुख सरफुदिन मियाँका अनुसार, गत एक वर्षमा जथाभावी फोहोर फाल्ने १ हजार ४ सय ४१ जनालाई कारबाही गरी ४२ लाख ४३ हजार १०५ रुपैयाँ जरिवाना तिराइएको छ। महानगरले हरेक वडामा बिहान र साँझमा गरी दुईपटक ट्र्याक्टर र दुईपाङग्रे ठेला पठाएर घर, पसल वा संस्थाका फोहोर संकलन गर्दै आएको उनले बताए। यसका साथै सहरी क्षेत्रका मुख्य सडकमा दैनिक ३ पटक झाँडु पनि लगाउने गरिएको उनले बताए। वीरगन्जलाई धार्मिक पर्यटनको केन्द्र बनाउने मेयर सिंहको नारालाई सार्थकता दिन महानगर क्षेत्रमा वर्षौंदेखि ओझेलमा रहेका ऐतिहासिक धार्मिक मठमन्दिरहरूको महानगरपालिकाले सौन्दर्यकरण गरेको छ। वीरगन्जकै प्रमुख शक्तिपीठ गहवामाई मन्दिर र मन्दिर प्रांगणको स्तरोन्नति र सौन्दर्यकरण गरी आर्कषक बनाइएको छ। यस्तै मन्दिर प्रांगणमा रहेका पुराना संरचना हटाएर पार्क जस्तै फराकिलो र खुल्ला बनाइएको छ। यस्तै काठमाडौंको पशुपतिनाथ मन्दिर जस्तै रहेको वीरगन्ज चिनी मिल परिसरको झन्डै चार दशक पुरानो पशुपतिनाथ मन्दिरको पनि सौन्दर्यकरण गरी विगत एक वर्षदेखि नियमित पुजापाठ सुरु गरिएको छ। यसका साथै अन्य १० भन्दा बढी मन्दिरहरूको पनि रंगरोगन र विद्युतीय सौन्दर्यकरण गरिएको महानगरपालिको विद्युत् शाखाका प्रमुख ई राजीवकुमार उपाध्याले बताए। वीरगन्ज१४ पिपरामा रहेको झन्डै १३५ वर्ष पुरानो नरसिंह भगवान्को मन्दिरको पुनर्निर्माण र सौन्दर्यकरणका लागि ५० करोड रुपैयाँ विनियोजन गरेर काम पनि सुरु गरिसकिएको मेयर सिंहले जानकारी दिए। यस्तै वीरगन्ज१९ विन्दबासीनीमा रहेको बिन्दवासिनी माईको मन्दिर पुनर्निर्माण र स्तरोन्नतिका लागि डीपीआर (विस्तृत परियोजना प्रस्ताव) तयार भइसकेको छ। वीरगन्जको चिनारी घण्टाघर, शंकरचार्य प्रवेशद्वारको पनि रंगरोगन र विद्युतीय सौन्दर्यकरण गरिएको विद्युत् शाखा प्रमुख उपाध्यायले बताए। यसका साथै वीरगन्ज सहरी क्षेत्रमा पर्ने सबै मुख्य सडकका डिभाइडरमा रहेका पोलहरूमा झिलिमिली बल्ने स्ट्रिट लाइटहरू जडान गरिएको उपाध्यायले जानकारी दिए। शंखधर शाख्वा राईको पार्कमा गार्डेन लाइटहरू जडान गरिएको उनले बताए। घण्टाघर परिसरभित्रै आकर्षक वाटर फाउन्टेन र गण्डक चोकको सहिद तेजबहादुर अमात्यको सालिक परिसरको पनि रंगरोगन गरी त्यहाँ पनि वाटर फाउन्टेन जडान गरिएको छ। शलिक परिसरकै छेउको खाली जग्गामा विद्युतीय सौन्दर्यकरण गरेर सेल्फि स्पोर्ट बनाइएको छ। उपाध्यायले भने, वीरगन्ज महानगरपालिकाले उज्यालो अभियान नै चलाएको छ। जसका कारण वीरगन्ज सहर रातिको समयमा झिलीमिली देखिन्छ। अभियान अन्तर्गत महानगरका ३२ वटै वडामा गरी हालसम्म करिब १४ हजार विद्युत्को पोलमा बत्ती जडान गरिएको छ। सहरी क्षेत्रमा रहेका ४ सय ५० पोलमा स्ट्रिट लाइट लगाइएको छ। दुई स्थानमा हाई मास्ट लाइटपनि जडान गरिएको छ। वीरगन्ज सहरलाई झिलीमिली बनाउनका साथै रातभरि उज्यालो राख्न महानगरले उज्यालो अभियान कार्यक्रम चलाएको उनले बताए। वीरगन्ज शहरलाई हरित सहर बनाउने अभियान पनि महानगरले चलाएको छ। सहरका विभिन्न स्थानका सडकको डिभाइडर र सडकको दायाँबायाँमा वृक्षरोपण गरिएको छ। महानगरका विभिन्न स्थानका सडकका डिभाइडर, सडकका दायाँबाया तथा खाली सार्वजनिक जग्गामा गरी हालसम्म १५ हजार बढी बिरुवा रोपिएको महानगरको वन, वातावरण तथा विपद व्यवस्थापन महाशाखाका प्रमुख ई साहले बताए। उनले भने, २० किलोमिटर बढी सडकका डिभाइडर र दायाँबायाँमा हामीले अर्नामेन्टल प्लान्ट (फूल, सजावटका बोट) रोपेका छौं। अतिक्रणम मुक्त बनाइएका खाली जग्गाहरूमा भने काठ उत्पादन हुने रूखका बिरुवाहरू रापेका छौं। यस्तै शंखधर शाख्वा पार्क, ईको पार्क र ज्येष्ठ नागरिक पार्कमा पनि अर्नामेन्टल प्लान्ट रोपेको उनले बताए। वीरगन्जलाई हरित सहर बनाउने अभियान अहिले पनि जारी रहेको साहले सुनाए। वीरगन्जमा अर्को एक पर्यटकीय गन्तब्य स्थलका रूपमा वीरगन्ज महानगरपालिकाले वीरगन्ज१९ मा ५० करोड रुपैयाँको लागतमा कृत्रिम ताल बनाउने प्रकृया अगाडि बढाइसकेको इन्जिनियर प्रकाशमान अमात्यले जानकारी दिए। तिलावे जल पर्यटक क्षेत्र परियोजनाअन्तर्गत वीरगन्ज १९ स्थित तिलावे नदि छेउको २५ बिघा क्षेत्रफलमा कृत्रिम ताल बनाउने प्रक्रिया थालिसकिएको अमात्यले जानकारी दिए। उनका अनुसार, त्यसका लागि एक वर्षअघि नै डीपीआर तयार भइसकेको थियो। अबको दुई वर्षभित्रमा ताल निर्माण हुने लक्ष्य लिएर काम अगाडि बढाइएको अमात्यले जानकारी गराए। वीरगन्जका मेयर राजेशमान सिंह भने वीरगन्जलाई बैभव वीरगन्ज बनाउने अभियानमा लागेको बताए। वीरगन्जमा पर्यटकलाई टिकाउन हरेक चाडपर्ब वा उत्सवमा वीरगन्जमा रात्री बजार पनि आयोजना गर्दै आएको मेयर सिंहले बताए। भौतिक पूर्वाधारका क्षेत्रमा पनि काम गरिरहेको उनले सुनाए। उनले भने, सहरीमात्रै नभई ग्रामीण भेगका वडामा कालोपत्रे र ढलान सडक निर्माण गरिएको छ। देशका ६ वटा महानगरमध्ये सबैभन्दा कम बजेट संघ सरकारबाट वीरगन्जले नै पाउने गरेको गुनासो सुनाउँदै उनले भने, वीरगन्जवासी, यहाँका उद्योगीव्यापारी सबैको हातेमालो भयो भने वीरगन्ज बैभव वीरगन्ज बन्छ नै।"
रेमिट्यान्सले फेरियो दैनिकी,"अर्घाखाँचीका अधिकांश गाउँमा विदेशबाट पठाएको रकमले मानिसहरूको दैनिकी फेरिएको छ। अधिकांश घरका मानिसहरू विदेश गएपछि कमाएको पैसोले गाउँका घरहरू पनि चिटिक्क पारिएका छन्। केही घरहरू आरसीसी गरेर बनाइएका छन्। अधिकांश घरहरू ढुंगा र टिनले छाएका देख्न सकिन्छ। खरले छाएका घरहरू फाट्टफुट्ट मात्र देखिन्छन्। गाउँगाउँमा सडक खुलेसँगै अधिकांश सामग्री गाउँमा पाइन्छ। महिला, वृद्धवृद्धाहरूको हातमा समेत अधिकांशमा एन्ड्रोइड मोबाइल देखिन्छ। सबै घरमा बिजुली बत्ती पुगेको छ। घरघरै नेटको सुविधा छ। विदेशमा रहेका आफन्तसँग भिडियो कलमा कुरा हुन्छ। छोराछोरीहरूलाइ बोर्डिङ स्कुलमा पढाएका छन्। खानपान मात्र हैन, उनीहरूको दैनिकी पनि फेरिएर सहरिया बनेको छ। अहिले गाउँगाउँमा पुगेका ट्याक्सी चढेर मानिसहरू सदरमुकाम तथा काम परेको स्थानमा पुग्ने गर्छन्। मोटरसाइकल नभएका घर कमै छन्। पहिल आफन्तले पैसा पठाएको खबर गरेपछि बिहानै झिसमिसेमा उठेर गाडी चढेर सदरमुकाम जानुपथ्र्यो तर अहिले आफ्नै गाँउमा खुलेका बैंक र सहकारीले सजिल्यै दिन्छन्। विदेशबाट पठाएको पैसाले अहिले गाउँको दैनिकी फेरिएको छ। रोजगारीका लागि विदेशमा गएका आफन्तले पठाएको विप्रेषणको रकमले उनीहरूको दैनिकी फेरिएको हो। गाउँगाउँमा पसलहरू खुलेका छन्। अर्घाखाँचीबाट मात्रै ५५ हजारको हाराहारीमा युवाहरू वैदेशिक रोजगारीमा गएका छन्। वैदेशिक रोजगारीमा गएका युवा तथा भारतमा काम गरेर कमाएको पैसाले स्थानीय स्तरमै स्वरोजगार पनि बनेका छन्। युरोप, अमेरिका, अष्ट्रेलिया, जापान लगायतका देशमा जाने युवायुवतीको संख्या यसमा समावेश गरिएको छैन। गैरकानुनी ढंगले जाने, प्रक्रिया पूरा नगरी वा पर्यटन भिसामा जाने तथा अध्ययन भिसामा जानेहरूको तथ्यांक कतै भेटिँदैन। अर्घाखाँचीबाट आर्थिक वर्ष ०७९८० मा ६ सय ३३ महिलासहित ९ हजार ५ सय २६ जना रोजगारीका लागी विदेश गएका थिए। नेपालबाट श्रम स्वीकृति लिएर वैदेशिक रोजगारीमा जाने आप्रवासी कामदारको संख्या ७८ लाखभन्दा बढी छ। देशमा सीमित रोजगारीका अवसर, गरिबी लगायतका कारण वैदेशिक रोजगारीप्रति आकर्षित बढी रहेको सन्धिखर्क नगरपालिकाका प्रमुख प्रशासकीय अधिकृत खिमानन्द भुसालले बताए। गत आर्थिक वर्ष ०७९८० मा ७ लाख ७१ हजार ३ सय २७ रोजगारीका लागि विदेश गएका थिए। यो संख्या गएको १७ वर्षयताको उच्च संख्या हो। चालु आर्थिक वर्षको ज्येष्ठ मसान्तसम्म ६ लाख ९ हजार ६९९ जना कामका लागि विदेश गएका थिए। अहिलेसम्म विदेश जानेहरूमध्ये ९३ प्रतिशत जनसंख्या मलेसिया तथा खाडीमुलुकमा गएका छन्। बाँकी ७ प्रतिशत नागरिक जापान, बहराइन, कोरिया, क्रोएसिया लगायतका देशमा छन्। विदेशबाट पठाएको पैसाको ७२ प्रतिशत रकम घर खर्चमा गएको राष्ट्रिय तथ्यांक कार्यालयले जनाएको छ। यस्तै १५८० प्रतिशत रकम ऋण तिर्न, ४६० प्रतिशत छोराछोरीको अध्ययन र १९० प्रतिशत रकम घरजग्गामा खर्च भएको छ। यसको १९ प्रतिशत रकम बचत गरिएको छ। नेपालभरका ५६ प्रतिशत घरपरिवार र लुम्बिनी प्रदेशका ८९६ प्रतिशत घरपरिवारले रेमिट्यान्स प्राप्त गर्छन्। अर्घाखाँची विदेशबाट पैसा आउने जिल्लामध्ये अग्रपंक्तिमा पर्छ। तर, त्यो पैसा उत्पादनशील क्षेत्रमा लगाउने वातावरण नहुँदा श्रम बेच्ने मानिस उत्पादन गर्ने काम मात्र भइरहेको छ। साथी बचत तथा ऋण सहकारी र अर्घाखाँची जिल्ला बचत तथा ऋण सहकारी सस्थाले दुई वर्ष अघि गरेको अनौपचारिक सर्भेक्षणअनुसार जिल्लामा भित्रिएको रेमिट्यान्सको ८० प्रतिशत रकम विलासिता र अनुत्पादक क्षेत्रमा खर्च हुने गरेको छ। स्थानीय सरकारले व्यवसाय र स्वरोजगारमुखी कार्यक्रम ल्याउन नसक्दा पनि रेमिट्यान्सको पैसा बाहिर जाने गरेको छ। वार्षिक झन्डै साढे ७ अर्ब रुपैयाँ अर्घाखाँची भित्रने गरेको छ। त्यसमध्ये तीन ३ अर्थात ४० प्रतिशत रकम दैनिक उपभोग्य सामग्री, खानपान, मोटर साइकल, कार, इन्धन, लत्ताकपडा, मोबाइल, सञ्चार तथा टेलिफोनमा खर्च हुने गरेको छ। ४० प्रतिशत रकम अर्थात् ३ अर्ब रुपैयाँ उत्पादनन हुने क्षेत्र अर्थात् घडेरी र घरमा खर्च हुने गरेको अर्घाखाँची जिल्ला बचत सहकारी संस्थाका अध्यक्ष तथा साथी सहकारीका अध्यक्ष प्रकाश भुसालले बताए। उनकाअनुसार जिल्ला सदरमुकाम, कपिलवस्तुका विभिन्न भाग तथा रुपन्देहीको बुटबल, भैरहवा, दाङ, चितवन र काठमाडौंमा घरघडेरी किन्नेमा खर्च भएको छ। विदेशबाट आएको रकमको २० प्रतिशत मात्र कृषिफर्म, सानाहोटल, किराना पसल र ट्याक्सी तथा बस जस्ता उत्पादनशील क्षेत्रमा खर्च भइरहेको छ। तर यस्तो व्यवसाय गर्नेहरूले पनि बीचैमा व्ववसाय छाड्ने गरेका छन्। वैदेशिक रोजगारीमा गएका युवाहरूले कमाएको पैसा विलासिता र दैनिक उपभोग्य सामग्रीमा खर्च भएकाले उक्त रकम उत्पादनमूलक कार्यमा खर्च गर्नुपर्ने खालको नियमनै बनाएर अगाडि बढ्न सकेमा मात्र उत्पादनशील क्षेत्रमा खर्च हने सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। वैदेशिक रोजगारीमा युवाहरूलाई जानबाट रोक्न स्थानीय सरकारले पनि काम गरिरहेका छन्। विदेशबाट फर्किएर गाउँमै कृषि र पशुपालन गर्ने युवाहरूलाई नगरपालिकाले प्राविधिक सहायताका साथै विभिन्न अनुदानका कार्यक्रम पनि सञ्चालन गरिरहेको सन्धिखर्कका प्रमुख प्रशासकीय अधिकृत भुसालले बताए। परम्परागत कृषि पेसालाई आधुनिक र प्रविधियुक्त बनाउन मिनी टिलर, कुटानी पिसानी मिल लगायतका सामग्रीहरू कृषकलाई हस्तान्तरण गरेको छ। बिभिन्न तरकारीका बिउ मल आदि पनि प्रदान गर्दै आएको शीतगंगा नगरपालिकाका नगर प्रमुख छविलाल पौडेलले बताए। प्रतिवर्ष ५ लाखभन्दा बढी मानिस श्रम स्वीकृति लिएर वैदेशिक रोजगारीमा जाने गरेको लुम्बिनी प्रदेश सरकारका उद्योग पर्यटन तथा यातायात मन्त्रालयका अधिकृत प्रदीप खनालले बताए। नेपालबाट दैनिक २ हजारभन्दा बढी मानिस श्रम स्वीकृति लिएर बिदेसिने गरेका छन्। बिदेसिने क्रम बढेसँगै आर्थिक वर्ष ०८०८१ मा १६५ प्रतिशतले वृद्धि भई १४ खर्ब, ४५ अर्ब, ३२ करोड रुपैयाँ रेमिट्यान्स भित्रिएको छ। जुन जीडीपीको २५३ प्रतिशत हो। नेपालबाट श्रम गर्न जाने मुख्य देसहरू संयुक्त अरब इमिरेट्स, साउदी अरेबिया, कतार, मलेसिया, कुवेत, क्रोसिया, रोमानिया, जापान, दक्षिण कोरिया र बहराइन लगायतका देश छन्। नेपालबाट १ सय ११ देशमा श्रम गर्न जान सकिने कानुनी मान्यता छ।"
राजनीति फोहोरी खेल होइन,"केही दिनअघिको एउटा अन्तर्वार्तामा मलाई सोधियो, विवेकशील पार्टी, राष्ट्रिय स्वतन्त्र पार्टी, बालेन शाहहरूलगायत स्वतन्त्र उम्मेदवारहरूको हबिगत हेर्दा वैकल्पिक राजनीति संकट उन्मुख छ र नयाँ दलहरू आएर पनि केही नहुने रहेछ भन्ने देखियो नि है ? अहिले पुराना दलहरूबाट आशा नरहेको र नयाँ दलहरू पनि असफल हुँदै गएका छन् भन्ने निष्कर्ष निकाल्ने प्रयास भइरहेको छ। यही मौका र यही संक्रमण अवस्था निर्माण गरेर राजा ल्याउनेदेखि लिएर संघीयता खारेज गर्नेसम्म प्रयासहरू भइरहेका छन्। तर यो सन्दर्भमा मेरो उत्तर र मेरो बुझाइ भने फरक छ। म भने वैकल्पिक राजनीतिलाई एकदमै फस्टाउँदै गएको देख्छु। सुरुमै भनौं, मैले वैकल्पिक राजनीतिमा सबै कुरा ठीक छ भनेर भनिरहेको छैन। तर जुन संकट उन्मुख छ, सकियो भन्ने भाष्य छ, त्यो म मान्न तयार छैन। कांग्रेस र कम्युनिस्ट मिलेर सरकार बनाइयो भने आकाश खस्छ भनेर अस्ति जस्तो मात्र लाग्छ। राप्रपाका लोकेन्द्रबहादुर चन्द र सूर्यबहादुर थापालाई पालैपालो प्रधानमन्त्री बनाउने वा हिजो माओवादीलाई बारम्बार सत्तामा पयाउने कांग्रेस र एमाले किन मिले भन्ने प्रश्नको सीधा उत्तर हो कांग्रेस र एमाले संकटमा छन्। त्यो संकटको प्रमुख कारण भनेकै वैकल्पिक दलको उदय हो। विवेकशील पार्टीले एक दशकअघि रोपेको बिउ आज स्वतन्त्र उम्मेदवारको रूपमा होस् वा स्वतन्त्र पार्टीको रूपमा, प्रमुख दलहरूलाई चुनौती दिइरहेका छन्। त्यसैले कांग्रेस र एमाले मिलेर देशलाई स्थिरताको नाममा दुई दल उन्मुख प्रणालीतर्फ लैजान खोज्दैछन्। यही रणनीतिले पनि केही कुरा स्पष्ट पार्छ कांग्रेस र एमाले आफैं संकटमा छन्। आज सबैभन्दा बढी कोही छटपटिएको छ भने त्यो कांग्रेस र एमालेका नेताहरू नै हुन्। त्यो छटपटाहट दोस्रो तहका नेताहरूमा झनै बढी देखिन्छ। त्यसैले कांग्रेस र एमालेको विकल्पको रूपमा स्वतन्त्र पार्टी विवेकशील पार्टी वा अन्य आउन सक्ने सशक्त वैकल्पिक विकल्पहरू प्रशस्तै छन्। त्यसैले आज यदि कसैको ग्राफ घटिरहेको छ भने त्यो वैकल्पिक शक्तिको होइन, त्यो कांग्रेस र एमालेकै हो। २०६९ सालमा, कहिल्यै राजनीति नगरेका तर केही गर्छु भन्ने हुटहुटी बोकेका युवाहरू उज्ज्वल थापाको नेतृत्वमा विवेकशील नेपाली अभियानमा जोडिए। त्यो बेला कांग्रेस, एमाले, माओवादीको विकल्प पनि हुन सक्ला र ? भन्ने कल्पना पनि गर्न गाह्रो थियो। पोलिटिक्स इज् अ डर्टी गेम भन्ने भाष्य थियो। त्यसलाई उज्ज्वल थापाहरूले बदल्ने संकल्पसहित माइतीघरमा प्लेकार्ड बोकेर शान्तिपूर्ण आन्दोलन गरे। हाम्रो सुरुवाती अभियानहरूमध्ये एउटा थियोनेपाल खुला छ। कुनै नाम नसुनेको संगठन वा पार्टीले विज्ञप्ति निकालेर नेपाल बन्द गराउने प्रवृत्ति बढ्दो थियो। विवेकशील नेपालीले त्यति बेला एउटा सामान्य प्रश्न सोध्ने आँट गयो हाम्रो स्कुल, पसल, बाटो किन बन्द गर्ने ? यो गलत हो। केही समय प्रश्न सोधेपछि, विवेकशील नेपालीले प्रश्न मात्र सोधेन, राजनीतिक समाधान पनि दियो। २०७० सालको संविधानसभाको निर्वाचनमा काठमाडौंका चारवटा निर्वाचन क्षेत्रबाट स्वतन्त्र उम्मेदवारी दिएर लिटमस टेस्टसमेत गरयो। चुनौती छ तर सम्भव छ भन्ने सन्देश मतमार्फत पाएपछि विवेकशील युवाहरूले पार्टी नै स्थापना गरेर अघि बढे। सुसंस्कृत राजनीति हासिल गर्नको लागि केही टेक्नोक्र्याट युवाहरू र आफ्नो क्षेत्रमा नाम कमाएका व्यक्तिहरूलाई सामेल गराएर नयाँ वैकल्पिक पार्टी गठन भयो। भूकम्पमा गरेको कामबाट विवेकशील नेपालीले डेलिभरी पोलिटिक्सको उदाहरण प्रस्तुत गयो। २०७४ सालको स्थानीय तहको निर्वाचनमा रञ्जु दर्शनालाई मेयरको उम्मेदवार बनाउँदै नेपाली राजनीतिमा युवा र ताजा अनुहारको प्रवेश गराएको थियो, जसले युवाहरूमा राजनीतिक चेतना भरेको थियो। आज त्यही जगमा नयाँ पार्टीहरूको उदय भइरहेको छ, नयाँनयाँ व्यक्तिहरू राजनीतिमा आइरहेका छन्। यो आफैंमा एउटा सफलता हो। पोलिटिक्स इज् अ डर्टी गेम भन्ने भाष्य चिर्दै राजनीति भनेको युवाहरूले गर्ने हो भन्ने सकारात्मक भाष्य स्थापित हुनु नै नेपाली राजनीतिको भविष्य उज्ज्वल छ भन्ने आशाको किरण हो। यसले नयाँलाई त हाइवे नै बनाइदिएको छ तर साथै पुरानै पार्टीहरूलाई सुध्रिन दबाब दिइरहेको छ। नयाँ पार्टीहरूको उदयले नेतृत्व हस्तान्तरण गर्न पनि दबाब दिइरहेको छ। नयाँ व्यक्तिहरूको उदय र नयाँ दलहरूको चुनौतीलाई हामीले नेपाली राजनीतिलाई सफा गर्ने प्रक्रियाको रूपमा बुझ्न जरुरी छ। मलाई थाहा छैन यी नयाँ नेताहरूले र दलहरूले कति बनाउन सक्छन्। तर म के कुरामा ठोकुवा गर्न सक्छु भनेउनीहरूले बिगार्ने छैनन्। हिजो विवेकशीलले रोपेको बिउ आज स्वतन्त्र पार्टीका रूपमा, स्वतन्त्र उम्मेदवारका रूपमा, वा सुसंस्कृत राजनीति भन्दै संघर्षरत विवेकशीलको नाममा आफ्ना राजनीतिक प्रयोग गरिरहेका छन्। राजनीतिशास्त्र आफैंमा एक विज्ञान हो, त्यसैले प्रयोग गर्नु स्वाभाविक हो। आज लोकतन्त्रको व्याख्या गर्ने अमेरिका होस् वा भारत, त्यहाँ पनि नयाँ नेतृत्व आएर राजनीतिक प्रयोग गरिरहेका छन्। प्रयोगले व्यवस्था र प्रणालीलाई बलियो बनाउँछ। स्वतन्त्र, स्वतन्त्र पार्टी वा विवेकशील पार्टीले अहिले जे गरिरहेका छन, यसले हाम्रो राजनीति र लोकतन्त्रलाई बलियो बनाउँदैछ। राजनीतिमा नयाँ मानिसहरूलाई आकर्षण गर्नु र आशा जगाउनु लोकतन्त्रको लागि सधैं सकारात्मक कुरा हो। नयाँ दलहरू अस्थिर छन्, उनीहरू व्यवस्थाप्रति स्पष्ट छैनन् भन्ने भनाइ चलिरहन्छ। तर मेरो तर्क के हो भनेकांग्रेसका भावी सभापति भनिएका शेखर कोइराला वा शशांक कोइरालाहरूसमेत हिन्दु राष्ट्र हुनुपर्छ भनेर माग उठाइरहेका छन्। कांग्रेसको पार्टी पंक्तिले नै प्रदेश र धर्मका विषयमा प्रश्न उठाइरहेका छन्। ओली आफंै संघीयतालाई कमजोर पार्ने भाषण दिइरहेका हुन्छन्। अस्थिरता नयाँ पार्टीहरू स्पष्ट नहुनुले होइन, पुराना पार्टीका प्रभावशाली नेताहरू स्पष्ट नहुनुले भएको हो। यदि ७०८० वर्ष पुराना पार्टीहरू नै स्पष्ट छैनन् भने, नयाँ दललाई मात्र दोष दिएर अस्थिरता भन्न मिल्दैन। तर यही भनेर नयाँले पनि छुट भने पाउँदैनन्। नयाँ पार्टीहरूले यही मौकामा आफ्नो वैचारिक दृष्टिकोण स्पष्ट बनाउने, संगठन र प्रशिक्षण गर्ने, स्पष्ट भिजन दिने र २०८४ सालको निर्वाचनमा बहुमत ल्याउने गरी काम गर्न आवश्यक छ। त्यसका लागि नयाँ दलहरू ढिलोचाँडो एकै ठाउँमा आउनैपर्छ। तर त्यसअघि वैचारिक स्पष्टता ल्याउनु जरुरी छ। जसरी २०४७ सालको आन्दोलनपछि कांग्रेस र एमाले उदाए, त्यसरी नै कांग्रेस र एमालेको विकल्पमा दुईवटा नयाँ दल उदाउन सक्छन्। त्यो सम्भावना देखिन्छ। राजनीतिक दृष्टिले दुई दल उदाउनु राम्रो हो तर निर्वाचनको दृष्टिले भने नयाँ पार्टी र नेताहरूले कस्तो रणनीति बनाउँछन् भन्ने कुराले उनीहरूले जित्ने सिट निर्धारण गर्नेछ। मेरो ठोकुवा यही होरणनीतिक रूपमा सके एउटै पार्टी, एउटै चुनाव चिह्न वा एउटै निर्वाचन क्षेत्रमा एक सशक्त वैकल्पिक उम्मेदवार हुने हो भने, २०८४ मा वैकल्पिक राजनीतिलाई प्रतिनिधित्व गर्ने उम्मेदवारहरूको बहुमत हुनेछ। म नयाँ राजनीति र नयाँ नेतृत्वको कुरा किन पनि गरिरहेको छु भने, हरेक देशमा स्वतन्त्रता र लोकतन्त्रको आन्दोलनपछि त्यो आन्दोलन र उपलब्धिलाई संस्थागत गर्न नेतृत्व आवश्यक पर्छ। त्यो हिजो नेहरूका बेलामा होस् वा नेल्सन मण्डेलाका बेलामा, नेताहरूले आन्दोलनपछि आफै नेतृत्वमा आएर आन्दोलनलाई र त्यसबाट प्राप्त उपलब्धिलाई संस्थागत गरेका थिए। त्यसको केही समयपछि नेतृत्वमा टेक्नोक्र्याटहरू आएर पूर्वाधार निर्माण गरे र आर्थिक विकासको जग बसाले। इन्जिनियर, वकिल, अर्थशास्त्रीलगायत विषयविज्ञहरूले देशको नेतृत्व गरे। यही चरणमा देशहरूले विकासको गति लिएका थिए। सिंगापुर वा भारत वा चीनका विगतका नेतृत्वहरू हेर्ने हो भने त्यो चित्र स्पष्ट देखिन्छ। त्यसपछि, संसारभर हेर्दा यो चरण पार गरेपछि उद्यमी र व्यापारीहरू नेतृत्वमा आउँछन् र आर्थिक गतिविधिलाई प्राथमिकता दिन्छन्। अहिले संसारभर चलिरहेको ट्रेड वार यही चरणको नेतृत्वको कारण हो। हामी अहिले दोस्रो चरणतर्फ प्रवेश गर्दैछौं। त्यसैले पनि, हामीले टेक्नोक्र्याटहरूलाई नेतृत्वमा ल्याउनुपर्छ र विकासलाई गति दिनुपर्छ। त्यसका लागि पनि वैकल्पिक दलहरू आवश्यक छन्। र म बिस्तारै त्यो माहोल निर्माण हुँदै गएको देख्छु। राजनीतिमा टेक्नोक्र्याटहरूलाई ल्याउन वैकल्पिक राजनीति अपरिहार्य छ। साथै राजनीतिमा सही र गलत त हुन्छ नै, तर त्योभन्दा पनि नागरिकले कसरी बुझ्छन् भन्ने कुराइम्प्रेसनमहŒवपूर्ण हुन्छ। नागरिकसँगको संवाद महŒवपूर्ण हुन्छ। अहिलेका पुराना दलका नेतृत्व र नागरिकबीच विश्वास र संवादको वातावरण छैन। त्यो विश्वास र संवाद कायम गर्न पनि नयाँ नेतृत्व र वैकल्पिक राजनीति आवश्यक छ। र मलाई लाग्छ त्यो काम नयाँ नेतृत्वले गर्दैछ, नयाँ पार्टीहरूले गर्दैछन्। नयाँ पार्टीहरूमा देखिएका समस्या पनि चाँडै समाधान हुनेछन् र वैकल्पिक राजनीतिले आफ्नो बाटो समात्नेछ। अस्ति रञ्जु दर्शनलाई अगाडि बढाउन अघि बढेको पुस्ता, हिजो बालेन र स्वर्णिम वाग्लेहरूलाई जिताएको पुस्ता र आज संसद्मा केही नेताहरूलाई देख्दा मेरो नेता भनेर सामाजिक सञ्जालमा सेयर गर्ने पुस्तायी सबैका लागि राजनीति फोहोरी खेल होइन। उनीहरूले समस्या नेतामा हो भन्ने बुझिसकेका छन्। विगत एक दशकमा पोलिटिक्स इज् नट अ डर्टी गेम भन्ने सोच स्थापित हुनु नै सफलता हो। आज युवामा राजनीतिप्रतिको चासो जाग्नु निकै आशाको कुरा हो। मलाई लाग्छ, यो आउँदो दशक नयाँ नेतृत्वले, वैकल्पिक राजनीतिले हाँक्नेछ। वैकल्पिक राजनीतिको भविष्य उज्ज्वल छ। नेपालको भविष्य उज्ज्वल छ। इपाण्डे, विवेकशील पार्टीका पूर्वअध्यक्ष हुन्।"
आफ्नै गाउँ फर्किआएँ,"नेपालमा भविष्य छैन भनेर बिदेसिने लहर चढेका बेला भरतपुरका सुशील पण्डित भने स्वदेशमै भविष्य देखेर नेपाल फर्किए। अध्ययनका लागि अस्ट्रेलिया गएका पण्डितलाई विदेशमा कमाई राम्रो लाग्यो। तर, स्वाभिमान लागेन। विदेशको मनग्य कमाई र सुविदाले उनको मन जित्न सकेन। गतिलो कमाई भए पनि उनले नेपालमै भविष्य देखेँ। नलजाइकन आँट गरे विदेशको भन्दा बढी हुन्छ भनेर उनी नेपाल फर्किए। धेरै युवाले विदेशमा भविष्य देखेका बेला सुशीलले आफ्नै देशमा सबै देखेँ। विदेशको मेहेनतको राम्रो अनुभव गरेका शुसिलले होटल सुरु गरे। पूर्वपश्चिम राजमार्गको गैंडाकोटस्थित जयश्री खोलाबाट करिब डेढ सय मिटर पश्चिममा उनको जयश्री होटल छ। उनले ग्राहकको स्वाद र सन्तुष्टिलाई आफ्नो लक्ष्य बनाए। यही कारण उनको होटल स्वादको पारखीको रोजाई बन्यो। अहिले नाम पनि छ, दाम पनि। अर्गानिक र हाइजेनिक खाना मौलिक नेपाली स्वादमा यसैलाई योजना बनाएर अघि बढे। एक पटक आएपछि आइरहने ग्राहकका कारण हौसला मिलेको छ, सुशीलले भने, विदेश छोडेर किन आएको होला भन्थे। होटलको मिहिनेतले दिएको सफलताले सबैलाई जवाफ दिएको छ। २९ वर्षमा उनी अष्ट्रेलियाबाट फर्किएका हुन्। अष्ट्रेलियामा उनले होटल म्यानेजमेन्ट पढेका हुन्। पढाइ सकिएपछि उनलाई नेपाल नै फर्किने सोच बनाए। नेपाल फर्किएपछि गर्ने योजनाको तयारी थिएन। तर उनमा आत्मविश्वास थियो। पढेकै विषय होटल क्षेत्रमा अवसरको खोजीमा थिए। उनको होटलदेखि डेढ किलोमिटर पर रहेको थुम्सिमा ढिँडो खाने होटल छन्। त्यहाँ जाँदा स्तरीय खालको होटल खोल्ने योजना बनाए। उनले त्यही ढिँडोलाई ब्रान्ड बनाए। तर, अरूको भन्दा फरक। मौलिक नेपाली खाना र खाजा। २ कठ्ठा ५ धुर जग्गा किनेर करोडको लगानीमा उनले सुरु गरे, होटल जयश्री। ग्राहकलाई खुसी बनाउन परिकारमा मेहेनत गर्छन्। उनको होटलमा स्वादमा रमाउनेको ओइरो लाग्छ। भरतपुर, नारायणघाटका प्रतिष्ठित ब्यक्तिहरूको रोजाईमा परेको छ। राजमार्ग छेवैमा भएकाले पनि थकान मेटाउँदै स्वादमा रमाउने थलो बनाए। उनको होटलमा कहलिएका राजनीतिकर्मी , कलाकार, व्यापारी, चिकित्सकहरूको भीड हुन्छ। पूर्वपश्चिम राजमार्ग भएर जानेहरू उनको होटलमै खाजा र खाना खान पुग्छन्। उनको होटलमा ग्राहक पल्किने गरेका छन्। अस्ट्रेलियाबाट स्वदेश फर्किएकोमा उनलाई कुनै पछुतो छैन। होटलको सफलताले अस्ट्रेलिया बिर्साइदिएको छ। नेपालमै केही भविष्य छैन भन्ने होइन। काम सानो ठूलो नभनी मेहनत गर्ने हो भने यही ठूलो अवसर छ, सुशीलले भने, आज म मात्रै होइन परिवार सन्तुष्ट छन्। खुसी छन्। सुरुमा प्रतिस्पर्धा गर्न निकै समस्या भयो। उनले हिम्मत हारेनन्। ढिँडो र लोकल कुखुराको मासु, नारायणीको लोकल माछा होटल चिनिएको छ। त्यसपछि उनको होटलमा ग्राहक बढ्न थाले। फापर, कोदो र मकैको पिठो मिसाएर मिक्स गरेर ढिँडो बनाउँछन्। गैंडाकोट नगरपालिकाको थुम्सीमा झन्डै ७० वटा ढिँडोका होटलहरू छन्। सुशीलले होटल जयश्री सेवा र सत्कारले यीभन्दा फरक बनाए। मेघौलीका सन्देश चापागाईँले अष्ट्रेलियाको पीआरमा छोडेर आए। १२ वर्ष अष्ट्रेलिया बसेर मनग्य आम्दानी छोडेर देशमै केही गर्छु भनेर आए। नेपाल फर्किएकोमा उनलाई पछुतो छैन। राप्ती किनारमा होटल मेघौली सफारी सञ्चालन गरेका छन्। सेराई र बाराहीको बीचमा होटल चलाएका छन्। ७ करोडमा जग्गामा लगानी गरे। सात करोड संरचना तयार गर्न लागेका छन्। होटलमा पाहुना आकर्षण गरेका छन्। आएका पाहुनालाई सन्तुष्ट बनाउन लागि पर्छन्। अष्ट्रेलियामा बसेको भए उनले करोडौं कमाउँथे। तर, करोडभन्दा बढी उनलाई आफ्नै भूमिमा सन्तुष्टि मिलेको छ। अस्ट्रेलियाको पीआरभन्दा आफ्नै देशको माटोको प्यार मिठो लाग्यो, उनले भने, यही सम्भव छ भनेर आएको हुँ। अहिले पूर्ण सन्तुष्ट छु। होटलमा आएका पाहुनालाई खुसी पार्न सकियो भने देशको अवस्था खस्किएको भन्ने थाहै हुँदैन। यही गर्न सकिन्छ भन्नेमा ढुक्क छु। उनले अष्ट्रेलियामा हस्पिटालिटी म्यानेजमेन्ट पढेर आएका हुन्। सेफको काम गर्थे। अहिले पाहुनासँगै व्यवसायमा पनि रमाएका छन्। उनी जंगल, बोटिङ, जिप सफारीमा पाहुनासँगै जंगल जाने गरेका छन्। २३ वर्ष भारतीय सेनामा काम गरेका भरतपुर महानगरपालिका १९ गुञ्जनगरका भरत तामाङ आफ्नै थलोमा व्यावसायिक भैंसीपालन गरेका छन्। सँगैका साथी उमेर छ भन्दै विदेश गए। तर, उनले बाँकी जीवन स्वदेशमै पसिना बगाउने सोँच बनाए। शिक्षण पेसामा आबद्ध उनकी श्रीमती चम्पासँगै भरतपुर भैंसीपालनमा व्यस्थ छन्। ५ वर्षदेखि उनले एनएन्डएन पशुपालन फार्म सञ्चालन गर्दै आएका छन्। छुट्टीमा आउँदा पर्साढापमा मामाले भैँसीपालन गरेको देखेपछि उनले सुरु गरेका हुन्। विदेशी भूमिमा बन्दुक बोकेका हातले अहिले भैंसी दुहुने, गोबर सोहोर्न व्यस्त छन्। दूधको बजार व्यवस्थापन गर्दैमा दिन झमक्क डुबेको पत्तै पाउँदैनन् उनीहरू। आफैंले दुध बजारमा विक्रि गर्छन्। विदेश जानुभन्दा पनि स्वदेशमै बसेर व्यवसाय गरे आम्दानी गर्न सकिन्छ। उत्पादनमूलक काम गर्यो भने बजारीकरणको समस्या छैन, उनले भने, म फर्कें भने धेरैको रोजगारी गुम्छ भनेर निरन्तर संघर्ष गरेँ, अहिले सबैको वाहवाही पाएको छु। अरूको दास बन्नेकी आफंै मालिक बन्ने भन्ने हो। भविष्यमा चीज उत्पादनको योजना पनि बनाएका छन्। १७ कठ्ठा पुर्ख्यौली जग्गामा करिब ६ करोड लगानी गरिएको फार्ममा अहिले ८० वटा माउ भैंसी र ५ वटा गाई छन्। साना पाडापाडीसहित १५० वटा छन्। दैनिक ४ सय ५० लिटर दूध उत्पादन गर्छन। गाउँका १० जनालाई रोजगारी पनि दिएका छन्। अमेरिकामा पीएचडी गरेका ससन देवकोटा चितवनमा स्ट्रबेरी खेतीमा कहलिएका छन्। अमेरिकामा अध्ययन सकेर २०७५ मा नेपाल आएका देवकोटाले स्ट्रबेरी खेतीमा पहिचान बनाएका छन्। भरतपुर महानगरपालिका नारायणपुरस्थित नेपाल एग्रोभाइन प्रालिले दुई बिघा १५ कट्ठा जमिनमा स्ट्रबेरी गरेको छ। उत्पादनको सिजनमा स्ट्रबेरीको स्वाद संगै भिडियो तस्बिर खिच्नेको भीड लाग्छ। स्ट्रबेरी मात्रै वर्षमा ३० लाख रूपैयाँको विक्रि गर्छन्। कृषिमै अध्ययन गरेका अन्यलाई जोडेर फर्म सुरु गरेका हुन्। तराईमा पनि स्ट्रबेरी उत्पादन हुन्छ र लाखौं कमाउन सकिन्छ भन्ने देखाएका छन्।"
अधिकारका लागि श्रमजीवीले संघर्ष र बलिदानका कीर्तिमान कायम गरेका छन् : प्रचण्ड,"काठमाडौं : नेकपा (माओवादी केन्द्र) अध्यक्ष पुष्पकमल दाहाल प्रचण्डले नेपालमा श्रमजीवीले अधिकारका निमित्त संघर्ष र बलिदानका अनेकौं कीर्तिमान कायम गरेको दाबी गरेका छन् । अन्तर्राष्ट्रिय श्रमिक दिवसको शुभकामना दिँदै उनले सुशासन, सामाजिक न्याय र समृद्धिको आकांक्षासहित मुलुकलाई अघि बढाउनु आजको ऐतिहासिक कार्यभार भएको बताएका हुन्। नेपालमा श्रमजीवी जनसमुदायले आफ्नो अधिकारका निमित्त संघर्ष र वलिदानका अनेकौं कीर्तिमान कायम गरेका छन् । उनले भने, किसान, मजदूरसहित उत्पीडित जाति, क्षेत्र, लिङ्ग र समुदायका जनताको संघर्ष र बलिदानको कीर्तिमानकै कारण आज देशमा संघीय लोकतान्त्रिक गणतन्त्रात्मक व्यवस्था कायम छ । सुशासन, सामाजिक न्याय र समृद्धिको आकांक्षासहित मुलुकलाई अघि बढाउनु आजको ऐतिहासिक कार्यभार हो । उनले आज भ्रष्टाचार, बेथिति, अनियमितता, बिचौलिया र दलाल पुँजीवादसँग निरन्तर संघर्ष गर्नुपरिरहेको बताए । श्रमजीवी वर्गको नेतृत्वदायी प्रतिनिधित्व गर्दै सबै खाले बेथितिका विरुद्ध संघर्ष गर्दै निरन्तर अघि बढ्नु हाम्रो आधारभूत कार्यभार भएको उनको भनाई छ । उनले भने, अहिले एकातिर प्रतिगामी तत्वहरुसँग संघर्ष गर्नुपर्ने अवस्था छ भने अर्कोतिर यथास्थितिवादका विरुद्ध श्रमजीवी वर्ग आफ्नो मौलिक पहिचानसहित अघि बढ्नुपर्ने आवश्यकता छ । सुशासन, सामाजिक न्याय र आर्थिक समृद्धिसहितको नेपाली विशिष्ठताको समाजवादी कार्यदिशाका साथ अघि बढ्नु आजका दिनमा नेपाली श्रमजीवी वर्गको आफ्नो मौलिक पहिचान भएको उनले बताए । उनले भने, बदलिएको राजनीतिक परिवर्तनअनुरुप आम श्रमजीवी वर्गको अवस्था बदल्न पूर्ण रुपमा समर्पित बनौं । यसमा आम आम श्रमजीवी वर्गलाई अघि बढाउन प्रण गरौं । यही नै साँचो अर्थमा अन्तर्राष्ट्रिय श्रमिक दिवसको सच्चाई हुनेछ ।"
पाकिस्तानी विमानका लागि भारतीय हवाई क्षेत्र बन्द,"काठमाडौं : पहलगाम आक्रमणपछि पाकिस्तानसँग बढ्दो तनावका बीच भारतले बुधबार पाकिस्तानी विमानहरूका लागि आफ्नो हवाई क्षेत्र बन्द गर्ने निर्णय गरेको छ। समाचार एजेन्सी पीटीआईका अनुसार अधिकारीहरूले यो प्रतिबन्ध मे १ देखि मे २३ सम्म लागू हुने बताएका छन्। यससम्बन्धमा भारतीय विमानस्थल प्राधिकरण (एएआई)ले बुधबार साँझ एक नोटम जारी गरेको थियो । हवाई क्षेत्रमा उडानहरूको सम्बन्धमा नोटम अर्थात् विमानकर्मीलाई सूचना जारी गरिन्छ। यो प्रतिबन्धको अर्थ भारतीय हवाई क्षेत्र पाकिस्तानमा दर्ता भएका, पाकिस्तानी एयरलाइन्स र अपरेटरहरूद्वारा सञ्चालित, स्वामित्वमा रहेका वा भाडामा लिइएका विमानहरूका लागि हुनेछैन। एक वरिष्ठ सरकारी अधिकारीले पीटीआईलाई बताएअनुसार यो प्रतिबन्ध पाकिस्तानको सैन्य विमानमा पनि लागू हुनेछ। भारत र पाकिस्तान बीच कुनै सिधा उडान छैन। पाकिस्तानी एयरलाइन्सहरूले सिंगापुर, मलेसिया र अन्य पूर्वी एसियाली देशहरूमा उडानका लागि भारतीय हवाई क्षेत्र प्रयोग गर्छन्। पहलगाम आक्रमण भएपछि भारतले पाकिस्तान विरुद्ध धेरै कदम चालेको थियो। यसमा सिन्धु जल सन्धि निलम्बन गर्ने, अटारीमा रहेको एक मात्र सञ्चालनयोग्य भूमि सीमा नाका बन्द गर्ने र कूटनीतिक सम्बन्धलाई घटाउने उल्लेख थियो। त्यसको प्रतिक्रियामा पाकिस्तानले भारतीय विमानहरूको लागि आफ्नो हवाई क्षेत्र बन्द गर्नुका साथै तेस्रो देशहरूमार्फत भारतसँगको सबै व्यापार निलम्बन गरेको थियो। सिन्धु जल सन्धिको बारेमा पाकिस्तानले पानी रोक्ने वा मोड्ने प्रयास गरियो भने युद्धको घोषणा मानिने उल्लेख गरेको छ।"
विपतपछि दरिलो पुनर्निर्माण,"नेपाल एक विविधताले भरिपूर्ण देश हो, तर यसले विपद्को दृष्टिले निकै संवेदनशील मुलुकको रूपमा मान्यता पाएको छ। यहाँ भूकम्प, बाढी, पहिरो, आगलागी, शीतलहर र अन्य प्राकृतिक विपद्का घटनाहरू बारम्बार हुने गर्छन्। जलवायु परिवर्तन र अन्य कारणले यो विपद्को शृंखला बढ्ने क्रम पनि जारी छ। यसले नेपालका दैनिक जनजीवन र विकासका आयोजनाहरूमा ठूलो र निरन्तर असर पार्दै आएको छ। जसका कारण सरकार र निजी क्षेत्रको लगानी जोखिममा परेको छ र यसले ठूलो नोक्सानी निम्त्याएको छ। त्यसैले, भूकम्प, बाढी, पहिरोलगायतका विपद्का घटनाहरूलाई कम गर्न र यी घटनापछि हुने प्रभावलाई न्यून गर्न पूर्वतयारी महत्त्वपूर्ण छ। यसका लागि स्पष्ट नीतिहरू महत्त्वपूर्ण आवश्यकता हुन्, जुन तीन तहका सरकारहरूले लागू गर्नुपर्नेछ। यसरी, नीतिहरूको आधारमा संस्थागत विकास, उद्धार, राहत र पुनस्र्थापना एवं पुनर्निर्माणको प्रक्रियामा एकता र समन्वय, क्षमताको विकास, विगतका सिकाइको प्रयोग र आवश्यक स्रोतहरूको परिचालन महत्त्वपूर्ण हुनेछ। यसबाहेक, नेपालको भूकम्पलगायत अन्य विपद्ग्रस्त क्षेत्रमा पूर्वाधार, सामाजिक र आर्थिक निर्माणका लागि सबै तहका सरकारहरूले स्थायी र प्रभावकारी संयन्त्र, संरचना, स्रोत परिचानको उपाय अपनाउनु आवश्यक छ। दैनिक जीवनमा देखिएका समस्याहरूको सन्दर्भमा, गोरखा जिल्ला केन्द्रित २०७२ को भूकम्प एक अमूल्य पाठको रूपमा रहेको छ। करिब १० वर्ष अगाडि भूकम्पको कारण नेपालका करिब ३२ जिल्लामा मानवीय, भौतिक र मनोवैज्ञानिक दृष्टिले ठूलो धनजनको क्षति भयो। तत्कालीन अवस्थामा विपत्पछिको आवश्यकताअनुसारको सरकारको कुनै स्पष्ट कार्ययोजना तथा पूर्वतयारी थिएन। विपत्तिका बेला राष्ट्रिय योजना आयोगले आफ्नो कार्यादेशमा नभए पनि स्वत: अग्रसर भएर भूकम्पपछिको नोक्सानी र क्षतिको आकलनको प्रतिवेदन तयार गर्न सरकारलाई सघाएको थियो जुन प्रतिवेदनका आधारमा सरकारले दातृराष्ट्र र संस्थाहरूलाई पुनर्निर्माणमा सहयोगका लागि प्रेरित गरी करिब ४ खर्ब जुटाएको थियो। पुनर्निर्माण र पुनस्र्थापनामा सरकारले विकेन्द्रित कार्यक्रमको अवधारणा अपनाउने प्रक्रिया अघि बढाएको थियो। दरिलो र बलियो पुनर्निर्माणमा सरकार, निजी क्षेत्र र गैरसरकारी निकायहरूको समन्वयमा विभिन्न कार्यहरू गर्नका लागि अति आवश्यक हुन्छ। आगामी दिनमा विपत्पछि राम्रो बलियो नेपाल भन्ने अवधारणाभित्र हाम्रो कला संस्कृति झल्किने गरी स्थानीय सामग्री र सीपको प्रयोग गरेर सुरक्षित भवनहरू निर्माण गर्न प्राथमिकता दिनुपर्ने भएको छ। भूकम्पको जोखिम कम गर्न भूकम्प प्रतिरोधी डिजाइन र निर्माण प्रविधि तथा विधि अनिवार्य लागू गर्नुपर्ने प्रावधन सबै पालिकाले लागू गर्नुपर्दछ। नेपाल एक भूकम्पबाट जोखिम क्षेत्र भएकोले भूकम्प जान सक्ने सम्भावित क्षेत्रहरूमा जनचेतना फैलाउने, दरिलो र बलियो पूर्वाधार निर्माणका मापदण्डहरू समयानुकूल बनाई अपनाउने, प्राविधिक जनशक्तिको दक्षता विकास गर्ने कुरामा विशेष ध्यान दिनु आवश्यक छ। स्थानीय डकर्मी, सिकर्मी, इन्जिनियर र आर्किटेक्टको क्षमता विकास गर्ने कार्यमा नयाँ प्रविधिलाई समावेश गर्ने नीति लागू गर्नु अति आवश्यक छ। नेपालका गाउँबस्तीहरू पनि दरिलो र बलियो बनाउन सकिन्छ। यसका लागि पुनर्निर्माणमा सामाजिक र आर्थिक दृष्टिले कमजोर वर्गलाई पहिलो प्राथमिकता दिनु पर्दछ। पुननिर्माणसँगै उनीहरूको शिक्षा, स्वास्थ्य र रोजगारी तथा स्वरोजगारीजस्ता आवश्यकताहरूमा गम्भीर नकारात्मक असर पुगेको हुन्छ। सरकारको दिने राहत वा अनुदान प्राथमिक राहतमात्र हो। प्रभावित परिवारहरूले आफ्नै आर्थिक रकमको जोहो गर्नुपर्ने हुन्छ जसबाट पुनर्निर्माणका लागि आवश्यक सामग्री र जनशक्ति जुटाउन सकिन्छ। साथै विपत्पछि मानिसहरूको खाद्यान्न, बिउ, मल र निर्माण सामग्रीको अभाव हुन नदिनका लागि प्रभावित परिवारहरूलाई निजी क्षेत्रसँग समन्वय र सहयोगका लागि प्रयास गर्नु अति महत्त्वपूर्ण हुन्छ। २०७२ सालका भूकम्प पुनर्निर्माणका अनुभवहरूले भविष्यका विपद् व्यवस्थापनमा महत्त्वपूर्ण पाठ सिकाएका छन्। सबै पक्षहरूको समन्वय र सहयोग प्राप्त हुनु महत्त्वपूर्ण हुनेछ। असहाय र कमजोर वर्गका लागि विशेष अनुदानको विस्तार गर्ने, पूर्वाधारको पुनर्निर्माण गर्दै क्षमता विकास र रोजगारीका अवसर सिर्जना गर्ने कार्यमा पुनस्र्थापना र पुनर्निर्माण योजना बनाउँदा ध्यान दिन जरुरी छ। व्यक्तिगत आवास पुनर्निर्माणका लागि सहुलियतपूर्ण ऋण, तालिम र प्राविधिक सहायता प्रदान गर्न नीतिगतरूपमै स्पष्टता हुनु पर्दछ। पुनर्निर्माणमा स्थानीय सामग्रीहरूको प्रवद्र्धन र प्रयोग बढाउन सके यस्ले निजी क्षेत्रको लगानी बढाउनेछ, आयात प्रतिस्थापन पनि गर्नेछ, रोजगारीका अवसरहरू पनि सिर्जना गर्नेछ। २०७२ को भूकम्पबाट प्रभावित गाउँका बस्तीहरूलाई सुरक्षित स्थानमा स्थानान्तरण गर्ने परिकल्पना राम्रो अवधारणा ल्याइएको थियो। विस्तृत भौगोलिक अध्ययन गरी असुरक्षित घरपरिवारलाई स्वइच्छाले नजिकैको सुरक्षित स्थानमा पुनर्बास गरिएको थियो। यही कार्यविधि प्रयोग गरेर भविष्यमा हुन सक्ने विपद्लाई ध्यानमा राखेर जोखिमयुक्त बस्तीहरूको पहिचान गरी सुरक्षित ठाउँमा व्यवस्थित एकीकृत बस्तीहरू निर्माण गर्नु पर्दछ। सरकारले गुणस्तरीय शिक्षा उपलब्ध गराउन, सार्वजनिक पूर्वाधार जस्तै खानेपानी, बाटो, विद्यु्तमा गर्ने लगानी व्यापक रूपमा घटाउनका लागि ग्रामीण संस्कृतिलाई बढावा दिने गरी आर्थिक रूपले चलायमान एकीकृत बस्तीहरूको निर्माण जरुरी छ। स्थानीय सरकार र समुदायले भविष्यका विपद्को सम्भावित जोखिम हुने स्थानहरू माथि अवलोकन र अनुसन्धान गर्दै वस्ती स्थानान्तरणको योजना बनाउनुपर्छ। यस्ता बस्तीहरूमा भूकम्प प्रतिरोध सुरक्षित, बलियो, दरिलो र दिगो पूर्वाधार बनाउन सकिन्छ र ती पूर्वाधार र आवासहरूमा स्थानीय संस्कृति र परम्पराको संरक्षण गर्दै निर्माण गरेमा यस्ता बस्तीहरूले नेपालीपन झल्काउने छन्। दरिलो र बलियो पुनर्निर्माण लंैगिक, वर्गीय र आर्थिक हिसाबले पनि समावेशी बनाउने सकिन्छ। पुनर्निर्माणमा दक्षता विकास गर्दा, सार्वजनिक पूर्वाधार जस्तै खानेपानी, सार्वजनिक भवनहरू समावेशी बनाउन सकिन्छ। पुनर्निर्माणमा सकारात्मक विभेदको नीति अपनाएर श्रम गरिखाने वर्ग जुन समाजमा प्राय: गरिब तथा पछाडिएको वर्ग हुन्छ त्यस्ता समूहलाई निर्माणसम्बन्धी आधुनिक सीप तथा कला सिकाउन सकिन्छ। जस्ले गर्दा बलियो र दरिलो पूर्वाधार पनि बन्ने र दक्ष श्रमिकहरूको आय पनि बढ्ने हुन्छ। पुनर्निर्माणले आवासहरू स्वस्थवद्र्धक बनाउनु छ किनकि भान्सा धुवाँरहित बनाउन सकिन्छ जस्ले श्वासप्रश्वासका रोगहरूलाई कम गर्नेछ र नयाँ आवासहरूमा सफासुग्घर पनि बनाउन मद्दत गर्दछ। हामीले विगतमा सिकेका र भोगाइपछि विकास गरेका ज्ञानलाई थप परिमार्जित गरी संस्थागत गर्न सके दरिलो र बलियो विकासका लागि स्थानीय, प्रदेश र केन्द्रीय सरकारले पटकपटक हुने विपद् व्यवस्थापनका र पुनर्निर्माण कार्यहरूका लागि आवश्यक नीतिहरू निर्माण गर्न, चाहिने जनशक्तिको विकास गर्न र स्थानीय पाठ्यक्रममा विपद् व्यवस्थापनलाई समावेश गर्ने कामलाई निरन्तरता दिन सकिन्छ। यतिमात्र होइन, भवनसंहिता, डिजाइन र मापदण्ड बनाउँदा स्थानीय निर्माण सामग्री र संस्कृतिको पाटो पनि समावेश सजिलै गर्नेछ। साथै भविष्यमा हुन सक्ने विपद् जोखिमलाई न्यूनीकरण गर्न क्षमता विकास, पुनर्निर्माणका लागि स्रोत परिचालनको प्रभावकारी संयन्त्र र समन्वयको पनि स्पष्ट खाका बनाउने सजिलो हुनेछ। हामीले गर्ने परम्परागत विकासका गतिविधिहरूलाई विपत् न्यूनीकरण अनुकूलित गर्दै नयाँ प्रविधि र सीप प्रयोगमा ल्याउन नीतिगत, संस्थागत र प्रविधि प्रयोगमा प्राथमिकता दिएमा मात्र पुनर्निर्माणले दरिलो र बलियो नेपाल बन्छ। हाम्रा सन्ततिहरू सुरक्षित हुनेछन्।"
"सिन्धुलीको जुनार, समृद्धिको आधार","गोलन्जोर गाउँपालिका४ तिनकन्याका किसान गुण्डबहादुर ठकुरीले जुनार बेचेर यो वर्षमात्र १५ लाख रूपैयाँ आम्दानी लिए। वर्षमा ३५ लाख रुपैयाँसम्मको जुनार बिक्री गर्दै आएका ठकुरीले जुनारकै आम्दानीबाट काठमाडौंमा घर घडेरी जोडेका छन्। यो वर्ष अनुकूल मौसम नहुँदा ठकुरीको जुनार उत्पादनमा केही कमी आयो। झन्डै ३५ वर्ष अघिदेखि जुनार खेति गर्दै आएका किसान ठकुरीलाई उनकी धर्मपत्नी देवीकुमारी ठकुरीले सघाउँछिन्। उमेरले सात दशक हिडे पनि ठकुरी जुनार खेतीमा सक्रिय छन्। उनले अहिले २५ रोपनीभन्दा बढी क्षेत्रफलमा जुनार खेती गर्दै आएका छन्। कुनै बेला मकै र कोदो पनि नफल्ने जमिनमा ठकुरीको जुनार खेतीमा आफ्नो सपना मात्र पूरा भएको छैन, केही स्थानीयलाई रोजगारी पनि सिर्जना गरिदिएका छन्। यो त एउटा उदाहरण मात्र हो। सिन्धुलीको महाभारत क्षेत्रमा पर्ने गोलन्जोर गाउँपालिका १ देखि ६ सम्मका तीनकन्या, रतनचुरा, बितिजोर, भुवनेश्वरी, बाशेश्वर, डुडभञ्ज्याङ् जुनार उत्पादनका दृष्टिले पकेट क्षेत्र हुन्। यहाँका किसानले आफ्नै मेहनत र पौरखबाट वार्षिक रूपमा लाखौं रुपैयाँ आम्दानी गर्दै आएका छन्। जुनार उत्पादनका दृष्टिकोणले सिन्धुली जुनारको राजधानीका रूपमा परिचित छ। जिल्लाको गोलन्जोरसँगै कमलामाई नगरपालिका ३ जलकन्या चपौली, तीनपाटन गाउँपालिका १ तो श्रामखोला, सुनकोसी गाउँपालिका ७ मझुवा लगायतका क्षेत्रमा जुनारको व्यवसायीक खेती हुँदै आएको छ। यहाँका मुख्य पेशा र आम्दानीको स्रोत भनेको जुनार तथा सुन्तला खेती नै हो। यसअघि यहाँका किसानहरू खेतबारीमा परम्परागत बालीहरू दलहन, मकै, कोदो, फापर फलाएर जीवन गुजार्थे। तर, पछिल्लो समय जुनारको पर्याप्त बजार, उचित मूल्य र राज्यले नै जुनार उत्पादनका लागि प्रधानमन्त्री कृषि आधुनिकीकरण परियोजना जुनार सुपरजोन कार्यक्रम सञ्चालनमा ल्याएपछि यसलाई विस्तार व्यावसायिककरण गर्न थालिएपछि यहाँका नागरिकको समृद्धिको आधार जस्तै बनेको छ। जिल्लाका महाभारत क्षेत्रका किसानले कम्तीमा ५ लाखदेखि ३५ लाखसम्म रुपैयाँसम्म वार्षिक रुपमा जुनारबाट आम्दानी लिँदै आएका छन्। जुनारखेतीबाट आम्दानीसँगै स्थानीयस्तरमै रोजगारीको अवस्था सिर्जना गरेको छ। यहाँको जुनारलाई कोसेलीका रुपमा देशका पूर्वीपहाडी जिल्लादेखि राजधानी काठमाडौंसम्म पुर्याउने गरिएको छ। जुनारले प्रसिद्ध जिल्लाको पकेट क्षेत्रमा रहेको गोलन्जोर गाउँपालिकाले आफ्नो नामनै परिवर्तन गरेर जुनार गाउँपालिकाका रूपमा स्थापित गर्ने नीतिगत निर्णयको पहल थालेको गोलन्जोर गाउँपालिकाका अध्यक्ष शंकरराज बरालको भनाइ छ। हामी जुनारबाटै समृद्धि देखेका छौं। पालिकाको स्थानीय नागरिकको मुख्य आम्दानीको स्रोत जुनार नै हो। यसलाई ब्रान्डिङ गर्दै राष्ट्रिय तथा अन्तर्राष्ट्रिय स्तरमा चिनाउनका लागि जुनार नाम राख्ने तयारी गरिए पनि केही प्राविधिक कुराले राखिएको छ। नामसँगै दामसमेत राम्रो लिँदै आएका यहाँका नागरिकलाई जुनार खेतीमा सहयोग पुर्याउन पालिकाले विशेष कार्यक्रमहरू सञ्चालन गर्दै आएको छ, उनले भने। सिन्धुली जिल्लामा हालसम्म १ हजार ३ सय १८ हेक्टरमा जुनार र सुन्तलाको खेती भइरहेको छ। यसमध्ये ७ सय ९४ हेक्टरमा जुनार उत्पादन दिइरहेको छ। गोलन्जोरसँगै जिल्लामा वार्षिक रुपमा ५२ करोड रुपैयाँ बराबरको जुनार उत्पादन हुने गरेको छ। प्रधानमन्त्री कृषि आधुनिकीकरण परियोजना कार्यान्वयन एकाई, सिन्धुलीको तथ्याङकअनुसार जिल्लामा पछिल्लो समय २ सय ३७ हेक्टरमा जुनार बगैँचा विस्तार गरिसकेको छ। जुनार खेतीमा मात्र जिल्लाका ६ हजार बढीले रोजगार पाएका छन्। सिन्धुली जिल्ला जुनारको उत्पादनमा राजधानीको रूपमा विकासित हुँदा समृद्ध सिन्धुली निर्माणमा समेत सहयोग पुग्ने विश्वास गरिएको छ। जुनारको बजारीकरणलाई थप प्रभावकारी बनाउन जुस, वाइन, जामजेली र जुनारको पातको चियालगायतका प्रशोधित परिकार उत्पादनमा सहयोग पुर्याउन सके स्थानीय कृषकले आम्दानी लिने मात्र नभएर देशकै आयमा वृद्धि गर्न सकिने गोलन्जोर गाउँपालिकाका प्रमुख प्रशासकीय अधिकृत चन्द्रकान्त चौधरी बताउँछन्। उनका अनुसार जिल्लामा गुणस्तरीय जुनार उत्पादनका लागि गुनारमा लाग्ने रोग किरा नियन्त्रणका लागि पालिकाले प्रोत्सहान तथा अनुदान दिँदै आएको छ। जिल्लाको जुनारलाई ब्राण्डिङ गर्दै भारत, जापान तथा चाइनासम्मको बजारमा पुर्याउनका लागि संघिय सरकारसँग सहकार्य गरेर पहल थालिएको गोलन्जोर गाउँपालिकाका उपाध्यक्ष ज्वाला प्रसाद न्यौपानेले बताए। यसका साथै गुणस्तरीय जुनार उत्पादन जुनारका विभिन्न परिकार उत्पादन तथा बिक्री गर्ने व्यवस्था मिलाउन पहल गरिएको छ। जुनार प्रबर्द्धनका लागि होमस्टे सञ्चालन गरेर पर्यटन विकासमा जोड दिन सके सिन्धुली जिल्लाकै आर्थिक समृद्धिमा सहयोग पुग्ने न्यौपानेको विश्वास छ। जिल्लाको जुनार उत्पादनमा मित्र राष्ट्र जापानले समेत सहयोग गर्दै आएको छ। यस्ता निर्वाहमुखी कृषि क्षेत्रलाई व्यावसायिक प्रतिस्पर्धी र सम्मानजनक व्यवसायको रूपमा विकास गरी रोजगारीको अवसर सिर्जना गर्न सके देशको समग्र अर्थतन्त्रलाई थप चलायमान बनाउनसमेत सकिने गरी जुनार खेतिलाई व्यवसायिक र औधोगिकीकरणमा रुपान्तरित गर्दै अघि बढाउनुपर्ने जुनार खेतिका अभियान्ता दिपक कोइरालाको भनाइ छ।"
"आज श्रमिक, मजदुर वर्गले लामो सङ्घर्षपछि आफ्नो अधिकार प्राप्त गरेको ऐतिहासिक दिन हो : सभापति देउवा","काठमाडौं : नेपाली कांग्रेसका सभापति शेरबहादुर देउवाले आज श्रमिक, मजदुर वर्गले लामो सङ्घर्षपछि आफ्नो अधिकार प्राप्त गरेको ऐतिहासिक दिन भएको बताएका छन्। अन्तर्राष्ट्रिय श्रमिक दिवसको अवसरमा शुभकामना दिँदै देउवाले कांग्रेसले ट्रेड युनियन ऐन, श्रम ऐनलगायतलाई अगाडि बढाउन महत्त्वपूर्ण भूमिका निर्वाह गर्दै आएको बताएका हुन्। नेपालका श्रमजीवीले अहिले पनि अनेक समस्या बेहोरिरहनु परेकाले बताउँदै उनले त्यसलाई समाधान गरिनुपर्नेमा जोड दिए । उनले भने, श्रमजीवी वर्गको समस्यालाई समाधान गरेर हकहितको संरक्षण र सम्वर्द्धन गर्न तथा कार्य वातावरण, सामाजिक सुरक्षा, उचित ज्याला एवं पारिश्रमिक तथा पेसागत मर्यादा र सम्मानका लागि कांग्रेस क्रियाशील छ । यी समस्या समाधानमा सबै लाग्नुपर्छ। नेपालमा प्रजातन्त्रको स्थापनाका लागि २००७ को ऐतिहासिक जनक्रान्तिको प्रस्थान विन्दु मजदुर आन्दोलनलाई मान्ने गरिएको शुभकामना सन्देशमा उल्लेख छ । देउवाले कांग्रेस र मजदुर सधैँ एक अर्कामा आबद्ध भएर एकअर्काका अनन्य सहयोगीका रूमा रहिआएको बताए। पूर्वप्रधानमन्त्री समेत रहेका देउवाले नेपाली श्रमबजारको उन्नतिका लागि कांग्रेसले नै पहिलोपल्ट सामाजिक न्यायसहित उदार अर्थव्यवस्थाको नीति लिएको दाबी गरेका छन्।"
भविष्य निर्माणमा नयाँ सहर,"म हत्वपूर्ण जनसांख्यिकीय र आर्थिक परिवर्तनबाट गुज्रिरहेको नेपालले द्रुत सहरीकरण व्यवस्थापन गर्ने र यसको विविध भूगोलमा समतामूलक विकास सुनिश्चित गर्ने चुनौतीको सामना गरिरहेको छ। ग्रामीण र पहाडी क्षेत्रहरूबाट तराई र प्रमुख सहरी केन्द्रहरूमा बसाइँसराइको परम्परागत ढाँचाले असन्तुलित जनसंख्या वितरण निम्त्याएको हो। ठूला सहरहरूमा पूर्वाधारमा भार थपिएको छ भने ग्रामीण बस्तीहरू जनसंख्याविहीन बनेका छन्। यी गतिशीलताहरूको प्रतिक्रियामा, सरकारले सन्तुलित क्षेत्रीय विकासलाई प्रबर्द्धन गर्न र सहरी विकासलाई योजनाबद्ध बस्तीहरूमा प्रवाह गर्ने रणनीतिक प्रयासको रूपमा महत्वाकांक्षी नयाँ सहर आयोजना सुरु गरेको छ। पृष्ठभूमि र उद्देश्यहरू आधुनिक नयाँ सहरहरू विकास गर्ने अवधारणा नेपाल सरकारको आर्थिक वर्ष ०६७६८ को नीति तथा कार्यक्रम अनुरुप भएको हो। सुरुमा मध्यपहाडी राजमार्ग र उत्तरदक्षिण कोरिडोरहरूको संगम स्थलहरू नजिकै योजनाबद्ध सहरी केन्द्रहरू सिर्जना गर्ने कुरामा केन्द्रित यस आयोजनाको उद्देश्य आधुनिक नयाँ सहरहरू निर्माण गर्नु थियो। यो दृष्टिकोण नेपालको राष्ट्रिय सहरी नीतिको सन्तुलित सहरी विकास र दिगो विकास लक्ष्यको बुँदा ११ दिगो सहर तथा समुदायहरूको भावनालाई आत्मसाथ गर्दछ। यो आयोजना सहरी विकास तथा भवन निर्माण विभागअन्तर्गत नयाँ सहर परियोजना समन्वय कार्यालयद्वारा व्यवस्थित गरिएको छ। नयाँ सहर आयोजनाको प्राथमिक उद्देश्य बहुआयामिक छन् जसमा सहरीकरण व्यवस्थापन गर्नु र प्रत्येक नयाँ सहरलाई क्षेत्रीय केन्द्रको रूपमा विकास गर्नु, साना र मध्यम आकारका आधुनिक सहरहरू विकास गरेर ठूला सहरी क्षेत्रहरू, तराई र कृषिभूमिहरूमा बसाइँसराइ कम गर्नु, यी सहरहरूको लागि विकास योजनाहरू, भूउपयोग र विकास रणनीतिहरू तयार गर्नु, कृषि, पर्यटन, शैक्षिक, सांस्कृतिक र औद्योगिक पूर्वाधार विकास र प्रवर्दन गर्नु, जसले गर्दा ग्रामीण विकास र आर्थिक गतिविधिहरू सक्रिय पार्नु र विसंं २०९० सम्ममा १० नयाँ सहरहरूमा कम्तीमा एक एकलाख जनसँख्याको लागि आधुनिक पूर्वाधार निर्माण गर्नु समावेश छ। परियोजनाको विकास र दायरा सुरुमा मध्यपहाडी राजमार्गमा पर्ने १० वटा सहरहरूलाई केन्द्रित गरी परी कल्पना गरिएको, नयाँ सहर आयोजनाको दायरा पछिल्ला वर्षहरूमा नेपाल सरकारको विभिन्न मितिमा भएको विशेष निर्णय अनुरुप उल्लेखनीय रूपमा विस्तार भएको छ। हाल, आयोजनाले उल्लेखित तीन वर्गहरूमा ५४ सहरहरूलाई समेट्छ। २७ नयाँ सहरहरू यस वर्गमा प्रारम्भिक १० सहरहरू फिदिम, बसन्तपुर, खुर्कोट, बैरेनीगल्छी, डुम्रेभन्सार, बुर्तिबाङ, चौरजहारी, राकमकर्णाली, साँफेबगर र पाटन पर्दछन्। आव०७२७३ मा थप दुईवटा सुर्खेतको भेरीगंगा र प्युठानको भिंगरी साथै हुलाकी लोकमार्गमा अवस्थित १० अन्यसहरहरू गौरीगञ्ज, रंगेली, मनरा, ब्रम्हपुरी, मौलापुर, महागढीमाई, बर्दघाट, राजापुर, भजनी, बेलौरी र तराईमधेस क्षेत्रमा अवस्थित पाँच सहरहरू जस्तै शम्भनाथ, बलवा, ईश्वरपुर, कटहरिया र गढवा समावेश गरिए। यी सहरहरूले मुख्यतया एकीकृत विकास योजना, रणनीतिक सहरी विकास योजना, भूमिविकास र सहरी पूर्वाधार योजनाहरू तर्जमा छन्। १७ स्मार्ट सहरहरू आव०७२७३ मालुम्बिनी, निजगढ र पालुङटार प्रारम्भिक छनोटमा परे भने आव०७३७४ माथप १३ नगरपालिकाहरू धनकुटा, मिर्चैया, चन्द्रपुर, काभ्रे, भरतपुर, वालिङ, तुलसीपुर, दुल्लु, टीकापुर, अमरगढी, गुन्डु बाल्कोट, भीमदत्त, गौरीगञ्ज र मौलापुर छनोट गरिएको थियो। स्मार्ट सहरहरूको विकास दृष्टिकोणमा सूचनाप्रविधि र स्मार्टनेस स्तम्भहरूमा केन्द्रित रणनीतिक विकास गुरु योजनाहरू समावेश छन्। निष्कर्ष महत्वपूर्ण चुनौतीहरू र सुस्त समग्र प्रगतिको बाबजुद, नेपालको नयाँ सहर आयोजनाको दृष्टिकोण अत्यन्तै सान्दर्भिक छ। यसले सहरी करणलाई सक्रिय रूपमा व्यवस्थापन गर्ने, सन्तुलित वृद्धिलाई प्रबद्र्धन गर्ने र ग्रामीण क्षेत्रहरूबाट पलायनलाई सम्भावित रूपमा रोक्न मानिसको घर नजिक आवश्यक सेवाहरू र अवसरहरू प्रदानगर्ने महत्वपूर्ण प्रयासलाई प्रतिनिधित्व गर्दछ। विशेष गरी फिदिम र बसन्तपुर जस्ता सहरहरूमा अहिलेसम्म प्राप्त अनुभवले योजनाबद्ध विकास सम्भव छ भनेर देखाउँछ। गुरुयोजना र भूमि विकास पहलहरू मार्फत राखिएको आधारशिलाले भविष्यको प्रगतिको लागि जग प्रदान गर्दछ।"
आकर्षक बन्दैछन् सरकारी कार्यालय,केही वर्ष अघिसम्म सरकारी कार्यालयका भवनहरू पुराना देखिन्थे। मल्लकाल र राणाकालमा बनेका ती भवनहरू पुरानै शैलीमा पुनर्निर्माण गरिएको थियो । ती साँघुरा र परम्परागत भवनबाट सेवा प्रवाह हुन्थ्यो। पछिल्लो समय सरकारले अत्याधुनिक भवनहरू निर्माण गर्न थालेको छ । केही तयार भइसकेका पनि छन् । लिफ्टसहितका अत्याधुनिक सबै सेवा जडान गरिएका भवनमा खुला र पर्याप्त ठाउँ राखेर सरकारी सेवा चुस्त र दुरुस्त बनाउन थालिएको छ। आधुनिक भवनहरूबाट सेवा सुचारु हुन थालेपछि कर्मचारी र सेवाग्राहीलाई समेत सजिलो हुन थालेको छ। काठमाडौंभित्र अब सरकारी कार्यालयहरू पनि अग्ला र बहुतले भव्य भवनमा देखिन थालेका छन्। जसले शहरी सौन्दर्यलाई समेत बढाएका छन्।
निराशाभित्र आशाको उज्यालो,"अन्नपूर्ण मिडिया नेटवर्कको प्रमुख प्रकाशन अन्नपूर्ण पोस्ट् राष्ट्रिय दैनिक आज २४ औं वर्षमा प्रवेश गरेको छ । करिब साढे दुई दशक देश, समाज र नागरिकका विविध मुहार, अभिव्यक्ति र अपेक्षालाई समेट्दै अघि बढेको यो यात्रामा, यस वर्ष देश बन्दैछ विशेषांक यहाँहरूलाई उपहारस्वरूप प्रदान गर्न पाउँदा हामी हर्षविभोर छौं । यो विशेषांक सांकेतिक औपचारिकता मात्र होइन, हाम्रो प्रतिबद्धताको घोषणापत्र हो । नेपालको दुई दशक कालखण्ड राजनीतिक रूपान्तरण, आशा र असमञ्जसले भरिएको छ । संविधान निर्माणदेखि संघीय संरचनासम्म, प्रतिनिधित्वको लहरदेखि पुनः सन्तुलन खोज्ने प्रयाससम्म हामी निरन्तर गतिशील रह्यौं । यस्ता संक्रान्तिकालीन परिस्थितिमा स्वतन्त्र, निर्भीक र उत्तरदायी पत्रकारिताको भूमिका झन् महत्त्वपूर्ण हुन्छ । अन्नपूर्ण मिडिया नेटवर्क, विशेषतः अन्नपूर्ण पोस्ट् दैनिक, सधैं सत्य खोज्ने, सत्ता निगरानी गर्ने र जनअपेक्षा प्रतिबिम्बित गर्ने निष्पक्ष माध्यम बन्ने प्रयासमा समर्पित रह्यो । रहिरहने छ । खोज पत्रकारिता होस् वा जनताका अनुश्रवणीय आवाज; नीतिगत बहस होस् वा मौन गराइएका मुद्दाहरूको उजागर हामीले नेपाली मिडियामा भिन्न पहिचान बनायौं । अन्नपूर्ण पोस्ट्मात्र होइन, अन्नपूर्ण एक्सप्रेस (अंग्रेजी दैनिक), अन्नपूर्णपोस्ट् डट कम, द अन्नपूर्ण एक्सप्रेस डट कम, रेडियो अन्नपूर्ण ९४० मेगाहर्ज र एपीवान एचडी टीभी यी सबै मञ्चहरू मिलेर आज अन्नपूर्ण मिडिया नेटवर्क मुलुककै एक सशक्त, बहुआयामिक र विश्वसनीय मिडिया समूहका रूपमा उभिएको छ । आजको यथार्थ सरल छैन । आर्थिक पुनरुत्थान चुनौतीपूर्ण छ । भ्रष्टाचार राज्यसंरचनामा गहिरो गरी जरा गाडिरहेको छ । नागरिकको आत्मविश्वास, श्रम र आकांक्षामा दोधार देखिन्छ । तर, यति हुँदाहुँदै पनि देश बन्दैछ केवल भौतिक संरचनाले होइन, मानव चेतना, सिर्जना र सम्भावनाको जगबाट । यतिबेला निराशा बेच्ने होइन, आशा बाँड्ने समय हो । हामीले यो विशेषांकमा त्यसै आशाका कथा खोजेका छौं हिमालपारिका गाउँदेखि काठमाडौंका स्टार्टअपसम्म, विदेशमा नेपालको नाम झुल्काउने युवादेखि देशभित्रै नवप्रवर्तन गर्ने हातहरूसम्म । प्रश्नहरू छन्, चुनौतीहरू छन् तर सम्भावनाहरू पनि कम छैनन् । अन्नपूर्ण मिडिया नेटवर्कले सधैं समयसँगै रूपान्तरण गर्ने, प्रविधिका नवीनतम पक्ष आत्मसात् गर्ने र पत्रकारितालाई युगानुकूल बनाउने संकल्प लिएको छ । डिजिटल विस्तारका माध्यमबाट हामीले अमेरिका हुँदै विश्वभर नेपालीहरूसम्म हाम्रो समाचार, विचार र दृष्टिकोण पुर्याउन थालेका छौं । अबको लक्ष्य हो गुणस्तर, पहुँच र प्रभावका दृष्टिले अझ सशक्त र अन्तर्राष्ट्रिय मापदण्डअनुकूल मिडिया प्रणाली निर्माण गर्नु । त्यसमा हामी कटिबद्ध छौं । हाम्रो यात्रामा साथ दिनुहुने पाठक, श्रोता, विज्ञ, विज्ञापनदाता, सहकर्मी र शुभचिन्तकप्रति हार्दिक आभार व्यक्त गर्न चाहन्छु । २४औं वर्षको यो मोडमा हामी अडिग छौं निष्पक्षता, सत्य र आशाका पक्षमा । देश बन्दैछ हो, हाम्रा हरेक प्रश्नका उत्तर त्यसमै खोज्न सकिनेछ । क्याप्टेन रामेश्वर थापा अध्यक्ष अन्नपूर्ण मिडिया नेटवर्क"
"सामाजिक सुरक्षा योजना सुरू गर्दा ट्रोल गरे, तर २० लाख बढी श्रमिकले भरोसा पाए : प्रधानमन्त्री ओली","अब श्रम मात्र होइन, श्रमिकको भविष्य पनि सुरक्षित छ। छोराछोरीको उज्यालो मुहार, आमाबुबाको निर्धक्क जीवनश्रमिकको घरमा यिनै परिवर्तन ल्याउन हामी सफल हुँदैछौं। उनले भने। काठमाडौं : प्रधानमन्त्री केपी शर्मा ओलीले सामाजिक सुरक्षा योजना सुरू गर्दा व्यङ्ग्य र ट्रोलहरू सहनुपरेको गुनासो गरेका छन्। मे १अन्तर्राष्ट्रिय श्रमिक दिवसको अवसरमा श्रमिकहरूलाई शुभकामना दिँदै उनले नकारात्मक आवाजहरूभन्दा माथि उठ्दै २० लाखभन्दा बढी श्रमिकले यस योजनाबाट भरोसा पाएको उल्लेख गरे। ओलीले श्रमिकको पसिनाले देश अघि बढेको दाबी गरे। देश अघि बढेको छ श्रमिकको पसिनाले, समाज बाँचेको छ उनीहरूको समर्पणले। शुभकामना दिँदै एमाले अध्यक्षसमेत रहेका ओलीले भने, श्रमिकहरूको सामाजिक सुरक्षाका लागि केही वर्षअघि जब योगदानमा आधारित सामाजिक सुरक्षा योजना सुरू गर्यौं, व्यङ्ग्य र ट्रोलहरू सहनुपर्यो। तर आज, ती नकारात्मक आवाजहरूभन्दा माथि उठ्दै२० लाखभन्दा बढी श्रमिकले यस योजनाबाट भरोसा पाएका छन्। उनले अब श्रम मात्र होइन, श्रमिकको भविष्य पनि सुरक्षित हुने बताए। अब श्रम मात्र होइन, श्रमिकको भविष्य पनि सुरक्षित छ। छोराछोरीको उज्यालो मुहार, आमाबुबाको निर्धक्क जीवनश्रमिकको घरमा यिनै परिवर्तन ल्याउन हामी सफल हुँदैछौं। उनले भने, श्रमलाई सम्मान गरौं, श्रमिकलाई सम्मान गरौं। जय श्रमिक, जय देश ! विसं २०७५ मंसिर ११ गते प्रधानमन्त्री ओलीले नै योगदानमा आधारित सामाजिक सुरक्षा योजना शुभारम्भ गरेका हुन्। २०७५ मंसिर ३ गते तत्कालीन ओली नेतृत्वको मन्त्रिपरिषद् बैठकले ११ गते लाई सामाजिक सुरक्षा दिवसका रूपमा मनाउने निर्णय गरेको हो । यसबाट नेपालको संविधानको धारा ३४ को उपधारा (२) अनुसार सामाजिक सुरक्षा पाउने मौलिक हकलाई सुनिश्चित गर्न महत्वपूर्ण आधार तय भएको थियो। कोषले श्रमिकका लागि औषधोपचार, स्वास्थ्य तथा मातृत्व, दुर्घटना तथा अशक्तता, आश्रित परिवार र वृद्धावस्था सुरक्षा योजना सञ्चालन गरिरहेको छ। योगदान वापतको रकम सामाजिक सुरक्षा कोषमा जम्मा गरेपश्चात् मात्र कोषले सञ्चालनमा ल्याएका सामाजिक सुरक्षा योजना बमोजिमका सुविधाहरु प्राप्त गर्न सकिनेछ। सामाजिक सुरक्षा योजना एउटा कोष हाल प्रचलनमा रहेको सञ्चय कोष जस्तै हो। यसमा रोजगारदाता र मजदुर (श्रमिक) त्यसका सदस्य हुन्छन्। सञ्चय कोष, नागरिक लगानी कोषमा जस्तै सामाजिक सुरक्षा कोषमा पनि निश्चित रकम जम्मा गरिन्छ। रोजगारदाताबाट २० प्रतिशत र श्रमिकबाट १० प्रतिशत रकम कोषमा जम्मा हुने गरेको छ। ओलीले मेरो सहारा कोही छैन भन्नेका निम्ति राज्य र सरकार रहेको दाबी गर्दै आएका छन्। सरकार सामाजिक सुरक्षाको बृहत्तर र परिपूर्ण अवधारणालाई अगाडि बढाउन, व्यवस्थित ढंगले सञ्चालन गर्न र त्यसलाई पूर्णता दिन प्रतिबद्ध छ। अब कसैले अनाथ भएँ भन्नु पर्दैन। अनाथ हुनु दुःखको कुरा हो। तर, अब अनाथ भएर मैले अभिभावकत्व पाइनँ भन्ने स्थिति हुने छैन। मेरो रेखदेख गर्ने कोही छैन भन्ने अवस्था कसैको हुने छैन। मेरो सहारा कोही छैन भन्ने अवस्था पनि हुने छैन। त्यसका निम्ति राज्य छ र सरकार छ। प्रधानमन्त्री ओली भन्छन्, अहिलेको सरकार जनताको सरकार हो। सामाजिक न्याय र समानतासहित समृद्धिको यात्रामा हिंडेको सरकार हो।"
"आज श्रमिक दिवस, विश्वभर मनाइँदै","काठमाडौं : आज १३६औँ अन्तरराष्ट्रिय श्रमिक दिवस विश्वभर मनाइँदैछ । श्रमिकहरूको पेसागत मर्यादा र सम्मानको प्रत्याभूति गराउन तथा अधिकार स्थापित भएको दिनका रूपमा प्रत्येक वर्ष मे १ तारिखका दिन यो दिवस मनाइन्छ। विश्वभरका मजदुरले यस दिवसलाई पर्वका रूपमा लिँदै आफ्ना हकअधिकारको सुनिश्चितताका लागि सरकार र रोजगारदातालाई दबाब दिने उद्देश्यले यो दिवस विभिन्न कार्यक्रम गरी मनाउँदै आएका छन् । सन् १८८६ मे १ मा अमेरिकाको सिकागोमा आठ घण्टा काम, आठ घण्टा मनोरञ्जन र आठ घण्टा आराम भन्ने नारासहित सुरु भएको मजदुर आन्दोलनको सम्झनामा हरेक वर्ष यसै दिन यो दिवस मनाइँदै आइएको छ । सो आन्दोलनका क्रममा सिकागोको हेय मार्केट भन्ने ठाउँमा बम विस्फोट र प्रहरीको गोली लागेर सातजना मजदुरको मृत्यु भएको थियो । मजदुर आन्दोलनले अन्ततः सफलता हासिल गरेको थियो। पछि सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवम् श्रमिक नेताहरूको बैठकले विश्व श्रमिक दिवस विश्वभर मनाउने निर्णय गरेको थियो । नेपालमा पनि विराटननगरमा विस २००३ मा भएको श्रमिक आन्दोलनको सफलता र विसं २००७ को परिवर्तनसँगै यो दिवस मनाइन थालिएको हो । विसं २०४६ को राजनीतिक परिवर्तनसँगै नेपालमा यो दिवसमा सार्वजनिक बिदासमेत दिन थालिएको छ । यहाँ मे दिवसको परम्परा पञ्चायती शासनको विरोध गर्दै भित्रिएको थियो । नेपाल ट्रेड युनियन महासङ्घका अनुसार पहिलोपटक विसं २०१९ मा नेपाल मजदुर सङ्गठनले पहिलो पटक मे दिवस आयोजना गरेको थियो ।"
"देश बन्दैछ भन्ने सन्देश आशावादको संकेत मात्र होइन, समृद्धितर्फको यात्रा हो : राष्ट्रपति","काठमाडौं : राष्ट्रपति रामचन्द्र पौडेलले देश बन्दैछ' भन्ने सन्देश केवल आशावादको संकेत मात्र नभएको बताएका छन्। अन्नपूर्ण पोस्ट्को वार्षिकोत्सवको अवसरमा शुभकामना दिँदै उनले देश बन्दैछ भन्ने सन्देश समावेशिता र समृद्धितर्फको यात्रालाई आत्मसात् गर्ने भाव भएको बताएका हुन्। अन्नपूर्ण पोष्ट दैनिकले २४औं वार्षिकोत्सवका अवसरमा देश बन्दैछ विशेषांक प्रकाशन गर्न लागेको थाहा पाउँदा खुसी लागेको छ। सकारात्मक आशा सञ्चार गर्ने यस्तो विशेषांक केवल एक प्रकाशन मात्र नभई राष्ट्र निर्माणको यात्रामा निरन्तर क्रियाशील नागरिक चेतनाको प्रतिविम्ब हो। उनले भने,यस विशेष अवसरमा म अन्नपूर्ण पोष्ट परिवारलाई हार्दिक बधाइ तथा उत्तरोत्तर सफलताको शुभकामना व्यक्त गर्दछु। समाज परिवर्तनका संवाहकका रूपमा पत्रकारिता सशक्त आधारस्तम्भ भएको उनको भनाई छ। सुशासन, पारदर्शिता र जनउत्तरदायी शासन प्रणालीका लागि प्रेसको भूमिका अहम् हुन्छ। लोकतन्त्रको आधारभूत मूल्यहरू जोगाउन पत्रकारिताले निर्वाह गर्ने उत्तरदायित्व गहिरो र दीर्घकालीन प्रभाव पार्ने खालको हुन्छ। अन्नपूर्ण पोष्ट दैनिकले २४ वर्षको यात्रामा गरेको पत्रकारिता प्रशंसायोग्य छ। उनले भने, गहन अनुसन्धान, विविध दृष्टिकोण र उत्तरदायी सम्प्रेषणमार्फत् यसले समसामयिक राजनीतिक, सामाजिक र आर्थिक विषयमा जनमत निर्माण गर्ने कार्यमा उल्लेखनीय योगदान दिएको छ। उनले पत्रकारिताको माध्यमबाट जनतालाई सुसूचित गर्दै लोकतन्त्र सुदृढ तुल्याउन योगदान दिने विश्वास व्यक्त गरे। देश बन्दैछ भन्ने सन्देश केवल आशावादको संकेत मात्र होइन; यो मुलुकको संक्रमणकालीन परिस्थितिबाट स्थायित्व, समावेशिता र समृद्धितर्फको यात्रालाई आत्मसात् गर्ने भाव हो। यस्तो सन्दर्भमा अन्नपूर्ण पोष्ट जस्ता जिम्मेवार सञ्चारमाध्यमहरूको भूमिका अझ महत्वपूर्ण, प्रेरणादायी र मार्गदर्शक हुन्छ। उनले भने, अन्नपूर्ण पोष्ट आगामी दिनमा अझ निष्पक्ष, विवेकसम्मत र जनउत्तरदायी पत्रकारिताको माध्यमबाट जनतालाई सुसूचित गर्दै लोकतन्त्र सुदृढ तुल्याउन योगदान दिने पूर्ण विश्वास व्यक्त गर्दछु।"
च्या खानु हुन्छ ?,"च्या खानु हुन्छ ? पहिला मोटो चिया खाने भन्ने चलन थियो। मोटो मत्लव बाक्लो दूध हालेको, चिनी पनि जिब्रोमा झुन्डिने खाल्को। अहिले चिया खाने शैली परिवर्तन भएको छ। रातो चियामा रमाउने जमात बढ्दैछ। आजभोलि चिनीसहितको रातो चिया खानेहरूको संख्या पनि घट्ने क्रममा छ। चिया उद्यमी उदय चापागाईंको चिया कारखानामा पुग्दा उनले पहिलो अफर नै चियाको गर्छन्। चिया पिउँदिन भन्ने त खासै भेटिदैन। त्यसपछि उनको चिया चर्चा सुरु हुन्छ। नेपालका प्रमुख चिया उत्पादक चापागाईंसँग नेपालकै उत्कृष्ट अर्गानिक अर्थोडक्स चिया हुन्छ। उनी नेपाली चिया जर्मनका ९५ सहरसहित फिनल्यान्ड, फ्रान्स, जापान, चीन र भारतमा बिक्री गर्छन् र विदेशी मुद्रा भित्राउँछन्। कुराकानीको थालनीमै उनले सुनाए, नेपाली चियाको भविश्यमा खास शंखा गर्नु पर्दैन, भविश्य छ तर केही व्यवस्थापन पनि जरुरी छ। उनका अनुसार पछिल्लो समयमा बढेको कामदारको अभाव भने चुनौतीको विषय बनेको छ। उनको गोर्खा टि स्टेटको मात्रै ६ सय रोपनी चिया बगान छ। उनलाई दैनिक ६० कामदार आवश्यक छ। तर, उनीसँग अहिले १० जना मात्रै काम गरिरहेका छन्। चियामा व्यापार गर्ने चिया उत्पादक किसानको हितलाई वास्ता नगर्ने समूह चिया क्षेत्रमा रहेकाले उनीहरूलाई पनि किसानको पक्षमा उत्तरदायी बनाउनुपर्ने उनको भनाइ छ। त्यसैगरी, चियाको विषयमा सरकार जिम्मेवार नरहेकाले बजारीकरण सहितको विषयमा सरकारले चिया क्षेत्रलाई सजिलो गरी बोक्नुपर्ने उनको भनाइ छ। उनी भन्छन्, सरकार, उद्यमी र किसानले संयुक्त रूपमा काम गर्ने भए चियाबाट मात्रै वार्षिक २० अर्बको कारोबार गर्न सकिने उनको दाबी छ। उनको गोर्खा टी स्टेट इलामले वार्षिक ७०,००० किलो अर्गानिक अर्थोडक्स चिया उत्पादन गर्छ। त्यो प्रत्येक बर्ष सुन्दरपानी ब्रान्डमा जर्मनसहित पाँच देशमा बिक्री हुन्छ। चियाको स्वाद जति मिठो छ तर यसको उत्पादन र बजारीकरणको काम त्यती स्वादिलो बन्न सकेको छैन। छिमेकी मुलुकको चालबाजी, तेस्रो मुलुकले रुचाउने चिया उत्पादन गर्न नसक्नु, बोटदेखि ओठसम्मको प्रक्रियामा खाद्य सुरक्षा अपनाउन नसक्नु जस्ता कारणले चिया सम्झँदा चिया उत्पादक कृषक र प्रसोधनकर्ताको मनमा टर्रो स्वाद आउने गरेको राष्ट्रिय कृषक समूह महासंघका केन्द्रिय उपाध्यक्ष गणेश पोख्रेल बताउँछन्। उनी भन्छन्, समस्याको चाँङमा उभिएको नेपाली चियाको भविश्य भने कृषि क्षेत्र बुझेको सरकार आउनासाथ सुनिश्चत हुन्छ। उकालो लाग्यो व्यापार यस वर्ष गत वर्षको भन्दा धेरै चिया बिक्री भएको छ। चालु आर्थिक वर्ष २०८१८२ को नौ महिनामा साढे ३ अर्ब रुपैयाँ बराबरको चिया निर्यात भएको छ। भन्सार विभागको तथ्यांकअनुसार चालु आवको साउनदेखि चैत मसान्तसम्म तीन अर्ब ५७ करोड ३१ लाख रुपैयाँको १ लाख ६४ हजार ८५२ केजी चिया निर्यात भएको हो। सूर्योदय नगर उद्योग वाणिज्य संघका उपाध्यक्ष प्रज्वल प्रधान चिया विक्रीमा पोहोरको जस्तो समस्या अहिले नदेखिएको बताउँछन्। उनी भन्छन्, अहिले फष्टफ्लसको चिया भएकाले पनि बजारको माग बढेको हुन सक्छ। गत वर्ष सो अवधिमा २ अर्ब ५४ करोड १८ लाख ६० हजार रुपैयाँ बराबरको एक लाख ३० हजार ५१६ केजी निर्यात भएको थियो। गत वर्षको तुलनामा चिया निर्यातको ग्राफ पनि उकालो लागेको भन्सार विभागको तथ्याकले देखाएको छ। गत वर्षको तुलनामा १ अर्ब रुपियाँ बराबरको ३४ हजार किलो चिया बढी निर्यात भएको हो। चालु आवभर चार अर्ब ५० करोड रुपैयाँको चिया हुने अनुमान गरिएको छ। विभागका अनुसार गत आव २०८०८१ मा ३ अर्ब ६३ करोड रुपैयाँ बराबरको १ करोड ६५ लाख केजी चिया निर्यात भएको थियो। चाँपागाई भन्छन्, यो वर्ष सबै चिया उत्पादकहरू गत बर्षको तुलनामा बढि विक्री गरिरहेका छन्। राष्ट्रिय चिया तथा कफी विकास बोर्डका निर्देशक एवं प्रवक्ता डा दीपक खनालले विगतको वर्षको तुलनामा चियाको निर्यात उत्साहजनक भएको बताए। उनले अन्तर्राष्ट्रिय बजार चियाको माग वृद्धि भएको जानकारी दिए। कहाँकहाँ जान्छ नेपाली चिया ? नेपाली चियाको मुख्य बजार भारत हो। बोर्डका अनुसार आव २०८०८१ मा मुलुकभर २० हजार ७६० हेक्टर जमिनमा २ करोड ७० लाख केजी चिया उत्पादन भएको थियो। अघिल्लो आर्थिक वर्ष २०७९८० मा भने २ करोड ६४ लाख किलो उत्पादन भएको थियो। आर्थिक वर्ष २०७८७९ मा २ करोड ६३ लाख किलो उत्पादन भएको थियो। पछिल्लो सात वर्षको अवधीमा आर्थिक वर्ष २०७५७६ देखि २०७७७८ सम्ममा भने चियाको उत्पादन घटेको थियो। ती वर्षहरूमा २ करोड ४० लाख किलोको हाराहारीमा वार्षिक उत्पादन हुने गरेको थियो। भन्सार विभागको पछिल्लो तथ्यांकअनुसार गत आर्थिक वर्ष २०८०८१ मा ३ अर्ब ६३ करोड रुपैयाँ बराबरको १ करोड ६५ लाख किलो चिया नेपालबाट विभिन्न मुलुकमा निर्यात भएको थियो। चालु आर्थिक वर्ष २०८१८२ को चैत्र मसान्तसम्मको अवस्थामा नेपालले ३ अर्ब ५७ करोड रुपैयाँ बराबरको चिया निर्यात गरेको छ। नेपालमा १५ हजार २०३ जना चिया कृषक, १७१ वटा टी स्टेट र साना मझौला १२० वटा चिया प्रशोधन केन्द्रमार्फत ६० हजार जनाले रोजगारी पाएको सरकारको दावी छ। नेपालमा उत्पादित चिया बेल्जियम, अस्ट्रेलिया, फ्रान्स, जर्मनी, जापान कोरिया, क्यानडा, नेदरल्यान्डलगायतका देशमा निर्यात हुने गरेको छ। चीनको टी मार्केटिङ एसोसिएसनले आयोजना गरेको चियाको गुणस्तर मूल्यांकनसम्बन्धी अन्तर्राष्ट्रिय प्रतियोगितामा नेपालको चियाले ग्रान्ड गोल्ड मेडल प्राप्त गरेपछि नेपाली चिया उद्यमीहरूमा थप आशा पलाएको छ। परिणाम स्वरुप नेमाली चियाको माग समेत बढ्दै गएको छ।"
राजनीतिक संक्रमणको अन्त्य गर्दै विकास र समृद्धिको यात्रामा अग्रसर छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले मुलुक राजनीतिक संक्रमणको अन्त्य गर्दै विकास र समृद्धिको यात्रामा अग्रसर रहेको बताएका छन्। अन्नपूर्ण पोस्ट्को वार्षिकोत्सवको अवसरमा शुभकामना दिँदै उनले सरकारका पाइला विकास र समृद्धितर्फ अग्रसर रहेको बताएका हुन्। मुलुक यतिबेला राजनीतिक संक्रमणको अन्त्य गर्दै विकास र समृद्धिको यात्रामा अग्रसर छ। विगतमा हाम्रो अधिकांश समय अधिकार प्राप्तिको संर्घषमा व्यतीत भयो। आज परिवर्तन भएको छ, जनता सार्वभौमसत्ता सम्पन्न छन्। हाम्रा सबै पाइला विकास र समृद्धितर्फ अग्रसर छन् उनले भने। २४ वर्षमा तथ्यमा आधारित, विश्वसनीय र व्यवसायिक पत्रकारिता गर्दै समाजमा सकारात्मक चेतना अभिवृद्धि गर्ने कार्यमा अन्नपूर्ण पोष्ट सधैं क्रियाशील रहेको उनको भनाई छ। अन्नपूर्ण पोष्ट दैनिकले देश बन्दैछ भन्ने आशावादी सन्देशसहित विशेषाङ्क प्रकाशन गर्न लागेको खबरले खुशी तुल्याएको छ। यस अवसरमा म अन्नपूर्ण पोष्ट परिवारलाई हार्दिक बधाई तथा शुभकामना व्यक्त गर्दछु। उनले भने, नेपालको पत्रकारिता क्षेत्रमा स्थापित अन्नपूर्ण पोष्टले २४ वर्षको यात्रा पार गरेको छ। नेपालको राजनीतिक परिवर्तनदेखि सामाजिक रुपान्तरणमा अन्नपूर्ण पोष्टले पुऱ्याएको योगदान महत्वपूर्ण छ। बितेका २४ वर्षमा तथ्यमा आधारित, विश्वसनीय र व्यवसायिक पत्रकारिता गर्दै समाजमा सकारात्मक चेतना अभिवृद्धि गर्ने कार्यमा अन्नपूर्ण पोष्ट सधैं क्रियाशील रहेको मैले पाएको छु। एमाले अध्यक्ष समेत रहेका ओलीले सञ्चार माध्यमले अब देश विकासका निम्ति नवीनतम् र सिर्जनात्मक रुपमा आम नागरिकलाई सुसूचित गर्नुपर्ने बेला आएको बताए। अब हाम्रा सूचना र विषयवस्तु उद्यमशीलताको विकाससँगै रोजगारीका अवसर सिर्जना गर्ने कुरामा केन्द्रित हुनुपर्दछ। यसका लागि अन्नपूर्ण पोष्टले पनि आफ्नो तर्फबाट भूमिका खेल्ने छ भन्ने मैले अपेक्षा गरेको छु। अहिलेको सरकारले समृद्ध नेपाल, सुखी नेपालीको राष्ट्रिय आकांक्षालाई पूरा गर्न अघि सारेको राष्ट्रिय गन्तव्यलाई पूरा गर्न अन्नपूर्ण पोष्ट थप क्रियाशील हुनेछ भन्ने मेरो विश्वास छ। उनले भने, देश बन्दैछ भन्ने आशावादी सन्देशसहित विशेषाङ्क प्रकाशन गर्ने कार्यमा संलग्न सबैलाई धन्यवाद दिंदै प्रकाशन सफलताको पूर्ण शुभकामना व्यक्त गर्दछु।"
प्रधानमन्त्रीले कोशी लगानी सम्मेलनको उद्घाटन गर्दै,"विराटनगर : प्रधानमन्त्री केपी शर्मा ओलीले कोशी प्रदेशको राजधानी विराटनगरमा आज (बिहीबार)देखि सुरु हुने २ दिने कोशी लगानी सम्मेलनको उद्घाटन गर्दैछन्। वीरेन्द्र सभागृहमा सुरु हुने सम्मेलनको उद्घाटन बिहान ११ बजे गर्ने तयारी छ। सम्मेलन शुक्रबारसम्म चल्ने छ। सम्मेलनले लगानीको वातावरण बनाउँदै प्रदेशमा समृद्धिको ढोका खोल्ने अपेक्षा गरिएको कोशी प्रदेश सरकारका मुख्यमन्त्री हिक्मतकुमार कार्कीले बताए। प्रदेश सरकारले पहिलोपटक आयोजना गर्न लागेको सम्मेलनले उद्योगी व्यवसायीसमेतका निजी क्षेत्र र सरोकारवालालाई उत्साहित बनाएको उनको भनाइ छ। प्राकृतिक सम्पदा, उत्पादन, आय र रोजगारीका असीमित सम्भावना तथा रणनीतिक अवस्थितिका कारण कोशी प्रदेशलाई नेपालकै अर्थतन्त्रको मेरुदण्डका रूपमा हेर्न गरिएको छ। अग्लो सगरमाथादेखि होचो केचनासम्म रहेको प्रदेशमा सम्मेलनले कृषि, पर्यटन, जलविद्युत् र औद्योगिक विकासका क्षेत्रमा लगानीको वातावरण तयार पर्ने मुख्यमन्त्री कार्कीले बताए। सम्मेलनले संकटमा पर्दै गएको औद्योगिक एवं व्यावसायिक वातावरणलाई थप सहज बनाउने भएकाले व्यवसायी उत्साहित छन्। सम्मेलनले समग्र निजी क्षेत्रमा उत्साह ल्याएको नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतको भनाइ छ। सम्मेलनमार्फत बन्ने लगानीको वातावरणले कोशीको आर्थिक पुनरोत्थान र समग्र नेपालको समृद्धिको आधार तयार पार्ने उनी बताउँछन्। अर्थतन्त्र शिथिल रहेका बेला लगानीको अवस्था बन्न नसकेको र व्यवसायीहरू निराश बन्ने अवस्था रहेको राउतले बताए। तर, सम्मेलनले आशा जगाएको बताउँदै उनले प्रशासनिक झञ्झट, ढिलाइ, बजारको पहुँच र जमिन उपलब्धताको समस्या समाधानका लागि स्थायी संवाद मञ्च स्थापना, साना उद्यमीलाई बजारीकरणमा सहयोग र युवाहरूको सीप विकासमा सहयोग पुग्ने अपेक्षा गरिएको उल्लेख गरे। सम्मेलनमा लगानीका विविध विषयमा छलफल हुने उनको भनाइ छ। नेपाल उद्योग परिसंघ कोशी प्रदेशका अध्यक्ष पवनकुमार शारडा लगानी सम्मेलनले शिथिल अवस्थामा रहेको व्यवसाय क्षेत्रलाई चलायमान बनाउने अपेक्षा गर्छन्। राज्यले हाल भइरहेका समस्या समाधानका लागि पहल गर्दै व्यवसाय क्षेत्रलाई थप प्रोत्साहन गर्ने आशा रहेकाले व्यवसायी उत्साहित भएको शारडा बताउँछन्। सम्मेलनबाट १ खर्ब ७३ अर्ब ४९ करोड रुपैयाँ बराबरको लगानी भित्रिने अपेक्षा गरिएको छ। जसका लागि ७१ वटा परियोजनाहरू सोकेसिङ गरिएको छ। कृषि, पर्यटन, ऊर्जा, उद्योग, पूर्वाधार, सूचना प्रविधिलगायतका क्षेत्रका परियोजना सोकेसिङ गरिने भएपछि निजी क्षेत्र उत्साहित बनेको राउतले बताए। प्रदेश लगानी प्राधिकरणका प्रमुख कार्यकारी निर्देशक डा। सरोज कोइराला लगानी सम्मेलनकै क्रममा दुई दर्जनभन्दा बढी परियोजनामा सम्झौता (एमओयू) हुने बताउँछन्। सम्मेलनमा कृषि र पर्यटनमा कोशी प्रदेशको सम्भावना, औद्योगिक उत्पादन र बजारीकरण, पूर्वाधार विकास र ऊर्जा, स्वास्थ्य सेवा र मेडिकल शिक्षामा लगानीका अवसर र सम्भावनाका विषयमा छलफल हुने उनको भनाइ छ। सम्मेलनका अवसरमा प्रदेशमा लगानीमैत्री वातावरण र ३ तहका सरकारहरू बीचको अन्तरसम्बन्धका विषयमा विज्ञहरू तथा जनप्रतिनिधिहरूबाट धारणा प्रस्तुत हुने जनाइएको छ। लगानीको सम्भावना प्रचुर रहेको कोशी प्रदेशको समृद्धि र विकासका लागि सम्मेलन ऐतिहासिक एवं उपलब्धिमूलक हुने कोइरालाले बताए।"
"देश बन्दै छ, जीवन बदलिँदै छ","काठमाडौं : नेपालमा २०४६ सालको जनआन्दोलनपछि बहुदलीय प्रजातन्त्र पुनःस्थापना भयो। २०६२६३ को जनआन्दोलनमार्फत राजतन्त्रको अन्त्य र संघीय लोकतान्त्रिक गणतन्त्रको घोषणा भयो। लोकतन्त्रपछि देशले सामाजिक, राजनीतिक, आर्थिक र भौतिक विकासमा धेरै फड्को मारेको छ। मुलुकको समग्र रूपान्तरणतर्फ महत्वपूर्ण पाइला चालेको छ । यो साढे तीन दशकमा गरिबी दरमा घटेको छ। २०४८ देखि २०८० सम्म गरिबीमा उल्लेख्य सुधार भएको छ। २०५२ मा ५२ प्रतिशत रहेको गरिबी २०८० मा २० प्रतिशतमा झरेको छ। तीन दशकका गरिबीको दरको भिन्नता पनि घटेको छ। २०५२ मा ग्रामीण र सहरी क्षेत्रको बीचको फरक २१ प्रतिशत थियो जुन २०८० मा घटेर ७ प्रतिशत पुगेको छ। त्यसैले देशमा केही भएन अब केही हुँदैन भनेर निराशा मात्रै बाँड्नेहरूका लागि विगत साढे तीन दशकयता भएका केही उपलब्धिले भविष्यमा अगाडि बढ्न नयाँ आशा छर्न सक्छ। राजनीतिक रूपान्तरण नेपालमा २००७ सालमा प्रजातन्त्रको स्थापना भयो। त्यसपछि २०४६ मा प्रजातन्त्रको पुनस्र्थापना भयो भने २०६२६३ को आन्दोलनले देशलाई गणतान्त्रिक मुलुकमा परिवर्तन गर्यो। २४० वर्ष पुरानो निरंकुश राजतन्त्रको अन्त्य भयो। २०७२ असोज ३ मा संविधान सभामार्फत नयाँ संविधान जारी गरियो, जसले संघीयता, समावेशिता, धर्मनिरपेक्षता, मानव अधिकारलगायतलाई सुनिश्चित गरेको छ। एकात्मक केन्द्रीकृत राज्य प्रणालीको पुनर्संरचना भएको छ। मौलिक हकको व्यवस्था गरियो। संघीय शासन प्रणाली एकात्मक केन्द्रीकृत राज्य व्यवस्था संघीयतामा रूपान्तरण भयो। देश ७ प्रदेश र ७५३ स्थानीय तहमा विभाजन भयो। यसरी राज्य सत्ता संघीय प्रणाली गएसँगै गाउँगाउँमा सिंहदरबार पुगेको छ। यसले विकासका योजनाहरू जनस्तरसम्म पुर्याउन र जनताको जीवन बदल्न सहयोग पुर्यायो। वंश सत्ताको अन्त्य भएर जनताको छोराछोरी नै राष्ट्र प्रमुख हुने अवस्था आएको छ। आँगनमा सिंहदरबार पुगेको छ। पहिलो पटक नेपालमा संघीयताको अभ्यास भएका कारण केही समस्या देखिएन पनि विस्तार गाउँका सिंहदरबारले काम गर्न थालेका छन्। शिक्षा क्षेत्रमा प्रगति शिक्षामा सर्वसाधारणको पहुँचमा वृद्धि भएको छ। प्राथमिकदेखि माध्यमिक तहसम्म निःशुल्क र अनिवार्य शिक्षा लागू भएको छ। देशमा सामुदायिक विद्यालयहरूको संख्या झन्डै ३० हजार छ। देशमा उच्च शिक्षाको पहुँच बढ्दै गएको छ भने विश्वविद्यालयहरूको संख्या पनि बढेको छ। नेपालमा हालसम्म २८ वटा विश्वविद्यालयहरू स्थापना भएका छन्। जसमध्ये १४ वटा केन्द्रीय विश्वविद्यालयहरू, ६ वटा प्रदेशस्तरीय विश्वविद्यालयहरू र ८ वटा स्वायत्त स्वास्थ्य विज्ञान विश्वविद्यालयहरू समावेश छन्। यी विश्वविद्यालयहरूले देशभरिका विद्यार्थीलाई उच्च शिक्षा प्रदान गर्दै आएका छन्। नेपालमा ५ वर्ष वा सोभन्दा माथिको उमेर समूहमा साक्षरता दर ७६२ प्रतिशत पुगेको छ। जसमा ८३६ प्रतिशत पुरुष र ६९४ प्रतिशत महिला छन्। पछिल्लो १० वर्षमा नेपालको साक्षरता दर ९६ प्रतिशतले बढेको छ। पछिल्लो २० वर्षको अबधिको नेपाल साक्षरता दर २२१ प्रतिशत बढेको छ। २०५८ सालमा नेपालको साक्षरता दर ५४१ प्रतिशत थियो। २०७८ मा ५ वर्ष वा सो भन्दा माथिका ९३ प्रतिशतले कुनै न कुनै रुपमा विद्यालय शिक्षा पूरा गरेका छन्। ४८५ प्रतिशतले आधारभूत शिक्षा पूरा गरेयका छन्। जसमध्ये २८७ प्रतिशतले तल्लो आधारभूत शिक्षा र १९९ प्रतिशले उच्च आधारभूत शिक्षा लिएका छन्। २०७८ माध्यमिक शिक्षा पूरा गर्नेहरूको प्रतिशत २०६८ को तुलनामा १० प्रतिशतले बढेको छ। सरकारले सीटीईभीटीमार्फत प्राविधिक र सीपमूलक शिक्षालाई प्रोत्साहन गरेको छ। बालबालिकालाई विद्यालयमा ल्याउने प्रयास अनुरूप शिक्षा सबैका लागि कार्यक्रम प्रभावकारी बनाइएको छ। शिक्षामा लैंगिक समानता र समावेशितालाई जोड दिइएको छ। छोरीहरूलाई शिक्षामा ल्याउने प्रयास स्वरूप उनीहरूको विद्यालय भर्ना दर उल्लेखनीय रूपमा बढेको छ। केही जिल्लाहरूमा छोरीहरूको संख्या छोराहरूभन्दा बढी भएको पाइएको छ। दलित, जनजाति र विकट क्षेत्रका बालबालिकाको पहुँच बढाउँदै सरकारले आरक्षण, छात्रवृत्ति, पोसाक वितरण, मध्याह्न भोजन कार्यक्रमजस्ता विविध योजनाहरू ल्याएर शिक्षामा समावेशिता बढाएको छ। नीति तथा कानुनी सुधार गर्न नयाँ शिक्षा नीति (२०८०) मार्फत गुणस्तरीय, व्यावहारिक र सीपमूलक शिक्षामा जोड दिइएको छ। शिक्षा ऐन र नियमावलीहरू अद्यावधिक गर्दै संघीय संरचनाअनुसार शिक्षा प्रणाली पुनःसंरचना गरिएको छ। शिक्षामा सूचना प्रविधिको प्रयोगमा जोड दिँदै डिजिटल शिक्षालाई अगाडि बढाइएको छ। सुध्रिँदै स्वास्थ्य स्वास्थ्य तथा जनसंख्या मन्त्रालयका अनुसार मन्त्रालयले संविधान तथा ऐनले प्रदान गरेका अधिकार तथा हकअनुसार बच्चा जन्माउने क्रममा कुनै पनि आमाको ज्यान जान दिनुहँुदैन भन्ने कुरालाई महत्व दिएर काम अगाडि बढाएको छ। जसका कारण नेपालमा सबैभन्दा ठूलो समस्याका रूपमा रहेको मातृमृत्युदर घटेको छ। प्रतिएक लाख शिशुलाई जीवित जन्म दिँदा ८५० जना महिलाको मृत्यु हुने गरेकोमा अहिले त्यो १५१ मा झरेको छ। त्यसैगरी बालमृत्युदर घटेको छ। २०४७ सालमा बालमृत्युदर उच्च थियो। एक हजार बालबालिका जन्म हुँदा १ सय ३९ जनाको पाँच वर्ष नपुग्दै मृत्यु हुने गथ्र्यो। अहिले प्रतिएक हजार बालबालिकाको जन्म हुँदा २७ जना मात्र मृत्यु हुने गरी बालमृत्युदर घटेको छ। स्वास्थ्य क्षेत्रमा पनि ठूलो सुधार भएको छ। देशमा नै आधुनिक प्रविधिबाट उपचार हुन थालेको छ। गाउँगाउँमा स्वास्थ्य चौकी र स्वास्थ्य केन्द्रहरू स्थापना भएका छन् भने निःशुल्क औषधि कार्यक्रम लागु गरिएको छ। महिला र बालबालिकाका लागि लक्षित स्वास्थ्य सेवा, जस्तै सुरक्षित मातृत्व, खोप कार्यक्रम गाउँगाउँमा लागू छन्। देशभर हाल करिब ८ हजार स्वास्थ्य संस्थाहरूले आम जनतालाई सेवा प्रदान गरिरहेका छन्। आयुर्वेदिक चिकित्साप्रति जनताको आकर्षण बढेको छ। जडिबुटीका लागि नेपाल विश्वमै उत्कृष्ट मानिन्छ। यहाँ यार्सागुम्बा, पाँचऔले, कुटकी, जटामसी, टिमुर, भ्याकुर, चिराइतो, तेजपात, नागबेली, बोझो, असुरो, सतुवा, अमला, गुर्जो, पिपला, बर्दो, बेल, हर्रो, डालेचुक, लोठसल्ला, सुगन्ध कोकिला, पदमचाल, चुत्रो, दालचिनी, धतुरो, पीपला, कन्टकारीलगायतका जडिबुटीको अथाह संभावना छ। लप्सी, बोधिचित्त, रुद्राक्ष, अर्गेली, च्युरी, चिराइतो, श्रीखण्ड र मेन्थाबाट प्रशस्त लाभ लिन सकिन्छ। यी जटिबुटीहरूको भरपुर प्रयोग गर्दै आयुर्वेदिक चिकित्सा पद्धतिमा पनि जनमानसको लोकप्रियता बढेको देखिन्छ। आर्थिक लक्ष्यमा अगाडि नेपाल राष्ट्र बैंकले सार्वजनिक गरेको चालू आव २०८१। ८२ को पहिलो ८ महिनाको आर्थिक स्थिति उत्साहजनक देखिन्छ। वार्षिक बिन्दुगत आधारमा उपभोक्ता मूल्य सूचकांकमा आधारित मुद्रास्फीति ३७५ प्रतिशत छ। यस अबधिमा आयात ११२ प्रतिशतले र निर्यात ५७२ प्रतिशतले बढेको छ। साथै, विप्रेषण आप्रवाह नेपाली रुपैयाँमा ९४ प्रतिशतले र अमेरिकी डलरमा ६९ प्रतिशतले बढेको छ। यसैगरी, शोधनान्तर स्थिति रु३१० अर्ब ३७ करोडले बचतमा रहेको छ। यस अतिरिक्त, कुल विदेशी विनिमय सञ्चिति अमेरिकी डलरमा १७ अर्ब २७ करोड पुगेको छ। पूर्व अर्थ सचिव कृष्णहरी बास्कोटाले यी सूचकांकहरू स्वयंमा उत्साह जगाउन पर्याप्त रहेको बताउँछन्। पूर्वाधार विकास यो अवधिमा सडक विस्तारमा ठूलो उपलब्धि हाँसिल भएको छ। २०४७ सालमा देशमा जम्मा ९ हजार किलोमिटर सडक थिए। २०८१ म यो १ लाख १० हजार किलोमिटर पुगेको छ। तीन दशकमा १२ गुणाभन्दा बढी सडक विस्तार भएको छ। तीन दशकअघि २५०० नागरिकमा १ किलोमिटर सडक पथ्र्यो अहिले ३०० नागरिकमा १ किलोमिटर सडक छ। ग्रामीण सडकदेखि राजमार्ग निर्माणसम्म उल्लेखनीय वृद्धि भएको छ। सबै जिल्ला सदरमुकाम सडक पुगेको छ। अधिकांश पालिका सडकबाट जोडिएका छन्। सडक नपुगेका गाउँ विरलै छन्। काठे पुल र तुइन विस्थापनको अवस्थामा छ। पूर्वपश्चिम जोड्ने चार वडा राजमार्ग छन्। पूर्वपश्चिम राजमार्ग, हुलाकी राजमार्ग, मदन भण्डारी राजमार्ग, पुष्पलाल मध्यपहाडी लोक मार्ग छन्। उत्तर दक्षिण कोरिडोर पनि निर्माणाधीन छन्। सुरुङ र अग्ला पुलसहितको नयाँ प्रविधि पनि भित्रिएको छ। नागढुंगा नौबिसे सुरुङ, सिद्धबावामा सुरुङ बनेका छन्। रेल सेवा विस्तार पनि भइरहेको छ। देशका धेरै स्थानमा केबुलबार छन्। जलविद्युत्मा छलाङ देशमा जलविद्युत् उत्पादनका लागि धेरै परियोजनाहरू अगाडि आएका छन्। २०४७ सालमा जम्मा २२७ मेगावाट विद्युत उत्पादन हुन्थ्यो। अहिले ३४०० मेगावाट उत्पादन भइरहेको छ। जलविद्युतको क्षेत्रमा लोकतन्त्रका ठूलो फड्को नै मारेको छ। विद्युत् उत्पादनमा वृद्धिसँगै लोडसेडिङ अन्त्य मात्र नभई विद्युत् निर्यातमा समेत नेपालले कदम चालिसकेको छ। २०४७ सालमा प्रतिव्यक्ति विद्युत् खपत ३४ किलोवाट प्रतिघण्टाबाट बढेर ४०० किलोवाट प्रतिघण्टा पुगेको छ। विद्युत्मा सुविधा पुगेका परिवार १४ प्रतिशतबाट ९७ प्रतिशत पुगेको छ। पछिल्लो ३३ वर्षमा विद्युत् उत्पादन १५ गुणाले बढेको छ भने उपभोग १० गुणा बढेको छ। भूकम्पले भत्काएका संरचनाहरूको पुनर्निर्माण मात्र नभई केही अन्तर्राष्ट्रिय विमानस्थलहरू, टनेल र पुलहरू पनि धमाधम निर्माण भइरहेका छन्। आधा दर्जन विमानस्थलमा रात्रिकालीन हवाईसेवा सूचारु भएको छ। दर्जनौं आन्तरिक विमानस्थलका धावनमार्गहरू पक्की छन्। पोखरा र भैरहवा अन्तर्राष्ट्रिय विमानस्थल सञ्चालन आएका छन्। त्रिभुवन अन्तर्राष्ट्रिय विमानस्थलको स्तरोन्नति भएको छ। धरहरा, रानापोखरी, दरबार हाईस्कुल, बसन्तपुरलगायत भूकम्पबाट भत्किएका संरचनाकोे पुनर्निर्माण भएको छ। आईटीमा फड्को इन्टरनेटको पहुँच गाउँगाउँसम्म पुगेको छ। डिजिटल सेवा, ईशासन र अनलाइन सेवा प्रणालीको विकास द्रुत गतिमा भइरहेको छ। हाल कृतिम बौद्धिकता (एआई) को प्रयोगले धेरै कामलाई सहज बनाउँदै गएको छ। नेपालले सफ्टवेयर र सूचना प्रविधि सेवाहरूको निर्यातबाट आर्थिक वर्ष २०८१८२ को पहिलो चार महिनामा करिब रु ६६९ अर्ब आम्दानी गरेको छ। यसमा टेलिकम्युनिकेसन, कम्प्युटर र सूचना सेवाहरू समावेश छन्। अघिल्लो वर्षको तुलनामा यो आम्दानीमा २०२८ प्रतिशत वृद्धि भएको छ। नेपाल राष्ट्र बैंकका अनुसार, यो तथ्यांक बैंकिङ च्यानलमार्फत प्राप्त रकमको हो, जबकि थुप्रै आइटी सेवा प्रदायकहरूले अनौपचारिक च्यानलमार्फत पनि रकम प्राप्त गर्छन्। यसले गर्दा वास्तविक आम्दानी अझ बढी हुन सक्ने अनुमान छ। नेपाल सरकारले आगामी १० वर्षमा आइटी निर्यातबाट ३ खर्ब आम्दानी गर्ने र १५ लाख रोजगार सिर्जना गर्ने लक्ष्य लिएको छ। यसले नेपालको अर्थतन्त्रमा महत्वपूर्ण योगदान दिने देखिन्छ। यसका लागि सरकारले आइटी पार्कहरूको स्थापना, उच्च गति इन्टरनेट र डेटा केन्द्रहरूको विकास जस्ता पूर्वाधारमा लगानी गर्दै छ। ईगभर्नेन्स प्रभावकारि रूपमा लागू भइरहेको छ। सरकारले विभिन्न सेवा डिजिटल रूपमै उपलब्ध गराउन थालेको छ, जस्तैः नागरिकता प्रमाणपत्र आवेदन, सवारी साधन कर तिर्ने प्रणाली, लोकसेवा आयोगको आवेदन प्रणाली आदि। सञ्चारमा क्रान्ति २०४७ सालमा तीन हजार नागरिकको अनुपातमा एउटा टेलिफोन थियो। अहिले औसत एउटा नागरिकलाई एकभन्दा बढी टेलिफोन छ। त्यसबेला इन्टरनेट शून्य थियो। अहिले ७५ प्रतिशत नागरिकले यो सुविधा पाएका छन्। २०७८ को जनगणना अनुसार ७३ प्रतिशत नागरिकसँग मोबाइल तथा स्मार्ट फोन छ। ४९ प्रतिशतसँग टेलिभिजन, ३८ प्रतिशतमा इन्टरनेट सुविधा, २७ प्रतिशतसँग मोटरसाइकल, २४ प्रतिशतसँग फ्रिज र १५ प्रतिशतसँग कम्प्युटर वा ल्यापटप छ। अधिकारको प्रत्याभूति संविधानले महिला, दलित, जनजाति, मधेसी, मुस्लिम लगायतलाई विशेष अधिकार दिएको छ। उनीहरूका जातिगत संवैधानिक आयोग नै बनेका छन् । महिलाको राजनैतिक सहभागितामाा वृद्धि भएको छ। स्थानीय तहमा ४१ प्रतिशतभन्दा बढी महिला प्रतिनिधित्व आएको छ। महिला राष्ट्रपति, प्रधानन्यायाधीस, सभामुख, मुख्यसचिव जस्तो सर्वोच्च पदमा पुगिसकेका छन्। निजामति सेवा केही वर्ष अघिसम्म नै जम्मा ४ प्रतिशत महिलाको सहभागी थियो अहिले २८ प्रतिशतभन्दा धेरै पुगेको छ। निजामती सेवाको सर्वोच्च पदमा पहिला पुगिसकेको अवस्था छ। २०५८ सालमा महिलाको नाममा ८ प्रतिशत रहेको जमिनको स्वामित्व रहेको थियो। २०७८ मा २४ प्रतिशत महिलाको नाम जमिनको स्वामित्व भएको छ। रोजगारी र वैदेशिक रोजगारीमा वृद्धि वैदेशिक रोजगारमार्फत आर्थिक आप्रवासनको वृद्धि भएको छ। र रेमिट्यान्स राष्ट्रको आर्थिक मेरुदण्ड बनेको छ। विश्वका ८० देशमा नेपाली पुगिसकेका छन् । नेपालमा विदेशबाट १५ खर्ब रेमिट्यान्स आइरहेको छ। सामाजिक सुरक्षा २०५१ सालको मनमोहन अधिकारी नेतृत्वको सरकारले नेपालमा पहिलो पटक ज्येष्ठ नागरिक भत्ताको सुरुवात गरएको छ। हाल सामाजिक सुरक्षाको दायरा फराकिलो हुदै गएको छ। २०६१ सालदेखि सुरक्षित मातृत्वका क्षेत्रमा र महिलाको सम्पत्तिमा स्वामित्व बढाउने विषयमा उल्लेखनीय काम भएका छन्। २०६६ सालमा बाल संरक्षण अनुदानको रूपमा बालबालिका भत्ता सुरुवात भएको थियो। २०७५ देखि बजेटमार्फत ७० वर्ष माथिका सबै ज्येष्ठ नागरिकको १ लाखसम्मको बिमाङ्क रकम स्वास्थ्य बिमा शुल्क सरकारले व्यहोर्र्ने व्यवस्था गरिएको छ। जसबाट झन्डै १० लाख नागरिक आभान्वित छन्। राष्ट्रपति महिला उत्थान कार्यक्रममार्फत २०७५ देखि ग्रामीण तथा दुर्गम क्षेत्रका जोखिममा परेका गर्भवती तथा सुत्केरी महिलो निःशुल्क आपत्कालीन उद्धार गर्न एयर एम्बुलेन्स व्यवस्था पनि छ। गरिब नागरिकको आवासको हकलाई सम्मान गर्न जनता आवास कार्यक्रम लागू गरिएकोमा २०७६ देखि सुरक्षित आवास कार्याक्रम थप गरी देशभरिका करिब ५ लाख फुसका छाना हटाउन प्रतिपरिवार ५० हजार सहयोग गर्ने र सहुलियत दरमा काठ उपलब्ध गराउने व्यवस्था गरिएको छ। योगदानमा आधारित सामाजिक सुरक्षा प्रणाली विस्तार हुँदैछ। सामाजिक सुरक्षा कोषमा २० हजार रोजगाराता संलग्न छन्। योगदानकर्ता करिब २१ लख छन्। सामाजिक सचेतनाको वृद्धि प्रजातन्त्रसँगै मानव अधिकार, प्रेस स्वतन्त्रता, नागरिक सहभागिता, सामाजिक न्याय लगायतका विषयमा जनचेतना बढेको छ। मानवविकास सूचांकमा सुधार भएको देखिन्छ। २०४८ सालमा ०४ प्रतिशत रहेको मानवविकास सूचांक ०६ प्रतिशत पुगेको छ। तीन दशकमा देश निम्नस्तरको मानव विकास भएको राष्ट्रबाट मध्यस्तरको मानव विकास भएको राष्ट्रमा उक्लिएको छ । फुसका घर हराए आवासको सुविधामा उल्लेख्य परिवर्तन भएको छ। २०५२ सालसम्ममा ११ प्रतिशत परिवार मात्र पक्की गारो भएका घरमाबस्ने गरेकामा २०८० सालसम्ममा ५६ प्रतिशत परिवार सिमेन्टको गारो भएका घरमा बस्ने भएका छन्। २०५२ सम्ममा करिब ९०प्रतिशत परिवार फुसको वा कच्ची छाना भएका घरमा बस्ने गरेमा गिए। अब करिब २० प्रतिशत परिवार मात्र कच्ची छाना भएका घरमा बसेका छन्। पक्की घरमा बस्ने परिवार २०५२ सालसम्ममा ११ प्रतिशत रहेकामा २०८० मा ४० प्रतिशत नाघेका छन्। प्रतिव्यक्ति आयमा वृद्धि पछिल्लो १०१२ वर्षमा नै नेपालीको प्रतिव्यक्तिमा पनि उल्लेख्य वृद्धि भएको छ। चालू आर्थिक वर्षमा प्रतिव्यक्ति आय १५१७ अमेरिकी डलर पुग्ने अनुमान गरिएको छ। जसमा २०६७६८ मा ८१८ अमेरिकी डलर थियो। नेपालीको आयुमा उल्लेख वृद्धि भएको छ। अझ कर्णालीबासी आयु नसोचेको परिवर्तन भएको छ। नेपालीको औसत आयु ७१३ प्रतिशत पुगेको छ। दुई दशकमा नेपाली औसत आयु ११ वर्षले बढेको छ। २०५८ सालमा नेपालीको औसत आयु ६०४ वर्ष थियो। २०६८ मा ६६६ वर्ष थियो। प्रदेशगत रूपमा हेर्दा कर्णालीमा मानिस सबैभन्दा धेरै वर्ष बाँच्ने गरेको देखिएको छ। उपलब्धिसँगै चुनौती यी उपलब्धीहरू सँगसँगै केही चुनौतीहरू पनि पक्कै छन्। भ्रष्टाचार, सुशासनको अभाव, बेरोजगारी, आर्थिक असमानता आदि अहिलेका मुख्य चुनौती हुन्। तर, समग्रमा प्रजातन्त्र र त्यसपछि आएको गणतन्त्रले नेपाललाई संस्थागत विकास, सामाजिक परिवर्तन र नागरिक अधिकारको दिशामा भने पक्कै अगाडि बढाएको छ। भौतिक पूर्वाधारमा परिवर्तन भए पनि सुशासन नेपालकै मुख्य चुनौती रहेको छ।"
"किनभने, देश बन्दैछ","हो, देश बन्दैछ । तर, सजिलै होइन । हामीले केही गुमाएका छौं । तर धेरै सम्भावना अँगालेका छौं । २० वर्षमा पाँचवटा निर्वाचन भए । तीनवटा संविधान चाखिए । २०६२०६३ पछि नयाँ युग सुरु भयो । पुराना बानी छुटेनन् । घोषणा थुप्रै गरिए । पूरा थोरै भए । नारा रमाइला लगाइए । काम सकसपूर्णै रहे । देशमा ७७ जिल्ला छन् । ७ वटा प्रदेश सरकार । ७ सय ५३ स्थानीय तह । तर, नागरिक सेवा अझै केन्द्रीय राजधानीमै छ । नेपालको अर्थतन्त्र सानो छ । तर सम्भावना ठूलो । लाखौं युवा विदेशमा छन् । तर देशमै रोजगारी छैन भन्न सकिन्न । समस्या नीति र इमानको हो । तर, अर्कातिर हिजो सडक थिएन । आज कालोपत्रे गाउँ पुगेको छ । हिजो रेडियोमात्र थियो । आज हातहातमा स्मार्टफोन छ । हिजो हातले लेख्थ्यौं । आज एआईबाट लेखिन्छ । यही संक्रमणमा पत्रकारिता उभिएको छ । अन्नपूर्ण पोस्ट् पनि उभिएको छ २४ वर्षदेखि । पहरेदार बनेर । साक्षी बनेर । कहिले आलोचक, कहिले उत्प्रेरक । हामी देखिरहेका छौं देश परिवर्तनको लयमा छ । देश बन्दैछ । अर्को पुस्ताको आँखामा बन्दैछ । तिनै छन् हाम्रा आशा । तिनै हुन् देश बन्दैछ भन्ने प्रमाण । हामी निराशा बेच्दैनौं । प्रश्न गर्छौं । तर उत्तर पनि खोज्छौं । देश भन्नु सिमानामात्र होइन, सपना पनि हो । देश भन्नु हो एकजना हिम्मती किसान, जसले बन्जरमा हरियो सपनाको बिउ रोपेको छ । देश भन्नु होदुई हातमा पसिना र मनमा उज्यालो बोकेर बाँचेका सयौं योजना । अनि, देश भन्नु हो अन्धकारबीच पनि भरोसाको दियो बालेका नागरिकहरू । त्यसैले, देश नाराले होइन, कामले बन्छ । हामी तिनै कामका साक्षी, संवाददाता र संवाहक बन्ने संकल्प गर्छौं । त्यही कथा देखाउन चाहन्छौं । किनभने देश बन्दैछ ।"
