शीर्षक,विवरण
हाम्रो पे र नबिल बैंकबीच सहकार्य: अब मोबाइल बैंकिङबाट रकम लोड गर्न सकिने,"काठमाडौं : नेपालकै लोकप्रिय मोबाइल एप हाम्रो पात्रोको आफ्नै डिजिटल वालेट हाम्रो पे र अग्रणी बैंकिङ सेवा प्रदायक नबिल बैंक बीच प्रयोगकर्ताहरूका लागि अब थप सुविधा हुनेगरि सहकार्य भएको छ। अबदेखि नबिल बैंकको मोबाइल बैंकिङ एप प्रयोग गरी हाम्रो पे वालेटमा सजिलै रकम लोड गर्न सकिने सुविधा उपलब्ध भएको हो। यो सुविधा अन्तर्गत अब नबिल बैंकका ग्राहकहरूले आफ्नो मोबाइल बैंकिङबाटै केही सेकेन्डमा हाम्रो पे वालेटमा पैसा पठाउन सक्नेछन् र हाम्रो पेले प्रदान गर्दै आइरहेको क्यासब्याक र अफरहरूको लाभ उठाउन सक्नेछन् । यो सहकार्यले डिजिटल भुक्तानीलाई अझ सरल, द्रुत र सुरक्षित बनाउने विश्वास लिइएको छ। हाम्रो पेमा नबिल बैंक लिङ्क गर्ने सुविधा पनि शीघ्र सुरु हुँदैछ। यस सुविधाबाट प्रयोगकर्ताहरूले आफ्नो बैंक खाता सिधै हाम्रो पेमा लिंक गरी रकम स्थानान्तरण तथा अन्य वित्तीय कारोबार गर्न सक्नेछन्। यसले डिजिटल वालेट र बैंक खाताबीचको सम्बन्धलाई अझ सहज बनाउनेछ। त्यसबाहेक, नबिल बैंकका ग्राहकहरूका लागि हाम्रो पेबाट कार्डरहित रूपमा रकम बैंकको एटीएमबाट निकाल्न सकिने सुविधा पनि चाँडै सुरु गरिँदैछ। यसले प्रयोगकर्तालाई फिजिकल कार्डको आवश्यकता बिना मोबाइल एपबाटै रकम झिक्न सक्ने सुविधा दिनेछ। हाम्रो उद्देश्य नेपाली प्रयोगकर्ताहरूको दैनिक भुक्तानी अनुभवलाई सरल, सुरक्षित र सर्वसुलभ बनाउनु हो। नबिल बैंकसँगको यो सहकार्य हाम्रो लागि डिजिटल नेपाल अभियानतर्फको एउटा महत्वपूर्ण पाइला हो हाम्रो पात्रोको संस्थापक शंकर उप्रेती भन्छन् । हाम्रो पेमा आफूले गरेको खर्चको विश्लेषण गर्ने सुविधा पनि उपलब्ध छ, जसले प्रयोगकर्ताहरूलाई आफ्नो खर्च कहाँ र कसरी भइरहेको छ भनेर सतर्क बनाउँदै अनावश्यक खर्चलाई कम गर्न मद्दत पुर्याउछ ।"
भर्जिनियाको दुवै सदनबाट पारित भई सम्मानित हुने पहिलो नेपाली मूलका व्यक्ति बने प्रदीप,"अमेरिका : अमेरिकी लिडर प्रदीप ढकाल भर्जिनिया राज्यको दुवै सदनबाट प्रस्ताव पारित भई सम्मानित हुने पहिलो नेपाली मूलका व्यक्ति बनेका छन्। भर्जिनिया राज्यको हाउस अफ डेलिगेट्स र हाउस अफ सेनेटबाट सामाजिक सेवामा पुर्याएको योगदानको कदर गदै दुवै सदनबाट एचजे ४२९ संयुक्क्त प्रस्ताव पारित भई भर्जिनियाको जनरल एसेम्बलीले ढकाललाई सम्मान गरेको हो। नेपाली मूलका अमेरिकी नागरिक रहेका ढकाल लामो समयदेखि भर्जिनियाको सामाजिक काममा सक्रिय भई स्थानीय प्रतिनिधिका रूपमा ३ पटक सिटी काउन्सिल मेम्बरमा निर्वार्चित भइसकेका छन्। यही वर्ष उनी हर्नडन सिटीको मेयर पदमा उमेदवार बनेका थिए। यो सम्मान पुरस्कारमात्र होइन। यो सेवा जारी राख्न, मलाई आवश्यक पर्ने ठाउँमा उपस्थित हुन र हाम्रा जनता र हाम्रो सहर र समग्र उत्तरी भर्जिनियाको भलाइको लागि प्रयास गरिरहनका लागि सम्झना र प्रोत्साहन हो, ढकालले सम्मानपछि भने। उनलाई दुवै सदनको तर्फबाट सिनेटर जेनिफर बी बोयस्को, प्रतिनिधि आइरिन शिन, प्रतिनिधि करेन कीजले सम्मानपत्र हस्तान्तरण गरेका थिए"
इजरायलमा गाजा युद्धको विरुद्धमा कसले उठाउँदै छ आवाज ?,"काठमाडौं : गाजामा इजरायली आक्रमण बढ्दै जाँदा इजरायलभित्र यसको विरुद्धमा आवाज उठाउनेहरूको संख्या बढ्दै गएको छ। लडाईंको तरिका विरुद्ध पनि आवाज उठाउनेहरूको संख्या बढ्दै गएको हो। वामपन्थी राजनीतिज्ञ तथा इजरायल रक्षा बलका पूर्व उपकमाण्डर यायर गोलानले भने, यदि हामीले समझदार देशको रूपमा व्यवहार गर्न थालेनौं भने इजरायल दक्षिण अफ्रिका जस्तै बहिष्कृत हुने बाटोमा हुनेछ। एउटा समझदार देशले नागरिकहरूविरुद्ध युद्ध गर्दैन, रमाइलोको लागि बालबालिकालाई मार्दैन, र जनसंख्या घटाउने लक्ष्य राख्दैन, उनले भने। इजरायली प्रधानमन्त्री बेन्जामिन नेतान्याहूले उक्त टिप्पणीलाई अपमान भनेका छन्। यसैबीच, गाजाका केही मानिसहरू हमाससँग पनि रिसाएका छन्। हमासको विरोधमा प्यालेस्टिनीहरू लगातार तेस्रो दिन पनि दक्षिणी गाजामा सडकमा उत्रिएका छन्। हमासद्वारा सञ्चालित स्वास्थ्य मन्त्रालयका अनुसार इजरायल र गाजाबीचको द्वन्द्व सुरु भएदेखि गाजामा ५३ हजारभन्दा बढी मानिस मारिएका छन्।"
एक वर्षमा चार कार्यालय प्रमुख,"नुवाकोट : सेवाग्राहीको धेरै भीडभाड हुने मालपोत कार्यालयमा महिनैपिच्छे कार्यालय प्रमुख फेरिने गरेका छन्। विदूरस्थित मालपोत कार्यालयमा एक वर्षमा चारजना कार्यालय प्रमुख फेरिएका छन्। महिनैपिच्छे कार्यालय प्रमुख फेरिँदा सेवा प्रवाह, समय र कार्ययोजनाको प्रभावकारितामै समस्या आउने गरेको सेवाग्राहीहरूको गुनासो रहेको छ। एक कार्यालय प्रमुखलाई कम्तीमा पनि दुई वर्ष एकै कार्यालयमा बसेर सेवा गर्न दिनुपर्ने सेवाग्राहीहरू बताउँछन्। सो कार्यालयको नयाँ प्रमुखमा महेन्द्रबहादुर नेपालले कार्यभार सम्हालेका छन्। सोही कार्यालयमा निमित्त रहेका उनलाई कार्यालय प्रमुखको जिम्मेवारी दिएपछि प्रमुखको कार्यकक्षमा सरेर कार्य गर्न थालेका हुन्। उनी भन्दा अगाडिका प्रमुख मालपोत अधिकृत देवीबहादुर भण्डारी गत २०८१ फागुन ५ गते सरुवा भई आएर हाजिर गरेकोमा त्यसको दुई महिनामै सरुवा भए। भण्डारी भन्दा अगाडि मीनबहादुर भट्टराईले सो कार्यालयमा गत २०८१ असोज ३० गतेदेखि हाजिर भएकोमा चार महिना नबित्दै फागुन ३० गते अकस्मात् सरुवा भए। मालपोत नुवाकोटमा प्रमुख भएर गत २०८० चैत ७ गते हाजिर भएका ओमबहादुर अधिकारी पनि २०८१ असोज ३० गते सात महिनामै सरुवा भए। अधिकारी भन्दा अगाडि महेन्द्रबहादुर नेपालले कार्यालय प्रमुखका रूपमा २०८० फागुन १० गतेदेखि चैत ६ गतेसम्म कार्य गरेका थिए। नेपाल अगाडि होमनाथ सेढाइले भने २०७८ साउन ३१ गतेदेखि २०८० फागुन ८ गतेसम्म कार्यालय प्रमुख भएर कार्य गरेका थिए। सो कार्यालयमा १० वर्ष अगाडि अर्थात् २०७० कात्तिक १० देखि २०७३ कात्तिक ३० गतेसम्म पृथबहादुर केसी, २०७३ कात्तिक २४ देखि २०७३ चैत ९ गतेसम्म भीमबहादुर कुँवर, २०७४ वैशाख ३ देखि २०७६ जेठ १२ गतेसम्म वुद्धिलाल श्रेष्ठ, २०७६ जेठ १३ देखि २०७७ माघ १९ गतेसम्म नारायणप्रसाद अधिकारी, २०७७ फागुन २ देखि २०७७ चैत २२ गतेसम्म पूर्णबहादुर खड्काले कार्यालय प्रमुखका रूपमा कार्य गरेको कार्यालयको रेकर्डमा उल्लेख छ। यसैगरी, २०७७ चैत २३ देखि २०७८ वैशाख ५ गतेसम्म मेघनाथ रिमाल र २०७८ जेठ २४ देखि २०७८ साउन २६ गतेसम्म खिमानन्द आचार्यले प्रमुख भएर सेवा गरेका छन्। समग्रमा मालपोत कार्यालय नुवाकोटमा १० वर्षमा १३ जना र एक वर्षमा चार जनाले कार्यालय प्रमुखका रूपमा कार्य गरेका छन्। कार्यालय प्रमुख समय नपुग्दै परिवर्तन हुँदा सेवाग्राहीहरू तथा कार्यालयकै कतिपय कार्यमा समस्या हुने गरेको कर्मचारीहरूको भनाइ छ। कार्यालय प्रमुख फेरबदल भइरहँदा बीचमा समयमा निर्णय गर्नु पर्ने लगायतका अन्य कार्य रोकिने गरेका छन्। यसबाट सेवाग्राहीहरूलाई समस्या पर्ने गरेको छ। प्रमुख सरुवा भइरहँदा कार्यालयमा अस्थिरतासमेत बढ्ने गरेको पाइएको सेवाग्राहीहरूको तर्क छ। नवनियुक्त कार्यालय प्रमुख महेन्द्रबहादुर नेपालको कार्यावधि पनि उमेर हदका कारण साँढे दुई महिना मात्रै समय रहेको छ।"
"उत्तर कोरियाको युद्धपोत प्रक्षेपण समारोहमा गम्भीर दुर्घटना, किम जोङले भने 'आपराधिक कार्य'","काठमाडौं : उत्तर कोरियाको एक नयाँ नौसैनिक विध्वंसक जहाजको प्रक्षेपण समारोहमा गम्भीर दुर्घटना भएको छ। उत्तर कोरियाली नेता किम जोङ उनले उक्त घटनालाई 'आपराधिक कार्य' भनेर टिप्पणी गरेका छन्। सरकारी समाचार संस्था कोरियन सेन्ट्रल न्युज एजेन्सी (केसीएनए)ले बुधबार यो जानकारी दिएको हो। पूर्वी उत्तर कोरियाको चोङजिन बन्दरगाहमा आयोजित समारोहमा पाँच हजार टन क्षमताको नयाँ युद्धपोत प्रक्षेपणको प्रयास गरिएको थियो। सो क्रममा 'गम्भीर दुर्घटना' भएको बताइएको छ। केसीएनएका अनुसार युद्धपोतको तल्लो भागमा क्षति पुगेको र सन्तुलन समेत गुमेको जनाइएको छ। किमले उक्त दुर्घटनाको कारण 'अनुभवहीन कमान्ड' र 'सञ्चालनमा देखिएको लापरबाही' भएको भन्दै तीव्र आलोचना गरेका छन्। उनले यो घटना सहन योग्य नभएको चेतावनी दिँदै यसलाई 'पूर्ण लापरबाहीबाट उत्पन्न आपराधिक कार्य' को संज्ञा दिएका छन्। उत्तरदायी अधिकारीहरूको गल्तीबारे उनले पार्टीको आगामी केन्द्रीय समितिको पूर्ण बैठकमा विशेष रूपमा छलफल गरिने बताएका छन्। यसैबीच, दक्षिण कोरियाली सेनाले उत्तर कोरियाले बिहीबार जापान सागर (उत्तर कोरियाले पूर्वी सागर)तर्फ धेरैवटा अज्ञात क्रुज मिसाइलहरू प्रक्षेपण गरेको जानकारी दिएको छ। यी मिसाइलहरू दक्षिण हाम्ग्योङ प्रान्त नजिकैबाट प्रक्षेपण गरिएको बताइएको छ। दक्षिण कोरियाको संयुक्त चिफ्स अफ स्टाफ (जेसीएस)का प्रवक्ता ली सुङ जुनले उत्तर कोरियाको यो प्रक्षेपण प्रयासलाई 'साइडलन्च विधि' प्रयोग गरिएको असफल प्रयास भएको बताएका छन्। उनका अनुसार दक्षिण कोरियाली सेनाले यस्ता विधि हाल प्रयोग गर्दैन। लीले थपे, 'प्राप्त सूचनाअनुसार युद्धपोत हाल पानीमा ढलिरहेको अवस्थामा देखिएको छ। यसको बनावट र आकारका आधारमा यो चो ह्योन नामक पाँच हजार टन क्षमताको विध्वंसक वर्गको जहाज भएको अनुमान गरिन्छ। गत महिना, सरकारी मिडियाले नेता किम जोङ उनले आफ्नी छोरी जु एइ सँगै चो ह्योन युद्धपोतको उद्घाटन समारोहमा सहभागी भएको तस्बिर सार्वजनिक गरेको थियो। धेरै विश्लेषकले जु एइलाई किमको सम्भावित उत्तराधिकारीका रूपमा लिएका छन्। उत्तर कोरियाले चो ह्योनलाई 'सबैभन्दा शक्तिशाली हतियारले सुसज्जित युद्धपोत' भएको दाबी गर्दै, यो अर्को वर्षको सुरुतिर सञ्चालनमा आउनेछ भनेको थियो। कतिपय विश्लेषकहरूले उक्त जहाज छोटो दूरीको सामरिक मिसाइलहरू बोकेर आणविक क्षेप्यास्त्र प्रक्षेपण गर्न सक्षम हुनसक्ने बताएका छन्। यद्यपि उत्तर कोरियाले आफ्नो आणविक शस्त्रागारलाई सानो बनाउने क्षमता छ भनेर प्रमाणित गरेको छैन।"
हनी ट्र्यापमा पारेर सरकारी कर्मचारीसँग 'घर र जग्गा'को बार्गेनिङ,"काठमाडौं : सरकारी कर्मचारीलाई 'हनी ट्र्याप'मा पारेर ठगी गर्न खोज्ने दुई जना महिला पक्राउ परेका छन्। पक्राउ पर्नेमा कैलाली घर भई काठमाडौं बस्ने ३४ वर्षीय ममता तामाङ र भक्तपुर घर भई काठमाडौं बस्ने ३४ वर्षीय आँचल श्रेष्ठ रहेका छन्। उनीहरूले ती सरकारी कर्मचारीलाई सामाजिक सञ्जाल फेसबुकमार्फत चिनजान बढाएको प्रहरीले जानकारी दिएको छ। फेसबुकमा जोडिएपछि रेस्टुरेन्टमा कफी खान बोलाई सम्बन्ध बढाएको प्रहरीको भनाइ छ। त्यसै क्रममा एक दिन खाना खाने बहानामा ती कर्मचारीलाई रेस्टुरेन्टमा बोलाएर, मदिरा सेवन गराई अचेत हुने अवस्थामा पुर्याएर अश्लील फोटो भिडियो बनाएको प्रहरी उपरीक्षक काजी कुमार आचार्यले बताए। त्यही फोटो र भिडियोमार्फत ती महिलाहरूले सरकारी कर्मचारीसँग जग्गा र घरको बार्गेनिङ गरेको प्रहरी उपरीक्षक आचार्यको भनाइ छ। उनीहरूले घर वा जग्गा नदिए। बलात्कार मुद्दामा फसाइदिने धम्की दिँदै आएका थिए। उनीहरूले दुई जनाको पुरुषको माध्यमबाट पैसाको पनि बार्गेनिङ गरेको प्रहरीको भनाइ छ। उनीहरूको साथबाट दुई वटा मोबाइल र ५ लाखको चेक बरामद गरिएको प्रहरी उपरीक्षक आचार्यले बताए।"
चट्याङ लागेर एक महिलाको मृत्यु,जुम्ला : चट्याङ लागेर यहाँ महिलाको मृत्यु भएको छ। आज दिउँसो ४ बजेतिर चट्याङ लागेर यहाँको तातोपानी गाउँपालिका८ स्थित टोप्ला गाउँकी २७ वर्षीया कल्पना शाहीको मृत्यु भएको जिल्ला प्रहरी कार्यालयका प्रहरी नायब उपरीक्षक रवीनबाबु रेग्मीले बताए। मृतक शाही सुब्बाकुना पाटनमा यार्सागुम्बा खोज्न गएका थिए। पाटनमा यार्सागुम्बा खोज्ने क्रममा चट्याङ परी मृत्यु भएको प्रहरीले जनाएको छ। जिल्ला प्रहरी कार्यालयबाट घटनास्थलतर्फ प्रहरी पठाइएको प्रहरीले जनाएको छ।
विदुर पूर्ण खोप सुनिश्चित नगर घोषित,नुवाकोट : नुवाकोटको सदरमुकाममा रहेको विदुर नगरपालिकालाई पूर्ण खोप सुनिश्चितता र दिगोपना घोषणा गरिएको छ। एक कार्यक्रमबीच उपमेयर प्रभा बोगटीले नगरपालिकालाई बिहीबार पूर्ण खोप सुनिश्चितता र दिगोपना तथा प्रमाणीकरणको घोषणा गरेकी हुन्। १३ वडा रहेको विदुर नपाको सबै वडा पूर्ण खोप सुनिश्चित भएको छ। विदुर नगरभित्रका १६ देखि २३ महिना भित्रका सबै चार सय ७३ जना बालबालिकाले सम्पूर्ण खोपको मात्रा लगाएको कारण राष्ट्रिय खोप तालिका अनुसार ती बालबालिकाहरूले पाउने सम्पूर्ण खोपहरू लगाएको र पूर्ण खोप सुनिश्चित भएको उपमेयर बोगटीले बताइन्। हाल कोही बालबालिका खोप लगाउनबाट वञ्चित नभएको घरधुरी सर्वेक्षण तथा अनुगमनमा भेटिएपछि पूर्ण खोप सुनिश्चितता घोषणा गरिएको स्वास्थ्य शाखाका जनस्वास्थ्य निरीक्षक रामराजा भण्डारीले बताए।
परराष्ट्रमन्त्री राणा र जापानी विदेशमन्त्रीबीच भेटवार्ता,"काठमाडौं : परराष्ट्रमन्त्री आरजु राणा देउवा र जापानका विदेशमन्त्री इवाया ताकेसीबीच भेटवार्ता भएको छ। जापान भ्रमणमा रहेकी मन्त्री राणा र जापानी विदेशमन्त्री ताकेसीबीच आज टोकियोस्थित विदेश मन्त्रालयमा भेटवार्ता भएको हो। त्यस अवसरमा नेपाल जापान द्विपक्षीय सम्बन्ध, आपसी हित र साझा चासोका विविध विषयमा कुराकानी भएको थियो। भेटका क्रममा मन्त्री राणाले नेपालको आर्थिक, सामाजिकलगायतका क्षेत्रमा विगत लामो समयदेखि गर्दै आएको सहयोगका लागि नेपालका तर्फबाट जापान सरकार र जापानी नागरिकलाई धन्यवाद ज्ञापन गरेका थिए। उनीहरूका बीचमा नेपाल जापान सम्बन्धको ७० वर्षे इतिहासका विविध पक्षहरूमा पनि कुराकानी भयो। नेपाल र जापानबीच सन् १९५६ मा कूटनीतिक सम्बन्ध स्थापना भएको हो। दुवै देशले आगामी वर्ष कूटनीतिक सम्बन्ध स्थापनाको ७०औँ वार्षिकोत्सव मनाउँदै छन्। त्यस भेटका अवसरमा मन्त्री राणाले आगामी वर्ष दुई देशको कूटनीतिक सम्बन्ध स्थापनाको ७०औँ वार्षिकोत्सवको अवसर पारेर जापानी विदेशमन्त्री ताकेसीलाई नेपाल भ्रमणको निमन्त्रणा दिएकी थिइन्। मन्त्री राणाले त्यस अवसरमा नेपाल सन् २०२६ पछि अतिकम विकसित राष्ट्रबाट विकासोन्मुख राष्ट्रका रूपमा स्तरोन्नति हुन लागेकाले त्यसपछिको अवस्थामा नेपाललाई सहयोगका लागि जापानसँग आग्रह गरेका थिए। मन्त्री राणाले नेपालमा लगानीका लागि जापानी उद्योगी, व्यवसायीहरूलाई प्रोत्साहित गरिदिन विदेशमन्त्रीलाई आग्रह गर्दै नेपालमा लगानीका धेरै सम्भावना रहेका र नेपाल सरकारले वैदेशिक लगानीलाई सुरक्षा र सुनिश्चितता प्रदान गर्ने पनि बताइन्। परराष्ट्रमन्त्री राणाले नेपाल र जापानबीच औपचारिक कूटनीतिक सम्बन्धभन्दा पनि सिदयौँ पुरानो सम्बन्ध रहिआएको प्रसंग उल्लेख गर्दै भनिन्, 'दुई देशबीच भगवान गौतम बुद्धको शिक्षाबाट प्रेरित प्राचीन सामाजिकसांस्कृतिक सम्बन्ध रहिआएको छ। बुद्ध जन्मस्थल लुम्बिनी नेपाल र जापानी नागरिकबीचको एक सांस्कृतिक सेतु पनि हो।' लुम्बिनीलगायत नेपालको प्राकृतिक सांस्कृतिक अलौकिकताको अध्ययन एवं अवलोकनका लागि नेपालमा बर्षेनि हजारौं जापानी पर्यटक आउने गरेका भन्दै मन्त्री राणाले आगामी दिनमा पनि पर्यटनका क्षेत्रमा दुई देशले गर्नसक्ने सहकार्यका बारेमा पनि कुराकानी भएको थियो। त्यस अवसरमा मन्त्री राणाले नेपालले यसै हप्ता आयोजना गरेको सगरमाथा संवादमा जापान सरकारका तर्फबाट उपविदेशमन्त्रीको नेतृत्वमा भएको सक्रिय र सिर्जनात्मक सहभागिताका लागि विशेष धन्यवाद पनि दिएका थिए।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशका कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका थोरै स्थानहरूमा र बाँकी प्रदेशका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको महाशाखाले जनाएको छ।"
अनि बाबुराम भट्टराईले बोल्दाबोल्दै बीचमै कार्यक्रमस्थल छाडेर निस्किए,काठमाडौं : पूर्वप्रधानमन्त्री बाबुराम भट्टराईले राज्यपक्ष र सशस्त्र द्वन्द्वपक्षले बराबरी दायित्व लिएर शान्ति प्रक्रियालाई टुङ्गोमा पुराउनुपर्ने बताएका छन्। काठमाडौंमा आयोजित एक कार्यक्रममा भट्टराईले सशस्त्र द्वन्द्वका समयमा राज्यको सेना र क्रान्तिकारी सेना गरी दुईथरी सेना रहेको र उनीहरुको द्वन्द्वका क्रममा १७ हजारको ज्यान गएको भन्दै बराबरी दायित्व लिएर शान्तिप्रक्रियालाई टुङ्गोमा पुर्याउनुपर्ने बताए। उनले विश्वमा भएका द्वन्द्वमा हजारौ लाखौं मारिए पनि नेपालमा भएको सशस्त्र द्वन्द्वमा १७ हजारको मात्रै मृत्यु भएको जिकिर गरे। तत्कालीन समयमा भएको त्रिपक्षीय राजनीतिक संघर्षपछि एक पक्ष निरंकुश राजतन्त्र अन्त्य भइसकेको अवस्थामा अब शान्ति प्रक्रियालाई टुङ्गाउनु राज्यपक्ष र सशस्त्र द्वन्द्वपक्षको बराबरीको दायित्व भएको उनको भनाइ छ। विश्वको तुलनामा नेपालमा थोरै मात्रै मान्छेको ज्यान गएको धारणा राखेपछि द्वन्द्वपीडितले भट्टराईको अभिव्यक्तिप्रति आपत्ति जनाएका थिए। पूर्वप्रधानमन्त्रीजस्तो मान्छेले गैरजिम्मेवार अभिव्यक्ति दिएको भन्दै विरोध भएपछि भट्टराई कार्यक्रमको बीचबाटै बाहिरिनुपरेको थियो।
लोडसेडिङको हल्लामा कुनै सत्यता छैन : हितेन्द्र देव शाक्य,काठमाडौं : नेपाल विद्युत् प्राधिकरणका कार्यकारी निर्देशक हितेन्द्र देव शाक्यले लोडसेडिङको हल्लामा कुनै सत्यता नरहेको बताएका छन्। बिहीबार विराटनगरमा आयोजित एक कार्यक्रममा शाक्यले अहिले सामाजिक सञ्जालमा अनावश्यक रूपमा लोडसेडिङको हल्ला चलाइएको भन्दै त्यसमा कुनै सत्यता नरहेको स्पष्ट पारे। विश्वसनीय विद्युत् आपूर्ति गरेर त्यस्ता हल्लालाई निराधार बनाइने उनले बताए। उनले मुलुकमा अहिले विद्युत् अभावको समस्या नरहेको भन्दै अहिले भइरहेको ट्रिपिङको समस्यालाई चाडै नै समाधान गरिने धारणा राखे। शाक्यले विद्युत् आपूर्तिको स्थितिमा बर्षेनि सुधार भइरहेको बताउँदै विश्वसनीय विद्युत् आपूर्ति प्राधिकरणको प्रमुख ध्येय रहेको बताए। निजी क्षेत्र र उद्योगीहरूले सबैभन्दा बढी विद्युत् उपभोग गरेर विद्युत् प्राधिकरणको व्यापार वृद्धिमा सहयोग पुर्याएकाले सम्मान गर्ने नीति लिएको नेपाल विद्युत् प्राधिकरणले जनाएको छ।
तिलगाउँका बाढी पीडितलाई आवश्यक राहत सामाग्री उपलब्ध गराइसक्यो,"काठमाडौं : राष्ट्रिय जोखिम न्यूनीकरण तथा व्यवस्थापन प्राधिकरणले हुम्लाको तिलगाउँका बाढी पीडितलाई आवश्यक राहत सामाग्री उपलब्ध गराइसकेको जनाएको छ। बिहीबार सिंहदरबारमा बसेको राष्ट्रियसभा अन्तर्गतको संघीयता सबलीकरण तथा राष्ट्रिय सरोकार समिति बैठकमा प्राधिकरणका कार्यकारी प्रमुख दिनेशप्रसाद भट्टले सो ठाउँको बस्तुगत अवस्थाको जानकारी लिइसकेपछि जिल्ला विपद् व्यवस्थापनमार्फत पीडितलाई आवश्यक राहत सामाग्री उपलब्ध गराएको जानकारी गराएका हुन्। उनले चार वटा त्रिपाल, चामल १० क्वीन्टल, सय लिटर तेल, नुन २ क्वीन्टल, मैदा ३० क्वीन्टल लगायतका राहत सामाग्री पुराइएको बताए। भट्टले हिमताल फुटेर नभइ तालको तल प्वाल परेपछि तिलगाउँ क्षेत्रमा बाढी आएको जानकारी दिए। उनले यस वर्ष औसतभन्दा बढी वर्षा हुने भन्दै विपद् प्रतिकार्य तथा पूर्वतयारीका लागि तयारी अवस्थामा रहनुपर्ने बताए। विपद् प्रतिकार्यका लागि स्थानीय तहलाई बढी प्रभावकारी बनाउनुपर्ने उनले बताए। बैठकमा समिति सदस्यहरूले मनसुनअघि नै विपद् जोखिमलाई न्यूनीकरणका लागि आवश्यक पूर्वतयारी गर्नुपर्नेमा जोड दिएका थिए। समिति सभापति सोनाम गेल्जेन शेर्पाले विपद् व्यवस्थापनका लागि आवश्यक समन्वय गर्दै तयारीमा जुट्नुपर्ने धारणा राखे।"
"शव लिएर काठमाडौं जाँदै गरेको एम्बुलेन्स दुर्घटना,दुईजना घाइते",रामेछाप : जिल्लाको दोरम्बाबाट शव लिएर काठमाडौं जाँदै गरेको एम्बुलेन्स खाडादेवी गाउँपालिका३ भिरपानीमा दुर्घटना भएको छ । दुर्घटनामा दुईजना घाइते भएको इलाका प्रहरी कार्यालय चोप्राङले जानकारी दिएको छ । आत्महत्या गरेका व्यक्तिको शव लिएर एम्बुलेन्स काठमाडौं जाँदै थियो। प्र ३ ०१००२ झ ५८०३ नम्बरको एम्बुलेन्स दुर्घटना भएको इलाका प्रहरी कार्यालय चोप्राङका प्रहरी जवान भुपेश आछामीले जानकारी दिए । दुर्घटनामा परी दोरम्बा शैलुङ्ग गाउँपालिका २ का ४१ वर्षीय नारायण नेपाली र ५३ वर्षीय दीपबाहादुर दमाई घाइते भएका छन्। एम्बुलेन्समा एकजना प्रहरी जवान र चालकसहित ४ जना सवार रहेको प्रहरीले जनाएको छ । दुर्घटनामा चालक पनि सामान्य घाइते भएका छन्। घाइतेहरूको धुलिखेल अस्पतालमा उपचार भइरहेको छ।
कुलिङ पिरियडको प्रावधानप्रति असन्तुष्टि जनाउँदै सभामुख र राष्ट्रियसभा अध्यक्षको ध्यानाकर्षण,"काठमाडौं : निजामती सेवा विधेयकमा उल्लेख कुलिङ पिरियडको प्रावधानप्रति असन्तुष्टि जनाउदै मुख्यसचिव लगायत सचिवहरूले सभामुख देवराज घिमिरे र राष्ट्रियसभा अध्यक्ष नारायणप्रसाद दाहालको ध्यानाकर्षण गराएका छन्। राज्य व्यवस्था समितिबाट पारित भएको सङ्घीय निजामती सेवा विधेयकमा २ बर्ष कुलिङ पिरियड राख्ने प्रावधानप्रति असन्तुष्टि जनाउँदै उनीहरूले सभामुख घिमिरे र अध्यक्ष दाहालको ध्यानाकर्षण गराएका हुन्। विधेयकमा निजामती सेवाको उच्च ओहदाबाट अवकाश पाएको दुई वर्षसम्म संवैधानिक, कूटनीतिक र राजनीतिक नियुक्ति नपाउने गरी कुलिङ पिरियड राखिएको छ। उक्त व्यवस्थाले अवकाश पाएको कर्मचारीको अपमान हुने भएकाले विचार गर्न ध्यानाकर्षण गराइएको संघीय संसदका महासचिव पद्मप्रसाद पाण्डेयले बताए। कुलिङ पिरियडको विषय संवैधानिक विषय समेत नभएको उनले बताए। महासचिव पाण्डेय निजामती सेवा पुरा गरेर बाहिरिसकेको कर्मचारीलाई निजामती ऐनले छुन नसक्ने तर्क गरे। उनले समितिबाट पारित भएपनि सदनको छलफलका क्रममा संशोधन हुन सक्ने बताए। दुई वर्षे कुलिङ पिरियडको व्यवस्थासहितको संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक राज्यव्यवस्था समितिबाट जेठ २ गते पारित भएको थियो।"
वैदेशिक रोजगारीमा पठाइदिन्छु भन्दै ठगी गर्ने चारजना पक्राउ,"काठमाडौं : वैदेशिक रोजगारीमा विभिन्न देश पठाइदिन्छु भन्दै रकम ठगी गरेको अभियोगमा ४ जनालाई प्रहरीले पक्राउ गरेको छ । पक्राउ पर्नेहरूमा तार्केश्वर नगरपालिका४ बस्ने तनहुँको भानु नगरपालिका८ घर भएका ४३ वर्षीय विकास गुरुङ, काठमाडौं महानगरपालिका३२ बस्ने सिन्धुलीको कमलामाई नगरपालिका१२ घर भएकी ३६ वर्षीया रन्जना अधिकारी, काठमाडौं महानगरपालिका३१ बस्ने ताप्लेजुङको पाथीभरा याङ्वरक गाउँपालिका१ घर भएका ४० वर्षीय यादव प्रसाद घिमिरे र काठमाडौं महानगरपालिका२ बस्ने कञ्चनपुरको बेदकोट नगरपालिका३ घर भएका ५२ वर्षीय लोकजन खड्का रहेका छन् । पक्राउ मध्ये बिकासले अजरबैजान पठाइदिन्छु भन्दै २ जना पीडितहरूबाट ५ लाख रुपैयाँ, रन्जनाले जापान पठाइदिन्छु भन्दै १ जना पीडितबाट ३ लाख रुपैयाँ, यादव प्रसादले जापान पठाइदिन्छु भन्दै १ जना पीडितबाट ५० हजार रुपैयाँ र लोकजनले थाइल्याण्ड पठाइदिन्छु भन्दै १ जना पीडितबाट ४ लाख ४० हजार रुपैयाँ लिई सम्पर्कबिहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले विकासलाई काठमाडौं महानगरपालिका१२ बाट, रन्जनालाई काठमाडौं महानगरपालिका१ बाट मंगलबार, यादव प्रसादलाई काठमाडौं महानगरपालिका१२ बाट र लोकजनलाई काठमाडौं महानगरपालिका३ बाट बुधबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
लेखा समिति सभापति पोखरेल र अमनलाल मोदीबीच भनाभन,काठमाडौं : प्रतिनिधिसभा अन्तर्गतको सार्वजनिक लेखा समितिमा सभापति ऋषिकेश पोखरेल र समिति सदस्य अमनलाल मोदीबीच भनाभन भएको छ। बिहीबार सिंहदरबारमा बसेको बैठकमा माओवादी सांसद मोदीले आफूहरूलाई बोल्नका लागि सभापतिले रोक्ने गरेको आरोप लगाएपछि भनाभन भएको हो। सांसद मोदीले संसदीय समितिमा प्रतिपक्षीले सार्वजनिक सरोकारका विषय उठान गर्न खोज्दा सभापति रोक्नु दुर्भाग्य भएको बताए। सार्वजनिक लेखा समितिको सभापति प्रतिपक्षीले पाउनुपर्छ भन्दा सभापतिले पेल्न खोजेको उनले बताए। सांसद मोदीले बोल्दै गर्दा सभापति पोखरेलले युट्युबर ल्याएर धारणा राख्ने गरेको आरोप लगाए। सभापति पोखरेलले भ्युजका लागि सांसद मोदीले समितिमा बोल्ने गरेको र खिच्नका लागि छुट्टै व्यक्ति ल्याएको समेत आरोप लगाए। त्यस्तै सभापति पोखरेलले हरेक पटक लेखा समिति बैठकलाई अमर्यादित बनाउने काम गरेको भनेपछि मोदीले आफूलाई समिति सभापतिले नभइ पार्टीले पठाएको जवाफ दिएका थिए। भनाभनका क्रममा पोखरेलले मोदीलाई पटकपटक युट्युवबाट विज्ञापन गर्नका लागि स्टन्ड गरेको जिकिर गरेका थिए। यसैबीच सार्वजनिक लेखा समितिले उजुरी छानबिन गर्न गठित विभिन्न उपसमितिको म्याद एक महिना थप गर्ने निर्णय गरेको छ। समितिमा परेका उजुरी मध्ये ४८ वटा उजुरीहरू छानबिनका लागि समितिले यसअघि नै उपसमिति बनाएको थियो।
ह्वाइट हाउसमा मिडियाको अगाडि ट्रम्प र दक्षिण अफ्रिकी राष्ट्रपतिबीच चर्को बहस,"वासिङटन डिसी : बुधबार ह्वाइट हाउसमा मिडियाको अगाडि अमेरिकी राष्ट्रपति डोनाल्ड ट्रम्प र दक्षिण अफ्रिकी राष्ट्रपति सिरिल रामाफोसाबीच चर्को बहस भएको थियो। ट्रम्पले दक्षिण अफ्रिकामा गोरा किसानहरूमाथि नरसंहार भइरहेको आरोप लगाएका थिए। ओभल अफिसमा भएको बैठकको क्रममा ट्रम्पले प्रमाणको रूपमा एउटा भिडियो देखाए र दक्षिण अफ्रिकामा गोरा मानिसहरूलाई ठूलो मात्रामा निशाना बनाइएको दाबी गरे। यसको कारण गोरा किसानहरू अमेरिकातिर दौडिरहेका उनको आरोप थियो। रामाफोसाले यसको विरुद्धमा कारबाही गर्नुपर्ने ट्रम्पले जनाएका छन्। रामाफोसाले भने ती दाबीहरूलाई अस्वीकार गर्दै नरसंहारको आरोप गलत भएको बताएका थिए। उनले अमेरिकी राष्ट्रपतिलाई दक्षिण अफ्रिकाका सबै जातिका मानिसहरू हिंसाबाट पीडित रहेको बताए। पीडितमध्ये धेरैजसो काला जातिका मानिस रहेका उनको भनाइ थियो। ट्रम्पले उनको कुरालाई अस्वीकार गर्दै 'गोरा किसानहरू' मात्र सताइएका बताएका थिए। रामाफोसाले कतार सरकारबाट ट्रम्पलाई उपहारस्वरूप प्राप्त विमानको पनि आलोचना गरेका थिए। उनले भने, 'मलाई माफ गर्नुहोस्, मसँग तपाईंलाई दिनको लागि विमान छैन।' यसको जवाफ ट्रम्पले उस्तै तरिकाले दिंदै भने, 'सायद तपाईंसँग एउटा भएको भए, म लिने थिएँ।' वार्तामा ट्रम्पले दक्षिण अफ्रिकामा गोरा मानिसमाथि दमन भइरहेको र राष्ट्रपति रामाफोसाले यसलाई रोक्न केही नगरेको आरोप लगाएका थिए। दक्षिण अफ्रिकी राष्ट्रपतिले ट्रम्पसँग हास्यपूर्ण तरिकाले कुरा गरेर वातावरणलाई हल्का बनाउने प्रयास गरे। ट्रम्पले दक्षिण अफ्रिकामा गोरा मानिसविरुद्ध हुने हिंसाको बारेमा समाचार रिपोर्टहरूको प्रतिलिपिहरू पनि देखाएका थिए। ट्रम्पले एक गोरा जोडीलाई निर्ममतापूर्वक कुटपिट गरिएको भिडियो रिपोर्ट पनि देखाए। बैठक मैत्रीपूर्ण वातावरणमा सुरु भएको थियो दुई राष्ट्रपतिबीचको भेटवार्ता मैत्रीपूर्ण वातावरणमा सुरु भएको थियो। उनीहरू दुवैले गल्फको बारेमा कुरा गरेका थिए। ट्रम्पले अफ्रिकाका मानिसहरूको गल्फ प्रतिभाको प्रशंसा गरेका थिए। त्यसपछि दक्षिण अफ्रिकी राष्ट्रपति रामाफोसाले '' शब्द उल्लेख गरेर दुई देशबीचको व्यापारको बारेमा छलफल गर्ने प्रयास गरे। उनले खनिज सम्झौताको पनि उल्लेख गरे। दुई नेताबीच कुराकानी सहज रूपमा चलिरहेको थियो। अचानक ट्रम्पले आफ्ना कर्मचारीहरूलाई भिडियो प्ले गर्न बत्ती निभाउन भने। यसले रामाफोसालाई स्तब्ध बनायो। भिडियो सुरु हुँदा रामाफोसाले ट्रम्पलाई इशारा गर्दै सोधे, 'यो के हो?' यद्यपि, ट्रम्पले उनलाई पर्खन भने। रामाफोसाले पछाडि फर्केर भिडियो दुई वा तीन पटक हेरे। ट्रम्पले भिडियोलाई गोरा मानिसहरूको नरसंहारको प्रमाण भन्दै हजारौं गोरा किसानहरूको चिहान देखाएको बताए। एक भिडियोमा एक काला मानिसले गोरा मानिसहरू विरुद्ध ठूलो स्वरमा भाषण दिइरहेका थिए। रामाफोसाले भिडियो कहाँको हो भनेर पत्ता लगाउने बताए। रामाफोसाले आफ्नो संयम कायम राखे र दावीहरूलाई अस्वीकार गरे। उनले भने, 'मैले यो भिडियो पहिले कहिल्यै देखेको छैन। हामी यो भिडियो कहाँको हो भनेर पत्ता लगाउनेछौं। यसको प्रामाणिकताको विस्तृत रूपमा अनुसन्धान गर्नेछौं। हाम्रो देशमा हिंसा एक अपराध हो। यसले काला वा गोरा सबैलाई असर गर्छ।' ट्रम्पले त्यसपछि समाचार लेखहरू देखाउन थाले र हत्याहत्या भनेर चिच्याउन थाले। रामाफोसाको आश्वासनपछि पनि ट्रम्प रोकिएनन्। उनले दक्षिण अफ्रिकामा मारिएका गोरा मानिसहरूको बारेमा समाचार लेखहरूको छापिएको प्रतिलिपिहरू देखाए। पाना पल्टाउँदै गर्दा, ट्रम्पले ठूलो स्वरमा हत्या, हत्या भनिरहेका थिए। गल्फ ट्रम्पको मनपर्ने खेल हो। यसैलाई ध्यानमा राख्दै राष्ट्रपति रामाफोसाले दुई दक्षिण अफ्रिकी गल्फ खेलाडी एर्नी एल्स र रेटिफ गुसेन लाई अतिथिको रूपमा लिएर गएका थिए। बहसको क्रममा उनीहरू दुवै जना राष्ट्रपतिको पछाडि उभिएका थिए। रामाफोसाले भने  दक्षिण अफ्रिकामा गोराहरू धेरै खुसी छन् रामाफोसाले भिडियोले उनको देशको पूर्ण तस्वीर नदेखाएको बताए। उनले दक्षिण अफ्रिकामा धेरै राजनीतिक दलहरू रहेको र लोकतन्त्रले उनीहरूलाई आफ्नो विचार व्यक्त गर्न अनुमति दिएको बताए। भिडियोमा भएको कुरा सरकारको नीतिभन्दा फरक भएको बताए। रामाफोसाले आफ्नो देशमा धेरै अपराध भएको स्वीकार गर्दै गोरा मानिसमा मात्र अपराध नभएको उल्लेख गरे। यस क्रममा उनले नेल्सन मण्डेलाको पनि उल्लेख गर्दै मण्डेलाले समस्या पर्दा सँगै बसेर कुरा गर्नुपर्ने कुरा सिकाएको बताए। रामाफोसाले थप भने, 'गोरा मानिसहरूको हत्या भएको छ, तर प्रहरी तथ्याङ्कले उनीहरू काला मानिसहरू भन्दा बढी खतरामा छन् भन्ने संकेत गर्दैन। आर्थिक रूपमा सहित लगभग हरेक स्तरमा, गोरा मानिसहरू कालाहरू भन्दा धेरै राम्रो अवस्थामा छन्।' भूमि अधिग्रहण कानूनप्रति ट्रम्प आक्रोशित सिरिल रामाफोसाको हस्ताक्षरपछि ९ अक्टोबर २०२४ मा दक्षिण अफ्रिकामा भूमि अधिग्रहण ऐन लागू भयो। यस कानून अन्तर्गत सरकारले सडक, अस्पताल वा विद्यालय निर्माण जस्ता सार्वजनिक उद्देश्यहरू पूरा गर्न क्षतिपूर्ति बिना निजी जग्गा अधिग्रहण गर्न सक्छ। यस कानूनको उद्देश्य दक्षिण अफ्रिकाको इतिहासमा रंगभेदको समयमा गरिएको अन्यायलाई सच्याउनु हो। त्यति बेला कालाहरूको जग्गा खोसेर गरिब क्षेत्रहरूमा पठाइएको थियो। यो कानून लागू भएपछि अमेरिकी राष्ट्रपति ट्रम्प रिसाएका थिए।"
कुलिङ पिरियडको प्रावधानबाट हट्दैनौँ : रामहरि खतिवडा,काठमाडौं : प्रतिनिधिसभा अन्तर्गतको राज्य व्यवस्था तथा सुशासन समितिका सभापति रामहरि खतिवडाले निजामती सेवा विधेयकमा उल्लेख कुलिङ पिरियडको प्रावधानबाट समिति पछि नहट्ने स्पष्ट पारेका छन्। बिहीबार सिंहदरबारमा सञ्चारकर्मीसँग कुरा गर्दै सभापति खतिवडाले लामो छलफल र विज्ञहरूसँगको परामर्शपछि विधेयक पारित भएको भन्दै अहिले नै कुलिङ पिरियडको प्रावधानबाट पछि हट्न वा संशोधन गर्न नसकिने स्पष्ट पारेका हुन्। निजामती कर्मचारीबाट बाहिरिएको भोलिपल्टै अर्को कुनै निकायमा नियुक्त हुँदा स्वार्थको द्वन्द्व देखिने भएकाले कुलिङ पिरियडको प्रावधान ल्याएको भन्दै उनले यस्तो प्रावधान अन्य देशमा समेत रहेको उल्लेख गरे। कुलिङ पिरियडको प्रावधानलाई कर्मचारीमाथिको अविश्वास भन्न नमिल्ने उनले बताए। सभापति खतिवडाले कुलिङ पिरियडको विषयमा मुख्यसचिव लगायतका सचिवहरूको चासो अस्वाभाविक रहेको जिकिर गरे। समितिले पारित गरेको विधेयकलाई छिटो भन्दा छिटो सदनमा लाने तयारी भइरहेको उनले बताए। उनले समितिले पारित गरेको विधेयकलाई असंवैधानिक भन्ने अधिकार कसैलाई नरहेको जिकिर गरे।
पाकिस्तानी एजेन्टको आरोप दिल्लीमा एक नेपाली पक्राउ,काठमाडौं : पाकिस्तानी खुफिया एजेन्सी (आइएसआइ) एजेन्टको आरोपमा भारतको दिल्लीमा एक जना नेपाली पक्राउ परेका छन्। दिल्ली प्रहरीले गरेको गोप्य अपरेशनमा एक नेपालीसहित दुई जना पक्राउ परेका हुन्। एएनआईका अनुसार पक्राउ परेका नेपाली नागरिक अन्सरुल मियाँ अन्सारी रहेका छन्। उनीहरूको साथबाट पाकिस्तानी खुफिया एजेन्सीसँग सम्बन्धित कागजात फेला पारेको दिल्ली प्रहरीले दाबी गरेको छ। यस सम्बन्धमा दिल्ली प्रहरीले गत मे महिनामै अदालतमा मुद्दा दायर गरिसकेको बताइएको छ। अहिले पक्राउ परेका दुवै जना तिहाड जेलमा रहेको एएनआईले उल्लेख गरेको छ। अन्सरुल मियाँ अन्सारी दिल्लीको एक होटलबाट पक्राउ परेका थिए। उनी पाकिस्तान जाने तयारी गरिरहेका बेला पक्राउ गरिएको दिल्ली प्रहरी स्रोतलाई उद्धृत गर्दै एएनआईले उल्लेख गरेको छ। उनी कतारमा क्याब ड्राइभरको रूपमा कार्यरत रहेको बयानमा भनेका छन्। कतारमै उनको पाकिस्तानी एजेन्सीका अधिकारीहरूसँग भेट भएको र त्यसपछि पाकिस्तानमा प्रशिक्षण पनि लिएको स्रोतलाई उद्धृत गर्दै एएनआईले लेखेको छ। तालिम पूरा भएपछि अन्सारीलाई नेपाल र नेपालपछि भारत पठाइएको दाबी गरिएको छ। सीडीमा गोप्य कागजात राखेर पाकिस्तान जाने तयारी गरिरहेका बेला उनी पक्राउ परेका थिए। प्रहरीले अन्सारीसँग कडा सोधपुछ गरेपछि अर्को नाम पनि खुलेको थियो। त्यसलगत्तै राँचीबाट अर्का एक व्यक्ति पक्राउ परेका थिए। अन्सारी पक्राउ पर्नु दुई दिनअघि भारतको राष्ट्रिय अनुसन्धान एजेन्सी (एनआइए)ले मुम्बई विमानस्थलबाट आइएसआइएसमा आबद्ध फरार रहेका दुई जनालाई पक्राउ गरेको थियो। अब्दुल्लाह फैयाज शेख उर्फ डायपरवाला र तल्हा खानलाई एनआइए अधिकारीहरुले पक्राउ गरेको थियो।
गाजामा युद्ध रोक्न नेतान्याहूले राखे यी सर्त,"इजरायली प्रधानमन्त्री बेन्जामिन नेतान्याहूले गाजामा युद्ध अन्त्य गर्न धेरै सर्तहरू राखेका छन्। प्रधानमन्त्री नेतान्याहूले इजरायलको सुरक्षा सुनिश्चित गर्ने परिस्थितिमा युद्ध अन्त्य गर्न आफू तयार रहेको बताएका छन्। सर्तहरूमा सबै इजरायली बन्धकहरूको रिहाइ, हमासको आत्मसमर्पण तथा हमास नेतृत्वलाई गाजाबाट निष्कासन गरिनुपर्ने र सम्पूर्ण क्षेत्र हतियारमुक्त हुनुपर्ने रहेका छन्। उनले यो पनि भने, 'गाजा छोड्न चाहनेहरूले त्यसो गर्न सक्नेछन्।' इजरायली प्रधानमन्त्रीले इजरायललाई युद्ध अन्त्य गर्न माग गर्नेहरू नै हमासले गाजामा शासन गरिरहन चाहेको बताएका छन्। हमासद्वारा सञ्चालित स्वास्थ्य मन्त्रालयका अनुसार इजरायल र गाजाबीचको द्वन्द्व सुरु भएदेखि हालसम्म गाजामा ५३ हजारभन्दा बढी मानिस मारिएका छन्।"
सडक निर्माणमा भ्रष्टाचार : गाउँपालिकाका तत्कालीन प्रमुख प्रशासकीय अधिकृतसहित ११ जनाविरुद्ध मुद्दा,"काठमाडौं : सडक निर्माण योजनामा वास्तविक कामभन्दा बढी मूल्यांकन गरी रकम हिनामिना गरेको आरोपमा गाउँपालिकाका तत्कालीन प्रमुख प्रशासकीय अधिकृतलगायत ११ जनाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले मुगुको सोरु गाउँपालिकाका तत्कालीन प्रमुख प्रशासकीय अधिकृत विरेन्द्र मल्ल,इन्जिनियर प्रकाश आचार्य र असिस्टेन्ट सवइन्जिनियर मनोज धामी,लेखापाल जेठबहादुर बुढा र योजना शाखा प्रमुख नविन बुमीविरुद्ध विशेष अदालत काठमाडौंमा आज भ्रष्टाचार मुद्दा दायर गरेको अख्तियारका प्रवक्ता राजेन्द्र कुमार पौडेलले जानकारी दिए। यसैगरी सडक निर्माण योजनाको श्रम कार्यदल (उपभोक्ता समिति) अध्यक्ष विष्णु दत्त जैसी,कोषाध्यक्ष नन्ददेवी जैसी,सचिव पौमल सार्की र सडक निर्माण अनुगमन समिति संयोजक दलविर सार्की,समिति सदस्य धर्मराज जैसीविरुद्ध आरोप पत्र दायर भएको हो। उनीहरूविरुद्ध जनही २३ लाख २२ हजार ८३२ रुपैयाँ विगो र र जरिवाना माग गरिएको छ। आर्थिक वर्ष २०७७०७८ मा सोरु गाउँपालिका वडा नम्बर १० स्थित शहीदगेटदेखि कोटसम्म सडक निर्माण योजनामा वास्तविक कामभन्दा बढी मूल्यांकन गरी रकम हिनामिना गरेको आरोप उनीहरूमाथि छ। अख्तियारका अनुसार उक्त सडक निर्माण योजनाको कूल लागत अनुमान ४३ लाख ९५ हजार २ रुपैयाँ तयार गरी उक्त निर्माण योजनामा उपभोक्ता समिति गठन पूर्व नै योजना सम्झौता गरी कार्यादेश दिएको,स्वीकृत लागत अनुमान बमोजिम कार्य नभएको,स्थगल गइ यथार्थपरक नापजाँच गर्नुपर्नेमा सो नगरी कम काम भएकोलाई बढी काम गरेको भनि प्राविधिक मूल्यांकनसहितको कार्य सम्पन्न प्रतिवेदन तयार गरेको अनुसन्धानबाट खुलेको अख्तियारले जनाएको छ। यसैगरी मूल्यांकन समितिले अनु्गमनका बखत भर्नुपर्ने प्रतिवेदनमा योजनासँग सम्बन्धित सम्पूर्ण विवरण नै नभरी प्रतिवेदन दिइ भुक्तानीको लागि सिफारिस गरेको र सोही बमोजिम भुक्तानीको टिप्पणी आदेश स्वीकृत गरी उपभोक्ता समितिलाई वास्ताविक भए गरेको कार्यभन्दा २३ लाख २२ हजार ८३२ रुपैयाँ बढी भुक्तानी दिइ उनीहरूले गैरकानुनी लाभ लिई सो गाउँपालिकालाई हानिनोक्साी पुर्याउने काम गरेको अख्तियारको ठहर छ।"
राजावादीलाई सरकारको चेतावनी  संविधान उलंघन भइरहे टुलुटुलु हेरेर बस्दैन,"काठमाडौं : सरकारका प्रवक्ता एवं सञ्चार तथा सूचना प्रविधिमन्त्री पृथ्वीसुब्बा गुरुङले सरकारको उदारतालाई कमजोरी नठान्न राजावादीलाई चेतावनी दिएका छन्। मन्त्रिपरिषद्को निर्णय सार्वजनिक गर्न बिहीबार सिंहदरबारमा आयोजित पत्रकार सम्मेलनमा गुरुङले राजावादीहरूलाई सभा सञ्चालन गर्ने र बोल्ने अधिकार दिइएको भन्दै निरन्तर संविधान उलंघनको काम भइरहे सरकार टुलुटुलु हेरेर नबस्ने चेतावनी दिएका हुन्। उनले अब राजावादीको आगामी गतिविधिको आधारमा सरकारले आवश्यक प्रतिवाद गर्ने स्पष्ट पारे । गुरुङले संविधान विरोधी क्रियाकलाप बढिरहेको र हत्या,हिंसा,लुटपाट र आगजनीबाट सरकारलाई चुनौती दिने काम भइरहेको उल्लेख गरे । उनले राजावादीको गतिविधिलाई प्रतिबन्ध लगाउनु संवैधानिक छुट भए पनि आजको दिनसम्म प्रतिबन्ध नलगाएको जिकिर गरे। उनले जेठ १५ गते राजतन्त्र अन्त्य भएर संघीय लोकतान्त्रिक गणतन्त्रात्मक शासन व्यवस्था स्थापना भएको ऐतिहासिक दिनलाई सरकारले भव्य रुपमा मनाउन लागेको जानकारी दिए । परिवर्तनका लागि महत्वपूर्ण योगदान गरेको दलहरू गणतन्त्रका पक्षमा एकै ठाउँमा रहेको उनले बताए।"
स्थानीय तहको मनलाग्दी आर्थिक सहायता,"विजयसिंह भारतीप्यूठान : प्यूठानका स्थानीय तहहरूले कानुनीविपरीत मनलाग्दी आर्थिक सहायता र विविध खर्च गर्ने गरेको पाइएको छ । महालेखा परीक्षकको कार्यालयले सार्वजनिक गरेको लेखापरीक्षण प्रतिवेदनले यस्तो औंल्याएको हो । स्पष्ट मापदण्ड र कार्यविधि तर्जुमा र बजेट विनियोजन नगरी विभिन्न संघसंस्था र व्यक्तिहरूलाई पालिकाहरूले आर्थिक सहायता वितरण गर्ने गरेको पाइएको छ । त्यस्तै, स्थानीय सरकार सञ्चालन ऐन, २०७४ को दफा ७१ बमोजिम व्ययको बजेट अनुमान आन्तरिक आयको परिधिभित्र रही औचित्यताको आधारमा विविध खर्च गर्नुपर्ने व्यवस्थाविपरीत विविध खर्च शीर्षकमा अनावश्यक खर्च पालिकाहरूले गर्ने गरेका छन् । कार्यविधि नहुँदा पालिकाका प्रमुख वा प्रमुख प्रशासकीय अधिकृतको तजबिजका आधारमा तोक आदेशमा आर्थिक सहायता तथा विविध खर्चका भुक्तानीहरू हुने गरेका छन् । महालेखा परीक्षकले तयार गरेको अन्तिम लेखापरीक्षण प्रतिवेदनअनुसार मल्लरानी गाउँपालिकाले विभिन्न ५४ वटा संघसस्था र व्यक्तिहरूलाई ४ लाख ३१ हजार आर्थिक सहायता वितरण गरेको छ । जुन कुल आन्तरिक आयको ६ दशमलव ६९ प्रतिशत हो । यसरी गैरकानुनी रूपमा वितरण गरेको भन्दै महालेखाले निश्चित विधि र मापदण्ड बेगर आर्थिक सहायता वितरण गर्ने प्रक्रियामा नियन्त्रण हुनुपर्ने जनाएको छ । यस्तै, पालिकाले यस वर्ष खाना तथा विविध तर्फ मात्र १० लाख ८६ हजार ७७४ रुपैयाँ खर्च गरेको छ । झिमरुक गाउँपालिकाले १ सय ३२ संघसंस्था र व्यक्तिहरूलाई १५ लाख ९० हजार आर्थिक सहायता उपलब्ध गराएको छ । ८१ लाख ११ हजार आन्तरिक आम्दानी रहेको पालिकाले १९ दशमलव ३६ प्रतिशत यस्तो अवैधानिक सहायता उपलब्ध गराएको हो । यस्तै खाना तथा विविधतर्फ मात्र १० लाख ८६ हजार ७७४ खर्च देखिएकाले खर्चमा मितव्ययीता कायम गर्नुपर्ने भन्दै प्रतिवेदन सैद्धान्तिक बेरुजु उल्लेख गरेको छ । स्थानीय सरकार सञ्चालन ऐन, २०७४ मा स्थानीय तहको रकमबाट आर्थिक सहायकता, चन्दा, पुरस्कार एवं संस्थागत अनुदान वितरण गर्न पाउने व्यवस्था गरेको छैन । यसविपरीत स्वर्गद्वारी नगरपालिकाले यस वर्ष १६ लाख १४ हजार आर्थिक सहायता वितरण गरेको छ । विविध खर्चका नाममा ३९ लाख ४७ हजार १८६ रुपैयाँ खर्च गरेकोले सोको नियन्त्रण गर्नुपर्ने प्रतिवेदनमा उल्लेख छ । कार्यविधिविना प्रतिफल प्राप्त नहुने गरी विभिन्न जात्रा, पर्वमा आर्थिक सहयोग, सामग्री खरिद गरी वितरण जस्ता कार्यक्रममा प्यूठान नगरपालिकाले २४ लाख ७७ हजार १४० रुपैयाँ वितरणमुखी कार्यक्रम खर्च गरेको भन्दै महालेखाले सैद्धान्तिक बेरुजु जनाएको छ । त्यस्तै, आन्तरिक स्रोतबाट विना कार्यविधि ५३ लाख ८३ हजार १३५ रुपैयाँ अनुदान वितरण गरेको पाइएको छ । विनाऔचित्य खाना तथा विविधतर्फ १९ लाख ९७ हजार ४९० रुपैयाँ र विविध कार्यक्रम खर्चमा १४ लाख ६३ हजार ३४० रुपैयाँ खर्च भएको पाइएको छ । स्पष्ट मापदण्ड र कार्यविधि तर्जुमा र बजेट विनियोजन नगरी विभिन्न संघसंस्था र व्यत्तिाहरूलाई पालिकाहरूले आर्थिक सहायता वितरण गर्दै कार्यविधि नहुँदा पालिकाका प्रमुख वा प्रमुख प्रशासकीय अधिकृतको तजबिजका आधारमा तोक आदेशमा आर्थिक सहायता तथा विविध खर्चका भुक्तानी गरिँदै सरुमारानी गाउँपालिकाले ७ लाख ५७ हजार आर्थिक सहायता वितरण गरेको जनाए पनि अन्य विभिन्न शीर्षकबाट समेत आर्थिक सहायता गरेको र सोको एकीकृत अभिलेख नराखेको प्रतिवेदनमा उल्लेख छ । विविधतर्फ १७ लाख ४० हजार ३३१ रुपैयाँसहित अन्य कार्यक्रमबाट समेत खर्च गरेकाले यसको नियन्त्रण गर्नुपर्ने प्रतिवेदनले जनाएको छ । नौबहिनी गाउँपालिकाले कर्मचारी भ्रमण आदेश, उद्देश्य, अभिलेख र प्रतिवेदन बेगर अनुगमन मूल्यांकनमा २० लाख र भ्रमण खर्चमा ५० लाख १२ हजार ६६३ रुपैयाँ भुक्तानी गरेको पाइएको छ । विविधतर्फ भन्दै ६५ लाख ७० हजार ७३५ रुपैयाँ खर्च भएको देखिएकाले यसमा मितव्ययीता कायम गर्नुपर्ने भन्दै प्रतिवेदनले सुझाव दिएको छ । ऐरावती गाउँपालिकाले आर्थिक सहायताका नाममा यस वर्ष ६ लाख २२ हजार ४८५ रुपैयाँ खर्च गरेको छ । विविध खर्चतर्फ १२ लाख ८४ हजार २०० रुपैयाँ खर्च गरेको छ । माण्डवी गाउँपालिकाले आर्थिक सहायताअन्तर्गत ४ लाख ८५ हजार ५५५ रुपैयाँ र विविध खर्चतर्फ २१ लाख ४१ हजार ६५९ रुपैयाँ खर्च गरेको पाइएको छ । गौमुखी गाउँपालिकाले भने आर्थिक सहायताअन्तर्गत विपन्न नागरिक उपचार सहायतामा ५ लाख ६४ हजार र विपद् राहत सहायतामा १५ लाख २ हजार २०० रुपैयाँ गरी २० लाख ६६ हजार २०० रुपैयाँ सहायता वितरण गरेको देखिएको छ । आर्थिक सहायता खर्च लेख्ने कार्यमा नियन्त्रण गर्नुपर्ने भन्दै महालेखा परीक्षकको अन्तिम प्रतिवेदनले सैद्धान्तिक बेरुजु उल्लेख गरेको छ । आर्थिक सहायताका लागि सम्बन्धित व्यक्तिको स्वघोषणा र वडा कार्यलयको सिफारिसमा आर्थिक अवस्था कमजोर भएकाहरूलाई कारणसहित आर्थिक सहयोग वितरण गर्ने गरिएको झिमरुक गाउँपालिकाका अध्यक्ष पितबहादुर महतरा क्षेत्रीले दाबी गरे । संघसंस्थाको हकमा जिल्ला, प्रदेश र राष्ट्रिय स्तरका कार्यक्रमहरूलाई कार्यपालिकाको निर्णय गराई कार्यक्रमको प्रकृतिअनुसार आर्थिक सहायता उपलब्ध गराउने गरेको उनको भनाइ थियो । कार्यपालिकाको निर्णयअनुसार आर्थिक सहायता वितरणका कामहरू भए पनि यसलाई कार्यविधि बनाएर कानुनी दायरामा ल्याउनु आवश्यक रहेको प्यूठान नगरपालिकाका प्रमुख प्रशासकीय अधिकृत नारायणप्रसाद भण्डारीले बताए ।"
पेस्तोल र गोलीसहित दुईजना पक्राउ,"तनहुँ : आँबुखैरेनी गाउँपालिका४ बेनिटारबाट मेड इन युएसए लेखिएको पेस्तोल, एक राउण्ड गोली र एक थान म्याग्जिनसहित २ जना पक्राउ परेका छन्। पक्राउ पर्नेहरूमा नवलपरासीको पूर्व गैंडाकोट नगरपालिका१२ हर्कपुर बस्ने २५ वर्षीय मिलन ढकाल र चितवनको माडी नगरपालिका७ गौरी नगर बस्ने ३२ वर्षीय विजय तिवारी रहेका छन्। इलाका प्रहरी कार्यालय आँबुखैरेनीबाट खटिएको प्रहरीले मुग्लिङबाट आँबुखैरेनीतर्फ आउँदै गरेको ना२८ प १५१९ नम्बरको मोटरसाइकललाई जाँच गर्ने क्रममा उक्त पेस्तोल र गोली फेला पारी मोटरसाइकल चालक तिवारी र मोटरसाइकलमा सवार ढकाललाई बिहीबार दिउँसो प्रहरीले पक्राउ गरेको छ। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाइएको छ।"
खै गैंडा ? मरे,"गुलरिया : सन् १९८६ देखि २०१७ सम्म ३१ वर्षको अवधिमा चितवन राष्ट्रिय निकुञ्जबाट बर्दिया र शुक्लाफाँटा राष्ट्रिय निकुञ्जमा भाले ४५ र पोथी ५५ गरी १ सय २ वटा दुर्लभ एकसिंगे गंैडा स्थानान्तरण गरिएको थियो। सबैभन्दा बढी ४३ वटा भाले र ४८ पोथी गरी ९१ वटा गैंडा बर्दिया राष्ट्रिय निकुञ्जमा स्थानान्तरण गरिएको हो। सोही अवधिमा शुक्लाफाँटा राष्ट्रिय निकुञ्जमा ९ वटा गैंडा स्थानान्तरण गरिए। राष्ट्रिय निकुञ्ज तथा वन्यजतु संरक्षण विभागको तथ्यांकअनुसार सन् १९८६ मा पहिलोपटक बर्दिया राष्ट्रिय निकुञ्जमा फेब्रुअरी र डिसेम्बरमा ४ र ९ गरी १३ वटा ५ पोथी र ८ भाले गैंडा कर्णाली नदी तटीय क्षेत्रमा स्थानान्तरण गरिएको थियो। दोस्रोपटक सन् १९९१ मा जनवरी र फेब्रुअरीमा २० र ५ वटा गरी २५ वटा १७ पोथी र ८ भाले गैंडा बबई नदी तटीय क्षेत्रमा स्थानान्तरण गरिएको थियो। सन् १९९९ को जनवरीमा ४ वटा भाले गैंडा बबई नदी तटीय क्षेत्रमा स्थानान्तरण गरियो। सन् २००० को मार्च र नोभेम्बरमा १० र ६ गरी १६ वटा ८ भाले र ८ पाथी गैंडा बबई नदी तटीय क्षेत्रमा छाडिएका थिए। नोभेम्बरमै भाले १ र पोथी ३ गरी ४ वटा गैंडा शुक्लाफाँटा राष्ट्रिय निकुञ्जमा स्थानान्तरण गरिएका थिए। सन् २००१ को मार्च महिनामा भाले ३ र पोथी २ गरी ५ वटा गैंडा तथा सन् २००२ को मार्चमा भाले ५ र पोथी ५ गरी १० वटा गैंडा बर्दिया राष्ट्रिय निकुञ्जको बबई नदी तटीय क्षेत्रमा छाडिएका हुन्। त्यस्तै, सन् २००३ अप्रिल महिनामा भाले ३ र पोथी ७ गरी १० वटा गैंडा र सन् २०१६ को मार्च महिनामा ३ भाले र २ पोथी गरी ५ वटा गैंडा बर्दिया राष्ट्रिय निकुञ्जको बबई नदी तटीय क्षेत्रमा छाडिएका हुन्। अन्तिमपटक सन् २०१७ को अप्रिल महिनामा १ भाले, ४ पोथी गरी ५ वटा गैंडा शुक्लाफाँटा राष्ट्रिय निकुञ्जको रानीताल क्षेत्र र १ भाले ३ पोथी गरी ३ गैंडा बर्दिया राष्ट्रिय निकुञ्जको बबई नदी तटीय क्षेत्रमा स्थानान्तरण गरिएका थिए। बर्दिया राष्ट्रिय निकुञ्जको बबई उपत्यकामा ३१ वर्षको अवधिमा भाले ३५ र पोथी ४३ गरी ७८ वटा गैंडा तथा कर्णाली नदी तटीय क्षेत्रमा भाले ८ र पोथी ५ गरी १३ वटा गैंडा स्थानान्तरण गरिएका हुन्। शुक्लाफाँटा राष्ट्रिय निकुञ्जमा भाले २, पोथी ७ गरी ९ वटा गैंडा स्थानान्तरण गरिएका थिए। पछिल्लो गैंडा गणनाको तथ्यांक २०७७ अनुसार नेपालमा भाले, पोथी गरी ७ सय ५२ वटा एकसिंगे गैंडा छन्। जसमध्ये सबैभन्दा बढी चितवन राष्ट्रिय निकुञ्जमा मात्र ६ सय ९४ वटा गैंडा छन्। त्यसपछि बर्दिया राष्ट्रिय निकुञ्जमा ३८ वटा गैंडा छन्। शुक्लाफाँटा राष्ट्रिय निकुञ्जमा १७ र पर्सा राष्ट्रिय निकुञ्जमा ३ वटा गैंडा छन्। बर्दिया राष्ट्रिय निकुञ्जमा चितवनबाट ९१ वटा गैंडा स्थानान्तरण गरिए पनि यतिखेर ३८ वटा मात्र गैंडा छन्। बाँकी ५३ वटा गैंडा निकुञ्जमा छैनन्। गैंडाको संख्या उल्लेख्य मात्रामा बढ्न पनि सकेको छैन। कहाँ गए त गैंडा ? मरे गैंडा बर्दिया राष्ट्रिय निकुञ्जको तथ्यांकअनुसार विसं २०४५ सालदेखि ०७५७६ सम्मको अवधिमा बर्दियामा ७१ वटा गंैडा चोरीसिकारी तथा प्राकृतिक कारणले मरेका छन्। सोही अवधिमा बर्दियामा भाले १४, पोथी ३ र लिं नछुट्टिएको १७ गरी ३४ वटा गैंडा चोरीसिकारीबाट मारिएका छन्। त्यस्तै, भाले २०, पोथी ११ तथा लिं नछुट्टिएको ६ गरी ३७ वटा गैंडा प्राकृतिक कारणले मरेका छन्। निकुञ्ज विभागको पछिल्लो तथ्यांकअनुसार आर्थिक वर्ष ०७९८० मा चितवन, बर्दिया र पर्सामा गरी २६ वटा गैंडाको मृत्यु भएको छ। जसमध्ये २२ वटा प्राकृतिक, २ चोरीसिकारी र २ वटा करेन्ट लागेर गैंडा मरेका छन्। बर्दियामा तत्कालिन द्वन्द्वका वेला चोरीसिकारीबाट धेरै गैैंडा मारिएको पाइन्छ। बर्दियामा गैंडा स्थानान्तरणको अनुपात हेर्ने हो भने यतिका वर्षमा चितवनको तुलनामा गैंडाको संख्या आधा हुनुपर्ने थियो तर त्यसो देखिदैन। बर्दियामा साढे १ दशकदेखि गैंडाको शून्य चोरीसिकार वर्ष मनाइँदै आइएको छ। तर, पनि गैंडाको संख्या वृद्धि हुन नसक्नु बर्दिया राष्ट्रिय निकुञ्ज गैंडा संरक्षणका लागि अफाप सिद्ध जस्तो देखिन्छ। निकुञ्जको बबई उपत्यका क्षेत्रमा धेरै गैंडा स्थानान्तरण गरेको पाइन्छ। तर, पनि यसको संख्या वैज्ञानिक रूपमा बढ्न नसक्दा विज्ञहरूको स्थान छनोट प्रक्रियाको विज्ञतामा समेत प्रश्न खडा हुने सम्भावना बढेको छ। बर्दियामा गैंडा नफस्टाउँदा सरकारको गैंडा स्थानान्तरणमा लगानी बालुवामा पानी भएको छ। बर्दियामा गैंडाका लागि आहारा, जलाधार क्षेत्र प्रशस्त भए तापनि यसको संख्या बढ्न सकेको देखिदैन। गैंडालाई पानीको घोल अति आवश्यक हुन्छ, जुन निकुञ्जभित्र पर्याप्त छैन, बर्दिया राष्ट्रिय निकुञ्जका वरिष्ठ संरक्षण अधिकृत डाक्टर अशोककुमार रामले भने। सोही कारणले पनि गैंडाहरू भारततर्फ विचरण गर्ने गरेको पाइएको छ। निकुञ्जभित्र प्रशस्त पानीको घोल निर्माण गर्न नसके बाँकी गैंडाहरूसमेत भारततर्फ स्थानान्तरण हुन सक्ने खतरा देखिएको छ। विशेष गरी गैंडाका बच्चा (केटो) लाई बाघले समेत आहारा बनाउने गरेको डा रामले प्रस्ट्याए। गैंडालाई हिलोसहितको पानीको घोल चाहिन्छ। घोलमा आहाल बसेर गैंडाहरू आनन्द लिने तथा रोग लागेका वेलामा उपचार गर्ने गर्छन्। बर्दिया राष्ट्रिय निकुञ्जमा त्यो सुविधा कम छ। यस वर्ष राष्ट्रिय गैंडा गणना तथा अनुगमन गर्नुपर्ने भए तापनि आर्थिक अभावका कारण सरकारले गणना गर्न नसकेको बुझिएको छ। स्रोतको सुनिश्चितता नभएपछि राष्ट्रिय गैंडा गणना नभएको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्बाहाङफेले बताए। नेपालमा यूएसएआईडीअन्तर्गतको सहयोग बजेट रोकिएपछि गैंडा संरक्षणसँगै संरक्षण क्षेत्रका धेरै कार्यक्रम प्रभावित बनेका छन्। हामीले आन्तरिक रूपमा गैंडा अनुगमन गरिसकेका छौं। आगामी वर्षको योजनामा पनि राखेका छौं। वर्षा पनि सुरु हुने र घाँस बढेकाले अब गैंडा गणना असम्भव छ। उनले भने, स्रोत सुनिश्चित भएपछि आगामी चैत वा बीचमा गैंडा गणना हुन्छ। निकुञ्जमा बासस्थान राम्रै भए पनि हिउँदमा पानी अभावले गैंडाहरू भारततर्फ जाने र पानी परेपछि फर्किने गरेको उनले प्रस्ट्याए। बर्दियामा केही दशकदेखि शून्य चोरीसिकार वर्ष मनाइएको छ। प्राकृतिक कारणले पनि गैंडा मरेका छन्। गैंडाको संख्या किन बढ्न सकेन अध्ययन, अनुसन्धान जरुरी छ, उनले भने। बर्दिया राष्ट्रिय निकुञ्जमा रहेको एकसिंगे गैंडा । ि यादव आचार्य"
सम्पत्ति शुद्धीकरणमा अशुद्धता,"सम्पत्ति शुद्धीकरणमा अशुद्धता राजनीतिक प्रभाव र बिचौलियाको हस्तक्षेपले सम्पत्ति शुद्धीकरणजस्ता अनुसन्धानहरू कमजोर बनेका छन् । सम्पत्ति शुद्धीकरण (मनी लान्ड्रिङ) गैरकानुनी रूपमा आर्जन गरिएको रकमलाई कानुनी रूपमा वैद्यता प्रदात गरिने प्रक्रिया हो, जसले विश्वव्यापी अर्थतन्त्र र यसका संस्थागत संरचना, सुशासन, पारदर्शिता, जवाफदेहिता, द्वन्द्व, राजनीतिक, प्रजातान्त्रिक शासन व्यवस्थाको आदर्श, नैतिकता र जनविश्वासमा गम्भीर क्षति पुर्याउँछ । हाल नेपाल पनि यसबाट अछुतो रहेको छैन । सार्वजनिक पदमा रहेका व्यक्ति र संस्थाहरू सम्पत्ति शुद्धीकरण र भ्रष्टाचारजस्ता गम्भीर कसुरको अनुसन्धानबाट जोगिन खोज्छन्, किनकि यसमाथिको अनुसन्धानले नैतिक चरित्रमा कमजोर उनीहरू फस्ने सम्भावना बढी हुन्छ । खर्चिलो चुनावका लागि राजनीतिज्ञहरू अवैध वा अज्ञात कोषमा निर्भर हुने हुँदा पारदर्शी छानबिनले उनीहरूको व्यक्तिगत तथा दलगत स्वार्थ उजागर हुन सक्छ । राजनीतिक दलहरू प्रायः ठूला उद्योगपति र शंकास्पद दातामाथि निर्भर हुँदा यस्ता अनुसन्धानले शक्तिशाली उनीहरूको आर्थिक स्वार्थहरूलाई जोखिममा पार्छ । फलस्वरूप, शुद्धीकरणको अनुसन्धानले अपारदर्शी सार्वजनिक व्यक्ति, राजनीतिक दल र संस्थाहरूको अस्तित्व नै खतरा पर्छ । संस्थागत भ्रष्टाचार नेपालमा भ्रष्टाचार केही व्यक्तिमा सीमित नरही कानुन कार्यान्वयन गर्ने निकाय, नियामक संस्था, कार्यपालिका, व्यवस्थापिका र न्यायपालिकासम्म फैलिएको छ । यहाँ राजनीतिक प्रभाव र बिचौलियाको हस्तक्षेपले सम्पत्ति शुद्धीकरणजस्ता अनुसन्धानहरू कमजोर बनेका छन् । यथास्थितिबाट लाभ उठाउने वर्गले सुधारको विरोध गर्छ, जसको झल्को नेपालको संसद्मा देखिन्छ । राजनीतिक नेता, दल, स्वार्थ समूह, केही बिचौलिया केन्द्रित कर्मचारी आदि बीचको द्वन्द्वका कारण ठूला घोटाला उजागर हुने डरले अनुसन्धानप्रति प्रतिशोधको भावना बढाउने र राजनीतिक अस्थिरता बढ्न सहयोग पुग्नेगरी कामकारबहीहरू भइरहेका छन्, जसले हाल राजनीतिक व्यवस्थामा नै संकट ल्याएको छ । आर्थिक रूपमा कमजोर नेपालमा जनताको निष्क्रियता र उपयुक्त सूचनाको अभावले भ्रष्टाचारलाई थप प्रोत्साहन दिएको, राजनीतिज्ञहरू चुनावी लाभमा मात्र केन्द्रित हुने हुँदा दीर्घकालीन सुधार र वित्तीय अपराध अनुसन्धान उपेक्षित देखिन्छ । कूटनीतिक दबाब सम्पत्ति शुद्धीकरण प्रायः सीमा पार गरी स्वदेश तथा विदेशमा लगानीमार्फत गरिन्छ, जसमा विदेशी सरकार, बहुराष्ट्रिय संस्था र अन्तर्राष्ट्रिय व्यक्तित्वहरू पनि संलग्न हुन्छन् । विदेशी लगानीमा निर्भर राष्ट्रहरूले कूटनीतिक र आर्थिक दबाबका कारण यस्तो अनुसन्धानबाट जोगिन खोज्छन् । नेपालमा वित्तीय अपराधसँग सम्बन्धित कानुनहरू प्रायः कमजोर, अस्पष्ट वा कार्यान्वयनहीन भएको देखिन्छ, जसको परिणाम सम्पत्ति शुद्धीकरणको गम्भीर अनुसन्धान प्रभावित भएको देखिन्छ । त्यसैले सुशासनको प्रत्याभूति दिनका लागि पनि अपराध नियन्त्रणमा अन्तर्राष्ट्रिय सहयोग र दबाब अत्यन्त आवश्यक हुन्छ । सरकारहरूले ट्रान्सपरेन्सी इन्टरनेसनल, अन्तर्राष्ट्रिय मुद्रा कोष, विश्व बैंक, र एसियाली विकास बैंकजस्ता संस्थासँग सहकार्य गरी तिनीहरूले निर्धारण गरेका मापदण्डहरू पूरा गर्ने प्रयास गर्नु आवश्यक छ । राजनीतिक प्रभावमा रहेको मिडियाले सम्पत्ति शुद्धीकरणजस्ता ठूला घोटालाहरू दबाउन वा जन ध्यान मोड्न सक्ने खतरा हुन्छ । स्वतन्त्र पत्रकारिता नभएसम्म भ्रष्टाचार उजागर हुन र सरकार जनउत्तरदायी बन्न सक्दैन । अनुसन्धान पत्रकारिताले लुकाइएका अवैध सम्पत्तिहरू सार्वजनिक गर्न महत्वपूर्ण भूमिका खेल्छ, त्यसैले सरकारले मिडियाको आलोचनालाई खबरदारीका रूपमा लिनुपर्छ । नेपालजस्ता विकासोन्मुख देशहरूमा सुशासन र पारदर्शिता सुनिश्चित गर्न सरकारी कर्मचारी र राजनीतिक दलहरू अनिच्छुक देखिन्छन् । पारदर्शिताको अभावमा अवैध सम्पत्ति लुकाउन सजिलो हुन्छ, त्यसैले राजनीतिज्ञहरू सेल कम्पनी तथा अपारदर्शी संरचनामार्फत अवैध सम्पत्ति लुकाउने प्रयासमा संलग्न हुन सक्छन् । यस्ता अभ्यासले प्रशासनिक र राजनीतिक इच्छाशक्ति कमजोर भएको देखिन्छ, जसले कानुनलाई व्यवहारमा लागू गर्न नसकी केवल कागजमै सीमित भई जनतामा निराशा तथा अविश्वास बढाउँछ । शासनमा स्वार्थको द्वन्द्व मुलुकमा शक्तिसाली सार्वजनिक व्यक्तिहरूले आर्थिक अपराधलाई संरक्षण गर्दा स्वार्थ समूहबीच द्वन्द्व उत्पन्न भएको कारणबाट नेपालमा संस्थागत विश्वसनीयता कमजोर देखिएको छ । नेताहरूले आफ्ना सहयोगीलाई जोगाउन अनुसन्धान प्रभावित पार्दा कानुनी शासन र लोकतान्त्रिक उत्तरदायित्व कमजोर भएको छ । जब सुशासन समान रूपमा लागू हुँदैन र अपराधमा संलग्न शक्तिशालीहरूलाई जोगाइन्छ, तब शक्तिसाली व्यक्ति, संस्था र समूहहरू कानुनभन्दा माथि छन् भन्ने सन्देश फैलिएको छ । फलस्वरूप यसले आम रूपमा देशभर जनआक्रोश र असन्तुष्टि बढाएको छ । यो प्रवृत्तिले लोकतान्त्रिक संस्था झन् कमजोर हुँदै गएको कारणबाट भ्रष्टाचार र सत्ताको दुरुपयोगलाई प्रश्रय दिएको प्रस्ट देखिन्छ । कमजोर नियमन नेपालमा अवैध रूपमा आर्जन गरिएको सम्पत्तिको अनुसन्धान गर्ने स्वतन्त्र निकायको रूपमा सम्पत्ति शुद्धीकरण निवारण ऐन, २०६४ को व्यवस्था अनुरूप अर्थ मन्त्रालयअन्तर्गत सम्पत्ति शुद्धीकरण अनुसन्धान विभागको स्थापना भएको छ । यो विभागले अपराधबाट आर्जन गरिएको सम्पत्तिको अनुसन्धान, निगरानी, नियन्त्रण र कानुनी कारबाही गर्ने जिम्मेवारी लिएको छ । यसका मुख्य कामहरूमा शंकास्पद वित्तीय कारोबारको छानबिन गर्नु, अवैध सम्पत्ति आर्जनका स्रोतहरू पत्ता लगाउनु, सम्बन्धित निकायहरू (जस्तै प्रहरी, बैंक, इन्कालगायत) सँग समन्वय गर्नु, सम्पत्ति रोक्का राख्ने, जफत गर्ने वा कानुनी प्रक्रिया अगाडि बढाउने, अन्तर्राष्ट्रिय संस्थासँग समन्वय र रिपोर्टिङ गर्ने, वित्तीय गुप्तचर एकाइसँग समन्वय गर्नु आदि कार्यहरू यसको अधिकार क्षेत्रभित्र पर्छ । त्यस्तै, अख्तियार दुरुपयोग अनुसन्धान आयोग र राष्ट्रिय अनुसन्धान विभागलाई राजनीतिक प्रभावमा पारेर कमजोर बनाइएका छन् । फलस्वरूप यसले स्वार्थ समूहहरूलाई लाभ पुग्ने वातावरण तयार गरेको अनुभुति आम रूपमा भएको छ । सीमित स्रोत र जनशक्तिको अभावका कारण यी संस्थाहरू प्रभावहीन हुनु र अवैध वित्तीय सञ्जाल भत्काउन नसक्दा नेपाल ग्रेलिस्टबाट मुक्त हुन कठिन छ । ह्विसलब्लोअर, पत्रकार र नागरिक समाज भ्रष्टाचार उजागर गर्नमा महत्वपूर्ण भूमिका भए पनि उनीहरूलाई दमन, धम्की र अपराधीकरण गर्ने प्रयास गरिएको छ । यस्तो वातावरणले पारदर्शिता कमजोर बनाउँछ र वित्तीय अपराधलाई मौन समर्थन गछं, जसले शासन प्रणालीभित्रको भ्रष्टाचारलाई अझ शंकास्पद र गहन बनाएको छ । सम्पत्ति शुद्धीकरणको अनुसन्धानमा अनिच्छा शासन प्रणालीमाथि गहिरो संकट हो। त्यसैले कानुनी सुधार, संस्थागत सुदृढीकरण, राजनीतिक इच्छाशक्ति र नागरिक समाजको सक्रिय सहभागिता आवश्यक छ। सरकारहरूले सार्वजनिक चासोका विषयमा सीमित तथ्यांक प्रकाशित गर्ने वा प्रतीकात्मक रूपमा भ्रष्टाचारसम्बन्धी गतिविधिहरूको अनुसन्धान गर्ने र न्यायनिरूपण गर्ने निकायहरू अख्तियार दुरुपयोग अनुसन्धान आयोग, राष्ट्रिय अनुसन्धान विभाग, विशेष अदालत आदि स्थापना गरी सतही पारदर्शिताका उपायहरू अपनाएको छ । यी कार्यहरू प्रायः वास्तविक सुधारभन्दा पनि अन्तर्राष्ट्रिय पर्यवेक्षकहरूलाई सन्तुष्ट पार्ने उद्देश्यमा मात्र सीमित छन् । नेपालमा विभिन्न सरकारले पारदर्शिताको भ्रम फैलाउँदै सुशासनको विषय सदन र सरकारबाट नउठाएका होइनन् । यहाँ अपारदर्शी र अवैद्य रूपमा मौलाएको संस्थागत भ्रष्टाचार र सम्पत्ति शुद्धीकरण पर्दा पछाडि अनियन्त्रित रूपमा जारी रहेका कारणबाट सरकारले भ्रष्टाचार नियन्त्रणमा गति लिन सकिरहेको छैन । सरकारलाई असफल बनाउने र नेपाललाई हालको अवस्थासम्म पुर्याउन सहयोग गर्ने यहाँको कर्मचारीतन्त्र पनि हो । प्रशासनमा रहेका वास्तविक राष्ट्रसेवक कर्मचारीको संरक्षण गरी उनीहरूको मनोबल उच्च बनाउँदै गलत क्रियाकलापमा संलग्न अकुत सम्पति आर्जन गर्न सफल कर्मचारीहरूमाथि अनुसन्धानको डन्डा चलाउनु वर्तमानको आवश्यकता हो । यसैगरी पारदर्शी र निष्पक्ष चुनाव सुशासनको आधारशिला हो । चुनावी प्रतिस्पर्धालाई विकृत र लोकतान्त्रिक साशन व्यवस्थालाई कमजोर बनाउने नै अवैद्य रूपमा आर्जन गरिने सम्पत्ति हो । जब राजनीतिक दलहरूले चुनावताका यस्ता गलत बाटोबाट आएका रकमको प्रयोग गर्छन्, तिनीहरूले आफ्नो राजनीतिक अस्तित्वलाई खतरामा पार्ने र लोभका कारणबाट सृजित वातावरणले देशको अस्तित्वलाई नै संकटमा पार्ने सम्भावना हुन्छ । संस्थागत सुधार सम्पत्ति शुद्धीकरण तथा भ्रष्टाचारजस्ता आर्थिक अपराधहरू रोक्न राजनीतिक इच्छाशक्ति, सशक्त र स्वतन्त्र संस्थाहरू एवं सक्रिय नागरिक सहभागिता अत्यावश्यक छ । पारदर्शिता, जवाफदेहिता तथा सुशासनको संस्कृति विकास गर्न सरकारले नियामक निकायमा राजनीतिकीकरण रोक्नु आवश्यक छ, साथै ह्विसलब्लोअर र पत्रकारहरूलाई संरक्षण गर्न स्पष्ट नीति अवलम्बन गर्नुपर्छ । सार्वजनिक वित्त, सरकारी खर्च र लेखापरीक्षण प्रक्रियामा पूर्ण पारदर्शिता हुनुपर्छ, जसले दण्डहीनता अन्त्य र प्रभावकारी निरीक्षण प्रणली स्थापनामा मद्दत गर्छ । नागरिक समाजले आफ्ना अधिकार र स्वायत्तता जोगाउँदै भ्रष्टाचार विरुद्धको अभियानमा नेतृत्वदायी भूमिका खेल्नुपर्छ । यसका लागि प्रविधिको प्रयोग, जस्तै ब्लकचेन प्रविधि र डिजिटल ह्विसलब्लोइङ प्रणाली, पारदर्शिता तथा निगरानी सुधारका लागि उपयोगी माध्यम हुन सक्छन् । यस अभियानमा नेपाल सरकारले निजी क्षेत्र, मिडिया र अन्तर्राष्ट्रिय साझेदारहरूसँग सहकार्य गर्दै सार्वजनिक दबाबलाई प्रभावकारी रूपमा उपयोग गर्नुपर्छ । जब नागरिकहरू सचेत, सूचित र संगठित हुन्छन्, तब मात्र भ्रष्टाचार र अवैध सम्पत्ति शुद्धीकरणमा संलग्न शक्तिशाली स्वार्थ समूहहरूलाई चुनौती दिन सकिन्छ । राजनीतिक सुधार, कानुनी दृढता, प्रविधिको प्रयोग र नागरिक सहभागितामार्फत मात्र सम्पत्ति शुद्धीकरण विरुद्धको संघर्ष सफल हुन सक्छ । बढ्दो चुनौती नेपालमा सम्पत्ति शुद्धीकरण बढ्दो चिन्ताको विषय बनेको छ । सार्वजनिक पदमा रहेका व्यक्तिहरूको भ्रष्टाचार, अवैध सम्पत्ति सञ्चय र कमजोर निरीक्षण संयन्त्र यसका मुख्य कारणहरू हुन । राजनीतिक दल र कर्मचारीहरू सार्वजनिक कोषको दुरुपयोग र घुसखोरीमा संलग्न भएको देखिन्छ । नेपालमा सम्पत्ति शुद्धीकरणको अनुसन्धान गर्ने संस्थाहरू जस्तै सम्पत्ति शुद्धीकरण अनुसन्धान विभाग र यसलाई सहयोग गर्ने अख्तियार दुरुपयोग अनुसन्धान आयोग, राष्ट्रिय अनुसन्धान विभाग छन । हाल नेपालमा गैरकानुनी वित्तीय प्रवाहको अनौपचारिक च्यानल जस्तै हुन्डी प्रणाली, नक्कली गैरसरकारी संस्थाहरू र शेल कम्पनीहरूद्वारा अवैध सम्पति लुकाउनु चुनौती बनेको छ । पारदर्शिता र सार्वजनिक वित्तमा पहुँचको अभाव, राजनीतिक हस्तक्षेप, र भ्रष्टाचारविरोधी निकायहरूको राजनीतिकरणले समस्या झनै जटिल बनाएको छ । सार्वजनिक खरिद र ठेक्का प्रक्रियामा अनियमितता तथा उच्चतहका नेताहरूको अवैध सम्पत्ति प्रदर्शनले विश्वासको कमी उत्पन्न गरेको छ । सम्पत्ति शुद्धीकरणको अनुसन्धानमा सरकार, कर्मचारी र राजनीतिक दलहरूको अनिच्छा केवल कानुनी असफलता नभएर यसले सुशासन र पारदर्शितामा गहिरो संकट ल्याउँछ । भ्रष्टाचारलाई बढावा दिन्छ र लोकतान्त्रिक संस्थाहरू तथा कानुनको शासनलाई कमजोर बनाउँछ । जब सत्ता पक्षले आफ्ना स्वार्थ समूहका बिचौलियालाई कारबाही गर्न अस्वीकार गर्छ, यसले समतामूलक समाज निर्माणमा अवरोध पुर्याउँछ । राजनीतिक इच्छाशक्ति र संस्थागत स्वतन्त्रताको अभावले भ्रष्टाचारलाई प्रोत्साहन दिन्छ । सार्वजनिक विश्वासलाई कमजोर पार्छ र असमानतालाई बढाउँछ । यस समस्याको समाधानका लागि प्रणालीगत परिवर्तन, राजनीतिक दलमा आर्थिक पारदर्शिता, स्वतन्त्र संस्थाहरूको सुदृढीकरण र ह्विसलब्लोअर्सको सुरक्षा आवश्यक छ । सम्पत्ति शुद्धीकरणको अनुसन्धानमा अनिच्छा केवल कानुनी मुद्दा नभएर शासन प्रणालीमाथि गहिरो संकट हो । समस्याको समाधान गर्नका लागि कानुनी सुधार, संस्थागत सुदृढीकरण, राजनीतिक इच्छाशक्ति र नागरिक समाजको सक्रिय सहभागिता आवश्यक छ ।"
"दोहोरो अंकले बढ्यो सेयर बजार , कारोबार घट्यो","काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले बढेर बन्द भएको छ। अघिल्लो कारोबार दिन बुधबार ७९४ अंकले घटेको नेप्से परिसूचक आज १९०४ अंकले बढेर २६८८५५ विन्दुमा अडिएको छ। सेन्सेटिभ इण्डेक्स १५७ प्रतिशतले बढेर ४५७९३ विन्दुमा पुगेको छ। नेप्से दोहोरो अंकले बढेपनि कारोबार रकम भने बुधबारको तुलनामा घटेको छ। बुधबार १० अर्ब ६९ करोड मूल्य बराबरको सेयर कारोबार भएकोमा आज ३१४ स्क्रिप्सको २ करोड २३ लाख ९६ हजार ३२९ कित्ता सेयर ९ अर्ब ८२ करोड २० लाख ७० हजार ६८२ रुपैयाँमा खरिदबिक्री भए। आज एउटा मात्रै कम्पनीको सेयर सकारात्मक सर्किट लेभलमा कारोबार भयो। ओम मेघाश्री फर्माक्यु्टिकल्सको सेयर १० प्रतिशतले बढ्यो। यसैगरी एनआईसी एसिया बैंकको सेयर ७८० प्रतिशतले बढ्दा फर्वाड माइक्रोफाइनान्स लघुवित्त वित्तीय संस्थाको ७१५ प्रतिशत,ग्लोबल आईएमई बैंकको ६१२ प्रतिशत र कुमारी बैंकको ६०६ प्रतिशतले सेयर बढ्यो। बराही हाइड्रोपावरका लगानीकर्ताले भने सर्वाधिक गुमाए। सो कम्पनीको सेयर ९९९ प्रतिशतले ओरालो लाग्यो। यसैगरी एमबीएल इक्विटी फण्डको सेयर ५६७ प्रतिशतले घट्दा गरिमा डिवेन्चर २०८५ को ४९० प्रतिशत र एसियन हाइड्रोपावरको सेयर ४५६ प्रतिशतले घट्यो। कारोबार रकमका आधारमा नगदी ग्रुप पावर शीर्षस्थानमा रह्यो। सो कम्पनीको ६९ करोड मूल्य बराबरको सेयर कारोबार भयो। यसैगरी राधी विद्युतको ६० करोडको सेयर कारोबार हुँदा कुमारी बैंकको ४२ करोड,युनिभर्सल पावरको ४० करोड र माउन्टेन इनर्जीको ३४ करोड मूल्य बराबरको सेयर कारोबार भयो। चार समूहको उपसूचकबाहेक अन्यको उपसूचक सकारात्मक देखिएका छन्। बैंकिङ समूहको उपसूचक सर्वाधिक ३८२ प्रतिशतले बढ्दा माइक्रोफाइनान्सको २५८,म्युचुअल फण्डको ००६ र नन लाइफ इन्स्योरेन्सको ००० प्रतिशतले बढ्यो। आज होटल्स एण्ड टुरिजम समूहको उपसूचक सर्वाधिक २६० प्रतिशतले घट्यो। कारोबारमा आएकामध्ये १०४ स्टक्सको मूल्य बढ्दा १४२ वटाको घट्यो। बाँकी एक स्टकको मूल्य भने स्थिर रह्यो।"
"अन्नपूर्णमा ५ औं चरणको म्याराथन हुँदै, अन्नपूर्ण पदयात्रामा पर्यटनको घुइँचो","पोखरा : अन्नपूर्ण प्रथम हिमाल ८ हजार मिटरभन्दा उच्च हिमाल पहिलोपटक आरोहण भएको हिसाबले जेठो हिमाल हो । फ्रान्सेली नागरिक मौरिस हार्जोगले ७४ वर्षअघि ८ हजार मिटर अग्लो ( ८,०९१ मिटर) हिमाल पहिलोपटक अरोहण गरेर इतिहास रचेका थिए । सन् १९५० जुन महिनाको ३ तारिखमा हार्जोगले म्याग्दी जिल्लाको हालको अन्नपूर्ण गाउँपालिका नारच्चाङस्थित अन्नपूर्ण नर्थ बेसक्याम्पबाट अन्नपूर्ण प्रथम हिमालको सफल आरोहण गरेका थिए । अन्नपूर्ण प्रथम आरोहण भएको तीन वर्षपछि मात्र नेपालका तेन्जिङ नोर्गे शेर्पा र न्युजिल्यान्डका एडमन्ड हिरालीले विश्वकै उच्च शिखर सगरमाथा (८ हजार ८ सय ४८ मिटर) मा झन्डा फराएका थिए । त्यही ऐतिहासिक दिनको सम्झनामा अन्नपूर्ण सेन्चुरी पर्यटन समितिको आयोजनामा ५ औं संस्करणको अन्नपूर्ण म्याराथनको तयारी पनि गरेको छ । अन्नपूर्ण आरोहणको हिरक महोत्सव मनाउने क्रममा कास्कीतर्फका अन्नपूर्ण आधारशिविरको ४,१३० मिटर उचाइबाट सुरु भई घान्द्रुकमा आएर ४२१९५ किलोमिटर म्याराथन टुंगिने संयोजक ललित गुरुङले जानकारी दिए । म्याराथनमा पुरुष र महिलातर्फ छुट्टाछुट्टै प्रतिस्पर्धा हुनेछ । हालसम्म १० जना विदेशी धावकसहित ६० जनाले नाम दर्ता गराइसकेको आयोजकले बताएका छन् । प्रतियोगितामा प्रथम, द्वितीय र तृतीय हुने धावकले क्रमशः १ लाख ५० हजार, १ लाख र ७५ हजार रुपैयाँ पुरस्कार प्राप्त गर्नेछन् । अन्नपूर्ण गाउँपालिकाभित्रको स्थायी ठेगाना भएका सहभागीमध्ये प्रथम हुने धावकलाई विशेष पुरस्कार प्रदान गरिने पनि गुरुङले बताए । यसै गरी गण्डकी प्रदेशका धावकमध्ये प्रथम हुनेले पनि विशेष पुरस्कार पाउनेछन् । महिलातर्फ लगातार तीनपटक म्याराथनमा सहभागिता जनाउने धावकलाई प्रोत्साहन स्वरूप विशेष पुरस्कार दिइने आयोजकले जानकारी दिएका छन् । महिला र पुरुष दुवै समूहमा विदेशी सहभागीमध्ये प्रथम हुनेलाई विशेष पुरस्कार प्रदान गरिनेछ । कार्यक्रम सम्पन्न गर्न करिब ३८ लाख रुपैयाँ खर्च लाग्ने अनुमान गरिएको छ । यसैगरी, म्याग्दीको नारच्याङ्मा पनि अन्नपूर्ण दिवस मनाइने भएको छ । म्याग्दीतर्फको नर्थ अन्नपूर्ण आधारशिविरबाट हर्जोग र उनको टिमले ७४ वर्ष पहिले अन्नपूर्ण प्रथम हिमाल सफल आरोहण गरेका थिए । हर्जोगले म्याग्दी जिल्लाको हालको अन्नपूर्ण गाउँपालिका नारच्चाङस्थित अन्नपूर्ण नर्थ बेसक्याम्पबाट अन्नपूर्ण प्रथम हिमालको सफल आरोहण गरेका थिए । म्याग्दीमा हुने अन्नपूर्ण दिवसको विशेष कार्यक्रममा फ्रान्स, बेलायत, अमेरिका लगायत १२ देशका राजदूत, हर्जोगका परिवारसमते सहभागी हुने नेपाल पर्यटन बोर्ड गण्डकीका प्रमुख मणि लामिछानेले जानकारी दिए । हर्जोग र उनको टिमले पहिलोपटक ८ हजार मिटर अग्लो हिमाल अरोहण गरेपछि नै अन्नपूर्ण पदयात्रा विश्वसामु प्रख्यात भएको हो । अन्नपूर्ण संरक्षण क्षेत्रमा भारतबाट आउने धार्मिक पर्यटक र पदयात्रा गर्न आउने विभिन्न देशका पर्यटक समेत गरेर पछिल्लो समयमा दुई लाखभन्दा बढी पर्यटक आउने गरेका छन् ।"
जम्मू कश्मीरमा सुरक्षाबल र अतिवादीहरूबीच मुठभेड,"काठमाडौं : जम्मू कश्मीरको किश्तवाडमा सुरक्षा बल र आतंककारीहरूबीच मुठभेड भएको छ। भारतीय सेनाले भनेको छ,जम्मू कश्मीर प्रहरीसँगको संयुक्त कारबाहीमा सुरक्षा बलले चतरु क्षेत्रमा आतंककारीहरूलाई घेरेको छ। सेना र सुरक्षा बलको संयुक्त कारबाही अझै जारी छ। भारतीय सुरक्षा बलले सम्पूर्ण क्षेत्रलाई घेरा हालेको जनाएको छ। भारतीय सेनाले जारी गरेको विज्ञप्तिमा भनिएको छ,आतंककारीहरूविरुद्धको कारबाही जारी छ र थप सुरक्षा बलहरू पनि घटनास्थलमा पठाइँदैछ।"
"सुन, चाँदीको मूल्य बढ्यो, तोलाको कति पुग्यो?",काठमाडौं : आज नेपाली बजारमा सुनको मूल्य तोलामा १ हजार ७०० ले वृद्धि भएको छ। त्यस्तै चाँदी पनि मूल्य तोलामा ३५ रुपैयाँ बढेको छ। नेपाल सुनचाँदी व्यवसायी महासङ्घका अनुसार आज सुन प्रतितोला एक लाख ९१ हजार ५०० मा कारोबार भइरहेको छ। त्यस्तै चाँदी प्रतितोला दुई हजार २५ मा कारोबार भइरहेको छ। अन्तरराष्ट्रिय बजारमा आज प्रतिऔँस सुन तीन हजार ३५५ डलरमा कारोबार भइरहेको अन्तरराष्ट्रिय सञ्चारमाध्यमहरुले जनाएका छन्। अन्तरराष्ट्रिय बजारमा सुनको मूल्य बढेसँगै त्यसको प्रभाव स्थानीय बजारमा पनि परेको हो। बुधबारदेखि सुनको मूल्य नेपालमा निरन्तर बढेको छ।
यी हुन् जेठ ६ गते बसेको मन्त्रिपरिषद बैठकका निर्णयहरू,"काठमाडौं : सरकारले आर्थिक सुधार कार्यान्वयन कार्ययोजना स्वीकृत गर्ने निर्णय गरेको छ । बिहीबार सिंहदरबारमा जेठ ६ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले उच्चस्तरीय आर्थिक सुधार सुझाव आयोगको सुझाव कार्यान्वयनका लागि तयार गरएको आर्थिक सुधार कार्यान्वयन कार्ययोजना २०८२ स्वीकृत गरिएको जानकारी दिए। बैठकले अधिकार सम्पन्न बागमती सभ्यता एकीकृत विकास समिति (पाँचौ संशोधन) आदेश २०८२ स्वीकृत गरेको छ भने नेपाली सेनाको सैनिक स्वास्थ्य समूह अन्तर्गत मेडिकल उपसमूहका एकजना महासेनानीको पदावधी थप गर्ने निर्णय भएको प्रवक्ता गुरुङले बताए। त्यस्तै सुर्खेत उपत्यका नगर विकास समितिको स्वामित्वमा रहेको जग्गा मुख्यमन्त्री तथा मन्त्रिपरिषद् कार्यालय,कर्णाली प्रदेशको प्रशासकीय भवन निर्माण प्रयोजनामा उपयोग गर्नका लागि कर्णाली प्रदेश सरकारलाई उपलब्ध गराउन सहरी विकास मन्त्रालयलाई स्वीकृति दिने निर्णय भएको प्रवक्ता गुरुङले जानकारी दिए। बैठकले जेठ ११ गतेदेखि १९ गतेसम्म चीनमा आयोजना हुने एक कार्यक्रममा सहभागी हुन उद्योग मन्त्री दामोदर भण्डारीलाई स्वीकृति दिएको छ ।"
उपत्यकामा मौलाउँदै हुन्डी कारोबार,"काठमाडौं : जेठ ६ गते प्रहरीले काभ्रेको साँगाबाट स्रोत नखुलेको २५ लाख रकम बरामद गर्यो। जेब्रा झोलामा पैसा हालेर साँगाबाट काठमाडौं आउँदै गरेको २ जनाबाट प्रहरीले उक्त रकम फेला पारेको हो। सिन्धुपाल्चोकका राजन धमला र सप्तरीका सञ्जयकुमार साह पक्राउ परेका थिए। बा३ ख २४१६ नम्बरको बसमा सवार उनीहरू बनेपाबाट चढेको खुलेको छ। ००० जेठ ५ गते पेप्सीकोलाबाट हुन्डी कारोबारी सिन्धुपाल्चोक बाह्रबिसे ४ पलाती घर भएका सञ्जय बस्नेत पक्राउ परे। जिल्ला प्रहरी परिसर काठमाडौंबाट खटिएको प्रहरी टोलीले उनलाई काठमाडौं महानगरपालिका२४ जुद्धसालिकबाट नगद २० लाख २९ हजार ६ सय २० रुपैयाँँ, मोबाइल १ थान र विभिन्न बैंकको चेक ३० थानसहित फेला पारेको थियो। ००० गत वैशाख २९ गते, काठमाडौंको न्युरोडबाट हुन्डीको रकमसहित २ जना पक्राउ परे। पक्राउ पर्नेहरूमा काठमाडौं महानगरपालिका३२ बस्ने खोटाङ बराहपोखरी गाउँपालिका२ घर भएका २३ वर्षीय विजयकुमार राई र रामेछाप मन्थली नगरपालिका६ घर भएका २८ वर्षीय खेटराज श्रेष्ठ रहेका छन्। काठमाडौं महानगरपालिका२२ न्युरोड एरियामा नेपाल राष्ट्र बैंकबाट जारी भएको निर्देशनविपरीत हुन्डीमार्फत वित्तीय कारोबार हुने गरेको भन्ने सूचना प्रहरीले पाएको थियो। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनीहरूलाई हुन्डी कारोबारका लागि बोकेको ४२ लाख १० हजार रुपैयाँँसहित फेला पारी पक्राउ गरेको हो। ००० यी त भए केही उदाहरण। उपत्यकामा हुन्डी कारोबार बढिरहेको छ। दिनहुँजसो हुन्डीको लाखौँ रुपैयाँसहित विभिन्न व्यक्तिहरू पक्राउ पर्ने घटना बढिरहेको छ। झोलामा बोकिरहेको अवस्थामा लाखौं रुपैयाँँ भेटिन थालेको छ। नगद रकम फेला परेको अवस्थामा स्रोत खुलाउन सकिएन भने प्रहरीले पक्राउ गर्न सक्छ। नेपाल प्रहरीका प्रवक्ता रमेश थापाका अनुसार पछिल्लो समय समाजमा आर्थिक अपराध मौलाउँदै गएको छ। अवैध कारोबार गर्नु, कालो धनलाई व्यापारमा लगानी गर्ने तथा विदेशमा गएका व्यक्तिहरूले हुन्डीमार्फत रकम पठाउँदा यहाँ स्रोत खुल्दैन। राष्ट्र बैंकको निर्देशनअनुसार नै प्रहरीले अवैध रकम बरामद गर्ने गरेको प्रवक्ता थापाले जानकारी दिए। प्रहरीले बरामद गरेको रकम राजस्व अनुसन्धान कार्यालयले अनुसन्धान गर्ने गर्छ। प्रवक्ता थापा भन्छन्, कुनै पनि लेनदेन होस् या आर्थिक कारोबार बैंकमार्फत नै गर्न जरुरी छ। स्रोत नै खुलाउन नसकेको रकम अवैध रकम ठानिन्छ। कतिपय व्यापारीहरूले गलत मनसायका राखेर सरकारलाई बुझाउने कर छल्नका लागि पनि अवैध रकमको कारोबार गरेका हुन्छन्। अवैध कारोबार गर्नु, कालो धनलाई व्यापारमा लगानी गर्ने तथा विदेशमा गएका व्यक्तिहरूले हुन्डीमार्फत रकम पठाउँदा यहाँ स्रोत खुल्दैन। स्रोत खुलाउन नसकेको जुनसुकै रकम अवैध कारोबारमा जोडिएको छ कि भन्ने आशंका उब्जने गर्छ। उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार गएको ७ महिनामा उपत्यका अपराध अनुसन्धान कार्यालयले मात्रै स्रोत नखुलेको २७ करोड आठ लाख बढी रकम बरामद गरेको थियो। ८१ कात्तिकदेखि ८२ को वैशाखसम्म २७ करोड, आठ लाख, ७ हजार स्रोत नखुलेको रकम फेला पारेको थियो। देशभरिको यो तथ्यांक निकै ठूलो छ। स्रोत खुलाउन नसकेको अर्बौं रुपैयाँ सरकारी खातामा जम्मा हुने गरेको छ। उपत्यका अपराध कार्यालयका प्रवक्ता आचार्य भन्छन वैध कारोबारहरू अचेल प्रायः बैंक तथा वित्तीय संस्थामार्फत नै हुन्छ। स्रोत खुलाउन नसकेको जुनसुकै रकम अवैध कारोबारमा जोडिएको छ कि भन्ने आशंका उब्जने गर्छ। गैरकानुनी ढंगबाट आर्जन गरेको रकम हुन सक्ने सम्भावना पनि उत्तिकै हुन्छ। बैंकबाट ठूलो ट्रान्जेक्सन गर्दा पछि राष्ट्र बैंकको निगरानीमा पर्न सकिने डरले पनि मानिसहरू अवैध कारोबार गरिरहेका हुन्छन्। प्रहरी स्रोतका अनुसार अमेरिकाका राष्ट्रपति डोनाल्ड ट्रम्पले आप्रवासी नागरिकमाथि कडाइ गरेपछि त्यहाँ भएका नेपाली नागरिक पनि त्रासमा छन्। अमेरिकामा जुनसुकै वेला पक्राउ पर्न सकिने डरका कारण अवैध बसिरहेका व्यक्तिहरू त्यहाँको सम्पत्ति हुन्डीमार्फत नेपाल पठाउने गरेका छन्। यही कारण पनि पछिल्लो समय हुन्डी कारोबारीहरू सल्बलाएको हुन सक्ने प्रहरी अनुमान छ।"
अमेरिकामा इजरायली दूतावासका दुई कर्मचारीको गोली हानी हत्या,"काठमाडौं : अमेरिकाको वासिङ्टनस्थित एक यहूदी संग्रहालय बाहिर दुई इजरायली दूतावास कर्मचारीको हत्या भएको छ। अमेरिकी गृह सुरक्षा सचिव क्रिस्टी नोएमले यसको पुष्टि गरेकी छन्। स्रोतले बीबीसीको भगिनी च्यानल सीबीएसलाई बताएअनुसार घटनामा एक पुरुष र एक महिलालाई गोली लागेको छ। क्यापिटल यहूदी संग्रहालयमा आयोजित एक कार्यक्रमबाट बाहिर निस्केपछि दुवैलाई गोली हानी हत्या गरिएको हो। आक्रमण सुनियोजित तरिकाले गरिएको बीबीसीले उल्लेख गरेको छ। स्थानीय समय अनुसार राति ९ः०५ बजेतिर एफ स्ट्रिटमा गोलीबारी भएको थियो। यहाँ धेरै पर्यटकीय स्थल, संग्रहालय र सरकारी भवन रहेका छन्। यहाँ एफबीआईको क्षेत्रीय कार्यालय पनि रहेको छ। गोलीबारी भएको समयमा संग्रहालयको कार्यक्रममा धेरै इजरायली दूतावासका कर्मचारी उपस्थित रहेको जनाइएको छ। हामी सक्रिय रूपमा अनुसन्धान गरिरहेका छौं र मुद्दाको विवरण उजागर गर्न काम गरिरहेका छौं, एमले ट्विटरमा लेखेकी छन्,पीडित परिवारहरूको लागि कृपया प्रार्थना गर्नुहोस्। हामी अपराधीलाई न्यायको कठघरामा ल्याउनेछौं। संयुक्त राष्ट्र संघका लागि इजरायलका राजदूतले उक्त घटनालाई यहूदी विरोधी आतंकवादको कार्य भनेका छन्।"
यार्सा संकलन गर्न गएका युवा मुगु कर्णालीमा बेपत्ता,"मुगु : यार्सागुम्बु संकलन गर्न हिँडेका मुगुम कार्मारोङ गाउँपालिका५ का एक युवक चिप्लियर मुगु कर्णाली नदीमा बेपत्ता भएका छन् । मुगुम कार्मारोङ गाउँपालिका५ सेरोग गाउँका ४० वर्षीय सेराप साग्बु लामा यार्सा संकलन गर्न बुधबार घरबाट हिँडेका थिए । यार्सा संकलनका लागि पाटन क्षेत्र जान लाग्दा कर्णाली नदीमा राखिएको काठमा चिप्लिएर नदीमा खसेको जिल्ला प्रहरी कार्यालयले जानकारी दिएको हो । यार्सा संकलनका लागि पाटन क्षेत्र जानका लागि सिरानी चौरस्थित मुगु कर्णालीमाथि राखिएको काठबाट खसेर लामा बेपत्ता भएको मुगुम कार्मारोङ गाउँपालिका उपाध्यक्ष छिरिङ पुटिक तामङले पुष्टि गरिन्। उनका अनुसार घटना बुधबार राति ८:३० बजेतिरको हो। सर्वसाधारणका लागि मुगुम कार्मारोङ गाउँपालिकाले जेठ १३ गतेबाट यार्सा संकलनका लागि खुल्ला गरेको सूचना सार्वजनिक गरेको छ। तर, उनीहरू यार्सा टिप्ने समय अगावै पाटनतिर गएको बुझिएको छ। सेरापको खोजी कार्य भइरहेको प्रहरीले जनाएको छ।"
उत्तर प्रदेशमा आँधीबेहरीका कारण १४ जनाको मृत्यु,काठमाडौं : बुधबार साँझ भारतको उत्तर प्रदेश लगायत देशभरका धेरै क्षेत्रमा आएको आँधीले सम्पत्तिमा क्षति पुर्याएको छ। यस्तै धेरैको ज्यान पनि गएको छ। बीबीसी संवाददाता सैयद मोजिज इमामका अनुसार उत्तर प्रदेशमा आँधीका कारण कम्तीमा १४ जनाको ज्यान गएको छ। मौसम विभागले उत्तर प्रदेशका ४७ जिल्लाका लागि अलर्ट जारी गरेको छ। उत्तर प्रदेशका मुख्यमन्त्री योगी आदित्यनाथको कार्यालयले सामाजिक सञ्जाल प्लेटफर्म एक्समा एक पोस्ट गर्दै सम्बन्धित अधिकारीहरूलाई राहत कार्य पूर्ण रूपमा छिटो सम्पन्न गर्न निर्देशन दिइएको जनाएको छ। बुधबार आएको आँधीबाट उत्तर प्रदेश मात्र नभई दिल्लीका धेरै क्षेत्रहरू पनि प्रभावित भएका छन्। राजधानी दिल्लीका धेरै क्षेत्रमा रूख ढलेर धेरै सवारी साधनमा क्षति पुगेको छ। धेरै क्षेत्रमा यातायात अवरुद्ध भएको छ भने मेट्रो सेवा पनि प्रभावित भएको छ।
"रवि लामिछानेको बन्दी प्रत्यक्षीकरणको रिटमाथि सुनुवाइ जारी, बहस सकिए आजै आदेश","काठमाडौं : राष्ट्रिय स्वतन्त्र पार्टीका सभापति रवि लामिछानेले दायर गरेको बन्दी प्रत्यक्षीकरणको रिटमाथि सुनु्वाइ जारी छ। न्यायाधीश डानहकुल सुवेदी र बालकृष्ण ढकालको इजलासमा सुनुवाइ जारी छ। मंगलबार हेर्दाहेर्दैमा रहेको उक्त रिटमाथि बुधबार सुनुवाइ भएन। उक्त रिटसँगै पूर्वडीआईजी छविलाल जोशीविरुद्धको रिटमाथि सुनुवाइ भइरहेको हो। दुवै पक्षको बहस सकिए आजै आदेश आउने सम्भावना छ।लामिछानेको तर्फबाट उनकी श्रीमति निकिता पौडेलले गैरकानुनी रुपमा आफ्ना श्रीमानलाई थुनामा राखेको भन्दै सर्वोच्च अदालतमा बन्दी प्रत्यक्षीकरणको रिट दायर गरेकी हुन्। सहकारी ठगी मुद्दामा लामिछाने हाल भैरहवा कारागारमा छन्। उच्च अदालत तुलसीपुर बुटवल इजलासले जिल्लाको आदेश उल्टाउँदै लामिछानेलाई पुर्पक्षका लागि कारागार पठाउन आदेश दिएको थियो। उच्च अदालतले पुर्पक्षका लागि कारागार पठाएपछि लामिछानेले कारागारबाटै उच्चको आदेश खारेजको माग गर्दै बाहिरबाटै मुद्दा लड्न पाउनुपर्ने मागसहित सर्वोच्चमा रिट दायर गराएका थिए। सो रिटमा सर्वोच्चले कैफियत प्रतिवेदन पेश गर्न आदेश जारी गरेको छ। तत्काल छुट्ने अवस्था नभएपछि लामिछानेले बन्दीप्रत्यक्षीकरणको रिट दायर गरेका हुन्। यसैगरी सहकारी ठगी प्रकरणमा पूर्वडीआइजी जोशीविरुद्ध बचतकर्ता नारायणबहादुर पहराईसहितले रिट दायर गरेका थिए। गत माघ ६ गते जिल्ला सरकारी वकिल कार्यालय रूपन्देहीले बुटवलस्थित सुप्रिम बचत तथा ऋण सहकारी संस्थाको रकम ठगी प्रकरणमा लामिछाने समेतलाई प्रतिवादी बनाउँदै जिल्ला अदालत रूपन्देहीमा मुद्दा दायर गरेको थियो। सहकारीको रकम अपचलन गरेको कसुरमा कूल ४२ जनाविरुद्ध मुद्दा दर्ता भएको थियो। ती ४२ जनाबाट सहकारी ठगी,संगठित अपराध र सम्पत्ति शुद्धीकरण मुद्दामा कुल १ अर्ब ४३ करोड ८६ लाख २ हजार १ सय ३५ रुपैयाँ बिगो माग दाबी गरिएको थियो। त्यसपछि माघ १३ गते जिल्ला अदालत रूपन्देहीमा थुनछेक बहस सकिएपछि गोर्खा मिडियाका तत्कालीन पूर्वप्रबन्ध निर्देशक रहेका लामिछानेलाई न्यायाधीश प्रल्हादकुमार योगीको इजलासले एक करोड रुपैयाँ धरौटीमा छाड्ने आदेश गरेको थियो। जिल्ला अदालत रूपन्देहीले धरौटीमा रिहा गर्ने आदेश जारी गरेपछि प्रतिवादी लामिछानेलाई धरौटी नभइ थुनामै राख्नुपर्ने माग गर्दै सरकारी वकिल कार्यालय फागुन २२ गते उच्च अदालत पुगेको थिए। फागुन २६ गते लामिछाने पनि जिल्ला अदालतको एक करोड धरौटीको आदेशको खारेजीको माग गर्दै उच्चमा निवेदन दिएका थिए।"
"सिन्धुलीमा स्कारपियो दुर्घटना, सात जना घाइते","सिन्धुली : मदन भण्डारी लोकमार्गअन्तर्गत सिन्धुलीको कमलामाई नगरपालिका १४ तल्लो रानीबासमा स्कारपियो दुर्घटना हुँदा सात जना घाइते भएका छन् । झापाबाट काठमाडौंतर्फ आउँदै गरेको बागमती प्रदेश ०१०२७ च ८७९३ नम्बरको स्कारपियो बिहीबार बिहान साँढे ५ बजे दुर्घटना भएको हो । सिन्धुलीका प्रहरी प्रमुख लालध्वज सुवेदीका अनुसार दुर्घटनामा गाडीका चालक झापा शिवसताक्षी नगरपालिका८ का टेक बहादुर बस्नेत, ताप्लेजुङ सिदिङ्वा गाउँपालिका ६ का बेनिश कडरिया घाइते भएका छन् । उनको टाउकोमा चोट लागेको छ भने उपचारका लागि जनसेवा अस्पताल बर्दिबास पठाएको छ । यस्तै काठमाडौं महानगरपालिका १५ की पुर्णकाजी महर्जन, कमल गाउँपालिका २ झापा की भवानी न्यौपाने र गौरीगंज गाउँपालिका २ झापा का मनोज कुमार ताजपुरिया घाइते भएका छन् । घाइते महर्जनको पनि जनसेवा अस्पतालमा उपचार भइरहेको छ । अन्य घाइतेहरूको सिन्धुलीको भिमानकै मेडिकलमा उपचार भइरहेको प्रहरीको भनाई छ । गाडी अनियन्त्रित हुँदा सडकबाट खसेको थियो ।"
नेपालबाट भारतलाई विद्युत् बेच्न सुरु,"मंगलबार मध्यरातीदेखि भारतमा १५० मेगावाट विद्युत् बिक्री गरिएको मन्त्री खड्काले बताए। काठमाडौं : ऊर्जा, जलस्रोत तथा सिँचाइमन्त्री दीपक खड्काले लोडसेडिङ भयो भन्ने चर्चा सामाजिक सञ्जालमा फैलाइएको आधारहीन हल्ला मात्र भएको बताएका छन्। मन्त्री खड्काले अहिले मुलुकमा विद्युत् उत्पादन बढेसँगै आन्तरिक माग पूरा गरी बुधबारबाट भारततर्फ निर्यात सुरु भएको बताए। प्रतिनिधिसभा पूर्वाधार विकास समितिको बुधबार बसेको बैठकमा बोल्दै मन्त्री खड्काले हाल नेपालले आन्तरिक माग पूरा गरेपछि भारततर्फ निर्यात सुुरु गरिएको बताए। उनले भारतबाट ३५० मेगावाट विद्युत् आयात भइरहेको अवस्थामा वर्षा सुरु भएसँगै उत्पादन बढेर आयात रोकेर निर्यात सुरु गरिएको बताए। मन्त्री खड्काले हिउँदमा उत्पादन घटेका बेला करिब १ हजार ५५ मेगावाटसम्म विद्युत् भारतबाट आयात गरिएको थियो। तर, अहिले उत्पादन बढेपछि सर्वसाधारण र उद्योगहरूलाई समेत पर्याप्त विद्युत् पुग्ने गरी आपूर्ति भइरहेको बताए। मंगलबार मध्यरातीदेखि भारतमा १५० मेगावाट विद्युत् बिक्री गरिएको मन्त्री खड्काले बताए। मन्त्री खड्काले पछिल्लो समय देशमा लोडसेडिङ भएको भन्ने हल्लाबारे गम्भीर आपत्ति जनाउँदै यसलाई नियोजित भ्रम फैलाउने अभियानको संज्ञा दिए। उनले विदेशमा रहेका केही व्यक्तिहरूले रातको समयमा पटकपटक फोन गरीहामीकहाँ बत्ती गयो भन्दै गुनासो गर्ने गरेको अनुभव सुनाउँदै त्यस्ता कुराको कुनै तथ्य नपाइएको बताए। उनका अनुसार सबै ठाउँमा नियमित आपूर्ति भइरहेको छ र बत्ती जानु भनेको लोडसेडिङ नभएर मर्मतसम्भार तथा हावाहुरीका कारण पोल ढल्ने, तार चुँडिनेजस्ता विभिन्न प्राविधिक कारण समस्या देखिएको मात्र हो। उनले भने, विदेशबाट राति १२ बजे पनि फोन आउँछ, बारम्बार एउटै नम्बरबाट। बत्ती गयो भन्ने गुनासो गर्छन्, तर हामीले जब सो स्थानमा जाँच गर्छौं, बत्ती नियमित रहेको पाउँछौं। यसरी नियोजित ढंगले भ्रम फैलाउने काम भइरहेको छ। मन्त्री खड्काले नेपाल विद्युत् प्राधिकरणले यदि कहीँ विद्युत् अवरुद्ध भएमा त्यसको स्पष्ट सूचना दिने अभ्यास गर्दै आएको उल्लेख गर्दै लोडसेडिङ जस्तो स्थिति उत्पादन कमीका कारण कतै पनि नरहेको जिकिर गरे। उनले स्पष्ट शब्दमा भने, हामीसँग अहिले विद्युत् उत्पादन, आवश्यकताभन्दा बढी छ, त्यसैले निर्यात भइरहेको छ। यस्तो अवस्थामा लोडसेडिङ भएको भन्ने कुरा सरासर गलत हो। मन्त्री खड्काका अनुसार विगतका वर्षहरूमा पनि वर्षको ७ सय घण्टासम्म विभिन्न प्राविधिक कारणले विद्युत् आपूर्ति अस्थायी रूपमा अवरुद्ध हुने गरेको थियो। कहिले हावाहुरीले पोल ढल्ने, कहिले मर्मतकै क्रममा लाइन काटिने, कहिले मानवीय त्रुटिका कारण पनि विद्युत् अवरुद्ध हुने गरेका उदाहरण उनले प्रस्तुत गरे। मन्त्री खड्काले आगामी दिनमा आन्तरिक विद्युत् खपत तीव्र रूपमा बढ्ने प्रक्षेपण गर्दै उत्पादन अझ बढाउने योजना रहेको बताए। उनले सामाजिक सञ्जालमा यथार्थ विपरीत सूचना नफैलाउन आग्रह गर्दै जनतालाई प्रमाणसहितको जानकारीमा विश्वास गर्न अनुरोध गरे। हल्ला होइन, तथ्यमा विश्वास गर्नुस्। हामी उत्पादन बढाउँदै छौं, आपूर्ति सन्तुलनमा छ र लोडसेडिङको कुनै खतरा छैन, उनले भने।"
सिंगापुरमा मुटु रोग चाँडै पत्ता लगाउने एआई प्रणाली परीक्षण गरिने,"सिंगापुर (एजेन्सी) : सिंगापुरको राष्ट्रिय मुटु केन्द्रले तीनवटा सरकारी अस्पतालमा कृत्रिम बुद्धिमत्ता (एआई) प्रणालीको परीक्षण गर्न लागेको छ। यो प्रणालीले मुटुको स्क्यान चाँडो हेर्न सक्ने भएकाले मुटुमा समस्या छ कि छैन भन्ने चाँडै थाहा पाउन सजिलो हुनेछ। अहिले मुटुको स्क्यान हेरेर समस्या पत्ता लगाउन २ देखि ४ घण्टा लाग्छ, तर यो एआई प्रयोग गरेपछि १० मिनेटमै नतिजा आउन सक्छ । वरिष्ठ डाक्टर लोहेन्द्रन बास्करनले मंगलबार सञ्चारकर्मीलाई यसबारे जानकारी दिए। यो प्रणाली पहिले परीक्षण गरिएको बेलामा ८५५ देखि ९९५ सम्म सही नतिजा दिएको थियो । अब यो प्रणाली एक वर्षसम्म अस्पतालहरूमा प्रयोग गरेर त्यसको परिणाम कस्तो हुन्छ भन्ने हेरिनेछ । सिंगापुर मुटु घाउ विश्लेषक नाम दिइएको यो प्रणाली सन् २०२५ को तेस्रो चौमासिक सेप्टेम्बरअक्टोबरतिर बाट प्रयोगमा ल्याइनेछ । सिंगापुरमा मुटुको समस्या हुने रोग सबैभन्दा धेरै मानिसको ज्यान लिने कारण हो ।"
आज चार संसदीय समितिका बैठक बस्दै,"काठमाडौं : संघीय संसद्अन्तर्गत आज चारवटा संसदीय समितिको बैठक बस्दैछ । संसद् सचिवालयका अनुसार आज अर्थ समिति,सार्वजनिक लेखा समिति, विकास आर्थिक मामिला तथा सुशासन समिति र सङ्घीयता सबलीकरण तथा राष्ट्रिय सरोकार समितिको बैठक बस्न लागेको हो । सिंहदरबारमा बिहान ११ बजे बस्ने प्रतिनिधिसभाअन्तर्गतको अर्थ समितिमा आगामी आर्थिक वर्षको बजेटमा समावेश हुनुपर्ने विषयसम्बन्धी छलफल हुँदैछ । उक्त बैठकमा समिति सदस्यहरू र राष्ट्रिय योजना आयोग, नेपाल उद्योग वाणिज्य महासङ्घ (एफएनसिसिआई) र नेपाल उद्योग परिसङ्घ (सिएनआई)बीच छलफल हुनेछ । प्रतिनिधिसभा, सार्वजनिक लेखा समितिको बैठक बिहान ११ बजे बस्दैछ । उक्त बैठकमा समितिमा प्राप्त उजुरीउपर छलफल हुनेछ । यस्तै,राष्ट्रियसभाअन्तर्गतको विकास, आर्र्थिक मामिला तथा सुशासन समितिको बैठक बिहान ११:३० र सङ्घीय सबलीकरण तथा राष्ट्रिय सरोकार समितिको बैठक बिहान ११ बजे बस्दैछ । विकास, आर्थिक मामिला तथा सुशासन समितिमा विनियोजन विधेयक, २०८२ का सिद्धान्त र प्राथमिकता पूर्वबजेटका सम्बन्धमा छलफल हुने कार्यसूची छ । बैठकमा अर्थ मन्त्रालय, राष्ट्रिय योजना आयोग र राष्ट्रिय प्राकृतिक स्रोत तथा वित्त आयोगका प्रतिनिधिबीच छलफल हुनेछ । यसैगरी,संघीय सबलीकरण तथा राष्ट्रिय सरोकार समितिमा विपद् व्यवस्थापन (विपद् न्यूनीकरण, विपद् प्रतिकार्य र विपद् पुनर्लाभ) का सम्बन्धमा भएका कामकारबाहीबारे छलफल हुँदैछ । बैठकमा विपद् जोखिम न्यूनीकरणका लागि तयारी तथा भाबी कार्ययोजना सम्बन्धमा र विविध विषयमा छलफल हुने कार्यसूची छ ।"
गभर्नर पौडेलका चुनौती : वित्तीय स्थायित्व र आन्तरिक अर्थतन्त्र सुधार्ने,"काठमाडौं : राष्ट्र बैंकका महिनैपिच्छेका प्रतिवेदनले भन्छन्, अर्थतन्त्रका बाह्य सूचक बलियो बन्दै गएका छन्। रेमिट्यान्स बढ्दै गएको, वैदेशिक सञ्चिति थपिँदै गएको र शोधनान्तर स्थिति बचतमा छ। तर, त्यति हँुंदा पनि आन्तरिक अर्थतन्त्र भने शिथिल नै छ। बैंकहरूमा पैसा थुप्रिएको छ, लगानी बढ्न सकेको छैन। बजारमा माग छैन, उद्योगकलकारखाना आधाभन्दा कम क्षमतामा चलिरहेका छन्। यस्तो बेला केन्द्रीय बैंकको नेतृत्वको बागडोर सम्हालेका छन् अर्थशास्त्री डा विश्वनाथ पौडेलले। त्यसैले नवनियुक्त गभर्नर पौडेलसामु मुख्य दुईवटा चुनौती देखिएका छन्। (१) वित्तीय स्थायित्व कायम गर्ने। (२) आन्तरिक अर्थतन्त्र चलायमान बनाउने। यी दुईवटा विषयलाई पौडेलले गम्भीरतापूर्वक लिएको उनको पहिलो सार्वजनिक अभिव्यक्तिले पनि पुष्टि गर्छ। नेपाल उद्योग वाणिज्य महासंघ (एफएनसीसीआई) को नेतृत्वसँगको पहिलो भेटमा पौडेलले अर्थतन्त्र चलायमान बनाउन स्थायित्व आवश्यक हुने मा जोड दिइसकेका छन्। बुधबार प्रधानन्यायाधीश प्रकाशमान सिंह राउतबाट पद तथा गोपनियताको शपथ लगत्तै पौडेलले एफएनसीसीआई नेतृत्वसँग भेटवार्ता गरेका थिए। अर्थतन्त्र चलायमान बनाउन उनले ल्याउने नयाँ मौद्रिक नीतिको पर्खाइ पनि छ। किनभने, लामो समयदेखि बैंक तथा वित्तीय संस्थाको प्रणालीमा करिब साढे ६ खर्ब रुपैयाँको पर्याप्त लगानीयोग्य पुँजी (तरलता) थुप्रिएको छ। आन्तरिक रूपमा अर्थतन्त्र अझै तँग्रिन सकेको छैन। वित्तीय स्थायित्व हुन सकेको छैन। चालु आवको ९ महिनासम्ममा कर्जा विस्तार लक्ष्य साढे १२ प्रतिशत भनिए पनि ८३ प्रतिशत हाराहारीमा छ। यसले गर्दा अर्थतन्त्रको इञ्जिनका रूपमा व्याख्या गरिने निजी क्षेत्र उत्साहित हुन नसकेको पूर्वगभर्नर डा चिरञ्जिवी नेपाल औंल्याउँछन्। निजी क्षेत्रको आत्मविश्वास बढाउन मौद्रिक नीतिदेखि, बजेट लगायतमा सरकारलाई सुझाव दिएर अर्थतन्त्र चलायमान बनाउन सक्ने भूमिका नवनियुक्त गभर्नरको हुने उनले बताए। यसर्थ अहिलेको अर्थतन्त्रलाई उकास्न सक्ने, बैंकिङ क्षेत्र र समग्र मुलुकको अहिलेको आन्तरिक समस्यालाई हल गर्न सक्ने क्षमता भएको गभर्नर मुलुकले चाहेको थियो। डा पौडेललाई अर्थतन्त्रको जानकार व्यक्ति भएको टिप्पणी अधिकांशले गरेका छन्। तर, उनको सामुन्ने व्यवहारमा देखिने गरी काम गर्नुपर्ने चुनौती छ। यसले उनको विज्ञतालाई चुनौती पनि दिएको छ। डा पौडेल सुरुमा गभर्नर छनोट समितिमा मनोनीत भएका थिए। त्यस बेला अन्नपूर्णसँग भनेका थिए, अहिलेसम्मका सबै नेतृत्व आवश्यक मापदण्ड पूरा गरेका व्यक्तिहरू पार्टीले नै ल्याएकोमा अनौठो मान्ने कुरा छैन। सबै मुलुकमा राष्ट्रपति, प्रधानमन्त्रीले आफूलाई काम गर्न अनुकूल हुने व्यक्ति खोजेर ल्याउने हो। तोकिएको क्षेत्रमा विज्ञ पनि होस्, सबैसँग समन्वय गर्न सक्ने, इमान्दार र संस्था चलाउन सक्ने खालको व्यक्तित्व गभर्नर हँुदा मुलुकलाई हित हुन्छ। अब उनको यो भनाइले कत्तिको सार्थकता पाउँछ हेर्न बाँकी छ। अर्थमन्त्री विष्णुप्रसाद पौडेलले गभर्नर डा पौडेललाई वित्त नीति र मौद्रिक नीतिबीच समन्वय गरी अघि बढ्न सुझाव दिएका छन्। अर्थमन्त्री पौडेलले अर्थतन्त्र र मौद्रिक क्षेत्रमा देखा परेका समस्या समाधानमा महत्वपूर्ण पहल गर्न अनुरोध गरेका थिए। गभर्नर डा पौडेलले अर्थ मन्त्रालयले देशको अर्थतन्त्रको नेतृत्व गर्ने र नेपाल राष्ट्र बैंकले मौद्रिक नीतिमार्फत वित्त नीति कार्यान्वयनमा सहयोग पुर्याउने बताएका थिए। वित्तीय क्षेत्रको प्रभावकारिताका लागि राष्ट्र बैंकको सुपरीवेक्षकीय क्षमतामा जोड दिने छौं। ग्रे लिस्टबाट बाहिर निकाल्ने भूमिका खेल्नुपर्ने पूर्वगभर्नर दीपेन्द्रबहादुर क्षेत्री राम्रो काम गर्नका लागि नवनियुक्त गभर्नरले पार्टीको मतमा भन्दा देशको मतमा निर्णय गर्ने क्षमता राख्नुपर्ने सुझाव दिन्छन्। उनी भन्छन्, मुलुक ग्रे लिस्टमा परेको छ। बैंकमा निस्क्रिय कर्जा बढ्दै गएको छ। बैंकबाट राम्रो लगानी हुन सकेको छैन। ब्याजदर घटे पनि निजी क्षेत्रले कर्जा लिन सकिरहेका छैनन्। यी सबै कुराको चुरो पत्ता लगाएर एकै पटक समाधान नगरे पनि विस्तारै विकल्प खोज्दै अर्थ मन्त्रालयसँग पूरा परामर्शमा रहेर गभर्नरले काम गर्नुपर्छ। अर्थ मन्त्रालय र राष्ट्र बैंकको उद्देश्यविपरीत दिशामा जाने प्रकृतिको हुने भएकाले यसमा गभर्नरले मिलाउन सक्ने वातावरण बनाउने खुबी हुनुपर्ने पूर्वगभर्नर क्षेत्रीले ध्यानाकर्षण गरे। अर्कोतर्फ मुलुक खैरो सूचीमा परेकाले यसबाट २ वर्षभित्रै निकाल्ने चुनौती गभर्नरलाई छ। तर, तोकिएको २ वर्ष भनेकोमा ४ महिना बितिसकेकाले अब बाँकी २० महिनामा ग्रे लिस्टबाट निकाल्न गभर्नरले अहम भूमिका खेल्नुपर्ने बताउँछन्, पूर्वगभर्नर डा चिरञ्जिवी नेपाल। जबकी मंगोलिया, फिनल्यान्ड र माल्टा अर्थमन्त्री र गभर्नरले गरेको भूमिकाका कारण १ वर्षमै ग्रे सूचीबाट बाहिरिएका थिए। यो उदाहरणलाई हेरेर भए पनि मुलुक वर्ष दिनबाट खैरो सूचीबाट बाहिरिने पर्ने पूर्वगभर्नर डा नेपालको तर्क छ। बाँकी समयमा मुलुकलाई खैरो सूचीबाट हटाउन राष्ट्र बैंक र सरकारको ठूलो भूमिका हुन्छ। केन्द्रीय बैंकको स्थायित्व हुने भएकाले गभर्नरले अहम भूमिका खेल्नुपर्छ। बैंकिङ, सम्पत्ति शुद्धीकरण लगायतमा सम्बन्धित ११ वटा नियमन निकायसँग समन्वय गरेर जतिसक्दो छिटो अगुवाको काम गभर्नरले गर्नुपर्छ। मुलुकले अर्थशास्त्रि गभर्नर पाउनु राष्ट्र बैंकको गरिमा भएसँगै बिरासतदेखि अर्थतन्त्रका चुनौतीको सामना गर्र्नुपर्ने बताउँछन्, राष्ट्र बैंकका पूर्वकार्यकारी निर्देशक नरबहादुर थापा। राष्ट्र बैंकले गर्न हुने र गर्न नहुने काममा गभर्नर अडिग भए सबै काम लयमा जाने उनको तर्क छ। केन्द्रीय बैंकले जथाभावि कर्जा दिन प्रोत्साहन गर्नु भएन, थापा भन्छन्, दुरुपयोग गर्नबाट रोक्नुपर्यो। आम नागरीकको पैसा हो, खेलवाड गर्नुभएन। केन्द्रीय बैंकले गर्ने भनेको बाह्य क्षेत्रको स्थायित्व कायम गर्ने, वित्तीय पहुँच विस्तार, भुक्तानी प्रणालीलाई सुदृढ हो। अहिले वित्तीय क्षेत्रबाहेक सबै क्षेत्र राम्रो भएको उनले बताए। समग्रमा मौद्रिक सूचकांकहरू राम्रो भइरहेको भनिए पनि यसको सकारात्मक असर सरकारको वित्तीय सूचकांकमा नपर्दा अर्को आर्थिक वर्ष अर्थतन्त्र अझै बिग्रिन सक्नेबारे नबिल बैंकका कार्यवाहक प्रमुख कार्यकारी अधिकृत मनोजकुमार ज्ञवाली। पुँजीगत खर्च न्यूनतम गर्दा विकास निर्माणका कार्य ठप्प जस्तै हुँदैछन्। यसको ठूलो असर देशको अर्थतन्त्रमा परेको छ। पैसा बैंकमा थुप्रिएको छ, बजारमा छैन। बैंकिङमा करिब साढे ६ खर्ब रुपैयाँको थप कर्जा प्रवाह गर्न सक्ने तरलता छ तर कर्जाको खासै माग छैन, उनी भन्छन्, युवाहरू को ठूलो संख्या बिदेसिँदा रेमिट्यान्स त बढेको छ तर बजारमा उपभोग घटेको छ। यसले गर्दा हरेक व्यवसायीको बिक्री रकम घटेर सरकारको राजस्व संकलनमा प्रत्यक्ष असर परेको छ। यसैगरी अघि बढ्ने हो भने राज्य डेब्ट ट्रयापमा पर्ने जोखिम देखिन्छ। यसर्थ अब राज्यले बजेटका समस्या निराकरण गर्न दीर्घकालिन र अल्पकालिक योजनाहरूमा काम गर्न विलम्ब गर्न हुँदैन। अब गभर्नर डापौडेलले बजार बुझेर नियमनलाई अर्थतन्त्र उत्थानको दिशामा डोर्याउन जरुरी भएको औंल्याउँछन्, अर्थविद् डा डिल्लिराज खनाल। अर्थतन्त्रलाई चलायमान गराउन बैंकिङ प्रणालमिा भएको पुँजीको माग बढाउनतर्फ केन्द्रित हुनुपर्ने उनको भनाई छ। पछिल्लो समय निष्क्रिय कर्जाको आकार बढ्दै गएकोले यसले वित्तिय स्थायीत्वमा समस्या पर्ने उनको भनाइ छ। बैंकहरूको वित्तीय प्रतिवेदनमा नाफा वा स्वस्थता देखाएकोमा बेलाबेला अन्तर्राष्ट्रिय वित्त कोष (आईएमएफ)ले प्रश्न गर्ने गरेकाले यसमा सुधार गर्न आवश्यक भएको उनले बताए। डा खनाल भन्छन्, स्वस्थ हिसाबले बैंकिङ क्षेत्रको थप विस्तार, स्थायित्व, ऋण प्रवाह बढाउने तर खराब कर्जाको आकार नबढाइ सन्तुलन गर्नतिर पनि ध्यान दिनुपर्छ। बैंकहरूबाट गएका कर्जाको अवलोकन गरेर समीक्षा गर्नुपर्छ। किनभने उत्पादनमूलक क्षेत्रमा जसरी कर्जा गएको छ, सोअनुसार कुल गार्हस्थ्य उत्पादन (जीडीपी) मा योगदान भएन।"
प्रधानमन्त्री कप राष्ट्रिय भलिबल प्रतियोगिता : महिलातर्फ एपीएफ र एभ्रेष्टको जित,"काठमाडौं : नवौं प्रधानमन्त्री कप राष्ट्रिय महिला तथा पुरुष भलिबल प्रतियोगितामा पहिलो दिन महिलातर्फको खेल सकिएको छ। पहिलो दिन महिलातर्फ विभागीय क्लब एपीएफ र एभ्रेष्ट भलिबल क्लब बुटबलले विजयी सुरुवात गरेका छन्। पहिलो खेलमा एपिएफ क्लबले कर्णाली प्रदेशलाई ३० को सोझो सेटमा पराजित गरेको हो। एपिएफले कर्णालीलाई २५१०, २५१० र २५१५ को जित दर्ता गरेको हो। दोस्रो खेलमा विभागीय टिम त्रिभुवन आर्मीलाई एभ्रेष्ट भलिबल क्लबले ३१ ले हराएको हो। पहिलो सेटमा जित निकालेको आर्मीले लगातार ३ सेट गुमाउँदै खेल एभ्रेष्टको पोल्टामा सुम्पिएको हो। एभ्रेष्टले आर्मीलाई २२२५, २५१९, २५१७ र २५१३ ले पराजित गरेको हो। आज पुरुष तर्फ ४ खेल रहेको छ। पहिलो खेलमा एपिएफ क्लबले सुदूरपश्चिम प्रदेश भलिबल टिमसँग खेल्नेछ। दोस्रोमा टिपटप हेल्प नेपालले त्रिभुवन आर्मीसँग, तेस्रो खेल गण्डकी प्रदेश र कोशी प्रदेशबिच हुनेछ। आजको अन्तिम खेलका रूपमा नेपाल पुलिस क्लबले मणिमुकुन्द भलिबल क्लबसँग खेल्नेछ।"
प्रि ओपन सेसनमा नेप्से परिसूचक ४५५ अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेको छ। यो समयमा नेप्से परिसूचक ४५५ अंकले बढेर २६७४०७ विन्दुमा पुगेको छ। प्रि ओपन सेसनमा ३५ स्क्रिप्सको २ हजार १५२ कित्ता सेयर १३ लाख ४१ हजार ७९५ रुपैयाँमा खरिदबिक्री भए। कारोबारमा आएकामध्ये १८ स्टक्सको मूल्य बढ्दा १५ वटाको घट्यो।
जैविक विविधता संरक्षणका सकस,"अन्तर्राष्ट्रिय जैविक विविधता दिवसले विश्व समुदायलाई जैविक विविधताको संरक्षणका लागि एकजुट हुन र ठोस कदम चाल्न प्रेरित गर्दछ। पृथ्वी एक अद्भुत ग्रह हो । जहाँ जीवनको अनगिन्ती रूपहरू फस्टाउँछन् । सूक्ष्म जीवाणुदेखि विशाल ह्वेलसम्म, हरियो वनस्पतिदेखि रंगीन चराहरूसम्म, यो जैविक विविधता नै हो । जसले हाम्रो ग्रहलाई जीवन्त र गतिशील बनाएको छ । यसमा पनि जैविक विविधता, अर्थात् पृथ्वीमा पाइने जीवजन्तु, वनस्पति र सूक्ष्म जीवहरूको विविधता, पारिस्थितिक प्रणालीको स्वास्थ्य र सन्तुलनका लागि अपरिहार्य छ । यसले हामीलाई स्वच्छ हावा, पानी, उर्वर माटो र खाद्य सुरक्षा प्रदान गर्दछ । यसको सांस्कृतिक, सामाजिक र आर्थिक महत्व पनि अतुलनीय छ । जैविक विविधताको महत्वलाई उजागर गर्न र यसको संरक्षणका लागि विश्वव्यापी रूपमा जागरुकता बढाउन संयुक्त राष्ट्रसंघले मे २२ लाई अन्तर्राष्ट्रिय जैविक विविधता दिवसको रूपमा घोषणा गरेको छ । यो दिन जैविक विविधतासम्बन्धी विभिन्न अन्तर्राष्ट्रिय सम्झौताहरू विशेष गरी जैविक विविधता महासन्धिको स्मरण गराउँछ । यस महासन्धिले जैविक विविधताको संरक्षण, यसका स्रोतहरूको दिगो उपयोग र आनुवंशिक स्रोतहरूको उपयोगबाट प्राप्त हुने लाभहरूको निष्पक्ष र समान वितरणलाई जोड दिन्छ । यसमा पनि नेपाल, भौगोलिक विविधता र विशिष्ट भूबनोटका कारण विश्वका जैविक विविधताका धनी राष्ट्रहरूमध्ये एक मानिन्छ । यहाँ तराईको उष्ण प्रदेशीय जंगलदेखि लिएर उच्च हिमालयको हिमाली टुन्ड्रासम्मका विभिन्न पारिस्थितिक प्रणालीहरू पाइन्छन् । यस विविधताले नेपाललाई वनस्पति र जीवजन्तुहरूको अनुपम घर बनाएको छ । अन्तर्राष्ट्रिय जैविक विविधता दिवसको स्थापना जैविक विविधता महासन्धिको उपज हो । यसरी सन् १९९२ मा ब्राजिलको रियो दि जेनेरियोमा सम्पन्न पृथ्वी शिखर सम्मेलनमा यो महासन्धिमा हस्ताक्षर भएको थियो । यस महासन्धिको उद्देश्य पृथ्वीको जैविक विविधताको संरक्षण, जैविक स्रोतहरूको दिगो उपयोग र आनुवंशिक स्रोतहरूको उपयोगबाट प्राप्त हुने लाभहरूको निष्पक्ष र समान वितरण सुनिश्चित गर्नु थियो । यसरी सन् २००० मा संयुक्त राष्ट्रसंघको महासभाले मे २२ लाई अन्तर्राष्ट्रिय जैविक विविधता दिवसको रूपमा घोषणा गरेको थियो । यसअघि डिसेम्बर २९ लाई यो दिवस मनाइन्थ्यो । जुन जैविक विविधता महासन्धि कार्यान्वयनमा आएको दिन थियो । तर, धेरै देशहरूका लागि डिसेम्बरको समय उपयुक्त नभएकाले मे २२ लाई यो दिवस मनाउन थालिएको हो । यसर्थ, मे २२ को दिन जैविक विविधता महासन्धिको पाठलाई अनुमोदन गरिएको दिन पनि हो, जसले यसको महत्वलाई थप उजागर गर्दछ । फलतः अन्तर्राष्ट्रिय जैविक विविधता दिवस मनाउनुको मुख्य उद्देश्य विश्वभर जैविक विविधताको महत्वबारे जनचेतना अभिवृद्धि गर्नु हो । यस दिन विभिन्न सरकारी तथा गैरसरकारी संस्थाहरू, शैक्षिक संस्थाहरू र समुदायहरूले जैविक विविधता संरक्षणसम्बन्धी विभिन्न कार्यक्रमहरू आयोजना गर्दछन् । यी कार्यक्रमहरूमा सेमिनार, कार्यशाला, प्रदर्शनी, जनचेतनामूलक र्याली, सरसफाइ अभियान र वृक्षरोपण जस्ता गतिविधिहरू समावेश हुन्छन् । यो दिवस हामीलाई स्मरण गराउँछ कि जैविक विविधता केवल सुन्दर दृश्य र अनौठा जीवजन्तुहरू मात्र होइनन्, बरु यो हाम्रो जीवनको आधार हो । यसले पारिस्थितिक प्रणालीलाई सन्तुलित राख्न, प्राकृतिक स्रोतहरू प्रदान गर्न र जलवायु परिवर्तनको प्रभावलाई कम गर्न महत्वपूर्ण भूमिका खेल्दछ । यसरी जैविक विविधताले कृषि, पर्यटन र औषधि जस्ता क्षेत्रहरूमा ठूलो योगदान पुर्याउँछ । यसको सांस्कृतिक र आध्यात्मिक महत्व पनि गहिरो छ । जुन अन्तर्राष्ट्रिय जैविक विविधता दिवसले विश्व समुदायलाई जैविक विविधताको संरक्षणका लागि एकजुट हुन र ठोस कदम चाल्न प्रेरित गर्दछ । यसले सरकारहरूलाई जैविक विविधता संरक्षणसम्बन्धी नीति र कार्यक्रमहरूलाई प्राथमिकता दिन, निजी क्षेत्रलाई दिगो अभ्यासहरू अपनाउन र आम नागरिकलाई जैविक विविधताको संरक्षणमा सक्रिय भूमिका निर्वाह गर्न प्रोत्साहन गर्दछ । प्रत्येक वर्ष अन्तर्राष्ट्रिय जैविक विविधता दिवस एक विशेष नाराका साथ मनाइन्छ । यी नाराहरूले जैविक विविधता संरक्षणका विभिन्न महत्वपूर्ण पक्षहरूलाई उजागर गर्दछन् र विश्वव्यापी ध्यान आकर्षित गर्दछन् । उदाहरणका लागि, विगतका वर्षहरूमा हाम्रो जैविक विविधता, हाम्रो खाद्य, हाम्रो स्वास्थ्य, पानी र जैविक विविधता, वन र जीविकोपार्जन ः मान्छे र ग्रहलाई दिगो बनाउने जस्ता नाराहरू प्रयोग गरिएका थिए । यस वर्ष भने समय सान्दर्भिक सन् २०२५ को नेपाली नारा प्रकृतिप्रतिको सद्भाव र दिगो विकास भन्ने रहेको छ । जैविक विविधताप्रतिका अनेक सम्झौताहरू र सन्धिहरू अनुमोदन गरे पनि कदमहरूमा खासै परिवर्तन नदेखिएका कारण यस वर्षबाट राष्ट्र र राष्ट्र प्रमुखहरूलाई जैविक विविधताप्रति थप जुझारू हुन आग्रह पनि गरिने छ । यी नाराहरूले जैविक विविधता र मानव जीवनबीचको अन्तरसम्बन्धलाई स्पष्ट पार्दछन् । नेपाल विश्वको एक सानो तर जैविक विविधताको दृष्टिकोणले अत्यन्तै धनी देश हो । यसको क्षेत्रफल १ लाख ४७ हजार १८१ वर्ग किलोमिटर छ । यहाँ विश्वको लगभग ३९ प्रतिशत स्तनधारी प्राणी, ३७२ प्रतिशत चराहरू, ८२ प्रतिशत फूल फुल्ने वनस्पतिहरू र २२२ प्रतिशत कीराहरू पाइन्छन् । भौगोलिक विविधता र उचाइमा आएको तीव्र परिवर्तनले यहाँ विभिन्न प्रकारका जलवायु र पारिस्थितिक प्रणालीहरू सिर्जना गरेको छ । अन्तर्राष्ट्रिय जैविक विविधता दिवस हामीलाई प्रकृतिप्रतिको उत्तरदायित्व र हाम्रो भविष्यबीचको सम्बन्ध सम्झाउने अवसर पनि हो । जुन नेपाल जस्तो प्राकृतिक धरोहरले भरिएको देशका लागि जैविक विविधता मात्र सम्पत्ति होइन, जीवनको आधार पनि हो । त्यसैले राज्य, समुदाय, शैक्षिक संस्था, व्यवसायी र सर्वसाधारण सबैले मिलेर जैविक विविधता संरक्षणमा क्रियाशील हुनु अपरिहार्य छ । अतः मानव जातिको सुरक्षित भविष्य सुनिश्चित गर्न जैविक विविधताको रक्षा गर्नुपर्छ । आजको दिनले यही चेतना बोकेको छ ।"
आईपीएलमा आज बलियो गुजरातलाई लखनऊको चुनौती,"काठमाडौं : पूर्वच्याम्पियन गुजरात टाइटन्सले बिहीबार आफ्नो घरेलु मैदान नरेन्द्र मोदी स्टेडियममा लखनऊ सुपरजायन्ट्ससँग खेल्दै छ। गुजरात आफ्नो जितको सिलसिला जारी राख्न र शीर्ष दुईमा स्थान सुदृढ पार्ने प्रयास गर्नेछ। गुजरात टाइटन्सले १२ खेलबाट १८ अंक जोड्दै पहिलो स्थानमा छ। आरसीबी र पञ्जाब किंग्स १७ अंकसहित दोस्रो र तेस्रो स्थानमा छन्। शीर्ष दुई स्थानको लागि प्रतिस्पर्धा अझै जीवित छ। गुजरातका शीर्ष तीन ब्याट्सम्यानहरू उत्कृष्ट फर्ममा छन्। आईपीएल २०२५ मा साई सुधारसन (६१७ रन), कप्तान शुभमन गिल (६०१) र जोस बटलर (५००) रन बनाएका छन्। यी तीन ब्याट्सम्यानले टोलीको जितको जग बसालिरहेका छन्। यस्तै तीनै जनाले १६ अर्धशतक र एक शतक बनाएका छन्। जसले गर्दा उनीहरूलाई प्रतियोगिताको ब्याटिङमा बलियो पकड मिलेको छ। मध्यक्रम परीक्षण शीर्ष क्रमको यो प्रभुत्वले मध्यक्रमलाई धेरै हदसम्म परीक्षण नगरिएको अवस्थामा राखेको छ। गुजरातको बलिङ युनिट पनि उत्तिकै बलियो रहेको छ। गुजरातका भारतीय तीव्र गतिका बलरले आक्रमणको नेतृत्व गरेका छन्। प्रसिद्ध कृष्णले यस सिजनमा २१ विकेट लिएका छन्। मोहम्मद सिराज र बायाँ हाते स्पिनर आर साई किशोरले पनि १५१५ विकेट लिएका छन्। डोपिङको मुद्दामा फसेपछि सिजनको अधिकांश समय गुमाएका दक्षिण अफ्रिकी तीव्र गतिका बलर कागिसो रबाडाको पुनरागमनले आक्रमणलाई थप बल दिएको छ। अर्कोतर्फ सोमबार सनराइजर्स हैदराबादसँग पराजित भएपछि लखनऊ सुपरजायन्ट्सको प्लेअफ आशा समाप्त भएको छ। ऋषभ पन्तको नेतृत्वमा रहेको लखनऊले एकरूपता देखाउन सकेको छैन। लखनउ रन बनाउन आफ्ना विदेशी खेलाडीहरू मिचेल मार्श, एडेन मार्कराम र निकोलस पूरनमाथि धेरै भर परेको छ। लिलामीमा २७ करोड रुपैयाँमा किनिएका पन्तको सिजन निराशाजनक रहेको छ। मध्यक्रमबाट उल्लेखनीय योगदानको अभावले लखनऊको समस्यालाई थप बढाएको छ। बलरहरूले समस्या प्रमुख बलरहरूको चोटले लखनऊलाई अझ बाधा पुर्याएको छ। बायाँ हाते तेज बलर मोहसिन खान सम्पूर्ण सिजन बाहिर रहे भने सबैभन्दा धेरै प्रदर्शन गर्ने अपेक्षा गरिएका तेज बलर मयंक यादव सिजनको अधिकांश समय बाहिर रहे र अहिले चोटका कारण पनि मैदान बाहिर छन्। आवेश खान र आकाश दीपले पनि फिटनेसमा संघर्ष गरे जसले गर्दा लखनउको बलिङ युनिट कमजोर भएको छ। पन्तले यी बलरको अनुपस्थितिले टोलीमा विनाशकारी प्रभाव पारेको बताए। अन्तिम खेलमा हारपछि पन्तले भने, पक्कै पनि यो हाम्रो लागि उत्कृष्ट सिजन मध्ये एक हुन सक्थ्यो। तर प्रतियोगितामा आउँदा हामीलाई धेरै समस्याहरू भए र टोलीको रूपमा हामीले यसको बारेमा कुरा नगर्ने निर्णय गर्यौं। तर ती खाडलहरू भर्न हामीलाई गाह्रो भयो। यस खेलमा लखनउले आफ्नो सबैभन्दा सफल बलर स्पिनर दिग्वेश राठी बिना नै खेल्नु पर्नेछ। जसले ८१८ को इकोनोमीमा १४ विकेट लिएका छन्। अघिल्लो खेलमा अभिषेक शर्मासँग मैदानमा भएको झगडाको लागि उनलाई एक खेलको निलम्बन गरिएको छ। जसले लखनऊको खराब लयले थप धक्का दिनेछ। टोली गुजरात टाइटन्स : शुभमन गिल (कप्तान), जोस बटलर, कुमार कुशाग्रा, अनुज रावत, शेरफाने रदरफोर्ड, निशान्त सिद्धू, महिपाल लोमरोर, वाशिंगटन सुन्दर, अरशद खान, साई किशोर, जयंत यादव, करीम जनात, साई सुदर्शन, कृष्णा शाह, कृष्णा शाह, कृष्णा शाह, कृष्णा शाह, कृष्णा शाह सुथार, गेराल्ड कोएट्जी गुर्नुर सिंह ब्रार, इशान्त शर्मा, कुलवंत खेजरोलिया, राहुल तेवाटिया, राशिद खान। लखनऊ सुपरजायन्ट्स : ऋषभ पन्त (कप्तान), एडेन मार्कराम, मिचेल मार्श, निकोलस पूरन, आयुष बडोनी, अब्दुल समद, डेभिड मिलर, शार्दुल ठाकुर, आवेश खान, आकाश दीप, रवि बिश्नोई, प्रिन्स यादव, शाहबाज अहमद, म्याथ्यू ब्रेट्जके, हिम्मत सिंह, शमर ज्वार्ड, शमर सिंघ, अरविन्द हङ्गर्गेकर, युवराज चौधरी, आकाश सिंह, अर्शिन कुलकर्णी, विलियम्स ओरुर्के।"
"सुनको मूल्य १७ सय रुपैयाँले बढ्यो, तोलाको कति पुग्यो ?",काठमाडौं : स्थानीय बजारमा सुनको भाउ फेरि उकालो लागेको छ। बुधबार ५ हजार रुपैयाँले बढेको सुन आज १७ सय रुपैयाँले बढेको हो। नेपाल सुन चाँदी व्यवसायी महासंघका अनुसार १७ सय रुपैयाँले बढेर एक तोला सुनको मूल्य १ लाख ९१ हजार ५०० रुपैयाँ कायम भएको छ। अघिल्लो दिन प्रति तोला सुन १ लाख ८९ हजार ८०० सय रुपैयाँमा कारोबार भएको थियो। यसैगरी सुनको मूल्य बढेसँगै चाँदीको भाउ पनि बढेको छ। आज प्रतितोला चाँदी २ हजार २५ रुपैयाँमा खरिदबिक्री भइरहेको महासंघले जनाएको छ। बुधबार एक तोला चाँदीको मूल्य १९९० रुपैयाँ कायम भएको थियो ।
स्वास्थ्यलाई प्रतिकूल असर गर्ने वस्तुमा अधिक कर लगाउन प्रस्ताव गरिएको छ : स्वास्थ्यमन्त्री,स्वीट्जरल्याण्ड : स्वास्थ्य तथा जनसंख्या मन्त्री प्रदीप पौडेलले विश्व स्वास्थ्य सम्मेलनमा अन्तराष्ट्रिय जलवायु स्वास्थ्य सम्मेलन गर्ने प्रस्ताव गरिएको बताएका छन्। स्वीट्जरल्याण्डको जेनेभामा भएको ७८ औं विश्व स्वास्थ्य सम्मेलनमा सहभागी भइ बिहीबार काठमाडौं फर्किएपछि त्रिभुवन विमानस्थलमा पत्रकार सम्मेलन गर्दै मन्त्री पौडेलले आगामी बर्ष जलवायु स्वास्थ्य सम्मेलन नेपालमा गर्ने प्रस्ताव गरेको बताएका हुन्। जलवायु स्वास्थ्य सम्मेलनको प्रस्तावलाई विश्व स्वास्थ्य संगठनले सकारात्मक रुपमा लिएको उनले बताए । मन्त्री पौडेलले सम्मेलनका क्रममा जलवायु परिवर्तनका कारण नेपाली स्वास्थ्य क्षेत्र प्रभावित भएको जानकारी गराएको उल्लेख गरे । मन्त्री पौडेलले नेपाल हिमालय क्षेत्र भएकाले मानवस्वास्थ्यमा देखिने समस्याका प्रकृति केहि फरक रहेको अवस्थामा अन्तर्राष्ट्रिय जलवायु स्वास्थ्य सम्मेलन गर्ने प्रस्ताव गरेको र उक्त सम्मेलन विश्व स्वास्थ्य संगठनको समर्थनमा अघि बढ्ने धारणा राखे । उनले स्वास्थ्य क्षेत्रमा नेपालले गरेको सुधारका कार्यलाई अन्य राष्ट्रले सकारात्मक ढंगले बुझेको जिकिर गरे । त्यस्तै मन्त्री पौडेलले स्वास्थ्यलाई प्रतिकुल असर गर्ने वस्तुमा कर लगाउनुपर्ने विश्व स्वास्थ्य संगठनको सुझाव आएको अवस्थामा आगामी बजेटमा समेत उक्त वस्तुहरूमा अधिक कर लगाउनुपर्ने प्रस्ताव अर्थ मन्त्रालयमा गरेको जानकारी दिए। त्यस्तै उनले नेपालकातर्फबाट सबैमा स्वास्थ्य पहुँचका लागि श्रोत र प्राथमिकता जोड्दै विश्वव्यापी सहकार्य आवश्यक रहेकोमा जोड दिएको जानकारी दिए ।
दिल्ली र एनसीआरमा शक्तिशाली आँधीका कारण ठुलो क्षति,"काठमाडौं : बुधबार साँझ भारतको दिल्ली र एनसीआर क्षेत्रमा आएको शक्तिशाली आँधीबेहरी र वर्षाका कारण धेरै ठाउँबाट घटनाका समाचार आएका छन्। शक्तिशाली आँधीका कारण धेरै ठाउँमा रूखहरू ढलेका र बिजुलीका तार भाँचिएका कारण मानिसहरू प्रभावित भएका छन्। आँधीका कारण राजधानीका धेरै ठाउँमा रूख ढलेर धेरै सवारी साधनमा क्षति पुगेको छ। यस्तै धेरै क्षेत्रमा यातायात अवरुद्ध भएको छ भने मेट्रो सेवा पनि प्रभावित भएको छ। साथै, दिल्लीबाट श्रीनगर जाँदै गरेको इन्डिगोको उडान बुधबार श्रीनगर विमानस्थलमा आपतकालीन अवतरण गरिएको थियो। समाचार एजेन्सी पीटीआईका अनुसार विमान असिनाले ध्वस्त भएको थियो। यसका कारण पाइलटले श्रीनगर एयर ट्राफिक कन्ट्रोललाई आपतकालीन अवस्थाको बारेमा जानकारी गराए। एजेन्सीका अनुसार अधिकारीहरूले विमान पछि सुरक्षित रूपमा अवतरण गरेको बताएका छन्। विमानमा २२७ जना यात्रु सवार थिए भने सबै यात्रुहरू सुरक्षित छन्।"
थितिमा छैनन् प्रदेश सरकार,"बुटवल : नयाँ संविधानको मुख्य पिलर हो संघीयता । सिंहदरबारको अधिकार गाउँगाउँ भन्ने मूल मान्यतासाथ ७ वटा प्रदेश बनाइए । जनतालाई प्रदेशबाटै सेवा, सुविधा दिने प्रतिबद्धता जनाइयो । तर, प्रदेश सरकार आर्थिक बेथिति र सत्ताको लुछाचुँडीमा यसरी अल्झे कि, छोटै समयमा यसको औचित्यमाथि नै प्रश्न उठ्न थाल्यो । जानकारहरू भन्न थालेका छन् प्रदेशमा अधिकार त गयो, तर बेथिति र विसंगतिले यसको गरिमा, महत्व ओझेलमा परे । जनताको करलाई दुरुपयोग गर्नेमा प्रदेश सरकारहरू पनि अग्रभागमा देखिए । देशभरका कुनै पनि प्रदेश सरकार थितिमा चलेका छैनन् । जनताको करलाई प्रदेश सरकारले मनलाग्दी तरिकाले दुरुपयोग गरेको महालेखापरीक्षकको प्रतिवेदनले समेत औंल्याएको छ । आन्तरिक आम्दानीविनै प्रदेश सरकारले संघीय सरकारबाट प्राप्त बजेटलाई सही रूपमा परिचालन नगरेको महालेखाको प्रतिवेदनमा उल्लेख छ । छैटौं पटकसम्म संशोधन, मन्त्रालय दोब्बर अधिकार सम्पन्न संघीय प्रशासन पुनःसंरचना समितिको प्रतिवेदन, २०७४ ले सबै प्रदेशहरूमा मुख्यमन्त्री तथा मन्त्रिपरिषद्को कार्यालयसहित प्रदेश मन्त्रालयको संख्या ७ वटा मात्र हुनुपर्ने सिफारिस गरेको छ । तर, त्यसलाई पूरै बेवास्ता गरेर सबै प्रदेश सरकारले पटकपटक मन्त्रालय टुक्र्याएका छन् । भागबन्डा पुर्याउन मन्त्रालय फुटाउँदै झ्यालझ्यालमा मन्त्रालयका बोर्ड राख्ने कुलचन बढ्दै गएको छ । जबकि, एउटा मन्त्रालय बढाउँदा राज्यलाई करोडौं आर्थिक व्ययभार थपिने गरेको छ । जथाभावी मन्त्रालय टुक्र्याउने र झन्डा झुन्ड्याउने प्रवृत्तिप्रति महालेखाले प्रश्न उठाएको छ । छैटौं पटकसम्म नियमावली संशोधन बागमतीमा प्रदेश सरकार (कार्य विभाजन) नियमावली २०७४ लाई पटकरूपटक संशोधन गरेर मन्त्रालयको संख्या धेरै बनाउनेमा बागमती प्रदेश सरकार अग्रस्थानमा छ । यो प्रदेशले छैटौं पटकसम्म नियमावली संशोधन गरेर मन्त्रालयको संख्या १४ पुर्याएको छ । सत्ताको बागडोर सम्हालेकाहरूले पदलाई दुरुपयोग गरेर नियमावली संशोधन गरे पनि जे पनि हुन्छ भन्ने सोँचबाट अगाडि बढेको देखिएको छ । सुदूरपश्चिम प्रदेशले एकपटक मात्र नियमावली संशोधन गरेको छ । यो प्रदेशले मात्र अधिकार सम्पन्न संघीय प्रशासन पुनःसंरचना समितिको प्रतिवेदन, २०७४ ले सिफारिस गरेअनुसार मन्त्रालय कायम राखेको छ । यहाँ ७ वटा मात्र मन्त्रालय छन् । कोशी प्रदेशले दुई पटक, कर्णाली, मधेस, गण्डकीले तीनतीन पटक र लुम्बिनी प्रदेशले पाँचपटक नियमावली संशोधन गरेका छन् । मन्त्रालयको कार्य क्षेत्रमा भएको फेरबदलले प्रशासनिक क्षेत्र, जनशक्ति व्यवस्थापन, भौतिक पूर्वाधार, कार्यसम्पादन, एकीकृत वित्तीय विवरण तयारी, जिम्मेवारी र जवाफदेहितामा असर पर्ने गरेको देखिएको छ । बढी बेरुजु मधेसमा, कम बागमतीमा महालेखाको ६२औं वार्षिक प्रतिवेदनले सबैभन्दा बढी बेरुजु मधेस प्रदेशमा देखिएको छ । यो प्रदेशमा कुल १ सय ५९ वटा प्रदेश मातहत रहेका सरकारी कार्यालयहरूको लेखापरीक्षण गरिएको थियो । कुल ५६ अर्ब ६ करोड ३० लाख २० हजार रुपैयाँको लेखापरीक्षण गरिएकोमा १ अर्ब १६ करोड ३८ लाख २ हजार रुपैयाँ बेरुजु देखिएको छ । यो कुल रकमको कुल २ दशमलव ०७ प्रतिशत बेरुजु हो । प्रतिवेदनअनुसार सबैभन्दा कम बेरुजु बागमतीमा देखिएको छ । कुल ८२ अर्ब ८२ करोड ३५ लाख ८१ हजार रुपैयाँको लेखापरीक्षण गरिएकोमा ८५ करोड १७ लाख ८२ हजार रुपैयाँ बेरुजु देखिएको छ । यो कुल अंकको १ दशमलव ०३ प्रतिशत बेरुजु हो । कोशीमा १ दशमलव ६९, गण्डकीमा १ दशमलव १५, लुम्बिनी र कर्णालीमा १ दशमलव २२ र सुदूरपश्चिम प्रदेशमा १ दशमलव ३८ प्रतिशत बेरुजु देखिएको छ । देशभर प्रदेश सरकार मातहत रहेका कुल १ हजार २ सय ९० वटा सरकारी कार्यालयहरूको लेखापरीक्षण गरिएको छ । ७ वटै प्रदेशमा गरी कुल ५० अर्ब २१ करोड ९९ लाख ७ हजार रुपैयाँ बेरुजु देखिएको छ । लक्ष्यअनुसार उठ्दैन राजस्व कुनै पनि प्रदेश सरकारले आर्थिक वर्ष २०८०८१ मा वार्षिक रूपमा लक्ष्यअनुसार राजस्व संकलन गर्न सकेका छैनन् । प्रदेशभर कुल ७८ दशमलव ५७ प्रतिशत मात्र राजस्व संकलन भएको छ । प्रदेशले राजस्वको दायरा र आधार बढाउन सकेका छैनन् । सबैभन्दा कम सुदूरपश्चिम प्रदेशले लक्ष्यको ६४ दशमलव ८८ प्रतिशत मात्र राजस्व संकलन गरेको छ । कुल १३ अर्ब ३३ करोड ३८ लाख रुपैयाँ राजस्व संकलन गर्ने प्रक्षेपण गरेकोमा यो प्रदेशले ८ अर्ब ६५ करोड ११ लाख ६१ हजार रुपैयाँ राजस्व संकलन गरेको छ । सबैभन्दा धेरै मधेस प्रदेशले वार्षिक लक्ष्यको ९१ दशमलव ४२ प्रतिशत राजस्व संकलन गरेको छ । कुल १५ अर्ब १५ अर्ब ७ करोड ६० लाख २ हजार राजस्व संकलन गर्ने प्रक्षेपण गरेकोमा १४ अर्ब ४० करोड ८३ लाख ७६ हजार रुपैयाँ राजस्व संकलन भएको छ । कोशीले लक्ष्यको ८२ दशमलव ७० प्रतिशत, बागमतीले ८३ दशमलव २३, गण्डकीले ७४ दशमलव ४६, लुम्बिनीले ६७ दशमलव ३१ र कर्णाली प्रदेशले ८५ दशमलव २३ प्रतिशत राजस्व संकलन गरेको छ । वर्षको अन्तिममा रकमान्तर प्रदेशगत आर्थिक कार्यविधि तथा वित्तीय उत्तरदायित्व ऐनमा स्वीकृत बजेटको रकम एक बजेट उपशीर्षक, स्रोत वा खर्च शीर्षकबाट अर्को बजेट उपशीर्षक स्रोत वा खर्च शीर्षकमा रकमान्तरको अधिकार अर्थ मन्त्रालयलाई मात्र हुने व्यवस्था छ । तर, अरू मन्त्रालयले पनि आफूखुसी बजेट रकमान्तर गरेका छन्, त्यो पनि वर्षको अन्तिममा । आर्थिक वर्ष २०८००८१ मा सात वट प्रदेशको सुुरु विनियोजित बजेट २ खर्ब ८० अर्ब १९ करोड ५३ लाख रुपैयाँ रहेकोमा ३३ अर्ब ८८ करोड २४ लाख थप र ३३ अर्ब ७५ करोड ५१ लाख घटेर २ खर्ब ८० अर्ब ३२ करोड २६ लाख कायम भएको छ । त्यसमध्ये २०८१ असार महिनामा मात्र कोशी प्रदेशले ९१ करोड ९ लाख ३६ हजार, मधेसले १० करोड २ लाख ५३ हजार, गण्डकीले ९४ करोड ८९ लाख १५ हजार, लुम्बिनीले १ अर्ब १५ करोड १ लाख ५४ हजार र कर्णालीले ४ करोड ४८ लाख ९७ हजार रुपैयाँ रकमान्तर गरेका छन् । सेटिङ स्टिमेटमै सार्वजनिक खरिद ऐन, २०६३ र सार्वजनिक खरिद नियमावली, २०६४ को उद्देश्यअनुसार देशका ठूला आयोजनाहरूमा खुला र स्वच्छ प्रतिस्पर्धा नभएको भेटिएको मलेपको प्रतिवेदनले औंल्याएको छ । त्यसको पछिल्लो उदाहरणका रूपमा मलेपले लुम्बिनी प्रादेशिक अस्पताल भवन निर्माणलाई देखाएको छ । १२ तलाको यो भवन निर्माणमा मिलेमतो देखिएको मलेपको लेखेको छ । कुल ७ अर्ब १७ करोड ४८ लाख लागत अनुमानको उक्त अस्पतालको भवन निर्माण गर्न ०००२ प्रतिशत घटेर ७ अर्ब १५ करोड ९४ लाखमा निर्माण व्यवसायीसँग सम्झौता गरिएको छ । निर्माण व्यवसायीहरूको पूर्वयोग्यता निर्धाण गर्न कार्यालयले तयार गरेको स्टान्डर्ड प्रोक्योरमेन्ट डकुमेन्टमा सार्वजनिक खरिद अनुगमन कार्यालयले जारी गरेको कागजात पालना नगरेको, विदेशी बोलपत्रदाताले आफ्नो कागजातहरू आफ्नो देशको दूतावासबाट नोटराइज गर्ने थप व्यवस्था राखेको, कुल लागत अनुमानको दश प्रतिशतभन्दा कम लागत अनुमान भएको पाइएको स्वच्छ प्रतिस्पर्धा नभई लागत अनुमानको हाराहारीमा ठेक्का सम्झौता गरेको देखिएको छ । त्यस्तै, चार पटक स्टान्डर्ड प्रोक्योरमेन्ट कागजात संशोधन गरी निर्माण व्यवसायीको औसत वार्षिक कारोबार रकम र निर्माण कार्यको अनुभव परिवर्तन गरेको कारणले खरिद कार्यमा खुला प्रतिस्पर्धा नदेखिएको मलेपले लेखेको छ । ठूला आयोजनाको ठेक्का आव्हानमै कसरी सेटिङ हुन्छ भन्ने यो ज्वलन्त उदाहरण हो, मलेपका एक अधिकारीले भने, सार्वजनिक खरिद ऐन र नियमावली अनुसार यहाँ कामै भएको छैन । कोशीमा नियम मिचेर सिधै खरिद सार्वजनिक खरिद नियमावली २०६४ को नियम ३१ मा सार्वजनिक निकायले २० लाख रुपैयाँभन्दा बढी लागत अनुमान भएका निर्माण कार्य, मालसमान वा जुनसुकै खरिद गर्नुपर्दा खुला बोलपत्रको माध्यमबाट गर्नुपर्ने व्यवस्था गरेको छ । तर, कोशी प्रदेशका मन्त्रालय र मातहतका ४५ वटा कार्यालयहरूले ६९ करोड ६५ लाख ८२ हजारको निर्माण, मर्मत सम्भार, फर्निचर तथा औषधि उपकरण र कार्यालय सामानहरू बिना प्रतिस्पर्धा खरिद गरेका छन् । नेपालको संविधानको धारा २०६ मा प्रदेश सञ्चित कोषमाथि व्ययभार हुने खर्चसम्बन्धी व्यवस्था छ । तर, कोशीमा प्रदेश सभामुख र उपसभामुखको सचिवालयमा कार्यरत ९ जना कर्मचारीहरूको २२ लाख १६ हजार रुपैयाँ तलब भुक्तानी सञ्चित कोषमा व्ययभार गरी खर्च गरिएको छ । सचिवालयका कर्मचारीहरूको तलब सुविधा विनियोजनतर्फको चालु शिर्षकबाट खर्च गर्नुपर्ने मलेपले भनेको छ । खानेपानी, ऊर्जा तथा सिँचाइ मन्त्रालय बागमती प्रदेशअन्तर्गतका ३ खानेपानी तथा सरसफाइ डिभिजन कार्यालयले निर्माणतर्फ ९ करोड ४३ लाख ६६ हजारको कार्य सोंझै खरिद गरिएको छ । प्रदेश खेलकुद विकास परिषद्, हेटौंडाले ४४ फर्मबाट प्रथम अन्तर प्रदेश राष्ट्रिय खेलकुद उद्घाटन तथा समापन फिल्ड टर्याक निर्माण, खेल व्यवस्थापनलगायत मसलन्द समान सोझै खरिद गरी २ करोड १६ लाख ९२ हजार भुक्तानी गरेको छ । बागमतीमा ४ हजार टुक्रे योजना बागमती प्रदेश सरकारले ४ हजार ८१ वटा टुक्रे योजनाहरूमा बजेट खर्च गरेको छ । वार्षिक आयोजना छनोट कार्यविधि, २०७८ को बुँदा नम्बर १३ मा सम्बन्धित मन्त्रालय र प्रदेश सरकारका निकायहरूलाई आयोजना छनोट गर्दा नीति तथा कार्यक्रमलाई सम्बोधन गर्ने खालका, बहुवर्षिय, क्रमागत, उत्पादकत्व वृद्धि, रोजगारी सिर्जना, आय आर्जन र गरिबी निवारणमा योगदान गर्ने खालका आयोजनाहरू छनोट गर्नुपर्ने उल्लेख छ । तर, बागमती प्रदेशले त्यसलाई पूर्णरूपमा बेवास्ता गरेको छ । भौतिक पूर्वाधार विकास मन्त्रालय र संस्कृति तथा पर्यटन मन्त्रालय मातहतका निकायबाट २० लाखभन्दा कमका २ हजार ७ सय १७ र २० लाखदेखि ५० लाख सम्मका ९ सय २८ र ५० लाखभन्दा बढीका ४ सय ३५ वटा योजनाहरू सञ्चालन गरिएको छ । सानातिना योजना सञ्चालन गर्दा खर्च बढ्ने र अपेक्षित लाभ नहुने देखिएको मलेपले भनेको छ । छैनन् आयोजना बैंक अधिकांश प्रदेश सरकारहरूले आयोजना बैंक स्थापना गरेका छैनन् । स्थापना गरेका प्रदेश सरकारले पनि त्यसअनुसार बजेट विनियोजनमा प्राथमिकता दिएका छैनन् । गण्डकी प्रदेशको आर्थिक कार्यविधि तथा वित्तीय उत्तरदायित्व ऐन, २०७८ को दफा १६ मा बजेट प्रस्ताव गर्ने विभिन्न आधारमध्ये आयोजना बैंकमा प्रविष्ट भएका आयोजनाका लागि बजेट विनियोजन गर्न प्रदेश आयोजना बैंक दिग्दर्शन, २०७९ तयार गरे पनि आयोजना बैंक बनेको छैन । आयोजना बैंक तयार नहुँदा प्रदेशको बजेट पुग्नुपर्ने ठाउँमा पुगेको छैन । नपुग्ने ठाउँमा बजेट विनियोजन भएको देखिएको छ । बागमती प्रदेशमा पनि ६ वर्ष व्यतित हुँदासमेत आयोजना बैंक स्थापना हुन सकेको छैन । यस प्रदेशमा प्रदेश आर्थिक कार्यविधि नियमावली, २०७६ को नियम २३ (१) मा विकास आयोजनाको बजेट तर्जुमा गर्दा प्रस्तावित आयोजनाको संभाव्यता अध्ययन र आर्थिक, प्राविधिक, वातावरणीय तथा प्रशासकीय उपयुक्तताको आधारमा गर्नुपर्ने उल्लेख गरिएको छ ।"
"बल्नै छाडे ट्राफिक लाइट, बनाउने छैन सुरसार","काठमाडौं : उपत्यकामा बढ्दो सहरीकरण र सवारीको चापलाई व्यवस्थापन गर्न ६९ स्थानमा ट्राफिक लाइट जडान गरिए । तर, २९ वटा ट्राफिक लाइट बिग्रिएर थन्किएको महिनौं भयो । यी लाइट मर्मत गरेर सञ्चालनमा ल्याउन कुनै पनि सरकारी निकाय तयार छैनन् । ६९ स्थानमध्ये ४६ स्थानमा सडक विभागले लाइट जडान गरेको थियो । ६ वटा काठमाडौं महानगरले र ७ वटा ललितपुर महानगरले जडान गरेका थिए । विभिन्न बैंकको सहकार्यमा ७ वटा र अन्य संघसंस्थाले ३ वटा स्थानमा ट्राफिक लाइट जडान गरेका छन् । तीमध्ये १३ वटा स्थानमा पेलिकन लाइट जडान गरिएका थिए । महालेखापरीक्षकको ६२औं प्रतिवेदनअनुसार २९ स्थानमा रहेका ट्राफिक लाइटहरू बिग्रिएर मर्मत गर्नुपर्ने अवस्थामा रहेको औंल्याएको छ । उपत्यकाको सवारी व्यवस्थालाई सुरक्षित एवं भरपर्दो बनाउनका लागि सडकहरूमा सीसीटिभी, सर्भिलेन्स भेहिकल परिचालन, बोडी वर्न क्यामेरा, गोप्रो क्यामरा जस्ता आधुनिक प्रविधिहरू जडान गरी यातायात व्यवस्थापनसँग सम्बन्धित सबै निकायसँग समन्वय गरेर प्रभावकारी रूपमा उपत्यकाको ट्राफिक व्यवस्थापन गर्नुपर्ने महालेखाको सुझाव छ । उपत्यका ट्राफिक महाशाखाका अनुसार २ सय ७० स्थानमा ४ सय १५ वटा सीसीटिभी क्यामेरा जडान छन् । ट्राफिक महाशाखाले सबै क्यामेराबाट निगरानी गर्ने गर्छ । महाशाखाका प्रवक्ता दीपक गिरीका अनुसार बिग्रिएका ट्राफिक लाइट बनाउने निकाय अहिलेसम्म तोकिएको छैन । जसको अग्रसरतामा ती लाइट जोडिएका हुन, उसैले नै मर्मत गर्ने प्राक्टिस छ । गिरीका अनुसार, ट्राफिक महाशाखा र सरोकारवाला निकायहरूसँगको छलफलपश्चात् सडकमा जडान गरिएका ट्राफिक लाइटको जिम्मा र मर्मत सम्भार सहरी विभागले गर्ने सहमति गरिएको छ । ट्राफिक लाइट बनाउन सहरी विभागले टेन्डर आह्वान गरिसकेको जनाएको छ । ट्राफिक लाइट मर्मतका लागि डेढ करोडको ठेक्का आह्वान सडक विभागका प्रवक्ता अर्जुनप्रसाद अर्यालका अनुसार, उपत्यकाका सबै स्थानमा ट्राफिक लाइट जोड्ने क्षेत्राधिकार सडक विभागको हो । तर, विभिन्न समयमा महानगर, वडा कार्यालय, संघसंस्था तथा बैंक तथा वित्तीय संस्थाहरूबाट पनि ट्राफिक लाइट जोड्ने गरिएको छ । यी लाइटको निगरानी पनि सम्बन्धित निकायले नै गर्ने गरेको अर्यालले बताए । विभागले नै जोडेकामध्ये जडिबुटी र कोटेश्वरबाहेक अन्य सबै स्थानको ट्राफिक लाइट सञ्चालनमा छन् । सडक विभागका प्रवक्ता अर्यालका अनुसार बिग्रेका ट्राफिक लाइट मर्मत गर्नका लागि पनि खरिद ऐनअन्तर्गतकै प्रक्रियामा जानुपर्ने भएर पनि समय लाग्ने गरेको हो । सडक विभागको स्वामित्वमा रहेका बिग्रेका ट्राफिक लाइटको मर्मत संभारका लागि सडक विभागले यो वर्ष डेढ करोड बजेट बराबरको टेन्डर आह्वान गरेको छ । सडक विभागको सडक सुरक्षा तथा ट्राफिक शाखा प्रमुख राकेश महर्जनका अनुसार, सडकमा विभिन्न महानगरपालिकाले जडान गरेका मध्ये केही ट्राफिक लाइट मात्रै सञ्चालनमा छन् । लाइट जोडेपछि उनीहरूले सडक विभागलाई जिम्मेवारी हस्तान्तरण गरेका छैनन् । सडक विभागको स्वामित्वमा नरहेका यस्ता लाइटहरू मर्मतको जिम्मा भने सडक विभागको नभएको महर्जनको दाबी छ । १ सय ७ स्थानमा ट्राफिक लाइट चाहिने विभागको सडक सुरक्षा तथा ट्राफिकलाई शाखाका प्रमुख महर्जनका अनुसार सडक विभागले जडान गरेका मध्ये चैत १५ को तीनकुने प्रदर्शनको क्रममा तीनकुने र जडिबुटी चोकको लाइटमा क्षति पुगेको छ । ती लाइट बन्ने प्रक्रियामा छन् । सजिलै बन्ने लाइटहरू विभागका प्राविधिकले छिट्टै बनाउने गर्छन् । तर, लाइटको हार्डवेयर र सफ्टवेयरमा नै समस्या देखिएको अवस्थामा केही समय लाग्छ । उपत्यकामा मुख्य रूपमा १ सय ७ वटा चोक छन् । आवश्यकताका दृष्टिकोणले यी सबै चोकमा ट्राफिक लाइट जरुरी छ । तर, विभागले प्राथमिकताका आधारमा, भीडभाड बढी हुने चोकमा क्रमशः लाइटहरू जडान गर्दै जानेछ । भक्तपुरको राधेराधे चोक र चार दोबाटो चोकमा बन्दै छन् । एउटै ट्राफिक लाइट जडान गर्दा लाखौं लगानी सडक विभागको सडक सुरक्षा तथा ट्राफिक शाखा प्रमुख महर्जनले ट्राफिक लाइट जडान गर्दा नै महँगो पर्ने बताउँछन् । उनका अनुसार एउटा चोकमा लाइट जडान गर्दा, कतिवटा सडक जोडिएको छ ? सो अनुसारका लाइटको लागत बढ्ने गर्छ । एउटा लाइटको ५० लाखदेखि करोडौं रुपैयाँ पर्ने पनि हुन्छ । सामान्यतयाः यसरी जडान गरिएका ट्राफिक लाइटको हार्डवेयर ५७ वर्षसम्म टिक्ने गर्छ । के सफ्टवेयरमा समस्या आउँदा लाइटहरू बिग्रने नचल्ने हुन्छ । पुराना लाइटहरूलाई अत्याधुनिक प्रविधि जडान गर्ने प्रक्रियामा सडक विभाग लागिरहेको छ । अहिलेका नयाँ लाइटहरू अत्याधुनिक डिजिटल र स्वचालित प्रकृतिका छन् । जुन केही महँगा हुने गर्छन् । सडक विभागकै पुरानो डाटाअनुसार काठमाडाैँ उपत्यकामा सुुरुवातदेखि नै अहिलेसम्म टोटल १ सय १५ वटा चोकमा ट्राफिक लाइट जडान गरिएको थियो । यसमध्ये ६५ वटा सडक विभागले, ३८ वटा काठमाडौं महानगरपालिकाले र ५ वटा ललितपुर महानगरपालिकाले र महालक्ष्मी नगरपालिकाले ५ वटा जडान गरेको रेर्कड छ । तर, धेरैवटा चोकको लाइटको भने नामनिसान नै भेट्न सकिँदैन । प्रयोगमा भएको ६९ वटामध्ये ४० वटा मात्रै अहिले सञ्चालनमा छन् । प्रायः निकै ठूलो तामझाम गरेर ट्राफिक लाइट जडान गर्ने, मर्मत संभाव नगर्ने र जिम्मेवारी नलिने परिपाटी धेरै हुँदा मुख्य सडकहरू पनि सवारी चालक ट्राफिक प्रहरीकै हातको इसारामा चल्न बाध्य छन् । ट्राफिक लाइट नभएका स्थानमा सवारीको चाप बढ्ने, नियम उल्लंघन हुने, सवारी भद्रगोल हुने जस्ता समस्या देखिएका छन् ।"
इजरायली आक्रमणबीच दक्षिणी गाजामा हमासविरुद्ध प्रदर्शन,"काठमाडौं : गाजामा इजरायली आक्रमण जारी रहँदा केही मानिस भने हमाससँग रिसाएका छन्। तेस्रो दिन पनि दक्षिणी गाजामा हमासको विरोधमा प्यालेस्टिनीहरू सडकमा उत्रिएका छन्। प्रदर्शनकारीहरूले युद्ध अन्त्य गर्न र गाजाबाट सैन्य समूह हटाउन माग गरिरहेका छन्। उनीहरुहरूले बाहिर, बाहिर, बाहिर, सबै हमास, बाहिर भन्दै नारा लगाइरहेका छन्। गाजामा हमासविरुद्ध बोल्नु खतरनाक हुन सक्छ। नकारात्मक समाचार प्रकाशित नगर्न भन्दै मंगलबार पत्रकारहरूको व्हाट्सएप समूहमा धम्की आएको जनाइएको छ। हमासको स्वास्थ्य मन्त्रालयका अनुसार इजरायल र गाजाबीचको द्वन्द्व सुरु भएदेखि गाजामा ५३ हजारभन्दा बढी मानिस मारिएका छन्।"
मुम्बईले दिल्लीलाई हराएसँगै आइपीएल २०२५ को प्लेअफ समीकरण पूरा,"काठमाडौं : मुम्बई इन्डियन्सले डिल्ली क्यापिटल्सलाई हराएसँगै २०२५ को इन्डियन प्रिमियर लिग (आइपीएल) को प्लेअफ समीकरण पूरा भएको छ। बुधबार वाङ्खडे स्टेडियममा भएको खेलमा मुम्बईले दिल्लीमाथि ५९ रनको जित निकालेको हो। टस हारेर ब्याटिङको निम्तो पाएको मुम्बईले निर्धारित २० ओभरमा पाँच विकेट गुमाउँदै १८० रन बनाएको थियो। मुम्बईले दिएको १८१ रनको विजय लक्ष्य पछाएको दिल्ली १८२ ओभरमा अल आउट हुँदै १२१ रनमा सिमित बन्यो। दिल्लीका लागि समिर रिज्भिले सर्वाधिक ३९ रनको पारी खेले। उनले ३५ बलमा ६ चौका र १ छक्का प्रहार गरे। ओपनिङमा आएका के एल राहुल ११ रनमा क्याचआउट हुँदा उक्त खेलमा कप्तानीको जिम्मेवारी पाएका फास्ट डु प्याल्सिसले ६ रन बनाए। विपराज निगमले २० र अस्तो शर्माले १८ रन बनाउँदा अन्य कुनै पनि ब्याटरले दोहोरो अङ्कको रन बनाउन सकेनन्। नियमित कप्तान रहेका अक्षर पटेल फ्लुका कारण खेल खेल्न सकेका थिएनन्। उनको अनुपस्थितिमा फास्ट टु पेल्सिसले टिमको नेतृत्व गरिरहेका थिए। पछिल्लो दुई दिन यता फ्लुका कारण अक्षर पटेल निकै बिरामी रहेका कारण उनले यो खेल खेल्न पाएका थिएनन्। दिल्लीलाई सस्तैमा समेट्न मुम्बईका बलर जसप्रीत बुम्राह र मिचेल स्यान्टरले समान ३३ विकेट लिए। ट्रेन्ड बोल्ट, दीपक चहार, विल ज्याक्स र कर्न शर्माले११ विकेट लिए। त्यसअघि ब्याटिङ गरेको मुम्बईका लागि सूर्यकुमार यादवले उत्कृष्ट पारी खेले। उनले ४३ बलमा सात चौका र चार छक्कासहित ७३ रनमा अविजित रहँदै टिमका लागि सम्मानजनक लक्ष्य बनाएका थिए। ओपनिङमा आएका र्यान रिकेल्टोनले २५ रन बनाए। विल ज्याक्सले २१, तिलक वर्माले २७ रन बनाउँदा नमान धीर २४ रनमा अभिजित रहे।दिल्लीका लागि बलिङतर्फ मुकेश कुमारले सर्वाधिक दुई विकेट लिए । दुश्मनथा चमेरा, मुस्ताफीजुर रहमान र कुलदिप यादवले ११ विकेट लिए। मुम्बईसँग पराजित हुँदै दिल्लीले आफ्नो प्लेअफ सम्भावना सकाएको छ। बुधबारको यो खेल निकै महत्त्वपूर्ण थियो। यसअघि नै गुजरात टाइटन्स, रोयल च्यालेन्जर्स ब्याङ्गलोर( आरसीबी) र पन्जाब किङ्स प्लेअफमा पुगिसकेका छन्। अब यी चार टिमले उपाधिका लागि प्रतिस्पर्धा गर्नेछन्।"
टोटनहम हट्सपुरले जित्यो युरोपा लिगको उपाधि,"काठमाडौं : टोटनहम हट्सपुरले युरोपा लिगको उपाधि जितेको छ। म्यान्चेस्टर युनाइटेडलाई बुधबार भएको फाइनल खेलमा १०ले पराजित गर्दै टोटनमले उपाधि जितेको हो। टोटनहमका लागि ब्रेनन जोन्सनले ४२ औँ मिनेटमा गरेको गोल नै खेलका लागि निर्णायक गोल बन्यो। उनको गोलसँगै टोटनहमले १७ वर्षपछि उपाधि जितेको हो। दोस्रो हाफको मध्यतिर रास्मोस होइलुन्डको गोल लाइनबाट गरेको हेडर उत्कृष्ट रूपले क्लियर भएसँगै युनाइटेड पछि परेको हो। खेलको अन्तिम समयसम्म पनि निकै प्रतिस्पर्धामा चलेको थियो। खेलको अन्त्यतिर लुसको हेडरलाई टोटनमका गोलकिपरले उत्कृष्ट बचाउ गरेपछि टोटनहमको जित सुनिश्चित भएको हो। सन् १९८४ पश्चात पहिलोपटक टोटनहमले यो उपाधि जितेको हो। युनाइटेडले सेमिफाइनलमा एथ्लेटिक क्लबलाई ७१ को फराकिलो अन्तरले हराउँदै फाइनल पुगेको थियो। त्यस्तै, टोटनहमले सेमिफाइनलमा बोदोग्लिम्टलाई ५१ ले पराजित गर्दै इतिहास बनाएको हो।"
गभर्नर पौडेलका गहन चुनौती,"गभर्नर पौडेलसामु अवसर र चुनौती छ । अर्थतन्त्रका सूचकहरूले पौडेलको पौरखको माग गरिरहेका छन् । बैंक, वित्तीय संस्थाहरूको नियमनकारी संस्था नेपाल राष्ट्र बैंकको गभर्नर नियुक्ति यसपालि जत्ति सायद कहिल्यै अल्झिएन । सत्तारूढ प्रमुख दल कांग्रेस र एमालेको भागबन्डाको किचलोले मुलुकको मौद्रिक नीति निर्धारक संस्थाको नेतृत्व राजनीतिक खेलको गोटी जस्तो भइदियो । कानुनले निर्धारण गरेभन्दा ढिलो गरी अर्थशास्त्री विश्व पौडेललाई सरकारले गभर्नरको जिम्मेवारी त सुम्पिएको छ, अब उनीसामु नियुक्तिका सन्दर्भमा भएका खेलोफड्कोभन्दा माथि उठेर अर्थतन्त्रलाई सही मार्गमा ल्याउने चुनौती सामना गर्नुपर्नेछ । आर्थिक मन्दीको अवस्थामा केन्द्रीय बैंकको बागडोर सम्हाल्न आइपुगेका पौडेलले आफ्नो राजनीतिक पृष्ठभूमिभन्दा आफूलाई विज्ञकै रूपमा पुष्टि गर्ने चुनौती पनि छ । कांग्रेसबाट संसदीय निर्वाचन लडेका, गभर्नर सिफारिस समितिमै बसेर राजीनामा गरेका उनले पाएको पदको गरिमा उकास्न राजनीतिभन्दा माथि उठेर कामनगरी धरै छैन । नवनियुक्त गभर्नर पौडेल आर्थिक इतिहासका जानकारका रूपमा त परिचित छन्, तर वित्तीय क्षेत्रलाई कस्तो नेतृत्व दिन्छन् भन्ने भविष्यले मात्रै बताउन सक्छ । गभर्नर नियुक्तिकै सिलसिलामा राष्ट्र बैंकभित्रकै कर्मचारी प्रशासन विभाजित मनस्थितिमा रहेको हुँदा त्यहीँबाट विश्वास आर्जन गर्दै पौडेलले कार्यारम्भ गर्नुपर्छ । सरकारको आर्थिक सल्लाहकार मानिने केन्द्रीय बैंक आफैमा भने स्वायत्त हो, त्यस मान्यतालाई व्यवहारतः अक्षुण्ण राख्न सक्नुपर्नेछ पौडेलले । फाइनान्सिएलल एक्सन टास्क फोर्स (एफएटीएफ) को खैरो सूचीमा परेको मुलुकलाई त्यसबाट मुक्त गर्न वित्तीय अनुशासन कायम गर्ने दायित्व केन्द्रीय बैंकको गभर्नरको काँधमा छ । त्यसो त नियुक्तिलगत्तै उनले सुपरिवेक्षणमा जोड दिने बताइसकेका छन्, भने जस्तो गर्ने नगर्नेचाहिँ समयले मात्रै बताउन सक्छ । अनि, बैंक वित्तीय संस्थामा थुप्रिएको बचतलाई परिचालित गर्ने औजार फुराउनुपर्ने उनको अर्काे गहन जिम्मेवारी हो, जसबाट अर्थतन्त्र चलायमान बन्न सकोस् । अर्थतन्त्रको बाह्य क्षेत्र बलियो छ, तर सूक्ष्म अर्थतन्त्र कमजोर । उनले लिने नीतिले पुँजी बजार, घरजग्गा कारोबारसम्म प्रभावित हुन्छ, जुन अर्थतन्त्र चलायमान बनाउन सक्ने सशक्त क्षेत्र हुन्, ती आज मुर्झाएका छन् । यी तमाम चुनौतीबारे अपरिचित छैनन्, पौडेल तर उनी मौद्रिक अर्थशास्त्रका विज्ञ होइनन् भनेर गरिएको मुख्य शंका निवारण उनकै कर्मबाट मात्रै सम्भव हुनेछ । गभर्नर पौडेलसामु अवसर र चुनौती छ । अर्थतन्त्रका सूचकहरूले पौडेलको पौरखको माग गरिरहेका छन् । अर्थतन्त्रलाई चलायमान बनाउने पुँजी बजार, घरजग्गा कारोबारलाई गति दिनु छ । वित्तीय अनुशासन कमजोर बन्दै गएको अवस्थामा बेथिति सुधार गर्नु छ । नियमन, निरीक्षण, सुपरिवेक्षण तथा अध्ययनअनुगमन गर्ने कार्यलाई प्रभावकारी बनाउनु छ । व्यावसायिक आत्मविश्वास बढाउनु छ । उपयुक्त मौद्रिक नीति तर्जुमा गर्ने र सो नीति कार्यान्वयन गर्ने गराउने दायित्व छ । शिथिल अर्थतन्त्रलाई चलायमान बनाउने अवसर छ, जुन चुनौतीपूर्ण छ,असम्भव भने छैन ।"
