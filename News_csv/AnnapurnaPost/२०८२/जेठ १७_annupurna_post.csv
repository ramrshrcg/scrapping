शीर्षक,विवरण
आइतबार देशका यी स्थानमा हुने छ वर्षा,"काठमाडौं : कोशी प्रदेश, मधेश प्रदेश, बागमती प्रदेश र गण्डकी प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफादेखि आंशिक बदली रहनेछ। मौसम पूर्वानुमान महाशाखाका अनुसार कोशी प्रदेश, मधेश प्रदेश, बागमती प्रदेश र गण्डकी प्रदेश लगायत देशको पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको उच्चपहाडी तथा हिमाली भूभागका थोरै स्थानहरूमा हल्का वर्षाहिमपातको सम्भावना रहेको छ। आइतबार राति देशभर आंशिकदेखि साधारणतया बदली रहनेछ। कोशी प्रदेश, मधेश प्रदेश, बागमती प्रदेश र गण्डकी प्रदेश लगायत देशको पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।"
"कांग्रेसएमालेको रोग सरुवा हो, उनीहरूसँग सहकार्य हुँदैन : अध्यक्ष प्रचण्ड","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले कांग्रेसएमालेको रोग सरुवा भएको बताए। शनिबार माओवादी केन्द्र कीर्तिपुर नगर समितिको प्रशिक्षण कार्यक्रमलाई सम्बोधन गर्दै उनले अब कांग्रेसएमालेसँग सहकार्य नहुने बताएका हुन्। अध्यक्ष प्रचण्डले माओवादी केन्द्र सरकारमा जाँदा पटकपटक कांग्रेस र एमालेसँग सहकार्य गरेपनि त्यसबाट राम्रो अनुभव नभएको बताए। उनले भने,हामीले कांग्रेस र एमालेसँग सहकार्य गर्दा उनीहरूको रोग हामीमा सरेको जस्तो भयो। उनीहरूको रोग त सरुवा रोग हो। अब जनताको घरघरमा गएर त्यसको उपचार गर्छौं। हामी अब उनीहरूसँग सहकार्य गर्दैनौं। अध्यक्ष प्रचण्डले सरकारमा रहँदा माओवादी केन्द्रले भ्रष्टाचारविरुद्ध र सुशासनको पक्षमा काम गरेको कारण दलाल र बिचौलिया अत्तालिएर सरकारविरुद्ध लागेको बताए। उनले भने, जनताले माओवादी नै जनताको पक्षमा काम गर्छ भन्ने विश्वास गर्न थालेका थिए। तर यही काम बिचौलियालाई मन परेन। त्यसैले अपारदर्शी ढंगले हामीलाई सरकारबाट हटाइयो। अध्यक्ष प्रचण्डले पार्टी सरकारबाट बाहिरिएपछि आत्मसमिक्षा गर्दै देशव्यापी जनतासँग जोडिने अभियान सञ्चालन गरेको जानकारी दिए।"
इजरायली आदेशपछि उत्तरी गाजाको अन्तिम अस्पताल पनि बन्द,काठमाडौं : उत्तरी गाजामा स्वास्थ्य सेवा प्रदान गर्ने अन्तिम अस्पताल पनि बन्द भएको छ। यसका निर्देशकले इजरायली सेनाले अस्पताललाई तुरुन्तै खाली गर्न आदेश दिएको बताएका छन्। डा मोहम्मद सलहाले बीबीसीलाई बताएअनुसार दुई हप्ताको घेराबन्दीपछि बिहीबार साँझ जबालियाको अलअवदा अस्पतालबाट बिरामीहरूलाई बाहिर निकालिएको थियो। उनका अनुसार अब उत्तरमा कुनै पनि स्वास्थ्य सुविधा कार्यरत छैनन्। तर यसबारे इजरायली रक्षा बलबाट अहिलेसम्म कुनै प्रतिक्रिया आएको छैन। युद्धविराम प्रयास चलिरहेका बेला यो विषय बाहिर आएको हो। हमासले अमेरिकी युद्धविराम योजनाको ध्यानपूर्वक समीक्षा गरिरहेको बताएको छ। यस योजनाबारे ह्वाइट हाउसले इजरायलले यसमा हस्ताक्षर गरेको भनेको छ। गाजामा इजरायलको सैन्य कारबाही जारी छ। गाजामा रहेको हमासद्वारा सञ्चालित स्वास्थ्य मन्त्रालयले शुक्रबार इजरायली आक्रमणमा विगत २४ घण्टामा कम्तीमा ७२ जनाको मृत्यु भएको बताएको छ।
अमेरिकामा २५ करोड मौरी भागेपछि चेतावनी जारी,"काठमाडौं : अमेरिकाको वासिङ्टन राज्यमा शुक्रबार एक ट्रक दुर्घटनाग्रस्त भएपछि करिब २५ करोड मौरीहरू भागेका छन्। यस घटनापछि अधिकारीहरूले सर्वसाधारणलाई मौरीको झुण्डबाट टाढा रहन चेतावनी दिएका छन्। उक्त ट्रकले करिब ७०,००० पाउन्ड (३१,७५० केजी) सक्रिय मौरीका घार बोकेको थियो। ट्रक क्यानडा नजिकको सडकमा पल्टिएपछि आपतकालीन सेवा र मास्टर बीकीपरहरूले मिलेर उद्धार कार्य गरेका थिए। वाटकम काउन्टी शेरिफको कार्यालयले यथासक्य धेरै मौरीहरू बचाउनु आफ्नो उद्देश्य रहेको बताएको छ। अधिकारीहरूले दुर्घटनास्थल पूर्ण रूपमा सुरक्षित नभएसम्म त्यो क्षेत्र बन्द रहने बताएका छन्। २५ करोड मौरीहरू अहिले खुला अवस्थामा छन्, शेरिफको कार्यालयले चेतावनी दिँदै भनेको छ,मौरीहरू भाग्ने र झुण्डिने सम्भावना भएकाले उक्त क्षेत्रबाट टाढा रहनुहोस्। बीकीपर प्रहरीले सँगै मिलेर बक्स हाइव (मौरी राख्ने घारका बाकसहरू) पुनर्स्थापित गर्न लागिपरेका छन्। मौरीहरू पुनः आफ्ना घारमा फर्कुन् र आफ्नी रानी मौरी भेटुन्, शेरिफको कार्यालयले जानकारी दिँदै भन्यो,यो प्रक्रिया २४ देखि ४८ घण्टाभित्र पूरा हुने अपेक्षा गरिएको छ। प्रहरीका अनुसार ट्रक पल्टिएको स्थान वरिपरि विशाल संख्यामा मौरीहरू उडिरहेका छन्।"
जनताले लडेर ल्याएको गणतन्त्रबाट पछाडि फर्कन सम्भव छैन : प्रधानमन्त्री ओली,काठमाडौं : प्रधानमन्त्री केपी शर्मा ओलीले जनताले लडेर ल्याएको गणतन्त्रबाट पछाडि फर्कन सम्भव नरहेको बताएका छन्। शनिबार काठमाडौंमा राष्ट्रिय स्वास्थ्यकर्मी महासंघ नेपालको पाँचौँ राष्ट्रिय महाधिवेशन उद्घाटन गर्दै उनले निरङ्कुश हुकुमी शासन व्यवस्थालाई अन्त्य गर्दै जनताले लडेर ल्याएको गणतन्त्रबाट पछाडि फर्कन सम्भव नरहेको बताएका हुन्। प्रधानमन्त्रीलाई लखेट्छौँ भनेको शान्तिपूर्ण आन्दोलन त होला भन्ने प्रश्न गर्दै प्रधानमन्त्री ओलीले अढाई सय वर्ष राजतन्त्र हुँदा देशको अवस्था कहाँ थियो ? अहिले हामी कहाँ पुगेका छौँ भन्ने बुझ्न आग्रह गरे। उनले राजतन्त्र पक्षधरहरुले पहिला दिन पैसा दिएको मान्छे ल्याएको भन्दै दोस्रो र तेस्रो दिन मान्छेहरू घट्दै गएको जिकिर गरे। अब राजतन्त्र फर्काउने नभइ देशलाई सुशासन र विकासको बाटोमा अगाडि बढाउने बाटोमा अघि बढ्नुपर्ने उनले बताए। उनले अगाडि हिँड्न खोजेको घोडालाई पछाडि फर्काउन खोजे लात्ताले हान्न सक्ने जिकिर गरे। प्रधानमन्त्री ओली संविधानभन्दा माथि बसेर पैतृक सम्पत्ति थुपार्ने फेरि राजतन्त्र ल्याउनुपर्छ भन्दा लाज मान्नुपर्ने बताए। उनले आफूले लडेर ल्याएको व्यवस्थाको रक्षा गर्न उभिनुपर्ने उल्लेख गर्दै प्रणालीमा केही कुरा फेर्न परे यसलाई अझ सुन्दर लोकतन्त्र बनाउने गरी फेर्ने उल्लेख गरे। उनले लडेर ल्याएको लोकतन्त्र र प्राप्त उपलब्धिलाई रक्षा गर्दै कसरी सुदृढ बनाउने भन्नेमा लाग्न आग्रह गरे।
राष्ट्रिय खुला शारीरिक सुगठन प्रतियोगिता यही जेठ २४ गते,"काठमाडौं : प्रज्ञा स्मृति प्रथम महिला तथा पुरुष राष्ट्रिय खुला शारीरिक सुगठन प्रतियोगिता यही जेठ २४ गते काठमाडौंमा आयोजना हुने भएको छ। स्वर्गीय प्रकाश दाहाल र स्वर्गीय ज्ञानु दाहालको स्मृतिमा स्थापना गरिएको प्रज्ञा स्मृति प्रतिष्ठानले शनिबार काठमाडौंमा पत्रकार सम्मेलन गर्दै जेठ २४ गते नेपाल पुलिस क्लब भृकुटी मण्डपमा प्रज्ञा स्मृति प्रथम महिला तथा पुरुष राष्ट्रिय खुला शारीरिक सुगठन प्रतियोगिता आयोजना गर्न लागेको जनाएको हो। प्रतियोगितामा पुरुषतर्फ ५ वटा वजन समूह अन्तर्गतका खेल हुनेछन्, जसअनुसार पुरुष तर्फ ६०, ६५, ७०, ७५ तथा ७५ केजी भन्दा माथिका समूह र महिलातर्फ खुला प्रतिस्पर्धा हुने प्रतिष्ठानकी निर्देशक गंगा दाहालले जानकारी दिए। पुरुषतर्फ वजन समूहतर्फ प्रथम, द्वितीय, तृतीय, चौथो र पाँचौ हुने खेलाडीहरुलाई क्रमशः ५० हजार, ४० हजार, ३० हजार, २० हजार र १० हजार नगदसहित मेडल ट्रफी र प्रमाणपत्र दिइने उनले बताए। त्यस्तै महिलातर्फ प्रथम, द्वितीय, तृतीय, चौथो र पाँचौ हुने खेलाडीहरूलाई क्रमशः ५० हजार, ३० हजार, २० हजार र १० हजार रुपैयाँ नगदसहित मेडल र प्रमाणपत्र प्रदान गरिने निर्देशक दाहालले बताए। प्रतियोगिताको कूल खर्च ३५ लाख ३५ हजार रुपैयाँ अनुमान गरिएको आयोजकले जनाएको छ।"
राजाका नाममा अवसरवादीहरू सलबलाई रहेका छन् : प्रदेश प्रमुख मिया,"धनगढी : सुदूरपश्चिम प्रदेशका प्रदेश प्रमुख नजिर मियाले अहिले राजाका नाममा अवसरवादीहरू सलबलाई रहेका बताएका छन्। नेपाल पत्रकार महासंघले आयोजना गरेको अनलाइन मल्टिमिडिया सम्बन्धी सुदूरपश्चिम स्तरीय दुई दिने प्रशिक्षण कार्यक्रमको शनिबार उद्घाटन गर्दै उनले यस्तो बताएका हुन्। अहिले राजावादीका नाममा अवसरवादी सलबलाई रहेका छन्, संघीयता विरोधीहरूको चलखेल बढिरहेको छ, प्रदेश प्रमुख मियाले भने। उनले संघीयताका बारेमा गलत प्रचार गरेर आफ्नो स्वार्थपूर्ति गर्नेहरू बढिरहेको बताए। मैले अर्घाखाँचीको गाविस अध्यक्ष हुँदा २२ लाख बजेट थियो। अहिले पालिकाहरु कम्तीमा पनि ५० औं करोड कार्यान्वयन गरिरहेका छन्। प्रदेशमा ३०३५ अर्बको बजेट बन्छ, यो सबै संघीयताले भएको हो उनले भने। प्रदेश प्रमुख मियाले सुदूरपश्चिम आफैंमा सुन्दर भएको बताए। म प्रदेश प्रमुखको शपथ खाएर आउँदा मलाई केहीले सुदूरपश्चिमका बारेमा नराम्रो कुरा भनेका थिए। तर म सुदूरपश्चिम आएपछि मलाई भनिएको भन्दा फरक पाए। यो प्रदेशका जनता सालिन छन्, प्रदेश सुन्दर छ। यसलाई अझ सुन्दर बनाउन सकिन्छ, उनले भने।"
एनसेलले सुरु गर्यो लीग अफ क्रिएटर्स: देशैभरका डिजिटल स्टोरीटेलर्सलाई सशक्त बनाउने राष्ट्रव्यापी अभियान,"काठमाडौं : एनसेलले अपट्रेन्डलीसँगको सहकार्यमा लीग अफ क्रिएटर्स अभियानको सुरुवात गरेको घोषणा गरेको छ। यसले नेपालभरि फैलिएर रहेका भावी प्रतिभाशाली डिजिटल सामग्री निर्माताहरूको पहिचान र सशक्तीकरण गर्ने लक्ष्य लिइएको छ।    भन्ने उत्साहजनक नारासहित सुरु भएको यस अभियानको प्रतियोगिताले डिजिटल कन्टेन्ट क्रिएटर्स बन्न चाहनेहरूलाई माइ नेटवर्क, माइ कनेक्टिभिटी भन्ने विषयवस्तुमा आधारित रही आफ्ना सामग्री प्रस्तुत गर्न प्लेटफर्म प्रदान गर्दछ। प्रतियोगितामार्फत सहभागीहरुले आफ्नो पहिचान बनाउने मौका पाउनेछन् र साथै पुरस्कारका रुपमा एनसेलसँग १० लाख रुपैयाँबराबरको एक वर्षको ब्रान्ड डिल जित्ने मौका पाउनेछन्। सहभागी प्रतियोगिहरुलाई सञ्जोग कोइराला, प्रतिमा अधिकारी, मिस्टर फूडी नेपाल, पराक्रम राणा, एकता तण्डुकारजस्ता सम्बन्धित क्षेत्रका अग्रणी व्यक्तित्वहरू र चर्चित क्रिएटर्सहरूले मार्गदर्शन गर्नेछन्। यो केवल प्रतियोगिता मात्र होइन, यो एक सिर्जनात्मक विकास यात्रा हो, जसमा मेन्टरशिप, कार्यशालाहरू, वास्तविक अनुभव लिदै सिक्ने मौका, चुनौतीपूर्ण चरणहरू र रोमाञ्चक पुरस्कारहरू रहेका छन्। यस अभियानमार्फत, हामी नयाँ पुस्ताका हाम्रा नेपाली डिजिटल सामग्री निर्माताहरूलाई सिक्ने, अघि बढ्ने र प्रभावशाली सामग्रीमार्फत परिवर्तन ल्याउन प्रेरणा दिँदै सशक्त बनाउने प्लेटफर्म दिन चाहन्छौं। नेपालको डिजिटल इकोसिस्टमको हिस्सा भएका नाताले, हामी प्रतिभाको विकास र रूपान्तरणमा सक्रिय भूमिका खेल्न प्रतिबद्धता छौं, एनसेलका मार्केटिङ कम्युनिकेसन तथा सस्टेनेबिलिटी निर्देशक पुनम सिंहले भनिन्। प्रतियोगिताका लागि हिजो शुक्रबार (जेठ १८, २०८२)बाट दर्ता खुला गरिएको छ। यो प्रतियोगितामा पहिला अनुभव भएका वा नभएका सबै १६ वर्ष माथिका नेपाली डिजिटल सामग्री निर्माता अर्थात क्रिएटर्सले सहभागिता जनाउन सक्छन्। सहभागीहरूले आफ्नो नेटवर्क र कनेक्टिभिटीप्रतिको व्यक्तिगत वा भावनात्मक बुझाइ झल्किने ३० देखि ९० सेकेन्डको भर्टिकल भिडियो तयार गरी टिकटक र इन्स्टाग्राम दुवैमा पोष्ट गर्नु पर्दछ। यसरी पोष्ट गर्दा क्याप्सनमा एनसेललाई  ट्याग गर्दै तोकिएको आफ्नो मेन्टर जस्तै  र  ह्यासट्याग लेखिएको हुनुपर्दछ। भिडियो पोष्ट गर्ने अन्तिम म्याद जेठ २७, २०८२ रहेको छ। देशभरिबाट प्राप्त हुने भिडियोहरूबाट उत्कृष्ट ५० जना क्रिएटर्सलाई मेन्टरहरूले छान्नेछन्, जसले विशेष प्रशिक्षण र मेन्टरशिप प्राप्त गर्नेछन्। यसरी छानिने ५० जना क्रिएटर्स ५ जना मेन्टरको नेतृत्वमा रहने समूहहरूमा विभाजन गरिनेछन् र प्रत्येक समूह एनसेल आइकनमा आयोजना हुने कार्यशालामा सहभागी हुनेछन्। यो अभियानमा च्यालेन्ज राउन्ड पनि समावेश रहेको छ जसमा सहभागिहरुले आफूलाई प्रदान गरिएको सिर्जनात्मक ब्रिफिङ बमोजिम सामग्री तयार पार्नु पर्ने हुन्छ र विज्ञ निर्णायकहरू त्यसको मूल्याङ्कन गर्नेछन्। लीग अफ क्रिएटर्स को ग्रान्ड फिनाले असार १४, २०८२ मा आयोजना गरिनेछ र विजेताको घोषणा गरिनेछ। उत्कृष्ट प्रतिभाहरूलाई मनोरञ्जनात्मक कार्यक्रममाझ सम्मान गरिनेछ। मुख्य विजेताले एनसेलसँग १० लाख रुपैयाँ बराबरको एक वर्षका लागि ब्रान्ड डिल प्राप्त गर्नेछ। यस्तै, नेपालका शीर्ष क्रिएटर्सहरूसँग विशेष प्रशिक्षण, देशव्यापी पहिचान र नेटवर्किङका अवसरहरू यस प्रतियोगिताका थप आकर्षणहरू हुन्। साथै एनसेल र अमेरिकी दूतावासका सम्बन्धित प्रतिनिधिहरूले सहभागी क्रिएटर्सहरूको सामग्रीको मूल्यांकन गर्नेछन्।"
"प्रदेशमा पुरानो सडक अलपत्र, नयाँ शिलान्यासको तयारी","जनकपुरधाम : मधेश प्रदेशको भौतिक पूर्वाधार मन्त्रालयले प्रदेशका ६४ निर्वाचन क्षेत्रमा ३२० किलोमिटर सडकको शिलान्यास गर्ने भएको छ। एक निर्वाचन क्षेत्र एक सडक कार्यक्रम (दोस्रो चरण) अन्तर्गत ५५ किलोमिटरको दरले बहुवर्षीय स्रोत सुनिश्चितता गरि ३२० किलोमिटर सडक निर्माण गर्ने मन्त्रालयको योजना छ। प्रत्येक पाँच किलोमिटर सडकका लागि ६ करोड रुपैयाँका दरले बजेट छुट्याई औसत बजेट ९ अर्ब ६० करोड रुपैयाँ रहेको छ। तर, यस अघिनै २०७७७८ मै सञ्चालित एक निर्वाचन क्षेत्र एक सडक कार्यक्रम अन्तर्गतको करिब १२० किलोमिटर सडक हालसम्म निर्माण हुन सकेका छैन भने प्रदेश सरकारले निकै महत्वका साथ ल्याइएको मधेश सहिद लोकमार्ग निर्माण कार्य पनि अलपत्र छ। पुरानो सडक निर्माण आयोजनाहरुलाई अलपत्र छाडेर सरकारले नयाँ योजनाहरु पुनः शिलान्यास गर्नु स्रोतको दुरुपयोग रहेको प्रदेशसभाका सांसदहरुको आरोप छ। सरकारले पहिला त सञ्चालनमा रहेका योजनाहरुलाई सम्पन्न गर्नेतर्फ ध्यान दिनुपर्छ। नकी नयाँ योजनाहरु थप्दै जाने र पुरानोलाई थन्काउँदै जाने यो कुनै काइदा भएन, जनता समाजवादी पार्टी नेपालका प्रदेशसभा सांसद मनिष सुमन भन्छन्, पहिलो चरणको योजनाअन्तर्गत नै पछिल्लो पाँच वर्षदेखि ३२० किलोमिटर सडक बन्न सकेको छैन फेरि पनि बहुवर्षीय स्रोत सुनिश्चितता गरी नयाँ योजना थप हुँदैछ यो महत्वकांक्षी कार्यहरूको भार थप्नु बाहेक अरू केही होइन। यता, मधेश प्रदेशका भौतिक पूर्वाधार मन्त्री सरोज यादवले जसपाको तत्कालीन सरकारले ल्याएको योजनालाई नै निरन्तरता दिँदै पुनः दोस्रो चरणको योजना आफूले ल्याएको बताउँछन्। यस योजनाको सञ्चालनले मधेश प्रदेशका जनताहरूलाई सडक सञ्जाल सँग जोडिन अझ बढी सहज हुने उनको दाबी छ। मधेश प्रदेशमा कामै भएन। सरकारले गौरवको आयोजना पुरानै गरेन भन्ने खालका भ्रमहरूलाई चिर्न यो सशक्त योजना भौतिक पूर्वाधार मन्त्रालयले ल्याएको छ, भौतिक पूर्वाधार मन्त्री यादव भन्छन्, पुरानो सरकारको राम्रो योजनाहरूलाई निरन्तरता दिनु कुनै गलत होइन। पहिलाको सरकारले पनि यो योजनाहरुलाई निरन्तरता दिएको हो र हामीले पनि दिँदै छौं। प्रदेशको प्रत्येक निर्वाचन क्षेत्रमा सडक निर्माण गर्ने योजना पुरानै छ यसलाई नयाँ भनिराख्नु पर्दैन्, मधेश प्रदेश सरकारका पूर्व भौतिक पूर्वाधार मन्त्री जितेन्द्र सोनल भन्छन्, तर, यदि सरकारले नयाँ योजना भनेर थप ३२० किलोमिटर सडक निर्माण गर्न लागेको छ भने यसको फाइदा मधेशकै जनतालाई हुन्छ तर, काम चाहिँ हुनुपर्छ। मधेश प्रदेशमा पहिला देखि सञ्चालित एक निर्वाचन क्षेत्र एक सडक योजना अन्तर्गत धनुषामा ८, महोत्तरीमा ८ र अन्य जिल्लाहरूमा पनि थुप्रै स्थानमा सडक निर्माण हुन नसकेको मधेश प्रदेश भौतिक पूर्वाधार मन्त्रालयका प्रवक्ता प्रवीण प्रताप अधिकारी बताउँछन्। थुप्रै ठाउँमा कामैनै हुन सकेको छैन। सडक निर्माणमा प्रमुख बाधकको रुपमा लालपूर्जावाला जग्गाहरुको विवाद रहेको छ। हामीसँग क्षतिपूर्ति दिने व्यवस्था छैन जसले गर्दा कसैको नम्बरी जग्गा यदि सडकमा पर्छ भने त्यहाँ विवाद भई कुरा अदालतसम्म पुग्छ र निषेधाज्ञा जारी भई काम रोकिन्छ यो समस्या योजना पुरा नहुनुको प्रमुख बाधक हो , प्रवक्ता अधिकारी भन्छन्, अहिले पनि नयाँ सडकहरुको एलाइन्मेन्ट गर्दा थुप्रै ठाउँमा विवाद र कतिपय स्थानमा त कुटाकुटकै अवस्था समेत छ। तर, सबै प्रदेशसभा सांसदज्यूहरूले आफ्नो निर्वाचन क्षेत्रका जनताहरुलाई जसरी पनि मनाएर यो निर्माण कार्यलाई सम्पन्न गराउने प्रतिबद्धता व्यक्त गर्नु भएको छ त्यसैले हामीलाई आशा छ निर्माण कार्य समयमै सम्पन्न हुन्छ होला। गत आर्थिक वर्षमा विभिन्न ७ वटा पूर्वाधार विकास कार्यालय मार्फत एक निर्वाचन एक सडक योजना अन्तर्गत १ अर्ब ३० करोड ७७ लाख ९१ हजार रुपैयाँ खर्च गरी ५९ सडक योजना कार्यान्वयन गरिएको थियो। जसमध्ये २४ वटा सम्पन्न भएको छ भने ३५ वटा निर्माणाधीन अवस्थामै छ। त्यसैगरी दोस्रो चरणको सडक निर्माणका लागि भौतिक पूर्वाधार मन्त्रालय मार्फत १८ वटा विस्तृत परियोजना प्रतिवेदन तयार गरी २ करोड ८९ लाख ४८ हजार रुपैयाँ खर्च गरिएको छ। मधेश प्रदेश सरकारको २०८०१ को बजेटमा प्रदेश गौरवको आयोजनामा समावेश गरिएको मधेश सहिद लोकमार्ग योजना पनि अलपत्र छ। पर्सादेखि सप्तरीसम्म ३०७ किलोमिटर सडक निर्माण गर्नेगरी गत वर्ष उक्त योजनामा ४ करोड रुपैयाँ रकम विनियोजन गरिएको थियो तर, सो रकम अन्य कार्यक्रममा रकमान्तर गरिएपछि योजना कार्यान्वयनमै आएको छैन।"
कसैले झोले भनेर आलोचना गरेपनि परिवर्तन र जनताको झण्डा बोक्न नछोड्नू : अध्यक्ष ओली,"काठमाडौं : प्रधानमन्त्री एवं नेकपा (एमाले)का अध्यक्ष केपी शर्मा ओलीले सही कुराको समर्थन गर्दा कसैले झोले भनेर आलोचना गरेपनि परिवर्तन र जनताको झण्डा बोक्न नछोड्न आग्रह गरेका छन्। नेपाल बुद्धिजीवी परिषद्को ११ औँ राष्ट्रिय महाधिवेशनको आज उद्घाटन गर्दै उनले राष्ट्रिय एकता र परिवर्तनको सही विचारलाई गौरवका साथ बोकेर हिँड्न आग्रह गरेका हुन्। म एमालेको झोले हुँ। यतिभन्दा एमालेको विरोधीहरूलाई चित्त बुझ्छ होला। म यो झोलामा देश र जनताको परिवर्तनको चाहनालाई बोकेर हिँड्छु। यसमा मलाई गर्व छ,उनले भने। अध्यक्ष ओलीले व्यक्तिगत महत्वाकांक्षा नभई राष्ट्रिय हित, परिवर्तन र समृद्ध नेपाललाई ध्यान दिएर अघि बढेमा आगामी निर्वाचनमा एमालेको एकल बहुमत आउने बताए। देशभित्र र बाहिरका अनेकथरी स्वार्थको टक्कर गर्नेहरूले मोर्चाबन्दी गरेर एमालेका विरुद्धमा लागेर झण्डै दुई तिहाइमा पुगेको पार्टीलाई विभाजन गराइए पनि त्यस स्थितिबाट अब पार्टी सुदृढ भइसकेको बताए। भविष्यमा पनि अयोग्य हुने गरी प्रतिक्रियावादीहरुले मलाई साधारण सदस्यबाट पनि हटाएको घोषणा गरे। विचार र विकासको नायक पार्टीलाई सिध्याउँछु, धुलो चटाउँछु भने। यी सबै घेराबन्दी र मोर्चाबन्दीलाई पराजित गरेर एमाले फेरि मुलुकको लोकप्रिय पार्टी बन्यो, अध्यक्ष ओलीले भने,व्यक्तिगत महत्वाकाङ्क्षा छोडेर राष्ट्रिय हित र परिवर्तनको हित एवं समृद्ध नेपाललाई ध्यान दिएर अगाडि बढेमा एमालेको एकल बहुमत ल्याउन कसैले रोक्न सक्दैन। विभाजन हुँदा पनि हामी लोकप्रिय पार्टी बन्न सकेका छौँ। आज एमालेलाई सिध्याइदिन्छु र भित्तामा लगेर टाँसिदिन्छु भन्ने कसैको हैसियत छैन। त्यसकारण हामी मिसन २०८४ मा अघि बढेका छौँ। यसमा जो जहाँ छौँ, त्यहाँबाट योगदान गरौँ। अध्यक्ष ओलीले देशको परिस्थितिमा सुधारका लागि बुद्धिजीवीको भूमिका रहने भएकाले त्यस अनुसार सक्रिय हुन आग्रह गरे। एमालेका वरिष्ठ उपाध्यक्ष ईश्वर पोखरेललगायत सहभागी कार्यक्रममा विभिन्न विधाका बुद्धीजीवीलाई सम्मान प्रदान गरिएको थियो।"
जुवातास खेलिरहेको अवस्थामा पाँचजना पक्राउ,सिन्धुपाल्चोक : जुवातास खेलिरहेको अवस्थामा पाँच जना पक्राउ परेका छन्। चौतारा साँगाचोकगढी नगरपालिका५ नवलपुर चोकस्थित संकल्प होटल एण्ड भोजनालयको कोठाभित्र जुवातास खेलिरहेको अवस्थामा होटल सञ्चालक सोही नगरपालिका६ बस्ने ४० वर्षीय राकेश बस्नेत समेत ५ जनालाई प्रहरीले पक्राउ गरेको हो। जिल्ला प्रहरी कार्यालय सिन्धुपाल्चोकबाट खटिएको प्रहरीले उनीहरूलाई नगद ६९ हजार ७ सय ३० रुपैयाँ र तास ३ बुकसहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
पेट्रोलियम पदार्थको मूल्य बढ्यो,काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोलमा २ र डिजेल तथा मट्टितेलमा १ रुपैयाँ मूल्य बढाउने निर्णय गरेको हो। नयाँ सूची अनुसार पेट्रोल प्रतिलिटर १५९ र डिजेल प्रतिलिटर १४३ रुपैयाँ कायम भएको छ। नयाँ मूल्य राति १२ बजेदेखि लागू हुने छ।
निजीलाई यात्रु बोक्ने अनुमति दिन लागेको भन्दै सार्वजनिक यातायात व्यवसायीहरू आन्दोलित,काठमाडौं : निजी सवारी साधनलाई यात्रु बोक्ने सुविधा सरह सञ्चालनको अनुमति दिने गरी देशका सबै प्रदेश सरकारले नियमावली ल्याउन लागेको भन्दै सार्वजनिक यातायात व्यवसायीहरू आन्दोलित भएका छन्। सवारी ऐन विपरीत संघीय सरकारसँग बाझिने गरी सातै प्रदेश सरकारहरूले निजी सवारी साधनलाई यात्रु बोक्ने सुविधा सरह सञ्चालनको अनुमति दिने नियमावली ल्याउन लागेको भन्दै सार्वजनिक यातायात बचाउ केन्द्रीय संघर्ष समितिले शनिबार काठमाडौंमा १ घण्टा सवारी साधन रोकेर धर्ना दिएका हुन्। गण्डकी प्रदेश सरकारले उक्त नियमावली ल्याएपछि व्यवसायीहरू आन्दोलित भएका हुन्। उनीहरूले गण्डकी प्रदेश सरकारले निजी सवारीसाधन चालन गर्न ल्याएको नियमावली खारेज गर्नुपर्ने लगायतका माग अघि सारेका छन्। सवारी ऐन २०४९ को विपरीत गण्डकी प्रदेश सरकारले राइड सेयरिङको नाममा निजी सवारी साधनलाई यात्रु बोक्ने सुविधा दिएर सम्पूर्ण सार्वजनिक यातायात क्षेत्रलाई अस्तव्यस्त गर्ने काम गरेकाले आन्दोलन गर्नु परेको सार्वजनिक यातायात केन्द्रीय महासंघका अध्यक्ष डोलनाथ खनालले बताए। उनले अहिलेको आन्दोलन सांकेतिक मात्रै भएकाले अब जेठ १९ गतेबाट देशभर आन्दोलन गर्ने चेतावनी दिए। त्यस्तै सार्वजनिक यातायात केन्द्रीय महासंघका उपमहासचिव केशव नेपालले जेठ १ गते निजी सवारी साधनलाई यात्रु बोक्ने सुविधा दिएको र अन्य प्रदेशमा पनि सोही व्यवस्था लागू गर्न खोजेकाले त्यसका विरुद्ध शान्तिपूर्ण रूपमा एक घण्टे धर्नाको आयोजना गरिएको बताए। उनीहरूले संघीय ऐनसँग बाझिने गरी छुट्टै नियमावली ल्याउन नहुने भन्दै गण्डकी प्रदेशले ल्याएको नियमावली खारेज गर्न माग गरेका छन्। प्रदेश सरकारहरूले बनाएको ऐन नियमावलीको कारण सार्वजनिक यातायात क्षेत्र नै विस्थापित हुने अवस्था आएपछि आन्दोलनको कार्यक्रम गर्न बाध्य भएको व्यवसायीहरूको भनाइ छ ।
भारतमा फैलिँदै कोरोना : २४ घण्टामा ४ जनाको मृत्यु,"काठमाडौं : भारतमा फेरि कोरोना संक्रमणका घटनाहरू बढ्दै गएका छन्। भारतकाे स्वास्थ्य मन्त्रालयले आज जारी गरेको तथ्याङ्क अनुसार देशमा सक्रिय कोरोना बिरामीको संख्या ३३९५ पुगेको छ। यस्तै पछिल्लो २४ घण्टामा ६८५ नयाँ संक्रमित बिरामी पहिचान भएका छन् भने १,४३५ बिरामी निको भएपछि अस्पतालबाट डिस्चार्ज भएका छन्। यसैबीच पछिल्लो २४ घण्टामा संक्रमणका कारण ४ जनाको मृत्यु भएको छ। जसमा छत्तीसगढ, कर्नाटक, केरला र उत्तर प्रदेशका एकएक जना बिरामी रहेका छन्।"
प्रचण्डसँग सवालजवाफ गर्दा युवक पक्राउ,"नुवाकोट : नेकपा (माओवादी केन्द्र) का अध्यक्ष पुष्पकमल दाहाल प्रचण्डसँग सवाल जवाफ गर्ने युवक पक्राउ परेका छन्। शनिबार नुवाकोटको सूर्यगढी गाउँपालिका ३ चोकदेस्थित बागेश्वरी माविको हिरक जयन्ती समारोहमा प्रचण्डसँग सवाल जवाफ गर्न खोज्दा सुर्यगढी गाउँपालिका२ बोहोरेका जनार्दन अधिकारीलाई प्रहरीले पक्राउ गरेको हो। प्रचण्डले कार्यक्रममा मन्तव्य राखिरहेको बेलामा नजिकै बसिरहेका युवकले बीचमा उठेर मेरो तपाईंसँग एउटा प्रश्न छ? भनेका थिए। त्यसलगत्तै प्रचण्डले भने, यो समय सवालजवाफ गर्ने होइन। तपाई अघि तल(विदुर)मा भएको पत्रकार सम्मेलनमा आउनु भएन, प्रश्न त त्यही सोध्न पाइन्थ्यो नि। प्रचण्डले यति भनिसक्दा नसक्दै उनका पीएसओले युवकलाई बाहिर जान निर्देशन दिए। केही प्रहरी आएर उनलाई पक्राउ गरेर लगे। पाँच मिटर पर पुग्ने बित्तिकै युवकमाथि अन्य व्यक्तिले युवकमाथि हातपात गरे। यसो भइरहँदा आयोजकले प्रचण्डलाई मायाको चिनो प्रदान गर्यो। उद्घोषकले कार्यक्रम सभ्य र भव्य रूपमा सम्पन्न भएको घोषणा गरे। दर्शकदिर्घाबाट धेरैको आवाज आयो प्रश्न राख्छु भन्दैमा हातपात गर्न र लछारपछार गर्न त पाइँदैनन नि हो, छ? युवकले प्रहरीकै घेरामा केही मुक्काको सामना गरे। बागमती प्रदेशका पूर्वमन्त्री तथा एमाले नुवाकोटका अध्यक्ष बद्री मैनालीले प्रश्न सोध्छु भन्दैमा हातपात त गर्नु गलत भएको बताए। प्रहरीले पक्राउ गरेका युवक जनार्दन अधिकारीको मोटरसाइकलसमेत नियन्त्रणमा लिएको छ। उनलाई तत्काल रिहा गर्नुपर्ने स्थानीयवासीले माग गरेका छन्।"
आरसीबी आईपीएलको फाइनलमा पुगेको बारेमा एबी डिभिलियर्सले के भने ?,"काठमाडौं : रोयल च्यालेन्जर्स बैंगलोर (आरसीबी) इन्डियन प्रिमियर लिग (आईपीएल) २०२५ को फाइनलमा पुगेको छ। दक्षिण अफ्रिकी पूर्व क्रिकेटर एबी डिभिलियर्सले यसप्रति खुशी व्यक्त गरेका छन्। आईपीएलमा आरसीबीबाट खेलेका एबी डिभिलियर्सले भने, आरसीबी फाइनलमा पुगेकोमा म धेरै खुसी छु। मुम्बई इन्डियन्सले हिजो राति जित्यो र क्वालिफायर२ धेरै राम्रो हुनेछ। हिजो राति गुजरात टाइटन्सलाई हराएर मुम्बई इन्डियन्स क्वालिफायर २ मा पुगेको छ। अब क्वालिफायर २ मा मुम्बई इन्डियन्सले पञ्जाब किंग्सको सामना गर्नेछ। क्वालिफायर २ जुन १ मा खेलिनेछ। क्वालिफायर २ ले आरसीबीले फाइनलमा मुम्बई इन्डियन्सको सामना गर्ने कि पञ्जाब किंग्सको सामना गर्ने भन्ने निर्णय गर्नेछ। आईपीएलको फाइनल खेल जुन ३ मा हुनेछ। एबी डिभिलियर्सले भने,म फाइनलको उत्सुकतापूर्वक प्रतीक्षा गरिरहेको छु र आशा छ कि यो वर्ष आरसीबीको लागि राम्रो हुनेछ।"
नेपाल एसबिआई बैंकको नायब प्रमुख कार्यकारी अधिकृतमा विकास आनन्द नियुक्त,"काठमाडौं : नेपाल एसबिआई बैंकका प्रमुख सञ्चालन अधिकृतको जिम्मेवारी सम्हाल्दै आएका विकास आनन्द बैंकको नायब प्रमुख कार्यकारी अधिकृतमा नियुक्त भएका छन्। यस नियुक्तिसँग आनन्दले बैंकको नायब प्रमुख कार्यकारी अधिकृत र प्रमुख सञ्चालन अधिकृतको समेत जिम्मेवारी सम्हालिरहेका छन्। नेपाल एसबिआई बैंकले विगत ३१ वर्षदेखि बैकिङ सेवा प्रदान गर्दै आईरहेको छ । हाल बैंकका १०० शाखा, २२ एक्स्टेन्सन काउन्टर, १९ शाखारहित बैंकिङ, ७ प्रादेशिक कार्यालय, १२५ एटिएम र १ कर्पोरेट कार्यालय सञ्चालनमा छन् ।"
"आईपीएलमा रोहित शर्माको कीर्तिमान : बने ७ हजार रन, छक्काको तेहरो शतक पूरा",काठमाडौं : इन्डियन प्रिमियर लिग (आईपीएल) २०२५ को एलिमिनेटर खेलमा गुजरात टाइटन्स (जीटी)ले शुक्रबारमा मुम्बई इन्डियन्स (एमआई) सँग सामना गर्यो। मुल्लानपुरको महाराजा यादविन्द्र सिंह अन्तर्राष्ट्रिय क्रिकेट रंगशालामा भएको खेलमा मुम्बई इन्डियन्सका ओपनर रोहित शर्माले ब्याटिङबाट उत्कृष्ट प्रदर्शन गरे। हिटम्यान भनेर चिनिने रोहितले ५० बलमा ८१ रन बनाए। जसमा ९ चौका र चार छक्का प्रहार गरे। रोहित प्रसिद कृष्णको बलिङमा राशिद खानले क्याच आउट भएका थिए। यस खेलमा रोहितले २८ बलमा आफ्नो अर्धशतक पूरा गरे। यो उनको आईपीएल करियरको ४७ औं अर्धशतक थियो। यस इनिङ्सको क्रममा रोहितले आईपीएलमा आफ्नो ७००० रन पनि पूरा गरे। यति मात्र होइन रोहितले आईपीएलमा ३०० छक्का पनि पूरा गरे। रोहित आईपीएलमा ३०० छक्का प्रहार गर्ने क्यारेबियन लेजेन्ड क्रिस गेलपछि दोस्रो खेलाडी बनेका छन्। क्रिस गेलले आइपीएलमा ३५७ छक्का प्रहार गरेका छन्। विराट कोहली आईपीएलमा सबैभन्दा धेरै रन बनाउने ब्याट्सम्यान हुन्। कोहलीले अहिलेसम्म २६६ खेलमा ३९५३ को औसतमा ८६१८ रन बनाएका छन्। यस अवधिमा कोहलीले ८ शतक र ६३ अर्धशतक बनाएका छन्।
ठुला नेताहरूले राजनीतिबाट विश्राम लिने घोषणा गरेमा अहिलेका आन्दोलन रोकिन्छन् : महामन्त्री थापा,काठमाडौं : नेपाली कांग्रेसका महामन्त्री गगनकुमार थापाले ठुला दलका ठुला नेताहरूले राजनीतिबाट विश्राम लिने घोषणा गरे अहिले देखिएका सबै आन्दोलन रोकिने बताएका छन्। शनिबार ललितपुरमा आयोजित एक कार्यक्रममा थापाले लोकतन्त्रमा एउटै जिम्मेवारीमा लामो समयसम्म एउटै अनुहार रहँदा समाजलाई स्वीकार गर्न कठिन भएकाले ठुला दलका ठुला नेताहरूले राजनीतिबाट विश्राम लिए अहिले देखिएको सबै आन्दोलन रोकिने बताएका हुन्। भ्रष्टाचार लगायत खराब काम भइरहेको भन्दै थापाले जनताले तेर्साएका प्रश्नहरूलाई नेतृत्व तहमा बसेकाहरूले गम्भीर रूपमा लिनुपर्ने जिकिर गरे। राजनीतिक दलहरूले आफूलाई फरक ठान्न सकेमात्रै विकृत गठबन्धनको राजनीति संस्कारलाई बाहिर निकाल्ने उनले बताए। त्यस्तै थापाले नेपालको राजसंस्था राजतन्त्रवादी भएकाले कहिले पनि संवैधानिक बनाउनै नसक्ने उल्लेख गरे। संवैधानिक राजसंस्था भनेर राप्रपाका नेताहरूले झुक्काउने काम गरेको उनले बताए। उनले मुलुकमा राजतन्त्र आउँदैमा देशमा देखिएको रोजगारी लगायतका समस्या समाधान हुन नसक्ने तर्क गरे।
"नारायणी अस्पतालमा विद्युत् सेवा अवरुद्ध प्रकरण : इन्चार्ज निलम्बित, थप कारबाहीका लागि पत्राचार","वीरगन्ज : वीरगन्जको नारायणी अस्पतालमा शुक्रबार राति विद्युतको सर्किट सर्ट भएर विद्युत सेवा अवरुद्ध हुँदा आइसियु र सिसिसियु वार्डका बिरामीहरूलाई परेको समस्या बारे अस्पताल विकास समितिले गम्भीर ध्यानाकर्षण भएको जनाएको छ। अस्पतालको आइसियु र सिसिसियु वार्डमा शुक्रबार राति विद्युत सर्ट भएर करिब ३ घण्टासम्म विद्युत सेवा अवरुद्ध हुँदा त्यहाँ उपचाररत रहेका १७ जना बिरामीको ज्यान जोखिममा परेको थियो। उक्त घटनाप्रति अस्पताल विकास समितिको गम्भीर ध्यानाकर्षण भएको समितिका अध्यक्ष धिरज कुमार गुप्ताले बताए। अध्यक्ष गुप्ताले अस्पताल प्रशासनबाट भएको गम्भीर लापरबाही क्षम्य नहुने र सम्बन्धित शाखाका कर्मचारीलाई कारबाही गरिने बताए। शनिबार पर्साका प्रमुख जिल्ला अधिकारी गणेश अर्याल, प्रहरी उपरीक्षक गौतम मिश्र, निमित्त मेसु डा चित्तरन्जन साह, विद्युत प्राधिकरण वीरगन्ज वितरण केन्द्रका प्रमुख, अस्पतालका सबै विभागका प्रमुख, इन्चार्ज लगायत अस्पतालका जिम्मेवार व्यक्तिहरूको बैठक बसेर राति भएको घटनाका बारेमा गम्भीर छलफल गरिएको गुप्ताले बताए। उनका अनुसार शुक्रबार राति ड्युटीमा रहेका अस्पतालका इलेक्ट्रिसियन इन्चार्ज सन्जीव गुप्तालाई निलम्बन गरेर आवश्यक कानुनी कारबाहीका लागि अस्पताल प्रशासनले जिल्ला प्रशासन कार्यालय पर्सा र जिल्ला प्रहरी कार्यालय पर्सामा पत्राचार गर्ने निर्णय गरेको छ।"
४० वर्ष मुनीका ४० प्रतिशत महिलालाई संगठित गर्न अनेमसंघलाई ओलीको आग्रह,"काठमाडौं : प्रधानमन्त्री एवं नेकपा (एमाले)का अध्यक्ष केपी शर्मा ओलीले ४० वर्षभन्दा कम उमेरका कम्तीमा ४० प्रतिशत महिलालाई संगठित गर्न अखिल नेपाल महिला संघ (अनेमसंघ)को नेतृत्वलाई आग्रह गरेका छन्। अनेमसंघ केन्द्रीय कमिटीको पूर्ण बैठकमा आज सम्बोधन गर्दै अध्यक्ष ओलीले ४० वर्ष मुनीका ४० प्रतिशत र ३० वर्ष मुनीका कम्तीमा ३० प्रतिशत महिलालाई सदस्य बनाएर देशव्यापी अभियानमा लाग्न आग्रह गरेका हुन्। उनले महिलावादका नाममा जुनसुकै विचारका महिलालाई पनि समर्थन जनाउने खालको सोच गलत भएकाले संघलाई निष्ठावान्, क्षमतावान् र सक्रिय संगठनका रुपमा स्थापित गर्नुपर्नेमा जोड दिए। अध्यक्ष ओलीले पार्टीका विपक्षमा नभई पक्षमा सामाजिक सञ्जालमा प्रस्तुति दिन पनि आग्रह गर्दै नेपालले दुई कार्यकाल महिलालाई राष्ट्रपति र सबै तहमा कम्तीमा ३३ प्रतिशत महिला सहभागिता अनिवार्य गराएर कतिपय विकसित मुलुकभन्दा अग्रमागीरुपमा आफूलाई उभ्याएको स्पष्ट गरे। उनले मिसन २०८४ को अभियानमा जुट्न आव्हान गर्दै एमालेलाई एकल बहुमतको पार्टीका रुपमा स्थापित गरी इतिहास काम गरेर मुलुकको विकास, सुशासन र समृद्धिको गतिलाई तीव्रता दिनुपर्ने बताए।"
समृद्धिका लागि ६४ सिद्ध ज्योतिर्लिंग,"महाभारत पर्वत शृंखलामा ऋक्षवान् पर्वतबाट झरेकी रेविका नदी भद्रमूल पर्वतबाट झरेकी रेतोवती नदी हुन्, सँगै छन्। पाण्डुक एक त्रिकालदर्शी ऋषिका नामबाट पाण्ढुकेश्वर शिवलिंगको स्थापना भएको हो। नेपालका प्राचीन चारधाम रुरुक्षेत्र, मुक्तिक्षेत्र, पशुपतिक्षेत्र र बराहक्षेत्र हो । यहाँ असंख्य सिद्ध पीठहरू छन् । भारतमा द्वादश ज्योतिर्लिंग र चारधाम, तीन धाम भन्दै हामी बाहिरिन्छौं । आफैं प्रकट भएका हाम्रै ज्योतिर्लिंगहरूको दर्शनमै हामी पुग्न सकिरहेका हुन्नौं । ६४ ज्योतिर्लिंगमा पहिलो हो, सिन्धुलीको कुशेश्वर र अन्तिम ६४औं हो पशुपतिको रुद्रगारेश्वर । यसबारे स्कन्दपुराण, हिमवत् खण्डमा विस्तृत चर्चा छ । यसमा पनि केही विकट रहेको मकवानपुरमा रहेका ५४ ज्योतिर्लिंगको संक्षिप्त चर्चा यसमा हुनेछ । अति कठिन मानिएको मकवानपुर, ठिंगन, बागमतीमाथि रहेको नटारम्भेश्वर शिवलिंग हो । लठ्ठीको सहाराले दुई होम्स्टे पार गर्दै हाम्रो एक समूहले एक महिनाअघि मात्रै जंगलैजंगल र धारिलो महाभारतको शिखरमा रहेको सो ज्योतिर्लिंगको दर्शन पूरा गरेको हो । दोस्रो कठिन यात्रा ललितपुरको कालेश्वर गोटीखेलको हो, जसलाई वैतरणीधाम पनि भनिन्छ र गएको असोजको बाढीले यो क्षेत्रलाई ध्वस्त पारेको छ । पहिले त्यहाँदेखि हिँडेर जानुपर्ने कालेश्वरक्षेत्र केही मुनिसम्म अचेल रिजर्भ गरिएका सवारीसाधन जान्छन् । मकवानपुरमा पाँच सिद्ध ज्योतिर्लिंग रहेकामा चित्लाङ र टिस्टुङ आसपासका चम्पेश्वर, उन्मत्तेश्वर र नन्दीकेश्वरको यात्रा, दर्शन हाम्रो समूहले केही महिनाअघि नै पूरा गरेको थियो । यसै हप्ता यसैक्षेत्र तर विकटमा रहेको कुटेश्वर सिद्धलिंगको दर्शन पूरा गरेको छ । थानकोट नौबिसे हुँदै पुरानो त्रिभुवन राजपथ, सात घुम्ती हुँदै हामी पालुङ पुग्यौं । कुटेश्वरसम्मको बाटो अनुमान गर्न पालुङ प्रहरी चौकीको सहायता लियौं । चौकीका प्रमुख, सविन अर्यालले कुटेश्वर शिवलिंग रहेको क्षेत्र थाहा नगरपालिका७ का वडाध्यक्षलाई फोन गरे । अर्यालजी र अध्यक्ष शिवराज थिङको सल्लाहअनुसार हामी पालुङ बजारबाट पश्चिमतिर लाग्यौं । दुई बाटा रहेछन्, छोटो बाटो जाँदा बाटैमा डोजर अड्किएको र हाम्रो बस फर्किएर लामो दूरीको यात्रातिर लाग्यो । कच्ची साइड रोड धेरै भएकाले धेरै अल्मलियौं र लखतरान भई वार्ड नं ७ को आसपास पुग्यौं तर पनि नेटवर्कको कठिनाइले फोन सम्पर्क नहुँदा पनि नगरपालिका ७ परिसरमा पुग्यौं । प्रतीक्षामा रहेछन् मित्र शिवराजजी र उनकै कार्यालय केही तल रहेको कुटेश्वर शिवलिंगको दर्शन गर्न सक्यौं । मन्दिरमा गर्नुपर्ने काम धेरै रहेछ, बाटो पनि निकै असहज, पूर्वाधारको कमी देखियो । पुराणमा उल्लेखित हाम्रो देशमा अनेकानेक यस्ता सिद्ध र शक्तिपीठहरू छन् तर सबैले सबैतिर एकपल्ट पनि पुग्न सकेका हुन्नौं हामी । अघि ने मुनिले विरूपाक्षको मातृगमनको पाप कटाउन नेपालमा रहेका ६४ ज्योतिर्लिंगको दर्शन, यात्रा, पूजा, सत्सङ गराएका थिए । गुम्बज शैलीमा रहेको छानो, इँटको गारो, एक मात्र ढोका रहेको सो मन्दिरमा कालो शिला छ र त्यही शिला शिवलिंग हो । धादिङको महादेव बेसीबाट पनि उकाली लाग्दै रिजर्व गाडीहरू जान सक्छन् अहिले तर बाटो सहज छैन । गण्डक पर्वतबाट बगेकी गण्डवती नदी र पश्चिम श्वेत पर्वतबाट बगेकी श्वेतका नदीको संगम चित्रकुट पर्वत र गालव तीर्थ क्षेत्र हो यो । विश्वामित्र पुत्र गालवले शिवका तपबाट स्थापना गरेको क्षेत्र हो यो । अति प्राचीन इतिहास बोकेको यो क्षेत्रमा धेरै काम हुन बाँकी देखियो, वडाध्यक्षले पनि पूर्वाधारको कमी स्विकारे । बागमती प्रदेश हेटौंडाका संस्कृतिमन्त्री विमल ठकुरीलाई त्यहाँको समस्याबारे टेलिफोनमा जानकारी गरायौं । प्रपोजल आउँदा यथाशक्य मन्दिर संरक्षणबारे चासो दिने बताए उनले । वडाध्यक्ष शिवजीले तीर्थयात्रीका लागि ठूलो स्नेह र मायाको वर्षा नै गराए । त्यसपछि पालुङको पाण्डुकेश्वर शिवलिंगका लागि तयार रह्यौं । त्यहाँको दर्शनपछि मन्दिर व्यवस्थापन समितिका अध्यक्ष हमालजी र पुजारी बिडारीसँग कुराकानी गयौं । अन्यत्रको तुलनामा त्यहाँ केही व्यवस्थित पनि देखियो । साविक पालुङ गाउँ हाल थाहा नगरपालिका महादेव खोलानजिकै रहेको मन्दिरमा ढलौटको गजुर छ । पहेलो छाना, तीनतले मन्दिरको चारैतिर ढोका, मुकुटले छोपिएको शिवलिंग रहेछ । रेविका नदी र रेतोवती नदीका बीचमा रहेको यो मन्दिरमा विशेष पर्वहरूमा खचाखच भीड हुँदोरहेछ । महाभारत पर्वत शृंखलामा ऋक्षवान् पर्वतबाट झरेकी रेविका नदी भद्रमूल पर्वतबाट झरेकी रेतोवती नदी हुन्, सँगै छन् । पाण्डुक एक त्रिकालदर्शी ऋषिका नामबाट पाण्ढुकेश्वर शिवलिंगको स्थापना भएको हो । पाण्डुकेश्वर शिव मन्दिरको दर्शन, रुद्राभिषेकपछि निकै ढिलो तर अग्रिम अर्डर गरिएको खाना खायौं । बिहानै प्रहरी चौकीमा गई अर्यालजीलाई धन्यवाद दियौं र साँझ पर्न लागेकाले अर्को शिवलिंग गोखुरेश्वर कुन्छाल गाउँका बारे जानकारी लियौं । उनले अर्का प्रहरी साथीबाट सबै जानकारी लिई हामीलाई हाम्रो गाडीसँगै बाइकमा जान भने । अर्का प्रहरी मित्र गोविन्द मगरातीले गोखुरेश्वर शिवलिंगको दर्शन गराउन सहयोग गरे । केही पैदल जानुपर्ने भयो । टिस्टुङ, कुन्छाल कार्कीछाप गाउँ खोलाकै नजिक सानो छाप्रो छ, भित्र पस्न असहज पनि छ । वरिपरि सिस्नोले पोल्यो हामीलाई । ढलान भएको छत्रे शैलीको सिमेन्टको गजुर भएको शिव मन्दिर रहेछ, आकारले सबैभन्दा गरिब मन्दिर स्पष्ट हुन्छ । बाटोको मुनि, नदीका किनारमा, भित्र उभिन नमिल्ने खालको, जसोतसो गोखुरेश्वरको दर्शन गरेपछि प्रहरी मित्रलाई धन्यवाद दिई त्यहीँबाट हामी चित्लाङ भएर मातातीर्थ झर्ने प्रयासमा रह्यौं । बजार पुगेर कुलेखानी बाटो छोडी चित्लाङ हुँदै थानकोट झर्ने तरखरमा साह्रै असहज बाटो, कच्ची र ढुंगा झर्दै गरेको, पिच गर्न पैसाको अभाव भनिएको र यसअघि धेरैपल्ट दर्जनौं मान्छे र आफन्तलाई नै निलिसकेको त्यो बाटो सास फुलाउँदै रातमा चित्लाङको ओरालो सक्यौं । मातातीर्थ झरेपछि मुटुले अलि राम्रो र लामो सास फेर्न थालेको थियो । कति पूर्वाधार डरमर्दा छन्, उतिखेरै पग्लन्छन्, बाढी र पहिरोको जोखिम छ । तथापि हाम्रो यात्रा सम्पन्न र राम्रो भइआएको छ अहिलेसम्म । ६४ ज्योतिर्लिंगको यात्राको क्रम करिब तीन वर्षमा अब तुरुन्तै सकिने क्रममा छ । अबको यात्रा ललितपुर भारदेउको गुप्तेश्वकर, काठमाडौंको वाग्द्वार माथिको शिवपुरी शतरुद्रेश्वर र त्यसपछि रुद्रगारेश्वर पशुपतिमा लक्ष्यवर्तिकासहित यात्राको पूर्णाहुती हुनेछ । पंक्तिकारले १० जिल्लाका ६४ ज्योतिर्लिंगको यात्रा रुट, यसको महत्त्व र सबैजसो विषयवस्तु आमसञ्चारबाट प्रस्तुत गरिसकेको छ । १० जिल्ला अर्थात् सिन्धुली, सिन्धुपाल्चोक, काभ्रेपलान्चोक, भक्तपुर, ललितपुर, मकवानपुर, धादिङ, रसुवा, नुवाकोट र काठमाडौंका विभिन्न स्थानमा ६४ सिद्ध ज्योतिर्लिंग छन्, जसको दर्शन गर्नाले हामीलाई सुख, समृद्धि, दीर्घायु भई रोगहरण हुने र वाक्सिद्धि भई मनोरथ पूर्ति हुने शास्त्रीय मान्यता छ ।"
आधुनिक चराहरू,"म विश्वस्त थिएँ आफैँले सुनेको थिएँ आफैँले देखेको थिएँ आधुनिक चराहरू प्रेमका गीत गाउँछन् उनीहरू स्वतन्त्रताको राग अलाप्छन् समानताको बाँसुरी बजाउँछन् र शान्तिको सङ्गीत भर्छन् । समयको सुनामीसँगै चराहरूको स्वप्न संसारमा आधुनिक चराहरूको बोलवाला छ वास्तविकताको विलोम प्रतिपादन भएको छ हेरिरहेछु सृष्टिको उत्पत्तिकालदेखि टेलिस्कोपको माध्यमले हेरिरहेछु । देखिरहेछु माइक्रोस्कोपको सहायताले देखिरहेछु परेवाहरू यहाँ एकाविहानै आधुनिक चराहरूको झम्टाइमा परेका छन् चखेवाका प्रितहरू यहाँ सम्साँझै आधुनिक चराबाटै त्रसित छन् सुन्दर मयूर, डाँफे, जुरेली र कोइलीहरू एकाएक आधुनिक चराबाटै त्रसित छन् । चराहरूको यो सजिव पृथ्वीमा जब जब आधुनिक चराहरूमा स्वार्थका तीखा नङ्ग्रा शक्तिका धारिला चुच्चा अनि सत्ताका बडेमानका पँखेटा पलाउँदोरहेछ आधुनिक चराहरूले आफैँलाई बिर्सिंदै र आफ्नै इतिहास मेटाउँदै चराहरूकै अस्तित्वलाई चपाउँदा रहेछन् चराकै जीवन सखाप पार्दा रहेछन् मानवतामाथि धावा बोल्दारहेछन् । आधुनिक चराहरू मिलेर मसान भेषमा मुर्कुट्टाको मुखुण्डो लगाएर चराहरूकै स्वाधीनता चपाउँदारहेछन् चराहरू पनि चराकै सिकार बन्दारहेछन् साना चराहरूका शत्रु ठूला चराहरू हुँदारहेछन् । मेरो हृदयको टेलिभिजनमा आधुनिक चराहरूको आतङ्क रोक्न रिमोट कन्ट्रोललाई थिचेर दृश्यात्मक च्यानल बदलेको छु मैले मलाई नै बदलेर प्रतिस्थापन गर्दै छु ठूला चराहरूको मारबाट साना चराहरूलाई बचाउन भाग्य निर्धारण गर्ने कर्मरेखाहरू निर्माण गर्दै छु ।  पृथ्वीको श्वेतपत्रका लेखक सुनुवार नेपाल सरकारका उपसचिव हुन् ।"
"चीनको उत्पादन गतिविधि सुस्त, के हो अमेरिकी सम्बन्ध ?",काठमाडौं : आधिकारिक तथ्याङ्कले लगातार दोस्रो महिना चीनको उत्पादन गतिविधि सुस्त भएको देखाएको छ। चीनको राष्ट्रिय तथ्याङ्क ब्यूरोले औद्योगिक उत्पादनको महत्त्वपूर्ण सूचक क्रय प्रबन्धक सूचकांक (पीएमआई) फेरि ५० अंकभन्दा कम रहेको देखाएको हो। पीएमआई ५० भन्दा कम हुनुले अर्थतन्त्रमा संकुचन आएको जनाउँछ। रोयटर्सको रिपोर्ट अनुसार मे महिनामा चीनको पीएमआई ४९५ थियो भने अप्रिलमा यो सूचकांक ४९० थियो। चीनको उत्पादन गतिविधिमा आएको सुस्तीको कारण कमजोर निर्यात र अमेरिकासँगको व्यापार युद्धलाई जिम्मेवार ठहराइएको छ। यस वर्ष ट्रम्प फेरि राष्ट्रपति बनेपछि अमेरिका र चीनबीचको सम्बन्ध ट्यारिफलाई लिएर तनावपूर्ण बनेको छ। अमेरिकी राष्ट्रपति डोनाल्ड ट्रम्पले चीनबाट आउने सामानहरूमा १४५ प्रतिशत कर लगाए र चीनले अमेरिकी सामानहरूमा १२५ प्रतिशत प्रतिशोधात्मक कर लगाएको छ। यस महिनाको सुरुमा दुई देशहरूले एकअर्कामाथि लगाइएको उच्च कर ९० दिनको लागि रोक्न सहमत भएका थिए। यद्यपि शुक्रबार ट्रम्पले चीनमाथि ट्यारिफ सम्झौता उल्लङ्घन गरेको आरोप लगाए। चीनले अमेरिकाको दाबीको प्रत्यक्ष प्रतिक्रिया नदिए पनि उसले अमेरिकालाई चीनविरुद्ध भेदभावपूर्ण प्रतिबन्धहरू बन्द गर्न अपिल गरेको छ।
बजेटको प्रभावकारी कार्यान्वयनमार्फत आर्थिक वृद्धिदर हासिल गर्न सकिन्छ : अर्थमन्त्री,काठमाडौं : उपप्रधान तथा अर्थमन्त्री विष्णुप्रसाद पौडेलले बजेटको प्रभावकारी कार्यान्वयनमार्फत ६ प्रतिशतको आर्थिक वृद्धिदर हासिल गर्न सकिने बताएका छन्। बजेटका सन्दर्भमा नेपाल आर्थिक पत्रकार संघ (नाफिज)ले शनिबार काठमाडौंमा आयोजना गरेको कार्यक्रममा पौडेलले अर्थतन्त्रमा देखिएको संकुचन कम हुँदै गएकाले बजेटको प्रभावकारी कार्यान्वयनमार्फत ६ प्रतिशतको आर्थिक वृद्धिदर हासिल गर्न सकिने बताएका हुन्। संविधान जारी भएपछि तीन वर्षको आर्थिक वृद्धिदर ७ दशमलव ५ प्रतिशत रहेको अनुभव रहेको उनले बताए। पौडेलले चालू आर्थिक वर्षमा पनि आर्थिक वृद्धिदर पाँच प्रतिशतका हाराहारीमा पुग्न सक्ने जिकिर गरे। उनले बजेटले सहकारी क्षेत्रमा देखिएका समस्या समाधान गर्न ध्यान केन्द्रित गरेको पनि बताए। आगामी आर्थिक वर्षमा राजस्वको अनुमानको लक्ष्य हासिल हुने विश्वास रहेको भन्दै उनले आन्तरिक ऋण पनि वित्त आयोगको सीमा भन्दा पनि कम परिचालन गर्ने गर्ने गरी बजेटमा उल्लेख गरिएको धारणा राखे। यसबाट सरकार अनावश्यक ऋणलाई प्रोत्साहन नगर्ने पक्षमा रहेको देखिएको उनको भनाइ छ।
"सुनसरीमा पहिरोले एक घर भत्कियो, दर्जनौँ घरमा क्षति",धरान : शनिबार परेको अबिरल वर्षाका कारण पहिरोले सुनसरीको धरान उपमहानगरपालिका१३ स्थित तुला लिम्बुको घर भत्किएको छ। पहिरोले घर भत्किएपछि लिम्बुको परिवार विस्थापित भएको स्थानीय राजुके राईले जानकारी दिए। अविरल वर्षाको कारणले धरान६ पानबारीस्थित शेरा सूचना बस्तीमा शेरा खोलाको बाढी पसेर आधा दर्जन घरमा क्षति पुगेको जिल्ला प्रहरी कार्यालय सुनसरीका डिएसपी योगराज खतिवडाले बताए। धरानका सेउती र सर्धु खोलामा आएको बाढीले दर्जनौँ घरमा क्षति पुर्याएको प्रहरीले जनाएको छ। प्रहरीका अनुसार खोला किनाराको जग्गा ओगटेर निर्माण गरिएका घरहरू बाढीको उच्च जोखिममा परेका छन्। धरानमा १४ घरमा क्षति पुर्याएको इलाका प्रहरी कार्यालय धरानका डिएसपी प्रकाश जबेगुले बताए। उनले बाढीले खानेपानीको पाइप समेत बगाएको बताए। बाढीले विस्थापित भएका परिवारलाई सुरक्षित स्थानमा सारिएको डिएसपी जबेगुले बताए। त्यस्तै ईनरुवा नगरपालिका३ बिना भद्री टोलमा रहेको कुरुवा खोलामा आएको बाढीले २५ घरमा क्षति पुगेको प्रहरीले जनाएको छ। बाढीले क्षति पुर्याएको स्थानबाट सर्वसाधारणलाई सुरक्षित स्थानमा राखिएको डिएसपी खतिवडाले बताए। यस्तै चतरादेखि बराहक्षेत्र मन्दिर जाने सडकमा पहिरो गएपछि यातायात अवरुद्ध भएको उनले बताए।
कर्णाली राजमार्ग ४ दिन बन्द हुने,"कालिकोट : कर्णाली राजमार्ग राजमार्ग चार दिन मर्मतका लागि बन्द हुने भएको छ। कर्णाली राजमार्गको खुलालुलालीघाट सडकखण्ड आगामी मंगलबारदेखि चार दिन सवारी आवागमन पूर्ण रूपमा बन्द हुने भएको हो। कालिकोट, बाजुरा र हुम्लाका नागरिकलाई असुविधा हुने भएको छ। जिल्ला प्रशासन कार्यालयमा शुक्रबार बसेको सरोकारवालाको बैठकले सडक स्तरोन्नतिका लागि चार दिन बन्द गर्ने निर्णय गरेको सहायक प्रमुख जिल्ला अधिकारी जनक शर्माले बताए। यही जेठ २० गते बिहानदेखि २४ गते बेलुकीसम्म यो सडकखण्ड बन्द रहनेछ, उनले भने, कर्णाली राजमार्ग हुँदै आएका गाडी जिते हुल्ममा रोकिने छन् भने हुम्ला, बाजुरा र कालिकोटको सान्नी त्रिवेणी गाउँपालिका, रास्कोट नगरपालिका, पचालझरना गाउँपालिका र पलाता गाउँपालिकाबाट आएका गाडी लालीघाटमा रोकिएर यात्रुलाई गन्तव्यमा पठाउन सकिनेछ। सडक डिभिजन कार्यालयबाट ठेक्का सम्झौता भई निर्माणाधीन खुलालुलालीघाट सडक खण्डमा आवश्यक संरचना निर्माण र मर्मतका लागि सवारी आवागमन रोकिएको जिल्ला प्रशासन कार्यालयले जनाएको छ। निर्माण कार्य सहज बनाउन करिडोरको करिब एक किलोमिटर खण्ड चार दिन बन्द गर्नु परेको प्रशासनले जनाएको हो। उक्त ठाउँ साँघुरो र अप्ठ्यारो छ।"
"घिउसँग यी ५ चीज नखानुहोस्, स्वास्थ्यको लागि हुन सक्छ हानिकारक","काठमाडौं : घिउ हाम्रो स्वास्थ्यको लागि धेरै स्वास्थ्यकर हुन्छ। घिउमा धेरै प्रकारका भिटामिन र खनिज हुन्छन्। जुन हाम्रो शरीरको लागि धेरै आवश्यक हुन्छन्। हामी प्रायः घिउलाई दाल, रोटी, खिचडी वा भातमा हालेर खान्छौँ वा यसबाट बनेका परिकार खान्छौँ। तर के तपाईंलाई थाहा छ गल्तिले पनि केही चीजहरूसँग घिउ खानु हुँदैन। यसले तपाईंलाई फाइदा भन्दा बढी हानि पुर्याउन सक्छ। त्यसोभए जानौँ कुनकुन चीजहरूसँग घिउ खानु हुँदैन। मह घिउ र मह दुवै स्वास्थ्यको लागि धेरै राम्रो मानिन्छ। तर हाम्रो आयुर्वेदमा दुवैलाई सँगै लिन कडा निषेध गरिएको छ। यी दुवैलाई एकसाथ सेवन गर्नाले शरीरमा विषाक्त पदार्थहरू उत्पादन हुन्छन्। जसले हाम्रो पाचन प्रक्रियालाई असर गर्छ। यस्तो अवस्थामा दुवैलाई आफ्नो आहारमा समावेश गर्नुहोस् तर फरकफरक समयमा। चिया वा कफी चिया वा कफीमा घिउ मिसाएर कहिल्यै पनि पिउनु हुँदैन। यसले हाम्रो पाचन प्रक्रियालाई असर गर्छ। यस कारणले गर्दा एसिडिटी वा पेट फुल्ने समस्या उत्पन्न हुन सक्छ। माछा हाम्रो आयुर्वेदमा घिउ र माछा सँगै खानु गलत मानिन्छ। आयुर्वेदमा घिउलाई तातो र माछालाई चिसो मानिन्छ। दुवैलाई सँगै खाँदा पाचन र छालाको समस्या हुन सक्छ। दही घिउ र दही दुवै दूधबाट बन्छन् तर दुवै सँगै खानु हुँदैन। दुवै एकअर्काको पूर्ण विपरीत छन्। घिउलाई तातो र तेलयुक्त मानिन्छ भने दहीलाई चिसो र भारी मानिन्छ। दुवै सँगै खाँदा पाचन समस्या हुन सक्छ र मेटाबोलिज्म सुस्त हुन सक्छ। मुला मूला र घिउको मिश्रणले पाचन समस्या निम्त्याउन सक्छ। मूला मसालेदार र तातो हुन्छ। त्यसैले यसलाई घिउसँग सेवन गर्दा पेटमा ग्यास वा पेट फुल्ने समस्या हुन सक्छ।"
"माई खोलामा आएको बाढीले २२ घर डुबानमा, एसियन हाइवेको डाइभर्सन बगाउँदा यातायात अवरुद्ध","झापा : माई खोलामा पानीको सतह बढेसँगै २२ घर डुबानमा परेका छन् । निर्माणाधीन एसियन हाइवेको डाइभर्सन बगाउँदा पूर्व पश्चिम राजमार्गमा यातायात सञ्चालनमा समस्या उत्पन्न भएको छ । जिल्ला प्रहरी कार्यालय झापाका अनुसार माई खोलाको बाढीले झापा गाउँपालिका२ स्थित सुगाबथानका २२ घर डुबानमा परेका हुन् । बाढीले जेठा टुडु माइला, सोम बास्की, ताला सोरेन, जेठा टुडु कान्छा, मण्डल टुडु जेठा, शुकदेव टुडु, मण्डल टुडु कान्छा, कृष्ण टुडु, साईवा टुडु जेठो, जेठा टुडु, साइँला टुडु, गोपाल टुडु कान्छा, काले टुड घर डुबानमा परेका छन् । त्यस्तै धरमलाल हेमरम, रञ्जन टुडु, चन्दु सोरेन, गोपाल टुडु जेठो, साईवा टुडु कान्छा, श्याम टुडु, बुधलाल हाँस्दा, सुनिराम टुडु, गुणन टुडुलगायतको घरमा डुबानमा परेको प्रहरीले जनाएको छ । बस्तीबाट खोलाको पानी बगिरहेको छ, भने स्थानीय मानिस बाटोमा बस्न बाध्य भएका छन् । अहिले पानीको सतह कम हुँदै गइरहेको प्रहरीले जनाएको छ। यता गएराति परेको वर्षाका कारण पूर्वपश्चिम राजमार्गमा यातायात सञ्चालनमा समस्या उत्पन्न भएको छ । वर्षाले एसियन हाइवेमा निर्माण गर्न बनाइएका विभिन्न ठाउँका डाइभर्सन बगाउँदा यातायात सञ्चालनमा समस्या उत्पन्न भएको हो । मेचीनगरको धाइजनस्थित ढुकुरे खोला र कालीझोरामा बिहान ३ बजेतिर डाइभर्सन बगाएको थियो । क्षति पुर्याएको स्थानहरूमा डाइभर्सन बनाउने काम धमाधम भइरहेको छ । बस तथा साना सवारीसाधनहरू सञ्चालन भइरहेको बताउँदै इलाका प्रहरी कार्यालय धुलाबारी प्रहरी निरीक्षक पाण्डव राजवंशीले भने, ठूला मालवाहक सवारीसाधन भने सञ्चालनमा आएको छैन, अबको केही घण्टाभित्र सञ्चालनमा आउँछ । पूर्वी नाका काँकडभिट्टादेखि बिर्तामोड सडक खण्डमा समस्या आएको उनको भनाई छ ।"
मोबाइल चोरेको आरोपमा दुई जना पक्राउ,"स्याङ्जा : पुतलीबजार नगरपालिका ३ स्थित एक घरबाट ३ वटा मोबाइल चोरेको आरोपमा २ जना पक्राउ परेका छन्। आँधीखोला गाउँपालिका  ५ घर भई हाल पोखरा महानगरपालिका ५ बस्दै आएका २१ वर्षीय पवन परियार र स्याङ्जा अर्जुनचौपारी गाउँपालिका ४ घर भई हाल पोखरा ५ बस्दै आएका २४ वर्षीय शाहिल गुरुङ पक्राउ परेको प्रहरी नायब उपरीक्षक प्रशन्नराज चौधरीले जानकारी दिए । गएको मंगलबार साँझ उनीहरूले पुतलीबजार ३ मजुवा बस्ने चुनीकुमारी मल्लको डेराबाट विभिन्न कम्पनीका ३ वटा मोबाइल चोरेर लगेको बताइएको छ। उनीहरुले बुधबार साँझ चोरी गरेको उल्लेख छ। उनीहरुबाट रेड्मी, ओप्पो र भिभो कम्पनीका एकएक वटा स्मार्ट मोबाइल फोन समेत नियन्त्रणमा लिएको प्रहरीले जनाएको छ। आरोपित गुरुङ र परियारलाई चोरी सम्बन्धी मुद्दा दर्ता भएको छ । शुक्रबार स्याङ्जा अदालतले ९ दिनको म्याद थप गरेको छ। सो का बारेमा थप अनुसन्धान प्रक्रिया अघि बढाएको प्रहरीको भनाई छ।"
"दागबत्ती, मुखमा नै किन ?","मुखाग्नि परम्पराले गहिरो धार्मिक र आध्यात्मिक अर्थ बोकेको रहेछ। जसबाट आत्मिक शान्ति प्राप्त हुन्छ। मोक्ष प्राप्त हुन्छ। पुनर्जन्मको मार्ग खुल्छ। बागमती नदीकिनारको चितामा पिताको मुखमा दागबत्ती दिन पयो । त्यसबेला आँखाबाट झरेका आँसुका बलिन्द्रधारा गालाबाट बग्दै झर्दै थिए । मेरा खुट्टा लर्बराएका थिए । मैले टेकेको पृथ्वी भासिएजस्तै भएको थियो । मलाई आकाशले थिचे जस्तो भएको थियो । प्रिय मान्छे मात्र नभएर जीवनदाता अनि कर्म विधाता गुमाउँदा संसार रित्तिएको जस्तो भएको थियो । दागबत्ती दिइरहँदा हात लगलग कामेका थिए । रुँदै, काँप्दै, अफालिँदै आफ्ना पिताका मुखमा दागबत्ती दिएँ । केही क्षणमा दन्किएको आगोको मुस्लोले त्यो दिव्य शरीरलाई तीब्र गतिमा जलाउन थाल्यो । पीडा र वेदनाले नै जलिरहेको मेरो मन पनि धुवाँ सँगै खरानी बन्यो । मृत्युसँग हारी चीर निद्रामा दाउराको शैय्यामा दनदनी जल्दै गरेका शरीर आकाशमा धुवाँसँगै बिलाउँदै खरानीको थुप्रो बनेको त धेरै देखेको थिएँ । तर आफैंमाथि जब बज्रपात पयो, तब मात्र थाहा भयो कि पीडा के हो ? मनमा बल्झिएका अव्यक्त पीडाका कारण ओठ कापिरहे, त्यही पीडा आँखाबाट सायद आँसु बनेर बगेका थिए । आफूलाई पनि खरानी बनेको महसुस गरें, धुवाँ बनेको महसुस गरें र अन्धकारमा हराएको महसुस गरें । लास जलिसकेपछिको खरानी र धुवाँलाई हेर्दै पितासितका ती अतीत सम्झन थालें । बाल्यकालदेखि नै पिताले गरेका अपार माया र कर्तव्यहरूका बिम्ब स्मृतिपटलमा नाच्न थाले । बिरामी पितालाई आफूले गरेका सेवाहरू स्मरण गरें । पिताले ऐया ऐया, दुख्यो छोरी ! भनेर चिच्याउँदा आपूले बिरामी पिताको दुखेको शरीर मिचिदिएको सम्झें । पिताका गालामा सुम्सुम्याएको स्मरण गरें । राति निद्रामा पिताले हल्का खोक्दा पनि निद्राबाट ब्युँझिएर के भयो बुवा ? भन्दै पितालाई सुम्सुमाएको लगायतका यस्ता घटना मानसपटलमा नाच्न थाले । यसरी पिताको आदर्शलाई सम्मान गर्ने मैले उहाँकै मुखमा आगो लगाउनुको कारण के होला ? मुखमा नै आगो लगाउनु र त्यसैलाई नै दागबत्ती भन्नुको अर्थ के होला ? मनभित्र अनेकौं कल्पना र जिज्ञासाको सागरले पौडी खेलिरह्यो । यस्ता अनेक प्रश्न आउन थाले । सन्तानले बाआमाका मुखमा दागबत्ती दिनुको कारण के हो ? मृत शरीरको अन्तिम संस्कारमा मुखमा नै किन अग्नि दिइन्छ ? आगोमा नै मृत शरीर नष्ट गर्नुपर्ने भए चिताको कुनै छेउमा आगो लगाउँदा किन नहुने ? यो कस्तो परम्परा होला ? सन्तानले नै किन आगो लगाउनुपर्ने ? दागबत्ती दिने कार्य भनेको के हो ? किन दिइन्छ दागबत्ती ? हिन्दु धर्म संस्कार र परम्परामा दागबत्ती दिँदा किन मुखमा नै प्रथम अग्नि दिइन्छ ? धार्मिक र सांस्कृतिक दृष्टिकोणले यसका मान्यता र महत्वपूर्ण पक्ष केके हुन् ? यो संसार देखाइदिने र जिवन जिउन सिकाउने माता पिता वा आफन्तको मुखमा दागबत्ती दिनुपर्ने धार्मिक परम्परा के हो ? यस्ता प्रश्नहरूको उत्तर खोज्ने क्रममा काजकिरिया गर्दा सामाजिक अगुवाहरू समक्ष पनि जिज्ञासा राखें । बाउबाजेका पालादेखि यस्तै गर्थे, यसको खास अर्थ थाहा भएन भन्ने उत्तर पाएँ । यस्तेै प्रकारका प्रश्नको उत्तर खोज्ने क्रममा पण्डित पुरोहितलाई सोधें । सन्तानले दागबत्ती दिएमा देहमुक्त आत्माले मोक्ष प्राप्त गर्दछ भन्ने उत्तर पनि पाएँ । तर पनि मनमा शान्ति छाएन । सेता वस्त्र लगाएर पितृकर्म गरेका बेला पनि यस्ता प्रश्नले मलाई पोलिराखे । उत्तर प्राप्त गर्ने आशा गर्दा कतिपय अवस्थामा गाली पनि पाएँ । स्वेत वस्त्र, मलिन अनुहार, अलिनो शरीर र गलेका मनका कारण पनि कतिपय अवस्थामा शब्दभन्दा आँखाहरू मात्र बोल्दारहेछन् । आँखाका भाकालाई शब्दमा रूपान्तरण गर्न सकिनँ । मौनतालाई फेरि चिर्ने साहस हुन्थेन ममा तर पनि निरन्तरता दिइरहे । भरोसा लागेका व्यक्तिसँग जिज्ञासा राखिरहे । समयको अन्तरालसँगै बगिरहँदा जगदीश घिमिरेको पुस्तक अन्तरमनको यात्रा पढें । पुस्तकका कतिपय विचारले मलाई उक्त प्रश्नको उत्तर खोज्न हिम्मत बढाइदिए । कतिपय व्यक्तिले यस्ता प्रश्न नगर भनेर निरुत्साहित तुल्याएका बेला त्यस पुस्तकका विचारले अझ सक्रियताका साथ अगाडि बढ्न प्रेरित गरे । त्यसपछि दागबत्ती मुखमा नै दिनुका कारण खोज्न विभिन्न मार्ग र ग्रन्थको सहारा लिने सोच बनाएँ । एउटा घाटमा मैले जस्तै अरूले पनि दागबत्ती दिने गरेको तथ्य कस्तो छ ? भन्ने प्रश्न पनि मानसपटलमा नाच्न थाल्यो । त्यसपछि भावुक अवस्थामा मन अमिलो बनाउँदै पशुपति आर्यघाटमा गएँ । नोस्टाल्जिक बनेछु । केहीबेरमा होसमा आएँ । त्यसपछि केही तथ्य फेला पारे । पितालाई दागबत्ती दिएको ठाउँ काठमाडौंस्थित पशुपति आर्यघाट हो, जहाँ मैले जस्तै बाआमालाई कतिले दागबत्ती दिए होलान् ? दागबत्ती दिने क्रममा कति रोए होलान् ? कतिले बुझेर दागबत्ती दिए होलान् ? यिनै प्रश्न राखेर मुखमा नै दागबत्ती दिनुपर्ने तथ्य खोज्न थालेको थिएँ । त्यस आर्यघाटमा २०७९८० को १ वर्षमा खुला चितामा ७,०२३ शव जलाइएको रहेछ । यस्तै, विद्युतीय शवदाह गृहमा ३,२३३ शव जलाइएको रहेछ भने आर्यघाट नजिकैको जंगलमा १,४४१ बालबालिकाको लास गाडिएको रहेछ । २०७२ को भूकम्प र २०६८ को कोरोनाको महामारी जस्ता दैवीप्रकोप बाहेकका अवस्थामा त हजारांै शव यहाँ आए । अहिले पनि यस ठाउँमा दैनिक रूपमा लगभग ३०३२ शवको अन्तिम संस्कार हुने गरेको पाइन्छ । यो तथ्य हेर्दा आर्यघाटमा दाहसंस्कार गर्दा मुखमा दागबत्ती दिनेहरू कति हुन्छन् होला भन्ने अनुमान गर्न सकिन्छ । यस्तो स्थिति हुँदा पनि दागबत्ती के हो अनि सन्तानले बाआमाका मुखमा दागबत्ती किन दिन्छन् भन्ने सत् उत्तर प्राप्त गर्न गाह्रो भएको छ । त्यसका निम्ति दागबत्ती भनेको के हो ? मुखमा नै दागबत्ती किन दिइन्छ ? भन्ने प्रश्नको उत्तर प्राप्तिका निम्ति यहाँ पौराणिक ग्रन्थहरूको सहारा लिन सान्दर्भिक ठानेकी छु । मान्छेको मृत शरीरलाई जलाउनुपूर्व त्यस शरीरको मुखमा दिइने आगोलाई दागबत्ती भनिन्छ । दागबत्ती दिनु अर्थात् मृतकको शरीर जलाउन प्रयोग गरिने बत्ती मुखमा दिनु हिन्दु धर्म र संस्कारका दृष्टिले महत्वपूर्ण मानिन्छ । महत्वपूर्ण त मानिन्छ तर किन ? हिन्दु धर्ममा देखिएका अठार पुराणमध्येको एक पुराण हो, गरुड । जसमा उल्लेख भएको तथ्यअनुसार आत्माको प्रवेशद्वार तथा गमनद्वार मुख हो । प्राणीले प्राण लिने क्रममा मुखबाट नै सर्वप्रथम प्राणको प्रवेश हुन्छ । यस्तै प्रकारले मानिस अर्थात् प्राणीको मृत्यु हुने क्रममा आत्माले मुखबाट शरीर त्यागी दिन्छ । अर्थात् मृत्युपश्चात आत्माले शरीर त्याग गर्ने क्रममा त्यो आत्मा मुखमार्गबाट नै बाहिर निस्कन्छ । आत्माको प्रवेश र गमनद्वार मुख भएकाले सर्वप्रथम मुखमा नै दागबत्ती दिने गरेको हो । यसो गर्दा आत्मिक शान्ति प्राप्त हुन्छ । मोक्ष प्राप्त हुन्छ । पुनर्जन्मको मार्ग खुल्छ । यसरी मुखाग्नि अर्थात् मुखमा दागबत्ती दिने परम्पराले वास्तवमा परम्परालाई मात्र नबोकी गहिरो धार्मिक र आध्यात्मिक अर्थ बोकेको रहेछ भन्ने ज्ञान प्राप्त भयो । यसरी हिन्दु धर्मका धर्मशास्त्रमा उल्लेख भएअनुसार मान्छेको अर्थात् प्राणीको शरीर पञ्चतत्वले बनेको हुन्छ । पञ्चतत्व भनेका पृथ्वी, जल, अग्नि, वायु र आकाश हुन् । यिनलाई पञ्चतत्वका साथै पञ्चमहाभूत पनि भनिन्छ । यिनै पाँचवटा तत्व मिलेर शरीर बनेको हुन्छ । मान्छेको मृत्यु हुनासाथ यी पञ्चतत्त्वलाई पुनः तिनै ठाउँमा विलिन गराउनुपर्छ । यस्तै, मुखलाई आत्माको प्रवेश द्वार र बाहिरिने द्वार मानिन्छ । मृत्युपछिको मोक्षयात्राका लागि आत्माले मुखमार्गबाट नै शरीर त्याग गर्ने विश्वास छ । त्यसैले आगोको पहिलो स्पर्श मुखमा दिएर आत्मालाई अन्तिम बिदाइ दिने परम्परा बसालिएको हो भनी हिन्दु धर्मशास्त्रमा छ । ज्ञानको महत्वपूर्ण केन्द्र नै मुख हो । मुखबाट नै मानिसले वाणी, मन्त्र, ज्ञान प्रदान गर्नुका साथै अन्य वाक्व्यवाहार गर्दछ । त्यसैले मुखलाई शरीरको पवित्र केन्द्रका रूपमा लिने गरिएको रहेछ । त्यो केन्द्र जस्ताको तस्तै रही दुषित नहोस् भनी मुखमै आगो दिने गरिएको रहेछ । सर्वप्रथम मुखमा नै दागबत्ती दिएपछि अन्य भाग जल्दै गर्दा मुख पनि खरानी भइसक्छ । त्यसपछि त्यो पवित्र अंग दूषित ठाउँमा बस्न पर्दैन । यही बोध गरेपछि मुखमा नै दागबत्ती दिनुपरेको हो ? भन्ने प्रश्नको चित्तबुझ्दो उत्तर भेटें । सामाजिक तथा सांस्कृतिक मान्यता हेर्ने हो भने पनि मान्छेकोे परिचायक प्रमुख अंग मुख हो । मुखबिना मान्छे चिन्न सकिँदैन । त्यसैले मुखलाई मान्छेको प्रमुख अंग मानिएको हुनुपर्छ । मृतकको चिनारी स्पष्ट पार्ने अंग पनि मुख नै हो । मृत्युपछि पनि यसलाई अपवित्रताबाट जोगाउन मृतकको मुखमा जल अर्पण गरिन्छ । त्यसपछि अन्तिम श्रद्धाञ्जलि व्यक्त गर्दा मुखमै आगो दिइन्छ । अन्त्येष्टि प्रकृयामा आफन्त तथा इष्टमित्रजनबाट मृतकप्रति श्रद्धाञ्जलि मात्र नभई शोकमा डुबेका परिवारजनमा सामाजिक समवेदना व्यक्त गरिन्छ । मुखमा नै दागबत्ती दिनुपर्ने विषयमा प्रकट गरिएका यी तथ्यले मलाई शान्ति दियो । मृतक व्यक्तिले प्राण छउन्जेल सन्तानका निम्ति दिएको योगदान अतुलनीय हुन्छ । तिनले सन्तानको सेवासुश्रुषा, संरक्षण र सम्बद्र्धनका निम्ति गरेको मिहिनेत अमूल्य हुन्छ । त्यस्ता देवतुल्य अभिभावकको आत्मालाई शान्तिस्थलमा पुयाउन र सम्पूर्ण शरीरलाई पञ्चमहाभूतमा विलिन गराउन आफन्तजन अर्थात् सन्तानले दागबत्ती दिने गर्छन् । तिनमा पनि परिवारको जेठो छोराले दागबत्ती दिने परम्परा छ । त्यो नभए अन्य सन्तान वा नजिकका आफन्तले दागबत्ती दिनुपर्छ । पारिवारिक आत्मीयता र बन्धनको अन्तिम समर्पण व्यक्त गर्ने माध्यम दागबत्ती हो । समयको परिवर्तनसँगै दागबत्ती दिने परम्परामा परिवर्तन आएको छ । पहिलेपहिले पुरुष मात्र मलामी जान्थे । पुरुषले मात्र दागबत्ती दिन्थे । त्यसमा जेठा छोराले मात्र दागबत्ती दिने चलन थियो । यस्तै सामाजिक परम्पराले महिलालाई मलामी जाने अनुमति दिएको थिएन साथै दागबत्ती दिन अनि किरिया बस्न पनि छेकबार लगाएको थियो । यस्तो परम्परालाई तोड्दै अहिलेका महिलाले मलामी जाने अनि आफन्तजनलाई दागबत्ती दिने गर्न थालेका छन् । यस किसिमको परिवर्तनका कारण मैले पनि पिताको मलामी गई पिताको मृत शरीरमा दागबत्ती दिएकी हुँ । जन्मेपछि मान्छेलाई शुद्ध गराउने आधार भनेकै संस्कार हुन् । हिन्दु धर्मशास्त्रले उल्लेख गरेको त्यस्ता सोह्र संस्कारमध्ये अन्तिम संस्कार मृत्यु संस्कार हो । मृत्युपछि गरिने दाहसंस्कार कर्म गर्दा मुखमा नै दागबत्ती दिने परिपाटी धार्मिक दृष्टिले निकै महत्त्वपूर्ण रहेछ । हरेक मानिसको शरीर पाञ्चभौतिक तत्वले बनेको हुन्छ । त्यस्तो शरीरलाई चलायमान तुल्याउन मान्छेका मुखबाटै मान्छेभित्र आत्माको प्रवेश हुन्छ । मृत्यु हुने क्रममा पनि त्यो आत्मा मुखबाटै निस्केर बाहिर जान्छ । मान्छेलाई फरक व्यक्ति हो भनेर चिनाउने आधार पनि यही मुख नै हो । यसलाई बाँचुञ्जेल पनि पवित्र राख्ने अनि मृत्युपछि अपवित्र ठाउँमा नपरोस् साथै आत्माले मुक्ति प्राप्त गरोस् भन्ने उद्देश्यले मुखमा नै दागबत्ती दिने परम्परा बसेको शास्त्रमा छ । गृहस्थी जीवनमा जेठो सन्तानले सृष्टिवृद्धिमा प्रथम पाइला टेकेको हुँदा अनि उसले आफ्ना अभिभावकबाट पहिलो सेवासुश्रुषा पाएको हुँदा जेठा सन्तानले नै दागबत्ती दिने परम्परा बसेको हो । दागबत्ती दिने यस्तो संस्कार नगरेमा आत्माले मुक्ति प्राप्त गर्दैन । त्यसैले दागबत्ती दिनु भनेको आत्माले मुक्ति तथा मोक्ष प्राप्त गर्ने प्रारम्भिक चरण हो, मृतकको आत्माप्रतिको सम्मान हो । मृत्युपछि मुखमा नै दागबत्ती दिनुपर्छ भन्ने परम्परालाई अब धार्मिक, सांस्कारिक तथा सामाजिक दृष्टिले उत्तम कर्म मानेकी छु ।"
"समयमै आँखा जाँचौं, आँखा क्यान्सरको निःशुल्क उपचार गरौं !","काठमाडौं : पाँच वर्षमुनिका आफ्ना कलिला सन्तानको आँखामा कहिल्यै दृष्टि पुर्याउनु भएको छ ? वा जँचाउनु भएको छ ? यदि ध्यान दिनु भएको छैन भने अब सजग हुनुहोस्। हुर्कंदो उमेरका सन्तानलाई पनि आँखाको क्यान्सर (रेटिनोब्लास्टोमा) पो छ कि ! तीलगंगा आँखा अस्पताल क्यान्सर रोग विभागकी प्रमुख डा पूर्णिमा राजकर्णिकार स्थापितलाई आँखाको क्यान्सर भएका बालबालिकाको उपचार गर्न भ्याइनभ्याइ छ। पाँच वर्षमुनिका कुनै पनि बालबालिकामा यो रोग देखा पर्न सक्छ, डाराजकर्णिकार भन्छिन्, एक महिनाको शिशुदेखि पाँच वर्षमुनिका बालबालिकामा आँखाको क्यान्सर (रेटिनोब्लास्टोमा)देखिने क्रम बढ्दो छ। चिकित्सकहरूका अनुसार समयमै उपचार गर्दा यो रोग निको हुने वा बाँच्ने दर उच्च हुन्छ। ढिलो भए क्यान्सर फैलिएर ज्यानै जाने जोखिम हुन्छ। वरिष्ठ नेत्र रोग विशेषज्ञ प्राडा रोहित सैंजुका अनुसार, पाँच वर्षमुनिका बालबालिकाको आँखामा हुने घातक क्यान्सर मानिन्छ, रेटिनोब्लास्टोमा। डासैंजू भन्छन्, उपचार छिटो गर्न सके दृष्टि फर्काउनुका साथै आँखा र ज्यान जोगाउन सकिन्छ। मुलुकमा बर्सेनि ४५ देखि ५० जना बालबालिकामा रेटिनोब्लास्टोमा हुने अनुमान छ। तीलगंगा आँखा अस्पतालमा रोग पुष्टि भएकामध्ये झन्डै ५० प्रतिशत बालबालिकाको दुवै आँखामा रेटिनोब्लास्टोमा पाइएको छ। यो रोग लागेका बालबालिकाहरूमध्ये ६० प्रतिशतमा एउटा मात्र आँखामा असर देखिएको छ। ४० प्रतिशतमा दुवै आँखामा रोग पुष्टि भएको डा राजकर्णिकार बताउँछिन्। कसरी थाहा पाउने ? शिशु तथा बाल्यावस्थामा हुने आँखाको क्यान्सर हो, रेटिनोब्लास्टोमा। यो एउटा वा दुवै आँखामा देखिन सक्छ। आँखाको पछाडिको पर्दा (रेटिना)बाट सुरु हुन्छ। रेटिनामा रहेका कोषिका अनियन्त्रित रूपमा बढ्छन। र, आँखाको सेतो नानी (ल्युकोकोरिया) देखिन्छ। डा राजकर्णिकार आँखाको नानीको कालो भागमा सेतो टीका (ह्वाइट रिफ्लेक्स) र आँखाको टेढोपन भएको छ भने अभिभावकले तत्कालै आँखाको जाँच गराउनु पर्ने सुझाउँछिन्। डाराजकर्णिकार भन्छिन, आँखा असामान्य रूपमा रातो हुने, दुख्ने र देख्ने क्षमता पनि घट्दै गएको छ भने आँखाको क्यान्सरको शंका गर्नुपर्छ। समयमा उपचार नगर्दा आँखाको आकार ठूलो हुँदै जाने र बाहिरतिर समेत आउन सक्छ। यदि क्यान्सर आँखामा मात्र सीमित छ भने इन्ट्राओकुलर रेटिनोब्लास्टोमा भनिन्छ। यदि यो शरीरका अन्य भागहरूमा एक्स्ट्राओकुलर रेटिनोब्लास्टोमा भनिने विशेषज्ञहरू बताउँछन्। सामान्यतया रेटिनोब्लास्टोमालाई तीन भागमा विभाजन गरिन्छ। एउटा आँखामा रेटिनोब्लास्टोमा पाइएमा युनिल्याटरल र दुवै आँखामा देखिएमा बाइल्याटरल भनिन्छ। आँखाको क्यान्सर फैलिएर मस्तिष्कभित्रको पाइनल ग्रन्थीसम्म पुगेको छ भने पाइनोब्लास्टोमा भनिन्छ। आँखाको नसा मस्तिष्कसँग जोडिएकाले मस्तिष्क, फोक्सो, कलेजो हुँदै हाडमा क्यान्सर फैलिएर ज्यान जान सक्छ। तर सुरुवाती चरणमै उपचार गराए पूर्ण निको हुन्छ। ००० बालबालिकाको आँखाको भित्री भागको पर्दा (रेटिना)मा देखिन्छ, रेटिनोब्लास्टोमा। यो पाँच वर्षमुनिका बालबालिकामा बढी देखिएको छ। डा राजकर्णिकार भन्छिन्, आँखाको क्यान्सर १५ हजार नवजात शिशुमध्ये एकजनामा देखा पर्ने गर्दछ। उपचारमा ढिलो भएमा आँखाको पूरै भागमा फैलिएर अन्धोपन गराउन सक्छ। साथै, शरीरको अन्य भागमा पनि फैलिएर ज्यानसमेत जान सक्छ।आँखाको पर्दा (रेटिना)लगायत भित्री भागमा क्षति पुर्याउँदै शरीरका अन्य भागमा फैलिएको पाइएको छ। भर्खर जन्मेका बालबालिकालाई पनि आँखाको क्यान्सर हुन सक्छ। विशेषगरी पाँच वर्षमुनिका बालबालिकालाई बढी भएको पाइएको छ, डाराजकर्णिकार भन्छिन्, सन्तानको एउटा वा दुवै आँखामा समेत क्यान्सर लिएर उपचारका लागि अस्पताल आउनेहरूको संख्या बढ्दो छ। वंशाणुगत पनि हुन्छ जेनेटिक म्युटेसन र वंशाणुगत कारणले रेटिनोब्लास्टोमा हुन्छ। यसबाट प्रभावितमध्ये ४० प्रतिशतमा दुवै आँखामा क्यान्सर पाइएको छ। डा राजकर्णिकार भन्छिन्, दुवै आँखामा क्यान्सर देखिनेबित्तिकै वंशाणुगत रहेछ भन्ने बुझ्नुपर्छ। वंशाणुगत रेटिनोब्लास्टोमा कलिलै उमेरमा सुरु हुन्छ। यो अलि जटिल हुन्छ। एउटा आँखामा रेटिनोब्लास्टोमा हुनु पनि वंशाणुगत हुन सक्छ। रेटिनोब्लास्टोमा भएका बाबुआमाबाट जन्मेका सन्तान र यो रोग लागेका बिरामीका भाइबहिनीहरूलाई पनि यो रोग लाग्ने सम्भावना बढी हुन्छ। वंशाणुगत क्यान्सरबाट प्रभावित बालबालिकाले गर्भावस्थादेखि नै रोग लिएर जन्मेको हुन्छ। डाराजकर्णिकारसँग वंशाणुगत क्यान्सर प्रभावित एक महिनाको शिशुको उपचार गरेको अनुभव छ। रेटिनोब्लास्टोमा भएको छछैन भन्ने पत्ता लगाउन आँखा रोग विशेषज्ञले बेहोस गरेर आँखाको पर्दा (रेटिना)को जाँच गर्छन्। त्यसपछि बल्ल रोग पत्ता लगाउन सकिन्छ। रोग पत्ता लगाउन आँखाको भिडियो एक्सरे (अल्ट्रासाउन्ड) गर्नुपर्छ। त्यस्तै आँखा तथा मस्तिष्कको सिटिस्क्यान, एमआरआईलगायतका परीक्षण समेत गर्नुपर्ने हुन सक्छ। गरिबीमाथि रोगको बोझ वरिष्ठ नेत्र रोग विशेषज्ञ प्राडा रोहित संैजूका अनुसार, तराई (मधेस)का बालबालिकालाई रेटिनोब्लास्टोमा बढी देखिएको छ। तीलगंगा आँखा अस्पतालमा उपचारका लागि आउने बिरामीमध्ये मध्य तराईको सर्लाही, सिरहा, महोत्तरीलगायतका जिल्लाका बढी छन्। पहाडी जिल्लाका फाट्टफुट्ट बालबालिका रेटिनोब्लास्टोमाबाट प्रभावित छन्। कतिपय काठमाडौं उपत्यकाभित्रका बालबालिकामा पनि रेटिनोब्लास्टोमा पुष्टि भएको छ। वीरगन्जका एक पेन्टकर्मीले छोराको दायाँ आँखाको नानीमा सेतो टीका देखिएको एक वर्षपछि बल्ल आँखा अस्पताल ल्याए। उपचारमा ढिलाइ गरेकै कारण आँखा बचाउन नसकिने भयो। आँखामा केही समस्या हुनेबित्तिकै ल्याउनुपर्ने हो। कतिपय अभिभावकहरूमा बेपर्वाह देखिन्छन्। आँखामा केहि खराबी छ भन्ने थाहा हुँदाहुँदै पनि संवेनशील भइदिंदैनन्, डाराजकर्णिकार भन्छिन्, उपचारमा ढिलासुस्ती गरेकै कारण आँखा निकाल्नु पर्छ। नक्कली आँखा राख्नुपर्छ भन्दा बल्ल स्तब्ध हुन्छन्। गरिबी र अज्ञानताका कारण पनि कतिपय अभिभावकहरू सन्तानको आँखाको उपचार गर्न पन्छने गरेको आँखा रोग विशेषज्ञहरू बताउँछन्। भ्रममा अभिभावक समयमै उपचारमा पहुँच नहुनुमा जनचेतनाको अभाव र अज्ञानता रहेको पाइएको छ। कतिपय अभिभावकहरूले आँखामा सेतो देखिनुलाई भाग्यशालीको संज्ञा दिएको पाइएको छ। जुन भ्रम हो। आँखाको बीचमा सेतो टल्कँदा सुपर वापर हो भन्ने खालको भ्रम कतिपय अभिभावकहरूमा रहेको पाइयो, डाराजकर्णिकार भन्छिन्, आँखाको बीच नानीमा सेतो टल्कने देखिनु रेटिनोब्लास्टोमाको लक्षण हो। तर, कतिपय अभिभावकहरू भाग्यमानीको भ्रममा रहेको पाइएको छ। दिउँसोभन्दा राति बच्चाको आँखा टल्कने गर्छ। कतिपय अभिभावकहरू चोट लागेको हो भन्दै उपचारमा ल्याउने गरेको पाइएको छ। तर, कहिले चोटपटक लागेको हो ? भन्ने प्रश्नमा अभिभावक नै जवाफविहीन हुने गरेका छन्। प्राडा सैंजुका अनुसार, एउटा आँखामा मात्र क्यान्सर छ भने अर्को आँखाले देखिरहेको हुनाले पनि अभिभावकहरूले खासै ध्यान दिँदैनन्। प्राडा सैंजू भन्छन्, आँखाको कालो भाग कालै र सेतो भाग सेतै हुनुपर्छ। कालो भागको बीचमा सेतो टीका देखियो भने अभिभावक सजग भइहाल्नु पर्छ। नजिकको आँखा उपचार केन्द्र वा अस्पतालमा रहेका आँखा विशेषज्ञसमक्ष जँचाउन लगिहाल्नुपर्छ। उपचारमा ढिलाइले जान्छ, ज्यान प्राडा सैंजूका अनुसार, उपचारमा ढिलाइ गर्दा ज्यानै जाने जोखिम हुन्छ। उपचारमा ढिलाइले आँखाको क्यान्सर फैलिएर शरीरका अन्य अंगमा फैलिएर जटिल अवस्थामा पुगेको हुन्छ। हाइडोज औषधि र विकिरणबाट उपचार गर्दा बालबालिकाले थेग्नसमेत सकस पर्छ। उपचारकै क्रममा बालबालिकाको पढाइ छुटेको हुन्छ। खर्च व्यवस्थापनमा समेत सकस परिरहेको हुन्छ। डाराजकर्णिकार भन्छिन्, जटिल अवस्थामा पुगेको बेला बिरामीलाई एकातिर सकस परिरहेको हुन्छ, अर्कोतिर सम्पूर्ण परिवार नै तनाबले बिरामी झैं भइसकेको हुन्छ। कृत्रिम आँखा हाल्न सहयोग शल्यक्रिया पछि आँखाको डल्लो निकालिन्छ। ६ सातापछि कृत्रिम आँखा (प्रोस्थेसिस) राखिन्छ। आँखाको सौन्दर्य कायम गरी सामाजिक पुनस्र्थापनामा सहयोग गर्ने भएकोले कृत्रिम आँखा राखिने गरिन्छ। एउटा कृत्रिम आँखाको पर्छ, १५ हजार रुपैयाँ। फलोअप उपचारमा खर्च भएर हत्तु भएका अभिभावकलाई कृत्रिम आँखा निःशुल्क पाउँदा खुसी हुने गरेका छन्। ओपन आइज ग्लोबल र अस्ट्रेलियन क्याथोलिक अस्ट्रेलियाको आर्थिक सहयोगमा ओपन आइज नेपालले निःशुल्क उपचार र कृत्रिम आँखा उपलब्ध गराउँदै आएको छ। अझैं एक वर्षको लागि निःशुल्क उपचार र कृत्रिम आँखाको लागि फन्ड उपलब्ध छ। गत वर्ष १६ जनालाई नक्कली आँखा उपलब्ध भएको छ। ५२ जनाको निःशुल्क उपचार गरिएको डा राजकर्णिकारले जानकारी दिइन्। रेटिनोब्लास्टोमाको उपचारमा फलोअप गरिरहनुपर्छ। एक वर्षसम्म तीनतीन महिनामा बिरामीलाई बेहोस बनाएर परीक्षण गरिन्छ। त्यसपछि ६ वर्ष नपुगेसम्म ६६ महिनामा फलोअप परीक्षण गराईरहनु पर्छ। डा राजकर्णिकार भन्छिन्,६ वर्षसम्म फलोअप परीक्षण गरिहनुपर्ने हुँदा उपचार प्रक्रिया अलि लामो लाग्न सक्छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, सरकारले १४ वर्षमुनिका बालबालिकाको शरीरको जुनसुकै अंगमा क्यान्सर भए पनि निःशुल्क उपचार गर्छ। त्यसका लागि कान्ति बाल अस्पताल, पाटन स्वास्थ्य विज्ञान प्रतिष्ठान, भक्तपुर क्यान्सर अस्पताल र बीपी स्मृति क्यान्सर अस्पतालमा उपचार हुन्छ। डा बुढाथोकी भन्छन्, आँखाको मात्र होइन जुनसुकै क्यान्सर भए पनि १४ वर्षमुनिका बालबालिकाको निःशुल्क उपचार हुन्छ। अहिलेसम्म ९ सय बालबालिकाको निःशुल्क उपचार भइसकेको छ। तालिम जरुरी महिला स्वयंसेविकालाई रेटिनोब्लास्टोमाको लक्षणहरूसहित सामान्य तालिम दिँदा जनचेतना फैलाउनमा सहयोग पुग्ने चिकित्सकहरू बताउँछन्। बालरोग विशेषज्ञहरूले पनि शरीरका अन्य भागको उपचार गर्ने क्रममा आँखाको अवस्था हेरेर आँखा रोग विशेषज्ञलाई सिफारिस गर्दा पनि धेरै जनालाई उपचारको पहुँचमा ल्याउन सकिन्छ। डाराजकर्णिकारका अनुसार, महिला स्वयंसेविका साथै अनमी, हेल्थ असिस्टेन्ट, नेत्र सहायक (अप्थाल्मिक असिस्टेन्ट), अप्ट्रोमेट्रिस्टलगायतका स्वास्थ्यकर्मीको सहयोगबाट उपचारमा पहुँच बढाउन सकिन्छ। डा राजकर्णिकार भन्छिन्, हरेक विद्यालयले प्रत्येक वर्ष आँखा जाँच कार्यक्रम सञ्चालन गर्ने हो नयाँ बिरामी पत्ता लगाउन सहयोग पुग्छ। सुरु महिनामै परीक्षण गरौं नेपाललगायत विकासोन्मुख मुलुकहरूमा रेटिनोब्लास्टोमाबाट हुने मृत्युदर अधिकतम ५० प्रतिशत रहेको छ। विकसित मुलुकहरूमा भने ५ प्रतिशतभन्दा कम भएको पाइएको छ। विश्वमा १५ देखि १८ हजार बालबालिकामा रेटिनोब्लास्टोमा देखिने गरेको छ। भारतमा १५ शय बालबालिकामा पुष्टि हुने गरेको छ। नेपालका आँखा अस्पतालमा भारतका बालबालिका पनि उपचारमा आउने गरेका छन्। आँखा रोग विशेषज्ञहरू शिशु जन्मेको एक महिनाभित्रै आँखा जाँच गर्न सुझाव दिन्छन्। डा राजकर्णिकार भन्छिन, शिशु जन्मिएको एक महिनाभित्रै आँखाको परीक्षण गराउनुपर्छ। नवजात शिशुमा ल्युकोकोरिया छ कि छैन भनेर हेर्नु उत्तम हुन्छ। त्यसपछि पनि तीनतीन महिनाको अवधिमा आँखाको परीक्षण गराउनु पर्छ। यसो गरे आँखा जोगाउन सकिन्छ। स्वस्थ आँखाले नै सुन्दर समाज बनाउन सहयोग पुग्छ। आँखाको क्यान्सर (रेटिनोब्लास्टोमा) का लक्षणहरू आँखाको नानीको कालो भागमा सेतो टीका देखिने आँखाको डेढोपन हुने आँखा असामान्य रूपमा रातो हुने आँखा दुख्ने दृष्टि क्षमता कम हुँदै जाने आँखाको आकार ठूलो हुँदै जाने आँखाको डल्लो बाहिर निस्कने रोग पत्ता लगाउन गरिने परीक्षण आँखाको पर्दा (रेटिना) जाँच आँखाको भिडियोएक्सरे (अल्ट्रासाउन्ड) आँखा र मस्तिष्कको सिटिस्क्यान र एमआरआई उपचार गर्न अपनाइने पद्धतिहरू केमोथेरापी थरमोथेरापी क्रायोथेरापी रेडियोथेरापी शल्यक्रिया आँखाको डल्लो निकाले पनि कृत्रिम आँखा (प्रोस्थेसिस) राखेर आँखाको सौन्दर्य कायम गरिन्छ। शरीरको जुनसुकै अंगमा क्यान्सर भएका १४ वर्षमुनिका बालबालिकाको निःशुल्क उपचार हुन्छ। ढुक्क हुँदै सन्तानको बेलैमा उपचार गराउनुहोस्। डा प्रकाश बुढाथोकी  प्रवक्ता, स्वास्थ्य तथा जनसंख्या मन्त्रालय पाँच वर्षमुनिका सन्तानको आँखाको नानीमा सेतो टीका देखिएमा अभिभावक सचेत हुनुपर्छ। रेटिना (आँखाको पर्दा)को जाँच गरेर रोग पत्ता लगाउन सकिन्छ। डा पूर्णिमा राजकर्णिकार स्थापित  प्रमुख, तीलगंगा आँखा अस्पताल, आँखा क्यान्सर रोग विभाग। आँखाको क्यान्सर (रेटिनोब्लास्टोमा)मा उपचार छिटो गर्न सके दृष्टि गुम्न पाउँदैन। आँखा र ज्यान जोगाउन सकिन्छ। प्राडा रोहित सैंजू  वरिष्ठ नेत्र रोग विशेषज्ञ के छन्, उपचार पद्धति ? रोगको चरणअनुसार विभिन्न उपचार विधि छन्। कुन चरण (स्टेज)मा उपचार गर्न ल्याइएको छ, त्यहीँ आधारमा उपचार पद्धति अपनाउने गरिन्छ। रोगको स्टेज पत्ता लगाउन सिटिस्क्यान गरिन्छ। अलि जटिल अवस्थामा ल्याइएको छ भने बोनम्यारोको पनि परीक्षण गरिन्छ। बोनम्यारोमा पनि देखिएको छ भने त्यसलाई स्टेज४ भनिन्छ। ढाडको पानी निकालेर गरिने बोनम्यारो परीक्षण कान्ति बाल अस्पतालमा हुने गरेको छ। रोगको अवस्था निर्क्योल भएपछि अपनाइने उपचार पद्धति पाँच किसिमका छन्,केमोथेरापी, थरमोथेरापी, क्रायोथेरापी, रेडियोथेरापी र शल्यक्रिया। केमोथेरापीमा क्यान्सर वरुद्ध औषधिहरू नसाबाट दिएर उपचार गरिन्छ। साथै यी औषधिहरू कहिलेकाहीँ सीधै आँखामा पनि लगाइन्छ। त्यस्तै थरमोथेरापी विधि भन्नाले डायोड लेजरद्वारा अत्यधिक तातो प्रयोग गरी क्यान्सर भएको तन्तुलाई नष्ट गरिन्छ। क्रायोथेरापी उपचार विधिअन्तर्गत अत्यधिक चिसो तापक्रमको प्रयोग गरी क्यान्सर भएको तन्तुलाई नष्ट गरिन्छ। रेडियोथेरापीमा उच्च मात्रामा एक्सरे विकिरण प्रयोग गरी क्यान्सरका तन्तु नष्ट गरिन्छ। जटिल अवस्थामा पुगेका बिरामीलाई मात्र रेडियोथेरापी उपचार विधि प्रयोग गरिने डा राजकर्णिकार बताउँछिन्। विभिन्न उपचार विधि अपनाउँदा पनि रोग निको पार्न सम्भव नहुन सक्छ। त्यस्तो अवस्थामा शल्यक्रिया गर्नुपर्ने हुन्छ। आँखाको डल्लो निकाली गर्नुपर्ने उपचारलाई इन्कुलेसन भनिन्छ।"
बम जस्तो देखिने शंकास्पद वस्तु सेनाद्वारा डिस्पोज,"कपिलवस्तु : कपिलवस्तुको मायादेवी गाउँपालिका१ स्थित पकडी चोकमा बेवारिसे संकास्पद अवस्थामा फेला परेको बम जस्तो एक कुकर नेपाली सेनाको टोलीद्वारा डिस्पोट गरिएको छ । नेपाली सेनाको शमशेर दल गण, गोरुसिंगेबाट आएको विशेष टोलीले सो कुकर डिस्पोट गरेको हो। बम जस्तो देखिने उक्त वस्तु सार्वजनिक स्थलमा भेटिएपछि स्थानीयवासी त्रसित बनेका थिए। शंकास्पद वस्तु बम थियो वा थिएन भन्ने स्पष्ट विवरण आउन बाँकी रहेको सुरक्षा स्रोतले जनाएको छ । तर, सेनाले सुरक्षित तरिकाले डिस्पोट गरेपछि सम्भावित क्षति टरेको जनाइएको छ। स्थानीय स्तरमा डर त्रास फैलाउन यस किसिमको गतिविधि भएको हुन सक्ने प्रमुख जिल्ला अधिकारी दिल कुमार तामाङले बताए । 'घटनाबारे सुक्ष्म अनुसन्धान शुरू गरिएको छ, कसको संलग्नतामा यस्तो गतिविधी भई रहेको छिट्टै खुल्नेछ', प्रजिअ तामाङले भने । प्रेसर कुकरमा, दलालहरू जग्गा लुटपाट गर्ने तिमीहरू सुध्रिएनौं भने तिमिहरूको घरमा यो बम पड्काउने चेतावनी लेखिएको थियो ।"
८४ को चुनावमा बहुमत ल्याएर शासन गर्न राजावादीलाई प्रचण्डको चुनौती,"नुवाकोट : नेकपा (माओवादी केन्द्र)का अध्यक्ष तथा पूर्वप्रधानमन्त्री पुष्पकमल दाहाल प्रचण्डले आगामी निर्वाचनमा चुनाव जितेर देशमा शासन गर्न चुनौती दिएका छन् । विदुरमा शनिबार पत्रकार सम्मेलनमा बोल्दै उनले राजावादीले अनावश्यक रुपमा संविधान विरोधी गतिविधि गरिरहेको बताएका हुन् । अध्यक्ष प्रचण्डले आगामी २०८४ सालको निर्वाचनमा बहुमतसहित जितेर देशको शासन सत्ता आफ्नो हातमा लिन चुनौती दिए। माग र विरोधका कार्यक्रम गर्ने बहानामा राजावादीहरुले जनतालाई उक्साइरहेको प्रचण्डको दाबी छ। उनले यो व्यवस्थालाई आत्मसात गर्न नसक्ने शक्तिहरुले संविधान विरोधी गतिविधि गरिरहेको आरोप लगाए । उनले सरकार र सरकारमा सहभागी दलहरूको कारण राजावादीका नाममा अनेक गतिविधि हुन थालेको उल्लेख गरे। गृहमन्त्री रमेश लेखकले राजीनामा दिनु पर्ने आफ्नो दलको बटमलाइन रहेको बताउँदै प्रचण्डले नैतिकताका आधारमा गृहमन्त्रीले राजीनामा दिएर छानबिनका लागि मार्ग प्रशस्त गर्नुपर्ने बताए । नेपालमा अरु मन्त्रीहरूसमेत आफूलाई आरोप लाग्दा नैतिकताका आधारमा राजीनामा दिएर छानबिनका लागि मार्ग प्रशस्त गरेको उदाहरण दिँदै अध्यक्ष प्रचण्डले गृहमन्त्रीले राजीनामा नदिएसम्म अन्य विषय अगाडि बढ्न नसक्ने बताए । अध्यक्ष प्रचण्डले सङ्घीय लोकतान्त्रिक गणतन्त्रात्मक व्यवस्था र अग्रगामी परिवर्तनको पक्षमा दृढतापूर्वक उभिनु सच्चा गणतन्त्रवादीको कार्यभार भएको बताए । अनेक गतिविधिका कारण गणतन्त्रलाई समस्यामा पार्न खोजिएको र त्यो जुनसुकैले गरेपनि दिवास्वप्न मात्रै भएको बताए । शेरा दरबार प्रकरणको छानबिन होस् पुर्वप्रधानमन्त्रिसमेत रहेका माओवादी अध्यक्ष प्रचण्डले नुवाकोटको शेरा दरबार प्रकरण आफू विरुद्धको षडयन्त्रको एउटा नमूना मात्रै भएको बताए । 'मैले भनेको छु, यसमा मलाई छानविन सुरु गरियोस भने, तर, छानविन किन गरिएको छैन, म आफैं अचम्ममा परेको छु ' उनले भने। उनले विदुर नगरपालिका २ तादी नदी किनारामा रहेको शेरा दरबार प्रकरण यतिखेर टाईटाइफिस भएको दाबी गरे । खुल्ला रुपमा मैले आफू संलग्नता छैन, छानबिन गरियोस् भनिरहेको छु । तर, किन छानविन हुँदैन ? भनेर प्रतिप्रश्न गरे । उनले वर्तमान सरकार देशमा सुशासन कायम गर्न, भ्रष्टाचार नियन्त्रण गर्न र जनभावना अनुसार चल्न नसकेको बताए । सरकार परिवर्तनको खेलमा माओवादी नलागेको उनले दोहोर्याए । प्रचण्डले यो सरकार कुन बेला आफ्नै बोझले ढल्छ, कसैलाई थाहा नभएको टिप्पणी गरे । देशमा गणतन्त्रको रक्षा, स्थायी शान्तिको बाटो र जनताको आवाजलाई माओवादीले मात्रै पुरा गर्न सक्ने उनले बताए । अध्यक्ष प्रचण्डले गणतन्त्रको रक्षा, प्रयोग र विकासका लागि परिवर्तनकारी शक्तिबीचको एकता र गणतान्त्रिक शक्तिबीचको सहकार्य अहिले अपरिहार्य रहेकोसमेत बताए । पूर्वप्रधानमन्त्री दाहालले गणतान्त्रिक संविधानबाट प्रदत्त जनताका मौलिक हकको कार्यान्वयन गरेर फेरिएको व्यवस्थाअनुकूल नेपाली जनताको आर्थिक, सामाजिक र सांस्कृतिक जीवनमा रूपान्तरण गर्ने कार्यभार पूरा गर्नेतर्फ दलहरूको ध्यान जानुपर्ने बताए । व्यवस्थामाथि विभिन्न शक्तिबाट धावा बोलिनु नेपालको स्वाभिमानमाथि आँच पुर्याउन खाजेको उनको भनाई छ ।"
बाढीले अवरुद्ध बनाएको धरानभेडेटार सडक सञ्चालनमा,"धरान : अबिरल वर्षाका कारण निशाने खोलामा आएको बाढीले अवरुद्ध बनेको धरान भेडेटार सडक सञ्चालनमा आएको छ । शनिबार बिहान परेको अविरल वर्षाका कारण निशाने खोलामा पहिरो झर्दा धरान भेडेटार सडक अवरुद्ध बनेको थियो । सडक अवरुद्ध बनेपछि धरानबाट धनकुटा जाने यातायातका साधन बीच सडकमा नै अलपत्र परेका थिए । प्रहरी, स्थानीयको सहयोगमा जेसिभी लगाएर पहिरो हटाएर यातायातका साधन संचालनमा ल्याइएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक वीरेन्द्रसिंह थापाले जानकारी दिए। उनले पहिरो अवरुद्ध बनाएको निशाने खोलाको सडकमा ट्राफिक प्रहरी परिचालन गरि यातायातका साधन सञ्चालनमा सहज बनाइएको बताए । निशानेको पहिरो पन्साएपछि धरानबाट भेडेटार, नम्जे, डाडाबजार, राजारानी र ६ नम्बर बुधबारेसम्म यातायातका साधन सञ्चालन भएको नेपाल यातायात स्वतन्त्र मजदुर संगठनका केन्द्रीय सदस्य लक्ष्मी बानियाँले बताए । उनले निशाने खोलाको सडक खुलेपनि धनकुटाको लेउती खोलाले सडक बगाउँदा धनकुटा जाने र धरान आउने यातायातका साधन र सयौं यात्रुहरु फलामेटार, फेदी, घन्टे र मुलघाटमा अलपत्र परेको बताए ।"
हात्तीको आक्रमणबाट एक वृद्धको मृत्यु,"सप्तरी: सप्तरीमा जङ्गली हात्तीको आक्रमणमा परी एक जनाको मृत्यु भएको छ । कञ्चनरूप नगरपालिका१२ धरमपुर टोलका ६६ वर्षीय दशरथ भनिने केदारबहादुर विष्टको मृत्यु भएको प्रहरीले जनाएको छ । स्थानीयका अनुसार घरदेखि पाँच सय मिटर पश्चिममा रहेको मकैबारीमा विष्टलाई हात्तीले आक्रमण गरेको थियो । हात्तीको दाह्रा उनको शरीरमा गाडिएको स्थानीय स्थानीय लिलबहादुर मगरले बताए । बँदेललगायत जनावरबाट मकै जोगाउन विष्ट राति एक्लै खेतमा जाने र कहिलेकाही खेतमा बनाएको टौवा (छाप्रो) मा नै सुत्ने गरेकामा आज हात्तीको आक्रमणमा परी मृत्यु भएको उनले बताए। राति २ बजेतिर हात्ती कराएको आवाज आएको थियो, त्यतिबेला नै विष्टलाई हात्तीले मारेको हुनुपर्छ । बिहान टौवा नजिक भुइँमा लडेको देखेपछि प्रहरीमा खबर गरेका थियौँ, मगरले भने।"
भारत र पाकिस्तानबीचको युद्धविराममा अमेरिकाको भूमिकाबारे ट्रम्पले के भने ?,"काठमाडौं : अमेरिकी राष्ट्रपति डोनाल्ड ट्रम्पले शुक्रबार भारत र पाकिस्तानबीचको हालैको द्वन्द्वबारे बोलेका छन्। उनले भारत र पाकिस्तानलाई लड्नबाट आफूले रोकेका बताएका हुन्। हामीले भारत र पाकिस्तानलाई लड्नबाट रोक्यौँ। मलाई विश्वास छ यो आणविक प्रकोपमा परिणत हुन सक्थ्यो, ट्रम्पले ओभल अफिसमा पत्रकार सम्मेलनको क्रममा भने। हामी एकअर्कालाई गोली हान्न र सम्भावित रूपमा आणविक हतियार प्रयोग गर्ने मानिसहरूसँग व्यापार गर्न सक्दैनौँ, उनले थप भने। २२ अप्रिलमा जम्मू कश्मीरको पहलगाममा भएको आक्रमणपछि भारतले ६७ मेको राति पाकिस्तान र पाकिस्तान प्रशासित कश्मीरमा आक्रमण गरेको थियो। दुई देशबीचको तनाव सैन्य द्वन्द्वमा परिणत भएको थियो। मे १० को साँझ युद्धविरामको घोषणासँगै दुई देशबीचको सैन्य द्वन्द्व समाप्त भएको थियो। यो युद्धविरामको घोषणा पहिलो पटक अमेरिकी राष्ट्रपति डोनाल्ड ट्रम्पले गरेका थिए। उनले भारत र पाकिस्तानबीच युद्धविराम सम्झौतामा अमेरिकाले भूमिका खेलेको दाबी गरेका थिए। तर भारतीय पक्षबाट भारत र पाकिस्तानबीचको डीजीएमओ स्तरको वार्तापछि युद्धविराममा सहमति भएको बताएको थियो।"
गजलका आदर्श : मनु ब्राजाकी,"मनु दाइले भनेको सम्झना छ घनश्यामजी ! वास्तवमा गजल बहरमा नै लेखिन्छ, लेखिनुपर्छ। मैले सकिनँ। तपाईंले सक्नुहुन्छ। त्यसैले बहरमा नै लेख्नुस्। नमस्ते त गरेथ्यौ हाँसो हेर्न भ्याइनँ, दिन भनी कोसेली केही पनि ल्याइनँ । बजारमा डुलेर थाकी सकें साह्रै नै, आफूभन्दा सस्तो केही कतै पनि पाइनँ । एकोहोरो शंख झैं एक्लै बसी गाएथें, कसैसँग पनि मैले दोहोरी त गाइनँ । उधारो नै भए पनि रक्सी नै त खाएथें, जीवन मैले कसैको चोरेर त खाइनँ । बिग्रिएँ, भत्किएँ मद्दत केही गरिदियौ, भनेर मनुकहाँ कहिले पनि धाइनँ । नेपाली साहित्यका बहुमुखी प्रतिभा मनु ब्राजाकी (१९९९२०७४) मेरो गजल यात्राका आदर्श स्रष्टा हुन् । वस्तुतः म नेपाली गजलको रंगमञ्चमा एकजना स्रष्टा पात्र भएर उपस्थित हुन सक्नुमा ब्राजाकीका रचनाको प्रमुख भूमिका छ । यसर्थ, मनु दाइ मेरो गजल सिर्जनकलाका परोक्षतः प्रेरक व्यक्तित्व पनि हुन् । सायद नकुल सिलवालद्वारा सम्पादित बगर पत्रिका वर्ष ५, पूर्णांक १० मा प्रकाशित मनु दाइको उपर्युल्लिखित गजल पढ्ने अवसर नपाएको भए म आज जस्तो गजलकार भएर चिनिने थिइनँ । त्यसैले त म मनु दाइलाई मेरो गजलका आदर्श मान्छु, मेरो गजल यात्राका प्रेरक ठान्छु । ममा गजल लेख्ने सामान्य रुचि २०४० सालतिरदेखि नै जागेको थियो र प्रयास गरिरहेको पनि थिएँ, तर सफलता हातमा नपरेकोे अवस्था थियो । मनमा तीव्र रहर थियो, काफिया, रदिफबारे खास ज्ञान थिएन । अझ भनूँ, गजल सिद्धान्तको कुनै जानकारी नै थिएन । गजल उर्दूको एउटा काव्यिक विधा हो, यसलाई किन महत्त्व दिनु भन्ने मनोगत कमजोरी पनि थियो ममा । तर, मनु दाइको उक्त गजलले खै कसरी हो कुन्नि, मेरो मनमा एक प्रकारको तरंग ल्यायो । त्यही तरंगको दबाबमा मैले तुरुन्तै एउटा गजल लेखें, उनकै गजलका केही काफिया सापटी लिएर जुन यस प्रकार छ जिन्दगी त जिएकै छु हाँस्न कहिल्यै पाइनँ, त्यसैले त प्रीति गाँस्न कसैसँग रुचाइनँ । नहाँस ए मान्छेहरू ! बिजोक मेरो देखेर, मान्छेसँग कुनै पनि साइनो मैले लाइनँ । चाकरी र चाप्लुसीले ठूलै बन्न सकिन्छ रे ! तर मैले कसै कहाँ कहिल्यै पनि धाइनँ । अस्मिता नै बेच्यो भने पेट पाल्न पाइन्छ रे ! तर मैले आत्मा बेच्ने गीत कहिल्यै गाइनँ । भोकभोकै हिँड्दा एउटा दानी आई जुठो दिए, ला खा घनश्याम भनी तर मैले खाइनँ । (रचना मिति : २०४४ माघ १८ गते) यही गजल प्रकाशनार्थ मधुपर्क मासिक पत्रिकामा प्रेषित गरें । नभन्दै, २०४५ सालको मधुपर्कमा छापियो मेरो यो विपठनको प्रभावमा लेखिएको पहिलो गजल । म निकै पुलकित भएँ । किनभने मैले बुझेर, जानेर लेखेको गजल थिएन यो । त्यसपछि २०४६ सालको मधुपर्क वर्ष २२, अंक ९ मा ब्राजाकीको गजल एक चर्चा शीर्षकमा समालोचनात्मक आलेख छापियो । त्यसमा गजलको सिद्धान्तका केही महत्त्वपूर्ण पक्षहरूसहित नेपाली गजलको चर्चा परिचर्चा पनि गरिएको थियो । जीवनमा एउटा मात्र गजल छापिएको म बबुराको उक्त गजलका केही शेर उदाहरण दिएर मनु दाइले मलाई राम्रो सम्भावना भएका गजलकार भन्दै प्रशंसा गरेको पाउँदा हर्षविभोर भएको थिएँ । जसको गजलबाट प्रभावित भएर मैले गजल लेखें, उसैले मेरो गजल लेखनको तारिफ गरेको पाउँदा कति प्रफुल्लित भएको थियो होला मेरो मन त्यतिखेर ! वास्तवमा मनु दाइ र मेराबीच न प्रत्यक्ष, न त परोक्ष नै परिचय भएको थियो । म उनलाई हृदयबाट नै आदर्श मान्दै थिएँ, तर सम्पर्क सूत्र थिएन । मनु दाइकै रचनाबाट प्रभावित भएर गजल लेख्न थालेको मलाई उनकै प्रशंसाले यस विषयमा अध्ययन गर्ने उत्साह र जिम्मेवारी पनि थपियो । फलतः मैले हिन्दी र उर्दूका गजल र गजल सिद्धान्तका पुस्तकहरू खोजेर पढ्न थालें अनि गजल सिर्जना र समालोचनामा कलम चलाउने जाँगर मभित्र उत्प्रेरित हुन थाल्यो । यसै क्रममा झन्डै सयवटा जति फुटकर गजल लेखिसकेको रहेछु । ती गजलमध्ये केही छनोट गरेर संग्रह निकाल्ने रहर जाग्यो र यो मौसम नामक संग्रह प्रकाशित गर्ने तयारी भयो । यसमा विशेष भूमिका रहेको छ, मित्र ललिजन रावलको । जसबाट म प्रभावित भएर गजलको जमिनमा प्रवेश गरें, उसको पनि केही न केही धारणा नराखी संग्रह प्रकाशित गर्न मेरो मनले मानेन । बडो प्रयासले मनु दाइको औरहीको ठेगाना पत्ता लगाएँ र सो कृतिबारे केही लेखिदिन पाण्डुलिपिसहित चिठी हुलाकबाट लेखेर पठाएँ । त्यो बेला आज जस्तो मोबाइल, इन्टरनेट आदिको त के, ल्यान्डलाइन टेलिफोनको पनि सर्वसाधारणमा पहुँच थिएन । पत्राचार नै सबैभन्दा विश्वासिलो सम्पर्कको माध्यम थियो । तापनि सुनसरीको चिठी सुर्खेत र सुर्खेतको चिठी सुनसरी पुग्ने समस्या थियो । कतै मेरो पाण्डुलिपि पनि त्यसरी नै गन्तव्यमा नपुग्ने हो कि भन्ने मनमा अनेकथरी आशंका थियो । धन्न ! मैले पठाएको पाण्डुलिपिसहितको पत्र सकुशल पुगेछ, मनु दाइको हातमा । उनले डेढ पृष्ठको शुभकामनासहित लेखेर पठाएको पत्र ठ्याक्कै एक महिनापछि मेरो हातमा पयो । म असीमित खुसी भएँ । यो २०५० सालको कुरा हो । मनु दाइको यही शुभकामनाले यो मौसमले सार्थकता पाएको मैले अनुभूति गरें त्यतिखेर । वास्तवमा थोरै शब्दमा मेरो गजलकारिताबारे धेरै कुरा भनेका छन्, मनु दाइले यस शुभकामनामा । यसपछि भने मनु दाइ र मेराबीच पत्राचारका माध्यमबाट सम्पर्क सघन हुन थाल्यो । उनका सुन्दर, साना, पूरा डिक नतानेका तर स्पष्ट अक्षरमा लेखिएका केही चिठीपत्रहरू अहिले पनि मेरो पुरानो बाकसमा सुरक्षित छन् । केही चाहिँ किराले काटिसके । मान्छे राम्रा, बोलीवचन राम्रो, स्वभावले पनि राम्रा, लेखनले पनि अब्बल मनु दाइलाई म हृदयमा सजाइरहेको हुन्थें । उनलाई भेट्ने तीव्र आकांक्षा हुन्थ्यो तर सम्भावना क्षीण ! योजना बनाएर उनलाई भेट्न जान सकेको पनि थिइनँ । जहाँ इच्छा, त्यहाँ उपाय भनेको साच्ँिचकै रहेछ । त्यतिखेर केही नवोदित युवा पनि गजल सिर्जनामा रमाइरहेका थिए । यस्ता धेरै गजल स्रष्टाहरूसँग पनि मेरो नैकट्य थियो । तीमध्येका एकजना सुनसरीका सक्रिय गजलकार थिए, सुविद गुरागाईं । समय र साल हेक्का छैन । तिथिमिति बिर्सने बानी छ मेरो । २०५३ सालतिर म जागिरको सिलसिलामा वीरगन्जमा थिएँ । एकदिन काठमाडौं गएका बेला मैले सुविद भाइलाई भनें मनु दाइलाई भेट्ने रहर छ, कसरी भेट्न सकिएला ? ए, ए, मिलाउँछु चाँजोपाँजो । अहिले मनु दाइ यहीं ललितपुर भैंसेपाटीमा हुनुहुन्छ, सुविदले भने । म साँच्चिकै खुसी भएँ । मनु दाइलाई भेट्न पाउने अव्यक्त खुसीले मलाई तरंगित गरिहाल्यो तत्कालै । सुविदलाई यो काम छिटो गर्न आग्रह गरें । उनले मनु दाइसँग समय लिएपछि मलाई जानकारी गराए । एक रात मनु दाइको डेरामा बस्ने गरी हामी दुवै जना गयौं, उनको बासस्थानमा । साँझ पर्नेपर्ने बेलामा । मैले सुनेको थिएँ, मनु दाइले मज्जाले पिउँछन् भन्ने । त्यसका लागि हामीले नै लगानी गर्नुपर्ने कुरा सुविदले मलाई भनिसकेका थिए । त्यो साँझ नै मनु दाइसँगको मेरो बहुप्रतीक्षित पहिलो साक्षात्कारको सुअवसर थियो । जिमिदारका छोरा मनु दाइ साच्ँिचकै फक्कर, हरफनमौला जस्तै लागे मलाई, त्यो पहिलो भेटमा । छोराको कमाइमा भैंसेपाटी सुरु हुने ठाउँ नख्खुमा बसेका रहेछन् उनी, भाउजू ज्ञानुलाई पनि साथैमा राखेर । झिमिक्क साँझ परेपछि उनले हामीलाई नजिकैको एउटा भट्टीमा लगे । त्यहाँ लोकल सुरा मागे र बिस्तारैबिस्तारै गफिँदै पिउन थाले । उनी सुराको मजा लिँदै थिए, हामी दुई उनका कुराको मजा लिँदै थियौं । साँझले रातको रूप धारण गरिसकेपछि भट्टीबाट हामी निस्कियौं । फर्किने बेलामा भरेलाई भन्दै मनु दाइले एक बोतल साथै लिएर जाने कुरा गरे । त्योसहितको बिल एक सय पचास जति भएको रहेछ । उनले तिर्नखोजे झैं गरे, मैले मानिनँ । सम्भवतः उनीसँग त्यो तिर्न चाहिने रकम थिएन । त्यो रकम तिर्दा मलाई प्रसन्नता बोध भयो । मनु दाइले चाहिँ त्यो रकम पछि मलाई फिर्ता गर्छु भन्दै थिए । तर, माग्नै कुरै थिएन । उता डेरामा ज्ञानु भाउजू भोजनका लागि हामीलाई कुरिरहनुभएको रहेछ । खाना खाने तयारीमा हामी बस्यौं । मनु दाइले हामीलाई खान आग्रह गर्दै आफूले नखाने कुरा गरे । त्यहीबेला भाउजूले भन्नुभयो हेर्नुस् न बाबु ! उहाँको बानी नै यस्तै हो । पिएपछि खाँदै नखाने । अब दुईतीन दिन यत्तिकै हो । दाइ ! तपाईंले नखाने भए हामी पनि खाँदैनौं, मैले मनु दाइलाई भनें । सुविदले चाहिँ गाँस मुखमा हालिसकेका थिए । मेरो धेरै जिद्दीपछि मनु दाइले पनि खाने भए, तर खाए थोरै मात्र । त्यो रात निकै रमाइलोसँग बित्यो, गफैगफमा, कुरैकुरामा । मनु दाइ मज्जाले पिउँदै गफिँदै, हामी पनि रमाउँदैसुन्दै । उही कुरालाई मैले मेरो गजलको एउटा शेरमा सुटुक्क हालेको छु अब मानवतावादी मनु कुन कुनामा होला ?, खोज्दा भेटें भट्टीभित्र मजाले पिउँदै रहेछ । भोलिपल्ट बिहानै मनु दाइ सुरामा नै थिए । मैले भाउजूलाई सोधें के दाइको यस्तै हो हाल भाउजू ? यस्तै हो बाबु ! तपाईंका दाइले मलाई बिहे गरेर ल्याएपछि आजसम्म एक रुपैयाँ पनि दिनुभएको छैन । भाउजूको यस भनाइले मलाई भित्रभित्र खुब दुख्यो । एउटा जिमिदारको जेठो छोरा चेतमानसिंह भण्डारी नेपाली साहित्यमा मनु ब्राजाकीका रूपमा स्थापित गराउन भाउजू ज्ञानुको भूमिका कम छैन भन्ने बुझेको छु । भाउजूका कुराले मेरा आँखा रसाए । उहाँको नम्रता र आतिथ्यबाट म निकै प्रभावित भएँ । भोलिपल्ट बिहानको भोजन पनि त्यहीँ गरेर हामी फर्केको जस्तो लाग्छ । यो पहिलो भेट, जीवनमा नै आफ्नो आदर्श स्रष्टासँगको पहिलो साक्षात्कार थियो मेरो । मनु दाइका गजलका शेरहरूमा जसरी सुरा, भट्टी र भट्टीबाल्नीका कुराहरू आउँछन्, त्यसको प्रत्यक्ष अवलोकन र अनुभव गर्न पाएको अवसर मेरो अन्तरमा अहिले पनि सुरक्षित छ । जतिसुकै पियक्कड भए पनि उनको पिउनुको अर्थ अर्कै थियो । लेख्नैकै लागि खुब पिउने तर पिएको बेला नलेख्ने । के दाइको यस्तै हो हाल भाउजू ? यस्तै हो बाबु ! तपाईंका दाइले मलाई बिहे गरेर ल्याएपछि आजसम्म एक रुपैयाँ पनि दिनुभएको छैन। भाउजूको यस भनाइले मलाई भित्रभित्र खुब दुख्यो। पिउन थालेपछि चाहिँ तीनचार दिन लगातार पिउने र लेख्न थालेपछि लगातार तीनचार दिन लेखिरहने स्रष्टा हुन् उनी । त्यसैले मैले उनलाई कहिल्यै जँड्याहा मानिनँ । आदरश्रद्धा गर्न मन लागिरह्यो । सायद पिउने बानी नहुँदो हो त मनु दाइबाट हामीले यति धेरै गजल, कथा, संस्मरण, निबन्ध आदि पाउने थिएनौं । नेपाली साहित्यको समृद्धिका लागि उनले पिएरै भए पनि ठूलो योगदान गरेको कुरा बिर्सन मिल्दैन । त्यसपछि मनु दाइसँग मेरो दोस्रो भेट झन्डै १० वर्षपछि भयो । मेरो गजल सौन्दर्य मीमांसाको प्रथम संस्करणको लोकार्पण २०६४ सालको जेठमा अनाम मण्डलीको आयोजनामा वाल्मीकि संस्कृत विद्यापीठको एउटा कक्षमा भएको थियो । त्यो अवसरमा मनु दाइलाई प्रमुख आतिथ्य प्रदान गरेर आमन्त्रण गरिएको थियो । उनी निकै उत्साहित भएर आएका थिए, त्यो समारोहमा । उनका हातबाट मेरो गजलको सैद्धान्तिक ग्रन्थ लोकार्पण गराउन पाउनु मेरा लागि अहोभाग्य थियो । त्यो मौकामा मनु दाइसँगै बस्ने र पिलाउने चाहना थियो मेरो । तर, त्यो सार्थक भएन । म हतारमा थिएँ, उनको उपस्थितिप्रति आभारी भएँ र बिदा गरें । सायद अनाम मण्डलीका साथीहरूले नै मनु दाइलाई आउनेजाने व्यवस्था गरेका थिए । मैले मेरो हातबाट उनलाई भाडा पनि दिन भ्याइनँ, जानिनँ वा सकिनँ । मलाई पछुतो लागिरहेको छ । अनाम मण्डलीले आयोजना गरेको सोही सालको मोती जयन्तीको कार्यक्रममा पनि मनु दाइलाई भेट्ने अवसर मिलेको थियो ।केही वर्षपछि मनु दाइको अमेरिका प्रस्थानको खबर पाएँ । त्यहाँ रहँदा कहिलेकाहीँ मुहारपुस्तिकामा झल्याकझुलुक भेट हुन्थ्यो उनीसँग । मेरा गजलमा एकदुई पटक कमेन्ट पनि गरेका छन् उनले त्यहाँबाट नै । अतुलनीय खुसी लाग्थ्यो यसरी भेट्दा पनि मनु दाइलाई । मनु दाइलाई चौथोपटक मैले नेपाल प्रज्ञा प्रतिष्ठानको हलमा गजल विषयक अन्तर्राष्ट्रिय स्तरको कार्यक्रममा भेट्ने अवसर पाएको थिएँ । २०७२ सालको भदौ महिनामा मोती जयन्तीको सन्दर्भमा नेपाल प्रज्ञा प्रतिष्ठान र अनाम मण्डलीको संयुक्त आयोजनामा भएको दुई दिने गजल कार्यक्रममा पहिलो दिन गजल वाचनको कार्यक्रम थियो । मनुदाइ त्यहाँ उपस्थित थिए । उनको सम्मान पनि थियो । यो पटक मनु दाइलाई अत्यन्त कमजोर अवस्थामा देखें । दुब्लो, पातलो नभए पनि शारीरिक अशक्तता अकल्पित ढंगले बढेको रहेछ । लठ्ठी हातमा लिएका र अरूको सहाराले मात्र हिँडडुल गर्ने अवस्थामा पुगेका मनु दाइलाई देख्दा मलाई कस्ताकस्तो नमज्जा लाग्यो । त्यो दिन हामीबीच छोटो मात्र भलाकुसारी भयो । दोस्रो दिन मैले पनि कार्यपत्र प्रस्तुत गर्नु थियो त्यहाँ । तर, मनु दाइको उपस्थिति थिएन । उनको उपस्थिति नभए पनि मेरा आदर्श मनुलाई त्यहाँ मैले सम्झिएको थिएँ । मनु दाइमा गजल लेख्नका लागि चाहिने रुक्नअर्कानको ज्ञान थियो । बहरबारे उनी अनभिज्ञ थिएनन् । तर बहरमा गजल कहिल्यै लेखेनन्, लयलाई भने सधैं आत्मसात गरिरहे । एकदिन उनले भनेको सम्झना छ घनश्यामजी ! वास्तवमा गजल बहरमा नै लेखिन्छ, लेखिनुपर्छ । मैले भने बहरमा लेख्न सकिनँ । तपाईंले सक्नुहुन्छ । त्यसैले बहरमा नै लेख्नुस् । हुन पनि नेपाली गजलको पुनर्जागरणपश्चात् गजलका सन्दर्भमा बहरको कुरा उठाउने काम मबाट नै भएको थियो र अद्यापि यो अभियान जारी नै छ । जीवनमा मनु दाइलाई विभिन्न सन्दर्भमा चार चोटि प्रत्यक्ष भेट्ने र बोल्ने अवसर पाएको छु मैले । २०७२ साल फागुनमा परिवर्तन साहित्य प्रतिष्ठानले मेरो एकल गजल गायन कार्यक्रम सर्वनाम थिएटरको हलमा राख्दा मनु दाइलाई प्रमुख अतिथिका रूपमा बोलाउने चाहना थियो । तर, उनको अशक्तताका कारण आयोजक संस्थाले उनलाई ल्याउन नसकिने बताउँदा मलाई दुःख लागेको थियो । थाहा पाए अनुसार अब मनु दाइले पिउन छाड्नु भएको छ रे ! लेख्न भने अझै पनि सक्नुहुन्छ सायद । मलाई धेरैधेरै माया गर्ने आदरणीय अग्रज स्रष्टा मनु दाइ, मेरा गजलका आदर्श स्रष्टा मनु दाइ, मेरो गजल यात्राका प्रेरणा स्रोत मनु दाइ ! तिमी धेरैधेरै वर्षसम्म बाँच, शताधिक आयुको लागि शुभकामना । यसरी मैले उनको मृत्यु हुनुपूर्व नै यो आलेख तयार गरेको थिएँ । उनी जीवित छँदै उनको साहित्यिक योगदानलाई समेटेर एउटा कृति निकाल्ने तयारीमा रहेको जानकारी गराउँदै मसँग लेख मागेका थिए सुविदले । तर त्यो कृति छापिनुपूर्व नै मनुदाइले २०७४ सालको माघ १९ गतेका दिन यस सांसारिक मञ्चबाट सदाका लागि बिदा लिए । अनि छाप्ने भनेको कृति पनि मुल्तबीमा रह्यो, अर्थात् छापिएन । मैले भाइ सुविदसँग मेरो लेख मागें र केही परिमार्जनसहित अद्यावधिक गरेको छु । मेरो गजल यात्राका प्रेरणा स्रोत मनु दाइ ! तिमी धेरैधेरै वर्षसम्म बाँच, शताधिक आयुको लागि शुभकामना भनेर लेखिएको लेखको परिमार्जनमा अब भने मेरो गजल यात्राका प्रेरणा स्रोत मनु दाइ ! तिमीप्रति भावपूर्ण श्रद्धाञ्जलि भनेर लेख्न विवश हुनुपरेको छ । मनु दाइले अलि छिट्टै संसारबाट बिदा लिए, तर कृतिहरूमा उनको कीर्ति रहिरहनेछ ।"
"कत्युरी सभ्यताको हिस्सा, उकु महल","उकु महलको भग्नावशेष स्थलमा विभिन्न शिलालेख लेखिएका चट्टानहरू छन्। कत्युरी राजवंशको अन्त्यपछि १२औं शताब्दीमा पाल राजाहरू अस्कोट, अजयमेरुकोट र दिपालयकोटलगायतका क्षेत्रमा बसोबास गर्ने गरेको पाइन्छ। दार्चुलाको ऐतिहासिक धरोहर मानिएको उकु महलको चर्चा कालापानी जत्तिकै राष्ट्रिय तथा अन्तर्राष्ट्रिय स्तरमा छ । विभिन्न इतिहासविद् तथा संस्कृतिविद्ले उकु महलबारे मुद्दाहरू उठान गरे पनि होलान् । तर स्थानीय सरकार तथा अन्य निकायको ध्यान नजानु दुःखद् हो । कालापानीका बारेमा त चुनावताका राजनीतिक एजेन्डाको रूपमा ठूलै बहसको विषय बन्छ । तर उकु महलको बारेमा चुनावी एजेन्डा बन्ने कुरै भएन । दार्चुलाको मालिकार्जुन गाउँपालिका६ उकुको सिरानमा रहेको पुरातात्विक, प्राचीन, ऐतिहासिक महत्त्व बोकेको उकु महलको भग्नावशेष संरक्षण र पुनर्निर्माणको पर्खाइमा छ । उकु महलको निर्माणको समयको बारेमा तथ्यपरक खोज अनुसन्धान गरी पत्ता लगाउनु त धेरै कठिन कार्य नै हो । तथापि यसको तथ्यपरक खोज अनुसन्धान गर्नु महत्त्वपूर्ण हुन्छ । तथापि अहिलेसम्म यो महलबारे कुनै पनि अनुसन्धानकर्ता, इतिहासविद्, संस्कृतिविद्, राजनीतिकर्मी तथा राज्य पक्षबाट समेत खोज अनुसन्धान छैन । संरक्षण, जीर्णाेद्वार तथा पुनर्निर्माणका लागि त कुनै पहलकदमी नै देखिँदैन । उकु महलको संरक्षण, पुनर्निर्माण तथा जीर्णाेद्वारका लागि सम्बन्धित कुनै पक्षको ध्यानाकर्षण भएको देखिँदैन । २०७४ सालमा मालिकार्जुन गाउँपालिकाका तत्कालीन गाउँपालिका अध्यक्ष नरेन्द्रसिंह धामीले धेरै पहली कदम चाले । तर पनि सार्थकता भने पाउन सकेन । आफू पालिकाको अध्यक्ष भएको बेला र आफू नहुँदा पनि बेलाबेलामा उकु महलको बारेमा केन्द्र स्तरमा कुरो भने नगरेको होइन । तर राज्यको ध्यान नपुगेर उकु महलको अवस्था नाजुक बनेको स्थानीय गोकर्ण धामी बताउँछन् । दार्चुलाको मालिकार्जुन गाउँपालिका६, महाकाली नदीको तटमा अवस्थितसम्म उर्बर मैदानी भाग एकदमै सुन्दर रमणीयस्थल हो । उकु गाउँमा पाल जाति (थर) को बाहुल्य छ । यो गाउँको प्रमुख अन्नबाली धान, मकै र गहुँ, जौं, भटमास, गहत, मसुरो, मास नै हो । अभयपालले डोटीतिर राज्य स्थापना गरेको समय कुमाउका इतिहास (बद्रीदत्त पाण्डे) नामक पुस्तकमा सन् १२७९ (सम्वत् १३३६) लाई उल्लेख गरेको पाइन्छ । अभयपालको डोटी राज्यको स्थापना, सुदृढीकरण गर्दै अजयमेरु दरबार निर्माण गरेपछि उकुतिर राज्य विस्तार गर्दै उकु महल निर्माण, आठ खस राजाहरूलाई हराइसकेपछि मात्र अस्कोटको राज्य स्थापना गरेका हुन् । यसरी अस्कोट विजयको समयभन्दा अघि उकु महलको निर्माण भएको इतिहास मालिकार्जुन गाउँपालिका स्थायी घर भई कैलालीमा कार्यरत प्राध्यापक मानसिंह धामी बताउँछन् । मध्यकालीन कत्युरी राजाहरूको राज्यअन्तर्गत पर्ने महत्त्वपूर्ण उक्त महल कुनै कारण भत्किन गई भग्नावशेषमा परिणत भएको किंवदन्ती छ । सुदूरपश्चिम प्रदेशमध्येकै एउटा ऐतिहासिक पुरातात्विक प्राचीन सम्पदाको रूपमा छ । महलको अध्ययन, अन्वेषण, अनुसन्धान र उत्खनन गर्न सकेमा दार्चुलाको मात्र नभएर राष्ट्रकै ऐतिहासिक उपलब्धि हुनुका साथै बाह्य तथा आन्तरिक पर्यटकीय गन्तव्य बन्न सक्ने प्रचुर सम्भावना छ । अझ अध्ययन, अनुसन्धान, अन्वेषण र उत्खननले मात्र पनि ऐतिहासिक, पुरातात्विक सम्पदा भन्न यो महलसँग साक्षात्कार गर्ने जो कोहीले पनि हिचकिचाउनुपर्ने हुन्छ । यो ऐतिहासिक पुरातात्विक महलको संरक्षण तथा जगेर्ना गर्न सकेमा मात्र दार्चुला जिल्लाको ऐतिहासिक पुरातात्विक प्राचीन सम्पदा हो भन्दा छाती गर्वले फुल्नेछ । उकु क्षेत्रमा ठुलो संख्यामा कलात्मक शिलाहरू छरिएका छन् । देवीदेवताका मूर्तिहरू, आमलक, शिखर गजुरका अर्ध भागहरू, ढुंगेधारा, नाग, बसाह, सिंह, चक्रशिलासहित थरीथरीका आकृतिहरू विभिन्न शिलामा कुदिएको स्पष्ट देख्न सकिन्छ । उक्त शिलाहरू र उकु गाउँको तस्बिरहरूसमेत राखिएको छ । मालिकार्जुन गाउँपालिका पूर्वअध्यक्ष नरेन्द्रसिंह धामीसित गरिएको कुराकानीको अंश : उकु महलको अवस्था कस्तो छ ? किन ओझेलमा छ यति महत्त्वको सम्पदा ? दार्चुलाको मालिकार्जुन गाउँपालिकाको उकुस्थित उकु महलको भग्नावशेष प्रचारप्रसार र अनुसन्धान हुन नसक्दा ओझेलमा परेको छ । भन्ने हो भने जसको अस्तित्व नै लोप हुने अवस्थामा छ । पुरानो दरबारको भग्नावशेषको रूपमा रहेको ठाउँको अध्ययन अन्वेषण नहुनुले उकु महल संकटमा छ र संरक्षणको पर्खाइमा छभन्दा अत्युक्ति नहोला । मध्यकालीन कत्युरी राजाहरूको राजधानीको रूपमा यसलाई निर्माण सुरु गरेको इतिहास भेटिन्छ । कत्युरी राजवंशको अन्त्यपछि १२औं शताब्दीमा पाल राजाहरू अस्कोट, अजयमेरुकोट, दिपालयकोटलगायतका क्षेत्रमा बसोबास गर्ने गरेको पाइन्छ । उकुमा कुन राजाको बसोबास थियो ? उकु महलको भग्नावशेष स्थलमा विभिन्न शिलालेख लेखिएका चट्टानहरू छन् । कत्युरी राजवंशको अन्त्यपछि १२औं शताब्दीमा पाल राजाहरू अस्कोट, अजयमेरुकोट र दिपालयकोटलगायतका क्षेत्रमा बसोबास गर्ने गरेको पाइन्छ । सर्वप्रथम रजबार भारती पाल सो क्षेत्रमा दरबार बनाएर बसेको इतिहास रहेको इतिहासका जानकार बताउँछन् । तिनका अनुसार उकु भग्नावशेष नाग पाल राजाले दरबारमा मन्दिर बनाउन उक्त क्षेत्रमा मूर्ति शिलालेखहरू जम्मा गरेका थिए । अहिले सो क्षेत्रमा भेटिने सूर्यनारायणका मूर्ति, शिलालेखहरू हेर्दा दरबारभित्रको मन्दिर बनाउन जम्मा गरिएको हुन सक्ने ठम्याइँ छ । यो ऐतिहासिक महत्त्वको स्थल हो भन्ने कुरा त्यहाँ भेटिने कोटघर, देवस्थल, दरबारको मजवुत किल्लाहरू, ढुंगामा कुदिएका विभिन्न भगवान्को मुर्तिहरू, विभिन्न आकृतिका ढुंगाहरूले दर्शाइरहेको कुराबाट प्रष्ट हुन्छ । दार्चुला जिल्ला मध्यकालीन शक्तिशाली कत्युरी राज्य र सभ्यताको हिस्सा थियो भन्ने ऐतिहासिक दस्तावेजहरूले पुष्टि गरेका छन् । उकुको ऐतिहासिक सम्बन्ध सीमावर्ती भारतको अस्कोटसँग छ । अस्कोटको इतिहास अनुसार सन् १२७९ मा अभय पाल रणचुलाहाटस्थित कत्युरी राज्यको राजधानीबाट अस्कोट आएका थिए । अभयपालले वरपरका विभिन्न अस्सीवटा कोटहरूको एकीकरण गरेर अस्कोट नामकरण गरेको इतिहासमा उल्लेख छ । निरै पालहरूको ऐतिहासिक अभिलेख के कस्तो छ ? निरै पालको ऐतिहासिक अभिलेख डोटी डँडेलधुरा, पिथौरागढको डिडिहाट र अल्मोडामा पनि भेटिएको छ । नेपालमा भेटिएको अभिलेखअनुसार निरै पालको राज्यकाल सन् १३५२ देखि सन् १३६२ सम्म थियो । अल्मोडाको पहाडमा निरैपाल लेखिएको ढुंगा सन् १३५४ भेटिएको छ भनेर जानकार बताउँछन् । यी सबै ऐतिहासिक कालक्रमहरू समान देखिएकाले उकु भग्नावशेषमा निरै पालको ऐतिहासिकता र राज्यकालबारे शंका गर्ने ठाउँ नभएको उनीहरूको भनाइ छ । निरै पाललाइ उकु अस्कोटका राजा भनिएको छ । विभिन्न ठाउँमा पाइएको ऐतिहासिक अभिलेखहरूले निरै पाल शक्तिशाली राजा भएका संकेत गर्छ । जसको केन्द्र महाकाली किनारमा अवस्थित उकु भएको कारणले यो स्थलको पुरातात्विक महत्त्वलाई बेवास्ता गर्न सकिँदैन । निरै पाललाई उकुका रजबार भारती पालका पूर्ववर्ती राजबार थिए भन्ने कालक्रमहरूले प्रष्ट्याएको छ । उकुको इतिहाससम्बन्धी एउटा लेखअनुसार उकुकोटको खण्डहरूमा रहेको हरिहर मन्दिर नाग पालका तीन रानीहरूले निर्माण गराएका थिए । नाग मल्ल डोटीका राजा थिए । यसको राजधानी हालको डँडेलधुरा जिल्लाको अजयमेरुकोटमा थियो । नाग मल्लको राज्यकाल लगभग सन् १३८४ देखि सन् १३९३ सम्म थियो । यसलाई आधार मान्ने हो भन्ने माथि उल्लेख गरिएको उकुको हरिहर मन्दिर नाग मल्लको राज्यकालभित्र बनेको अनुमान गरिन्छ । मन्दिर स्थापनाबारेको स्पष्ट तिथिमिति भेटिएको भने छैन । तर पाल वंशहरूको भारतीय शोधकर्ताहरूले उकु राज्य अभय पालले स्थापना गरेको नभएर नाग मल्लले गरेका उल्लेख गरेका छन् । यसको प्रमाणको रूपमा सन् १२३८ को उकुको शिलालेख हो भनिएको छ । उकु महलको बारेमा खोजीनिती गर्नु भएको छ ? खोजीनिति नगर्ने भन्ने कुरो हुँदैन । तर राज्यको हेर्ने नजर हामीसम्म पुगेको छैन । मन्त्रालयमा पटकपटक जानकारी दिएको छु । डीपीआर तयार गरी पठाएको छु तर सुनुवाइ भएको छैन । १६औं शताब्दीमा पाल राजाले निर्माण गरेको उक्त दरबार क्षेत्रमा अहिले पनि विभिन्न आकृतिमा कुँदिएका मूर्तिहरू देखिन्छन् । तर भग्नावशेष महलको उत्खनन र खोजी नीति नहुँदा उकु ओझेलमा छ । यस क्षेत्रमा यस्ता सयौं प्रकारका मूर्तिहरू र शिलालेखहरू भेटिने गरेका छन् । उकु महल परिसरमै गएर उकु गाउँको तस्बिर र अन्य महलका छरपस्ट भग्नावशेषका तस्बिरहरू उपलब्ध गराई सहयोग गर्नु भएकोमा दिवाकर जोशीलाई धन्यवाद दिन चाहन्छु ।"
जलवायु संकट न्यूनीकरण गर्न मुस्ताङमा साइकल र घोडा र्याली,"जोमसोम : मुस्ताङको घरपझोङ गाउँपालिकाले जलवायु संकट न्यूनीकरण तथा पर्यटन प्रबद्र्धनका लागि साइकल तथा घोडा र्याली आयोजना गरेको छ । बढ्दो कार्बन उत्सर्जनका कारण जलवायु संकटले समग्र मानव सभ्यतामै प्रतिकूल असर पुर्याएको भन्दै घरपझोङ गाउँपालिकाले पहिलो पटक पर्यटनसँग जोडेर वातावरणमैत्री साइकल तथा घोडा र्याली आयोजना गरेको हो । इन्धनवाला सवारीसाधनले वातावरण क्षेत्रमा निकै ठूलो नकारात्मक असर पर्दै गइरहेकाले साइकल र घोडा चढ्ने संस्कृतिको विकास गर्ने सन्देश प्रवाह गर्नका लागि साइकल तथा घोडा र्याली कार्यक्रम आयोजना गरिएको गाउँपालिकाले जनाएको छ । साइकल सिटी पोखराको संयोजनमा भएको र्यालीमा देशभरका साइक्लिङ टोली मुस्ताङमा एकत्रित भएको घरपझोङ गाउँपालिका अध्यक्ष मोहनसिंह लालचनले जानकारी दिए । अध्यक्ष लालचनका अनुसार पहिलो चोटी मुस्ताङमा आयोजना भएको साइकल र्यालीमा २३ वटा जिल्लाका ३ सय ६२ जना साइक्लिङ टोलीले उत्साहजनक रूपमा सहभागिता जनाइएको उल्लेख गरे । हाम्रो उद्देश्य भनेकै यहाँको पर्यटन प्रबद्र्धन गर्नु हो, दूरदराजमा रहेका गाउँहरूलाई समेत साइकल तथा घोडार्यालीले चिनाउने हाम्रो ध्येय हो, अध्यक्ष लालचनले भने, हामीले अपेक्षा गरेभन्दा बढी देशभरबाट साइकल टोली मुस्ताङमा आउनु भएको छ, कार्यक्रममार्फत जलवायु संकट न्यूनीकरण र कार्वन उत्सर्जन कम गर्ने विकल्प प्रस्तुत गर्न खोजेका हौं । समुद्री सतहको तीन हजार मिटरको अग्लो उचाइमा साइकलयात्रा गर्न पाउँदा निकैै उत्साहित भएको साइकलयात्रीहरू बताउँछन् । कपिलवस्तुबाट सहभागी वाराङ्गा साइकल राइडर विष्णुप्रसाद सापकोटाले मुस्ताङमा पहिलो पटक साइकल यात्रा गर्न सहभागी भएको जानकारी दिए । यहाँका पर्यटन प्रवद्र्धन तथा वातावरण स्वच्छताका साथै साइकल संस्कृतिको प्रबद्र्धनमा टेवा पुर्याउने गरी साइकल सिटी पोखराको समन्वयमा मुस्ताङ आइपुगेको बताए । हामी यहाँ आउन पाउँदा निकै धेरै खुसी छौं, किनकि हिमालै हिमाल भएको मुस्ताङमा साइकल यात्रा गर्न पाउँनु अहोभाग्य हो, राइडर सापकोटाले भने, यति ठूलो कार्यक्रम यहाँ आयोजना हुँदा यहाँको पर्यटन विकासका साथै जलवायु संकट न्यूनीकरण गर्न धुवाँ, धुलो र इन्धनरहित सवारीसाधन प्रयोगमा अभिप्रेरित गर्ने पनि हामीहरूको उद्देश्य छ । साइकल चढ्ने संस्कृतिले मानव स्वास्थ्यलाई पनि स्वस्थ्य राख्न सहयोग पुग्ने, साइकलको प्रयोगले कार्वन उत्पादन घटाउने र आर्थिक विकासमा समेत टेवा पुर्याउने नेपालगञ्ज स्थित साइक्लिङ क्लबका सल्लाहकार रमेश मल्लले उल्लेख गरे । प्राकृतिक सौन्दर्यताले भरिएको हिमाली जिल्ला मुस्ताङमा साइकल यात्रा गर्न पाउँदा आफूलाई गौरान्वित महसुस भएको मल्लले बताए । हामी त १५० मिटरको उचाइमा थियौं, यहाँको उचाइ त ३ हजारभन्दा बेसी रहेछ, साइक्लिस्ट मल्लले भने, केही अक्सिजनको कमी महसुस भए पनि यहाँको सौन्दर्यताले सबै बिर्साइदिएको अनुभूति भएको छ । साइक्लिस्ट मल्लले एक पटक मुस्ताङ जिल्ला घुम्नै पर्ने रहेको बताए । घोडा र साइकल संस्कृतिले पर्यावरण जोगाउन निकै ठूलो योगदान पुर्याउने साइक्लिस्ट मल्लको भनाइ छ । साइकल तथा घोडा र्यालीमा सहभागी मुस्ताङका स्थानीय कर्म गुरुङले जलवायु संकट न्यूनीकरणसँग जोडेर पर्यटन प्रवद्र्धन गर्ने यस खालको कार्यक्रमले मुस्ताङ जिल्लाको आर्थिक समृद्धिमा निकै ठूलो टेवा पुग्ने दाबी गरे । हाम्रो मुस्ताङमा महŒवपूर्ण चाडपर्व यार्तुङ, तिजी र धज्याङ पर्वहरूमा घोडा चढेर दौडने र तारो हान्ने खेल खेलिन्छ, यो हाम्रो संस्कृति र मौलिकता पनि हो, स्थानीय घोडा राइडर कर्मले थपे, पछिल्लो समय जलवायु संकटका कारण हिमालहरू निकै जोखिममा छन्, यसले यहाँको पारिस्थितिक प्रणाली र यहाँको कृषि, पर्यटन र वातावरण क्षेत्रमा प्रत्यक्षअप्रत्यक्ष क्षति पारिरहेको छ । साइकल तथा घोडा र्यालीले यहाँका वातावरण प्रदूषण घटाउन सहयोग पुग्ने राइडर कर्माले उल्लेख गरे । बढ्दो इन्धन सवारीले कार्वन उत्सर्जन बढेकाले यसको न्यूनीकरण गर्न साइकल तथा घोडा संस्कृतिलाई प्रवर्द्धन गर्नुपर्नेमा स्थानीय घोडा राइडर कर्माले जोड दिए । यसअघि मुस्ताङबाट निर्वाचित गण्डकी प्रदेशसभा सदस्य विकल शेरचन र गाउँपालिका अध्यक्ष मोहनसिंह लालचनले प्रथम साइकल तथा घोडा र्यालीको संयुक्त रूपमा उद्घाटन गरेका थिए । साइकल तथा घोडा र्यालीका सहभागी टोलीलाई मुस्ताङकोे जोमसोम, ठिनी, ढुम्बा, छैरो, चिमाङ, मार्फा, स्याङ र पुथाङ एअरपोर्टका आमा समूह, क्लब र स्थानीय नागरिकहरूले भव्य स्वागत सत्कार गरेका थिए । मुस्ताङको घरपझोङ गाउँपालिका अन्तर्गतका पाँच वटै वडाका गाउँहरू परिक्रमा गर्ने गरी कुल २५ किलोमिटर दूरी तय गरिएको थियो । बिहान ७ बजे मुस्ताङको जोमसोम रंगशालाबाट सुरु भएको र्यालीले गाउँपालिकाको पाँचवटै वडा परिक्रममा गरी घरपझोङ गाउँपालिका कार्यालयमा पुगेर समापन भएको प्रमुख प्रशासकीय अधिकृत वेदहरि अधिकारीले जानकारी दिए । र्यालीमा ३ सय ६२ वटा साइकल र ३० भन्दा घोडाको प्रयोग भएको प्रमुख प्रशासकीय अधिकृत अधिकारीको भनाइ छ ।"
तोरण : पराअपरा ज्ञानको सम्बन्ध,"तोरणमा फूलहरूलाई राख्दा त्यसको उचाइ र आकारमा एकरूपता आउनुपर्छ। वास्तवमा तोरणमा फूलहरू त्रिकोणीय शैलीमा सजाइएकोलाई रचनात्मक र सकारात्मक मानिन्छ। विज्ञान ज्ञानको सिर्जना हो, ज्ञानको आविष्कार हो । अर्थात् यो ज्ञानको चाहना हो । ज्ञान सिद्ध गर्नका लागि विज्ञान चाहिन्छ । ज्ञान दुई प्रकारका हुन्छन् परा र अपरा । अपरा विज्ञानले परा ज्ञानको अध्ययन गर्न सक्दैन । यसले अनुभवसिद्ध सत्यलाई वस्तुमा बदलेर आँखाका अगाडि सिद्ध गर्न सक्दैन । सत्य परा ज्ञान हो । परा ज्ञान अध्ययनका लागि परा विज्ञान नै चाहिन्छ । इहलोक र परलोक, पूर्वजन्म र पुनर्जन्म, पाप र पुण्य, बन्धन र मुक्ति, कर्म र फल, दशा र महादशा, धर्म, संस्कार र संस्कृति आदि परा ज्ञानका पुस्तकहरू हुन् । यिनीहरूको सत्यता सिद्ध गर्न परा विज्ञानले बाहेक अरू कसैले सक्दैन । यसको नतिजा अनुभव गर्न प्रशस्त विश्वास चाहिन्छ । अतः यसमा विश्वास हुने र यसको अनुशासनमा बस्ने व्यक्तिले यसबाट मनग्य लाभ लिन सक्छन् । अपरा जगत् हाम्रो विश्वविद्यालय हो । विषय वासना र भयमुक्त जुक्ति, बुद्धि र विवेक सहितको चेतना हाम्रो गुरु हो, जसले हामीलाई जगत् र परा जगत् दुवैको अध्यापन गराएर जन्म र कर्मको मर्म बुझाउँछन् । हिन्दु संस्कृतिमा तोरण यस्तै परा ज्ञानको महत्त्व प्रकट गर्ने संस्कारसहितको वैज्ञानिक परम्परा हो । परा ज्ञानको यो दीर्घ परम्परालाई बुझ्नेले यसको लाभ लिँदै आएका छन् । आउनुहोस्, अब तोरणमा यात्रा गरौं । तोरण भनेको के हो ? यो विशेष किसिमको आलंकारिक सजावट हो । यो एक आकर्षक लौकिक सजावट त हो नै, परन्तु खासमा यो सकारात्मक ऊर्जाका केन्द्र हो । यसलाई सकारात्मक ऊर्जा अर्थात् आभा सञ्चारका लागि घर, मन्दिर र विवाहका प्रवेशद्वारमा सजाइन्छ । यसको सौन्दर्यले वातावरणमा सुख, शान्ति र समृद्धि ल्याउने कार्य गर्दछ । वातावरणलाई उत्सवमय बनाउन यसको ठूलो महत्त्व छ । प्राकृतिक सामग्रीबाट बनेको यसले खराब तत्त्वलाई घर, मन्दिर र कुनै पनि शुभकार्यका परिसरमा प्रवेश निषेध गर्दछ । यसप्रकार तोरण हिन्दु संस्कृतिमा धार्मिक, सांस्कृतिक र सामाजिक दृष्टिकोणले निकै महत्त्वपूर्ण मानिन्छ । तोरणको महत्त्व अनेकौं महत्त्वको प्रतीक तोरणका अनेकौं धार्मिक, सांस्कृतिक र सामाजिक महत्त्वहरू छन् : १ स्वागतको प्रतीक : धार्मिक तथा अन्य कुनै पनि शुभकार्यका प्रवेशद्वारमा तोरणको प्रयोगको उद्देश्य हो, आगन्तुकहरूलाई सकारात्मक सोच र ऊर्जाका साथ स्वागत गर्नु । उनीहरूमा पवित्रता र शुभकामना प्रवाह गराउनु । २ रक्षा र सुरक्षा : तोरणले नकारात्मक ऊर्जा र दुश्चक्र अथवा खराब ग्रहको उपस्थितिलाई घरबाट टाढा राख्न काम गर्छ । यसैले यसलाई घरको सबल सुरक्षाका रूपमा पनि लिने गरिन्छ । पूजाआजामा यसको उपस्थितिले भक्तजनहरूको रक्षा गर्नुका साथै धार्मिक परम्पराको संरक्षणमा समेत मद्दत गर्दछ । ३ आशा र उत्साह : दीपावली, नववर्ष, तीज आदि सांस्कृतिक चाडपर्वहरूमा तोरणको सजावटले चाडको महत्त्वलाई झिल्के बनाउँदै घरमा खुसी र प्रफुल्लता अथवा उत्साहको आभास गराउँछ । ४ सामाजिक सम्बन्ध : तोरण सामाजिक सम्बन्धको प्रतीक पनि हो । घर परिवार र साथीभाइहरूको बीचमा हुने हार्दिकता र आत्मीयतालाई यसले अझ प्रगाढ र मजबुत बनाउन सहयोग गर्छ । साथै यसले समाजमा एकता, सहयोग र सद्भावको सञ्चार गर्न मद्दत पुर्याउँछ । ५ पवित्रता र स्वच्छता : तोरण स्थापनाको उद्देश्य उक्त स्थानमा पवित्रता र स्वच्छता ल्याउनु हो । र, शान्ति र सुरक्षाको प्रत्याभूति पनि दिलाउनु हो । ६ परम्परा र सम्प्रदाय : तोरण हिन्दु संस्कृतिमा प्राचीन कालदेखि नै पुस्तादेखि पुस्तासम्म सांस्कृतिक पहिचानलाई सुदृढ गर्नका लागि हस्तान्तरण हुँदै आएको परा ज्ञान र परा विज्ञानले सिञ्चित एक दिव्य र वैज्ञानिक परम्परा हो । ७ धार्मिक अनुष्ठानको महत्त्व : तोरण धार्मिक अनुष्ठानको विशिष्ट रेखांकन पनि हो । धार्मिक अनुष्ठानका समयमा जब भक्तजनहरूले विभिन्न पूजा र आराधनाहरू गर्छन् । तोरणको वातावरणले उनीहरूमा शुभ ऊर्जाका साथ सकारात्मकता र भक्तिभाव जगाउन भूमिका खेल्छ । ठूली एकादशी, गंगा र तोरण : हिन्दु धर्ममा एकादशीलाई भगवान् विष्णुको उपासना गर्ने पर्वको रूपमा लिइन्छ । वर्षमा २४ वटा एकादशी हुन्छन् । किन्तु मलमास परेको वर्षमा भने यस्ता एकादशी २६ वटा समेत हुने गर्छन् । यीमध्ये आषाढ शुक्लपक्षको हरिशयनी एकादशी र कार्तिक शुक्लपक्षमा पर्ने हरिबोधिनी एकादशीलाई ठूली एकादशी भन्ने चलन छ । पुराणहरूका अनुसार आषाढ शुक्ल एकादशीको दिन क्षीर सागरमा सुत्नुभएका भगवान् विष्णु आजैको दिन उठ्नु हुने विश्वास छ । अतः यस एकादशीलाई देव उठाब एकादशी, ठूली एकादशी, हरिप्रबोधनी एकादशी र तुलसी विवाह एकादशी जस्ता विभिन्न नामहरूले सम्बोधन गरिन्छ । भविष्योत्तर पुराणले अन्य एकादशीमा भन्दा आज गरिने भगवान् विष्णुको उपासना बढी फलदायी हुने बताएको छ । महाभारतमा भगवान् कृष्णले पनि युधिष्ठिरलाई यस दिन गरिने स्नान, दान, तप आदि सबै कार्य अक्षय फलदायी हुने कुरा बताएका छन् । रातो, गुलाबी, पहेंलो र सेतो रंगहरूमा प्राप्त हुने गुलाफलाई हिन्दु संस्कारमा एक प्रसिद्ध र प्रिय फूलको प्रतीक मानिन्छ। विवाह र अन्य उत्सवहरूमा यदि यसलाई तोरणमा सजाइयो भने यसले बेहुला र बेहुलीलाई जीवनभर गहिरो सम्बन्धमा राख्न सहयोग गर्छ भन्ने शास्त्रीय मान्यता छ। तोरणमा फूलहरूको संरचना वैज्ञानिक ढंगले गर्दा त्यसको सौन्दर्य अझ सुन्दर हुन्छ। अतः तोरणमा फूलहरूलाई समरूप रूपमा व्यवस्थित गर्नु जरुरी छ। तर तोरणलाई पानीमा भिजाउनु हुँदैन। किनकि पानीले फूलहरूको व्यवस्थापन र ताजगी वा ऊर्जालाई नष्ट गरिदिन्छ म सानै थिएँ । घरमा बाबियोको लामो, मोटो र बलियो हत्यौरी यही एकादशीका दिन कहिले सेती गंगामा त कहिले काली गंगामा गंगाको वारिदेखि पारिसम्म टाँग्नका लागि बाटिन्थ्यो । मैले ती दिनहरूलाई हिजैजस्तो गरेर अझै सम्झन्छु । यो एकादशीलाई हामीले ठूली एकादशी भन्ने गथ्र्यौं । यसरी ठूली एकादशी, गंगा र तोरणको सम्बन्धले मसँग सानैदेखि सम्बन्ध गाँसेका थिए । क तोरणमा प्रयोग गरिने सामग्रीहरू सबै चाडपर्वहरू एकै ऋतुमा आउँदैनन् । फरकफरक ऋतुमा फुल्ने फूल र वृक्षका पातहरू भिन्नभिन्न हुन्छन् । यसर्थ समयानुसार तोरणमा प्रयोग हुने केही सामग्रीहरू फरक हुन जान्छन् । यहाँ म सामान्यतया तोरणका लागि प्रयोगमा आउने सामग्रीहरूको सूची प्रस्तुत गर्नेछु : ताजा फूलहरू र वृक्षका पातहरू : सयपत्री फूल, मखमली फूल, गुलाफका फूल, तुलसीका पात, वरका पात, पीपलका पात, आँपका पात, समीका पात, बेलका पात, पानका पात आदि । रंगीन कपडाहरू : खासगरी सेतो, रातो, हरियो र पहेंलो रंगका कपडा नयाँ कपडाबाट काटेर तोरणमा प्रयोग गरिन्छ । यसले फूलहरू र पातहरूसँगको तोरणको आकर्षणलाई अझ आकर्षक बनाउँछ । रंगीन कागजहरू : रंगीन कागजहरूको प्रयोगले पनि तोरणको सौन्दर्यमा अरू सुन्दरता थप्न सहयोग गर्छ । कागजका हकमा विशेषतः सुनौलो रंगका, चाँदी रंगका कागजलाई फूल वा माला वा अन्य आकर्षक किसिमले बनाएर तोरणमा सजाइने गरिन्छ । बाँस वा काठका टुक्राहरू : तोरणका बीचबीचमा बाँसका कलात्मक टुक्रा र काठका लौरीहरूलाई पनि झुन्ड्याउने गरिन्छ । विशेष धातुका सजावटी सामान : चुरापोते, काइयो, डोरी र ऐना अनि काँचले बनेका डाडु, पन्यू लगायत चाँदीका झुम्कने गहनालाई पनि तोरणको बीचबीचमा झुन्ड्याउन सकिन्छ । फलतः यसले तोरणमा पारम्पारिकता र भव्यता थप्नमा मद्दत गर्नेछ । जुट वा बाबियो : तोरण भनेकै जुट वा बाबियोद्वारा बलियोसँग बाटिएको मोटो डोरी हो । कतैकतै यी दुवैलाई सँगै प्रयोग गरेर पनि तोरण बनाइन्छ । यस किसिमको प्रयोगले प्राकृतिक सन्देश पनि दिन्छ । प्राकृतिक सामग्री : हरिया पात र ताजा फूलहरू पाइएनन् भने सुक्खा पातहरू, फूलका टुक्राहरू र वृक्षका बोक्राहरूलाई पनि तोरणमा संग्रह गर्न सकिन्छ । चाडपर्वको विशेषता अनुसार तोरणमा विभिन्न सौन्दर्य र भाव व्यक्त गर्ने गराएर यसलाई चित्ताकर्षक बनाउन सकिन्छ । ख) तोरणका प्रकारहरू माथि तोरणमा प्रयोग हुने सामग्रीका आधारमा तोरणलाई निम्न प्रकारहरूमा विभाजन गरेर बुझ्न सकिन्छ : ताजा फूलहरूको तोरण सुक्खा फूलहरूको तोरण रंगीन कपडाहरूको तोरण रंगीन कागजहरूको तोरण पातहरूको तोरण बाँस, काठ, धातुजडित तोरण आदि । ग) तोरणको प्रयोगका तरिका र उदाहरणहरू विभिन्न चाडपर्वहरूमा प्रयोग हुने तोरणका तरिकाहरू बेग्लाबेग्लै हुने गर्छन् । यी तोरणहरू चाडपर्वका आआफ्ना महत्त्व, वातावरण र भावना अनुकूल हुनुपर्छ ता कि त्यसबाट त्यही विशेषताका ऊर्जाहरू प्राप्त गर्न सकियोस् । यहाँ म हाम्रा चाडपर्व र ती पर्वहरूमा तोरणको प्रयोग गर्ने विधि र उदाहरणहरू प्रस्तुत गर्दैछु : लक्ष्मीपूजा वा दीपावली : प्रथमतः दीपावलीमा घरको प्रवेशद्वारमा सयपत्री, मखमली, सजावटी वस्त्र र कागजजडित तोरण सजाइन्छ ता कि यसले दीपावलीको प्रकाश र रोशनीको उत्सवलाई महत्त्वका साथ अझ झल्काओस् । हरितालिका तीज : यतिबेलाको तोरण महिलाहरूमा थप सकारात्मक ऊर्जाका लागि प्रयोग गरिन्छ, ताकि यसले चाडको रंग र खुसीयालीलाई व्यक्त गरोस् । अतः यसका लागि तीज अनुकूलका राता, हरिया फूल वा पात वा सजावटी वस्त्र र कागज प्रयोग गरिन्छ । नववर्ष र मकर संक्रान्ति : नयाँ वर्षको दिनमा घरको प्रवेशद्वारमा नयाँ वर्षको स्वागत गर्न तथा शुभाशीर्वाद प्रदान गर्ने किसिमका संकेत भएका वा बनाएर तोरण सजाइनुपर्छ । यसका लागि रंगीन कागज, कपडा र फूललाई सुख, समृद्धि र समर्पणको प्रतीकको रूपमा काम गर्ने गरी प्रयोग गर्न सकिन्छ । साथै तोरणमा गहुँका रोटी, बाँसका फिर्फिरे आदि राख्दा अझ यो दिनको महत्त्व बढ्छ । गणेश चतुर्थी : यसका लागि तोरणमा भगवान् गणेशका चित्र वा तस्बिर सजाइने गर्छ । ता कि तोरणले बिघ्नहर्ता गणेशको पूजालाई सम्मान गर्न सकोस् । यसका लागि पनि फूलका साथमा सजावटी वस्त्र तथा कागजहरूलाई प्रयोग गर्न सकिन्छ । पौष मेला : पौष महिनामा पर्ने विभिन्न मेलाहरूमा पूज्य स्थलमा तोरणको सजावट गरिन्छ । यो बेलाको तोरणलाई धानका पातहरू र रंगीन वस्त्रले सजाइन्छ ता कि यसले मेलाको चहलपहललाई बढाओस् । यस प्रकार उक्त उदाहरणहरूले चाडपर्वमा तोरणलाई कसरी प्रयोग गर्न सकिन्छ भन्ने कुरालाई स्पष्ट पार्छ । जसले, चाडको महत्त्व र सौन्दर्यलाई बढाउँछ र विशेष अवसरमा खुसीको वातावरण सिर्जना गर्न सहयोग पुर्याउँछ । घ) तोरणमा फूलहरूको सांस्कृतिक महत्त्व खासमा फूलहरूको सजावटले तोरणमा सौन्दर्य मात्रै नभएर विशेष चाडपर्वहरूको सांस्कृतिक महत्त्वलाई पनि उजागर गर्छन् । आउनुहोस् अब तोरणमा प्रयोग गरिने केही प्रमुख फूलहरूका बारेमा जानौं : मोगरा : यो फूललाई तोरण फूल पनि भनिन्छ, किनकि सधैं हरियो र सुगन्धित रहने यो फूल धार्मिक र सांस्कृतिक पर्वमा तोरण बनाउनका लागि विशेष रूपमा प्रयोग हुन्छ । प्रायः विवाह, जन्मदिन र विशेष पूजाआजामा यो फूलले तोरण सजाउने गरिन्छ । कमल : खासमा गणेश चतुर्थी र माता दुर्गाको पूजा आराधनामा प्रयोग गरिने गुलाबी र सेतो रंगमा उपलब्ध हुने कमललाई वैदिक हिन्दु सनातनमा पवित्रताको प्रतीक मानिन्छ । अतः यो फूलले सजिएको तोरणले गणेश र माता दुर्गाबाट अविघ्नताको ऊर्जा प्राप्त हुन्छ । गुलाफ : रातो, गुलाबी, पहेंलो र सेतो रंगहरूमा प्राप्त हुने गुलाफलाई हिन्दु संस्कारमा एक प्रसिद्ध र प्रिय फूलको प्रतीक मानिन्छ । विवाह र अन्य उत्सवहरूमा यदि यसलाई तोरणमा सजाइयो भने यसले बेहुला र बेहुलीलाई जीवनभर गहिरो सम्बन्धमा राख्न सहयोग गर्छ भन्ने शास्त्रीय मान्यता छ । कनेर : कनेरको फूल रंगीन, घुमाउरो र सुगन्धित हुन्छ । यो गर्मीमा फुल्ने फूल हो र यो विभिन्न रंगमा उपलब्ध हुन्छ । आकर्षक तोरणका लागि यो फूल विशेषतः चाडपर्व र मेलापातमा सकारात्मक आभाका लागि प्रयोग गरिन्छ । सुवर्णपत्र : रोग प्रतिरोधात्मक क्षमता बढाउने विश्वासमा तोरणमा प्रयोग गरिने यो सानो आकारको फूललाई सुखदायक फूल पनि भनिन्छ । पांसली : तीज, दिपावली र अन्य उत्सवहरूमा तोरण सजाउन प्रयोग गरिने यो पांसलीको फूल चम्किलो र सुन्तला रंगको हुन्छ, जसलाई ऊर्जा र उत्साह वृद्धिको प्रतीक मानिन्छ । धनिया : धनियाको फूल धेरै सानो र सेतो रंगको हुन्छ । यसका ताजा पात र फूल दुवैलाई विशेष गरी धार्मिक चाडपर्वमा सजाइने तोरणमा प्रयोग गरिन्छ । सुनगाभा : सुनगाभाका फूलहरू विभिन्न रंग र कलात्मक आकारका हुन्छन् । रंगका आधारमा यसका विभिन्न रूपहरू हुन्छन् । यसर्थ विवाह र पार्टीहरूमा तोरणमा प्रयोग हुने यो फूलले वातावरणलाई ऊर्जाशील र आकर्षक पार्छ । कमलोच र लहरे फूल : विशेष चाडपर्वहरूमा सजावटका लागि तोरणमा सजाउन प्रयोग गरिने यस फूलको सजीवता र विभिन्न रङहरूले जोसुकैलाई पनि आफूतर्फ लोभ्याइहाल्छ । साथै यसले वातावरणमा खुसी र सौन्दर्य थप्नमा पनि सहयोग गर्छ । यसर्थ, तोरणसँग सम्बन्धित कुनै पनि चाडमा, यी फूलहरूले अत्यधिक महत्त्वपूर्ण भूमिका खेल्दछन् । ङ) तोरणका सामग्रीहरूको चयन तथा व्यवस्थापन तोरणमा सामग्रीहरूको व्यवस्थापनले ठूलो महत्त्व राख्छ । यसले तोरणले प्रदान गर्ने ऊर्जामा फरक ल्याउँछ । आउनुस्, अब यो शीर्षकमा तोरणमा राखिने सामग्रीहरूको चयन तथा व्यवस्थापनका विषयमा बुझौं : फूलहरूको चयन : ताजा, मीठो सुगन्ध भएको, सौन्दर्ययुक्त र चाडसँग सम्बन्धित अनि सजिलोसँग प्राप्त हुने फूलहरू संकलन गर्ने । रंगीन फूलहरूको संयोजन : भिन्नभिन्न फूलहरूको एकआपसमा सही तरिकाले संयोजन गर्न सकियो भने यो आकर्षक देखिनुको साथै यसले वातावरणमा सकारात्मक आभाको पनि वृद्धि गर्दछ । रंगहरूको चयन गर्दा त्यसको धार्मिक र सांस्कृतिक महत्त्वलाई पनि ध्यानमा राख्नुपर्छ । जस्तो कि रातो रंगले प्रेम र उत्साहको संकेत गर्छ भने सेतोले पवित्रता र शान्तिको । फूलहरूको गठन र ढाँचा : तोरणमा फूलहरूलाई राख्दा त्यसको उचाइ र आकारमा एकरूपता आउनुपर्छ । वास्तवमा तोरणमा फूलहरूको त्रिकोणीय शैलीमा सजाइएकोलाई रचनात्मक र सकारात्मक मानिन्छ । पातहरूको प्रयोग : फूलहरूको बीचमा हरिया पातहरूको प्रयोगले तोरणमा बढी प्राकृतिकता ल्याउँछ । अझ यसमा पातहरूको आकारप्रकारमा विविधता ल्याउन सकेमा तोरण अझ सुन्दर र आभामय बन्छ । सुगन्धको सन्तुलन : तोरणमा सुगन्धित फूलहरूको प्रयोगले वातावरण रमाइलो र सुखद बन्छ । अतः तोरणमा सकेसम्म उत्तम सुगन्धका फूलहरूलाई सन्तुलित ढंगमा प्रयोग गरिनुपर्छ । संरचना विधि : तोरणमा फूलहरूको संरचना वैज्ञानिक ढंगले गर्दा त्यसको सौन्दर्य अझ सुन्दर हुन्छ । अतः तोरणमा फूलहरूलाई समरूप रूपमा व्यवस्थित गर्नु जरुरी छ । यसमा ध्यान दिनुपर्ने कुरा के हो भने तोरणलाई पानीमा भिजाउनु हुँदैन । किनकि पानीले फूलहरूको व्यवस्थापन र ताजगी वा ऊर्जालाई नष्ट गरिदिन्छ । नदीको वारिपारि तोरण मलाई राम्ररी याद छ कि यसरी तयार भएको तोरण हामीले घरबाट बाजागाजा र भजनकीर्तनका साथ नाँच्दै गाउँदै कहिले सेतीमा त कहिले कालीमा पुर्याउँथ्यौं र पूजाविधिका साथ गंगाको वारिपारि टाँग्थ्यौं । हिन्दु धर्ममा गंगालाई पवित्र मानिन्छ । शिवरस मानिन्छ । तोरण टाँगिसकेपछि हामी घर फर्किन्थ्यौं । फर्कंदा पनि भजनकीर्तन र बाजागाजाको तालमा जाँदाजस्तै नाँच्दै, गाउँदै र रमाउँदै फर्किन्थ्यौं भनिन्छ, तोरण हृदयलाई मस्तिष्कसँग जोड्ने एउटा संयोजक हो । सायद नदीको वारिपारि टाँगिएको तोरणले यही बताइरहँदो हो । भन्दो हो, म नै हुँ आत्मालाई परमात्मासँग भेटाइदिने माध्यम । यसर्थ, एकादशीमा नदीको वारिपारि तोरण टाँग्नु भनेको पवित्रता, स्वागत, सुरक्षा र धार्मिकता रेखांकित गर्ने एक आध्यात्मिक क्रिया हो । यसले धार्मिक र सांस्कृतिक परम्परासँग जोडिएको महत्त्व र एकताको ब्रह्मविद्या प्रस्तुत गर्दछ । शास्त्रीय श्लोकहरूमा तोरण तोरणको कार्य, सजावट र ठाउँको महत्त्वका सन्दर्भमा शास्त्रमा उल्लेख गरिएका श्लोकहरू धेरै छन् । तीमध्येबाट मैले यहाँ केही श्लोकहरूलाई प्रस्तुत गरेको छु : सुतकाले हि सम्प्राप्य तोरणं कुर्वीत सर्वदा विनाशाय च तोरणं न स्यात् फलदायकम् । अर्थात्, शुभ कार्यको सन्दर्भमा तोरणलाई सदैव स्थापित गर्नुपर्छ । यसबाट विनाशका कार्यहरूबाट बच्न सकिन्छ र यसले फलदायक परिणाम ल्याउँछ । सर्वमङगलमाङ्गल्यं तुर्णं फलं हि साधनम्, तोरणं च पुजाभागं सिध्द्यर्थम् उपेयुषाम् । (विष्णु धर्माेत्तर, अध्याय२९) अर्थात्, सबै मंगलमय चीजहरू छिटो फल प्राप्त गर्ने उपाय हुन् । अतः तोरणलाई पूजा गर्ने ठाउँमा राख्नु सिद्धिका लागि उपयुुक्त हुन्छ । हस्ते शंका सहस्रस्तु तोरणं रक्षितं नृणाम्, सर्व कल्याणदं पठेत् कटकम् समुत्तरे ।। (गरुण पुराण) यस श्लोकको सार हो, सबैको भलो गर्ने तोरण हाम्रो अस्तित्वको रक्षा र सुरक्षाको प्रतीक हो । र, यो सामाजिक र व्यक्तिगत सन्दर्भमा कल्याणको सूचक पनि हो । तोरणं च सुन्दरं नित्यं यत्र सर्वे शुभं फलम्, सिद्धिदं तत्र सन्तप्तं यथा तत्र वदन्ति सन्तः । (महाभारत) सदा सुन्दर तोरणको प्रभावले सधैं शुभफल प्राप्त हुन्छ । तोरणका नजिक रहेर जसले सिद्धिका लागि तप गर्दछ, त्यहाँका सन्त सधैं सन्तुष्ट रहन्छन् । अतः यस श्लोकले तोरणको सौन्दर्य र यसको सकारात्मक प्रभावलाई प्रतिबिम्बित गर्दछ, जसले सफलता सहितको वातावरण सिर्जना गर्न मद्दत गर्छ । कान्तारूपं च वस्त्रं च तोरणं च तत्र स्थापितम्, शुभं भवन्तु तथा जातं यत्र गोत्र सम्प्रवृत्तम् ।। यस श्लोकको भावार्थ हो, सौन्दर्यप्रद वस्त्रादिबाट सजित सुन्दर तोरण जुन घरमा हुन्छ, त्यसले त्यो घरको वातावरणमा सकारात्मक ऊर्जा र वीरता प्रदान गर्दछ । अतिथि पुज्यते यस्माद्यस्तु संगच्छति सदा, तोरणस्य तु रक्षणं यत्र पाणिर्विपावितम् ।। (भागवत पुराण) यस श्लोकको सार हो, यसले अतिथि सत्कार र तोरणको महत्त्वलाई एकसाथ जोड्छ, जसले परिसरमा सुखद वातावरण सिर्जना गर्छ । तोरणं च यथाभिर्वश्यं उच्चैः शुद्धं समर्पणम्, गृहाण च प्रिया चन्द्रमा महोत्तम भक्तिसुतेश्वरा ।। (स्मृतिका) यस श्लोकमा तोरणको उचित र शुद्ध व्यवस्थापन महत्त्व पूर्ण हुन्छ, अर्थात् तोरणको उत्कृष्ट सजावटले घरलाई चन्द्रमाजस्तै प्रिय बनाउँछ । तोरणं च सर्वं अनुकूल्यं यत्र मूलं सर्व सिद्धिम्, पुत्र सुखं च धनं च वर्धयेतन्तु सप्रयोजनम् । (उपदेशानुशासन ग्रन्थ) यस श्लोकले तोरणको सकारात्मक प्रभावलाई उजागर गर्दछ जुन घरको समृद्धि र भलाइमा योगदान पुर्याउँछ । मन्दिरं पञ्चगृतं प्राकृता अस्ति सदा विद्यानव खलु यत्र, तोरणम् पञ्चसिध्द्यर्थं आवश्यकम् इति समान्यम् ।। (मनुस्मृति, अध्याय२, श्लोक३४) अर्थात्, मन्दिरको पञ्चगृतमा (पञ्च विभिन्न मौलिक पदार्थहरू) सदैव विद्या रहन्छ, यस प्राचीन ज्ञान प्राप्तिका लागि तोरण आवश्यक छ । यी श्लोकहरूले जीवनका विभिन्न पक्षहरूसँग सम्बन्धित ज्ञान र सन्देश प्रदान गर्छन् । निष्कर्ष तोरण अपरा जगत्बाट परा जगत्तर्फको आरोहणको प्रतीक हो । यसले हामीलाई पराशक्तिको प्रभावले सिञ्चित त गर्छ नै र यसबाहेक यसले समुदायमा सहयोग, सद्भाव र एकताको भावना बढाउँछ । अतः तोरण सामुदायिक समर्पण र सहकार्यको प्रतीक हो । यसले मानिसहरूलाई एकसाथ ल्याउन सहयोग गर्छ । र यसले खासगरी हिन्दु जीवनशैलीमा गहिरो असर पार्दछ । अस्तु !"
अब आयोजना निर्माणको खरिद प्रक्रियालाई साउन १ कुर्नुपर्दैन,"काठमाडौं : उपप्रधान एवं अर्थमन्त्री विष्णु पौडेलले आम्दानी र खर्चका हिसाबले आफूले यथार्थपरक बजेट ल्याएको दाबी गरेका छन्। मन्त्रालयमा शुक्रबार आयोजित पत्रकार सम्मेलनमा अर्थमन्त्री पौडेलले बजेट यथार्थपरक भएकाले यसपटक प्रश्न पनि धेरै नउठेको बताए। खर्च र आम्दानीका हिसाबले यो बजेट यथार्थपरक छ, अर्थमन्त्री पौडेलले भने, आजै (शुक्रबार) बाट नै कार्यान्वयनमा गइसकेको छ। अर्थमन्त्री पौडेलले सुधार गरिएका करका दरहरू लागू भइसकेकाले बजेट कार्यान्वयन सुरु भएको दाबी गरेका हुन्। अर्थमन्त्री पौडेलले बिहीबार संघीय संसद्को संयुक्त बैठकमा आगामी वर्षका लागि १९ खर्ब ६४ अर्ब ११ करोड रुपैयाँको बजेट प्रस्तुत गरेका थिए। आगामी बजेटले टुक्रे योजनालाई हटाएर ३ करोडमाथिका आयोजना प्राथमिकतामा राखेसँगै कार्यान्वयनमा सहज हुने अर्थमन्त्री पौडेलले बताए। अर्थमन्त्री पौडेलले अहिलेबाटै बजेट कार्यान्वयन गर्न कार्य योजना बनाइसकेको पनि बताए। उनका अनुसार अब आयोजना व्यवस्थापनको क्षमता बढाउने, समयमै दरबन्दी पदपूर्ति गर्नुपर्ने (साउन मसान्तभित्र गरिसक्नुपर्ने व्यवस्था मिलाएको), नीतिगत सुधार र बजेट कार्यान्वयनमा विषयगत मन्त्रालयको अग्रसरता लिने, शीघ्र निर्णय र अन्तरनिकाय समन्वय गर्ने योजना रहेको छ। यससँगै, बजेट कार्यान्वयनबाट हासिल हुने उपलब्धि, आर्थिक गतिविधि विस्तार, निजी क्षेत्रको लगानी वृद्धि, रोजगारीको अवसर वृद्धि, पूर्वाधार आयोजनाहरू निर्धारित समयमै सम्पन्न हुने र ६ प्रतिशतको आर्थिक वृद्धि हासिल हुने अनुमान गरिएको अर्थमन्त्री पौडेलले बताए। बजेट कार्यान्वयनबाट निजी क्षेत्रको लगानी वृद्धि हुनेमा उनी ढुक्क छन्। बजेटले आर्थिक गतिविधि विस्तारसँगै रोजगारीको अवसर वृद्धि हुनेसमेत उनले बताए। मन्त्री पौडेलका अनुसार बजेटले आम्दानी खर्चको यथार्थपरक अनुमान गरिएको छ। बजेटमा पुँजीगत खर्चको विनियोजन बढाइएको, चालु खर्चलाई सीमाभित्र राखिएको र अन्तरसरकारी वित्त हस्तान्तरणमा वृद्धि गरिएको छ। यससँगै, राजस्वको लक्ष्य संशोधित अनुमानको १७ प्रतिशत राखिएको छ भने ३ करोडको मापदण्डभित्र रहेर बजेट विनियोजन गरिएको छ। अब आयोजना निर्माणको खरिद प्रक्रियालाई साउन १ कुर्नुपर्दैन आगामी आवको बजेटले ३ करोड तलका आयोजना नल्याएको भन्दै आयोजना निर्माणको खरिदप्रक्रिया गर्न साउन १ कुर्नुनपर्ने अर्थमन्त्री पौडेलले बताए। उनका अनुसार जेठ १६ गतेपछि खरिदप्रक्रिया गर्न सकिने व्यवस्था मिलाइएको छ। २५करोडभन्दा बढीका आयोजनाको राष्ट्रिय ड्यासबोर्डबाट अनुगमन हुन्छ, उनले भने। अनुदानलाई लागतको अधिकतम ५० प्रतिशतमा सीमित गरिएको छ भने प्रदेश र स्थानीय तहले सन्तुलित बजेट ल्याउनुपर्ने व्यवस्था गरिएको अर्थमन्त्री पौडेलले बताए। बजेटमार्फत राष्ट्रिय प्राकृतिक स्रोत तथा वित्त आयोगले दिएको सीमाभन्दा १३ अर्बले आन्तरिक ऋण कम प्रस्ताव गरिएको ( कुल गार्हस्थ उत्पादनको ५५ प्रतिशतको सीमा प्राप्त भएकोमा ५३ प्रतिशत मात्रै प्रस्ताव) गरेको उनले जनाए। यसैगरी, बजेटमार्फत नीतिगत सुधारमा जोड दिईएको अर्थमन्त्री पौडेलको दाबी छ। उनका अनुसार आर्थिक विकास र समृद्धिका लागि वैकल्पिक वित्तमार्फत स्रोत परिचालन गर्ने नीति लिइएको छ। प्रदेश र स्थानीय तहले पनि यथार्थपरक ढंगले बजेट ल्याउन सकून् भनेर सोहीअनुसार परामर्श सेवामा सीमा निर्धारण गरिएको छ। राष्ट्रिय परिचयपत्रलाई सामाजिक सुरक्षा र अन्य सुविधासँग जोड्न खोजिएको, डिजिटल भुक्तानीमा लाग्ने मूल्य अभिवृद्धि कर र भन्सार बिन्दुमा अग्रीम आयकर लगाउने गरेकोमा त्यसलाई हटाइएको छ, उनले थपे। करका दर हेरफेरबारे अर्थमन्त्रीको धारणा सरकारले कसिलो स्रोतका बाबजुद १९ खर्ब ६४ अर्ब रुपैयाँको बजेट सार्वजनिक गरेको छ। यद्यपि, स्रोत जोहो गर्न करका दरहरूमा हेरफेर गरिएका छन्। अर्थमन्त्री पौडेलले यसपटक आर्थिक विधेयकमार्फत स्वास्थ्य जोखिम करको दायरा विस्तार (सुर्ती, खैनी, गुट्खा, पानमसला, सुगन्धित सुपारी, माउथ फ्रेसनर र हुक्का फ्लेवर समेतमा लाग्ने व्यवस्था गरिएको बताए। यस्तै, सुन तथा सुनको गहनाको खरिदमा विलासिता शल्क लाग्ने व्यवस्था गरिएको (साविकमा यसको थ्रेसहोल्ड १० लाख रहेकोमा सो हटाइएकोमा उनले जोड दिए। यस्तै, मूल्य अभिवृद्धि करतर्फ डिजिटल भुक्तानीलाई प्रोत्साहित गर्न संशोधन गृहमा लाग्दै आएको मूल्य अभिवृद्धि कर खारेज गरिएको बताए। यस्तै, अर्थमन्त्री पौडेलका अनुसार अन्तःशुल्कतर्फ सिमेन्टमा परिमाणको आधारमा अन्तःशुल्क लाग्दै आएकामा मूल्यको आधारमा लाग्ने र प्रिमियम चुरोटमा ५ प्रतिशतका दरले र सस्तो चुरोटमा ३ प्रतिशतका दरले अन्तःशुल्क वृद्धि गरिएको छ। यस्तै, आयकरतर्फ भन्सार बिन्दुमा अग्रिम कर संकलन गर्नुपर्ने व्यवस्था खारेज गरिएको, कारोबार नगरेका वा शून्य कारोबार गरेका करदाताले समेत न्यूनतम कर दाखिला गर्नुपर्ने प्रावधान खारेज गरिएको उनले बताए। तर, सो शीर्षकमा होटल, रिसोर्ट तथा सूचना प्रविधि उद्योगबाट भएको आयमा विशेष उद्योगसरह कर लाग्ने व्यवस्था गरिएको उनले बताए। यता स्टार्टअप व्यवसायलाई दिइएको ५ वर्षसम्मको आयकर छुटको व्यवस्थालाई कारोबारको सीमा बढाई १० करोडसम्म बनाइएको दोहोयाए। यससँगै, विद्युतीय उलर्जाबाट सञ्चालित सवारीसाधन चार्जिङ मेसिन उत्पादन तथा एसेम्बल गर्ने उद्योगलाई कारोबार सुरु गरेको मितिले पाँच वर्षसम्म आयकर छुट हुने व्यवस्था मिलाइएको र आन्तरिक राजस्व विभागबाट स्वीकृति प्राप्त अवकाश कोषहरूलाई अनिवार्य रूपमा कर्मचारी सञ्चय कोष, नागरिक लगानी कोष, सामाजिक सुरक्षा कोष वा निवृत्तभरण कोषमा आबद्ध हुनुपर्ने व्यवस्था गरिएको बारे अर्थमन्त्री पौडेलले पुनः बताए।"
"ब्रेक फेल भएर ट्याक्टर दुर्घटना, एक जना घाइते",कालिकोट : कालीकोट खाँडाचक्र नगरपालिका४ मौलाकाटिया ट्याक्टर दुर्घटना भएको छ। जुम्ला सुर्खेत सडकखण्डमा सुर्खेतबाट इट्टा लिएर जुम्लातर्फ जाँदै गरेको क प्र ०२००१ त ००१२ नं को ट्रयाक्टरको ब्रेक फेल भएको सडकको भित्तामा ठोक्किएको हो । ट्याक्टर चालक कालीकोट रास्कोट नगरपालिका९ का गणेश लुहारको बाँया आँखाको माथि परेलाको भाग र ओठमा चोट लागेको छ । उनको अवस्था मध्यम रहेको प्रहरीको भनाई छ । घाइतेलाई उपचारको लागि जिल्ला अस्पताल मान्म कालीकोटमा पठाइएको प्रहरी निरीक्षक गोविन्द चौधरीले बताए ।
"लेउतीको बाढीले कोशी राजमार्ग बगायो, तमोर करिडोर पनि अवरुद्ध",धनकुटा : लेउतीको बाढीले कोशी राजमार्ग बगाएको छ। भारी वर्षापछि लेउती खोलामा आएको बाढीले कोशी राजमार्गको धरानधनकुटा सडक खण्डअन्तर्गत साँगुरीगढी गाउँपालिका६ फेदी नजिकैको सडक बगाएको हो। बिहान करिब ५:३० तिर फेदीस्थित लेउती खोलाको बाढीले करिब १०० मिटर सडक कटान गरेपछि उक्त खण्ड दुबैतर्फबाट पूर्ण रूपमा अवरुद्ध भएको प्रहरीले जनाएको छ। घटनास्थलमा प्रहरी खटिइसकेको र सम्बन्धित निकायसँग समन्वय गरी सडक खुलाउने प्रयास भइरहेको जिल्ला प्रहरी कार्यालय धनकुटाका इन्स्पेक्टर ध्रुवनारायण श्रेष्ठले जानकारी दिए। त्यस्तै सोही खण्डको नमस्ते झरना छेउमा रुख ढलेर र माथिबाट आएको पहिरोका कारण पुनः सडक अवरुद्ध भएको छ। प्रहरीका अनुसार दुबै स्थानमा सडक खुलाउन तत्काल पहल भइरहेको छ तर निरन्तर वर्षाका कारण चुनौती रहेको बताइएको छ। दुबै स्थानमा सडक भत्किएपछि कोशी राजमार्गमा सवारी साधन रोकिएका छन्। त्यस्तै तमोर करिडोर पनि अवरुद्ध भएको छ। धनकुटा चौबिसे गापा ४ निर्माणधिन तमोर करिडोर सडक खण्डको छरुवा खोलामा बाढी आउँदा सडक अवरुद्ध बनेको प्रहरीले जनाएको छ।
अमेरिकाचीन व्यापार वार्ता अवरुद्ध,"वासिंटन डीसी (एजेन्सी) : अमेरिका र चीनबीचको व्यापार वार्ता थोरै अवरुद्ध भएको अमेरिकी अर्थमन्त्री स्कट बेसेन्टले बताएका छन्। विश्वका दुई ठूला अर्थतन्त्रहरूबीच अस्थायी व्यापार युद्धविराम भएको करिब तीन सातापछि उनको यस्तो टिप्पणी आएको हो, जसमा दुवैले समान रूपमा कर घटाउन सहमति जनाएका छन्। बेसेन्टले फक्स न्युजलाई भने, मलाई लाग्छ कि वार्ताको परिणाम र जटिलतालाई ध्यानमा राख्दै, यसले दुवै देशका नेताहरूलाई एकअर्कासँग तौलिनु आवश्यक पर्नेछ। डोनाल्ड ट्रम्पको विश्वव्यापी कर व्यवस्थालाई बुधबारको एक फैसलापछि धक्का लागेको थियो। किनकि, उक्त फैसलामा उनले आफ्नो अधिकार नाघेको निर्णय सुनाइएको थियो। ह्वाइट हाउसले निर्णयविरुद्ध अपिल गरेपछि उनको योजना अस्थायी रूपमा पुनर्स्थापित भएको छ। स्विट्जरल्यान्डमा भएको वार्तापछि अमेरिका र चीन दुवैले यस महिनाको सुरुमै एकअर्काको आयातमा लगाइएको कर घटाउने निर्णय गरेका थिए। सम्झौतामा दुवै राष्ट्रहरूले १४ मे सम्ममा केही करहरू पूर्ण रूपमा रद्द गर्ने र अरूलाई ९० दिनका लागि निलम्बन गर्ने निर्णय भएको थियो। बेसेन्टले थप सम्झौताका लागि वार्ता केही समयका लागि स्थगित भए पनि ती जारी रहनेमा जोड दिए। मलाई विश्वास छ कि हामी आगामी केही हप्ताभित्रै चीनसँग थप वार्ता गर्नेछौं र हामी कुनै समयमा राष्ट्रपति र चिनियाँ राष्ट्रपति सी जिनपिङबीच वार्ता गर्न सक्छौं, बेसेन्टले भने। उनले थपे, यी जोडीको धेरै राम्रो सम्बन्ध थियो र राष्ट्रपति ट्रम्पले आफ्नो प्राथमिकता प्रकट गर्दा चिनियाँहरू टेबलमा आउनेछन् भन्नेमा उनी विश्वस्त थिए। यस महिनाको सुरुमा भएको सम्झौताअन्तर्गत अमेरिकाले चीनबाट आउने सामानहरूमा लगाइएको कर १४५ बाट घटाएर ३० मा झारेको छ। अमेरिकी सामानहरूमा चीनको प्रतिशोधात्मक कर १२५ बाट घटाएर १० मा झारिएको थियो। अमेरिकी राष्ट्रपतिले विदेशी सामानहरूमा कर लगाउनाले अमेरिकी उपभोक्ताहरूलाई अमेरिकामा निर्मित सामानहरू किन्न प्रोत्साहित गर्ने तर्क गरेका थिए, जसले गर्दा उत्पादन रोजगारी फिर्ता हुनेछ र कर राजस्व बढ्नेछ। त्यसैगरी, जापानको एक प्रतिनिधिमण्डलले शुक्रबार वासिंगटनमा आफ्ना अमेरिकी समकक्षीहरूसँग व्यापार वार्ता जारी राखेको छ। बेसेन्टले भने, केही अमेरिकी व्यापार सम्झौताहरू चाँडै नै हुनेछन्, तर केही बढी जटिल छन्।"
हवाई भाडामा भ्याट यथावत्प्रति असन्तुष्टि,"काठमाडौंं : आर्थिक वर्ष २०८२८३ को वार्षिक बजेटप्रति नेपाल एसोसिएसन अफ टुर एण्ड ट्राभल एजेन्टस (नाटा) को गम्भीर ध्यानाकर्षण भएको छ । विगत दुई वर्षदेखि निरन्तररूपमा उठाइएका राष्ट्रिय तथा अन्तर्राष्ट्रिय हवाई भाडादरमा लाग्ने मूल्य अभिवृद्धि कर (भ्याट) जस्ता जटिल र प्रतिकूल व्यवस्था यस वर्ष पनि कायम राखिएकोमा पर्यटन सम्बद्ध सरोकारवालाहरूले आपत्ति जनाएका हुन् । बजेटले पर्यटन क्षेत्रका विभिन्न पक्षमा सकारात्मक नीति र व्यवस्था ल्याएको देखिए पनि, नेपाल प्रवेशको सुरुआती चरणमै पर्ने हवाई सेवामा प्रत्यक्ष असर गर्ने हवाई भाडादरमा लाग्ने भ्याट जस्ता प्रबन्धले पर्यटकहरूको आवागमनमा निरुत्साहित गर्छ, नाटाद्वारा जारी विज्ञप्तिमा भनिएको छ । यो व्यवस्थाले पर्यटकको सम्पूर्ण भ्रमण खर्चको तीन चौथाइभन्दा बढी भाग हवाई यात्रामा खर्च हुने अवस्था सिर्जना भई, पर्यटकको यथेष्ट आवागमनबिना बजेटमा उल्लेख गरिएका राम्रा पक्षहरू ओझेलमा पर्न सक्ने विज्ञप्तिमा भनिएको छ । सरकारका अर्थमन्त्री, संस्कृति, पर्यटन तथा नागरिक उड्डयनमन्त्री, सांसद तथा विभिन्न राजनीतिक दलका नेताहरूले समेत सार्वजनिक मञ्चहरूमा हवाई भाडामा लाग्ने भ्याट अत्यन्त अनुचित रहेको भन्दै आएका छन् । यसका साथै अन्तर्राष्ट्रिय मूल्य मान्यतासँग मेल नखाने, पर्यटन प्रबद्र्धनमा प्रतिकूल असर पार्ने, र भौगोलिक रूपमा विकट क्षेत्रमा रहेका नेपालीहरूको हवाई पहुँचमा बाधा पुर्याउने भन्दै भ्याट खारेजीका पक्षमा बोल्दै आएका छन् । तर, २०८२८३ को बजेटले यो विषयलाई पूर्ण रूपमा उपेक्षा गर्दै विगतकै व्यवस्था यथावत् राखेको नाटाको ठम्याइ छ । नेपाल पर्यटन बोर्डले हालै सम्पन्न गरेको एक अध्ययनले पनि स्पष्ट रूपमा देखाएको छ कि हवाई भाडादरमा भ्याट लागू हुनु हवाई शुल्कवृद्धिको प्रमुख कारण हो । हवाई भाडामा लगाइएको भ्याटको विकल्पका रूपमा विभिन्न उपायहरू प्रस्तुत गरे तापनि त्यसको सम्बोधन नगरिएको भनिएको छ । नाटाले सम्बन्धित सम्पूर्ण सरोकारवाला निकाय तथा नीति निर्माताहरूलाई पुनर्विचार गर्नसमेत अनुरोध गरेको छ ।"
"ईभीको दर यथावत्, व्यवसायी उत्साहित","काठमाडौंं : सरकारले विद्युतीय सवारीसाधन (ईभी)लाई प्रोत्साहन गर्दै करको दर बढाएन । उपप्रधानमन्त्री एवं अर्थमन्त्री विष्णुप्रसाद पौडेलले संघीय संसद्मा बिहीबार आव २०८२८३को बजेट सार्वजनिक गर्दै विद्युतीय सवारीसाधनको प्रयोगलाई प्रोत्साहित गरी वातावरणा प्रदूषण न्यूनीकरण गर्न त्यस्ता सवारीसाधनमा लगाइएको सबै प्रकारका कर तथा महसुल यथावत् राखेको बताएका थिए । सरकारको यो कदमलाई अटोमोबाइल व्यवसायीहरूले स्थिर नीतिको स्वागत गर्दै बजेट अटोमोबाइलमैत्री भएकाले स्वागत गरेका छन् । यससँगै वर्षौंदेखिको माग र आवाजलाई समेटेको भन्दै उनीहरू उत्साहित छन् । अझ बजेटमार्फत अर्थमन्त्री पौडेलले विद्युत््को आन्तरिक खपत बढाउन पनि त्यस्ता सवारीसाधनको करका दरहरू यथावत् राखेको प्रस्ट्याए । सरकारले विद्युतीय सवारीसाधनको चार्जिङ मेसिन उत्पादन तथा एसेम्बलिङ गर्ने उद्योग स्थापनाका लागि आवश्यक पर्ने उपकरण पैठारीमा १ प्रतिशत भन्सार महसुल लिई अन्य कर महसुल नलाग्ने व्यवस्था गरेको छ । साथै, यस्ता उद्योगलाई ५ वर्षसम्म आयकर छुट दिएको छ । यद्यपि, नेपालको अटोमोबाइल व्यवसायलाई गतिशील एवं चलायमान बनाउन नाडा अटोमोबाइलस एसोसिएसन अफ नेपालले विभिन्न मितिमा नेपाल सरकारको मन्त्रालय एवं विभागहरूमा विभिन्न नीतिगत सुझावहरू एवं सल्लाहहरू दिएको थियो । आफूहरूले दिएको नीतिगत सुझावहरूलाई मनन गरी आर्थिक वर्ष २०८२०८३ को बजेट अटोमोबाइलमैत्री आएको भन्दै नाडा अटोमोबाइलस एसोसिएसन अफ नेपालले धारणा राखेको छ । नाडाका अनुसार खास गरी यस बजेटले नेपालको अटोमोबाइल क्षेत्रको वर्षौंदेखिको माग र आवाजलाई समेटेको छ । यो बजेट व्यवसायमैत्री रहेको र यस बजेटले उद्यमी र व्यवसायीहरूलाई प्रोत्साहित मात्र गरेको छैन अपितु यसले नेपालको अर्थतन्त्रलाई समेत चलायमान बनाउने छ भन्ने गहिरो आशा राख्दै अब हामीले आउँदो मौद्रिक नीतिसमेत यसै अनुरूप आउने अपेक्षा राखेका छौं । नाडाको आवाजलाई सरकारले बजेटमार्फत सम्बोधन गरेकामा सरकारप्रति हार्दिक आभारी छौं, नाडाले बजेटप्रति धारणा व्यक्त गरेको छ । यसैक्रममा बीवाईडीको नेपालको बिक्रेता साइमेक्स इंक प्रालिका प्रबन्ध निर्देशक र नेपालचाइना चेम्बर अफ कमर्सको सचिव यमुना श्रेष्ठ सरकारले इभीमा करको दर यथावत् राख्नुले स्थिर नीतिको प्रयास गरेकाले स्वागतयोग्य ठान्छिन् । नाडा अटोमोबाइलस एसोसिएसन अफ नेपालको कार्य समिति सदस्य तथा नाडाको राजस्व कमिटीको सभापतिसमेत रहेकी श्रेष्ठ भन्छिन्, आगामी आवको बजेटले ईभीमा सरकारले स्थिर नीति लिएको आभस समग्र अटोमोबाइल उद्योग, व्यवसायीलाई भएको छ । ईभीको चार्जिङ सेन्टर, मेसिनहरू र हेभी ईक्विपमेन्टहरू सबैलाई सम्बोधन गरेकाले प्रोत्साहन गरेको छ । यो सकारात्मक सन्देश हो । ईभीमा करको दर एकै पटक ह्वात्तै बढाउनु उपयुक्त नभएकाले स्थिर दरको माग नाडामार्फत पनि दिएको उनले जनाइन् । तर यता सरकारले आगामी आवको बजेटमार्फत ईभीको भन्सार दर बढाउने आशंका गरेका थिए । जसले गर्दा ईभीको आयात पनि गत वर्षको तुलनामा ४५९० प्रतिशतले वृद्धि भएको थियो । प्रवृत्ति हेर्दा पछिल्लो समय बढी खपत हुन थालेको विद्युतीय सवारी (ईभी)को आयात पनि बढ्दो क्रममा रहेको छ । भन्सार विभागको तथ्यांकअनुसार चालु आवको पहिलो महिना अर्थात गत साउनदेखि वैशाखसम्म ४२ हजार १ सय २ वटा विद्युत्ीय सवारी साधन आयात भएको छ । जबकि, गत आवको सोही अवधिसम्म २८ हजार ८ सय ५६ वटा विद्युतीय सवारी आयात भएका थिए । भन्सार विभागको तथ्यांकअनुसार गत वर्षको तुलनामा विद्युतीय सवारी यो वर्ष थप १३ हजार २ सय ४६ भित्रिएको छ । उक्त संख्यामा ईभी (इलेक्ट्रोनिक भेहिकल) नेपालमा भित्रिँदा ३३ अर्ब ३२ करोड २१ लाख ६६ हजार रुपैयाँ बराबरको रकम भने बाहिरिएको छ । रकमको आधारमा यो गत वर्षको तुलनामा २७९२ प्रतिशतले बढी हो । गत आवको वैशाखसम्म २६ अर्ब ४ करोड ९५ लाख ९८ हजार रुपैयाँ हाराहारीको ईभी खरिद भएको थियो । उक्त तथ्यलाई प्रस्ट्याउने गरी बजेट सार्वजनिक गरेको भोलिपल्ट (जेठ १६) अर्थ मन्त्रालयको पत्रकार सम्मेलनमार्फत उपप्रधानमन्त्री एवं अर्थमन्त्री पौडेलले विद्युतीय सवारीसाधनमा कर यथावत् गर्ने निर्णयप्रति गर्व रहेको धारणा राखेका छन् । यसै क्रममा उनले भनेका थिए, ईभीमा कर बढ्ने हल्ला बजेटभन्दा निकै अघिदेखि चलेको थियो । सोही कारण व्यापारीले ईभी आयात ह्वात्तै बढाएका थिए । ती सवारीसाधन अहिले भन्सारमा थन्केका छन् । बजेटले ईभीका विषयमा गरेको निर्णय ठीक हो भनेर गर्व गर्छु । यता साइमेक्स इंक प्रालिको प्रबन्ध निर्देशक यमुना श्रेष्ठ ईभीको करका दर बजेटले बढाउने डरले केही मात्रामा आयात बढे पनि प्राय ईभी बुक गरिसकेकाहरूको बजेटअघि नै सोही मूल्यमा होस् भनेर झिकाएको बताउँछिन् । उनका अनुसार बजेटमा अलिअलि बढ्छ कि भनेर केही विद्युतीय सवारी आयो । तर यो ३ वर्षअघि थोरै ईभी व्यापारी थिए तर अहिले धेरै व्यापारी भएकाले सोही अनुपातमा उनीहरूका ग्राहकबाट भएको ईभी बुकिङका आधारमा आयात हुँदा धेरै ईभी भित्रिएको हो । बुक गरेको मूल्यअनुसार नै आयात गर्नुपर्ने भएकाले बजेटपछि मूल्यमा तलमाथि हुन सक्ने भएकाले पनि ग्राहकको बुकअनुसार आयात गरिएको देखिन्छ, श्रेष्ठले अन्नपूर्णसँग भनिन् । सरकारले विद्युतीय सवारीसाधनको चार्जिङ मेसिन उत्पादन तथा एसेम्बलिङ गर्ने उद्योग स्थापनाका लागि आवश्यक पर्ने उपकरण पैठारीमा १ प्रतिशत भन्सार महसुल लिई अन्य कर महसुल नलाग्ने व्यवस्था गरेको छ। सरकारको यो कदमलाई अटोमोबाइल व्यवसायीहरूले स्थिर नीतिको स्वागत गर्दै बजेट अटोमोबाइलमैत्री भएकोले स्वागत गरेका छन्। ईभीलाई सरकारको प्रोत्साहन मिल्यो, बजेट अटोमोबाइलमैत्री : नाडा ईभीको यथावत् दर कुनमा कति ? सरकारले विद्युतीय सवारी (ईभी) गाडीको रेन्जअनुसार भन्सार दर र अन्तःशुल्क निर्धारण गरेको छ । चालु आवेसम्म आर्थिक विधेयक २०८१ मा लागू गरेको उक्त दुवै दर आगामी आवमा समेत यथावत् हुने अर्थमन्त्री पौडेलले उद्घोष गरेका छन् । हालसम्म ईभीको रेन्जअनुसार ५० किलोवाटसम्मलाई १५ प्रतिशत भन्सार शुल्क र ५ प्रतिशत अन्तःशुल्क लाग्ने गरेको छ । यस्तै, ५० देखि १०० किलोवाटसम्मलाई २० प्रतिशत भन्सार शुल्क र १५ प्रतिशत अन्तःशुल्क लाग्ने गरेको छ । यसपछि १०० देखि २०० किलोवाटसम्मलाई ३० प्रतिशत भन्सार शुल्क र २० प्रतिशत अन्तः शुल्क तिर्नुपर्छ । यससँगै, २०० देखि ३०० किलोवाटसम्मलाई ६० प्रतिशत भन्सार शुल्क र ३५ प्रतिशत अन्तः शुल्क लाग्ने गरेको छ । यसबाहेक ३०० किलोवाटभन्दा माथिका ईभीलाई ८० प्रतिशत भन्सार शुल्क र ५० प्रतिशत अन्तःशुल्क लाग्ने गरेको छ । यसैगरी, १० सिटसम्मका अन्य विद्युतीय गाडीलाई १५ प्रतिशत भन्सार शुल्क र ५ प्रतिशत अन्तः शुल्क लाग्ने व्यवस्था छ । सरकारले यो व्यवस्थालाई यथावत् राखेको छ ।"
"कोशी र मधेश प्रदेशमा भारी वर्षा हुने, अन्य प्रदेशमा के हुन्छ ?","काठमाडौं : जल तथा मौसम विज्ञान विभागले देशका अधिकांश स्थानमा सरदरभन्दा बढी वर्षा हुने सम्भावना रहेको उल्लेख गरेको छ । आइतबारदेखि असोज २४ गतेसम्मको चार महिना लामो मनसुन सुरु हुँदैछ। हाल देशको पश्चिम र मध्य भूभागमा पश्चिमी वायु तथा स्थानीय वायुको प्रभाव रहेको छ भने कोशी प्रदेशका अधिकांश भूभागमा मनसुनी वायुको प्रभाव रहेको मौसम पूर्वानुमान महाशाखाले जनाएको छ। हाल कोशी, मधेश, बागमती र गण्डकी प्रदेशका धेरै स्थानहरूमा तथा लुम्बिनी, कर्णाली र सुदूरपश्चिम प्रदेशका एकदुई स्थानमा मेघ गर्जन चट्याङ्ग सहितको हल्का पानी परिरहेको छ । पछिल्लो १२ घण्टामा कोशी प्रदेशका केही स्थानहरूमा धेरै भारीदेखि अति भारी वर्षा भएको महाशाखाको भनाई छ । महाशाखाले पानी पार्ने प्रणाली उत्तरतिर सरिरहेको र थप पानी पर्न सक्ने सम्भावना रहेकोले आवश्यक सतर्कता अपनाउन आग्रह गरेको छ। महाशाखाले जारी गरेको बुलेटिनमा भनिएको छ, कोशी प्रदेशका केही स्थानहरूमा, मधेश प्रदेश लगायत देशको पहाडी भूभागका थोरै स्थानहरूमा र बाँकी भूभागका एकदुई स्थानमा मेघगर्जनचट्याङसहित हल्का देखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारी वर्षाको समेत सम्भावना रहेको छ। देशको उच्चपहाडी तथा हिमाली भूभागका थोरै स्थानहरुमा हल्का वर्षा हिमपातको सम्भावना रहेको छ। राती पनि कोशी प्रदेश र मधेश प्रदेशको केही स्थानहरू तथा बाँकी पहाडी भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङ मध्यम वर्षाको सम्भावना रहेको छ। कोशी प्रदेश र मधेश प्रदेशको एकदुई स्थानमा भारी वर्षाको समेत सम्भावना रहेको महाशाखाले जनाएको छ । देशको उच्चपहाडी तथा हिमाली भूभागका एकदुई स्थानमा हल्का वर्षा हिमपातको सम्भावना रहेको छ।"
