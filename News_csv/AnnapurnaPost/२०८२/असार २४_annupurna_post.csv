शीर्षक,विवरण
बाढीले रसुवागढी नाका जोड्ने पक्की पुल र सवारी साधन बगायो,"काठमाडौं : चीनसँगको अन्तर्राष्ट्रिय व्यापारिक नाका रसुवागढी जोड्ने पक्की पुल बगाएको छ। गएराति सवा ३ बजेतिर भोटेकोसी नदीमा आएको बाढीले पक्की पुल बगाएको हो। बाढीले भन्सार र्याडमा भएको कन्टेनरहरू पनि बगाएको छ। जिल्ला प्रहरी कार्यालय रसुवाका अनुसार बाढीले सडक, पुल, भन्सार यार्डमा रहेका सवारीसाधन र सुख्खा बन्दरगाहसमेत बगाएको छ। क्षतिको विवरण आइनसकेको तर ठूलो क्षति भएको अनुमान गरिएको रसुवाका प्रमुख जिल्ला अधिकारी अर्जुन पौडेलले बताए। बाढी राति आएको र मानवीय क्षति पनि भएको हुन सक्ने अनुमान गरिएको उनको भनाई छ। नाकामा अहिले सुरक्षाकर्मी परिचालन गरिएको छ। प्रमुख जिल्ला अधिकारी पौडेलले बगाएको गाडीमा मान्छे पनि रहेको हुन सक्ने बताए। उनले उद्धारका लागि हेलिकोप्टरसँग समन्वय भइरहेको र खराब मौसमको कारण समस्या भएको बताए।"
त्रिशुलीको बाढीमा फसेका दुई जनाको सेनाको हेलिकोप्टरमार्फत उद्धार,"राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार विदुर नपा १ लभडाँडा मिलन चौतारा बस्ने ६७ वर्षीय पाल्देन तामाङ र उनकी श्रीमती ६२ वर्षीया मंगली तामाङको सकुशल उद्धार भएको हो। काठमाडौं : त्रिशुली नदीमा फसेका दुई जनाको उद्धार भएको छ। बिदुर नगरपालिका १ त्रिशुली, बसपार्कनजिकै त्रिशुली नदीको बिचमा फसेका एक पुरुष र एक महिलालाई नेपाली सेनाको हेलिकोप्टरमार्फत उद्धार गरिएको हो। उक्त स्थानमा दुई वटा हेलिकोप्टर परिचालन भएका थिए। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार विदुर नपा १ लभडाँडा मिलन चौतारा बस्ने ६७ वर्षीय पाल्देन तामाङ र उनकी श्रीमती ६२ वर्षीया मंगली तामाङको सकुशल उद्धार भएको हो। उनीहरु एकाबिहानै नदीमा दाउरा संकलन गर्न पुगेका थिए। तर, अचानक बाढीले नदीको सतह बढेपछि उनीहरु फकेका हुन्। बिचमा परेपछि केहि समय रुख चढेर बसेका थिए। चीनतर्फ अबिरल वर्षाको कारण भोटेकोशी नदीमा बाढी आएको हो। बाढीले रसुवागढीस्थित नेपालचीन जोड्ने मितेरी पुलमा क्षति पुगेको छ। यो पनि पढ्नुहोस बाढीले रसुवागढी नाका जोड्ने पक्की पुल र सवारी साधन बगायो त्रिशुली नदीमा बाढी आउँदा दुई जना फसे, हेलिकोप्टरमार्फत उद्धार गरिँदै रसुवागढीमा आएको बाढीमा परेर १६ जना बेपत्ता, ९ जनाको उद्धार"
भोटेकोशीको बाढीमा फसेका प्रहरीसहित सबैको पहिचान खुल्यो,"नुवाकोट : ल्हेन्दी खोलामा आएको भीषण बाढीमा वेपत्ता सबैजनाको पहिचान खुलेको छ। बाढीमा बेपत्ता भएका सुरक्षाकर्मी, चिनियाँ नागरिक,नेपाली चालकको पहिचान खुलेको हो । बाढीमा १८ जना बेपत्ता भएका छन्। रसुवागढी जलविद्युत केन्द्रको ड्याम साइडमा फसेका एकजना चिनियाँ नागरिक, १७ जना नेपाली गरी १८ जनालाई नेपाल प्रहरी,सशस्त्र प्रहरी बल नेपाल र नेपाली सेनाको उद्दार टोलिले उद्दार गरेको हो। हालसम्म उद्दार गरिएकाहरूमा चार महिला,४६ जना पुरुषसहित ५० जना रहेको सशस्त्र प्रहरी वलका प्रवक्त शैलेन्द्र थापाले जानकारी दिए । गोसाइकुण्ड गाउँपालिका२ रसुवागढीमा बेपत्ता भएका १८ जनाको पहिचान खुलेको सशस्त्र प्रहरी बलले जनाएको छ । लेन्देखोलामा मंगलबार बिहान साँढे तीन बजेतिर आएको बाढीमा परी तीनजना नेपाल प्रहरी वेपत्ता भएका हुन् । बेपत्ता हुनेमा प्रहरी सहायक निरीक्षक लालबहादुर श्रेष्ठ, प्रहरी जवान मुन्ना ठाकुर र लोकेन्द्र बोहोरा छन् । उनीहरू तीनैजना इलाका प्रहरी कार्यालय टिमुरेमा कार्यरत रहेको रसुवा प्रहरीले जनाएको छ । बाढीमा परेर वेपत्ता हुनेहरूमा चिनियाँ नागरिकहरू यु युइ, ली हुवाछिन, याङ चुआन, यु हाइ हाङ, यु छिआओ छुइ र जोउ योङ रहेको सशस्त्र प्रहरी वलका सहप्रवक्ता थापाले जानकारी दिए । उनका अनुसार वेपत्ता हुनेहरुमा तीनजना गाडी चालक रहेका छन् । बाढीमा बर्दियाका ३६ वर्षीय जिपन चौधरी, ३५ वर्षीय सन्तोष दइत, २५ वर्षीय बुद्धिराम थारू,२४ वर्षीय लक्ष्मीनारायण थारू,३० वर्षीय सुरेश थारू,बागलुङका नरेन्द्र विक,सिन्धुपाल्चोकका फुर्वा लामा, गोविन्द मोक्तान र लोकमान तामाङ बेपत्ता छन् । लामा,मोक्तान र तामाङ गाडी चालक हुन् । बाढीले नेपालचीन सीमा रसुवागढीमा रहेको मितेरी पुल बगाएर दुई देशबिचको आवतजावत ठप्प भएको छ । बाढीका कारण स्याफ्रुबेँसीरसुवागढी सडकको १० स्थानमा क्षति पुग्दा उद्धार तथा आवतजावत अवरुद्ध भएको छ । बाढीले एक सय ११ मेगावाट क्षमताको रसुवागढी जलविद्युत् आयोजनाको बाँधमा क्षति पुगेको छ भने टिमुरेस्थित भन्सार याड र त्यसभित्र रहेका कन्टेनरमा क्षति पुगेको प्रहरीले जनाएको छ । यसैगरी बाढीले रसुवाको उत्तरगया गापा १ मैलुङस्थित नेपाली सेनाको पोष्ट अगाडि गल्छिबेत्रावती स्याफ्रुबेशीसडक खण्डको बेलीब्रिज बगाएको छ । यसका साथै बाढीले त्रिशुली थ्रि ए जलविद्युत आयोजनाको ड्याममा क्षति पुगेको छ । रसुवाको गोसाइँकुण्ड गापा २ तातोपानीस्थित पासाङल्हामु सडकमार्ग अन्तर्गत स्याफ्रुबेशी रसुवागढी सडक खण्डमा भोटेकोशी नदीमा आएको बाढीले विभिन्न स्थानमा सडक पूर्ण कटान गरेको छ। बाढीले नुवाकोट र रसुवामा भएको क्षतिको विवरण संकलन गरिरहेको प्रशासनले जनाएको छ ।"
अंश विवाद बढ्दै जाँदा देवरले गरे भाउजूको हत्या,"विराटनगर : मोरङको रतुवामाईमा दाजुभाइबीचको अंश विवाद बढ्दै जाँदा १ जना महिलाको हत्या भएको छ। प्रहरीका अनुसार देवरले भाउजूको हत्या गरेका हुन्। मोरङ प्रहरी प्रवक्ता डीएसपी कोपिला चुँडालका अनुसार रतुवामाई नगरपालिका६ का गणेशबहादुर बस्नेतकी पत्नी ६० वर्षीया टीकामाया कार्की बस्नेतको हत्या भएको हो। टीकामाया बोल्न सक्दिन थिइन्। बोली नआउने र इसाराले मात्रै कुरा गर्न सक्ने उनको हत्या भएको छ, चुँडालले भनिन्। उनका अनुसार देवर ६९ वर्षीय टंकबहादुर बस्नेतले टीकामायाको हत्या गरेका हुन्। आफ्नै बारीमा घाँस काट्न गएका बेला हत्या गरेर फालेको अवस्थामा यही असार २१ गते दिउँसो टीकामायाको शव फेला परेको थियो। मृतकको टाउको पछाडि घुच्चुकमा चोट देखियो। विराटनगरको कोशी अस्पतालमा शवको पोस्टमार्टम गरिएको थियो। चिकित्सकले टीकामायाको मृत्यु चोटका कारण भएको जानकारी दिएपछि इलाका प्रहरी कार्यालय सिजुवाका इन्स्पेक्टर होमप्रसाद अधिकारी नेतृत्वको टोलीले घटनाको विस्तृत अनुसन्धान सुरु गर्यो। अनुसन्धानका क्रममा मृतकका पति गणेश र उनका भाइ टंकबीच लामो समयदेअि अंश विवाद रहेको पत्ता लाग्यो। प्रहरीका अनुसार पुर्खौली सम्पत्ति भाइले एकलौटी बनाउन खोजेपछि गणेश अदालतको शरणमा पुगेका थिए। गणेशले पनि अंश पाउने फैसला अदालतले गरेको पाइएको प्रहरीको भनाइ छ। प्रहरीका अनुसार गणेश र टंकका आमा अलगअलग हुन्। गणेश जेठी र टंक कान्छी आमाका छोरा रहेको प्रहरीले जनाएको छ। दाजुभाइबीच लामो समयदेखि अंश विवाद रहेछ। अदालतले अंश गणेशले पनि पाउने फैसला गरेको पाइयो, डीएसपी चुँडालले भनिन्, त्यसपछि दाजुभाइबीचको विवाद झन् बढ्यो। आफूले मात्रै भोगचलन गर्न खोजेको जग्गाजमिन दिनुपर्ने भएपछि दाजु गणेशको परिवारसँग टंक क्रुद्ध बनेका रहेछन्। उनका अनुसार अंश विवादको रिसईबी साँधेर बसेका टंकले हँसियाको बिँडले प्रहार गरेर भाउजू टीकामायाको हत्या गरेको पाइएको छ। त्यसअघि पनि उनले भाउजूलाई पटकपटक गाली गलौज र कुटपिट गर्न खोज्ने गरेको प्रहरीको भनाइछ। हँसियाको बिँडले घुच्चुकको दायाँ भागमा प्रहार गरेर टंकले भाउजूको हत्या गरेको पत्ता लाग्यो। घटनामा संलग्नलाई पक्राउ गरेर अनुसन्धान एवं कारबाहीको दायरामा ल्याइसकिएको छ, चुँडालले भनिन्। प्रहरीले घटना भएको २ दिनपछि टंकलाई सोमबार दिउँसो आफ्नै घरबाट पक्राउ गरेको हो। भाउजूको हत्यामा प्रयोग गरिएको हँसिया टंककै घरबाट बरामद भएको प्रहरीको भनाइ छ। टंकविरुद्ध कर्तव्य ज्यान मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाउने प्रहरीको तयारी छ। इन्स्पेक्टर होमप्रसाद अधिकारी नेतृत्वको टोलीले घटनाको थप अनुसन्धान गरिरहेको जानकारी डीएसपी चुँडालले दिइन्।"
नेसनल युथ फेस्टिभलआयोजना हुँदै,"काठमाडौं : देशमै अवसर छन् भन्ने सन्देश दिन र नेतृत्व विकास, सकारात्मक सोच तथा उद्यमशीलताको भावना जगाउन नेसनल युथ फेस्टिभल फेरि एकपटक आयोजना हुन लागेको छ। गत वर्षबाट सुरु भएको यो उत्सवले फैलाएको सकारात्मक सन्देशले असल प्रभाव पारेको भन्दै आयोजकहरूले यस वर्ष पनि असार २८ गते नेपाल प्रज्ञा प्रतिष्ठानमा फेस्टिभलको दोस्रो संस्करण गर्न लागेका हुन्। मोडेल इन्स्टिच्युट अफ टेक्नोलोजी, सुनौलो नेपाल, परिवर्तनका लागि युवा,   र    () को संयुक्त आयोजनामा हुन लागेको महोत्सवले देशभित्रै रहेर केही गर्न सकिने प्रेरणा दिने उद्देश्य राखेको छ। नेपालका अधिकांश युवाले आफ्नो भविष्यको कल्पना विदेशमा गर्छन्। अध्ययन, रोजगारी वा बसोबासको सपना बोकेर लाखौं युवा हरेक वर्ष देश छाडिरहेका छन्। सरकारी तथ्यांकले देखाउँछ, प्रत्येक दिन हजारौं युवाले श्रम स्वीकृति लिइरहेका छन् भने उच्च शिक्षाका लागि समेत विदेशिन चाहनेको संख्या उस्तै छ। यस्तो अवस्थामा, युवाको ध्यान स्वदेशमै केन्द्रित गर्न सक्ने खालको प्रयास आवश्यक थियो, जसलाई नेसनल युथ फेस्टिभलले केही हदसम्म सम्बोधन गर्न थालेको आयोजकहरूको दाबी छ। गत वर्षको पहिलो संस्करणमा डा सन्दुक रुइत, गायिका आनी छोइङ डोल्मा, पर्वतारोही विजय लामा जस्ता प्रेरणादायी व्यक्तित्वको सहभागिता थियो। कार्यक्रममा तथा कार्यक्रमपछि सामाजिक सञ्जालहरूमा युवा सहभागीहरूको सकारात्मक प्रतिक्रिया देखिएको थियो। त्यसैले यस वर्षको संस्करणलाई अझ व्यापक बनाउने योजना रहेको आयोजकहरू बताउँछन्। यसपटकको कार्यक्रम पनि निकै आकर्षक हुने दाबी गरिएको छ। अनुराधा कोइराला, डा भगवान कोइराला, चन्द्र ढकाल, मनोज ज्ञवाली, सुरक्षा पन्त, रुपेश्वर गौर दास, सोभनवीर मालाकार जस्ता व्यक्तित्वले आफ्ना अनुभव र दृष्टिकोण प्रस्तुत गर्नेछन्। कार्यक्रममा संगीत पनि उत्तिकै आकर्षणको हिस्सा हुनेछ। सबिन राई एन्ड द फारो तथा द एलिमेन्ट्स जस्ता लोकप्रिय ब्यान्डहरूले आफ्नो प्रस्तुति दिनेछन्। एमआईटीका सहसंथापक आरके दाहालका अनुसार सकारात्मक दृष्टिकोणले नै युवालाई ऊर्जा, आशा र प्रेरणा दिने भएकाले सकारात्मक परिवर्तनको उद्देश्यले यो कार्यक्रम गरिएको हो। युथ फर चेन्जका अध्यक्ष हिमाल विष्टले भनेका छन्, हामी विदेश नगई देशमै अवसर खोज्न सकिन्छ भन्ने सन्देश दिन चाहन्छौं। कार्यक्रमको मूल मर्म यही हो, युवा परिवर्तनका संवाहक हुन् भन्ने देखाउनु र उनीहरूलाई स्वदेशमा भएका सम्भावनाहरूको अनुभव गराउनु। कक्षा १२ सकेर उच्च शिक्षाको तयारी गरिरहेका विद्यार्थीलाई लक्षित गरेर आयोजना गरिँदै गरेको यो कार्यक्रम पूर्ण रूपमा निःशुल्क हुनेछ। इच्छुक विद्यार्थीहरूले निःशुल्क टिकट प्राप्त ग अनलाइनमार्फत पूर्वदर्ता गर्नुपर्नेछ।"
मधेस प्रदेशको बजेटमा बिचौलिया,"जनकपुरधाम : मधेस प्रदेश सरकारले आगामी आर्थिक वर्ष २०८२८३ का लागि ल्याएको बजेटमा बिचौलिया हाबी भएको प्रदेशसभा सदस्यहरूको आरोप छ। प्रदेशसभामा प्रतिनिधित्व गर्ने विपक्षी दलका मात्रै नभई सत्तापक्षकै सांसदहरूले समेत यो बजेट जनतामुखीभन्दा पनि बाहिरी प्रभावमा परेर ल्याइएको र यसमा बिचौलियाहरूको बढी चलखेल देखिएको आरोप लगाएका छन्। बजेट पुनर्लेखनको माग गर्दै विपक्षमा रहेका ६ दलहरूले विरोध गर्दा पछिल्लो दुई दिनदेखि मधेस प्रदेशसभाको बैठकसमेत बस्न सकेको छैन भने विनियोजित बजेटमाथि छलफलसमेत सुरु हुन सकेको छैन। सोमबार बैठक सुरु भएलगत्तै विपक्षी दलका सांसदहरूले उठेर अवरोध गरेपछि मंगलबार बस्ने गरी स्थगित गरिएको हो। यसअघि १२ असारमा प्रदेशसभा बैठक बस्नुभन्दा एक घण्टा पहिले सूचना टाँस गरी स्थगित गरिएको थियो। ११औं दिनको अन्तरालपछि आइतबार बसेको बैठकमा जसपा नेपाल, नेकपा माओवादी केन्द्र, एकीकृत समाजवादी, नेपाल संघीय समाजवादी, नागरिक उन्मुक्ति पार्टी र राप्रपाले मिलेर विरोध गरेपछि बैठक स्थगित भएको थियो। सरकारले सार्वजनिक गरेको बजेट पुस्तिका हेर्दा यो बिचौलियाले बनाएको बजेट र योजनाहरू हो भन्ने कुरा प्रस्ट हुन्छ, जनता समाजवादी पार्टी नेपालका प्रमुख सचेतक रामआशिष यादव भन्छन्, चालु आर्थिक वर्षको बजेट ल्याउँदा मुख्यमन्त्रीले भनेका थिए कि कम्प्युटर ह्याक भएको थियो। त्यसैले बजेट असमान बनेर आयो तर, यस वर्ष जानीजानी असमान, अव्यावहारिक र बिचौलियाको भरमा बजेट ल्याइएको हो। यस्तो बजेटले प्रदेशलाई कुनै दिशा निर्देश गर्दैन। रातो किताबमा आजभन्दा २० वर्ष अगाडिको योजना छ जुन मुख्यमन्त्रीको बुवाको नाममा थियो, त्यसको भुक्तानी दिन १ करोड ८० लाख रुपैयाँ छुट्ट्याइएको छ। यो कहाँको न्याय हो। त्यसैगरी, जनमत पार्टीबाट मधेसको पर्यटनमन्त्री बनेकालाई डीपीआर मन्त्री नाम राखे हुन्छ। कानुनतः स्वीकृत योजनाको डीपीआर गर्नु वैधता हो तर पर्यटनमन्त्रीले २ करोडको बजेटमा ५४ लाख डीपीआरमै विनियोजन गरेका छन्। यो बजेट यथास्थितिमा पारित भयो भने प्रदेशका जनतामाथि अन्याय हुन्छ। आगामी आर्थिक वर्षका लागि सार्वजनिक गरेको रातो किताबमा मधेसका मुख्यमन्त्री सतीश सिंहले आफ्नो बुवाद्वारा निर्माण गराइएको अधुरो छात्रावासका लागि १ करोड ८० लाख रुपैयाँ बजेट विनियोजन गरेका छन्। सप्तरीको राजविराजस्थित महेन्द्र विन्देश्वरी बहुमुखी क्याम्पसमा भारतीय दूतावासको बजेटबाट निर्मित अधुरो कन्या छात्रावासका लागि उक्त रकम विनियोजन गरेका हुन्। उक्त भवन मुख्यमन्त्रीका बुवा शेखरकुमार सिंहकै अध्यक्षतामा निर्माण सुरु गरिएको थियो। २०६२ सालमा भारतीय दूतावासको १ करोड ९६ लाख ४५ हजार रुपैयाँको सहयोगमा कन्या छात्रावास निर्माण सुरु भएको थियो। तत्कालीन जिल्ला विकास समितिमार्फत निर्माण समिति गठन गरिएको थियो। यसकोे अध्यक्षता मुख्यमन्त्रीका बुवा शेखर सिंहले गरेका थिए। निर्माण सुरु भएको दुई दशक बितिसक्दासमेत छात्रावास बन्न सकेको छैन। यो बजेट प्राथमिकताविहीन, सिद्धान्तहीन, असामान्य र कहीँ पनि नभएको बजेट हो, मधेस प्रदेश सरकारको सत्ता साझेदार नेपाली कांग्रेसका नेता रामसरोज यादव भन्छन्, हाम्रा मुख्यमन्त्रीले बजेट निर्माणको क्रममा सञ्चारमाध्यमकै अगाडि घोषणा गरेका थिए कि यसपाली एक करोडभन्दा तलका योजनाहरू बजेटमा समावेश हुने छैनन्। त्यसैगरी, अर्थमन्त्रीले ५० लाखभन्दा कमका योजनाहरू हामी राख्दैनौं भनेका थिए तर, अहिले रातो किताब हेर्नुस् ५५ लाख, १०१० लाखभन्दा बढीका योजना नै पाउनुहुन्छ। मुख्यमन्त्रीले रोस्टमबाट जे प्रतिबद्धता गरेका थिए, त्यसको ठीकविपरीत बजेट आयो। यो त सरकारको कथनी एउटा र काम अर्को भने जस्तै भयो। यो बजेट बिचौलिया प्रभावित रहेकोमा दुई मत छैन। बजेट पुनर्लेखनको माग गर्दै विपक्षमा रहेका ६ दलहरूले विरोध गर्दा पछिल्लो दुई दिनदेखि मधेस प्रदेशसभाको बैठकसमेत बस्न सकेको छैन भने विनियोजित बजेटमाथि छलफलसमेत सुरु हुन सकेको छैन। सोमबार बैठक सुरु भएलगत्तौ विपक्षी दलका सांसदहरूले उठेर अवरोध गरेपछि बैठक मंगलबार बस्ने गरी स्थगित गरिएको हो। यसअघि १२ असारमा प्रदेशसभा बैठक बस्नुभन्दा एक घण्टा पहिले सूचना टाँस गरी स्थगित गरिएको थियो। आगामी आर्थिक वर्षका लागि मधेस प्रदेश सरकारले ४६ अर्ब ५८ करोड ३३ लाख ५१ हजार रुपैयाँ बजेट विनियोजन गरेको छ। जसमा खुद्रे योजना भरमार छ। यतिसम्म कि बलात्कार मुद्दामा आजीवन कारावासको सजाय पाएका भारतीय बाबाको नाममा आगामी आर्थिक वर्षका लागि बजेट विनियोजन गरेको छ। मधेस सरकारको खेलकुद तथा समाज कल्याण मन्त्रालयले १६ वर्षीया बालिकाको बलात्कार मुद्दामा दोषी ठहर हुँदै आजीवन कारावासको सजाय पाएका आशाराम बापूको नाममा ३० लाख रुपैयाँ रकम विनियोजन गरेको छ। छुट्टाछुट्टै दुइटा योजनामा १५१५ लाख गरी ३० लाख विनियोजन गरिएको हो। मन्त्रालयले जनकपुर उपमहानगरपालिका १९ मा सन्त श्री आशाराम बाप योग वेदान्त सेवा समितिको नयाँ तथा अधुरो भवनको कामको स्तरोन्नतिको शीर्षकमा १५ लाख रुपैयाँ छुट्ट्याएको छ भने सामाजिक विकास इकाइ कार्यालयमार्फत थप १५ लाख बजेट विनियोजन गरेको छ। मधेस प्रदेश सरकारको रातो किताब हेर्दा यो बजेट पालिकाको हो कि प्रदेश सरकारको छुट्ट्याउनै गाह्रो भएको छ, नेकपा माओवादी केन्द्रकी सांसद सुनिता यादव भन्छिन्, योजना विनियोजनमा असमानताको खाडल देखिन्छ। यो यदि प्रदेश सरकारको बजेट हो भने सबै सांसदले यसको अपनत्व लिनुपर्छ तर, यहाँ सांसदको सिफारिसभन्दा बिचौलिया हाबी भएका छन्। हाम्रो आग्रह छ कि बजेटलाई पुनर्लेखन गरियोस्। अनिमात्रै हामी अन्य कुनै विषयमा छलफल गर्छौं। अन्यथा प्रदेशसभा सञ्चालन हुन दिँदैनौं। मधेस प्रदेशमा चालु आर्थिक वर्ष २०८१८२ को बजेट ल्याउने बेलामा पनि गत असारमा बजेट विवाद भएको थियो। सो बेला सांसद र मन्त्रालयको सिफारिसभन्दा पनि बाहिरबाट अन्य व्यक्तिहरूले अर्थ मन्त्रालयको गोप्य पार्सवर्ड फेला पारी आफू अनुकूलको बजेट र योजना रातो किताबमा समावेश गरेको आरोप थियो। सो बेला संसदीय छानबिन समति गठन गरेर पार्सवर्ड चोर्नेको खोजी गरी कानुनी कारबाहीको दायरामा ल्याउने प्रतिबद्धता पछि बजेट पारित भएको थियो। तर, न त छानबिन समिति गठन भयो न त आजसम्म सरकारले पार्सवर्ड चोरी गरेको व्यक्ति पत्ता लगाउन सकेको छ। बजेटमा केही त्रुटिहरू भए तापनि बिचौलिया हाबी भएको कुरा भने सत्य नभएको मधेस प्रदेशका मुख्यमन्त्री सतिश सिंहले बताए। प्रतिपक्षी दललाई हामीले छलफलका लागि पटकपटक अनुरोध गरेका छौं। यो बजेट पारदर्शी छ भन्ने कुरामा जनतालाई विश्वस्त गर्न चाहन्छु, मुख्यमन्त्री सिंहले भने।"
"ट्रम्पले बढाए भन्सार शुल्क वृद्धिको समयावधि, बंगलादेशसहित १४ देशमा लागू हुने","काठमाडौं : अमेरिकी राष्ट्रपति डोनाल्ड ट्रम्पले जुलाइ ९ देखि लागु हुने भनिएका करहरू अब अगस्ट १ देखि लागू हुने घोषणा गरेका छन्।यसबाहेक,ट्रम्पले बंगलादेशसहित १४ देशहरूमा नयाँ भन्सार दरहरू लगाउने निर्णय गरेका छन् । यसअघि ट्रम्पले जुलाई ९ देखि कर लागू गर्ने घोषणा गरेका थिए। राष्ट्रपति ट्रम्पले यी देशका नेताहरूलाई पठाएको पत्र सामाजिक सञ्जालमा सेयर गर्दै नयाँ ट्यारिफ दरहरूको बारेमा जानकारी दिएका छन्। यसका साथै ट्रम्पले दुई देशबीचको सम्बन्धका आधारमा करमा परिमार्जन हुनसक्ने बताएका छन्। राष्ट्रपति डोनाल्ड ट्रम्पले म्यानमारमा ४० प्रतिशत, थाइल्याण्डमा ३६ प्रतिशत, बंगलादेशमा ३५ प्रतिशत, इन्डोनेसियामा ३२ प्रतिशत र दक्षिण अफ्रिकामा ३० प्रतिशतसहित १४ देशहरूमा भन्सार लगाउने आफ्नो मनसाय दोहोर्याएका छन्। कुन देशमा कति कर ? म्यानमार र लाओस: ४० प्रतिशत थाइल्याण्ड: ३६ प्रतिशत बंगलादेश र सर्बिया: ३५ प्रतिशत इन्डोनेसिया: ३२ प्रतिशत बोस्नियाहर्जगोभिना, दक्षिण अफ्रिका: ३० प्रतिशत ट्युनिसिया, मलेसिया, काजाकिस्तान, दक्षिण कोरिया, जापान: २५ प्रतिशत"
"उद्धार गर्न सरकार युद्धस्तरमा छ, विभागलाई हाई एलर्टमा राखिएको छ : प्रधानमन्त्री ओली","काठमाडौं : प्रधानमन्त्री केपी शर्मा ओलीले भोटेकोशी तथा त्रिशूली नदीमा आएको बाढीबाट प्रभावितलाई उद्धार गर्न सरकार युद्धस्तरमा लागेको जानकारी गराएका छन्। प्रधानमन्त्री ओलीले आज सामाजिक सञ्जालमार्फत बाढीबाट प्रभावितलाई उद्धार गर्न र सरकारको तर्फबाट गरिने प्रयासमा कमी हुन नदिन निर्देशन दिएको बताएका हुन्। उनले विपद् सम्भावित क्षेत्रमा आपातकालीन सहायता उपलब्ध गराउन समन्वय गरिएको बताए। तिब्बतको सीमावर्ती क्षेत्रमा भएको भारी वर्षाका कारण त्रिशुली नदीमा आएको बाढीबाट प्रभावितलाई उद्धार गर्न सरकार युद्धस्तरमा लागेको छ। बाढीले केही नागरिकको ज्यान गएको र केही बेपत्ता भएका दुःखद खबरहरु आएका छन्। ठूलो भौतिक क्षति पुर्याएको छ। ज्यान गुमाउने नागरिकप्रति श्रद्धाञ्जली अर्पण गर्दछु र विपद्को पीडामा रहनु भएका नागरिकप्रति सहानुभूति प्रकट गर्दछु। प्रधानमन्त्री ओलीले भने, यस दुःखद क्षणमा अत्यावश्यक बाहेक निर्धारित कार्यक्रमहरु स्थगित गरेर प्रभावित क्षेत्रमा भइरहेको उद्धारकार्य बारे सुरक्षा निकायसँग नियमित रिपोर्टिङ लिइरहेको छु। विपद् संभावित क्षेत्रमा आपातकालीन सहायता उपलब्ध गराउन तीब्र समन्वय गरिएको छ, सरकारको तर्फबाट गरिने प्रयासमा कुनै कमी नहोस् भनेर निर्देशन दिइएको छ। सरकारी निकायहरुले उद्धारको काम गरिरहेका छन्। त्यसमा सबैको सहयोग अपेक्षा गर्दछु। प्रधानमन्त्री ओलीले मौसमजन्य विपद्को उद्धारका लागि सरकारले विपद् व्यवस्थापन विभागलाई 'हाई एलर्ट'मा राखेको जनाए। मौसमजन्य विपद्को उद्धारका लागि सरकारले विपद् व्यवस्थापन विभागलाई 'हाई एलर्ट'मा राखेको छ। ओलीले भने, सशस्त्र प्रहरी बल, नेपाली सेना र नेपाल प्रहरीका स्वयंसेवकहरु आवश्यक साधन र उद्धार उपकरण सहित तैनाथ छन् र आफ्नो काम गरिरहेका छन्। विपद् सम्भावित क्षेत्रमा खटिएको सुरक्षा निकायको सम्पर्क नम्बरहरु सार्वजनिक गरिएको छ। सूचना समन्वयका लागि सबैलाई अनुरोध गर्दछु।"
रकम अभावले हेटौडाढल्केवर प्रसारण लाइन निर्माणको काम अघि बढाउन सकिएन : कार्यकारी निर्देशक शाक्य,"काठमाडौं : नेपाल विद्युत प्राधिकरले मंगलबार बिहान रसुवाको भोटेकोसीमा आएको बाढीका कारण २४० मेगावाट विद्युत उत्पादन बन्द भएको जनाएको छ । आफ्नो सय दिनको कार्यप्रगतिका बारेमा जानकारी दिन पत्रकार सम्मेलन गर्दै प्राधिकरणका कार्यकारी निर्देशक हितेन्द्रदेव शाक्यले बाढीका कारण प्राधिकरणको २३० मेगावाट र निजी क्षेत्रले मैलुङ खोलाबाट उत्पादन गर्दै आएको १० मेगावाट गरि २४० मेगावाट विद्युत उत्पादन बन्द भएको जानकारी दिए । बाढीका कारण सबैभन्दा क्षति १११ मेगावाटको रसुवागढी जलविद्युत् आयोजनामा उनले जानकारी दिए । त्यस्तै ६० मेगावाटको त्रिशूली थ्री ए जलविद्युत् आयोजनामा पनि धेरै क्षति पुगेको शाक्यले बताए । अन्य आयोजनाबाट बाढी घट्ने वित्तिकै उत्पादन सुरू हुने भएपनि रसुवागढी र त्रिशूली थ्री ए बाट विधुत उत्पादन गर्न केहि समय लाग्ने देखिएको उनले जानकारी दिए। त्यस्तै आफ्नो सय दिनको कार्यका बारेमा जानकारी गराउँदै कार्यकारी निर्देशक शाक्यले प्राधिकरणको १४ अर्ब भुक्तानी दायित्व रहेकाले छोटो समयका लागि केहि लिन लागिएको बताए । उनले रकम अभावकै कारण हेटौडाढल्केवर प्रसारण लाइन निर्माणको कार्य अघि बढाउन नसकिएको जिकिर गरे। उनले आफ्नो कार्यकालको सय दिनमा प्राधिकरणको आधारभूत सुधार र दीर्घकालीन योजनाको थालनी गरेको भन्दै यसलाई तीव्र गतिमा अघि बढाइने बताए । त्यस्तै गुणस्तरीय विश्वसनीय र भरपर्दो विधुत आपूर्तिको व्यवस्था मिलाउन निजगढपोखरीया,बालाजुदेखि महराजगंजहुँदै सिंहदरबार,दुधकोशी प्रसारण लाइन निर्माणको प्रक्रिया सुरु गरिएको उनले उल्लेख गरे।"
रसुवागढी बाढी : ७ जनाको शव फेला,काठमाडौं : गएराति आएको बाढीमा बेपत्ता भएका ७ जनाको शव फेला परेको छ। जिल्ला प्रहरी कार्यालय रसुवाका अनुसार विभिन्न स्थानमा ७ जनाको शव फेला परेको हो। भोटेकोशी नदीको बाढीमा परेर १८ जना बेपत्ता भएका थिए। बाढीमा फसेकामध्ये हालसम्म ५५ जनाको उद्धार भएको छ। बाढीले नेपाल चीन जोड्ने मितेरी पुल समेत बगाएको थियो।
"एकीकृत समाजवादीको सचिवालय बैठक जारी, झाँक्रीको विषयमा पनि छलफल हुने","काठमाडौं : नेकपा (एकीकृत समाजवादी) को सचिवालय बैठक पार्टी आलोकनगरमा जारी छ। पछिल्लो समय एकीकृत समाजवादीको सचिवालय बैठक बस्दै, केही दिन रोकिँदै, फेरि बस्दै गरेको छ। आजको बैठकमा समसामयिक राजनीति, पार्टीकी नेतृ रामकुमारी झाँक्रीलाई सोधिएको स्पष्टीकरण र उनले पार्टीमा बुझाएको पत्रबारे छलफल हुने बताइएको छ। एकीकृत समाजवादीका अध्यक्ष माधव कुमार नेपालविरुद्ध अख्तियार दुरुपयोग अनुसन्धान आयोगले दायर गरेको भ्रष्टाचार मुद्दामा विशेष अदालतले धरौटी मागेपछि झाँक्रीले आलोचना गरेका थिए। उनले नेपाललाई लक्षित गर्दै झाँक्रीले मरेको सिनो बोकेर हिँड्न नसकिने अभिव्यक्ति दिएकी थिइन्। पार्टी बनाउने नै हो भने यस्तै संकटहरूबाट हामी उठ्नुपर्छ, पार्टीमा अर्को ठूलो संकट छ। तपाईंहरू सबैलाई थाहा छ, पार्टीमा संकट छ, अध्यक्षकै बारेमा संकट आयो। अब के गर्ने ? अब पार्टीलाई पुनर्गठन गरेर अगाडि बढ्ने हो। संकट आयो भनेर भाग्ने भनेको होइन। पार्टीलाई पुनर्गठन गरौं, कसरी गर्ने ? अर्ली महाधिवेशन गरौं। उनले भनिन्,अर्ली महाधिवेशनबाट पुनर्गठन गरेर अध्यक्ष बनाऔँ, कहाँ हुन्छ यसरी ? म त भन्छु, अब अर्ली महाधिवेशन गरौँ। कानुनी, संवैधानिक हिसाबले अध्यक्षमाथि समस्या आयो। अरु कैयौं पार्टीका सदस्यमाथि पनि समस्या आएकै छ, अब काँधमाथि मरेको सिनो हालेर हिँड्न सकिँदैन। त्यसपश्चात अनुशासन तोडेको भन्दै उनलाई पार्टी अनुशासन आयोगले स्पष्टीकरण सोधेको थियो। अख्तियार दुरुपयोग अनुसन्धान आयोगले पतञ्जलि जग्गामा पूर्वप्रधानमन्त्री नेपालको समेत संलग्नता किटान गर्दै दायर गरेको मुद्दामा बुधबार ३५ लाख धरौटीमा छाड्न आदेश दिएको थियो। आदेशपछि नेपाल ३५ लाख रूपैयाँको बैंक ग्यारेन्टी बुझाएर विशेष अदालतबाट बाहिरिएका थिए। पतञ्जलि योगपीठले हदबन्दीभन्दा धेरै जग्गा किनेको र त्यसलाई नेपाल प्रधानमन्त्री हुँदा जुन प्रयोजनका लागि जग्गा खरिद गरिएको हो, सोही प्रयोजनमा मात्र प्रयोग गर्ने र खरिद गरिएको जग्गा बेचबिखन गर्न नपाउने गरी खरिद गर्न स्वीकृति दिने भनी निर्णय गरेको देखिएको अदालतको ठहर छ।"
साढे १ अर्ब बढीको क्रिप्टो कारोबार गर्ने दुई भारतीय पक्राउ,"काठमाडौं : हुण्डी तथा अभौतिक मुद्राको कारोबारमा संलग्न रहेको आरोपमा २ जना भारतीय नागरिक पक्राउ परेका छन्। साढे १ अर्ब रुपैयाँभन्दा बढीको क्रिप्टो कारोबार गरेको आरोपमा भारतको बिहार मोतिहारी घर भई ललितपुर महानगरपालिका२ सानेपा बस्ने ४३ वर्षीय रूपेश कुमार गुप्ता र भारत बिहार पूर्वी चम्पारण बिजबानी घर भएका २२ वर्षीय बिपिन कुमार रहेका छन्। ललितपुर महानगरपालिका२ सानेपा कालोपुलमा हुण्डी तथा अभौतिक मुद्राको कारोबार गरिरहेको सूचनाको आधारमा केन्द्रीय अनुसन्धान ब्यूरोबाट खटिएको प्रहरीले सोही ठाउँस्थित राजतीर्थ ट्रेडर्स नाम गरेको किराना पसलको आवरणमा हुण्डी तथा अभौतिक मुद्राको कारोबार गरिरहेको अवस्थामा फेला पारी उनीहरूलाई पक्राउ गरेको हो। साथै प्रहरीले उनीहरूको साथबाट ७४ ग्राम तौलको संरक्षित वन्यजन्तु कस्तुरीको विना (अखेटोपहार) जस्तो देखिने वस्तु १ थान, नगद ८ लाख २० हजार नेपाली रुपैयाँ, १० हजार भारतीय रुपैयाँ र मोबाइल ५ थान समेत बरामद गरेको छ। उनीहरू उपर अभौतिक मुद्राको प्रयोग गर्न नहुने, हुण्डी सम्बन्धी कारोबार गर्न नहुने कसूर र वन्यजन्तु सम्बन्धी कसूरमा प्रहरीबाट आवश्यक अनुसन्धान भइरहेको छ।"
"सेयर बजारको ओरालो यात्रा कायमै, कारोबार ६ अर्बमा झर्यो","काठमाडौं : नेप्से परिसूचकले आज पनि ओरालो यात्रालाई निरन्तरता दिएको छ। नेप्से परिसूचक ०१४ अंकले घटेर २६८३८६ विन्दुमा अडिएको छ। अघिल्लो दिन सोमबार नेप्से परिसूचक २२३५ अंकले घटेर २६८४०१ विन्दुमा पुगेको थियो। साताको पहिलो कारोबार दिन आइतबार एकल अंकले बढेर २७ सय विन्दुमा उक्लिएको थियो। नेप्से घटेसँगै कारोबार रकम पनि सोमबारको तुलनामा घटेको छ। यसदिन ३०४ स्क्रिप्सको १ करोड ५० लाख २७ हजार ३७३ कित्ता सेयर ६ अर्ब ५७ करोड ४१ लाख ६६ हजार ८१४ रुपैयाँमा खरिदबिक्री भए।सोमबार ८ अर्ब ३७ करोडको सेयर कारोबार भएको थियो। सेयर बजार सामान्य अंकले घटेपनि कुनै पनि कम्पनीको सेयर सकारात्मक सर्किट लेभलमा कारोबार भएन। बुटवल पावरको सेयर सर्वाधिक ८२१ प्रतिशतले बढ्यो। कारोबार रकमका आधारमा नेपाल रिइन्स्योरेन्स कम्पनी शीर्षस्थानमा रह्यो। सो कम्पनीको ५१ करोड ६७ लाख मूल्य बराबरको सेयर कारोबार भयो। बुटवल पावरको ४१ करोडको सेयर कारोबार हुँदा गार्डियन माइक्रो लाइफ इन्स्योरेन्सको ४१ करोड,लक्ष्मी सनराइज बैंक प्रोमोटरको २४ करोड र राधी विद्युतको २३ करोड मूल्य बराबरको सेयर कारोबार भयो। कारोबारमा आएकामध्ये १३३ स्टक्सको मूल्य बढ्दा ११५ वटाको घट्यो। सात समूहको उपसूचक बढ्दा अन्यको घट्यो।"
भन्सार र्याडमा फसेका चालक तथा मजदूरको उद्धार,"रसुवा : नेपालचीन सिमानाको रसुवागढी नाकामा लेन्दे खोलामा गएराति आएको बाढीले सयौं गाडीहरू र १८ जना बेपत्ता पारेको छ । जिल्ला प्रशासन कार्यालयका सहायक प्रमुख जिल्ला अधिकारी द्रुबप्रसाद अधिकारीका अनुसार त्यहाँ कार्यरत ३ जना नेपाल प्रहरी, ९ जना मजदुर र ६ जना चिनिया नागरिक बेपत्ता भएका छन् । उनीहरूलाई बाढीले बगाएको आशंका गरिएको छ । बाढीले बगाएको आशंका भएको र खोजी कार्य जारी रहेको अधिकारीले बताए । खोजी कार्यमा सुरक्षाकर्मी तथा स्थानीय लागेका छन् । भन्सार र्याडमा फसेका केही चालक तथा मजदुरको उद्धार भइरहेको छ । बाढीका कारण स्याफ्रबेशीदेखि रसुवागढी सडकमा ठाउँठाउँमा अवरुद्ध भएको छ भने बेत्रावती मैलुङ सडक पनि बन्द भएको छ । चीनतर्फ व्यापक बर्षा भएपछि लेन्देखोला हुँदै आएको बाढी भोटेकोशी हुँदै त्रिशूलीमा मिसिन्छ । रसुवा हुँदै र नुवाकोटको क्षेत्रमा बग्ने त्रिशूली नदीमा खोजी कार्य जारी रहेको छ । गएराति बाढीले रसुवागढी जलविद्युत आयोजना, सुख्खा बन्दरगाह, भन्सार याडमा रहेका २ सयबढि गाडीहरु गाडीहरु, नेपाल चीन जोड्ने मितोरी पुल, बगाएको छ । उत्तरगया गाउँपालिका कार्यालय नजिकै खाल्टे बगरको विस्थापित क्याम्पका बसेकाहरु त्रिशूली नदीमा आएको बाढीको त्रासले रातभर जागा बसेका थिए । ०७२ सालको भूकम्पबाट विस्थापितहरू बाढी क्याम्पमा पस्ने त्रासले उनीहरु डराएका थिए । अहिले बाढी कम भएपनि नदिको बहाव उच्च हुने भन्दै सम्भावित जोखिमलाइ मध्यनजर गरी सतर्क रहन सूचना गरिएको छ । प्रमुख जिल्ला अधिकारी, सुरक्षा प्रमुखहरु तथा स्थानीय स्थलगत अवलोकन तथा खोजी उद्धारमा लागेका छन् ।"
कुलिङ पिरियडमा भएको गडबडी पत्ता लगाउन जुट्यो छानबिन समिति,"काठमाडौं : सभामुख देवराज घिमिरेले संघीय निजामती सेवा विधेयकको प्रतिवेदनमा भएको त्रुटि छानबिन गर्न गठित विशेष समितिले तोकिएको समयअघि नै कार्यसम्पन्न गर्ने विश्वास व्यक्त गरेका छन्। मंगलबार संसद भवन नयाँ बानेश्वरमा बसेको विशेष समितिको पहिलो बैठकमा उपस्थित भइ सभामुख घिमिरेले क्षेत्राधिकारभित्र रहेर समयअवधिभित्रै प्रतिवेदन दिने विश्वास व्यक्त गरेको समिति संयोजक जीवन परियारले जानकारी दिए। सिंहदरबारभित्रै समितिको सचिवालय रहने र समितिले दिएको क्षेत्राधिकारमा रहेर जिम्मेवारी पूरा गर्न काम सुरू गरिसकेको उनले बताए। सचिवालयका लागि संसद सचिवालयबाट सचिव,उपसचिव र कर्मचारीको व्यवस्थापन भएको उनले जानकारी दिए। संघीय निजामती सेवा विधेयकमा उल्लेख कुलिङ अफ पिरियडमा भएको छेडखानीको अध्ययन तथा छानबिन गर्न सोमबार प्रतिनिधिसभाले सात सदस्यीय संसदीय विशेष समिति गठन गरेको छ।"
११ महिनामा १५ खर्ब बढीको रेमिट्यान्स भित्रियो,काठमाडौं : चालु आर्थिक वर्ष २०८१८२ को ११ महिनामा रेमिट्यान्स आप्रवाह १५५ प्रतिशतले वृद्धि भएको छ। केन्द्रीय बैंकले मंगलबार सार्वजनिक गरेको देशको वर्तमान आर्थिक तथा वित्तीय स्थितिमा प्रकाशित तथ्यांकअनुसार जेठ मसान्तसम्ममा १५ खर्ब ३२ अर्ब ९३ करोड रुपैयाँको रेमिट्यान्स भित्रिएको हो। अघिल्लो वर्षको सोही अवधिमा रेमिट्यान्स आप्रवाह १७२ प्रतिशतले बढेको थियो। २०८२ जेठ महिनाको रेमिट्यान्स आप्रवाह १ खर्ब ७६ अर्ब ३२ करोड रहेको छ। अघिल्लो वर्षको सोही महिनामा यस्तो आप्रवाह १ खर्ब २८ अर्ब ९१ करोड रहेको थियो। अमेरिकी डलरमा रेमिट्यान्स आप्रवाह १२७ प्रतिशतले वृद्धि भई ११ अर्ब २५ करोड पुगेको छ। अघिल्लो वर्ष यस्तो आप्रवाह १५२ प्रतिशतले बढेको थियो। खुद द्वितीय आय (खुद ट्रान्सफर) १६ खर्ब ६८ अर्ब ३० करोड पुगेको छ। अघिल्लो वर्षको सोही अवधिमा यस्तो आय १४ खर्ब ४३ अर्ब १० करोड रहेको थियो। वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ ) लिने नेपालीको सङ्ख्या ४ लाख ५२ हजार ३२४ र पुनः श्रम स्वीकृति लिनेको सङ्ख्या ३ लाख ८ हजार ६७ रहेको छ। अघिल्लो वर्षको सोही अवधिमा यस्तो सङ्ख्या क्रमशः ४ लाख २१ हजार ३५६ र २ लाख ६१ हजार २१० रहेको थियो ।
भिजिट भिसा प्रकरण : संसदमा राप्रपा र रास्वपाको विरोध कायमै,"काठमाडौं : भिजिट भिसा प्रकरणमा अनुसन्धान गर्न उच्चस्तरीय छानबिन समितिको माग गर्दै आज पनि विपक्षी दल राप्रपा र रास्वपाले संसद बहिष्कार गरेका छन्। प्रतिनिधिसभा बैठक सुरू हुनेवित्तिकै राष्ट्रिय प्रजातन्त्र पार्टी र राष्ट्रिय स्वतन्त्र पार्टीका सांसदहरूले विरोध जनाएका थिए। त्यसपछि सभामुख देवराज घिमिरेले रास्वपा सांसद सोविता गौतम र राप्रपाका सांसद ज्ञानबहादुर शाहीलाई बोल्नका लागि समय दिए। रास्वपा सांसद गौतमले भिजिट भिसा प्रकरणमा छानबिन समिति गठन नभएसम्म बैठक बहिष्कार जारी राख्ने बताइन्। उनले भनिन्, 'सभामुख महोदय,हाम्रा माग हिजो पनि आज पनि त्यही हो। नागरिक बेचिनु गम्भीर विषय हो। यसैले संसदीय छानबिन समिति गठन गरियोस्।' त्यसपछि राप्रपा सांसद शाही बोलेका थिए। उनले सहकारी ठगीका नाइके जीबी राईलाई खोज्न सरकारको ध्यानाकर्षण गराए । उनले मिलोमतोमा नै जीबी राई लुकाइएको हो की भन्दै आशंका व्यक्त गरे । भिजिट भिसा प्रकरणमा संख्याका आधारमा नभइ अपराधका आधारमा छानबिन समिति गठन गर्नुपर्ने उनले माग गरे। गौतम र शाहीले धारणा राखेपछि दुई दलका सांसदहरूले संसद बैठक बहिष्कार गरेका थिए । भिजिट भिसा प्रकरणमा गृहमन्त्रीको राजीनामा र छानबिनका लागि उच्चस्तरीय समितिको माग गर्दै रास्वपा र राप्रपाले जेठ १३ गतेदेखि संसदमा विरोध गर्दै आएको छ। विरोधकाबीच सभामुख घिमिरेले सदनको कार्यसूची अघि बढाएपछि दुवै दलका सांसदहरूले सदन बहिष्कार गरेका छन् । अध्यागमनमा सेटिङ मिलाएर नेपालीहरूलाई भिजिट भिसामा विदेश लैजाने गरेको र लाखौं रकम असुली हुने गरेको आरोप विपक्षी दलहरूको छ।"
टप इण्ड टी २० सिरिज : नेपालसहित कुनकुन देशका टिम सहभागी हुँदैछन् ?,"काठमाडौं : आगामी अगष्टमा अष्ट्रेलियामा हुने टप इण्ड टी २० सिरिजमा नेपालसँगै १० टोलीले सहभागीता जनाउने भएका छन्। अघिल्लो संस्करण ५ टिममा सीमित यो प्रतियोगितामा यस पटक नेपालसहित थप ५ टोली थपिएका हुन्। नेपाल, पाकिस्तान शाहीन्स (पाकिस्तान ए), बंगलादेश ए र अमेरिकाबाट शिकागो किङ्समेन यस सिरिजमा खेल्ने चार अन्तर्राष्ट्रिय टोली हुनेछन्। यी टोलीसँगै अस्ट्रेलियाका पाँच बिग ब्यास एकेडेमी टोलीहरू होबार्ट हुरिकेन्स, पर्थ स्कोर्चर्स, एडिलेड स्ट्राइकर्स, मेलबर्न स्टार्स, मेलबर्न रेनेगेड्स, साथै एसीटी कोमेट्स र स्थानीय एनटी स्ट्राइक टोलीले पनि प्रतियोगितामा सहभागिता जनाउनेछन्। नेपालले यो प्रतियोगिता आउँदो अक्टोबरमा हुने आईसीसी टी२० विश्वकप एसिया तथा इस्ट एसिया प्यासिफिक छनोटको तयारीका लागि खेल्न लागेको हो।"
प्रधानमन्त्रीको स्पेन भ्रमणबाट केही व्यक्ति नफर्किएको प्रतिपक्षीको आरोपपछि संसदमा हंगामा,"काठमाडौं : प्रधानमन्त्री केपी शर्मा ओलीको स्पेन भ्रमणका क्रममा केही व्यक्तिलाई स्पेनमै छाडिएको प्रतिपक्षी दलको आरोपपछि संसदमा हंगामा भएको छ। प्रतिपक्षी दलका सांसदहरूले प्रधानमन्त्रीको भ्रमण टोलीका सदस्य स्पेनमै रहेको आरोप लगाएपछि संसदमा हंगामा भएको हो। नेकपा एमालेका मुख्य सचेतक महेश बर्तौलाले प्रधानमन्त्रीलाई जोडेर संसदमा भ्रम फैलाउने काम भएको बताए। उनले यस विषयमा सभामुखको ध्यानाकर्षण गराउँदै रेकर्डबाट हटाउन मागसमेत गरे। 'प्रधानमन्त्रीज्यु स्पेन भ्रमण सकाएर फर्किसक्नुभएको छ। उहाँ गरिमामय संसदमै पनि यस विषयमा जानकारी गराइसक्नुभएको छ। तर, त्यसका बावजुद केही माननीयहरूले भ्रमणमा गएकाहरू स्पेनमै बसेको वा भिजिट भिसामा स्पेन गएर बसेको कपोलकल्पित र भ्रामक विषय प्रस्तुत गर्नुभएको छ।माननीयज्युहरूबाट तथ्यहीन विषयमा सभामुखले नोटिसमा लिनुपर्छ। यस्ता भ्रामक विषय रेकर्डबाट हटाइनुपर्छ,' बर्तौलाले भने। उनले आरोप लगाउने सांसदहरूलाई स्पेनमै बसेका व्यक्तिको नाम सार्वजनिक गर्न चुनौती पनि दिए। 'को व्यक्ति फर्किएनन् भन्ने कुरा जानकारी दिन म माननीयहरूलाई चुनौती दिन्छु। यस्तो भ्रम फैलाउने काम गर्नुभएन,' उनले थपे। एमालेका मुख्य सचेतक बर्तौलाले बोलेपछि प्रमुख प्रतिपक्षी दल माओवादीका सांसदहरूले उठेर विरोध गरे। सरकारका विषयमा उठेका प्रश्नको जवाफ प्रधानमन्त्री वा मन्त्रीलाई दिन माओवादीले सभामुखको ध्यानाकर्षण गराए। 'यो सदनमा विभिन्न विषय उठ्छन्। ती उठेका विषयमा सरकारको जवाफ माग्छौं। त्यो सरकारले जवाफ दिने हो। कुनै माननीयले दिने होइन। सरकारले वा सरकारको तर्फबाट जवाफ दिनुपर्छ। मन्त्रीले वा प्रधानमन्त्रीले जवाफ दिनुपर्छ,' माओवादीका प्रमुख सचेतक हितराज पाण्डेले भने। उनले एमालेका सांसदबाट आएको जवाफ अमान्य भएको बताए। 'माननीयबाट जवाफ आइरहेका छन्। यसले हाम्रो संसदले हेपिएको भान भएको छ,' उनले भने। त्यस विषयमा सभामुख देवराज घिमिरेले आफ्ना ध्यानाकर्षण भएको र उत्तरदायी भएर बोल्न सांसदहरूलाई निर्देशन दिए। त्यसलगत्तै सभामुख घिमिरेले मन्त्रीसँग हुने सवाल जवाफ कार्यक्रमलाई सूचीबाट हटाएका थिए। त्यसविरुद्ध पनि माओवादीले विरोध गरे। आफूहरू विषयसूचीअनुसार तयारी गरेर आउने गरेकाले आफूखुसी कार्यसूचीबाट नहटाउन माओवादीका प्रमुख सचेतक पाण्डेले प्रश्न गरेका थिए। सभामुख घिमिरेले कार्यसूचीमा राख्ने र हटाउने काम संसदको भएको भन्दै एकअर्काविरुद्ध नबोल्न निर्देशन दिएका थिए। त्यसअघि रास्वपा र माओवादी सांसदले प्रधानमन्त्री ओलीको स्पेन भ्रमणका क्रममा केही व्यक्ति स्पेन बसेको आशंका गरिएको संसदमा अभिव्यक्ति दिएका थिए।"
१ करोड ४४ लाख नगदसहित बौद्धबाट चिनियाँ नागरिक पक्राउ,"काठमाडौं : १ करोड ४४ लाख नगदसहित चिनियाँ नागरिक पक्राउ परेका छन्। पक्राउ पर्नेमा वाङ जिएन रहेका छन्। काठमाडौं महानगरपालिका६ बौद्ध नयाँ बस्तीस्थित एक घरमा कोठा भाडामा लिइ बस्ने व्यक्तिको कोठामा श्रोत नखुलेको नेपाली रकमको आर्थिक कारोबार भइरहेको सूचनाका आधारमा जिल्ला प्रहरी परिसर, काठमाडौं र प्रहरी वृत्त बौद्धबाट खटिएको प्रहरी टोलीले उनलाई पक्राउ गरेको हो। सो सम्बन्धमा थप अनुसन्धान भइरहेको परिसरले जनाएको छ।"
"परराष्ट्रमन्त्री र जर्मनीका विदेशमन्त्रीबिच भेटवार्ता,सिधा हवाई उडानका लागि आग्रह","काठमाडौं : परराष्ट्रमन्त्री डा आरजु राणा देउवा र जर्मनीका विदेशमन्त्री डा जोहान डेविड वेडफुलबिच आज द्विपक्षीय भेटवार्ता भएको छ । जर्मनीको बर्लिनमा भएको सो वार्ताका क्रममा नेपाल जर्मनी सम्बन्ध, द्विपक्षीय हित र साझा चासोका विविध विषयमा कुराकानी भएको हो। त्यस अवसरमा मन्त्री राणाले जर्मनी नेपालको ठूलो र पुरानो विकास एवं व्यापार साझेदारहरूमध्ये एक रहेको तथा आर्थिक,सामाजिकलगायतका क्षेत्रमा नेपालले जर्मनीको सहयोग प्राप्त गर्दै आएको स्मरण गर्दै जर्मनी सरकार एवं जर्मन नागरिकहरूप्रति धन्यवाद ज्ञापन गरिन्। मन्त्री राणाले नेपाल र जर्मनीबिचको द्विपक्षीय व्यापार थप प्रवर्धन गर्न सामूहिक प्रयास एवं दुवै देशका निजी क्षेत्रबिचको सञ्जाललाई प्रोत्साहन गर्नुपर्नेमा जोड दिँदै नेपालमा रासायनिक मल उत्पादन कारखाना लगायतका क्षेत्रमा जर्मनीको लगानीका लागि आग्रह गरिन्। त्यस अवसरमा मन्त्री राणाले नेपालले २०२६ मा अतिकम विकसित मुलुकबाट स्तरोन्नति भएपछि यसलाई सहज एवं दिगो बनाउन रणनीति बनाइरहेको जानकारी दिँदै त्यसपछि नेपालले जर्मनी, युरोपियन युनियन एवं अन्य साझेदारहरूबाट स्रोत,प्रविधि र आर्थिक सहयोगको अपेक्षा गरेको पनि बताइन्। त्यसैगरी मन्त्री राणाले नेपाल सन् २०२७ देखि २०२९ सम्मका लागि मानवअधिकार परिषदको सदस्य,२०२९ देखि २०३१ सम्मका लागि आर्थिक तथा सामाजिक परिषद सदस्य तथा सन् २०३७ देखि २०३८ का लागि सुरक्षा परिषदको अस्थायी सदस्यमा उम्मेदवारी दिएकाले त्यसमा सहयोगका लागि आग्रह गर्दा विदेशमन्त्री डेविडले नेपाललाई सहयोग गर्ने प्रतिबद्धता व्यक्त गरेका थिए। जर्मनी नेपालका लागि युरोपको दोस्रो ठूलो पर्यटक स्रोत रहेको तथा दुई देशबीच पर्यटनको ठूलो सम्भावना रहेको भएपनि प्रत्यक्ष हवाई सम्पर्कको अभावमा यसबाट पूर्ण मात्रामा लाभ लिन नसकिरहेकाले दुई देशबीच सिधा उडानका लागि पनि मन्त्री राणाले आग्रह गरिन्। नेपाली एयरलाइन्सहरू युरोपियन युनियनको हवाई सुरक्षा सूचीमा सूचीबद्ध भएपछिको उडान प्रतिबन्धका कारण नेपाल र युरोपबीच सीधा उडानहरू हुन नसक्दा दुई देशबीचको पर्यटन प्रवर्धनमा गम्भीर असर गरिरहेको जानकारी पनि उनले गराइन्। नेपाल सरकारले नागरिक उड्डयन प्राधिकरणको पुनर्संरचना गर्न संसदमा दुई विधेयक पेश गरेको र प्रस्तावित कानुन विश्वकै उत्कृष्ट अभ्यास मात्र नभएर इयु र आइकाओको सिफारिस बमोजिम समेत रहेकाले नेपाली एयरलाइन्समाथिको प्रतिबन्ध हटाउने भूमिकाका लागि इयुको एक प्रभावशाली सदस्य राष्ट्र समेत रहेको जर्मनीसँग उनले अनुरोध गरिन् । यस विषयमा आफूले सक्दो सहयोग गर्ने आश्वासन जर्मनीका विदेशमन्त्री डेविडले दिएका थिए। सो भेटका क्रममा मन्त्री राणाले नेपालमा जलवायु परिवर्तनको अकल्पनीय असर परिरहेको र यसबाट देशले अनेक दुष्परिणाम व्यहोरिरहेको प्रसंग उल्लेख गर्दै नेपाले अघि सारिरहेको जलवायु न्यायको अभियानमा जर्मनीसँग पनि सहयोगको अपेक्षा गरिन्।"
उखु किसानलाई प्रतिक्विन्टन ३५ रुपैयाँ अनुदान दिने सरकारको निर्णय,"काठमाडौं : सरकारले उखु किसानलाई अनुदान उपलब्ध गराउने निर्णय गरेको छ। सोमबार राति बसेको मन्त्रिपरिषद् बैठकले उखु किसानलाई प्रतिक्विन्टल ३५ रुपैयाँ अनुदान दिने निर्णय गरेको हो। कृषि तथा पशुपन्छी विकास मन्त्रालयको प्रस्तावले उखु किसानलाई अनुदान दिने निर्णय भएको एक मन्त्रीले बताए। आर्थिक वर्ष २०८१८२ का लागि सरकारले प्रदान गर्ने अनुदान रकम ३५ रुपैयाँ कायम गरिएको ती मन्त्रीको भनाइ छ। सरकारले उखु किसानलाई प्रत्येक वर्ष अनुदान दिँदै आएको छ। अर्थमन्त्री विष्णु पौडेलले आगामी आर्थिक वर्षमा पनि उखु किसानलाई अनुदान उपलब्ध गराउने बताएका थिए। उनले राष्ट्रिय अनुदान नीतिअनुसार उखु किसानले अनुदान रकम पाउने बताएका थिए। अघिल्लो आर्थिक वर्षमा उखु किसानका लागि झन्डै दुई अर्ब रुपैयाँ निकास भएको थियो। जसअन्तर्गत आठ जिल्लाका उखु किसानले पाउनुपर्ने १ अर्ब ४५ करोड बढी रकम कृषि मन्त्रालयले रकमान्तर गरी भुक्तानीका लागि जिल्लाहरूमा पठाएको थियो। कञ्चनपुर, नवलपरासी पश्चिम, बारा, रौतहट , सर्लाही, महोत्तरी, सिराहा र सुनसरी जिल्लाका उखु किसानले पाउनुपर्ने रकमका लागि एक अर्ब ४५ करोड ३२ लाख २१ हजार ८ सय ६८ रुपैयाँ सम्बन्धित जिल्लालाई पठाएको थियो।"
"रसुवागढीमा आएको बाढीमा परेर १६ जना बेपत्ता, ९ जनाको उद्धार","काठमाडौं : चीनसँगको अन्तर्राष्ट्रिय व्यापारिक नाका रसुवागढीमा आएको बाढीमा परेर १६ जना बेपत्ता भएका छन्। चीनतर्फ भारी वर्षा हुँदा भोटेकोशी खोलामा आएको बाढीमा परेर १६ जना बेपत्ता भएका हुन्। रसुवाका सहायक प्रमुख जिल्ला अधिकारी द्रुव प्रसाद अधिकारीका अनुसार बेपत्ता हुनेमा तीन जना नेपाल प्रहरी, तीन जना सवारी चालक, ६ जना नेपाली कामदार, सवारी चालक, ४ जना चिनियाँ कामदार रहेका छन्। रसुवागढी भन्सार कार्यालयको यार्डमा फसेका ९ जनाको उद्धार भएको उनले बताए।"
"त्रिशूलीको भंगालोमा फसेका वृद्ध दम्पत्ती भन्छन्  बाँच्ने आशा मरिसकेको थियो,पुर्नजन्म पाइयो","नुवाकोट : त्रिशूली नदीमा आएको बाढीमा फसेका वृद्ध दम्पत्तीको उद्धार गरिएको छ । बाढीमा फसेको करिब तीन घण्टापछि नेपाली सेनाको हेलिकोप्टरले उनीहरूको उद्दार गरेको हो। उद्धार हुनु अघिसम्म उनीहरू सिसौंको रुखमै थिए। नदीमा एक्कासी बाढी आएपछि जोगिन उनीहरू रुख चढेका थिए। किस्पाङ गाउँपालिका ४ साल्मे घर भइ हाल नुवाकोटको विदुर नगरपालिका ९ वाह्र नम्बर घुमाउनेमा बस्दै आएका ६० वर्षीय पाल्देन तामाङ र ६७ वर्षीया मंगली तामाङ त्रिशूली नदीमा आएको बाढीमा मंगलबार बिहान तीन घण्टा फसेका थिए। उनीहरू सिसौंको रुख चढेर तीन घण्टा नदी बिचको भंगालेमा अड्किएका थिए । पछि नेपाली सेनाको हेलिकोप्टरबाट तामाङ दम्पत्तीको उद्धार गरिएको निमित्त प्रमुख जिल्ला अधिकारी कृष्णप्रसाद हुमागाइले बताए । उनका अनुसार उद्धारपछि उनीहरूको नुवाकोट जिल्ला अस्पताल त्रिशूलीमा उपचार गरिएको छ । तामाङ दम्पत्ती आठ वर्षदेखि भूकम्पको राहत अनुदानको घर बनाएर विदुर ९ बाह्र नम्बर घुमाउनेमा बस्दै आएका थिए । बिहान साँढे चार बजे घरबाट नाम्लो र डोको लिएर निस्केका दम्पत्ती त्रिशूली नदीमा बाढीले बगाइ ल्याएको दाउरा संकलन गर्दै थिए। दुवैजना एकसुरले नदीमा दाउरा संकलन गरिरहेका बेला एक्कासीले बाढीले छोपेको पाल्देनले बताए। 'पहिले त बाँच्ने आशा नै थिएन,'उनले भने,'हेलिकोप्टर आयो,दुवैतिरको बगर र डाँडातिर मान्छे देखेपछि केहि आशा पलायो।'जीवनमा आफूहरूले कल्पना नै नगरेको त्रासदी व्यहोर्नुपरेको र पुर्नजीवन पाएको ती दम्पत्तीले बताए। अस्पतालमा उपचाररत उनकी श्रीमती मंगलीले भने तीन घण्टा लामो त्रासदीले अझैं शरीर कापिरहेको बताइन् । उनले तीन घण्टासम्म सिसौंको रुखमाथि चढेर बस्दा बाँच्ने आशा समेत मरिसकेको सुनाइन्। उनीहरूको सकुशल उद्धारका लागि सेनाका दुईवटा हेलिकोप्टर परिचालन गरिएको थियो । त्रिशूली अस्पतालमा उपचार भइरहेका उनीहरूको स्वास्थ्य अवस्था सामान्य रहेको अस्पतालका अध्यक्ष उपेन्द्र बुढाथोकीले बताए । यो पनि पढ्नुहोस भोटेकोशीमा बाढी : रसुवागढी नाका जोड्ने सडक बन्द भोटेकोशीमा बाढी : उद्दार र राहतमा जुट्न कांग्रेसको आग्रह भोटेकोशीमा उद्दार गर्न गएका तीनजना सुरक्षाकर्मी सम्पर्कविहीन"
स्रोत सुनिश्चितता नहुँदा तनहुँ जलविद्युत्ले पाएन रूख काट्न,"काठमाडौं : १४० मेगावाटको तनहुँ जलविद्युत् आयोजना अर्थ मन्त्रालयको स्रोत सुनिश्चितता कुरिरहेको छ । वन मुआब्जाबापतको ५ अर्ब ८५ करोडको स्रोत सुनिश्चितताका लागि आयोजना अर्थ मन्त्रालयको स्वीकृतिको पर्खाइमा रहेको हो । आयोजनाको ड्याम वा जलाशय निर्माण र प्रसारण लाइन निर्माण क्षेत्रमा पर्ने सरकारी वनलाई भुक्तानी गर्ने रकम छैन । ४२१ हेक्टरमा फैलिने जलाशय क्षेत्रमा सामुदायिक वनको हिस्सा छ । ९२ हेक्टरको प्रसारण लाइनमा केही राष्ट्रिय वन पनि पर्छ । आयोजना निर्माणमा वनको समस्या प्रमुख बन्दै आइरहेको छ । यसका लागि सरकारले स्रोत सुनिश्चितता गर्ने भनेको छ । सरकारले वन क्षेत्रको मुआब्जाको सुनिश्चितता गर्ने हो भने मात्र काम सुरु हुने आयोजना प्रमुख श्यामजी भण्डारी बताउँछन् । चालु आर्थिक वर्षका लागि आयोजनालाई ६ अर्ब छुट्ट्याइएको छ, तर त्यसमा वनलाई दिने मुअब्जा समावेश छैन । पुरानो वन नियमावलीअनुसार सरकारी वनको १ रूख कटानबराबर २५ रोप्ने भन्ने आयोजनासँग सम्झौता भएको हो । ड्यामको हकमा १ बराबर २५ भए पनि प्रसारण लाइनको हकमा भने नयाँ नियमानुसार १ बराबर १० भन्ने छ । निर्माण क्षेत्र (ड्याम र प्रसारण लाइन) मा पर्ने रूखको १ को बराबर २५ का दरले रकम, वन क्षेत्रको सिलिङको जग्गा मूल्यांकनबराबरको रकम र ५ वर्षसम्म वृक्षारोपण गरिएको वनको संरक्षणबराबरको रकम गरी आवश्यक वन व्यवस्थापनको खर्च ५ अर्ब ८५ करोड रुपैयाँ रहेको छ । आयोजनाले वन मन्त्रालयअन्तर्गतको वन विकास कोषमा दाखिला गर्नुपर्ने रकमको स्रोत सुनिश्चितताका लागि अर्थ मन्त्रालय निवेदन पठाएको हो । चालु आर्थिक वर्ष मन्त्रिपरिषद्बाट नै सरकारी आयोजनाका लागि स्रोतको सुनिश्चितता दिने भनेकाले प्राधिकरणबाट निर्माण भइरहे पनि यो सरकारी आयोजना भएको भण्डारीको भनाइ छ । सरकारी वनको रूख कटानको स्वीकृति र मूल्यांकनसमेत जिल्ला वन कार्यालयबाट, वन विभाग हुँदै वन तथा वातावरण मन्त्रालय पठाइएको थियो । आयोजनाले करिब तीन महिनाअघि विवरण वन मन्त्रालय पठाएको भण्डारीले जानकारी दिए । वन मन्त्रालयले रकम तोकिदिई तालुकको ऊर्जा, जलस्रोत तथा सिँचाइ मन्त्रालयमा पत्र पठाएको थियो । तोकिएको ५ अर्ब ८५ करोड रकमको स्रोत सुनिश्चितताका लागि करिब दुई हप्ताअघि ऊर्जा मन्त्रालयबाट अर्थमा पठाइएको हो । उक्त व्यहोराको पत्र अर्थ मन्त्रालयमा आएको मन्त्रालय स्रोत बताउँछ । वन विकास कोषमा दाखिला गर्ने रकमको स्रोत सुनिश्चितताका लागि निवेदन आएको छ । तर, यो ठ्याक्कै सरकारको आयोजना होइन, नेपाल विद्युत् प्राधिकरणको हो । अब यसमा के गर्ने भनेर छलफल भइरहेको छ, अर्थ मन्त्रालय स्रोत बताउँछ । यसको निर्णय हुन समय लाग्ने बताइएको छ । यता, नेपाल विद्युत् प्राधिकरण भने सरकारले स्रोत सुनिश्चितता नगर्ने हो भने आयोजना निर्माण सम्पन्न हुने समयसीमा प्रभावित हुने बताउँछ । प्राधिकरणको शतप्रतिशत लगानी भए पनि यो सरकारको पनि आयोजना भएको प्राधिकरणका कार्यकारी निर्देशक हितेन्द्रदेव शाक्य बताउँछन् । अहिले सरकारले कि स्रोत सुनिश्चितता गर्नुपयो कि प्राधिकरणलाई ऋण दिनुपयो । सरकारले अहिले प्राधिकरणले मागेको ऋण स्वीकृत गरिसकेको छैन शाक्यले भने । सरकारले यी दुवै काम नगरे आयोजना संकटमा पर्ने उनको भनाइ छ । प्राधिकरणसँग लगानी गर्ने रकम नभएको उनले स्पष्ट पारे । स्रोत सुनिश्चितता नआएसम्म वनले रूख कटानीको आदेश दिँदैन । यसले प्रसारण लाइन निर्माणमा असर गर्ने आयोजना प्रमुख भण्डारी बताउँछन् । कुल ९४ वटा टावरमा चितवनतर्फ १४ टावर वन क्षेत्रमा पर्छ । वन कटानी आदेश नआएसम्म ती क्षेत्रमा काम गर्न नसक्ने ठेकेदार कम्पनीले बताएका छन् । आयोजना प्रमुख भण्डारीका अनुसार अहिलेसम्म ८० ठाउँमा टावरको फाउन्डेसन (जग) बनाएको, ६९ ठाउँमा टावर उठाइएको र १४ टावर बनाउनै बाँकी छ । यस्तै, १४० मिटर अग्लो बाँध निर्माणको काम भइरहेकोले तत्काल वनको स्वीकृतिले असर नगरे पनि धेरै ढिला हुँदा असर पर्ने देखिन्छ । कटानको आदेश आएपछि पनि छपान गर्नुपर्छ । रूख कटानका लागि सूचना निकाल्नुपर्छ । यसमा पनि समय लाग्ने यादव बताउँछन् । निर्माणाधीन जलाशययुक्त आयोजनाको कुल प्रगति भने करिब ६७ प्रतिशत पुगेको छ । प्राधिकरणको सहायक कम्पनी तनहुँ हाइड्रोपावरले निर्माण गरिरहेकोे यो आयोजनाको २०७२ सालमा वित्तीय व्यवस्थापन सम्पन्न भएको थियो । समग्र निर्माण २०८३ असारभित्र (सन् २०२६ मे) सक्ने लक्ष्य राखिएको छ । तर, वनको समस्यालगायतका कारणले आयोजना निर्माण सम्पन्न हुन थप दुई वर्ष लाग्ने बताइएको छ । पूर्वतयारीको चरणमा नै आयोजना लामो समय अल्झिएको आयोजना प्रमुख भण्डारीको भनाइ छ । यस आयोजनाको सम्भाव्यता अध्ययन २०५८ मा प्राधिकरणले गरेको थियो । त्यसलाई फेरि जापानी संस्था जाइकाले दुई वर्ष लगाएर पुनः सम्भाव्यता अध्ययन गयो । आयोजना विस्तृत अध्ययन प्रतिवदेन (डीपीआर) भने ४ वर्ष लगाएर २०७२ सालमा सम्पन्न गरिएको थियो । एसियाली विकास बैंकको सहयोगमा गरिएको उक्त अध्ययन जेपावर भन्ने संस्थाले गरेको थियो । आयोजनाको निर्माणलाई तीन चरण (प्याकेज)मा विभाजन गरिएको छ । प्याकेज१ को पहिलो ठेक्का सम्झौता २०७५ साउन १० मा इटालियन कम्पनी सीएमसीसँग भएको थियो । ७ फागुन २०७५ सालमा ठेक्का तोड्नका लागि सूचना दिइएकोमा सीएमसीबाट कुनै आधिकारिक जवाफ नआएपछि तनहुँ हाइड्रोपावरले २२ फागुन २०७५ मा ठेक्का सम्झौता रद्द गरिएको जानकारी सीएमएसीलाई गराएको थियो । खरिद सम्झौता रद्द गर्नुपर्ने कारणहरूमा खरिद सम्झौतामा भएको व्यवस्था अनुसार २८ दिनभित्र आयोजनास्थलमा आएर काम सुरु गर्न दिइएको आदेश सीएमसीले नमानेको, अग्रिम भुक्तानीका लागि बैंक ग्यारेन्टी ल्याउन नसकेको, कम्पनी वित्तीय रूपमा समस्यामा परी ऋणदाताहरूलाई भुक्तानी दिन नसकेर इटालीको अदालतमा न्यायिक प्रक्रियामा रहेको लगायतका छन् । सीएमसीसँगको ठेक्का तोडी १२ वैशाख २०७६ मा पुनः ठेक्का आह्वान गरिएको थियो । उक्त बोलपत्र प्रक्रियामा प्राप्त कुनै पनि प्राविधिक बोलपत्रहरू सारभूत रूपमा प्रभावकारी हुन नसकेकोले सबै बोलपत्रहरू अस्वीकृत गरी एडीबीको खरिद निर्देशिका अनुरूप १६ फागुन २०७६ मा दो स्रो पटक पुनः बोलपत्र आह्वान गरेको थियो । त्यसपछि ९ चैत २०७७ मा सोङ्दा कर्पोरेसन, भियतनामकालिका कन्स्ट्रक्सन प्रालि नेपाल जेभीसँग ठेक्का सम्झौता भएको थियो । आयोजनाको सुरुङ, विद्युत्गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायतका दोस्रो प्याकेजका काम सबैभन्दा कम बोलकबोल गर्ने चिनियाँ कम्पनी सिनो हाइड्रो कर्पोरेसन लिमिटेडसँग २०७५ साउन १० गते ठेक्का सम्झौता गरिएको हो । आयोजनाको कुल लागत (प्रसारण लाइन, ग्रामीण विद्युतीकरण तथा निर्माण अवधिको ब्याजसमेत) ५० करोड ५० लाख अमेरिकी डलर छ । यसमा एडीबीले १५ करोड, जापान अन्तर्राष्ट्रिय सहयोग नियोग (जाइका) ले १८ करोड ४० लाख, युरोपियन लगानी बैंक (ईआईबी) ले ८ करोड ५० लाख र नेपाल सरकारनेपाल विद्युत् प्राधिकरणले ८ करोड ६० लाख डलर ब्यहोेर्ने गरी वित्तीय व्यवस्थापन गरिएको छ । आयोजनाले हालसम्म १४ सय रोपनीको मुआब्जाबापत करिब १ अर्ब ३० करोड रुपैयाँ वितरण गरिसकेको छ । तनहुँको ऋषिङ गाउँपालिका१ र व्यास नगरपालिका५ को सिमाना भएर बग्ने सेती नदीमा १४० मिटर उचाइको मुख्य बाँध निर्माण गरिनेछ । प्याकेज१ अन्तर्गत मुख्य बाँध निर्माण, प्याकेज २आयोजनाको सुरुङ, विद्युत्गृह निर्माण र हाइड्रोमेकानिकल तथा इलेक्ट्रोमेकानिकल उपकरण आपूर्ति, जडान तथा सञ्चालनलगायत र प्याकेज३ अन्तर्गत प्रसारण लाइन निर्माणको काम रहेको छ । दमौलीबाट चितवनको भरतपुरसम्म २२० केभीको डबल सर्किट प्रसारण लाइन निर्माणका केईसी इन्टरनेसनल लिमिटेड, भारतले गरिरहेको छ । कम्पनीले आयोजनाबाट विद्युत् उत्पादनपछि प्राप्त हुने बहाव र मादी नदीको पानीलाई प्रयोग गरी तल्लो तटीय क्षेत्रमा १२६ मेगावाटको तल्लो सेती जलविद्युत् आयोजना विकास प्रक्रिया अगाडि बढाएको छ ।"
"हुम्ला, तिमी जत्तिकै खुसी भएको छु","२६ वर्षपछि एउटा सपना पूरा भएको छ । २०५६ सालमा कोरेको सपना २०८२ मा पूरा भएको छ । अन्ततः हुम्ला पनि राष्ट्रिय सडक सञ्जालसँग जोडिएको छ । खार्पुनाथ ५ चुवाखोलामा नेपाली सेनाले बेलिब्रिज निर्माण गरेपछि हुम्ला राष्ट्रिय सडकको सञ्जालसँग जोडिएको हो । मेरो जीवनमा पहिलो औपचारिक रूपमा जागिरको लागि पुगेको जिल्ला पनि हुम्ला हो । राष्ट्रिय योजना आयोगबाट स्वयंसेवकको रूपमा २०६३ साल वैशाख ११ गते हुम्लाको सिमकोट पुगेको थिएँ । देशमा गणतन्त्रको माग हँुदै थियो । ठूलो जनआन्दोलन हुँदै थियो । म भने जहाज चढ्ने रहरले कर्णाली उड्दै थिएँ । म हुम्ला पुग्दा राष्ट्रिय सडकको शिलान्यास भएको सात वर्ष भइसकेको थियो । बाटो भने खासै बनेको थिएन । मैले त गाडी हिँड्ने बाटो देखिनँ । सदरमुकाममा एउटा सानो ट्र्याक्टर देखेको थिएँ । त्यो पनि हेलिकप्टरमा पार्टपुर्जा लगेर सिमकोटमै जोडेको रे । एक दैनिकका संवाददाता पत्रकार जय दाइसँग चिनजान भयो । पछि दोस्ती भयो । उमेरले सिनियर भए पनि साथीजस्तै भएर बिताएँ उहाँसँग सबै पलहरू । कहिलेकाहीँ त दिनमा दुईतीनपटक पनि भेट हुन्थ्यो । कुनै दिन भेट भएन भने फोन गरेर बोलाई हाल्नुहुन्थ्यो आफ्नै निवासमा । जय दाइसँगको प्रत्येक भेटमा बाटोको बारेमा कुरा भइरहन्थ्यो । चाहे त्यो दाइको आफ्नै स्याउको फर्ममा होस् । कफी पसलमा होस् । साँझ बिहान वाकिङमा निस्केको बेला होस् । मैले एकपटक दाइलाई सोधेको थिएँ । दाइ, किन जुन रफ्तारमा बाटो निर्माणको काम हुन पर्ने हो किन हुँदैन भनेर । कर्णालीलाई राज्यले सधैं सौतेनी व्यवहारले हेर्छ । यता उसको नजर पर्दैन । थोरै भएका नेता पनि चुनावी नारामा सबैको एजेन्डामा पर्छ बाटो । तर चासो दिएर लागेको कसैले होइन । उनले दुःखेसो पनि पोख्थे । कछुवाको चालभन्दा पनि अझ ढिलो भएको छ निर्माणकार्य । कारण प्रस्ट छ । एउटै छ । कामदारभन्दा ठेकेदार धेरै । देशमा स्थायी सरकार नहुनु । कार्यकर्ताभन्दा नेता धेरै हुनु । उनले सहजै उत्तर दिएका थिए मलाई । खासमा जहाज चढ्ने रहरले कर्णाली पुगेको थिएँ । दाङको समतल जन्मेर र हुर्केको मान्छे । काठमाडौं मास्टर्स पढ्न पुगेको मान्छे । दाङबाट काठमाडौं सहजै जहाज चढ्ने कुरा भएन । अभिभावकले त्यसरी पैसा दिने कुरै भएन । जहाज चढ्ने हुटहुटी भने मरेको थिएन । त्यसैले गोरखापत्रमा कर्णाली र सुदूरका जिल्लामा स्वयंसेवकको जागिर दर्खास्त आह्वान गरेको रहेछ । दर्खास्त भरियो । नाम पनि निस्क्यो । मेरो पोस्टिङ हुम्ला भयो । म मस्तै खुसी भएँ । बा र आमा बेखुसी हुनु भो । उहाँहरूलाई मेरो पढाइ बिग्रिन्छ भन्ने पिर थियोे । त्यो स्वाभाविक पनि थियो । काठमाडौंमै लगानी गरेर पढ्न पठाएको छोरो घरमा जानकारी नै नगराएर कर्णाली जाँदै छ । लगानी खेर जाने भो भन्ने पिर पयो । छोरोको भविष्य बिग्रिन्छ कि भन्ने चिन्ता बढ्यो । मैले सबै कुरा सम्झाएर बाआमालाई मनाएँ । उहाँहरू मान्नु भयो । मानवशास्त्रको विद्यार्थी भएर पनि होला जब कर्णाली पुगें मेरो दृष्टान्त नै बदलियो । एउटा भर्खरै काठमाडौं पढ्न आएको मान्छे । बाआमाको कमाइमा रमाएको मान्छे । जतिबेला जे भन्यो त्यही असुल गरेर हिँडेको मान्छे । समग्रमा भन्दा थोरै भए पनि सजिलो ठाउँमा बसेर हरेक कुराको उपभोग गरेको मान्छे । ठ्याक्कै उल्टो भेटँ मैले कर्णालीमा । स्रोत, साधन र अवसर धेरै भए पनि बाटोघाटो र यातायात नहुँदाको पीडा प्रत्यक्ष देखेँ । केही भोगेँ पनि । मैले नजिकैबाट जीवन र जगत्लाई नियाल्न पाएँ । पैसा नहँुदाको पीडा । पैसा भएर पनि त्यसको सही सदुपयोग गर्न नपाउनुको पीडा । भूगोलले ठगेको पीडा । भूगोललाई बढी दोष दिएर नेताले जनतालाई ठगेको पीडा । सबै कुरा प्रत्यक्ष देखेपछि मेरो जिन्दगीप्रतिको दृष्टान्त नै बदलिएँ । जिन्दगी त हामीले सोचेभन्दा पृथक् रहेछ । अझ भनौं जिन्दगी त देखेको जस्तो होइन रहेछ । जिन्दगी त भोगेजस्तो पो रहेछ । मैले जहाज चढ्नु रहर ठानें । कर्णालीवासीलाई जहाज चढ्नु कहर रहेछ । त्यो कुरा छर्लंग हुम्ला पुगेपछि थाहा पाएँ । कला, धर्म, संस्कृति र प्राकृतिक सुन्दरताले भरिएको कर्णालीमा २०६५ सालमा फेरि जाने सौभाग्य मिल्यो । त्रिभुवन विश्वविद्यालयबाट मेरो मास्र्टस्को थेसिसका लागि हुम्ला दोस्रो पटक जाने अवसर मिल्यो । बहुपति प्रथामा प्रपोजल लेखें । मेरो थेसिस स्रोतकर्ता डा पदमलाल देवकोटा सरले खुसी भएर पास गरिदिनु भयो । थेसिस काम गर्न गएको बेलासमेत मलाई कर्णालीको बाटोले छुन्थ्यो । बाटोकै बारेमा सोधपुछ गर्थें । बाटोको काम बिस्तारै चलेको थियो । लिनुपर्ने जति गति लिएको थिएन । झन्डै वर्ष बसेँ हुम्ला बसेँ । थेसिस सकेर फर्कें । २०६९ सालमा सात महिना मुगु बसाइँपछि तेस्रो पटक हुम्ला जाने अर्को अवसर जुरायो किर्डाक नेपालले । शिक्षा अधिकृत रूपमा उपस्थित भएर झन्डै आठ महिना बसेँ । त्यो बेला माथिल्लो बेल्ट चीनतिरको नाका सिमकोट हिल्सा बाटो धमाधम सुरु हुँदै थियो । तर तल्लो बेल्टको राष्ट्रिय सडकले गति समातेको थिएन । निर्माणकार्य हुँदै थियो आफ्नै पारामा । जब राष्ट्रिय गौरवको आयोजनाअन्तर्गत ट्र्याक खोल्ने जिम्मा नेपाली सेनाले पायो । बाटोले गति लियो । चैत्र ९ गते २०७१ सालमा नेपाली सेनाले जिम्मा लियो । नेपाली सेनाले जिम्मेवारी लिने दिन कालीकोट खुलालुको कार्यक्रममा म पनि सहभागी हुने अवसर पाएको थिएँ । साउन १ गते २०७८ मा नेपाली सेनाले निर्माण कार्य सक्यो । कालीकोटको खुलालुदेखि हुम्लाको सल्लीसल्लासम्मको १२३ किलोमिटरको बाटो निर्माण नेपाली सेनाले जिम्मा लिएपछि भने कामको रफ्तार बढेको थियो । कर्णाली करिडोरको निर्माणमा कहीँ न कतै म पनि जोडिएको थिएँ । त्यसैले मलाई सधैं यो बाटोमा बारेमा चासो हुन्थ्यो । आफूले लामो समय काम गरेको कार्यक्षेत्र भएर पनि होला कर्णाली भनेपछि मेरो मनलाई धेरै छिटो तान्छ । कर्णालीको हावापानीले तान्छ । यहाँका खोलानाला, नदी र हिमालले तान्छ । डाँफेले तान्छ । हिउँजस्ता सेता मन भएका मान्छेले तान्छ । कर्णाली र सुदूरका झन्डै सबै जिल्ला बसेर काम गरियो । हुम्लाका साबिकको २७ गाविसमध्ये २४ गाविसमा पुगे । ती गाविसले तान्छ । हुम्लाले राष्ट्रिय सडक सञ्जालसँग जोडिएपछि धेरै कुरामा सहजता मिल्नेछ कर्णाली र सुदूरका जिल्लावासीलाई । पहिलो त पैसा नभए पनि ऋण गरेर महँगो जहाज भाडा तिरेर उड्नु परेन । मौसमको हल्का गडबडीले गर्दा जहाज उड्दैन । यात्रुलाई महँगो भाडा तिरेर एयरपोर्टका होटलमा बस्नुपर्ने बाध्यता हुन्छ । एकपटक म १४ दिनको दिनमा नेपालगन्जबाट सिमकोट उडेको छु । हरेक दिन एयरपोर्टमा आउने अनि होटल फर्कनु दिनचर्या जस्तै भएको थियो । अब राष्ट्रिय सडक जोडिएपछि त्यो तनाव पनि हँुदैन । एयरपोर्टमा टिकट मिलाउन दलाललाई नमस्कार गर्न पनि पर्दैन । पापड बेल्न पर्दैन । नेतालाई फोन गर्नु पर्दैन । बसपार्क गएर आफ्नो तरिकाले टिकट काटेर यात्रा गर्न सकिन्छ । आफ्ना लागि चाहिने मालसामान पनि सहुलियत मूल्यमा ढुवानी गर्न पाउने भइयो । जहाजबाट ढुवानी भएर आएका महँगो मालसामान किन्न परेन । मलाई अझै स्मरण छ पहिलो पटक हुम्ला गएको बेला नेपालगन्जमा १० रुपियाँ पर्ने चाउचाउ सिमकोटमा ३० रुपैयाँ पथ्र्यो । नेपालगन्जमा ४५ रुपैयाँ पर्ने एक किलो चिनी सिमकोटमा १५० पथ्र्यो । सबै जहाजको महँगो ढुवानीले गर्दा हो । बाटोबाट ढुवानी गर्दा मालसामानको मूल्य सस्तो पर्छ । पैसाको समेत बचत हुनेछ । अब तराईका विद्यालयले आफ्ना शैक्षिक भ्रमणहरू कर्णाली गराउन सक्छन् । चिसो मौसम, अर्गानिक खाना, प्राकृतिक मनोरम दृश्यहरू नियाल्न पाउनु ठूलो अवसर हुनेछ उनीहरूलाई । पाठ्यक्रममा समावेश भएका विषयवस्तुअनुसारको भूगोल, सामाजिक र सांस्कृतिकलाई प्रत्यक्ष अवलोकन गरेर विद्यार्थीले आफ्नो शैक्षिक ज्ञानको धेरै फाइदा लिन सक्छन् । धेरै महँगो भाडा तिरेर बर्सेनि भारतका दार्जिलिङ र सिक्किम जाने क्रम रोकिन सक्छ । यसरी आफ्नै देशभित्रको पर्यटन प्रवद्र्धनमा पनि टेवा पुग्छ । बाँकेको जमुनाबाट कालीकोट, बाजुरा, हुम्ला हुँदै हिल्सा नाकासम्म बसबाटै यात्रा गर्न सकिने भयो । यो बाटोले अछाम र मुगुसमेतलाई धेरै सहज बनाएको छ । अब कर्णाली र सुदूरले तराईसँग दोहोरो व्यापार सहजै गर्न पाउने भए । व्यापारीहरूले पनि आफ्नो व्यापारलाई फस्टाउन सक्ने भयो । ढिलै भए पनि बाटो खुल्यो । हर्षको सीमा छैन । जति कर्णाली (हुम्लीहरू) र सुदूरवासी खुसी भएका छन् त्यति नै खुसी म पनि भएको छु ।"
"प्रतिनिधिसभा बैठक बस्दै, चार मन्त्रालयका मन्त्रीसँग प्रश्नोत्तर","काठमाडौं : प्रतिनिधिसभा बैठक बस्दैछ। बैठक दिउँसो १ बजे नयाँ बानेश्वरस्थित संघीय संसद भवनमा बस्दैछ। आजको बैठकमा चारवटा मन्त्रालयसम्बन्धी मौखिक प्रश्नहरूको सम्बन्धित मन्त्रीहरूले जवाफ दिने कार्यसूची छ। श्रम, रोजगार तथा सामाजिक सुरक्षा मन्त्रालय, उद्योग, वाणिज्य तथा आपूर्ति मन्त्रालय युवा तथा खेलकुद मन्त्रालय र ऊर्जा, जलस्रोत तथा सिंचाई मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिने कार्यसूचीमा उल्लेख छ। यसैगरी बैठकमा शिक्षा,विज्ञान तथा प्रविधि मन्त्री रघुजी पन्तले राष्ट्रिय सभामा उत्पत्ति भएको 'तिलगङ्गा नेत्र विश्वविद्यालय विधेयक, २०८१ माथि विचार गरियोस्' भन्ने प्रस्ताव प्रस्तुत गर्ने कार्यसूची छ। प्रधानमन्त्री केपी शर्मा ओलीले 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयकमाथि राष्ट्रिय सभाबाट भएको संशोधनमाथि विचार गरियोस्' भन्ने प्रस्ताव प्रस्तुत गर्ने कार्यसूचीमा उल्लेख छ।"
"त्रिशुली नदीमा बाढी आउँदा दुई जना फसे, हेलिकोप्टरमार्फत उद्धार गरिँदै","काठमाडौं : त्रिशुली नदीमा बाढी आउँदा दुई जना बिचमै फसेका छन्। बिदुर नगरपालिका १ त्रिशुली, बसपार्कनजिकै त्रिशुली नदीको बिचमा एक पुरुष र एक महिला फसेका हुन्। उनीहरु बिहान दाउरा संकलन गर्न पुगेका थिए। तर, बाढीले नदीको सतह बढेपछि उनीहरु रुख चढेर बसेका हुन्। अहिले घटनास्थलमा सुरक्षा कर्मी र स्थानीय पुगेका छन् भने उद्धारका लागि हेलिकोप्टर पुगेको छ।"
आँपसँगै लागुऔषध खरिदबिक्री !,"कलैया : प्रहरीले बाराको कलैयाबाट प्रतिबन्धित लागुऔषधसहित एक युवकलाई पक्राउ गरेको छ। जिल्ला प्रहरी कार्यालय बाराको प्रहरी टोलीले जीतपुरसिमरा उपमहानगरपालिका ७ का २० वर्षीय सेराज अंसारीलाई पक्राउ गरेको हो । कलैया उपमहानगरपालिका ५ भरत चोकस्थित मटिअर्वा जाने सडक छेउमा आँपको क्रेटसँगै बसिरहेका अंसारीलाई प्रहरीले नियन्त्रणममा लिई जाँच गरेको थियो । जाँचका क्रममा दुईवटा क्रेटमध्ये एउटा क्रेटमा लागुऔषध बरामद भएको प्रहरीको भनाइ छ । उनको साथबाट एक हजार पाँच सय थान नोफिन,एक हजार पाँच सय थान फेनारगन र एक हजार पाँच सय थान डाइजोपाम लागुऔषध बरामद भएको छ । पक्राउ परेका अंसारीलाई लागुऔषध मुद्दामा कारवाही प्रक्रिया अघि बढाइएको बाराका प्रहरी प्रवक्त विजयराज पण्डितले जानकारी दिए।"
निजामती विधेयकमा भएको बदमासी छानबिन गर्न गठित संसदीय समितिको पहिलो बैठक बस्दै,"काठमाडौं : संघीय निजामती सेवा विधेयकमा बदमासी छानबिन गर्न गठित विशेष समितिको पहिलो बैठक आज बस्ने भएको छ। आज दिउँसो १२ बजे नयाँ बानेश्वरस्थित संसद् भवनको शंकर हलमा सभामुख देवराज घिमिरेको उपस्थितिमा बस्न लागेको हो। सोमबार बसेको प्रतिनिधिसभा बैठकले संघीय निजामती सेवा विधेयक, २०८० को प्रतिवेदनमा त्रुटि भएको भन्ने सम्बन्धमा अध्ययन तथा छानबिन विशेष समिति गठन गरेको हो। कांग्रेस सांसद जीवन परियारको संयोजकत्वमा सात सदस्यीय संसदीय विशेष समिति गठन भएको छ। समितिमा कांग्रेसबाट सांसदहरू परियार र सुशीला थिङ, एमालेबाट ईश्वरी घर्ती र नारायण प्रसाद आचार्य, माओवादी केन्द्रबाट माधव सापकोटा, रास्वपाबाट गणेश पराजुली र राप्रपाबाट रोशन कार्की रहेका छन्। निजामती सेवा विधेयकको प्रतिवेदनमा भएको त्रुटि छानबिन गर्न विशेष समितिलाई २१ दिनको समय दिइएको सभामुख घिमिरेले बैठकलाई जानकारी दिए। समितिको प्रतिवेदनमा छेडखानी गर्ने काममा कसैको संलग्नता देखिए प्रचलित कानुन बमोजिम कारवाही पर्नुपर्ने वा नपर्ने भन्ने सुझाव दिने कार्यादेश विशेष समितिलाई दिइएको उनले बताए। रास्वपाले भने कुलिङ अफ पिरियड प्रकरणको छानबिन गर्न गठित समितिको संयोजक कांग्रेसलाई दिँदा प्रश्न उठ्ने भन्दै विरोध गरेको छ। रास्वपाका प्रमुख सचेतक सन्तोष परियारले कांग्रेसकै सांसद रहेको सभापतिमाथि छानबिन गर्न बनेको समितिको संयोजक कांग्रेसलाई दिँदा प्रश्न उठ्न सक्ने तर्फ सभामुखको समेत ध्यानाकर्षण गराएका थिए। उनले कुलिङ अफ पिरियड प्रकरणको छानबिनका लागि राज्य व्यवस्था समितिका सभापतिले राजीनामा दिनुपर्ने सुझाव समेत कार्यव्यवस्था परामर्श समितिमा दिएको जानकारी दिए। परियारले छानबिन समितिको नेतृत्वको विषयमा असहमति हुँदाहुँदै पनि संसदमा भएका गलत कामलाई रोक्नका लागि पार्टीबाट छानबिन समितिमा सदस्य पठाएको बताए। राज्य व्यवस्था तथा सुशासन समितिबाट पारित भएको संघीय निजामती सेवा विधेयकमा दुई वर्ष कुलिङ पिरियडको व्यवस्था राखिएको थियो ।तर,प्रतिनिधिसभा बैठकबाट विधेयक पारित हुँदा कुलिङ पिरियडमाथि छेडखानी भएको पाइएपछि विभिन्न दलका सांसदहरूले छानविन गरि दोषीलाई कारवाही गर्नुपर्ने माग गरेका थिए ।"
सञ्जालमा हाम्रो गोपनीयता खोइ ?,"सूचना र प्रविधिको युगमा, सामाजिक सञ्जाल हाम्रो दैनिक जीवनको अभिन्न अंग बनेको छ । १९औं शताब्दीमा कम्प्युटरको आविष्कार र सन् १९६० को दशकको अन्त्यतिर इन्टरनेटको आविष्कार पछि, हाम्रो अधिकांश काम अनलाइनमार्फत गरिन्छ । आम मानिसको वर्षौंदेखि अनलाइन प्लेटफर्महरूमा निर्भरता बढ्दै गएको छ, र मानिसहरूले सिक्ने, व्यवसाय, मनोरञ्जन, सामाजिकीकरण, आदिजस्ता विभिन्न उद्देश्यका लागि विविध अनलाइन प्लेटफर्महरू प्रयोग गर्न थालेका छन् । सूचना र सञ्चार प्रविधिमा बढ्दो प्रगतिले आमनागरिकको दैनिक जीवनलाई सरल, सहज र छरितो बनाउन सञ्चार प्रक्रियाले आमूल परिवर्तन ल्याएको छ । सूचना र प्रविधिको यस युगमा, सामाजिक सञ्जाल हाम्रो दैनिक जीवनको अभिन्न अंग बनेको छ । यसले हामीलाई एकअर्कासँग अन्तरक्रिया गर्ने तरिका र हामीले जानकारी उपभोग गर्ने र साझा गर्ने तरिकामा परिवर्तन ल्याएको छ । सामाजिक सञ्जालका धेरै फाइदाहरू भए पनि, यसले व्यक्तिगत गोपनीयताको बारेमा चुनौतीको लहरहरूलाई निम्त्याएको छ । सामाजिक सञ्जालको प्रयोग सर्वव्यापी बन्दै गए पनि, यी सञ्जालहरूको सुरक्षा र गोपनीयता बढ्दो चिन्ताको विषय बनेको छ । रिचर्ड बी पार्करले आफ्नो पुस्तक गोपनीयताकाबारे लेखेका छन्, गोपनीयता भनेको हाम्रो विभिन्न भागहरू कसले र कहिले अरूले महसुस गर्न सक्छन् भन्ने कुरामाथि नियन्त्रण हो । विभिन्न भागहरू भन्नाले, उहाँले हाम्रो शरीरका अंगहरू, हाम्रो आवाज र हाम्रो शरीरको उत्पादनलाई बुझाउनुहुन्छ । यसमा ती वस्तुहरू पनि समावेश छन् जससँग हामी धेरै नजिकबाट सम्बन्धित छौं र जुन हामीलाई मात्र पहुँचयोग्य छन् । अरूबाट महसुस गरिएको भन्नाले तिनीहरूले देखेका, सुँघेका, सुनेका, स्वाद लिएका वा अरूले छोएका छन् भन्ने बुझिन्छ । गोपनीयताको हक भन्नाले व्यक्तिहरूले आफ्नो व्यक्तिगत जानकारीको संकलन, प्रयोग र खुलासा नियन्त्रण गर्ने हकलाई जनाउँछ । यसमा कुन जानकारी संकलन भइरहेको छ, कसरी प्रयोग भइरहेको छ, र त्यसको प्रयोगमा सहमति दिने वा नदिन पाउने अधिकारहरू समावेश भएको हुन्छ । सामाजिक सञ्जालको प्लेटफर्महरूले प्रयोगकर्ताको डेटा संकलन र साझेदारी गर्ने भएकाले गोपनीयता हक अहिलेको परिवेशमा महत्त्वपूर्ण छ । अहिलेको वर्तमान डिजिटल युगमा यी अधिकारहरूलाई बुझ्न र सुरक्षित गर्न महत्त्वपूर्ण देखिन्छन् । नेपालको संविधान, २०७२ को धारा २८ ले गोपनीयताको हकलाई मौलिक हकको रूपमा सुनिश्चित गरेको छ । कुनै पनि व्यक्तिको जीउ, आवास, सम्पत्ति, लिखत, तथ्यांक, पत्राचार र चरित्रसम्बन्धी विषयको गोपनीयता कानुनबमोजिम बाहेक अनतिक्रम्य हुनेछ भनेर संविधानमा व्यवस्था गरिएको छ । त्यसैगरी संविधानमा प्रत्याभूत गोपनीयताको हकलाई प्रभावकारी रूपमा कार्यान्वयन गर्न वैयक्तिक गोपनीयतासम्बन्धी ऐन २०७५ र वैयक्तिक गोपनीयतासम्बन्धी नियमावली २०७७ पनि जारी गरी लागू भइसकेको छ । यी ऐन र नियमावलीले व्यक्तिगत सूचना, दस्तावेज, पत्राचार, तथ्यांक वा चरित्र आदिको गोपनीयता राख्न पाउने अधिकार सुनिश्चित गरेको भए पनि यसले सबै क्षेत्र तथा पक्षलाई र तथ्यांक संरक्षणको व्यवस्थालाई आवश्यक र पर्याप्त रूपमा समेट्न सकेको छैन । गोपनीयताको हकसम्बन्धी व्यवस्था अन्य कानुनहरू जस्तै मुलुकी अपराध संहिता, २०७४ र संगठित अपराध निवारण ऐन, २०७० मा पनि व्यवस्था गरिएको छ । कानुनले गोपनीयतासम्बन्धी उल्लेखनीय रूपमा व्यवस्था गरिदिए पनि यसको कार्यान्वयन भने फितलो रहेको छ । अहिले आम मानिस न त आफ्नो गोपनीयताको हकमाथि सचेत छन् न त अन्य नागरिकको । मिथ्या समाचार र सूचनाको पछि लागेर कुनै पनि प्रमाणीकरण बिना नै सामाजिक सञ्जालमा आफ्ना तर्क र बेतर्क राख्न हतारिन्छन् जस्ले गर्दा उनीहरू स्वयम् र अन्यलाई पनि कानुनी तरोवरमा तानिन्छन् जानेर होस् या नजानेर । यसकारण सबै नागरिकलाई गोपनीयता के हो, कानुनी व्यवस्था के छ, के गरे गोपनीयता भंग हुन्छ, यसको अधिकारलाई कसरी कार्यान्वयन गर्न सकिन्छ भन्ने सामान्य जानकारी हुन आवश्यक देखिन्छ । आर्थिक लाभ, लालस, डर, त्रास र धम्काइ उनीहरूको गोपनीयता भंग गरेको घटना आज साइबर ब्युरोमा मुद्दाको चाङ नै लागिसकेको छ। सामाजिक सञ्जालको सन्दर्भमा गोपनीयतालाई आवश्यकतालाई कम बुझिएको छ र यसले गर्दा सामाजिक सञ्जालमा गोपनीयताको उल्लंघनका घटनाहरू बढ्दै गएको छ । समाचार रिपोर्टहरू र उपाख्यानात्मक प्रमाणहरूले महिला र किशोरकिशोरीविरुद्ध गोपनीयताको आक्रमणका धेरै घटनाहरू घटने गर्छ । सामाजिक सञ्जालमा कुनै जानकारी पोस्ट गर्ने र पुनः पोस्ट गर्ने धेरै प्लेटफर्महरूले महिलाहरूले साझा गर्न चाहेको व्यक्तिगत डेटा नियन्त्रण र नियमन गर्न गाह्रो बनाएको छ । निजी तस्बिर र भिडियोहरूको भाइरल सामाजिक सञ्जालमा एक सामान्य समस्या नै बनिसकेको छ । सामाजिक सञ्जालमा धेरैजसो महिलाहरू हिंसाको चपेटामा परेका छन् । आर्थिक लाभ, लालस, डर, त्रास र धम्काइ उनीहरूको गोपनीयता भंग गरेको घटना आज साइबर ब्युरोमा मुद्दाको चाङ नै लागिसकेको छ । आज सामाजिक सञ्जालहरू ह्याकरहरू र असामाजिक गतिविधि गर्ने अन्य अपराधीहरूको लागि रोजाइको प्लेटफर्म बन्दै गइरहेका छन् । यी मिडियाहरूले व्यक्तिको जन्म मिति, बसोबास स्थान, काम व्यवसायको स्थानदेखि लिएर परिवार र अन्य व्यक्तिगत गतिविधिहरूको बारेमा जानकारीसम्मको ठूलो मात्रामा डेटा जानकारी प्रदान गर्छन् । धेरै अवस्थामा प्रयोगकर्ताहरूले अञ्जानमा त्यस्तो जानकारी प्रकट गर्छन् जुन खतरनाक र अनुपयुक्त दुवै हुन सक्छ । आर्टिफिसियल इन्टेलिजेन्स (एआई) जस्तो उदीयमान प्रविधिहरूले मानिसको वैयक्तिक गोपनीयतामा खलल पार्ने कार्य भइरहेको छ । मानिसको दैनिक जीवनमा आवश्यक पर्ने शिक्षा, रोजगार, कार्यक्षेत्रको कार्य गर्न सहज बनाउन आविष्कार गरिएको एआई अहिले दुरुपयोगको माध्यम बनेको छ । केही कुराको छोटो र छिटो जानकारी दिन सक्ने एआईको प्रयोग गरी नक्कली सामग्री प्रचारप्रसार गर्दा एक मानिसको गोपनीयतामात्र नभई देशको सुरक्षा प्रणालीमा पनि खलल पर्ने कार्य दिनप्रतिदिन बढ्दो छ । डिजिटल क्षेत्रमा मानव अधिकारको प्रभावकारी रूपमा संरक्षण गर्न र कानुनी शासनका सिद्धान्तहरूलाई समर्थन गर्न नसक्दा लामो समयसम्म राष्ट्रिय र विश्वव्यापी सुरक्षा दुवैका प्रमुख तत्त्वहरूलाई उल्लेखनीय रूपमा कमजोर पारिएको छ । सामाजिक सञ्जालको गोपनीयता किन उच्च प्राथमिकतामा हुनुपर्छ ? पहिलो भनेको आफ्नो पहिचान सुरक्षा । सार्वजनिक रूपमा उपलब्ध विवरणहरू जस्तै हाम्रो पहिचान चोर्न वा अनलाइन हाम्रो नक्कल गर्न गलत नियत भएका व्यक्तिहरूले जन्मदिन, स्थान, वा कार्यस्थललाई एकसाथ मिलाउन सक्छन् । जसबाट उनीहरूले हाम्रो व्यक्तिगत डाटा प्रयोग गरी आर्थिक लाभ लिन सक्छ । दोस्रो भनेको घोटाला र फिसिङ हो साइबर अपराधीहरू प्रायः सामाजिक सञ्जालमा पाइने जानकारी प्रयोग गरेर घोटाला वा फिसिङ प्रयासहरू गर्छन्, जसले गर्दा आम नागरिकको आर्थिक र व्यक्तिगत डेटा जोखिममा पर्छ । तेस्रो रहेको छ । उत्पीडनविरुद्ध सुरक्षाका लागि गोपनीयता अत्यन्तै आवश्यक रहेको छ जति धेरै देखिने हाम्रा गतिविधि र जानकारीको बारेमा सञ्जालमा पोस्ट गर्दा हामीलाई अनावश्यक सम्पर्क, उत्पीडन वा पछ्याउने सम्भावना त्यति नै बढी हुन्छ । मौलिक हकका रूपमा हाम्रो संविधान तथा अन्य कानुनी प्रावधानले नै व्यवस्था गरिदिएको गोपनीयतालगायतका हकको सुनिश्चितता हुनुपर्छ । कोही पीडितहरूको गोपनीयता भंग गर्ने गरी मिडिया तथा सामाजिक सञ्जालमा सूचना तथा सामाग्रीहरू प्रस्तुत गर्न हुँदैन ताकी भोलि पनि पीडितहरूले निर्धक्कसँग समाजमा अरूले झैं बाच्न पाउने अधिकार सुनिश्चित हुनुपर्छ । गोपनीयताको अधिकार र यसको विकासको गहन विश्लेषण मानिसहरू सामाजिक प्राणीको रूपमा परिचित भए पनि, व्यक्तिको जीवनको एउटा पक्ष सधैं यस्तो हुन्छ जुन व्यक्तिले व्यक्तिगत राख्न चाहन्छ वा अरू कसैबाट साझा गर्न चाहँदैन । यस कुराको ख्याल सबैले गर्नुपर्छ । लाइक, फलोअर्स र अनलाइन प्रमाणीकरणको खोजीमा, हामीले बिस्तारै हाम्रो सबैभन्दा बहुमूल्य सम्पत्तिहरूमध्ये एक गोपनीयतालाई गुमाएका छौं । हाम्रो सार्वजनिक र निजी जीवनबीचको प्राकृतिक सीमा पहिले हामीले अनलाइनमा धेरैभन्दा धेरै कुराहरू साझा गर्दा धमिलो हुँदै गएको छ । पारिवारिक तस्बिरहरू पोस्टको गर्नेदेखि लिएर हाम्रो दैनिक दिनचर्याहरू साझा गर्नेसम्म, हामी स्वेच्छाले व्यक्तिगत क्षणहरूलाई डिजिटल दर्शक समक्ष उजागर गर्छौं जुन हाम्रो नियन्त्रणभन्दा धेरै टाढा फैलिएको छ । डिजिटल प्रविधिको युगमा, हाम्रो गोपनीयताको सुरक्षा गर्नु आवश्यकभन्दा अति आवश्यक रहेको छ । यदि हामीले त्यसो गरेनौं भने, हामीले हाम्रो व्यक्तिगत जानकारी व्यवस्थापन गर्ने स्वतन्त्रता र इन्टरनेटको आँखाबाट लुकेर वास्तविक जीवन बिताउने क्षमता दुवै गुमाउने खतरा हुन्छ ।"
भोटेकोशीमा बाढी : रसुवागढी नाका जोड्ने सडक बन्द,काठमाडौं : रसुवागढी नाका जोड्ने सडक बन्द भएको छ। बाढी र पहिरोका कारण स्याफ्रुरसुवागढी सडकखण्ड अवरुद्ध भएको हो। रसुवाका सहायक प्रमुख जिल्ला अधिकारी द्रुव प्रसाद अधिकारीका अनुसार भोटेकोशीमा आएको बाढीले स्याफ्रुरसुवागढी सडक खण्डका विभिन्न स्थानमा क्षति पुर्याएको छ। गएराति भोटेकोशीमा आएको बाढीका कारण नेपालचीन जोड्ने रसुवागढीमा रहेको मितेरी पुल बगाएको थियो। बाढीपहिरोले रसुवागढीसम्म पुग्ने सडक सञ्जाल पनि अवरुद्ध भएको हो। यसले राहत तथा उद्धारमा समस्या भएको अधिकारीले बताए। उनका अनुसार हालसम्म १८ जना सम्पर्कविहीन छन्। जसमा ६ जना चिनियाँ नागरिक रहेका छन्। भोटेकोशीमा आएको बाढीका कारण ठूलो धनजनको क्षति भएको हो। अहिले उद्धारका लागि ९४ जनाको टोली खटिएको छ।
मितेरी पुल बगाएपछि नेपालचीन बिचको सडक सम्पर्कविच्छेद,"काठमाडौं : चीनसँगको अन्तर्राष्ट्रिय व्यापारिक नाका रसुवागढीमा रहेको मितेरी पुल बगाएसँगै दुई देशबीचको सडक सम्पर्कविच्छेद भएको छ। २०७६ जेठदेखि सञ्चालनमा आएको उक्त पुल गएराति आएको बाढीले बगाएसँगै दुई देशबीचको सडक सञ्जाल टुटेको हो। २०७७ सालमा आएको बाढीले उक्त पुलमा क्षति गरेपछि मर्मत गरेर पुनः सञ्चालनमा ल्याइएको थियो। चीनबाट बग्ने लेन्दी खोलामा बाढीले बर्खाको बेलामा क्षति गर्ने गरेको छ। जसको कारण दुई देशबीचको सडक सञ्जाल टुट्ने गरेको छ। उक्त पुल चिनियाँ लगानीमा निर्माण भएको थियो। जीर्ण अवस्थामा रहेको पुल २०७२ सालमा आएको भूकम्पले थप क्षति गरेपछि पुलको पुनर्निर्माण तिब्बत इन्जिनियरिङ कम्पनी लिमिटेड तान सुन रोड एण्ड ब्रिजले गरेको थियो। व्यापारिक कारोबार बढ्दै गएपछि पहिले भएकोभन्दा ५ मिटर उत्तरपूर्वमा पुल निर्माण गरिएको थियो। यसअघि पहिरोका कारण प्रभावित हुँदै आएको व्यापार बाढीले पुल नै बगाएपछि झनै अनिश्चित भएको छ। रसुवाका प्रमुख जिल्ला अधिकारी अर्जुन पौडेलले यसविषयमा चीनस्थित महावाणिज्यदूत तथा सीमामा रहेका चिनियाँ अधिकारीहरूसँग पनि कुरा भइरहेको बताए। उनले भने 'हामीले बाढीमा फसेकाहरूको उद्धारको काम गरिरहेका छौं। हालसम्म ९ जनाको उद्धार भयो। बेपत्ताको खोजी कार्य पनि भइरहेको छ। एक जनाको खुट्टा फेला परेको छ। बाढीले सीमामा क्षति गरेको भएर हामीले चिनियाँ पक्षसँग पनि कुराकानी गरिरहेका छौं।' उनले बाढीले सीमानाका बन्द हुनुका साथै त्यहाँ पुग्ने सडक सञ्जाल समेत क्षतविच्छेत भएको बताए। बन्दरगाहमा पनि क्षति बाढीले रसुवागढी नाका नजिकै निर्माण भइरहेको सुक्खा बन्दरगाहमा पनि क्षति गरेको छ। बन्दरगाहमा बाढीले भौतिक क्षति गराएको छ भने त्यहाँ कार्यरत कामदार समेत सम्पर्कविहीन छन्। रसुवाका सहायक प्रमुख जिल्ला अधिकारी द्रुव प्रसाद अधिकारीका अनुसार १८ जना सम्पर्कविहीन छन्। रातिको समयमा बाढी गएकाले बेपत्ताको संख्या अझै बढ्ने अनुमान छ। बाढीले सीमामा रहेका चार्जिङ स्टेसन, रसुवागढी जलविद्युत् आयोजनालगायतका संरचनामा पनि क्षति पुर्याएको छ। भन्सार यार्डमा रहेका मालवाहक कन्टेनर तथा विद्युतीय सवारीहरू बगाएको छ। उद्धारमा गएका प्रहरी नै बेपत्ता बाढीमा फसेकाहरूको उद्धाका लागि खटिएका प्रहरी सहायक निरीक्षकसहित तीन जना प्रहरी बेपत्ता भएका छन्। जिल्ला प्रहरी कार्यालयका अनुसार इलाका प्रहरी चौकी टिमुरेबाट उद्धारमा खटिएका प्रहरी सहायक निरीक्षक लालबहादुर श्रेष्ठ, प्रहरी जवान मुन्ना ठाकुर र लोकेन्द्र बोहोरा सम्पर्कविहीन भएका हुन्। एक जनाको शव भेटियो बाढीमा बेपत्ता भएकामध्ये एक जनाको शव फेला परेको छ। प्रमुख जिल्ला अधिकारी पौडेलका अनुसार एक जनाको खुट्टा फेला परेको हो। यसबारे थप जानकारी आउन बाँकी छ।"
भोटेकोशीमा उद्दार गर्न गएका तीनजना सुरक्षाकर्मी सम्पर्कविहीन,"नुवाकोट: चीनको तिब्बत हुँदै आएको ल्हेन्दी खोलाको बाढीबाट ठूलो जनधनको क्षति भएको छ। नेपालचीन सिमाना रसुवागढीस्थित ल्हेन्दी खोलामा बाढी आउँदा मानवीय क्षतिसँगै दर्जनौं सवारी साधन,भौतिक संरचनामा क्षति पुगेको छ। सडकमार्ग बाढी पहिरोले क्षति गरेपछि हवाई उद्धार सुरू भएको छ । सरकारी र निजी कम्पनीका हेलिकोप्टरले उद्धार गरिरहेका छन्। बाढीले रसुवागढी पुललगायत दर्जनौं संरचनामा क्षति गरेको छ । बाढीले नेपालचीन जोड्ने मितेरी पुल भत्काएसँगै १२ वर्षपछि नेपालकेरुङ यातायात सम्पर्क विच्छेद भएको छ । १२ वर्ष अगाडि रसुवागढीस्थित लेन्दे खोलामा चीन सरकारले पक्की मोटरेवल पुल बनाएका थियो । मंगलबार आएको भीषण बाढीले पुलको नामोनिसाना नै मेटाएको छ । नेपालचीन आयातनिर्यात ठप्प भएको छ । राजश्वसमेत प्रभावित हुने भएको छ । बाढीले रसुवागढीस्थित ल्हेन्दी खोलामा मितेरी पुल बगाउनुका साथै धेरै संरचनामा क्षति गरेको गोसाइकुण्ड गाउँपालिकाका अध्यक्ष कैसाङनुर्पु तामाङले बताए। 'धेरै क्षति भएको छ, मानिसहरू हराइरहेका छन्, तथ्यांक लिने कार्य सुरु गरिएको छ,'तामाङले घटना विवरण सुनाउँदै भने । बाढीमा फसेका ९ जनाको उद्धार गरिएको जिल्ला प्रशासन कार्यालय रसुवाले जनाइएको छ । तीनजना प्रहरीसहित १८ जना हराइरहेकोमा खोजी कार्य जारी रहेको प्रमुख जिल्ला अधिकारी अर्जुन पौडेलले बताए। एकजना नेपाल प्रहरी, एकजना सशस्त्र प्रहरी र सातजना स्थानीयवासीको उद्धार गरिएको छ । इलाका प्रहरी कार्यालय टिमुरे रसुवाबाट उद्धारको लागि खटिएका प्रहरी सहायक निरीक्षक लालबहादुर श्रेष्ठ,जवान मुन्ना ठाकुर र लोकेन्द्र बोहरा सम्पर्कविहीन रहेका छन्। कामदारसहित नौजना नेपाली र ६ जना चिनियाँ नागरिकसहित १८ जना सम्पर्कविहीन भएको प्रजिअ पौडेलले जानकारी दिए । ८ थान विद्युतीय गाडी र केहि कन्टेनर बगाएको,रसुवागढी विद्युत गृहको ड्याम तथा रसुवा भन्सार कार्यालय टिमुरेको यार्डमा क्षति पुगेको प्रारम्भिक जानकारी आएको जिल्ला प्रहरी कार्यालय रसुवाले जनाएको छ । स्याफ्रुवेशीदेखि रसुवागढी जाने सडकखण्डको टिमुरेसम्म विभिन्न १० स्थानमा पहिरो खसेका कारण उद्दारमा समस्या आएको छ ।"
"विपद् बढेको बढ्यै, पूर्वतयारी भने कमजोर","बुटवल : यसपालिको मनसुनजन्य विपद्बाट सबैभन्दा बढी लुम्बिनी प्रदेशका नागरिक र घरपरिवार प्रभावित हुने भएका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरण सिंहदरबार काठमाडौंले तयार पारेको मनसुन पूर्वतयारी तथा प्रतिकार्य राष्ट्रिय कार्ययोजना, २०८२ अनुसार लुम्बिनीमा बढी जनसंख्या प्रभावित हुने आकलन गरिएको हो। लुम्बिनीका १ लाख १९ हजार ८ सय ३० घरपरिवारका ५ लाख २३ हजार ६ सय ५६ जना प्रत्यक्ष प्रभावित हुने आकलन गरिएको छ। प्राधिकरणका अनुसार लुम्बिनीका पहाडी जिल्लाहरूमा सामान्यभन्दा धेरै वर्षा हुनेसमेत जनाइएको छ। लुम्बिनीको पनि सबैभन्दा बढी कपिलवस्तुमा ८४ हजार ४ सय ४९ र बर्दियामा ८३ हजार ८ सय १३ जना मानिस प्रभावित हुने आकलन गरिएको छ। यी जिल्लामा बढी डुवान र कटानको खतरा छ। कुन प्रदेशमा कति मानिस प्रभावित ? लुम्बिनीपछि मनसुनजन्य विपद्बाट बढी जोखिममा रहेको प्रदेश हो बागमती। यहाँ ७४ हजार ९ सय १४ घरपरिवारका ३ लाख २७ हजार ३ सय ७६ जना मानिस प्रत्यक्ष प्रभावित हुने भएका छन्। त्यस्तै, गण्डकी प्रदेशका ६५ हजार ६ सय ९९ घरपरिवारका २ लाख ८७ हजार १ सय ७, कोशी प्रदेशका ६३ हजार १ सय २७ घरपरिवारका २ लाख ७५ हजार ८ सय ६७ जनसंख्या प्रभावित हुने आकलन प्राधिकरणको छ। त्यस्तै, सुदूरपश्चिमका ५२ हजार १ सय १२ घरपरिवारका २ लाख २७ हजार ७ सय ३०, कर्णालीका २९ हजार १ सय ३२ घरपरिवारका १ लाख २७ हजार ३ सय ८ र मधेस प्रदेशका ५२ हजार ३ सय ३१ घरपरिवारका २ लाख २८ हजार ६ सय ८७ जनसंख्या प्रभावित हुने भएका छन्। कोशी प्रदेशको सुनसरीमा ७४ हजार, मधेसको सर्लाहीमा ५३ हजार ६ सय २४, बागमतीको चितवनमा ५८ हजार ६ सय ६४, गण्डकीको तनहुँमा ६६ हजार ३ सय ५०, कर्णालीको जाजरकोटमा २९ हजार ८ सय ८३ र सुदूरपश्चिमको कन्चनपुरमा ३६ हजार ८ सय ९६ जना मानिस प्रभावित हुने देखिएको छ। यस्तो छ १० वर्षको अवस्था विगत दर्श वर्षको तथ्यांक हेर्ने हो भने मनसुनजन्य विपद्को जोखिमबाट कुल ८ हजार ४ सय १८ वटा दुर्घटनाहरू भएका छन्। त्यसमध्ये २ हजार ३ सय १७ जना मानिसको मृत्यु भएको छ। ४ सय १९ जना बेपत्ता भएका छन्। २ हजार ६ सय ४९ जना घाइते भएका छन्। प्राधिकरणको तथ्यांकअनुसार ५६ हजार ७ सय ५ घरपरिवार प्रत्यक्ष प्रभावित भएका छन्। ३६ हजार ४ सय ७९ घरमा क्षति भयो। १ सय ९५ वटा पुल र १ हजार ३ सय ४६ वटा गोठमा क्षति पुग्यो। ११ हजार १५ वटा पशु चौपायामा क्षति भएको छ। यो तथ्यांक २०७३ सालदेखि २०८१ सालसम्मको हो। मानिसको मृत्यु हुनेमा सबैभन्दा धेरै पहिरोका १ हजार २ सय ९६ जना छन्। त्यसपछि बाढीबाट ५ सय ३९ जनाको अनाहकमै ज्यान गएको छ। तर, आकस्मिक रूपमा आउने बाढीबाट २ जनाको मात्र ज्यान गएको तथ्यांक छ। चट्याङ लागेर मात्रै १० वर्षको अवधिमा ३ सय ८५ जनाको ज्यान गएको छ। २ हजार ८ सय ५६ वटा पशु चौपायामा क्षति पुगेको छ। १० वर्षको अवधिमा १ हजार ६ सय १४ वटा बाढीका घटना भएका छन्। त्यसबाट २१ हजार ८ सय ७३ घरमा क्षति भएको छ। ३२ हजार ९ सय ९७ परिवार प्रत्यक्ष प्रभावित भएका छन्। देशभर औसत १ हजार ३ सय ५८ मिलिलिटर वर्षा हुनुपर्नेमा २०७८ सालको मनसुन अवधिभर १ हजार ६ सय ९ मिलिलिटर वर्षा भएको तथ्यांक छ। पछिल्लो समय मौसम सुरु भएसँगै जटिल विपद्का रूपमा चट्याङलाई लिने गरिएको मौसम विद्हरूले बताएका छन्। जसबाट देशभर ठूलो संख्यामा मानिसको मृत्यु हुने गरेको छ। १० वर्षकै अवधिमा ३ सय ८५ जनाको यसैका कारण मृत्यु भएका छन्। कार्ययोजनाअनुसार सबैले काम गर्नुपर्छ राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रवक्ता एवं सूचना अधिकारी उपसचिव सुरेश सुनारले प्राधिकरणले तयार पारेको पूर्वतयारी एवं प्रतिकार्य कार्ययोजनाअनुसार सबै निकायले काम गर्नुपर्नेमा जोड दिए। विपद्को पूर्वतयारी एक्लो प्रयासले मात्र प्रतिकार्य गर्न सकिँदैन, सुनारले भने, संघ, प्रदेश र स्थानीय तह मिलेर काम गर्नुपर्छ। यो वर्ष हुने क्षतिको पूर्वानुमान गरिएको छ। त्यसैअनुसार सबै निकायमा हामीले सचेत हुन आग्रह गरेका छौं। विपद् व्यवस्थापनको क्षेत्रमा नेपालमा काम गर्ने गैरसरकारी तथा अन्तर्राष्ट्रिय गैरसरकारी संस्थाहरूलाई समेत विपद्बाट सम्भावित जोखिम र पूर्वतयारीका बारेमा जानकारी गराइएको उनले बताए। देशभर कहाँ के हुँदैछ ? भन्ने बारेमा प्राधिकरणले सवैलाई पूर्वसूचना जारी गरिसकेकाले त्यसै अनुरूप सचेत हुनसमेत उनले आग्रह गरे। वार्षिक वर्षाको करिब ८० प्रतिशत वर्षा मनसुन अवधिमा हुने हुँदा बाढी, पहिरो, डुबान, जमिन कटान जस्ता जल उत्पन्न प्रकोपको शृंखला मनसुनको आगमन सँगसँगै हुने उनको भनाइ छ। बढ्दो अव्यवस्थित सहरीकरण, खोलानाला मिचेर निर्माण गरिने भौतिक संरचना, अध्ययन अनुसन्धानबिना डोजर लगाएर खनिएका सडक तथा अन्य आयोजना समस्याका रूपमा देखिएका छन्, सुनारले भने, यस्ता कुराहरूलाई तीनवटै तहका सरकारले निरुत्साहित गर्नुपर्छ। उनले जथाभावी गरिने प्राकृतिक स्रोतको दोहन, भिरालो तथा जोखिमयुक्त स्थानमा गरिएका बस्ती विकास जस्ता कारणहरूले समेत मनसुनजन्य विपद्का घटनाहरूलाई टेवा पुयाएको प्रतिक्रिया दिए। जलवायु परिवर्तनका कारण छोटो समयमा हुने अत्यधिक वर्षाले बाढी पहिरोको जोखिम झनै बढ्दै गएको सुनारले बताए। प्रहरीका सबै युनिट तयारीमा छन् मौसम पूर्वानुमान महाशाखाले दिएको पूर्वसूचनाअनुसार नेपाल प्रहरीका माथिदेखि तलसम्मका सबै युनिटहरू विपद्को पूर्वतयारीका लागि तयारी अवस्थामा रहेको केन्द्रीय प्रहरी प्रवक्ता एवं प्रहरी नायव महानिरीक्षक विनोद घिमिरेले जानकारी दिए। केन्द्रमा विपद् व्यवस्थापन महाशाखा र सबै प्रदेशमा विपद् व्यवस्थापन गुल्महरू यसै क्षेत्रमा काम गर्ने गरी खटिरहेका छन्, घिमिरेले भने, विपद्सँग भिड्नका लागि प्रहरीसँग स्रोतसाधन त्यति धेरै त छैन्। तर, जे छ त्यसैलाई प्रयोग गरेर हाम्रो जनशक्ति परिचालन हुन्छ। नेपाली सेना र शसस्त्र प्रहरी पनि खटिने भएकाले सबैको सहकार्यमा नागरिकहरूको उद्दारमा जुट्छौं। उनले विपद्को पूर्वतयारीका बारेमा नेपाल प्रहरीले देशैभरि समुदाय स्तरमा पुगेर सचेतनाका कार्यक्रमहरूसमेत गर्दै आइरहेको जानकारी दिए। विपद् आउँदै छ भनेर जानकारी भइसकेपछि समुदाय स्तरमा नागरिकहरू पनि सचेत हुनुपर्नेमा उनको जोड छ। प्रहरीले भनेको कुरालाई नागरिकहरूले पनि फलो गर्नुपर्छ, घिमिरेले भने, प्रहरीको एक्लो प्रयासले मात्र विपद् व्यवस्थापन गर्न गाह्रो हुन्छ। नागरिक बढी सचेत हुनुपर्छ। जोखिम हुँदैछ, यात्रामा ननिस्कनु भन्ने खबर सरकारले गरेपछि नागरिकले त्यसलाई अटेर गर्न नहुनेसमेत उनले सुझाव दिए। हाम्रो नगरपालिकामा विपद् पर्दा कुनै पनि जोखिम छैन। जनशक्ति र सामग्रीको अभावमा नागरिकहरूले क्षति व्यहोर्नु पर्दैन। विपद् व्यवस्थापन कोषमा वार्षिक १ करोड रुपैयाँ बजेट विनियोजन हुन्छ। विपद् व्यवस्थापन कोष सञ्चालन कार्यविधि बनाएका छौं। विपद् जोखिम नक्सांकन तयार छ। कुन वडामा कस्तो जोखिम छ भनेर पहिचान भएको छ। त्यसैका आधारमा वार्षिक नीति, कार्यक्रम र बजेट बन्छ। नारायण अर्याल, प्रमुख प्रशासकीय अधिकृत तिलोत्तमा नगरपालिका, रुपन्देही प्राधिकरणले तयार पारेको पूर्वतयारी एवं प्रतिकार्य कार्ययोजनाअनुसार सबै निकायले काम गर्नुपर्छ। यो वर्ष हुने क्षतिको पूर्वानुमान गरिसकिएको छ। सबै निकायमा हामीले सचेत हुन आग्रह गरेका छौं। अव्यवस्थित सहरीकरण, खोलानाला मिचेर निर्माण गरिने भौतिक संरचना, अध्ययन अनुसन्धानबिना डोजर लगाएर खनिएका सडकहरू हाम्रा समस्या हुन्। सुरेश सुनार, प्रवक्ता एवं सूचना अधिकारी  राष्ट्रिय विपद् जोखिम न्यूनीकरण तथा व्यवस्थापन प्राधिकरण मौसम पूर्वानुमान महाशाखाले दिएको पूर्वसूचनाअनुसार नेपाल प्रहरीका माथिदेखि तलसम्मका सबै युनिटहरू विपद्को पूर्वतयारीमा खटेका छन्। सबै प्रदेशमा विपद् व्यवस्थापन गुल्महरू यसै क्षेत्रमा क्रियाशील छन्। प्रहरीसँग स्रोतसाधन त्यति धेरै त छैन। तर, जे छ त्यसैलाई प्रयोग गरेर हाम्रो जनशक्ति परिचालन हुन्छ। विनोद घिमिरे, केन्द्रीय प्रहरी प्रवक्ता एवं प्रहरी नायव महानिरीक्षक विपद्को पूर्वतयारी, सिकौं तिलोत्तमाबाट विपद्को पूर्वतयारी कसरी गर्न सकिन्छ ? भन्ने बारेमा रुपन्देहीको तिलोत्तमा नगरपालिकाले सबैले सिक्ने थलोकै रूपमा कार्ययोजना बनाएर काम गरिरहेको छ। यहाँ विपद् पर्दा कुनै पनि जोखिम छैन। जनशक्ति र सामग्रीको अभावमा नागरिकले क्षति व्यहोर्नु पर्दैन। विपद् व्यवस्थापन कोष २०७४ सालदेखि खडा गरिएको छ। उक्त कोषमा बर्सेनि १ करोड रुपैयाँ बजेट विनियोजन हुन्छ। कोषको रकमबाट विपद् जन्य अवस्थाबाट समस्यामा परेका नागरिकलाई राहत र उद्धारको काम हुने गरेको नगरपालिकाका प्रमुख प्रशासकीय अधिकृत नारायण अर्यालले जानकारी दिए। विपद् व्यवस्थापन कोष सञ्चालन कार्यविधि बनाएका छौं, अर्यालले भने, कोषको रकम कार्यविधिले तोकेअनुसार खर्च हुन्छ। अर्यालका अनुसार नगरस्तरीय विपद् व्यवस्थापन कार्यविधि बनाइएको छ। त्यतिमात्र होइन, जोखिम संवेदनशील योजनाको समेत नगरपालिकाले निर्माण गरेको छ। विपद् जोखिम नक्सांकन तयार गरिएको छ। जसले नगरक्षेत्रको कुन वडा र बस्तीमा कस्तो खालको जोखिम छ भनेर स्पष्टसँग बुझ्न सकिन्छ। त्यसैका आधारमा नगरपालिकाले वार्षिक नीति, कार्यक्रम र बजेट निर्माण गर्छ। विपद् व्यवस्थापनको क्षेत्रमा नगरपालिकाको टिममात्र होइन, वडा वडामा जनशक्ति र स्रोत साधन परिचालनमा छन्, प्रमुख प्रशासकीय अधिकृत अर्यालले भने, विपद् बाजा बजाएर आउने होइन। त्यसैले हामी जस्तोसुकै विपद्को सामना गर्नुपरे पनि तयारी अवस्थामै हुन्छौं। विपद्सँग जुध्नका लागि नगरपालिकाका १७ वटै वडामा पाँचपाँच जनाका दरले विपद् स्वयंमसेवक छन्। विपद् टास्कफोर्सका रूपमा उनीहरू २४ सै घण्टा तयारी अवस्थामा हुन्छन्। ८५ जनालाई नगरपालिकाले बर्सेनि विपद्सँग जुध्नका लागि आवश्यक पर्ने सीप र स्रोत साधन दिएर तयारीमा राख्ने गर्छ। नगरपालिकाले आफूमात्र होइन्, विपद्को बेला अग्रभागमा खटिने राज्यका सुरक्षा निकायहरूलाई समेत स्रोत र साधन दिएर बलियो बनाएको छ। नगरपालिकाका वन वातावरण तथा विपद् व्यवस्थापन समितिका संयोजक सुरेन्द्र श्रीका अनुसार नगरपालिका परिसरभित्रै स्थानीय आपतकालीन कार्यसञ्चालन केन्द्रसमेत सञ्चालन गरिएको छ। आपतकालीन केन्द्रमा विपद्का सबै सामग्रीहरू तयारी अवस्थामा राखिएको छ, श्रीले भने, हामी जतिसुकै बेला पनि विपद् आइलाग्यो भने त्यसलाई व्यवस्थापन गर्नका लागि तयारी अवस्थामा छौं। तर, नगरपालिकाले विपद्जन्य समस्या वस्तीस्तरमा हुनै नदिने गरी काम गरिरहेको समेत श्रीले सुनाए। १७ वटै वडामा खुला जग्गाको समेत पहिचान गरेका छौं, श्री भन्छन्, कुन वडामा कस्तो खालको विपद्को समस्या पर्छ भन्ने कुरा पहिले नै पहिचान भएको छ। त्यसैले धेरै समस्या हाम्रो पालिकामा छैन। उनले वडा नम्बर ११, १२, १० र १७ नम्बर वडामा रोहिणी खोला र वडा नम्बर ३, ४, ६, १३ र १४ वडामा तिनाउ खोलाको कटानको जोखिम रहेको बताए। मणिग्रामसहित वडा नम्बर ५, ७ र १५ मा डुवानको समस्या रहेको सुनाए। पछिल्लो समय तिलोत्तमा नगरपालिका पहाडबाट झरेर आएकाहरूको बसाइँसराइको प्रमुख गन्तव्य बनिरहेको छ। घर निर्माण गर्नेको संख्या दिन प्रतिदिन बढ्दै गएको छ। त्यसैलाई मध्यनजर गर्दै नगरपालिकाले जग्गा प्लटिङ गर्ने व्यवसायीलाई पूर्वस्वीकृति लिएर मात्र प्लटिङ गर्ने व्यवस्था मिलाएको छ। जथाभावी जग्गा प्लटिङ गर्दा बाटो, विद्युत्, खानेपानी, नाली, हरियाली प्रबद्र्धन जस्ता कुरालाई ख्यालै नगरी गर्दा डुबानको समस्या हुने गरेको समेत विपद् व्यवस्थापन समितिका संयोजक श्रीले बताए। नगरपालिकाले नीतिगत निर्णय नै गरेपछि जथाभावी प्लटिङ हाम्रोमा हुँदैन, श्रीले भने, २० फुटे बाटोभन्दा कमको ठाउँमा जग्गा प्लटिङ गर्नै मिल्दैन। उनले पानीको निकास नभएका कारण बर्खामा अधिकांश घरहरू डुवान हुने गरेको बताए। तर, यो क्रम बर्सेनि रोकिँदै गएको उनको भनाइ छ। डुवानको समस्या नहोस् भन्न खोला, खोल्सा र नालाहरू सरसफाइ गर्ने अभियानै चलाएर काम गरिएको उनको भनाइ छ। नगरपालिकाले पहिचान गरेको १७ वटै वडाको खुला जमिनमा विपद्मा परेका नागरिकहरूलाई होल्डिङको व्यवस्था मिलाउने गरिएको छ। १७ वटै वडाका विपद् स्वयंसेवकहरूको सम्पर्क नम्बर, नाम ठेगाना र तस्बिर सहितको पुस्तिका नगरपालिकाले सबै वडामा वितरण गरेको छ। समस्या परेको बेला उनीहरूलाई एकैपटक खबर पुग्छ र जम्मा हुन्छन्।"
राष्ट्रिय विपद् जोखिम न्यूनिकरण कार्यकारी समितिको आकस्मिक बैठक बस्दै,"काठमाडौं : राष्ट्रिय विपद् जोखिम न्यूनिकरण तथा व्यवस्थापन प्राधिकरण कार्यकारी समितिको आकस्मिक बैठक बस्दैछ। बैठक दिउँसो १ बजे गृहमन्त्रालयमा बस्नेछ। रसुवामा आएको बाढीका कारण भएको क्षतिबारे छलफल,खोज,उद्दार राहत र पुननिर्माणबारे छलफल गर्न केन्द्रीय सुरक्षा समिति र राष्ट्रिय विपद जोखिम न्यूनीकरण तथा व्यवस्थापन प्राधिकरण कार्यकारी समितिको आकस्मिक बैठक बोलाएको गृहमन्त्रालयले जनाएको छ। मंगलबार बिहान रसुवाको भोटेकोशीमा बाढी आउँदा १६ जना बेपत्ता छन् भने ९ जनाको उद्दार गरिएको रसुवा प्रहरीले जनाएको छ। बाढीले नेपालचीन सीमा क्षेत्रमा रहेको मितेरी पुल बगाएको छ । चीनतर्फ भारी वर्षा हुँदा भोटेकोशी खोलामा आएको बाढीमा परेर १६ जना बेपत्ता भएका हुन्। रसुवाका सहायक प्रमुख जिल्ला अधिकारी द्रुव प्रसाद अधिकारीका अनुसार बेपत्ता हुनेमा तीनजना नेपाल प्रहरी, तीनजना सवारी चालक, ६ जना नेपाली कामदार, सवारी चालक, ४ जना चिनियाँ कामदार रहेका छन्। रसुवागढी भन्सार कार्यालयको यार्डमा फसेका ९ जनाको उद्धार भएको उनले बताए। बाढीले सीमामा रहेका चार्जिङ स्टेसन,रसुवागढी जलविद्युत् आयोजनालगायतका संरचनामा पनि क्षति पुर्याएको छ। भन्सार यार्डमा रहेका मालवाहक कन्टेनर तथा विद्युतीय सवारीहरू समेत बगाएको छ।"
भोटेकोशीमा बाढी : उद्दार र राहतमा जुट्न कांग्रेसको आग्रह,"काठमाडौं : नेपाली कांग्रेसले नेपालचीनको सिमानाको ल्हेन्दे खोलामा आएको भीषण बाढी प्रभावितहरूको उद्दार तथा राहतमा जुट्न आग्रह गरेको छ। कांग्रेसका मुख्य सचिव कृष्णप्रसाद पौडेलले विज्ञप्ति जारी गर्दै बाढीबाट प्रभावितहरूको उद्दार तथा राहतमा जुटन माग गरेका हुन्। प्रहरीसहित १५ नागरिक बेपत्ता भएको घटना अत्यन्तै दु:खद भएको कांग्रेसले जनाएको छ। 'रसुवामा भोटेकोशी नदीमा आएको बाढीले गरेको जनधनको क्षतिले हामी सबैलाई दुःखीत र गम्भीर बनाएको छ । ३ प्रहरीसहित १५ नागरिक बेपत्ता भएको घटना अत्यन्तै दुःखद छ । नेपालचीन जोड्ने मितेरी पुल एवं भन्सार क्षेत्रमा रहेका कन्टेनर र अन्य मोटर बगाउँदा करोडौंको क्षति भएको छ । यो विपत्तिको समयमा उद्दार कार्यलाई अझ व्यवस्थित र प्रभावकारी बनाउन नेपाली कांग्रेस सरकारको गम्भीर ध्यानाकर्षण गराउँदछ ,'विज्ञप्तिमा उल्लेख छ। वर्षाको समयमा हरेक वर्ष बाढी पहिरोको प्रकोप सामना गर्नु परेको र बेमौसममै पनि गत वर्ष असोज १२ मा गम्भीर विपत्ती व्यहोर्नु परेको स्मरण गर्दै नेपाली कांग्रेस एक्यवद्ध ढंगले प्रकोप सामनामा व्यवस्थित योजना साथ तत्पर रहन तिनै तहको सरकारलाई आग्रह गरेको छ। चीनतर्फ भारी वर्षा हुँदा भोटेकोशी खोलामा आएको बाढीमा परेर १५ जना बेपत्ता भएका हुन्।"
"म कसैले भनेर रोकिने मान्छे हैन, म अप्ठ्यारो मान्छे हो : देउवा","काठमाडौं : नेपाली कांग्रेसका सभापति शेरबहादुर देउवाले पार्टीको १५औं महाधिवेशनको मिति तोक्नुपर्ने बताउँदै आएका नेताहरूलाई समय छ, ६ महिना अझै थप्न मिल्छ भनेका छन् । सानेपामा जारी कांग्रेस केन्द्रीय कार्यसमिति बैठकमा सोमबार नेताहरूले उठाएका प्रश्नको जवाफ दिने क्रममा उनले चार वर्षे नियमित कार्यकाल भए पनि विधानअनुसार एक वर्ष थप्न पाउने र संविधानअनुसार अरू ६ महिना कार्यकाल लम्ब्याउन पाउने अधिकार रहेको स्मरण गराएका हुन्। बैठकमा देउवाले भने, नेपालको संविधानअनुसार ६ महिना बढाउन पाइन्छ। पार्र्टीको विधानअनुसार चार वर्षभन्दा बढ्ता पाइँदैन, मैले भनेकै हो। नेपालको संविधानको कुरा गरेको हो मैले। म संविधान मान्ने मान्छे हो। देउवाले अगाडि भने, मैले के गर्छु, के गर्दैन त्यो मेरो आफ्नो कुरा हो। म छोड भनेर छोड्ने मान्छे होइन। म अप्ठ्यारो मान्छे हो है। सभापति देउवाले बैठकमा महामन्त्री विश्वप्रकाश शर्मालाई जवाफ दिने सन्दर्भमा उक्त कुरा भनेका हुन्। महामन्त्री शर्माले सभापति शेरबहादुर देउवालाई छैटौं पटक प्रधानमन्त्री नबन्न प्रस्ताव गरेका थिए। शर्माले पाँचपटक प्रधानमन्त्री भइसकेका सभापति देउवालाई सम्बोधन गर्दै मुलुक र पार्टीको हितमा हुने गरी अब छैटौंपटक प्रधानमन्त्री बन्नेतर्फ नलाग्न र सम्मानजनक बिदाइ हुन भन्दै अगाडि भने, चितवनमा बोल्दा अवकाश लिने बेला आयो भन्नुभयो। यो प्रशंसनीय छ। पार्टी एक बनाउँछु भन्नुभयो, यो पनि सकारात्मक कुरा हो। तर, नीतिमा, सिद्धान्तमा सबै कुरामा एकता छ। विवाद या प्रतिस्पर्धा कि प्रधानमन्त्री पदका लागि छ कि सभापति पदका लागि छ। तेस्रोपटक सभापति बन्न विधानले दिँदैन, अब ०८३ असारमा आफू छैटौंपटक प्रधानमन्त्री बन्नतिर नलागेर अरू साथीलाई बन्न मार्गप्रशस्त गरेर, प्रशंसा जित्नुपर्छ सभापतिजीले। सम्मानजनक बहिर्गमनको बाटो सभापतिले रोज्नुभएमा त्यसले नेपालको राजनीतिमा अत्यन्तै सकारात्मक प्रभाव छोड्नेछ। शर्माले बैठकमा मुलुकमा स्थिर राजनीति नहुँदा उस्तै समस्याहरू दोहोरिएर देखा परेका भन्दै पाँचबुँदै प्रस्ताव गरेका छन्। शर्माले स्थिर सरकारका लागि अहिले भइरहेको प्रणालीलाई संशोधन गर्न आवश्यक भएको बताउँदै भने, बितेको ७५ वर्षमा कोही पनि प्रधानमन्त्री लगातार पाँच वर्ष टिक्न सकेनन्। संविधान संशोधन गर्दा स्थिर प्रधानमन्त्रीका लागि केही नवीन दृष्टि बनाउनु जरुरी छ, त्यसका लागि मेरो ५ स्टेपको प्रस्ताव छ। १ आम निर्वाचनमा प्रत्यक्षतर्फको सिट र लोकप्रिय मतको आधारमा बन्ने पहिलो दलले सरकारको नेतृत्व गर्ने र सरकार गठन गर्ने विषय समेटिएको छ। जसमा दोस्रो वा तेस्रो दल पूरै अवधि सरकार बाहिर वा विपक्षीमा बस्ने भन्ने कुरा समेटिएको छ। २ पहिलो हुने दललाई सामान्य बहुमत नपुगेको स्थितिमा जित्नेले सबै लग्ने सिद्धान्तबमोजिम निर्वाचनअघि नै आयोगमा बुझाइएका विज्ञहरूको नामबाट अपुग सिट पहिलो दलले प्राप्त गर्ने रहेको छ। ३तेस्रो विकल्पमा पहिलो दलले संसदीय दलबाट चयन गरेको सांसद संसदीय दलको नेता हुँदै नेपालको प्रधानमन्त्री बन्ने, प्रधानमन्त्रीले मन्त्रिपरिषद्मा निश्चित संख्यामा विज्ञहरू सोझै सरिक गराउन सक्ने विषय उल्लेख छ। ४ चौथो बुँदामा त्यसरी बनेको प्रधानमन्त्रीले शपथ ग्रहण गरेको मितिले १० दिनभित्र संसद्मा विश्वासको मत लिने, दुई वर्ष पुगेपछि त्यसको १ महिनाभित्र पुन : विश्वासको मत लिने, पछिल्लो पटक विश्वासको मत लिँदा दुई वर्षे कामको निश्चित आर्थिक, सामाजिक सूचकहरूका आधारमा मात्रै विश्वासको मत पाउने र नपाउने टुंगो लाग्ने र विश्वासको मत पुन : प्राप्त गरेको अवस्थामा प्रधानमन्त्रीले बाँकी अवधि देशको नेतृत्व गर्ने व्यवस्था राख्नुपर्ने उनले उल्लेख गरेका छन्। ५ पाँचौं बुँदामा प्रधानमन्त्री पदमा कुनै पनि व्यक्ति दुई पटक मात्रै बन्न सक्ने प्रस्ताव। २०८४ अगावै महाधिवेशन हुन्छ : महामन्त्री थापा कांग्रेसका महामन्त्री गगन थापाले ०८४ को चुनाव अगाडि नै कांग्रेसको महाधिवेशन हुनेमा कुनै शंका नगर्न आग्रह गरेका छन्। कांग्रेसको महाधिवेशन आम निर्वाचन पछाडि कि अगाडि भन्ने बहस चलिरहेका बेला महामन्त्री थापाले अब बस्ने केन्द्रीय कार्यसमितिको बैठकले महाधिवेशनको क्यालेन्डर ल्याउने बताएका हुन्। उनले भने, १५ औं महाधिवेशन नयाँ ऊर्जाका साथ गरिन्छ। कसैले आशंका नगर्नुहोस्। कार्यकर्तालाई स्पष्ट भन्नुहोस्। हामी यो बीचमा अरू कार्यक्रमहरू गर्छौं। भ्रातृ संस्थाको अधिवेशन गर्छौं। शुभेच्छुक संस्थालाई सम्हाल्छौं। पार्र्टीको सबै साथीहरूलाई जिम्मेवारी पनि दिन्छौँ। यो बीचमा नयाँ अभियानहरू पनि गर्छौँ पार्टीका साथीहरू सबैलाई मिलाएर पार्टीलाई थप प्रभावकारी बनाउँछौं। पार्टी सँगै सरकारलाई पनि थप प्रभावकारी बनाउँछौं। थापाले आगामी असोजमा बस्ने केन्द्रीय समिति बैठकले पार्र्टीको १५औं महाधिवेशनको मिति तोक्ने बताए। उनले क्रियाशील नवीकरणको विषयमा मेहनत गर्नुपर्ने बताए । यसअघि सदस्यता लिएकामध्ये ८० प्रतिशतले नवीकरण गर्ने सम्भावना रहेको उनको भनाइ छ। उनले नवीकरणको काम सकेपछि मात्रै नयाँ सदस्यता वितरणको काम सुरु हुने जानकारी गराए। थापाले भने, दसैंअघि असोजमा केन्द्रीय समिति बैठक गरेर महाधिवेशन तिथिमिति तय गर्ने हो। महाधिवेशनका लागि तयारी भइरहेको छ। तयारी केही भएको छैन भनेर कसैले पनि बाहिर नभनौं। हामी अहिलेदेखि तयारीमा जुटिसकेका छौं। उनले महाधिवेशनसम्मको जिम्मा महामन्त्री भएको नाताले आपूले लिने भएकाले समय घर्किनु अगावै महाधिवेशन हुन्छ भन्ने कुरामा दाबी गर्दै भने, पन्धौं महाधिवेशनसम्म के हुन्छ ? कसरी जान्छ? म कुनै बेला नेपाल विद्यार्र्थी संघको अध्यक्ष बन्ने भनेर हिँडेको मान्छे, मलाई प्रदीप पौडेलले फकाए र म नेविसंघको अध्यक्ष छोडेर क्षेत्रको सभापति बसे। त्यसपछि महामन्त्रीको चुनाव लडेँ। अब यो अधिवेशनमा के हुन्छु भन्ने कुरा पछिको कुरा भयो, यसलाई १५औं महाधिवेशनसम्म छाडिदिने हो। अहिले खाली के सोच्ने हो भने १५औं महाधिवेशनसम्मको हामी जिम्मेवारीमा छौं, यो जिम्मेवारी पूरा गर्दछौं, यो जिम्मेवारीको कुरा गर्दै गर्दा सबैको साथ सहयोग चाहिएको छ। कतै केही कमजोरी भएका छन् भने म क्षमा चाहन्छु। थापाले भ्रष्टाचारको विषयमा उठेका कुरालाई पार्टीको नेता कार्यकर्ता जो भए पनि भ्रष्टाचारी भए कारबाही सबैले भोग्नै पर्ने बताएका छन्। थापाले भने, कानुनी शासनमा दोषीले उन्मुक्ति पाउन हुँदैन। कानुनी शासनमा विश्वास गर्ने हामीहरूले कोही निर्दोष पर्न हुँदैन, दोषी कोही पनि छुट्नु हुँदैन भन्नुपर्यो, दोषी छ भने पनि कांग्रेस भएकै कारणले उसले उन्मुक्ति पाउनु हुँदैन। थापाले केन्द्रीय कमिटीको बैठकमा केही नेताहरूले कांग्रेसले भ्रष्टाचारका मुद्दामा जोडिएका आफ्ना नेतालाई जोगाउन नसकेको भन्दै टिप्पणी गरेपछि यस्तो जवाफ दिएका हुन्। बैठकमा भ्रष्टाचार मुद्दामा धरौटीमा रिहा भएका केन्द्रीय सदस्य मोहनबहादुर बस्नेतले २ दिनअघि थापाकै कारण आफूलाई अख्तियारले मुद्दा दायर गरेको आरोपसमेत लगाएका थिए। संविधान संशोधनका विषय अगाडि बढाउन कार्यदल केन्द्रीय समितिले संविधान संशोधनका लागि कांग्रेस पार्टी इमान्दार र दृढ रहेको जनाएको छ। बैठकले कांग्रेस र एमालेको सरकार गठन गर्दा गरिएको सातबुँदेमा उल्लेखित संविधान संशोधनको पक्षमा पुन : प्रतिबद्धता सहितको निर्णय गरेको छ। बैठकको निर्णयमा भनिएको छ, नेपाली कांग्रेसको नेतृत्वमा बनेको संघीय लोकतान्त्रिक गणतन्त्र नेपालको संविधानको रक्षा एवं कार्यान्वयन प्रमुख दायित्व र जिम्मेवारी हाम्रो नै हो भन्ने कुरामा नेपाली कांग्रेस स्पष्ट र पूर्ण प्रतिबद्ध छ। संविधान संशोधनका विषयलाई अघि बढाउन पार्टीबाट कार्यदल गठन गर्ने निर्णयसमेत गरिएको छ। कार्यदलले गर्ने कामबारे भनिएको छ, कार्यदलले पार्र्टीभित्र संविधान संशोधनका विषयमा छलफल चलाउने छ। संविधान निर्माणमा सहकार्य गरेका राजनीतिक दलहरू, संविधान निर्माणमा योगदान गर्नुभएका विज्ञहरू, विशेषज्ञ एवं सरोकारवाला नागरिक समाजसँग संवाद गर्ने छ। सातबुँदे सहमतिबमोजिम बन्ने संयुक्त कार्यदलमा समेत रहेर यही कार्यदलले कांग्रेसका तर्फबाट काम गर्ने छ। सरकारलाई ध्यानाकर्षण कृषि क्षेत्रका लागि आवश्यक पर्ने मलखाद बिक्री वितरणलाई प्रभावकारी बनाउन र आवश्यक रासायनिक मलखादको तत्काल व्यवस्था गरी किसानहरूलाई सहज बनाउन सरकारसँग आग्रह गरिएको छ। प्राकृतिक विषादी र प्रांगारिक मलको प्रयोग र उत्पादनलाई प्रोत्साहन गर्ने कार्य अगाडि बढाउँदै साथै कृषिमा प्रयोग गरिने रासायनिक विषादीको मात्रा र गुणस्तर नियमन तथा नियन्त्रण गर्ने कार्यलाई प्रभावकारी बनाउन सरकारको ध्यानाकर्षण गरिएको छ। स्वदेशमै उत्पादन र रोजगारीका अवसर सिर्जना गर्न एवं राष्ट्रिय, अन्तर्राष्ट्रिय व्यापारमा सन्तुलन कायम गर्न बाधक देखिँदै आएका विद्यमान कानुनी प्रबन्ध एवं प्रक्रियागत झन्झट तथा करको व्यवस्थालाई सुधार गर्नुपर्ने सुझाव दिइएको छ। सुनचाँदीलाई विलासिताको वस्तुका रूपमा परिभाषित गर्नु उपयुक्त नदेखिने कांग्रेसको निर्णय छ। मौसम पूर्वानुमानका अनुसार विगतको तुलनामा यस वर्ष अझ भारी वर्षा हुने प्रक्षेपण गरिएको उल्लेख गर्दै कांग्रेसले पूर्वतयारी र प्रभावकारी प्रतिकार्यका लागि व्यवस्था गर्न सरकारको ध्यानाकर्षण गराइएको छ। आन्दोलन चिकित्सकहरूसँग विलम्ब नगरी संवाद गर्न सरकारसँग माग गरिएको छ ।"
प्रधानमन्त्री ओली र देउवासहित दुई दलका शीर्ष नेताहरूबीच भेटवार्ता,"काठमाडौं : सत्ता साझेदार प्रमुख दुई दलका शीर्ष नेताहरुबीच आज छलफल भएको छ । प्रधानमन्त्री निवास, बालुवाटारमा जारी बैठकमा प्रधानमन्त्री केपी शर्मा ओली, नेपाली काँग्रेसका सभापति शेरबहादुर देउवा, उपसभापति पूर्णबहादुर खड्का, गृहमन्त्री रमेश लेखक, नेकपा (एमाले) महासचिव शंकर पोखरेल, उपमहासचिव विष्णुप्रसाद रिमाल सहभागी रहेको ओली सचिवालयले जनाएको छ। उनीहरूबीच समसामयिक राजनीति, संसद् ल्याइने विधेयक, बाढी पहिरो र डुबानको क्षति तथा उद्धारलगायत विषयमा छलफल भइरहेको बताइएको छ।"
अर्थतन्त्रको धनात्मक वृद्धि,"काठमाडौं : पछिल्लो समय विद्युत् उत्पादन तथा वितरण, निर्माण क्षेत्र, वित्तीय तथा बिमा क्षेत्र, खानी तथा खनिज पदार्थ उत्खननमा उल्लेखनीय वृद्धि हुँदा समग्रमा मुलुकको अर्थतन्त्र वृद्धि भएको छ। उक्त क्षेत्रले फड्को मार्दा ४८ प्रतिशतले आर्थिक वृद्धि हुने राष्ट्रिय तथ्यांक कार्यालय राष्ट्रिय लेखा विभागको प्रारम्भिक अनुमान छ। तथापि, तेस्रो त्रैमासिकमा १८ वटा औद्योगिक क्षेत्रमध्ये तीनवटा क्षेत्र (यातायात तथा भण्डारण, वित्तीय तथा बिमा र आवास तथा भोजन क्षेत्र) मा भएको ऋणात्मक वृद्धिको प्रभाव तथा अन्य क्षेत्रको सामान्य वृद्धिको कारणले समग्र कुल गार्हस्थ्य उत्पादन (जीडीपी)मा झिनो अंकले मात्र वृद्धि हुने अनुमान गरिएको छ। चालु आर्थिक वर्ष २०८१८२ को तेस्रो त्रैमासमा मात्रै नेपालको गार्हस्थ्य उत्पादन (जीडीपी) ६ खर्ब १२ अर्ब १६ करोड ९० लाख रुपैयाँ मूल्य अभिवृद्धि भएको छ। जबकि गत आवको सोही तेस्रो त्रैमासमा कुल जीडीपी ५ खर्ब ८४ अर्ब २० करोड १० लाख रुपैयाँबराबरको मूल्य अभिवृद्धि भएको थियो। सोही त्रैमासिक गार्हस्थ उत्पादन आधारभूत मूल्यमा गत आर्थिक वर्ष २०८०८१को तेस्रो त्रैमासिकको तुलनामा चालु आर्थिक वर्ष २०८१८२ को सोही अवधिमा ४८ प्रतिशतले वृद्धि हुने प्रारम्भिक अनुमान गरिएको राष्ट्रिय तथ्यांक कार्यालयले बताएको छ। उक्त त्रैमासिकमा अर्थतन्त्रको धनात्मक वृद्धि हुनुमा विद्युत् उत्पादन तथा वितरणमा भएको वृद्धि, निर्माण क्षेत्रमा भएको वृद्धि, वित्तीय तथा बिमा क्षेत्रमा भएको वृद्धि, खानि तथा खनिज पदार्थ उत्खननमा भएको वृद्धि प्रमुख कारक रहेको कार्यालयले प्रस्ट्याएको छ। समग्रमा यस त्रैमासमा प्रस्तुत गरिएका कुल १८ वटा औद्योगिक क्षेत्र सबैमा धनात्मक वृद्धिदर रहेको अनुमान छ। तर, यस अवधिमा शिक्षा क्षेत्र, पानी तथा फोहोर व्यवस्थापन, आवास तथा भोजन क्षेत्रमा उल्लेख्य वृद्धि हुन नसकेकाले अर्थतन्त्रको वृद्धिदर सामान्य रहन गएको अनुमान गरिएको छ। यसै क्रममा राष्ट्रिय तथ्यांक कार्यालयका निर्देशक दिनेश भट्टराई गत आवको तेस्रो त्रैमास (माघफागुन र चैत)को तुलनामा चालु आवको सोही अवधिमा आर्थिक वृद्धि उल्लेखनीय भएको तर्क गर्छन्। १८ वटा क्षेत्रमा हेर्दा गत वर्षको तुलनामा विद्युत् तथा ग्यासमा बढी वृद्धि भएको देखिन्छ। भोलममा वित्तीय क्षेत्र, खनिज, निर्माणमा पनि सुधार छ, उनी भन्छन्,आर्थिक वृद्धिदर अर्थतन्त्रको स्वास्थ्य मापन गर्न प्रयोग गरिन्छ। धनात्मक आर्थिक वृद्धिदर अर्थतन्त्र सही दिशामा अगाडि बढेको संकेत हो भने ऋणात्मक आर्थिक वृद्धिदर अर्थतन्त्र संकुचनमा गएको संकेत हो। त्रैमासिक राष्ट्रिय लेखाका अनुमान आर्थिक वर्ष २०६७६८ लाई आधार वर्ष मानेर तयार गरिएको उनले जनाए। यी त्रैमासिक रूपमा प्रकाशित अनुमान स्थिर मूल्यमा मात्र मापन गरिएका छन्। प्रत्येक त्रैमासिक समाप्त भएको ९० दिन भित्रमा त्रैमासिक राष्ट्रिय लेखा अनुमान सार्वजनिक गर्ने कार्यालयको अभ्यासबमोजिम चालु आर्थिक वर्ष २०८१८२ को तस्रो त्रैमासिकको अनुमान सार्वजनिक गरिएको छ। यस क्रममा अघिल्ला त्रैमासिकहरूमा प्रकाशित राष्ट्रिय लेखाका अनुमानहरूलाई अद्यावधिकसमेत गरिएको छ। यस अनुरूप त्रैमासिक गार्हस्थ उत्पादन आधारभूत मूल्यमा चालु आर्थिक वर्ष २०८१८२ को दोस्रो त्रैमासिकको तुलनामा चालु आर्थिक वर्ष २०८१८२ को तेस्रो त्रैमासिकमा ०६ प्रतिशतले वृद्धि हुने प्रारम्भिक अनुमान छ। चालु आर्थिक वर्षको दोस्रो त्रैमासिकको तुलनामा चालु आर्थिक वर्षको तेस्रो त्रैमासिकमा १८ वटा औद्योगिक क्षेत्रमध्ये तीनवटा क्षेत्र (यातायात तथा भण्डारण, वित्तीय तथा बिमा र आवास तथा भोजन क्षेत्र) मा भएको ऋणात्मक वृद्धिको प्रभाव तथा अन्य क्षेत्रको सामान्य वृद्धिको कारणले समग्र कुल गार्हस्थ्य उत्पादन झिनो अंकले मात्र वृद्धि हुने अनुमान गरिएको कार्यालयले बताएको छ। यद्यपि, विद्युत् उत्पादन तथा वितरण क्षेत्रमा भने अन्य क्षेत्रको तुलनामा धेरै वृद्धि हुने अनुमान गरिएको छ, सार्वजनिक प्रतिवेदनमा उल्लेख छ। अर्थतन्त्रमा योगदान गर्ने कुन क्षेत्रको कति मूल्य अभिवृद्धि ? चालु आर्थिक वर्ष २०८१८२ को तेस्रो त्रैमासिक र अघिल्लो आर्थिक वर्ष २०८०८१ को तेस्रो त्रैमासिक अवधिबीच क्षेत्रगत तुलना गर्दा अर्थतन्त्रका प्रस्तुत गरिएका सबै १८ वटा औद्योगिक क्षेत्रहरूको कुल मूल्य अभिवृद्धि वृद्धिदर धनात्मक रहेको छ। जसमध्ये विद्युत् उत्पादन तथा वितरणसँग सम्बन्धित क्रियाकलापको सबैभन्दा धेरै वृद्धिदर अर्थात् १२५ प्रतिशत रहेको छ भने निर्माण क्षेत्रमा ६९ प्रतिशत छ। यसैगरी, खानी तथा खनिज पदार्थ उत्खनन र वित्तीय तथा विमा क्षेत्रमा ६७ प्रतिशत वृद्धि रहने प्रारम्भिक अनुमान गरिएको छ। त्यसैगरी, सूचना तथा सञ्चार क्षेत्रमा ६६ प्रतिशत, यातायात तथा भण्डारण क्षेत्रमा ६३ प्रतिशत, औद्योगिक उत्पादन क्षेत्रमा ६२ प्रतिशत रहने प्रारम्भिक अनुमान गरिएको छ। अर्थतन्त्रमा सबैभन्दा धेरै योगदान पुयाउने कृषि क्षेत्रको वृद्धिदर भने ३६ प्रतिशत हुने प्रारम्भिक अनुमान गरिएको छ। विशेष गरेर हिउँदेबाली, तरकारीबाली तथा केही नगदेबालीहरूको उत्पादनमा भएको सामान्य वृद्धिले कृषि क्षेत्रको मूल्य अभिवृद्धिमा सकारात्मक प्रभाव परेको राष्ट्रिय तथ्यांक कार्यालयको भनाइ छ। अर्कोतर्फ, अर्थतन्त्रको दोस्रो ठूलो क्षेत्र थोक तथा खुद्रा व्यापार क्षेत्रको चालु आर्थिक वर्ष २०८१८२ को तेस्रो त्रैमासिकमा कृषि तथा व्यापारजन्य वस्तुहरूको स्वदेशी उत्पादनमा भएको वृद्धि तथा प्रमुख व्यापारजन्य वस्तुको आयातमा भएको वृद्धिका कारणले गर्दा व्यापार क्षेत्रको वृद्धि ५६ प्रतिशत हुने अनुमान गरिएको छ। त्यसैगरी, गत आर्थिक वर्षको तेस्रो त्रैमासिकको तुलनामा चालु आर्थिक वर्षको तेस्रो त्रैमासिकमा औद्योगिक वस्तुको उत्पादनमा क्रमिक सुधार आएका कारण उत्पादनमूलक उद्योग क्षेत्रको वृद्धि ६२ प्रतिशत हुने प्रारम्भिक अनुमान छ। यस त्रैमासिकमा शिक्षा क्षेत्रको वृद्धि २३ प्रतिशत, पानीको आपूर्ति, ढल निकास, फोहोर व्यवस्थापन क्षेत्रको वृद्धि २४ प्रतिशत, आवास तथा भोजन क्षेत्रको वृद्धि २५ प्रतिशत हुने प्रारम्भिक अनुमान छ। आर्थिक वृद्धिदर उतारचढावमा सुधारात्मक दिशा तय गर्न खोज्दै विगत तीनवटा आर्थिक वर्षहरूको त्रैमासिक कुल गार्हस्थ्य उत्पादन वृद्धिदर र चालु आर्थिक वर्षको दोस्रो त्रैमासिकको वृद्धिदरलाई हेर्दा नेपालको आर्थिक वृद्धिदर विगतमा कहिले बढ्ने, कहिले घट्ने गरेको भए तापनि आर्थिक वर्ष २०७९८० देखि सुधारात्मक रूपमा निश्चित दिशा तय गर्न खोजेको छ। मौसमी प्रभाव समायोजित त्रैमासिक वृद्धिलाई हेर्दा चालु आर्थिक वर्ष २०८१८२ को दोस्रो त्रैमासिक (कात्तिक, मंसिर र पुस) को तुलनामा चालु आर्थिक वर्ष २०८१८२ को तेस्रो त्रैमासिक (माघ, फागुन र चैत्र) को प्रारम्भिक अनुमान अनुसार प्रस्तुत गरिएका कुल १८ वटा औद्योगिक क्षेत्रमध्ये १५ वटाको उत्पादन बढेको देखिन्छ भने तीन वटा औद्योगिक क्षेत्रको उत्पादन घटेको देखिन्छ। विद्युत् उत्पादन तथा ग्याँस क्षेत्रमा सबैभन्दा बढी ५५ प्रतिशत वृद्धि हुने र यो क्षेत्रलाई पछ्याउँदै अन्य सेवा क्षेत्रको वृद्धिदर २५ प्रतिशत रहने अनुमान गरिएको छ। यो अवधिमा अर्थतन्त्रमा सबैभन्दा बढी हिस्सा रहेको कृषि, वन तथा मत्स्य क्षेत्रको वृद्धिदर सामान्य वृद्धि ०७ प्रतिशत रहन गएको छ भने समग्र अर्थतन्त्रको वृद्धिदर ०६ प्रतिशत हुने प्रारम्भिक अनुमान रहेको छ। ऋणात्मक वृद्धि हुने तिन ओटा औद्योगिक क्षेत्रहरूमध्ये सबैभन्दा धेरै यातायात तथा भण्डारण क्षेत्रको ऋणात्मक वृद्धिदर (३३), त्यसपछि वित्त तथा बिमा क्षेत्रको ऋणात्मक वृद्धिदर (१६ र आवास तथा भोजन क्षेत्रको ऋणात्मक वृद्धिदर (०८) रहेको छ। के हो आर्थिक वृद्धिदर ? आर्थिक वृद्धिदर भनेको कुनै अर्थतन्त्रभित्र निश्चित समयावधिमा सञ्चालित आर्थिक क्रियाकलापबाट मूल्य अभिवृद्धि भई नयाँ उत्पादन भएका वस्तु तथा सेवाहरूको स्थिर मूल्यमा अघिल्लो अवधिको तुलनामा भएको प्रतिशत परिवर्तन हो। साथै, आर्थिक वृद्धिदर भनेको अघिल्लो अवधिको तुलनामा राष्ट्रको स्थिर मूल्यको गार्हस्थ्य उत्पादन (रियल जीडीपी) मा हुने परिवर्तन हो। देशको अर्थतन्त्रको अवस्थाको मूल्यांकन गर्न यो सूचक प्रयोग गरिन्छ। आर्थिक वृद्धिदर अर्थतन्त्रको स्वास्थ्य मापन गर्न प्रयोग गरिन्छ। धनात्मक आर्थिक वृद्धिदर अर्थतन्त्र सही दिशामा अगाडि बढेको संकेत हो भने ऋणात्मक आर्थिक वृद्धिदर अर्थतन्त्र संकुचनमा गएको संकेत हो।"
यस्तो पो सामुदायिक शिक्षा,"आम नेपालीको साझा सपना सन्तानलाई गुणस्तरीय शिक्षा हो । त्यही आकांक्षा पूरा गर्न थुप्रै अभिभावकको रोजाइ निजी विद्यालय हुने गरेको छ । तर यसपालिको माध्यमिक शिक्षा परीक्षा (एसईई) नतिजाले सामुदायिक विद्यालयहरूको गुणस्तर पनि आशालाग्दो देखाएको छ । त्यसको एउटा सशक्त उदाहरण रूपन्देहीको तिलोत्तमास्थित शान्ति नमुना माध्यमिक विद्यालय हो । देशभरमै सबैभन्दा धेरै १८ जना विद्यार्थीले यो विद्यालयले ४ जीपीए दिलाएर शान्ति माविले आफूलाई नमुना नाममा मात्र होइन, काममै प्रमाणित गरेको छ । त्यसो त यो विद्यालयका ५४ जनाले ३६ देखि ३९९ जीपीए हासिल गर्नुले यो विद्यालयको शैक्षिक उत्कृष्टता र समर्पणलाई प्रस्ट पार्छ । यो सामुदायिक विद्यालयको सफलताको कथा मात्र होइन । त्यसो त यसपालि ९ सय ७१ जनाले ४ जीपीए ल्याएका थिए । त्यसमा सामुदायिक विद्यालयका विद्यार्थीको संख्या पनि उल्लेख्य रह्यो । शान्ति नमुनाको चाहिँ झन् धेरै संख्यामा विद्यार्थीले ४ जीपीए ल्याउनु उदाहरणीय हो । यसले सामुदायिक विद्यालयप्रति व्याप्त अविश्वासको बादल फटाउन मद्दत पुगेको छ । सामुदायिक विद्यालयले पनि सत्प्रयास गर्दा उत्कृष्ट नतिजा ल्याउन सक्ने सन्देश पनि शान्ति नमुनाले दिएको छ । पक्कै पनि शान्ति नमुनाको यो सफलतामा विद्यार्थी वा शिक्षकको मात्रै नभई अभिभावकदेखि स्थानीय सरकारसम्मको योगदान छ । विद्यार्थीको पठनपाठनलाई व्यावहारिक बनाउनु, शिक्षण प्रणालीलाई दबाबमूलक नबनाई सिकाइमूलक बनाउनुलगायत कारण पनि यो सफलता विद्यालयले प्राप्त गरेको छ । जुन, अरू सामुदायिक विद्यालयका लागि पनि पाठ हो । खासगरी अतिरिक्त कक्षा, साप्ताहिक परीक्षा, तत्काल नतिजा प्रकाशन, उत्प्रेरणा कक्षालगायत अभ्यास देशभरको अरू विद्यालयहरूले शान्ति नमुनाबाट सिक्न सक्छन्, सिक्नु पनि पर्छ । शिक्षकहरू विद्यालयमा मात्रै सीमित नरही विद्यार्थीका घरघरसम्म पुगेसमेत अनुगमन गर्ने र विद्यार्थीको पढाइलाई सहयोग गर्ने शैली निकै अनुसरणीय छ । विद्यालय र आफ्नो पेसाप्रति शिक्षकहरू यसरी समर्पित हुनुले नै नतिजा उत्कृष्ट आउन सकेको भन्नु अतिशयोक्ति हुँदैन । त्यसो त विद्यालयले किताबी ज्ञानमा मात्रै विद्यार्थीलाई सीमित गरेको छैन, जीवनोपयोगी ज्ञान र सीपहरू पनि दिलाएको छ । कतिपय विद्यालयले सुरुमा उत्कृष्ट विद्यार्थीलाई भर्ना गरी नतिजा पनि सोहीअनुसार निकाल्ने गरेका छन्, तर शान्ति मावि भने समावेशी छ । यसले दृष्टिविहीन, श्रवणशक्ति गुमाएका र अटिजम भएका विद्यार्थीका लागि पनि विशेष व्यवस्था गरेर शिक्षामा सबैको समान अवसर र पहुँच दिलाएको छ । विद्यालयको शिक्षक र सिकाइ पद्धति आकर्षक भएको अर्काे सशक्त प्रमाण भनेको ४ जीपीए ल्याएका सबैजसो विद्यार्थीले कक्षा ११ का लागि यही विद्यालयलाई रोज्नु हो । एसईईपछि गाउँका विद्यार्थी सहर र सहरका पनि प्रमुख सहर हुँदै काठमाडौं केन्द्रित हुने प्रवृत्तिविरुद्ध पनि शान्तिले सफल उदाहरण दिन सकेको छ । त्यसैले नै शान्ति माविलाई देशभर चर्चाको केन्द्रमा पुयाउँदै यसले एउटा प्रेरणादायी कथा प्रस्तुत गरेको छ ।"
चीनले दियो खतराको संकेतः सतर्कता अपनाउन सिन्धुपाल्चोक प्रशासनको आग्रह,"सिन्धुपाल्चोक : चीन स्वशासित तिब्बतको न्यालममा वर्षा भइरहेको भन्दै चिनियाँ अधिकारीले उत्तरी सीमा क्षेत्र सिन्धुपाल्चोकको तातोपानी आसपासमा सर्तक रहन सन्देश प्रवाह गरेका छन्। चिनियाँ अधिकारीहरुले बर्षाका कारण बाढी आउन सक्ने खतराको संकेत गरेलगत्तै जिल्ला प्रशासन कार्यालय सिन्धुपाल्चोकले मंगलबार दिउँसो सूचना जारी गरी नागरिकहरुलाई सतर्कता अपनाउन अपिल गरेको छ। छिमेकी राष्ट्र चीनको तिब्बत क्षेत्रको न्यालममा वर्षा भइरहेको र आज राति बढी वर्षा हुन सक्ने सम्भावना रहेको भनी चिनियाँ अधिकारीबाट सूचना प्राप्त भएकोले भोटेकोशी र सुनकोशी नदी आसपास क्षेत्रमा जोखिम हुन सक्ने भएकोले नदी आसपास क्षेत्रका बासिन्दाहरुमा सतर्कता अपनाउन र अरनिको राजमार्ग अन्तर्गत बन्देउदेखि लिपिङ सम्ममा सवारी साधन चलाउँदा समेत सतर्कता अपनाउन हुन यो सूचना प्रकाशित गरिएको छ, सहायक प्रमुख जिल्ला अधिकारी गणेश नेपालीद्वारा जारी सूचनामा भनिएको छ। तिब्बतमा अझै भारी वर्षा हुनसक्ने मौसमविद्को चेतावनीपछि सीमामा रहेका चिनियाँ अधिकारीले सतर्कता अपनाउन सन्देश प्रवाह गरेका हुन्। सूचना प्राप्त भएपछि प्रमुख जिल्ला अधिकारी किरण थापाले सबै सुरक्षा अंगलाई सतर्क रहन निर्देशन दिएका छन्। प्रजिअ थापाले भोटेकोशी र सुनकोशी तटीय क्षेत्रको लिपिङदेखि बन्देउसम्मका स्थानीयलाई सूचना जारी गरेर सचेत गराएको बताए। अहिले भोटेकोशी नदीमा बाढी आइरहेको छ। तर, खतराको अवस्था छैन, थापाले भने तातोपानी, बाह्रबिसे, लामोसाँघु, बलेफी, सुकुटे क्षेत्रका स्थानीयलाई सचेत गराइएको छ। गएराति रसुवास्थित नेपालचीन सीमामा रहेको ल्हेन्दे खोलामा आएको बाढीले ठूलो जनधनको क्षति पुगेको छ। बाढीमा परी नेपाली र चिनियाँ नागरिकसहित १८ जना बेपत्ता भएका छन्। बाढीले नेपालचीन जोड्ने मितेरी पुलसमेत बगाएको छ।"
भोटेकोशी नदीमा बेपत्ता हुनेको संख्या २० पुग्यो,"काठमाडौं : गएराति रसुवास्थित भोटेकोशी नदीमा आएको बाढीमा बेपत्ता हुनेको संख्या २० पुगेको छ। जिल्ला प्रशासन कार्यालय रसुवाले दिएको जानकारी अनुसार थप दुई जना बेपत्ता भएका हुन्। बेपत्ता हुनेमा नेपाल प्रहरीका लालबहादुर श्रेष्ठ, मुना ठाकुर र लोकेन्द्र बोहोरा रहेका छन्। यसैगरी बर्दियाका जिपन चौधरी, सन्तोष दइत,बुद्धिराम राम थारु, लक्ष्मीनारायण थारु, सुरेश थारु, बागलुङका नरेन्द्र विक, सिन्धुपाल्चोकका फुर्वा लामा, चालक गोविन्द मोक्तान, चालक लोकमान तामाङ, गोरखाको पालुङ्टार नगरपालिका६ का डीलबहादुर तामाङ, गोरखाको पालुङ्टार नगरपालिका ६ का धनबहादुर तामाङ रहेका छन्। यसैगरी चिनियाँ नागरिक यू युए, लि ख्वाछिङ, याङ छ्वान, हाई हाङ, यौ स्याओ छ्यौ र चौ युङ बेपत्ता छन्। हालसम्म ५५ जनाको उद्धार गरिएको छ। ७ जनाको शव फेला परेको छ।"
रसुवाको बाढीले २३ वटा मालबाहक कन्टेनर र ३५ वटा विद्युतीय गाडी बगायो,"रसुवा : बाढीका कारण रसुवागढी भन्सारको सुक्खा बन्दरगाह बगाउँदा भएको क्षतिको विववरण सार्वजनिक भएको छ। रसुवाका सहायक प्रमुख जिल्ला अधिकारी द्रुवप्रसाद अधिकारीका अनुसार बाढीका कारण २३ वटा मालबाहक कन्टेनर, छ मालवाहक ट्रक र ३५ वटा नयाँ विद्युतीय सवारीसाधन गरी ६४ वटा बगेका छन्। त्यस्तै बेपत्ता हुनेमा हालसम्म २० जना छन्। तीमध्ये नेपाल प्रहरीका तीन जना, सुक्खा बन्दरगाहमा काम गर्ने छ, डिब्बा चालक पाँच र चिनियाँ नागरिक छ जना रहेका सहायक प्रमुख जिल्ला अधिकारीले जानकारी दिए। बाढीका कारण ड्यामसाइट बगाउँदा १११ मेघावाट क्षमताको रसुवागढी जलविद्युत् केन्द्रको उत्पादन पूर्ण रूपमा बन्द भएको छ। त्यस्तै २० मेघावाट क्षमताको चिलिमे जलविद्युत् केन्द्रको तेलरेटरमा बाढीको लोदो पस्दा उत्पादन पूर्ण रूपमा बन्द छ। यसलाई पुनः सञ्चालनका लागि मर्मत कार्य अगाडि बढाइएको पनि जिल्ला प्रशासन कार्यालयले जनाएको छ। माथिल्लो त्रिशूली एको ६० मेघावाट क्षमताको जलविद्युत् केन्द्रको ड्यामसाइटमा पनि क्षति भएको नेपाल विद्युत् प्राधिकरणले जनाएको छ। अन्य क्षतिको विवरण प्राप्त भएको छैन। यसैबीच नेपाली सेनाको हेलिकप्टरले नदी किनारका जोखिमयुक्त क्षेत्रबाट ५५ जनालाई सुरक्षित ठाउँमा उद्धार गरेको पनि सहप्रजिअ अधिकारीले बताए। 'ल्हेन्दे खोलाको मितेरी पुल बताउँदा केरुङसँगको सीधा सम्बन्ध टुटेको छ। १० मिटर चौडाइ र १०० मिटर लम्बाइको रहेको सो पुलमा क्षति भएको प्राविधिकहरूले बताएका छन्। रसुवागढीबाट करिब ८० कोषमाथि छुसुमधो भन्ने चिनियाँ भूभागबाट आएको पहिरोले क्षति बनाएको अनुमान छ,' उनले भने।"
भोटेकोशी बाढी प्रभावित क्षेत्रमा प्रधानमन्त्री (फोटोफिचर),"काठमाडौं : प्रधानमन्त्री केपी शर्मा ओली नेपालचीन सिमानाको ल्हेन्दे खोला र भोटेकोसी नदीमा आएको बाढीका कारण भएको धनजनको क्षतिको अवस्था बुझ्न रसुवागढी पुगेका छन्। प्रधानमन्त्री ओलीसहित उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, ऊर्जा, जलस्रोत तथा सिँचाइमन्त्री दीपक खड्का र प्रधानमन्त्रीका मुख्य सल्लाहकार विष्णुप्रसाद रिमालसहितको टोली प्रभावित क्षेत्रमा पुगेको हो। मुख्यसचिव एकनारायण अर्याल, नेपाली सेनाका प्रधानसेनापति अशोकराज सिग्देल, नेपाल प्रहरीका प्रहरी महानिरीक्षक दीपक थापा, सशस्त्र प्रहरी बलका महानिरीक्षक राजु अर्याल र राष्ट्रिय अनुसन्धान विभागका प्रमुख हुतराज थापा पनि बाढी प्रभावित क्षेत्रमा पुगेका छन्।"
