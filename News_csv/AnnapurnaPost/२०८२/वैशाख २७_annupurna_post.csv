शीर्षक,विवरण
अनि सफल भयो भारतपाकिस्तान युद्धविराम,"काठमाडौं : भारत र पाकिस्तानबीच पछिल्ला पाँच दिनदेखि तनाव बढिरहेको थियो। विशेषतः भारतपाकिस्तान सीमा क्षेत्र र दुवै देशले शासित गर्दै आएको जम्मु कश्मीर क्षेत्र गोलबारीले अशान्त बनेको थियो। दुवै देशका आआफ्नै दाबीबीच अमेरिकी राष्ट्रपति डोनाल्ड ट्रम्पले नेपाली समयअनुसार ५:४८ बजे एक्समा एउटा पोस्ट गरे। उनले मध्यरातसम्म चलेको वार्ता सफल भएको उल्लेख गरेका छन्। उनले भारत र पाकिस्तानले युद्धविराम गर्न सहमत भएको घोषणा पनि गरे। भारत र पाकिस्तानबीच युद्ध चलिरहेकै बेला अमेरिकी राष्ट्रपति ट्रम्पले सुखद समाचार सुनाएका थिए। उनले युद्धविराम गर्न सहमत भएकोमा भारत र पाकिस्तानलाई बधाइ पनि दिए। 'अमेरिकाको मध्यरातसम्म चलेको लामो वार्तापछि भारत र पाकिस्तान तत्काल युद्धविराम गर्न सहमत भएको घोषणा गर्न पाउँदा खुसी छु। महान बुद्धिमत्ता प्रयोग गरेकोमा दुवै देशलाई बधाइ,' उनले एक्समा लेखेका छन्। अमेरिकी उपराष्ट्रपति जेडी भान्सले केही दिनअघि मात्रै भारतपाकिस्तानको आन्तरिक मामिलामा आफूहरूले दख्खल नदिने बताएका थिए। उनले त्यस्तो बताइरहँदा राष्ट्रपति ट्रम्प भने भारतपाकिस्तानको युद्ध रोक्ने पक्षमा रहेको ह्वाइट हाउस स्रोतलाई उद्धृत गर्दै बीबीसीले लेखेको छ। उनले युक्रेन र रुसबीचको जारी युद्ध रोक्न पनि भूमिका खेल्दै आएका छन्। 'भारत र पाकिस्तानको युद्ध पनि उनलाई सह्य थिएन। त्यसका लागि रातदिन पहल गरे र सफल पनि भए,' बीबीसीमा भनिएको छ। अमेरिकी राष्ट्रपतिले घोषणा गरेपछि युद्धरत भारत र पाकिस्तान दुवै देशले युद्धविरामका लागि सहमत भएको आधिकारिक पुष्टि गरेका थिए। भारतीय विदेश मन्त्रालयका सचिव विक्रम मिश्रीले आयोजित प्रेस ब्रिफिङमा आज ५ बजेदेखि युद्धविराम भएको बताए। उनले त्यसअघि भारत र पाकिस्तानका सैन्य अधिकारीहरूबीच फोन वार्ता भएको बताए। सोही टेलिफोन वार्तापछि स्थल, हवाई र जल तीनै क्षेत्रमा युद्ध, र सैन्य कारबाही रोक्ने सहमति भएको सचिव मिश्रीले बताए। पाकिस्तानका उपप्रधान एवं विदेशमन्त्री इसक दरले पनि युद्धविराम भएको पुष्टि गरे। उनले पनि एक्समार्फत आफूहरू शान्ति र सुरक्षाको पक्षमा रहेको उल्लेख गरेका छन्। अमेरिकी विदेश मन्त्रालयले पनि विज्ञप्ति जारी गरेर युद्धविरामका लागि ४८ घन्टा पहल गर्नुपरेको बताएको छ। अमेरिकी विदेशमन्त्री मार्को रुबियोले विज्ञप्ति जारी गरेर अमेरिकाका उपराष्ट्रपति जेडी भान्स र आफूले युद्धविरामका लागि दुई दिन मेहनत गरेको बताए। यस दौरानमा भारतीय प्रधानमन्त्री नरेन्द्र मोदी, भारतीय प्रधानमन्त्री शहबाज सरिफ, भारतीय विदेशमन्त्री एस जयशंकर, पाकिस्तानका सेनाध्यक्ष असीम मुनिर, भारतका राष्ट्रिय सुरक्षा सल्लाहकार अजित डोभाल र पाकिस्तानका सुरक्षा सल्लाहकार असीम मिलकसँग निरन्तर छलफल भएको विदेशमन्त्री रुबियोले उल्लेख गरेकी छन्। यसबीचमा भारत र पाकिस्तानका उच्च अधिकारीहरूसँग पनि छलफल भएको उनले बताइन्। जम्मु कश्मीरका मुख्यमन्त्री उमर अब्दुल्लाहले श्रीनगरमा विस्फोटको आवाज सुनिएको एक्समा उल्लेख गरेका छन्। 'के भयो युद्धविराम? श्रीनगरमा सबैतिर विस्फोटको आवाज सुनिरहेको छु,' उनले प्रश्न गरेका छन्। उनले त्यहाँका नागरिकलाई सुरक्षित रहन अपील गरेका छन्। 'यो बताउँदै गर्दा मलाई खुसी लागेको छ कि भारत र पाकिस्तान युद्धविराम गर्न र एकआपसमा छलफलका लागि सहमत भएका छन्,' उनले भनेकी छन्। उनले शान्ति स्थापनाका लागि प्रधानमन्त्री मोदी र सिरफले चालेको कूटनीतिक कदमलाई सराहना गरेकी छन्। भारतीय विदेशमन्त्री एस जयशंकरले पनि युद्धविरामका लागि सहमति भएको बताए। उनले भारत र पाकिस्तानले सैन्य कारबाही रोक्न तयार भएको एक्समा उल्लेख गरेका हुन्। उनले आतंकवादविरुद्ध भारतको अडान भने कहिल्यै नझुक्ने बताए। 'आतंकवादविरुद्ध भारत सधैं कठोर बन्दै आएको छ। र, त्यो जारी पनि रहन्छ,' उनले भनेका छन्। भारतको रक्षा मन्त्रालयले पनि युद्धविरामका लागि गरिएको सहमति पालना गर्ने बताएको छ। तर, यसबीच हुनसक्ने खतराका लागि आफूहरू सतर्क रहने भारतीय सेनाका अधिकारी आर रघु नायरले बताए। त्यस्तै पाकिस्तानका प्रधानमन्त्री सिरफले पनि आधिकारिक धारणा सार्वजनिक गरे। शान्ति स्थापनाका लागि सक्रिय भूमिका खेलेको भन्दै उनले अमेरिकी राष्ट्रपति ट्रम्पलाई धन्यवाद दिए। 'यहाँसम्म आउनका लागि अमेरिकाले खेलेको भूमिका सराहनीय छ। हामीले पनि त्यसलाई शान्ति र स्थिरताका लागि स्वीकार गरेका छौं,' उनले एक्समा भनेका छन्। सरिफले अमेरिकी उपराष्ट्रपति भान्स र विदेशमन्त्री रुबियोको खुलेर तारिफ गरेका छन्। उनले हालको मुद्दालाई नयाँ शीराबाट समाधान गर्नुपर्ने बताए। यसैबीच युद्धविरामको घोषणा भएको केही घन्टामै भारतमाथि पाकिस्तानले ड्रोन प्रहार गरेको छ। जम्मु कश्मीरका मुख्यमन्त्री उमर अब्दुल्लाहले श्रीनगरमा विस्फोटको आवाज सुनिएको एक्समा उल्लेख गरेका छन्। 'के भयो युद्धविराम? श्रीनगरमा सबैतिर विस्फोटको आवाज सुनिरहेको छु,' उनले प्रश्न गरेका छन्। उनले त्यहाँका नागरिकलाई सुरक्षित रहन अपील गरेका छन्।"
"भारत र पाकिस्तानबीच युद्ध सकियो, दुवै देशका डीजीएमओले फेरि वार्ता गर्ने","काठमाडौं : भारत र पाकिस्तानबीच युद्धविराम भएको छ। भारतीय विदेश सचिव विक्रम मिश्रीले आज दिउँसो ३ः३५ बजे दुई देशका महानिर्देशक (डीजीएमओ)हरूबीच कुराकानी भएको जानकारी दिए। मिश्रीका अनुसार दुवै देशले साँझ ५ बजेदेखि हवाई, जल र जमिनमा आक्रमण रोक्ने निर्णय गरेका छन्। योसँगै दुई देशबीच युद्धविरामको घोषणा भएको छ। मिश्रीले मे १२ (सोमबार) दुवै देशका अधिकारीहरूले थप रणनीतिबारे छलफल गर्ने बताए। अमेरिकी राष्ट्रपतिको पहल अमेरिकाको मध्यस्थतामा लामो वार्तापछि भारत र पाकिस्तान युद्धविराममा सहमत भएका छन्। अमेरिकी राष्ट्रपति डोनाल्ड ट्रम्पले ट्वीट गर्दै यसबारे जानकारी दिए। यो कदम भारत र पाकिस्तानबीचको सीमामा निरन्तर ड्रोन आक्रमण, गोलाबारी र तनावपूर्ण अवस्था भएका समयमा उठाइएको हो। जसले क्षेत्रीय र विश्वव्यापी स्तरमा चिन्ता बढाएको थियो। यसैबीच, पाकिस्तानका उपप्रधानमन्त्री तथा विदेशमन्त्री इशाक दारले सामाजिक सञ्जालमा भारत र पाकिस्तानले तत्काल लागू हुने गरी युद्धविराममा सहमति भएको जानकारी दिए। उनले पाकिस्तानले आफ्नो सार्वभौमसत्ता र क्षेत्रीय अखण्डतामा सम्झौता नगरी सधैं यस क्षेत्रमा शान्ति र सुरक्षाको लागि प्रयासरत रहेको बताए।"
"बाजुरामा कुपोषणबाट २ महिने शिशुको मृत्यु, दर्जनौं बालबालिका जोखिममा","बाजुरा : बाजुराका दुर्गम गाउँमा बालबालिकामा कुपोषण गम्भीर समस्या बनेको छ। जिल्लाको जगन्नाथ गाउँपालिका२ मल्लोहुनीकी भावना बिष्टकी दुई महिनाकी छोरीको कुपोषणका कारण मृत्यु भएको जिल्ला अस्पताल बाजुराका डाक्टर प्रकाश बुढाले बताए। शिशु कुपोषणसँगै अन्य रोगको संक्रमणबाट पीडित थिइन्। गम्भीर अवस्थामै अस्पताल ल्याइएकी शिशुको उपचार सम्भव नभएपछि मृत्यु भएको डाक्टर बुढाले बताए। यसैबीच स्वामीकार्तिक खापर गाउँपालिका१ मुक्तिकोटमा मात्रै हाल १४ भन्दा बढी बालबालिका गम्भीर कुपोषणको अवस्थामा छन्। स्थानीय भन्छन्, रेकर्डमा नआएका कैयौं बालबालिकाको मृत्यु कुपोषणकै कारण भइरहेको छ। बाजुराको दुर्गमता, स्वास्थ्य संस्थासम्मको कमजोर पहुँच, सेवाको न्यून प्रभावकारिता र गरिबी मुख्य समस्या भएको बुढीगंगा नगरपालिकाका स्वास्थ्य संयोजक दीपक शाहले बताए। सुदूरपश्चिम प्रदेश स्वास्थ्य निर्देशनालयले गरेको स्मार्ट सर्भे अनुसार बाजुरामा कुपोषणको दर राष्ट्रिय औसतभन्दा उच्च छ। ५ वर्षमुनिका बालबालिकामाथि गरिएको सर्वेक्षणमा पुड्कोपन ४८८, ख्याउटेपन ८६ र कम तौल ३०६ देखिएको थियो। औसतमा ४८ बालबालिका कुपोषणग्रस्त छन्। कुपोषणसँगै जिल्लामा आमाहरूमा पाठेघरसम्बन्धी समस्या र रक्तअल्पता जस्ता समस्याहरू व्यापक छन्। असुरक्षित सुत्केरी, बारम्बार सन्तान जन्माउने प्रवृत्तिले समस्या झन् गम्भीर बनाएको छ। बालबालिकाको कुपोषणका कारण बर्सेनि दर्जनौं मृत्यु हुने गरे पनि राज्यको तर्फबाट दीर्घकालीन समाधानका लागि उल्लेख्य लगानी नभएको जिल्ला खाद्य अधिकार सञ्जाल बाजुराका अध्यक्ष लक्ष्मीराज पाध्यायले बताए। जिल्ला स्वास्थ्य कार्यालय बाजुराका प्रमुख महेश चन्दका अनुसार मातृ तथा शिशु मृत्युको एकिन तथ्यांक समेत जिल्लास्तरीय संस्थामा उपलब्ध छैन। जसले समस्या व्यवस्थापनमा थप चुनौती सिर्जना गरिरहेको छ।"
त्यो संघर्ष : यो अधिकार,"पछिल्लो तीनचार दशकमा नेपालले मानव अधिकार, महिला अधिकारलगायत अधिकारका क्षेत्रमा प्राप्त गरेका उपलब्धिहरूलाई हेर्ने हो भने केही उल्लेखनीय परिवर्तनको यात्रा गरेको छ। विभिन्न समयमा भएका राजनीतिक, सामजिक आन्दोलनमार्फत भएको व्यवस्थागत, संरचनागत र कानुनी परिवर्तन, अन्तर्राष्ट्रिय दायित्व, नागरिक समाजको सक्रियता र नागरिकस्तरमा वृद्धि भएको चेतनाले गर्दा आज हामी एक फरक अवस्थामा उभिएका छौं। यद्यपि, उपलब्धिहरूसँगै थुप्रै चुनौतीहरू पनि उत्तिकै छन्, जसले आगामी यात्राका लागि स्पष्ट कार्यदिशाको आवश्यकता औंल्याउँछ। संघर्ष र परिवर्तन २०४६ सालअगाडि नेपालमा मानव अधिकारका क्षेत्रमा सामान्य प्रयासहरू भए तापनि ती मुख्यतः प्रारम्भिक, सीमित र शासन प्रणालीद्वारा नियन्त्रित थिए। व्यक्तिगत स्वतन्त्रता, अभिव्यक्ति स्वतन्त्रता, प्रेस स्वतन्त्रता, र राजनीतिक अधिकारहरू प्रायजसो निषेधित नै थिए। नेपालले सन् १९५५ डिसेम्बर १४ मा संयुक्त राष्ट्रसंघको सदस्यता प्राप्त गर्यो। राष्ट्रसंघको सदस्य बनेसँगै नेपालले अन्तर्राष्ट्रिय समुदायमा मानव अधिकारका विषयमा आफ्नो भूमिका विस्तार गर्ने औपचारिक बाटो त खुलेको थियो तर तत्कालीन शासन व्यवस्था (पञ्चायती शासन)का कारण नेपालले अधिकार र स्वतन्त्रतासम्बन्धी महत्त्वपूर्ण अन्तर्राष्ट्रिय सन्धिहरूमा हस्ताक्षर गर्न लामो समय लाग्यो। २०४६ सालको जनआन्दोलन नै पहिलोपटक राजनीतिक अधिकार, नागरिक अधिकार र मानव अधिकारलाई व्यावहारिक रूपमा संस्थागत गर्ने एउटा निर्णायक मोड बनेको हो। उक्त जनआन्दोलनले नेपालमा लामो समयसम्म कायम रहेको पञ्चायती निरंकुश व्यवस्था अन्त्य गर्दै बहुदलीय प्रजातन्त्र पुनर्स्थापित गर्यो। जुन आन्दोलनले देशको राजनीतिक प्रणाली, नागरिक अधिकार, राज्यनागरिक सम्बन्ध र सामाजिक चेतनामा गहिरो परिवर्तन ल्यायो। नागरिकका निम्ति पहिलोपटक ठोस रूपमा २०४७ सालको संविधानमा मौलिक अधिकारहरू अभिव्यक्ति स्वतन्त्रता प्रेस स्वतन्त्रता, संगठन तथा सभा गर्ने स्वतन्त्रता लगायतका अधिकारहरू लिपिबद्ध भए। संविधानले न्यायपालिकालाई पूर्ण स्वतन्त्र बनायो। सर्वोच्च अदालतलाई मौलिक अधिकारको रक्षा र संविधानको व्याख्या गर्ने मुख्य जिम्मेवारी दियो। बहुदलीय लोकतान्त्रिक प्रतिस्पर्धा स्थापित भयो। राजनीतिक दलहरूले स्वतन्त्र रूपमा काम गर्ने, निर्वाचनमा भाग लिने, सरकार निर्माण र विघटनमा निर्णायक भूमिका खेल्ने अवसर पाए। २०४८ सालमा पहिलोपटक बहुदलीय संसदीय निर्वाचन सफलतापूर्वक सम्पन्न भयो। २०४६ सालको परिवर्तनपछि सशक्त रूपमा नागरिक समाजको उदय भयो। त्यसपछिको वातावरणले मानव अधिकार समूह, महिला संगठन, श्रमिक संगठन, विद्यार्थी संगठनलगायत विविध नागरिक समाज संस्थाहरूको विकासलाई प्रेरित गर्यो। जसले नागरिक सचेतना बढाउन र सरकारलाई उत्तरदायी बनाउन महत्त्वपूर्ण भूमिका खेले। प्रेस र अभिव्यक्ति स्वतन्त्रताको फैलावटको क्रम सुरु भयो। प्रेस स्वतन्त्र भयो। निजी पत्रपत्रिका, रेडियो, टेलिभिजन र सञ्चारमाध्यमहरू द्रुत गतिमा वृद्धि हुन थाले। यसले लोकतान्त्रिक चेतना फैलाउन महत्त्वपूर्ण भूमिका खेले। विकाससँगै नागरिक अधिकार र सहभागितालाई जोडेर हेर्ने नयाँ सोच विकसित भयो। विकास प्रक्रियामा नागरिक सहभागिता र पारदर्शिता महत्त्वपूर्ण विषय बने। २०४६ सालको जनआन्दोलनले नेपालमा राजनीतिक स्वतन्त्रता मात्र होइन, नागरिक स्वतन्त्रता, मानव अधिकारको मान्यता, न्यायिक स्वतन्त्रता, र लोकतान्त्रिक चेतनाको जग बसाल्यो। तर नागरिकको इच्छा र आकांक्षा अनुरूप मुलुकले, समाजले जुन खाले गति लिनु पर्ने हो त्यसो हुन सकेन। राज्यका संरचनाहरूमा महिला, दलित, आदिवासी जनजाति, अल्पसंख्यक सिमान्तकृत तथा विपन्न समुदायको प्रतिनिधित्व अत्यन्तै न्यून रह्यो। २०४६ सालको परिवर्तनपछि त्यतिबेलाका मुख्य राजनीतिक दलहरूले परिवर्तनको मर्मलाई आत्मसात् गरी सो अनुरूप सेवा प्रवाह गर्न नसक्दा मुलुकमा सशस्त्र द्वन्द्वलाई मलजल हुन पुग्यो। २०५२ सालदेखि २०६३ सालसम्म चलेको माओवादी नेतृत्वको सशस्त्र द्वन्द्वले मुलुकको मानव अधिकार तथा नागरिक अधिकारको अवस्था गम्भीर संकटमा पारेको थियो। यो दशक नेपाली जनताका लागि अत्यन्त पीडादायी र अशान्तिपूर्ण समय रह्यो, नागरिकको जिउधनको सुरक्षामा ठूलो चुनौती खडा भयो, बलात्कार, जबरजस्ती बेपत्ता बनाउने, गैरन्यायिक हत्याजस्ता अपराधहरू व्यापक बने। जहाँ दुवै पक्ष राज्य र विद्रोहीबाट व्यापक अधिकार उल्लंघन भएका थिए। त्यही बीचमा तत्कालीन राजा ज्ञानेन्द्रको प्रतिगमनको कदमले नागरिक तथा राजनीतिक अधिकार नै प्रतिबन्धित हुन पुग्यो। राजा ज्ञानेन्द्रको प्रतिगमनकालमा नेपालमा नागरिक स्वतन्त्रता र मानव अधिकारको अवस्था गम्भीर रूपमा प्रतिकूल बन्यो। अभिव्यक्ति स्वतन्त्रता, प्रेस स्वतन्त्रता, संगठन स्वतन्त्रता, न्यायिक स्वतन्त्रतालगायत लोकतन्त्रका आधारभूत मूल्यहरू पूर्णरूपमा खुम्चिए। लोकतन्त्र र शान्तिका लागि नागरिक आन्दोलनको सक्रियता, जनताको चर्को असन्तुष्टि, राजनीतिक दलहरूको एकता र अन्तर्राष्ट्रिय दबाबका कारण अन्ततः २०६२६३ को जनआन्दोलन (दोस्रो) सफल भयो, जसले ज्ञानेन्द्रको प्रत्यक्ष शासनको अन्त्य गर्यो र लोकतन्त्र पुनर्स्थापित भयो। लोकतन्त्र पुनःस्थापनापछि बनेको अन्तरिम संविधान २०६३ ऐतिहासिक दस्तावेज हो, जसले जनआन्दोलन २०६२६३ (दोस्रो जनआन्दोलन) र माओवादी विद्रोहपछि देशलाई संक्रमणकालीन अवस्थाबाट लोकतान्त्रिक मार्गतिर डोर्याएको हो। जुन संविधानले पहिलोपटक विस्तृत र प्रगतिशील रूपमा मानवअधिकार र नागरिक स्वतन्त्रताको सुनिश्चितता गरेको थियो भने त्यस पछाडि राज्यको संरचनामा महिला, दलित, आदिवासी जनजाति, अल्पसंख्यक तथा सिमान्तकृत समुदायको प्रतिनिधित्वको सबालमा समेत महत्त्वपूर्ण उपलब्धि हासिल भएको थियो। अन्तरिम संविधान २०६३ ले मानव अधिकारलाई राज्यका आधारभूत मूल्यका रूपमा स्थापित गर्यो। विशेषतः महिलाको हक, दलितको हक, अपांगता भएका व्यक्तिको हक, सामाजिक सुरक्षाको हक, समानताको हक, शिक्षा, स्वास्थ्य, रोजगारजस्ता आर्थिक, सामाजिक तथा सांस्कृतिक अधिकारलाई संवैधानिक मान्यता प्रदान गर्यो। त्यही अन्तरिम संविधानको जगमा उभिएर संविधान सभामार्फत २०७२ सालमा जारी भएको संविधानको प्रस्तावनाले नै समतामूलक समाज निर्माणका लागि वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूत अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक, समावेशी र सहभागितामूलक सिद्धान्तका आधारमा समतामूलक समाज निर्माण गर्ने संकल्प गरेको छ र औपचारिक रूपमा व्यवस्था गरिएको समानतालाई सारभूत रूपमा प्राप्त गर्नका लागि कानुनबमोजिम सकारात्मक विभेदको व्यवस्था गर्न सकिने कुरा संविधानमा नै उल्लेख रहेको छ र सो अनुरूप राज्यका संरचनामा समावेशी प्रतिनिधित्व अनिवार्य गरिएको छ। संविधानको अभिन्न अंगका रूपमा ३१ वटा मौलिक हकलाई समावेश गरिएको छ। विभिन्न संवैधानिक आयोगहरूको स्थापना भयो। समानता, समावेशिता र सहभागिताको सुनिश्चितता गरिएको छ। महिलालाई समान नागरिकता अधिकार, समान पारिवारिक अधिकार र समान राजनीतिक सहभागिता सुनिश्चित गरिएको छ। ३३ प्रतिशत महिला सहभागिता कानुनी रूपमा अनिवार्य गरिएको छ। घरेलु हिंसा, यौन हिंसा, छाउपडी प्रथा, बोक्सी आरोपजस्ता लैंगिक हिंसा विरुद्ध विशेष कानुनी प्रबन्धहरू गरिएको छ। चुनौती र कार्यदिशा पटकपटक भएका आन्दोलन र लामो संवैधानिक विकासक्रमसँगै नागरिक स्तरमा जुन मर्म, इच्छा, आकांक्षा थियो त्योअनुसार उपलब्धि प्राप्त हुन छैन। समावेशी प्रतिनिधित्वको सवालमा संघीय संसद, प्रदेश सभा र स्थानीय तह र प्रशासनिक क्षेत्रमा बाहेक कानुनले बाध्यकारी गरेको पदहरूमा समेत अनिवार्य र पूर्ण गराउन सकिएको छैन। सरकार, राजदूत, संवैधानिक आयोगलगायतका अन्य नियुक्तिहरूमा समावेशी प्रतिनिधित्व अत्यन्तै नगन्य रहेको छ। संविधानले आमाको नामबाट नागरिकता प्राप्त गर्न सक्ने बाटो खोले पनि बाबु र आमाको बीचमा समानता कायम हुन सकेको छैन। अझै पनि समाज लैंगिक हिंसा, छुवाछूत, जातीय विभेद, गरिबी र असमानताको चपेटामा छ। महिलामाथि हुने हिंसा नियन्त्रण, महिलाको सम्पत्तिमा अधिकार कार्यान्वयन, लैंगिक आधारमा हुने भेदभाव न्यूनीकरणमा उल्लेखनीय चुनौतीहरू छन्। पछिल्लो समय महिला तथा बालबालिका माथि अनलाइन हिंसा बढिरहेको छ। प्रविधिको विकाससँगै साइबर हिंसा, गोपनीयता उल्लंघन र यौनिक उत्पीडनका नयाँ रूपहरू देखा परेका छन्। प्रेस स्वतन्त्रता, अभिव्यक्ति स्वतन्त्रता र मानव अधिकार रक्षकहरूको सुरक्षामा आक्रमण भइरहेका घटनाहरू थुप्रै छन्। द्वन्द्वकालीन अपराधका मुद्दाहरूमा न्यायको प्रक्रिया सुस्त छ। संक्रमणकालीन न्यायका संरचनाहरू कमजोर छन् र पीडितहरूले अझै न्याय पाएका छैनन्। लैंगिक हिंसा, भेदभाव, गरिबी, बहिष्करण, न्यायमा पहुँच अभाव, तथा संस्कृतिक संरचनाहरूले महिलाहरू र सीमान्तकृत समूहहरूलाई पछाडि पारेका छन्। गरिबी, शिक्षा र स्वास्थ्य सेवामा पहुँचको असमानता अझै तीव्र छ। न्याय प्रणालीमा पीडितमैत्री पहुँच सुस्त छ। मानव अधिकार उल्लंघनका घटनामा दोषीहरूलाई कारबाहीको सुनिश्चितता न्यून छ। त्यसैले संविधान, कानुन र नीतिहरूमा उल्लेखनीय प्रगति भए पनि यथार्थमा यी अधिकारको कार्यान्वयनको अवस्था मिश्रित रहेको छ, र आगामी दिनहरूमा नागरिक समाजको भूमिका अझै महत्त्वपूर्ण हुनेछ। कानुन सुधार र नीति निर्माणमा मात्र होइन, यसको कार्यान्वयन र निगरानीमा समेत नागरिक समाजले सशक्त भूमिका निर्वाह गर्नुपर्छ। अधिकारका सवाललाई दूरदराजका बस्ती र सिमान्तकृत समुदायकाबीच पुर्याउने अभियानहरू बढाउन जरूरी छ भने द्वन्द्वपीडितहरूको न्याय, सत्य निरूपण र पुनस्र्थापनाका सवालहरूलाई केन्द्रमा राखेर संक्रमणकालीन न्यायको प्रक्रिया पूरा गर्न दबाब सिर्जना गर्नु पर्नेछ। महिलालाई आर्थिक सशक्तीकरण र नेतृत्व विकासमा प्राथमिकता दिँदै नीति निर्माण तहमा मात्र होइन, कार्यान्वयन तहमा समेत सशक्त बनाउन दिगो कार्यक्रमहरू सञ्चालन गर्नु जरूरी छ। प्रविधि र डिजिटल माध्यममा मानव अधिकार र महिला अधिकारको सवाललाई सम्बोधन गर्नु अपरिहार्य भएको छ। साइबर हिंसाका घटना बढ्दै गएका सन्दर्भमा, कानुनी सुधार, प्रविधि पहुँचमा लैंगिक समानता, साइबर सुरक्षा शिक्षा र डिजिटल साक्षरतामा नागरिक समाजले नयाँ रणनीति बनाउनु आवश्यक छ। अन्तर्राष्ट्रिय सम्बन्ध र दायित्वलाई मजबुत रूपमा उपयोग गर्दै अन्तर्राष्ट्रिय मानवअधिकार सन्धिहरूमा नेपालले गरेको प्रतिबद्धता कार्यान्वयन गराउन र रिपोर्टिङ प्रक्रियामा नागरिक समाजले निगरानी र सुझाव दिने अभ्यासलाई व्यवस्थित र सशक्त रूपमा अगाडि बढाउनुपर्छ। यतिबेला जलवायु न्याय, प्रविधिको पहुँच, आन्तरिक तथा बाह्य आप्रवासन, डिजिटल अधिकारजस्ता विषयहरू मानव अधिकारको दायरामा आएका छन्। स्मरणीय छ, मानव अधिकार तथा शान्ति समाजले विगत १७ वर्षदेखि जलवायु न्याय केन्द्रीत अभियान सञ्चालन गर्दै आएको छ। जलवायु न्यायमा महिला नेतृत्व सुनिश्चित गर्नु, आप्रवासी श्रमिकहरूका अधिकारको रक्षा गर्नु, साइबर सुरक्षामा महिला तथा किशोरीहरूको संरक्षण गर्नेतर्फ अबको नागरिक समाजको अभियान लक्षित हुनुपर्छ। नागरिक समाज पहरेदार मात्र नभई साझेदार भएर नीति निर्माण प्रक्रियामा समावेश भएर समानता, समावेशिता र मानव अधिकारका एजेण्डाहरूलाई अझ गहिरो रूपमा संस्थागत गराउन सक्नुपर्छ। स्थानीय तहदेखि संघीय सरकारसम्म बजेटमा लैंगिकदेखि सबैखाले समानता तथा मानव अधिकारका सवालहरू समावेश गराउन दबाबका साथै प्राविधिक सघाउ र सुझाव पनि प्रदान गर्नुपर्छ। नागरिक समाजले डिजिटल युगका नयाँ माध्यमहरू प्रयोग गर्दै अधिकारका सवालमा नयाँ तरिकाले जनसञ्चार र चेतना अभिवृद्धि गर्न सक्छ। सामाजिक सञ्जाल, अनलाइन मिडिया, डेटा विश्लेषण र डिजिटल अभियानहरू प्रयोग गरेर अधिकारका विषयहरूलाई जनजनसम्म पुर्याउन सकिन्छ। विशेषतः युवा पुस्तालाई मानव अधिकार र महिला अधिकारका क्षेत्रमा सक्रिय बनाउन डिजिटल सशक्तीकरण महत्त्वपूर्ण हुन्छ। आगामी दिनमा समावेशी, सशक्त र सिर्जनात्मक आन्दोलनमार्फत मानव अधिकार र महिला अधिकारको पूर्ण प्राप्तिका लागि अग्रगामी भूमिका निर्वाह गर्नु अत्यावश्यक देखिन्छ। (लेखक मानवअधिकार तथा शान्ति समाजको सभापति हुन्।)"
भारत र पाकिस्तानबीचको युद्धविरामबारे कसले के भने ?,"काठमाडौं : भारतका विदेशमन्त्री एस जयशंकरले शनिबार सामाजिक सञ्जालमा पोस्ट गर्दै भारत र पाकिस्तान आज गोलीबारी र सैन्य कारबाही रोक्न सहमत भएको बताएका छन्। विदेशमन्त्री एस जयशंकरले आफ्नो पोस्टमा लेखेका छन्,भारतले सबै प्रकारका आतंकवाद विरुद्ध निरन्तर कडा र अटल अडान लिएको छ। यो जारी रहनेछ। यसअघि अमेरिकी राष्ट्रपति डोनाल्ड ट्रम्पले भारत र पाकिस्तानबीच तत्काल पूर्ण युद्धविरामको सम्झौता भएको बताए। पाकिस्तानका उपप्रधानमन्त्री इशाक दारले पनि युद्धविराममा सहमति भएको पुष्टि गरे। भारतका विदेश सचिवले के भने ? युद्धविराममा भएको सम्झौताको बारेमा जानकारी दिँदै भारतका विदेश सचिव विक्रम मिश्रीले दुवै पक्षले सैन्य कारबाही र गोलीबारी रोक्न निर्देशन जारी गरेका छन्। उनले भने, पाकिस्तानको सैन्य अपरेशनका महानिर्देशकले आज दिउँसो ३ः३५ बजे आफ्नो भारतीय समकक्षीलाई फोन गरे। आज साँझ ५ बजेदेखि दुवै पक्षले जमिन, समुद्र र हवाई फायरिङ बन्द गर्ने सहमति भएको छ। उनले दुवै देशका सैन्य अपरेशनका महानिर्देशकले सोमबार फेरि वार्ता गर्ने बताए। डोनाल्ड ट्रम्पले के भने ? शनिबार डोनाल्ड ट्रम्पले सामाजिक सञ्जालमा एक पोस्टमा भनेका छन्,भारत र पाकिस्तान पूर्ण तत्काल युद्धविराममा सहमत भएका छन्। ट्रम्पले आफ्नो सामाजिक सञ्जालमा पोस्टमा भने, संयुक्त राज्य अमेरिकाको मध्यस्थतामा लामो समयसम्मको वार्ता पछि म यो घोषणा गर्न पाउँदा खुसी छु कि भारत र पाकिस्तान पूर्ण र तत्काल युद्धविराममा सहमत भएका छन्। अमेरिकी विदेशमन्त्री मार्को रुबियोले सामाजिक सञ्जालमा पोस्ट गर्दै भारत र पाकिस्तानले व्यापक मुद्दाहरूमा वार्ता सुरु गर्न सहमत भएको बताए। उनले लेखे,भारत र पाकिस्तानले तत्काल युद्धविराम गर्न र तटस्थ स्थानमा व्यापक मुद्दाहरूमा छलफल गर्न सहमत भएका छन्। उनले लेखे,हामी शान्तिको बाटो रोज्ने सन्दर्भमा प्रधानमन्त्री मोदी र शरीफको बुद्धिमत्ता, विवेक र कूटनीतिको कदर गर्छौं। पाकिस्तानका उपप्रधानमन्त्रीले के भने ? यसैबीच, पाकिस्तानका उपप्रधानमन्त्री तथा विदेशमन्त्री इशाक दारले पाकिस्तान र भारत पूर्ण तत्काल युद्धविराममा सहमत भएको बताए। इशाक दारले भने,पाकिस्तान र भारतले तत्काल लागू हुने गरी युद्धविराममा सहमति जनाएका छन्। पाकिस्तानले सधैं आफ्नो सार्वभौमसत्ता र क्षेत्रीय अखण्डतामा सम्झौता नगरी यस क्षेत्रमा शान्ति र सुरक्षा चाहेको छ। भारत र पाकिस्तानबीच पछिल्लो २४ घण्टामा तनाव निरन्तर बढिरहेको र भारतले पाकिस्तानमाथि लामो दूरीको उच्च गतिको क्षेप्यास्त्र प्रयोग गरेको समयमा युद्धविराम सम्झौताको खबर आएको हो।"
एमाले तादीको अध्यक्षमा मैनाली निर्वाचित,नुवाकोट : नेकपा एमाले तादी गाउँ संगठन कमिटीको अध्यक्षमा माधवप्रसाद मैनाली निर्वाचित भए। शनिबार सम्पन्न दोस्रो अधिवेशनले संस्थापन पक्षका मैनालीले ६१ मत पाएर विजयी हुँदा उनीसँग संस्थापन इतरका ६० मत ल्याएर राजकुमार ओझा एक मतले पराजित भए। उपाध्यक्षमा प्रेमबहादुर तामाङ निर्विरोध भए। सचिवमा भएको मतदानमा संस्थापन पक्षका रामबहादुर तामाङले ६९ मत पाएर विजयी भए। उनका निकटतम खड्गबहादुर पण्डितले ४७ मतमा चित्त बुझाए। मतदानमा एकसय २८ मध्ये एकसय २२ मत खसेको थियो। उपसचिवमा वीरबहादुर तामाङ र अस्मिता तामाङ निर्विरोध चुनिए। सदस्यहरू सबै पद निर्विरोध चयन भएका छन्। लेखा कमिटी संयोजकमा गोपाल आचार्य निर्वाचित भए।
युद्धविराम घोषणासँगै पाकिस्तानका सबै उडानहरू सुरू,"काठमाडौं : भारत र पाकिस्तानबीच युद्धविराम हुने घोषणासँगै पाकिस्तानले आफ्नो नियमित उडान सुरू गरेको छ। पाकिस्तान विमान प्राधिकरणले विज्ञप्ति जारी गरेर हवाई उडानहरू नियमित भएको जानकारी दिएको छ। दुई देशबीच तनाव बढेपछि पाकिस्तानको प्राधिकरणले उडानहरू रोकेको थियो। रोकिएका सबै उडानहरू सञ्चालनमा आएको प्राधिकरणको भनाइ छ। 'रोकिएका सबै हवाई उडानहरू सञ्चालन आएको छ। देशका सबै विमानस्थलमा उडानहरू सामान्य भएको जानकारी गराउन चाहन्छौं,' विज्ञप्तिमा भनिएको छ।"
भारतले भन्यो अब जमिन र हवाई आक्रमण हुँदैन,"काठमाडौं : भारतले अब जमिन र हवाई आक्रमण नहुने जनाएको छ। भारतीय विदेश सचिव विक्रम मिश्रीले दुवै देश साँझ ५ बजेदेखि युद्धविराम गर्न सहमत भएको बताए। भारत र पाकिस्तानबीच युद्धविराम भएपछि भारतीय विदेश सचिव विक्रम मिश्रीले शनिबार साँझ भने, युद्धविराम साँझ ५ बजेदेखि लागू हुनेछ। अब दुवै देशले जमिन, आकाश र समुद्रमा एकअर्कामाथि आक्रमण गर्ने छैनन्। दुवै देशका डीजीएमओहरूले मे १२ मा दिउँसो १२ बजे वार्ता गर्नेछन्। युद्धविराम संयुक्त राज्य अमेरिकाको मध्यस्थतामा भएको थियो। अमेरिकी राष्ट्रपति डोनाल्ड ट्रम्पले शनिबार साँझ ट्वीट गर्दै भने, अमेरिकाको मध्यस्थतामा हिजो राति लामो छलफलपछि मलाई यो जानकारी गराउन पाउँदा खुसी लागेको छ कि भारत र पाकिस्तानले आक्रमणहरू तुरुन्तै र पूर्ण रूपमा रोक्न सहमत भएका छन्। म दुवै देशलाई सामान्य ज्ञान र समझदारीपूर्ण निर्णय लिएकोमा बधाई दिन्छु।"
बुढीगंगामा दीर्घकालीन समृद्धिको साझा एजेन्डा तय गर्न कचहरी कार्यक्रम,"बाजुरा : बाजुराको बुढीगंगा नगरपालिकामा दीर्घकालीन समृद्धि र समन्वित विकासको स्पष्ट दिशा तय गर्नका लागि बुढीगंगा विकास कचहरी नामक विशेष बहसात्मक कार्यक्रम सुरु गरिएको छ। स्थानीय तहमा विकासको मार्गचित्र कोर्न तीन दिनसम्म सञ्चालन हुने यो कार्यक्रमको सुदूरपश्चिम प्रदेशका पूर्व प्रदेश प्रमुख देवराज जोशीले उद्घाटन गरे। कार्यक्रमको उद्देश्य दीर्घकालीन विकास योजनालाई स्थानीय राजनीतिक दलहरूसँग समन्वयमा साझा एजेन्डा बनाउँदै अघि बढाउनु रहेको नगरप्रमुख रामबहादुर बानियाँले बताए। नगरप्रमुख बानियाका अनुसारहामी कचहरी मार्फत आगामी बजेटमात्र होइन, बुढीगङ्गालाई २० वर्षपछि कस्तो बनाउने भन्ने दृष्टिकोणलाई समेत समेटेर छलफल गरिरहेका बताए। कार्यक्रममा शिक्षा, स्वास्थ्य, कृषि, पर्यटन, पूर्वाधार, सूचना प्रविधि, सुशासन, विपद् व्यवस्थापन लगायत ११ मुख्य क्षेत्रलाई प्राथमिकता दिँदै अवधारणापत्र प्रस्तुत गरिएको छ। कचहरीको यो अभ्यास गाउँघरको परम्परागत छलफल संस्कृतिलाई आधुनिक योजनामा रूपान्तरण गर्ने प्रयास स्वरूप गरिएको छ। हरेक निर्वाचनमा लफडा हुने झगडा हुने मान्छे मारिने निर्वाचन रोकिने जस्ता नकरात्मक विषयले मात्र चर्चा पाइराख्ने जिल्लालाई यो कचहरीले राजनीतिक दलहरू राजनीतिक सहकार्य, दीर्घकालीन दृष्टिकोण, तथा विषयगत योजना निर्माणमा समेत योगदान पुर्याउने अपेक्षा गरिएको नगर प्रमुख बानियाँले बताए। नगरपालिकाका प्रमुख प्रशासकीय अधिकृत अम्बरराज जोशीले ३ दिनसम्म घनीभूत छलफल सुझाव सल्लाहका आधारमा कार्यक्रमको अन्तिम दिनमा गहन छलफलपछि साझा घोषणापत्र सार्वजनिक गरिने जानकारी दिए।"
ट्रम्पले भने भारत र पाकिस्तान तत्काल पूर्ण युद्धविराममा सहमत भए,"काठमाडौं : अमेरिकी राष्ट्रपति डोनाल्ड ट्रम्पले भारत र पाकिस्तान पूर्ण र तत्काल युद्धविराममा सहमत भएको बताएका छन्। शनिबार ट्रम्पले आफ्नो सामाजिक सञ्जाल प्लेटफर्म ट्रुथ सोशलमा एक पोस्ट गर्दै अमेरिकाको मध्यस्थतामा लामो समयको वार्ता पछि भारत र पाकिस्तान पूर्ण र तत्काल युद्धविराममा सहमत भएको बताएका हुन्। उनले भने,संयुक्त राज्य अमेरिकाको मध्यस्थतामा लामो समयको वार्ता पछि, म यो घोषणा गर्न पाउँदा खुसी छु कि भारत र पाकिस्तान पूर्ण र तत्काल युद्धविराममा सहमत भएका छन्। अमेरिकी विदेशमन्त्री मार्को रुबियोले भारत र पाकिस्तानले व्यापक मुद्दाहरूमा वार्ता सुरु गर्न सहमत भएको बताए। उनले भने,भारत र पाकिस्तानले तत्काल युद्धविराम गर्न र तटस्थ स्थानमा व्यापक मुद्दाहरूमा छलफल गर्न सहमत भएका छन्। पाकिस्तानका उपप्रधानमन्त्रीले के भने ? पाकिस्तानका उपप्रधानमन्त्री तथा विदेशमन्त्री इशाक दारले पनि सामाजिक सञ्जालमा पोस्ट गर्दै पाकिस्तान र भारत पूर्ण र तत्काल युद्धविराममा सहमत भएको बताए। इशाक दारले भने,पाकिस्तान र भारतले तत्काल लागू हुने गरी युद्धविराममा सहमति जनाएका छन्। पाकिस्तानले सधैं आफ्नो सार्वभौमसत्ता र क्षेत्रीय अखण्डतामा सम्झौता नगरी यस क्षेत्रमा शान्ति र सुरक्षा चाहेको छ।"
मोटरसाइकल दुर्घटनामा दाजुभाइको मृत्यु,नवलपुर : मोटरसाइकल अनियन्त्रित भएर दुर्घटना हुँदा कावासोतीमा शनिबार साँझ दुई जनाको मृत्यु भएको छ। मृत्यु हुनेमा कावासोती११ का ईश्वर दर्लामी र सागर दर्लामी रहेको जिल्ला प्रहरी कार्यालय नवलपुरका प्रवक्ता प्रहरी नायब उपरीक्षक मधु नेपालले बताए। उनीहरू एकैघरका दाजुभाइ हुन्। देवचुलीको मुन्डेबाट फर्कने क्रममा कावासोती १ लोकाहा खोला नजिकै मोटरसाइकल अनियन्त्रित भएर दुर्घटना भएको प्रहरीको भनाइ छ। अत्यधिक गतिका कारण दुर्घटना भएको प्रहरी नायब उपरीक्षक नेपालले बताए। दुर्घटना पछि गम्भीर अवस्थामा रहेका दुबै जनालाई उपचारको लागि मध्यविन्दु प्रादेशिक अस्पताल पठाइए पनि उपचारका क्रममा उनीहरूको मृत्यु भएको हो।
आगामी आर्थिक वर्षको बजेट कार्यान्वयनयोग्य तथा नतिजामुखी बनाइने छ : अर्थमन्त्री पौडेल,काठमाडौं : उपप्रधान तथा अर्थमन्त्री विष्णुप्रसाद पौडेलले आगामी आर्थिक वर्षको बजेटलाई कार्यान्वयनयोग्य तथा नतिजामुखी बनाइने बताएका छन्। नेपाल आर्थिक पत्रकार समाज (सेजन)ले शनिबार काठमाडौंमा आयोजना गरेको कार्यक्रममा पौडेलले योजना तथा कार्यक्रममा हेरफेर गर्दै आगामी आर्थिक वर्षको बजेटलाई कार्यान्वयनयोग्य तथा नतिजामुखी बनाइने बताएका हुन्। अर्थमन्त्री पौडेलले स्रोतको चुनौतीपूर्ण अवस्थालाई हेरेर योजनाको प्राथमिकीकरण गरिने समेत बताए। उनले अर्थतन्त्रका परिसूचकहरु सुधार हुँदै गए पनि विगतमा देखिएका स्रोत व्यवस्थापनका खाडललाई पुर्न केही समय लाग्ने उल्लेख गरे। बजेट प्रणालीलाई मार्गदर्शन गर्ने दस्ताबेजका रूपमा रहेको संविधानका आधारमा आवश्यक नीति अवलम्बन गरिने उनको भनाइ छ । त्यस्तै उनले सामाजिक सुरक्षाका नाममा ठुलो रकम खर्च हुने गरेकाले खर्च व्यवस्थापनको समस्या समाधान गर्नैपर्ने धारणा राखे। त्यस्तै उनले तीनै तहको सरकार रहेको अवस्थामा प्राथमिकिकरणका आधारमा आयोजना छुट्टाउनुपर्ने बताए।
"भारतीय सेनाले भन्यो युद्धविराम सम्झौताको पालना गर्छौं, तर सतर्क रहनेछौँ","काठमाडौं : भारतीय सेनाले आफू सतर्क रहने बताएको छ। भारत र पाकिस्तानबीच युद्धविराम सम्झौताको घोषणा भएपछि रक्षा मन्त्रालयले पत्रकार सम्मेलन गर्दै यस्तो बताएको हो। भारतीय सेनाका अधिकारी कमोडोर आर रघु नायरले भने,सेना युद्धविराम सम्झौताको पालना गर्नेछ। तर सेना भारतको सार्वभौमसत्ता कायम राख्न सतर्क रहनेछ। यसैबीच विङ कमाण्डर व्योमिका सिंहले पाकिस्तानले भ्रामक प्रचार अभियान चलाउन धेरै प्रयास गरेको बताएकी छन्। विङ कमाण्डर व्योमिका सिंहले भारतीय सेनाले आक्रमणमा मस्जिदहरूलाई निशाना बनाएको पाकिस्तानको आरोपलाई अस्वीकार गरेकी छन्। उनले भनिन्,हामी सबै धर्मका धार्मिक स्थलहरूको सम्मान गर्छौं। उनले भारतीय सेनाले आतंकवादी शिविर र भारत विरोधी गतिविधिका लागि प्रयोग गरिँदै आएको ठाउँलाई निशाना बनाएको बताए। उनले भारतीय सेनाले कुनै पनि धार्मिक स्थललाई निशाना नबनाएको पनि बताइन्।"
"आईपीएल चाँडै सुरु हुने, बीसीसीआईले नयाँ मिति घोषणा गर्ने","काठमाडौं : भारत र पाकिस्तानबीचको तनाव सकिएको छ। अमेरिकी राष्ट्रपति डोनाल्ड ट्रम्पले पोस्ट गर्दै दुई देशबीचको सीमा क्षेत्रको युद्धविराम रोकिएको जानकारी दिए। योसँगै भारतीय क्रिकेट नियन्त्रण बोर्ड (बीसीसीआई)ले चाँडै नै इन्डियन प्रिमियर लिग (आईपीएल) २०२५ पुनः सुरु गर्ने सम्बन्धमा आधिकारिक घोषणा गर्नछ। भारत र पाकिस्तान बीच बढ्दो तनावका कारण शुक्रबार आईपीएल एक हप्ताको लागि रोकिएको थियो। तर, यो प्रतियोगिता कहिलेबाट सुरु हुन्छ भन्ने बारेमा निर्णय हुन सकेको छैन। पछिल्लो अवस्थापछि बीसीसीआईले चाँडै नै यस सम्बन्धमा केही दिशानिर्देश जारी गर्न सक्छ। आईपीएल २०२५ मा कुल ५७ खेल सम्पन्न भएका थिए। ५८ औं खेल मे ८ मा धर्मशालामा पञ्जाब किंग्स (पीबीकेएस) र दिल्ली क्यापिटल्स (डीसी)बीच भइरहेको थियो। तर यो १०१ ओभर पछि रोकिएको थियो। यो खेल फेरि खेल्ने वा नखेल्ने भन्ने निर्णय अझै भएको छैन। ८ मे मा खेल रोकिँदा पञ्जाब किंग्सले १०१ ओभरमा १ विकेट गुमाएर १२२ रन बनाएको थियो। प्रियांश आर्यले ३४ बलमा ५ चौका र ६ छक्काको मद्दतले ७० रन बनाए। प्रभसिमरन सिंह २८ बलमा ५० र श्रेयस अय्यर (०) मा अविजित रहे। अब लिग चरणमा १२ खेल मात्र बाँकी छन्। त्यसपछि ४ प्लेअफ खेल हुनेछन्। पहिलेको तालिका अनुसार क्वालिफायर १ र एलिमिनेटर हैदराबादमा हुने भनिएको थियो। क्वालिफायर २ र फाइनल कोलकातामा हुने भनिएको थियो।"
अमेरिकाको मध्यस्थतामा भारतपाकिस्तान युद्धविराम गर्न सहमत,"काठमाडौं : संयुक्त राज्य अमेरिकाको मध्यस्थतामा भएको लामो वार्तापछि भारत र पाकिस्तान युद्धविराम गर्न सहमत भएका छन्। अमेरिकी राष्ट्रपति डोनाल्ड ट्रम्पले ट्वीट गर्दै यसबारे जानकारी दिएका हुन्। भारत र पाकिस्तानबीचको सीमामा निरन्तर ड्रोन आक्रमण, गोलाबारी र तनावपूर्ण अवस्था सिर्जना भएको बेला यो कदम चालिएको भारतीय सञ्चार माध्यमले जनाएका छन्। जसले क्षेत्रीय र विश्वव्यापी स्तरमा चिन्ता बढाएको थियो। अमेरिकी पक्षले यसलाई दुई देशको सामान्य ज्ञान र महान् बुद्धिमत्ताको परिणामको रूपमा वर्णन गरेको छ। अमेरिकाले युद्धविराम गर्ने निर्णयको लागि दुवै देशलाई बधाई दिएको छ। अब सीमामा शान्ति पुनर्स्थापित हुने र दुई देशबीचको तनाव कम गर्न थप सकारात्मक कदम चालिने अपेक्षा गरिएको छ। एजेन्सीबाट"
आइसिसी विश्वकप लिग२ का लागि नेपाली टिमको घोषणा,"काठमाडौं : आगामी जुनमा स्कटल्यान्डमा हुने आइसिसी क्रिकेट विश्वकप लिग२ का लागि नेपाली टिमको घोषणा गरिएको छ। नेपाल क्रिकेट संघ (क्यान)ले आज नेपाली टिमको घोषणा गरेको हो। नयाँ प्रमुख प्रशिक्षक स्टुअर्ट लले जिम्मेवारी सम्हालेपछि घोषणा गरिएको टोलीमा पुरानै खेलाडीले निरन्तरता पाएका छन्। क्यानले गरेको घोषणामा कप्तानमा रोहितकुमार पौडेल छन्। उपकप्तानको जिम्मेवारी अलराउन्डर दीपेन्द्रसिंह ऐरीलाई दिइएको छ। नेपाली टोली रोहित पौडेल (कप्तान), दीपेन्द्र सिंह ऐरि (उपकप्तान), आसिफ सेख (विकेट किपर), कुशल भुर्तेल, अनिल साह, आरिफ सेख, भीम सार्की, बसिर अहमद, गुलशन झा, ललित नारायण राजवंशी, सन्दीप लामिछाने, सोमपाल कामी, नन्दन यादव, करण केसी, रिजन ढकाल विश्वकप लिग२ लगत्तै स्कल्याण्डमै हुने टी२० अन्तर्राष्ट्रिय सिरिजको लागि ३ खेलाडी छनोट भएका छन्। टी२० टोलीमा मात्र रहेका तीन खेलाडी  रुपेश कुमार सिंह, लोकेस बम, किरण ठगुन्ना लिग२ को खेल जेठ १९ देखि हुनेछ भने टी२० सिरिज असार २ देखि सुरु हुनेछ।"
संग्रहालयको सञ्चालन तथा संरक्षणको कार्य,नुवाकोट : नुवाकोट टाकुरोमा निर्मित आधुनिक र पक्की ऐतिहासिक तथा पुरातात्त्विक वस्तुको सङ्ग्रहालय सञ्चालनको तयारी गरिएको छ। विदुर नगरपालिका२ स्थित ऐतिहासिक नुवाकोट दरबार क्षेत्रमा निर्माण गरिएको पृथ्वीनारायण शाह सङ्ग्रहालय सञ्चालनको तयारी स्वरूप औपचारिक अध्ययन सुरु गरिएको हो। सो संग्रहालयको केही वर्ष अगाडि निर्माण गरिए पनि सञ्चालन हुन सकेको थिएन। सञ्चालन तथा संरक्षणको योजनासहित विदुर नगरपालिका मेयर राजन श्रेष्ठको पहलमा सङ्ग्रहालय सञ्चालनका लागि पाटन सङ्ग्रहालयको संरचना डिजाइन गरिसकेका अष्ट्रियाली प्राविधिक र उनका नेपाली सहकर्मी भरत महर्जनको टोलीले प्राविधिक अध्ययन गरेका हुन्। सङ्ग्रहालयको वृहत् तथा दीर्घकालीन संरक्षण र प्रवर्द्धनका लागि आवश्यक विस्तृत अध्ययन कार्य नगरपालिकाले अगाडि सारेको हो। विस्तृत अध्ययनबाट तयार भएको प्रतिवेदनका आधारमा जतिसक्दो चाँडो सङ्ग्रहालय सञ्चालनमा ल्याउने लक्ष्य लिइएको मेयर श्रेष्ठको भनाइ छ। स्थानीय सात रोपनी क्षेत्रफलमा फैलिएको उक्त सङ्ग्रहालयको निर्माणमा ५ करोड २८ लाख लगानी गरिएको थियो। सो संग्रहालय सञ्चालन गरिएपछि आन्तरिक तथा बाह्य पर्यटकहरू आगमन हुने लक्ष्य रहेको छ। नुवाकोटको विदुरबाट सात र काठमाडौंको माछापोखरीटोखागंगटे हुँदै उक्त संग्रहालयमा पुग्न ५८ किलोमिटर मोटरयात्रा गरेपछि पुग्न सकिने भएका कारण पर्यटकहरू बढ्ने मेयर श्रेष्ठको भनाइ छ।
उपचारमा उन्नति,"३० वर्षको अवधिमा नेपालको स्वास्थ्य सेवामा के प्रगति भयो ? यसको जवाफ दिइरहनु पर्दैन। नेपाल र नेपाली चिकित्सकले पाएका अन्तर्राष्ट्रिय पुरस्कारहरू नै जवाफका लागि पर्याप्त छन्। उपचार सेवामा बढ्दो प्रगति र पहुँचका कारण नै नेपाल र नेपाली चिकित्सकहरूले विभिन्न अन्तर्राष्ट्रिय पुरस्कार हात पार्न सफल भएका छन्। गुणस्तरीय उपचार सेवाको लागि चाहिने तीन महत्त्वपूर्ण पक्षहरू हुन्, दक्ष जनशक्ति, आधुनिक उपकरण र भौतिक संरचना। यी तीनवटै क्षेत्रमा भएको प्रगतिले स्वदेशमै रोगको पहिचानदेखि उपचारसम्म सम्भव भएको छ। विगतमा क्यान्सर, मुटु, मिर्गौला र कलेजोजस्ता नसर्ने रोगका बिरामीले रोगको पहिचान गर्न विदेश जानै पर्ने अवस्था थियो। अहिले त्यो हैरानी व्यहोर्नु पर्दैन। वरिष्ठ जनस्वास्थ्य विशेषज्ञ डा सुशीलनाथ प्याकुरेलका अनुसार, तीन दशकअघि कुन रोग लागेर ज्यान गएको हो भन्ने थाहा नै नपाई कयौंको अकालमा ज्यान जाने गर्थ्यो। तर, अहिले समयमै रोगको पहिचान गरी उपचार गराएर निको पार्न सकिन्छ। त्यसैले २०४७ सालमा नेपालीको औसत आयु (वर्ष) ५५ थियो। अहिले २०८० सालमा आयु बढेर ७४ वर्ष पुगेको छ। आधुनिक चिकित्सा (एलोपेथी), आयुर्वेद, होमियोप्याथी, युनानी, प्राकृतिक चिकित्सा, अकुपन्चर लगायतका सेवामा पहुँच पुगेको छ। आधारभूत एवं आकस्मिक स्वास्थ्य सेवा पनि नजिकै पाउन थालेका कारण औसत आयु वृद्धि भएको जनस्वास्थ्य विज्ञहरू बताउँछन्। मुलुकमा प्रजातन्त्रको पुनःस्थापनापछि उल्लेखनीय उपलब्धि हासिल भएका क्षेत्रहरूमा स्वास्थ्य अग्रपंक्तिमा पर्ने वरिष्ठ जनस्वास्थ्य विशेषज्ञ डासुशीलनाथ प्याकुरेल बताउँछन्। डा प्याकुरेल भन्छन्, विकसित मुलुकको तुलनामा हाम्रो स्वास्थ्य सेवा पिछडिएको अवस्थामा छ। तापनि पछिल्लो तीन दशकमा स्वास्थ्य क्षेत्रमा निकै प्रगति भएको छ। नेपालीको प्रतिव्यक्ति आय वृद्धि भएसँगै उपचार गराउन सक्ने सामर्थ्य पनि बढेको छ। शिशु मृत्युदर मातृ मृत्युदरमा सुधार नेपालको संविधान २०७२ ले आधारभूत स्वास्थ्यसेवालाई मौलिक हकको रूपमा स्थापित गरेको छ। सुरक्षित मातृत्व तथा प्रजनन स्वास्थ्य अधिकार ऐन २०७५ तथा जनस्वास्थ्य ऐन २०७५ ले प्रजनन स्वास्थ्य तथा सुरक्षित मातृत्व र नवजात शिशु स्वास्थ्यलाई आधारभूत स्वास्थ्य सेवा मार्फत हरेक नागरिकलाई निःशुल्क रूपमा सेवा पुर्याउने लक्ष्य लिएको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार संविधान तथा ऐनले प्रदान गरेका अधिकार तथा हकमा बच्चा जन्माउने क्रममा ज्यान जान दिनु हुँदैन भन्नेले महत्त्व दिइएको छ। २०४७ सालमा बालमृत्युदर उच्च थियो। एक हजार बालबालिका जन्म हुँदा १ सय ३९ जनाको पाँच वर्ष नपुग्दै मृत्यु हुने गर्थ्यो। अहिले प्रति एकहजार बालबालिकाको जन्म हुँदा २७ जना मात्र मृत्यु हुने गरी बालमृत्युदर घटेको छ। प्रति एकलाख शिशुलाई जीवित जन्म दिँदा ८ सय ५० जना महिलाको मृत्यु हुने गरेकोमा अहिले त्यो १ सय ५१ मा झरेको छ। बाल मृत्यु तथा मातृ मृत्युदरमा उल्लेख्य सुधार गरेका कारण नेपाल सम्मानित पनि भएको छ। विश्वव्यापी रूपमा नेपालले सहस्राब्दी विकास लक्ष्यअनुसार उच्च रहेको मातृ तथा बाल मृत्युलाई न्यून गरी मातृ तथा बाल स्वास्थ्य सुधारमा गरेको योगदानका लागि अन्तर्राष्ट्रिय पुरस्कारसमेत पाइसकेको छ। आँखा उपचारमा उन्नति आँखाको उपचारका लागि विदेशीको गन्तव्य नेपाल बनेको छ। तराई क्षेत्रका आँखा अस्पतालहरूमा ८५ प्रतिशतसम्म भारतीय बिरामीले सेवा लिइरहेका छन्। मोतिबिन्दु उपचार गर्ने सरल विधि (इन्ट्राअकुलर लेन्स) को विकास गरेका डा सन्दुक रुइतले विभिन्न अन्तर्राष्ट्रिय पुरस्कारसमेत पाएका छन्। अन्धोपन हटाउन खेलेको योगदानको कदर गर्दै उनलाई ईशा अबार्डबाट सम्मानित गरिएको छ। डा रुइतले अन्य अन्तर्राष्ट्रिय पुरस्कारसमेत पाइसकेका छन्। तिलगंगा आँखा केन्द्र, नेपाल आँखा अस्पताल, लायन्स आइकेयर सेन्टर, बीपी कोइराला लायन्स सेन्टर फर अप्थाल्मिक स्टडिजजस्ता संस्थाहरू पनि आँखा उपचारमा उल्लेखनीय योगदान गरिरहेका छन्। पछिल्लो तीन दशकयता आँखा रोग विशेषज्ञहरूको संख्या पनि ह्वात्तै बढेको छ। प्रत्यारोपणमा प्रगति तीन वर्षअघि नेपालमा मिर्गौला, कलेजो प्रत्यारोपणको विषय नै आश्चर्यलाग्दो थियो। तर, अहिले मिर्गौला, कलेजो प्रत्यारोपणको लागि विदेश जानु पर्दैन। नेपाली दक्ष चिकित्सकहरूबाट सफलतापूर्वक प्रत्यारोपण हुन्छ। सहिद धर्मभक्त राष्ट्रिय प्रत्यारोपण केन्द्रले सञ्चालनमा आएको १२ वर्षको अवधिमा एक हजार तीन सयभन्दा बढीको मिर्गौला प्रत्यारोपण भएको छ। सो केन्द्रमा हालसम्म ३३ जनाको कलेजो प्रत्यारोपण भइसकेको छ। केन्द्रमा १५ देखि २० लाखमा कलेजो प्रत्यारोपण हुने गरेको छ। जुन संसारमै सबैभन्दा कम शुल्कमध्येमा पर्छ। गत आर्थिक वर्ष २०८००८१ मा १ सय ९६ जनाको मिर्गौला र १५ जनाको कलेजो गरी जम्मा २ सय ११ जनाको प्रत्यारोपण शतप्रतिशत सफलताका साथ सम्पन्न गरेको कुरा समेत केन्द्रले जनाएको छ। केन्द्रले आफ्नै भवन बिना न्यून जनशक्तिका बाबजुत पनि सेवा प्रवाह गरिरहेको छ। केन्द्रलाई उपयुक्त जग्गा उपलब्ध गराउन सके आफ्नै स्रोतसाधनबाट तीन सय बेडको भवन निर्माण गर्ने योजना बनाएको छ। हाल वार्षिक करिब दुई सय जनाको मिर्गौला प्रत्यारोपण र १५ जनाको कलेजो प्रत्यारोपण गरिरहेको छ। यस केन्द्रलाई अन्य संस्था जस्तै शैक्षिक प्रतिष्ठान बनाउन सके तीन सय प्रतिशत थप कलेजो तथा मिर्गौला प्रत्यारोपण गर्ने सक्ने लक्ष्य लिइएको छ। १५ वर्षअघि त्रिवि शिक्षण अस्पताल महाराजगन्जमा उपचारका लागि पुगेका मिर्गौलाका बिरामीको केही परीक्षण गर्नु परे बाहिर पठाइन्थ्यो। औषधिहरू बाहिरबाट ल्याउनु पर्थ्यो। सेवा पाउन पालो कुर्नु पर्थ्यो। तर अहिले पूर्वाधार मात्र बनेको छैन। सेवामा पहुँच पनि बढेको छ। २०६५ सालमा मिर्गौला प्रत्यारोपण सुरु भएयता झन्डै एक हजार अस्पतालमा व्यक्तिको मिर्गौंला प्रत्यारोपण भइसकेको छ। २०७६ सालमा प्रधानमन्त्री केपी शर्मा ओलीले समेत यसै अस्पतालमा मिर्गौला प्रत्यारोपण गराएका थिए। पछिल्लो ६ वर्षदेखि जटिल मानिने कलेजो प्रत्यारोपण सेवा पनि सुरु भएको छ। वरिष्ठ कलेजो सर्जन प्राडा रमेशसिंह भण्डारीका अनुसार ६ वर्षको अवधिमा १६ जनाको कलेजो प्रत्यारोपण भइसकेको छ। ९ वटा कलेजो प्रत्यारोपणमा विदेशी चिकित्सकको संलग्नता रहे पनि हाल नेपाली चिकित्सकहरूले मात्रै गर्दै आएका छन्। ९ पटकसम्मको प्रत्यारोपणमा हामीले विदेशी अनुभवी चिकित्सकको सहयोग लियौं। तर अहिले हामी आफैंले मात्र गर्दै आइरहेका छौं, प्राडा भण्डारी भन्छन्, कलेजो प्रत्यारोपणमा बिरामीहरू अपेक्षाअनुसार आएका छैनन्। कतिपयलाई जानकारीसमेत नभएको हुन सक्छ। बिरामी आएमा हरेक महिना कलेजो प्रत्यारोपण गर्न सक्ने गरि सामर्थ्य बढाएका छौं। पछिल्लो दुई दशकको अवधिमा स्वास्थ्य क्षेत्रमा जुन गतिमा प्रगति भइरहेको छ, त्यसबाट सन्तुष्ट भएको डा भण्डारी बताउँछन्। डा भण्डारी थप्छन्, आगामी १० वर्षभित्र गर्व गर्न सकिने गरी सेवाको गुणस्तर वृद्धि हुने आसा गरेको छुँ। अहिले निजी मेडिकल कलेज र अस्पतालहरूमा पनि मिर्गौला प्रत्यारोपण भइरहेको छ। मिर्गौला प्रत्यारोपण विज्ञहरूसमेत वृद्धि भइरहेको छ। २०५३ फागुन १६ मा पूर्ण रूपमा नेपाली टिमबाट पहिलो पटक त्रिवि शिक्षण अस्पतालमा मुटुको ओपन हार्ट सजरी भएको थियो। गंगालाल हृदय रोग केन्द्र, वीर अस्पताललगायतका सरकारी एवं निजी अस्पतालमा ओपन हार्ट सजरी भइरहेको छ। १२ हजारभन्दा बढी मुटु शल्यक्रिया गरेका प्राडा भगवान कोइराला नेपालमा बालबालिकाको उपचारको निम्ति सातवटै प्रदेशमा बहुविशिष्टिकृत अस्पताल बनाउन व्यस्त छन्। क्यान्सर रोगको उपचारमा पनि पहुँच बढेको छ। भक्तपुर क्यान्सर अस्पताल, बीपी स्मृति क्यान्सर अस्पताल, भरतपुर, वीर अस्पताल, त्रिवि शिक्षण अस्पताल, पाटन अस्पताललगायतका सरकारी अस्पतालमा क्यान्सरको उपचार हुन्छ। सरकारीका साथै निजी अस्पतालहरूमा सर्जरी, रेडियोथेरापी र केमोथेरापी सेवा उपलब्ध छ। उपचारमा बढ्दै पहुँच सरकारले स्वास्थ्य चौकी, प्राथमिक स्वास्थ्य केन्द्र तथा आयुर्वेदिक औषधालयबाट ९८ प्रकारका औषधि निःशुल्क उपलब्ध गराउँदै आएको छ। मुटु, मिर्गौला र क्यान्सरजस्ता आठ प्रकारका कडा रोग लागेका विपन्न नागरिकलाई तोकिएको अस्पतालबाट एक लाख रुपैयाँसम्मको निःशुल्क उपचार सेवा उपलब्ध छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार यसले विपन्न नागरिकको सुलभ स्वास्थ्य उपचारमा पहुँच बढेको छ।"
वैदेशिक रोजगारीमा पठाइदिन्छु भन्दै ठगी गर्ने दुईजना पक्राउ,काठमाडौं : वैदेशिक रोजागरीमा आकर्षक तलबको प्रलोभनमा पारी विभिन्न देश पठाईदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा काठमाडौं महानगरपालिका४ घर भएका ३४ वर्षीय सुदीप मान सिंह बस्नेत र भक्तपुरको सूर्यविनायक नगरपालिका८ बस्ने काभ्रेपलाञ्चोक रोशी गाउँपालिका९ घर भएका गुमान सिंह तामाङ रहेका छन्। पक्राउ मध्ये सुदिपले क्यानडा पठाइदिन्छु भन्दै १ जना पीडितबाट ६ लाख रुपैयाँ र गुमानले क्रोएसिया पठाइदिन्छु भन्दै १ जना पीडितबाट १ लाख ७५ हजार रुपैयाँ लिई सम्पर्कबिहीन भएका थिए। पीडितहरूको उजुरीको आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले सुदीपलाई ललितपुर महानगरपालिका२५ भैंसेपाटीबाट शुक्रबार र गुमानलाई काठमाडौं महानगरपालिका५ बाट बिहीबार पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
"रोङमा कृषि ऐन, कोशीका १२९ पालिका ऐनविहीन","इलाम : कृषि गुरु सहितका कृषि क्षेत्रमा रचनात्मक काम गरिरहेको इलामको रोङ गाउँपालिकाले कृषि ऐन जारी गरेको छ। गाउँ सभाबाट कृषि ऐन जारी गरेको गाउँपालिकाले जनाएको छ। कृषि क्षेत्रलाई व्यवस्थित गर्ने उद्देश्यले ऐन निमार्ण गरेको गाउँपालिकाका अध्यक्ष मनिकुमार स्याङ्बोले बताए। पछिल्लो समय रोङ गाउँपालिकाले कृषि ऐन जारी गरेसँगै कोशी प्रदेशमा कृषि ऐन बनाउने स्थानीय तहको संख्या ८ पुगेको छ। कोशी प्रदेशको कुल गार्हस्थ्य उत्पादन ८५० अर्बमध्ये ३३५ प्रतिशत योगदान गर्दै आएको कृषि क्षेत्रलाई व्यवस्थित गर्ने कृषि ऐन जारी गर्न अधिकांश स्थानीय तहहरू अनिच्छुक देखिएको राष्ट्रिय कृषक समूह महासंघका केन्द्रिय सदस्य विष्णु दुलालले बताए। उनले भने, रोङ गाउँपालिका जस्ता कृषिमा केही गर्ने चाहना राख्ने पालिकाले मात्रै कृषि ऐन बनाउन चासो देखाएका छन्। गाउँपालिकाका अध्यक्ष स्याङ्बोल भने, तीन तहको सरकारमा स्थानीय तह फ्रन्ट लाइन को सरकार हो, संविधान त स्थानीय सरकारलाई साना किसानको व्यवस्थापनको प्रसस्त अधिकार छ, ऐनमार्फत स्थानीय किसानको भावना समेट्ने प्रयास गरिएको छ। उनले नेपालमा ९५ प्रतिशत किसान रहे पनि उनीहरूलाई ऐनमार्फत व्यवस्थित गर्न संघ, प्रदेश र स्थानीय तह चुकेको अवस्थामा स्थानीयता समेटिएको मौलिक ऐन जारी गरेको बताए। उनले भने, कृषिलाई अर्थतन्त्रको मेरुदण्ड भन्न कसैको मुखबाट छुट्दैन, तर वास्तविक किसानका समस्या समाधान गर्ने दिशामा कसैले चासो दिएको देखिँदैन। यसअघि बनेका नियमावली कार्यविधिलाई समेत समेटेर ऐन जारी गरेको उनले बताए। उनले विज्ञहरूले बनाएको कानुनले स्थानीयता नसमेटेको अवस्थामा पालिकाले बनाएको कृषि ऐनले भुइँ मान्छे को आवश्यकतालाई समेटेको बताए। इलामको रोङ गाउँपालिका कृषि ऐन जारी गर्ने कोशीको आठौं र इलाम जिल्लाको तेस्रो पालिका हो। यसअघि इलामको इलाम नगरपालिका र सन्दकपुर गाउँपालिकाले कृषि ऐन जारी गरिसकेका छन्। त्यसैगरी, कोशीको उदयपुरको वेलका नगरपालिका र कटारी नगरपालिका, झापाको कनकाई नगरपालिका, ओखलढुंगाको सिद्धिचरण नगरपालिका र सुनकोशी गाउँपालिकामा कृषि ऐन बनेको छ। रोङ गाउँपालिकाका अध्यक्ष मनिकुमार स्याङ्बोले भने, ऐन बनेपछि किसानको पहिचान गर्न किसानलाई वर्गीकरणसहितको किसान परिचय पत्र दिनसमेत बाटो खुलेको छ। ऐनले किसानलाई न्यायोचित अवसर प्रदान गर्नसमेत सहयोग गर्ने उनको भनाइ छ। उनले आगामी सभाबाट कृषि नीति र आवश्यक कार्यविधिहरू ल्याएर ऐन कार्यान्वायन गर्ने बताए। कोशी प्रदेशका १३७ स्थानीय सरकारमध्ये १२९ स्थानीय तह भने सहायक ऐनको रूपमा मात्रै रहेको र कृषि व्यवसाय प्रबद्र्धन ऐनलाई नै कृषि ऐन भएको दाबी गर्दै बसेको महासंघकी कोशी प्रदेश कोषाध्यक्ष मिना तामाङले बताइन्। कोशी प्रदेशमा उत्पादन भएका अदुवा, अलैंची, चियालगायतका कृषि उपजले वैदेशिक मुद्रा भिœयाउने गरेका छन्। क्वारेन्टाइन कार्यालय काकरभिट्टाको तथ्यांकअनुसार नेपालले अदुवा, चिया, अलैंचीलगायत ९ प्रकारका कृषिउपज निर्यात गर्दछ। भारतबाट त्यही मार्ग प्रयोग भएर ६५ प्रकारका कृषि वस्तु भित्रिएका छन्।"
जनमतका अध्यक्ष राउत र मुख्यमन्त्री सिंहले गरे मधेस माटो पार्कको शिलान्यास,"वीरगन्ज : पर्साको पोखरीया नगरपालिका९ मा मधेस माटो पार्कको शनिबार शिलान्यास गरिएको छ। जनमत पार्टीका राष्ट्रिय अध्यक्ष डा सिके राउत र मधेस प्रदेशका मुख्यमन्त्री सतिश कुमार सिंहले संयुक्त रूपमा उक्त पार्कको शिलान्यास गरेका हुन्। मधेस प्रदेश सरकारले उक्त पार्कमा हाल बाउण्ड्री वाल (पर्खाल) र मुख्य प्रवेशद्वार निर्माणका लागि चालू आर्थिक वर्षको बजेटमा १ करोड रुपैयाँ विनियोजन गरिसकेको छ। पोखरियामा निर्माण गर्न थालिएको पार्कलाई मधेसको एकता, पहिचान र गौरवको प्रतीकका रूपमा विकास गर्ने लक्ष्य लिएको अध्यक्ष राउतले बताए। उनका अनुसार उक्त पार्कमा मधेस प्रदेशका १३६ वटै पालिकाका ऐतिहासिक, सांस्कृतिक र पहिचान झल्काउने धार्मिक एवं ऐतिहासिक स्थलबाट संकलन गरिएको माटो स्थापना गरिनेछ। अध्यक्ष राउतले केही वर्षअघि सञ्चालन गरेको माटो यात्रा अभियान अन्तर्गत मधेस प्रदेशका विभिन्न ठाउँको माटो संकलन गरेका थिए। त्यही माटोलाई पार्कमा स्थापित गरिने बताइएको छ।"
वीरगन्जको घण्टाघरमा निःशुल्क चिसो पानी,"वीरगन्ज : तराईमधेसमा गर्मीले जनजीवन कष्टकर बनेका बेला वीरगन्जको घण्टाघर चोकमा निःशुल्क चिसो पानीको व्यवस्था गरेको छ। सर्वसाधारण र बटुवाहरूलाई गर्मीबाट थोरै भए पनि राहत दिने उद्देश्यले शैक्षिक शहीद मुकुन्द प्रसाद खनाल स्मृति प्रतिष्ठानले घण्टाघर चोकमा शनिबारदेखि निःशुल्क चिसो पिउने पानी वितरण गर्न सुरु गरेको हो। कार्यक्रम तीन दिनसम्म चल्नेछ। अहिलेको प्रचण्ड गर्मीमा वीरगन्जको बजारमा कामका सिलसिलामा आउने सर्वसाधारण, रिक्साठेला चलाउने चालक तथा यात्रु लगायतका लागि घण्टाघर चोकमा चिसो पिउने पानीको व्यवस्था गरिएको प्रतिष्ठानकी अध्यक्ष मुना खनालले बताइन्।"
सामुदायिक विद्यालयमा प्रविधिमैत्री शिक्षा,नुवाकोट : नुवाकोटको सामुदायिक विद्यालयमा प्रविधिमैत्री शिक्षा सुरु भएको छ। विदुर नगरपालिका२ बट्टारस्थित भीमसेन माविमा प्रविधिमैत्री शिक्षण प्रक्रियाको शुभारम्भ गरिएको छ। बागमती प्रदेश सरकारको सामाजिक विकास कार्यालय धादिङद्वारा चालु आव २०८१०८२ को विद्यालय व्यवस्थापन सुधार तथा गुणस्तर अभिवृद्धि कार्यक्रमअन्तर्गत विनियोजित अनुदानमार्फत सो विद्यालयमा स्मार्ट बोर्ड तथा प्रत्येक कक्षामा बोर्ड कास्टिङ सिस्टमको जडान गरि पठनपाठन सुरु गरिएको प्रधानाध्यापक राधिका घलेले बताइन्। उनका अनुसार प्रविधिप्रति विद्यार्थीहरूको आकर्षण बढिरहेको छ। चालू शैक्षिक सत्रको सुरुआतसँगै कक्षा ६ देखि १० सम्म उक्त प्रविधिमार्फत पठनपाठन सुरु भएको हो। सो विद्यालयमा कक्षा ६ सम्म अंग्रेजी माध्यमबाट अध्यापन भइरहेको छ।
देउडा गीतमा मुन्याठो,"इजर काट्न्या चैत मैना म आफैँ सट्काउला डाडाहै दल्कन्या बेला मुन्याठी फड्काउन्या। बझाङ तलकोटकी पिन्टु देवीले कुनै बेला गाएको मार्मिक र घत लाग्दो गीत हो माथिको। जंगल फडानी गरी आलु, कोदो, मास्र्या लगाउने चलनलाई इजर काट्नु भनिन्छ। इजर अक्सर चैत, वैशाख महिनामा काटिन्छ। कुनै बेला १५ वर्ष न पुग्दै चेलीहरूको बिहे गरिदिने चलन थियो, ब्राह्मण र क्षेत्री जातिहरूमा। तर, ठकुरी वर्गमा भने थिएन। रुँदै जन्मघर छाडेर हिँडेकी चेलीले माइतीघर न देखेपछि मुन्याठोले फड्काउने गर्छन्। फड्काउने चलन सुदूरपश्चिमका पहाडी जिल्लाहरूमा, विशेषगरी संस्कृतिको धनी जिल्ला बझाङमा व्यापक छ। बिहे भएका महिलाले मुन्याठो लगाउने चलन छ। मुन्टो अर्थात् टाउकोको वरिपरि घुमाएर सेतो कपडा लगाउने चलनलाई मुन्याठो लगाएको भनिन्छ। मुन्टोआँठो मुन्याठो, यसरी पनि अथ्र्याउन सकिन्छ। मुन्याठो ५६ हात लामो हुन्छ र सेतो कपडाको हुन्छ। टाउकोलाई घेरेर माथिल्लो भाग भुरुणी जस्तो आकर्षक फुर्का देखाउने बाँकी कपडाको भाग कम्मरभन्दा तलसम्म चिटिक्क पारी छोडिदिने गर्दछन् महिलाले। यसो गर्दा एकातिर शिरको शोभा देखिने, अर्कोतिर स्वास्थ्यका दृष्टिले टाउकाको दुखाइबाट जोगिने, तेस्रो कुरा आफूभन्दा मान्यजनवर्गको पर्दा राख्ने भएकाले प्रत्येक महिलाले मुन्याठो लगाएको देखिन्छ। मुन्याठोलाई चुरा, पोते, सिन्दुर जस्तै महिलाका लागि सौभाग्यको प्रतीक पनि मानिन्छ। जुनसुकै शुभ कार्य गर्दा मुन्याठो लगाउने सांस्कृतिक चलन परापूर्व कालदेखि रही आएको छ। विशेषगरी लोग्ने मानिस हाट (त्यसबेलाको भारतका विभिन्न ठाउँहरू) र भोट (मित्रराष्ट्र चीनको स्वशासित क्षेत्र तिब्बत) जाँदा महिला विशेषगरी आमा भाउज्यूहरूले मुन्याठो लगाएर केहीपरसम्म अगाडि हिँडेर साइत गर्ने गर्छन्। सायतमा गोठ गाईलाई प्रशस्त मात्रामा घाँस खुवाउने, महिलावर्गले सफा पारिएको मुन्याठो लगाउने चलन अहिले पनि ताजा छ। त्यसैले पनि सौभाग्यको प्रतीकका रूपमा मुन्याठोलाई लिइन्छ। खाद्य सामग्रीसँग मुन्याठोको सम्बन्ध अझ गाढा रहेको छ। बसन्त ऋतुमा खेतमा बेल्नाठो (ब्याड) का लागि धानको पोखो राख्दा कुल्देवताको दियो जलाउने र मुन्याठोको सप्को हातमा लिएर प्रार्थना गर्ने चलन गाउँघरमा रही आएको छ। आजभोलि अबिरमा मुछेका राता अक्षता लगाउने चलन रहे तापनि पहिले दहीमा मुछेका सेता अक्षता निधारभरि लगाएर बीउलाई सेतो मुन्याठोले छोपेर बेल्नाठा (खेतको ब्याड) मा बीउ छर्ने चलन थियो। यसो गर्दा अनाज उब्जनी गर्ने माटी र पितृहरू खुसी हुन्छन्, अनाज अनिकालबाट जोगिन्छ भन्ने मान्यता रही आएको छ। यसैगरी शरद ऋतुमा खेत र गराहरूमा लहलहाउँदा पहेंलीपुर गरी पाकेका धानका कुनिया बनाउँदा र अनाजहरू घरभित्र थन्क्याउँदा सेतो र सफा मुन्याठो शिरमा पहिरेर भकारी भर्ने गरिन्छ। यसो गर्दा घुन किरा नलाग्ने खाद्यान्न सह हुने जनविश्वास छ। रोपाइँका बेला पाँगो माटो मुन्याठोमा लगाउने आपसमा हिलो छ्याप्ने, आपसिक असार महिनाका देउडागीत गाउने र गैरीखेतमा सेतो कपडाले छोपी ल्याएका अन्नी (खानेकुरा) बाढेर खाने चलनले कृषिप्रधान देश नेपालका महिलाको उपस्थिति अनिवार्य झै देखाएको छ। यसैगरी संस्कृति जोगाउन मुन्याठो लगाउने परम्परा धर्मसँग पनि गासिएको पाइन्छ। अब थोरै चर्चा मुन्याठो र देवमाणु (देवताका मन्दिर) का बारे पनि गरौं। सुदूरपश्चिम र कर्णाली प्रदेशमा मस्टा, कैलाश, लागो, कालसैन, ततारी, धौलो, वाठपालो, केदार, नाननादि देवताहरू र मंगलासैनी, निगलासैनी, शुर्मा, उग्रतारा, मालिका, बड्डीमालिका, बड्डीजयावन आदि देवीलाई कुलदेवता र कुलदेवीका रूपमा पुजिँदै आएका छन्। ती देवीदेवताको दियो जलाउँदा, या माणुमा धामी चल्दा महिलाले अनिवार्य रूपमा मुन्याठो लगाएर मात्र मांगल (मांगलिक गीत) गाउने चलन रही आएको छ। धामीहरू चल्दा चल्दै देवताको वाणी बोल्छन्। त्यो बेला महिलाले हातहातमा मुन्याठो लिएर देवताका अगाडि हात हातमा फिजाउने र पुरुषवर्गले शिरको टोपी हातमा राखेर करजोड्दै परमेश्वरी महाराज दया गर भन्दै आआफ्नै तर्फबाट बर माग्ने गर्दछन्। प्रत्येक वर्ष चैत शुल्क त्रयोदशी तिथिमा लाग्ने बझाङको वान्नीमाणु जाँतमा काँकड (लिंगो) ठड्याउने चलन छ। त्यहीबेला काठमाडौंको तीनधारा पाठशाला अगाडि पनि सेतो मछिन्द्रनाथको विधिपूर्वक लिंगोको पूजा गरी सहर परिक्रमा गराइन्छ। मस्टा मन्दिरमा ठड्याउने सल्लाको अग्लो लिंगोको टुप्पोमा पनि ४ हात लामो सेतो कपडाले बेर्ने चलन छ। यसो गर्दा दैविक शक्ति प्राप्त हुन्छ भन्ने जनआस्था रहेको छ। त्यो पनि देवी देवताका लागि चढाएको मुन्याठो नै हो। अब देउडागीत गायन र मुन्याठो लगाउने चलनका बारे संक्षिप्त चर्चा गरौं। कुनै बेला देउडा खेल लगाउँदा महिलाको शिरको शोभा मानिएको मुन्याठो अनिवार्य लगाइन्थ्यो। यो चलन कहिलेदेखि महिलाले सुरु गरेका थिए एकिन भन्न सकिन्न। तर, समाजको मर्यादा कायम राख्न, संस्कृति संरक्षण गर्न सेतो मुन्याठो लगाई हातमा हात समाइ पाइतालालाई डेड कदम उचाली घुमीघुमी खेल खेल्ने चलन कायम रहेको पाइन्छ। सेती, महाकाली या कर्णाली प्रदेशमा मात्र होइन भारतको उत्तराञ्चल प्रदेशमा पर्ने कुमाउ गढवालमा पनि मुन्याठो लगाएर त्यस ठाँऊका देउडा गाउँदै घुमेर नाच्दै देउडा परम्परा कायम राखेको देखिन्छ। अझ कुमाउनी भाषामा गाइने र खेलिने खेलमा ट्याम्को, ढोलक र सहनाई बजाएर खेलेको पनि देखिन्छ। भाषा फरक भए पनि नेपालको देउडा खेल्ने तरिका र कुमाउनी खेल खेल्ने तरिकामा तात्विक भिन्नता देखिँदैन। मुन्टामी पानीको गाग्री घर छ उकालीको देउडागीत गायाको मैले भला सुकालीको। गाउँघर कतिपय ठाउँका महिला मुन्टोमा (कपालमा) र कम्मरमा समेत मुन्याठो बेरेर धाराबाट पानीको गाग्री बोक्ने चलन छ। त्यसैले पनि पुरुषको राष्ट्रिय पोसाकमा सुहाउने शिरको शोभा ढाका टोपी हो भने सुदूरपश्चिमका महिलाको राष्ट्रिय पोसाक चौबन्दी चोलो, गुन्यू (घाँगर) र मुन्याठोलाई लिन सकिन्छ। आहा ! महिलाको कालो लामो कपालमा चुल्ठो बाटेर रातो डोरी बाँधेर पिँठ्युमा छोड्दा जति सुन्दर देखिन्छ, त्योभन्दा सुन्दर देखिन्छ चुल्ठीसँगै लत्रेको लामो सेतो मुन्याठो। अझ हातमा चाँदीको वाला, गोडाको पाउजु नाकको मुदूणो (मुन्द्री) लगाएकी महिलाको सौन्दर्य नै आकर्षक देखिन्छ। महिलाको त्यो राष्ट्रिय पहिरनले काली कर्णालीका बैकिनी (महिला) हुन् भन्ने थाहा भैहाल्छ। मुन्याठोसम्बन्धी धेरै कलाकारले देउडा गीत गाएका छन्। कुनैबेला चन्द्रकला शाह, मोतीराज बम, प्रार्थना खनाल, दीपा धामी, जानकी भट्टराई, सुश्रुत तिमिल्सिना, स्वहरिश्चन्द्र कठायतलगायतले मुन्याठो शब्द राखेर आआफ्ना गीति क्यासेटमा स्वर भरेका थिए। आधुनिक प्रविधिका कारण क्यासेटका गीतहरू बर्तमानमा सुन्न गाह्रो भएको छ। वर्तमानमा मुन्याठीका चाल शब्द राखेर गायक उमाशंकर जोशीले मीठो शैलीमा गीत पस्केका छन्। सबैले मन पराएको सो गीत र गायिका लक्ष्मी आचार्यले पनि मुन्याठी शब्द राखेर गाएको गीतले नारीको पोशाकलाई कायाम राखिदिएको छ। त्यसैले देउडा गीतले केवल लय, शैली र संस्कृतिको मात्र संरक्षण गरेको मात्र नभई यसले भाषा र प्राचिन सभ्यतालाई पनि जोगाएर राखेको पाइन्छ।"
भारतीय सेनाले भन्यो पाकिस्तानले हाई स्पिड मिसाइल प्रयोग गर्यो,"काठमाडौं : भारतीय सेनाले पाकिस्तानले हाई स्पिड मिसाइल प्रयोग गरेको बताएको छ। शनिबार पत्रकार सम्मेलनमा कर्नेल सोफिया कुरेशीले मध्यरातमा पाकिस्तानले सीमामा भारतसँग बदला लिने गरेको कारबाहीका बारेमा जानकारी दिइन्। उनले भनिन्,पाकिस्तानी सेनाले पश्चिमी मोर्चाभरि आक्रामक गतिविधि जारी राखेको छ। नियन्त्रण रेखामा ड्रोन घुसपैठ र भारी हतियारबाट गोलीबारी भएको छ। श्रीनगरदेखि नालियासम्म २६ स्थानमा हवाई घुसपैठको प्रयास गरिएको थियो। जसमध्ये धेरैजसोलाई विफल पारिएको छ। कर्नेल कुरेशीले पाकिस्तानले उधमपुर, भुज, पठानकोट, भटिंडा र आदमपुर सैन्य एयरबेसमा रहेका उपकरण र कर्मचारीलाई क्षति पुर्याएको बताइन्। उनले बिहान १ः४० बजे पञ्जाबको सैन्य अड्डामा उच्च गतिको मिसाइल प्रहार गरिएको जानकारी दिइन्। भारतले यो क्षेप्यास्त्रलाई निष्क्रिय पारेको उनले बताइन्। भारत र पाकिस्तानबीच जारी तनावबीच लगातार चौथो दिन पनि विदेश सचिव विक्रम मिश्री, भारतीय सेनाका कर्णेल सोफिया कुरेशी र भारतीय वायुसेनाका विङ कमाण्डर व्योमिका सिंहले पत्रकार सम्मेलन गरेका हुन्। पत्रकार सम्मेलनमा भारतका विदेश सचिव विक्रम मिश्रीले भने,पाकिस्तानका गतिविधि निरन्तर उत्तेजक छन्। प्रतिक्रियामा भारतले यी उत्तेजक कार्यको जवाफ दिएको छ। भारतको यो भनाइमाथि पाकिस्तानले कुनै प्रतिक्रिया दिएको छैन।"
भारतले भन्यो पाकिस्तानी सैन्य प्रतिष्ठानमा हवाई आक्रमण गर्यौँ,"काठमाडौं : भारतले जवाफी कारबाहीमा पाकिस्तानी सैन्य प्रतिष्ठानमा हवाई आक्रमण गरेको बताएको छ। शनिबार पत्रकार सम्मेलनमा कर्नेल सोफिया कुरेशीले भारतले पाकिस्तानमाथि गरेको आक्रमणको बारेमा जानकारी दिएकी हुन्। उनले भनिन्,पाकिस्तानले जानाजानी सैन्य प्रतिष्ठानलाई लक्षित गरेपछि भारतीय सशस्त्र बलले योजनाबद्ध तरिकाले जवाफी आक्रमण गरे। प्राविधिक प्रतिष्ठान, कमाण्ड र नियन्त्रण स्टेशन, राडार साइट र हतियार डिपोहरूलाई लक्षित गरिएको हो। कर्नेल कुरेशीले रफिकी, मुरिद, चकलाला, रहिमयार खान, सुक्कुर र चुनियामा रहेका पाकिस्तानी सैन्य अड्डामा सटीक हतियार र लडाकु विमानले प्रहार गरिएको बताइन्। कर्नेल कुरेशीले भारतले पाकिस्तानको पसरुरमा रहेको राडार साइट र सियालकोटमा रहेको उड्डयन बेसलाई पनि निशाना बनाएको बताइन्। उनले यी सबै प्रतिशोधात्मक कार्यका लागि न्यूनतम संपार्श्विक क्षति सुनिश्चित गरिएको बताइन्।"
राजनीतिकर्मीले देशको अहिलेको अवस्थाको सही ढंगले विश्लेषण गर्ने बेला भयो : सभामुख घिमिरे,"काठमाडौं : प्रतिनिधिसभाका सभामुख देवराज घिमिरेले राजनीतिकर्मीहरूले देशको अहिलेको अवस्थाको सही ढंगले विश्लेषण गर्ने उपयुक्त बेला भएको बताएका छन्। पूर्वसांसद मञ्च, नेपालले शनिबार काठमाडौंमा आयोजना गरेको नेपालको वर्तमान अवस्था : चुनौती र समाधान विषयक कार्यक्रममा सभामुख घिमिरेले देशको अवस्थामा बारेमा सकारात्मक र नकारात्मक दुवै ढंगले विश्लेषण हुने गरेको भन्दै अब देशको अहिलेको अवस्थाको सही ढंगले विश्लेषण गर्ने उपयुक्त बेला भएको बताएका हुन्। विश्लेषणका आधारमा मुलुकलाई अघि बढाउन उपयुक्त निर्णय लिनसक्नुपर्ने उनको भनाइ छ । सभामुख घिमिरेले चैत्र १५ गते भएको हिंसात्मक घटनाको चर्चा भइरहेको अवस्थामा अहिलेको प्रणालीको विरुद्धमा समेत भएका टीकाटिप्पणी यथार्थपरक नभएको उल्लेख गरे। व्यवस्था परिवर्तन भएपछि अवस्था परिवर्तन भएन भन्ने विश्लेषण जनताले गरेपनि यथार्थमा त्यस्तो नभएको उनले बताए। सभामुख घिमिरेले विभिन्न आन्दोलनबाट आएको व्यवस्थाकै कारण मुलुकको अवस्थामा व्यापक परिवर्तन भएको जिकिर गरे। व्यवस्था परिवर्तन भयो अवस्था परिवर्तन भएन भन्ने भाष्यमा टेकेर इतिहासलाई फर्काउन चाहने शक्तिहरूले टाउको उठाइरहेकाले संसद्का गतिविधिहरू गम्भीर हुनुपर्ने उनले बताए। त्यस्तै कानुन, न्याय तथा संसदीय मामिलामन्त्री अजयकुमार चौरसियाले सबै मिलेर देशमा सुशासन कायम गर्न सके जनताले विश्वास गर्ने बताए। उनले जनताको चाहना पुरा गर्ने दायित्व सरकारको भएको धारणा राखे। सरकारमा रहँदा एउटा कुरा गर्ने र प्रतिपक्षीमा रहँदा अर्को कुरा गर्ने परिपाटीले जनतामा भ्रम सिर्जना हुने गरेको उनले बताए। उनले नेताहरूले जथाभाबी बोल्ने गरेका कारण राजावादीहरू भ्रम फैलाउन सक्रिय भएकाले लोकतन्त्रबादीहरुले मिलेर जवाफ दिनुपर्ने उल्लेख गरे।"
पाकिस्तानी सेना प्रमुखसँग अमेरिकी कूटनीतिज्ञको फोनवार्ता : मध्यस्थताको प्रस्ताव,"वासिङटन डिसी : अमेरिकी विदेशमन्त्री मार्को रुबियोले शुक्रबार पाकिस्तानी सेना प्रमुख असिम मुनीरसँग फोनवार्ता गरेका छन्। रुबियोले भारत पाकिस्तान द्वन्द्वमा अमेरिकाले मध्यस्थताको सहयोग गर्ने प्रस्ताव गरेका छन्। रुबियोले दुवै पक्षलाई तनाव कम गर्ने उपायहरू खोज्न आग्रह गरेका छन्। उनले फोनमा भने,'भविष्यमा हुने द्वन्द्वबाट बच्न रचनात्मक वार्ता सुरु गर्न अमेरिकाको सहयोग गर्न चाहन्छ।'"
कर्णालीमा छोरी सम्मेलन सुरु,"दैलेख : कर्णालीमा छोरी सम्मेलन सुरु भएको छ। कर्णालीमा पहिलो पटक छोरी सम्मेलन आयोजना गरिएको हो। कर्णाली प्रदेशको सामाजिक विकास मन्त्रालय र एक गैरसरकारी संस्थाले सम्मेलन आयोजना गरेका हुन्। सम्मेलनमा कर्णालीका ७९ वटै स्थानीय तहका दुई सय बढी छोरीहरू सहभागी छन्। सम्मेलन तीन दिनसम्म सञ्चालन हुनेछ। प्रदेश राजधानी वीरेन्द्रनगरमा सुरु भएको सम्मेलन कर्णाली प्रदेशका मुख्यमन्त्री यामलाल कँडेलले उद्घाटन गरे। त्यस अवसरमा मुख्यमन्त्री कँडेलले पर्याप्त चेतनाको अभावका कारण कर्णालीमा अझैँ पनि कुरीति, कुसंस्कार र अन्धविश्वास कायमै रहेको बताए। सामाजिक रुपमा रहेका अन्धविश्वासलाई अझैँ हटाउन सकिएको छैन, उनले भने कर्णालीको अवस्था बदल्न सबैको सामूहिक प्रयासको आवश्यकता छ। कानूनी रूपमा विभेदलाई अन्त्य गरिएको भएपनि विभेदजन्य व्यवहारहरू कायमै रहेको मुख्यमन्त्री कँडेलको भनाइ छ। उनले कर्णालीका छोरीहरूलाई राजनीतितर्फ अग्रसर हुने आग्रह गरेका छन्। राजनीति स्वाभिमानको यात्रा हो, राजनीति थाहा पाउनुभयो भने राम्रो हुन्छ, उनले भने। कर्णालीका सभामुख नन्दा गुरुङले सोच र शैलीमा सकारात्मक परिवर्तन ल्याउन छोरीहरूको सम्मेलनले महत्वपूर्ण योगदान दिने बताइन्। अब लैंगिक समानताको आधार निर्माणमा ध्यान दिनुपर्ने छ, छोरीहरू आत्मरक्षाका लागि हरेक समय सावधान रहनुपर्ने अवस्था पनि छ, उनले भनिन्। छोरी भएकै कारण अवसरबाट बञ्चित हुनुपर्ने अवस्थाको अन्त्य गरिनुपर्ने उनको भनाइ छ। सम्मेलनमा कर्णालीका ७९ वटा स्थानीय तहबाट दुईदुई तथा सीमान्तकृत र लोपोन्मुख राउटे, राजी, बादी र बोटे समुदायबाट थप दुईदुई जना गरी दुई सय बढी छोरीहरूको सहभागिता छ। आआफ्नो स्थानीय तह, क्षेत्र तथा समुदायको प्रतिनिधित्व गर्ने छोरीहरूले सम्मेलनमार्फत आफ्ना आवाजहरू साझा गर्ने अवसर पाउने छन्। सम्मेलनमा छोरीका मनका कुरा, प्रवचन तथा बहस कार्यक्रमहरू सञ्चालन हुनेछन्। छोरीका मनका कुरा शीर्षकमा सहभागी छोरीहरूले आफ्ना भोगाइहरू सुनाउने छन्। यसका साथै सिर्जनशील छोरीहरूलाई प्रतिभा प्रस्तुत गर्ने अवसर दिइनेछ। प्रवचन कार्यक्रममा छोरीहरूको जीवन रूपान्तरण शीर्षकमा विज्ञहरूबाट व्याख्या, विश्लेषण हुनेछ।"
भारतको पूर्वाधारमा आक्रमण गरेको भन्ने पाकिस्तानको दाबी झूटो : विक्रम मिश्री,"काठमाडौं : भारतका विदेश सचिव विक्रम मिश्रीले पाकिस्तानद्वारा भारतको पूर्वाधारमा आक्रमण गरेको भन्ने दाबीलाई झूटो रहेको बताएका छन्। शनिबार पत्रकार सम्मेलन गर्दै उनले भने, भारतको महत्त्वपूर्ण पूर्वाधार, ऊर्जा प्रणाली, साइबर प्रणाली आदिमा ठुलो मात्रामा आक्रमण गरी नष्ट गरिएको दाबी पूर्णतया गलत छ। विदेश सचिव मिश्रीले पाकिस्तान सरकारले फैलाएको गलत कथाबाट भ्रमित नहुन पनि आग्रह गरेका छन्। उनी भन्छन्, पाकिस्तानी अधिकारीले भारतले श्री अमृतसर साहिबतर्फ मिसाइल प्रहार गरेको भन्ने हास्यास्पद दाबी पनि गरिरहेका छन्। भारतलाई विभाजन गर्ने यी कमजोर प्रयासहरू असफल हुने निश्चित छ। भारतले अफगानिस्तानमा भारतीय क्षेप्यास्त्र प्रहार गरेको पाकिस्तानले आरोप लगाएको थियो। यी आरोपहरूलाई अस्वीकार गर्दै मिश्रीले भने, भारतीय क्षेप्यास्त्रहरूले अफगानिस्तानलाई लक्षित गरेका छन् भन्ने यो पूर्णतया हास्यास्पद दाबी हो। उनले थप भने, यो पूर्णतया आधारहीन आरोप हो र म यति मात्र भन्न चाहन्छु कि अफगानी जनतालाई कुन देशले गत डेढ वर्षमा धेरै पटक अफगानिस्तानमा नागरिक र नागरिक पूर्वाधारलाई लक्षित गरेको छ भनेर सम्झाउनु आवश्यक छैन।"
नेपाल सरकार आतंकवाद र आतंकवादीको संरक्षण गर्नेको विरोधमा छ : मन्त्री यादव,"वीरगन्ज : खानेपानी मन्त्री प्रदीप यादवले नेपाल सरकार आतंकवाद र आतंकवादीको संरक्षण गर्नेको विरोधमा रहेको बताएका छन्। शनिबार वीरगन्ज१६ नगवामा खानेपाानी ओभरहेड ट्यांकीको शिलान्यास कार्यक्रममा बोल्दै उनले यस्तो बताएका हुन्। उनले भने,नेपालले जहिल्यै पनि शान्ति र सद्भावका लागि काम गरेको छ र गरी रहनेछ। मन्त्री यादवले नेपालको भूमि भारतको विरोधमा प्रयोग हुन नदिनेपनि उनले बताए। उनले भने, कुनैपनि आतंकवादी गतिविधि नेपाल सरकारले सहन गर्दैन। नेपाल सरकार त्यसमा कटिबद्ध र संवेदनशील छ। कहिल्यै नेपालको जमिन आतंकवादी गतिविधिका लागि प्रयोग हुन दिँदैनौँ । मन्त्री यादवले आतंकवादीहरुको कुनै जात र धर्म नहुने बताए।"
"प्राकृतिक उपचार, रोजाइमा रजहर","पछिल्लो समय नेपालमा प्राकृतिक उपचार पद्धतिमा आकर्षण बढ्दै गएको छ। प्राकृतिक तवरले उपचार गरिने भएकाले पनि यसप्रति मानिसको आकर्षण बढ्दै गएको हो। नवलपुरको रजहरमा रहेको प्राकृतिक चिकित्सालयमा उपचार गराउनेको संख्या पछिल्लो समयमा उल्लेख्य रूपमा वृिद्ध भएको अस्पतालका व्यवस्थापक हरि सापकोटाले बताए। उनका अनुसार चिकित्सालयमा उपचार गराउन भीआईपीदेखि सर्वसाधारणको भीड लाग्ने गरेको छ। प्राकृतिक चिकित्साप्रति मानिसमा आकर्षण बढेको पाइएको छ। दिनहुँ मानिस हाम्रोमा आउने क्रम बढिरहेको छ, उनले भने। उनले पछिल्लो समय उपचार गराउन पालो पर्खन पर्ने अवस्था सिर्जना भएको बताए। नवलपुरको देवचुली १६ रजहरमा रहेको प्राकृतिक चिकित्सालयमा उपचार गराएर फर्किएकी पूर्वसूचना तथा सञ्चार मन्त्री रेखा शर्माले प्राकृतिक चिकित्सा उपचार पद्धति वास्तवमा मानिसका लागि महŒवपूर्ण भएको बताइन्। उनले भनिन्, हामी अन्त उपचार गरेर केही सीप नलागेपछि प्राकृतिक चिकित्सालय जाने गरेका छौं, तर बेलाबेलामा प्राकृतिक चिकित्सालयमा पुगेर उपचार गराउन आवश्यक रहेको मैले महसुस गरें। उनले रजहरको प्राकृतिक चिकित्सालयमा प्राकृतिक तवरबाट उपचार गरिने मात्र नभई स्वस्थ जीवनशैली, स्वस्थ खानपानलगायतका विषयमा पनि ज्ञान प्राप्त हुने हुँदा यो निकै महŒवपूर्ण भएको बताइन्। उनले भनिन्, त्यहाँ प्राकृतिक तवरबाट उपचार गरिन्छ, पञ्चतŒवको माध्ययमबाट गरिने उपचार वास्तवमै उपयोगी छ। उनले पछिल्लो समय मानिसमा प्राकृतिक चिकित्साप्रति आकर्षण बढ्दै जानुमा यसको विश्वासयोग्य उपचार पद्धति भएको बताइन्। सञ्चार उद्यमी उज्ज्वल शर्माले पनि १० दिन रजहरस्थित प्राकृतिक चिकित्सालयमा उपचार गराएर फर्किएपछि आफूले धेरै परिवर्तनको महसुस गरेको बताए। उनले भने, वास्तवमा त्यहाँको उपचार पद्धति, बिरामीलाई परामर्श दिने शैली सबै निकै राम्रो छ, म आफू धेरै ढिला त्यहाँ पुगें, अलि पहिल्यै जानु पर्ने रहेछ भन्ने लाग्यो। उनले प्राकृतिक चिकित्सा पद्धतिले शारीरिक रूपमा उपचार गर्ने मात्र नभई मानसिक रूपमा पनि उपचार गर्ने बताए। त्यहाँ बसेपछि सकारात्मक सोचको विकास हुन्छ, मस्तिष्कमा हुने अनावश्यक बोझबाट मुक्ति पाइन्छ। त्यसैले पनि मानिसप्रति त्यसको आकर्षण बढेको महसुस भएको छ, उनले भने। नेपालका चर्चित गायक रमेशराज भट्टराई प्राकृतिक चिकित्सालयमा नियमित जानेमध्येका एक हुन्। उनले प्राकृतिक चिकित्साप्रति विश्वास लागेर नै आफू नियमित रूपमा रजहर जाने गरेको बताए। एलोपेथी उपचारमा भन्दा प्राकृतिक रूपमा उपचार गर्दा मैले बढी राहत महसुस गरेको छु, यसप्रति पूर्ण विश्वास पनि छ। यसले मानिसको जीवनशैलीमा नै परिवर्तन ल्याइदिन्छ, उनले आफू मात्र नभई धेरै कलाकारले यहाँ आएर उपचार गर्ने गरेको बताए। प्राकृतिक उपचार पद्धति पहिले त बुझाउन साह्रै सकस हुन्छ, बुझेपछि यसको लत छुट्याउन गाह्रो छ, यसको कुनै साइड इफेक्ट छैन, उनले भने। भट्टराईले आफू फुर्सद हुनासाथ रजहर पुग्ने गरेको बताए। उनले भने, रोग लागेपछि मात्र यहाँ जाने हैन, जसरी हामीले आफ्नो गाडीको सर्भिसिङ बेलाबेलामा गर्छौं, त्यसैगरी शरीरको सर्भिसिङ गर्न पनि प्राकृतिक चिकित्सालय जानुपर्छ। केही समय अगाडि रजहर पुगेर उपचार गराएका भरतपुर २५ का ओमनाथ शर्माले आफूले प्राकृतिक उपचार पद्धतिका बारेमा साथीबाट सुनेर रजहर पुगेको बताए। मलाई विश्वास नलागी नलागी रजहर गएको थिएँ, तर त्यहाँ पुगेर उपचार थालेपछि मेरो धारणामा परिवर्तन आयो। साँच्चै अद्भुतको उपचार पद्धति रहेछ, उनले भने। उनले उपचारमात्र नभएर स्वस्थ जीवनशैली, सकारात्मक सोचको विकास गर्न प्राकृतिक चिकित्सालय उपयोगी भएको बताए। यस चिकित्सालयमा पूर्वसभामुख कृष्णबहादुर महरा, ओनसरी घर्ती, पूर्वमन्त्री वर्षमान पुनलगायतका नेताहरूले समेत उपचार गराइसकेका छन्। शिक्षण अस्पतालको तयारी रजहरको प्राकृतिक चिकित्सालयलाई प्राकृतिक चिकित्सा विज्ञान पढाउने गरि शिक्षण अस्पतालको रूपमा सञ्चालन गर्ने तयारी सुरु भएको छ। सबै कुरा योजना अनुरूप अघि बढे यसै वर्षदेखि नेपालमा पहिलो पटक यो विषयमा पढाइ सुरु हुने व्यवस्थापक हरि सापकोटाले बताए। चिकित्सालयले नेपाल संस्कृत विश्वविद्यालयबाट सम्बन्धन लिएर शिक्षण अस्पतालको तयारी गरेको चिकित्सालयका व्यवस्थापक सापकोटाको भनाइ छ। हामीले पाठ्यक्रमसहित सम्पूर्ण तयारीको विवरण विश्वविद्यालयलाई बुझाइसकेका छौं, आवश्यक पूर्वाधार धमाधम निर्माण भएका छन्। केही हुने क्रममा छन्, सापकोटाले भने। उनले पहिलो वर्ष चिकित्सालयमा ब्याचरल इन् नेचुरोपेथी एन्ड योगा साइन्स (बीएनवाइस)को कक्षा सञ्चालन गर्ने गरी प्रस्ताव नेपाल संस्कृत विश्वविद्यालयमा पेस गरिएको बताए। विश्वविद्यालयको आगामी सिनेटबाट यसलाई अनुमोदन गर्ने कुरामा आफूहरू विश्वस्त रहेको सापकोटाको भनाइ छ। यही महिनाको पहिलो हप्ता चिकित्सालयको भ्रमण गर्न आएका पूर्वप्रधानमन्त्री पुष्पकमल दाहाल प्रचण्डले शिक्षण अस्पताल बनाउन आफूहरूको पूर्ण सहयोग रहने बताएका थिए। उनले भनेका थिए, यसलाई शिक्षण अस्पताल बनाउने कुरामा हामी पूर्ण सहयोगी बन्छौं। अझ, यसलाई प्राकृतिक चिकित्साको विश्वविद्यालय बनाउन लागि परौं भन्ने मेरो कुरा छ। प्राकृतिक चिकित्सा शिक्षण अस्पताल निर्माणका लागि राष्ट्रिय योजना आयोगले विशेष अनुदानमार्फत १२ करोड ४६ लाख रुपैयाँ विनियोजन गरेको छ। जुन रकममध्ये यो वर्ष पाँच करोडको भवन निर्माणाधीन अवस्थामा छ भने आगामी वर्ष ७ करोड ४६ लाख खर्च गरी भवन निर्माण गर्ने योजना बनाइएको छ। १० बिघा क्षेत्रफलमा फैलिएको यस अस्पतालमा आगामी असारदेखि आवासीय रूपमा तीन सय बिरामीलाई उपचार गर्ने गरी निर्माणको कामलाई तीव्रता दिइएको सापकोटाको भनाइ छ। हामीले आवश्यक विभाग बनाएका छौं, छात्रावासलगायतको निर्माण अन्तिम चरणमा पुगेको छ। १० बिघा जमिन भोगाधिकार प्राप्त छ। अरु जमिन प्राप्तिका लागि प्रक्रिया अगाडि बढेको छ, सापकोटाले बताए। नेपाल संस्कृत विश्वविद्यालयका पूर्वशिक्षाध्यक्ष रमेशप्रसाद ढकालले चिकित्सालयलाई सम्बन्धन दिन ढिलाइ गर्न नहुने बताए। यो त अत्यन्तै आवश्यक चिज हो, नेपालमै यो विषय पढाइ हुँदैन। आवश्यक सम्पूर्ण पूर्वाधार भएको रजहरको प्राकृतिक चिकित्सालय योग्य संस्था हो, ढकालले भने। उनले तिनै तहका सरकारले अविलम्ब यो प्रक्रियालाई टुंगोमा पुयाउनु आवश्यक रहेको बताए। उनले भने, पाठ्यक्रमहरू तयार छन्। यिनलाई समयसँगै परिमार्जन पनि गर्न सकिन्छ। आवश्यक पूर्वाधार पनि छ भने ढिलाइ गर्नु हुँदैन। यो देशको लागि आवश्यक विषय हो। ढकालले अहिले नेपाल संस्कृत विश्वविद्यालयले सम्बन्धन दिएर अघि बढ्दा राम्रो हुने र पछि आवश्यक परेमा विश्वविद्यालयको रूपमा विकास गर्न सजिलो हुने बताए। नेपाल संस्कृत विश्वविद्यालयका उपकुलपति धनेश्वर नेपालले चिकित्सालयको प्रस्तावलाई आफूहरूले निकै महŒवका साथ हेरेको बताए। नेपालले चिकित्सालयको प्रस्ताव सकारात्मक रहेको बताए। यज्ञ लगाएर सुरु भएको थियो चिकित्सालय, उत्कृष्ट आइसोलेसन स्थानीयले धनधान्याञ्चल महायज्ञ आयोजना गरेर रजहरस्थित प्राकृतिक चिकित्सालयको स्थापना गरेका थिए। २०६४ सालमा स्थापना भएको चिकित्सालयले २०६७ सालबाट उपचार सेवा प्रारम्भ गरेको हो। यज्ञ लगाएर, सहयोगी दाता, मुठीदान, स्वत स्फूर्त सहयोगबाट चिकित्सालय स्थापना भएको हो। यसलाई अब शिक्षण अस्पताल बनाउनु आवश्यक छ, व्यवस्थापक सापकोटाले भने। कोरोना महामारीमा देशकै उत्कृष्ट आइसोलेसनको रूपमा यस चिकित्सालयले सेवा दिएको थियो। सरकारले उत्कृष्ट आइसोलेसनका रूपमा चिकित्सालयलाई सम्मानसमेत गरेको थियो। चिकित्सालयमा बसेका सबै ७ सय ८९ जना कोरोनाका बिरामी निको भएर फर्किएका थिए। प्राकृतिक चिकित्सा विज्ञानमा आधारित रहेर बिनाऔषधि उपचार गरिने यस अस्पतालमा माटो, पानी, हावा, अग्नि, जल साथै जडीबुटी, वैज्ञानिक मालिस, अक्युपञ्चर, फिजियोथेरापी, योग, ध्यान पद्धतिद्वारा उपचार प्रदान गरिन्छ। यहाँ गरिने उपचारको कुनै साइड इफेक्ट नभएको उपचारमा संलग्नहरू बताउँछन्। व्यवस्थापक सापकोटाका अनुसार पछिल्लो एक वर्षमा चार हजार जनाले प्राकृतिक चिकित्सालयमा उपचार गराएका छन्। यस चिकित्सालयको स्थापनापछि हालसम्म ५० हजारभन्दा बढी बिरामीले सेवा लिएका सापकोटाले बताए।"
दाङमा पौडी खेल्ने क्रममा डुबेर एक जनाको मृत्यु,दाङ । दाङमा पौडी खेल्ने क्रममा डुबेर एक जनाको मृत्यु भएको छ। दाङको तुलसीपुर उपमहानगरपालिका१८ धरमपुर अक्कासीमा रहेको तालमा पौडी खेल्ने क्रममा डुबेर एक जना किशोरको मृत्यु भएको प्रहरीले जनाएको हो। मानव निर्मित तालमा शनिबार पौडी खेल्न गएका भूपेन्द्र विकको मृत्यु भएको इलाका प्रहरी कार्यालय तुलसीपुर दाङले जनाएको छ। त्रिवेणी गाउँपालिका९ सिस्नेरी स्थायी घर भएका १६ वर्षीय विक तुलसीपुरमा बसोबास गर्दै आएका थिए । मृतक विकको शव पोस्टमार्टमका लागि राप्ती प्रादेशिक अस्पताल तुलसीपुर लगिएको इलाका प्रहरी कार्यालय तुलसीपुरका प्रहरी निरीक्षक सूर्य रानाले जानकारी दिए।
सहज रूपमा व्यवसाय गर्ने वातावरण बनाउन सरकार गम्भीर छ : अर्थमन्त्री पौडेल,"काठमाडौं : उपप्रधान एवं अर्थमन्त्री विष्णुप्रसाद पौडेलले सहज रूपमा व्यवसाय गर्ने वातावरण बनाउन सरकार गम्भीर रहेको बताएका छन्। शनिबार काठमाडौंमा ढुवानी व्यवसायी महासंघको १६ औँ वार्षिक साधारणसभा उद्घाटन गर्दै पौडेलले हरेकलाई सम्मानका साथ आफ्नो व्यवसाय अघि बढाउने वातावरण बनाउन सरकार गम्भीर रहेको बताएका हुन्। देशभित्र उत्पादन बढाउने, राज्यलाई कर तिर्ने र सम्मानित नागरिकका रूपमा समाजमा प्रस्तुत हुने अवस्था सिर्जना हुँदै गएको उनले बताए। उनले ढुवानी व्यवस्था प्रभावकारी हुन नसके वितरण प्रणालीमा नै असर पर्ने भएकाले यसलाई प्रभावकारी बनाएर समृद्धिको यात्रामा अघि बढ्न सकिनेमा कुनै विवाद नरहेको धारणा राखे। उनले बजेट निर्माणका सन्दर्भमा व्यवसायीहरूको सुझावलाई महत्वका साथ आफूले हेरेको बताए।"
टीआरसी छनोट प्रक्रिया खारेज गरी नयाँ सिफारिस थाल्न द्वन्द्व पीडितको माग,"काठमाडौं : टीआरसी छनोट प्रक्रिया खारेज गरी नयाँ सिफारिस प्रक्रिया थाल्न माग गर्दै द्वन्द्व पीडित समुदायले शनिबार काठमाडौंमा प्रदर्शन गरेका छन्। टीआरसी छनोट प्रक्रिया खारेज गर्दै तत्काल पीडित समुदायको अर्थपूर्ण परामर्श र अपनत्व सुनिश्चित गरी नयाँ सिफारिस प्रक्रिया थाल्न माग गर्दै उनीहरूले शनिबार काठमाडौँको माइतीघरमा प्रदर्शन गरेका हुन्। उनीहरूले आम द्वन्द्व पीडित समुदायलाई पूर्णतः उपेक्षा गरी अपारदर्शी, देखावटी र भागवण्डाका आधारमा टीआरसी छनोट प्रक्रिया अघि बढाइएको भन्दै आपत्ति जनाएका छन् । प्रदर्शनकारीहरुले सिफारिस समिति खबरदार, जबरजस्ती गरे बहिष्कार, नयाँ सिफारिस प्रक्रिया थालियोस्, भागबण्डाको समिति मान्दैनाँै लगायतका प्लेकार्ड प्रदर्शन गरेका छन्। उनीहरूले सरकार र दल नियन्त्रित प्रक्रियाबाट बनाइने आयोग नमान्ने जनाएका छन्। साथै द्वन्द्व पीडित समुदायले आफूहरूको माग सम्बोधन नभए पीडितहरूको अनुवाइमा समानान्तर नागरिक आयोग गठन गर्ने चेतावनी समेत दिएका छन्।"
"सिरहाको अस्पतालमा सुत्केरीको मृत्यु, शल्यक्रिया गर्ने टीमलाई सोधपुछ गर्दै प्रहरी",सिरहा : सिरहाको गोलबजारस्थित बर्धमान अस्पतालका एक सुत्केरीको ज्यान गएको छ । मिर्चैया नगरपालिका११ सीतापुरकी २७ वर्षीया रामकाशी यादवको शनिबार बिहान मृत्यु भएको हो । उनलाई शुक्रबार बिहान व्यथा लागेपछि परिवारजनले बर्धमान अस्पताल लगेका थिए । अस्पतालमा दिउँसो १२ बजेतिर शल्यक्रिया गरेर बच्चा निकालेका थिए । यसअघि दुई छोरीकी आमा रहेकी उनले छोरालाई जन्म दिएकी थिइन् । जन्मिएको बच्चा सकुशल छ । सन्तान आगमनको खुसी घरपरिवारमा छाएको थियो तर सो खुसी धेरै बेर टिकेन । शल्यक्रियाको क्रममा अत्यधिक रक्तश्राव भएपछि रामकाशीको स्वास्थ्य अवस्था बिग्रँदै जाँदा परिवारजनले बाहिर लान खोजेका थिए । रिफर गरिदिन पटकपटक आग्रह गर्दा पनि यतै ठीक भइहाल्छ भनेर अस्पतालले ढाढस दिएर राखे । ढिलो रिफर गर्दा गोलबजारबाट बिराटनगर लाने क्रममा बाटोमै उनको मृत्यु भएको हो । शनिबार बिहान साढे ५ बजेको समयमा बिराटनगरस्थित न्यूरो अस्पतालले उनलाई मृत घोषणा गरेको मृतकका पति सन्त यादवले बताए । अस्पतालमा कार्यरत डाक्टरहरूको लापरबाहीले सुत्केरीको ज्यान गएको भन्दै परिवारजन अस्पताल अगाडि राजमार्गमा शव राखेर प्रदर्शनसमेत गरेका छन् । पीडित परिवारको प्रदर्शनपछि प्रहरीले अस्पतालका डाक्टरसहित ३ जनालाई सोधपुछका लागि बोलाइएको जिल्ला प्रहरी कार्यालय सिरहा प्रवक्ता तथा डिएसपी विरेन्द्र पासवानले जानकारी गराए । उनका अनुसार शवलाई पोष्टमार्टमका लागि पठाउने तयार भइरहेको छ । थप अनुसन्धानका लागि अस्पतालका डकुमेन्ट पनि मगाएको उनले बताए ।
वीरगन्जको नगवामाा साढे ४ करोडको लागतमा ओभरहेड ट्याङ्की बन्दै,"वीरगन्ज : वीरगन्ज महानगरपालिका१६ नगवामा खानेपानी वितरणका लागि करिब ४ करोड ५० लाख रुपैयाँको लागतमा ओभरहेड ट्याङ्कीको निर्माण कार्य सुरु भएको छ । शनिबार संघीय सरकारका खानेपानीमन्त्री प्रदीप यादवले उक्त खानेपानी ओभरहेड ट्याङ्कीको शिलान्यास गरेका हुन्। त्यस अवसरमा वीरगन्ज महानगरपालिकाका मेयर एंव नेपाल खानेपानी संस्थान सञ्चालक समितिका सदस्य राजेशमाान सिंहको पनि उपस्थिति रहेको थियो । खानेपाानी मन्त्रालयको नगवा खानेपानी योजना अन्तर्गत त्यहाँ ४ सय ५० घनमिटर क्षमताको खानेपानी ओभरहेड ट्याङ्की निमर्माण गर्न थालिएको हो । शिलान्यास कार्यक्रममा बाोल्दै मन्त्री याादवले खानेपानी ओभरहेड ट्याङ्की निर्माणपछि नगवा र त्यस आसपासको क्षेत्रका बासिन्दालाई शुद्ध, सुरक्षित र व्यवस्थित रूपमा खानेपानी उपलब्ध हुने विश्वास लिएको बताए। खानेपानीजस्तो आधारभूत सेवाको पहुँच प्रत्येक नागरिकसम्म पुर्याउनु सरकारको दायित्व भएको भन्दै उनले यही उद्देश्यका साथ प्रारम्भ गरिएको यो आयोजना तोकिएको समयसीमा भित्र सफलतापूर्वक सम्पन्न हुनेमा आफू विश्वस्त रहेको बताए । शिलान्यास कार्यक्रममा वीरगन्ज महानगरका मेयर राजेशमान सिंहले नगवामा खानेपानी ओभरहेड ट्याङ्कीको निर्माणापछि वडा नम्बर १६ का नागरिकले सहज रूपमा शुद्ध र स्वच्छ खानेपानी पाउने बताए । यस आयोजनाले स्थानीयको जीवनस्तरमा अझै सहजता ल्याउने भन्दै उनले आयोजना निर्माणका लागि मन्त्री यादवलाई धन्यवााद पनि दिए । वडा नम्बर १६ की वडा सदस्य लवंगी देवीको अध्यक्षतामा भएको शिलान्यास कार्यक्रममा नेपाल खानेपानी संस्थानका महाप्रबन्धक अर्जुनबाबु ढकाल, जसपाका जिल्ला अध्यक्ष सिंघासन साह तेली, जिल्ला समन्वय समिति पर्साका प्रमुख अजय सर्राफ, पूर्व प्रदेशसभा सदस्य जन्नत अन्सारी , जसपाका केन्द्रीय सदस्यहरू पुरुषोत्तम लाल झा , मधुमाया यादव, संघीय परिषद् सदस्य असलम आलम ,भूमि समस्या समाधान आयोग पर्साका अध्यक्ष तबरेज अहमद ,वीरन्ज१५ का वड़ाध्यक्ष रमेश यादव लगायतको पनि सहभागिता थियो ।"
भारतको आक्रमणमा लश्कर र जैशका शीर्ष आतंककारी मारिए,काठमाडौं : पहलगाम आक्रमणपछि बुधबार भारतले सुरु गरेको अपरेशन सिन्दूरको क्रममा पाकिस्तान र पाकिस्तान अधिनस्थ कश्मीर (पीओके)मा लक्षित सैन्य कारबाहीमा धेरै प्रमुख आतंककारी मारिएका छन्। यी आतंककारीहरू प्रतिबन्धित आतंकवादी संगठन लश्करएतैयबा (एलईटी) र जैशएमोहम्मद (जेईएम)सँग सम्बन्धित रहेका छन्। भारतीय रक्षा मन्त्रालयका अनुसार पाँच जना ठूला आतंककारीको पहिचान भइसकेको छ। रक्षा मन्त्रालयले यसको सूची पनि जारी गरेको छ। मुदस्सर खादियान खास उर्फ अबु जिन्दल लश्करएतैयबाका आतंकवादी मुदस्सिर खादियान खास मरकज तैबा मुरिडकेका प्रमुख थिए। उनको अन्त्येष्टिमा पाकिस्तानी सेनाले गार्ड अफ अनर दिएको थियो। पाकिस्तानी सेना प्रमुख तथा पञ्जाबका मुख्यमन्त्री मरियम नवाजले पुष्पगुच्छा अर्पण गरे। हाफिज अब्दुल रौफको नेतृत्वमा सरकारी विद्यालयमा नमाजएजनाजा आयोजना गरिएको थियो। यस क्रममा पञ्जाब प्रहरीका लेफ्टिनेन्ट जनरल र आईजी पनि उपस्थित थिए। हाफिज मुहम्मद जमील हाफिज मुहम्मद जमील जैशएमोहम्मदकी आतंकवादी थिए। उनी मौलाना मसूद अजहरका साला पनि हुन्। मरकज सुभान अल्लाह बहावलपुरको इन्चार्ज थिए। उनले मुस्लिम युवाहरूलाई कट्टरपन्थी बनाउन र आर्थिक सहयोग गर्न सक्रिय भूमिका खेले। मोहम्मद युसुफ अजहर मोहम्मद युसुफ अजहर जैशएमोहम्मदसँग सम्बन्धित आतंकवादी थिए। उनी मौलाना मसूद अजहरका साला पनि हुन्। उनी जेएमको हतियार तालिमको प्रमुख प्रशिक्षक थिए। जम्मू कश्मीरमा भएका धेरै आतंकवादी हमलाहरूमा उनी संलग्न थिए। उनको सी८१४ विमान अपहरण मुद्दामा खोजि भएको थियो। खालिद उर्फ अबु आकाशा खालिद उर्फ अबु आकाशा लश्करएतैयबाका जम्मूकश्मीरमा भएका धेरै आतंकवादी हमलामा संलग्न छन्। अफगानिस्तानबाट हतियार तस्करीमा उनको संलग्न थियो। उनको अन्त्येष्टि फैसलाबादमा वरिष्ठ पाकिस्तानी सेना अधिकारी र उपायुक्तको उपस्थितिमा गरिएको छ। मोहम्मद हसन खान मोहम्मद हसन खान जैशएमोहम्मद आतंककारी मोहम्मद हसन खान जैशएमोहम्मदको पीओके अपरेशनल कमाण्डर मुफ्ती असगर खान कश्मीरीका छोरा थिए। उनले जम्मू कश्मीरमा आतंकवादी हमलाहरूको समन्वयमा महत्त्वपूर्ण भूमिका खेलेका थिए। एजेन्सीबाट
निर्माण हुँदै गरेको ठेडिखोलाको पुल भाँचियो,रामेछाप : मन्थली नगरपालिका ६ र ७ जोड्ने तामाकोशी नदी माथिको ठेडिखोला पुल शुक्रबार भाँचिएको छ। निर्माणको अन्तिम चरणमा रहेको ५४ मिटर लामो अन्तिम स्पानको ढलान सकिएको केही दिनमै उक्तपुल भाँचिएको हो। भाँचिएको भाग पनि त्यही अन्तिम स्पान नै हो। संघीय सरकारको सडक विभागको पुल महाशाखाले उक्त पुल निर्माण गरेको हो। २ सय ३० मिटर लामो र ११ मिटर चौडा उक्त पुल निर्माण अन्तिम चरणमा थियो। २०८२ असार मसान्तसम्म पुलबाट सवारी आवागमन खुलाइने तयारी निर्माण कम्पनीले गरेको थियो। पुल निर्माणका लागि २०७८ सालमा ठेक्का लागेको हो। उक्त पुल कालिकाकल्पवृक्ष जेभीले बनाउँदै थियो। कुल ४ स्पान भएको उक्त पुल निर्माणका लागि २२ करोड ५५ लाख ४० हजारमा ठेक्का सम्झौता भएको थियो। पुल भाँचिनुको कारण खुलेको छैन। निर्माण व्यवसायीले तत्कालै साइटमा विज्ञ टोली ल्याएर पुल क्षति सम्बन्धमा प्राविधिक जाँच गराउने तयारी गरेको छ।
कम्युनिस्ट आन्दोलनलाई क्रान्तिकारी आदर्श र निष्ठातर्फ अघि बढाउन चुनौती छ : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले कम्युनिस्ट आन्दोलनलाई क्रान्तिकारी आदर्श र निष्ठातर्फ अघि बढाउन धेरै चुनौती रहेको बताएका छन्। पार्टी केन्द्रीय कार्यालय पेरिसडाँडामा शनिबार आयोजित निर्मल लामाको २५औँ स्मृति दिवस कार्यक्रममा उनले प्रतिक्रियावादीहरुले आफूहरूमाथि भ्रम छर्ने र षडयन्त्र गर्ने गरेको बताए। प्रचण्डले बिचार, मुद्दा र वर्गलाई केन्द्रित गरेर एकपटक यथास्थितिलाई भत्काउँदै रूपान्तरणसहित समाजवादी क्रान्तिलाई अघि बढाउन खोजेका उल्लेख गरे। इतिहासबाट राम्रा कुरा सिकेर क्रान्तिलाई अगाडि बढाउने संकल्प गर्दा प्रतिक्रियावादी र अवसरवादीहरूले नेतृत्वमाथि हमला गर्न सक्ने भएकाले सचेत हुनुपर्ने उनले बताए। प्रचण्डले राजनीतिक मुद्दा केन्द्रित भएर समाजवादको आधार तयार गर्न अविचलित भएर अघि बढ्नुपर्ने धारणा राखे।"
सालघारीको सर्पट फडानीलाई कडाइका साथ रोक्छौँ : प्रधानमन्त्री ओली,काठमाडौं : प्रधानमन्त्री केपी शर्मा ओलीले वैज्ञानिक वन व्यवस्थापनका नाममा सालघारीको सर्पट फडानी हुने क्रमलाई कडाइका साथ रोकिने बताएका छन्। वन तथा वातावरण मन्त्रालयले शनिबार काठमाडौंमा आयोजना गरेको राष्ट्रिय वन संवर्द्धन गोष्ठीको उद्घाटन गर्दै प्रधानमन्त्री ओलीले वनको सुरक्षा विज्ञानसम्मत गर्ने भएपनि वैज्ञानिक वन व्यवस्थापनका नाममा सालघारीको सर्पट फडानी हुने क्रमलाई रोक्ने सरकारको स्पष्ट नीति रहेको बताएका हुन्। नेपालको सालघारी प्रकृतिको अनुपम उदाहरण भएको र पानी पार्नका लागि यस्ता अग्ला रुखहरूको महत्त्व हुने भएकाले उमेर नपुगेसम्म साललाई व्यावसायिक उपयोगमा लान नहुने उनले बताए। त्यस्तै प्रधानमन्त्री ओलीले वन क्षेत्रको संरक्षण बढाएको भन्दै अव वन क्षेत्र विस्तार भन्दा पनि उत्पादनमा जोड दिनुपर्ने जिकिर गरे। नेपालका लागि ४६ प्रतिशत वन क्षेत्र प्रयाप्त रहेको उनको भनाइ छ। प्रधानमन्त्री ओलीले बाघको संख्या अब बढाउनु पर्दैन भन्दा वातावरणविरोधी भयो भनेर नबुझीकन टिप्पणी भएको गुनासो गरे। अन्तर्राष्ट्रिय प्रतिबद्धताबमोजिम दोब्बरभन्दा बढी संख्यामा बाघ बढाएको भन्दै उनले मानवजाति नै असुरक्षित भएर वातावरणको संरक्षण गर्न नसकिने उल्लेख गरे। फरक प्रसंगमा ओलीले अथाह स्रोतका बाबजुत देशलाई गरिब बनाउनेहरू पुनः शक्तिमा आउने प्रयास गरिरहेको तर्क गरे। उनले किसानहरूलाई पशुपालनजस्ता कुराहरूमा प्रेरित गर्दा नवीकरणीय वनलाई सहयोग हुने र चरिचरणको विस्तार गर्दा वन र कृषिको पर्यावरणलाई जोड्न सकिने बताए।
टेस्ट क्रिकेटबाट सन्न्यास लिने विराट कोहलीको संकेत,काठमाडौं : भारतीय पूर्वकप्तान विराट कोहलीले टेस्ट क्रिकेटबाट सन्न्यास लिने संकेत गरेका छन्। केही दिनअघि अगाडि मात्रै रोहित शर्माले टेस्ट क्रिकेटबाट सन्न्यास लिने घोषणा गरेका थिए। त्यसयता विराटले पनि सन्न्यास लिनेबारेमा मनस्थिति बनाइरहेको रिपोर्टहरू सार्वजनिक भएका थिए। विराटले आफूले पनि टेस्ट क्रिकेटबाट सन्न्यास लिन चाहेको बारेमा भारतीय क्रिकेट बोर्ड (बीसीसीआई)लाई जानकारी गराएको भारतीय सञ्चार माध्यमहरूले उल्लेख गरेका छन्। तर यसबारे विराट आफैँले भने अहिलेसम्म आधिकारिक कुनै पनि प्रतिक्रिया दिएका छैनन्। भारतले इंग्ल्यान्डसँगको महत्त्वपूर्ण टेस्ट शृङ्खला खेल्दैछ। त्यस अगाडि नै विराटले पनि टेस्ट क्रिकेटबाट सन्न्यास लिन चाहेको इन्डियन एक्सप्रेसले लेखेको छ। उनले टेस्ट क्रिकेटबाट सन्न्यास लिने मनस्थिति बनाइसकेको र बोर्डलाई जानकारी दिइसकेको बताइएको छ। तर बोर्डले भने विराटलाई पुनर्विचार गर्न आग्रह गरेको जनाइएको छ। विराट कोहलीले सन् २०११ मा भारतका लागि टेस्ट क्रिकेटमा डेब्यु गरेका थिए। हालसम्म उनले १२३ खेल खेलिसकेका छन्। जसमा १२३० रन बनाएका छन्। यसअघि नै उनले टी२० अन्तर्राष्ट्रिय क्रिकेटबाट सन्न्यास लिइसकेका छन्। गत जुनमा विश्वकप जिते पश्चात् कप्तान रोहित शर्मा र विराट कोहलीले टि२० अन्तर्राष्ट्रिय क्रिकेटबाट सन्न्यास लिएका थिए।
"पाकिस्तानले अन्तर्राष्ट्रिय मुद्रा कोषबाट ऋण पायो, भारतले मतदानमै भाग लिएन",भारतपाकिस्तान तनाव चलिरहेको समयमा अन्तर्राष्ट्रिय मुद्रा कोष (आईएमएफ) ले विस्तारित कोष सुविधा (ईएफएफ) अन्तर्गत पाकिस्तानलाई तत्काल एक अर्ब अमेरिकी डलर ऋण जारी गरेको छ। पाकिस्तानलाई ऋण दिने पक्षमा भएको मतदानमा भारतले भने विरोधस्वरुप भाग नै लिएन। पाकिस्तानको कमजोर ट्रयाक रेकर्ड भएको बताउँदै भारतले कोषको दुरुपयोग आतंकवाद बढाउन हुन सक्ने उल्लेख गरेको छ। शुक्रबार आईएमएफले १ अर्ब डलरको ईएफएफ ऋण कार्यक्रमको समीक्षा गरेको थियो। यसमा पाकिस्तानको लागि १३ अर्ब डलरको नयाँ लचिलोपन र स्थिरता सुविधा ऋण कार्यक्रमको विषय पनि समावेश थियो। भारतले एक विज्ञप्ति जारी गर्दै पाकिस्तानले लामो समयदेखि आईएमएफबाट ऋण लिइरहेको तर आईएमएफका सर्तहरू पालना गर्ने सन्दर्भमा उसको ट्रयाक रेकर्ड धेरै खराब भएको जनाएको छ। पछिल्लो ३५ वर्षमा पाकिस्तानले २८ वर्ष आईएमएफबाट ऋण लिएको छ। २०१९ देखि पछिल्लो पाँच वर्षमा चार पटक आईएमएफ बेलआउट कार्यक्रमहरू सञ्चालन भइसकेका छन्। यदि अघिल्लो बेलआउट सफल भएको भए पाकिस्तानले अर्को बेलआउट कार्यक्रमको लागि ऋण लिनु नै नपर्ने भारतले जनाएको छ। पाकिस्तानको रेकर्डले आईएमएफ कार्यक्रमहरू या त राम्ररी डिजाइन वा अनुगमन गरिएको थिएन वा पाकिस्तानले राम्ररी कार्यान्वयन नगरेको आरोप लगाएको छ। भारतले पाकिस्तानी सेनाले आर्थिक मामिलामा हस्तक्षेप गरेको र यसले नीतिगत गलत गणना र सुधारहरू उल्टाउने जोखिम बढाएको जनाएको छ। पाकिस्तानमा नागरिक सरकार भए पनि सेनाले घरेलु राजनीतिमा ठूलो भूमिका खेल्ने र अर्थतन्त्रमा पनि हस्तक्षेप गर्ने जनाइएको छ।  स्रोतहरूको दीर्घकालीन प्रयोगको मूल्याङ्कन गर्ने  प्रतिवेदनमा पनि पाकिस्तानलाई ऋण दिँदा राजनीतिक विचारलाई ध्यानमा राखिएको जनाएको र बारम्बार ऋण लिइरहँदा पाकिस्तानमाथि ऋणको भार धेरै बढेको उल्लेख छ। भारतले सीमापार आतंकवादलाई बढावा दिनेहरूलाई पुरस्कृत गर्नु गलत रहेको भन्दै विरोध गरेको छ। यसले विश्वमा गलत सन्देश जानेछ र कोष एजेन्सीहरू र दाताहरूको छवि धमिलो पार्ने जनाएको छ। भारतले भनेको आईएमएफ जस्ता अन्तर्राष्ट्रिय वित्तीय संस्थाहरूबाट आउने पैसा आतंकवादको लागि प्रयोग गर्न सकिने पनि चिन्ता व्यक्त गरेको छ। यो गम्भीर समस्या भएको बताएको छ।
"१३ मातृभाषा थपिए, १ लाख बढीले बोल्ने २१ भाषा","काठमाडौं : विविधता र एकताले सम्पन्न देश। जहाँ बहुजातीय, बहुभाषिक र बहुसांस्कृतिक विविधतायुक्त विशेषता छन्। विविधताबीच एकता, सद्भाव र सहिष्णुता जहाँका सम्पत्ति हुन्। मुलुकमा हाल १४२ जातजाति छन्। १२४ भाषाभाषी छन्। १० वटा धर्म मानिन्छन्। राष्ट्रिय तथ्यांक कार्यालयले हालै भाषाबारे २०७८ को जनगणनाको विस्तृत प्रतिवेदन सार्वजनिक गरेको छ। जसले देशको भाषिक संरचनालाई छर्लङ्ग पार्न जनगणना २०७८ मा तीनवटा विषय उठान गरेको छ। जनगणना अनुसार भाषाले देश धनी देखिएको छ। तिनमा मातृभाषा, दोस्रो भाषा र पुर्खाहरूको भाषा भनेर वर्गीकरण गरिएको छ। पहिलो पटक पुर्खाहरूको भाषाको विषयमा जनगणना गरिएको हो। १२४ वटा मातृभाषा, ११७ वटा दोस्रो भाषा र १२४ वटा नै पुर्खाको भाषा पहिचान गरिएका छन्। राष्ट्रिय जनगणना २०७८ मा पहिचान गरिएका १२४ वटा मातृभाषामध्ये १११ वटा राष्ट्रिय जनगणना २०६८ कै निरन्तरतास्वरूप समावेश छन्। १३ वटा नयाँ मातृभाषा थपिएका छन्। थपिए १३, घटे १२ ०६८ को जनगणना भन्दा ०७८ को जनगणनामा १३ वटा नयाँ मातृभाषा समावेश भएका छन्। बोल्नेको संख्या कम हुँदै गएपछि १२ वटा विदेशी भाषा सूचीबाट हटाइएका छन्। तिनलाई अन्य भाषाको सूचीमा राखिएको छ। थपिएका नयाँ मातृभाषाहरूमा भोटे, लोवा, चुमनुब्री, वारागुङवा, नारफु, रानाथारू, कर्मारोङ, मुगाली, तिछुरोङ पोइके, साद्री, डोने, मुण्डामुडियारी र केवरत छन्। ०६८ सालको जनगणनामा भेटिएका १२३ मध्येका १२ वटा विदेशी भाषाहरूको बोल्ने वक्ता न्यून संख्यामा भएकाले तिनीहरूलाई अन्य मातृभाषाअन्तर्गत राखिएकोले कुल मातृभाषा संख्या १२४ कायम हुन गएको छ। मातृभाषाको संख्या बढ्दै २००९ देखि २०११ सम्मका जनगणनामा मातृभाषाको संख्यामा उतारचढाव देखिन्छ। २००९११ को जनगणनामा नेपालमा ४४ मातृभाषा थिए। २०१८, २०२८,२०३८ र २०४८ सम्म मातृभाषाको संख्या घटेको देखिन्छ। २०१८ मा ३६, २०२८ मा १७, २०३८ मा १८, २०४८ मा ३१ वटा मातृभाषा सूचीकृत थिए। ०५८ को जनगणनामा मातृभाषाको संख्या ह्वातै बढेको देखिन्छ। २०५८ मा ९२ मातृभाषा सूचीकृत थिए। २०६८ मा १२३ पुग्यो। पछिल्लो जनगणना २०७८ मा यो संख्या १२४ पुगेको छ। ४ भाषा परिवार मुलुकमा बोलिने भाषाहरू मुख्य रूपमा चार प्रमुख भाषा परिवारअन्तर्गत पर्छन्। इन्डोयुरोपेली, सिनोतिब्बती, अस्ट्रोएसियाटिक, र द्रविड भाषा परिवार छन् । साथै, एक अलग भाषा कुसुन्डा छ। इन्डो पाकिस्तानी सांकेतिक भाषा परिवारअन्तर्गत पर्ने सांकेतिक भाषा पनि मुलुकमा प्रचलनमा रहेको प्रतिवेदनमा उल्लेख छ । सिनोतिब्बती र इन्डो युरोपेली ९९७ प्रतिशत मुलुकम मुख्य रूपमा सिनोतिब्बती र इन्डोयुरोपेली भाषा परिवारका भाषाहरू बोलिन्छन्। जसले कुल जनसख््याको ९९७ प्रतिशत ओगटेको प्रतिवेदनमा उल्लेख छ । इन्डो युरोपेली भाषा बोल्ने ८३१ प्रतिशत (अर्थात् २ करोड ४२ लाख २७ हजार ४११ जना) छन। यो भाषा परिवारमा नेपाली, मैथली, भोजपुरी, थारु, बज्जिका लगायतका ४५ भाषा पर्छन्। सिनो तिब्बती बोल्ने १६६ प्रतिशत (अर्थात्, ४८ लाख ३७ हजार ८०८ जना)। यो परिवारमा किराँती (राई, लिम्बु लगायत), मगर, गुरुङ, तामाङ थकालीलगायत ७३ भाषा बोलिन्छन्। त्यस्तै अस्ट्रोएसियाटिक ०२ प्रतिशत छन। अर्थात्यो भाषा परिवारमा ५५ हजार ९१६ जना पर्छन। यो परिवारमा मुण्डा, सन्थाली, खरिया गरी ३ भाषा पर्छन्। द्रविड भाषा बोल्ने जनसंख्या ३८ हजार ८७३ छ। उरावले बोल्ने भाषा उराउ (कुडुुख) भाषा द्रविड भाषा परिवारमा पर्छ। कुसुण्डालगायत अन्य भाषा परिवारको जनसंख्या ३ हजार ७९९ छ। इन्डो पाकिस्तानी सांकेतिक भाषा परिवारअन्तर्गत पर्ने सांकेतिक भाषा बोल्ने पनि नेपालमा छन्। जसमा कुसुन्डा भाषा बोल्ने मात्रै २३ जना छन्। सांकेतिक भाषा परिवारमा १ हजार ७८४ जना छन्। भाषा परिवारको विषयमा अनविज्ञता जाहेर गर्नेको जनसंख्या ४ हजार २०१ छ। मुलुकको कुल जनसंख्या २ करोड ९१ लाख ६४ हजार ५७८ छ। मातृभाषामा नेपाली भाषाकै वर्चश्व मातृभाषाका रूपमा बोलिने भाषाहरूमा नेपाली सबैभन्दा ठूलो भाषा हो। नेपालीको जनसांख्यिक अनुपात कुल जनसंख्याको आधाभन्दा कम (४४९ प्रतिशत) मात्र छ। अन्य भाषा परिवारका भाषाहरूको हिस्सा तुलनात्मक रूपमा ठुलो छैन। मैथली मातृभाषा भएको जनसंख्या ११ प्रतिशत छ। त्यस्तै भोजपुरी ६२ प्रतिशत, थारु ५९ प्रतिशत, तामाङ ४९ प्रतिशत, बज्जिका ३९ प्रतिशत, अबधी र नेवारी ३३ प्रतिशत छन्। मगर ढुट २८ प्रतिशत,डोटेली १७ प्रतिशत र उर्दु भाषी १४ प्रतिशत छन। यस्तै, लिम्बु (याक्थुङ) १२ प्रतिशत र गुरुङ ११ प्रतिशत छन् । अन्य एक प्रतिशतभन्दा कम बोलिने भाषा छन्। जनगणनामा भाषा र उपभाषाका अन्योलहरू समाधान गर्न कुनै प्रश्न समावेश नगरिएकाले यो जनगणनामा यी अन्योलहरू यथावत् रहेको प्रतिवेदनमा उल्लेख छ। १ लाख वक्ता भएका भाषा २१ वटा कम्तीमा १ लाख वक्ता भएका भाषा मुलुकमा २१ वटा छन्। यी भाषाले कुल जनसंख्याको ९५ प्रतिशत अंश ओगटेका छन्। नेपाली, मैथली, भोजपुरी, थारु, तामाङ, बज्जिका, अबधि, नेपाल भाषा (नेवारी), मगर ढुट, डोटेली, उर्दु, याक्थुङ (लिम्बु), गुरुङ, मगही, बैतडेली, राई, अछामी एक प्रतिशतभन्दा बढीले बोल्ने गरेका छन्। यस्तै, बान्तवा, राजवंशी, शेर्पा, खसको जनसंख्या १ लाखभन्दा बढी छ। यसको विपरीत, बोल्ने व्यक्तिहरूको संख्याका आधारमा सूचीको तल्लो खण्डमा रहेका भाषाको संख्या १०३ वटा छन्। जसले कुल जनसंख्याको करिब ५ प्रतिशत हिस्सा ओगटेका छन्। त्यसैले, मातृभाषाहरूको संख्यामा विविधता भए पनि तिनको जनसांख्यिक हिस्सा असमान रूपमा वितरीत देखिएको राष्ट्रिय तथ्यांक कार्यालयका उपप्रमुख तथ्यांक अधिकारी ढुण्डीराज लामिछाने बताउँछन्। सबैभन्दा थोरै जनसंख्याले बोल्ने भाषा कुसुन्डा सबैभन्दा थोरैले बोल्ने भाषा कुसुन्डा हो। २०७८ को जनगणना अनुसार जम्मा २३ जनाले मात्रै कुसुन्डा भाषा बोल्न सक्छन्। बनकरीया भाषा बोल्ने ८६ र साम भाषा १०६ जनाले बोल्छन्। हरियान्वी ११४, सधनी १२२, खरिया १३२, माल्पाण्डे १६१, सुरेल १७४, बेल्हारे १७७, फाङदुवाली २४७, सिन्धी २९१, कोचे ३३२ र कुर्माली ३९७, तिछुरोङ पोइके ४१०, ल्होमी ४१३ र नारफु ४२८ जनाले बोल्छन्। धेरै भाषा लोपोन्मुख अवस्थामा छन्। दोस्रो भाषाका रूपमा नेपाली नै उच्च मातृभाषाका साथसाथै दोस्रो भाषाका रूपमा नेपाली भाषाको वितरण उच्च छ। ४६२ प्रतिशतले नेपाली भाषालाई दोस्रो भाषाको रूपमा प्रयोग गर्ने गरेका छन्। जबकी ०९ प्रतिशतले मात्रै मैथलीलाई दोस्रो भाषाको रूपमा बोल्छन्। दोस्रो भाषाको रूपमा हिन्दुलाई प्रयोग गर्नेको संख्या ०८ प्रतिशत छ। भोजपुरी ०५, अंग्रेजी ०४,थारु र बज्जिका ०३०३, उर्दु र तामाङ ०२०२ प्रतिशतले दोस्रो भाषाको रूपमा प्रयोग गर्छन्। मातृभाषाका रूपमा नेपाली भाषा बोल्नेहरूको घनत्व विशेष गरी गण्डकी प्रदेशको पश्चिमी भाग (लुम्बिनी प्रदेशसँग जोडिएको क्षेत्र) र कर्णाली प्रदेशका सबै जिल्लाहरूमा अधिकतम देखिएको छ। मातृभाषा संरक्षणदर अनुमान गर्दा कुनै जातीय समूहको जनसंख्या र तिनीहरूले बोल्ने मातृभाषाबीचको सम्बन्धद्वारा गणना गरिन्छ। मातृभाषा संरक्षणदर केही मातृभाषा बोल्ने जातीय समूहहरूमा कमजोर देखिएको छ। पुर्खाको भाषाको उल्लेख पुर्खाको भाषा जातीय समूहहरूमा बढी देखिएको छ। यसको सम्भावित कारण भनेको जनसंख्याले आफ्नो पुर्खाको भाषाप्रति सम्मान र आत्मीयता राखे तापनि प्रत्यक्ष रूपमा ती भाषा व्यवहारमा नरहेको हुनसक्छ। मधेस प्रदेशका सबै जिल्लाहरूमा द्विभाषिकताको दर उच्च देखिएको छ। जहाँ मैथिली, भोजपुरी र बज्जिका प्रमुख भाषाहरू हुन्। यी भाषाहरू बोल्ने बहुसंख्यक व्यक्तिहरू अन्य मातृभाषा बाहेकका वक्ताहरूसँग सञ्चार गर्न नेपाली भाषा प्रयोग गर्छन्। द्विभाषिकताको उच्च दर गण्डकी प्रदेशको मनाङ जिल्लामा पनि पाइएको छ। यसबाहेक, लुम्बिनी प्रदेशका पश्चिमी तराईका जिल्लाहरूमा द्विभाषिकताको दर उच्च रहेको पाइन्छ जुन प्रवृत्ति अझै पश्चिमतर्फका अर्थात् सुदूरपश्चिम प्रदेशका जिल्लाहरूमा अधिकतम रहेको छ। २०६८ को जनगणनाअनुसार द्विभाषिक कुल जनसंख्यामध्ये ७९५ प्रतिशतले नेपाली भाषालाई दोस्रो भाषाका रूपमा बोल्दथे। यो हिस्सा २०७८ मा बढेर ८९ प्रतिशत पुगेको छ। त्यसैले, २०७८ मा नेपाली भाषालाई दोस्रो भाषाका रूपमा बोल्ने दर ९५ प्रतिशतले विन्दुले वृद्धि भएको प्रतिवेदनमा उल्लेख छ। मुलुकमा दोस्रो भाषाका रूपमा नेपाली भाषाको प्रयोग विगत तीनवटा जनगणनामा क्रमशः वृद्धि हुँदै आएको छ। २०५८ को जनगणनामा दोस्रो भाषाका रूपमा नेपाली बोल्ने दर २५२ प्रतिशत थियो। २०६८ मा ३२८ प्रतिशत र २०७८ मा ४६२ प्रतिशत पुगेको छ। दोस्रो भाषाका रूपमा नेपाली बोल्नेहरूको संख्या सबैभन्दा बढी मधेस प्रदेशमा देखिएको छ भने सबैभन्दा कम कर्णाली प्रदेशमा छ। ९० प्रतिशतभन्दा बढी नेपाली भाषा बोल्ने नेपाली भाषीको संख्यामा वृद्धि भएको छ। मातृभाषा र दोस्रो भाषाको हिसाव गर्दा ९० प्रतिशतभन्दा माथिले नेपाली भाषा बोल्ने गरेको छ। ४८१ प्रतिशत जनसंख्याको दोस्रो भाषा नै छैन। दोस्रोमा मैथेली भाषा छन्। जुन २ प्रतिशतको हाराहारीमा छ। नेपाली भाषा अधिकांश सबैले बोल्ने गरेको पाइएको राष्ट्रिय तथ्यांक कार्यालयका प्रवक्ता लामिछाने बताउँछन्। उनका अनुसार धेरै जनसंख्याले नेपाली भाषालाई कि मातृभाषाका रूपमा कि त दोस्रो भाषाका रूपमा बोल्ने गर्छन्। मातृभाषा र दोस्रो भाषाका रूपमा बोलिने नेपाली भाषालाई समग्रतामा हेर्ने हो भने मधेस प्रदेशबाहेक (जहाँ यसको अंश ७६५ प्रतिशत छ) सबै प्रदेशमा यसको हिस्सा ९० प्रतिशतभन्दा माथि छ। जनगणनाको तथ्यांकअनुसार जहाँ मातृभाषाको रूपमा नेपाली कम बोलिन्छ त्यहाँ दोस्रो भाषाको रूपमा यसको प्रयोग अधिकतम रहेको छ। पुर्खाको भाषा पनि १२४ पुर्खाको भाषा प्रयोगसम्बन्धी प्रश्न पहिलोपटक २०७८ को जनगणनामा समावेश गरिएको थियो। पहिलो पटक जनगणनामा पुर्खाको भाषाको विषयमा प्रश्न गरिएको थियो। यो प्रश्न भाषाको प्रवीणता मापन गर्नका लागि नभएर व्यक्तिहरूको पूर्वजले बोल्ने भाषाको पहिचान लक्षित गरिएको बताइएको छ । जनगणनामा पुर्खाको भाषा १२४ वटा पहिचान भएको छ। ३४७६ प्रतिशतको पुर्खाको भाषा नेपाली रहेको छ। त्यस्तै १०१५ प्रतिशतको मैथली,६०६ प्रतिशतको भोजपुरी, ६०५ प्रतिशतको थारु, ५५ प्रतिशतको तामाङ, ४२८ प्रतिशतको मगरढुट, ४०५ प्रतिशतको नेवारी, ३९३ प्रतिशतको बज्जिका, ३१३ प्रतिशतको अबधि र १९५ प्रतिशतको उर्दु पुर्खाको भाषा रहेको जनगणनाको तथ्यांकले देखाएको छ। मातृभाषा र पुर्खाको भाषाका बिचमा बलियो सहसम्बन्ध देखिएको छ। धेरैजसो अवस्थामा पुर्खाको भाषाको दरभन्दा मातृभाषाका रूपमा उत्तरदाताहरूले उल्लेख गरेका भाषाहरूको दर उच्च पाइएको उपप्रमुख तथ्यांक अधिकारी लामिछाने बताए। ९३ भाषी जनजाति प्रतिवेदनअनुसार नेपालमा ९३ भाषी जनजाति छन। जसमा साइनो तिब्बतियन भाषा परिवारका ७२, इन्डो इरोपियन भाषा परिवारका १६, अस्ट्रो एसियाटिक भाषा परिवारका ३ र द्रबिड भाषा परिवार १ रहेका छन्। कसुन्डा यीभन्दा फरक भाषा परिवारमा पर्छ। अन्तरदेशीय भाषा पनि नेपालमा बोलिने गरेको छ। इन्डोे आर्यन परिवार अन्तर्गतका अबधि, बज्जीका, बंगाली, भोजपुरी, हिन्दी, नेपाली, मैथली लगायतका अन्तरदेशीय भाषा पनि नेपालमा बोलिने गरेको छ। त्यस्तै साइनो तिब्बतीयन भाषा परिवार अन्तर्गतका मेचे, तामाङ, मगर, लेप्चा, थामी, याक्थुङ, सुनुवार पनि अन्तरदेशीय भाषा हुन्। त्यस्तै अस्ट्रो एसियटिक अन्तर्गतको सन्थाली र द्रबिडियन अन्तर्गतको उराउ भाषा अन्तदेशीय भाषा हुन्। जुन नेपालमा लगायतका देशमा बोलिन्छ। ८० भन्दा बढी जातजातिले नेपाली, मैथली, भोजपुरी हिन्दी, अवधि, थारु, तामाङ, नेपालभाषा, बजिका, मगर ढुट, मगही भाषा कसै न कसैले बोलेको पाइन्छ। त्यसैले नेपाल भाषा भाषिमा धनी र विविधतायुक्त रहेको छ। कोशीमा भाषिक विविधता सूचकांक उच्च २०७८ मा भाषिक विविधता सूचकांक सबैभन्दा उच्च कोशी प्रदेशमा देखिएको छ। त्यसपछि क्रमशः सुदूरपश्चिम र मधेस प्रदेशमा देखिएको छ। यसको अर्थ यी क्षेत्रहरूमा एउटै मातृभाषा बोल्ने दर तुलनात्मक रूपमा कम छ। भाषिक विविधता सूचकांकले प्रत्येक स्थानमा बोलिने विभिन्न भाषाहरूको संख्या तथा तिनका वक्ताहरूको जनसंख्या दर्शाउने गरेको छ। कोशी प्रदेशमा राई किराँती समूहका भाषाहरूको ठूलो संख्या छ। जसको कारण त्यहाँ भाषिक विविधतादर सबैभन्दा उच्च छ। यसको विपरीत, कर्णाली प्रदेशमा भाषिक विविधतादर सबैभन्दा कम छ। यसको अर्थ त्यहाँ एउटै मात्र मातृभाषा बोल्ने व्यक्तिहरूको अनुपात उच्च छ। कर्णाली प्रदेशमा तुलनात्मक रूपमा कम भाषाहरू (जम्मा ४८) मात्र मातृभाषाका रूपमा बोलिन्छन्। त्यहाँको अधिकतम जनसंख्याले नेपालीलाई मातृभाषाका रूपमा प्रयोग गरेको पाइएको छ। सोलुखुम्बु, सुनसरी, मनाङ, मोरङ कञ्चनपुर, खोटाङ, मोरङ , संखुवासभामा भाषाको धेरै नै विविधता देखिन्छ। मधेस प्रदेशमा द्विभाषिकतादर सबैभन्दा उच्च मधेस प्रदेशमा द्विभाषिकतादर सबैभन्दा उच्च (५६प्रतिशत) उल्लेख गरिएको छ। मधेसपछि सुदूरपश्चिम प्रदेश (५१९ प्रतिशत) रहेको छ। मधेस प्रदेशमा द्विभाषिकता तथा बहुभाषिकताको दर उच्च हुनुका कारण मैथिली, भोजपुरी र बज्जिका बोल्ने ठूलो जनसंख्याले नेपालीलाई दोस्रो भाषाका रूपमा प्रयोग गर्नु हो। सबैभन्दा कम द्विभाषिकतादर कर्णाली प्रदेशमा रहेको छ। ३५९ स्थानीय तहमा नेपाली भाषा बोल्ने आधाभन्दा बढी कुल ७५३ स्थानीय तहमध्ये ३५९ स्थानीय तहमा नेपाली भाषा आधाभन्दा बढी जनसंख्याले बोल्ने गरेको पाइएको छ। ७० वटा स्थानीय तहमा यो अधिकतम जनसंख्याले बोल्ने गरेका छन्। ३२४ स्थानीय तहमा ३४ वटा भाषाहरू सबैभन्दा ठूलो हिस्साका रूपमा रहेका छन्। तर, ती सबैमा नेपाली भाषा बोल्ने जनसंख्याको हिस्सा ५० प्रतिशतभन्दा न्यून नै रहेको छ। देशका ११ वटा स्थानीय तहमा कुनै एक भाषा संख्यात्मक दृष्टिले सबैभन्दा ठूलो भाषाको रूपमा देखिएका छन्। ती ११ भाषामा चाम्लिङ, खालिङ, वाम्बुले राना थारु, याम्फुयाम्फे, नारफु, मनाङे, बरागुनवा र मगर काइके पर्छन्। साक्षरमा नेवार भाषी सबैभन्दा बढी नेवारी भाषी ८५ प्रतिशतभन्दा बढि साक्षर रहेका छन्। त्यसपछि नेपाली र मगर ढुट भाषीहरू साक्षर रहेको पाइएको छ। भाषाको विविधता वा धेरै भाषा बोल्ने समाजको विकास अर्थात् सामाजिक तथा आर्थिक हिसावले सक्षम र शिक्षित देखिएको छ। यो तथ्यांकले नेपालको भाषागत अवस्था विश्लेषण गर्नका लागि उपयोगी तथ्यांकीय आधार प्रदान गरेको तथ्यांक कार्यालयका प्रवक्ता लामिछानेले बताए। राष्ट्रिय, प्रादेशिक र स्थानीय तहस्तरमा भाषासम्बन्धी नीति बनाउनका लागि महत्वपूर्ण मार्गदर्शन प्रदान गर्ने अपेक्षा गरिएको लामिछानेले बताए। सरकारका विभिन्न तहमा (संघ, प्रदेश, स्थानीय तह) कामकाजको रूपमा भाषाको प्रयोग, संरक्षण र भाषाहरूको आधुनिकीकरणसम्बन्धी नीतिहरूको तर्जुमा सुझाव राष्ट्रिय तथ्यांक कार्यालयले प्रतिवेदन मार्फत दिएको छ। त्यस्तै मातृभाषाको पहिचान, अभिलेखीकरण र प्रवर्धनसम्बन्धी नीति निर्माण गर्न पर्ने पनि उसको सुझाव छ। स्थानीयस्तरमा ठूलो अनुपातमा प्रतिनिधित्व नभएका र सीमित स्थानहरूमा मात्र व्यवहारमा रहेका भाषाहरूको संरक्षण, पुनर्जीवन र सिकाइसम्बन्धी कार्यनीति कार्यान्वयन गर्न उसले सुझाएको छ।"
भारतका ३२ विमानस्थलबाट मे १५ सम्म नागरिक उडान बन्द,"नयाँ दिल्ली : भारतपाकिस्तान तनावको बीचमा भारतको नागरिक उड्डयन मन्त्रालयले देशको उत्तरी र पश्चिमी भागमा अवस्थित ३२ विमानस्थलबाट नागरिक उडानहरूमा प्रतिबन्ध लगाएको छ। भारतीय विमानस्थल प्राधिकरण जारी गरेको सूचनाका अनुसार मे १५ बिहान ५:२९ सम्म उडान प्रतिन्ध रहनेछ। नागरिक उडान प्रतिबन्ध गरिएका विमानस्थलहरुमा उधमपुर, अम्बाला, अमृतसर, अवन्तिपुरा, भटिंडा, भुज, बीकानेर, चंडीगढ़, हलवारा, हिन्डन, जैसलमेर, जम्मू, जामनगर, जोधपुर, कान्डला, कांगडा (गग्गल), केशोद, किशनगढ, कुल्लु मनाली (भुन्तर), लेह, लुधियाना, पटहनकोट, पट्टनकोट, पत्तनकोट, पट्टनाकोट, किशनगढ, कुल्लु मनाली (हिरासर), सरसावा, शिमला, श्रीनगर, थोइसे र उत्तरलाइ रहेका छन्। एयर इन्डियाले पनि उड्डयन अधिकारीहरूको सूचनापछि, जम्मू, श्रीनगर, लेह, जोधपुर, अमृतसर, चण्डीगढ, भुज, जामनगर र राजकोटका उडानहरू मे १५ बिहान ५:२९ बजेसम्म रद्द गरिएको जनाएको छ। बीबीसी"
पुनर्निर्माणको पर्खाइमा दुल्लु दरबार,"मुलुकको संघीय राजधानी काठमाडौं उपत्यका र लुम्बिनी क्षेत्रपछि ऐतिहासिक, धार्मिक र पुरातात्विक सम्पदा र पर्यटकीय क्षेत्रका हिसाबले महत्वपूर्र्ण छ, दैलेख। दैलेख, प्राकृतिको अनुपम उपहार, भौगोलिक सुन्दरतासँगै ३२ जातजातिको उद्गम स्थलका रूपमा परिचित छ। नेपाली भाषाको पहिलो शिलालेख, पञ्चकोशी तीर्थस्थल, सयौं देवलहरू, कीर्तिखम्ब, पाथरनाउली, कोतगढी, बेलापुर, झरना, ताल, गुफा जिल्लाका ऐतिहासिक र धार्मिक सम्पदाहरू हुन्। धार्मिक, पुरातात्विक, सांस्कृतिक र ऐतिहासिक सम्पदाको हिसाबले धनी दैलेखमा योजनाबद्ध विकास भने हुन सकेको छैन। पुरातात्विक सम्पदा र संरचनाको संरक्षण, सम्बद्र्धन र पुनर्निर्माणमा बेवास्ता भइरहेको छ। त्यस मध्येको एक हो ऐतिहासिक दुल्लु दरबार। यो दरबारलाई तत्कालीन द्वन्द्वरत पक्ष माओवादीले बम बिस्फोट गराएर ध्वस्त बनाएको थियो। द्वन्द्वताका विद्रोही पक्ष माओवादीले ध्वस्त बनाएको दुई दशक बितिसकेको छ। द्वन्द्वकालमा दैलेखका दुल्लु दरबार, अछामको मंगलसेन र दैलेख सदरमुकामको गौडा दरबार गरी यस क्षेत्रका ३ वटा दरबार ध्वस्त भएका थिए। तीमध्ये दैलेख गौडा दरबार पुनर्निर्माण भइसकेको छ। अछाम मंगलसेनको दरबार पनि पुनर्निर्माण भइसकेको छ। तर, दुल्लु दरबार पुनर्निर्माणको काम सुरुवातसम्म हुन सकेको छैन। सशस्त्र द्वन्द्वको बेला ध्वस्त बनाइएको दैलेखको ऐतिहासिक दुल्लु दरबार अझै पुनर्निर्माण हुन सकेको छैन। धार्मिक र ऐतिहासिक सम्पदाले भरिएको दुल्लु क्षेत्रमा रहेको दरबारको पनि संरक्षण हुन सकेमा यहाँको पर्यटन प्रबद्र्धनमा ठूलो टेवा पुयाउने स्थानीय बताउँछन्। दरबार पुनर्निर्माण हुनु त कहाँ हो कहाँ। दरबार क्षेत्र फोहोर फाल्ने ठाउँमा परिणत भएको छ। दरबार परिसर झाँडीले पुरिएको छ। दरबार पुनर्निर्माणका लागि स्थानीय बासिन्दाहरूले पटकपटक आग्रह गर्दै आएका छन्। तर, सरकारको बेवास्ताले पुनर्निर्माणको काम अघि बढ्न सकेको छैन। जुम्लाका खस मल्ल राजाको हिउँदे राजधानी दैलेखको दुल्लु दरबारको पुनर्निर्माण नहुँदा ऐतिहासिक सम्पदाको अस्तित्व लोप हुने हो कि भन्ने स्थानीयको चिन्ता छ। स्थानीय सरकारको जिम्मेवारी बोधमा कमी भएका कारण दरबारले पुनर्निर्माणको काम सुरुवातसम्म हुन सकेको दरबार दुल्लु क्षेत्रको मात्र नभई समग्र मुलुककै ऐतिहासिक धरोहर भएकाले पुनःनिर्माण गरी संरक्षण गरिनुपर्छ। दरबार रहेको जग्गा व्यक्तिको नाउँमा हुँदा पुनर्निर्माणमा समस्या भईरहेको बताउने गरिएको छ, तर स्थानीय तहले पर्याप्तमात्रामा पहल र जिम्मेवारी लिन नसक्दा पुनर्निर्माणको काम सुरु हुन नसकेको हो। जसरी भएपनि यसलाई पुनर्निर्माण गरी हाम्रो गर्विलो इतिहासलाई जोगाउनुपर्छ। जितेन्द्र थापा, स्थानीय युवा दुल्लुका स्थानीय युवा जितेन्द्र थापाले स्थानीय सरकारको जिम्मेवारी बोधमा कमी भएका कारण दरबारले पुनर्निर्माणको काम सुरुवातसम्म हुन नसकेको बताउँछन्। दरबार दुल्लु क्षेत्रको मात्र नभई समग्र मुलुककै ऐतिहासिक धरोहर भएकाले पुनर्निर्माण गरी संरक्षण गरिनुपर्ने हो, दरबार रहेको जग्गा व्यक्तिको नाउँमा हुँदा पुनर्निर्माणमा समस्या भइरहेको बताउने गरिएको छ, तर स्थानीय तहले पर्याप्तमात्रामा पहल र जिम्मेवारी लिन नसक्दा पुनर्निर्माणको काम सुरुसम्म हुन सकेको अवस्था छैन, उनले भने। खसकालको एउटा ऐतिहासिक धरोहरको रूपमा रहेको दरबारको पुनर्निर्माणमा पटकपटक बजेट विनियोजन हुने र बजेट फ्रिज भइरहेको उनको भनाइ छ। यसलाई पुनर्निर्माण गरी हाम्रो गर्विलो इतिहासलाई जोगाउनुपर्छ, यसमा स्थानीय सरकारले प्राथमिकताका साथ पहल र माथिल्ला निकायहरूसँग समन्वय गर्नुपर्छ, उनले भने। भत्किएको दरबारसँगै रहेको विजया मन्दिर, देवल, पाथरनावली मूर्ति र अड्डा घरको संरक्षण हुन सकेको छैन। ती संरचनाहरू पनि नासिँदै जाने अवस्थामा रहेको उनको भनाइ छ। राजाहरूले आफ्नो राज्यभित्रका नागरिकहरूलाई न्याय र सजायको फैसला गर्ने स्थान धर्म गद्दीकोसमेत अस्तित्व मेटिन थालेको थापाको भनाइ छ। दरबार रहेको क्षेत्रको जग्गा तत्कालीन समयमा राजाहरूले आफ्नो नाममा कायम गराउनु, त्यसबेलाका राजाहरूले आफ्नो नाउँमा बनाएको जग्गा सरकारको मातहतमा ल्याउन नसक्नु दरबार पुनर्निर्माण नहुनुको मुख्य कारण बनेको दुल्लु नगरपालिका८ का वडाध्यक्ष सुशीलकुमार भण्डारी बताउँछन्। द्वन्द्वकालमा ध्वस्त भएका देशभरका सबै ऐतिहासिक दरबारहरू पुनर्निर्माण भइसक्दासमेत दुल्लुको दरबार पुनर्निर्माण हुन नसक्नु दुःखद् विषय हो, यो दरबार अबिलम्ब पुनर्निर्माण गरेर यसको ऐतिहासिकता जोगाउनुपर्छ, भण्डारी भन्छन्। त्यसबेलाको पुरानै डिजाइनअनुसार पुनर्निर्माण हुनुपर्ने उनको भनाइ छ। सिंजा सभ्यताको ऐतिहासिक यो दरबार ध्वस्त पार्ने माओवादी शान्ति प्रक्रियामा आएको पनि वर्षौं भइसक्यो तर यो ऐतिहासिक सम्पदाका रूपमा रहेको दरबार पुनर्निर्माणका लागि ठोस काम हुन सकेको छैन, उनले भने। दरबारको पुनर्निर्माण गरेर सिंजा सभ्यताको ऐतिहासिक पक्षलाई जोगाउनुपर्नेमा भण्डारी बताउँछन्। राज्यका निकाय, जननिर्वाचित जनप्रतिनिधि, राजनीतिक पार्टी, नागरिक समाज र आमसर्वसाधारण मानिसहरूको सकारात्मक पहलकदमीबाट ऐतिहासिक र पुरातात्विक महत्वको दुल्लु दरबारको पुनर्निर्माण गरी संरक्षण गर्न सम्भव छ। ऐतिहासिक विरासत बोकेको दुल्लु दरबारलाई लामो समयसम्म खण्डहर बन्न दिन हुँदैन्। दरबारलाई पुनर्निर्माण गरेर मात्र ऐतिहासिक सम्पदाको संरक्षण हुन्छ। सरकारले दरबारको पुनर्निर्माणलाई प्राथमिकता नदिएका कारण इतिहास बोकेको ऐतिहासिक र पुरातात्विक महत्वको दुल्लु दरबार अहिले खण्डहर बन्न पुगेको हो। शेरबहादुर खत्री,अधिवक्ता बाइसे चौबिसे राज्यकालमा दुल्लु राज्यको राजधानीका रूपमा चर्चित दुल्लु खस राजा नागराजको शीतकालीन राजधानी रहेको इतिहास छ। दुल्लुमै रहेको दरबार दुल्लु नगरपालिकास्थित पटांगिनीस्थित पश्चिम दक्षिण भागमा छ। हाल भग्नावशेष अवस्थामा रहेको यो दरबारलाई नेपाल एकीकरणपछिको दरबार मानिन्छ। पकाएको इँटाद्वारा निर्माण गरिएको दरबार विक्रम सम्वत १९८१ मा तत्कालीन दुल्लुका राजा जंगबहादुर शाहले निर्माण गरेका इतिहास छ। त्यसअघि दुल्लु दरबार धर्मगद्दी भन्दा दक्षिणतर्फ थियो। संसारी बर्माद्वारा विक्रम सम्वत १४५३ मा स्थापना गरिएको दुल्लु राज्य उत्तिम शाहीको पालामा विक्रम सम्वत १८४६ कात्तिक २१ गतेका दिन अमरसिंह थापाको नेतृत्वमा दुल्लु विजय गर्न गएको गोर्खाली सेना देखेपछि दुल्लुका सम्पूर्ण जनताहरू घर छोडेर भागे। जनताहरू डराएर भागेपछि दुई पक्षबीच लडाइँ हुन सकेन। त्यसैले उत्तिम शाहीले गोर्खाली सेनासँग आत्मसमर्पण गरी सहयोग गर्ने कबुल गर्न पुगे। त्यसपछि गोर्खा राज्यको अधिनस्थ भएर पनि दुल्लु राज्यले रजौटाको सम्मान पाएको इतिहास छ। आफ्नो बाचाअनुसार उत्तिम शाहीले गोर्खाली सेनाहरूसँग लागेर नेपाल एकिकरणको पश्चिम विजय अभियानमा कोठागढीको युद्वमा वीरगति प्राप्त गरेका थिए। युवा राजा उत्तिम शाहीकी रानी गर्भवती रहेकी र उत्तिम शाही निसन्तान नै परलोक भएकाले गिर्वाणयुद्ध विक्रम शाहबाट रानीको मासिक खानपानको व्यवस्था गरिएको थियो। केही समयपछि उत्तिम शाहीको रानीबाट छोरा रुद्र शाह जन्म भएर उमेर पुगेपछि उनका बाबु उत्तिम शाहीले नेपाल सरकारलाई लगाएको गुन सम्झेर रुद्र शाहीलाई दुल्लुको राजा बनाइएको ऐतिहासिक इतिहास छ। उनले दुल्लुका जनताको मुद्दा मामिला हेर्ने र राजस्व संकलन गर्नेसमेत अधिकार पाएका थिए। नेपाल एकीकरणपछि दुल्लुमा रुद्र शाह, श्रीभक्त शाह, भक्तबहादुर शाह, पृथ्वीनारायण शाह र जंगबहादुर शाह क्रमैसँग दुल्लुका राजा बनेका थिए। विक्रम सम्वत २०१८ सम्म यो व्यवस्था कायम रह्यो। त्यसपछि भने नेपाललाई १४ अञ्चल ७५ जिल्लामा विभाजन गरेर आधुनिक नेपालको ढाँचा बनेपछि दैलेख जिल्लाको आकार पनि खुम्चियो। दैलेख बजारलाई दैलेख जिल्लाको सदरमुकाम कायम गरिएपछि तत्कालिन समयमा दुल्लुमा रहेका अड्डाअदालतहरू दैलेख बजारमा सारिएका थिए। त्यसपछि दुल्लु दरबार दिन प्रतिदिन झनै उजाड बन्दै गएको थियो। दुल्लु दरबारमा बस्ने परिवार पनि दुल्लु छोडेर सुर्खेत, नेपालगञ्ज र काठमाडौं बसाइँ सरे। अन्ततः विसं २०५९ वैशाख ८ गते राति तत्कालीन युद्धरत माओवादीले दरबारमा बम बिस्फोट गरायो। तत्कालीन माओवादीले दरबारमा बम विस्फोट गराएको २१ वर्ष बितिसम्दासमेत यो दरबारको पुनर्निर्माण हुन सकेको छैन। जुम्लाको सिंजा राज्यको हिउँदे राजधानी दुल्लु दरबारको पुनर्निर्माण नहुँदा महत्वपूर्ण सम्पदा मानिएको दरबार सधैंका लागि नामेट हुने हो कि भन्ने चिन्तामा स्थानीय बासिन्दाको चिन्ता छ। ध्वस्त अवस्थामा रहेको दरबार क्षेत्रको जग्गा व्यक्तिको नाममा हुँदा पुनर्निर्माणमा पर्न नसकेको स्थानीय सरकारको दाबी छ। प्यागोडा र परम्परागत शैलीमा बनेको यो दरबारको तीनवटा भयाङ र ५२ वटा झ्यालढोका थिए। दुल्लु दरबार व्यक्तिको नाममा भएकाले पुननिर्माणमा ढिलाइ भएको हो। दरबार दुल्लु क्षेत्र र आठबिस दराबाट मासको गाह्रोबाट निर्माण गरिएको स्थानीयवासी बताउँछन्। व्यक्तिको नाममा जग्गा, पुनर्निर्माणमा समस्या दुल्लु दरबार रहेको क्षेत्र व्यक्तिको नाम हुनु नै पुनर्निर्माणको बाधक बनेको छ। दुल्लु नगरपालिकाका नगरप्रमुख भरतप्रसाद रिजालले द्वन्द्वकालमा माओवादीले बम विस्फोट गराएर ध्वस्त बनेको दरबार क्षेत्र पुनर्निर्माणका लागि जग्गा व्यक्तिको नाममा हुनुले समस्या उत्पन्न भइरहेको बताउँछन्। तत्कालीन समयमा नापी आउँदा दरबारका जेठी बुहारी शोभा शाहको नाउँमा नापी भएको रहेछ, जग्गाको नापी भइसकेपछि राजपरिवार जग्गाको लालपुर्जा लिन नआएकाले छुट जग्गामा पर्नुपर्ने हो, तर सरकारले त्यो प्रक्रियमै लिन सकेको छैन, नगरप्रमुख रिजालले भने। छुट जग्गा दर्ताका लागि कागजातहरू मालपोत कार्यालयमा पेस भइसकेको उनको भनाइ छ। दरबार क्षेत्रमा रहेको पाँच रोपनी जग्गामध्ये सम्बन्धित जग्गा धनीले दुई रोपनी आफ्नो नाममै राखेर ३ रोपनी जग्गा दरबार पुनर्निर्माणका लागि स्थानीय सरकारलाई हस्तान्तरण गर्न तयार रहेको नगरप्रमुख रिजालले बताउँछन्। नापी हुँदा जग्गा धनी बन्नुभएको व्यक्तिहरूले स्थानीय सरकारलाई जग्गा हस्तान्तरण गर्न तयार हुनुहुन्छ, तर छुट दर्ताका लागि प्रक्रिया अघि बढ्न नसकेकाले पुनर्निर्माणमा समस्या देखिएको छ, उनले भने। दरबारको पुनर्निर्माणका लागि स्थानीय तहले पहल गरिरहेको नगरप्रमुख रिजाल बताउँछन्। हामीले ऐतिहासिक दरबारको पुनर्निर्माणका लागि पहल गर्न थालेको वर्षौं बितिसकेको छ, नगरप्रमुख रिजाल भन्छन्, जग्गा व्यक्तिको नाममा हुँदा पुनर्निर्माणमा ठूलो बाधा आइपरेको छ, प्रक्रिया सकेर जग्गा स्थानीय सरकारको नाउँमा आउनेबित्तिकै पुरातत्व विभागले दरबार पुनर्निर्माण गर्छ, उनले भने। सरकारसँग लिखित जवाफ माग दुल्लु दरबारको पुनर्निर्माणको सन्दर्भमा उच्च अदालत सुर्खेतले संघीय सरकार, प्रधानमन्त्री तथा मन्त्रिपरिषद्को कार्यालयसहितको प्रदेश र स्थानीय सरकारका नाममा लिखित जवाफ पेस गर्न आदेश दिएको छ। दरबार पुनर्निर्माणमा बेवास्ता भएको भन्दै अधिवक्ता शेरबहादुर खत्रीले परमादेशको माग गर्दै उच्च अदालत सुर्खेतमा रिट दायर गरेका थिए। उच्च अदालतकान्यायाधीश मदन पोख्रेलको इजलासमा भएको प्रारम्भिक सुनुवाइपछि उक्त आदेश भएको छ। निवेदकको पक्षबाट अधिवक्ता खत्रीसहित अधिवक्ताहरू विद्याभूषण मानन्धर, मातृकाप्रसाद खनाल, गीताकुमारी कोइराला र उपेन्द्रकुमार रावतले बहस गरेका थिए। यसमा के कसो भएको हो ? निवेदकको मागबमोजिम परमादेशको आदेश जारी गर्नुपर्ने हो, होइनन् ? आदेश जारी हुनु नपर्ने कुनै आधार, कारण र प्रमाण भए सोसमेत राखी बाटोका म्यादबाहेक १५ (पन्ध्र) दिनभित्र विपक्षीहरूले उच्च सरकारी वकिलको कार्यालय सुर्खेत, तथा मुख्य न्यायाधिवक्ताको कार्यालय सुर्खेत र अन्य विपक्षीहरूले आफैं वा आफ्नो कानुनबमोजिमको प्रतिनिधिमार्फत लिखित जवाफ पेस गर्नुहोला आदेशमा भनिएको छ। द्वन्द्वकालमा माओवादीले बम विस्फोट गराएर ध्वस्त बनेको दरबार क्षेत्र पुनर्निर्माणका लागि जग्गा व्यक्तिको नाममा हुनुले समस्या उत्पन्न भइरहेको छ। नापी हुँदा जग्गा धनि बन्नुभएको व्यक्तिहरूले स्थानीय सरकारलाई जग्गा हस्तान्तरण गर्न तयार हुनुहुन्छ, तर छुट दर्ताका लागि प्रक्रिया अघि बढ्न नसकेकाले पुनर्निर्माणमा समस्या देखिएको छ। दरबारको पुनर्निर्माणका लागि स्थानीय तहले पहल गरिरहेको छ। हामीले ऐतिहासिक दरबारको पुनर्निर्माणका लागि पहल गर्न थालेको वर्षौं बितिसकेको छ। प्रक्रिया सकेर जग्गा धनीले स्थानीय सरकारको नाउँमा जग्गा पास गर्ने बित्तिकै पुरातत्व विभागको सहयोग र सहकार्यमा दरबार पुनर्निर्माण हुन्छ। भरतप्रसाद रिजाल,मेयर दुल्लु नगरपालिका अधिवक्ता खत्रीले विभिन्न परमादेशको मागसहित सात बुँदामा दुल्लु दरबारको पुनर्निर्माणका लागि उपचारको माग गरेका थिए। राज्यका निकाय, जननिर्वाचित जनप्रतिनिधि, राजनीतिक पार्टी, नागरिक समाज र आमसर्वसाधारण मानिसहरूको सकारात्मक पहलकदमीबाट ऐतिहासिक र पुरातात्विक महत्वको दुल्लु दरबारको पुनर्निर्माण गरी संरक्षण गर्न सम्भव हुने अधिवक्ता खत्रीको जिकिर छ। ऐतिहासिक विरासत बोकेको दुल्लु दरबारलाई लामो समयसम्म खण्डहर बन्न दिन नहुने र दरबारलाई पुनर्निर्माण गरेर मात्र ऐतिहासिक सम्पदाको संरक्षण गर्नुपर्नेमा उनको जोड छ। सरकारले दरबारको पुनर्निर्माणलाई प्राथमिकता नदिएका कारण इतिहास बोकेको ऐतिहासिक र पुरातात्विक महत्वको दुल्लु दरबार अहिले खण्डहर बनेका छ, अधिवक्ता खत्रीले दायर गरेको रिटमा भनिएको छ। अधिवक्ता खत्रीले जिल्ला प्रशासन कार्यालय दैलेख, दुल्ल नगरपालिकाको कार्यालय, मालपोत कार्यालय दुल्लु र नापी कार्यालय दुल्लुमार्फत दुल्लु दरबारक्षेत्रको नापनक्सा गरी दरबारक्षेत्रको क्षेत्रफल एकिन गरी नापनक्सा प्रतिवेदनका आधारमा उक्त दरवारक्षेत्रको सार्वजनिक, सरकारी जग्गाका रूपमा संरक्षण गरिनुपर्ने माग रिटमार्फत राखेका थिए। मालपोत ऐन, २०३४ (संशोधनसहित) को दफा २४ को उपदफा (१) सरकारी, सार्वजिनक वा सामुदायिक जग्गा व्यक्ति विशेषका नाउँमा दर्ता वा आवाद गर्न गराउन हुँदैन, उपदफा (२) कसैले यो दफा प्रारम्भ हुनुभन्दा अघि वा पछि सरकारी, सार्वजनिक वा सामुदायिक जग्गा व्यक्ति विशेषको नाउँमा दर्ता गरी आवाद गरेकोमा त्यस्तो दर्ता स्वतः बदर हुनेछ, त्यस्तो जग्गाको व्यक्ति विशेषका नाउँमा रहेको दर्ता लगत समेत मालपोत कार्यालय वा नेपाल सरकारले तोकेको अधिकारीले कट्टा गर्नेछ, उपदफा (३) मा सरकारी, सार्वजनिक वा सामुदायिक जग्गा सम्बन्धित मालपोत कार्यालयले दर्ता गरी तोकिए बमोजिमको अभिलेख अद्यावधिक राख्नुपर्ने छ भन्ने कानुनी व्यवस्था गरी सरकारी, सार्वजनिक वा सामुदायिक जग्गा कुनै व्यक्ति वा समूहका नाममा दर्ता गर्न वा आवाद गर्न रोक्ने कानुनी व्यवस्था गरेको छ, रिटमा भनिएको छ। ऐतिहासिक र पुरातात्विक महत्वको दुल्लु दरबार र उक्त दरवारक्षेत्रको जग्गा कानुनविपरीत कोही कसैको नाममा गैरकानुनी दर्ता गरेको भए कानुनी कारबाही गर्नुपर्ने र गैरकानुनी दर्ता बदर गराइ दरबारक्षेत्रको जग्गा र दरबार नेपाल सरकारका नाममा ल्याउन आदेश माग गरिएको अधिवक्ता खत्रीले बताए। दुल्लु क्षेत्रमा एक हजार बढी मूर्तअमूर्त ऐतिहासिक र सांस्कृतिक सम्पदा छन्। योगी नरहरिनाथ पछाडिका विज्ञले यसको पुनर्लेखन गरेका छैनन्। दुल्लु क्षेत्रमा भएका ऐतिहासिक र साँस्कृतिक सम्पदाको संरक्षणमा संघीय सरकार, प्रदेश सकार र स्थानीय तहको उदासीनता देखिएको उनको भनाइ छ। दुल्लु क्षेत्रमा भएका मूर्तअमूर्त पुरातात्विक बस्तु तथा सम्पदाहरू हराउँदै गएका छन्। ऐतिहासिक सम्पदाहरू मासिनुका साथै पुरातात्विक महत्वको तत्कालीन माओवादीले बम विस्फोट गराएपछि पूर्णरूपमा क्षतिग्रस्त भएको दुल्लु दरबार पुनर्निर्माणमा सरकारले प्राथमिकता दिई पुनर्निर्माण नगरेको अधिवक्ता खत्रीको जिकिर छ। सरकारी बेवास्ताकै कारण इतिहास बोकेको ऐतिहासिक र पुरातात्विक महत्वको दरबार खण्डहर बनेको खत्रीको भनाइ छ। रिटमार्फत दुल्लु नगरपालिकाले मूर्तअमूर्त पुरातात्विक वस्तु तथा सम्पदाहरूको संरक्षणसम्बन्धी विशेष ऐन, नियम, निर्देशिका, कार्यविधि र मापदण्ड बनाउनु आदेश माग गरिएको थियो। यस्ता छन् कानुनी व्यवस्था प्राचीन स्मारक संरक्षण ऐन २०१३, गुठी ऐन २०३३, प्राचीन स्मारक संरक्षण नियमावली २०६४, प्राचीन स्मारक संरक्षणसम्बन्धी कार्यविधि लगायतका कानुनले आधुनिक प्रविधि प्रयोग गरी सम्पदा पुनर्निर्माण गर्न निषेध गरेको छ। त्यसैगरी सन् १९६४ मा पारित भएको इन्टरनेसनल भेनस चार्टर एनएआरए डकुमेन्ट १९९४, युनेस्को अपरेसनल गाइडलाइन जस्ता अन्तर्राष्ट्रिय कानुनले समेत पनि सम्पदा परम्परागत शैलीमै बनाउने व्यवस्था गरेको छ। यिनै व्यवस्था अनुसार दरबारको ऐतिहासिक र पुरातात्विक स्वरूपलाई नबिगारी दरबारको पुनर्निर्माण गरी कानुनअनुरूप संरक्षण गरिनुपर्ने अभिवक्ता खत्रीले रिटमा उल्लेख गरेका छन्। तत्कालीन बाइसे चौबिसे राज्यमध्येको दुल्लु सिंजा साम्राज्यको शीतकालीन राजधानीका रूपमा ऐतिहासिक, सांस्कृतिक र पुरातात्विक हिसावले महत्वपूर्ण क्षेत्र हो। दरबार र दरबारर क्षेत्र ऐतिहासिक र पुरातात्विक भएकाले दरबारको पुनर्निर्माण गरी सार्वजनिक रुरपमा प्रयोग गर्न पाउनुपर्ने माग अघि सारिएको छ। दरबारको पुनर्निर्माणपछि दरबार र दरबार क्षेत्रमा कानुनअनुसार आमसर्वसाधरणको सहज पहुँच पुग्ने गरी प्रयोग गर्ने व्यवस्था मिलाउनका लागि आदेश माग गरिएको छ।"
भारतको 'अपरेशन सिन्दुर'विरुद्ध पाकिस्तानले सुरु गर्यो 'बुन्यान उल मरसूस',"पाकिस्तानले भारत विरुद्ध कारबाही सुरु गर्ने घोषणा गरेको छ। भारतविरुद्धको जवाफी कारवाहीलाई अपरेशन 'बुन्यान उल मरसूस' नाम दिइएको छ। पाकिस्तानी सेनाको मिडिया शाखा इण्टरसर्भिसेस पब्लिक रिलेसन्स (आईएसपीआर) ले उक्त घोषणा गरेको हो। शनिबार बिहान पाकिस्तानी सेनाका प्रवक्ताले भारतले आफ्ना तीनवटा एयरबेसलाई निशाना बनाएको दाबी गरेका थिए। रावलपिंडीको बास नुर खान एयरबेस, चकवाल नजिकैको मुरिद र पूर्वी पञ्जाबको झाङ जिल्लाको रफिकी एयरबेस नजिकै विस्फोटको आवाज सुनिएको जनाइएको थियो। यसअघि शुक्रबार राति पाकिस्तानले भारतका २६ शहरहरूलाई लक्षित गरी ड्रोन आक्रमण गरेको थियो। पाकिस्तानले भारतीय वायुसेनाको अग्रगामी अड्डा र शहरहरूलाई निशाना बनाउने प्रयास गरेको र त्यसलाई भारतीय सेनाले सफलतापूर्वक विफल पारेको भारतीय सेनाले जनाएको थियो। उक्त हमलापछि भारतीय वायुसेनाले जवाफी कारबाही गरेर रावलपिंडी सहित पाकिस्तानका महत्त्वपूर्ण वायुसेना स्टेशनहरूलाई निशाना बनाएको भारतीय सेनाको भनाइ छ। शनिबार बिहान पाकिस्तानी सेनाका प्रवक्ताले भारतले पाकिस्तानका तीनवटा एयरबेसमा मिसाइल आक्रमण गरेको बताएका छन्।"
जी७ देशहरूले भारत र पाकिस्तानलाई गरे यस्तो अपील,"जी७ देशहरूले भारत र पाकिस्तानलाई शान्ति कायम राख्न र एकअर्कासँग प्रत्यक्ष वार्ता गर्न आग्रह गरेका छन्। यो अपील दुई देशबीच तनाव बढिरहेको बेला आएको हो। जी७ विश्वका सात देशहरूको समूह हो। यसमा क्यानडा, फ्रान्स, जर्मनी, इटाली, जापान, बेलायत र अमेरिका जस्ता देशहरू समावेश छन्। क्यानडाले जारी गरेको विज्ञप्तिमा क्यानडा, फ्रान्स, जर्मनी, इटाली, जापान, अमेरिका, बेलायत र युरोपेली संघका विदेश मन्त्रीहरूले २२ अप्रिलमा जम्मू कश्मीरको पहलगाममा पर्यटकहरूमाथि भएको आक्रमणको कडा निन्दा गरेका छन्। यसका साथै जी७ देशहरूले भारत र पाकिस्तान दुवैलाई संयम अपनाउन आग्रह गरेका छन्। जी७को विज्ञप्तिमा भनिएको छ, 'हामी दुवै देशले एकअर्कासँग कुरा गरून् र तनाव बढाउनुको सट्टा शान्तिपूर्ण समाधानतर्फ अघि बढून् भन्ने चाहान्छौं।'"
डेडिकेटेड तथा ट्रंकलाइन बक्यौता भएकालाई पुनरावेदनमा आउन आग्रह,"काठमाडौं : नेपाल विद्युत् प्राधिकरणको नयाँ नेतृत्वले डेडिकेटेड तथा ट्रंकलाइन विवादित बक्यौता उठाउन पहल सुरु गरेको छ। बक्यौता उठाउन प्राधिकरणले २०८२ वैशाख २६ गते सार्वजनिक सूचना प्रकाशित गर्दै विवादित बक्यौता भएका ग्राहकहरूलाई पुनरावेदनका लागि आह्वान गरेको हो। २०८२ जेठ मसान्तभित्र पुनरावेदनमा आउन प्राधिकरणले समय दिएको छ। प्राधिकरणले करिब १० वर्षदेखि विवादित बक्यौता उठाउन नसकिरहेका बेलामा नयाँ सिराबाट असमझदारी हटाइ विवाद समाधान गर्ने बताएको छ। यही वैशाख २१ गते बसेको प्राधिकरण सञ्चालक समिति बैठकले उक्त विवादित बक्यौता उठाउने निर्णय गरेको थियो। प्राधिकरणले जारी गरेको श्वेतपत्रअनुसार विवादित बक्यौताको कुल रकम २३ अर्ब ४४ करोड रुपैयाँ पुगेको छ। प्राधिकरण विद्युत् वितरण विनियमावलीको २०७८ को विनियम ५५ को उपविनियम २ मा भएको यस अघिको ब्यवस्थालाई संशोधन गरिएको जनाइएको छ। संशोधित व्यवस्थाअनुसार २०८२ जेठमसान्तभित्र विल रकमको ५ प्रतिशत रकम नगद वा सो बराबरको एक वर्षको म्याद रहने गरी जारी भएको क वर्गको बैंक ग्यारेन्टी धरौटीबापत जम्मा गरी पुनरावलोकनमा आउन सक्ने व्यवस्था गरेको छ। श्वेतपत्रअनुसार डेडिकेटेड फिडर तथा ट्रंकलाइनको बक्यौता पहिलो खण्ड (२०७२ साउनदेखि पुषसम्म): १ अर्ब ४२ करोड दोस्रो खण्ड (२०७२ माघदेखि २०७५ वैशाखसम्म): ६ अर्ब ११ करोड तेस्रो खण्ड (२०७५ जेठदेखि २०७७ असारसम्म): ९ अर्ब १ करोड चक्रिय जरिवाना रकम: ६ अर्ब ९० करोड डेडिकेटेड र ट्रक लाइनको महसुल निर्धारण भएको २०७३ असारपछि र लोडसेडिङ हटेको २०७५ वैशाखबीचको रकम छुट बिलको रूपमा प्राधिकरणले उद्योगीहरूलाई पठाएपछि विवाद सुरु भएकोे हो। २०७५ वैशाख ३० देखि मुलुकभर लोडसेडिङ अन्त्य भयो। लोडसेडिङ अन्त्य भएको करिब ९ महिनापछि मात्रै प्राधिकरणले २ वर्ष ७ महिनाको डेडिकेटेड तथा ट्रंकलाइनको बिल एकैचोटी पठाएको थियो। जानकारी नै नदिई ट्रंकलाइनको सुविधा लिएको र लोडसेडिङको अन्त्यपछि पनि लोडसेडिङ सरहको नै बिल आएकोमा सम्बन्धित उद्योगीले असहमति जनाई महसुल तिरेनन्। सम्बन्धित व्यवसायीले नियमित बिलिङ प्रक्रियाबाट मात्रै विद्युत् महसुल भुक्तानी गर्दा समस्या उत्पन्न भएको हो। प्राधिकरणको विद्युत् महसुल संकलन विनियमावली २०७३ ले ट्रंक लाइनको हकमा ६ घण्टाभन्दा बढि लोडसेडिङ भएको बेलामा २० घण्टासम्म निरन्तर विद्युत् लिन चाहने ग्राहकहरूले प्राधिकरणमा निवेदेन दिनुपर्ने र प्राधिकरण सञ्चालक समितिको निर्णय पछि ट्रंकलाइनको सुविधा दिइने भनि लेखिएको छ। विनियमालीले टाइम अफ डे (टीओडी) मिटर अर्थात्, प्रत्येक दिन कति विद्युत् खपत भयो भन्ने सम्बन्धमा सम्बन्धित ग्राहकहरूले विवरण पेस गर्नुपर्ने र प्राधिकरणले पनि चेकजाँच गर्नुपर्ने भनी उल्लेख छ। डेडिकेटेडट्रंकलाइनको महसुल भुक्तानीका विषयमा अध्ययन गर्न प्राधिकरणले कार्यदल गठन गरी प्रतिवेदन तयार गरेको थियो। प्राधिकरण र ग्राहकहरूबीचको यो विवाद समाधान नभएपछि २०७६ मा लेखा समितिमार्फत विवाद समाधानको प्रयास भएको थियो। समितिअन्तर्गतको उपसमितिले प्राधिकरणले डेडिकेटेड फिडर र ट्रंकलाइन ग्राहकबाट उठाउन बाँकी ९ अर्ब रुपैयाँ बक्यौता असुल गर्न र लाइनहरूसम्बन्धी व्यवस्था कार्यान्वयन नगरी राजश्वसम्बन्धी गम्भीर लापरवाही गर्ने सञ्चालक समिति, प्रवन्ध निर्देशक, विभागीय जिम्मेवारी लिएका पदाधिकारी को दोषी छन्, छानबिन गरी दोषीउपर कारबाही गर्न अख्तियार दुरुपयोग अनुसन्धान आयोगलाई निर्देशन दिने। भनी प्रतिवेदनमा लेखेको छ। छुट बिल जारी भएपछि ३५ दिनभित्र ग्राहकले उक्त महसुुल बुझाउनुपर्ने वा चित्त नबुझेमा पुनरावलोकन गर्न सकिने र मिटर रिडिङ भएको ६० दिनभित्र ग्राहकले विद्युत् महसुुल नबुझाएमा उक्त ग्राहकको लाइन काटी बक्यौता असूलउपर गर्नुपर्ने व्यवस्थो हुँदाहुँदै पनि प्राधिकरणले उक्त प्रावधान कार्यान्वयन नगरेको देखिएकाले सोको कार्यान्वयन गर्न गराउन प्राधिकरण सञ्चालक समिति तथा व्यवस्थापनलाई निर्देशन दिने, उपसमितिको प्रतिवेदनमा भनिएको छ। त्यसपछि अख्तियार दुरुपयोग अनुसन्धान आयोगले यो विवाद हेरेको थियो। तर, अख्तियारले पनि पार लगाउन सकेन। यसबीचमा विवाद समाधान गर्न समितिहरू बन्ने र प्रतिवेदन बुझाउने क्रम जारी नै छ। ट्रंकलाइन र डेडिकेटेड फिडरबाट खपत भएको विद्युत् महसुलबारेको विवाद सुल्झाउन मन्त्रिपरिषद्ले पनि पहल गरेको थियो। यसका लागि तत्कालिन ऊर्जासचिव दिनेश घिमिरेको संयोजकत्वमा गठित समितिले नियमन आयोग र प्राधिकरणलाई अख्तियारको सुझावबारे अध्ययन तथा कार्यान्वयन गर्न सुझायो। २०८० पुसमा पुन: पूर्वन्यायाधीश गिरिशचन्द्र लालको संयोजकत्वमा आयोग गठन गयो। उक्त आयोगले २०८१ वैशाखमा सरकारलाई प्रतिवेदन बुझायो। उक्त प्रतिवदेनले अहिलेलाई २०७२ माघदेखि २०७५ वैशाखसम्मको ६ अर्ब ११ करोड रुपैयाँ बक्यौता उठाउन निर्देशन दिएको छ। प्राधिकरणद्वारा जारी श्वेतपत्रमा पनि उक्त समयको रकम उठाउन पहल गर्ने उल्लेख छ। प्राधिकरणका निवर्तमान कार्यकारी निर्देशक कुलमान घिसिङले पनि आयोग प्रतिवेदन अनुसार नै बक्यौता उठाउन पहल गरेका थिए। तर, सरकारको हस्तक्षेपपछि यो बक्यौता उठ्न सकेन।"
पाकिस्तानी गोलीबारीमा जम्मू कश्मीरका एक अधिकारीको मृत्यु,"जम्मू कश्मीरका मुख्यमन्त्री उमर अब्दुल्लाहले पाकिस्तानबाट भएको गोलीबारीमा एक अधिकारीको मृत्यु भएको छ। उनले सामाजिक सञ्जाल प्लेटफर्म एक्समा पोस्ट गरेर उक्त कुरा जनाएका हुन्। उनले भने, 'राजौरीबाट दुखद खबर। हामीले जम्मू कश्मीर प्रशासनिक सेवाका एक समर्पित अधिकारी गुमाएका छौं। हिजो मात्र उनी उपमुख्यमन्त्रीसँग जिल्लामा थिए र मेरो अध्यक्षतामा भएको अनलाइन बैठकमा भाग लिए।' उमर अब्दुल्लाहले राजौरी शहरमा पाकिस्तान तर्फबाट गोलीबारी भइरहेको जनाएका छन्। उनले लेखेका छन्, 'आज पाकिस्तानले गरेको गोलाबारीबाट राजौरी शहरलाई निशाना बनाइएको थियो। यस क्रममा अतिरिक्त जिल्ला विकास आयुक्त राजकुमार थापाको घर निशाना बन्यो र आक्रमणमा उनको मृत्यु भयो।'"
आँट छ ? खेल पनि छ,"पोखरा भन्नेबित्तिकै माछापुच्छ्र, अन्नपूर्ण हिमाल, फेवालगायत ९ तालसँगै अर्को नाम आउँछ साहसिक खेल प्याराग्लाइडिङ। इन्जिनबिनाको प्यारामा उडेर हिमाल, ताल, पोखरा बजारको अवलोकन गर्न पोखरा पुग्ने स्वदेशी र विदेशी पर्यटक आकर्षित हुन्छन्। यस्तो साहसिक खेल प्याराग्लाइडिङ कहिले र कसले व्यावसायिक रूपमा भित्त्यायो त ? यो साहसिक खेल पोखराका पर्यटन व्यवसायी बिरु बमजन र बेलायतका नागरिक एडम हिलले भित्त्याएका थिए। उनीहरूले सन् १९९६ देखि पोखरामा सन्राइज प्याराग्लाइडिङ कम्पनीमार्फत प्याराग्लाइडिङ खेलका गतिविधि सुरु गरेका थिए। बिरुका छोरा राजेशले त्यसै समयदेखि एकल उडान सुरु गरे। राजेशले एकल (सोलो) उडानमा दक्ष भएपछि त्यसै वर्ष प्यासेन्जर लिएर उड्ने उडान (टेन्डम) सुरु गरे र पहिलो व्यावसायिक प्यारापाइलटको रूपमा काम सुरु गरे। सन् २००० मा नेपालकै पहिलो प्याराग्लाइडिङ कम्पनीको रूपमा सन्राइज प्याराग्लाइडिङ दर्ता गरेर एडम हिल र बिरु बमजनले नेपालमै पहिलो पटक साहसिक प्याराग्लाइडिङ खेल पोखरामा भित्त्याएका थिए। एडमसँग प्याराग्लाइडिङ उडान सिकेका नेपालकै पहिलो व्यावसायिक प्यारापाइलट राजेश बमजनले सन् २००० देखि नै व्यावसायिक उडान सुरु गरेको बताउँछन्। सुरुमा विदेशी प्यारापाइलटकै वर्चस्व रहेको प्याराग्लाइडिङ खेलमा पछिल्ला दिनमा नेपाली प्यारापाइलटले विदेशी प्यारापाइलटलाई विस्थापित गरेर राम्रो आयआर्जन गरिरहेका थिए। कोभिडपछि सुस्ताएको पर्यटनका कारण प्याराग्लाइडिङमा पनि असर गरेको नेपाल हवाई खेलकुद संस्थाका अध्यक्ष अनिल केसी बताउँछन्। सराङकोटबाट उडान भर्दा पहिले दैनिक ५ सयसम्मले उडान भर्ने गरेकोमा उडान भर्ने र अवतरण गर्ने स्थान सर्दा पछिल्ला वर्षहरूमा दैनिक मुस्किलले सय डेढ सय मात्र हुने गरेको नेपाल हवाई खेलकुद संस्थाले जनाएको छ। पोखरामा ५६ वटा प्याराग्लाइडिङ कम्पनी दर्ता भएकोमा ५२ वटा मात्र सञ्चालनमा छन्। चार सय जना नेपाली युवाले प्याराग्लाइडिङ पाइलटका लाइसेन्स लिएर काम गरिरहेकोमा पछिल्लो समय प्याराग्लाइडिङ उडान हुने स्थान र अवतरण हुने स्थान सर्दा व्यवसायमा असर गरेको केसी बताउँछन्। प्याराग्लाइडिङ गर्ने पर्यटक कमी हुँदा दुई सय जना प्यारापाइलटले मात्र नियमित उडान गरेका छन् भने १ सय ७५ जना प्यारापाइलटले अन्य व्यवसाय अवलम्बन गरेको बताइएको छ। केही प्यारापाइलट भने विदेश पलायन भएको अध्यक्ष केसीले बताए। सरकारले प्याराग्लाइडिङ खेलको विकासमा सघाउनुको साटो उल्टै एकल उडानमा प्रतिबन्ध र सराङकोटबाट उडिरहेको प्याराग्लाइडिङ उडान तीन किलोमिटर पर सारेपछि प्याराग्लाइडिङ व्यवसायमा धक्का लागेको नेपाल हवाई खेलकुद संस्थाका पूर्वअध्यक्ष कृष्ण भण्डारी बताउँछन्। अल्ट्रालाइट हवाई उडानको अर्को आकर्षण पोखरामा आउने पर्यटकका लागि अर्को आकर्षण अल्ट्रालाइट (पुतली जहाज) हो। पुतलीजस्तै देखिने जहाजमा उडेर अन्नपूर्ण, धौलागिरि, मनास्लु, माछापुच्छेलगायतका हिमाली शृंखलाको अवलोकन गर्न पर्यटक हुरुक्क हुन्छन्। रसियामा जन्म र नेपालमा कर्म गरिरहेकी नातासा जेरेवा श्रेष्ठले सन् १९९६ मा अल्ट्रालाइट जहाज भित्त्याएर नेपालको साहसिक पर्यटनमा योगदान दिँदै आएकी छन्। सुरुमा अल्ट्रालाइट नेपालमा भित्त्याउँदा उनले अनेक सास्ती र हैरानी भोगिन्। सरकारी निकायबाट नयाँ पर्यटकीय प्रडक्टलाई सहज रूपमा दर्ता गरेर सघाउनु पर्नेमा हन्डर दिए। सरकारी निकायको झन्झटिलो व्यवहारलाई पनि झिजो नमानी उद्देश्य पूरा गरेरै छाडिन् नातासाले। नेपालमै पहिलो व्यावसायिक अल्ट्रालाइट उनले भित्त्याइन्। सुरुमा दुई वटा अल्ट्रालाइट ५० हजार अमेरिकी डलरमा उनले भित्त्याएकी थिइन्। अहिले पोखरामा एभिया क्लब र पोखरा अल्ट्रालाइटमार्फत पोखरा आउने स्वदेशी र विदेशी पर्यटकलाई सेवा दिइरहेका छन्। यसले पर्यटकको बसाइ लम्बिनुको साथै पोखरामा साहसिक खेलको अर्को महत्त्वपूर्ण प्रडक्टको रूपमा विश्व पर्यटन बजारमा परिचित गराएको छ। बञ्जी, जिपलाइन अर्को आकर्षण सन् २०१२ देखि पोखराको हेमजामा पर्यटकका लागि अर्को आकर्षण बञ्जी र जिपलाइन सुरु भयो। भोटेकोशीमा यसअघि नै सुरु भएको बञ्जी पोखरामा सुरु भएसँगै यहाँ आउने पर्यटकका लागि थप आकर्षणको रूपमा साहसिक खेल थपियो। हाइग्राउन्ड एडभान्चर नेपाल पोखराले पोखरामा बञ्जी, जिपलाइन, स्विङलगायतका साहसिक खेल भित्त्यायो। यससँगै पोखरा १७ को सेती नदीमा पनि अर्को जिपलाइन सञ्चालनमा आयो। कास्कीको छिमेकी जिल्ला पर्वतमा पनि भोटेकोसीपछिको दोस्रो ठूलो बञ्जी जम्प द क्लिफले सञ्चालनमा ल्याएपछि पर्वतमा पनि साहसिक खेलमा रमाउने पर्यटकको आकर्षण बढेकोे छ। पर्वतमा स्काई साइकल, स्काई चियर, स्काई क्याफे, रक क्लाइम्बिङ, झट्का हान्ने पिङलगायतका साहसिक खेलले पर्यटकलाई आकर्षित गरेको छ। पछिल्लो समयमा पर्वतमा साहसिक खेलमा रमाउने स्वदेशी र विदेशी पर्यटकको घुइँचो नै लाग्ने गर्छ। नेपालकै सबैभन्दा पुरानो साहसिक खेल राफ्टिङ र कायकिङ खेल भने पछिल्लो समयमा नदीहरूमा हाइड्रोपावर बनाएर नदी नै ठाउँठाउँमा ब्लक हुनु, नदीमा आवश्यक पानी नछाड्दा सुक्का हुनुलगायतका कारणले समस्यामा परेको यस क्षेत्रमा लामो समयदेखि काम गरिरहेका निम मगर बताउँछन्। पहिले नेपालका नदीहरूमा राफ्टिङ गरेर रमाउनकै लागि युरोप, अमेरिकालगायतका देशका पर्यटक आउँथे। अहिले भने नदीमाथिको अतिक्रमणले गर्दा नदीको जैविक विविधतामा असर त पर्यो नै, साहसिक खेल प्याराग्लाइडिङलाई पनि असर परेको उनले सुनाए। पोखरामा गल्फ खेलेर रमाउने पर्यटकका लागि पनि आकर्षण छ। सेती नदी किनारमा अन्नपूर्ण हिम शृंखलाको अवलोकन गर्दै गल्फ खेलेर पर्यटक रमाउँछन्। हिमालपारिका जिल्ला मुस्ताङमा ४ हजार ६ सय ४५ मिटर उचाइमा पनि गल्फ सेन्टर निर्माण गरेर अन्तर्राष्ट्रिय प्रतिस्पर्धा सुरु भएका छन्। अन्नपूर्ण आधारशिविरमा स्की साहसिक खेलमा अर्को आकर्षणको रूपमा स्की खेल रहेको छ। हिउँ पर्ने समय कात्तिक, मंसिर, पुस महिनामा पर्यटक हेलिकोप्टर चढेर अन्नपूर्ण आधारशिविर पुग्छन् र स्कीमा रमाउने गर्दछन्। साहसिक खेल स्कीमा रमाउन खर्चालु पर्यटकहरू आउने पर्यटन व्यवसायी बताउँछन्। हिउँ परेर हिमाल भरिँदा अन्नपूर्ण अधार शिविर क्षेत्र पनि हिउँले ढाकिन्छ। त्यही बाक्लो हिउँमा पर्यटक स्की खेलेर रमाउने गर्छन्। अन्नपूर्ण अधार शिविरमा मात्र होइन मर्दी हिमाल क्षेत्रमा पनि स्की खेल हुने गर्दछ। अन्नपूर्ण, माछापुच्छे हिमाललाई पृष्ठभूमिमा पारेर स्की गर्नुको रमाइलो नै बेग्लै हुने भएकोले पर्यटकहरू अन्नपूर्ण आधारशिविरमा स्की खेल्न रुचाउँछन्। स्की पर्यटनको रूपमा अन्नपूर्णलगायतका हिमाली क्षेत्रलाई विकास गर्न सकिने व्यवसायी बताउँछन्।"
वडाको राजस्व कर्मचारीको खातामा,"कालीकोट : पलाँता गाउँपालिका८ मा जनताबाट उठेको आन्तरिक राजस्व रकम कर्मचारीको व्यक्तिगत खातामा जम्मा गर्ने गरिएको छ । वडासचिव विशाल रावतको व्यक्तिगत खातामा सो रकम जम्मा गर्ने गरिएको हो । वडाको आन्तरिक राजस्वको रकम यसरी कर्मचारीको खातामै जम्मा गर्नु भनेको राजस्वको सरासरी दुरुपयोग भएको स्थानीयको आरोप छ । पलाँता गाउँपालिका८ निवासी मदन रोकायाले वडाको राजस्व रकम सेवाग्राहीहरूबाट वडासचिव रावतले आफ्नो बैंक खातामा जम्मा गर्नु भन्नु नियम कानुनविपरीत भएको भन्दै जिल्ला प्रशासन कार्यालय कालीकोटमा निवेदन दिएका छन् । प्रमुख जिल्ला अधिकारी नारायणप्रसाद भट्टराईले निवेदनको तत्काल सुनुवाइ गरी पलाँता गाउँपालिकालाई पत्राचार गरिसकेको बताए । उनले भने, वडा सचिव रावतलाई एक हप्ताभित्र उपस्थित गराउन समेत पालिकालाई भनिसकेका छौं । अनुसन्धान हुन्छ । अनुसन्धान गर्दा रकम हिनामिना गरेको भेटिएमा कानुन अनुसार कारबाही हुन्छ । आन्तरिक राजस्वको रकम व्यक्तिको खातामा हाल्नु भनेको गलत रहेको प्रजिअ भट्टराईले बताए । आन्तरिक राजस्व कार्यालयहरूको राजस्व ईसेवाबाट नै दाखिला गर्न सकिन्छ, उनले भने । करदाताले आन्तरिक राजस्व विभाग अन्तर्गतका कुनै पनि राजस्व कार्यालयको भ्याट, सम्पत्ति कर, व्यवसाय कर तथा अन्य सेवा शुल्क ईसेवाबाटै बुझाउन सक्छन् । ईसेवामा यो सेवा उपलब्ध भएपछि करदाता तथा सेवाग्राहीलाई यस्तो झञ्झटबाट मुक्ति मिलेको छ । पलाँता गाउँपालिकाका प्रवक्ता तथा वडा नम्बर ४ का अध्यक्ष तिलक बुढाले वडा नम्बर ८ को कार्यालयमा मात्रै नभई पलाँता गाउँपालिकाको ९ वटै वडामा आन्तरिक राजस्वको खाता नभएको बताए । उनले भने, पलाँता गाउँपालिकाका सम्पूर्ण वडाले असार मसान्तमा वा प्रत्येक ६ महिनामा गाउपालिकाको आन्तरिक राजस्वको खातामा वडामा उठेको सम्पूर्ण राजस्व रकम जम्मा गर्ने गर्छन् । पलाँता गाउपालिकाको प्राय वडामा नेटको सहज पँहुच छैन । वडा नं ४ का वडासचिव धनबहादुर विश्वकर्माले आफूहरू लेकेही शुत्रमार्फत काम गर्ने गरेको बताए । उनले भने, गाउँपालिकाका सबै वडामा आन्तरिक राजस्व जम्मा गरेर एकैचोटी गाउँपालिकाको आन्तरिक राजस्वको खातामा जम्मा गर्ने गरेका छौं । गाउपालिकाबाट ठेली लिन्छौ रसिद काट््छौं । वडामा सचिवकै खाता हुन्छ । ८ नम्बरका वडाअध्यक्ष गोगनबहादुर बमले आफ्नो वडामा मात्रै नभई गाउँपालिकाको सबै वडामा यस्तै गर्ने गरेको बताए ।"
"नेपाल टपर क्षेत्री, त्यही क्याम्पसका प्रमुख","एसएलसीसम्म गाउँकै आदर्श माविमा पढेका डाअरुणकुमार क्षेत्री आइएस्सी पढ्न पाल्पा झरे। अर्घाखाँचीको मालारानी गाउँपालिका खनदहमा उनले चार कक्षासम्म र सिद्धार्थ मावि हंसपुरबाट एसएलसी उत्तीर्ण गरे। ०४६ सालको जनआन्दोलन चलिरहेको थियो। दोस्रो श्रेणीमा एसएलसी उत्तीर्ण गरेका उनी आइएस्सी पढ्ने योजनासहित पाल्पा झरे। त्रिभुवन बहुमुखी क्याम्पसमा भर्ना भए। जनआन्दोलनको चपेटामा आइएस्सी भर्ना भएका क्षेत्रीले सोँचेअनुसार पढ्न भने पाएनन्। पाल्पा जिल्लाभरि हुने जनआन्दोलनका अनेक योजनाहरू उनी बस्ने कोठाबाट हुन्थ्यो। गाउँकै साथी कृष्ण खनाल र उनीसँगै कोठामा बस्थे। कपिलवस्तुबाट निर्वाचित हालका लुम्बिनी प्रदेश सांसद एवं पूर्वस्वास्थ्यमन्त्री विष्णु पन्थी पनि क्षेत्रीका पाल्पा पढ्दाका दौतरी थिए। बुवा आमाको चाहना छोराले राम्रोसँग पढे हुन्थ्यो भन्ने थियो। सिंगो पाल्पाको आन्दोलनको खाका कोठाबाट गर्दा अर्घाखाँचीबाट पढ्न झरेका क्षेत्री आन्दोलनको कमाण्डर हुन पुगे। र, चाहेअनुसार पढाइलाई अघि लैजान सकेनन्। २०४६ देखि ०४८ सम्म आइएस्सी त पढे तर उनी पास भएनन्। पढाइले सोँचेअनुसार गति नलिएपछि उनको मन बदलियो। अब पाल्पा बसेर पढाइ हुँदैन भन्ने मनमा लाग्यो। बुटवलमा आए। आइएड पढ्ने योजना बनाए। पाल्पामा आइएस्सी पढ्दाको उनको तीन वर्ष समय व्यर्थ बित्यो। २०४९ सालमा बुटवल बहुमुखी क्याम्पसमा भर्ना भए। मुख्य विषय अंग्रेजी र स्वास्थ्य लिएर पढेँ। जनआन्दोलन पनि सकियो। पाल्पामा जस्तो पढाइमा असर पुयाउने बाहिरी गतिविधिमा व्यस्त हुनु परेन। एकमात्र ध्यान कसरी राम्रोसँग पढ्ने भन्ने मात्र भयो। आइएस्सीबाट सोच बदलेर आइएडमा भर्ना भएका क्षेत्रीको पढाइले सोँचेअनुसार लय लियो। आइएड पास भए। बीएड पढ्दै थिए। तीन महिना हुन लागेको थियो। बुटवल बहुमुखी क्याम्पसको पछाडिपट्टी कोठा भाडामा लिएर बस्थेँ। एक दिन क्याम्पस प्रमुख रामलाल श्रेष्ठ आएर उनलाई खबर सुनाएर भने, अरुण तिमीले त आइएडमा नेपाल टपेछौं। क्याम्पस प्रमुखबाट पहिलोपटक आफैंले क्याम्पस टपेर नेपाल प्रथम हुँदाको खवर सुन्दा क्षेत्रीको मनमा खुसीको बहार छायो। आइएस्सीमा पाल्पामा राम्रोसँग पढ्न नपाएर भौतारिँदै बुटवल झरेका उनी खुसीले गदगद भए। तीन वर्ष व्यर्थ बिताएका क्षेत्रीले बुटवलको मात्र होइन, सिंगो देशकै नाम राखे। आफू मात्र होइन, आफूले पढेको बुटवल बहुमुखी क्याम्पसलाई नेपालभर चिनाए। ऊ बेला अहिलेको जस्तो सूचना र प्रविधिको सहज पहुँच थिएन। नतिजा आएकै खवर सुन्न धेरै दिन कुर्नुपर्दथ्यो। नेपाल प्रथम भएको खवर पनि क्याम्पसले नेपाल चेम्बर अफ कमर्शबाट पाएको थियो। चेम्बर अफ कमर्शले काठमाडौंमा गर्न थालेको सम्मान कार्यक्रमका लागि क्षेत्रीलाई निमन्त्रणा गर्नुपर्ने भएपछि नेपाल प्रथम भएको खवर आएको थियो। क्षेत्रीलाई चेम्बरले काठमाडौंमा कार्यक्रम गरी सम्मान गयो। काठमाडौंको ब्लुस्टार होटलमा सम्मान कार्यक्रम र सोल्टी होटलमा खाना खुवाउने कार्यक्रममा क्षेत्री सरिक भए। नेपाल प्रथम र सम्मान कार्यक्रमपछि क्षेत्रीलाई सिंगो क्याम्पस र विद्यार्थीले हेर्ने दृष्टिकोण बदलियो। क्याम्पसको विद्यार्थी नेपाल टप हुँदा धेरैले चासो राख्न थाले। धेरैको नजरमा परे। क्याम्पसका विभिन्न विद्यार्थी संगठनहरूले पनि सम्मान गरे। क्षेत्रीको सफलताले विस्तारै उचाइ लिँदै गयो। त्यसबेला क्षेत्रीले नेपाल टपेका मात्रै थिएनन् भर्खरै विवाह पनि गरेका थिए। नेपाल प्रथम र नवविवाहित दुलही क्षेत्रीको परिवारमा सँगै खुसी लिएर घरमा भित्रिएका हुन्। उनका बुवा नरेन्द्रकुमार क्षेत्री गाउँकै विद्यालयका प्रधानाध्यापक थिए। हेड सर को छोराले कस्तो पढ्दै छ ? भन्ने कुरामा सिंगो गाउँलेले समेत चासो दिन्थे। कतै पढाइ त बिगार्ने होइन भन्नेमा बुवाआमालाई पनि चिन्ता थियो। तर, अरुणले सबैको शान हुने गरी आइएडमा राम्रो सफलता हासिल गरेपछि सिंगो गाउँ पनि हौसियो। बुटवल बहुमुखीबाटै उनले स्नातक तहको पढाइ पूरा गरे। बीएड पढ्दा पढ्दै उनले लुम्बिनी बोर्डिङमा पढाउन थाले। पढ्दै पढाउँदै गर्दा उनको पहिलो जागिरे जीवन सुरु भयो। १ हजार ५ सय रुपैयाँ सुरुको तलब थियो। अंग्रेजी मुख्य विषय बनाएर काठमाडौंबाट स्नातकोत्तर तह (डिग्री) हासिल गरे। डिग्रीको उनी २०५६ देखि ०५८ को ब्याज हुन्। तर, डिग्री पढ्दा उनलाई स्वास्थ्यले त्यति साथ दिएन। अल्सरले थला परे। उपचारपछि निको भएर उनी डिग्री पढाउन भनेर आफैंले नेपाल टपेको क्याम्पस बुटवल बहुमुखीमा आए। बुटवल आउँदा डिग्रीको थेसिस पूरा भएको थिएन। त्यही बाहाना बनाएर क्याम्पसले पढाउन दिएन। राजनीति गर्न थाले। कुरा नमिलेपछि आफ्नै गृह जिल्ला अर्घाखाँचीको पाणिनी बहुमुखी क्याम्पसमा पढाउन गए। सुरुको तलब सात हजार पाँच सय थियो। उनी पाणिनीमा जानुपूर्व त्यहाँ विएडको पढाइ थिएन। क्षेत्रीको विशेष जोडबलमा बीएडको पनि कक्षा थपियो। पाणिनीमा पढाउँदा पढाउँदै जीवनसंगीनी सिकिस्त बिरामी परिन्। उपचारका लागि बुटवल झर्नुपयो। महिना दिनसम्म अस्पतालमै राखेर उपचार गर्नुपर्ने भएपछि क्षेत्रीको पाणिनीमा निरन्तर पढाउने सपनामा पनि ठेस लाग्यो। बुटवल हस्पिटलमा उपचार पछि श्रीमती निको भइन्। श्रीमतीको उपचार पूरा हुने र डिग्री पूरा भएको नतिजा पनि सँगै आयो। डिग्री पूरा भएपछि बुटवल बहुमुखीले एमएमा अंग्रेजी विषय पढाउन नियुक्त गयो। प्राध्यापकको रूपमा ०५९ सालदेखि क्षेत्रीको बुटवल बहुमुखी क्याम्पसको जागिरे यात्रा सुरु भयो। ०५९ देखि ०६४ सालसम्म उनले आंशिक समय पढाए। प्रतिकक्षा त्यतिबेला १ सय २ रुपैयाँ बुझ्थे। क्षेत्री शिक्षा आयोग लडेर सरकारी जागिरे जीवन सुरुवात गर्न चाहान्थे। तर, लामो समय शिक्षा सेवा आयोगले जनशक्ति माग गरेन। उनकी बहिनी अमेरिकामा थिइन्। बहिनीको आग्रहपछि भिजिट भिसामा क्षेत्री अमेरिका गए। तीन महिना जति अमेरिकाको बसाईपछि उनी नेपाल फर्किए। ०६६ सालमा शिक्षा सेवा आयोग खुल्यो। ०६८ मा नतिजा आयो र खुला प्रतिस्पर्धाबाट उनी स्थायी जागिरे जीवन सुरु गरे। विभिन्न आरोह अवरोह पार गर्दै आंशिक, करार, अस्थायी र स्थायी गरी उनको बुटवल बहुमुखी क्याम्पसको यात्रा २३ वर्षमा निरन्तर चलिरहेको छ। पढाइ यत्तिकैमा पूरा हुने कुरै भएन। क्षेत्रीले पीएचडी गर्ने सोच बनाए। ०७२ सालमा काठमाडौं गएका उनी ०७५ मा पीएचडी सकाएर बुटवल फर्किए। ०७५ देखि ०८१ माघसम्म उनी सबै संकायको मास्टर्स डिग्री कोअर्डिनेटर भएर काम गरे। डिग्रीको सेमेष्टर प्रणालीलाई व्यवस्थित गर्ने काममा उनको सक्रिय भूमिका रह्यो। विद्यार्थीकालदेखि जागिरे जीवनसँग अनेकन भोगाइहरू छिचोल्दै क्षेत्रीको उकालो यात्रामा कहिल्यै पूर्णविराम लागेन। आफ्नै स्वास्थ्य र पारिवारिक तनावका वीचमा पनि उनलाई सफलताले पच्छाइरह्यो। जो क्याम्पसबाट उनले नेपाल टपेर प्रथम भएका थिए, क्षेत्री अहिले उही क्याम्पसको प्रमुख पदमा कार्यरत छन्। मेरिटोक्रेसी प्रणालीबाट आयोगमा प्रतिस्पर्धा गरी उनी २०८१ माघ २ गतेदेखि हाल क्याम्पस प्रमुखको जिम्मेवारीमा छन्। स्वर्गीय प्राध्यापक नुरजन केसीसहित डाशखीचरण सुवेदी, डारामनाथ न्यौपाने र मेघराज आचार्य क्षेत्रीका प्रतिस्पर्धी थिए। क्षेत्री चार वर्षका लागि क्याम्पस प्रमुखको रुपमा नियुक्त भएका हुन्। यो क्याम्पस पश्चिम नेपालमा पोखराको पिएन क्याम्पसपछि दोस्रो ठूलो क्याम्पस हो। यहाँ हाल ९ हजार २ सय ७० जना विद्यार्थी अध्ययनरत छन्। विएएलएलवी, विविए, बीएस्सी, सीएसआइटी र बीआईसिटीइमा विद्यार्थीको धेरै आकर्षण छ। एलएलबी र पीजीडीई र विभिन्न १० विषयमा यहाँ स्नातकोत्तर तहको पढाइ भइरहेको छ। विहान, दिउँसो र साँझ गरी तीन सिफ्टमा पढाइ हुन्छ। छिट्टै बीसीए र बीआइटीमा समेत पढाइ सञ्चालन गर्ने तयारी भइरहेको क्षेत्री सुनाउँछन्। क्याम्पसमा हाल प्राध्यापक र कर्मचारी गरी कुल २ सय ४३ जना जनशक्ति कार्यरत छन्। ४० वटा कक्षाकोठा छन्। साढे पाँच बिघा क्षेत्रलफल जग्गा क्याम्पसको नाममा छ। अन्य १० विगाह क्षेत्रफल नेपाल सरकारले ५० वर्षसम्म भोगचलन गर्न पाउने गरी नजिकैको सामुदायिक वनको जग्गा दिएको छ। प्रशस्त जग्गा छ तर लगानी गर्ने पैसा नभएर क्याम्पसले आवश्यकता अनुसार भौतिक संरचना निर्माण गर्न पाएको छैन। प्राध्यापकहरूका लागि आवासको अभाव छ। ज्योतीनगरको पहिरोले छात्राबासमा पूर्णरूपमा क्षति पुयाएपछि त्यहाँ बस्नै मिल्दैन। आफैंले पढेको क्याम्पसमा अहिले क्याम्पस प्रमुखको जिम्मेवारीमा हुँदा गौरवान्वित छु, क्षेत्री सुनाउँछन्, सफलता मेरो मात्र होइन, सिंगो क्याम्पसको पनि बनाउनु छ। भौतिक संरचनाको अभाव छ। पर्याप्त कक्षा कोठा छैनन्। फर्निचर छैनन्। सरकारी र अन्य निकायसँग बजेट माग गरेका छौं। भारतीय दूतावासमा क्याम्पसको विभिन्न क्षेत्रमा भौतिक संरचना निर्माणका लागि २० करोड रुपैयाँको योजना पेस गरेको क्षेत्रीले जानकारी दिए। दूतावासले सहयोग गरेपछि त्यसमा बुटवल उपमहानगरपालिकाले दुई करोड रुपैयाँ सहयोग गर्ने आश्वासन दिएको क्षेत्रीले बताए। पहिरोले पुरिएको छात्राबास बनाउनेदेखि भवनको माथि ट्रस्ट निर्माण गर्न नेपाल सरकार, अर्थ मन्त्रालयमा रुपन्देहीका सांसद एवं अर्थमन्त्री विष्णुप्रसाद पौडेल मार्फत कम्तीमा पनि १५ करोड रुपैयाँ बजेटको सुनिश्चितता गरिदिन फाइल पेश गरिएको क्षेत्रीले सुनाए। लुम्बिनी प्रदेश सरकारसँग पनि बजेट माग गरी विभिन्न भौतिक संरचना निर्माणका लागि बजेट माग गरेको उनले बताए। क्याम्पसलाई सेन्टर अफ एक्सेलेन्स का रूपमा विकास गर्न काम गर्ने क्षेत्रीको योजना छ। क्षेत्रीका एक छोरा र एक छोरी छन्। छोरी आशा क्षेत्री लुम्विनी प्रादेशिक अस्पताल बुटवलमा स्टाफ नर्समा कार्यरत छिन् भने छोरा आन्नद अष्ट्रेलियामा इन्जिनियर पेसामा कार्यरत छन्। ५२ वर्षीय क्षेत्रीको जन्मघर मालारानी गाउँपालिका अर्घाखाँचीको वागीमा पर्छ।"
लाङटाङको अद्वितीय अनुभव,"पदयात्रा जीवनको एउटा गहिरो, शान्त र भावनात्मक यात्रा हो। यसले हामीलाई आन्तरिक शान्ति र बाह्य संसारसँग एक अटुट बन्धनमा बाँधिदिन्छ। जब हामी पैदल यात्रा गर्छौं, केवल भौतिक दूरी मात्र पार गर्दैनौं। नयाँ अनुभव, नयाँ दृष्टिकोण र नयाँ विचारको संसारमा प्रवेश गरिरहेका हुन्छौं। नेपालका पर्वतीय क्षेत्रहरू पदयात्रा प्रेमीका लागि स्वर्ग जस्तै छन्। तीमध्ये लाङटाङ भ्यालीको यात्रा जोकोहीका लागि एक अद्वितीय अनुभव बन्न सक्छ। यहाँको प्राकृतिक सौन्दर्य र साहसिकतासँगै साथीहरूको संगतमा बिताएका पलले यात्रालाई अझ रोमाञ्चक र अविस्मरणीय बनाउँछ। काठमाडौंदेखि लाङटाङ उपत्यका र सेरगोरी पिकसम्मको पदयात्रा नेपालको प्रमुख पदमार्गमध्ये एक हो। यो यात्रा बागमती प्रदेशको रसुवा जिल्लामा पर्छ। काठमाडौंदेखि केही घण्टामा पुग्न सकिने लाङटाङ भ्यालीले हिमालयको वास्तविक सौन्दर्यको अनुभव दिन्छ। नेपालको प्राकृतिक सौन्दर्यको खोजी गर्ने हरकोहीका लागि हिमाली क्षेत्रको यात्रा सधैँ अविस्मरणीय हुन्छ। काठमाडौंदेखि यात्रा सुरु कलंकीबाट हामीले यात्रा सुरु गर्यौं। बस धादिङको गल्छी हुँदै त्रिशूली भएर स्याब्रुबेंसीतर्फ अघि बढ्यो। रसुवा जिल्लाको धुन्चेमा रहेको लाङटाङ राष्ट्रिय निकुञ्जमा पदयात्रामा जाने सबैले टिकेट काट्नुपर्ने रहेछ। हामीले पनि काट्यौं। धुञ्चेमा पुगेर खाना खायौं। बाटो कतै ढलान, कतै कच्ची, कतै पक्की। तन मन सिरिङ हुने। कति ठाउँमा छेउपट्टि ढलान गरिएको तर भित्तापटृीको भाग गहिरो छाडिएकाले गाडी हिँड्न निक्कै सकस हुन्थ्यो। तर, बाटोभरि देखिएको ग्रामीण जीवनशैली र पहाडी भूभागले हाम्रो यात्रा रमाइलो बनायो। पहाडका घुम्ती सडक, नदीको छेउछाउ र हिमालका दृश्यहरूले हाम्रो यात्रा अझै रमाइलो हुँदै गयो। लाङटाङ उपत्यका पुग्न हाम्रो पहिलो बास बस्ने स्थल ब्याम्बो थियो, जुन स्याफ्रुबेंसीबाट करिब ४ घण्टाको दूरीमा पर्छ। पदयात्रा हाम्रा पाइलाहरूलाई मार्गदर्शन गर्ने र हाम्रो मनलाई शान्त र सन्तुलित बनाउने एउटा अद्भुत अवसर हो। प्रत्येक कदमसँग हामी प्रकृतिको नजिक पुग्छौं। त्यसका रंग, रूप र ध्वनिहरूसँग एकाकार हुन्छौं। स्याफ्रुबेंसीदेखि ब्याम्बोसम्म पदयात्रा स्याफ्रुबेंसीबाट ब्याम्बोसम्म बाटो कतै सीधा त कतै उकाली ओराली थियो। पहिलो दिनको यात्रा चुनौतीपूर्ण बन्यो। साथीहरूको एकअर्कालाई साथ, सहयोग र प्रोत्साहनले बाटो कट्दै गयो। बाटोमा विभिन्न जलविद्युत्को आयोजनाहरू निर्माण भइरहेको थियो। लाङटाङ खोलासँगै बाटो हिँड्छ, बाटोसँगै खोला। हामी उसैलाई पछ्याउँदै, उसकै संगीत सुन्दै हिँड्यौं। बाँस जातिकै निँगालोको घारी जताततै भएकाले यस ठाउँलाई निगालोघारी पनि भनिन्छ। पर्यटकमाझ अंग्रेजी नाम ब्याम्बोले यसले प्रसिद्धी पाएको रहेछ। लाङटाङ माथिको मुन्दुम गाउँ दोस्रो दिन हामी विहानै उठेर अर्को गन्तव्यतर्फ लाग्यौं। निरन्तरको जंगल, तल दुधिलो खोलाको एकतार छङछङको झंकार। प्रकृतिको मोहनीदार संगीत। यो जंगल रेडपान्डा (हाब्रे) को आधार क्षेत्र हो तर रेडपान्डा भने देखिएन। हिमाली भालु पनि छन् रे जंगलमा तर कतैकतै काला मुख र लामा पुच्छर भएका लंगुर बाँदरहरू मात्र भेटिए। हुन त यहाँ राता बाँदर अनि चितुवा, कस्तुरी मृग, थार, घोरल पनि छन् भनिन्छ। तर, हामीले ती जनावर हेर्ने अवसर पाएनौं। सरकारले पछिल्लो समय विदेशी नागरिक पदयात्रामा जाँदा हराउने र विभिन्न दुर्घटना भएको हुँदा अनिवार्य गाइड लिएर जानुपर्ने नियम लगाए पनि विदेशी नागरिक बिना गाइड पदयात्रामा निस्केको भेट्यौं। सानासाना बच्चा लिएरसमेत विदेशी एक्लै हिँडिरहेका थिए। हिँड्दै गर्दा हामी पुग्यौं घोडातबेला। त्यहीँ थियो, लाङटाङ राष्ट्रिय निकुञ्जको कार्यालय घोडा तबेला पोस्ट। घोडा तबेलाबाट माथि थाङस्याप भेटियो। बाटामा दायाँबायाँ राताम्मे फुलेका बोटहरू देखिए। ती बिरुवा बाँदर र भालुले खुब मन पराउने रहेछन्। त्यहाँबाट अलिमाथि पुगेर हामीले लाङटाङ उपत्यका नजिकै देख्यौं। जैविक विविधतामा निकै धनी छ यो निकुञ्ज। हामी १३ घण्टाको यात्रापछि बल्ल मुन्दु गाउँमा रहेको होटलमा पुग्यौं। विशेष खालको फलामे चिम्नी चुल्होमा दाउरा हालेर आगो सल्काएपछि कोठा रनक्क तात्यो। लामो यात्रा गरेर थकित भइसकेका हामीले पुग्नेबित्तिकै तातो पानी पियौं। बाटोमा लडेर भिजेको कपडा आगो ताप्दै सुकाउन थाल्यौं। भोलिपल्ट मुन्दु गाउँबाट क्यानजिन उपत्यका करिब ३ घण्टामा पुग्न सकिने भएकाले आवश्यक कपडाहरू सुकाएर हामी सुत्यौं। कसैका लागि पदयात्रा आत्मखोजको प्रक्रिया हो। यसमा हामी हाम्रो वास्तविकता, डर र आकांक्षाहरूको सामना गर्छौं। जब हामी थकित हुन्छौं, तब आफैंसँग कुरा गर्न थाल्छौं। यसै क्रममा हामी जीवनका गहिरा अर्थहरू पत्ता लगाउँछौं। यात्रा गर्दै गर्दा पाइला पाइलामा आफैंलाई अझै राम्रोसँग बुझ्न थाल्छौं। यसले हाम्रो अस्तित्वलाई एक नयाँ आयाम दिन्छ। मुन्दुदेखिको यात्रा क्यान्जिन गोम्पासम्म तेस्रो दिन बिहान अलि ढिला उठ्यौं। घाम झुल्किसकेको थियो। उठ्ने बित्तिकै हामीले भिजेका सबै कपडा र झोला घाममा सुकायौं । यहाँको मौसम चिसो थियो। झन् गाउँको दृश्य अवर्णनीय थियो। चारैतिरको हिमालयका सफा शिखरहरूको दृश्यले हामीलाई प्रफुल्लित तुल्यायो। धूलो र गन्धबाट टाढा यहाँको स्वच्छ वायु र सफा शिखरहरू हेर्दा स्वर्गीय आनन्द प्राप्त भयो। म त पेसाले पनि पत्रकार त्यसमा पनि विशेष गरी पर्यटन विधामा समाचार लेख्दै आएको व्यक्ति। यससँगै मेरो रहर र इच्छा पनि पछिल्लो समयदेखि मिलेसम्म आफ्नै देशमा भएका विभिन्न ठाउँ घुम्ने। देश चिन्ने र जता पुगिन्छ त्यहाँको समाचारसँगै लेख र वृत्तचित्रमार्फत त्यहाँ पुग्न नपाएकाहरूलाई यसमार्फत त्यहाँ पुर्याउने प्रयास गर्दै आएको छु। हामीले हामी बसेको होटल व्यवसायी दाइसँग कुराकानी गर्यौं। उनका अनुसार यो गाउँ २०७२ सालको भूकम्पमा ध्वस्त भएको भए पनि अहिले पुनर्निर्माण गरिएको रहेछ। पहिलाको बस्ति भएको ठाउँमा भने बगरका रूपमा परिणत भएको छ। भूकम्पमा परेर २ सयभन्दा बढी मानिसको मृत्यु भएकोमा अझै धेरैको शव नभेटिएको उनले बताए। दिनको १ बजेतिर खाना खाइवरी हामी क्यान्जिन उपत्यकातिर लाग्यौँ। त्यस दिन बास बस्ने र यात्राको अन्तिम गन्तब्य नै त्यही थियो। मुन्दुबाट करिब ३ घण्टा हिँडेपछि त्यहाँ पुग्ने भएकाले हामी त्यहाँबाट देखिने विभिन्न हिम श्रृंखलाहरूलाई क्यामरामा कैद गर्दै साथीसँग गफ गर्दै र बाटामा देखिने रमणीय दृश्यहरू हेर्दै अघि बढ्यौँ। त्यहाँसम्म जाँदा बाटोमा विभिन्न गुम्बा र मानेहरू बनेको देखियो। बाटामा ठाउँठाउँमा पानीबाट घुमाइएका मानेहरू छन्। बाटामा जताततै कलात्मक ढुंगाका थुप्रा पनि छन्। माथिमाथि उक्लिँदै जाँदा हिमालको स्निग्धता टल्कन थाल्छ। गाउँ देखिएको थिइएन। माथि सेतो गुम्बा भने देखियो। त्यही गुम्बालाई केन्जिङ गुम्बा भनिँदो रहेछ। हिमालको काखमा त्यसको भव्यता अवर्णनीय छ। लाङटाङको लिरुङ हिमालबाट बग्ने छुहाँ खोलाबाट विद्युत् निकालिएको छ। त्यहाँका घरले त्यो बिजुली उपयोग गरेका छन्। हामी यतिकैमा क्यान्जिन गोम्पा स्थित हामी बस्ने नमस्ते होटलमा पुग्यौं। यहाँ पनि फलामे चिम्नी चुल्होमा दाउरा हालेर आगो बालिएको रहेछ। पुग्नेबित्तिकै हामी आगो ताप्न थाल्यौं र भोक पनि लागेकोले खाजा पनि खायौं। हामी बसेकै होटलमा पछि विदेशी पर्यटकको समूह पनि आयो। ती सँगै तिनका गाइडहरू पनि थिए। लाङटाङमा हामीलाई अप्ट्यारोमा साथ दिएका ४ जना साथीहरूलाई पनि हामीले त्यहीँ भेट्यौं र यात्राबारे केही गफगाफ चल्यो। त्यहाँबाट धेरै पदयात्रीहरू क्यान्जिन रि प्रथम र द्वितीय वा सेर्गोरीको उचाइमा रमाउन जाने गर्ने रहेछन्। उनीहरू क्यान्जिन रि जाने रहेछन् तर हामी भने सेर्गोरी जाने निर्णय गरेर बिहान ६ बजे ब्रेकफास्ट गरेर जाने भन्दै सबैजना सुत्न गयौं। लक्ष्य सेर्गोरी पिक हाम्रो समूहको प्रमुख लक्ष्य सेर्गोरी पिकसम्म पुग्नु थियो। बिहान सबेरै उठेर हामी चिसो मौसममा न्यानो कपडा लगाएर सेर्गोरी पिक चढ्नका लागि निस्कियौं। जाँदै गर्दा बाटामा पदयात्राको क्रममा अपरिचित मान्छेहरूसँग भेट भयो। उनीहरू पनि जहाँसम्म पुग्न सकिन्छ त्यहाँसम्म पुग्ने भनेर निस्केका रहेछन्। अलि अघि पुगेपछि चांैरी खर्क र सानो खोला भेटियो। खोला सानो भए पनि बिहान चिसो समय भएकाले पानी आइस भएको थियो। कतिलाई भने खोला पार गर्न पनि मुस्किल पर्यो। त्यही क्रममा एक अर्कालाई पारी तारेर सहयोग पनि गर्न थाले। एकअर्कामा चिनजान गर्ने अवसर पनि भएछ। बुटवलका एक कलेजबाट २२ जनाको टोली आएको रहेछ। हामीले पनि काठमाडौंबाट आएको बतायौं र अघि लाग्यौं। उनीहरूसँगै हामी पनि चिनजान गर्दै रमाइलो गर्दै अगाडि बढ्यौं। तर, यात्राको विशेषता नै यही हो। कहाँ हो कहाँको मान्छेलाई एक छिनमै आफ्ना जस्तै बनाइदिन्छ। त्यसपछि अब सेर्गोरी पिकका लागि ठाडो उकालो सुरु हुन्छ। हामी बिस्तारै माथि चढ्दै गयौं। बाटो पनि उकालो, गिर्खा ढुंगा र धुलो बालुवा भएको चिप्लने खालको थियो। ख्याल गर्दै हामी हाम्रो क्यामेराले फोटो भिडियो बनाउँदै गयौं। लगभग ४२०० मिटर उचाइमा पुगेपछि हामीलाई गाह्रो हुन थाल्यो। सास फुलेझैं र टाउको दुख्न थाल्यो। हामी पनि औषधि खाएर केहीबेर आराम गर्यौं। यति बेलासम्ममा कोहि सेर्गोरी पिकसम्म पुगेर फर्किरहेका थिए त कोही भने नसकेर केहीमाथि पुगेर बिचबाटोसम्म पनि नपुगि फर्किरहेका थिए। सुन्दर गन्तव्यमा पुग्न कहाँ सजिलो छ र ? त्यसका लागि यात्रा कठिन नै गर्नुपर्छ। अब हामी बल्ल तल्ल ४७०० मिटर उचाइमा पुग्यौं। त्यहाँबाट हिमालहरू र सेर्गोरी पिक र अर्को क्यान्जिन रि पनि नजिकै देखिन्थ्यो। निकै समयपछि हामी शिखरको माथि पुग्न सफल भयौं। त्यहाँबाट चीनको तिब्बतमा अवस्थित विश्वको १४औं ८ हजार मिटरभन्दा अग्लो सिसापाङ्मा हिमाल देख्न सकिन्छ। यतिमात्र हैन यहाँबाट लाङटाङ, लिरुङ, दोर्जेलाक्पा, गणेश हिमाल लगायतका हिमशिखरहरूका अनुपम दृश्य देख्न सकिन्छ। जति उचाइमा गयो, त्यति सुन्दर दृश्यहरू देखिने भएकाले लाङटाङ घुम्न आउनेहरू कुनै न कुनै पिक चढेर आफूलाई गौरव गर्छन्। मैले पनि पिकमा पुगेर स्वर्गमा पुगेको अनुभूति गरें। हिमालको स्निग्धता यस्तो चिज हो जसलाई जति नियाले पनि अघाइन्न। त्यसैले त हजारौं माइलको बाटो उडेर अनि गुडेर पर्यटकहरू यो कुनासम्म आइपुग्छन्।"
