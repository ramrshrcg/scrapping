शीर्षक,विवरण
भारतको काशिपुरमा बन्दी बनाइएका ३५ जना नेपाली युवाको उद्धार,"काठमाडौं : भारतको उत्तराखण्डको काशिपुरमा बन्दी बनाइएका ३५ जना नेपाली युवाको उद्धार गरिएको छ। नयाँदिल्लीस्थित नेपाली राजदूतावासले उत्तराखण्ड प्रहरी र किन इन्डिया नामक सामाजिक संस्थाको सहयोगमा उद्धार गरेको हो। आकर्षक जागिरको प्रलोभनमा नेपालका विभिन्न जिल्लाहरूका युवाहरूलाई भारतको उत्तराखण्डको काशिपुरमा बोलाई बन्दी बनाएर कुटपिट र यातना दिँदै विभिन्न शीर्षकमा रकम असुल गरेको सामग्री प्रकाशन भएपछि राजदूतावासले उद्धार गरेको हो। घटनासँग सम्बन्धित केही व्यक्तिहरूलाई उत्तराखण्ड प्रहरीले पक्राउ गरी घटनाको थप अनुसन्धान गरिरहेको राजदूतावासले जनाएको छ। त्यसैगरी उत्तराखण्डको अन्य स्थानमा बन्दी बनाइएका, थप नेपाली युवाहरूको खोजी र उद्धार कार्य जारी रहेको राजदूतावासले जनाएको छ। राजदूतावासका अनुसार उद्धार गरिएका व्यक्तिहरूलाई कानुनी प्रक्रिया सम्पन्न भएपछि नेपाल पठाइने छ।"
विभिन्न देश पठाइदिन्छु भन्दै ठगी गर्ने तीनजना पक्राउ,"काठमाडौं : वैदेशिक रोजगारीमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको अभियोगमा ३ जना पक्राउ परेका छन्। पक्राउ पर्नेहरूमा भक्तपुरको सूर्यविनायक नगरपालिका३ बस्ने इलामको सूर्योदय नगरपालिका७ घर भएका ६५ वर्षीय टंकनाथ कटुवाल, काठमाडौं गोकर्णेश्वर नगरपालिका८ बस्ने तनहुँको भिमाद नगरपालिका४ घर भएका २७ वर्षीय शेर बहादुर कुमाल र काठमाडौं टोखा नगरपालिका५ बस्ने मकवानपुरको थाहा नगरपालिका३ घर भएका ३१ वर्षीय अशिम नगरकोटी रहेका छन्। पक्राउ मध्ये टंकनाथले युएई पठाइदिन्छु भन्दै १ जना पीडितबाट १ लाख रुपैयाँ, शेरबहादुरले अजरबैजान पठाइदिन्छु भन्दै १ जना पीडितबाट ४ लाख ५० हजार रुपैयाँ र अशिमले डेनमार्क पठाइदिन्छु भन्दै १ जना पीडितबाट ५ लाख रुपैयाँ लिई सम्पर्कबिहीन भएका थिए। पीडितहरूको उजुरीका आधारमा काठमाडौं उपत्यका अपराध अनुसन्धान कार्यालयबाट खटिएको प्रहरीले टंकनाथलाई भक्तपुर सूर्यविनायक नगरपालिका३ बाट, शेरबहादुरलाई काठमाडौं गोकर्णेश्वर नगरपालिका८ बाट र अशिमलाई काठमाडौं टोखा नगरपालिका५ बाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग काठमाडौं पठाइएको छ।"
महोत्तरीमा बढे सर्पदंशका घटना,"महोत्तरी : असार सुरु भएसँगै पानी पर्न थालेपछि सर्पदंशका घटना बढ्न थालेका छन्। असार पहिलो साताभित्र २५ जना सर्पदंशका बिरामी उपचार लिन आएका सर्पदंश उपचार केन्द्र बर्दिबासले जनाएको छ। पानी पर्न थालेपछि तराईका जिल्लामा सर्पदंशका घटना बढ्ने गरेका केन्द्रमार्फत नेपाली सेनाको उपचार टोलीमा सहभागी प्राविधिक प्रमुख भोला चौधरीले बताए। गर्मीयाम र पानी परेपछि सर्प दुलोबाट बाहिर निस्कने हुँदा यस्तोबेला घटना बढ्छन्। गर्मीमा हावा खान र वर्षामा दुलो पानीले भरिँदा सर्प बाहिर निस्कने र यस्तैबेला सर्पदंशका घटना बढ्ने भएकाले आवश्यक सर्तकता अपनाउन जरुरी छ, उनले भने। सामान्यतया साउनमा बढी पानी पर्ने भएकाले सर्पदंशका घटना साउनमा बढी हुँदै आएका केन्द्रले जनाएको छ। वर्षा र बढी गर्मीका कारण पनि सर्प दुलोबाट बाहिर निस्कने भएकाले वैशाखदेखि आवश्य सर्तकता अपनाउन केन्द्रका प्राविधिक प्रमुख चौधरीले सबैलाई आग्रह गरे। २०७१ साउन ३१ गते सञ्चालनमा आएको केन्द्रले हालसम्म ३१ हजार ३०७ जनालाई उपचार दिएको छ। यस वर्षको वैशाखदेखि एक सय ६० जनाले उपचार लिएका केन्द्रको तथ्यांकमा उल्लेख छ। वैशाखमा ५२ र जेठमा ८५ घटना भएकामध्ये ६५ वटा विषालु सर्पले डसेको केन्द्रले जनाएको छ।"
भारतइङ्ल्यान्ड टेस्ट शृङ्खला : भारतीय इनिङ ४७१ रनमा समेटियो,"काठमाडौं : भारत र इङ्ग्ल्याण्डबीच लिड्समा खेलिएको पहिलो टेस्ट म्याचको दोस्रो दिन भारतीय इनिङ्स ४७१ रनमा समेटिएको छ। भारतका लागि यशस्वी जैसवाल, शुभमन गिल र ऋषभ पन्तले शतक बनाए। शनिबार दोस्रो सत्रपछि भारतको विकेट द्रुत गतिमा पतन भयो र ४१ रनभित्र सात विकेट गयो।शुभमन गिलको विकेट पतन हुँदा भारतको स्कोर ४३० रन थियो। उनी आउट भएपछि भारतीय ब्याट्सम्यानहरूको विकेट लगातार झर्न थाल्यो।करुण नायर र जसप्रीत बुमराह शून्य रनमा आउट भए। रविन्द्र जडेजाले ११ रन बनाए। शार्दुल ठाकुर र प्रसिद्ध कृष्णले एकएक रन जोडे भने मोहम्मद सिराज तीन रन बनाएर आउट भए।"
"माइक्रोबस दुर्घटनाका तीन घाइते चितवन रिफर, ६ डिस्चार्ज","गोरखा : गोरखाआँबुखैरेनी सडकखण्डको १५ किलो भन्ने ठाउँमा माइक्रोबस दुर्घटनामा घाइते भएका नौ जनामध्ये तीनजनालाई चितवन रिफर गरिएको छ। छ जना डिस्चार्ज भएका छन्। पूर्वीनवलपरासीबाट गोरखा भ्रमण सकेर फर्कने क्रममा भएको माइक्रोत्रस दुर्घटनामा परी घाइते भएका ४५ वर्षकी सरस्वती अधिकारी, ५८ वर्षकी सुकमाया बराम र ५७ वर्षकी जितकुमारी ढुङ्गानालाई चितवन मेडिकल कलेज रिफर गरिएको जिल्ला प्रहरी कार्यालय गोरखाले जनाएको छ। बाँकी ६ जना प्रदेश अस्पताल गोरखामा उपचारपछि डिस्चार्ज भएका प्रहरी नायब उपरीक्षक इन्द्रप्रसाद सुवेदीले जानकारी दिए। शनिबार दिउँसो १२:३० बजे ध १ ख ४६२ नम्बरको माइक्रोबस पल्टँदा त्यसमा सवार १६ जना यात्रुमध्ये नौ जना घाइते भएका थिए। घाइतेहरु सबै पूर्वी नवलपरासीको देवचुली नगरपालिका२ का हुन्। प्रहरीका अनुसार सो ठाउँ निवासी ३७ वर्षीया तारामाया गाहा, ४५ वर्षकी सरस्वती अधिकारी, ५७ वर्षकी जितकुमारी ढुङ्गाना, ४८ वर्षीया थमकुमारी महत र ४७ वर्षकी धनकुमारी पोख्रेल घाइते भएका छन्। त्यस्तै सोही ठाउँ बस्ने ५५ वर्षका राजन रेग्मी, ५८ वर्षकी सुकमाया बराम, ४० वर्षकी सन्तमाया सुनार र ४५ वर्षकी रिता थापा क्षेत्री घाइते भएका डिएसपी सुवेदीले बताए। ढुंगाना, बराम र अधिकारीबाहेक सबै उपचारपछि घर फर्केका छन्।"
प्रथम महानगर स्तरीय बडिबिल्डिङ च्याम्पियनका विजेतालाई पुरस्कार प्रदान,"काठमाडौं : प्रधानमन्त्री केपी शर्मा ओलीले फस्ट मिस्टर महानगर बडिबिल्डिङ च्याम्पियनसिप का विजेतालाई आज पुरस्कार प्रदान गरेका छन्। काठमाडौं महानगरपालिका२२ को आयोजनामा भएको प्रतियोगितामा प्रथम हुने खेलाडी कृष महर्जनलाई प्रधानमन्त्री ओलीबाट पाँच लाख रुपैयाँ र ट्रफी सहितको पुरस्कार प्रदान गरिएको हो। नेपाल शारीरिक सुगठन तथा फिटनेसको सहकार्यमा भएको कार्यक्रममा पछिल्ला अन्तर्राष्ट्रिय शारीरिक सुगठन खेल प्रतियोगिताका विजेता, खेल क्षेत्रको विकासका योगदानदातालाई सम्मान गरिएको थियो। प्रधानमन्त्री ओलीले स्वस्थ्य रहनु जीवनको ठूलो सम्पति रहेकाले शारीरिक सुगठनले स्वस्थ्य जीवनका लागि योगदान दिने बताउँदै सरकारको स्वास्थ्य नीतिको मूल नीति निरोगी नेपाल भएकाले आरोग्यताका लागि सबैले ध्यान दिनुपर्नेमा जोड दिए। उनले अन्तर्राष्ट्रिय खेल प्रतियोगितामा जितेर नेपाललाई विश्वमाझ चिनाउने खेलाडीलाई सरकारले नगद पुरस्कार प्रदान गर्दै आएको स्मरण गराए।"
१० नारीलाई कर्णाली नारी सम्मान,"वीरेन्द्रनगर : विभिन्न क्षेत्रमा काम गर्ने कर्णालीका १० जना नारी कर्णाली नारी सम्मानले सम्मानित भएका छन्। शनिबार सुर्खेतमा आयोजित एक कार्यक्रममा कर्णालीका १० उत्कृष्ट नारीलाई सम्मान गरिएको हो। कर्णाली प्रदेशका मुख्यमन्त्री यामलाल कँडेलले कर्णाली प्रदेश सरकारका ऊर्जा तथा जलश्रोत मन्त्री विजया बुढा, वीरेन्द्रनगर नगरपालिका प्रमुख मोहनमाया ढकाल, अखिल क्रान्तिकारीका पूर्व केन्द्रीय अध्यक्ष पन्चा सिंह , गाउँपालिका उपाध्यक्ष मिना खड्का, पाइलट सिर्जना रावत, खेलाडी सुनमाया बुढा, पत्रकार माया थापा, पत्रकार तृप्ति शाही , सुनिता खड्का र सामाजिक अभियन्ता यमुना सापकोटालाई सम्मान गरेका हुन्।"
झम्क तिमल्सिनाको विमुक्ति लोकार्पण,काठमाडौं : बैंकर एवं लेखक झम्क तिमल्सिनाद्वारा लिखित पुस्तक विमुक्ति शनिबार लोकार्पण भएको छ। काठमाडौंको प्रज्ञा भवनमा आयोजित कार्यक्रममा उक्त पुस्तकको लोकार्पण गरिएको हो। तिमल्सिनाको पहिलो पुस्तक अन्धकूप पछिको यो दोस्रो कृति हो। एक सम्भ्रान्त वृद्धको कथा हो विमुक्ति। यस पुस्तकमा वृद्धको पीडालाई दर्साइएको छ। भौतिक सुविधाले सम्पन्न भए पनि परिवारसँगै नभएर विदेशमा हुँदा परिवारका ज्येष्ठ नागरिकको हविगत र मनोभावलाई तिमल्सिनाले पुस्तकमा उतारेका छन्। हालको अवस्थामा बालबच्चा अध्ययन र कामको खोजीमा विदेशमा पलायन हुँदा भविष्यमा परिवारमा पर्ने मनोभाव र पीडालाई देखाउन तिमल्सिना सफल देखिन्छन्। नाता जन्मबाट मात्रै बन्दैन व्यवहारले पनि बनाउँछ भन्ने भाव पनि यस उपन्यासमा पाइन्छ। अर्कोतिर शिक्षित परिवार र विदेशी रहनसहनमा घुलमिल हुनेहरूमा पनि शंका गर्ने प्रवृत्ति रहिरहेको छ। शंकाले लंका जलाउँछ भने झैं यसबाट परिवार विखण्डनसम्म पुगेका घटनालाई पनि यस पुस्तकमा उतारिएको छ। त्यही भोगाइको एक कारुणिक कथाचित्र हो विमुक्ति।
पाकिस्तानको सिफारिसमा ट्रम्पले भने मैले जे गरे पनि नोबेल पुरस्कार पाउँदैन,"काठमाडौं : पाकिस्तानले औपचारिक रूपमा २०२६ को नोबेल शान्ति पुरस्कारका लागि अमेरिकी राष्ट्रपति डोनाल्ड ट्रम्पलाई सिफारिस गरेको छ। भारतपाकिस्तान युद्धविराममा डोनाल्ड ट्रम्पले भूमिकाका खेलेको भन्दै नोबेल शान्ति पुरस्कारका लागि मनोनित गरिनुपर्ने पाकिस्तानको भनाइ छ। यसैबीच राष्ट्रपति ट्रम्पले कटाक्ष गर्दै भने,मैले जे गरे पनि नोबेल पाउने छैन। पाकिस्तानी सेना प्रमुख जनरल असीम मुनीरले राष्ट्रपति ट्रम्पलाई ह्वाइट हाउसमा भेटेको केही समयपछि पाकिस्तानले यस्तो घोषणा गरेको छ। भेटपछि पाकिस्तानको तर्फबाट ट्रम्पलाई नोबेल शान्ति पुरस्कारका लागि मनोनयन गर्नेबारे छलफल सुरु भएको थियो। अहिलेसम्म चार अमेरिकी राष्ट्रपतिले नोबेल शान्ति पुरस्कार प्राप्त गरिसकेका छन्। यदि ट्रम्पले नोबेल शान्ति पुरस्कार पाए भने उनी यो पुरस्कार पाउने पाँचौं अमेरिकी राष्ट्रपति हुनेछन्। पाकिस्तानको आधिकारिक वक्तव्य पाकिस्तान सरकारले हालैको भारतपाकिस्तान संकटको समयमा ट्रम्पको निर्णायक कूटनीति र महत्वपूर्ण नेतृत्वलाई ध्यानमा राखेर सिफारिस गरिएको बताएको छ। पाकिस्तान सरकारले भनेको छ,२०२५ को भारतपाकिस्तान संकटमा राष्ट्रपति ट्रम्पको नेतृत्वले उनी शान्ति र कूटनीतिको आफ्नो नीतिलाई पछ्याइरहेका छन् भन्ने देखाउँछ। पाकिस्तानले आशा गर्दछ कि ट्रम्पको प्रयासले भविष्यमा क्षेत्रीय र विश्वव्यापी शान्ति ल्याउन मद्दत गर्नेछ। विशेष गरी मध्य पूर्वमा जारी संकट, गाजामा मानवीय त्रासदी र इरानसँग बढ्दो तनावको सन्दर्भमा। राष्ट्रपति ट्रम्पले जम्मू कश्मीर मुद्दा समाधान गर्न इमानदारीपूर्वक सहयोगको प्रस्ताव गरेको पाकिस्तानको विश्वास छ। जम्मू कश्मीरको पहलगाममा भएको आक्रमणपछि भारत र पाकिस्तानबीचको तनाव सैन्य द्वन्द्वमा परिणत भएको थियो। सैन्य द्वन्द्व मे १० को साँझ युद्धविराम सम्झौताको घोषणासँगै समाप्त भएको हो। ट्रम्पले युद्धविरामको घोषणा गर्ने पहिलो व्यक्ति थिए र अमेरिकी मध्यस्थताबारे कुरा गरेका थिए। घोषणापछि पाकिस्तानले राष्ट्रपति ट्रम्पलाई धन्यवाद दियो भने भारतले मध्यस्थतामा कुनै पनि तेस्रो पक्षको भूमिकाको अस्वीकार गर्दै आएको छ। मलाई नोबेल पुरस्कार दिइने छैन : ट्रम्प यसैबीच, अमेरिकी राष्ट्रपति डोनाल्ड ट्रम्पले आफूलाई नोबेल शान्ति पुरस्कारका लागि सिफारिस गरिएको बारेमा सामाजिक सञ्जालमा पोस्ट गरेका छन्। ट्रम्पले आफ्ना उपलब्धिको सूची बनाउँदै भने,मैले अमेरिकी विदेशमन्त्री मार्को रुबियोसँग मिलेर प्रजातान्त्रिक गणतन्त्र कंगो र रुवान्डाबीच एक महान सम्झौताको मध्यस्थता गरेको छु। मलाई यो कामको लागि नोबेल शान्ति पुरस्कार दिइने छैन। भारत र पाकिस्तानबीचको युद्ध रोक्नका लागि मैले नोबेल पाउने छैन। सर्बिया र कोसोभोबीच शान्ति ल्याउनका लागि मैले नोबेल पाएको छैन। इजिप्ट र इथियोपियाबीच शान्ति कायम राखेकोमा मैले नोबेल शान्ति पुरस्कार पाउने छैन। मध्य पूर्वमा अब्राहम सम्झौताहरू गरेकोमा मलाई नोबेल शान्ति पुरस्कार दिइने छैन। ट्रम्पको प्रतिक्रिया पढ्दा व्यंग्यात्मक भाषा प्रयोग गरेको लाग्छ। आफ्नो पोस्टको अन्त्यमा ट्रम्पले लेखेका छन्, मैले जे गरे पनि चाहे त्यो रुसयुक्रेन होस् वा इजरायलइरान मलाई नोबेल शान्ति पुरस्कार मिल्नेछैन। तर मानिसहरूलाई थाहा छ त्यो मेरो लागि सबैभन्दा महत्त्वपूर्ण कुरा हो१ नोबेल शान्ति पुरस्कार पाउने अमेरिकी राष्ट्रपति हालसम्म चार अमेरिकी राष्ट्रपतिले नोबेल शान्ति पुरस्कार प्राप्त गरिसकेका छन्। यो सम्मान प्राप्त गर्ने अन्तिम अमेरिकी राष्ट्रपति बाराक ओबामा थिए। थियोडोर रुजवेल्ट : थियोडोर रुजवेल्ट अमेरिकाका २६ औँ राष्ट्रपति थिए। १९०१ मा राष्ट्रपति म्याककिन्लीको हत्या पछि उनलाई अमेरिकाको राष्ट्रपति बनाइएको थियो। रुसोजापानी युद्ध समाप्त गरेकोमा उनलाई १९०६ मा नोबेल शान्ति पुरस्कार पनि प्रदान गरिएको थियो। वुड्रो विल्सन : वुड्रो विल्सन संयुक्त राज्य अमेरिकाका २८ औँ राष्ट्रपति थिए। उनले १९१३ देखि १९२१ सम्म सेवा गरेका थिए। विल्सनलाई राष्ट्र संघको स्थापनाको प्रयासका लागि १९१९ मा नोबेल शान्ति पुरस्कार प्रदान गरिएको थियो। जिमी कार्टर : जिमी कार्टर १९७७ देखि १९८१ सम्म संयुक्त राज्य अमेरिकाका ३९ औँ राष्ट्रपति थिए। विश्व शान्ति, जलवायु परिवर्तन र मानव अधिकारमा उल्लेखनीय योगदान पुर्याएकोमा कार्टरलाई २००२ मा नोबेल शान्ति पुरस्कार प्रदान गरिएको थियो। उनको गत वर्ष १०० वर्षको उमेरमा मृत्यु भयो र उनी अमेरिकी इतिहासमा सबैभन्दा लामो समय बाँच्ने पूर्व राष्ट्रपति हुन्। बराक ओबामा : अमेरिकाका ४४ औँ राष्ट्रपति बराक ओबामालाई २००९ मा नोबेल शान्ति पुरस्कार प्रदान गरिएको थियो। यो सम्मान उनलाई अन्तर्राष्ट्रिय कूटनीति र देशबीचको सहयोगलाई सुदृढ पार्ने प्रयासका लागि प्रदान गरिएको थियो। नोबेल शान्ति पुरस्कार कसरी प्राप्त हुन्छ ? नोबेल पुरस्कार ६ वटा विधामा दिइन्छ। यी भौतिकशास्त्र, रसायन विज्ञान, शरीर विज्ञान वा चिकित्सा, साहित्य, शान्ति र अर्थशास्त्र विधामा दिइने गरेको छ। यो पुरस्कार स्विडेनी वैज्ञानिक, व्यापारी र समाजसेवी अल्फ्रेड नोबेलले सुरु गरेका थिए। अल्फ्रेड नोबेल एक बहुप्रतिभाशाली व्यक्ति थिए। उनी विज्ञान, आविष्कार, उद्यमशीलता, साहित्य र शान्ति जस्ता क्षेत्रमा संलग्न थिए। १८९६ मा उनको मृत्यु हुँदा आफ्नो इच्छापत्रमा यी क्षेत्रमा उत्कृष्ट योगदान पुर्याउने व्यक्तिलाई सम्मान गर्ने निर्णय गरेका थिए। यसपछि १९०० मा नोबेल फाउन्डेसन स्थापना भयो। जुन नोबेल पुरस्कार प्रदान गर्ने संस्था बन्यो। नोबेल शान्ति पुरस्कार राष्ट्रहरूबीच भ्रातृत्व प्रवर्द्धन गर्ने, सैन्य तैनाती घटाउने वा शान्ति सम्मेलन आयोजना गर्ने र प्रवर्द्धन गर्ने उत्कृष्ट काम गर्ने व्यक्ति वा संस्थालाई प्रदान गरिन्छ। पुरस्कारका लागि मनोनयन प्रत्येक वर्ष १ फेब्रुअरी भित्र बुझाइन्छ। केही छनोट गरिएका व्यक्ति र संस्थाले मात्र कसैलाई नोबेल शान्ति पुरस्कारको लागि मनोनयन गर्न सक्छन्। जस्तैः देशका राष्ट्रपति र प्रधानमन्त्री, विश्वविद्यालयका प्राध्यापक, पूर्व नोबेल शान्ति पुरस्कार विजेता, संसदका सदस्य, न्यायाधीश र केही अन्तर्राष्ट्रिय संस्थाका सदस्य आदि। मनोनयन पत्र बुझाउँदा व्यक्ति वा संस्था किन शान्ति पुरस्कारको योग्य छ भनेर व्याख्या गरिएको हुन्छ। यसपछि पाँच सदस्यीय नोबेल समितिले मनोनयनको जाँच गर्छ र छोटो सूची तयार गर्छ। समितिले विज्ञबाट सल्लाह लिन सक्छ। समितिले गहन अनुसन्धान र छलफलपछि विजेताको छनोट गर्छ। सामान्यतया विजेताको नाम प्रत्येक वर्ष अक्टोबर महिनामा घोषणा गरिन्छ। पुरस्कार समारोह डिसेम्बर १० मा नर्वेको ओस्लोमा आयोजना गरिन्छ। जहाँ विजेतालाई पदक, प्रमाणपत्र र नगद पुरस्कार रकम (करिब ८५ करोड रुपैयाँ) प्रदान गरिन्छ। नोबेल फाउन्डेसनको नियम अनुसार छोटो सूचीमा परेका नाम ५० वर्षसम्म सार्वजनिक गरिँदैनन्। कसैले पनि आफूलाई मनोनयन गर्न सक्दैन।"
ब्रिटिसगोर्खा सैनिकलाई बेलायती सैनिक सरह सुविधा दिनुपर्छ : सभापति देउवा,"ललितपुर : पूर्वप्रधानमन्त्री एवम् नेपाली कांग्रेसका सभापति शेरबहादुर देउवाले ब्रिटिसगोर्खा सैनिकको इतिहास गर्व गर्न लायक भएको बताएका छन्। ब्रिटिसगोर्खा नागरिक निरन्तरता अभियान समितिद्वारा आज ललितपुरमा आयोजित वरिष्ठ अधिवक्ता डा चन्द्रकान्त ज्ञावालीद्वारा लिखित सुगौली सन्धि र नेपालमा नागरिकताः ब्रिटिसगोर्खा वंशजको नागरिकता निरन्तरता पुस्तक विमोचन कार्यक्रममा उनले ब्रिटिसगोर्खा सैनिकको साहस, मेहनत, प्रतिबद्धता र अनुशासनको विश्वभर प्रशंसा हुने गरेको बताए। गोर्खा सैनिकले प्रथम तथा दोस्रो विश्वयुद्धमा बहादुरीका साथ लडाइँ लडी बेलायत सरकारलाई ठूलो सहयोग पुर्याएका थिए। आज पनि नेपाली ब्रिटिस सेनामा सेवा गरिरहेका छन्। आज नेपाल र बेलायतबीचको एउटा महत्वपूर्ण सम्बन्धको रूपमा गोर्खा फौज स्थापित भएको छ, सभापति देउवाले भने। उनले ब्रिटिसगोर्खा सैनिकले समान पेन्सनलगायत आफ्ना अधिकारका विषयमा आवाज उठाउँदै आएका बताउँदै उनले ब्रिटिसगोर्खा सैनिकलाई बेलायती सैनिक सरह सुविधा दिनुपर्छ भन्ने नेपाल सरकारको धारणा बेलायतका अधिकारीहरुसँग आफूले राखेको बताए। म ब्रिटिसगोर्खाहरुले त्यहाँका अरू सैनिक सरहनै सेवा तथा सुविधा पाउनुपर्छ भन्नेमा स्पष्ट छु। ब्रिटिस गोर्खा सैनिकहरुले उनीहरूको नेपाली नागरिकताको निरन्तरताको माग उठाइरहनु भएको छ। यस विषयमा राजनीतिक दलहरुले छलफल गरेर निष्कर्षमा पुग्नुपर्छ भन्ने मेरो मान्यता छ , सभापति देउवाले भने।"
आइतबार देशका यी स्थानमा हुने छ भारी वर्षा,"काठमाडौं : आइतबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार बागमती प्रदेश, गण्डकी प्रदेश र लुम्बिनी प्रदेश लगायत देशको पहाडी भूभागको केही स्थानहरूमा तथा बाँकी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ। देशका उच्चपहाडी तथा हिमाली भूभागका थोरै स्थानहरू हल्का वर्षाहिमपातको सम्भावना रहेको छ।"
आदर्श बहुमुखी क्याम्पसको पुस्तकालय र ल्याब भवन निर्माण,"नुवाकोट : नुवाकोटको आदर्श बहुमुखी क्याम्पसको पुस्तकालय र कम्प्युटर ल्याब भवनको उद्घाटन गरिएको छ। यसबाट विद्यार्थीलाई अध्ययन र आधुनिक प्रविधिबाट शिक्षा लिन मिल्ने क्याम्पसले जनाएको छ। हलसहित दुई कोठे भवन कुल ५० लाखको लागतमा निर्माण गरिएको क्याम्पसका अध्यक्ष श्रीराम श्रेष्ठले जानकारी दिए। स्नातकोत्तर तहसम्म पठनपाठन हुँदै आइरहेको क्याम्पसमा नुवाकोट, रसुवा र धादिङको उत्तरी भेगका विद्यार्थीहरू अध्ययन गर्दछन् । हाल एक हजारभन्दा बढी विद्यार्थी क्याम्पस अध्ययनरत रहेको क्याम्पसले जनाएको छ।"
इरानइजरायल द्वन्द्वमा कसले कति क्षति बेहोर्यो ?,"काठमाडौं : इजरायली सेनाले दक्षिणपश्चिमी इरानमा सैन्य पूर्वाधारलाई लक्षित गरी आक्रमण गरेको बताएको छ। यसैबीच, इरानी समाचार एजेन्सी नूरले स्वास्थ्य मन्त्रालयलाई उद्धृत गर्दै द्वन्द्व सुरु भएदेखि इरानमा कम्तीमा ४३० जनाको मृत्यु भएको र ३,५०० भन्दा बढी घाइते भएको बताएको छ। इजरायलले दिएको जानकारी अनुसार हालसम्म २५ जनाको मृत्यु भएको छ भने २,५१७ जना घाइते भएका छन्। इजरायलइरान द्वन्द्व सुरु भएको नौ दिन भइसकेको छ।"
विभिन्न किसिमका सुन गरगहनासहित दुईजना पक्राउ,"कास्की : पोखरा महानगरपालिका२२ पुम्दी भुम्दीबाट करिब ८२ तोला १६ लाल बराबरका विभिन्न किसिमका सुनका गरगहना सहित २ जनालाई शुक्रबार प्रहरीले पक्राउ गरेको छ। पक्राउ पर्नेहरूमा भारत न्यू प्रताप नगर जिटि रोड अमृतसर१ पन्जाब घर भएका ४९ वर्षीय कुलदिप सिंह र रूपन्देही तिलोत्तमा नगरपालिका१६ पूर्वबहिया घर भएका ४७ वर्षीय राम बहादुर विक रहेका छन्। पोखराका विभिन्न स्थानहरूमा अवैध रूपमा विक्री वितरणका लागि सुन ल्याएको भन्ने सूचनाको आधारमा जिल्ला प्रहरी कार्यालय कास्कीबाट खटिएको प्रहरीले बुटबलतर्फ जाँदै गरेको माईक्रो बसमा सवार उनीहरूलाई सुनको गरगहना सहित फेला पारी पक्राउ गरेको हो। उनीहरूको साथबाट सुनको ढिक्का, सिक्री २९ थान, दानावाला माला १ थान, पथ्थर जडित र हिरा जडित औंठी ५७ थान, कानमा लगाउने जुली ३ सय २४ थान, मंगलसुत्र १७ थान, लकेट ९९ थान, कालो र रातो माला सहितका पोते १९ थान र झुम्का बरामद भएको छ। उनीहरूलाई आवश्यक कारबाही तथा थप अनुसन्धानका लागि राजश्व अनुसन्धान कार्यालय बुटवल पठाइएको छ।"
योग दिवसमा भारतीय दूतावासले गर्यो नेपालका विभिन्न स्थानमा कार्यक्रम,"काठमाडौं : अन्तर्राष्ट्रिय योग दिवसको ११ औं संस्करण मनाउन काठमाडौंस्थित भारतीय राजदूतावास र वीरगंजस्थित भारतीय महावाणिज्य दूतावासले विभिन्न स्थानमा कार्यक्रममा आयोजना गरेको छ। काठमाडौं, पोखरा, लमजुङ, लुम्बिनी, जनकपुर, चितवन, वीरगन्ज, हेटौँडा, रौतहट र बरियारपुर लगायत नेपालका १० सहर र नगरपालिकामा विभिन्न कार्यक्रमको आयोजना गरेको हो। राजदूतावास गत चैत २५ गते पशुपतिनाथ मन्दिरमा योग प्रदर्शन, वैशाख १९ गते भारतीय सेनाका पूर्व सैनिकहरूको सक्रिय सहभागितामा काठमाडौंस्थित ईसीएचएस पोलिक्लिनिकमा योग सत्र, जेठ १३ गते काठमाडौंको नेपाली सेना मुख्यालय मैदानमा योग सत्र आयोजना गरिएको थियो। जसमा नेपाली सेनाका कर्मचारीहरूले सहभागिता जनाएका थिए। राजदूतावासले काठमाडौं उपत्यकाका ६ वटा युनेस्को विश्व सम्पदा स्थलहरू क्रमशः पशुपतिनाथ मन्दिरमा चैत्र २५, काठमाडौं दरबार स्क्वायरमा जेठ २३, बौद्धनाथ स्तुपा र स्वयम्भूनाथ स्तुपामा २६, चाँगुनारायण मन्दिरमा जेठ २७ र पाटन दरबार स्क्वायरमा जेठ ३१मा योग आसन प्रदर्शन आयोजना गरेको छ। यी कार्यक्रमहरूमा योगमा अभिरुचि राख्नेहरू र भारतीय डायस्पोराका सदस्यहरूको सक्रिय सहभागिता देखिएको थियो । पाटन दरबार स्क्वायरमा आयोजित योग प्रदर्शनमा नेपाली सेलिब्रेटीहरू, स्थानीय अधिकारीहरू, बासिन्दाहरू र भारतीय समुदायका सदस्यहरूको उत्साहजनक सहभागिता थियो । जेठ ३० गते काठमाडौंको केन्द्रीय विद्यालयको परिसरमा काठमाडौंका विभिन्न विद्यालयका १५० भन्दा बढी विद्यार्थीहरूको सहभागितामा योग सत्र आयोजना गरिएको थियो । असार १ गते काठमाडौँ स्थित अन्तर्राष्ट्रिय एकीकृत पर्वतीय विकास केन्द्र (इसिमोड)को मुख्यालयमा योग सत्र आयोजना गरेको थियो। कार्यक्रममा इसिमोड र काठमाडौँस्थित भारतीय राजदूतावासका अधिकारीहरूको उपस्थिति थियो। मध्यनेपाल नगरपालिकासँगको सहकार्यमा रमणीय लमजुङमा असार ५ गते योग प्रदर्शन आयोजना गरिएको थियो। त्यस्तै भारतीय राजदूतावासले पोखराको तीन प्रमुख स्थलहरूमा योग प्रदर्शनहरू सञ्चालन गरेको थियो। योगको उत्सवलाई निरन्तरता दिँदै भारतीय राजदूतावासले असार ६ गते पोखराको फेवा तालको शान्त किनारमा एक वृहत् स्तरको योग र ध्यान सत्रको आयोजना गर्यो। ५०० भन्दा बढी सहभागीहरूको उपस्थिति रहेको थियो। असार ६ गते भारतीय राजदूतावासले लुम्बिनीस्थित लुम्बिनी विकास कोषमा एक वृहत् स्तरको योग प्रदर्शन आयोजना गर्यो जसमा ५०० भन्दा बढी योगमा अभिरुचि राख्नेहरूको सहभागिता थियो। उक्त कार्यक्रममा लुम्बिनीका प्रदेश प्रमुख कृष्णबहादुर घर्ती र नेपालका युवा तथा खेलकुद मन्त्री तेजु लाल चौधरी उपस्थित थिए। लुम्बिनीका प्रदेश प्रमुखले आफ्नो सम्बोधनमा गौतम बुद्धको पवित्र जन्मस्थलमा अर्थपूर्ण योग कार्यक्रम आयोजना गरेकोमा भारतीय राजदूतावासप्रति आभार व्यक्त गर्दै भारत र नेपालबीचको सांस्कृतिक सम्बन्धलाई सुदृढ पार्न यसको महत्वलाई स्वीकार गरे। राजदूत नवीन श्रीवास्तवले योगको विश्वव्यापी आकर्षण तथा स्वस्थ, सचेत र दिगो जीवनशैलीलाई बढावा दिन यसको महत्वपूर्ण भूमिकामाथि जोड दिए। पोखरा महानगरपालिकासँगको सहकार्यमा असार ७ गते पोखराको रंगशालामा भव्य योग प्रदर्शन गरिएको थियो। कार्यक्रममा त्यस क्षेत्रभरिका ७ हजारभन्दा बढी योग अभ्यासकर्ताहरूको उत्साहजनक सहभागिता रहेको थियो। गण्डकी प्रदेशका मुख्यमन्त्री सुरेन्द्रराज पाण्डे र पोखरा महानगरपालिकाका मेयर धनराज आचार्यले पनि यसमा सहभागी भएका थिए। भारतीय महावाणिज्य दूतावासले जनकपुर, चितवन, वीरगन्ज, हेटौंडा, रौतहट र बरियारपुरमा पनि अन्तर्राष्ट्रिय योग दिवस कार्यक्रमहरू आयोजना गरेको छ।"
इरानले भन्यो अमेरिकी हस्तक्षेप अत्यन्तै खतरनाक साबित हुनेछ,"काठमाडौं : इरानका विदेशमन्त्री अब्बास अराघचीले इरानी जनतामाथि बम विस्फोट भइरहेको अवस्थामा अमेरिकासँग वार्ता सम्भव नभएको बताएका छन्। पत्रकारसँग उनले इरानी जनता बम विस्फोटको सामना गरिरहेको अवस्थामा अमेरिकासँग कुनै पनि प्रकारको वार्ता गर्न नसक्ने बताएका हुन्। अब्बास अराघचीले यो आक्रमणमा सुरुदेखि नै अमेरिकाको संलग्न रहेको दाबी गरे। यद्यपि, उनले यसको कुनै प्रमाण प्रस्तुत भने गरेनन्। उनले आफू कूटनीतिक वार्ताका लागि तयार रहेको पनि बताए। उनले भने,इजरायल र इरानबीच चलिरहेको द्वन्द्वमा अमेरिकाको कुनै पनि हस्तक्षेप अत्यन्त खतरनाक हुन सक्छ। अमेरिकी राष्ट्रपति डोनाल्ड ट्रम्पले यसै हप्ता इरानमाथि आक्रमण गर्ने योजनालाई अनुमोदन गरेका थिए। तर इरानले आफ्नो आणविक कार्यक्रम त्याग्न सहमत हुने आशा गरिएकाले यसलाई दुई हप्ताको लागि स्थगित गरिएको थियो। इरानका विदेशमन्त्रीले भने,हामी हाम्रो आणविक कार्यक्रममा सम्झौता गर्न पूर्ण रूपमा तयार छौँ। कूटनीतिले विगतमा पनि काम गरेको छ र भविष्यमा पनि काम गर्न सक्छ। वार्ताको टेबलमा आउनका लागि आक्रामकता रोक्नु महत्त्वपूर्ण छ।"
गाडीको ठक्करबाट स्कुटर चालकको मृत्यु,काभ्रे : काभ्रेको बनेपापनौती सडकखण्डमा गाडीको ठक्करबाट स्कुटर चालकको मृत्यु भएको छ। आज दिउँसो पनौतीबाट बनेपातर्फ आउँदै गरेको ना४च ५९४५ नम्बरको गाडीले बनेपाबाट पनौतीतर्फ जाँदै गरेको बागमती प्रदेश ०२०२३ प ६०२३ नम्बरको स्कुटरलाई ठक्कर दिएको प्रहरीले जनाएको छ। ठक्करबाट गम्भीर घाइते भएका स्कुटर चालक ज्ञान ध्वज तामाङको उपचारका क्रममा मृत्यु भएको प्रहरीले जनाएको छ। गाडीका चालकको खोजी भइरहेको जिल्ला प्रहरी कार्यालय काभ्रेले जनाएको छ।
इरानमा रहेका नेपालीलाई भारतीय दूतावासमार्फत उद्धार गर्ने व्यवस्था मिलाएका छौं : परराष्ट्रमन्त्री देउवा,"काठमाडौं : इजरायल इरान युद्धका कारण इरानमा समस्यामा परेका नेपाली नागरिकलाई भारत सरकारले उद्धार गर्ने भएको छ । नेपाल सरकारको अनुरोधमा उनीहरूलाई इरानस्थित भारतीय दूतावासले उद्धार गर्ने भएको हो । परराष्ट्रमन्त्री डाआरजु राणा देउवाले इरानमा १६ जना नेपाली नागरिक रहेकाले आफ्ना नागरिकको उद्धार गर्ने क्रममा नेपालीहरूलाई पनि उद्धार गरी ल्याइदिन भारत सरकारसँग आग्रह गरेकी थिइन्। देउवाले भनिन्, इरानमा हाम्रा पनि सानो संख्यामा नेपाली नागरिक हुनुहुन्छ । यहाँहरुले आफ्ना नागरिकको उद्धार गर्ने क्रममा नेपालीहरुलाई पनि उद्धार गरिदिनुहोला भनी मैले भारतीय राजदूत नविन श्रीवास्तवमार्फत भारत सरकारलाई आग्रह गरेकी थिएँ । हामीहरु उहाँहरूको सहयोगको प्रतिक्षामा छौँ । केही दिनयता जारी इजरायल इरान युद्धका कारण इरानमा रहेका नेपालीको उद्धारका लागि मन्त्री डा राणाले भारत सरकारसँग सो आग्रह गरेकी थिइन्। यस प्रयोजनका लागि मन्त्री डा राणाले भारतका लागि नेपाली राजदूत डा शंकर शर्मालाई पनि आवश्यक समन्वय गर्न निर्देशन दिएकी छन्। इरानस्थित भारतीय दूतावासले नेपालको अनुरोध स्वीकार गरेपछि आजै परराष्ट्र मन्त्रालयले इरानमा रहेका नेपालीहरूलाई सम्पर्क गरी भारतीय दूतावासको सम्पर्कमा जान भनेको र इरानस्थित भारतीय दूतावासले पनि सो सूचना जारी गरेको छ । परराष्ट्र मन्त्रालयका प्रवक्ता लोकबहादुर पौडेल क्षेत्रीले त्यहाँ रहेका नेपालीहरु र इरानस्थित भारतीय दूतबासका डिसिएम राखी मायुरीसँग सम्पर्क र समन्वय गरिरहेका छन् । यससँगै भारतीय दूतावासले नेपाल र त्यहाँस्थित श्रीलंकाली नागरिकहरुलाई पनि सम्पर्कमा आउन भनेको छ । १६ नेपालीमध्ये अध्यागमन सम्बन्धी कानुनका कारण पाँच जना नेपाली इरानी जेलमा रहेकाले उनीहरूलाई पनि जेलमुक्त गरी स्वदेश फर्काउने पहल मन्त्रालयले जारी राखेको छ ।"
प्रतिनिधिसभामा रास्वपा र राप्रपाको विरोध जारी,"काठमाडौं : भिजिट भिसा प्रकरणको छानबिनका लागि उच्चस्तरीय आयोग बनाउन माग राख्दै रास्वपा र राप्रपाले शनिबार पनि प्रतिनिधिसभा बैठकमा विरोध जनाएका छन्। विनियोजन विधेयकमाथिको विभिन्न शीर्षकमाथिको छलफलका लागि शनिबार बसेको प्रतिनिधिसभा बैठक सुरु हुने बित्तिकै रास्वपा र राप्रपाले उठेर विरोध जनाएका हुन्। भिजिट भिसा प्रकरण गम्भीर विषय भएकाले यसको छानबिनका लागि उच्चस्तरीय आयोग गठन हुनुपर्ने माग राख्दै दुई दलले निरन्तर सदनमा विरोध जनाइरहेका छन्। दुई दलका सांसदहरूले उठेर विरोध जनाएपछि सभामुख देवराज घिमिरेले रास्वपा सांसद सुमना श्रेष्ठलाई बोल्न समय दिएका थिए। सांसद श्रेष्ठले भिजिट भिसा प्रकरणको छानबिनका लागि उच्चस्तरीय आयोग बनाउन लामो समयदेखि माग गरेपनि जनताको आवाजको सुनुवाइ नभएको बताइन्। सदनमा आफ्नो आवाज नसुने कहाँ गएर सुनाउने भन्दै उनले प्रश्न गरिन्। त्यस्तै राप्रपा सांसद रोशन कार्कीले भिजिट भिसा प्रकरणका नाममा जनताहरू बेचिनुपरेकाले यसमा छानबिन गर्नुपर्ने बताइन्। यस प्रकरणमा गृहमन्त्री समेत मुछिएकाले राजीनामा दिनुपर्ने उनले बताइन्। रास्वपा र राप्रपाका सांसदले बोलेपछि अन्य दलका सांसदहरूले पनि बोल्न पाउनुपर्ने माग गरेका थिए। तर सभामुख घिमिरेले विनियोजन विधेयकमाथिको विभिन्न शीर्षकमाथिको छलफल अघि बढाएका थिए। शनिबार विनियोजन विधेयक, २०८२ अन्तर्गत संघीय मामिला तथा सामान्य प्रशासन, ऊर्जा, जलस्रोत तथा सिँचाइ, रक्षा, स्वास्थ्य तथा जनसंख्या, खानेपानी, शिक्षा, विज्ञान तथा प्रविधि, परराष्ट्र, श्रम, रोजगार तथा सामाजिक सुरक्षा, गृह र सञ्चार तथा सूचना प्रविधि मन्त्रालयको शीर्षकमाथि छलफल भएको छ।"
गुल्मीमा जनप्रतिनिधिबाट दुर्व्यवहार भएको भन्दै कर्मचारीले गरे पेन डाउन,"गुल्मी : आगामी असार १० गतेभित्र स्थानीय तहहरूले नीति, कार्यक्रम र बजेट गाउँसभा वा नगरसभामा प्रस्तुत गर्नुपर्ने कानुनी व्यवस्था छ। पछिल्लो समय अधिकांश पालिकाहरू नीति निर्माण, चालू योजनाको भुक्तानी तथा प्रतिवेदन तयार गर्ने जस्ता काममा व्यस्त छन्। तर गुल्मीको मुसिकोट नगरपालिकामा भने जनप्रतिनिधिबाट दुर्व्यवहार भएको भन्दै कर्मचारीहरूले शुक्रबारदेखि पेन डाउन आन्दोलन सुरु गरेका छन्। उनीहरू योजना फाराम, भुक्तानी प्रक्रिया र अन्य प्रशासनिक काममा संलग्न हुनुपर्ने बेला कलम बिसाएर विरोधमा उत्रिएका हुन्, जसका कारण कार्यालय सेवा प्रवाह प्रभावित भएको छ। नगरपालिकाका कर्मचारीहरूले कार्यस्थलमै केही जनप्रतिनिधि तथा व्यक्तिबाट दुर्व्यवहार, तथ्यहीन आरोप, अपशब्द प्रयोग, डरधम्की, कार्यस्थलमै बन्धक बनाउने जस्ता गतिविधि भएको आरोप लगाएका छन्। यस्ता घटनाले आत्मसम्मानमा चोट पुगेको र कार्य वातावरण असहज बनेको उनीहरूको भनाइ छ। नगर कार्यपालिकामा कार्यरत कर्मचारीहरूको आकस्मिक बैठकबाट सम्मानजनक वातावरण निर्माण नभएसम्म सामान्य सेवा नदिने निर्णय गरिएको नगरपालिकाका एक कर्मचारीले जानकारी दिए। नगरपालिका भित्रका कर्मचारीले सामूहिक हस्ताक्षर सहितको ध्यानाकर्षण पत्र शुक्रबार नै नगरप्रमुख जीवलाल खरेल जीवन र उपप्रमुख गंगा श्रेष्ठलाई बुझाएका छन्। ध्यानाकर्षण पत्रमा दुर्व्यवहारको विरोध गर्दै सम्मानजनक वातावरणको माग गरिएको छ। यद्यपि पत्रमा ती जनप्रतिनिधि वा व्यक्तिहरूको नाम उल्लेख गरिएको छैन। ध्यानाकर्षण पत्रमा अत्यावश्यक सेवा भने जारी रहने उल्लेख गरिएको छ। हामीले पेन डाउन गर्नुको कारण स्पष्ट गर्दै ध्यानाकर्षण पत्र बुझाएका छौं। यदि कर्मचारीलाई काम गर्ने सहज वातावरण सिर्जना भएन भने आन्दोलनका थप चरण अघि बढाउने तयारीमा छौँ, उनले भने, कर्मचारीले बुझाएको ध्यानाकर्षण पत्र बुझ्दै नगरप्रमुख खरेलले कर्मचारीले भोग्दै आएका समस्याको तत्कालै समाधान गर्ने बताएका थिए। तर, शुक्रबार साँझसम्म कुनै निर्णय नआएको उनीहरूले बताएका छन्। कर्मचारीले ध्यानाकर्षण पत्र मार्फत यस्ता अमानवीय व्यवहारको घोर भर्त्सना समेत गरेका छन्। कर्मचारीहरूद्वारा जारी गरिएको ध्यानाकर्षण पत्रमा भनिएको छ कि केही दिनदेखि जनप्रतिनिधि र केही व्यक्तिहरूबाट तथ्यहीन आरोप, अपशब्द प्रयोग, डरधम्की, कार्यस्थलमै बन्धक बनाउने जस्ता घटनाहरू दोहरिँदै आएका छन्। यस्ता घटनाले कर्मचारीहरूको आत्मसम्मानमा गम्भीर चोट पुगेको र कार्यस्थल असुरक्षित भएको उनीहरूको गुनासो छ। पेन डाउन सुरु गरेका कर्मचारीले नगरपालिकाका सूचना अधिकारी प्रकाश घिमिरेको संयोजकत्वमा ११ सदस्यीय समिति गठन गरिएको छ। समितिले समस्याको समाधानका लागि पहल गर्ने जनाइएको छ। कर्मचारीहरूले सेवाग्राहीलाई पर्न गएको असुविधाप्रति क्षमा माग्दै, सम्बन्धित सबै निकायसँग दबाब वा प्रभावमा नपरी निष्पक्ष निर्णय लिन आग्रह गरेका छन्। कर्मचारीहरूले सार्वजनिक सेवा अबाध रूपमा सञ्चालन गर्नका लागि सुरक्षित र सम्मानजनक वातावरणको निर्माण गर्न आग्रह गरेका छन्।"
इरानमा फसेका नेपाल र श्रीलंकाका नागरिकको भारतले उद्धार गर्ने,"काठमाडौं : इरानस्थित भारतीय दूतावासले भारतले आफ्ना छिमेकी देश नेपाल र श्रीलंकाका नागरिकको इरानबाट उद्धार गर्न मद्दत गर्ने बताएको छ। भारतीय दूतावासले एक्समा पोस्ट गर्दै नेपाल र श्रीलंकाका नागरिकहरूलाई सम्पर्क गर्न आग्रह गरेको हो। इरानस्थित भारतीय दूतावासले भन्यो, नेपाल र श्रीलंका सरकारको अनुरोधमा भारतीय दूतावासले अब इरानमा फसेका नेपाली र श्रीलंकाली नागरिकको उद्धार गर्न पनि मद्दत गर्नेछ। यस्तै भारतीय दूतावासले नेपाली र श्रीलंकाली नागरिकलाई सहयोग गर्न टेलिग्राम च्यानल र आपतकालीन नम्बरहरू (९८९०१०१४४५५७, ९८९१२८१०९११५, ९८९१२८१०९१०९) मा सम्पर्क गर्न भनेको छ।"
भारतइङ्ल्यान्ड टेस्ट शृङ्खला : गिलजैसवालपछि ऋषभ पन्तले बनाए शतक,काठमाडौं : लिड्समा खेलिएको पहिलो टेस्ट खेलमा भारतीय ब्याट्सम्यान ऋषभ पन्तले शतक प्रहार गरेका छन्। पन्त यस खेलमा शतक बनाउने तेस्रो भारतीय ब्याट्सम्यान हुन्। उनले १४६ बलमा १० चौका र चार छक्काको मद्दतले शतक पूरा गरे। टेस्ट म्याचको दोस्रो दिन अहिलेसम्म भारतले तीन विकेट गुमाएर ४०० भन्दा बढी रन बनाएको छ। केएल राहुलले ४२ रन बनाए भने साई सुदर्शन शून्य रनमा आउट भए। यसअघि शुक्रबार खेल सुरु हुँदा भारतीय टोलीका कप्तान शुभमन गिल र यशस्वी जयस्वालले शतक प्रहार गरेका थिए। जयस्वाल १५९ बलमा १०१ रन बनाएर आउट भए। उनले १६ चौका र एक छक्का प्रहार गरे। शुभमन गिल भने अझै पनि क्रिजमा छन्। उनले १४० बलमा १४ चौका प्रहार गर्दै आफ्नो शतक पूरा गरे। टेस्ट म्याचमा इङ्ग्ल्याण्डका कप्तान बेन स्टोक्सले टस जितेर पहिले बलिङ गर्ने निर्णय गरे। विराट कोहली र रोहित शर्माले टेस्ट क्रिकेटबाट सन्न्यास लिएपछि भारतले शुभमन गिलको कप्तानीमा पहिलो पटक टेस्ट खेल्दैछ।
आक्रमणमा इरानका वरिष्ठ कमाण्डर मारिएको इजरायलको दाबी,"काठमाडौं : इजरायली रक्षामन्त्री इजरायल काट्जले आईडीएफले इरानी शहर कोममा रहेको एक आवासीय भवनमा आक्रमण गरेको बताए। आक्रमण एक वरिष्ठ इरानी कमाण्डरको मृत्यु भएको उनले बताए। काट्जले सईद इजादीले अक्टोबर ७, २०२३ मा इजरायलमा हमासको आक्रमणलाई आर्थिक सहयोग गरेका बताए। उनले भने,यो इजरायली गुप्तचर विभाग र वायुसेनाका लागि ठूलो उपलब्धि हो। मारिएका र बन्धकलाई न्याय मिल्नेछ। इजरायलको लामो हात सबै शत्रुसम्म पुग्छ। इजादी इरानको शक्तिशाली कुड्स फोर्सका सदस्य थिए। कुड्स फोर्स इस्लामिक रिभोलुसनरी गार्ड कोर्प्स (आईआरजीसी)को एक शाखा हो। यद्यपि आईआरजीसीले अहिलेसम्म इजादीको मृत्युको पुष्टि गरेको छैन।"
नौबिसेमलेखु सडकखण्ड ५ घण्टा बन्द हुने,धादिङ : पृथ्वीराजमार्ग अन्तर्गत नौबिसेमलेखु सडकखण्ड भोलिदेखि असार ९ गतेसम्म रातको समयमा बन्द हुने भएको छ। राति १०ः३० देखि बिहान ३ बजेसम्म अत्यावश्यक बाहेकका सवारीसाधन सञ्चालन नगर्न जिल्ला प्रशासन कार्यालय धादिङले आग्रह गरेको हो। नौबिसेमलेखु सडकखण्डस्थित धादिङको गजुरी गाउँपालिकाअन्तर्गत गलौदी खोलामा आरसीसी बिम राख्ने काम गर्न बाँकी रहेका कारण असार ८ देखि ९ गतेसम्म २ दिन रातको समयमा सवारीसाधन आंशिक बन्द हुने नागढुंगामुग्लिङ सडक आयोजना (पूर्वी खण्ड)का योजना प्रमुख केशव प्रसाद ओझाले बताए।
व्यवस्था परिवर्तन नभएसम्म भ्रष्टाचार अन्त्य हुँदैन : राजेन्द्र लिङ्देन,काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले मुलुकको व्यवस्था परिवर्तन नभएसम्म भ्रष्टाचार अन्त्य नहुने बताएका छन्। शनिबार काठमाडौंमा आयोजित विद्यार्थीसँग जनप्रतिनिधि : विचार विमर्श कार्यक्रममा लिङ्देनले अहिलेको व्यवस्थाका कारण मुलुकमा भ्रष्टाचार व्याप्त भएको बताएका हुन्। अख्तियार लगायत राज्यका महत्त्वपूर्ण निकायमा प्रमुख राजनीतिक दलको भागवण्डाबाट पदाधिकारी नियुक्ति हुने गरेकाले उनीहरूबाट भ्रष्टाचारीलाई कारबाही हुने सम्भावना कम रहेको उनले बताए। लिङ्देनले अहिलेको संविधान र व्यवस्था ल्याउने नेताहरूमा समेत समस्या रहेको धारणा राखे। अहिले मुलुकमा कहाँ भ्रष्टाचार छ भन्ने नभई कहाँ भ्रष्टाचार छैन भन्ने अवस्था आएको उनको भनाइ छ । त्यस्तै लिङ्देनले मुलुक संघीय संरचनामा गइसकेपछि जनप्रतिनिधिको संख्या धेरै भएको र उनीहरूलाई सुविधा दिन विदेशीसँग ऋण लिनुपर्ने अवस्था देखिएको जिकिर गरे।
रुकुम पूर्व अस्पतालमा एम्बुलेन्स सेवा सुरु,रुकुमपूर्व : रुकुम पूर्व अस्पतालमा शनिबारदेखि नयाँ एम्बुलेन्स सेवा सुरु गरिएको छ। अस्पतालमा उपचारका लागि पुग्ने बिरामीका लागि अत्यावश्यक मानिने एम्बुलेन्स सेवा विस्तार भएसँगै स्थानीयवासीले राहतको अनुभूति गरेका छन्। अस्पतालका निमित्त कार्यालय प्रमुख डा कृष्ण खरालले क वर्गको एम्बुलेन्स प्राप्त भएसँगै दुर्गम बस्तीमा बसोबास गर्ने बिरामीहरूलाई ठूलो राहत हुने बताए। डा खरालका अनुसार प्रदेश सरकारले रुकुम पूर्व अस्पतालमा ब्लड बैंक स्थापनाका लागि २० लाख रुपैयाँ बजेट विनियोजन गरिसकेको छ।
"रित्तिँदा गाउँ, भरिला सपना","१० वर्षसम्म संसद्मा खोटाङको आवाज बोल्दा होस् वा अन्य जिम्मेवारीमा रहँदा, मनमा सधैं खोटाङकै समस्या र सम्भावना घुमिरह्यो। सबै चिन्ताको केन्द्र थियो, बसाइँसराइ। खोटाङ मेरो जन्मभूमि र कर्मभूमि हो, खोटाङको माटो छोडेर कतै बसाइँ जान्नँ। सार्वजनिक समारोहमा मैले धेरै पटक यो प्रतिबद्धता व्यक्त गरेको छु। खोटेहाङ गाउँपालिका७, खोटाङ बजारमा मेरो पुर्खाको नासोको रूपमा एउटा सानो घर उभिएको छ। त्यो घर ढुंगा र माटोको संरचनामात्र होइन, त्यो मेरो चिनारी हो; जहाँ मेरी आमाको ममता, श्रीमतीको साथ, मेरा छोराछोरीको हाँसो र मेरो आफ्नो अस्तित्व गाँसिएको छ। त्यो घर मेरो किल्ला हो, मेरो शान्तिको अन्तिम आश्रय हो। पहिला वरिपरि राम्रै आवादी थियो, सबैका बारीमा खेती हुन्थ्यो, सबै घरै बस्थे। अहिले वरिपरिका धेरै मानिस बसाइँ हिँडिसके। खाली घर र बाँझो जग्गाले घेरिन थालेको छ। वरिपरि खेती नभएपछि कहिलेकाहीँ घरैसम्म वन्यजन्तु आइपुग्छन्। फुर्सदमा खेतबारीमा म पनि काम गर्छु, तर अरूअरू कामले भनेकै बेला भ्याइँदैन। खेतबारीको काममा अचेल घरमा पनि मेरो भर पर्दैनन्। खोटाङ जिल्लासँग मेरो जन्मभन्दा अगाडि पितापुर्खादेखिकै साइनो हो। स्कुल पढ्दादेखि गोठाला जाँदासम्मका सुन्दर अनुभूति र विस्तारै बढ्दै गएको जिल्लावासीहरूको मायाले मलाई खोटाङबाट कहिल्यै टाढा हुन दिँदैन। संघर्ष धेरै गरियो होला तर मैले जीवनमा ठूलाठूला आकांक्षा कहिल्यै पालिनँ। मेरो सपना महल बनाउने होइन, बरु यहीँका भिरपाखाहरूलाई सिँगार्ने थियो। मेरो खुसी चिल्ला गाडीमा होइन, जिल्लावासीको सुखदुःखमा साथ दिन पाउँदा थियो। जब खोटाङको कुनै मान्छेको अनुहारमा खुसीको चमक देख्छु, मेरो मन आनन्दले भरिन्छ। खोटाङलाई मैले जति नजिकबाट सायदै कसैले चिहाएको होला। यसका गल्ली, गाउँ, डाँडाकाँडा र बस्तीहरूमा मेरा पैतालाका डोबहरू छन्। जिल्लामा बस्दा होस् वा देशको राजधानीमा, मेरो अन्तरहृदयबाट खोटाङ एक पल पनि टाढा भएन। १० वर्षसम्म संविधानसभा र प्रतिनिधिसभामा खोटाङको आवाज बोल्दा होस् वा अन्य जिम्मेवारीमा रहँदा, मेरो मन सधैं खोटाङकै समस्या र सम्भावना वरिपरि घुमिरह्यो। र, ती सबै चिन्ताको केन्द्रमा एउटै भयावह सत्य थियो बसाइँसराइ। मैले गाउँ नछाड्ने प्रतिबद्धता व्यक्त गरिरहँदा एउटा विषयले हमेशा चिमोटिरहन्छ केही वर्षपछि म एक्लै पो हुने हुँ कि ! वा नजिकैका छरछिमेकी र सरसंगत गर्नेहरू हिँडेपछि बस्नै पो नसकिने हो कि ! यस्ता अनेकन् बाधक सम्भावनाहरू मेरो मानसपटलमा आउँछन् र म कसरी मान्छे गाउँमा राख्ने होला भनेर चिन्ता गरिरहेको छु। हालै म खोटाङको लिकुवापोखरी पुगेको थिएँ। त्यहाँको तेनुवा भन्ने गाउँको एउटा घरले मेरो ध्यान खिच्यो। घर परिसरको तस्बिर लिएँ। खरको छानो भएको, रातोमाटोले पोतिएको उक्त घर हेर्दा कस्तो लाग्थ्यो भने, आजीवन यही घरमा बस्छु भन्ने आत्मविश्वासले ओतप्रोत भएको व्यक्तिले धेरै कुरामा ध्यान दिएर बनाएको घर हो यो। घरको उत्तरपट्टि एउटा धारा छ, जहाँ अहिले पनि पानी आइरहेको देखिन्छ। दक्षिणपट्टि नजिकै केन्द्रीय प्रसारणको विद्युत् पोल छ। घर मास्तिर, मैले तस्बिर लिन उभिएको ठाउँमा पारि जाने सडक छ। अलिक मास्तिर स्वास्थ्यचौकी र माध्यमिक तहको विद्यालय छ। आफैंमा त्यो घर वरपरको बारी यति उर्वर देखिन्छ कि, राम्रो उत्पादन लिन सकिन्छ। तर, घरमा मानिस छैनन्, सुनसान छ। केही वर्षअगाडि जबसम्म त्यो गाउँमा स्कुल, व्यवस्थित स्वास्थ्यचौकी, पानी, बिजुली, सडक थिएन, तबसम्म घरमा मान्छे बसेका थिए। लगभग सबै सुविधा आएपछि मान्छे बसाइँ हिँडे। राष्ट्रिय जनगणना २०७८ को तथ्यांकले खोटाङ जनसंख्या घट्ने जिल्लामध्ये दोस्रो भएको देखाएको छ। १० वर्षअघिको तथ्यांकमा २ लाख ६ हजार जनसंख्या रहेको खोटाङमा दसै वर्षमा ३१ हजार घटेर १ लाख ७५ हजार हुन पुग्यो। यसरी जनसंख्या तीव्र गतिमा घट्नुमा बसाइँसराइ मात्रै समुच्च कारण नभए पनि एउटा मुख्य कारण चाहिँ पक्कै हो। जन्मदर न्यून हुनु, बच्चाको शिक्षाका लागि सहर पस्नु, वैदेशिक रोजगारीमा गएर हत्तपत्त नफर्कनुजस्ता कारणले पनि जनसंख्या घट्ने दर उच्च बन्न पुगेको हो। यद्यपि, जनगणनाको तौरतरिकामा पनि प्रश्न उठाउने ठाउँ देखिन्छ। गाउँघर पुग्दा मैले प्रत्यक्ष अनुभूति गर्न पाएको एउटा विषय के हो भने हजारौं घरपरिवारको तथ्यांक संकलन नै गरिएन। घरमा अनुपस्थित व्यक्तिको विवरण टिपाउन खोज्दा जहाँ बसेको छ, त्यहीँबाट लिइन्छ भनियो, उता सहरबजारमा डेरा बसेको मान्छेको खोजी नै गरिएन। अर्थात्, सहरबजारमा डेरा गरेर बस्ने हजारौं हजार मान्छेको लगत न उसको घर भएको ठाउँमा लिइयो, न उसले डेरा गरेर बसेको ठाउँमा। यसरी पनि ठूलै संख्या छुटेको छ। तर, यसको तात्पर्य ग्रामीण भेगमा जनसंख्या घटेको छैन भन्ने किमार्थ होइन। अस्वाभाविक रूपमा जनसंख्या घटेको छ र घट्नुको एउटा प्रमुख कारण बसाइँसराइ हो। अब एउटा गम्भीर बहस गर्न विलम्ब भइसक्यो पहाडमा मान्छे थाम्न के गर्नुपर्ला ? गाउँहरूमा बिहानै बाँसुरीको धुन सुनिन छाडेको छ, साँझपख चौतारीमा भेला हुने मानिसहरूको संख्या पनि घट्दो छ, बिहानै भेला भएर बजारमा चिया पिउँदै गफिने मान्छेको संख्या पनि पातलिँदै गएको छ। त्यत्रात्यत्रा भीड लाग्ने विद्यालयमा विद्यार्थी संख्या घटेर सुनसानजस्तो देखिन थालेको छ। धान, मकै, कोदो, गहुँ, आलु, मास, झिलुङगे, बोडी आदि फल्ने खेतबारी कताकता बाँझिन थालेका छन्। गाउँभरिका वस्तुभाउ भेला भएर पानी खाने गरेका आहालहरू पुरिन थालेका छन्। वस्तुबाख्रा फुकाएर जंगल छाडिने र बेलुका फर्काएर कटेरामा बाँध्ने प्रचलन करिबकरिब सकिएको देखिन्छ। बाक्लिँदै गएको मौनताले गाउँका आकृतिमात्र हैन, आत्मा नै परिवर्तन गरिरहेको भान हुन्छ। जीर्ण हुँदै गरेका घरहरू, झारले ढाकेका आँगन र उराठलाग्दो मौनता अहिले गाउँगाउँको नियति बन्दैछ। यो सबै देखेरभोगेर केही दिनअघि मैले सामाजिक सञ्जाल फेसबुकमा यस्तैयस्तै समस्या सचित्र राखेर गाउँमा मान्छे थाम्न कसरी गर्नुपर्ला ? भनेर पोस्ट गरेको थिएँ। हजारौंले त्यस विषयमा लेख्नुभएको छ र मलाई इन्बक्समा सुझाव लेख्ने पनि थुप्रै हुनुहुन्छ। आजकल एउटा फेसन चलेको छ स्वस्थ र सार्थक बहस गर्नभन्दा सार्वजनिक छविको मान्छेलाई अलिकता गाली दिइहालूँ न है भन्ने। त्यो पक्षलाई बेवास्ता गर्ने हो भने निकै ठूलो संख्याले रचनात्मक र व्यावहारिक उपायसहितको सुझाव प्रस्तुत गर्नुभएको छ। खासगरी, लगाइएका बालीनाली वन्यजन्तुबाट नष्ट हुने भयावह समस्या अधिकांश गाउँमा छ। यो समस्या पूर्वदेखि पश्चिमसम्मको पहाडी भेगको साझा समस्या नै बनेको छ। केही दिनअघि नेकपा (एमाले) खोटाङका अध्यक्ष देवविक्रम राईले बुइँपास्थित आफ्नो लिची बगानमा बाँदरले गरेको उपद्रोको तस्बिर पोस्ट गरेर कि त बाँदरलाई जसरी पनि मार्ने अनुमति दिनुपर्यो, कि मान्छे मर्नुपर्यो भनेर आक्रोश ओकल्नु भएको थियो। वास्तवमा राईले भनेजस्तै समस्याले गाउँ जकडिएको छ। त्यसकै केही दिनपछि फेसबुकमा खोटाङ, रेग्मीटारका कुमार बुढाथोकीको अर्को निराशाजनक पोस्ट देख्नुपर्यो। आफ्नो ठाउँका अगुवा बाख्रापालक किसान बुढाथोकीले दुई दर्जन जति बाघले मारेका बाख्राको तस्बिर सार्वजनिक गरेर आफ्नो दुःख बिसाए। बाँदर, बाघ, चितुवा, दुम्सी, मृग आदि वन्यजन्तुले किसानका बालीनाली र पशुपन्छीमा गरेको क्षति हेर्दा पहाडमा जागिरका कारण घरमा या डेरामा बसेका मान्छेबाहेक कोही नरहलान् जस्तो भइसक्यो। केही वर्षअगाडिसम्म मकैमा मात्र आक्रमण गर्ने बाँदरले अहिले कागती, टिमुर, एभोकाडोलगायत प्रायः सबै बालीनाली नष्ट गर्न थालेको छ भने स्याल र मलसाप्रोले पशुपन्छी मार्ने गरेकोमा अहिले चितुवा र बाघ प्रत्येक ठूला जंगलमा देखिन थालेका छन्। एक दशकअघिसम्म प्रायः घरैपिच्छे देखिने मकैका थाँक्राहरू अहिले गाउँमा बिरलै मात्र देखिन्छन्। आँगनमा वा घर परिसरमा लगाइने मकैको मात्र हैन, बुइँगलमा राखेको मकैसमेत बाँदरले लान थालिसकेको छ। बसाइँसराइको अर्को प्रमुख कारण अविकास वा विकासमा पछौटेपन भन्ने गरिएको छ। त्यसमध्ये पनि मुख्यतः शिक्षा र स्वास्थ्य गुणस्तरीय, सर्वसुलभ, निःशुल्क र घरपायक हुनुपर्छ भन्ने अधिकांश जनताको भनाइ छ। स्वास्थ्य र शिक्षाको पहुँच खोज्न मानिस भौतारिएर सहर पस्ने गरेको आम बुझाइ छ। १,५९१ वर्ग किलोमिटर क्षेत्रफल र १ लाख ७५ हजार जनसंख्या रहेको खोटाङमा करिब पाँच सय वटा विद्यालय रहेका छन्। जिल्लामा स्नातकोत्तर पढाइ हुने दुई वटा र स्नातक पढाइ हुने पाँच वटा क्याम्पस र एउटा बहुप्राविधिक शिक्षालय सञ्चालनमा रहेका छन्, तर अधिकांशमा विद्यार्थी संख्या न्यून छ। विगतको तुलनामा स्वास्थ्य क्षेत्रमा व्यापक सुधार भएको छ। जिल्ला अस्पताललाई पहिल्यै संघीय सरकारले ५० शय्याको स्तरोन्नति गर्न भवनसहितको पूर्वाधार उपलब्ध गराएको छ भने पालिकाहरूमा अस्पताल बन्दैछन् र अधिकांशमा एमबीबीएस डाक्टरसहित पर्याप्त स्वास्थ्यकर्मी उपलब्ध छन्। मैले केही समयअगाडि गरेको खोजमा हेर्दा अहिले जिल्लामा ८ वटा पालिकामा ल्याब र एमबीबीएस डाक्टरसहितको सेवा उपलब्ध छ। दसवटै पालिकामा एम्बुलेन्स सेवा उपलब्ध छ, सबै वडामा ५ जना स्टाफसहित स्वास्थ्यचौकी छन्, जिल्लामा आयुर्वेद स्वास्थ्य केन्द्र र अधिकांश पालिकामा आयुर्वेद औषधालय सञ्चालनमा छन्। जिल्ला अस्पतालमा ८ जना डाक्टर र एकजना बीडीएस छन्, एक्सरे र भिडियो एक्सरे सेवा छ, ९८ प्रकारका निःशुल्क र २ सय ६३ प्रकारका स्वास्थ्य बिमाअन्तर्गत पाइने औषधि छन्। आफ्नै अक्सिजन प्लान्ट छ, डिजिटलाइज्ड प्याथोलोजी सेवा छ। केही नभएको अवस्थाबाट हामीले धेरै पहल गरेर यति कुरा स्थापित गरेका छौं।हुनुपर्ने जति स्वास्थ्य र शिक्षामा भएको छैन। गर्नुपर्ने धेरै छ, तर केही पनि नहुँदा आनन्दले पहाडमा बसेका मानिसहरू यसरी सुधार हुँदा चाहिँ बस्न छोडेको कुराले भने गम्भीर बनाएको छ। पहाडमा गर्न नसकिएको मूल कुराचाहिँ रोजगारी सिर्जना हो। स्वरोजगारमा अलिअलि सुधार भएको भए तापनि रोजगारी उपलब्धताको दृष्टिले अत्यन्तै कमजोर अवस्था छ। कुनै न कुनै प्रकारको रोजगारी सिर्जना गरी एउटा परिवारका लागि कम्तीमा मासिक ५० हजार आम्दानी गर्ने बाटो बनाउन सक्दा रोजगारीका लागि बिदेसिने क्रम चाहिँ न्यून हुनेछ भने बसाइँसराइ पनि कम हुन सक्छ। अतः ठुलो मात्रामा सामूहिक खेती र बजारको सहज व्यवस्थापन, वन्यजन्तु नियन्त्रणका लागि कानुनी सहजता सिर्जना गर्ने, ठूलाठूला पूर्वाधार निर्माण र साना तथा घरेलु उद्योग स्थापना गरी व्यापक रोजगारी सिर्जना गर्ने, सार्वजनिक शिक्षालाई निःशुल्क र गुणस्तरीय बनाउन विद्यालय मर्जर गरी आवासीय विद्यालय विकास गर्ने, गुणस्तरीय सडक निर्माण गरी केही स्थानमा सुविधासम्पन्न स्वास्थ्यसंस्था विकास गर्नेजस्ता तत्कालै गरिहाल्नुपर्ने काममा राज्यका तीनै तहले समन्वय गरी अघि बढ्नुपर्छ। जनतामा आशा जागृत गर्ने कामसँग पनि उल्लेखित विषयहरू जोडिएका छन्। राजनीतिमा देखिएको निराशा चिर्ने, संविधान संशोधनमार्फत शासकीय सुधारको काम थालनी गर्ने, भ्रष्टाचार, अनियमितता र बेथिति हटाउन कडा कदम चाल्ने र जनतामा रहेको निराशा चिर्दै उत्साहित जनमत तयार गर्न आवश्यक छ। गर्नुपर्ने कामहरू धेरै छन्। अहिले देखिएका सर्वाधिक महत्वपूर्ण ठानिएका समस्या समाधान भइसकेपछि पनि अरू त्यत्तिकै महत्वपूर्ण कार्यभार अझै बाँकी नै रहन्छन्। तसर्थ, सानै कामबाट भए पनि थालनी गरौं र आशा जागृत गरौं। गाउँलाई आकर्षणको केन्द्र बनाउन पहल गरौं। व्यक्तिगत रूपमा गाउँहरूमा मान्छेलाई राखिरहनका लागि मैले थुप्रै प्रयत्न गरेको छु, आफू सधैं जिल्ला बस्ने सोच बनाएका कारण पनि सबै मान्छेलाई गाउँमै राख्न के गर्ने भन्ने विषय सधैं मेरो चिन्ताको विषय बनिरहेको छ। मलाई भौतिक सम्पत्ति या विलासिताको मोह कहिल्यै जागेन। आकस्मिक रूपमा त्यस्ता कुराहरू कहिलेकाहीँ उपभोग गरियो होला; प्लेनहेलिकप्टरमा यात्रा गरियो होला, देशविदेशका ठूला र महँगा होटेलमा बसियो, खाइयो होला, विभिन्न कार्यक्रममा विभिन्न देश र सहर डुलियो होला, तर ती कुनै कुराले मोह जगाउन सकेनन्।जिल्लाभरि नागरिकका काममा डुलेर काँधमा झोला सिउरेर घर पुग्दा परदेखि हाँस्दै बाटो हेरिरहेकी ८९ वर्षीया आमाको गोडामा श्रद्धाले शिर झुकाएपछि बल्ल मैले खोजेको आनन्द भेटेको महसुस गर्छु। सबै मान्छेहरू यसरी नै गाउँमै आनन्द खोज्ने ठाउँमा पुगून्, मैले गरिरहेको संघर्षको प्रेरणा हो। भट्टराई, नेकपा एमालेका पोलिटब्युरो सदस्य हुन्।"
संयोगभित्र दृष्टिप्रक्षेपण,"संयात्राको संयोग (२०८१) रमेशमोहन अधिकारीद्वारा लिखित नियात्राहरूको संग्रह हो । यिनमा घुमक्कड स्वभाव प्रबल छ । फुर्सत मिल्यो कि समूहमा होस् कि एकल यात्रीका रूपमा होस् घुम्न निस्किहाल्ने यिनको बानी लोभलाग्दो छ । यही लोभलाग्दो बानीका उपलब्धिगत उदाहरणका रूपमा यस कृतिअन्तर्गतका नियात्राहरूलाई लिन सकिन्छ । यस समीक्ष्य कृतिमा पाँच खण्ड छन् । हिमाल हेर्दै हिमालतिर, एक फन्को पूर्व, सरसर्ती सुदूर, पश्चिमतिर पाइला तथा छिरलिएका सम्झना, यी पाँच पदावली कृतिभित्रका खण्डीय शीर्षक हुन् । हिमाल हेर्दै हिमालतिरअन्तर्गत हिमाल हेर्दै मुक्तिनाथतिर, सिमसिम पानीमा श्राद्ध, स्याउ छुटेको थकथक, फेरि मुक्तिनाथ र जोमसोमदेखि पर्वतसम्म शीर्षकबद्ध पाँचवटा नियात्रा समाविष्ट छन् । यी पाँचवटै नियात्रामा मूलतः खण्डीय शीर्षकले संकेत गरेजस्तै हिमाली परिवेशका मनोहारी चित्रात्मक बिम्बहरू देखिन्छन् । तत्तत् क्षेत्रको प्रकृति, जीवनपद्धति वा शैली, संस्कार र मानवीय स्वभावको प्रतिरूपण गरिएको पाइन्छ । हिमाली यात्राकै सन्दर्भमा पोखरा, पर्वत, बागलुङ र म्याग्दीहरू पनि समेटिएका छन् । कागबेनीमा गरिने श्राद्धको प्रसंग पनि जोडिएको छ । एक फन्को पूर्वअन्तर्गत किम्बुको स्वाद, कालिञ्चोकमा एक चक्कर, पुख्र्यौली घर खोज्दै कठजोर, ओखलढुंगाबाट ओखलढुंगै गुफा घुम्दै हलेसीबाट इटहरी, लालबाबु पान खान्छ, उदयपुरको घिडघिडो र बन्दीपुरका बिरामी जोगी शीर्षकबद्ध आठ थान नियात्रा समाविष्ट छन् । यी आठवटै नियात्रामा मूलतः खण्डीय शीर्षकले संकेत गरेजस्तै पूर्वी नेपालका अधिकतर पहाडी भूखण्डीय परिवेशका र केही तराईमधेससँग सम्बद्ध क्षेत्रहरूको प्रतिविम्बन भएको देखिन्छ । यात्रा गरिएका क्षेत्रमा पर्ने धार्मिक, सांस्कृतिक, साहित्यिक, प्राकृतिक र पर्यावरणीय महत्वका स्थानहरू तथा तत्तत् क्षेत्रको जीवनपद्धति वा शैली, संस्कार र मानवीय स्वभावको चित्रण यी नियात्रामा वस्तुगत ढंगले गरिएको छ । सरसर्ती सुदूरअन्तर्गत प्रियालाई नभेटी छाडियो कैलाली, टनकपुरमा मन कुँड्याउँदै डँडेलधुरा, दार्चुलामा एक रात, साँधमा बास र हुस्सु छिचोल्दै कर्णाली पुल शीर्षकबद्ध पाँच थान नियात्रा समाविष्ट छन् । साँधमा बासबाहेक अन्य नियात्राका शीर्षकले भ्रमण सम्पन्न गरिएका सुदूरपश्चिमका तराई र पहाडी भूखण्डका खास खास क्षेत्रको रेखांकन र चित्रांकन गरेका छन् । प्रियालाई नभेटी छाडियो कैलाली शीर्षकले कुनै प्रेमिकालाई नभएर सुदूरपश्चिमकी सशक्त हस्ताक्षर श्रेष्ठप्रिया पत्थरलाई भेट्न नपाएको प्रसंगलाई इंगित गरेको हो । टनकपुरमा मन कुँड्याएको प्रसंगका अतिरिक्त डोटी, डँडेलधुरा, बझाङ, दार्चुला र दार्चुलापारिको भारतीय सीमाको धार्चुलासम्मको यात्रापछि कर्णालीपुलको अवलोकन गर्दै फर्केका विविध रोचक दृश्य छन् । पश्चिमतिर पाइला यस कृतिअन्तर्गतको चौथो खण्डीय शीर्षक हो । यस खण्डमा मूलतः गण्डकी र लुम्बिनी प्रदेशअन्तर्गत पर्ने पहाड र तराईका केही महत्वपूर्ण क्षेत्रको यात्रावर्णन पाइन्छ । साथी खोज्दा, तिलौराकोटतिर, सहकारीसँग स्वर्गद्वारी, लुम्बिनीतिर पाइला, कपिलवस्तुका केही कुरा, स्याङ्जादेखि रानीमहलसम्म र रिडीको रौनक र पाल्पाको टोपी शीर्षकबद्ध सात थान नियात्रा यसमा छन् । साथी खोज्दा नियात्राले बाहेक अरू सबैले खास खास भ्रमण क्षेत्रलाई सहज रूपमा संकेत गरेका छन् । साथी खोज्दा शीर्षकमा नियात्राकारले खासगरी बीएड अध्ययन गर्दाका पुराना साथी विष्णुप्रसाद अधिकारीलाई भेट्दाको रोचक प्रसंग र बाइक दुर्घटनाको सानो अप्रिय प्रसंग छ । तिलौराकोट, स्वर्गद्वारी, लुम्बिनी, पाल्पाको रानीमहल, रुरु क्षेत्रअन्तर्गतको रिडीलगायत कपिलवस्तुका अन्य विभिन्न ऐतिहासिक, धार्मिक र पर्यटकीय स्थलहरूको भ्रमणका रोचक पक्षहरू यी नियात्रामा प्रतिविम्बत छन् । छिरलिएका सम्झना यस कृतिअन्तर्गतको अन्तिम खण्ड हो । यस अन्तर्गत सौराहामा रमाउँदै देवघाट, छङ्गु लेकमा पहिलो लेक र झरनाको यात्रा झरनामा शीर्षकबद्ध मात्र तीन थान नियात्रा समाविष्ट छन् । यी तीनवटै नियात्रा अगाडिका चारवटा खण्डका जस्ता निश्चित भूखण्डकेन्द्री छैनन् । यसर्थ पनि यसको खण्डीय नाम छिरलिएका सम्झना राखिएको छ । सौराहामा रमाउँदै देवघाट शीर्षकका पदावलीले नै नेपालको निकुञ्ज पर्यटकीयस्थल सौराहा र धार्मिक पर्यटकीयस्थल देवघाटको यात्रा बुझाएका छन् । छङ्गु लेकमा पहिलो लेक भने उद्देश्यमूलक ढंगले गरिएको नेपाली सरहदबाहिरको यात्रा हो । यसमा दार्जिलिङ र सिक्किम यात्राको सुन्दर वर्णन छ । चारधामको अवलोकनको चर्चा पनि छ, तर चारधाम सिक्किमको नाम्चीमा पर्छ भन्ने कुरा उल्लेख भएको छैन । झरनाको यात्रा ः झरनामा शीर्षकमा पनि झरनाको दोहोरो प्रयोग छ । यहाँ पहिलो झरनाले मकवानपुरमा क्रियाशील पुरानो साहित्यिक संस्था झरना साहित्य परिवारलाई संकेत गरेको छ भने दोस्रो प्रयोगले बुङदलनामक साँच्चिकै झरना इंगित गरेको छ । यसमा आफ्नै क्षेत्रको पैदल यात्राको रमाइलो वर्णन छ । सबैभन्दा ठूलो खण्ड हो, एक फन्को पूर्व । यसमा आठवटा नियात्रा छन् भने सबैभन्दा सानो खण्ड हो छिरलिएका सम्झना । यसमा तीनवटा मात्र नियात्रा छन् । हिमाल हेर्दै हिमालतिर र सरसर्ती सुदूर शीर्षकका खण्डहरूमा पाँच पाँचवटा नियात्रा छन् भने पश्चिमतिर पाइलामा सातवटा नियात्रा छन् । यसरी कृतिमा २८ नियात्रा छन् । पृष्ठगत आयामका दृष्टिले छोटोमा चारदेखि लामोमा ११ पृष्ठसम्मका छन् । कतिपय धार्मिक, सांस्कृतिक, ऐतिहासिक र पर्यटकीय महŒवका विम्बहरू तथा किंवदन्तीजन्य मिथकहरू उत्सुकता बढाउँदै स्थलगत रूपमा पाठकका सामु प्रतिविम्बित हुन्छन् । यी नियात्रामा प्रसंगअनुकूल साहित्यिक, ऐतिहासिक, राजनीतिक, धार्मिक, सांस्कृतिक अस्तित्वका कीर्तिशेष एवं जीवित व्यक्तिहरूको नामोल्लेख भएको पाइन्छ । लेखकले आफू पुगेका ठाउँमा पढ्दै गरेका पाठकलाई पनि पुर्याउँछन् र पुग्न हुटहुटी जगाउँछन् । सबैजसो नियात्रामा रैखिक शैली अवलम्बन गरिएको छ । आरम्भ र समापनमा रोचकता कसरी उत्पन्न हुन्छ भन्ने बारेमा लेखकको ध्यान कमै पुगेको देखिन्छ । परिचयात्मक, वर्णनात्मक, विवरणात्मक, समीक्षात्मक र व्याख्यात्मक विधिहरू यी नियात्राहरू लेखनका सन्दर्भमा यथास्थानमा उपयोग गरिएको छ । नियात्राहरूमा अधिकांशतः शुद्ध व्याकरणनिष्ठ भाषाको प्रयोग भएको छ । तर केही वर्णविन्यासगत अभ्यस्तजस्तै लाग्ने त्रुटिहरू भने भेटिन्छन् जुन यस प्रकार छन् क्रीडा, पुजारी, आध्यात्मवादी, जीर्णोद्धार, अद्भूत, आशक्ति, अन्तरक्र्रियात्मक, निपुत्र, मयूर, सक्तैनथेँ, चिन्दैनथेँ, राजीनामा, मनग्य इत्यादि । यिनका अतिरिक्त केही शब्दको दोहोरो प्रयोग पनि गरिएको छ । नेपाली भाषाका एकजना योग्य शिक्षक भएकाले यस्ता त्रुटि नियात्राकारबाट भएजस्तो लाग्दैन । पुस्तकको नामकरण बढी तत्समनिष्ठ छ । संयात्राको संयोगभन्दा यात्राका संयोगहरू अधिक सहज, उपयुक्त र प्रभावकारी हुन सक्थ्यो भन्ने मलाई लाग्यो । यसरी नै केही नियात्राका शीर्षक पनि बढी सपाट लाग्दछन् । तत्सम वर्गको प्रतीत हुने नियात्रा शब्द नेपाली साहित्यिक जगत्मा मात्र प्रचलनमा छ । यसको पहिलो प्रयोग तारानाथ शर्माको बेलाइततिर बरालिँदा (२०२६) नामक कृतिमा भूमिका लेख्ने प्रक्रममा बालकृष्ण पोखरेलले गरेका हुन् भन्ने मलाई लाग्दछ । वस्तुतः नियात्रा निबन्धकै एउटा प्रभेद हो । निबन्ध साहित्यका प्रमुख चार विधामध्येको एक प्रकार हो । गद्य भए पनि गैरआख्यानअन्तर्गत पर्ने निबन्धको भाषिक सौन्दर्यको नैकट्य कवितासँग हुन्छ । अतः नियात्रा पनि निबन्ध नै भएकाले यसमा काव्यात्मक कोमल आकर्षणयुक्त भाषिक सौन्दर्य अपरिहार्य हुन्छ । नैबन्धिक काव्यात्मकता तथा सांवादिक नाटकीयताको चामत्कारिता यी नियात्राका सीमा हुन् जस्तो आभास हुन्छ । यस कृतिको प्रकाशक हो बुलबुल पब्लिकेसन । सम्झनाको सेरोफेरो (२०६३), घुम्तीहरू छेलिएपछि (२०७४) र आफैंसँग (२०७८) यिनका संस्मरण र नियात्रासँग सम्बद्ध तथा गुराँस र युद्ध (२०७५) कवितासंग्रह अधिकारीका यसपूर्व नै प्रकाशित साहित्यिक कृति हुन् ।"
सुनवलको धार्मिक महोत्सवमा सय बढी प्रवचनकर्ताले गरे कथा वाचन,"परासी : एक सयभन्दा बढी प्रवचनकर्ताको सहभागितामा नवलपरासीको सुनवलमा धार्मिक महोत्सव सुरु गरिएको छ। सुनवल नगरपालिका१० खखरीबारीस्थित हरिहर ॐ कारेश्वर महादेव मन्दिर मा आयोजना हुने महोत्सव साउन महिनाभरी सञ्चालन हुने छ। समाजमा धर्मको जागरण गराई समाजलाई सतमार्गमा लैजान अभिप्रेरित गर्ने उद्देश्यले साउन महिनाभरी धार्मिक महोत्सवको आयोजना गरिएको महोत्सव मुल समितिका संयोजक विष्णुप्रसाद पौडेलले बताए। स्थानीयवासी र सामाजिक संघ संस्थाहरुले चार महिनाअघिदेखि महोत्सव गर्न तयारी थालेका हुन्। साउन १ देखि ३१ गतेसम्म सञ्चालन हुने महोत्सवको नाम ॐ कारेश्वर राष्ट्र कल्याण विश्व शान्ति श्रावणी महोत्सव२०८२ राखिएको छ। हिन्दु धर्ममा साउन महिनालाई महादेवको महिनाका रूपमा लिने भएकाले महिना दिनभरी महोत्सव सञ्चालन गर्न लागिएको समितिका अध्यक्ष पौडेलले जानकारी दिए। महोत्सवमा विश्वकै कान्छा उमेर समूहका प्रवचनकर्ता अनुराधा पाण्डे, शिव आचार्यसहित झन्डै एक सय बढी प्रवचनकर्ताले कथा वाचन गर्ने महोत्सवका प्रमुख कथा वाचक बालव्यास श्रवण न्यौपानेले बताए। महोत्सवमा दैनिक ३ देखि ५ जनाले कथा वाचन गर्ने छन्। महोत्सव अवधिभर झन्डै २० लाख भक्तजन आउने अनुमान छ। दैनिक १० हजारको हाराहारीमा भक्तजन आउने अनुमान गरिएकाले सोही अनुसार बस्ने व्यवस्था मिलाइएको आयोजकले जनाएको छ। महोत्सवमा डेढ करोड बेलपत्र, डेढ करोड दीप प्रज्वलन र डेढ करोड शिवलिंग पूजन हुने छ।"
पर्सागढी नगरपालिकाले ल्यायो ५६ करोड बढीको बजेट,"पर्सा : पर्साको पर्सागढी नगरपालिकाले आगामी आर्थिक वर्ष २०८२८३ का लागि नीति, कार्यक्रम तथा बजेट सार्वजनिक गरेको छ। शुक्रबार आयोजित नगरसभाको १३ औं अधिवेशनमा उपमेयर पूजा चौधरीले ५६ करोड ६ लाख २ हजार ४ सय ७९ रुपैयाँ बराबरको अनुमानित बजेट प्रस्तुत गरेकी हुन्। जसमा संघीय सरकारको वित्तीय समानीकरण अनुदान ११ करोड ७६ लाख, संघीय सशर्त अनुदान २६ करोड ९० लाख, राजस्व बाँडफाँडतर्फ प्राप्त हुने १० करोड ६१ लाख १ हजार ८९९, प्रदेश वित्तीय समानीकरण अनुदान, ८२ लाख ६ हजार, प्रदेश सशर्त अनुदान, ९५ लाख, प्रदेश राजस्व बाँडफाँडबाट प्राप्त हुने ८० लाख ८४ हजार ५८०, विशेष अनुदान, ३० लाख, समपुरकअनुदान २० लाख, आन्तरिक आय २ करोड ७१ लाख १० हजार रुपैयाँ रहेको छ। कार्यक्रममा मेयर गोकर्ण पाठकले नीति तथा कार्यक्रम प्रस्तुत गर्दै शिक्षा, स्वास्थ्य, कृषि, पर्यटन, पूर्वाधार र खेलकुदलाई प्राथमिकतामा राखिएको जानकारी दिए। मेयर पाठकले योजना कार्यान्वयनमा पारदर्शिता र प्रभावकारिता सुनिश्चित गरिने बताए। नगरसभामा प्रमुख प्रशासकीय अधिकृत राजु प्रसाद साहले स्वागत मन्तव्य राख्दै जनप्रतिनिधि र कर्मचारीहरू बीचको सहकार्यले पर्सागढी समृद्धिको बाटोमा अघि बढ्ने विश्वास व्यक्त गरे।"
इङ्गल्याण्डसँगको टेस्टमा भारतको उत्कृष्ट सुरुवात,काठमाडौं : भारतीय टेस्टमा शुभमन गिल युगको सुरुवात उत्कृष्ट रहेको छ। हेडिंगलीमा खेलिएको पहिलो टेस्टमा इङ्गल्याण्डका कप्तान बेन स्टोक्सले टस जितेर बलिङ रोजेका थिए। नयाँ मनोवृत्ति लिएर मैदानमा आएको भारतीय टोलीले यशस्वी जयस्वाल र शुभमन गिलको जोडीबाट उत्कृष्ट सुरुवात पायो। पहिलो विकेटको लागि यी दुईबीच ९१ रनको साझेदारी भयो। भारतीय ओपनरले ३९ वर्षपछि लीड्समा ५० भन्दा बढी रनको ओपनिङ साझेदारी गरे। यसबाहेक हेडिंगली टेस्टको पहिलो दिन धेरै रेकर्डहरू बनेका छन्। भारतीय ब्याट्सम्यानको शतक प्रहार टस हारेर पहिले ब्याटिङ गर्न आएपछि भारतीय टोलीका लागि ओपनर यशस्वी जयस्वाल र त्यसपछि कप्तान शुभमन गिलले शतक बनाए। यशस्विले १५९ बलमा १६ चौका र १ छक्काको मद्दतले १०१ रन बनाए। गिल १२७ रन बनाएर खेलिरहेका छन्। यससँगै दुवैले एक विशेष रेकर्ड बनाए। यो जोडी भ्रमणको पहिलो दिन शतक बनाउने भारतीयको सूचीमा सामेल भएको छ। पहिलो दिन बन्यो ३५९ रन जयस्वाल र गिलको शतक तथा ऋषभ पन्तको अर्धशतकसँगै भारतले पहिलो दिनको खेल सकिनुअघि ३ विकेट गुमाएर ३५९ रन बनाएको छ। जयस्वालको १०१ रन बाहेक केएल राहुलले ४२ रन बनाए। आफ्नो डेब्यू खेल खेलिरहेका साई सुदर्शनले खाता खोल्न सकेनन्।
एनपीएलका लागि सुदूरपश्चिम रोयल्सले गर्यो ६ खेलाडी रिटेन,"काठमाडौं : नेपाल प्रिमियर लिग (एनपीएल)को आगामी सिजनका लागि सुदूरपश्चिम रोयल्सले ६ खेलाडी रिटेन गरेको छ । यस्तै रोयल्सले ६ जना खेलाडीलाई रिलिज गरेको पनि जनाएको हो। रोयल्सले आज सामाजिक संजालमार्फत कप्तान दीपेन्द्रसिंह ऐरीसहित विनोद भण्डारी, आरिफ शेख, अविनाश बोहरा, ईशान पाण्डे र नरेन साउदलाई रिटेन गरेको जनाएको छ। यस्तै अर्जुन कुमाल, नरेश बुढाऐर, खडक बहादुर बोहरा, भोजराज भट्ट, अमित श्रेष्ठ र वसन्त खत्रीलाई रिलिज गरिएको रोयल्सले जनाएको छ। एनपीएलको पहिलो सिजनमा सुदूरपश्चिम रोयल्स उपविजेता बनेको थियो।"
गरुडाले ल्यायो ६९ करोडको बजेट,"रौतहट : रौतहटको गरुडा नगरपालिकाको १३ औं नगर अधिवेशनले नयाँ बजेट सार्वजनिक गरेको छ। शुक्रबार गरुडा बजारस्थित निर्माणाधीन प्रशासकीय भवनमा आयोजित १३ औं नगर अधिवेशनले ६९ करोड २६ लाख १७ हजार ३६७ रुपैयाँको नयाँ बजेट ल्याएको हो। नगर उपप्रमुख पुनम कुमारी चौधरीले आर्थिक बर्ष २०८२८३ को आर्थिक प्रस्ताव पेश गर्दै वित्तीय समानीकरण अनुदानतर्फ १३ करोड ४० लाख, राजस्व बाँडफाँट तर्फ ११ करोड ४८ लाख ५६७, आन्तरिक आय तर्फ १० करोड ८८ लाख, संघीय सरकारबाट प्राप्त सशर्त अनुदान चालू २३ करोड ७३ लाख २० हजार, सशर्त अनुदान पुँजीगत ३ करोड ४१ लाख, प्रदेश राजस्व बाँडफाँडबाट प्राप्त अनुदान ३० लाख, प्रदेश समपुरक अनुदान २० लाख गरेर ६९ करोड २६ लाख १७ हजार ३६७ रुपैयाँको आय र त्यतिकै व्यय सम्बन्धी बजेट प्रस्तुत गरेकी हुन।"
"योग मानव जीवनको वैज्ञानिक बहुआयामिक पक्ष हो, यसलाई दिनचर्या बनाऔं : प्रधानमन्त्री ओली","ललितपुर : प्रधानमन्त्री केपी शर्मा ओलीले योग मानव जीवनको वैज्ञानिक बहुआयामिक पक्ष भएकाले यसलाई दिनचर्या बनाउन आग्रह गरेका छन् । शिक्षा, विज्ञान तथा प्रविधि मन्त्रालयद्वारा आज ललितपुरमा आयोजित ११ औं विश्व योग दिवस २०२५ लाई सम्बोधन गर्दै प्रधानमन्त्री ओलीले योग मानव जातिको कल्याण, विश्वशान्ति, समृद्ध नेपाल, सुखी नेपाली निर्माणका लागि नेपालले गर्ने कार्य भएको बताए। ""योगका आठ वटा सूत्रहरुमध्ये अथक योग अनुशासन आवश्यक छ, आज नेपाली समाज अनुशासनबाट पीडित छ, अनुशासनविना ध्यान हुँदैन, राम्रो कुराहरूमा स्थिरता हुनु नै योगको निष्कर्ष हो, मतिबुद्धिसहितको योग आवश्यक छ, जिम गएर ज्यानमा ठूलाठूला मसल बनाएर मात्रै हुँदैन, विवेकबिना योग हुँदैन।"" प्रधानमन्त्री ओलीले भने । प्रधानमन्त्री ओलीले आरोग्यताको कुरा गर्दा खानपान, योग र आरामको सन्तुलनलाई ध्यान दिनुपर्नेमा जोड दिए । 'पेट भर्नका लागि हैन, स्वास्थ्यका लागि विषादीरहित खानामा ध्यान दिनुपर्छ, हामीलाई डक्टर र अस्पताल पनि चाहिन्छ, तर योग र ध्यान पनि चाहिन्छ, डाक्टर चाहिन्छ धेरै डाक्टर उत्पादन गर्छौ, तर डाक्टरको संख्या बढाउने भन्दा बढि रोगीहरुको संख्या घटाउनेमा ध्यान दिनुपर्छ, त्यसकारण निरोगी नेपाल सफल हुन्छ, म प्रधानमन्त्री हुने बित्तिकै निरोगी नेपालको नारा दिएँ, निरोगी नेपालको अर्थ रोग लाग्नै नदिने भनेको हो' उनले भने । प्रधानमन्त्री ओलीले योग र ब्रम्हाचार्य भनेको समाजले दिएको जैविक र मानवीय आवश्यकता नै पूरा नगर्ने भन्ने नभएको बताए। ओलीले भने, 'समाजको मान्यताभित्र रहेर बस्नु पर्छ,कानूनभन्दा पहिला समाजले थिति बसाएको हुन्छ, ती थितिहरुलाई मानेर समाज सुखमय हुन्छ, मुटुलाई स्वस्थ्य राख्न शरीरलाई चलायमान बनाउन आवश्यक छ, त्यसका लागि योग चाहिन्छ, लापरबाही जीवन बिताएर आफू खराव हुने र भगवानलाई दोष दिएर डक्टरकोमा जाने भन्दा योग र ध्यानलाई जोड दिएर खुसी जीवन विताउनेमा ध्यान दिनुपर्छ ।'"
दुर्घटना बढ्न थालेपछि ब्यान्ड बाजा बजाएर जनचेतना,"सिरहा : सिरहामा सवारी दुर्घटना बढ्न थालेपछि यातायात व्यवस्था कार्यालयले जनचेतनामूलक कार्यक्रम सुरु गरेको छ। शनिबार लहान बजारमा जनचेतना जगाउन प्रभातफेरी गरिएको छ। त्यसमा ब्यान्ड बाजा बजाएको थियो। विद्यार्थी, कर्मचारी, ट्राफिक प्रहरीहरूले सवारी दुर्घटना न्यूनीकरण सम्बन्धी नारा लेखिएको प्लेकार्ड बोकेर बजारभरी प्रभातफेरि गरिएको थियो। सर्वसाधारण व्यक्तिहरूलाई बाजाको साउन्डले ध्यानाकर्षण होस भनेर ब्यान्ड बाजा लिएर नै कार्यक्रम गरिएको छ। चालु आर्थिक वर्षको हालसम्ममा ८६१ वटा सवारी दुर्घटनामा १ हजार ३७४ जना घाइते भएका छन् भने ७९ जनाको ज्यान गएको जिल्ला ट्राफिक प्रहरी कार्यालयले जनाएको छ। यसैगरी आर्थिक वर्ष ०८००८१ मा १ हजार ५७९ घाइते, ६८ को मृत्यु, ०७९०८० मा १ हजार ८३ घाइते, ६६ को मृत्यु र ०७८०७९ मा ९७४ जना घाइते र ७२ जनाको मृत्यु भएको थियो। मधेस प्रदेश सरकार श्रम तथा यातायात मन्त्री कौसल किशोर रायले यातायात ऐनले सहज भएको बताए।"
स्वस्थ शरीरको पर्याय,"योगको अभ्यासबाट हामी दुःखबाट मुक्ति पाउँछौं। सुखी र स्वस्थ तथा सदाचार युक्त जीवन व्यतीत गर्ने अवसर हामी पाउँछौं। हामी मानव समुदायको समग्र पक्षमा सकारात्मक रूपान्तरण योगबाट मात्र सम्भव हुन्छ । किनभने यस पवित्र विधामा सुख, आनन्द, अनि ऐश्वर्य लुकेको छ । मन अत्यन्त स्थिर, शान्त, प्रसन्न र उत्साहित पनि हुन्छ । डिप्रेसन आदि रोगबाट पूर्ण रूपमा बच्न सकिन्छ । तमो गुण, रजो गुणलाई सत्व गुणले विस्थापन गर्छ । अनि शरीरको आन्तरिक प्रणालीलाई नियमन र व्यवस्थित गर्ने तत्त्व पनि योग नै हो भन्ने कुरा अनुभवले प्रमाणित गरेको छ । योग दर्शनको घेराभित्र स्वास्थोपयोगी अंगमध्ये योगासन, प्राणायाम (महत्त्वपूर्ण) र ध्यान प्रमुख हुन् । योगासन शारीरिक व्यायाम हो । यसबाट हाड जोर्नी, मांसपेशी, मेरुदण्ड, पेट, छाती साथै भित्री अंगहरू सक्रिय र स्वस्थ हुन्छन् । रक्त सञ्चालनको गति बढ्छ, ग्लुकोज र चिल्लो पदार्थ पग्लिएर शरीरभित्र रहेको ऊर्जा प्रयोगमा आउँछ अनि मुटु स्वस्थ हुन्छ । प्राणायामका आठ प्रक्रिया हुन्छन् : १ भस्त्रीका (फोक्सो सवल) २ कपालभाती (दीप्ति, आभा, ओज, तेज) ३ बाह्य (पेटको रोग, पाइल्स, शरीर सोदक) ४ उज्जायी (थायराइड, अस्थमा, स्नोरिङ, अनिद्रा आदि) ५ अनुलोमविलोमनाडी शुद्धि, धमनी ब्लकेज खुल्छ, अनिद्रा, तनाव, उच्च रक्तचाप अनि शारीरिक र मानसिक सन्तुलन आदि) ६ भ्रामरी (ध्यानमा बस्न सहयोगी, भावनात्मक सन्तुलन) ७ उद्गिथ (सहज र सौम्य हुन्छ र उत्तेजनामा कमी) ८ प्रणव (ध्यानपयोगी हामी योग साधकलाई गहिरो मौन अवस्थामा पुर्याउँछ ।) योगको अभ्यासबाट हामी दुःखबाट मुक्ति पाउँछौं । सुखी र स्वस्थ तथा सदाचार युक्त जीवन व्यतित गर्ने अवसर हामी पाउँछौं । बिहान ब्रह्म मुहूर्तमा उठ्नु, समयमै सुत्नु, समयमा खानु, संयमित आचरण गर्नु अनि नियमित योग आसनमा बस्नु आजीवन स्वस्थ र फुर्तिलो रहन सक्नु योगको मर्म हो । योगबाट स्वस्थ शरीर, स्वस्थ मनको प्राप्ति फल स्वरूप स्वस्थ विचार पाइन्छ । यसबाट जीवनशैली पूर्ण परिवर्तन हुन्छ । व्यक्तिको शारीरिक, मानसिक, सामाजिक, नैतिक, भावनात्मक एवं आध्यात्मिक पक्षहरूमा एकसाथ दिव्यताको सिर्जना हुने कुरा अनुभवले प्रमाणित गरिसकेको छ । अन्त्यमा, ११औं अन्तर्राष्ट्रिय योग दिवसको पावन अवसरमा सम्पूर्णमा हार्दिक मंगलमय शुभकामना । योग गरौं, सदा निरोग बनौं । स्वास्थ्य जीवन नै हो, सुखी जीवन ।"
फेटा गाउँपालिकाले ल्यायो ४० करोडको बजेट,"सिमरा : बाराको फेटा गाउँपालिकाले आर्थिक वर्ष २०८२८३ का लागि ४० करोड रुपैयाँको बजेट ल्याएको छ । गाउँपालिकाको कार्यालयमा शुक्रबार सम्पन्न १६औं गाउँसभामा गाउँपालिका अध्यक्ष रुस्तम अन्सारीले नीति तथा कार्यक्रम र बजेट प्रस्तुत गरेका हुन् । गाउँपालिका अध्यक्ष अन्सारीले ४० करोड ९ लाख २२ हजार रुपैयाँको बजेट र नीति तथा कार्यक्रम प्रस्ताव गरेका थिए । उक्त प्रस्ताव गाउँसभाले पारित गरेको छ । अध्यक्ष अन्सारीले शिक्षा, स्वास्थ्य, कृषि, पूर्वाधार, सामाजिक सुरक्षा तथा रोजगारी सिर्जनालाई प्रमुख प्राथमिकतामा राखेको बताए । उनले चालु खर्च, पुँजीगत खर्च र विशेष परियोजनाहरूलाई समुचित रूपमा व्यवस्थापन गर्दै पारदर्शी तथा उत्तरदायी शासन व्यवस्था कायम गरिने प्रतिबद्धता जनाए । नीति तथा कार्यक्रममा विद्यालय सुधार, विद्यार्थीलाई वृत्तिको अवसर तथा डिजिटल शिक्षण उपकरणको उपलब्धतामार्फत शिक्षालाई प्रविधिमैत्री बनाइने, स्वास्थ्य क्षेत्रमा गाउँपालिकाभित्रका स्वास्थ्य संस्थाहरूको स्तरोन्नति गर्दै सर्वसुलभ र गुणस्तरीय सेवा सुनिश्चित गरिने उल्लेख छ । यसैगरी कृषकलाई अनुदान, बिउबिजन वितरण तथा सिँचाइ पूर्वाधार विस्तार, सडक, खानेपानी, विद्युत् तथा सरसफाइजस्ता आधारभूत पूर्वाधारमा विशेष ध्यान दिइने जनाइएको छ । गाउँसभामा उपाध्यक्ष नीलम साह, प्रमुख प्रशासकीय अधिकृत पूर्णप्रसाद तिवारी, लेखा प्रमुख भोला यादव, वडाध्यक्ष, कार्यपालिका सदस्य, वडा सदस्य, कर्मचारीलगायतको उपस्थिति रहेको थियो ।"
समयले चुमेर गएपछि,"समयले चुमेर गएपछि खुसीको ओठ आँसुले केही गर्दैन ईष्र्याले केही गर्दैन गुनासोले केही गर्दैन मनभित्र अलिकति विश्वास साँच्न सक्नुपर्छ कुनै स्वार्थले केही गर्दैन षड्यन्त्रले केही गर्दैन । म निष्कलंक निर्बाध हिलोमा फुलेको कमल हुँ काँडाको घेरामा पल्लवित गुलाफ हुँ जसका पत्रपत्रमा समाहित छ सौन्दर्य थँुगाथुँगामा गाँसिएको छ इन्द्रेणी रङ मलाई घृणाले केही गर्दैन उपेक्षाले केही गर्र्दैन हरेक ईष्र्या, प्रेरणा हो मेरा लागि ऊर्जा हो जीवनलाई समयको हतौडाले हानेपछि कला र शिल्पका छिनोले कुँदेपछिे एउटा सुन्दर मूर्ति बन्छ र हुन्छ एउटा सुन्दर सृष्टि त्यस बेला कुनै चोटले केही गर्दैन । तारा सुवेदी"
ट्रकसँग ठोक्किँदा मोटरसाइकल चालकको मृत्यु,झापा : झापामा सवारीसाधन दुर्घटनामा परी एक जनाको मृत्यु भएको छ। पूर्वपश्चिम राजमार्गको रतुवा पुलमा ट्रकसँग ठोक्किँदा मोटरसाइकल चालक कमल गाउँपालिका५ का ३० वर्षीय सुशील राईको मृत्यु भएको हो । गएराति ९:३० बजे कमल५ रतुवा पुलमा दमकबाट केर्खातर्फ आउँदै गरेको मे १ ख ३३१८ नम्बरको ट्रक स्टार्ट बन्द भई बिग्रिएर बसेको अवस्थामा सोही दिशातर्फ आउँदै गरेको मे ९ प ८९०४ नम्बरको मोटरसाइकल सो ट्रकमा ठोक्किँदा दुर्घटना भएको हो। दुर्घटनामा परी मोटरसाइकल चालक राई गम्भीर घाइते भएका थिए । उनलाई निम्स अस्पताल दमकमा पुर्याई सामान्य उपचारपश्चात् थप उपचारको लागि बीएण्डसी अस्पताल बिर्तामोड रेफर गरिएकोमा अस्पताल लैजाने क्रममा दमक६ गणतन्त्र चोकमा आफन्तले मृत्यु भइसकेको शंका लागेर पुनः निम्स अस्पताल पुर्याउना साथ चिकित्सकले मृत घोषणा गरेका थिए । फरार रहेका ट्रक चालक अर्जुनधारा७ बस्ने ५३ वर्षीय रघुनाथ सिटौला इलाका प्रहरी कार्यालय दमकले नियन्त्रणमा लिएको जनाइएको छ ।
जब चालकले बाढी आएकै खोलामा बस हेले,"नवलपुर : दुम्कीबासको विनयी खोलामा बिहीबार राति बाढी आएको थियो। नेपालगन्जबाट काठमाडौंतर्फ गइरहेको मे १ ख ४०८५ नम्बरको बसका चालकले जबरजस्ती खोलामा बस हेले। तर, बस खोला पार भएन। बाढीको भेलका कारण बीच खोलामा बस रोकियो। ३८ जना यात्रुको ज्यान जोखिममा पर्यो। प्रहरी, स्थानीयबासी र व्यवसायी तत्काल उद्धारमा खटिए। ठूलो दुर्घटना हुनबाट टर्यो। वर्षाले अस्थायी डाइभर्सन बगाएको थियो। प्रहरीले रोक्न खोज्दा बस चालकले टेरेनन्। जबरजस्ती बस खोलामा हालेको प्रहरी नायब उपरीक्षक मधु नेपालले बताए। उनका अनुसार प्रहरी उपरीक्षक यादव ढकालको नेतृत्वमा १५० प्रहरी र सयौं स्थानीय उद्धारमा खटिएका थिए। यात्रुबस खोलाको बीचमा अड्किएपछि तीन घण्टाको त्रासपूर्ण समय बिताएका यात्रुहरूलाई प्रहरीको सक्रियतामा सकुशल उद्धार गरिएको थियो। नेपालगन्जबाट काठमाडौं हिँडेको उक्त बस नारायणगढतर्फ बाढीका कारण खोलाको बीचमै फसेको थियो। चालकले जोखिमको बेवास्ता गर्दै गाडी अगाडि बढाएपछि बस खोलामै थुनिएको हो। बाँच्ने आशा थिएन : यात्रु बस अड्किएपछि यात्रु अँध्यारो, बाढीको गर्जन र भिजेको वातावरणबीच त्रसित बने। बसमा सवार बालबालिका र महिला रोइरहेका थिए। उद्धारमा संलग्न प्रहरी नायब उपरीक्षक मधु नेपालका अनुसार बसका यात्रुमा कोलाहल मच्चिएको थियो। यात्रुहरू चिच्याइरहेका थिए, उनीहरू छिटो उद्धार चाहन्थे। अँध्यारो समयमा हामीसँग उद्धार सामग्री पनि कम थियो । तर, हिम्मत नहारी सबैलाई उद्धार गर्न सफल भयौं। उनले स्थानीय क्रसर व्यवसायीले समयमा नै स्काभेटर पठाए र स्थानीयको सक्रियताका कारण उद्धार सफल भएको बताए। बसका यात्रु कपिलवस्तुका दीपकबहादुर थापाले चालकले चरम लापरबाही गरेको बताए। उनले भने, हामी सबैले चालकलाई रोक्न भनेका थियौं। पानी तीव्र थियो, तर उनले बेवास्ता गर्दै गाडी चलाए। केही बेरमै गाडी खोलाको बीचमा थुनियो। ज्यान बच्ने आशा हराइसकेको थियो। आफूहरूलाई सकुशल उद्धार गरेकामा उनले प्रहरी र स्थानीयलाई धन्यवाद दिए। स्काभेटरको बकेटमा राखेर उद्धार गरियो बसमा फसेका यात्रुको उद्धारका लागि स्काभेटर प्रयोग गरिएको थियो। यात्रुहरूलाई एकएक गरी स्काभेटरको बकेटमा राखेर खोलाबाट निकालिएको प्रहरी नायब उपरीक्षक नेपालले बताए। खोलाको बहाब तीव्र थियो, गाडी खोलाको बीचमा अड्िकएको थियो, उनले भने,जोखिमपूर्ण भए पनि हामीले यात्रुको ज्यानलाई प्राथमिकतामा राख्दै उद्धार गर्न सक्यौं। बसमा बालबालिका र नवजात शिशुसमेत सवार थिए। यात्रु र प्रत्यक्षदर्शीको भनाइअनुसार चालकले बाढी देखे पनि गाडी अघि बढाएका थिए। इलाका प्रहरी कार्यालय दुम्कीबासले लापरबाहीपूर्वक सवारी सञ्चालन गरेको आरोपमा प्रारम्भिक अनुसन्धान थालेको जानकारी दिएको छ। यात्रुहरूकै भनाइअनुसार चालकको लापरबाही देखियो। प्रारम्भिक अनुसन्धान सुरु भएको छ, प्रहरी नायब उपरीक्षक नेपालले अन्नपूर्णसँग भने। वर्षा हुनसाथ बगाउँछ डाइभर्सन ६ महिनाअघि विनयी खोलाको पुल भत्किएपछि खोलामा अस्थायी डाइभर्सन निर्माण गरिएको थियो। तर, अस्थायी डाइभर्सन ८ पटकसम्म बाढीले बगाइसकेको छ। वर्षा हुनसाथ डाइभर्सन बगाउने गर्छ। यात्रुले दुःख पाउन थालेको ६ महिना बितिसक्दा पनि सडक निर्माण पक्ष जिम्मेवार देखिएको छैन। स्थानीय नवराज पौडेलले खोलामा सधैं जोखिम रहने तर स्थायी पुल बनाउनेतर्फ ध्यान नदिँदा दुःख भएको बताए। पटकपटक जनताको ज्यान जोखिममा पारेर यस्तो डाइभर्सन चलाइरहनु गैरजिम्मेवारी हो, उनले भने। बुटवलनारायणगढ सडक आयोजनाका इन्जिनियर शिव खनालले पुल छिट्टै संचालन गर्ने तयारी रहेको बताए। ठूलो दुर्घटना हुनबाट जोगियो। यसमा दुखित छौं। अब छिट्टै पुल संचालनको तयारी गर्छौं, उनले भने।"
आज कुनकुन प्रदेशमा हुँदैछ भारी वर्षा ?,"देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। काठमाडौं : देशभर मनसुनी वायुको प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार आज कोशी, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ। देशको पहाडी भूभागको केही स्थानहरूमा तथा बाँकी भूभागको थोरै स्थानहरूमा मेघगर्जनचट्याङसहित मध्यम वर्षाको सम्भावना रहेको छ । देशका उच्चपहाडी तथा हिमाली भूभागका थोरै स्थानहरू हल्का वर्षा हिमपातको सम्भावना रहेको छ। राती पनि देशको पहाडी भूभागको केही स्थानहरूमा तथा बाँकी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । कोशी प्रदेश, मधेश प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशका एकदुई स्थानमा भारी वर्षाको सम्भावना रहेको बुलेटिनमा उल्लेख छ। देशका उच्चपहाडी तथा हिमाली भूभागका थोरै स्थानहरूमा हल्का वर्षा हिमपातको सम्भावना रहेको छ। आइतबार र सोमबार पनि कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको महाशाखाको दाबी छ।"
"चितवनमा बस र माइक्रो ठोक्किँदा ७ जनाको मृत्यु, १८ जना घाइते","काठमाडौं : चितवनमा बस र माइक्रो ठोक्किँदा ७ जनाको मृत्यु भएको छ। पुर्वपश्चिम राजमार्गको खहरेपु स्थितमा धनगढीबाट काँकडभिट्टातर्फ आउँदै गरेको प्रदेश १०१००१ख ३५८३ नब्बरको बस र मकवानपुरबाट नारायणगढतर्फ गई रहेको बागमती प्रदेश ०३००१ज २९९ नम्बरको इभी गाडी ठोक्किँदा ७ जनाको मृत्यु भएको चितवन प्रहरीले जनाएको छ। दुर्घटनामा १८ जना घाइते भएका छन् । घाइतेहरुको उद्धार गरी उपचारका लागि भरतपुरतर्फ लगिएको छ। प्रहरीका अनुसार मकवानपुर३ का सोम प्रसाद रुपाखेती, मकवानपुर हेटौंडा ५ का मैंया कुमारी न्यौपाने पहाडी र नाम नखुलेको ३ जना महिला, २ पुरुषको मृत्यु भएको हो। उनीहरुलाई उपचारका लागि भरतपुर अस्पताल र पुरानो मेडिकल कलेज भरतपुरमा लगेपनि मृत्यु भएको हो। केही घाइतेलाई एलाईभ अस्पताल भरतपुरमा लगिएको छ।"
कोरियाको रातो कार्पेट,"मार्चको महिना। दक्षिण कोरियाको इन्छन सहरमा हिउँ झर्न लगभग रोकिइसकेको थियो तर चिसो सकिएको थिएन। बस्ने बास र कम्पनी साइकलमै दगुर्थें। बाक्लो ज्याकेट र गमबुट लाए पनि चिसोले भेटिहाल्थ्यो। हाच्छ्यूँ, हाच्छ्यूँको आवाजसँगै नाक बगिरहन्थ्यो र कान राता भैरहन्थे। यस्तै चिसोमा एक साँझ, मोबाइलमा एउटा न्यानो म्यासेज आयो। लेखिएको थियो, जीवन तपाईंले मुख्य भूमिका निर्वाह गर्नुभएको हाम्रो काव्य डकुमेन्ट्री मेसिनहरूको देशमाले २६औं जेओन्जु अन्तर्राष्ट्रिय फिल्म फेस्टिभलमा उत्कृष्ट हुँदै समापनको शो पाएको छ। आयोजकका अनुसार मे ९ तारिखमा यस फिल्मका टिम सबैलाई रेड कार्पेटको सम्मान प्रदान गरिनेछ। यो म्यासेज थियो डकुमेन्ट्री निर्माता तथा निर्देशक किम ओकयङको। उनले थपेकी थिइन्, यो फेस्टिभल कोरियामा हुने तीन मुख्य फेस्टिभलमध्ये एक हो। समापनको शो पाउनु निकै महत्वपूर्ण हो किनकि सुरुवात र समापनको शोलाई महोत्सवको अनुहारसमेत भनिन्छ। तपाईं जसरी पनि उपस्थित हुनुहोस्। म्यासेज पढेर खुसी एकदम खुसी भएँ। मेरो सिंगो जीवनमै यो यस्तो खुसी थियो, जो आजसम्म प्राप्त भएको थिएन। रेड कार्पेटमा हिँड्ने सपना त वर्षौंदेखि चलचित्रमा काम गरिरहेका कलाकारहरूको हुन्छ। त्यो सहजै पाइन्न। झन् अन्तर्राष्ट्रिय फिल्म फेस्टिभलमा पाउनु त नेपाली कलाकारको लागि एकदमै दुर्लभजस्तै हो। आजसम्म एकाध नेपाली कलाकारबाहेक अन्तर्राष्ट्रिय मञ्चको रेड कार्पेटमा हिँडेको मैले देखेको छैन। र त्यसका लागि मलाई बोलाइँदै थियो। तर १० दिनसम्म महोत्सवको लागि समय दिन सक्छु भन्ने चाहिँ लागेन। निर्देशक किम ओकयङलाई कल गरें र आफ्नो समस्या राखें। उनले सहजै समाधान निकालिदिइन, मुख्य कार्यक्रममा मात्र भाग लिनुहोस् न त। अप्रिल ३० देखि मे ९ सम्म चल्ने महोत्सवको अन्तिम दिनका लागि मैले ओक्के भनिदिएँ। डकुमेन्ट्रीको सोच र किजु लीको फोन ः कोरियन छोरी, नेपाली बुहारी किजु ली, जो आफ्नो नेपाली नाम मुना बताउँछिन्। उनी सधैं देवकोटाको मुनामदनलाई सम्झाउँछिन् र रमाइलोसँग प्रस्ट नेपालीमा भन्छिन्, मेरो नाम मुना हो, मेरो मदन चाहिँ धन कोमाउन ल्हासा गयो। तर उनको मदन (मोहन कार्की) उनीसँगै कोरियामा छन्। जो राम्रा कवि र अनुवादकसमेत हुन्। धेरै पटक नेपाल आउजाउ गरेकी किजु लीसँग मेरो राम्रो सम्बन्ध थियो। सन् २०२२ को एक बिहान कल गरिन् र भनिन्, तपाईंहरूको अनुवादित किताब यो मेसिनको सहर हो। पढेर कोरियाको एक प्रख्यात डकुमेन्ट्री निर्देशकले तपाईंहरूको कोरियाली जीवन, भोगेका सुखदुःख र तपाईंहरूले लेख्ने कवितालाई आधार मानेर एउटा काव्य डकुमेन्ट्री बनाउने चाहना राख्नुभएको छ। भेटौं। त्यसको केही दिनमै हामी (म, अनुवादक किजु ली र निर्देशक किम ओक यङ) इन्छनको एक क्याफेमा भेटियौं। भेटमा अलिअलि कविता, अलिअलि कोरियाका भोगाइका विषयमा कुरा गर्र्यौं। निर्देशकले डकुमेन्ट्रीको सामान्य खाका प्रस्तुत गर्नुभयो। मसहित अरू दुई जना उक्त डकुमेन्ट्रीमा राख्ने चाहना गरेको र त्यसका लागि सम्भावित केही नामहरू दिन भन्नुभयो। मैले यो मेसिनको सहर होबाट केही नामहरू सिफारिस गरें र उहाँहरूको सम्पर्क सूत्रसमेत खोजेर दिएँ। पछि निर्देशकले कवि सुनीलदिप्त राई र दिलीप बान्तवालाई छनोट गरेको कुरा जानकारी दिनुभयो। मैले सोचेथें, सामान्य काम होला, एकदुई महिनामा काम सकिएला। ठीकै छ नि त तर यो सुटिङको काम लामो भयो। लामो पनि कर्णालीजस्तो तन्किँदै गयो। कम्पनीको काममा खिचेको छ। खाना खाँदा खिचेको छ। हिँड्दा, उठ्दा, बस्दा, खिचेको छ। हिउँदमा पनि खिचेको छ। बर्खामा पनि खिचेको छ। खिचाइसँगै अन्तर्वार्ता पनि गरेको छ। दुई वर्षसम्म निरन्तर खिच्ने काम भइरह्यो। कविहरू सुनील र दिलीपको पनि अवस्था उस्तै थियो। हामी कुरा गथ्र्यौं, नेपालमा भए पाँच सातओटा ठूला चलचित्र बन्ने बेला भइसक्यो, डकुमेन्ट्रीका लागि यो के गरेको ? तर हामीले सोध्न सकेनौं, किनकि राम्रै पारिश्रमिकले हामी दंग थियौं र टिमको कडा मेहनतले राम्रो प्रतिफल होला भन्ने विश्वासमा थियौं। सुटिङ गर्दैगर्दा निर्देशकले अरू दुई साथीको भन्दा तपाईंको भूमिका बढी छ भन्नुहुन्थ्यो। त्यो सुन्दा म दंग पर्थें। म नेपाल हुँदा टेलिभिजनमा काम गरेका कारणले पनि स्क्रिनिङको महŒव बुझ्थें। तर काव्य चलचित्र प्रदर्शनपछि थाहा भयो, मैले लेखेका समाचारहरू डकुमेन्ट्रीभरि छाएका रहेछन्। म रासस कोरिया प्रेि रूपमा थिएँ र कोरियामा रहेका नेपालीको जानकारी पाएसम्म समाचार सम्प्रेषण गर्थें। अहिले पनि गर्छु। कोरियामा नेपालीले कमाउँदैनन् मात्र, यहाँ आएर ज्यान गुमाउनेहरूको संख्या पनि भयावह छ। कसैको आत्महत्या, कसैको रहस्यमय मृत्यु, त्यस्ता समाचार १०० बढी रहेछन्। जसलाई आर्काइभबाट झिकियो। यी साँच्चै नै मार्मिक त हुन् नै नेपाल सरकारले समेत विशेष ध्यान दिनुपर्ने विषय हो। यो मेसिनको सहर हो : सन् २०१७ तिर नेपाली कविहरू श्रवण मुकारुङ र रत्नमणि नेपाल कोरियामा साहित्यिक भ्रमणमा हुनुहुन्थ्यो। कोरियन कविहरूसहित एक सम्मेलन काठमाडौंमा भएपश्चात उहाँहरूलाई कोरियन कविहरूले निम्त्याउनु भएको रहेछ। उहाँहरू एक हप्ता कोरियामा रहने कुरा कवि चन्द्र रानोहँछाले फोनमा सुनाउनु भयो। त्यतिबेला पनि कामबाट बचेको समय कोरियामा साहित्यिक अभियानमा सक्रिय थिएँ। कामबाट बचेको समय बिभिन्न साहित्यिक कार्यक्रमहरूको संयोजन गर्नु, साहित्यिक जागरणका लागि बल गर्नु, पत्रकारिता गर्नु मेरो रहर थियो। अहिले पनि छँदैछ। मेरै पहलमा कोरियामा रहेका ९ ओटा संस्थालाई भेला गराई एक साँझ कवि मुकारुङ र नेपाललाई स्वागत सम्मान कार्यक्रम गर्र्यौं। कार्यक्रममा कोरियन कविहरू छङ दे गी लगायत हुनुहुन्थ्यो। उहाँहरूलाई अचम्म लागेछ। काम गर्न आएका मजदुरहरू दिनभर काम गरेर राति कविता सुनाउन भेला हुँदारहेछन् भनेर। ल तपाईंहरूको कविता संकलन गर्नुस्, हामी प्रकाशन गर्छौं। उहाँहरूले वचन दिनुभयो। मैले तत्कालै एउटा च्याट ग्रुप र इमेल ठेगाना बनाएर केही कविता संकलन पनि गरें। तर फलोअप गर्न सकिनँ। उहाँहरूले पनि गर्नु भएन। केही महिना अलमल भयो। काम अघि बढेन। नेपालमा मञ्चमा बसेर भाषण गर्दा जे पनि गरिदिन्छु भन्ने पछि चासो नदिने उदाहरण प्रशस्त भोगेको मैले मलाई पनि हुन्नहोला भन्ने दिमागमा बसेको थियो होला। चासो दिने समय पनि मिलेन। तर सन् २०२० मा त्यो टिमले मुकारुङलाई फेरि सम्पर्क गरेछ र उहाँले उक्त कामको जिम्मा कवि पराजित पोमुलाई दिनुभएछ। पोमुले खुब मेहनतका साथ कविताहरू संकलन र सम्पादन गर्नुभयो। कवि मोहन कार्की र किजु लीले कोरियनमा अनुवाद गर्नुभयो र अन्ततः प्रवासी नेपाली मजदुरहरूको कविता कृति यो मेसिनको सहर हो प्रकाशनमा आयो। जसमा ३५ जनाको ७० कविताहरू समावेश छन्। जुन कृति कोरियाको प्रतिष्ठित प्रकाशक सामछाङबाट प्रकाशित भयो। पछि नेपाली भाषामा पनि प्रकाशित भएको छ। यो मेसिनको सहर हो प्रकाशित मात्र भएन, यसले कोरियामा धेरै ठूलो चर्चा पायो। यसले कोरियाको मजदुर पार्टीको कला संस्कृति समितिले वर्षको उत्कृष्ट कृतिको सम्मानसहित रेड अवार्ड र आन्सङ लेखक संघ नामक संस्थाबाट २५ लाख कोरियन वनसहितको पुरस्कारसमेत प्राप्त गर्यो। र यो काव्य डकुमेन्ट्री मेसिनहरूको देशमाका लागि बाटो खोलिदियो। डकुमेन्ट्रीले एउटा नेपालीलाई रातो कार्पेटमा हिँडायो। कोरियाको रातो कार्पेटमा नेपाली पाइला ः मे ९ तारिख शुक्रबार। कोरियाको सबैभन्दा द्रुत गतिको रेल केटिएक्स चढ्न इन्छनदेखि मेट्रो रेलबाट योङसान पुगें। यहीँबाट जेओन्जु पुग्नु छ। बिहानको ९५३ को रेलले १ घण्टा ५३ मिनेटमा जेओन्जु पुर्यायो। स्टेसनको ढोकैमा सहायक निर्देशक किम सुनाह कुरिरहनु भएको रहेछ। उहाँले सिधै होटलको रुममा पुर्याउनु भयो। १० दिन अघिदेखि चलेको महोत्सवका लागि निम्त्याइएका अतिथि निर्देशक, कलाकारहरूले विशेष सुविधा सम्पन्न उक्त होटल टम्म भरिएको थियो। ममात्र अन्तिम दिनमा पुगेको थिएँ। होटलको छेवैमा भएको रहेछ उद्घाटन सत्र। ठूलो मञ्च र ब्यानर अझै उतारिएको थिएन। कम्पाउन्ड र बिजुलीका पोलहरूमा महोत्सव र हाम्रा ठूलाठूला पोस्टरसहितका ब्यानर देखेपछि सपना हो कि बिपना भनेर झुक्किने अवस्थामा म पुगें। हुन त अघि होटल आउँदै गर्दा महोत्सवको ब्यानर जताततै झकिझकाउ तरिकाले सजाइएको थियो। र बेहुली झैं थियो जेओन्जु सहर। दिउँसो पत्रकार सम्मेलन थियो। जेओन्जु डिजिटल इन्डिपेन्डेन्ट फिल्म थिएटरमा इन् द ल्यान्ड अफ मेसिनको प्रेस स्क्रिनिङ कार्यक्रममा विदेशीसहित १०० बढी पत्रकारका अघि आयोजक र हामी (निर्देशक किम ओकयङ, म र अनुवादक किजु ली) थियौं। भव्य हलमा पत्रकारहरूका अघि हाम्रो काव्य डकुमेन्ट्रीको बारेमा हामीले बतायौं। कविता के हो ? कसैले सोधेको थियो। कविता, मेरो जीवनको अँध्यारोमा घामको उज्यालो किरणजस्तै हो, जसले बाटो देखाउँछ। मैले यसो भन्दै गर्दा पत्रकारहरूले लामो समयसम्म ताली बजाए। अहो ! कविताप्रतिको कोरियनहरूको झुकाव। म नतमस्तक भएँ। हाम्रो डकुमुन्ट्री साँझ ७ बजे प्रदर्शन हुने कुरा थियो। साँझ ५ बजेतिर, मन्त्रीको सवारी हुन लागे झैं सुविधा सम्पन्न कारहरूको लाइन होटलको ढोकैमा आइपुग्यो। उच्च अभिवादनसहित उनीहरूले हामीलाई कारमा राखे र पुर्याए, जेओन्बुक राष्ट्रिय विश्वविद्यालयको सामसुङ सांस्कृतिक केन्द्रमा। जहाँ २६औं जेओन्जु अन्तर्राष्ट्रिय फिल्म महोत्सवको समापन समारोह हुँदै थियो। २६औं जेओन्जु अन्तर्राष्ट्रिय चलचित्र महोत्सव कोरियाका तीन प्रमुख अन्तर्राष्ट्रिय चलचित्र महोत्सवमध्ये एक भएको कुरा त पहिल्यै जानकारी थियो। तर यस महोत्सवमा कति चलचित्रले भाग लिएका रहेछन् र हाम्रो चलचित्र उत्कृष्ट भएछ भन्ने मनमा खुल्दुली थियो। आयोजकले मेटाइदिए। आयोजकका अनुसार फेस्टिभलका लागि विश्वभरबाट २,४९७ चलचित्र पेस गरिएका थिए। जसमा १० दिनसम्म चलेको महोत्सवमा ५७ देशका २२४ चलचित्र ९,१४८ फिचर चलचित्र र ७६ छोटो चलचित्र प्रदर्शन गरिएका थिए। तीमध्येबाट उत्कृष्ट दुई चलचित्रलाई सुरुवात र समापनको विशेष शो प्रदान गर्दै रातो कार्पेटको सम्मान प्रदान गरिने रहेछ। फेस्टिभलमा सुरुवाती फिल्म राडु जुडद्वारा निर्देशित कन्टिनेन्टल २५ छनोट भएको रहेछ भने समापनका लागि काव्य डकुमेन्ट्री चलचित्र मेसिनहरूको देशमाले उत्कृष्ट हुँदै समापनको शो पाएको रहेछ। कारको ढोका खुलेपछि पो सुरु भयो रेड कार्पेटमा सम्मान। पहेंलपुर कपडामा सजिएका सयौं आयोजकको परर तालीले स्वागत गरेपछि हामी बिस्तारै हिँड्न थाल्यौं रातो कार्पेटमा। जहाँ आयोजक र जेओन्जु सहरका मेयरलगायत हाम्रो स्वागतमा उपस्थित थिए। स्वागतको चर्काे आवाज, दर्जनौं क्यामेरा, छुँदा पनि दाग लाग्छ कि झैं रातो कार्पेट। टक टक हिँड्दै पुग्यौं भित्र हलसम्म। जहाँ दुई हजार बढी दर्शक हामीलाई कुरिरहेका थिए। र हामी रातो कार्पेटमा हिँडेको भिडियोभित्र बसेर पर्दामा हेरिरहेका रहेछन्। जब हलभित्र हामी प्रवेश गर्यौं। अहो, हलले गडगडाहट तालीले स्वागत पो भयो। समापन समारोह भएकाले पनि होला हाम्रो डकुमेन्ट्री सुरु हुनुअघि स्वागत सांस्कृतिक कार्यक्रम भयो। लगत्तै अगाडि हामीलाई निम्त्याइयो र चलचित्रका बारेमा आफ्ना कुरा राख्न भनियो। केही कुरा राख्यौं र दर्शकसँगै बसेर ९२ मिनेटको काव्य डकुमुन्ट्री इन् द ल्यान्ड अफ मेसिन्स हेर्यौं। हाम्रा रगत, आँसु र पसिनाको कथाले दर्शक भावुक भए। जब सक्कियो। अबेरसम्म ताली बजाइरहे। बजाइरहे। मैले पटकपटक सम्झिएँ यसका हकदार दिलीप बान्तवा र सुनीलदिप्त राईलाई जो प्राविधिक कारण यस कार्यक्रममा छुटे। जब बाहिर निस्किएँ अनि घेरिएँ दर्शकबाट। सँगै फोटो खिच्नेको भिड, अटोग्राफ लिनेको भिड। काव्य डकेमेन्ट्रीमा समावेश कथाहरूको सोधीखोजी गर्नेको भिड। अहो ! म त एउटा सामान्य मजदुर न थिएँ जहिल्यै हेपिने। तर भव्य सम्मान पाएँ। अधिकांश कलाकारको सपना हुन्छ होला एकपटक अन्तर्राष्ट्रिय फिल्म फेस्टिभलको रेड कार्पेटमा हिँड्ने। तर सबैको सपना पूरा कहाँ हुन्छ र ? तर मैले त नदेखेको सपना बिपनामै पाएँ। यो सम्झिँदै गर्दा लाग्यो यो सम्मान आम नेपाली कवि र कलाकारहरू हो। यो त देशकै सम्मान हो। नेपालले पहिलो पटक दक्षिण कोरियामा पाएको सम्मान। राति हाम्रै लागि भनेर अबेरसम्म रिसेप्सन पार्टी थियो। जेओन्जु नगरका मेयरदेखि कोरियाका चर्चित कलाकारहरूसम्मको उपस्थिति अन्तिमसम्मै थियो। म नेपालका लागि कविताको एउटा विद्यार्थी, एउटा पत्रकार, कलाकारितामा रहर गर्ने एउटा सामान्य मान्छे तर कोरियामा त पसिना बगाउने एउटा कामदार न थिएँ। जसलाई कोरियाले दिएको माया अपार छ। यस सम्मानका अरू हकदार कवि सुनिदिप्त राई र दिलीप बान्तवा कारणवश छुट्नु भयो। रातो कार्पेटमा चढ्दै गर्दा डकुमेन्ट्रीमा समेटिएर पनि नेपालमा भएका कविहरू रमेश सायन, ऐश्वर्य श्रेष्ठ, सरोज सर्वहारा र सञ्जय काउचालाई सम्झिरहें। हामी सबैको तर्फबाट र नेपालकै तर्फबाट धन्यवाद निर्देशक, अनुवादक, क्यामेराम्यान र डकुमेन्ट्रीको सिंगो टिम। धन्यवाद कोरिया।"
"प्रतिनिधिसभाको बैठक बस्दै, विनियोजन विधेयकमाथि छलफल हुने","काठमाडौं : प्रतिनिधि सभाको बैठक आज पनि बस्ने भएको छ। संसद् सचिवालयका अनुसार शनिबार बिहान ११ बजे संसद भवन नयाँ बानेश्वरमा बस्ने बैठकमा विभिन्न १० वटा मन्त्रालयको विनियोजन विधेयकमाथि छलफल हुने सम्भावित कार्यसूची तय भएका छन्। सरकारले गत जेठ १५ गते संसद्मा प्रस्तुत गरेको विनियोजन विधेयक, २०८२ माथिको छलफल जारी छ । आजको बैठकमा सङ्घीय मामिला तथा सामान्य प्रशासन मन्त्रालय, ऊर्जा, जलस्रोत तथा सिँचाइ मन्त्रालय, रक्षा मन्त्रालय, खानेपानी मन्त्रालय र स्वास्थ्य तथा जनसङ्ख्या मन्त्रालयको वार्षिक विनियोजन माथि छलफल हुनेछ । त्यस्तै, शिक्षा, विज्ञान तथा प्रविधि मन्त्रालय, परराष्ट्र मन्त्रालय, श्रम, रोजगार तथा सामाजिक सुरक्षा मन्त्रालय, गृह मन्त्रालय र सञ्चार तथा सूचना प्रविधि मन्त्रालयको आगामी आर्थिक वर्षको बजेट प्रस्ताव माथि छलफल हुने कार्यसूची छ । त्यस्तै, विनियोजन विधेयक, २०८२ अन्तर्गत विभिन्न मन्त्रालयको खर्च कटौतीको प्रस्ताव पनि आजको बैठकमा प्रस्तुत हुनेछन् ।"
बाढीपीडितले पाए पहिलो किस्ता,"सिन्धुली : गत असोज ११ र १२ गते रोशी र सुनकोसी नदीमा आएको बाढी र पहिरोबाट क्षति भएका निजी आवास पुनर्निर्माणका लागि पीडितहरूले बल्ल पहिलो किस्ता अनुदान पाएका छन् । जिल्लाका बाढी र पहिरोबाट संकटग्रस्त चारवटा गाउँपालिकाका ४ सय ६६ जना लाभग्राहीले निजी आवास पुनर्निर्माणका लागि १ करोड १६ लाख ५० हजार रुपैयाँ पहिलो किस्ता बापतको अनुदान पाएका हुन् । उनीहरूलाई जिल्ला विपत् व्यवस्थापन समितिको निर्णयअनुसार पहिलो किस्ताबापतको १ करोड १६ लाख ५० हजार रुपैयाँ अनुदान रकम निकासा गरिएको सिन्धुलीका प्रमुख जिल्ला अधिकारी लिलाप्रसाद शर्माले जानकारी दिए । सिन्धुलीको सुनकोसी गाउँपालिका, गोलन्जोर गाउँपालिका, फिक्कल गाउँपालिका र हरिहरपुरगढी गाउँपालिका गत असोज ११ र १२ गते आएको बाढीका कारण सबैभन्दा बढी क्षति भएका पालिकाहरू हुन् । रोसी र सुनकोसी नदीमा आएको बाढीले सुनकोसी गाउँपालिकामा ३ सय ६७, गोलन्जोर गाउँपालिकामा ८३ र फिक्कल गाउँपालिकामा ९ घरमा क्षति पुर्याएको थियो । यस्तै, बागमती नदीमा आएको बाढीले हरिहरपुरगढी गाउँपालिकाका ७ घर पूर्ण रूपमा क्षति भएका थिए । बाढी र पहिरोबाट क्षति भएका निजी आवास पुनर्निर्माणका लागि पीडितले पाए पहिलो किस्ता अनुदान निजी आवास पुनर्निर्माणका लागि पहिलो किस्ताबापत जनही २५ हजार रुपैयाँका दरले रकम निकासा बाढीले सुनकोसी गाउँपालिकामा ३६७, गोलन्जोर गाउँपालिकामा ८३ र फिक्कल गाउँपालिकामा ९ र हरिहरपुरगढी गाउँपालिकाका ७ घर पूर्ण रूपमा क्षति उनीहरूको निजी आवास पुनर्निर्माणका लागि पहिलो किस्ताबापत जनही २५ हजार रुपैयाँका दरले रकम निकासा गरिएको छ, जिल्ला विपत् व्यवस्थापन समितिका अध्यक्षसमेत रहेका प्रजिअ शर्माले भने । उनका अनुसार सुनकोसी गाउँपालिकामा ९१ लाख ७५ हजार, गोलन्जोर गाउँपालिकामा २० लाख ७५ हजार, फिक्कल गाउँपालिकामा २ लाख २५ हजार र हरिहरपुरगढी गाउँपालिकामा १ लाख ७५ हजार रुपैयाँ निकासा गरिएको हो । रोशी र सुनकोसी नदीमा आएको बाढीका कारण सुनकोसी गाउँपालिकाको आँपघारी, नेपालथोक, कुशेश्वर मन्दिर, मूलकोटलगायत क्षेत्रमा धेरै क्षति भएको थियो । यस्तै, गोलन्जोर गाउँपालिकाको खुर्कोट, बलेनी, मुर्कीबेसी, ग्लाल्टारलगायतको क्षेत्रमा क्षति पुगेको थियो । गत वर्षको बाढी र पहिरोको कारण क्षति पुगेको क्षेत्रमा पुनर्निर्माण, बाढीको कटान नियन्त्रण लगायतका कार्यका लागि आगामी वर्ष गाउँपालिकाले विशेष योजनाअघि सारेको सुनकोसी गाउँपालिकाकी अध्यक्ष दीपा बोहोरा दाहालको भनाइ छ ।"
नम्बर नखुलेको गाडीको ठक्करबाट एक जनाको मृत्यु,"ढल्केवर(धनुषा) : धनुषामा नम्बर नखुलेको गाडीको ठक्करबाट एक जनाको मृत्यु भएको छ। सिरहाको धनगढीमाई नगरपालिका६ का अन्दाजी ५५ वर्षीय बिन्देश्वर महराको मृत्यु भएको इलाका प्रहरी कार्यालय ढल्केवरका प्रहरी निरीक्षक जटाशंकर यादवले जानकारी दिए। शुक्रबार राति ढल्केवरजनकपुर खण्डअन्तर्गत मिथिला नगरपालिका६ ढल्केवरमा जनकपुरतर्फ गइरहेको नम्बर नखुलेको गाडीले ठक्कर दिँदा महरा गम्भीर घाइते भएका थिए। उनलाई थप उपचारका लागि लालगढस्थित मोडल हस्पिटल लगिएकोमा चिकित्सकले मृत घोषणा गरिदिएको प्रहरी निरीक्षक यादवले बताए। उनका अनुसार मृतकको शव पोस्टमार्टमका लागि प्रादेशिक अस्पताल जनकपुरमा राखिएको छ। ठक्कर दिने गाडीको एकिन भइसकेको छैन। शंकास्पद केही गाडीहरुलाई नियन्त्रणमा लिएका छौं, प्रहरी निरीक्षक यादवले भने आसपासका सिसीटिभीको सहायताले अनुसन्धान गरिरहेका छौं। सडकमा लाइट नभएर समस्या भएको छ। मृतक महरा ढल्केवरस्थित रहेको मिथिला हार्डवेयरमा काम गर्दै आएका थिए।"
कारागारबाट रवि लामिछानेले कार्यकर्तालाई के पठाए सन्देश (पूर्णपाठ),"उनले भने, कुनै पनि सहकारीबाट मेरो खातामा एक पैसा पनि आएको छैन। म कुनै सहकारीको सदस्य, सेयरधनी, ऋणी, कर्मचारी केही पनि होइन। काठमाडौं : राष्ट्रिय स्वतन्त्र पार्टी (रास्वपा) स्थापनाको तेस्रो वर्ष पूरा गरी चौथोमा प्रवेश गर्दा सभापति रवि लामिछानेको उपस्थिति विनै स्थापना दिवस मनाएको छ। सहकारीको बचत रकम ठगी अभियोगमा पूर्वपक्षका लागि कारागार चलान भएपनि अहिले निर्वाचन आयोगको अभिलेखमा सभापति लामिछाने नै रहेका छन्। कागागारबाट लामिछानेले आफूविरुद्धका षड्यन्त्र अझै नसकिएको दाबी गरेका छन्। अपराधपूर्ण घेराबन्दीमा अब मैले जनताको अदालतबाहेक न्याय माग्न जाने ठाउँमा नभएको उनको भनाई छ। उनले आफूलाई मात्र नभई सिंगो देशलाई नै जेल बनाइसकेको आरोप लगाएका छन्। मविरुद्धका षड्यन्त्र अझै सकिएका छैनन्। २०४६ सालपछिका छत्तीस वर्षमा यिनीहरूले कार्यपालिका, व्यवस्थापिका र न्यायपालिकालाई कसरी कब्जा गरिसकेका छन्, आज संसारले देखेको छ। यो अपराधपूर्ण घेराबन्दीमा अब मैले जनताको अदालतबाहेक न्याय माग्न जाने ठाउँ छैन। राज्य यिनको, अड्डाअदालत यिनको, मिडियासमेत यिनकै। राज्यका सारा अंग र संरचना यिनकै भर्ती केन्द्र। उनले भने, घरिघरि लाग्छ, यिनीहरूले मलाई धेरै दुःख दिए। तर, विचार गर्दै जाँदा गएका छत्तीस वर्षमा यिनीहरूले देश र जनतालाई दिएको दुःखका अगाडि मैले पाएको दुःख त केही पनि होइन। यिनीहरूले मलाई जेल हाले भनेर के दुखमनाउ गर्नु, जब यिनीहरूले सिंगो देशलाई नै जेल बनाइसके। उनले आफू कुनै सहकारीको सदस्य नरहेको दाबी गरेका छन्। लामिछानेले भने, कुनै पनि सहकारीबाट मेरो खातामा एक पैसा पनि आएको छैन। म कुनै सहकारीको सदस्य, सेयरधनी, ऋणी, कर्मचारी केही पनि होइन। यस्तो छ रवि लामिछानेले स्थापना दिवसमा दिएको सन्देश आदरणीय आमाबुवा, दाजुभाइ तथा दिदीबहिनीहरु, नमस्कार, जय घण्टी। पार्टी स्थापनाको तेस्रो वर्ष पुगेको यसबेला म यो अपील ९७२५ नम्बरको थुनुवाका रुपमा भैरहवा कारागारबाट पठाएको छु आशा छ कुनै न कुनै माध्यम र तरिकाबाट तपाईहरु बीच पुग्ने छ। तपार्इँहरूले मलाई दुईदुईपटक कीर्तिमानपूर्ण मतका साथ संसदमा पुर्याउनुभयो। भर्खर जन्मिएको राष्ट्रिय स्वतन्त्र पार्टीलाई करिब बाह्र लाख मत दिनुभयो। त्यो मतले झस्केकाहरू चितवन र तनहुँको उपचुनावको परिणामले झन् तर्सिए। स्वस्थ र प्रजातान्त्रिक विधिबाट रास्वपासँग अब राजनीतिक प्रतिस्पर्धा गर्न सकिन्न र लुटको स्वर्ग भत्कन्छ भन्ने निष्कर्षमा पुगेपछि यिनीहरू मविरुद्ध षड्यन्त्रमा लागे। त्यो षड्यन्त्र कति भयानक थियो र त्यसमा ककसलाई कसरी प्रयोग गरियो, सिङ्गो राज्यको कसरी दुरुपयोग भयो, तपाईँहरूले आफ्नै आँखाले देखिरहनुभएको छ। तपाईँहरूलाई थाहै छ, म कसैमाथिको कुनै पनि अन्यायमा नबोली बस्न नसक्ने मान्छे हुँ। बोलेरै विश्वकीर्तिमान राखेको मान्छे पनि हुँ। तर, यिनीहरूले यस्तो जाल थापे कि, आफैंमाथिका अपराध र अन्यायमा पनि म बोल्न सकिन। मेरा कानून व्यवसायीले निरन्तर भनिरहनु भयो, तपाईँ देशकै सबैभन्दा ठूलो आपराधिक गिरोहसँग न्यायिक लडाइँ लड्दै हुनुहुन्छ, एउटै आवेगपूर्ण वाक्यलाई दुरुपयोग गरेर यिनीहरूले थप कानूनी झमेलामा फसाउन सक्छन्, त्यसैले तपाईँ बोल्न हुँदैन। चार जिल्ला, चार उच्च र पछि सर्वोच्चसम्म गरेर नौनौवटा अदालतमा (अब त पर्सा जिल्ला अदालत पनि थपियो) मुद्दा झुण्ड्याइएको व्यक्तिले कानून व्यवसायीको राय नसुन्न पनि मिलेन। तर, यो मौनता अरुलाई भन्दा बढी मलाई नै बिझाएको थियो। चाहे अरु जतिवटा झुटा मुद्दा खेप्न परोस्, अब बोल्छु भन्ने लागेरै चैत १८ गते पार्टी कार्यालयबाटै घोषणा गरेँ, चैत २३ गते चितवनमा बोल्छु। संयोग मानौं कि सत्य, परिणाम मेरा कानून व्यवसायीले चेतावनी दिएजस्तै भयो। चैत २२ गते नै उच्च अदालतले मलाई थुन्ने आदेश गर्यो। अब त सर्वोच्च पनि थपिइसकेको छ। मविरुद्धका षड्यन्त्र अझै सकिएका छैनन्। २०४६ सालपछिका छत्तीस वर्षमा यिनीहरूले कार्यपालिका, व्यवस्थापिका र न्यायपालिकालाई कसरी कब्जा गरिसकेका छन्, आज संसारले देखेको छ। यो अपराधपूर्ण घेराबन्दीमा अब मैले जनताको अदालतबाहेक न्याय माग्न जाने ठाउँ छैन। राज्य यिनको, अड्डाअदालत यिनको, मिडियासमेत यिनकै। राज्यका सारा अंग र संरचना यिनकै भर्तीकेन्द्र। घरिघरि लाग्छ, यिनीहरूले मलाई धेरै दुःख दिए। तर, विचार गर्दै जाँदा गएका छत्तीस वर्षमा यिनीहरूले देश र जनतालाई दिएको दुःखका अगाडि मैले पाएको दुःख त केही पनि होइन। यिनीहरूले मलाई जेल हाले भनेर के दुखमनाउ गर्नु, जब यिनीहरूले सिंगो देशलाई नै जेल बनाइसके। आदरणीय देशवासीहरु, जेलको कोठरीबाट आज म आफ्नै जीवनको समीक्षा गरिरहेको छु। त्यो समीक्षा म तपार्इँहरुलाई पनि सुनाउन चाहन्छु। तर, नेताका रुपमा होइनएउटा छोराका रुपमा, एउटा भाइ वा दाइका रुपमा, एउटा सामान्य नागरिककका रुपमा। मैले कहिल्यै सोचेको थिइनँ, कुनै दिन म राजनीतिमा पनि आउनेछु। विद्यार्थी जीवनमै मिडियामा लागँे। टेलिभिजन र एफएमतिर छोटेमोटे सेलिब्रेटी भइसकेको थिएँ। तर, अलि राम्रो जीवन बाँचिएला कि भनेर अमेरिका भासिएँ। ठूलो कुरा गर्नुपर्ने र ढाट्नुपर्ने केही छैन। नेतागिरीको कुनै लत नपाली अमेरिकामा पनि नेपाली समाजसँग जोडिएँ। साथ दिएँ, लिएँ। असफल भएको होइन, तर मन कहिल्यै रमाएन। फर्किन्छु भन्दाभन्दै चौध वर्षको धनवास भन्ने कि वनवास बिताइयो। संसारकै लामो टेलिभिजन टकशोको रेकर्ड राख्न मन लाग्यो। कुनै लोकल टेलिभिजन खोजेर अमेरिकामै त्यो रेकर्ड राख्न नसकिने थिएन। तर, मनले भन्यो, तँ यसका लागि पनि देश फर्किनस् भने पछि के फर्केलास्? अनि, नेपाल आएर गिनिज बुकमा नाम दर्ज पनि गरेँ। सञ्चार र मनोरञ्जनको अनुभव थियो। तर, मनोरञ्जनमा रुचि भएन, सञ्चारकर्ममा फर्किन चाहेँ। तर, त्यो एकदमै सिर्जनात्मक र परिणाममुखी होस् भन्ने थियो। मलाई त्यतिखेरसम्म प्रधानमन्त्रीहरू माथि भ्रम थियो। मैले सरकार र जनताबीच संवादको ठूलो खाडल देखेँ। चाँडै प्रधानमन्त्री बन्दैछन् भन्ने थाहा पाएपछि सिधै केपी ओलीलाई फोन गरेँ। न्युयोर्कमा भेट भएको र छोटो अन्तर्वार्ता पनि गरेको संक्षिप्त चिनजान पनि स्मरण गराएँ र सोधेँ, मेरो कुनै फाइदा नहुने तर प्रधानमन्त्रीका रुपमा तपाईँले गर्नैपर्ने केही कामको कुरा गर्छु, आधा घण्टा समय दिन सक्नुहुन्छ? मैले थप आग्रह पनि गरेँ, म केवल तपाईँसँग कुरा गर्छु र मलाई अनडिभाइडेड अटेन्सन चाहिन्छ। मेरो व्यक्तिगत लाभको एउटा पनि कुरा गर्दिन। उनकै फाइदाको कुरा थियो, ओली कन्भिन्स भए। उनी प्रधानमन्त्री भएको केही समयमा सीधाकुरा प्रधानमन्त्रीसँग कार्यक्रम सुरु भयो। अहिले ओलीले रवि लामिछानेलाई जागिर दिएँ भनेको सुने। तर, त्यो तथाकथित जागिरबापत मैले ओलीबाट, एमालेबाट वा नेपाल टेलिभिजनबाट एक पैसा पनि लिएको होइन। त्यो कार्यक्रमबाट मैले एउटै कुरा लिएँ, ज्ञान। प्रधानमन्त्रीहरू, मन्त्रीहरू, उच्च सरकारी अधिकारीहरू कसरी सोच्छन् त्यो देखेँ। देश र जनताप्रति उनीहरुको लापर्बाही देखेँ। त्यसपछि मलाई लाग्यो, यस्ता सीधाकुरा शासकसँग गरेर यो देश पार लाग्दैन। परिणाम खोज्ने हो भने सीधाकुरा त जनतासँग पो गर्नुपर्छ। अनि, सुरु भयो सीधाकुरा जनतासँग कार्यक्रम। समस्त नेपाली दाजुभाइ दिदीबहिनीहरु, सीधाकुरा प्रधानमन्त्रीसँग कार्यक्रममा म प्रधानमन्त्री, मन्त्रीहरू, सचिवहरू, आयोजना प्रमुखहरूका एसीरुममा हुन्थेँ। त्यतिखेरका कार्यक्रम हेर्नुहोस् त, रवि लामिछानेको भाषामा आक्रोश छैन। म इमानका साथ भन्छु, त्यतिखेरसम्म मैले जनताको वास्तविक पीडा र समस्याको भेउ पाएकै थिइनँ। म त सरकारी तथ्यांकहरूमा देखिने विकासकै वरपर घुमिरहेको थिएँ। त्यसैले ममा ठूलो आक्रोश र असन्तोष पनि थिएन। म पनि अरु मुलधारका सम्पादकजस्तै शान्त सुनिन्थेँ। तर, सीधाकुरा जनतासँग पछि बल्ल मेरो यो देश र जनताको सत्यसँग सामना सुरु भयो। बोक्सीको आरोपमा मुखमा दिसा कोचाइएकी लक्ष्मी परियारका लग्लगी कामेका नावालक छोराको चित्कार सुनेँ। बोक्सीकै आरोपमा सिंगो गाउँबाट निर्घात कुटिएकी राधा चौधरीको आँगनमा पुगेँ। खाडीमा बेचिएकी कविता तामाङले मालिकको यौन हिंसाबाट बच्न लाइभ कार्यक्रममै आएर गुहार मागिन्। एउटै घरको पल्लो कोठामा साथीमाथि भएको जबरजस्ती यौन दुब्र्यवहार देखेकी अर्की चेली इराकदेखि लाइभ आइन्। म स्टुडियोमा मात्र बसिनँ। सुपरभाइजरको यौन शोषणका कारण अबुधाबीमा आत्महत्या गर्न बाध्य भएकी अष्टमी गुरुङको न्यायका लागि आबुधाबीदेखि गोरखा आरुघाटसम्म पुगेँ। सिंगो गाउँलाई मिटरब्याजको पासोमा पारेका श्याम परदेशीको अत्याचारको स्थलगत रिपोर्टिङ गरेँ। ऋण मिनाह गर्ने सर्तमा गाउँलेका साना छोरीहरूलाई आफूसँग रात बिताउन पठा भन्ने घृणित साहुकारहरूसँग जवाफ मागेँ। मेरो सञ्चारकर्म अलपत्र पूर्वाधार, खुल्लमखुला घुसखोरी, सरकारी अड्डामा नागरिकले पाएको सास्ती, विभिन्न हिंसा, विभेद, ठगी र अपराधको सिकार भएका आमजनताको आँसु र चित्कारतिर सोझियो। विदेशमा समेत ठगिएर, जागिर गुमाएर अस्पताल भर्ना भएका, जेलमा कँुजिएर बसेका सयौं नेपाली दाजुभाइ, दिदीबहिनीका पीडाले दिमाग रन्थनिन्थ्यो। म मान्छु, टेलिभिजनमा मेरो स्वर चर्कै सुनियो। सञ्चारकर्मीका रुपमा म उच्च पदस्थहरूको डिनरबाट फर्केर समाचार पढ्दिनथेँ। लुटिएका, ठगिएका, हेपिएका आमजनताका आर्तनाद, चित्कार र क्रन्दन सुनेर स्टुडियो छिर्थेँ। अनि, स्वर कसरी नरम हुन सक्थ्यो? देशको बेथिति देखेर म यति द्रवित भएँ कि, मैले सर्वस्व त्यागेर, ज्यानको बाजी तापेर भए पनि विवेकको लडाइँ लड्ने निर्णय गरेँ। अनकन्टार जंगलमा महिनौं हिंडेर, जीवन नै हत्केलामा राखेर र दलाललाई एक करोड चालीस लाखसम्म तिरेर सयौं नेपाली अमेरिका गइरहेकै बेला मैले अमेरिकी दूतावासलाई उल्टै साढे तीन लाख बुझाएर अमेरिकी पासपोर्ट ससम्मान फर्काइदिएँ। त्यतिबेला मसँग देशविदेशका समस्या लिएर हरेक दिन पचासौं निमुखा र निरुपाय नागरिक फोन वा प्रत्यक्ष संवादमा आउँथे। न्यूज२४ को सीमित स्रोतसाधनबाट त्यतिधेरै समस्या पहिचान र सम्बोधन गर्न सम्भव भएन। म विकल्पको खोजीमा रहेका बेला अलि स्रोत सम्पन्न मानिएका हिमालय र एपीवनका मालिक सम्पर्कमा आए। उनीहरूसँग सम्झौताको ड्राफ्ट आदानप्रदान हुँदै थियो। यही सेरोफेरोमा एउटा समाचारको सन्दर्भमा एकपटक मात्र चिनजान भएका पूर्वडीआइजी छविलाल जोशीले मलाई अलि ताकेता नै गरी जीवी राईसँग भेटाए। उनीहरू ठूलो लगानीमा गुणस्तरीय टेलिभिजन खोल्दै रहेछन, मिलेर काम गरौं भने। पन्ध्र प्रतिशत सेयर दिने भए। मैले कुनै आर्थिक दायित्व बोक्न नपर्ने गरी लिखित सम्झौता नै गरियो। समाचार र कार्यक्रमको जिम्मेवारी मेरो र आर्थिक जिम्मेवारी जीवी राईको रहने कुरा सम्झौतापत्रमै स्पष्ट गरियो। सम्झौतामा पहिलो पक्षका रुपमा जीवी राईले, दोस्रो पक्षका रुपमा मैले र साक्षीका रुपमा छबिलाल जोशीले हस्ताक्षर गर्यौं। यसरी ग्यालेक्सी फोरके टेलिभिजनमा जोडिएँ। यसअघि जीवी राईको सात पुस्तासँग र उनी सम्बद्ध कुनै व्यापारी, व्यवसायी, परिवार, आफन्तसँग मेरो सात पुस्ताको नातागोता, चिनजान, भेटघाट, सम्पर्क, व्यापार, व्यवहार केही थिएन। आदरणीय दाजुभाइहरु, न्यूज२४ को तुलनामा म एउटा कार्यक्रमबाट सिंगो स्टेसनको नेतृत्वकर्ता भएँ। स्टुडियो सानोबाट विशाल भयो। सञ्चारकर्मीको सञ्जाल अझ ठूलो भयो। टेलिभिजनको स्क्रिन अझ उज्यालो भयो। तर, मैले थाहा पाएँ, जतिसुकै ठूलो टेलिभिजन भए पनि गैरजिम्मेवारले शासन गरेको देशमा बढीमा कराउन मात्र सकिन्छ, बदल्न केही सकिन्न। यो देशमा जिम्मेवारीमा भएकाहरूलाई कराएर, सम्झाएर र नागरिकका पीडा देखाएर केही फरक पर्दैन। सञ्चारकर्मकै बीचमा मैले सप्तरीमा ५२ मुसहर परिवारको बस्ती र दुर्गम कालिकोटमा १५ बेडको सुविधा सम्पन्न अस्पताल निर्माणको नेतृत्व पनि नलिएको होइन। विदेशमा अलपत्र कैयौं नेपालीको उद्धार नगरेको पनि होइन। कोभिड महामारीमा विपन्न नागरिकसम्म अक्सिजन र खाद्यान्न पुर्याएकै हो। यी कुरालाई उपलब्धि मानेर म आत्मरतिमा रमाउन पनि सक्थेँ। तर, देशको वृहत चित्रमा हेर्दा मलाई मनैदेखि लाग्यो, यी सबै उपलब्धि एउटा विषाक्त समुन्द्रबाट केही थोपा पानी निकालेजस्तो मात्रै हुन्। यो देशमा केही गर्ने हो भने बेथितिको जरो नै उखेल्नुपर्छ। अनि, सल्लाहमै निःशुल्क पाएको सेयर निःशुल्कै फिर्ता गरेर म ग्यालेक्सी टेलिभिजनबाट बाहिरिएँ। सञ्चारकर्म छोडेर राजनीतिमा आउने निर्णय त गरेँ, तर प्रवेश कसरी? मसँग दुई विकल्प थिए। या त स्थापित पार्टीभित्रै छिरेर हस्तक्षेप गर्ने या नयाँ पार्टीको संरचना खडा गरेर स्थापितलाई घचघच्याउने। दुईवटै विकल्पमा घनीभूत छलफलमा लागेँ। तर, स्थापित दलहरूको दलदलमा छिरेर अलमलिनु भन्दा उपयुक्त निष्कर्ष निस्कियो, नयाँ दल गठन। यो पनि कम चुनौतीपूर्ण कहाँ थियो र? पार्टीको नेतृत्व गरिदिन आग्रह गर्दै म ककसको दैलोमा पुगिनँ? देशले मानेका र समाजले चाहेका प्रायः सबैसँग मैले कल्पना गरेको दलको नेता बनिदिन आग्रह गरेँ। म सघाउँछु, तपाईँले नेतृत्व गरिदिनुस् भनेँ। धेरैले मानेनन्। सन्दुक रुइतदेखि कुलमान घिसिङसम्म, राजेश हमालदेखि अनिलकेसरी शाहसम्म यस्ता कैयौं व्यक्तिसँग पार्टीको नेतृत्व गरिदिन हारगुहार गरेँ। कसैले विश्वास नगरेपछि मात्रै म आफैं सभापति भएर पार्टी दर्ता गरेको हुँ। पार्टी खोलिसकेपछि पनि नेतृत्व लिनुस् वा कम्तिमा पनि उम्मेदवार बनिदिनुस् भनेर कैयौं ढोकाहरू ढकढक्याए। तर, मेरो चुनाव प्रचारको समय नष्ट मात्र भयो, धेरैले मानेनन्। जनताले रास्वपालाई चौथो ठूलो पार्टी बनाएँ। करिब ११ प्रतिशत समानुपातिक मत पायौं। नयाँले पनि के नापे भनेको सुनिन्छ कहीलेकाँही। हो, अपेक्षा गरेजति नभएको पक्कै होला तर म सोध्न सक्छु, परिवर्तनका लागि जनताले दिएको मत पार्टी सभापतिका रुपमा रवि लामिछानेले व्यापारी र माफियालाई बेच्यो त? समानुपातिक मत भनेको नेतालाई बेचेको मतजस्तो बुझिन्थ्यो। नेताले या परिवार, नातागोता र दासहरुलाई सांसद बनाउँथे या व्यपारीलाई बेच्थे। त्यसै गर्यो त रास्वपाले? प्रत्यक्षमा जस्तै रास्वपाले आफूले पाएको समानुपातिक मतमा पनि जनताका सबैभन्दा प्रतिवद्ध प्रतिनिधि छान्यो। म गर्वका साथ सोध्न सक्छु, एसिड आक्रमणमा परेकी विन्दबासिनी कंसाकारलाई कहिल्यै संसदमा लैजान्थे यिनीहरूले? परदेश छोडेर फर्किएकी सुमना श्रेष्ठ यिनीहरूको पार्टीमा कहिल्यै अटाउने थिइन्? स्थापित भनिएकाहरूले कहिले दिन्थे मनीष झा र सन्तोष परियारहरूलाई पालो? देशको अर्थतन्त्र जर्जर हुँदासमेत डा स्वर्णिम वाग्लेजस्तो विश्वले मानेको अर्थविद्लाई लत्याएकाले कहिले चिन्थे डा चन्दा कार्कीहरू? यिनीहरूले कहिल्यै प्रत्यक्ष निर्वाचनमा उतार्थे त तोसिमा र सोबिताजस्ता भर्भराउँदा युवालाई? माफियालाई टिकट बेच्नेहरुले कहिल्यै मौका दिन्थे त हरि ढकालहरुलाई? मन्त्री बनाउँथे त विराजभक्त श्रेष्ठ, शिशिर खनालजस्ता क्षमतावान युवालाई? वर्तमान व्यवस्था र संविधान मानेरै पुराना राजनीतिक दलभित्र रहेको विकृतिविसंगति सम्बोधन गर्ने गरी हामीले नयाँ पार्टी बनायौं। आज रास्वपा बिनाको प्रतिनिधिसभा कल्पना पनि गर्न सकिँदैन। जनताका होनहार छोराछोरीको संसदमा उपस्थिति, तिनको मेहनत र निष्ठाको राजनीतिलाई स्वीकार गर्न पनि यो देशका विद्वानविश्लेषकहरुलाई किन गाह्रो परेको हो, मैले बुझ्न सकेको छैन। देशको परिस्थितिलाई मूल्यांकन गर्दै लम्बेतान आर्टिकल लेख्न र विश्लेषण गर्न रवि लामिछानेलाई पनि नआउने होइन। तर, रवि लामिछानेले यस्ता विश्लेषणको प्रभाव देखिसकेको छ। मलाई यो देशको बेथितिको थप व्याख्या गर्नु छैन, बेथिति भत्काउनु छ। बेथितिका वाहकहरुलाई निवेदन दिएर वा अनुरोध गरेर यो देशमा थितिको शासन सुरु हुँदैन। यिनीहरुलाई लल्कारेर र धावा बोलेर मात्र थिति बसाल्न सकिन्छ। यिनीहरुलाई चुनौति दिएको मूल्य अहिले मैले तिरिरहेको छु। तर, म बिचलित छैन। यो आँट र संकल्प भत्काउन यो देशको इतिहासका सबैभन्दा ठूला ठगहरुले उल्टै मलाई ठग सावित गर्ने षड्यन्त्र गरिरहेका छन्। तर, म अलिकति पनि हल्लिएको छैन। एकथरी साथीहरू सोध्नुहुन्छ, सरकारमा किन गएको? यसमा मेरो प्रतिप्रश्न छ, जनताले हामीलाई दिएको बाह्रलाख हाराहारी मत यो देशमा हस्तक्षेप गर्न थियो कि संसदमा निवेदन गर्न? निवेदन, अनुरोध, आग्रह, बिन्ती त टेलिभिजनबाटै गरिरहेको थिएँ। कराउन मात्र त टेलिभिजनमै कराइसकेको थिएँ। हस्तक्षेप गर्न जनतासँग मत मागेको थिएँ, सत्ताबाटै हस्तक्षेपको प्रयास गरेँ। अब मूल कुरा भन्छु, रवि लामिछानेले पातालबाट ल्यायो बेचन झा। सरकार र समीकरण नै बदलिने गरी भयो त्यसको प्रतिक्रिया । रातारात मिले कांग्रेस र एमाले। मान्छेहरू भन्छन्, तैले गृहमन्त्रीका रुपमा बालकोटतिर किन आँखा लगाइस्? किन तर्साइस् बुढानीलकण्ठका दाजुभाउजूलाई? मैले अतिरिक्त केही गरेको होइन, विधिको शासन प्रमाणित गर्न खोजेको मात्रै हुँ। मैले चोरको खुट्टा च्वाट्ट काट्नु भनेको हुँ, स्वाट्ट खुट्टा ककसले र किन ताने, तिनै जानुन्। गृहमन्त्रीका रुपमा मैले व्यक्ति चिनिनँ, केवल विधि चिनेँ। भोलि पनि मैले चिन्ने त्यही हो। जहाँसम्म डरको कुरा छ, रवि लामिछाने यिनीहरूसँग नडराएकै हो, नडराउने नै हो। यिनले अहिले बन्द गर्लान् बेचन झाहरूको फाइल। जनताको मत र साथ लिएर ति फाइल फेरि खोल्ने नै हो। यिनीहरूलाई अपराधको दण्ड दिने नै हो। गृहमात्र होइन, हामीले सम्हालेका कुनै पनि मन्त्रालयमा एउटै प्रश्न उठेन। सुमना श्रेष्ठ भन्नुस् या डीपी अर्याल, शिशिर खनाल भन्नुस् या विराजभक्त श्रेष्ठ, हाम्रा कुनै पनि मन्त्रीले जनताले दिएको मतलाई लज्जित बनाएनन्। हरेक मन्त्रीले मन्त्रालयमा सकारात्मक भाव रोपेर फर्के। नातावाद, कृपावाद वा अनियमितताको एउटै आरोप नखेपी सत्ताबाट फर्केको अरु कुनै पार्टी छ नेपालमा? एकाथरी आलोचकहरू मलाई सत्तालोलुपको आरोप लगाउँछन्। म तिनलाई यत्ति भन्छु, रवि लामिछानेले प्रधानमन्त्रीको अफर दुत्कारेको हो। हामीले पाएको जनमत प्रधानमन्त्री बन्न होइन भनेर छाडेको हो। अबसर आयो, होइदिउँ न भनेको भए कसले रोक्थ्यो र? प्रधानमन्त्री बनिदेउ भनेर मध्यरातसम्म मेरै हस्ताक्षर कुरेर बसेको थियो कांग्रेसको मूल नेतृत्व, मैले मानिनँ। भोलिपल्टदेखि तिनैले मलाई सहकारी ठग भन्न थाले। मेरो प्रश्न छ, किस्तीमा पाएको प्रधानमन्त्री पद त्यागेर त्यसैको दण्डस्वरुप आज थुना व्यहोरिरहेको मान्छे सत्तालोलुप हो कि विद्रोही? उपचुनावको परिणामपछि ठूला दल, त्यसमा पनि नेपाली कांग्रेसका साथीहरु हामीसँग तर्सिए। त्यो परिणामले देखायो, जनताको चेतना अर्कै ठाउँमा पुगिसकेको छ। जब म २०८० फागुन २३ गते दोस्रोपटक उपप्रधान एवं गृहमन्त्री भएँ, तब तत्कालिन प्रमुख प्रतिपक्षी दल नेपाली कांग्रेसले विभिन्न सहकारीको बचत अपचलनमा संलग्न रहेको भन्दै मेरो नामै किटेर छानबिनका लागि संसदीय समिति बनाउन माग गर्यो। अहिलेका प्रधानमन्त्री केपी शर्मा ओली र तत्कालीन प्रधानमन्त्री पुष्पकमल दाहाल (प्रचण्ड) नमान्दानमान्दै म नै अग्रसर भएर सत्तापक्षलाई मनाएँ। र, २०८१ जेठ १५ गते मेरो सट्टा गोर्खा मिडियाको नाम राखेर संसदीय छानबिन समिति बन्यो। आदरणीय आमाबुबाहरु, अब, मविरुद्ध कसरी राजनीतिक प्रतिशोध साँधियो र कानूनको दुरुपयोग कहाँकसरी गरियो भन्ने तथ्य बताउँछु। पहिलो संसदीय छानबिन विशेष समितिको प्रतिवेदनको पेज नम्बर ४४९ मा मलाई आरोप लगाइएको प्रकरणको निष्कर्षमध्ये एउटा बुँदामा लेखिएको छ, सहकारी संस्थाबाट रकम गोर्खा मिडिया नेटवर्क प्रालिमा आउने सम्पूर्ण प्रक्रियामा रवि लामिछानेको संलग्नता पुष्टि हुने कागज प्रमाण रहेको नभेटिएता पनि सोही रकम गोर्खा मिडियामा आइसकेपछि सोको परिचालन र खर्च प्रक्रियामा उहाँको सहभागिता देखिन्छ। प्रतिवेदनको पेज नम्बर ४४९ कै अर्को बुँदामा भनिएको छ, कम्पनीमा साझेदारका रुपमा बहाल रहेको अवधिमा सहकारीबाट कम्पनीमा आएको रकमको हकमा जिम्मेवार रहेको हुँदा प्रचलित कानूनबमोजिम कारबाहीका लागि नेपाल सरकारलाई सिफारिस गर्ने। यसरी प्रतिवेदनले तीनवटा सन्दर्भ प्रष्ट भनेको छ, पहिलो सहकारीबाट गोरखा मिडियामा पैसा आएको हो। दोस्रो ल्याउने प्रक्रियामा रवि लामिछानेको संलग्नता पुष्टि भएन। तेस्रो रकम आएपछि खर्च गर्ने, गराउने प्रक्रियामा संलग्न रहेको हकमा दायित्व पर्ने भए प्रचलित कानूनबमोजिम कारबाही गर्नु। प्रतिवेदनले बकाइदा खर्च गरेको हकमा दायित्व पर्ने भए प्रचलित कानूनबमोजिम गर्नु भनेको छ। कम्पनीको रकम खर्चको हकमा, प्रचलित कानून भनेको कम्पनी ऐन, २०६३ हो। प्रतिवेदनले कम्पनी कानूनअनुसार भन्दाभन्दै सरकारले मलाई कतै आकर्षित नहुने सहकारी ऐनको दफा प्रयोग गर्नु र झुटा मुद्दा लगाउनु राजनीतिक पूर्वाग्रह र प्रतिशोध नभएर के हो त? दोस्रो २०५४ साल यता विभिन्न विषयमा छानबिन गर्न १५ वटा संसदीय विशेष समिति बनेका रहेछन्। अरु १४ वटा समितिका सिफारिस सरकारले बुझ्यो, सकियो। समितिका प्रतिवेदनहरू संसदीय अभिलेखमा सीमित हुन्थे। मेराविरुद्धको सिफारिसलाई चाहिँ इतिहासमै पहिलोपटक क्याविनेटबाटै अनुमोदन गरियो। २०८१ भदौ ३१ गते सभामुखलाई पेश गरिएको प्रतिवेदन सोही दिन प्रधानमन्त्री तथा मन्त्रिपरिषद् कार्यालय पुग्यो। र, असोज २ गते मन्त्रिपरिषद्ले संसदमा प्रस्तुत भएको सहकारी बचत रकम दुरुपयोगसम्बन्धी संसदीय छानबिन विशेष समितिको प्रतिवेदन, २०८१ कार्यान्वयनका लागि सम्बन्धित मन्त्रालय पठाउने निर्णय गर्यो। बचतकर्ताको रकम फिर्ता गर्ने मूल उद्देश्यले खडा भएको छानबिन विशेष समितिको बाह्रसय पृष्ठको प्रतिवेदन मात्र मेराविरुद्ध कार्यान्वयन भयो। त्यो पनि एकदमै छलपूर्वक र बलपूर्वक। तेस्रो प्रतिवेदन आएपछि पहिल्यै लेखिएको पटकथामा राज्यको षड्यन्त्रमय छायांकन र अभिनय सुरु भयो। विदामा बसेका जिल्ला न्यायाधीशलाई बोलाएर कात्तिक २ गते शुक्रबार मविरुद्ध पक्राउ पूर्जी निकालियो। त्यसमा पनि मुद्दा ३५ दिनभित्र अदालतमा बुझाइ सक्नुपर्ने थियो, बुझाएनन्। त्यसपछि संगठित अपराधको अभियोग लगाएर ६० दिन थुन्ने प्रपञ्च गरे। ६० दिन पनि सकिन लागेपछि ९० दिन थुन्न मिल्ने र सांसद पद पनि निलम्बन हुने सम्पत्ति शुद्धीकरणको अभियोग लगाए। एउटै आरोपमा देशका विभिन्न जिल्लामा अनुसन्धान गर्नुपर्दा त्यसको नेतृत्व प्रहरीको केन्द्रीय अनुसन्धान ब्यूरोले लिने र एकै ठाउँमा मुद्दा चलाउने अभ्यास छ। यसले अनुसन्धानलाई सजिलो मात्र बनाउँदैन, न्याय निरुपण पनि छिटो हुन्छ। मेरा हकमा पनि त्यही हुनुपर्ने थियो। तर, यहाँ प्रश्न न्याय निरुपणको थिएन, प्रतिशोधको थियो, राजनीतिक षड्यन्त्रको थियो। चौथो एउटा कसूरमा पोखरा हिरासतमा रहेको मानिसलाई बयानका लागि भन्दै काठमाडौं लगियो। फेरि दोस्रो दिन काठमाडौंबाटै चितवन लगियो। तनाब र थकानले रक्तचाप निकै बढेको थियो। चितवन पुग्नासाथ औषधी खाएर फेरि बयान सुरु गरेँ। दिनभरको बयान, अस्वस्थ र थाकेको शरीर। रातको झण्डै ११ बजिसकेको थियो, तत्कालीन एसपी गौतम मिश्रले भने, तपाईँलाई यहाँबाट पठाउनु भन्ने आदेश छ, जानुपर्ने भयो हजुर। एसपी मिश्रलाई यस्तो आदेश दिने व्यक्ति थिए, त्यसबेलाका प्रहरी प्रमुख बसन्तबहादुर कुँवर। उनलाई पनि आदेश दिने थिए, दाजुभाउजू, देवर र बा। मैले मेरो स्वास्थ्य जाँच गर भनेँ। उठ्न सकेको पनि थिइनँ। एउटा मान्छे उठाएर पठाउन सक्दैनस् भने त्यति कामका लागि अर्को मान्छे पठाउँ? भन्ने प्रहरी प्रमुखको धम्कीअघि उनीहरूको केही सिप चलेन। मध्यरातमा बल लगाएर मलाई गाडीमा हालियो। यसअघि पनि भनेको छु, त्यसबेला मलाई जबरजस्ती उठाउन आउने प्रहरीले मादक पदार्थ सेवन गरेका थिए। उनलाई समाउन र जाँच गर्न भनिरहेँ, तर कसले सुन्ने? मध्यरात हुन लाग्यो, मलाई लगिँदैछ भनेर परिवारलाई खबर गरिदेऊ भनेँ, सुनेनन्। कानून व्यवसायीलाई खबर गर्न भनेँ, मानेनन्। मध्यरातमा त्रिशुलीको बाटो, परिवारलाई समेत खबर नगरी मलाई कहाँ पुर्याउन हिंडाइएको थियो, थाहा थिएन। त्यो दिन राज्यको नियत मलाई पोखरा पुर्याउने थियो वा गायवै गर्ने, म यसै भन्न सक्दिन। मेरो प्रतिरोधपछि थोरै हल्लाखल्ला भयो। बिहान ३ बजे पोखरा पुग्दासम्म मानसिक रुपमा कति विक्षिप्त भएँ, लेखाजोखा हुनै सक्दैन। पाँचौं कास्की प्रहरीको हिरासतमै रहँदा अनुसन्धानका लागि भन्दै काठमाडौं, रुपन्देही र पर्सा पनि लगियो। मलाई ठग करार गर्न के मात्र तिकडम गरिएन? मलाई आरोप एउटै छ सहकारीको बचत अपचलन। अनि, अभियोग चाहिँ थरिथरिका। कतै सहकारी ठगी, कतै ठगी मात्र, कतै संगठित ठगी, कतै संगठित अपराध। कास्कीमा त सहकारी ठगी, संगठित अपराध र सम्पत्ति शुद्धीकरण। बैंक खातामा सातलाख चानचुन पैसा भएको मलाई पुरख्र्यौली जायजेथा समेत देखाएर, मेरी श्रीमती निकितालाई समेत प्रतिवादी बनाएर सम्पत्ति शुद्धीकरणको मुद्दा लगाइयो। देशवासीले थाहा पाउनुपर्छ, जिल्ला प्रहरी कार्यालयबाट सहकारीसँग जोडिएर सम्पत्ति शुद्धीकरणको समेत मुद्दा खेप्ने पहिलो नेपाली नै यिनीहरुले रवि लामिछानेलाई बनाए। छैठौं सहकारीका सञ्चालक नै रहेका कांग्रेसएमालेका नेतामाथि के भयो, के गरियो? घरमै बसेर फरार भनिएकी कांग्रेस सांसद माया राई (स्वर्णलक्ष्मी सहकारीको तत्कालिन सहसचिव)लाई खुलेआम संसद छिराएर हाजिर गर्न दिएर फर्काइयो। संसद छिरेपछिको जनदबाब थेग्न नसकेर मात्रै उनलाई पक्राउ गरिएको हो। केही दिनमै अदालतले जम्मा दस लाख धरौटीमा छोडिदियो। कांग्रेस उपसभापति धनराज गुरुङलाई सामान्य सोधपुछमै टारियो। एमाले नेता ऋषिकेश पोखरेलकी पत्नी अञ्जला अदालतलमा हाजिर भएकै दिन सामान्य धरौटीमा छुटिन्। अझ अचम्म त, सरकारी पक्ष उनीहरूका हकमा पुनरावेदन गर्न पनि गएन। मेरो हकमा केके गरियो छर्लंग छ। सातौं सहकारी ऐनअन्तर्गतको कसुरमा ९० दिनभित्र अदालतमा अभियोग पेस गरिसक्नु पर्ने हदम्याद हुन्छ। मविरुद्ध २०८० माघ २२ गते जिल्ला प्रहरी कार्यालय, कास्कीमा जाहेरी परेको दाबी गरियो। त्यो दाबी सत्य नै थियो भने, त्यसको ९० दिनभित्र अर्थात २०८१ को जेठ १० गतेभित्र अनुसन्धान सकेर जिल्ला अदालतमा मुद्दा लगिसक्नु पथ्र्यो। अनुसन्धानका लागि भन्दै २०८१ कात्तिक २ गते पक्राउ गरिएको मलाई ८४ दिन हिरासतमा राखेर २०८१ पुस ७ गते मात्रै कास्की जिल्ला अदालतमा मुद्दा दर्ता गरियो। कानूनमा तोकिएको हदम्याद नाघी मुद्दा दर्ता गर्नु देवानी र फौजदारी कानूनको मान्य सिद्धान्तविपरीत त थियो भने विशिष्टीकृत कानून (सहकारी ऐन)मा हदम्यादको व्यवस्था हुँदाहुँदै सामान्य कानून (मुलुकी अपराधसंहिता २०७४ को दफा २४९ अनुसार) बमोजिम मुद्दा चलाउन खोज्नु व्याख्यात्मक कानूनको सिद्धान्त प्रतिकूल पनि थियो। अनुसन्धान र अभियोजनमा हकदैया, क्षेत्राधिकार र हदम्याद एकदमै महत्वूर्ण विषय हुन्। तर, मविरुद्धको मुद्दामा यि तीनै विषयको पूर्णतः बेवास्ता गरियो। र, कानूनअनुसार चल्दै नचल्नुपर्ने र चल्नै नहुने मुद्दा चलाइयो। आठौं चैत २२ गते उच्च अदालत तुलसीपुर (बुटवल) इजलासले मलाई थुनामै पठाउने निर्णय गर्यो साँझ साढे सात बजेतिर। त्यसको केही मिनेट नबित्दै प्रहरी मलाई पक्राउ गर्न आइपुग्यो बेडरुममै। त्यसक्रममा प्रहरीले ज्यादती मात्रै गरेन, अन्तिम इच्छा नै सोध्यो। पक्राउ पूर्जीसमेत लिएर नआएको प्रहरीले मेरो बेडरुपमै बसेर पूर्जी बनायो। पक्राउ गर्न आएको काठमाडौं उपत्यका अपराध अनुसन्धान कार्यालयको टोलीले दिएको पूर्जीमा अदालतको अनुमतिपत्र बमोजिमको पक्राउ पूर्जी लेखियो, जब कि उनीहरुसँग अदालतको अनुमति पत्र नै थिएन। जिल्ला प्रहरी परिसर काठमाडौंले सोही दिन (चैत २२) दिएको पूर्जीमा फैसला कार्यान्वयनको आदेशअनुसार प्रहरी अनुसन्धानमा राखी अनुसन्धान गर्नुपर्ने भएकाले लेखियो। फैसला कार्यान्वयनका लागि न अनुसन्धान गर्नुपर्छ, न हिरासतमा राख्नुपर्छ, थुनामा पठाउने हो। भैरहवा पुर्याएपछि जिल्ला प्रहरी कार्यालय रुपन्देहीले दिएको पूर्जीमा कार्यालयको प्रहरी हिरासतमा राख्नुपर्ने भएकाले लेखियो। पक्राउ एउटै, तर, प्रहरीको युनिटपिच्छे पक्राउको कारण फरकफरक। चैत २२ गते पक्राउ गरेको प्रहरीले २५ गते बिहान मात्रै रुपन्देही जिल्ला अदालत उपस्थित गरायो। र, बल्ल अदालतले थुनुवा पूर्जी दियो। थुनुवा पूर्जी दिनुअघिको मेरो पक्राउ पूर्णत गैरकानूनी थियो। तर, सिंगै देश गैरकानूनी सिन्डिकेटले चलाएको बेलामा एउटा व्यक्तिको मौलिक अधिकारले कति पो महत्व राख्छ र? राज्यका सबै अंग तिनैका भर्तीकेन्द्र भएको देशमा न्यायका लागि ढकढक्याउन कुनै ढोका छ कि छैन भन्ने आशंका कसरी हट्छ र? आदरणीय आमाबुवा, दाजुभाइ तथा दिदीबहिनीहरु जसको निवेदनलाई मोहरा बनाएर ममाथि झुटा मुद्दा खडा गरियो, तिनले सार्वजनिक रुपमै भनेका छन्, हामीले रवि लामिछाने थुन्न निवेदन दिएका होइनौं। हामीले दिएको निवेदनमा रवि लामिछानेको नाम नै छैन। बचत फिर्ताको मागमा दिइएको निवेदनलाई प्रहरीले नै दुरुपयोग गरी रवि लामिछाने तर्फ सोझ्याएको भनेर निवेदकले नै भनेको तथ्यमा न्यायालयले पनि आँखा चिम्लिनुलाई म सामान्य मानौं कि असामान्य? मेरै निवेदनलाई देखाएर रवि लामिछानेलाई थुनेको भए म त्यो पापको भागिदार बन्दिन भनेर निवेदनकर्ताले सार्वजनिक रुपमा भन्दा पनि त्यसको सुनुवाइ हुन्न भने यो विधिको शासन हो कि जंगलराज? मेरो कार्यकालमा ग्यालेक्सी टेलिभिजनमा जीवी राईले गरेको लगानीको स्रोत हेटौंडाको जग्गा बिक्रीबाट आएको पैसा हो भनेर कम्पनीको अडिट रिपोर्टमा बकाइदा उल्लेख छ। अडिट रिपोर्टमै भनेपछि यो देशमा व्यावसायिक साझेदारको सम्पत्तिको स्रोत खोज्न को गएको छ र जान्छ? न कानूनले नै खोज्नुपर्छ भन्छ, न अधिकार हुन्छ साझेदारलाई। टेलिभिजन सुरु भएको डेढ महिनामै छविलाल जोशी अमेरिका गए। जीवी सात देशमा रहेका कम्पनीका मालिक हुँ भन्थे, नेपालमा भेटिदैनथे। काम रोक्न भएन, कर्मचारीको तलब रोक्न भएन, आर्थिक कारोबार रोक्न भएन। सात महिनाभित्र टिभी खोल्ने सम्झौताको बुँदामा हस्ताक्षर गरेको छु। म फिल्डमा पनि गइरहन्थेँ। लेखाका साथीहरू चेकमा सही गरेर छाडिदिनुस् न सर भन्थे। त्यही बेला कारोनाको दोस्रो भेरिएन्ट चलिरहेको थियो। त्यसमाथि पैसा जीवीकै, दायित्व जीवीकै, लेखापाल जीवीकै। जीवीको आर्थिक कारोबारमा त्यो बेलासम्म कहिँकतै प्रश्न उठेको पनि थिएन। कम्पनीमा रवि लामिछानेले कुनै आर्थिक दायित्व लिने छैन भनिएको लिखित सम्झौता छँदैथियो। त्यस्तो प्रबन्ध निर्देशकसँग मुख्य लगानीकर्ताले भनिसकेपछि चेकमा सही गर्दिन भन्न सक्ने नैतिक आधार पनि हुँदैनथ्यो, थिएन। तिनैमध्येका केही चेकहरू भविष्यमा मविरुद्ध षड्यन्त्रका ठूला हतियार हुन्छन् भनेर त्यतिखेर मैले कसरी कल्पना गर्नु? तीन वर्षपछि एक ट्रक कागजहरू खोतलेर हेर्दा जीवीको निजी खाताबाट सम्झौता बमोजिमकै पैसा मेरो निजी खातामा आउँदा जीविले आफ्नो खातामा सहकारीबाट पैसा ल्याएको रहेछ भन्ने पत्ता लाग्यो। मेरो मानवीय क्षमताले जीवीको व्यक्तिगत खातामा कहाँकहाँबाट पैसा आएर बसेको छ भनेर देख्न सक्थ्यो र? यो दुनियामा कसैको ह्युमन क्यापासिटीले भ्याउने कुरा हो त्यो? रवि लामिछानेले अर्बौ ठगेका प्रमाण हामीसँग छन्, आफैं निवेदन दिएर सहकारीबाट पैसा निकालेको प्रमाण छन् भनेर संसदमा सादा कागज देखाउँदै गर्जेका नकचराहरूले अहिलेसम्म केके दिए त प्रमाण? यिनले महिनौं लगाएर खोजे। तर, कुनै एउटै सहकारीमा रैछ त रवि लामिछानेको ऋण पाऊँ भन्ने एउटै निवेदन? कुनै सहकारीमा भेटियो त रवि लामिछानेको एउटै हस्ताक्षर? कुनै सरकारीमा रैछ त रवि लामिछाने पदाधिकारी, सदस्य, कर्मचारी? पदाधिकारी, सदस्य, कर्मचारी नै नभई कसैले ठग्न सक्छ त सहकारी? अनि, पदाधिकारी नै रहेकाहरूलाई अदालतले दुईचार लाख धरौटीमा छोडेको देशमा म सहकारीमै नजोडिएको मान्छेलाई यतिसम्म प्रताडित गरेपछि देशमा जिउँदो देखिन्छ त कानून, विधिको शासन र न्याय? यो राज्यसँग नैतिकता छ भन्ने भ्रममा म अब छैन। त्यसैले, कसैको मानहानिको दबाबमा पनि छैन। यो लोकतन्त्र होइन, जहाँ राज्यका अंगबीच शक्ति सन्तुलन होस्। यो त सीमित नेताहरूले पछिल्ला ३६ वर्षमा तयार गरेको आपराधिक सिन्डिकेट हो, जहाँ हरेक ठाउँका यिनैका कार्यकर्ता र खेताला छन्। यिनीहरूले राज्यका अंगहरू सहित भागबण्डामा पारिएका संवैधानिक निकायहरूलाई समेत एउटै रावणका फरक टाउका बनाइसकेका छन्। अरु संवैधानिक निकाय छोड्दिनुस्, न्यायपालिकाकै अवस्था के छ, पूर्वप्रधानन्यायधीश सुशीला कार्कीको पुस्तक न्याय पढे मात्रै पनि छर्लंग हुन्छ। न्यायाधीश बन्ने ढोका यिनैले खोल्छन्, यिनैले बन्द गर्छन। नेताहरूले नचाहे संसदीय सुनुवाइ नै नगरेर न्यायाधीश र प्रधानन्याधीश बन्न दिँदैनन्। त्यसैले पार्टीकै कार्यकर्ता पनि हुन परेन, रोलक्रममा भएको न्यायमूर्तिले करिअरकै बलि चढाएर म बबुरो रवि लामिछानेलाई किन र कसरी दिन्छ न्याय? जति माथि गयो, न्यायपालिका त्यति बढी दबाबमा किन छ भने, न्यायपरिषद् र संसदीय सुनुवाइका दुई तरबार हमेसा न्यायमूर्तिमाथि छन्। यो कालकोठरीबाट म घरिघरि सोच्छु, आफैं यति अन्याय, दबाब र प्रभावमा बाँचेको न्यायपालिकासँग मैले अलि धेरै अपेक्षा राखेर अन्याय पो गरेँ कि ! आदरणीय आमाबुवा, दाजुभाइ तथा दिदीबहिनीहरू मेराविरुद्धका आदेश लेखिनुअघि इजलासहरुमा किन अस्वाभाविक गतिविधिको शंका हुन्छ, म आफैं चिन्तित छु। अदालतहरुबाट आदेश सार्वजनिक हुनुअघि नै निश्चित मिडियामा कसरी लिक हुन्छ? दिउँसै सकिएका बहसमा घण्टौंपछि जम्मा ५७ पेजमै फैसला किन आउँछ? चौबीस घण्टामा फैसला गरिसक्नुपर्ने बन्दी प्रत्यक्षीकरणजस्तो रिट मेरै हकमा पटकपटक हेर्न नमिल्ने हुँदै एक महिनासम्म किन लम्बिन्छ? मेरै मुद्दामा जिल्लाकै फैसला सदर भयो भनेर वेबसाइटमा आउँछ अनि एकैछिनमा फेरि मेटेर किन सच्याइन्छ? भैरहवामा आदेश भएको केही मिनेटभित्रै काठमाडौंमा प्रहरी मलाई पक्राउ गर्न बिस्तरासम्मै कसरी आइपुग्छ? आदेशपछि पूरा हुनुपर्ने कानूनी र अदालती प्रक्रिया त परको कुरा, पक्राउका लागि आवश्यक सामान्य कागजातसमेत प्रहरीले कसरी मेरै बिस्तरामा तयार गर्ने आँट कसरी गर्छ? कसरी र किन सोध्छ, अन्तिम इच्छा? म साँच्चै विस्मित छु। आफ्नोभन्दा पनि देशको नियति सम्झेर चिन्तित छु। अदालतको आदेश सुन्न बसेकी मेरी श्रीमती निकितालाई एक्लै छाडेर आदेश सुनाउने कर्मचारी सोझै मिडियामा किन र कसरी जान सक्छ? जबकी, निवेदक पनि भएकाले सबैभन्दा पहिले आदेश सुन्ने हक निकिताको हुन्थ्यो। अब मेरो जीवनको उद्देश्य व्यक्तिगत उन्मुक्ति होइन, सीमित नेताहरुको अहिलेको आपराधिक सिन्डिकेटबाट सिंगो देशको उन्मुक्ति हो। रवि लामिछानेले नाकको डाँडी भाच्नुपर्छ भनेको थियो भनेर निकै ट्रोल बनाइयो, बनाइँदै छ। म आज यो कालकोठरीबाट दोहोर्याउँछु, राज्यको पूर्ण पुनर्संरचना गर्ने नै हो। ममाथि अत्याचार गर्ने लोकतन्त्र होइन, ओलीथापाहरूको कुटिल षड्यन्त्र र लेखकवडालहरूको कानूनी प्रपञ्च हो। विधिको शासन त यिनीहरुले उहिल्यै समाप्त पारिसकेका हुन्। हरेक संवैधानिक निकायमा यिनले धारिला हतियार लुकाएका छन्। यो सिन्डिकेटमा केही सीमित नेताबाहेक कोही सुरक्षित छैन। अब देशलाई मैले भन्नुपर्छ, म सिस्टमभित्रैबाट न्यायका लागि प्रयास त गरुँला, आश्वस्त छैन। यसो भनि रहँदा न्यायलयप्रतिको मेरो विश्वासलाई मैले दागबत्ती नै दिइसकेको छैन। ढिलोचाँडो ममाथिको अन्याय अदालतले देख्ने छ। जति चित्त दुखे पनि आश गर्ने अदालतभन्दा अर्को ठाउँ पो कहाँ छ र? तर, अब म आफूमाथिको राजनीतिक षड्यन्त्रविरुद्ध जनताको अदालतमा पनि लड्न प्रतिवद्ध छु। आजबाट मैले आफ्नो मुद्दा दुनियाँकै सबैभन्दा ठूलो अदालत, जनताको अदालतमा पनि दर्ता गराउने निधो गरेको छु। ममाथि राजनीतिक प्रतिशोध साँधेको हो भन्ने लाग्नेले हस्ताक्षर गरी सहयोग गरिदिनुहोला। मेरा विपक्षमा अहिले जेजस्ता आधार देखाइएका छन्, ती कुनै पनि सहकारीका होइनन्, कम्पनीका हुन्। चाहे बैंक खाता सञ्चालन, चाहे चेकमा हस्ताक्षर वा सेयर स्वामित्व। यी सबै कम्पनीसँग सम्बन्धित क्रियाकलाप हुन्। सहकारी संस्था बचत रकम दुरुपयोग सम्बन्धी विशेष छानबिन प्रतिवेदन, २०८१ कार्यान्वयवनका नाममा ममाथि यति धेरै ठाउँमा, यति धेरै अदालतमा अत्याचार गरिँदै छ कि, त्यही प्रतिवेदनले नेपालीमै भनेको छ, कुनै पनि सहकारीबाट ऋण ल्याउन रवि लामिछानेको कुनै भूमिका छैन। तर, ममाथि राजनीतिक प्रतिशोध साँधेर झुट्टा मुद्दा लगाइयो। ममाथि चलेका सबै मुद्दाका जाहेरीहरू यो सरकार बनेपछि, रमेश लेखक गृहमन्त्री भएपछि मात्र दर्ता भएका हुन्। प्रहरीले तयार पारेर राखेको जाहेरीमा डर, लोभ, प्रलोभन र झुटो आश्वासन दिलाएर ल्याप्चे लगाउन लगाइएका निवेदनमा मुद्दा चलाइएको छ। मेरा लागि मुद्दा चलाउन मान्छे हात समातेर ल्याउनुपरेको छ। तर, यिनका लागि मुद्दा चलाउनु परे, यिनलाई को बन्छ करोडपतिमा जस्तै अप्सन दिन सकिन्छ भन, कुन मुद्दामा अनुसन्धान होस् भन्ने चाहन्छौं? यिनले गरेका कर्तुतमध्ये यिनैले रोजेको एउटाबाट मुद्दा चलाउँदा पनि यिनको बाँकी जीवन जेलमा बित्छ, जायजेथा राज्य कोषमा दाखिला हुन्छ। समयले यो अधुरोअपुरो र नेपाली जनताले देख्न चाहेको दृश्य चाँडै पूरा गर्नेछ भन्ने कुरामा म ढुक्क छु। मेरै हातले त्यो शुभ कार्यमा हस्ताक्षर गर्न पाएनन् भने पनि मेरा कानले त्यो समाचार अवश्य सुन्नेछन्। म मरेछुमारिएछु भने पनि देशले एकदिन त्यो समाचार सुन्नेछ। परिवर्तनको घण्टी सिंहदरबार छिरिसकेको छ। एउटा बिन्दूमा पुगेपछि घन्टी बज्छ मात्र होइन घण्टीले बजाउँछ पनि। अहिले म थुनिएको बुटवलको सुप्रिम सहकारीका विभिन्न तहका पदाधिकारी, शाखा प्रमुख र कर्मचारी नै धरौटीमा रिहा भएका छन्। सहकारीका तत्कालीन सचिव दीपेश पुन चारलाख धरौटीमा रिहा भए। जीवी राई सम्वद्ध विभिन्न सहकारीमा सूचना प्रविधि विभागको प्रमुख रहेका भविश्वर अर्यालले १८ लाख ४० हजार रुपैयाँ धरौटी बुझाए पुग्यो। सुप्रिम सहकारीको भैरहवा शाखाका व्यवस्थापक दुर्गा पाण्डेय चापागाईं १८ लाख धरौटी बुझाएर छुटे। त्यही सहकारीका कर्मचारी पनि थुनामा छैनन्। नवीन अछामी १० लाख, दीपक न्यौपाने ४ लाख ४५ हजार, नीता थापा र रोशनी गुरुङ जनही २ लाख, आशिष रानाभाट ५० हजार र मनोहर मोहम्मद ३४ हजार रुपैयाँ धरौटी बुझाएर रिहा भइसकेका छन्। सहकारीको सञ्चालक समितिका पूर्वसदस्य मजहर मोहम्मद पनि एक लाख रुपैयाँ धरौटीमा निस्के। ननिस्केको त त्यही रवि लामिछाने मात्र न हो। सहकारीमा प्रत्यक्ष संलग्नहरु यसरी ससानो धरौटीमा छुट्दा संलग्नै नभएको म चाहिँ थुनामा छु। तैपनि अदालतको मानहानिका डरले आफ्नो पक्ष खुलस्त राख्न सक्दिन, कस्तो न्याय हो यो? यो देशमा सबै सहकारी पीडितले पैसा फिर्ता पाएछन् भने पनि जीवी राई सम्बद्ध सहकारीका बचतकर्ताले कहिल्यै पाउने छैनन्। सुरुमा जीवी राईलाई केवल सहकारी ठगीको मुद्दा थियो। पछि रवि लामिछानेलाई फसाउन जीवीमाथि पनि संगठित अपराध र सम्पत्ति शुद्धीकरणको मुद्दा लगाइयो। जीवी राईले मलेसियाबाट लाखौं डलर बोकेर फर्केछन् भने पनि हिसाब फरफारक गर्न नपाओस् भन्ने चाहान्छन् यिनीहरू। त्यस्का लागि मेलमिलापको ढोकासमेत बन्द गर्ने कानूनी प्रपञ्च रचिसकिएको छ। तर म बचतकर्तालाई जेलको बन्द कोठाबाट वाचा गर्ने चाहान्छु की, यिनले बन्द गरेको तपाईँहरुको बचत प्राप्त गर्ने त्यो ढोका रवि लामिछानेले चाँडै तोड्नेछ र तपाईँहरुले आफ्नो बचत प्राप्त गर्नहुनेछ। एउटा रवि लामिछानेको शिकार गर्न यिनीहरूले हजारौं बचतकर्तामाथि गरेको अन्यायको मूल्य एक दिन अवश्य चुकाउनेछन्। आफ्नो मात्र चिन्ता गर्न म यो अपील लेख्दै छैन। यिनीहरुले म ममाथि गरेको अत्याचार देशको अर्थराजनीतिमाथि गरेको अत्याचारका अघि केही पनि होइन। यो देश यिनीहरुले तपाईँहरुले देखेसोचेभन्दा धेरै बिगारेका छन्। राजनीतिक टाउकेहरु पतित भइसकेका छन्। आफैंलाई झोले र दास घोषणा गर्न लगाइएका दलका कार्यकर्ताका लागि राजनीति सेवा होइन धन्दा भएको छ। खर्चिलो राजनीति धान्न नेताहरु माफियाका खेताला भएका छन्। यिनीहरुले मेरो त केही भेटेनन् तर मेरै जसरी यिनीहरुको पनि सम्पत्ति छानबिन हुने हो भने सबैजसो जेल जानेछन्। त्यसैबाट जोगिन राज्यका सबै अंग कब्जा गर्नुपर्ने मजबुरी छ यिनीहरुको। संवैधानिक परिषद् र न्याय परिषदलाई हतियार बनाएर न्यायालय, अख्तियार, निर्वाचन आयोगलगायतका संवैधानिक संस्थाहरु कब्जा गरिसकेका छन्। निजामती र प्रहरी सेवा त तीन दशकअघि नै दलीयकरणको प्रयोगशाला भएको हो। राष्ट्र बैंक, बीमा प्राधिकरण र धितोपत्र बोर्डजस्ता आर्थिक संस्थाहरु पनि विचौलियालाई बेचिएका छन्। तपाईँमात्र होइन, तपाईँपछिको पुस्तालाई पनि यिनीहरुले माफियालाई बेचिसके। अब म रहुँला नरहुँला, तर मेरा केही संकल्प छन्। भ्रष्टहरुको आर्थिक र राजनीतिक अपराधको टेको बनेको वर्तमान संविधान अब संशोधन होइन, पुनर्लेखन हुनुपर्छ। सबै उच्च पदस्थको सम्पत्ति छानबिन हुनुपर्छ। २०४६ साल यताका सबै क्याविनेटका निर्णयको पनि छानबिन हुनुपर्छ। संसदीय अस्थिरताबाट देशलाई मुक्त गर्न प्रत्यक्ष निर्वाचित कार्यकारीमा जानुपर्छ। प्रदेशसभा खारेज हुनुपर्छ। राष्ट्रियसभालाई चुनाव हारेका नेता र आफन्त होइन, विद्वानहरुको सभा बनाउनुपर्छ। नेताहरुले खेलौना र भर्तीकेन्द्र बनाएका सबै संवैधानिक अंगहरुको एकसाथ पुनर्संरचना गर्नुपर्छ। विश्वविद्यालयहरूबाट यिनको पार्टीको ब्यानर र होर्डिङ बोर्ड हुर्र्याउनुपर्छ। दलैपिछेका भ्रातृ संगठनलाई पूर्णरुपमा खारेज गर्नुपर्छ। राजनीति सफा गरेर र दोस्रो चरणको आर्थिक सुधारको कार्यक्रम ल्याएर युवा रोजगारी, लगानी र उद्यमशीलतामा फड्को मार्नुपर्छ। त्यसका लागि सडक भने सडकबाट, मतपत्र भने मतपत्रबाट शान्तिपूर्ण क्रान्तिका लागि देश तयार हुनुपर्छ। महाकाली वा अरु सन्धिका नाममा देशै बेचेर खाएकाहरु ढुक्कले सिंहदरबार छिरेका छन्, तिनलाई मुद्दा छैन। नक्कली भुटानी शरणार्थी वा भिजिट भिसाका नाममा जनता बेचेर खाएकाहरु संसदमा शेरसायरी सुनाइरहेका छन्। तिनलाई अनुसन्धानको डर छैन। सिंगै ललिता निवास र गिरिबन्धु निलेकाहरु डकार्न पनि नडकारी सुखी नेपालीको उपदेश दिँदै छन्। तिनलाई कानूनको डर छैन। आज तिनै अपराधीहरुले चलाएको देशमा स्वदेशमै केही गर्ने संकल्प लिएर अमेरिकादेखि फर्केको म रवि लामिछाने, सबैभन्दा धेरै अदालतमा मुद्दा चलेको यो देशको सबैभन्दा ठूलो अपराधी जस्तो भएर कारागारमा बन्दी छु। सबैले मेरै बलि चढाउने भाकल गरेका छन्। कसैको राजनीति जोगाउन, कसैको सरकार बनाउन वा जोगाउन र कसैलाई उच्च वा सर्वोच्च पुग्न पनि मेरै बलि चढ्नुपर्ने। म एउटा मान्छे कतिजनाको भाकलका लागि कति पटक रेटिने, कति टुक्रामा काटिने? सबको भाकल पूरा गर्न रेटिँदारेटिँदा मसँग हाडछाला र एकमुठी प्राण मात्र बाँकी छ। यतिबेला मसँग सत्यबाहेक केही पनि बाँकी छैन। म थुनिँदा मात्रै न्यायालयप्रतिको विश्वास कायम रहन्छ रे। आज सबै क्षेत्र जनताको प्रत्यक्ष निगरानीमा छ। मिडिया होस् या न्यायालय, जनताको अदालतमा ढिलोछिटो सबैले जवाफ दिनुपर्नेछ। एक न एकदिन सबैको स्वतेपत्र निस्कने नै छ। आदरणीय आमाबुवा, दाजुभाइ तथा दिदीबहिनीहरु यिनीहरुको छत्तीस वर्ष लामो कुशासनले यो देशमा परिवार अलग्यायो, समाज अलग्यायो, देश नै अलग्यायो। यिनले दिएको यातनाको आँसुबाट अब विद्रोहको नदी तयार भइसकेको छ। यी अपराधीहरु रवि लामिछानेसँग होइन, आफ्नै अपराधसँग डराएका हुन्। रवि लामिछानेप्रति तपाईँहरुको प्रेमसँग डराएका हुन्। यिनीहरुले बुझेका छन्, यो देशमा अब कि रवि लामिछाने जेलमा हुनेछ कि यिनीहरु जेलमा हुनेछन्। कि षड्यन्त्रले जित्नेछ, म जेलमा सड्नेछु। कि तपाईँहरुको प्रेमले जित्नेछ, यिनीहरुले यो देशमा छत्तीस वर्षका अपराधको मूल्य तिर्नेछन्। रवि लामिछाने परीक्षाका लागि तयार छ। बा हुन् कि दाइ, भाउजू हुन् कि देवर, ती सबैले सुन्ने गरी फेरि दोहोर्याउँछु, रवि लामिछाने जस्तोसुकै परीक्षाका लागि पनि तयार छ। मलाई दृढ विश्वास छ, कालकोठरीमै मारिएछु भने पनि यो देशले यिनीहरुसँग छत्तीस वर्षका अपराधहरुको हिसाब नमागी छाड्ने छैन। मेराविरुद्ध जाहिरी दिनेहरुले विस्तारै सत्य बोल्न थाल्नु भएको छ। बाँकीलाई अनुरोध छ, तपाईँहरु आपूलाई जन्म दिएका बाआमा र आपूले जन्मे दिएका छोराछोरीको आँखामा आँखा जुधाएर भन्नुस् त, के रवि लामिछानेले ठगेरै तपाईँहरुले उजुरी दिनुभएको हो? रवि लामिछाने छ भनेरै कुनै सहकारीमा पैसा राख्नु भएको हो? तपाईँहरु मध्ये कतिजना पापधर्ममा विश्वास गर्नुहुन्छ मलाई थाहा छैन। तर, धर्मै नमान्नेलाई पनि पाप त लाग्छ। कस्ले कस्को लोभमा, स्वार्थमा या दबाबमा मेराविरुद्ध उजुरी दिनुभयो, एकपटक छातीमा हात राखेर आफैँलाई सोध्नुस्, रवि लामिछाने ठगै हो त? जसले यो पढ्नुभयो उहाँहरुले पढ्न नसक्ने आमाबुबालाई मेरो सन्देश सुनाइदिनु होला, तपार्इँको रवि लामिछाने यिनीहरुको कालकोठरीसँग डराएको छैन, आत्तिएको छैन, हिम्मत हारेको छैन। तपाईँको रवि लामिछानेसँग कारागारका पर्खालभित्रबाट पनि यी देशद्रोहीलाई तर्साउने नैतिक बल र साहस छ। मैले संगठित अपराध गरेको हुँ कि सिंगो राज्यको दुरुपयोग गरेर ममाथि संगठित अपराध भइरहेको छ, यसको निर्णय जनताकै विवेकको अदालतमा होस्। चरम अन्यायको शिकार भई थुनुवाको रुपमा रहेको मेरा भनाइले कसैलाई बिझाएछन् भने पनि ममाथि थप निर्मम हुने ठाउँ अब कति नै पो बाँकी होला र? ममाथिको राजनीतिक प्रतिशोधविरुद्ध जनताको हस्ताक्षर अभियानमा साथ दिन आग्रह गर्दै यत्ति भन्छु, यिनीहरुले मलाई लगाएको हतकडी त बिउ हतकडी हो। यो फल्न, फुल्न र हुर्कन धेरै दिन लाग्ने छैन। स्वर्गजस्तो देशलाई नर्क बनाएका अपराधीहरु षड्यन्त्रकै बलमा अब धेरै दिन जोगिन सक्ने छैनन्। म मारिएछु भने पनि जनताले यिनीहरुका हातबाट तस्करले दिएका घडी खोस्नेछन् र हतकडी लगाउनेछन्। त्यो दिन धेरै टाढा छैन। यत्ति भनिसकेपछि अब मैले झन् यस बापत कत्रो मूल्य चुकाउनुपर्ने होला, त्यसको हिसाब पनि छैन र मलाई परवाह पनि छैन। धन्यवाद, जय घण्टी। २०८२, असार (भैरहवा कारागार) (यो अपील रवि लामिछानेको सचिवालयमार्फत तयार पारिएको हो।)"
मथेका मुक्तक,"छोटो र छरितो विधा मानिएको मुक्तक लेखनले निकै छरितो गति लिएको छ । पछिल्लो समय मुक्तक लेख्नेहरूको सूची पनि लम्बिँदै गएको छ । नेपाली साहित्यमा भूपि शेरचन, भीमदर्शन रोका, कृष्णप्रसाद पराजुली आदि अग्रज स्रष्टाले मुक्तक सिर्जनामा यथेष्ट योगदान गरेको पाइन्छ । पछिल्लो समयका धेरै स्रष्टामध्येका एक सक्रिय र सशक्त मुक्तक स्रष्टा हुन्, त्रिविक्रम पाण्डे । उनैको मुक्तक संग्रह मन मदानी भुँडीपुराण प्रकाशनले प्रकाशित गरेको हो । काव्यिक र विम्बात्मक शीर्षकको यो मुक्तक संग्रहमा विशेषगरी समसामयिक सामाजिक र राजनीतिक विषयवस्तुमा लेखिएका ३ सय १२ वटा र प्रेमप्रणय र शृंगारिक विषयमा लेखिएका ४ सय ४८ वटा गरी जम्मा ७ सय ६० मुक्तक संग्रहीत छन् । मुक्तककार पाण्डेका समसामयिक सामाजिक र राजनीतिक विषयमा लेखिएका मुक्तक ध्वन्यात्मक र व्यंग्यात्मक छन् । ध्वन्यात्मक र व्यंग्यात्मक मुक्तकहरूले समाजमा विद्यमान सामाजिक र राजनीतिक बेथितिविसंगतिमाथि चोटिलो प्रहार गर्दै सुधारको आग्रह पनि गरेको पाइन्छ । मुक्तककार पाण्डेका समसामयिक सामाजिक र राजनीतिक विषयका मुक्तकहरूमा हाम्रै समाजको केही सुन्दर र केही कुरूप अनुहार प्रतिबिम्बित भएको देख्न सकिन्छ । सामाजिक बेथितिविसंगतिसँगै राजनीतिक दाउपेच र त्यसभित्रका पनि बेथितिविसंगतिहरूलाई उदांगो पारिएका मुक्तकहरूबाट पाठकले समाज र राजनीतिको असली अनुहार चिन्न पाउने छन् । व्यक्तिका कथा र व्यथादेखि घरघरका कथाव्यथा र देशको कथाव्यथा पनि पाण्डेका समसामयिक सामाजिक र आर्थिक विषयका मुक्तकहरूमा अभिव्यक्त भएको पाइन्छ । कतै आफ्नै मन दुखेका कथा छन् । कतै देश दुखेका कथा छन् । कतै घरदेश छुटेका कथा छन् । कतै सुन्दर सपना टुटेका कथा छन् । कतै गरिबी, अभाव र पीडामा बाँचिरहेका मान्छेका व्यथा छन् । कतै बेथितिले भरिएको व्यवस्थाको वर्णन छ । कतै त्यही व्यवस्थाले रुवाएका भुइँमान्छेका अवस्थाको वर्णन छन् । अवस्था बदल्न भनेर व्यवस्था बदलेका राजनीतिज्ञहरू आफैं बदलिन नसकेकोप्रति गुनासा र असन्तुष्टिहरू पनि छन् । लुटे नि भाछ हजुर यहाँ कुटे नि भाछ नेताहरू बढे जताततै सबैलाई यो कुरो थाछ कहीँ नभा जात्रा नेपालको हाँडीगाउँमा भने झैं यो देशमा फटाहाहरूलाई गणतन्त्र आछ । समाजका पात्र र प्रवृत्तिप्रति इंगित गर्दै लेखिएका मुक्तकहरूले त्यो समाजको पात्र र तिनका प्रवृत्तिलाई उदांगो पारेको महसुस हुन्छ । मुक्तककारको यो अनुभव र अनुभूतिले आममान्छेको प्रतिनिधित्व गरेको पाइन्छ । सामाजिक र राजनीतिक बेथितिविसंगतिप्रति प्रहार गरिएका चोटिला मुक्तक मात्रै होइन, जीवनदर्शनका मुक्तक पनि छन् । मुक्तककार पाण्डेका प्रेमप्रणय र शृंगारिक मुक्तकहरू जीवनमा मधुर रस भरिदिने खालका छन् । प्रेमप्रणय र शृंगारका कोमल भावले सजिएका मुक्तकहरूले हृदयमा स्पर्श गर्दछन् । प्रेमप्रणयले जीवनमा लय भर्ने काम गर्छ । जीवनको लयलाई सुमधुर र मिठासयुक्त बनाउन प्रेमप्रणय अति आवश्यक हुन्छ । प्रेमप्रणयबिनाको जीवन निरस हुन्छ । जीवनमा रस भर्ने तत्व नै प्रेमप्रणय हो । यस्तै प्रेमप्रणय भाव र शृंगार रसले भरिएका मुक्तकहरूले पठनको भरपुर आनन्द प्रदान गर्दछन् । मान्छेको मनमा उत्पन्न हुने अनेक भावमध्ये प्रेमप्रणयको भाव सबैभन्दा मीठो हुन्छ, जसले जीवनमा रस र रङ भर्ने काम गर्छ । दुःख, पीडा, विषाद र अवसादको भावले चाहिँ जीवनलाई निरस र निस्सार ठान्दछ । त्यसैले जीवनमा उत्साह भर्ने हो भने प्रेमप्रणयको भाव जगाउनु आवश्यक हुन्छ । पाण्डेका प्रेमप्रणय र शृंगारिक मुक्तकहरूमा प्रेम, मिलन, बिछोड, हर्ष, खुसी, दुःख, पीडा, विषाद, अवसाद, घात, गुनासो, प्रायश्चित आदि भावको बाहुल्य छ । केही दोष अरूलाई दिने र केही दोष आफैंले लिने भाव पनि मुक्तकमा आएका छन् । प्रेमलाई व्यक्त गरे पनि पीडालाई अव्यक्त नै राख्ने भाव पनि आएका छन् । प्रेमको नासो र गुनासोका भाव छन् । उत्साह र उमंगका भाव छन् । आशा र निराशाका भाव पनि छन् । प्रेमप्रणयलाई जीवनको सौन्दर्य र प्रेरणाको स्रोतको रूपमा वर्णन गरिएको पाइन्छ । प्रेमप्रणयका सुकोमल भावहरूलाई मीठा शब्दमालामा उनेर लेखिएका मुक्तकहरूको पठन गर्दा मन आल्हादित हुन्छ । प्रेम र प्रेयसीको कल्पनामा मनले त्यसैत्यसै उडान भर्छ । प्रेमको भाव र प्रियसीका यादले भरिएका शब्दमालाहरूले मुक्तकलाई प्रेमिल र जीवन्त बनाएका छन् । प्रियसीका याद र प्रियसीसँगका बातका मीठा र सुकोमल भावहरूले पाठकको मनमा पनि प्रेमप्रणयको कुतकुती जगाउन मुक्तककार सफल छन् । प्रेमप्रणयको आग्रह र याचना, प्रेमप्रणयको अनुभव र अनुभूति, प्रेमप्रणयले दिएको आनन्द र प्रेमप्रणयमा दरार आउँदा मनभित्रैबाट प्रस्फुटित भएका पीडाका आवाजहरूलाई मुक्तकमा व्यक्त गरिएका छन् । प्रेमप्रणयमा हुने त्याग र समर्पण अनि विश्वास र भरोसाका भाव पनि मुक्तकमा मिठासपूर्वक आएका छन् । प्रेमप्रणय नै जीवनको शृंगार हो र प्रेमप्रणय नै जीवनको सहारा हो भन्ने भाव पाण्डेका मुक्तकहरूमा व्यक्त भएको पाइन्छ । हामी बाँचेको समाज उही हो । हामीले भोग्ने जीवन उस्तै हो । हामीले सामना गर्नुपर्ने समस्या पनि उस्तै नै हो । हेर्ने दृष्टिकोण र मनन गर्ने मन मात्रै फरक हो । यही हेर्ने दृष्टिकोण र बुझ्ने मनको फरकले हाम्रो जीवन पनि केही फरक झैं लाग्ने मात्रै हो । त्यसैले लेख्ने विषय उही भए पनि हेराइ र बुझाइको फरकले अनुभूति र लेखाइमात्रै फरक हुने हो । यस्तै फरक अनुभूति र फरक लेखाइ छन् पाण्डेका पनि । मन मदानी मा संख्यात्मकसँगै गुणात्मक विशेषता पनि छ । मुक्तकहरूमा विषय विविधता छ । हरेक मुक्तक चोटिला र प्रभावशाली छन्, जसले समयको प्रतिनिधित्व गर्दै वर्तमान समाज र राजनीतिभित्रको बेथितिविसंगतिप्रति चोटिलो प्रहार गर्ने र प्रेमप्रणयको बयान गर्ने सामथ्र्य बोकेका छन् । केही कमजोर मुक्तक पनि संग्रहमा परेका छन् ।"
एयर इन्डिया विमान दुर्घटना : विमानको भग्नावशेष अझै घटनास्थलमै,"काठमाडौं : एयर इन्डियाको विमान दुर्घटनाबाट अहिलेसम्म २ सय ७४ जनाको मृत्यु भएको भारतीय सञ्चारमाध्यमले जनाएका छन्। गत जेठ २९ गते एयर इन्डियाको लन्डनतर्फ उड्न लागेको विमान बोइङ ७८७८ ड्रिमलाइनर सरदार वल्लभभाइ पटेल अन्तर्राष्ट्रिय विमानस्थलबाट उडेको केही मिनेटमै दुर्घटनामा परेको थियो। विमान अहमदाबादस्थित बीजे मेडिकल कलेजको होस्टलमा ठोक्किँदा २ सय ४२ जना सवारमध्ये २ सय ४१ जनाको र बाँकी विद्यार्थी तथा सर्वसाधारण गरी हालसम्म २ सय ७४ जनाको मृत्यु पुष्टि भइसकेको छ। यस दुर्घटनामा २ सय ४२ जना (२ सय ३० यात्रु र १२ चालक दल) सवार थिए जसमा १ सय ६९ भारतीय, ५३ ब्रिटिस, ७ पोर्चुगिज र १ क्यानाडाली यात्री भएको एयर इन्डियाले जनाएको छ। २००९ मा पहिलो उडान गरेको जहाज २०११ बाट नियमित व्यावसायिक उडान गर्दै आएको थियो। दुर्घटनाको एक हप्ता बितिसक्दा समेत विमानको भग्नावशेष अझै घटनास्थलमै रहेको भारतीय अधिकारीहरूले बताएका छन्। भारतको टाइम्स अफ इन्डियामा प्रकाशित समाचारअनुसार, घटनास्थलको सुरक्षाका लागि तैनाथ रहेका अहमदाबादका सहायक प्रमुख दमकल अधिकृत जयेश खादियाले भने, टेल फिन (पुच्छर भाग) सहितको अवशेष अझै त्यहीँ छ। अहिलेसम्म त्यसलाई अन्यत्र सार्ने कुनै आदेश आएको छैन।मेघानीनगर प्रहरी चौकीका निरीक्षक डीबी बासियाले पनि विमान अवशेषको व्यवस्थापनबारे अन्तिम निर्णय नागरिक उड्डयन मन्त्रालयअन्तर्गतको एएआईबीले लिने भएकोले प्रहरीले घटनास्थल सुरक्षित राख्ने जिम्मेवारी मात्र पाएको बताएका छन्। दुर्घटनापछि भारतीय नागरिक उड्डयन मन्त्रालयअन्तर्गतको एएआईबीले अनुसन्धान अघि बढाएको छ। एएआईबी टोलीले नियमित रूपमा घटनास्थलको निरीक्षण गरिरहेको छ भने स्थानीय दमकलकर्मीहरूलाई फरेन्सिक र उड्डयन विज्ञहरूको सहयोगार्थ परिचालन गरिएको छ। विमानको टेल फिन दुई दिनपछि क्रेनमार्फत भवनको छतमाथिबाट झारिएको थियो। यसैबीच, असार ४ गते ककपिट भ्वाइस रेकर्डर भेटिएको पुष्टि गरिएको छ। यसअघि फ्लाइट डेटा रेकर्डर भेटिएको थियो। यी दुवै ब्ल्याक बक्सहरू भेटिनु दुर्घटनाको कारण पत्ता लगाउन महŒवपूर्ण हुने अधिकारीहरूको भनाइ छ। प्रधानमन्त्री नरेन्द्र मोदीका प्रधान सचिव पीके मि श्राले असार १ गते घटनास्थलको निरीक्षण गरेका थिए। त्यही क्रममा अधिकारीहरूले ब्ल्याक बक्सहरू भेटिएको जानकारी दिएका थिए। विमान अमेरिकामा निर्मित भएकाले अन्तर्राष्ट्रिय नियमानुसार अमेरिकी संस्था नेसनल ट्रान्सपोर्टेसन सेफ्टी बोर्ड (एन्टीएसबी) ले पनि यस घटनाको छुट्टै अनुसन्धान थालेको छ। यस घटनालाई हालसम्मको सबैभन्दा दुःखद् उड्डयन दुर्घटनामध्ये एक मानिएको छ। हालै मात्र मर्मत गरिएका इन्जिनहरू र पाइलटको अनुभवी टोलीले चलाएको यो विमान किन र कसरी दुर्घटनामा पर्यो भन्ने विषयमा एएआईबीको विस्तृत अनुसन्धानबाट विस्तृत विवरण आउने अपेक्षा गरिएको छ।"
"बालकचहरीमा अब्बल सबाल, सरकारले कहिले दिने जवाफ ?","कालीकोट : कुनै बेला गाउँका भद्रभलादमी जम्मा हुन्थे, सामूहिक निर्णय गर्थे, त्यसैलाई कचहरी भनिन्थ्यो । कर्णालीको भाषा र सभ्यतासँग कचहरी जोडिएको छ । हाल यो चलन विस्तारै हराउँदै एको छ । कचहरी बसिहाले पनि बालबालिकाका हकहितबारे छलफल हुँदैन । त्यसैकारण, कालीकोटका बालबालिकाले कचहरी सुरु गरेका छन् । पुरानो यो चलनलाई निरन्तरता दिँदै उनीहरूले बालबालिकाका समस्याबारे छलफल गर्छन्, समाधान खोज्छन् । कालीकोटको तिलागुफा नगरपालिका र शुभकालिका गाउँपालिकामा बालबालिकाको बालकचहरी सुरु भएको छ । बालकचहरीमार्फत बालबालिकाले आफ्ना मनका कुरा राख्छन् । खुलेर बोल्छन् । पट्यारलाग्दो एकोहोरो भाषण सुन्दै थाकेका बालबालिका बालकचहरी मार्फत फरक अनुभूति गर्छन् । गाउँमा बालबालिकाका कुरा कसैले सुन्दैनन्, यहाँका बालबालिकाको सामूहिक भनाइ छ बरु उल्टै पिट्छन्, थर्काउँछन्, गाली गछन्र्, श्रमशोषण, बालहिंसा र दुव्र्यवहार गर्छन् । हाम्रा घरका अभिभावकले त मनका कुरा सुन्दैनन्, बुभ्दैनन्, स्थानीय सरकार त परको कुरा हो । हामी बालबालिकाको आवाज कसले सुन्छ । स्थानीय सरकार र बालबालिकाबीच कालीकोटमा ठूलो खाडल छ । कर्णालीका १० वटै जिल्लाका स्थानीय सरकारले बालसहभागितालाई प्राथमिकतामा राखेका छैनन् । योजना निर्माण, छलफल बहसजस्ता साझा विषयमा उनीहरूलाई सहभागी गराइँदैन । कालीकोटको तिलागुफा नगरपालिका र शुभकालिका गाउँपालिकाले आयोजक भएर हालै सञ्चालन गरेको बालकचहरीमा बालबालिकाले साझा मुद्दा उठान गरे । जिम्मेवार निकायका सरोकारवाला जवाफदेही वक्तासँग बालबालिकाले प्रश्नोत्तर मात्र गरेनन् । अन्तरनिहित क्षमता देखाउने अवसर पनि पाए । कचहरीमा पहिलेजस्तो बालबालिकाले खुला चौरमा बस्नु परेन । बालबालिकालाई कुर्सी र कार्पेटको व्यवस्था गरियो । प्रमुख जवाफदेही वक्तालाई बालबालिकाले मनमा लागेका सबै प्रश्नहरू गरे । पालिकाका ठूलाबडा र बालबालिकालाई समान रूपमा बसाइयो । उनीहरूले दैनिक भोगेका, देखेका र सुनेका विषयमा सरोकारवालालाई बालकचहरीमा खुला प्रश्न राखे । जवाफ मागे । जवाफमा चित्त नबुझेका विषयमा पुनः प्रश्न गरे । गाउँमा बालबालिकाले भोग्नु परेको समस्याको आवाज गुञ्जियो । बालबालिकाको वास्तविक समस्याको पहिचान गर्ने थलो बन्यो बालकचहरी । उनीहरूले बालकचहरीमा उठेका साझा सबालको सम्बोधन सरकारले गर्नु पर्ने बताए । स्थानीय सरकार प्रतिबद्ध हुनुपर्छ । स्थानीय सरकार जिम्मेवार नभएका कारण कालीकोटका धेरै पालिकाबाट बालबालिका बालगृहमा पुगेका छन् । बालबालिकाका गहन प्रश्न तिलागुफा नगरपालिकाका प्रमुख शंकरप्रसाद उपाध्याय, उपप्रमुख महेन्द्रबहादुर शाही, प्रमुख प्रशासकीय अधिकृत कविराज न्यौपानेलगायतका वक्ता रहेको बालकचहरीमा तिलागुफा नगरपालिका३ निवासी तथा जिल्ला बालसञ्जालका अध्यक्ष बन्दना शाहीले पहिलो प्रश्न गरिन् । बालबालिकाको दिवा खाजाको राम्रो व्यवस्था नभएको, पाठ्यपुस्तक समयमा नपाएको, छात्रवृत्तिको दुरुपयोग भएको, गाउँमा सडक पुर्याउने नाममा डोजर चलाएर बाढीपहिरो, भूक्षय तथा जलवायु परिवर्तनले धनजनमा क्षति पुर्याएकोेदेखि कञ्चनपुरकी १३ वर्षीया बालिका निर्मला पन्तको बलात्कारपछि हत्यासम्मका विषय उठाइन् । उनले भनिन्, शिक्षा, स्वास्थ्य, खानेपानी, बालविवाह, छाउपडी प्रथा, जातीय विभेदजस्ता कुसंस्कारका विरुद्ध स्थानीय सरकारले चासो दिएको छैन । नगरपालिकामा बालमैत्री, अपांगतामैत्री भवन, शौचालय, बाटाघाटा, धारा, पँधेरा निर्माण भएका छैनन् । शाहीका प्रश्नको नगरप्रमुख शंकरप्रसाद उपाध्यायले जवाफ दिन नपाउँदै तिलागुफा नगरपालिका ५ निवासी नगरस्तरीय बालसञ्जालकी कोषाध्यक्ष सरिता न्यौपानेले शिक्षा शाखा प्रमुख लीलराज बमलाई प्रश्न तेस्र्याइन्, विद्यालय बाहिर रहेका बालबालिकालाई विद्यालय हाताभित्र ल्याउन के गर्नु पर्ला ? विद्यालयमा जाने दिवा खाजाको रकम कटौती हुँदैछ भन्ने सुनिएको छ, वास्तविकता के हो ? जवाफ पाऊँ । महादेव मावि फोइकोटमा कक्षा ९ मा अध्ययनरत छात्रा विक्षा विश्वकर्माले नगर उपप्रमुख महेन्द्रबहादुर शाहीलार्ई प्रश्नको ओइरो लगाइन् । बालबालिकाको नाममा विनियोजन गरिने बजेट कसका छोराछोरीले पाउँछन् ? हाम्रो क्षमता विकास किन हुँदैन ? कतिपय वडाले जंगल जाने बाटो बनाएर बालबालिका पनि हिँड्छन् भनेर बालबालिकाको नाममा विनियोजन हुने बजेट खर्च गर्छन् ? यसको अन्त्य कहिले हुन्छ ? , उनले प्रश्न गरिन् । उनको प्रश्न सकिन नपाउँदै अर्की छात्रा अनिता न्यौपानेको यस्तो प्रश्न आयो, हाम्रो पालिकामा बालहिंसा, बाल श्रम, बालदुव्र्यवहार, जातीय विभेद कहिले अन्त्य हुन्छ ? साथै नगरले विद्यार्थीका लागि कहिले नगर बस सञ्चालन गर्छ ? हजुरहरू त गाडीमा जानुहुन्छ । हामी पैदल हिँडेर जानुपर्ने समस्या कहिले समाधान हुन्छ ? यस्तै वडा बाल सञ्जाल छाप्रेकी अनिशा शाहीले कर्णालीमा सबैभन्दा बढी बालविवाह तिलागुफा हुने गरेको उल्लेख गरिन । साथै, बालविवाहबारे प्रहरीलाई जानकारी दिँदा पनि किन कुनै सुनुवाइ हँुदैन ? भन्ने जिज्ञासा राखिन् । सत्यदेवी मावि जुबिथामा अध्ययनरत छात्रा सपना शाहीले प्रहरीलाई फेरि प्रश्न सोधिन्, प्रहरी नै किन अपराधलाई ढाकछोप गर्छ ? छिमेकीको घरमा तास खेलाइरहेको सूचना त्यो घरको गृहणीले प्रहरीलाई खबर गरिन् । प्रहरी तास खेलिरहेको ठाउँमा पुग्यो तर तास खेल्नेहरूबाट दुई क्वाटर रक्सी दिनेबित्तिकै प्रहरी फर्कियो । तास खेल्नेलाई किन समातिएन ? साथै कञ्चनपुरजस्तो सुगम ठाउँमा १३ वर्षीया बालिकाको बलात्कारपछि हत्या हुन्छ । संलग्नको खोजी गर्न प्रहरी सक्दैन भने हामी दूरदराजका बालिकाको सुरक्षा कसरी हुन सक्छ ? हामीले दैनिक हिंसा र दुव्र्यवहार भोग्नुपर्छ । हाम्रा कुरा कहाँ भन्ने ? न सरकार सुन्छ, न प्रहरी सुन्छ । शुभकालिका गाउँपालिकास्तरीय बालसञ्जालका अध्यक्ष विपिन धितालले विद्यालयमा शिक्षकहरूले बालबालिकालाई गालीगलौज गर्ने गरेको खुलासा गरे । आफूलाई नाम नखुलाउने सर्तमा एक जना शिक्षकले तल्लोस्तरको गाली गर्दा आफूलाई त्यो विद्यालयमा पढ्न मन नलागेको बताए । उनले भने, यो समस्या समाधान कहिले हुन्छ, शिक्षा शाखा प्रमुखज्यू ? अर्की बालिका यमुना शाहीले शुभकालिका गाउँपालिकामा रहेका सवै विद्यालयमा नियमित पढाइ नहुने, शिक्षकहरू समयमा नआउने, विद्यालयमा खानेपानी, शौचालयको समस्या भएको, उपाध्यक्ष दिएको सेनेटरी भेन्टिङ मेसिन सुचारु नगरेकोले छात्राहरूलाई समस्या भएको बताइन् । उनले पालिका अध्यक्ष र उपाध्यक्षलाई सोधिन्, संस्थाहरूले गाउँमा आएर बालसमूह बनाइदिने, क्षमता विकास र नेतृत्व विकासमा लगानी गर्ने, स्थानीय सरकारले कहिले ध्यान दिन्छ ? सयांैको संख्यामा सहभागिता रहेको बालकचहरीमा ५५ जना बालबालिकाले बालसबालको उठान गरेका थिए । कालीकोटमा बालबालिकाले बालकचहरीमार्फत भोग्नुपरेको बाल श्रम, छात्रवृत्तिको दुरुपयोग, दिवा खाजाको दुरुपयोग, शिक्षकको अनुपस्थिति, विषयगत शिक्षकको अभाव, बाल दुव्र्यवहार, अपांगता भएका बालबालिकाका समस्यालगायतका विषय उठाए । बालबालिकामा अब्बल चेतनास्तर कालीकोटका बालबालिकाको चेतनास्तर र क्षमता आफूले सोचेभन्दा निकै माथि रहेको नगरप्रमुख शंकरप्रसाद उपाध्यायले बताए । कार्ययोजना बनाएर बालबालिकाले उठाएका सबै सबालको समाधानमा आफू लागि पर्ने उनले प्रतिबद्धता जनाए । बालबालिकाले उठाएका सबै प्रश्न र गुनासाहरू सत्य छन्, उनले भने, नगर सरकारको तर्फबाट कुनै कमी आउन नदिन आगामी दिनमा नगरसभा र कार्यपालिकामार्फत बालनीति निर्माण गर्नुका साथै बालबालिकाको क्षेत्रमा बालबजेट बिनियोजन गर्नेछौं । विद्यालयमा अनुगमन प्रभावकारी रूपमा गर्दै अनियमितता गर्ने शिक्षक विद्यार्थी र अभिभावकलाई समेत सचेत गराउनेछौं । विद्यालय जाने बाटो मर्मत गर्ने, बालबालिकाको सहभागितामा विनियोजित बजेट खर्च गर्नेछौं । यहाँका सबै सरोकारवालाले बालबालिकाका जिज्ञासाको जवाफ दिँदै नौ बुँदे साझा प्रतिबद्धता जनाए । बालबालिकाबाट आएको सबाल समाधानका लागि बाल हिंसा न्यूनीकरण गर्न जिल्ला प्रहरीसहितका सरोकारवालाले गाउँगाउँमा चेतनामूलक अभियान सञ्चालन गर्ने, विद्यालयमा जाने दिवा खाजा, पाठ्यपुस्तक र छात्रवृत्तिको सदुपयोग भए नभएको अनुगमन गरी दोषीलाई कानुनी कारबाही गर्ने, सबै बालबालिकाको क्षमता विकासका लागि विद्यालय, स्थानीय पालिका र अन्य निकायले रचनात्मक कार्यक्रम सञ्चालन गर्ने, बालविवाह न्यूनीकरणका लागि अभियान सञ्चालन गर्ने कचहरीमा प्रतिबद्धता जनाए । बालबालिकाको आवाज सुन्नुपर्छ जिल्लाभरि बाल क्लब गठन, पुनर्गठन तथा क्षमता विकास गर्ने, विद्यालय शान्ति क्षेत्रलाई प्रभावकारी बनाउन अनुगमन गर्ने, बाल श्रममा रहेका बालबालिकाको तथ्यांक संकलन गरी समस्या समाधानको योजना बनाउने र होटल बाल श्रमिकको अनुगमन गरी बाल श्रममुक्त होटल बनाउने, अपांगता भएका बालबालिकाको शिक्षाका लागि स्थानीय तहमार्फत पहल गर्ने नगर उपप्रमुख महेन्द्रबहादुर शाहीले वाचा गरे । बालबालिकाको प्रश्न र सरोकारवालाको जवाफ अनि आगामी दिनमा सुधारका लागि गरिएका प्रतिबद्धताले बालबालिकाको पनि आवाज सुन्नु पर्ने रहेछ भन्ने महसुस भएको उनले बताए । उनले भने, कालीकोटका विभिन्न गाउँ तथा नगरपालिकाले पनि बालबालिकाका सबालबारे छलफल गर्न बालकचहरीको अभ्यास गर्नुपर्छ । यस्तो बालकचहरी कालीकोटका केही पालिकामा मात्र नभई कर्णाली प्रदेशका १० वटै जिल्लाका ७९ पालिकामा लागू गर्नुपर्छ । कालीकोटका बालबालिकामा पनि तार्किक क्षमता होला भन्ने आफूले कल्पना नगरेको उनले सुनाए । कुरीति जरैदेखि उखेल्नु जरुरी सरकारको नारा छ, बिहेबारी : २० वर्ष पारि । तर, कर्णाली प्रदेशमा त्यसको ठीक उल्टो देखिन्छ, बिहेबारी ः २० वर्ष वारि । जतिले विवाह गर्छन्, त्यसको आधाभन्दा बढीले उमेर नपुग्दै विवाहको साइनो जोड्छन् । बालविवाहको त्यही उल्टो तथ्यांक केलाउँदै पहाडी जिल्ला कालीकोटका बालिका भने बिहे रोक्न बाल कचहरीको सहारा खोजिरहेका छन् । यो कार्यका लागि शुभकालिका गाउँपालिकाको तर्फबाट साझा प्रतिबद्धता रहेको गाउँपालिका अध्यक्ष गोविन्दप्रसाद आर्चायले बताए । उनले भने, पछिल्लो समय सामाजिक सञ्जालको उपयोगका कारण पारिवारिक दबाबभन्दा केटाकेटी आफैं भागेर विवाह गर्ने प्रचलन बढेकोमा यसको रोकथामका लागि स्थानीय सरकार नै जिम्मेवार हुनुपर्छ । छोरीको रजस्वला नहुँदै विवाह गरिदिए मुक्ति मिल्छ भन्ने धार्मिक मान्यता अझै केही ठाउँ यथावत् रहेको देखिन्छ । बालसहभागितालाई विशेष जोड दिइने बालबालिकाका सबालहरू सम्वोधन गर्न कुनै कसुर बाँकी नराख्ने शुभकालिका गाउँपालिका उपाध्यक्ष धर्मकला शाहीले प्रतिबद्धता व्यक्त गरिन् । भनिन्, हाम्रो समुदायका अभिभावक खासै पढेलेखेका छैनन् । छोराछोरीको विवाह गरिदिए परिपक्व हुन्छ भन्ने भ्रमले सानैमा विवाह गरिदिन्छन् । अभिभावकले करकापमा विवाह गरिदिएपछि नाइँ भन्ने अवस्था हुँदैन । अब स्थानीय सरकारको तर्फबाट यस्ता कार्यको रोकथाम गर्न बालनीति, जनचेतनामूलक अभियान र कार्यक्रम सञ्चालन गर्छौं । बालसहभागितालाई विशेष जोड दिइने उनले बताइन् । हरेक सरकारका काम कार्यमा बालसहभागिता गराउने छौं । दलित र विपन्न समुदायमा बालविवाहविरुद्धको कानुनले कुनै प्रभाव नपारेको भन्ने सुन्नमा आएकाले आगामी दिनमा थप अनुगमनलाई प्रभावकारी बनाउँछांै, उनले भनिन् । सहभागी विद्यार्थीले बालविवाहविरुद्ध बनेका कानुन, कसुरदारलाई हुने सजायबारे गाउँगाउँ र घरघरै खुला बहस चलाउनु आवश्यक रहेको उनले बताइन् । कर्णालीमा बालकचहरी किन ? बालश्रम, बालविवाह, विद्यालय छोड्ने दर, शारीरिक तथा मानसिक हिंसा र बालअधिकार उल्लंघनका घटनाहरू कर्णालीमा अझै विद्यमान छन् । जातीय विभेद, छाउपडी प्रथाले जरा गाडेको छ । कर्णाली प्रदेशका ग्रामीण तथा दुर्गम क्षेत्रहरूमा कानुनी पहुँच सीमित छ, जसले गर्दा बालबालिकाले न्याय पाउन सक्दैनन् । त्यसैले समुदायमै बालमैत्री तरिकाले समस्या समाधान गर्न बालकचहरी उपयोगी माध्यम भएको छ । बालबालिकासँग सम्बन्धित मुद्दा र समस्याहरूको समाधान बालमैत्री तरिकाले गर्ने एक वैकल्पिक न्याय प्रणाली नै बालकचहरी हो । बालकचहरीमा कानुनी सजायको सट्टा समझदारी, मेलमिलाप र पुनर्संस्कारलाई प्राथमिकता दिइन्छ । यो प्रक्रिया नेपालको बालअधिकारसम्बन्धी नीति, बालबालिकासँग व्यवहार गर्ने मान्यता र अन्तर्राष्ट्रिय अभ्याससँग मेल खान्छ । कर्णाली प्रदेशको कालीकोट जुम्ला, हुम्ला मुगु, डोल्पा, पश्चिम रुकुमलगायतका जिल्लाहरूमा स्थानीय बाल क्लब, बालसञ्जाल र विद्यालयसँग समन्वय गरेर बालकचहरी सञ्चालन गर्ने गरिन्छ । कुनै स्कुलमा शिक्षकले बालबालिकालाई कुटपिट गरे भने बालकचहरीमार्फत मिलापत्र गराउने, सचेतना दिने र विद्यालयमा बालमैत्री वातावरण बनाउन पहल गरिन्छ । त्यो दिनको कचहरी कालीकोटको सदरमुकाम मान्मबाट करिब ५ घण्टा हिँडेपछि पुगिन्छ शुभकालिका गाउँपालिका । त्यहीँको एउटा स्कुल मैदानमा कचहरी बसिरहेको थियो । साना उमेरसमूहका बालबालिकाले छलफल चलाइरहेका थिए । बूढापाकाहरू टाउको हल्लाउँदै छलफल सुनिरहेका थिए । कर्णाली प्रदेशमा मुख्य समस्याका रूपमा देखिएको बालविवाह कचहरीको छलफलको विषय थियो । कालीकोटमा किशोरीहरूले वडावडामा बालकचहरी गर्छन् । विद्यमान रूपमा रहेको विकृति र विसंगतिलाई न्यूनीकरण गर्न योजना बनाउँछन् । आफ्नै उमेरसमूहका साथीको विवाहको कुरा उठाउँछन् । बालअधिकार, बालहिंसा र बालदुव्र्यवहारका र बाल श्रम रोक्न के गर्ने ? भन्दै विषयगत शाखाका प्रमुख तथा शिक्षक, अभिभावक अनि घरदैलोको सरकारलाई प्रश्न सोधिरहन्छन् । त्यो दिनको कचहरी कस्तो लाग्यो ? भिरको बाटो ओरालो झर्दै गरेका सामाजिक अभियन्ता तुलाराम पाण्डेले जवाफ दिँदै भने, हाम्रो गाउँमा अहिले यही समस्याले सताएको छ । प्रायः बालबालिकाले केटाकेटी उमेरमै विवाह गर्नाले समाज झन् बिग्रिँदै गएको छ । उनका अनुसार ९ वर्षमा विवाह गरेका जोडीहरू पनि गाउँमा छन् । बालविवाहको समस्या हटाउन प्रदेश सरकार प्रतिबद्ध छ । प्रदेश सरकारले निश्चित बजेट र स्रोतसाधनका आधारमा काम गर्नुपर्ने बाध्यता छ । बालविवाहजस्ता सामाजिक अपराधका विषयमा सबै पक्षको सहभागिता र सक्रियता आवश्यक छ । हालसम्म बालविवाहको रोकथामका लागि कर्णाली प्रदेश सरकारले विशेष कार्यक्रम र नीति ल्याएको छ । यामलाल कँडेल, मुख्यमन्त्री, कर्णाली प्रदेश कर्णाली प्रदेशमा कलिलै उमेरमा विवाह गरेका आमाबाट जन्मिएका अधिकांश बच्चामा कुपोषणको समस्या देखिएको छ । शारीरिक, मानसिक, आर्थिक सामाजिक रूपमा परिपक्व नभई लहलहैमा विवाह गरेका कारण कसैले अकालमै ज्यान गुमाउनु परेको छ। कर्णाली प्रदेश सरकार जिम्मेवार नभई कर्णालीमा बालविवाहको डरलाग्दो अवस्था न्यूनीकरण गर्न सकिँदैन । भर्निसा विष्ट, किशोरी भर्खरै १५१७ टेक्दै गरेको तेस्रो पुस्ताले कचहरीमा उठाएको सबालमा ढल्किँदै गरेको पहिलो पुस्ता खुसी देखिन्थ्यो । तर, जाजरकोटमा बसेर सिंगो कर्णालीको बालविवाहको उमेरसमूह केलाइरहेका बालअधिकारकर्मी बाले विश्वकर्माको कुरा सुनेपछि बल्ल थाहा भयो बालविवाहको पीडाले सिंगो कर्णाली नै दुःखी छ । उनका अनुसार २० वर्षमुनिको गैरकानुनी विवाहको तथ्यांक हेर्ने हो भने कर्णाली प्रदेशमा ७३ प्रतिशत देखिन्छ । हरेक दुई जना बालबालिकामा एक जनाको विवाह गैरकानुनी तरिकाले भइरहेको छ । घरमा आमाबुवाले माया नगर्ने । सामाजिक सञ्जालमा कसैले माया गर्दा यही पो रहेछ कि क्या हो माया गर्ने भनेर जालमा पर्ने गरेको र साथीहरूबीचमा नै विवाहको अस्वस्थ प्रतिस्पर्धाले पनि बालविवाह बढाइरहेको उनले बताए । १५ वर्षदेखि १८ वर्षको उमेरसमूहमा हुने बालविवाह पनि भयावह छ । डरलाग्दो तथ्यांक बालविवाहको उमेरसमूह हेर्दा खासगरी १५ देखि १८ वर्ष उमेरसमूह बढी देखिन्छ । तर १३१४ वर्षको उमेरमा हुने विवाहको तथ्यांक पनि एकदमै डरलाग्दो छ । राष्ट्रिय जनगणना २०७८ अनुसार २० वर्षमुनिका ६० प्रतिशत बालक र ८२ प्रतिशत बालिकाले वालविवाह गरेका छन् । यस्तै १८ वर्षमुनिका बालक १९ प्रतिशत र बालिका ४५ प्रतिशतले बालविवाह गर्ने गरेका छन् । त्यस्तै, कर्णालीमा हाल ७३ प्रतिशतले बालविवाह गर्ने गरेको तथ्यांक छ । बालबालिकाले आफैं विवाह गर्ने गरेको अध्ययनले देखाएको छ । मोबाइल फोनको प्रयोग र घर परिवारमा आमाबुवाको पर्याप्त माया नपाउनु यसका मुख्य कारण देखिएका छन् । मानव विकास सूचकांकका आधारमा चौथो स्थानमा रहेको कर्णालीको जुम्लामा बालविवाहकै कारण १९ वर्षमुनिका ३३ प्रतिशत बालिका गर्भवती हुने गरेको पाइएको छ । तीन वर्षको तथ्यांक केलाउँदा कर्णालीका १० वटै जिल्लामा २ लाखभन्दा बढीले उमेर नपुग्दै विवाह गरेका छन् । तीमध्ये ४० हजार ९ सय ६१ किशोरी २० वर्ष नपुग्दै गर्भवती भए । २० वर्षमुनिका कर्णाली प्रदेशको सबैभन्दा कम ६० प्रतिशत हुम्लामा र सबैभन्दा बढी ७६ प्रतिशत सल्यानमा बालविवाह हुने गरेको छ । यसैगरी १८ वर्षमुनि विवाह गर्नेहरूमा सबैभन्दा कम १९ प्रतिशत डोल्पा, सबैभन्दा बढी ३७ प्रतिशत रुकुमपश्चिम र ३७ प्रतिशत सल्यान रहेको छ । यसकारण हामीलाई चाहियो बालकचहरी अञ्जु बुढा, उपाध्यक्ष, वडा बाल क्लब सामाजिक रूपमा विद्यमान विकृति विसंगतिको रूपमा रहेको बालविवाह र छाउपडी प्रथाको अन्त्य अझै भएको छैन । पहिलेको तुलनामा बालविवाह गर्नेहरूको संख्यामा कमी आएको छ । तर भित्रभित्र लुकिछिपी सामाजिक सञ्जालको दुरुपयोगका कारण अझै गाउँमा वालविवाह भइरहेको छ । यसको रोकथामका लागि स्थानीय सरकार, प्रहरी प्रशासन नै जवाफदेही हुनुपर्छ । स्थानीय तथा जिल्ला स्तरका सरोकारवालाहरू सामाजिक रूपान्तरणका अभियानमा ऐक्यबद्ध छैनन् । त्यसैले हामीले कालीकोटका विभिन्न स्थानीय तहमा बालकचहरीमार्फत जनप्रतिनिधि, सामाजिक संघसंस्थाका अगुवा र सञ्चारमाध्यमसँग अन्तरक्रिया गरी बालबालिकाको सबाल र समस्याहरूमाथि बृहत् छलफल गर्ने गरेका छौं । सुरुमा बालबालिकाले उठाएका सबालहरू कसैले सुन्दैनथे । अहिले सम्पूर्ण बालबालिकाको सामूहिक उपस्थितिमा गरिने बालकचहरी प्रभावकारी हुँदै गएको छ । सुवास सहकारी, सदस्य, पालिका बाल क्लब बालकचहरीमार्फत बालबालिकाका सबालहरू उठान गर्ने गरेका छौं । गाउँमा बालबालिका माथि बालहिंसा, दुव्र्यवहार, बाल श्रम, बालशोषण भइरहेको छ । बालविवाह, छाउपडी प्रथा, जातीय विभेद कायमै छ । गाउँपालिकामा बालमैत्री धारा, विद्यालय, बाटाघाटा, भवन, शौचालय नहँुदा अहिले पनि कर्णालीका बालबालिका समस्यामा छन् । यसको रोकथाम गर्न राज्यले नै ध्यान दिनुपर्छ । जिल्लाको नरहरीनाथ गाउँपालिका ८ शीतला गाउँमा अहिले पनि उमेर नपुगी विवाह गर्ने बालबालिकाको संख्या वृद्धि हँुदै गएको छ । यसलाई तत्काल रोक्न पालिका सरकार जिम्मेवार हुनुपर्छ । गाउँमा लागूऔषधका कारण बालबालिका नराम्रो बाटोमा लागिरहेका छन् । यस्तो अवस्थामा पनि स्थानीय सरकारले वास्ता नगरेपछि हामीले बालकचहरीको सुरुवात गरेका हौं । मनिषाकुमारी बुढा, सदस्य, किशोरी समूह बालकचहरी कार्यक्रमले बालबालिकाका सबालहरू मात्रै सम्बोधन भएका छैनन् । बालबालिकामा हरेका समस्याहरू पनि समाधान भएका छन् । स्थानीय तहका जनप्रतिनिधिहरूसँग एक्लै बालक वा बालिका गएर आफ्ना समस्या राख्दा कसैले सुनुवाइ गर्दैनथे । तर आजकल बालकचहरीको सुरुवात भएपछि सरकार र सरोकारवाला दुवैले सुन्ने गरेका छन् । कर्णालीका बालबालिकाको अवस्था अहिले पनि कष्टकर छ । समयमा पाठ्यपुस्तक राज्यले पठाउँदैन । पाठ्यपुस्तक समयमा आएको वर्ष विद्यालयमा समयमा पढाइ सुरु हुँदैन । विषयगत शिक्षकहरूको उपस्थिति हँुदैन । विद्यालयमा सेनेटरी प्याडको अभावका कारण छात्रा नियमित स्कुल आउँदैनन् । त्यसैले यस्ता समस्या बालकचहरीमार्फत समाधान हुन्छन् ।"
"विप्लवको साथ खोज्दै प्रचण्ड, खुमलटारमा आज भेटवार्ता","काठमाडौं : नेपाल कम्युनिष्ट पार्टी (माओवादी केन्द्र) का अध्यक्ष पुष्पकमल प्रचण्ड र नेकपाका महासचिव नेत्रविक्रम चन्द विप्लवबीच भेटवार्ता भएको छ। खुमलटारस्थित निवासमा आज बिहान प्रचण्डलाई प्रवक्ता प्रकाण्डलाई लिएर विप्लवलाई लिएर पुगेका हुन्। भेटमा समसामयिक राजनीतिक विषयमा छलफल भएको प्रचण्ड सचिवालयले जनाएको छ। दुई नेताबीच तत्काल सहकार्य गर्ने र पार्टी एकता गर्न छलफल चलाउँदै जाने समझदारी बनेपछि पछिल्लो समयमा भेट पातलिएको छ। हाल समाजवादी मोर्चाको संयोजक विप्लव छन्। तर, माओवादी केन्द्रका अध्यक्ष प्रचण्ड सरकारबाट बाहिरिएपछि मोर्चा निष्क्रिय जस्तै बनेको छ। प्रचण्डले पार्टी एकताका लागि विप्लव लगायत पूर्वमाओवादी नेतासँग छलफल भइरहेको सार्वजनिक रुपमै बताउँदै आएका छन्। तर, प्रचण्डलाई आगामी महाधिवेशनबाट नेतृत्व छाड्नुपर्ने दबाब उपमहासचिव जनार्दन शर्मा लगायतले पार्टीभित्रबाटै बढाइरहेका छन्।"
"संसद्मा रास्वपा र राप्रपाको अवरोध, विनियोजन विधेयकमाथि छलफल जारी","काठमाडौं : प्रतिनिधिसभा बैठकमा विपक्षी दलहरूले अवरोध जनाएका छन्। बैठकको कारवाही अघि बढ्ने वित्तिकै विपक्षी दल राष्ट्रिय प्रजातन्त्र पार्टी (राप्रपा), राष्ट्रिय स्वतन्त्र पार्टी (रास्वपा) लगायत दलहरूका सांसद सिटबाट उठेर विरोध जनाएका छन्। सभामुख देवराज घिमिरेले बोल्ने समय दिएपश्चात पश्चात बैठकमा बोल्दै रास्वपाकी सांसद सुमना श्रेष्ठले आफूहरूले बेचिएका नागरिकको आवाज उठाएकाले छानबिनको माग गरेको बताइन्। उनले बोल्ने क्रममा भिजिट भिसाको नाममा लाखौं लाखौं युवा ठगिएको विषयमा आन्दोलित हुँदै गर्दा सरकारले वेवास्ता गरेको आरोप धारणा राखिन्। त्यसपश्चात राप्रपाकी सांसद रोशन कार्कीलाई बोल्न सभामुखले समय दिए। उनले बोलेपछि सभामुखले विभिन्न १० वटा मन्त्रालयको विनियोजन विधेयकमाथिको छलफल अगाडि बढाएका हुन्। अहिले भने रास्वपाका सांसदले वेल घेराउ गरेका छन्। गत जेठ १५ गते संसद्मा प्रस्तुत गरेको विनियोजन विधेयक, २०८२ माथिको छलफल जारी छ । आजको बैठकमा सङ्घीय मामिला तथा सामान्य प्रशासन मन्त्रालय, ऊर्जा, जलस्रोत तथा सिँचाइ मन्त्रालय, रक्षा मन्त्रालय, खानेपानी मन्त्रालय र स्वास्थ्य तथा जनसङ्ख्या मन्त्रालयको वार्षिक विनियोजन माथि छलफल हुनेछ । त्यस्तै, शिक्षा, विज्ञान तथा प्रविधि मन्त्रालय, परराष्ट्र मन्त्रालय, श्रम, रोजगार तथा सामाजिक सुरक्षा मन्त्रालय, गृह मन्त्रालय र सञ्चार तथा सूचना प्रविधि मन्त्रालयको आगामी आर्थिक वर्षको बजेट प्रस्ताव माथि छलफल हुने कार्यसूची छ ।"
यादहरू,"नसम्झुँ भन्छु झन् बढी सम्झन्छ मन नगरुँ प्रेम भन्छु झन् हृदय केन्द्रमा झांगिन्छ प्रेमको विरुवा नगरुँ याद भन्छु झन् बेसी किन आउँछन् यादहरू ? छैन कतै याद मेट्ने कुनै इरेजर ? अथवा म्यासेन्जर, भाइवर वा ह्वाट्सएपमा जस्तै छैन डिलिटका कुनै अप्सन ? प्रश्न गर्छु म आफैंसित पटक पटक नगरुँ याद भन्छु झन् बेसी हुरी चलाएर किन आउँछन् यादहरू ? आए त हुन्थ्यो याद मात्र तर सँगै बोकेर आउँछ छटपटी, बेचैनी र हर्छ अमन, चैन भोक, प्यास अनि निद्रा यादहरूले मनको दैलो टेकेपछि आँखा टोलाउँछ हृदय डोलाउँछ खुशी लोलाउँछ कतै शान्ति हुन्न कुनै औषधिले छुन्न त्यसैले नआओस् याद भन्छु झन् बेस्सरी मुटुमा आँधी चलाएर किन आउँछन् यादहरू ? याद आएपछि सँगै खहरे उर्लन्छ गालाका डोबहरूमा अनि एकाएक अलप हुन्छन् ओठको मुस्कान त्यस्तै गालाको लाली पनि वर्तमानको पारिलो घाम छेकिन्छ यादको बादले म घामप्रिय मान्छे बादलको छेकबार अप्रिय लाग्छ मलाई र त नआओस् भन्छु याद झन् तुफान बनेर । कविता"
महामन्त्रीमा ढकाल नै भएको अभिलेख सार्वजनिक भएपछि रास्वपाले गर्यो जिम्मेवारी हेरफेर,"काठमाडौं : राष्ट्रिय स्वतन्त्र पार्टीले कवीन्द्र बुर्लाकोटी महामन्त्री र मनीष झालाई प्रवक्ता बनाएको छ। शनिबार बिहान बसेको रास्वपा केन्द्रीय समितिको बैठकले यसअघि कार्यवाहक महामन्त्री रहेका बुर्लाकोटीलाई महामन्त्री र कार्यवाहक प्रवक्ता रहेका झालाई प्रवक्ताको जिम्मेवारी दिने निर्णय गरेको झाले जानकारी दिए। शुक्रबार निर्वाचन आयोगमा रास्वपाको महामन्त्रीमा ढकाल रहेको अभिलेख सार्वजनिक भएको थियो। रास्वपाबाट कारबाहीमा परेका ढकालले निर्वाचन आयोगमा अभिलेखको विवरण अद्यावधिक भए नभएकोबारे सूचना माग गरेका थिए। त्यसको जवाफमा आयोगले भनेको छ,प्रस्तुत विषयमा तपाईँले यस आयोगमा मिति २०८२०३०४ मा दर्ता गर्नु भएको निवेदन माग बमोजिम राष्ट्रिय स्वतन्त्र पार्टी (रास्वपा)को केन्द्रीय समितिका पदाधिकारी तथा सदस्यको हेरफेर भएको विवरण मिति २०८०१२२० मा अद्यावधिक भएको र त्यसभन्दा पछि हालसम्म अद्यावधिक भएको अभिलेखबाट नदेखिएको ब्यहोरा आदेशअनुसार अनुरोध छ। डा मुकुल ढकाल नै महामन्त्री भएको पत्र निर्वाचन आयोगबाट सार्वजनिक भएपछि रास्वपा केन्द्रीय समितिको बैठकले जिम्मेवारी हेरफेर गरेको हो। रास्वपा आज तेस्रो वर्ष पूरा गरी चौथो वर्षमा प्रवेश गरेको छ। रवि लामिछानेको नेतृत्वमा २०७९ असार ७ गते राष्ट्रिय स्वतन्त्र पार्टी घोषणा भएपनि निर्वाचन आयोगमा असार १७ गते दर्ता भएको थियो। लामिछाने सहकारीको बचत रकम ठगेको अभियोगमा पूर्वपक्षका लागि रुपन्देही जिल्ला कारागारमा छन्।"
नेपालमा पहिलो पटक अन्तरदेशीय जेसीआई लिडरशिप एकेडेमी हुने,"काठमाडौं : नेपालमा पहिलोपटक अन्तर्राष्ट्रियस्तरको जेसीआई लिडरशिप एकेडेमी आयोजना हुने भएको छ। नेपाल, भारत, बङ्गलादेश र श्रीलङ्काका जेसीआईयुवाहरुको नेतृत्व क्षमता अभिवृद्धि गर्ने लक्ष्यसहित जुलाई ३१ देखि अगस्ट १ सम्म नेपालमा आयोजना हुन लागेको हो। एकेडेमीमा चारै देशका पदाधिकारीसहित विभिन्न तहका जेसीआई सदस्यहरुको सहभागिता रहने नेपाल जेसीजका राष्ट्रिय अध्यक्ष सिनेटर रजनी थापाले जानकारी दिइन् । उनले भनिन्, 'यस कार्यक्रमले युवाहरूलाई नेतृत्वका नयाँ दृष्टिकोण, अन्तरदेशीय सहयोग र सकारात्मक नेतृत्व विकासमा अभिप्रेरित गर्नेछ। साथै यसले दक्षिण एसियाली मुलुकका जेसीआई सदस्यहरूबीच आपसी मित्रता र सहकार्यको नयाँ ढोका खोल्नेछ।' चार देशबीच ऐतिहासिक समझदारी हालै मङ्गोलियाको उलानबटारमा सम्पन्न    सम्मेलनमा नेपाल, भारत, बङ्गलादेश र श्रीलङ्काका जेसीआई राष्ट्रिय अध्यक्षहरूको संयुक्त उपस्थितिमा एकेडेमीको सम्झौतापत्रमा हस्ताक्षर गरिएको थियो। सम्झौताअनुसार, चारै देशले पालैपालो प्रत्येक वर्ष एकेडेमीको आयोजना गर्ने सहमति गरेका छन्। सन् २०२५ को पहिलो संस्करण नेपालमा आयोजना हुँदैछ। जुन यस क्षेत्रीय सहकार्यको ऐतिहासिक प्रारम्भ मानिएको छ। युवा नेतृत्व र अन्तरदेशीय सहकार्यमा जोड कार्यक्रममा सहभागी हुने जेसीआई सदस्यहरुलाई विभिन्न नेतृत्व विकास सम्बन्धी कार्यशाला, समूहगत छलफल, अभ्यासात्मक तालिम तथा अन्तरसंवादात्मक सत्रमार्फत प्रभावकारी नेतृत्वकला सिकाइनेछ। यसमार्फत युवाहरूमा भविष्यदृष्टि युक्त नेतृत्व, जिम्मेवारी बोध र सहकार्यको भावना अभिवृद्धि गरिने छ। कार्यक्रमले केवल व्यक्तिगत क्षमताको विकास मात्र नभई अन्तरदेशीय सहकार्य र दक्षिण एशियाली क्षेत्रको युवा सञ्जाल निर्माणमा समेत उल्लेखनीय भूमिका खेल्ने अपेक्षा नेपाल जेसीआईले गरेको छ।"
कात्तिक दोस्रो साता उपनिर्वाचन गर्ने तयारी,"कात्तिकको दोस्रो साता निर्वाचन गर्ने गरी नेपाल सरकारको परामर्शमा असार १६ गतेभित्र आयोगले मिति तोक्ने तयारी गरेको छ। काठमाडौं : निर्वाचन आयोगले कात्तिकको दोस्रो साता प्रतिनिधिसभा उपनिर्वाचनको प्रस्ताव गरेको छ। आयोगका पदाधिकारीले शुक्रबार प्रधानमन्त्री केपी ओलीसँग भेट गर्दै प्रतिनिधिसभा, प्रदेशसभाका रिक्त स्थान र राष्ट्रियसभामा आगामी फागुन २० गते रिक्त हुने १८ स्थानसहित स्थानीय तहका रिक्त स्थानमा उपनिर्वाचनबारे परामर्श गरेको छ। प्रधानमन्त्री ओलीलाई आयोगका कार्यवाहक प्रमुख निर्वाचन आयुक्त रामप्रसाद भण्डारीसहित आयुक्तहरूले भेटेर आगामी कात्तिकको दोस्रो साता प्रतिनिधिसभा र प्रदेशसभाको उपनिर्वाचन गर्न र राष्ट्रियसभामा आगामी फागुन २० गते रिक्त हुने १८ स्थानका लागि निर्वाचन तय गर्ने विषयमा छलफल गरेको हो। प्रतिनिधिसभाका सदस्यको रूपन्देही क्षेत्र नं ३ र गण्डकी प्रदेशसभाको मनाङ क्षेत्र नं १ (२) को रिक्त सदस्यका लागि कात्तिकको दोस्रो साता निर्वाचन गर्ने गरी नेपाल सरकारको परामर्शमा यही असार १६ गतेभित्र आयोगले मिति तोक्ने तयारी गरेको छ। रूपन्देही ३ बाट निर्वाचित राप्रपाका दीपक बोहराको निधनपछि उक्त स्थान रिक्त छ। यस्तै मनाङ १ (२ बाट निर्वाचित दीपक मनाङेको पद रिक्त भएपछि उपनिर्वाचन गर्नु परेको हो। यसैगरी आयोगले स्थानीय तहमा १३ वटा वडाध्यक्षको पद रिक्त रहेकोबारे पनि प्रधानमन्त्रीलाई जानकारी गराएको छ। प्रधानमन्त्री ओलीले निर्वाचनका लागि आयोगले गरेको तयारीअनुसार आवश्यक सहजीकरणका लागि सरकारले सहयोग गर्ने विश्वास दिलाए। उनले २०८४ सालको निर्वाचनका लागि गर्नुपर्ने तयारी पनि गर्दै गर्न आयोगलाई सुझाव दिए। भेटका अवसरमा आयुक्तहरू डा जानकीकुमारी तुलाधार र सगुनशमशेर जबरा, प्रधानमन्त्री तथा मन्त्रिपरिषद्को कार्यालयका उच्चाधिकारीलगायत सहभागी थिए।"
