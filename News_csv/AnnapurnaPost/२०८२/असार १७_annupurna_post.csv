शीर्षक,विवरण
"कुलिङ पिरियड नराखि विधेयक अगाडि बढाउनु हुँदैन, संसदको अपमान गरी प्रावधान सच्याउनेलाई कारबाही गर्नुपर्छ","काठमाडौं : निजामती विधेयकमा दुईवर्षे कुलिङ पिरियडको व्यवस्थालाई लत्याएर प्रतिनिधिसभाबाट पारित भएपछि पुन: विरोध सुरु भएको छ। अवकाशप्राप्त कर्मचारीलाई पुन: नियुक्ति रोक्न राखिएको दुईवर्षे कुलिङ पिरियडको व्यवस्था राज्य व्यवस्था समितिबाट सर्वसम्मत पारित भएपनि प्रतिनिधि सभामा सभापति रामहरि खतिवडाले पेश गरेको विधेयकको मस्यौदामा कुलिङ पिरियडको प्रावधान कमजोर बनाएपछि सांसदहरु समेत आक्रोशित बनेका छन्। आइतबार बसेको प्रतिनिधिसभा बैठकमा छलफलपछि निजामती विधेयक पारित गरेको हो। संघीय मामिला तथा सामान्य प्रशासनमन्त्री राजकुमार गुप्ताले विधेयक पारित गरियोस् भन्ने प्रस्ताव पेस गरेलगत्तै सभामुख देवराज घिमिरेले विधेयक बहुमतले पारित भएको घोषणा गरेका थिए। सांसद्हरुले आफूहरुलाई धोका दिएको बताएका छन्। नेपाली कांग्रेसका नेता एवम् सांसद शेखर कोइरालाले कुलिङ पिरियड नराखी निजामती विधेयकका अगाडि बढ्न दिनु नहुने बताएका छन्। उनले संसदमा सर्वसम्मत पेस भएको निजामती सेवा विधेयक अनधिकृत रुपमा परिवर्तन गरिनु सार्वभौम संसदप्रति गरिएको अपमान भएको टिप्पणी गरे। उनले यस प्रकरणमा जोडिएकालाई तुरुन्त हदैसम्मको कारबाही अगाडि बढाउन माग गरे। सर्वसम्मतिबाट संसदमा पेस भएको निजामती सेवा विधेयक अनधिकृत रुपमा परिवर्तन गरिनु, गराईनु कुनै सामान्य घटना नभई, देश र जनता प्रति गरिएको घोर अपराध र सार्वभौम संसदप्रति गरिएको अपमान हो। सामाजिक सञ्जालमा उनले लेखेका छन्, यस प्रकरणमा जोडिएकालाई तुरुन्त हदैसम्मको कारबाही अगाडि बढाई, परिवर्तन गरिएको व्यवस्थालाई आजै पुरानै अवस्थामा लैजाउँ। कुलिङ पिरियड नराखी यस विधेयकका अगाडिका काम कारबाही अगाडि बढ्नु हुँदैन र बढ्दैन। नेकपा माओवादी केन्द्रका नेता जनार्दन शर्माले निजामती सेवा विधेयकमा भएको चलखेललाई जनताप्रतिको बेइमानी भएको दाबी गरेका छन्। पूर्वमन्त्री शर्माले फेसबुकमा भनेका छन्,संसदीय इतिहासमा कानुन निर्माणको सर्वोच्च निकायमै कानुनको दफामा हेराफेरी ! जनप्रतिनिधिहरुको अपहरण जनताप्रति बेइमानी, भ्रष्ट र तुच्छ कार्य संसदकै उपहास गर्ने जो कोही भए पनि तत्काल निलम्बन गरी कारबाही अगाडि बढाउनुपर्छ। कांग्रेस सांसद चन्द्र भण्डारीले संसदमा सांसदलाई समेत ढाँट्ने छल्ने र किर्ते गर्ने काम भएको दाबी गरेका छन्। कहाँबाट गल्ती भएको छ ? प्रश्न गर्दै उनले यो अक्षम्य ठूलो अपराधको कारवाही इतिहास बन्ने गरी गर्नुपर्ने माग गरे। संसदमा सांसदलाई समेत ढाँट्ने छल्ने र किर्ते गर्ने गरे पछि ! स्वार्थका लागि यो मुलुक कति ठगिएको होला ? कहाँबाट गल्ती भएको छ ? यो अक्षम्य ठुलो अपराधको कारवाही इतिहास बन्ने गरी गर्नु पर्दछ। कति ठूलो छलछाम !भण्डारीले फेसबुकमार्फत भनेका छन्, दायित्वमा रहेका सम्बद्ध पक्ष पनि परीक्षणको कसीमा हुनुपर्दछ। के के देख्नु , सुन्नु र भोग्नु पर्ने हो ? यो भन्दा ठुलो लज्जा पनि केही हुँदैन !सन्दर्भ ; निजामती कर्मचारी विधेयक !! सांसद सुमना श्रेष्ठले निजामती ऐनमा कुलिङ पिरियड सत्य हो कि भ्रम हो ? भन्दै प्रश्न गरेकी छन् । प्रतिवेदनमा नेपाल सरकारको पूर्वस्वीकृति नलिई भन्ने शब्दहरू पनि हटाइएको छ। यो त डबल नेगेटिभ भएन र ? यो के मुख्यसचिव र सचिवका लागि कुलिङ पिरियड हटाइएको भन्न खोजिएको हो ? यसबारे भाषाका विज्ञ तथा कानूनविद्हरूलाई प्रष्ट्याईदिनुहुन अनुरोध गर्दछु। उनले लेखेकी छन्। थपिएको उपदफा ४ मा निजामती कर्मचारी वा अन्य सरकारी सेवाबाट राजीनामा दिएको वा अवकाश भएको कर्मचारीले सेवाबाट अवकाश भएको मितिले दुई वर्ष अवधि पूरा नभई कुनै पनि संवैधानिक वा सरकारी पदमा नियुक्ति पाउने छैन भन्ने व्यवस्था छ । तर, उपदफा ५ मा संवैधानिक नियुक्ति वा कूटनीतिक तथा नेपाल सरकारले गर्ने अन्य कुनै नियुक्तिबाहेकको पदमा नियुक्ति लिन, (ख) मा अन्तरसरकारी निकाय वा अन्तर्राष्ट्रिय विकास साझेदारबाहेकका निकायबाट सञ्चालित आयोजनामा कर्मचारी वा परामर्शदाताका रूपमा कार्य गर्न र (ग) मा अवकाश हुने पछिल्लो एक वर्षभित्र बहाल रहेको निकायको कार्यक्षेत्रसँग सम्बन्धित रहेको संस्था वा त्यस्तो निकायले नियमन गर्ने संस्थाको कर्मचारी वा परामर्शदाताको रूपमा काम गर्ने व्यवस्था थपिएको छ। र उपदफा ६ मा उपदफा ५ विपरीत कार्य गरे ऐनबमोजिमको सेवा सुविधा लिन नपाउने व्यवस्था गरिएको छ।"
थाइल्याण्डकी प्रधानमन्त्री सिनावात्रा निलम्बित,एजेन्सी : थाइल्याण्डका प्रधानमन्त्री पाटोङटार्न सिनावात्रालाई संवैधानिक अदालतले निलम्बन गरेको छ। कम्बोडियाका पूर्वनेता हुन सेनसँगको टेलिफोन वार्ता चुहावट भएपछि सिनावात्रामाथि राजीनामा दिन दबाब परेको थियो। टेलिफोन कलमा पाटोङ्टार्न सिनावात्राले थाइ सैन्य कमाण्डरको आलोचना गर्दै 'अंकल' भनेपछि विवाद सुरू भएको थियो। यसपछि प्रधानमन्त्री पाटोङ्टार्न शिनावात्राविरुद्ध बर्खास्तको माग गर्दै अदालतमा निवेदन दायर भएको थियो। उनको विरोधमा हजारौं मानिसहरू बैंककको सडकमा उत्रिएर राजीनामा माग गर्दै प्रदर्शनमा उत्रिएका थिए। यद्दपि सिनावात्राले फोन कलका लागि माफी मागेकी थिइन्। गत वर्ष साउन ३२ गते उनी प्रधानमन्त्री नियुक्त भएकी थिइन्।
"कुलिङ पिरियडको छानबिन नभएसम्म एमाले, माओवादी र एसका सांसद सहभागी नहुने भएपश्चात राज्य व्यवस्था समितिको बैठक स्थगित","काठमाडौं : नेकपा एमाले, माओवादी केन्द्र र एकीकृत समाजवादीका सांसदले कुलिङ पिरियडको विषयमा छानबिन नभएसम्म सहभागी नहुने जनाएपछि राज्य व्यवस्था तथा सुशासन समितिको बैठक स्थगित भएको छ। आज बिहान प्रहरी विधेयकबारे छलफल गर्न बोलाइएको राज्य व्यवस्था तथा सुशासन समिति बैठक स्थगित भएको हो। आज बिहान सभामुख देवराज घिमिरेसमक्ष समितिका सदस्यहरूले ध्यानाकर्षण गराएपश्चात पत्रकारसँग कुरा गर्दै एमालेका सांसद पदम गिरीले समिति र सदनले पारित गरेको विषयमा बीचमा बाहेक शब्द घुसाएर संसद्को गरिमालाई धूलिसाथ बनाउने काम भएकाले संलग्नलाई कारबाहीको दायरामा ल्याउनुपर्ने बताए। संघीय निजामती सेवा विधेयकको प्रतिवेदनमा कुलिङ पिरियड सम्बन्धी व्यवस्थामा हेरफेर भएकाले छानबिन र षडयन्त्र गर्नेलाई कारबाही नभएसम्म राज्य व्यवस्था समितिको बैठक नबस्ने बताए। । कहाँबाट त्रुटी भएको हो । जोबाट भएको छ निर्मम कारबाही हुनुपर्छ। गम्भीर छानबिन हुनुपर्छ, यसलाई स्वीकार्य हुँदैन। समितिको छलफलका क्रममा कसैले कुलिङ पिरियड राख्नुहुँदैन, ६ महिना वा १ वर्ष वा २ वर्ष प्रस्ताव राखियो होला तर समितिबाट निष्कर्षमा पुगेपछि जे सहमति भएको हो त्यो जस्ताको तस्तै संसदमा पेश हुने र पारित हुनुपर्थ्यो। गिरीले थपे, यहाँ गम्भीर षडयन्त्र भएको छ,भोलिका दिनमा छानबिन गरेपछि टुंगो लाग्छ। यो छानबिन नभएसम्म राज्य व्यवस्था समितिको बैठक बस्न सक्दैन। जोजो जिम्मेवार हुनुहुन्छ नैतिकताका आधारमा ठाउँ छोड्नुपर्छ। कारबाही भोग्नुपर्छ। त्यसैगरी एकीकृत समाजवादीका सांसद राजेन्द्र पाण्डेले पनि छानबिन नभएसम्म राज्यव्यवस्था समितिको बैठक नबस्ने जनाए। समितिका सदस्यले राज्य व्यवस्था समितिका सभापति र सचिवलाई कारबाही गर्नुपर्ने माग गरेका छन्। संघीय निजामती विधेयकमा समितिले पारित गरेको कुलिङ पिरियडको विषयमा विवाद भएपछि सभापति रामहरि खतिवडाले अन्तिम समयमा बैठक स्थगित गरेका हुन् । समितिमा आज प्रहरी विधेयकमा संशोधन राखेका सांसदहरूसँग छलफल गर्ने कार्यतालिका थियो।"
"कुलिङ पिरियडमा हेरफेर भएपछि समितिका सदस्यले भेटे सभामुख, भने  अपराध गर्नेलाई कारबाही हुनुपर्छ","काठमाडौं : निजामती विधेयक सांसदले पारित गरेको मस्यौदाभन्दा फरकरुपमा प्रतिनिधिसभाबाट पारित भएपछि सांसदहरु सभामुखसँग छलफलमा पुगेका छन्। अवकाशप्राप्त कर्मचारीलाई पुन: नियुक्ति रोक्न राखिएको दुईवर्षे कुलिङ पिरियडको व्यवस्था राज्य व्यवस्था समितिबाट सर्वसम्मत पारित भएपनि प्रतिनिधि सभामा सभापति रामहरि खतिवडाले पेश गरेको विधेयकको मस्यौदामा कुलिङ पिरियडको प्रावधान फरक गरेर अपराध गरिएको सांसदहरुको तर्क छ। आइतबार बसेको प्रतिनिधिसभा बैठकमा छलफलपछि निजामती विधेयक पारित गरेको हो। मंगलबार सभामुखसँग छलफल गरेपश्चात एमालेका सांसद पदम गिरीले निजामति विधेयकमा गम्भीर छानबिन समिति गठन हुनुपर्ने माग गरे। उनले गम्भीर षडयन्त्र भएकाले जिम्मेवार व्यक्तिलाई कारबाही गर्नुपर्ने र संलग्नले नैतिकताका आधारमा राजीनामा दिनुपर्ने बताए। मंगलबार सभामुखसँग छलफल गरेपश्चात एमालेका सांसद पदम गिरीले निजामति विधेयकमा गम्भीर छानबिन समिति गठन हुनुपर्ने माग गरे। उनले गम्भीर षडयन्त्र भएकाले जिम्मेवार व्यक्तिलाई कारबाही गर्नुपर्ने र संलग्नले नैतिकताका आधारमा राजीनामा दिनुपर्ने बताए। उनले भने, निजामति विधेयक महिनौं लगाएर छानबिन भएको विषयमा हो। राज्य व्यवस्था समितिबाट कुलिङ २ वर्ष कुलिङ पिरियड राख्नुपर्छ भनेर सहमति भयो। त्यहि निर्णयका आधारमा अगाडि बढेको हो। तर, अहिले अचम्मको कुरा के भयो भने कुलिङ पिरियड मुख्यमन्त्री, सचिव र सहसचिवलाई हकमा लागू नहुने प्रकारले प्रतिवेदन बन्यो। संसदबाट पारित भयो, त्यो गम्भीर षडयन्त्र हो। सार्वभौम संसद र समितिको अपमान हो। उनले छानबिन गठन नभएसम्म राज्य व्यवस्था समितिको बैठक बस्ने नदिने उल्लेख गरे। कहाँबाट त्रुटी भएको हो । जोबाट भएको छ निर्मम कारबाही हुनुपर्छ। गम्भीर छानबिन हुनुपर्छ, यसलाई स्वीकार्य हुँदैन। समितिको छलफलका क्रममा कसैले कुलिङ पिरियड राख्नुहुँदैन, ६ महिना वा १ वर्ष वा २ वर्ष प्रस्ताव राखियो होला तर समितिबाट निष्कर्षमा पुगेपछि जे सहमति भएको हो त्यो जस्ताको तस्तै संसदमा पेश हुने र पारित हुनुपर्थ्यो। गिरीले थपे, यहाँ गम्भीर षडयन्त्र भएको छ,भोलिका दिनमा छानबिन गरेपछि टुंगो लाग्छ। यो छानबिन नभएसम्म राज्य व्यवस्था समितिको बैठक बस्न सक्दैन। जोजो जिम्मेवार हुनुहुन्छ नैतिकताका आधारमा ठाउँ छोड्नुपर्छ। कारबाही भोग्नुपर्छ। यता नेकपा माओवादी केन्द्रका उपमहासचिव जनार्दन शर्माले गम्भीर अपराध भएकाले कारबाही गर्नुपर्ने धारणा राखे। राज्य व्यवस्था समितिले अगाडि बढाएको निजामती ऐनको बारेमा कुलिङ पिरियडका बारेमा जो अहिले विवाद आएको छ। यसमा नियतबस समितिले पारित गरेको विषयभन्दा बाहिर गरेको भन्ने समितिका सदस्यको भनाई छ। सभापतिले पनि मेरो जानकारी बिना भयो भनेर भन्नुभएको छ। सचिवले यो त स्वभाविकरुपमा लेखिएको भन्नुभएको छ। उनले भने, मैलै अहिले छलफलमा के भने भने, यो संसदको उपहास गर्ने गरी हाम्रो सार्वभौम अधिकारमाथि हस्तक्षेप गर्ने गरी जुन षडयन्त्र गरियो, जुन बदमासी गरियो, यो छानबिन हुनुपर्छ। छानबिन भएर यसको जिम्मेवारी कसले लिने हो ? सचिवले लिने, सभापतिले वा समितिले कसले लिने हो ? लिनुपर्छ। कारबाही हुनुपर्छ। छलछाम गरी कानुनमा हेराफेरी गर्ने हुँदैन। गम्भीर प्रश्न हुनुपर्छ। शर्माले अहिले फलानो मान्छे भनेर भन्न नसकिने भएकाले छानबिन गरी गम्भीर अपराधलाई मान्य नहुने बताए। सामाजिक सञ्जालमा पनि सांसदको आक्रोश नेपाली कांग्रेसका नेता एवम् सांसद शेखर कोइरालाले कुलिङ पिरियड नराखी निजामती विधेयकका अगाडि बढ्न दिनु नहुने बताएका छन्। उनले संसदमा सर्वसम्मत पेस भएको निजामती सेवा विधेयक अनधिकृत रुपमा परिवर्तन गरिनु सार्वभौम संसदप्रति गरिएको अपमान भएको टिप्पणी गरे। उनले यस प्रकरणमा जोडिएकालाई तुरुन्त हदैसम्मको कारबाही अगाडि बढाउन माग गरे। सर्वसम्मतिबाट संसदमा पेस भएको निजामती सेवा विधेयक अनधिकृत रुपमा परिवर्तन गरिनु, गराईनु कुनै सामान्य घटना नभई, देश र जनता प्रति गरिएको घोर अपराध र सार्वभौम संसदप्रति गरिएको अपमान हो। सामाजिक सञ्जालमा उनले लेखेका छन्, यस प्रकरणमा जोडिएकालाई तुरुन्त हदैसम्मको कारबाही अगाडि बढाई, परिवर्तन गरिएको व्यवस्थालाई आजै पुरानै अवस्थामा लैजाउँ। कुलिङ पिरियड नराखी यस विधेयकका अगाडिका काम कारबाही अगाडि बढ्नु हुँदैन र बढ्दैन। कांग्रेस सांसद चन्द्र भण्डारीले संसदमा सांसदलाई समेत ढाँट्ने छल्ने र किर्ते गर्ने काम भएको दाबी गरेका छन्। कहाँबाट गल्ती भएको छ ? प्रश्न गर्दै उनले यो अक्षम्य ठूलो अपराधको कारवाही इतिहास बन्ने गरी गर्नुपर्ने माग गरे। संसदमा सांसदलाई समेत ढाँट्ने छल्ने र किर्ते गर्ने गरे पछि ! स्वार्थका लागि यो मुलुक कति ठगिएको होला ? कहाँबाट गल्ती भएको छ ? यो अक्षम्य ठुलो अपराधको कारवाही इतिहास बन्ने गरी गर्नु पर्दछ। कति ठूलो छलछाम !भण्डारीले फेसबुकमार्फत भनेका छन्, दायित्वमा रहेका सम्बद्ध पक्ष पनि परीक्षणको कसीमा हुनुपर्दछ। के के देख्नु , सुन्नु र भोग्नु पर्ने हो ? यो भन्दा ठुलो लज्जा पनि केही हुँदैन !सन्दर्भ ; निजामती कर्मचारी विधेयक !! सांसद सुमना श्रेष्ठले निजामती ऐनमा कुलिङ पिरियड सत्य हो कि भ्रम हो ? भन्दै प्रश्न गरेकी छन् । प्रतिवेदनमा नेपाल सरकारको पूर्वस्वीकृति नलिई भन्ने शब्दहरू पनि हटाइएको छ। यो त डबल नेगेटिभ भएन र ? यो के मुख्यसचिव र सचिवका लागि कुलिङ पिरियड हटाइएको भन्न खोजिएको हो ? यसबारे भाषाका विज्ञ तथा कानूनविद्हरूलाई प्रष्ट्याईदिनुहुन अनुरोध गर्दछु। उनले लेखेकी छन्। थपिएको उपदफा ४ मा निजामती कर्मचारी वा अन्य सरकारी सेवाबाट राजीनामा दिएको वा अवकाश भएको कर्मचारीले सेवाबाट अवकाश भएको मितिले दुई वर्ष अवधि पूरा नभई कुनै पनि संवैधानिक वा सरकारी पदमा नियुक्ति पाउने छैन भन्ने व्यवस्था छ । तर, उपदफा ५ मा संवैधानिक नियुक्ति वा कूटनीतिक तथा नेपाल सरकारले गर्ने अन्य कुनै नियुक्तिबाहेकको पदमा नियुक्ति लिन, (ख) मा अन्तरसरकारी निकाय वा अन्तर्राष्ट्रिय विकास साझेदारबाहेकका निकायबाट सञ्चालित आयोजनामा कर्मचारी वा परामर्शदाताका रूपमा कार्य गर्न र (ग) मा अवकाश हुने पछिल्लो एक वर्षभित्र बहाल रहेको निकायको कार्यक्षेत्रसँग सम्बन्धित रहेको संस्था वा त्यस्तो निकायले नियमन गर्ने संस्थाको कर्मचारी वा परामर्शदाताको रूपमा काम गर्ने व्यवस्था थपिएको छ। र उपदफा ६ मा उपदफा ५ विपरीत कार्य गरे ऐनबमोजिमको सेवा सुविधा लिन नपाउने व्यवस्था गरिएको छ।"
कांग्रेसले भन्यो कुलिङ पिरियडमा भएको छेडखानी क्षम्य हुँदैन,काठमाडौं : सत्तारुढ दल नेपाली कांग्रेसले निजामती विधेयकको कुलिङ पिरियडसम्बन्धी व्यवस्थामा छेडखानी गरेर विश्वासघात गरेको जनाएको छ। पार्टी केन्द्रीय कार्यालय सानेपामा जारी केन्द्रीय कार्य सम्पादन समितिको बैठकपछि सञ्चारकर्मीहरुसँग कुरा गर्दै कांग्रेसका प्रवक्ता डा प्रकाशशरण महतले विधेयकको कुलिङ पिरियडसम्बन्धी व्यवस्थामा भएको छेडखानी क्षम्य नहुने बताए। राज्य व्यवस्था तथा सुशासन समितिबाट सर्वसम्मतिले पारित भएको विधेयकमा पदीय दुरुपयोग गर्नेलाई छानबिन गरी कारबाहीको दायरामा ल्याउनुपर्ने उनले बताए। माथिल्लो सदनमा विधेयक पारित गर्न बाँकी रहेकाले यसअघि भएका सहमति अनुसार नै कार्यान्वयन हुनुपर्ने उनले बताए।
कांग्रेस बैठकमा मन्त्रीहरूमाथि उठ्यो प्रश्न कार्यसम्पादन सन्तोषजनक नभएको गुनासो,काठमाडौं : सत्तारुढ दल नेपाली कांग्रेसले निजामती विधेयकको कुलिङ पिरियडसम्बन्धी व्यवस्थामा छेडखानी गरेर विश्वासघात गरेको जनाएको छ। पार्टी केन्द्रीय कार्यालय सानेपामा जारी केन्द्रीय कार्य सम्पादन समितिको बैठकपछि सञ्चारकर्मीहरुसँग कुरा गर्दै कांग्रेसका प्रवक्ता डा प्रकाशशरण महतले विधेयकको कुलिङ पिरियडसम्बन्धी व्यवस्थामा भएको छेडखानी क्षम्य नहुने बताए। राज्य व्यवस्था तथा सुशासन समितिबाट सर्वसम्मतिले पारित भएको विधेयकमा पदीय दुरुपयोग गर्नेलाई छानबिन गरी कारबाहीको दायरामा ल्याउनुपर्ने उनले बताए। माथिल्लो सदनमा विधेयक पारित गर्न बाँकी रहेकाले यसअघि भएका सहमति अनुसार नै कार्यान्वयन हुनुपर्ने उनले बताए। सरकारमा नेपाली कांग्रेसको प्रभावकारी उपस्थितसँगै गठबन्धनको विकल्प नभएको उनको भनाइ छ। पार्टीबाट सरकारमा रहेका मन्त्रीहरूको काममा सन्तोषजन नभएको बैठकमा केन्द्रीय सदस्यहरूले धारणा राखेको उनले बताए। संसदभित्र र बाहिर रहेका पार्टीका जिम्मेवार नेताहरूले नै अनुशासनभन्दा बाहिर गएर पार्टीको विपक्षमा अभिव्यक्ति दिने गरेको विषयमा पनि केन्द्रीय सदस्यहरूले ध्यानाकर्षण गराएको उनले बताए। केन्द्रीय समितिको बैठक बुधबार पनि जारी रहने उनले बताए।
सम्पन्न मुलुकले बोलीमा नभई व्यवहारमा आफ्ना सहयताका प्रतिबद्धता पूरा गर्नुपर्छ : प्रधानमन्त्री ओली,"सेभिया (स्पेन) : संयुक्त राष्ट्रसंघीय विकासका लागि वित्तसम्बन्धी चौथो अन्तर्राष्ट्रिय सम्मेलनका क्रममा स्पेनमा रहेका प्रधानमन्त्री केपी शर्मा ओलीले आज विभिन्न उच्चस्तरीय साइड इभेन्टमा सम्बोधन गकरेका छन्। प्रधानमन्त्री ओलीले स्पेन सरकारका अध्यक्ष एवं प्रधानमन्त्री पेड्रो साञ्चेजद्वारा आयोजित विकास सहायतामा नयाँ सोचसम्बन्धी उच्चस्तरीय छलफलमा सहभागी भई उक्त विषयको राउण्ड टेबलमा आफ्ना विचार प्रस्तुत गरे। उनले आजै अल्पविकसित र साना टापु भएका मुलुकहरूको उच्चस्तरीय बैठकको अध्यक्षता गरी सम्बोधन गरे भने राष्ट्र प्रमुख तथा सरकार प्रमुखहरूको पहलमा खानेपानी र सरसफाइ क्षेत्रमा लगानीसम्बन्धी उच्चस्तरीय छलफललाई पनि सम्बोधन गरे। विकास सहायता र विश्व साझेदारीको ऐक्यबद्धतामा नयाँ सोचबारे नेपालको स्पष्ट धारणा व्यक्त गर्दै प्रधानमन्त्री ओलीले विश्वमा कोही पनि पछाडि नपरुन् भन्ने सोचका साथ विकास सहायतालाई च्यारिटीका रूपमा मात्र नलिई गरिबीको अन्त्य र नागरिकको क्षमतावृद्धिका लागि उपयोग गर्दै दिगो शान्ति र विकासका लक्ष्य हासिल गर्न साझा पहल हुनुपर्ने धारणा राखे। 'उस्तै किसिमका सानासाना विकास परियोजनाहरू सरकार र गैरसरकारी क्षेत्रबाट समानान्तर रूपमा सञ्चालन गर्ने प्रवृत्ति पनि देखिएको छ। त्यसरी छरिएको सहायताबाट समतामूलक विकासले गति लिँदैन,' प्रधानमन्त्री ओलीले भने, 'विकास साझेदारहरू निश्चित च्यानलबाट सहायताका लागि अग्रसर हुनुपर्छ। यस कुरालाई सेभियाप्रतिबद्धताले पनि हामीलाई उप्रेरित गरेको छ। हामी सबै त्यस बाटोबाट अघि बढौं।' उनले सम्पन्न मुलुकले बोलीमा नभई व्यवहारमा आफ्ना सहयताका प्रतिबद्धता पूरा गर्नुपर्नेमा जोड दिँदै वास्तवमै जनताको जीवनमा अर्थपूर्ण परिवर्तनका लागि प्रभाव पर्ने क्षेत्रमा सहकार्य हुनुपर्ने बताए। अल्पविकसित मुलुकहरूको उच्चस्तरीय बैठकको अध्यक्षता गर्दै प्रधानमन्त्री ओलीले विकास साझेदारहरूलाई सेभिया (सेभिल्ला) प्रतिबद्धतालाई पूर्ण र इमानदारीपूर्वक सम्मान गर्न आग्रह गरे। त्यसैगरी घरेलु स्रोत परिचालनलाई बलियो बनाउन, निजी लगानीसहित मिश्रित वित्त प्रणालीलाई बढवा दिन, राष्ट्रिय कार्यक्रमहरूमा थप अनुदान र आधिकारिक विकास सहायता (ओडिए)लाई औपचारिक निकायबाट परिचालन गर्न पनि सम्बद्ध पक्षसँग उनले अनुरोध गरे। प्रधानमन्त्री ओलीले विज्ञान, प्रविधि र नवप्रवर्तनको शक्तिलाई सदुपयोग गर्दै पूर्वाधार निर्माण, पहुँच विस्तारसहित हाम्रा जनताको जीवनस्तर सुधारका पक्षमा साझा सङ्कल्पसहित समग्र विश्व एकहुनुपर्नेमा जोड दिए। सेभिया प्रतिबद्धताले हामी सबैलाई आशा र भरोसासहित निष्पक्ष, समृद्ध तर दिगो भविष्य निर्माण गर्ने मौका दिने विश्वास व्यक्त गर्दै प्रधानमन्त्री ओलीले सही वित्तीय विश्लेषणका आधारमा लगानी बढाउँदै गरिबीसँग लड्न, कार्यक्षमता अभिवृद्धि गर्न र दिगो अवसर सिर्जना गर्न एक भई अघि बढ्नुपर्नेमा जोड दिए।"
कुलिङ पिरियडबारे मन्त्री गुप्ताले भने सभापतिजीले हामीलाई पत्तै नदिई प्रतिवेदन हाउसमा पेस गर्नुभयो,"काठमाडौं : संघीय मामिला तथा सामान्य प्रशासनमन्त्री राजकुमार गुप्ताले कुलिङ अफ पिरियडको व्यवस्थामा भएको हेरफेरमाथि छानबिन गर्न सभामुख देवराज घिमिरेलाई आग्रह गरेका छन्। कुलिङ अफ पिरियडको व्यवस्थामा भएको हेरफेरमाथि मन्त्रालयको गम्भीर ध्यानाकर्षण भएको जानकारी गराउँदै मन्त्री गुप्ताले उक्त घटनाको छानबिन गरी दोषीमाथि कारबाही गर्न आग्रह गरे। आइतबार प्रतिनिधिसभाबाट बहुमतले पारित गरिएको संघीय निजामती सेवाको गठन, सञ्चालन र सेवाको शर्त सम्बन्धमा व्यवस्था गर्न बनेको विधेयकमा व्यवस्था गरिएको कुलिङ अफ पिरियडको उद्देश्य र आशय नै उल्ट्याउनेगरी अनधिकृत ढङ्गबाट भएको हेरफेरप्रति आक्रोश व्यक्त गर्दै मन्त्री गुप्ताले भने, यो त सार्वभौम संसदकै अपमान भयो, यो सामान्य घटना होइन। संसदले छानबिन गरी दोषीलाई तत्काल कारबाही गरोस्। राज्य व्यवस्था तथा सुशासन समितिबाट सर्वसम्मतिले पारित भएको विधेयकको प्रतिवेदन संसदमा लैजाने क्रममा हेरफेर भएको हुनसक्ने मन्त्री गुप्ताको आशंका छ। समितिबाट पारित भएको विधेयकलाई म र समितिका सभापति माननीय रामहरि खतिवडासहित माननीयज्यूहरू रघुजी पन्त, दीलेन्द्र प्रसाद बढु, लिलानाथ श्रेष्ठलगायतले मेरै मन्त्रालयमा बसेर असार २ गते हेर्ने अनि संसदमा प्रतिवेदन पेस गर्ने तयारी गरेका थियौं। तर माननीय सभापतिजीले हामीलाई पत्तै नदिई असार १ गते नै प्रतिवेदन हाउसमा पेस गर्नुभयो। त्यहीँनेर समस्या सिर्जना भएको जस्तो लाग्दैछ,' उनले भने। मन्त्रीलाई नै झुक्क्याएर प्रतिवेदन पेस गरिनु गम्भीर आशंकाको विषय भएको मन्त्री गुप्ताको भनाइ छ। व्यापक छलफलपछि गत जेठ २ गते बसेको राज्य व्यवस्था समितिको ७३औँ बैठकले सर्वसम्मतरूपमा सो विधेयक पारित गरेको थियो। लामो कसरतपछि नयाँ आयामसहित निर्माण गरिएको सङ्घीय निजामती सेवा विधेयक जेठ १३ गते बस्ने प्रतिनिधि सभाको बैठकमा पेस गर्ने तयारी गरिए पनि नेकपा माओवादी, राष्ट्रिय स्वतन्त्र पार्टी (रास्वपा) र राष्ट्रिय प्रजातन्त्र पार्टी (राप्रपा) लगायत प्रतिपक्ष दलहरूले संसद अवरोध गरेका कारण अगाडि बढ्न पाएको थिएन।"
रास्वपाको महामन्त्री दावी गर्दै मुकुल ढकालले दायर गरेको रिटको पेशी आज,"काठमाडौं : राष्ट्रिय स्वतन्त्र पार्टी (रास्वपा) का तत्कालीन महामन्त्री डामुकुल ढकालले दायर गरेको रिट निवेदनमाथि आज सुनुवाइ हुने भएको छ। न्यायाधीश हरिप्रसाद फुयाल र टेकप्रसाद ढुंगानाको संयुक्त इजलासमा रिटको पेशी तोकिएको छ। न्यायाधीश कुमार रेग्मीको इजलासले रिटमाथि प्रारम्भिक सुनुवाइ गर्दै महामन्त्री पदबाट हटाउनुको कारण सोधेको थियो। छलफलमा निर्वाचन आयोगलाई पनि बोलाएको छ। असार ४ गते आयोगले ढकाललाई दिएको पत्रसहितको फाइल मगाएको हो। ढकाललाई रास्वपाको विवरण अद्यावधिक नभएको भन्ने लिखित जानकारीसहितको पत्र दिएको थियो। ढकालले रास्वपाको महामन्त्री आफू नै भएको दावी गर्दै सर्वोच्चमा रिट दायर गरेका थिए। राष्ट्रिय स्वतन्त्र पार्टीको कार्यालय ,महामन्त्री कविन्द्र बुर्लाकोटी, पार्टीको प्रवक्ता मनिष झा र राष्ट्रिय स्वतन्त्र पार्टीका सभापति रवि लामिछानेलाई प्रतिवादी बनाउँदै रिट दायर भएको छ। रिटमा उत्प्रेषणको आदेश माग गरेका छन्। पार्टी अनुशासनविपरीत अभद्र र अमर्यादित व्यवहार प्रदर्शन गर्नुको साथै पार्टीको छविमा प्रतिकूल प्रभाव पार्ने अभिव्यक्ति दिएको भन्दै रास्वपाले एक वर्षअघि उनलाई महामन्त्री,केन्द्रीय सदस्य र साधारण सदस्य समेत नरहनेगरी निलम्बन गरेको थियो। पार्टीले आफूलाई गरेको कारवाही अवैधानिक भएको उनको दावी छ।"
"एमाले सांसद गिरी भन्छन् : कुलिङ पिरियडमा षड्यन्त्र गर्नेले नैतिकताका आधारमा ठाउँ छोड्नुपर्छ, कारबाही भोग्नुपर्छ","काठमाडौं : निजामती विधेयक सांसदले पारित गरेको मस्यौदाभन्दा फरकरुपमा प्रतिनिधिसभाबाट पारित भएपछि सांसदहरु सभामुखसँग छलफलमा पुगेका छन्। अवकाशप्राप्त कर्मचारीलाई पुन: नियुक्ति रोक्न राखिएको दुईवर्षे कुलिङ पिरियडको व्यवस्था राज्य व्यवस्था समितिबाट सर्वसम्मत पारित भएपनि प्रतिनिधि सभामा सभापति रामहरि खतिवडाले पेश गरेको विधेयकको प्रतिवेदनमा कुलिङ पिरियडको प्रावधान फरक आएपछि सांसदहरु आक्रोशित बनेका हुन्। मंगलबार सभामुखसँग छलफल गरेपश्चात एमालेका सांसद पदम गिरीले निजामती विधेयकमा गम्भीर छानबिन समिति गठन हुनुपर्ने माग गरे। उनले गम्भीर षडयन्त्र भएकाले जिम्मेवार व्यक्तिलाई कारबाही गर्नुपर्ने र संलग्नले नैतिकताका आधारमा राजीनामा दिनुपर्ने बताए। उनले भने, निजामति विधेयक महिनौं लगाएर छानबिन भएको विषयमा हो। राज्य व्यवस्था समितिबाट कुलिङ २ वर्ष कुलिङ पिरियड राख्नुपर्छ भनेर सहमति भयो। त्यहि निर्णयका आधारमा अगाडि बढेको हो। तर, अहिले अचम्मको कुरा के भयो भने कुलिङ पिरियड मुख्यसचिव, सचिव र सहसचिवलाई हकमा लागू नहुने प्रकारले प्रतिवेदन बन्यो। संसदबाट पारित भयो, त्यो गम्भीर षडयन्त्र हो। सार्वभौम संसद र समितिको अपमान हो। उनले छानबिन गठन नभएसम्म राज्य व्यवस्था समितिको बैठक बस्ने नदिने उल्लेख गरे। कहाँबाट त्रुटी भएको हो । जोबाट भएको छ निर्मम कारबाही हुनुपर्छ। गम्भीर छानबिन हुनुपर्छ, यसलाई स्वीकार्य हुँदैन। समितिको छलफलका क्रममा कसैले कुलिङ पिरियड राख्नुहुँदैन, ६ महिना वा १ वर्ष वा २ वर्ष प्रस्ताव राखियो होला तर समितिबाट निष्कर्षमा पुगेपछि जे सहमति भएको हो त्यो जस्ताको तस्तै संसदमा पेश हुने र पारित हुनुपर्थ्यो। गिरीले थपे, यहाँ गम्भीर षडयन्त्र भएको छ,भोलिका दिनमा छानबिन गरेपछि टुंगो लाग्छ। यो छानबिन नभएसम्म राज्य व्यवस्था समितिको बैठक बस्न सक्दैन। जोजो जिम्मेवार हुनुहुन्छ नैतिकताका आधारमा ठाउँ छोड्नुपर्छ। कारबाही भोग्नुपर्छ।"
घूस लेनदेन : कांग्रेसबाट निर्वाचित नागार्जुनका मेयर बस्नेतलाई ८ वर्ष जेल र २ करोड ३० लाख जरिवाना,"काठमाडौं : विशेष अदालतले नागार्जुन नगरपालिकाका प्रमुख मोहनबहादुर बस्नेतलाई घूस (रिसवत) लेनदेनमा दोषी ठहर गर्दै ८ वर्ष ३ महिना कैद सजायको फैसला सुनाएको छ । विशेष अदालतका अध्यक्ष टेकनारायण कुँवर र सदस्य रामबहादुर थापाको इजलासले बस्नेतलाई कसुर गरेको ठहर गर्दै सजाय निर्धारण गरेको हो । बस्नेतलाई घूस लिएबापत ८ वर्ष र सोको अतिरिक्त नगरपालिकाको प्रमुख जस्तो ओहोदामा बहाल रही कसुर गरेको देखिन आएकाले ३ (तीन) महिना थप कैद सजायसमेत हुने ठहर गरेको छ । अदालतले घूस (रिसवत)बापत ९ करोड २२ लाख ४६ हजार ३२ रुपैयाँ ३३ पैसा लेनदेन गरेको ठहर गरेको छ । घूस लिने बस्नेत र घूस दिने पद्मा कोलोनी प्रालि, पद्मा मर्चेन्ट कम्पनी प्रालि र सो कम्पनीको अध्यक्षसञ्चालक राजुप्रसाद कँडेललाई भ्रष्टाचार निवारण ऐन, २०५९ को दफा ३ को उपदफा (१) बमोजिम दामासाहीले २ करोड ३० लाख ६१ हजार ५ सय ८ रुपैयाँ ८ पैसा जरिबाना हुने फैसला सुनाएको छ । अदालतले बिगोको दामासाहीले चारै जना प्रतिवादीबाट जनही बिगो बराबरको रकम जफत हुने र बस्नेत तथा कँडेललाई भ्रष्टाचार निवारण ऐन, २०५९ को दफा ३ को उपदफा (१) को खण्ड (झ) बमोजिम जनही ८ (आठ) वर्ष कैद सजाय हुने ठहर गरेको छ । नागार्जुन नगरपालिका काठमाडौं जिल्लामा पर्छ । सजाय निर्धारण सम्बन्धमा विचार गर्दा सजाय पूर्वको प्रतिवेदन तथा मिसिल संलग्न प्रमाण कागजातबाट खुलिआएको प्रतिवादीहरूको व्यक्तिगत, सामाजिक सांस्कृतिक एवं शैक्षिक पृष्ठभूमि, कसुर गर्दाको परिस्थिति तथा कसुरको प्रकृति, प्रतिवादीहरूको उमेर तथा स्वास्थ्य स्थिति समेतलाई मध्यनजर गरी सजायशास्त्र (पेनोलोजी)को आलोकमा फैसला गरेको जनाइएको छ । उनी नागार्जुन नगरपालिकामा मेयर कांग्रेसबाट दुईपटक निर्वाचित भएका थिए। सम्पत्ति शुद्धीकरणमा पनि कसुर ठहर अदालतले बस्नेतबाट बिगो १३ करोड १२ लाख ७३ हजार ३२ रुपैयाँ ३३ पैसाको सम्पत्ति शुद्धीकरणको कसुर गरेको ठहर गरेको छ । बस्नेतलाई सम्पत्ति शुद्धीकरण (मनी लाउन्डरिङ) निवारण ऐन, २०६४ को दफा ३० को उपदफा (१) बमोजिम ३ (तीन) वर्ष कैद सजाय हुने फैसला सुनाएको छ । २६ करोड २५ लाख ४६ हजार ६४ रुपैयाँ ६६ पैसा जरिबाना हुने र सम्पत्तिजग्गासमेत जफत हुने ठहर गरेको छ । यसका अतिरिक्त बस्नेतलाई सम्पत्ती शुद्धीकरण (मनी लाउनडरिङ) निवारण ऐन २०६४ को दफा ३० को उपदफा ७ बमोजिम राष्ट्रसेवकले गरेको सम्पत्ति शुद्धीकरणसम्बन्धी कसुरमा थप १० प्रतिशत सजाय हुने कानुनी व्यवस्था भएको र आरोप दाबीमा सोतर्फको सजाय मागदाबीसमेत गरेको देखिँदा ठहर भएको सम्पत्ति शुद्धीकरणतर्फको सजायमा निम्नबमोजिम थप १० प्रतिशत सजायसमेत हुने ठहर गरेको छ । अपराध पीडित संरक्षण ऐन, २०७५ को दफा ४१ को उपदफा (३) बमोजिम बस्नेतबाट १ करोड ५ लाख १ हजार ४२ रुपैयाँ ५८ पैसा पीडित राहत कोषमा दाखिला गर्नुपर्ने फैसला गरेको छ । पद्मा कोलोनी प्रालि, पद्मा मर्चेन्ट कम्पनी प्रालि र सो कम्पनीहरूको अध्यक्ष राजुप्रसाद कँडेलबाट जनही ९ लाख २२ हजार ४ सय ६० रुपैयाँ ३२ पैसा क्षतिपूर्ति शुल्क पीडित राहत कोषमा दाखिला गर्नुपर्ने समेत ठहर गरेको छ ।"
"जलवायु वित्त र अनुकूलन प्रयासमा नेपाल र हिमाली क्षेत्रलाई उपेक्षा गरिएको छ, सबैको ध्यान जाओस् : परराष्ट्रमन्त्री","रोम : परराष्ट्रमन्त्री मन्त्री डा आरजु राणा देउवाले नेपाल र नेपालजस्ता भूबनोट रहेका देशहरुका लागि दिगो कृषि प्रणाली र हिमाली क्षेत्रका लागि जलवायु वित्तमा सहयोग गर्न अन्तरराष्ट्रिय समुदायसँग माग गरेकी छन् । रोममा आयोजित राष्ट्रसंघीय खाद्य तथा कृषि संगठनको ४४ औँ महासभालाई सोमबार सम्बोधन गर्दै उनले जलवायु परिवर्तनको मार खेपिरहेका नेपाल र यहाँका विशेषगरी हिमाली क्षेत्रका लागि अनुदानमा आधारित अन्तर्राष्ट्रिय जलवायु वित्त सुनिश्चित गर्न आग्रह गरेकी हुन्। मन्त्री डा राणाले भनिन्, नेपाल र नेपालजस्तै देशका हिमाली क्षेत्रहरू जलवायु संकटका कारण सबैभन्दा बढी मर्कामा छन् । तर, जलवायु वित्त र अनुकूलन प्रयासहरूमा यी क्षेत्रहरूलाई उपेक्षा गरिएको छ । यस विषयमा सम्बद्ध सबैको ध्यान जानु जरुरी छ । नेपालको कृषि क्षेत्र अर्थतन्त्रको मेरुदण्ड भएको उल्लेख गर्दै मन्त्री डा राणाले कृषिले नेपालको कुल ग्राहस्थ उत्पादनको २३ प्रतिशत योगदान दिएको र करिब दुई तिहाई जनसंख्या कृषिमै आश्रित रहेको जानकारी गराइन् । उनले खाद्य सुरक्षादेखि पोषण, गरिबी निवारण र ग्रामीण विकाससम्म कृषिको भूमिका महत्वपूर्ण रहेको पनि स्पष्ट पारिन् । मन्त्री डा राणाले सन् २०३० सम्म भोकमुक्त विश्व निर्माण गर्ने लक्ष्य अझै अपूरो अवस्थामा रहेको र महामारी, जलवायु संकट, आर्थिक अस्थिरता र भूराजनीतिक तनावहरूले दिगो विकास लक्ष्यहरूमा समेत धावा बोलिरहेको बताइन् । उनले दिगो र सहनशील पहाडी कृषि प्रवर्द्धन अत्यावश्यक रहेको र यो हाम्रो जीविकोपार्जनका लागि मात्र नभएर यस पृथ्वीकै जैविक विविधता, खाद्य सुरक्षाको सुनिश्चितता र पृथ्वीको पारिस्थितिक सन्तुलनका लागि पनि महत्त्वपूर्ण रहेको बताइन्। सफल र नवप्रवर्तनशील कृषि अभ्यासहरूलाई फोर बेटरको दृष्टिकोणसहित विस्तार गर्न नेपाल इच्छुक रहेको उनको भनाई छ। राणाले भनिन् हामी किसानहरूलाई पूर्वसूचना प्रणालीसम्मको पहुँच विस्तारका लागि सहकार्य खोज्दैछौं। जलवायु जोखिम बढिरहेको सन्दर्भमा दिगो पहाडी कृषि प्रवर्द्धनका लागि एफएओसँगको सहकार्य अझ सशक्त हुने अपेक्षा गरेका छौं। साथै, महिला तथा युवा किसानहरूको सहभागिता र नेतृत्व वृद्धि गर्न सफल अभ्यासहरूबारे अनुभव र ज्ञानको साझेदारीको अपेक्षा नेपालले गरेको छ।"
"घाटा बजेट ल्याउँदाको परिणाम : लुम्बिनीको सञ्चित कोष रित्तियो, एक्कासि भुक्तानी ठप्प","बुटवल : सञ्चित कोषको रकम रित्तिएपछि लुम्बिनी प्रदेश सरकारले चालु आर्थिक वर्ष सकिन १५ दिन अगावै भुक्तानी रोक्का गरेको छ । प्रदेशको आर्थिक मामिला तथा योजना मन्त्रालयले प्रदेश लेखा नियन्त्रक कार्यालयलाई पत्र लेख्दै सञ्चित कोषको रकम रित्तिएको हुँदा भुक्तानी रोक्का भनेको छ । अघिल्लो आर्थिक वर्ष पनि प्रदेशले १० दिनअघि खाता रोक्का गरेको थियो । तर, यसवर्ष १५ दिनअघि रोक्का गरेपछि काम गरेर पनि निर्माण व्यवसायीहरूले भुक्तानी नपाउने भएका छन् । प्रदेश मातहतका धेरैजसो कार्यालयले असार २५ गतेभित्र भुक्तानी गर्न सकिने निर्माण व्यवसायीलाई जानकारी दिएका थिए । एक्कासि सरकारले सूचना जारी गरेर भुक्तानी गर्न नसकिने बताएपछि निर्माण व्यवसायीहरू मर्कामा परेका छन् । हरेक वर्ष सरकारले घाटा बजेट ल्याएपछि दायित्व आगामी आर्थिक वर्ष सर्दै आउने गरेको छ । अघिल्लो आर्थिक वर्ष २ अर्ब बढी प्रदेशले काम गरेर पनि भुक्तानी दिन सकेको थिएन । प्रदेश सरकारले बनाएका आफ्नै योजनाको भुक्तानी रोकेको हो । ती सबै योजनाहरू प्रदेश सरकारको रातो किताबमा प्रकाशित छन् । प्रदेशले आगामी आर्थिक वर्ष २०८२०८३ का लागि करिब ७ अर्ब घाटा बजेट ल्याएको छ । नेपाल सरकारका सशर्त, विशेष र समपूरक अनुदान स्रोतबाट खर्च हुने योजनाहरूको भुक्तानी भने रोकिएको छैन । केन्द्र सरकारसँगको समपूरक अनुदानमा सञ्चालित आयोजनामा प्रदेश सरकार स्रोतवित्तीय समानीकरण अनुदान स्रोतबाट बहन गर्नुपर्ने म्याचिङ फन्ड बापतको रकम, नेपाल सरकार ससर्त अनुदानअन्तर्गत वैदेशिक स्रोतबाट सञ्चालित आयोजनामा प्रदेश सरकार स्रोतवित्तीय समानीकरण अनुदान स्रोतबाट बहन गर्नुपर्ने बापतको रकम, स्थानीय सरकारलाई गरिने वित्त हस्तान्तरण, प्रदेश सञ्चित कोषमाथि व्ययभार हुने रकम, पदाधिकारी तथा स्थायी, करार वा ज्यालादारीमा कार्यरत कर्मचारीको पारिश्रमिक, महँगी भत्ता, स्थानीय भत्ता र खाद्यान्न बापतको रकमको भने भुक्तानी रोकिएको छैन । माथिका शिर्षकमा बाहेकका अन्य योजनाहरूको असार १५ गतेबाट भुक्तानी रोक्का भएको प्रदेशले जनाएको छ । तर, उल्लेखित शीर्षकभन्दा अन्य शीर्षकमा खर्च गर्न अति जरुरी परेमा कारण खुलाई आर्थिक मामिला तथा योजना मन्त्रालयको सहमति लिएर मात्र खर्च तथा निकासा गर्न मन्त्रालयले परिपत्र गरेको छ । एक्कासि खाता रोक्का भएपछि विकास निर्माणमा महत्वपूर्ण बजेटको हिस्सा ओगटेको भौतिक पूर्वाधार विकास मन्त्रालयका योजनाहरू प्रभावित भएका छन् । ९ अर्ब ९० करोड बजेट उक्त मन्त्रालयले आगामी आर्थिक वर्षका लागि विनियोजन गरेको छ । मन्त्रालय मातहत १२ वटै जिल्लामा सडक पूर्वाधार विकास कार्यालय छन् । ती कार्यालयबाट सञ्चालित विकासका योजनाहरूको भुक्तानी रोकिएको छ । एक्कासि भुक्तानी रोक्का गरेपछि सडक पूर्वाधार विकास कार्यालय रुपन्देहीले २५ वटा योजनाहरूको साढे तीन करोड रुपैयाँ भुक्तान दिन नसक्ने भएको छ । अघिल्लो आर्थिक वर्षको पनि दायित्व सरेर आएको थियो, कार्यालय प्रमुख एवं सिनियर डिभिजनल इन्जिनियर लालु गिरीले भने, यस वर्ष पनि दायित्व सर्ने देखियो । फिल्डमा निर्माण व्यवसायीहरूले काम गरिरहेका छन् । लिखित सम्झौता छ । तर, काम गरेको भुक्तानी दिन सकिने अवस्था छैन । उनले असार २५ गतेसम्म भुक्तानी गर्न सकिन्छ भनेर व्यवसायीहरूलाई काममा लगाएको जानकारी गराए । आइतबार साँझ ५ बजेटबाट खाता रोक्का भएको उनले सुनाए । त्यस्तै, सडक पूर्वाधार विकास कार्यालय बाँकेका कार्यालय प्रमुख वरिष्ठ इन्जिनियर दीपक खड्काले २ करोड रुपैयाँबराबर काम गरेर पनि भुक्तानी दिन सकिने अवस्था नरहेको जानकारी गराए । निर्माण व्यवसायीले सोध्छन्, भुक्तानी माग्छन् के जवाफ दिने ?, खड्काले भने, जिल्ला तहमा काम गर्ने कार्यालयहरूलाई धेरै समस्या पर्ने गरेको छ । सडक पूर्वाधार विकास कार्यालय प्यूठानले पनि ८ वटा योजनाको डेढ करोड रकम भुक्तानी गर्न नसक्ने भएको छ । असार २४ गतेसम्म भुक्तानी गर्न सकिन्छ भनेर निर्माण व्यवसायीलाई भनेका थियौं, निमित्त कार्यालय प्रमुख एवं वरिष्ठ इन्जिनियर चन्द्र शाहले भने, तर, अप्रत्यासित खाता रोक्का हुँदा समस्या भयो । कार्यालयले व्यवसायीहरूलाई समेत असार २४ गतेसम्मको लक्ष्य दिएर काममा लगाउने गरेको उनले सुनाए । कार्यालयले ८५ प्रतिशत भौतिक र ७६ प्रतिशत वित्तीय प्रगति हासिल गरेको छ । असार मसान्त सकिन लाग्दाको एक साता अगाडि प्रदेश सरकारको खाता बन्द हुने प्रदेश सरकारले बनाएको आर्थिक कार्यविधि तथा वित्तीय उत्तरदायित्व ऐनमा उल्लेख छ । आफैंले बनाएको ऐनलाई समेत प्रदेश सरकारले बेवास्ता गरेको छ । स्रोतका अनुसार काम गरेर पनि प्रदेश सरकारले करिब डेढ अर्ब भुक्तानी दिन नसक्ने भएको छ । आगामी आर्थिक वर्षका लागि प्रदेशले ३९ अर्बको बजेट ल्याएको छ । प्रदेशको आम्दानी २८ अर्ब मात्र हो ।"
बहुराष्ट्रिय कम्पनीलाई नेपालको कृषि क्षेत्रमा लगानी गर्न परराष्ट्रमन्त्रीको आग्रह,"काठमाडौं : परराष्ट्रमन्त्री आरजु राणा देउवाले नेपालको कृषि क्षेत्रमा प्रत्यक्ष वैदेशिक लगानीका लागि विश्वका बहुराष्ट्रिय कम्पनीहरूलाई आग्रह गरेकी छन्। राष्ट्रसंघीय कृषि तथा खाद्य संगठन, एफएओको रोममा जारी ४४औं महासभाअन्तर्गत आज आयोजित कृषि तथा खाद्य प्रणालीसम्बन्धी उच्चस्तरीय सत्रलाई सम्बोधन गर्दै उनले कृषि क्षेत्रमा लगानी गरेर नेपालका मौलिक एवं विशिष्ठ उत्पादनहरूमार्फत विश्व बजारबाट लाभ लिन आग्रह गरिन्। 'कृषिमा निजी क्षेत्रको संलग्नता बढाउने सरकारको नीति बमोजिम ठूला निजी कम्पनीहरूले कृषिमा लगानी गर्न थालेका पनि छन्। तर, पनि ठूलो लगानी तथा कृषिमा आधुनिकीकरणको अभावमा पर्याप्त सम्भावनाका बावजुत पनि नेपालले बृहत् मात्रामा कृषि उपजहरू निर्यात गर्न सकिरहेको छैन। हामीलाई यस क्षेत्रमा ठूलो वैदेशिक लगानीको आवश्यकता छ,' उनले भनिन्। मन्त्री राणाले अन्तर्राष्ट्रिय सहयोग एवं सहकार्यबाट कृषि क्षेत्रलाई नवप्रवर्तन, कृषिमा एआइको प्रयोग, खेती गर्न ड्रोन आदि प्रविधिको प्रयोग गरी कृषिमा आधुनिकीकरण र वैज्ञानिकीकरणका साथ आकर्षक बनाउन नेपाल सरकार लागिपरेको बताइन्। उनले नेपालमा कृषि पेशा गर्ने व्यक्ति अर्थात् किसानलाई अहिले पनि हेय दृष्टिले हेर्ने गरिएकाले यस क्षेत्रको आधुनिकीकरण गरी समयानुकूल विकास गरेर निर्यातमुखी बनाउन नसकिएको बताइन्। उनले कृषिलाई मर्यादित र आकर्षक पेशा बनाउनुपर्ने धारणा पनि राखिन्। संसदको कृषि, सहकारी तथा प्राकृतिक स्रोत समितिको पूर्व सभापति मन्त्री राणाले भनिन्, 'कृषकहरूको सामाजिक छबि अहिले पनि बदल्न सकिएको छैन। म कृषि समितिको सभापति बन्दा पनि कतिपयले किन यो समिति रोजेको पनि भनेको सम्झना छ। तर, मैले नै सो समिति रोजेकी थिएँ।' नेपालको ८३ प्रतिशत भूभाग पहाड वा हिमाली क्षेत्र रहेको र जहाँ अधिकांश जमिन ससाना टुक्रामा अवस्थित रहेकाले पनि कृषि कार्य अत्यन्त कठिन रहेको भए पनि यसलाई लामो समयदेखि आत्मनिर्भर अर्थतन्त्र र गरिबीसँग जोडिएको बताइन्। नेपालको अर्थतन्त्रमा सबैभन्दा ठूलो आयस्रोत बनेको विप्रेषणले नेपालको कूल गार्हस्थ उत्पादनमा करिब ३५ प्रतिशत योगदान रहेको र कृषिको योगदान दोस्रो स्थानमा अर्थात् करिब २३ प्रतिशन रहेको बताउँदै मन्त्री राणाले कृषि क्षेत्र अझै पनि करिब ८० प्रतिशत जनसंख्याको रोजगारीको माध्यम बनेको चर्चा गरिन्। पछिल्लो समय जलवायुजन्य दुष्प्रभावका कारण कृषि क्षेत्रमा नराम्रो प्रभाव पर्दै गएको र नेपालका लागि यो गम्भीर चिन्ताको विषय भएको उनको भनाइ थियो।"
"निजामती विधेयकमा गम्भीर षड्यन्त्र भयो, स्वीकार्य छैन : प्रचण्ड","काठमाडौं : नेपाल माओवादी केन्द्रका अध्यक्ष तथा प्रधानमन्त्री पुष्पकमल दाहाल प्रचण्डले संघीय निजामती सेवा विधेयक पारित गर्ने क्रममा गम्भीर षड्यन्त्र भएको बताएका छन्। योङ कम्युनिष्ट लिग,नेपाल (वाइसिएल) को केन्द्रीय पदाधिकारी बैठकलाई मंगलबार पेरिसडाँडामा सम्बोधन गर्दै उनले विधेयकमा चलखेल र छेडखानी गर्ने प्रवृत्तिलाई छुट दिन नसकिने बताए। उनले छानबिन गरेर कारबाही प्रक्रिया अगाडि बढाउनुपर्नेमा जोड दिए। 'परिवर्तनका उपलब्धिहरू उल्ट्याउने षड्यन्त्र हुँदै आएको छ। आज तपाईंहरूले संघीय निजामती विधेयकमा पनि हेर्नुभएको छ,त्यसमा षड्यन्त्र भएको छ,'उनले भने,'यो विधेयकमा कसले बदमासी गर्यो, त्यसको छानबिन गरी,चलखेल तथा छेडखानी गर्ने प्रवृत्तिमाथि कारबाही गराउनेतर्फ हामी लागेका छौं।' संसदको राज्य व्यवस्था तथा सुशासन समितिले लामो समय छलफल गरेर कर्मचारीलाई अवकाशको दुई वर्षसम्म कुलिङ पिरियड राख्ने व्यवस्थासहितको विधेयक प्रतिनिधि सभामा पेश गरेको थियो। पारित हुँदा बाहेक भन्ने शब्द राखिएको पाइएपछि चौतर्फी आलोचना सुरू भएको छ। अध्यक्ष प्रचण्डले संविधान र जनताको रगतपसिनाबाट प्राप्त उपलब्धिहरूलाई उल्ट्याउने प्रवृत्ति यसअघि पनि देखिएको र अहिले पुनः त्यसको पुनरावृत्ति हुने खतरा औंल्याए। 'यथास्थिति र प्रतिगमन उल्ट्याउने प्रयास भइरहेको अवस्थामा हामीले पार्टीको अभियान रोकेर प्रतिवाद गर्यौं। अहिले पनि त्यो प्रवृत्ति जारी छ,'उनले स्पष्ट पारे। सो अवसरमा अध्यक्ष प्रचण्डले वाइसिएल नेपाललाई पार्टीको विचार,लाइन र विधानप्रति पूर्ण प्रतिबद्धताका साथ अघि बढ्न आग्रह गरेका थिए।"
"शिक्षा विधेयकमा फेरि विवाद, सभापति र मन्त्री भन्छन् : कांग्रेसका कारण अड्कियो, बाध्य भएर स्थगित गर्नुपर्यो","काठमाडौं : पटकपटक बिथोलिँदै आएको विद्यालय शिक्षा विधेयकको खाका शिक्षा, स्वास्थ्य तथा सूचना प्रविधि समितिले प्रतिनिधिसभामा पठाउने अन्तिम चरणमा रहे पनि फेरि विवादले थन्किएको छ । जबकि विधेयकमा सहमति जुटाउन गठित उपसमितिले शिक्षा, स्वास्थ्य तथा सूचना प्रविधि समितिलाई ४५ दिनभित्र प्रतिवेदन बुझाउन समय दिएको थियो । उपसमिति संयोजक छविलाल विश्वकर्माले समिति सभापति अम्बरबहादुर थापालाई गत जेठ पहिलो साता सो विधेयक प्रतिवेदन हस्तान्तरण गरेका थिए । समितिमा प्रस्तुत प्रतिवेदनलाई विस्तृत अध्ययनपछि दफावार छलफल सकाएर समय सीमामा रहेर सोमबार अन्तिम तयारी गरी प्रतिनिधिसभामा पेस गर्न बिहानदेखि बैठक बसेको थियो । विधेयकमा उल्लेख सबै बुँदामा सहमति जुटे पनि पदपूर्तिबारे ६० प्रतिशत आन्तरिक र ४० प्रतिशत खुला प्रतिस्पर्धाबाट गर्ने प्रस्तावमाथि सहमति नजुटेपछि स्थगित भएको सभापति अम्बरबहादुर थापा बताउँछन् । उनका अनुसार जसरी पनि टुंगो लगाउने भन्दाभन्दै आन्तरिक र खुला प्रतिस्पर्धा प्रस्तावमाथि शिक्षक महासंघहरू नमानेकाले स्थगित गर्नुपर्यो । किनभने बैठकमा सहमति जुट्न नसकेपछि महासंघका प्रतिनिधिहरू सभाबाट बाहिरिएका थिए । उनी भन्छन्, सोमबारको बैठकबाट जसरी पनि टुंग्याउने भनेका थियौं । तर, कांग्रेस उनीहरूको पक्षमा रहेकाले बाध्य भएर स्थगित गर्नुपर्यो । अब ३४ दिनपछि फेरि बैठक बस्ने छ । सभापति थापा भने विधेयकमा पदपूर्तिबारे ६० प्रतिशत आन्तरिक र ४० प्रतिशत खुला प्रतिस्पर्धाबाट गर्ने प्रस्तावलाई हुबहु लैजाने अडान राख्छन् । हामीले सहमति जुटाएर आउनुस् भनेका छौं । उनीहरूले मानेन भने पनि संशोधन हुँदैन । हाम्रो तर्फबाट यो जस्ताको तस्तै पेस प्रतिनिधिसभामा पेस हुन्छ । समितिले दायाँबाँया गर्दैन, उनले अन्नपूर्णसँग भने । सोही विषयमा विवाद चलिरहँदा शिक्षामन्त्री रघुजी पन्तले कांग्रेस सभापति शेरबहादुर देउवालाई भेटेर फर्किएसँगै बैठक स्थगित गर्ने प्रस्ताव गरका थिए । यद्यपि उनको प्रस्तावमा सहभागी अन्य सांसदहरूले विरोध गरेर जसरी पनि पास गर्ने दबाब दिएका थिए । जसमा माओवादी केन्द्रका सांसदद्वय देवेन्द्र पौडेल, रेखा शर्मा, एमाले सांसद दीपा शर्मा, ज्ञानु बस्नेत सुवेदी, रास्वपा सांसद सुमना श्रेष्ठलगायत सांसदले जसरी पनि सोमबार नै छलफलबाट निचोड निकाल्न दबाब दिएका थिए । गत जेठ पहिलो साता विधेयकमा सहमति जुटाउन गठित उपसमितिले शिक्षा, स्वास्थ्य तथा सूचना प्रविधि समितिलाई प्रतिवेदन बुझाएको थियो । त्यतिबेला नै उक्त प्रस्तावित विधेयकको विभिन्न १५ वटा परिच्छेद, १ सय ६३ वटा दफामाथि छलफल गरिएको थियो । यससँगै, उपसमितिले १ सय ८ बुँदाको प्रतिवेदन तयार गरेको थियो । जसअन्तर्गत विद्यालय शिक्षा विधेयकमा १ सय १ दफामा परिमार्जन गरिएको थियो । साथै, १३ वटा नयाँ दफा थपिएको छ भने भएका ४ दफालाई हटाइएको छ । बाँकी ६२ वटा दफालाई सरकारले प्रस्ताव गरेअनुरूप तयार पारिएको थियो । यसअघि उपसमितिले हटाइएको दफाअन्तर्गत ६३, ६४ र ६८ दफा रहेको थियो । यसैगरी, दफा १२, १६, २१, ८३, ९५, १५०, १५१, १५२, १५३, १५४, १५५, १५६, १५७, १६४ र १६५ दफाहरूको बदलामा अर्को नयाँ दफा थपिएको देखिन्छ । यससँगै, दफा १७, २३, २८, ८३, ९५, १५०, १५१, १५२, १५३, १५४, १५५, १५६, १५७, १६३ र १६५ दफा थप गरिएको थियो । विधेयक दफाबार छलफलदेखि उपसमितिको प्रतिवेदन बनाउँदासम्मलाई हेर्दा निजी लगानीका विद्यालयहरूलाई निश्चित समय तोकेर गुठीमा रूपान्तरण गरिने भन्ने व्यवस्थामा सरकार पछि हटेको देखिन्छ । किनभने उक्त उपसमितिले दफावार छलफलमा निजी लगानीका विद्यालयहरूको नियमन, केही समयपछि गुठीमा रुपान्तरण हुने व्यवस्थालाई टुंगो लगाउन सकेको छैन । यससँगै प्रारम्भिक बाल विकास शिक्षा (ईसिडी) बारे पनि स्पष्ट व्यवस्था आउन सकेको छैन । ईसिडीलाई विद्यालय शिक्षाको अंग कसरी मान्ने, कति अवधिसम्मलाई बनाउने, बाल सहजकर्ताको बारेमा कसरी व्यवस्था गर्नेभन्नेबारे भने टुंगो लगाउन सकेन । यो पनि पढ्नुहोस शिक्षा मन्त्रीले 'परिस्थिति जटिल बनेको' भनेपछि समितिको बैठक अनिश्चितकालका लागि स्थगित"
कुलिङ पिरियडमा छलछाम राज्यविरुद्धको कसूर : ज्ञानेन्द्र शाही,"काठमाडौं : निजामति विधेयकमा राखिएको कुलिङ 'पिरियड'मा अनधिकृत रुपमा परिवर्तन गरिनु सामान्य विषय नभएको भन्दै राज्य व्यवस्था समितिका सांसदहरूले आपत्ती जनाएका छन्। मंगलबार सभामुख देवराज घिमिरेसँगको छलफलपछि समिति सदस्य एवं राप्रपा सांसद ज्ञानेन्द्र बहादुर शाहीले समितिले पारित गरेको विषय अनधिकृतरुपमा परिवर्तन हुनु राज्यविरुद्धको कसूर भएको बताए। समिति सभापति रामहरि खतिवडा र सचिव सुरजकुमार दुरालाई लक्षित गर्दै राप्रपा सांसद शाहीले नैतिक हिसावले दुवैजनाले राजीनामा दिनुपर्नेमा जोड दिए। 'नैतिकता छ भने राजीनामा दिएर अनुसन्धानमा सघाउनुपर्छ। पदमा बसेर अनुसन्धान हुँदैन। यो राज्यविरुद्धको कसूर हो। जघन्य अपराध हो। किनभने राज्यको ऐन,नियम, कानुन बनाउने विषयमा समितिले पारित गरेको अर्कै छ। विधेयक पास हुन्छ अर्कै। यो अपराध हो, 'गलत गर्नेमाथि कडा कारवाही हुनुपर्छ।' राज्य व्यवस्था समितिबाट निजामति कर्मचारीहरू अवकासमा गएपछि वा राजीनामा दिएपछि अर्को स्थानमा नियुक्ति खान दुई वर्षे कुलिङ पिरियडको प्रावधान राखेको थियो। सोही व्यवस्थाअनुसार असार १५ गते प्रतिनिधिसभा बैठकमा उक्त विधेयक पारित भएको थियो। तर,त्यसलाई खण्डित गर्ने अर्को दफासमेत समावेश गरेको भेटिएपछि विवाद सुरू भएको छ।"
"कुलिङ पिरियडको कमजोरीको नैतिक जिम्मेवारी लिन्छु, दोषीमाथि कारवाही हुनुपर्छ : रामहरि खतिवडा","काठमाडौं : संसद्को राज्य व्यवस्था तथा सुशासन समिति सभापति रामहरि खतिवडाले संघीय निजामति विधेयकमा राखिएको 'कुलिङ पिरियड' मा बदमासी गर्नेमाथि कारवाही हुने बताएका छन्। मंगलबार सभामुख देवराज घिमिरेसँगको छलफलपछि समिति सभापति खतिवडाले कुलिङ पिरियडमा देखिएको कमजोरीको नैतिक जिम्मेवारी आफूले लिने बताएका हुन्। उनले कुलिङ पिरियडमा देखिएको बदमासी संसदमाथिको ठूलो प्रहार भएको समेत बताए। ' विधेयकको दफा ८२ को (४) को व्यवस्थालाई पछिबाट (५) को (क) खण्डित गर्ने दफा थपिएर सदनमा गएको फेला पारेका छौं। यो कसको गल्तीबाट भयो त्यसलाई कानुनको दायरामा ल्याउँछौं,'उनले भने,'आज सबै सेक्टरबाट हामी जनप्रतिनिधिको बदनाम हुने काम भएको छ। मेरो कमजोरी देखिए म कारवाही भोग्न तयार छु। जसले कमजोरी गर्छ यसले कारवाही भोग्नु पनि पर्छ। जु्नसुकै व्यक्ति होस् छानबिनको दायरामा ल्याउनुपर्छ।' उनले निजामती सेवा विधेयकमा कुलिङ पिरियडमा परिवर्तन भएको विषयमा छानबिन गर्न सभामुख घिमिरेसमक्ष आग्रह गरिएको जानकारी दिए। राज्य व्यवस्था समितिबाट निजामति कर्मचारीहरू अवकासमा गएपछि वा राजीनामा दिएपछि दुई वर्षसम्म कुनै संवैधानिक वा सरकारी नियुक्ति नपाउने समितिले निर्णय गरेको थियो। सोही निर्णयअनुसार असार १५ गते प्रतिनिधिसभा बैठकमा उक्त विधेयक पारित भएको थियो। तर,त्यसलाई हेरफेर गरी अर्को दफासमेत समावेश भएर आएपछि सांसदहरूले नै विरोध जनाएका छन्। गम्भीर षडयन्त्र भएको भन्दै सांसदहरूले नै छानविनको माग गरेका छन्। नेकपा एमालेका सांसद पदम गिरीले यो विषयमा छानबिन नभएसम्म राज्य व्यवस्था समितिको बैठक अघि बढ्न नसक्ने जिकिर गरे। नेकपा एकीकृत समाजवादीका सांसद राजेन्द्र पाण्डेले यस्तो गम्भीर लापरवाही समिति सभापतिको सहयोगविना हुन नसक्ने तर्क गरे। उनले नैतिक हिसावले समितिका सभापति खतिवडाले राजीनामा दिनुपर्ने माग गरे। राष्ट्रिय प्रजातन्त्र पार्टीका सांसद ज्ञानेन्द्रबहादुर शाहीले कुलिङ पिरियडको नाममा केरकार हुनु राज्यविरुद्धको कसूरको संज्ञा दिए। उनले यसको जिम्मेवारीमा बसेकाहरूले राजीनामा दिनुपर्ने बताए। यसैगरी नेकपा माओवादी सांसद माधव सापकोटाले निजामति विधेयकमा कुलिङ पिरियडमा भएको किर्तेमा सभापति खतिवडा र सचिवले राजीनामा दिनुपर्ने बताए।"
"कुलिङ पिरियडमा अक्षम्य घटना भयो, राष्ट्रियसभाबाट सच्याइयोस् : सभापति खतिवडा","काठमाडौं : राज्य व्यवस्था तथा सुशासन समितिका सभापति रामहरि खतिवडामा राष्ट्रियसभाबाट कुलिङ पिरियडमा भएको त्रुटि सच्याउन आग्रह गरेका छन्। मंगलबार विज्ञप्ति जारी गरेर उनले कुलिङ अफ पिरियडमा भएको अक्षम्य घटना राष्ट्रियसभाबाट सच्याउनुपर्ने आग्रह गरेका हुन्। उनले यस विषयमा छानबिन गर्न सभामुख देवराज घिमिरेलाई पनि अनुरोध गरेका छन्। 'राज्य व्यवस्था तथा सुशासन समितिले पारित गरेको संघीय निजामती विधेयकमा व्यवस्था गरिएको कुलिङ अफ पिरियड सम्बन्धमा संसदमा पेस गर्दा मूल मर्मलाई भत्काउने गरी तोडमोड गरिएको विषय गम्भीर त्रुटि र अक्षम्य घटना हो। यो सामान्य अवस्था होइन। यस सम्बन्धमा छानबिनका लागि सम्माननीय सभामुखसँग अनुरोध गर्दछु। त्यसैगरी कुलिङ अफ पिरियड राख्ने गरी सच्याउन सम्मानित राष्ट्रियसभालाई अनुरोध गर्दछु,' उनले भनेका छन्। उनले समितिबाट उक्त विधेयक पारित हुँदा दफामा भएको व्यवस्था पनि उल्लेख गरेका छन्। 'निजामती कर्मचारी वा अन्य सरकारी सेवाबाट राजीनामा दिएको वा अवकाश भएको कर्मचारीले सेवाबाट अवकाश भएको मितिले दुई वर्ष अवधि पूरा नभई कुनै पनि संवैधानिक वा सरकारी नियुक्ति पाउने छैन,' समितिबाट पास गर्दा उल्लेख भएको व्यवस्था उनले उल्लेख गरेका छन्। कुलिङ पिरियडमा हुँदै नभएको व्यवस्था लेखिएपछि दलहरूले सभामुख देवराज घिमिरेलाई भेटेर ध्यानाकर्षण गराएका थिए। घटनामा संलग्नलाई कारबाही गर्नुपर्ने र संलग्नले नैतिकताका आधारमा राजीनामा दिनुपर्ने माग पनि सांसदहरूले गरेका छन्।"
कांग्रेसको क्रियाशील सदस्यको संख्या नाघ्यो ८ लाख,"बैठकमा समयमै महाधिवेशन गर्न नसकेका कांग्रेसका भ्रातृ संस्थाहरूको महाधिवेशनबारे नयाँ मिति प्रस्ताव गरिएको छ । काठमाडौं : नेपाली कांग्रेसको २२ महिनामा केन्द्रीय समितिको बैठक बस्ने गरेको भए पनि यसपालि ९ महिनापछि बैठक बसेको छ । लामो समयको अन्तरमा बसेको बैठकमा अहिलेको गठबन्धन सरकारको समीक्षा सँगै सरकारमा सहभागी मन्त्रीहरूको कार्यशैलीको चर्को आलोचना भएको थियो । बैठकमा बोल्ने अधिकांश नेताहरूले सरकारले जनताको मनोभावनाअनुसार काम गर्न नसकेको समीक्षा गरेका थिए । बैठकमा बोल्दै एक पदाधिकारीले भने, सिंगो सरकारले लयमा काम गर्न सकेको छैन । अर्कोतिर कांग्रेसबाट सरकारमा सहभागी मन्त्रीहरू अल्मलिएको जस्तो देखिन्छ । रिजल्ट दिने किसिमको काम छैन । भोलि जनतामा जानुपर्छ भन्ने उहाँहरूले नसोची काम गर्नुभएको छ । बैठकमा कांग्रेसको क्रियाशील सदस्यको विषयमा प्रसंग उठेको छ । कांग्रेसले असार मसान्तसम्मका लागि क्रियाशील सदस्यता नवीकरणका लागि समयावधि तोकेको छ । हालसम्म ५ जिल्लामा क्रियाशील सदस्यता नवीकरणको काम सकिएको छ । बैठकको सुरुवातमै महामन्त्री गगन थापाले पार्टीमा क्रियाशील सदस्यको संख्या ८ लाख ७० हजार नाघेको जानकारी गराएका थिए । उनले क्रियाशील सदस्यको वर्तमान विवरण सार्वजनिक गर्दै हालसम्म ८ लाख ७० हजार ७ सय ८० जना कांग्रेसका क्रियाशील सदस्य भएको देखाए । थापाले भने, ती मध्यमा १४ औं महाधिवेशनमा नवीकरण गर्नेहरू ४ लाख २३ हजार ४ सय ३४ जना, नयाँ ४ लाख ४७ हजार ३ सय ४६ जना र नेपाली जनसम्पर्क समितिबाट १९ हजार ५ सय ९२ जना क्रियाशील छन् । नवीकरणको अवस्थाका विषयमा भने थापाले कांग्रेस क्रियाशील सदस्यता नवीकरणको फाराम ०७९ चैत २२ गतेदेखि नै जिल्लामा पठाउन थालिएको बताए । सोहीअनुसार ८ लाख ७० हजार ८८४ वटा फाराम पठाइसकिएको छ । थापाले यसका लागि कार्यतालिकासहित नवीकरणको समयावधि तोकेर सिस्टममा इन्ट्री गर्न भनिएको र सोहीअनुसार जिल्लाबाट विवरण आउन थालेको बताए । थापाका अनुसार १२ गतेसम्मको विवरणअनुसार परिपत्रबमोजिम नवीकरण प्रविष्ट गरेकाबुझाएका जिल्ला ५ वटा छन् । त्यस्तै सिस्टममा प्रविष्ट भइरहेका जिल्लाको संख्या १५, जिल्लामै निर्णय प्रक्रियामा रहेका जिल्ला १०, वडाबाट जिल्लामा नवीकरण फारम संकलन भइरहेका जिल्ला ३३, नवीकरणमा समस्या भएका जिल्ला १४ रहेको उल्लेख गरे । कांग्रेसका नेता शेखर कोइरालाले चुनावी गठबन्धनअनुसार सत्तासमीकरण नभएको भन्दै पार्टी सभापति शेरबहादुर देउवालाई प्रश्न गरेका थिए । उनले भने, गत निर्वाचनमा माओवादीसँग मिलेर गइयो । दुर्भाग्य माओवादीसँग सरकार बनाइरहन सकिएन । अहिले एमालेसँग मिलेर सरकार बनाउनु परेको छ । नयाँ सदस्यताका विषयमा नयाँ क्रियाशील सदस्यता फारम २ लाख १७ हजार ९ सय १ वटा पठाइएको छ । यो भनेको नवीकरण भएको सदस्य संख्याको २५ प्रतिशत हो । १७ जिल्लाले वडा सदस्यता फारम पठाएको जानकारी गराए पनि दोलखाबाहेक कुनै पनि जिल्लामा नयाँ क्रियाशील सदस्यता वितरण भएको जानकारी नभएको पनि बैठकमा बताइएको छ । थापाले हाल नवीकरणमा ध्यान दिन र हाल नयाँ वितरण नगर्नका लागि सबै जिल्लालाई जानकारी गराइएको बताए । नयाँ सदस्यता उपलब्ध गराउँदा जनसंख्या, मतसंख्या, क्लस्टर अनुसारको संख्या र सदस्यताका माग एवं आवश्यकता समेतलाई हेरी उपलब्ध गराउने गरी मापदण्ड बनाइ साउनपछि वितरण अभियान गरिने पनि उनले जानकारी गराए । त्यस्तै उनले जनसम्पर्क समिति सदस्यताको व्यवस्था गरी सदस्यता फारम र वितरण प्रक्रिया अगाडि बढाइएको पनि बताए । बैठकमा बोल्दै कांग्रेसका नेता शेखर कोइरालाले चुनावी गठबन्धनअनुसार सत्तासमीकरण नभएको भन्दै पार्टी सभापति शेरबहादुर देउवालाई प्रश्न गरेका थिए । उनले चुनावी गठबन्धन माओवादीसँग गरेर एमालेसँग सरकारमा सामेल हुनुलाई दुर्भाग्य भएको भन्दै अगाडि भने, गत निर्वाचनमा माओवादीसँग मिलेर गइयो । दुर्भाग्य माओवादीसँग सरकार बनाइरहन सकिएन । अहिले एमालेसँग मिलेर सरकार बनाउनु परेको छ । उनले सभापतिले पार्टी एक ढिक्का होस् भनेको बारे थपे, सर्वप्रथम म पार्टी सभापतिज्यूलाई धन्यवाद दिन चाहन्छु, किनभने भर्खरै उहाँले पार्टीलाई एक ढिक्का बनाएर लैजान्छु भन्नुभएकोमा म सुरुदेखि नै पार्टी एक ढिक्का होस् भन्ने व्यक्ति हुँ । कोइरालाले महाधिवेशन समयमै गर्न नसक्नुको कारणबारे पनि जवाफ माग्दै भने, कारण के हो ? क्रियाशीलको मात्रै हो कि अरू के हो ? क्लियर हुनुपर्यो मैले म जिल्लामा जाँदा टाइममै गर्नुपर्छ भनेर साथीहरू भन्नुहुन्छ । नवीकरण पनि हुन्छ, क्रियाशील पनि हुन्छ भन्नुहुन्छ त । पार्टीका केन्द्रीय सदस्य नैनसिंह महले पार्टीको १५ औं महाधिवेशन समयमै गर्नुपर्ने बताउँदै भने, महाधिवेशनबारे अनेक भ्रम छरिएका छन् यसले थप अन्यौलता सिर्जना गरेको छ । विधान अनुसार समयमै गर्न र पार्टीलाई गतिशील बनाउन अब महाधिवेशनको मिति तोकौं । बैठकमा समयमै महाधिवेशन गर्न नसकेका कांग्रेसका भ्रातृ संस्थाहरूको महाधिवेशनबारे नयाँ मिति प्रस्ताव गरिएको छ । महामन्त्री थापाले भ्रातृ संस्थाको महाधिवेशनको मितिबारे नयाँ प्रस्ताव गरेका हुन् । गठबन्धन सरकारको प्रभावकारिताका विषयमा पनि बैठकमा छलफल भएको थियो । थापाले नयाँ समिति बनाउने, फेरि समय तोक्ने गर्दा संगठन चलायमान हुन नसक्ने बताए । उनले भने, नेविसंघ, महिला संघसहित जति पनि महाधिवेशन गर्न नसक्ने भ्रातृ संस्था छन् तीनमा अहिले के भइरहेको छ भन्नेबारे हाम्रो बैठक चलिरहँदा छलफल गरेर हामीलाई केके समस्या भएको विवरण दिनुहुन्छ भन्ने अपेक्षा छ । बैठकमा संस्थापन पक्षले भ्रातृ संस्थालाई महाधिवेशनका लागि अझै केही समय दिनुपर्ने मत अगाडि सारेको थियो । सोही विषयमा महामन्त्री गगन थापा सहितका नेताले समयमा महाधिवेशन गर्न नसक्ने भ्रातृ संस्थाको तदर्थ समिति भंग गर्नुपर्ने मत राखेका छन् । पार्टीका प्रवक्ता डा प्रकाशशरण महतका अनुसार बैठकमा केन्द्र र प्रदेश सरकारमा सहभागी मन्त्रीहरूले आआफ्नो क्षेत्रको कामकारबाहीबारे केन्द्रीय कार्यसमितिलाई जानकारी गराएको बताए । गठबन्धन सरकारको प्रभावकारिताका विषयमा पनि बैठकमा छलफल भएको थियो । सोमबारै पार्टी कार्यालयमा तोकिएको समयमा महाधिवेशन गर्न नसकेका भ्रातृ संस्थाहरूको तदर्थ समितिको म्याद थपका विषयमा भने केन्द्रीय समितिको बैठक बस्नु अगावै तरुण दल, नेविसंघ र महिला संघहरूले धर्ना दिएरै दबाबपूर्ण ध्यानाकर्षण गराएका थिए । कांग्रेसका भ्रातृ संस्थाको महाधिवेशनको नयाँ मिति समयमै महाधिवेशन गर्न नसकेका कांग्रेसका भ्रातृ संस्थाहरूको महाधिवेशनबारे नयाँ मिति प्रस्ताव गरिएको छ । महामन्त्री थापाले भ्रातृ संस्थाको महाधिवेशनको मितिबारे नयाँ प्रस्ताव गरेका हुन् । बैठकमा थापाले नयाँ समिति बनाउने, फेरि समय तोक्ने गर्दा संगठन चलायमान हुन नसक्ने बताए । थापाले बैठकमा भने, नेविसंघ, महिला संघसहित जति पनि महाधिवेशन गर्न नसक्ने भ्रातृ संस्था छन् तीनमा अहिले के भइरहेको छ भन्नेबारे हाम्रो बैठक चलिरहँदा छलफल गरेर हामीलाई केके समस्या भएको विवरण दिनुहुन्छ भन्ने अपेक्षा छ । बैठकमा महाधिवेशन गर्न नसक्ने तर तदर्थको भरमा चलिरहेका संस्थाको महाधिवेशन माघ मसान्तभित्र सक्ने गरी निर्देशन गर्ने प्रस्ताव राखे । तरुण दलको हकमा उनले भने, तरुण दलको अधिवेशन मंसिर २६, २७ र २८ गतेसम्म सक्ने । उपसभापतिले बुझाए प्रशिक्षण प्रतिष्ठानको प्रतिवेदन बैठकमा कांग्रेसका उपसभापति पूर्णबहादुर खड्काले केन्द्रीय नीति, अनुसन्धान तथा प्रशिक्षण प्रतिष्ठानको कार्यप्रगति प्रतिवेदन सभापति शेरबहादुर देउवालाई बुझाए । कार्यप्रगति प्रतिवेदनमा ०७९ असारदेखि ०८२ भसार १५ गतेसम्म प्रतिष्ठानले गरेका कामहरूको प्रगति विवरण उल्लेख गरिएको छ । उक्त प्रतिवेदन सभापति देउवालाई हस्तान्तरण गर्नुअघि उपसभापति खड्काले बैठकमा प्रस्तुत गरेका थिए । सभापति देउवाले ०७९ असार १० गते उपसभापति खड्कालाई प्रशिक्षण प्रतिष्ठानको प्रमुखमा नियुक्त गरेका थिए । प्रतिष्ठानको प्रमुख उपसभापतिमध्येबाट हुने व्यवस्था छ । सोहीअनुरूप उनी भएका हुन् । कांग्रेसको विधान २०१७ (संशोधनसहित) को धारा ३६ मा प्रतिष्ठानको व्यवस्था गरिएको छ । प्रतिष्ठानले नीति निर्माण गर्ने, अनुसन्धान गर्ने र प्रशिक्षण दिने काम गर्दछ । मुलुकको समसामयिक राजनीतिक विषय र राष्ट्रिय तथा अन्तर्राष्ट्रिय रूपमा पार्टीले लिनुपर्ने नीति तय गर्न पार्टीलाई सहयोग गर्नु प्रतिष्ठानको जिम्मेवारीमा पर्छ । पार्टीले अख्तियार गरेका नीति तथा कार्यक्रम र मुलुकको समग्र हितका लागि पार्टीले लिनुपर्ने नीतिका विषयमा अध्ययन अनुसन्धान गर्नु प्रतिष्ठानको दायित्व मानिन्छ । कांग्रेसको बैठकमा १०० दिने अभियानका प्रतिवेदन प्रस्तुत र छलफल, केन्द्रीय नीति, अनुसन्धान तथा प्रशिक्षण प्रतिष्ठानको निर्देशिका संशोधन, केन्द्रीय नीति, अनुसन्धान तथा प्रशिक्षण प्रतिष्ठानको प्रतिवेदन प्रस्तुत, अनुशासन समितिको प्रतिवेदन, क्रियाशील सदस्यता नवीकरण प्रगति विवरण, केही भ्रातृ संस्थाबारे निर्देशक समितिको रायका आधारमा उपयुक्त निर्णय, नेपाली जनसम्पर्क समितिको व्यवस्थापन र बिस्तार सम्बन्धमा, कांग्रेसको शुभेच्छुक संस्थाका रूपमा मान्यता प्राप्त नेपाल लोकतान्त्रिक यातायात व्यवसायी संघ र नेपाल लोकतान्त्रिक संस्थागत तथा निजी विद्यालय शिक्षक संघ (निस्टा) को नाम संशोधन सम्बन्धमा, कार्यसम्पादन समिति बैठकको निर्णय अनुमोदन, जनप्रतिनिधि कार्यसम्पादन निर्देशिका पारित गर्ने सम्बन्धमा संसद् र सरकारमा पार्टीको भूमिका प्रभावकारिता (मन्त्रीहरूको प्रतिवेदनसहित छलफल), समसामयिक विषय (राजनैतिक, सामाजिक, शैक्षिक, प्रशासनिकलगायतका एजेन्डाहरू अगाडि सारिएको छ । बैठक केही दिन चल्ने प्रवक्ता महतले बताए ।"
फरार अभियुक्त लुकेर कतिन्जेल बस्लान् र !,"काठमाडौं : कुनै एक देशमा आपराधिक काम गरेर अन्य देशमा फरार भएकाहरूलाई खोजी गर्न जारी गरिने सूचना हो, रेड नोटिस । प्रहरीको अन्तरदेशीय संगठन (इन्टरपोल)को रेड नोटिसमा पछिल्लो समय सार्वजनिक भएका छन् १५ जना नेपाली । यी सबै जना नेपालमा भएका आपराधिक घटनामा मुख्य अपराधी वा मतियारका रूपमा संलग्न रहेको प्रहरी अनुसन्धानमा पाइएको छ । सहकारी ठगी होस् वा संगठित आर्थिक अपराधमा संलग्न भएका होऊन्, जहाँ र जसरी बसेको भए पनि जुनसुकै बेला पक्राउ पर्न सक्छन् । सहकारी ठगी : ११ जनाविरुद्ध रेड नोटिस पछिल्लो समय सहकारी ठगीसम्बन्धी कसुरमा जोडिएका व्यक्तिविरुद्ध डिफ्युजन र रेड नोटिस जारी हुने क्रम बढेको छ । त्यस्तै डिफ्युजनपछि रेड नोटिस जारी भएका व्यक्ति हुन्, ४२ वर्षीय गितेन्द्रबाबु (जीबी) राई । ११६९८७२७ नम्बरको राहदानीबाट मलेसिया भाग्न सफल राईविरुद्ध रेड नोटिस जारी भएको छ । प्रहरीका अनुसार मोस्ट वान्टेड राई फरार सूचीमा छन् । विगत पाँच वर्षयता सहकारी ठगीसम्बन्धी कसुरमा ११ जनाविरुद्ध रेड नोटिस जारी भएको छ । प्रहरी नायब महानिरीक्षक एवं केन्द्रीय प्रहरी प्रवक्ता विनोद घिमिरेका अनुसार, सहकारी ठगीमा रेड नोटिस जारी भएका दुई जना प्रतिवादीलाई नेपाल फिर्ता ल्याइएको छ । इन्टरपोलका १९६ वटा सदस्य राष्ट्रहरूमा लुकेर रहेका अभियुक्तहरू जुनसुकै बेला स्वदेशमा फिर्ता ल्याइने प्रवक्ता घिमिरे बताउँछन् । पूर्वगृहमन्त्री नारायणकाजी श्रेष्ठका अनुसार रेड नोटिस जारी गरेपछि जीबीले मलेसियामा आ श्रय लिएको सूचना प्राप्त भएको थियो । जीबी राई मलेसियामा रहेको लोकेट भइसकेपछि त्यहाँको सरकारसँग कुराकानीसमेत भएको हो, पूर्वगृहमन्त्री श्रेष्ठ भन्छन्, हाम्रो तर्फबाट धेरै ताकेता गर्नु पर्यो । सक्ने जति सबै प्रयत्न गरिएको हो । जीबीलाई नेपाल पठाउन छिटो गर्नुस् भनेर मलेसियाली सरकारलाई आग्रह गरेका थियौं । तर, कामयाव हुन सकेन । मलेसियाली सरकारले सहकारी संस्थामा राईबाट ठगीजन्य कार्य कुन रूपमा भएको छ भन्ने विषयमा डकुमेन्टहरू मगाएको थियो । नेपाल प्रहरीले पनि अन्तिम डकुमेन्ट पठाउन लागेको रिपोर्टिङ तत्कालीन गृहमन्त्री श्रेष्ठलाई गरेको थियो । श्रेष्ठपछि दुई जना रवि लामिछाने र रमेश लेखक गृहमन्त्री भइसके । तर, पनि जीबीलाई स्वदेश फर्काउन प्रहरीले सकेको छैन । केन्द्रीय अनुसन्धान ब्युरो (सीआईबी)का पूर्वनिर्देशक हेमन्त मल्ल ठकुरी भन्छन, कि त लोकेसन नै पत्ता लाग्न सकेको छैन । कि त मलेसिया सरकारबाट सहयोग नै पाइएको छैन । यी दुई कारणले नै जीबी राईलाई नेपाल फिर्ता ल्याउन नसकिएको हो । अपराधीसँगै पुँजी पलायन ओखलढुंगाका जीबीसँगै करोडौं रुपैयाँ पलायन पनि भएको छ । जीबी सूर्य दर्शन बचत तथा ऋण सहकारी संस्था पोखराको संस्थापक अध्यक्ष हुन् । उनीविरुद्ध ठगी, सम्पत्ति शुद्धीकरण र संगठित अपराधमा मुद्दा दायर भएको छ । सुमेरु बचत तथा ऋण सहकारी संस्था लिमिटेडका संस्थापक एवं कार्यकारी अध्यक्ष भरत महर्जन बेलायतमा छन् । उनीसँगै राजमाया महर्जन, सचिन महर्जन, सरला महर्जन, निमित्तराज श्रेष्ठ बेलायतमा लुकेर बसेको स्रोतको दाबी छ । महर्जन २०७९ पुस ११ गते बेलायत गएको पाइएको छ । उनीविरुद्ध २०८० पुस १८ गते डिफ्युज नोटिस जारी भएको थियो । २०८० माघ १८ गते उनीविरुद्ध रेड नोटिस जारी गरिएको हो । त्यस्तै, सूर्य दर्शन बचत तथा ऋण सहकारी संस्था लिमिटेडका ज्ञानबहादुर बम्जन अमेरिकामा छन् । तत्कालीन क्यापिटल मर्चेन्ट बैंकिङ एन्ड फाइनान्सको ठगीमा संलग्न पवन कार्की अमेरिकामा आ श्रय लिएका छन् । शिवशिखर बहुउद्देश्यीय सहकारी संस्थाका तेजबहादुर बम्जन, इमेज बचत तथा ऋण सहकारी संस्थाका देवकुमार नेपाली नयाँदिल्ली लुकेर बसेकोमा नेपाल फिर्ता भएका थिए । विभिन्न अपराधमा संलग्न दर्जनौं व्यक्तिहरू अहिले अमेरिका, जापान, मलेसिया, दुबई, कतार, भारतलगायतका मुलुकमा आ श्रय लिएको अनुसन्धानमा पाइएको छ । सुनको अवैध पैठारी (तस्करी) नियन्त्रणसम्बन्धी जाँचबुझ आयोगका पूर्वअध्यक्ष डिल्लीराज आचार्य सुन तस्करीमा संलग्न रहेका अपराधीहरू विभिन्न मुलुकमा लुकेर बसेको बताउँछन् । सुनको अवैध पैठारी ( तस्करी)मा संलग्न केही नेपाली र चिनियाँ नागरिकविरुद्ध रेड नोटिस जारी गर्न हामीले सुझाव दिएका थियौं, जाँचबुझ आयोगका अध्यक्ष आचार्य भन्छन्, अवैध ढंगले सुन तस्करीमा संलग्नहरूलाई खोज्दै प्रहरी कतार, हङकङ मुलुकमा पुगेको हो । तर, ती मुलुकहरूबाट सहयोग भएन । रेड नोटिस जारी गर्ने प्रक्रिया अघि बढाउन सुझाव दिएका थियौं । ६० केजी सुन प्रकरणमा संलग्न जीवन चलाउनेविरुद्ध डिफ्युज नोटिस जारी भइसकेको छ । केन्द्रीय अनुसन्धान ब्युरो (सीआईबी)का पूर्वनिर्देशक हेमन्त मल्ल ठकुरी राजनीतिमा अपराध र अपराधमा राजनीति मिसिएका कारण पनि कतिपयलाई पक्राउ गर्न गाह्रोे हुने बताउँछन् । अनुसन्धानकै क्रममा भएका व्यक्तिविरुद्ध प्रहरीले डिफ्युजन नोटिस जारी गर्न पहल गर्नुपर्छ । अदालती प्रक्रिया पूरा भएलगत्तै रेड नोटिस जारी गर्न लागिहाल्नुपर्ने अवस्था छ, उनले भने । नेपाल ल्याउने कार्य सुस्त ढोरपाटन नगरपालिका मेयरसमेत रहेका इमेज बचत तथा सहकारी संस्थाका संस्थापक अध्यक्ष देवकुमार नेपाली भारतमा फरार भएका थिए । नेपालीले बागलुङ र पोखरामा इमेज सहकारीको झन्डै सवा २ अर्ब रुपैयाँ अपचलन गरेकोे आरोपमा पक्राउ पुर्जी जारी गरिएको थियो । २०८० माघमा नेपालीविरुद्ध रेड नोटिस जारी भए रेड नोटिस जारी भएको थियो । भारतीय प्रहरीको सहयोगमा नयाँ दिल्लीमा पक्राउ गरेका थिए । केन्द्रीय प्रहरी प्रवक्ता घिमिरेका अनुसार, यही असार ५ गते क्याम्बोडियामा लुकेर बसेका मितेरी बचत तथा सहकारी संस्थाका ज्योतिबहादुर भण्डारीलाई पक्राउ गरी नेपाल फिर्ता ल्याइएको छ । बर्दिया, बाँसगढीका भण्डारी मितेरी सहकारीका बचतकर्ताको १४ करोडभन्दा बढी रकम ठगी गरेको मुद्दाका फरार अभियुक्त हुन् । उनलाई एनसीबी कम्बोडियाको समन्वयमा कम्बोडियामा पक्राउ गरी सम्बन्धित मुद्दामा कारबाही गर्ने गराउने प्रयोजनका लागि नेपाल फिर्ता ल्याइएको हो । इन्टरपोल महासचिवालयबाट २०८१ कात्तिक १३ गते मितेरी सहकारीका ज्योति गुरुङविरुद्ध पनि रेड नोटिस जारी भएको थियो । पाँच वर्षयता सहकारी ठगी कसुरमा संलग्न ११ जनाविरुद्ध रेड नोटिस जारी भएको छ । जसमध्ये दुई जनालाई पक्राउ गरी नेपाल फिर्ता ल्याएका छौं । विनोद घिमिरे, केन्द्रीय प्रहरी प्रवक्ता, नेपाल प्रहरी अपराधीलाई आश्रय दिएको मुलुक र इन्टरपोलले हाम्रो अनुरोधलाई अपेक्षा गरेअनुसार सहयोग गरेन । जसका कारण जीबी राईलगायतका व्यक्तिलाई नेपाल ल्याउने प्रयास कामयाबी हुन सकेन । नारायणकाजी श्रेष्ठ, पूर्वगृहमन्त्री जीबी राईलाई नेपालबाहिर भगाउन राजनीतिक नेक्सस देखिएको छ । राजनीतिक दलले संरक्षण दिँदासम्म जोकोही अपराधीलाई कानुनी कठघरामा उभ्याउन सजिलो हुँदैन । ध्रुवबहादुर प्रधान, पूर्वप्रहरी महानिरीक्षक एवं सदस्य सहकारी बचत रकम दुरुपयोग विशेष छानबिन समिति सुनको अवैध पैठारी (तस्करी)मा संलग्न केही नेपाली र चिनियाँ नागरिकविरुद्ध रेड नोटिस जारी गर्न हामीले सुझावसहितको प्रतिवेदन सरकारलाई बुझाएका छौं । ती लुकेकाहरूलाई नेपाल ल्याउन सके धेरै कुराको पर्दाफास हुन्छ । डिल्लीराज आचार्य, अध्यक्ष, सुनको अवैध पैठारी (तस्करी) नियन्त्रणसम्बन्धी जाँचबुझ आयोग रेड नोटिस जारी हुँदासमेत पक्राउ गरी नेपाल फिर्ता ल्याउन नसक्नुमा मुख्य दुई कारण हुन् । कि फरार अभियुक्तहरूको लोकेसन नै पत्ता लाग्न सकेको छैन । कि त सम्बन्धित देशको सरकारबाट अपेक्षा गरेअनुसारको सहयोग नै पाइएको छैन । हेमन्त मल्ल ठकुरी, पूर्वनिर्देशक, केन्द्रीय अनुसन्धान ब्युरो इन्टरपोलबाट रेड नोटिस जारी गरेपछि पनि सम्बन्धित मुलुकले सुपुर्दगी सन्धि र दुई देशबीच आपसी कानुनी सहायता सन्धि हेर्छ । त्यसैले सरकारले यथाशीघ्र मुलुकको कानुनलाई आधुनिकीकरण गर्दै सुपुर्दगी सन्धि र आपसी कानुनी सहायता सन्धि गर्नुपर्छ । बलराम केसी, पूर्वन्यायाधीश, सर्वोच्च अदाल नेपालमा अपराध गरेर भागेका अन्य धेरै अपराधीलाई इन्टरपोल र द्विपक्षीय सम्बन्धका आधारमा फिर्ता गरिएका उदाहरणहरू छन् । सर्वोच्च अदालतका तत्कालीन न्यायाधीश रणबहादुर बमको हत्यापछि साउदी पुगेका सञ्जय स्माइली मगरलाई इन्टरपोलकै सहयोगमा फिर्ता ल्याइएको थियो । २०६९ सालमा बमको गोली हानी हत्या गरेका मगरलाई दुई वर्षपछि (२०७१ चैतमा )साउदी प्रहरीले पक्राउ गरी नेपाल प्रहरीलाई बुझाएको थियो । त्यस्तै, उद्योगी महेश मुरारका अपहरण र फिरौती असुल गरी फरार अभियुक्त अमर टन्डनलाई मुम्बईबाट पक्राउ गरी २०६४ फागुनमा नेपाल प्रहरीलाई बुझाएको थियो । २०७१ माघ १६ मा कुख्यात गैंडा तस्कर राजकुमार प्रजालाई मलेसियाको प्रहरीले पक्राउ गरी नेपाल प्रहरीलाई जिम्मा लगाएको थियो । कस्तो छ प्रक्रिया ? अपराधमा संलग्न भएको व्यक्ति स्वदेशमा नभएको निश्चित भएपछि पक्राउका लागि प्रहरीले चाल्ने दुई कदम हुन्, डिफ्युजन नोटिस र रेड नोटिस । सम्बन्धित जिल्ला प्रहरी कार्यालयले डिफ्युजन नोटिस जारी गरिदिन प्रहरी प्रधान कार्यालयमा पठाउँछ । अनुसन्धानकै क्रममा डिफ्युजन नोटिस जारी गरिन्छ । तर, रेड नोटिस जारीको लागि अदालती प्रक्रियासमेत पूरा भइसकेको हुनुपर्छ । इन्टरपोलको नेसनल सेन्ट्रल ब्युरो (एनसीबी) काठमाडौंले डिफ्युजन नोटिस जारी गर्न इन्टरपोलको महासचिवालयलाई अनुुरोध गर्छ । यो नोटिस जारी भएपछि इन्टरपोलका सदस्य राष्ट्रहरूमा भएनभएको लोकेट हुन्छ । त्यसपछि अभियुक्तलाई सुपुर्दगी गराएर नेपाल ल्याउने प्रक्रिया अघि बढ्छ । प्रहरी नायब महानिरीक्षक एवं केन्द्रीय प्रहरी प्रवक्ता विनोद घिमिरेका अनुसार, इन्टरपोलको सूचना सबै सदस्य राष्ट्रहरूले हेर्न सक्छन् । इन्टरपोलको विद्यमान नियम, कानुनअनुसार पूर्णरूपमा औपचारिकता पूरा गरिसकेपछि र इन्टरपोल महासचिवालयबाट अनुमोदन भइसकेपछि मात्र सूचना जारी गरिन्छ । महासचिवालयले जाँचबुझ गर्ने भएकोले तुलनात्मक रूपमा बढी समय लाग्छ, डीआईजी घिमिरे भन्छन्, तुलनात्मक रूपमा डिफ्युजनमा कम औपचारिकता अपनाउनुपर्ने हुन्छ । सम्बन्धित राष्ट्रको केन्द्रीय ब्युरोहरूको अनुरोधमा इन्टरपोल महासचिवालयद्वारा आवश्यक जाँचबुझ भएपछि मात्र प्रकाशन हुन्छ । रेड नोटिस जारी गर्ने सदस्य राष्ट्रले अनुमति दिएमा इन्टरपोलको अफिसियल वेभसाइटमा सार्वजनिक रुपमा हेर्न सकिने डीआईजी घिमिरे बताउँछन् । यस्तो छ चुनौती पूर्वप्रहरी महानिरीक्षक एवं धु्रवबहादुर प्रधानका अनुसार, अपराधमा संलग्न फरार हुँदासमेत राजनीतिक दलले संरक्षण दिइरहेका छन् । जीबी राईकै पनि यात्रा अनुमति रोक्का गरिएकोमा सहकारी विभागले फुकुवा गरिदिन अनुरोध गर्दै अध्यागमन विभागमा पत्राचार गरेको थियो । एक जना मन्त्रीको संलग्नताबाट नेपाल बाहिर जान दिनू भन्ने निर्देशनपछि जीबी राई नेपाली राहदानी प्रयोग गर्दै फरार हुन सफल भएको अनुसन्धानका क्रममा पाइएको छ, सहकारी बचत रकम दुरुपयोग विशेष छानबिन समितिका सदस्यसमेत रहेका प्रधान भन्छन्, राजनीतिक दलले संरक्षण दिँदासम्म जो कोही फरार अभियुक्त कानुनी कठघरामा ल्याउन सम्भव छैन । जहाँबाट भए पनि आफ्नो मुलुकमा आएर कुनै व्यक्तिले लगानी गर्छ भने त्यस्तो व्यक्तिलाई संरक्षण गर्ने योजना कतिपय देशको मनशाय हुन्छ । अरूको देशमा जेसुकै गरेर आएको भए पनि आफ्नो देशको कानुन उल्लंघन नगरोस् भन्ने मनशाय कतिपय मुलुकका सरकारले राखेको देखिन्छ, एक उच्च प्रहरी अधिकृत भन्छन्, धेरै लगानी गर्ने खालको व्यक्ति छ भने पृष्ठभूमि नहेरी कतिपय मुलुकुले संरक्षण दिने गरेको पाइन्छ । आपराधिक कार्य गरी विशेषगरी अमेरिका गएका व्यक्तिहरू पीआर लिएर बस्दा नेपाल फर्काउन कठिनाइ भएको प्रहरी अधिकृतहरू बताउँछन् । केन्द्रीय अनुसन्धान ब्युरो (सीआईबी) का पूर्वनिर्देशक हेमन्त मल्ल ठकुरी विभिन्न मुलुकका आआफ्ना कानुनअनुसार सहयोग गर्ने, नगर्ने अवस्था रहेको बताउँछन् । कुनै मुलुकमा त्यही कामलाई अपराध प्रमाणित हुन्छ भने अर्को मुलुकले अपराध नमान्ने अवस्था पनि छ, पूर्वडीआईजी मल्ल भन्छन्, लुकेर रहेको व्यक्तिको बारेमा पत्तै लगाउन नसक्ने वा सम्बन्धित मुलुकले रेस्पोन्स नगरेको अवस्थामा पनि नेपाल फर्काउन गाह्रो हुन्छ । राजनीतिक वा अन्य कारणले लुकेर बसेको छ र पत्ता लागेन वा सम्बन्धित मुलुकले रेस्पोन्स नगरेको अवस्थामा नेपाल प्रहरीले मात्र चाहेर हुँदैन । पूर्वगृहमन्त्री नारायणकाजी श्रेष्ठ पनि कतिपय मुलुकहरूले आ श्रय दिने गरेको बताउँछन् । इन्टरपोलले अभियुक्त लुकिरहेको स्थान लोकेट गर्ने, रेड नोटिस जारी गर्ने मात्र होइन पक्राउ गरेर पठाउन सहयोग गर्नुपर्छ, पूर्वगृहमन्त्री श्रेष्ठ भन्छन्, अभियुक्तलाई आ श्रय दिएको मुलुकले सहयोग नगर्दा नेपाल ल्याउने प्रयास कामयावी नहुने रहेछ । पूर्वगृहमन्त्री श्रेष्ठका अनुसार नेपाल प्रहरीले इन्टरपोलबाट अपेक्षा गरेअनुसार सहयोग नपाएको बताउँछन् । सुपुर्दगी सन्धिको खाँचो सम्बन्धित देशसँग पारस्परिक कानुन सहायता सन्धि र सुपुर्दगी सन्धि नभएका कारण नेपालीलाई विदेशमा लुक्न सहज भएको छ । साझा मूल्य मान्यताका आधारमा पनि संगठित अपराध एवं तस्करी गर्नेहरूलाई सम्बन्धित राष्ट्रमा सुपुर्दगी गरिन्छ । दौत्य सम्बन्ध र सुपुर्दगी सन्धि भएका मुलुकलाई सजिलै सुपुर्दगी गर्छन् । सर्वोच्च अदालतका पूर्वन्यायाधीश बलराम केसी पनि सुपुर्दगी सन्धि गर्नुपर्नेमा जोड दिन्छन् । सुपुर्दगी सन्धि भएका मुलुकमा मात्र अभियुक्तलाई फिर्ता पठाउने हो भने इन्टरपोलको काम नै नहुने बताउँछन्, पूर्वगृहमन्त्री श्रेष्ठ । पूर्वगृहमन्त्री श्रेष्ठ भन्छन्, अहिले सुपुर्दगी सन्धि खोज्ने काम भइरहेको छ । यो त्यति उपयुक्त छैन । यदि सन्धि खोज्ने हो भने इन्टरपोलको भूमिका खुम्चिन पुग्छ । काम नै हुँदैन ।"
बुधबार देशका यी स्थानमा हुने छ भारी वर्षा,"काठमाडौं : बुधबार देशभर साधारणतया बदली रहनेछ। मौसम पूर्वानुमान महाशाखाका अनुसार कोशी प्रदेश, बागमती प्रदेश, गण्डकी प्रदेश, लुम्बिनी प्रदेश र सुदूरपश्चिम प्रदेश लगायत देशका पहाडी भूभागका धेरै स्थानहरूमा तथा बाँकी भूभागका केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश, बागमती प्रदेश, गण्डकी प्रदेश, लुम्बिनी प्रदेश, कर्णाली प्रदेश र सुदूरपश्चिम प्रदेशका पहाडी भूभागका एकदुई स्थानमा भारी वर्षाको पनि सम्भावना रहेको महाशाखाले जनाएको छ। देशको उच्चपहाडी तथा हिमाली भूभागका थोरै स्थानहरूमा हल्कादेखि मध्यम वर्षाहिमपातको सम्भावना रहेको छ।"
५० लाखको चिनी खाल्डोमा,"परासी : नवलपरासीमा ५० लाख बढीको चिनी खाल्डोमा पुरिएको छ। महेशपुर भन्सार कार्यालयमा खान अयोग्य भन्दै चार वर्षअघि गोदाममा राखिएको चिनीलाई मंगलबार स्थानीय झरही खोलामा खाल्डो खनेर नष्ट गरिएको हो। खाद्य आयातनिर्यात गुणस्तर प्रमाणीकरण कार्यालय बेलहियाले बोराहरूमा लेबल र सिल उल्लेख नगरिएकाले उपभोग गर्न नमिलेका कारण लिलाम पनि गर्न नमिल्ने जनाएपछि उक्त चिनी गोदाममै थन्किएको थियो। पटकपटक आएका भन्सार कार्यालयका प्रमुखहरूले हटाउन वास्ता नगर्दा गोदामभरि झिँगा भन्किन थालेका थिए भने बगेको चिनीको रसले गोदाम नै बिग्रिन थालेको थियो। चिनीको रसले भन्सार वरिपरि नै दुर्गन्ध हुन थालेपछि स्थानीय झरही खोलानजिक खाल्डो खनेर पुरिएको महेशपुर भन्सार कार्यालयका नायब सुब्बा लेखनाथ भण्डारीले बताए। नष्ट गरिएको चिनीमा ५० केजीका २ हजार बोरा छन्। स्थानीय बजारमा चिनी प्रति केजी ८५ देखि ९० रुपैयाँसम्म छ। त्यसअनुसार उक्त चिनीको बजार मूल्य ५३ लाख २९ हजार पर्न जान्छ। तर, ६२७ क्विन्टल चिनीको भन्सार मूल्य प्रति केजी ६४ का दरले कुल ४० लाख १२ हजार कायम गरेर नष्ट गरिएको नायब सुब्बा भण्डारीले बताए। २०७८ असारमा पश्चिम र पूर्वी नवलपरासीका विभिन्न स्थानबाट उक्त चिनी बरामद गरिएको हो। लामो समयसम्म चिनीका कारण गोदाम खाली नहुँदा अन्य सामान राख्न समस्या भएका कारण प्रक्रिया पूरा गरेर नष्ट गरिएको भन्सार कार्यालयका प्रमुख विकास उपाध्यायले बताए।"
अस्वीकार्य छ स्वास्थ्यसेवा प्रवाहमा लापरबाही,"नेपालको संविधानले प्रत्येक नागरिकलाई स्वास्थ्यसम्बन्धी अधिकार सुनिश्चित गरेको छ । नागरिक बिरामी भएका बखत स्वास्थ्य सेवा उपलब्ध गराउनु सरकारको दायित्व हो । कर्णाली प्रदेशका दूरदराजका नागरिकहरूको यथार्थता भने गम्भीर उपेक्षा र पीडादायी अवस्थामा छ । अस्पताल र स्वास्थ्य सेवा कार्यालयहरूमा आवश्यक विशेषज्ञ डाक्टरको दरबन्दी खाली छ । अस्पताल निमित्त प्रमुखहरूको भरमा छन् । साधारण रोगको उपचारका लागि समेत दिनहुँ पैदल हिँड्नुपर्ने बाध्यता यथार्थतः संविधानकै उल्लंघन हो । दैलेख, जाजरकोट, कालीकोट, डोल्पा, हुम्ला, मुगुजस्ता जिल्लाका अस्पतालहरूमा एकजना पनि विशेषज्ञ डाक्टर कार्यरत छैनन् । जिल्लामा नवौं तहको दरबन्दी भए पनि आठौं तहका मेडिकल अधिकृतलाई नै प्रमुख बनाइएको छ । सरकारसँग दरबन्दी छ, तर त्योअनुसार जनशक्ति परिचालन गर्न सकेको छैन । यो योजनाको कमी होइन, कार्यान्वयनको चरम लापरबाही हो । वास्तवमा कर्णाली अहिले आफैंले डाक्टर उत्पादन गर्न थालेको प्रदेश हो । जुम्लास्थित कर्णाली स्वास्थ्य विज्ञान प्रतिष्ठानले एमबीबीएस र एमडी तहका जनशक्ति उत्पादन गरिरहेको छ । तर, ती डाक्टरहरू दुर्गममा सेवा दिन तयार हुँदाहुँदै सरकारले परिचालन गर्दैन । बरु, प्रदेश अस्पतालमा थन्क्याएर राखिन्छ । प्रदेश सरकारभित्र स्वास्थ्य प्रशासनमा राजनीतिक भागबन्डा र नेतृत्वको रस्साकस्सी भएको आरोप स्वयं डाक्टरहरूले लगाउँछन् । त्यसको प्रत्यक्ष मारमा नागरिक असहाय गर्भवती, सुत्केरी आमा र शिशुहरू परिरहेका छन् । चिकित्सकमा देखिएको राजनीतिक प्रभावले अस्पतालको भवन त छ तर सेवा छैन । कतिपय पालिकामा त अस्पताल नै छैनन् । विशेषज्ञ अभावका कारण आम नागरिक साधारण उपचारका लागि समेत जिल्ला सदरमुकाममै झर्नुपर्ने बाध्यतामा छन् । सुत्केरी महिलाहरूले गोरेटोमै बच्चा जन्माउनु कर्णालीको नियति जस्तै बनेको छ । यो केवल सेवाको समस्या होइन, यो संविधानकै आत्मा माथिको अवज्ञा हो । प्रश्न उठ्छकिन खटाइएनन् डाक्टरहरू ? डाक्टरहरू स्वयं दुर्गममा जान चाहन्छन् । तर, प्रदेश सरकारले आठौं तहका डाक्टरलाई प्रमुख बनाएको छ, जसका कारण नवौं तहका विशेषज्ञ डाक्टरलाई अनिच्छुक रूपमा निरुत्साहित बनाइन्छ । सरकारले लोकसेवा आयोगमार्फत पर्याप्त विज्ञापन नखोलेको, दायित्व निर्धारण नगरेको र स्थायी व्यवस्था नगरेको तथ्यांकबाट पनि यो पुष्टि हुन्छ । त्यसैले अब कर्णालीमा स्वास्थ्य सेवा सुधार सिस्टमको सरोकार हो । सेवा विस्तारका लागि केवल संरचना निर्माणले पुग्दैन । जनशक्ति, इमानदारी र प्रभावकारी कार्यान्वयन अबको आवश्यकता हो । सरकारले अब विशेषज्ञ डाक्टरको दरबन्दी तत्काल पूर्ति गर्न, लोकसेवा आयोगमार्फत विज्ञापन खोल्न, दुर्गममा जान इच्छुक डाक्टरहरूको परिचालन सुनिश्चित गर्न कत्ति पनि ढिलाइ गर्नु हुँदैन । स्वास्थ्य सेवा कार्यालयको नेतृत्व राजनीतिक भागबन्डाका आधारमा नभई योग्यता र अनुभवका आधारमा गर्ने परिपाटीलाई बलियो बनाउनुपर्छ । दुर्गम जिल्लाका नागरिकलाई डिजिटल माध्यमबाट परामर्श र टेलिमेडिसिन सेवा विस्तार गर्न रणनीति तयार गर्नुपर्छ । यी काममा तीन तहकै सरकार उत्तिकै जिम्मेवार हुनुपर्छ । स्वास्थ्य सेवा नागरिकको मौलिक हक हो । यो कुनै उपकार होइन । त्यसैले अब प्रदेश सरकारले बजेट बनाउनु मात्र होइन, संविधानको भावनाअनुसार सेवा प्रवाहमा लापरबाही नगर्ने नीति अख्तियार गर्नैपर्छ । कर्णालीमात्रै होइन मुलुकभरका नागरिकलाई पुनः बाँच्न पाउने अवसरबाट वञ्चित गरिनु हुँदैन । अब ढिला होइन, कार्यान्वयनको बेला हो । स्वास्थ्य सेवा कार्यान्वयनमा लापरबाही अब राजनीतिक र नैतिक अपराध हो ।"
सिर्सिया नदीलाई प्रदूषणमुक्त बनाउन सामूहिक प्रतिबद्धता,"वीरगन्ज : वीरगन्जको लाइफ लाइनका रूपमा रहेको सिर्सिया नदीको प्रदूषण नियन्त्रणका लागि नदी प्रदूषण गर्ने उद्योगसँगै स्थानीय निकायका जनप्रतिनिधि, सुरक्षा निकायका प्रमुख र सरोकारवालाहरूले सामूहिक रूपमा लिखित प्रतिबद्धता जनाएका छन्। मधेस प्रदेशको उद्योग, वाणिज्य तथा पर्यटन मन्त्रालयको उद्योग विभागले वीरगन्जमा मंगलबार आयोजना गरेको कार्यक्रममा उनीहरूले तीन दशकदेखि प्रदूषणको सिकार बनेको सिर्सिया नदीलाई प्रदूषणमुक्त बनाउनका लागि सामूहिकरूपमा हस्ताक्षर गर्दै लिखित प्रतिबद्धता जनाएका हुन्। त्यसअघि कार्यक्रमाका प्रमुख अतिथिसमेत रहेका वीरगन्ज महानगरपालिकाका मेयर राजेशमान सिंहले सिर्सिया नदी प्रदूषण गर्ने उद्योगहरूलाई महानगरले आर्थिक जरिवाना गर्दासमेत नटेरेको अवस्था रहेको बताए। उनले भने, यस्ता प्रतिबद्धता यसअघि पनि धेरै भइसक्यो। तर कार्यान्वयन भएको छैन। नदीलाई प्रदूषणमुक्त गराउने अभियान महानगरले निरन्तर गर्दै आइरहेको छ। तर अवस्था जस्तोको त्यस्तै छ। मेरो ऊर्जा मरिसकेको छ। अब प्रतिबद्धताभन्दा नेपालको कानुनमा उल्लेख दण्डात्मक विधि नै अपनाउन आवश्यक भइसकेको उनले बताए। त्यसका लागि स्थानीय प्रशासन निर्मम भएर अगाडि बढनुपर्नेमा उनले जोड दिए। वीरगन्ज महानगरका मेयर सिंहले सिर्सिया नदीको प्रदूषण नियनत्रणमा वीरगन्ज महानगरले थालेको अभियनमा बाराको जीतपुरसिमरा उपमहानगरपालिकाले सहयोग नगरेको गुनासो पनि पोखे। नदीको प्रदूषणले छिमेकी मुलुक भारतको रक्सौलका जनता पनि प्रताडित हुँदै आएको भन्दै उनले भने, रक्सौलमा म जाँदा त्यहाँका नागरिक समाज र जनताले मलाई नै गाली गर्छन्। लज्जित पार्छन्। नदी प्रदूषित गर्नेमध्येका ५ वटा उद्योगलाई महानगरपालिकाले ३३ लाखको दरले जरिवाना गरिसकेको र त्यति गर्दा पनि अटेर गर्ने ३ वटा उद्योगहरूभित्र फोहरको डङ्गुर लगेर फाल्दापनि अझै नदीको प्रदुषण नरोकिएको उनले बताए। पर्साका प्रमुख जिल्ला अधिकारी गणेश अर्यालले नदी प्रदूषण रोक्न अब अनुरोध होइन सिधै कानुनी दण्डात्मक कारबाही गरिने बताए। नदीलाई प्रदूषित बनाउने उद्योगलाई अब छुट नदिइने उनले बताए। उनले भने, अब अनुरोध र याचाना होइन, कानुन कार्यान्वयनमा हामी लाग्छौं। अबको १५ दिनभित्र उद्योगहरूले उद्योगका फोहोर र प्रदूषित बानी प्रशोधनका लागि वाटर ट्रिटमेन्ट प्लान्ट जडानका लागि काम थालेको अवस्था नभेटिएमा ती उद्योगहरू कारबाहीको भागिदार हुने चेतावनीसमेत उनले दिए। उनले भने, अति नै भइसक्यो। अब नो इफ नो बट। हरेक उद्योगमा वाटर ट्रिटमेन्ट प्लान्ट छ कि छैन भनेर खोज्न पर्सा र बाराका दुवै सिडिओ हरेक उद्योगभित्रै छिर्छौं। कम्तीमा प्लान्ट जडानका लागि काम सुरु गरिएको समेत भेटिएन भने कानुनको डण्डा चलाइन्छ। त्यसका लागि तयार रहनुहोला। वीरगन्ज उद्योग वाणिज्य संघका अध्यक्ष हरि गौतमले नदी कोरिडोरमा रहेका हरेक उद्योगले वाटर ट्रिटमेन्ट प्लान्ट जडान गरेर सञ्चालनमा मात्रै ल्याइदिए पनि नदी प्रदूषणको ७५ प्रतिशत समस्या समाधान हुने बताए। संघका बरिष्ठ उपाध्यक्ष माधव राजपालले अधिकांश उद्योगले वाटर ट्रिटमेन्ट प्लान्ट जडान गरिसकेको र केहि उद्योगहरुमा जडान गर्ने प्रकृया चलिरहेको जानकारी गराए।"
सेभिल्ला सम्मेलनले खानेपानी र सरसफाइमा नयाँ दिशा दिनेछ : मन्त्री यादव,"काठमाडौं : खानेपानीमन्त्री प्रदीप यादवले संयुक्त राष्ट्रसंघको आयोजनामा स्पेनको सेभिल्लामा सञ्चालन भएको विकासका लागि वित्तीयकरण शीर्षकको चौथो अन्तर्राष्ट्रिय सम्मेलनले नेपालको खानेपानी तथा सरसफाइ क्षेत्रलाई नयाँ दिशातर्फ उन्मुख गराउन महत्वपूर्ण योगदान पुग्ने बताएका छन्। संयुक्त राष्ट्रसंघको आयोजनामा ३० जुनदेखि ३ जुलाई २०२५ सम्म स्पेनको सेभिल्लामा सञ्चालन भइरहेको विकासका लागि वित्तीयकरण शीर्षकको चौथो अन्तर्राष्ट्रिय सम्मेलनको छलफल कार्यक्रमा सहभागी भएका मन्त्री यादवले सो कुरा बताएका हुन्। सम्मेलनमा नेपालको राष्ट्रिय प्रतिबद्धता सबैका लागि सुरक्षित खानेपानी र सरसफाइ सुनिश्चित गर्नेबारे अन्तर्राष्ट्रिय समुदायलाई अवगत गराइएको तथा सन् २०२२ को मन्त्रीस्तरीय सम्मेलनमा देखिएका कमजोरीहरू सुधार गर्दै, अहिले उच्च राजनीतिक तहबाट प्रभावकारी कार्यान्वयनको दिशा तय गरिएको मन्त्री यादवले जानकारी दिए। 'नेपाल सन् २०१९ मा खुला दिसामुक्त राष्ट्र बनेको सफलताले प्रमाणित गरेजस्तै, अबको लक्ष्य सुरक्षित, समावेशी र दिगो खानेपानी तथा सरसफाइ सेवा सुनिश्चित गर्नु रहेको छ,' उनले भने, 'अन्य देशहरूको अनुभवबाट सिक्दै नेपालले समेत तीव्र प्रगति गर्ने रणनीति अवलम्बन गरेको छ।' प्रधानमन्त्री ओलीको नेतृत्वमा नेपालले खानेपानी तथा सरसफाइ क्षेत्रमा अगाडि बढाएको यो प्रयास राष्ट्रिय मात्र नभई अन्तर्राष्ट्रिय स्तरमा समेत उदाहरणीय बन्ने मन्त्री यादवले विश्वास व्यक्त गरे। 'विकासका लागि वित्तीय स्रोतहरूको सुनिश्चितता र प्रभावकारी परिचालन नहुँदासम्म खानेपानी तथा सरसफाइ क्षेत्रमा देखिएका संरचनागत चुनौतीहरू समाधान गर्न कठिन छ। सम्माननीय प्रधानमन्त्री केपी शर्मा ओली ज्यु सहभागी हुनु भएको यो सम्मेलनले हाम्रो राष्ट्रिय प्रयासलाई थप सशक्त बनाउने र दीगो विकास लक्ष्य प्राप्तिका लागि आवश्यक दीर्घकालीन लगानी, सार्वजनिकनिजी साझेदारी र अन्तर्राष्ट्रिय सहयोगलाई थप मजबुत बनाउनेछ,' उनले भने। राष्ट्रप्रमुखको विशेष पहलअन्तर्गत सबैका लागि सुरक्षित खानेपानी तथा सरसफाइमा पहुँच सुनिश्चित गर्न आवश्यक वित्तीय संरचना सुदृढ बनाउने हाम्रो राष्ट्रिय प्रतिबद्धतालाई अन्तर्राष्ट्रिय समुदायमाझ प्रस्तुत गर्नु यस भ्रमणको मूल उद्देश्य रहेको समेत मन्त्री यादवले जानकारी गराए। उनले भने, 'सन् २०२२ को मन्त्रीस्तरीय सम्मेलनबाट हामीले हाम्रो देशको पानी, सरसफाइ र स्वच्छताको अवस्था समीक्षा गर्यौं। त्यस सम्मेलनले देखाएका कमजोरीहरू सुधार गर्दै यो प्रतिबद्धता उच्च राजनीतिक तहबाट अगाडि बढाइएको हो, जसले कार्यान्वयनमा गति ल्याउनेछ।'"
"सांसदहरू छाडा भए, असन्तुष्टि छन् भने पार्टी बैठकमै राखौं : कांग्रेस नेता राणा","काठमाडौं : नेपाली कांग्रेसका केन्द्रीय सदस्य उदय शम्शेर राणाले पछिल्ला दिनमा पार्टीभित्र देखिएको अराजक प्रवृत्ति र अनुशासनहीन गतिविधिप्रति गम्भीर आपत्ति जनाएका छन्। मंगलबार बसेको नेपाली कांग्रेस केन्द्रीय समितिको बैठकमा बोल्दै उनले पार्टीका सांसद र नेताहरूलाई सदन र सडकमा व्यक्तिगत शैलीमा आक्रोश पोख्ने प्रवृत्ति तत्काल रोकिनुपर्ने चेतावनी दिए। राणाले सरकार र बजेटप्रति असन्तुष्टि भए पनि त्यो पार्टी बैठकमै उठाइनुपर्ने बताए। 'बजेटमा कमजोरी छन्, गुनासा छन्। तर ती गुनासालाई संस्थागतरूपमा उठाउनुपर्छ। मन्त्री र पार्टीबीच समन्वयको अभाव छ। यो समीक्षाको विषय हो, तर मन्त्रीमाथि व्यक्तिगत आरोप लगाउँदै हिँड्नु पार्टी अनुशासन विपरीत हो,' उनले भने। उनले पार्टीकै मन्त्रीहरूको कार्यसम्पादनप्रति प्रश्न उठिरहेका बेला बजेट वितरणमा राजनीतिक पूर्वाग्रह देखिएको आरोपलाई गम्भीरतापूर्वक लिन पार्टी नेतृत्वलाई आग्रह गरे। 'कांग्रेसका अधिकांश निर्वाचित क्षेत्रहरू बजेटमा उपेक्षित देखिएका छन्। एकातिर मन्त्रीले अर्थ मन्त्रालय देखाउँछन्, अर्कोतिर अर्थले अरूलाई जिम्मेवार ठहराउँछ। यो जवाफदेहिता होइन,' उनले भने। राणाले कांग्रेसको डिजिटल उपस्थिति कमजोर भएको भन्दै भिजिट भिसा प्रकरण र सहकारी मुद्दामा सामाजिक सञ्जालमार्फत बनेको न्यारेटिभले पार्टीलाई नोक्सान पुर्याएको उल्लेख गरे। 'हाम्रो डिजिटल क्याम्पेन लगभग शून्य छ। रवि लामिछानेको सहकारी मामिलामा अदालतले प्रश्न उठाए पनि सामाजिक धारणा उल्टो बनेको छ। यस्तै रणनीति लिएर हामी अर्को चुनावमा गयौं भने नतिजा निराशाजनक हुनसक्छ,' उनले भने।"
एमालेमा अहिले केपी ओली वा विद्या भण्डारी भनेर दौडिने बेला होइन : उपमहासचिव गुरुङ,"रामेछाप : सञ्चार तथा सूचना प्रविधि मन्त्री पृथ्वीसुब्बा गुरुङले नेकपा एमालेमा अहिले केपी ओली वा विद्या भण्डारी भनेर दौडिने बेला नभएका बताएका छन्। नेकपा एमाले रामेछापले मंगलबार मन्थलीमा आयोजना गरेको राजनीतिक तथा सांगठनिक क्षमता अभिवृद्धिका लागि जिल्ला स्तरीय कार्यशालामा बोल्दै नेकपा एमालेका उपमहासचिवसमेत रहेका गुरुङले अहिले पार्टीलाई एकताबद्ध बनाएर अघि बढाउने बेला भएको बताए। अहिले केपी ओली र विद्या भण्डारी भनेर दौडने बेला होइन, पार्टी माथि चौतर्फी हमला भइरहेको छ, एमाले माथिको आक्रमण रोक्ने बेला आफैंभित्र प्रतिस्पर्धा गरेर पार्टीलाई कमजोर बनाउनु हुँदैन,' उनले भने। गुरुङले नेतृत्वको बहस महाधिवेशनको बेला हुने बताए। यस विषयमा हामीले महाधिवेशनको बेला बहस गर्ने छौँ, महाधिवेशनमा हामी सही निर्णय गर्ने छौं, नेताहरूले रहर गरेर मात्र जिम्मेवारी पाइँदैन, समयको माग र आवश्यकताले निर्णय गर्छ, त्यसैले तपाईँहरू केपी ओली कि विद्या भण्डारी भनेर दौडनु पर्दैन, उनले भने। पार्टीको नेता कार्यकर्ताले पत्याएको, कार्यकर्ताले अनुमोदन गरेको र जनप्रतिनिधि जनताबाट अनुमोदित हुनुपर्ने स्पष्ट पारे। कसैले टिको लगाइदिएर नेतृत्वमा नपुगिन उनको धारणा छ। पार्टीले टिको लगाइदिने व्यवस्था होइन हाम्रो, यो कुराको अभ्यास हामीले ठिक ढङ्गले गरेका छैनौँ भन्ने आत्मालोचना हो मेरा, दायाँबायाँ, नातावाद, कृपावादले समाजवादको लक्षमा पुग्न सकिँदैन, उनले भने। नेकपा एमालेमा अहिले दक्षिणपन्थी अवसरवाद र सांगठनिक अराजकता मौलाउँदै गएको गुरुङले बताए। अहिलेको बेमौसमको बाजा पानी त्यसको उपज भएको उनको धारणा छ। आफैं भित्रको दक्षिणपन्थी अवसरवाद र सांगठनिक अराजकता एमालेको लागि सबैभन्दा घातक भएको उनले बताए। पार्टीमा पद बाँड्दै हिँड्ने, आफू भए ठीक, अरू हुँदा गलत भन्ने प्रवृत्ति मौलाएको छ, यो कम्युनिष्ट पार्टीको लागि घातक कुरा हो, गुरुङले भने। एमाले मार्क्सवादी विचार र लेनिनवादी संगठनात्मक प्रणालीबाट विकसित भएर आएको पार्टी भएको बताउँदै गुरुङले अहिले एमालेको असल पद्धति कोमामा पुगेको बताए। त्यसलाई बचाउनु आजको आवश्यकता भएको उनले स्पष्ट पारे।"
विकास सहायतालाई अनुमानयोग्य र पारदर्शी बनाउन प्रधानमन्त्रीको आह्वान,"सेभिया : प्रधानमन्त्री केपी शर्मा ओलीले विश्वमा विकास सहायता अनुमान गर्न सकिने र विकासशील देशको आवश्यकतासँग अनुकूल हुनुपर्नेमा जोड दिएका छन्। संयुक्त राष्ट्रसंघीय विकासका लागि वित्त सम्बन्धी चौथो अन्तरराष्ट्रिय सम्मेलनका क्रममा स्पेनमा रहेका प्रधानमन्त्री ओलीले थिम आधारित राउण्ड टेबलअन्तरराष्ट्रिय विकास सहयोगको पुनर्जीवन मा सहअध्यक्षतासहित सम्बोधन गर्दै साझा विश्वव्यापी समृद्धिको मार्गलाई पछ्याउँदै आवश्यकताभन्दा कम र असन्तुलित रूपमा प्रवाह भइरहेको विकास सहायतामा रूपान्तरण हुनुपर्ने बताए। विकसित देशले आफ्ना प्रतिबद्धतालाई बोलीमा नभई व्यवहारमा उतार्नुपर्ने बताउँदै प्रधानमन्त्री ओलीले भने, 'हामी हतियारमा होइन, मानिसहरूमा लगानी गरौं। जलवायु वित्तलाई मापन गरी सन्तुलित लगानी बढाऔं। अन्तरराष्ट्रिय विकास सहयोगको वास्तविक उद्देश्य निर्भरता होइन, सम्मान र मर्यादा पनि हो।' उनले जलवायु परिवर्तनबाट सबैभन्दा बढी प्रभावित देशहरूमा अनुकूलन र न्यूनीकरणको लागि छुट्याइएको नयाँ र थप स्रोतहरूको सुनिश्चिताताका लागि पनि आह्वान गरे। प्रधानमन्त्री ओलीले स्थानीय स्वामित्व केन्द्रित, पारस्परिक विश्वासलाई बढावा दिने र पारदर्शिता र साझेदारीलाई कायम राख्नेगरी लगानी बढाउन आग्रह गर्दै सेभिया (सेभिल्ला) प्रतिबद्धताले विश्वव्यापी विकास सहयोगलाई पुनः रूपान्तरण र पुनर्जीवित गर्ने एउटा महत्त्वपूर्ण अवसर प्रदान गरेको बताए। 'यो एउटा ऐतिहासिक उपलब्धि हो, तर यसको सफलता हाम्रो सामूहिक सङ्कल्पमा निर्भर रहन्छ। दाताहरूको विभाजन, समन्वयको अभाव, प्राथमिकताहरूमा परिवर्तन र राष्ट्रिय प्रणालीहरूलाई बाइपास गर्नेजस्ता कार्यहरूले सहायताको प्रभावकारितालाई निरन्तर कमजोर बनाइरहेका छन्। यस्ता कमजोरीहरूलाई सुधार गरेर जानुपर्छ भन्ने हामी सबैको चाहना हो,' उनले भने।"
८० वर्षीया वृद्धाको बिभत्स हत्या,"टीकापुर : कैलालीको जानकी गाउँपालिका९ अमरावतीमा एक ८० वर्षीया वृद्धाको हत्या भएको छ। अमरावतीस्थित आफ्नो घरमा एक्लै बस्दै आएकी ८० वर्षीया मातादेवी शाहीको धारिलो हतियार प्रयोग गरी हत्या गरिएको हो। इलाका प्रहरी कार्यालय टीकापुरका प्रमुख डीएसपी नवीन राजा बुढाथोकीले दिएको जानकारी अनुसार धारिलो हतियार प्रहारबाट घाइते भएकी शाहीको आज बिहान घरमै शव फेला परेको थियो। दुई तले घरमा एक्लै बस्दै आएकी शाहीका एक छोरा काठमाडौं र एक छोरा टीकापुर बस्दै आएका थिए। उनको शव घरको माथिल्लो तलामा फेला परेको थियो। मृतक शाहीको टाउको, घाँटी र छातीमा गम्भीर चोट लागेको बताउँदै डीएसपी बुढाथोकीले मृतकको टीकापुर अस्पतालमा पोस्टमार्टमको तयारी भइरहेको बताए। घटनाबारे स्थानीयले खबर गरेपछि अनुसन्धानमा खटेको प्रहरीले शंकास्पद एक जनालाई नियन्त्रणमा लिएको छ। नियन्त्रणमा लिएका व्यक्तिसँग सोधपुछ जारी रहेकाले अहिले नै केही भन्न नसकिने प्रहरीले जनाएको छ। दुई वर्ष अघि अमरावतीको एक सामुदायिक वनमा लागुऔषध प्रयोगकर्ताहरूले एक युवकको घाँटी रेटेर हत्या गरेका थिए।"
बैंकिङ कसूर मुद्दाका २ जना फरार प्रतिवादी पक्राउ,काठमाडौं : बैंकिङ कसूर मुद्दाका २ जना फरार प्रतिवादीहरूलाई प्रहरीले पक्राउ गरेको छ। पक्राउ पर्नेहरूमा काठमाडौं तारकेश्वर नगरपालिका९ बस्ने ३६ वर्षीय सबिन महर्जन र काठमाडौं महनगरपालिका७ बस्ने खोटाङ कोटेहाङ गाउँपालिका८ घर भएका ४३ वर्षीय दिनेश थापा रहेका छन्। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले जिल्ला अदालत काठमाडौंबाट २०८१ फागुन २६ गते पक्राउ अनुमति प्राप्त भई फरार रहेका सबिनलाई काठमाडौं महानगरपालिका१६ बनस्थलीबाट सोमबार पक्राउ गरेको हो। साथै सोही मुद्दामा फरार रहेका दिनेशलाई काठमाडौं महानगरपालिका८ गुहेश्वरीबाट आइतबार प्रहरीले पक्राउ गरेको हो। पक्राउ मध्ये सबिनलाई आवश्यक अनुसन्धान तथा कारबाहीका लागि प्रहरी वृत्त महाराजगन्ज पठाइएको छ भने दिनेशलाई प्रहरी वृत्त नयाँ बानेश्वर पठाइएको छ।
जुवातास खेलिरहेका ९ जना पक्राउ,कास्की : पोखरामा जुवातास खेलिरहेका ९ जना पक्राउ परेका छन्। पोखरा महानगरपालिका२७ डाँडाको नाक डेरा गरी बस्ने दाङ घर भएका ६३ वर्षीय अमित कुमार चौधरीको कोठामा जुवातास खेलिरहेको अवस्थामा ९ जनालाई सोमबार साँझ प्रहरीले पक्राउ गरेको हो। इलाका प्रहरी कार्यालय शिशुवाबाट खटिएको प्रहरीले उनीहरूलाई नगद ६५ हजार ३ सय ७० रुपैयाँ र ४ बुक ताससहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
वीरगन्जबाट हुण्डीको २८ लाख रकमसहित तीनजना पक्राउ,वीरगन्ज : वीरगन्जका विभिन्न स्थानबाट प्रहरीले श्रोत खुल्न नसकेको २८ लाख बढी नगद रकमसहित तीन जनालाई पक्राउ गरेको छ। प्रहरीले पर्साका २ जना बाराका एक जना गरी ३ जनालाई श्रोत खुल्न नसकेको २८ लाख २८ हजार रुपैयाँसहित पक्राउ गरेको हो। पक्राउ परेका तीनै जना हुण्डी कारोबारीहरू रहेको प्रहरीले जनाएको छ। वीरगन्ज महानगरपालिका१० मकालु चोकबाट पर्साको पकाहामैनपुर गाउँपालिका२ का २६ वर्षीय अनिल कुमार बर्णवाललाई ९ लाख ४७ हजार रुपैयाँसहित पक्राउ गरिएको प्रहरी उपरीक्षक किशोर लम्सालले बताए। यस्तै वीरगन्ज महानगरपालिका८ लिंकरोडबाट वीरगन्ज३ आदर्शटोलका २३ वर्षीय विनित श्रीवास्तवलाई १५ लाख ८१ हजार रुपैयाँका साथ र वीरगन्ज १६ बाट बाराको परवानीपुर गाउँपालिका ४ का ४४ वर्षीय दीपक कुमार सोनारलाई ३ लाख रुपैयाँ सहित पक्राउ गरिएको लम्सालले जानकारी दिए। उनीहरूबाट बरामद रकमको श्रोत खुल्न नसकेको र उक्त रकम हुण्डी कारोबारको रहेकाले रकमसहित तीनै जनालाई नियन्त्रणमा लिएर थप अनुसन्धान भइरहेको लम्सालले बताए।
