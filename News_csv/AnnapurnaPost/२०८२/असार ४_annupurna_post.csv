शीर्षक,विवरण
ट्रम्पलाई चेतावनी दिँदै नेता खामेनीले भने इरान आत्मसमर्पण गर्ने देशमा पर्दैन,"तेहरान : इरानका सर्वोच्च नेता अयातुल्लाह अली खामेनीले आफूहरू आत्मसमर्पण गर्ने देशमा नपर्ने चेतावनी दिएका छन्। राष्ट्रका नाममा सम्बोधन गर्दै नेता खामेनीले इरान कुनै हालतमा आत्मसमर्पण नगर्ने बताएका हुन्। अमेरिकी राष्ट्रपति डोनाल्ड ट्रम्पले इरानलाई बिना शर्त आत्मसमर्पण गर्न आह्वान गरेको भोलिपल्ट खामेनीको कडा प्रतिक्रिया दिएका हुन्। 'अमेरिकीहरूले बुझ्नुपर्छ कि इरान आत्मसमर्पण गर्ने राष्ट्र होइन। अमेरिकाको कुनै पनि प्रकारको सैन्य हस्तक्षेपले निस्सन्देह अपूरणीय क्षति निम्त्याउनेछ,' उनले भने। गत हप्ता इजरायलले इरानविरुद्ध सैन्य आक्रमण सुरु गरेपछि खामेनीको यो दोस्रो सार्वजनिक टिप्पणी हो। उनले थपे, 'इरान, यहाँका जनता र इतिहास चिनेका बुद्धिजीवीहरूले कहिल्यै पनि यस राष्ट्रलाई धम्कीको भाषामा बोल्दैनन्, किनभने इरानीहरू आत्मसमर्पण गर्नेहरू होइनन्।' अमेरिकी राष्ट्रपति ट्रम्पले मंगलबार एक सामाजिक सञ्जालमार्फत खामेनीलाई आत्मसमर्पण गर्न दबाब दिएका थिए। त्यसको जवाफस्वरूप इरानी नेतृत्वले आफूहरू राष्ट्रको स्वाभिमानको पक्षमा उभिएको स्पष्ट संकेत दिएको छ। खामेनीको सम्बोधन प्रत्यक्ष प्रसारण नभई सरकारी प्रस्तोतामार्फत वाचन गरिएको थियो। जहाँ भनिएको छ, 'अमेरिकाको कुनै पनि सैन्य हस्तक्षेपले अपूरणीय क्षति ल्याउनेछ।'"
ट्राभल एडभाइजरी जारी गर्दै परराष्ट्र मन्त्रालयले भन्यो इजरायल र इरानसहित मध्यपूर्वी देशको यात्रा स्थगित गर्नू,"काठमाडौं : परराष्ट्र मन्त्रालयले इरान र इजरायलबीच जारी युद्धका कारण मध्यपूर्वी देशको यात्रा नगर्न आग्रह गरेको छ। बुधबार ट्राभल एडभाइजरी जारी गर्दै परराष्ट्र मन्त्रालयले उक्त आग्रह गरेको हो। 'इजरायल र इरानको भ्रमण वा वैदेशिक रोजगारी वा अन्य कुनै प्रायोजनको लागि जाने तयारी गरिरहनुभएका नेपाली नागरिकहरूलाई हालको जटिल परिस्थित कायम रहेसम्म त्यस्ता भ्रमण तथा यत्रा नगर्नू, त्यस्ता भ्रमण तथा यात्रालाई स्थगित गर्नू,' परराष्ट्र मन्त्रालयले ट्राभल एडभाइजरीमा भनेको छ। इजरायलइरानबीच विकसित घटनाक्रमलाई सरकारले नजिकबाट नियालिरहेको र त्यस स्थानमा रहेको नेपालीहरू हालसम्म सुरक्षित रहेको मन्त्रालयको भनाइ छ। दुई देशबीचको द्वन्द्वले हवाईमार्ग बन्द रहेकाले तेस्रो मुलुक हुँदै नेपाल फर्किनुपर्ने अवस्था आउनसक्ने भन्दै परराष्ट्र मन्त्रालयले त्यसका लागि ट्रान्जिट भिसाको आवश्यकता परे त्यसका लागि सहजीकरण गरिदिने आश्वासन पनि दिएको छ। त्यस्तै इजरायल र इरानमा रहेका नेपालीहरूलाई आफ्नो सुरक्षालाई उच्च प्राथमिकतामा राख्न र सेल्टरबाहेक बाहिर ननिस्किन आग्रह गरेको छ। त्यस्तै इजरायल सरकारले जारी गरेको सुरक्षा सतर्कता, यात्रा, आवागमन तथा सुरक्षित स्थानसम्बन्धी सूचना, मापदण्ड तथा जानकारी लिन र त्यसको पालना गर्न पनि परराष्ट्र मन्त्रालयले आग्रह गरेको छ।"
कांग्रेसएमाले बैठक : संसदको गतिरोध हटाउने विषयमा छलफल,"काठमाडौं : सत्तारुढ दल नेपाली कांग्रेस र नेकपा एमालेबीच संसद गतिरोध हटाउने विषयमा छलफल भएको छ। भिजिट भिसा प्रकरणले प्रभावित बनिरहेको संसदलाई प्रभावकारी बनाउन बुधबार कांग्रेस र एमालेका शीर्ष नेताहरू जुटेका हुन्। बैठकमा बजेट, सदन सञ्चालन र विभिन्न विधेयकका विषयमा छलफल भएको स्रोतले जनाएको छ। लगातार संसद अवरुद्ध हुँदा बजेटमाथिको छलफल प्रभावित हुनुको साथै अति आवश्यक विधेयकहरू पनि अगाडि बढ्न सकेको छैन। यस विषयमा दुई पार्टीका शीर्ष नेताहरू गम्भीर भएको सहभागी एक नेताले बताए। 'समग्रमा सरकारको काम कारबाही र डेलिभरी दिने विषयमा छलफल भयो। संसदको गतिरोध हटाउने विषयमा पनि छलफल भएको छ,' सहभागी ती नेताले अन्नपूर्णसँग भने। बैठकमा प्रधानमन्त्री केपी शर्मा ओली, नेपाली कांग्रेसका सभापति शेरबहादुर देउवा, कांग्रेसबाट उपसभापति पूर्णबहादुर खड्का, महामन्त्री गगनकुमार थापा, गृहमन्त्री रमेश लेखक र परराष्ट्रमन्त्री आरजु राणा देउवा सहभागी थिए। त्यस्तै एमालेका उपप्रधान तथा अर्थमन्त्री विष्णु पौडेल सहभागी थिए।"
कांग्रेसएमालेका शीर्ष नेता बालुवाटारमा,"काठमाडौं : नेपाली कांग्रेस र नेकपा एमालेका नेताहरुबीच बालुवाटारमा भेटवार्ता भएको छ। आज बालुवाटारमा प्रधानमन्त्री समेत रहेका एमाले अध्यक्ष केपी शर्मा ओली र कांग्रेस सभापति शेरबहादुर देउवासहितका नेताबीच भेटवार्ता भएको हो। भेटवार्तामा संसद्को अवरोध, बजेटलगायत पछिल्लो राजनीतिक घटनाक्रमबारे छलफल भइरहेको प्रधानमन्त्रीको सचिवालयले जनाएको छ।"
वीरगन्जमा अफिमसहित चार जना पक्राउ,"वीरगन्ज : वीरगन्जको रजतजयन्ती चोकबाट प्रहरीले लागुऔषध अफिमसहित चार जनालाई पक्राउ गरेको छ। पक्राउ पर्नेमा पटेर्वासुगौली गाँउपालिका१ का ४० वर्षीय विनोद गिरी, वडा५ का ३३ वर्षीय प्रदीप चौधरी, २८ वर्षीय सुनिलकुमार श्रीवास्तव र ३४ वर्षीय रामेश्वर राउत छन्। वडा प्रहरी कार्यालय विर्ता र लागुऔषध नियन्त्रण व्युरो शाखा कार्यालय पर्साबाट खटिएको संयुक्त टोलीले रजतजयन्ती चोकमा वीरगन्जबाट भारतको रक्सौलतर्फ जाँदै गरेका ना४६प २५४० र ना४०प ६४६९ नम्बरको मोटरसाइकल रोकेर चेकजाँच गरेको थियो। त्यसक्रममा ना४०प ६४६९ नम्बरको मोटरसाइकलमा सवार रामेश्वर र गिरीको साथमा रहेको प्लाष्टिकको झोलाभित्रबाट अफिम १ केजी बरामद भएको प्रहरीले जनाएको छ। उनीहरूसँगै रहेका ना४६ प २५४० नम्बरको मोटरसाइकलमा सवार प्रदीप र सुनिल पनि अफिम तस्करीमा संल्गन रहेको भेटिएपछि उनीहरूलाई पनि नियन्त्रणमा लिइएको पर्साका प्रहरी नायब उपरीक्षक किशोर लम्सालले बताए। अफिम र दुवै मोटरसाइकलसहित नियन्त्रणमा लिइएका चारै जनालाई प्रहरी हिरासतमा राखेर लागुऔषध सम्बन्धी कसूरमा पर्सा जिल्ला अदालतबाट ५ दिनको म्याद थप अनुमति लिइ थप अनुसन्धान भइरहेको लम्सालले जानकारी दिए।"
इरानको राजधानीमा ठूलो विस्फोट,काठमाडौं : इजरायल र इरानबीच बढ्दो तनावका बीच तेहरानमा ठूलो विस्फोटको आवाज सुनिएको छ। बीबीसी फारसीका अनुसार इरानी मिडियाले तेहरानमा ठूला विस्फोटको आवाज आएको जनाएका छन्। यस्तै इजरायली सेनाले देशको वायु सेनाले इरानी राजधानीमा रहेको सैन्य स्थानमा आक्रमण गरिरहेको घोषणा गरेको छ। यसैबीच इरानको इस्लामिक रिभोलुसनरी गार्ड कोर्प्सले तेहरानको उत्तरी र पूर्वी उपनगरलाई लक्षित गरी धेरै इजरायली क्षेप्यास्त्र प्रहार गरेको बताएको छ। तबानक समाचार साइटले इजरायलले कारजका साथै तेहरानको पूर्वी र पश्चिमी क्षेत्रलाई पनि लक्षित गरेको उल्लेख गरेको छ।
भिजिट भिसा प्रकरणमा प्रधानमन्त्री कार्यालयको चासो: सात दिनभित्र यात्रुहरूको अभिलेख तयार गर्न निर्देशन,"काठमाडौं : भिजिट भिसामा विदेश जाने यात्रुहरूको व्यवस्थापन र अभिलेखीकरण प्रक्रिया सुधार गर्न प्रधानमन्त्री तथा मन्त्रिपरिषद् कार्यालयले सक्रियता देखाएको छ। मुख्यसचिव एकनारायण अर्यालले सात दिनभित्र भिजिट भिसामा जाने यात्रुहरूको भिसा स्क्यान गरी अभिलेखीकरण गर्न निर्देशन दिएका छन्। भिजिट भिसा प्रकरणमा देखिएको अनियमितता र विवादलाई मध्यनजर गर्दै मुख्यसचिव अर्यालले अध्यागमन सेवा प्रणाली चुस्त बनाउन सम्बन्धित मन्त्रालय र सरोकारवाला निकायका प्रमुखहरूसँग बुधबार छलफल गरेका हुन्। छलफलमा अर्यालले पासपोर्ट, राष्ट्रिय परिचयपत्र, वैदेशिक रोजगार विभाग तथा अध्यागमन सेवा प्रणाली (नेपाल पोर्ट)का सेवाहरूलाई आपसी रूपमा अन्तरआबद्ध गरी सहज सेवा प्रवाहको व्यवस्था मिलाउन निर्देशन दिएका छन्। साथै, राहदानी रोक्का सम्बन्धी सूचना नेपाल प्रहरी र राहदानी विभागबीच आदानप्रदान हुने गरी आवश्यक प्रबन्ध गर्न पनि उनले निर्देशन दिएको स्रोतले बताएको छ। मुख्यसचिव अर्यालले हालको अध्यागमनको सफ्टवेयरमा श्रम स्वीकृति, राहदानीको विवरण, राष्ट्रिय परिचयपत्र नम्बर, शिक्षा मन्त्रालयबाट जारी हुने 'नो अब्जेक्सन लेटर', विदेशी दूतावासबाट जारी हुने 'नो अब्जेक्सन लेटर', प्रहरीको कालोसूचीलगायत अध्यागमनबाट प्रस्थान हुदाँको 'रियल टाइम' विवरणलाई एकीकृत गरी एकैपटक सबै विवरण परीक्षण गर्नसक्ने गरी प्रणाली सुधार गर्न जोड दिए। त्यस्तै यात्रुहरूको 'स्टाट्स' र यात्राको 'हिस्ट्री' विश्लेषण गर्नसक्ने गरी यात्रुगत प्रोफाइलिङसमेत तयार गरी अध्यागमन तथ्यांकको विश्लेषण गर्न मुख्यसचिव अर्यालले निर्देशन दिए। त्यस्तै प्रणालीगत सुधारका लागि प्रधानमन्त्री कार्यालयका सूचना प्रविधि सहसचिवको नेतृत्वमा कार्यदल गठन गरिएको छ। कार्यदललाई एक महिनाभित्र सरकारी सूचना प्रणालीहरूको अन्तरआबद्धताको ढाँचा तयार गर्न समयसीमा दिइएको स्रोतको भनाइ छ। कार्यदलमा सम्बन्धित विभागका सूचना प्रविधि निर्देशकहरू रहनेछन् भने त्यसको समन्वय प्रधानमन्त्रीका सूचना प्रविधि सल्लाहकार असगर अलीले गर्नेछन्। बैठकमा गृह मन्त्रालय, श्रम, रोजगार तथा सामाजिक सुरक्षा मन्त्रालय, परराष्ट्र मन्त्रालय, सूचना तथा सञ्चार प्रविधि मन्त्रालयका सचिव र विभागीय प्रमुखहरू तथा प्रधानमन्त्री तथा मन्त्रिपरिषद् कार्यालयका सचिव र महाशाखा प्रमुखहरूको पनि सहभागिता रहेको थियो।"
मटिहानी नगरपालिकाले ल्यायो ४४ करोड ५० लाखको बजेट,"ढल्केवर : महोत्तरीको मटिहानी नगरपालिकाले ४४ करोड ५० लाख बजेट ल्याएको छ। बुधबार नगरपालिकाको १५ औँ नगरसभामा मेयर हरिप्रसाद मण्डलले आगामी आर्थिक वर्ष २०८२८३ का लागि ४४ करोड ५० लाखको बजेट प्रस्तुत गरेका हुन्। राजश्व बाडफडतर्फ १० करोड ५ लाख, संघीय सरकारको तर्फबाट २८ करोड १०, प्रदेश सरकारको तर्फबाट १ करोड २६ लाख आन्तरिक श्रोतबाट ५ करोड ९० लाख गरी ४४ करोड ५० लाख बजेट विनियोजन गरिएको मेयर मण्डलले बताए। नगरपालिकाले व्यवसायिक खेती, पशुपालनतर्फ एक घर एक करेशाबारी कार्यक्रम अन्तर्गत ताजा तरकारी उत्पादन, नगरको व्यवसाय प्रवर्द्धन गर्ने, युवाका लागि रोजगारीको अवसर ल्याउने नीति लिएको उनले बताए। महोत्तरीको १५ स्थानीय तहहरूमध्ये मटिहानी नगरपालिका सबैभन्दा पहिलो बजेट ल्याउने पालिका बनेको छ। यसअघि नीति कार्यक्रम प्रस्तुत गर्दै मेयर मण्डलले नेपालको सबै भन्दा पुरानो मटिहानी मठलाई विश्वको सम्पदा सुचीमा सूचिकृतका लागि पहल गर्ने नीति लिएको उल्लेख गरे।"
एभरेष्ट बैंक र चिनो हाइड्रोपावरबीच वित्तीय व्यवस्थापन गर्न सहमति,काठमाडौं : एभरेष्ट बैंक लिमिटेड र चिनो हाइड्रोपावर लिमिटेडबीच चिनो खोलामा ७८३ मेगावाट क्षमताको जलविद्युत आयोजना निर्माण गर्न १३६ करोड वित्तीय व्यवस्थापन गर्न सहमति भएको छ। उक्त सहमतिपत्रमा एभरेष्ट बैंकका तर्फबाट कार्यकारी प्रमुख सुदेश खालिङ र चिनो हाइड्रोपावरका तर्फबाट अध्यक्ष विजय बहादुर श्रेष्ठले हस्ताक्षर गरेका छन्। मनाङको नासोङ गाउँपालिकामा अवस्थित उक्त परियोजना बुटवल पावर कम्पनी लिमिटेडद्वारा प्रबद्धित परियोजना हो। यस परियोजना दुई वर्षमा सम्पन्न गर्न चाइनिज ठेकेदारलाई ईपीसी मोडलमा ठेक्का लगाइएको छ। यसबाट उत्पादित विद्युत् मनाङको धारापानीस्थित सब स्टेशनबाट राष्ट्रिय ग्रिडमा जोडिने छ। यस परियोजनाको लागि नेपाल विद्युत् प्राधिकरण र चिनो हाइड्रोपावर लिमिटेडबीच विद्युत् खरिद बिक्री सम्झौता २०८२ वैशाखमा सम्पन्न भइसकेको छ। यस परियोजनाबाट वार्षिक ४४४६३ मिगावाट आवर विद्युत् उत्पादन हुनेछ।
इरान र इजरायलबीचको द्वन्द्वमा हालसम्म कति जनाको मृत्यु भयो ?,काठमाडौं : शुक्रबार इजरायलले इरानको आणविक कार्यक्रमसँग सम्बन्धित स्थानमा आक्रमण गर्यो। त्यसबेलादेखि दुई देशबीचको द्वन्द्व चलिरहेको छ। गैरनाफामुखी संस्था एचआरएएनएले दुई देशबीचको बम विस्फोट सुरु भएदेखि नै हताहतको तथ्याङ्क राख्दै आएको छ। एचआरएएनएले उपलब्ध गराएको तथ्याङ्क अनुसार इजरायली आक्रमणका कारण इरानमा ४५२ जनाको मृत्यु भएको छ भने ६४६ जना घाइते भएका छन्। यसैबीच इजरायली अधिकारीका अनुसार शुक्रबारदेखि इजरायलमा २४ जनाको मृत्यु भएको छ भने ८०० भन्दा बढी घाइते भएका छन्।
अयातोल्लाह अली खामेनी : जेल कोठरीदेखि इरानको सर्वोच्च नेतासम्म,"काठमाडौं : इरानका सर्वोच्च नेता अयातोल्लाह अली खामेनीले इजरायलबारे आफ्नो मनसाय के छ भनेर धेरै पटक व्यक्त गरेका छन्। खामेनीले इजरायलको अस्तित्व समाप्त पार्नेबारे खुलेआम कुरा गर्दै आएका छन्। उनले लामो समयदेखि इजरायललाई पश्चिम एसियाली क्षेत्रमा क्यान्सरयुक्त ट्युमर भन्दै आएका छन्। उनले यसलाई निश्चित रूपमा उखेल्नु आवश्यक रहेको बताए। एबीसी च्यानलसँगको अन्तर्वार्तामा इजरायली प्रधानमन्त्री बेन्जामिन नेतान्याहूले खामेनीको मृत्युले द्वन्द्व बढाउनुको सट्टा अन्त्य गर्न काम गर्ने उल्लेख गरेका छन्। नेतान्याहूको भनाइले इजरायलले अयातोल्लाह अली खामेनीलाई लक्षित गर्ने योजनामा काम गरिरहेको छ। तर अमेरिकी राष्ट्रपतिबाट अहिलेसम्म हरियो संकेत प्राप्त भएको छैन। यसको चर्चा वास्तवमा, तीन अमेरिकी सरकारी अधिकारीहरूले बीबीसीको भगिनी च्यानल सीबीएसलाई डोनाल्ड ट्रम्पले अयातोल्लाह अली खामेनीको हत्या गर्ने इजरायली योजनालाई अस्वीकार गरेको बताएका छन्। रिपोर्टका अनुसार ट्रम्पले इजरायली प्रधानमन्त्री बेन्जामिन नेतान्याहूलाई खामेनीलाई मार्नु उचित नहुने भनेका थिए। यसले इजरायल र इरानबीच चलिरहेको द्वन्द्वलाई अझ बढाउन सक्ने उनले बताए। अमेरिकी राष्ट्रपतिले एक विज्ञप्तिमा भने,हामी अहिलेलाई खामेनीलाई मार्ने छैनौं। सर्वोच्च नेता खामेनी कहाँ लुकेका छन् भन्ने हामीलाई ठ्याक्कै थाहा छ। उहाँ सजिलो निशाना हो। तर उहाँ त्यहाँ सुरक्षित हुनुहुन्छ। हामी उहाँलाई मार्ने छैनौं, कम्तिमा अहिले त होइन। तर हामी नागरिक वा अमेरिकी सैनिकहरूमाथि मिसाइल प्रहार गर्न पनि चाहँदैनौं, ट्रम्पले थप भने। इजरायलको सैन्य र गुप्तचर अपरेशनको ढाँचा र ट्रम्पको पछिल्लो भनाइ अनुसार अयातोल्लाह अली खामेनीमाथि संकटको बादल मडारिएको छैन भनेर विश्वास गर्न गाह्रो हुन्छ। खामेनी इरानमा सबैभन्दा शक्तिशाली पदमा छन्। जवाहरलाल नेहरू विश्वविद्यालयको पश्चिम एसियाली अध्ययन केन्द्रका प्राध्यापक एके महापात्राले इजरायलले इरानलाई आणविक हतियार बनाउनबाट रोक्न यी कदम चालेको बताए। यसको वास्तविक उद्देश्य अयातोल्लाह अली खामेनीलाई सत्ताबाट हटाउनु रहेको उनको विश्वास छ। अयातोल्लाह अली खामेनी किन यति महत्त्वपूर्ण छन् र उनी विगत साढे तीन दशकदेखि इरानको सबैभन्दा शक्तिशाली व्यक्ति कसरी बनेका छन् भन्ने कुरा बुझ्नु महत्त्वपूर्ण छ। इरानमा धार्मिक हुनुका चुनौतीहरू अयातोल्लाह अली खामेनीको जन्म सन् १९३९ मा इरानको उत्तरपूर्वी भागमा रहेको मशहद शहरमा भएको थियो। जुन देशको सबैभन्दा पवित्र शहर मानिन्छ। आफ्नो बुबा जस्तै उनले पनि धर्मगुरु बन्ने बाटो रोजे र शिया मुस्लिमको दुई प्रमुख शैक्षिक केन्द्रमध्ये एक कुम गएर धार्मिक शिक्षा प्राप्त गरे। उनी केवल ११ वर्षको उमेरमा धर्मगुरु बने। शाह मोहम्मद रेजा पहलवीले शासन गरेको समयमा खामेनी इरानमा हुर्केका थिए। त्यसबेला इरान राजतन्त्र थियो भने पहलवी वंशका शाहहरू सत्तामा थिए। धर्मलाई प्राचीन र अप्रासंगिक अवधारणा मान्ने भएकाले शाहलाई धर्मनिरपेक्ष राजा मानिन्थ्यो। उनी धार्मिक मानिसलाई शंकाको नजरले हेर्न्थे। २०११ मा बीबीसी संवाददाता जेम्स रेनोल्ड्सले इरानीअमेरिकी लेखक मेहदी खलाजीको अन्तर्वार्ता लिएका थिए। जो त्यतिबेला खामेनीको जीवनीमा काम गरिरहेका थिए। यस कुराकानीमा मेहदी खलाजीले खामेनीको सुरुवाती वर्षसँग सम्बन्धित एउटा किस्सा सुनाए। उनले खामेनी धर्मगुरुको पोशाक लगाएर आफ्नो उमेरका बच्चाहरूसँग सडकमा आउँदा उनको खिल्ली उडाउन गरेको बताए। उनले आफ्नो सुरुवाती वर्षमा खामेनीलाई चुरोट र पाइप पिउन मन पर्ने गरेको बताए। धार्मिक व्यक्तित्वको लागि यो अपेक्षाकृत असामान्य बानी थियो। खामेनीको उमेर बढ्दै जाँदा शाहको शासनप्रति उनको आक्रोश र विरोध बढ्दै गयो। उनले शाहका मुख्य प्रतिद्वन्द्वी आयतोल्लाह रुहोल्लाह खोमेनीको समर्थनमा काम गर्न थाले। भारतीय विश्व मामिला परिषद्का फेलो र मध्यपूर्व मामिलाका विज्ञ डा फज्जुर रहमान सिद्दीकीले खोमेनीको प्रभावमा आउनुअघि खामेनीलाई कविता लेख्न धेरै मन पराउने गरेको बताए। उनी अमिन नामले कविता लेख्थे। तर खोमेनीबाट प्रभावित भएपछि उनले यो रचनात्मक गतिविधि पूर्ण रूपमा त्यागे। त्यतिबेला अयातोल्लाह रुहोल्लाह खोमेनी शाहका सबैभन्दा मुखर आलोचक मध्ये एक थिए। अमेरिकासँगको घनिष्ठ सम्बन्धको विरोध गरेपछि शाहले उनलाई देशबाट निकाला गरे। खोमेनी इरानमा इस्लामिक शासन स्थापित होस् भन्ने चाहन्थे। खामेनीले देशभित्र खोमेनीको सन्देश फैलाउन थाले। यस प्रयासमा उनी ६ पटक पक्राउ परे। इस्लामिक क्रान्ति त्यसपछि १९७९ साल आयो। शाहको शासन पतन भयो र अयातोल्लाह रुहोल्लाह खोमेनी पेरिसबाट फर्किए। इरानको इस्लामिक गणतन्त्र स्थापना गरे। वरिष्ठ पत्रकार सईद नक्वीले त्यतिबेला इरानको सडकमा अयातोल्लाह खोमेनीको र हुसेन अली मोन्टाजेरीको तस्बिर मात्र देखिने गरेको बताए। इस्लामिक इरानमा शासनको बागडोर अब धर्मगुरुहरूको हातमा थियो। यी धर्मगुरुहरूमध्ये एक अली खामेनी थिए। उनी छोटो समयमा नै खोमेनीका नजिकका सहयोगीमध्ये एक बने। यस वर्ष तेहरानमा रहेको अमेरिकी दूतावास कब्जामा लिने क्रममा पनि खामेनीले महत्त्वपूर्ण भूमिका खेलेका थिए। यस घटनापछि अमेरिकासँग वार्ता स्थापना गर्ने जिम्मेवारी पनि उनलाई दिइएको थियो। पछि अली खामेनीलाई देशको उपरक्षामन्त्री नियुक्त गरियो। यस समयमा उनले इस्लामिक रिभोलुसनरी गार्ड कोर्प्स (आईआरजीसी)लाई व्यवस्थित गर्न महत्त्वपूर्ण भूमिका खेले।आईआरजीसी पछि इरानको सबैभन्दा शक्तिशाली संगठनमध्ये एक बन्यो। आईआरजीसी स्थापना गर्नुको उद्देश्य धार्मिक, राजनीतिक तथा आर्थिक मोर्चामा देशको लागि लड्न सक्ने र इस्लामिक राष्ट्रलाई बाह्य खतराबाट मात्र नभई आन्तरिक संकटबाट पनि जोगाउन सक्ने सेना स्थापना गर्नु थियो। असफल हत्या प्रयास दुई वर्ष बित्दा मात्र १९८१ मा खामेनीमाथि घातक आक्रमण भयो। खामेनी पत्रकार सम्मेलनलाई सम्बोधन गरिरहेका बेला उनको नजिकै राखिएको टेप रेकर्डर विस्फोट भयो। विस्फोटमा खामेनीको दाहिने हात पक्षाघात भएको थियो र एउटा कानको सुन्ने क्षमता पनि प्रभावित भएको थियो। उक्त आक्रमणको आरोप मुजाहिद्दीनएखल्क (एमईके)लाई लगाइएको थियो। जो त्यतिबेला इस्लामिक शासनविरुद्ध सक्रिय थिए। यस घटनापछि तेहरानमा एक जमघटलाई सम्बोधन गर्दै खामेनीले भने, आक्रमणपछि म धेरै नराम्रो अवस्थामा थिएँ। मलाई लाग्यो कि मृत्यु मेरो ढोकामा छ। त्यसपछिका केही दिनसम्म म सोचिरहेँ कि म किन बचाइएँ ? त्यसपछि मैले बुझें कि भगवानले मलाई कुनै कारणले बचाउनुभएको हुनुपर्छ। राष्ट्रपति पद खामेनी आफ्नो चोटबाट निको हुँदै गर्दा पनि उनी इरानको अर्को राष्ट्रपति निर्वाचित भए। उनी १९८१ देखि अर्को सात वर्ष ३११ दिनसम्म देशको राष्ट्रपति रहे। उनको राष्ट्रपतित्वको समयमा इराकका तत्कालीन शासक सद्दाम हुसेनले इरानमाथि आक्रमण गरे। त्यसपछि दुई देशबीच आठ वर्ष लामो र विनाशकारी युद्ध सुरु भयो। यस युद्धको समयमा खामेनीले धेरै महत्त्वपूर्ण निर्णय लिए र रणनीतिक मोर्चाहरूमा सक्रिय भूमिका खेले। त्यसपछि १९८९ साल आयो। यस वर्ष अयातोल्लाह रुहोल्लाह खोमेनीको निधन भयो। यसपछि अली खामेनीलाई इरानको अर्को सर्वोच्च नेता नियुक्त गरियो। संविधानमा परिवर्तन डा फज्जुर रहमान सिद्दीकीले अयातोल्लाह अली खामेनी इरानको सर्वोच्च नेता निर्वाचित भएको बताउँदै उनले आफूलाई यो पदको लागि योग्य नठानेको बताए। खामेनीलाई आफूसँग यो पदका लागि पर्याप्त धार्मिक योग्यता नभएको लाग्यो। यद्यपि, उनी अयातोल्लाह खोमेनीसँग नजिक थिए र देशमा धेरै लोकप्रिय पनि थिए। त्यसैले संविधान संशोधन गरेर उनलाई सर्वोच्च नेता बनाइएको थियो। सर्वोच्च नेता बनेपछि खामेनीले आफूलाई बलियो बनाउन र विश्वसनीय व्यक्तिसँग आफूलाई घेर्न काम गर्न थाले। डा सिद्दीकीका अनुसार खामेनीले जानाजानी सामान्य पृष्ठभूमि भएका मानिसलाई आफ्नो नजिकको घेरामा राखेका थिए। बलियो सामाजिक वा धार्मिक पृष्ठभूमि भएका मानिसले भविष्यमा आफूलाई चुनौती दिन सक्छन् भन्ने उनलाई डर थियो। वाशिंगटनस्थित थिंक ट्याङ्क मिडल इस्ट इन्स्टिच्युटका इरान कार्यक्रमका निर्देशक एलेक्स भाटाङ्काले समाचार एजेन्सी रोयटर्सलाई भने, खमेनी जति जिद्दी छन् त्यति नै सतर्क पनि छन्। यही कारणले गर्दा उनी यति लामो समयसम्म शक्तिको केन्द्रमा रहे। खामेनीसँग सम्बन्धित विवाद साढे तीन दशकभन्दा बढी समयदेखि इरानको सर्वोच्च नेता रहेका अयातोल्लाह अली खामेनीसँग सम्बन्धित धेरै विवाद समयसमयमा बाहिर आएका छन्। देशमा विरोधको आवाजलाई दबाउने, पत्रकारहरूलाई दुर्व्यवहार गर्ने, लेखकहरूको कृतिलाई सेन्सर गर्ने, मानव अधिकारको उल्लंघन गर्ने र कट्टरपन्थीलाई प्रवर्द्धन गर्ने भएकाले खामेनी प्रायः कठघरामा परेका छन्। सन् २०२२ मा महसा अमिनीको मृत्युपछि इरानमा भएको विरोध प्रदर्शनलाई कडाइका साथ दबाउनमा पनि उनको शंकास्पद भूमिका रहेको बताइएको छ। खामेनीको कार्यकालमा इरानमाथि आणविक हतियार विकास गरेको आरोपका कारण धेरै अन्तर्राष्ट्रिय प्रतिबन्ध लगाइएको थियो। जुन आज पनि जारी छ। यद्यपि, वरिष्ठ पत्रकार सईद नक्वीले २००३ तिर खामेनीले आणविक हतियारविरुद्ध फतवा जारी गरेको बताए। यो फतवा लिखित रूपमा भने थिएन। तर उनले आफ्नो सार्वजनिक भाषणमा आणविक हतियार इस्लामविरुद्ध रहेको भनेका थिए। पश्चिमा देशले फतवालाई कहिल्यै गम्भीरतापूर्वक लिएनन् र यसलाई इरानले आफ्नो छवि सुधार्ने प्रयासको रूपमा हेरे। आफ्नो लामो कार्यकालमा खामेनीले पाँच राष्ट्रपतिसँग काम गरेका छन्। जसमध्ये चार जनालाई आफ्नो नीति मार्फत खामेनीको अधिकारलाई चुनौती दिने प्रयास गरेको आरोप लगाइएको थियो। राष्ट्रपतिहरूसँगको सम्बन्ध उदाहरणका लागि १९९७ मा राष्ट्रपति बनेका मोहम्मद खतामी पश्चिमी देशहरूसँग सम्बन्ध सुधार गर्न चाहन्थे। उनी इरानमा सामाजिक र राजनीतिक स्वतन्त्रताको पनि समर्थक थिए। तर खामेनीसँग उनको निरन्तर द्वन्द्व रह्यो र आफ्नो प्रयासमा सफल हुन सकेनन्। हसन रुहानीलाई पनि केही हदसम्म उदारवादी नेता मानिन्थ्यो। तर उनी र खामेनीबीच समयसमयमा मतभेदहरू आइरहन्थे। त्यसै समयमा खामेनीको इब्राहिम रईसीसँगको सम्बन्ध तुलनात्मक रूपमा राम्रो रह्यो। तर उनको कार्यकालमा मानवअधिकार उल्लङ्घनका घटनाहरू बढे र देशले दमनको नयाँ चरण देख्यो। वर्तमान राष्ट्रपति मसूद पेजेश्कियान सुधारवादी विचारधारासँग सम्बन्धित छन्। तर उनले अहिलेसम्म खामेनीसँग सन्तुलन कायम राखेर काम गरेका छन्। खामेनीको व्यक्तिगत जीवनको बारेमा धेरै जानकारी सार्वजनिक छैन। उनका ६ जना छोराछोरी छन्। उनका छोरा मुज्तबालाई प्रायः खामेनीको सम्भावित उत्तराधिकारीको रूपमा नाम दिइन्छ। सर्वोच्च नेता बनेपछि खामेनीले कहिल्यै विदेश यात्रा गरेका छैनन् भन्ने कुरा पनि उल्लेखनीय छ। इजरायलअमेरिका सम्बन्धमा अडान अयातोल्लाह अली खामेनीले अमेरिकालाई ठूलो शैतान र इजरायललाई सानो शैतान मान्छन्।अमेरिका र इरानबीचको सम्बन्ध लामो समयदेखि तनावपूर्ण छ। यसका पछाडि धेरै ऐतिहासिक घटना छन्। जस्तै १९५३ मा अमेरिकी गुप्तचर निकाय सीआईए र बेलायतको सहयोगमा इरानमा भएको विद्रोह, १९७९ को इरानी क्रान्ति, तेहरानमा रहेको अमेरिकी दूतावासमा बन्धक संकट, इराकसँगको आठ वर्ष लामो युद्ध, इरानको आणविक कार्यक्रम र डोनाल्ड ट्रम्पसँगको टकराब। इजरायलको कुरा गर्ने हो भने इस्लामिक क्रान्ति नभएसम्म इरान र इजरायलबीचको सम्बन्ध सौहार्दपूर्ण थियो। तर क्रान्ति पछि इरानले इजरायलको अस्तित्वलाई अस्वीकार मात्र गरेन प्यालेस्टिनी मुद्दालाई पनि दृढतापूर्वक समर्थन गर्न थाल्यो। समयसमयमा दुई देशबीच छाया युद्ध अर्थात् पर्दा पछाडि सैन्य र साइबर आक्रमण भएका छन्। यद्यपि, हालैका वर्षमा इरान र इजरायल लगातार पाँच दिनसम्म प्रत्यक्ष सैन्य द्वन्द्वमा संलग्न भएका छन्।"
तीन वर्षमा ३ पटक बगाएको हेवाखोला पुलले ताप्लेजुङमा परेको प्रभाव,"विसं २०४२ मा पाँचथरको फिदिम नगरपालिका र हिलिहाङ गाउँपालिकाको सीमा भई बग्ने हेवाखोलामा अवस्थित ५४५२ मिटरको हेवाखोला पुल चर्चित धार्मिक तथा पर्यटकीय स्थल पाथीभारासम्म आवतजावतका लागि मुख्य मार्ग पनि हो। त्यतिमात्रै होइन, समग्र ताप्लेजुङबासीका लागि तराईसम्म जोड्ने र उनीहरूको दैनिकीसँग जोडिएको लाइफलाइन समेत हो। हो, तर त्यही पुललाई तीन वर्षमा बाढीले तीन पटक बगाइदियो। पुल तीन वर्षमा तीन पटकमात्रै बगेन। चौथो पटक निर्माणको अन्तिम चरणमा रहेको बेल ब्रिज समेत भत्किँदा बेल ब्रिज निर्माणमा खटिएका तीन जनाको ज्यान नै गयो। २०८१ जेठ ३१ गते बेल ब्रिज निर्माणमा खटिएका बाराको सिमरा उपमहानगरपालिकाका २२ वर्षीय रूपलाल चौधरी, २७ वर्षीय राजन चौधरी र सोही ठाउँका २२ वर्षीय प्रकाश चौधरीको ज्यान गएपछि नेपालको पूर्वाधार विकासमाथि गम्भीर प्रश्न चिह्न समेत खडा गरिदिएको छ। यो दुर्घटनाले एउटा संरचना भत्किएको खबरमात्र नभई सुदूर पूर्वी पहाडी जिल्ला ताप्लेजुङको समग्र विकासमा चिन्ता थपिएको छ। समग्र देशमै विपद् संवेदनशील विकासको अपरिहार्यताबारे गम्भीर भएर सोच्न पनि बाध्य बनाएको छ। जेठको ३१ गते रास्वपा र राप्रपाले संसद् अवरोध गरिरहेका बेला ताप्लेजुङको संसद् योगेश भट्टराईले संसमा उच्च स्वरमा उक्त दुर्घटनाको जानकारी गराउँदै तत्काल त्यसमा सरकारको ध्यानाकर्षण गराए। संसद् भट्टराईकै पार्टी सरकारमा र सोही प्रदेशको प्रधानमन्त्री केपी शर्मा ओली र भौतिक यातायात मन्त्री देवेन्द्र दाहाल मन्त्री छन्। संसद् भट्टराईको आवाज र त्यस क्षेत्रको समस्या सरकाले सुने यो क्षेत्रका जनतालाई राहत पुग्ने छ। पुल बन्न ढिलाइ हुँदा र भत्किएसँगै ताप्लेजुङको जनजीवन र आर्थिक गतिविधिमा प्रत्यक्ष असर पर्ने निश्चित छ। वर्षैपिछेको आगलागी र बाढी पहिरोबाट थिलथिलो भएको ताप्लेजुङलाई हेवा खोलाको पुल पटक पटक बाढीले बगाउनू सँगै समयमै बन्न नसक्नुले थप समस्या उत्पन्न गरेको छ। २०८० साल असारपछिका केही महिना बेल ब्रिजमार्फत यात्रुले यात्रा गर्न पाए भने अरु सबै समय डाइभर्सनबाट यातायात सञ्चालन भए। ताप्लेजुङ जाने यात्रीहरू, पर्यटकहरूबाहेक यो बाटोबाट पाथीभरा दर्शन गर्न जानेहरूको मुख्य गन्तव्य यही नै हो। गत सालको भदौ महिनामा ९,९३९ जना, असोज महिनामा ५,९४९ जना र कात्तिक महिनामा ६१,१७३ जना पुगेका धेरै जसो यात्रुहरू यही बाटोबाट त्यहाँ पुगेका हुन्। अघिल्लो बर्खामा बेल ब्रिज बगेपछि मेची राजमार्गमा डाइभर्सनबाट यातायात सञ्चालन भइरहेको थियो। तर, बर्खायाम सुरु भइसकेको र बाढीको जोखिम उच्च रहेको यस क्षेत्रमा डाइभर्सन पनि कुन बेला बग्ने हो पत्तो छैन। विगतमा पनि पटकपटक डाइभर्सन बगाएको समाचारहरू ताजै छन्। बर्खामा डाइभर्सन पनि असुरक्षित छ अनि जुनसुकै बेला बग्न सक्छ। जसले ताप्लेजुङको यातायात सम्पर्क पूर्ण रूपमा विच्छेद हुनेछ। यसले स्थानीय बासिन्दाको आवतजावत, दैनिक उपभोग्य वस्तुको आपूर्ति, बिरामीहरूको अस्पताल पहुँच र अत्यावश्यक सेवा प्रवाहमा गम्भीर कठिनाइ ल्याएको छ। अघिल्लो बर्खामा अस्थायी तुइनबाट यात्रीहरूका मालसामान तार्नुपरेको र बिरामीलाई स्ट्रेचरमा बोकेर झोलुङ्गे पुलबाट तारेका दृश्यहरू देखिएको थिए। गत सालको जिल्ला प्रहरी कार्यालय पाँचथरका अनुसार बाढीमा परी ४५ वर्षीय तिलकुमार तामाङ, २८ वर्षीय सन्जोग लिम्बू र ५५ वर्षीय राजकुमार राईको निधन भएको थियो भने माझीटार तमोर दोभानबाट दुई जना बेपत्ता भएका धेरैले घरबारविहीन बन्नुपर्यो। त्यसबेला फिदिम४ र हिलिहाङ७ को सीमामा मेची राजमार्गको सडक पुल, तमोर करिडोर सडक पुल (बेलीब्रिज) बाढीले बगाए पछि पाँचथरबाट ताप्लेजुङ जिल्ला तथा पाँचथर जिल्लाका दुई गाउँपालिकासँगको सडक सम्पर्क विच्छेद भए। अघिल्लो वर्षको बाढीले बगाएर २८ दिनमा तयार भएको पाँचथरताप्लेजुङ जोड्ने हेवाखोला माथिको बेल ब्रिज पुल त बन्यो। तर, असोजको २ गते शनिबार बिहान त्यो पनि बगाएपछि मेची राजमार्गको ताप्लेजुङचथर सडक खण्डमा यातायात पुनः अवरुद्ध भयो। खोलामा ह्युमपाइप राखे पनि पानीको बहाब बढेपछि त्यसले काम चलेन। ६ वटामध्ये एउटा ह्युमपाइपले पानीको बहाव थेग्न सकेन र पछि पानीको बहाब कम भए पछि मात्र यातायात सहज भयो। अस्थायी डाइभर्सन निर्माण गर्न करिब १० दिन लाग्यो। १२ ह्युमपाइपमार्फत खोला कटाउने निक्कै मुस्किल भयो। ठाडो खोला भएका कारण पानीको बहाब थेग्न नसक्दा डाइभर्सनमा ह्युमपाइप अडिन नसकेपछि डाइसर्भन अधुरो भएको हो। १२ वटै ह्युमपाइपलाई जोडेर छ वटा प्रवाहमा पानी हाल्ने प्रयास गरिएको थियो। तर, पानीको बहाबका कारण पाइप धसिएपछि डाइभर्सन पुनः समस्या थप भएको थियो। यहाँ लगाएको बेलिब्रिज पहिलोपटक ०८० असार २ गतेको बाढीले बगाएको थियो। त्यसपछि बनाइएको डाइभर्सन पुनः २०८१ असोज १२ गतेको बाढीले बगाएपछि पुनः ह्युमपाइप राखेर पानी कटाउँदै यातायात सुरु गरिएको थियो। ताप्लेजुङको अर्थतन्त्र चलायमान बनाइरहेको पर्यटन, कृषि जस्ता क्षेत्रहरूमा सुरक्षित र विश्वसनीय यातायात नहुँदा नकारात्मक असर पर्ने निश्चित छ । यातायात अवरुद्ध हुँदा स्थानीय कृषि उत्पादन, जस्तैः अँलैची बजारसम्म पुर्याउन कठिन हुने र ढुवानी लागत अत्यधिक बढ्नेछ। पाथीभरा देवीको मन्दिर (मुकुमलुङ) र कञ्चनजङ्घा पदयात्रा क्षेत्रका पर्यटकको आवागमन घट्नेछ। जसले स्थानीय व्यवसाय र विभिन्न क्षेत्रमा सिर्जना भएका प्रत्यक्ष, अप्रत्यक्ष रोजगारीका अवसरहरु घट्ने देखिन्छ। २०८० असारमा मुख्य पुल, असोजमा अस्थायी बेलिब्रिज र अहिले निर्माणाधीन बेलिब्रिज भाँचिनुले यस क्षेत्रमा अत्यधिक विपद् संवेदनशीलता रहेको देखिन्छ। यी घटनाहरूले विपद् संवेदनशील विकासको अवधारणालाई व्यवहारमा उतार्न हामीले ध्यान दिन नसकेको देखिन्छ। पटकपटक एकै स्थानमा भएको क्षतिले जोखिम मूल्याङ्कन मा गम्भीर कमजोरी रहेको देखिन्छ। आगामी दिनमा यस्ता संवेदनशील क्षेत्रमा पूर्वाधार निर्माण गर्दा विगतका अनुभवलाई आधार मानी थप वैज्ञानिक र सुदृढ अध्ययन गरिनुपर्छ। यो घटनाबाट निर्माणमा संलग्न पक्षहरुको जबाफदेहिता सुनिश्चित गरिनुपर्छ। भौतिक पूर्वाधार तथा यातायात मन्त्रालयको मन्त्रीस्तरीय निर्णयबाट गठित छानबिन समितिले निर्माणमा भएका त्रुटिहरूको निष्पक्ष छानबिन गरी दोषीमाथि कारबाही गर्ने अपेक्षा गर्न सकिन्छ। साथै ताप्लेजुङजस्ता भौगोलिक विकटता भएका जिल्लाहरूको लागि एउटै राजमार्गमा निर्भर नरहेर वैकल्पिक सडक सञ्जालको विकास ध्यान दिनु आवश्यक देखिएको छ। जसले राजमार्गको एक ठाउँमा भएको अवरोधले पुरै जिल्लाको सम्पर्क विच्छेद नहोस्। यस्ता दुर्घटनाहरू बाट पाठ सिक्दै भविष्यमा सुरक्षित, दिगो र विपद् संवेदनशील पूर्वाधार निर्माणमा जोड दिनु अपरिहार्य छ। अन्यथा, यसरी नै पटक पटक पुल भत्किने र सम्पर्क टुट्ने समस्याले ताप्लेजुङजस्ता जिल्लाहरू सधैँ समस्यामा रहनेछन्। ताप्लेजुङ जोड्ने थुप्रै वैकल्पिक सडकहरू निर्माण भएका छन् तर मेची राजमार्ग बाहेक अन्य सडकहरू बजबुद छैनन्। राजा विरेन्द्रको २०४४ सालको ताप्लेजुङ भ्रमणको बेला सडक यातायातको ट्र्याकले जोडिएको ताप्लेजुङ २०५३ साल पछि मात्र यातायातका साधनहरू पुगेका हुन्। हाल मेची राजमार्ग झापाइलामपाँचथरताप्लेजुङ मेची राजमार्ग प्रमुख गन्तव्य हो भने भेडेटारमुलधाटमाझीमटारकावेली तमोर करिडोरको बाटो खुले पनि बर्खा याममा हेवा खोलाकै नियति गराउने नेवुवा खोला र अन्य खोलामा सडक पुल बनी नसक्दा यो बाटो सञ्चालनमा आउन सक्दैन। सोझै ताप्लेजुङ जोड्ने अर्कोबाट धरानधनकुटावसन्तपुरगुफासाँघु हुँदै जाने मदन भण्डारी मार्ग कच्ची सडकका कारण सहज छैन। यी बाटाहरुको विकल्पमा पाँचथरको जोरसालमाझीमटारतेह्रथुमको संक्रान्तिबजार हुँदै हाङपाङदोभान हुँदै ताप्लेजुङ सदरमुकाम जोड्न भने सक्छ तर पाथीभरा दर्शन गर्ने आउने, जलविद्युतका सामाग्री बोक्ने मालबाहक गाडीहरू, अलैँची र ताप्लेजुङ जिल्लाबाट निर्यात हुने सामाग्रीहरू भने मेची राजमार्गको विकल्पबाट ढुवानी हुने अवस्था छैन। विद्यालय जाने विद्यार्थी, बिरामी बोकेर अस्पताल जानुपर्ने नागरिक, दैनिक जीविकोपार्जन गर्ने मजदुर र साना व्यवसायीहरू सबैजना समस्यामा परेका छन्। खाद्यान्न, औषधि, इन्धन तथा अन्य अत्यावश्यक सामग्रीको आपूर्ति समेत प्रभावित भएको छ। पहाडी भेगमा अव वर्षा यामसँगै बढी पहिरोको उच्च जोखिम सुरु भएको छ। एउटा जिल्लासँग जोड्ने सडक पुल निर्माणको हालत यस्तो छ तत्काल सडक खुलाउने व्यवस्था मलाउने जनशक्ति निर्माण पहिरो प्रभावित स्थानहरूमा राहत र उद्धार सामग्रीको तयारी र वैकल्पिक मार्ग वा अस्थायी पुलको निर्माण गर्नेतर्फ सरकारको ध्यान जाओस्। दीर्घकालीन रूपमा पहिरो रोकथाम तथा पूर्व तयारी योजना लागू गरी स्थानीय तह, सुरक्षा निकाय र सम्बन्धित निकायबीच समन्वयबाट विपतबाट क्षति कम हुन सकोस् सरकार सचेत रहोस्।"
कैलाली कारागारमा व्यापारीको मृत्यु प्रकरणले डडेलधुरामा तनाव,"डडेल्धुरा : डडेलधुराका एक व्यापारीको कैलाली कारागारमा मृत्यु भएको छ। भागेश्वर गाउँपालिका५ का २८ वर्षीय हरिषसिंह पालीको कैलाली कारागारमा पक्राउ परेको दुई दिनमै मृत्यु भएको हो। पालीको मृत्यु शंकास्पद भएको भन्दै जिल्ला सदरमुकाम डडेल्धुरामा स्थानीय आन्दोलित भएका छन्। मृतकको शरीरमा निलडाम र घाउ देखिएपछि उनका आफन्तले प्रहरी हिरासतमा पालीको मृत्यु शंकास्पद् भएको आरोप लगाएका छन्। मृतक पाली बैंकिङ कसूरमा गत २९ फागुनमा कैलाली जिल्ला अदालतले १० दिन कैद र दुई लाख जरिवाना तोकेको थियो। सोही सजाय कार्यान्वयन गर्न पालीलाई डडेलधुराको अमरगढी नगरपालिका५ स्थित तुफानडाँडाबाट पक्राउ गरिएको थियो। केही दिनअघि पक्राउ परी कारागार चलान गरिएका पाली असार २ गते राति बिरामी भएपछि अस्पताल पुर्याइएको र उपचारका क्रममा मृत्यु भएको दाबी प्रहरीको छ। परिवारले पनि यसलाई सामान्य मृत्यु नभई पूर्वनियोजित हत्या भएको जनाएका छन्। कारागार प्रशासनले सीसीटीभी फुटेज बिग्रिएको भन्दै नदेखाएपछि आफन्तको आशंका झनै बढेको हो। परिवारले निष्पक्ष छानबिन र दोषीलाई कारबाही नभएसम्म शव नबुझ्ने अडान लिएको छ। शव दुई दिनदेखि अस्पतालमै छ। उक्त घट्नालाई लिएर जिल्ला सदरमुकाम डडेल्धुराका स्थानीय र व्यापारी आन्दोलित भएका छन्। स्थानीयले बुधबार दिनभर बागबजार र राजमार्ग अवरुद्व गरेका छन्। पालीको प्रहरीले नै हत्या गरेको आरोप लगाउँदै डडेलधुरा सदरमुकाम बजार र राजमार्ग बन्द गरिएको हो। घटनाको अनुसन्धान हुनुपर्ने माग गर्दै बजार र राजमार्ग बन्द गरिएको उद्योग वाणिज्य संघ डडेल्धुराका उपाध्यक्ष दीपक महताले जानकारी दिए। कारागारभित्र प्रहरीले नै कुटपिट गरेर पालीको हत्या गरेको आरोप मृतकका आफन्तको छ। मृतकका आफन्त जगदीश रावलले भने, कारागारभित्रै यातना दिइएको थियो। शरीरमा निलडाम छन्, घटनाको सत्य तथ्य अनुसन्धान हुनुपर्छ। मृतक पाली डडेलधुरा सदरमुकाम व्यवसायी पनि हुन्। कैलाली प्रहरीले पालीलाई पक्राउ गर्नुअघि कञ्चनपुरको महेन्द्रनगरमा पनि उनलाई दुई घण्टा हिरासतमा राखिएको बताइएको छ। त्यहाँ प्रहरीले उनीबाट रकम असुली गरेको आरोप पनि आफन्तले जनाएका छन्।"
काठमाडौं महानगरका प्रहरी प्रमुख पाण्डेलाई 'निलम्बन गर्ने निर्णय' कार्यान्वयन नगर्न आदेश,"काठमाडौं : उच्च अदालत पाटनले काठमाडौं महानगरपालिकाका प्रमुख राजुनाथ पाण्डेको निलम्बन गर्ने निर्णय कार्यान्वयन नगर्न आदेश दिएको छ। न्यायाधीश ऋषिराज भण्डारी र डिल्लीरत्न श्रेष्ठको संयुक्त इजलासले पाण्डेले दायरको गरेको मुद्दाको अन्तिम किनारा नलागेसम्म प्रमुखकै जिम्मेवारीमा काम गर्न आदेश दिएको हो। गत जेठ २० गते काठमाडौं महानगरका कार्यकारी प्रमुख सरोज गुरागाईँले पाण्डेलाई ६ महिनाका लागि निलम्बन गरेका थिए। गत चैत २१ गते कार्यालयमा हाजिर हुने क्रममा हुलहुज्जत गरेको भन्दै गुरागाईँले पाण्डेलाई स्पष्टीकरण सोधेका थिए। तर, चित्तबुझ्दो जवाफ नदिएपछि पाण्डेलाई ६ महिनाका लागि निलम्बन गरिएको थियो।"
"सिन्धुपाल्चोक प्रशासनलाई चीनले भन्यो भोटेकोशी नदीमा बाढी आउन सक्छ, सतर्कता अपनाउनु","सिन्धुपाल्चोक : तिब्बत क्षेत्रमा अत्यधिक वर्षा हुन सक्ने भन्दै भोटेकोशी नदी क्षेत्रमा सुरक्षित रहन चीनले सिन्धुपाल्चोक प्रशासनलाई सतर्क गराएको छ। असार ७ गतेसम्म अत्यधिक वर्षा हुने र बाढी आउन सक्ने सम्भावना रहेको भन्दै चिनियाँ प्रहरीले सिन्धुपाल्चोक जिल्ला प्रशासन कार्यालयलाई जानकारी गराएको हो। चिनियाँ प्रहरीले जानकारी गराएपछि प्रशासन कार्यालयले त्यस क्षेत्रमा बस्ने स्थानीयलाई सतर्कता अपनाउन आग्रह गरेको छ। प्रशासनले बुधबार सूचना जारी गर्दै भोटेकोशी गाउँपालिका, बाह्रबिसे नगरपालिका, त्रिपुरासुन्दरी गाउँपालिका, सुनकोशी गाउँपालिका, बलेफी गाउँपालिका र चौतारा साँगाचोकगढी नगरपालिकाका नदी किनारका बासिन्दालाई उच्च सतर्कता अपनाउन आग्रह गरेका छ। सहायक प्रमुख जिल्ला अधिकारी गणेश नेपालीद्वारा जारी सूचनामा भनिएको छ, असार ३ गतेदेखि ७ गतेसम्म छिमेकी राष्ट्र चीनको भोटेकोशी नदी भई बग्ने तिब्बत क्षेत्रमा अत्यधिक वर्षा हुन सक्ने सम्भावना रहेको भनी चीनको प्रहरी कार्यालयबाट सूचना प्राप्त भएकोले भोटेकोशी र सुनकोशी नदी आसपास क्षेत्रमा जोखिम हुन सक्ने भएकोले नदी आसपास क्षेत्रमा बसोबास गर्नुहुने महानुभावहरूमा सतर्कता अपनाउन अनुरोध छ । प्रशासनले स्थानीय तह, सुरक्षा निकाय तथा सरोकारवालाहरूसँग समन्वय गरेर नदी किनार तथा जोखिमयुक्त स्थानमा रहेका नागरिकलाई सचेत गराउन निर्देशनसमेत दिएको छ। यसैबीच लगातारको अविरल वर्षासँगै भोटेकोशी गाउँपालिका २ अन्तर्गत पर्ने लिपिङ बजारमा पहिरो जाँदा तीन घरमा क्षति पुगेको छ। पहिरोका कारण स्थानीय पदम श्रेष्ठ, फुलमाया तामाङ र सुनिता श्रेष्ठको घरमा क्षति पुगेको इलाका प्रहरी कार्यालय कोदारीले जनाएको छ। प्रहरीले सम्भावित थप जोखिमलाई मध्यनजर गर्दै प्रभावित क्षेत्र वरिपरिका घरधनीहरूलाई उच्च सतर्कता अपनाउन आग्रह गरेको छ।"
इरानले खसाल्यो इजरायली ड्रोन,"काठमाडौं : इजरायली रक्षा बल (आईडीएफ)ले इरानले इजरायली ड्रोन खसालेको पुष्टि गरेको छ। इजरायली सेनाले भन्यो,सैन्य कारबाहीको क्रममा वायुसेनाको रिमोटनियन्त्रित ड्रोनलाई इरानी सतहबाट हावामा प्रहार गर्ने क्षेप्यास्त्रले प्रहार गर्यो। इजरायली सेनाका प्रवक्ताले उपकरण इरानी हवाई क्षेत्रमा खसेको बताए। यसअघि इरानको सरकारी टिभीले इरानी सेनाको वायु रक्षा बलले मध्य इस्फहान प्रान्तमा एउटा उन्नत हर्मेस ड्रोन खसालेको उल्लेख गरेको थियो।"
कर्णाली सरकारले ३९० विद्यालयको भौतिक पूर्वाधार सुधार गर्ने,"दैलेख : कर्णाली प्रदेश सरकारले आगामी आर्थिक वर्ष २०८२०८३ मा तीन सय ९० वटा सामुदायिक विद्यालयको भौतिक पूर्वाधार सुधार गर्ने भएको छ। प्रदेश सरकारले सार्वजनिक गरेको बजेट अनुसार कर्णालीका तीन सय ९० सामुदायिक विद्यालयको भौतिक पूर्वाधार सुधार तथा विकासमा सहयोग गर्ने भएको हो। शैक्षिक पूर्वाधार निर्माण, नवीनतम् प्रविधिको उपयोग र शैक्षिक सामग्रीको व्यवस्थापन गरी शिक्षालाई गुणस्तरीय, उद्यमशील, रोजगारमुखी र जीवन उपयोगी बनाउने प्रदेश सरकारको योजना छ। प्रदेश सरकारले विगतमा सुरु भएका तर निर्माण सम्पन्न हुन नसकेका सामुदायिक विद्यालयका अधुरा भवन पहिचान गरी निर्माण सम्पन्न गर्न १५ करोड बजेट विनियोजन गरेको छ। प्रदेश सरकारले कक्षा १० का विद्यार्थी लक्षित एसइई विद्यार्थी डिजिटल शिक्षा सहयोग कार्यक्रम सञ्चालन गर्ने भएको छ। एसइई विद्यार्थी डिजिटल शिक्षा सहयोग र मुख्यमन्त्री डिजिटल शिक्षा कार्यक्रमका लागि प्रदेश सरकारले १६ करोड विनियोजन गरेको छ। स्थानीय तहको साझेदारीमा एक प्रदेश निर्वाचन क्षेत्र एक आवासीय सुविधा सहितका ठुला विद्यालय विकास कार्यक्रम सञ्चालन गर्न ६ करोड विनियोजन गरेको छ। सरकारले युवाको प्राविधिक ज्ञान र सिप विकास गरी दक्ष सिपयुक्त जनशक्ति उत्पादन गर्न, प्राविधिक तथा व्यवसायिक शिक्षा तथा तालिम प्रदायक शिक्षण संस्थाहरूको गुणस्तर सुधार्न, परम्परागत तथा धार्मिक विद्यालय सञ्चालन गर्न तथा हामी सुधार्छौ हाम्रो विद्यालय अभियानका चलाउने भएको छ। बजेटमा विद्यार्थी र शिक्षक अनुपात उच्च रहेका सामुदायिक विद्यालयका लागि अंग्रेजी, गणित तथा विज्ञान विषयका शिक्षक व्यवस्थापन गर्न अनुदान सहयोग उपलब्ध गराउने उल्लेख छ। सरकारले मध्यपश्चिम विश्वविद्यालयको इन्जिनियरिङ संकायमा स्नातक र स्नातकोत्तर तहमा अध्ययनरत विद्यार्थीहरूको सिकाइ उपलब्धि बढाउन र प्रदेशमा प्रयोग हुने निर्माण सामग्री तथा निर्मित संरचनाको गुणस्तरीयता परीक्षण गर्न प्रयोगशाला सुदृढीकरणको लागि यन्त्र उपकरण खरिद गर्न ४ करोड विनियोजन गरेको छ।"
युद्ध अन्त्य गर्न माग गर्दै इजरायली दूतावास अगाडि प्रदर्शन (तस्बिर),काठमाडौं : मानवअधिकार तथा शान्ति समाजले इजरायली दूतावास अगाडि प्रदर्शन गरेको छ। इजरायल र इरानबिच जारी युद्धका कारण पश्चिम एसिया तनावग्रस्त भएको भन्दै बुधबार शान्ति समाजले विरोध प्रदर्शन गरेको हो । विश्व शान्तिका लागि युद्ध निषेध शान्ति विशेष अभियान सञ्चालन गर्दै आएको मानवअधिकार तथा शान्ति समाजले तत्काल यो युद्ध अन्त्य गर्न आग्रह गरेको छ। तस्बिरमा हेर्नुहोस्
पाल्ही सहकारी ठगी मुद्दामा ८० लाख धरौटी माग,"परासी : नवलपरासीको पाल्हीनन्दन गाउँपालिका४ मा रहेको पाल्ही बहुमुखी सहकारी संस्थाका अध्यक्षसहित १२ जनासँग ८० लाख धरौटी रकम माग गरिएको छ । सहकारीको रकम हिनामिना गरेको भन्दै सञ्चालक समिति, व्यवस्थापक समिति र लेखा समितिका १५ जनामाथि जिल्ला अदालतमा ठगी मुद्दा दर्ता भएको थियो । मुद्दा दर्ता भएका मध्ये तीनजना फरार छन् । बाँकीले धरौटी बुझाएर छुटेको जिल्ला अदालतका श्रेस्तेदार जानकी रमण यादवले जानकारी दिए । बचतकर्ताको रकम हिनामिना गरेको मुद्दा लागेका मध्ये सहकारीका अध्यक्ष रामकिशोर तेलीलाई सबैभन्दा बढी १५ लाख धरौटी माग गरिएको छ । त्यसैगरी, उपाध्यक्ष नाथु माली र लेखा संयोजक सन्तराम प्रसाद यादवसँग जनही १०१० लाख रुपैयाँ धरौटी माग गरिएको छ । त्यस्तै, धरौटी माग गरिएका अन्यमा सञ्चालक समिति सदस्यहरू सुरेशप्रसाद चौधरी, वीरेन्द्रकुमार यादव, रामसेवक चौधरी, रवीन्द्र पासी, प्रमोद यादव, सुग्रिव तिवारी रहको छन् । उनीहरू सबैलाई जनही ५५ लाख धरौटी माग गरिएको छ । त्यस्तै, लेखा समिति जानकीदेवी कुर्मी, इजहार धुनिया र व्यवस्थापक सदस्य रामानन्द यादवसँग पनि जनही ५५ लाख धरौटी माग गरिएको छ । धरौटी माग गरिएका अधिकांशले नगदै बुझाएको र केहीले धितो राखेका छन् । धरौटी बुझाएका १२ जना नै तारेखमा रिहा भएको श्रेस्तेदार यादवले जानकारी दिए । मुद्दा लागेकामध्ये सञ्चालक समिति सदस्यहरू कमलादेवी कहाँर, सञ्जय कुर्मी र व्यवस्थापक मुनलाल यादव फरार छन् । सहकारीले लामो समयसम्म निर्वाचन नगराएको र लेखा परीक्षण नगराएपछि आफ्नो रकम फिर्ता लिन पुगेका बचतकर्ताले नपाएपछि सहकारीको ठगी कार्य बाहिरिएको थियो । त्यसपश्चात् २०८१ फागुन ११ गते सहकारीले रकम हिनामिना गरेको भन्दै अदालतमा मुद्दा दर्ता भएको थियो । सहकारीमा १३ सय ७६ जना सेयर सदस्य छन् । तीमध्ये १ हजार ४१ जनाको रकम हिनामिना गरेको भन्दै स्थानीयले उजुरी गरेका थिए । तर, सहकारी संस्थाको लेखा परीक्षण प्रतिवेदन र अन्य कागज प्रमाणमा देखिएको कुल ८५ लाख ८० हजार ७५५ रुपैयाँ बिगो माग दाबीसहित मुद्दा दर्ता भएको अदालतले जनाएको छ । सोही आधारमा उनीहरूलाई जिल्ला न्यायाधीशहरू केशवप्रसाद अधिकारी, हरिप्रसाद शर्मा र रामानन्द प्रसाद अधिकारीको फरकफरक मितिको छुट्टाछुट्टै इजलासले धरौटीमा छाड्ने आदेश दिएको अदालतले जनाएको छ । ठगी गरेको रकमको बिगो भराई बिगो बराबरको जरिवाना र तीन वर्षदेखि चार वर्षसम्म कैद सजायको माग दाबीसहित अदालतमा मुद्दा परेको हो । हाल विचाराधीन अवस्थामै रहेको उक्त मुद्दाका पीडितले भने आफूले जम्मा गरेको रकम फिर्ता, ठगी गरेको ठहर भएमा मात्र अदालतले भराउने छ ।"
नीलकण्ठमा सीप तथा रोजगार मेला,"धादिङ : नेपालमा उच्च शिक्षा अध्ययनपछि पनि युवाहरू वैदेशिक रोजगारीमा जान बाध्य छन् । सैद्धान्तिक शिक्षा लिए पनि व्यावहारिक सीपको अभावमा विदेशमा उनीहरूले न्यून पारि श्रमिकमा कडा परि श्रम गर्न बाध्य छन् । यही वास्तविकतालाई मनन् गर्दै धादिङको नीलकण्ठ नगरपालिकाले सीप तथा रोजगार मेलाको आयोजना गरेको छ । युवाहरूलाई सीप सिकाउने र स्वदेशमै रोजगार उपलब्ध गराउने मेलाको मुख्य उद्देश्य हो । कसैलाई ढाका बुन्न भ्याइनभ्याइ छ । कोही कम्प्युटर सिक्न त, कोही गलैंचा बुन्न ब्यस्त छन् । कुनै तालिम केन्द्रको जस्तो यो दृश्य हो, धादिङको नीलकण्ठ नगरपालिकाले आयोजना गरेको सीप तथा रोजगार मेलाको । नगर उपप्रमुखसँग युवा कार्यक्रमअन्र्तगत शनिबार मेलाको शुभारम्भ गरिएको छ । रोजगार मेलाको उद्घाटन समारोहको सम्बोधन गर्दै नीलकण्ठ नगरपालिकाका नगर प्रमुख एवं नेपाल नगरपालिका महासंघका अध्यक्ष भीमप्रसाद ढुंगानाले नीलकण्ठ नगरपालिकालाई उद्यमशीलताको हब बनाउने बताए । नीलकण्ठ नगरपालिकाले उत्पादन गरेको वस्तु नगरपालिकाले नै खरिद गर्छ । विदेश होइन देशमै रोजगारी सिर्जना गर्छाै, उनले भने, हामी युवालाई विदेशी भूमिमा पसिना बगाउनेभन्दा आफ्नै भूमिमा सम्भावना सिर्जना गर्न चाहन्छौं । यो मेला स्वदेशमै सम्भावना खोज्ने कोसिस हो । हामी सीप र श्रमको सम्मान गर्दै स्थानीय स्तरमै रोजगारी सिर्जना गर्नेछौं । यो मेलाले ठूलो सहयोग पुग्नेछ । मेलामा युवाहरूलाई थरीथरीका सीप प्रदान गर्न दक्ष प्रशिक्षक पनि राखिएको छ । २५ बढी स्टल रहेको मेलामा अचार बनाउने, ढाका बुनाई, ढल बनाउने, मादल तथा ढोलक बजाउने, खाद्य परिकार बनाउने, दुना टपरी बनाउने, दुग्धपदार्थसम्बन्धी सीप, कफी बनाउनेलगायतका सीप सिकाइने छ । दक्ष युवालाई सके आफैँ उद्यमी बन्न प्रेरित गरिने, नभए रोजगारदातासँग समन्वय गरी रोजगार उपलब्ध गराउन पहल गरिने आयोजकको भनाइ छ । युवाहरूलाई नवप्रवर्तन र उद्यमी गराउने मुख्य उद्देश्य भएको नगरपालिकाका उपप्रमुख दीपक विश्वकर्माको भनाइ छ । मेलामा आएका युवाहरूलाई सरोकारवाला संघसंस्थासँग समन्वय गरी थप सीप सिकाउन पहल गर्ने मेलाको मुख्य उद्देश्य हो । पालिकाभित्र रहेका दक्ष जनशक्तिको पहिचान गर्ने र सीप सिक्न चाहनेहरूको लगत संकलन गरी सीप सिक्न प्रेरित गर्न मेलाको आयोजना गरिएको पालिकाको भनाइ छ । मेलाबाट आफूहरू लाभान्वित हुने र दक्ष भएर स्वदेशमै केही काम गरेर जीविकोपार्जन गर्न सकिने विश्वास मेलामा सहभागी युवा आकृति थापाले बताइन् । रोजगारदाता र युवाहरूका बीचमा पुलको काम गर्न र स्थानीय उत्पादनलाई प्रवद्र्धन गर्न मद्दत पुग्ने युवा कञ्चन भट्टको विश्वास छ । नगरपालिकाले गत वर्षदेखि सुरु गरेको सीप मेलाको यो दोस्रो संस्करण हो । गत वर्ष ६ सय ५० जनाले सीप सिकेर अहिले आफूले सिकेका सीपले जीविकोपार्जन गरिरहेका छन् । गत वर्ष सफल भएको निष्कर्षसहित यो वर्ष पनि मेलालाई निरन्तरता दिइएको हो ।"
उच्चस्तरीय सुशासन आयोगको पहिलो बैठक : अन्य प्रतिनिधिको मनोनयन चाँडै गर्ने निर्णय,"काठमाडौं : प्रधानमन्त्री केपी शर्मा ओलीको अध्यक्षतामा उच्चस्तरीय सुशासन आयोगको पहिलो बैठक बसेको छ। प्रधानमन्त्री तथा मन्त्रिपरिषद्को कार्यालय सिंहदरबारमा बुधबार बसेको आयोगको पहिलो बैठकमा आयोग गठनको उद्देश्य, कार्यक्षेत्र निर्धारण र प्राथमिकताका कार्यसूचीबारे परिचयात्मक छलफल भएको प्रधानमन्त्री कार्यालयले जनाएको छ। आयोगमा राजनीतिक दल, विज्ञ र निजी क्षेत्रका प्रतिनिधिको मनोनयन चाँडै गरी अर्को साता दोस्रो पूर्ण बैठक बस्ने निर्णय भएको बताइएको छ। गत वैशाख ८ गतेको मन्त्रिपरिषद्को बैठकले प्रधानमन्त्री ओलीको अध्यक्षतामा १५ सदस्यीय उच्चस्तरीय सुशासन आयोग गठन गरेको थियो। बैठकमा उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, कानुन, न्याय तथा संसदीय मामिलामन्त्री अजय चौरसिया, सामान्य प्रशासन तथा संघीय मामिलामन्त्री राजकुमार गुप्तालगायत सहभागी थिए।"
१ किलो सुनसहित त्रिभुवन विमानस्थलबाट भारतीय नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलबाट एक किलो सुनसहित भारतीय नागरिक पक्राउ परेका छन्। विमानस्थलको आगमन भन्सार एरियाको टनेल गेटबाट करिब १ किलो १ सय ५९ ग्राम तौलको सुन जस्तो देखिने अर्धठोस पदार्थसहित भारतीय नागरिक ५३ वर्षीया     मंगलबार राति पक्राउ परेकी हुन् उनी एयर अरेवियाको उडानबाट काठमाडौं आएकी हुन्। प्रहरीले जाँच गर्ने क्रममा उनको साथबाट प्लाष्टिकले र्याप गरेको ३ वटा डल्लाको सुनजस्तो देखिने अर्धठोस पदार्थ फेला पारी पक्राउ गरेको हो । घटनाबारे आवश्यक अनुसन्धान भइरहेको प्रहरीले जनाएको छ।
मोरङमा टिपरको ठक्करबाट स्कुटरमा सवार पुरुषको मृत्यु,विराटनगर : मोरङको विराटनगरमा टिपरको ठक्करबाट बुधबार दिउँसो एक जनाको मृत्यु भएको छ। विराटनगर महानगरपालिका३ पञ्चेश्वर मन्दिरअगाडि दुर्घटना भएको हो। मोरङ ट्राफिक प्रमुख इन्स्पेक्टर राजन लम्सालका अनुसार को१क ९५३ नम्बरको टिपरले प्र १०२०४८ प ३७८१ नम्बरको स्कुटरलाई दिउँसो २:३० बजेतिर ठक्कर दिएको थियो। दक्षिणबाट उत्तरतर्फ जाँदै गरेको टिपरले उत्तरतर्फ नै जाँदै गरेको स्कुटरलाई ठक्कर दिएको उनको भनाइ छ। उनका अनुसार दुर्घटनामा परेर स्कुटरको पछाडि सवार सुन्दरहरैँचा नगरपालिका१२ का अन्दाजी ४८ वर्षीय सुशील बजगाईंको मृत्यु भएको छ। शरीरको विभिन्न भागमा चोट लागेर गम्भीर घाइते बजगाईंलाई उपचारका लागि बूढीगंगाको विराट शिक्षण अस्पताल पुर्याउनसाथ चिकित्सकले मृत घोषित गरेको जानकारी इन्स्पेक्टर लम्सालले दिए। दुर्घटनालगत्तै टिपर र चालक मोरङको कानेपोखरी गाउँपालिका३ का ३३ वर्षीय कूलदीप चौधरीलाई प्रहरीले नियन्त्रणमा लिएर अनुसन्धान सुरु गरेको छ। प्रहरीका अनुसार दुर्घटनामा परे पनि स्कुटर चालक सकुशल छन्। टिपर चालकको लापरबाहीका कारण दुर्घटना भएको प्रहरीको प्रारम्भिक अनुसन्धानबाट खुलेको छ। थप अनुसन्धान भइरहेको मोरङ प्रहरीले उल्लेख गरेको छ।
"झरीमा सुरक्षित आमा,सुरक्षित शिशु","वर्षा सुरु भइसकेको छ। आकाश गर्जन्छ, बालबालिका सडकमा छपछपाउँदै रमाउँछन्। खेतबारीमा हरियाली पलाउँछ। यतिबेला गर्मीले सताएको अवस्थामा वर्षाको प्राकृतिक चिसोले स्वाभाविक रूपमा आनन्दित र रोमान्टिक बनाउँछ। तर, यही मौसमी परिवर्तन कतिपयका लागि चिन्ताको कारण बन्न सक्छ, विशेषगरी गर्भवती महिलाका लागि। गर्भवतीको शरीरमा गर्भावस्थाकै कारण विभिन्न जैविक र हार्मोनजन्य परिवर्तन भइरहन्छ। प्रतिरक्षा प्रणाली केही कमजोर भएको अवस्थामा बाह्य संक्रमणले सहजै असर गर्न सक्छ। झरीको मौसममा यो जोखिम झनै बढ्छ। सामान्य अवस्थामा त संक्रमणले केही दिनको असहजता मात्रै ल्याउँछ, तर गर्भवतीमा यस्ता ससाना संक्रमणले ज्यानमै खतरा पुर्याउन सक्छ। आमा बिरामी परे, त्यसको असर गर्भमा रहेका भ्रूणमा पनि पर्छ। भर्खरै गर्भधारण गरेकी महिला हुन् वा प्रसूति नजिकिएकी, झरीको मौसमले सबैका लागि सावधानीको घण्टी बजाइरहेको हुन्छ। नेपालको मातृमृत्युसम्बन्धी पछिल्लो तथ्यांकले नेपाल मातृ मृत्युदर निगरानी अध्ययन २०७८ अनुसार, नेपालको मातृ मृत्युदर प्रतिएक लाख जीवित जन्ममा १ सय ५१ छ। जनगणना २०७८ सँगै गरिएको सो अध्ययनले कुल ६ सय ५३ जना महिलाहरूको मृत्यु गर्भावस्था वा सुत्केरी (प्रसव भएको ४२ दिनभित्र) भएको देखाएको छ। यसरी यस अवस्थामा मृत्यु हुनुका कारणहरूमा गर्भ, गर्भका जटिलता, प्रसवका जटिलताहरू त छँदैछन्, गर्भसँग सम्बन्धित नभएका अन्य रोगहरू जस्तै निमोनिया, मुटुका समस्या, कलेजोमिर्गौलाको समस्या, संक्रमणहरू ३२ प्रतिशत रहेको देखायो। अर्थात्, मातृमृत्युका कारण अन्य मानिसहरूलाई हुने रोगहरू पनि हुन सक्छ, गर्भवतीहरू केवल गर्भका जटिलताले मात्र ज्यान गुमाउँदैनन् भन्ने स्पष्ट छ। नेपालजस्तो उष्णदेशीय जलवायु भएको देशमा वर्षा धेरै समस्या लिएर आउँछन्। जहाँ पानी धेरै पर्छ, त्यहाँ सडकमै पानी जम्छ, नालामा फोहोर थुप्रिन्छ, खानेपानी दूषित हुन्छ। यिनै कारणले झाडापखाला, टाइफाइड, हेपाटाइटिस, स्किन इन्फेक्सन, रुघाखोकी, निमोनियाजस्ता रोगहरू बढ्छन्। अरू बेला सामान्य रूपमा निको हुने हेपाटाइटिस् ईको संक्रमण गर्भावस्थामा अति नै गम्भीर हुन्छ। दूषित पानीका कारण हुने हेपाटाइटिस ईको संक्रमणले गर्भावस्थामा मृत्युको जोखिम ४० प्रतिशतसम्म हुन्छ। अझ वर्षा र गर्मीसँगै भित्रिन्छ लामखुट्टे। त्यसैले लामखुट्टेले सार्ने डेंगु, मलेरिया, चिकुनगुनियाजस्ता कीटजन्य रोगहरूको जोखिम झन् भयावह हुन्छ। तीमध्ये डेंगु अहिले नेपालको सहरदेखि गाउँसम्म फैलिइसकेको छ। स्वास्थ्य मन्त्रालयको कीटजन्य रोग नियन्त्रण महाशाखाका अनुसार २०७९ मा मात्रै डेंगु संक्रमण ५५ जिल्लामा फैलिएको थियो। संक्रमित संख्या ५२ हजार नाघेको थियो, तीमध्ये ४३ प्रतिशत महिला थिए।अब कल्पना गरौं, कुनै गर्भवती महिला कलेजोमा असर पार्ने हेपाटाइटिस ईसँग संक्रमित भइन् भने के होला ? गर्भकालको दोस्रो वा तेस्रो महिनामा यस्तो संक्रमणले ज्यानै लिने सम्भावना उच्च हुन्छ। वा, डेंगुले उनलाई चपेटामा पार्यो भने गर्भपतन, रक्तस्राव वा अकाल प्रसवको जोखिम रहन्छ। साना लक्षण बेवास्ता गर्दा सिंगो परिवार र समुदाय पीडित बन्न सक्छ। झन् नेपालको ग्रामीण क्षेत्रमा स्वास्थ्य संस्थासम्म पुग्नै कठिन, बाटो चिप्लो, गाडी नचलेको अवस्था र आर्थिक अभाव हुँदा महिलाहरूले समयमा उपचार पाउँदैनन्। यो परिस्थितिमा वर्षाको पानी जीवनदायिनीभन्दा पीडादायिनी सावित हुन सक्छ। संक्रमणको जोखिमसँगै वर्षायाममा आहार, सरसफाइ र दैनिक बानी व्यवहारमा पनि विशेष ध्यान दिनुपर्ने हुन्छ। पानीको बोतल किनेर पिउने कि धाराको पानी उमाल्ने ? खुला चटपटे खाने कि घरमै पकाएको ? वर्षामा घरबाहिरको खानपानले झन् जोखिम बढाउँछ। भिजेको कपडा लगाएर बस्दा छालामा संक्रमण हुन सक्छ। सरसफाइमा लापरबाही हुँदा योनिमार्गबाट संक्रमण भित्रिन सक्छ। र, गर्भवती शरीरको कुनै पनि भागमा सानो संक्रमण भए पनि त्यसले शारीरिक थकान, ज्वरो, भोक नलाग्ने, रक्तअल्पता र अन्ततः गर्भको वृद्धि प्रभावित हुने अवस्था ल्याउन सक्छ। त्यसैले वर्षायाममा सबैले सावधानी अपनाउनु पर्छ। गर्भवती महिलाले अझ विशेष सतर्कता अपनाउनुपर्छ। खानेपानी सधैं उमालेर वा फिल्टर गरेर पिउनुपर्छ, तर गर्मी छ भनेर फ्रिजको चिसो पानी खानु हँुदैन। फलफूल, तरकारी सफा पानीले धोएर मात्र खानुपर्छ। लामखुट्टेबाट बच्न झुल वा मच्छर भगाउने अन्य उपाय अपनाउनु पर्छ। लुगा चिसो भए तुरुन्त फेर्नुपर्छ, शरीर नचिस्याउने गरी राख्नुपर्छ। सार्वजनिक शौचालयभन्दा सकेसम्म घरमै वा सफा शौचालय प्रयोग गर्नुपर्छ। सकेसम्म भिडभाडबाट टाढा बस्नु राम्रो। रुघा, ज्वरो, पेट दुख्ने, बान्ता लाग्ने, वा असामान्य रक्तस्रावजस्ता कुनै पनि लक्षण देखिएमा तुरुन्त नजिकको स्वास्थ्य संस्था जानु उपयुक्त हुन्छ। अझै राम्रो त नियमित गर्भजाँच नछुटाउनु हो। वर्षाको मौसमले शिशुको आगमन रोक्दैन, तर यसले शिशु र आमाको आगमनको यात्रालाई जटिल बनाउन सक्छ। यस्ता मौसमी जोखिमबाट जोगिन महिला स्वयं, उनका परिवारका सदस्यहरू र सेवा प्रदायक सबैले मिलेर सचेतता अपनाउनुपर्छ। हामी अझै यस्तो समाजमा छौं, जहाँ सुत्केरी हुने बेलासम्म पनि कतिपय महिलाले गर्भजाँच गराएकै हुँदैनन्। अझै धेरै गाउँमा गर्भवती महिला स्वास्थ्यसंस्था जान आफ्नो निर्णय गर्न सक्दिनन्। यस्तो परिवेशमा झनै मौसमी संक्रमण, बाटोघाटको असहजता र आर्थिक अवस्था मिल्दा ज्यानकै जोखिम बढ्ने देखिन्छ। बुझ्नैपर्ने कुरा के हो भने, मातृ मृत्युदर घटाउने लक्ष्य तबमात्रै सम्भव हुन्छ, जब हामीले हरेक गर्भवतीलाई सुरक्षित वातावरण दिने प्रयास गर्छौं। त्यो प्रयास सानो सावधानीबाट सुरु हुन्छ। वर्षाको पानीको थोपाथोपा हाम्रा गरागरा चिस्याउने बेलामा, ती थोपाले जटिलता नथपियोस्। झरीले मौसम चियो बनाउँछ, तर संक्रमण पनि ल्याउन सक्छ। घरमा नयाँ शिशुको रुवाइ गुञ्जियोस्, बिरामीको चिसो सास होइन। स्वस्थ आमा भनेको सुरक्षित शिशु र सुरक्षित आमा हो। र यो बनाउन सक्नु भनेको सचेत परिवार र समाजको जिम्मेवारी हो।"
टेक एन्ड पे को तीन विकल्प माग,"काठमाडौं : स्वतन्त्र ऊर्जा उत्पादकहरूको संस्था (इप्पान)ले नदी प्रवाही (आरओआर) प्रकृतिका जलविद्युत् आयोजनाको विद्युत् खरिदमा बजेटमा गरिएको टेक एन्ड पे व्यवस्थामा तीन विकल्प माग गरेको छ । पहिलो विकल्पमा बजेटमा सार्वजनिक गरेको टेक एन्ड पे पीपीएको व्यवस्था फिर्ता लिनुपर्ने माग गरेको छ । दोस्रो विकल्पमा १ महिनाभित्र विद्युत् व्यापारको अनुमतिपत्र दिइसक्ने ग्यारेन्टी सरकारबाट सार्वजनिक गर्नुपर्ने, १ महिनाभित्र प्रसारण लाइन निर्माणको जिम्मा निजी क्षेत्रलाई दिइने ग्यारेन्टी सरकारबाट सरकारबाट सार्वजनिक गर्नुपर्ने (ओपन एक्सेस) व्यवस्थाको माग गरेका छन् । राजधानीमा आयोजित एक कार्यक्रममा इप्पानका अध्यक्ष गणेश कार्कीले २०६५ सालमा संसद्मा दर्ता भएको विधेयक अहिले पनि संसद्मै छलफलमा रहेकाले त्यो विधेयक पारित भएपछि निजी क्षेत्रले व्यापारको अनुमति पाइहाल्छ भन्ने तर्कसँग निजी क्षेत्र सहमत हुन नसक्ने बताए । उनले एक महिनाभित्र व्यापारको अनुमतिपत्र दिने ग्यारेन्टी हुनुपर्ने बताए । इप्पानले तेस्रो विकल्पमा सडकदेखि ब्ल्याक आउटसम्मको सशक्त आन्दोलन राखिएको छ । बजेट तथा कार्यक्रम पारित गर्ने क्रममा टेक एन्ड पे पीपीएको व्यवस्था हटाउने ऊर्जामन्त्री र अर्थमन्त्रीको प्रतिबद्धताको कारण आन्दोलन घोषणा गर्न बाँकी रहेको तर अर्थ मन्त्रीले संसद्मा नहटाउने संकेत गरेपछि आन्दोलनको आन्तरिक गृहकार्यमा रहेको इप्पानले जनाएको छ । नेपाल विद्युत् प्राधिकरण एक मात्र खरिदकर्ता रहेको तथा प्राधिकरणले टेक अर पे (लेऊ वा तिर) मा पीपीए गर्दै आएको छ । २०७५ सालपछि करिब १५ सय मेगावाट र १० मेगावाटभन्दा कम क्षमताका मात्र पीपीए भएको छ । हाल विद्युत् प्राधिकरणमा १२ हजार ८ सय ८९ मेगावाटका आयोजनाले पीपीएका लागि आवेदन दिएका छन् । हाल विद्युत् उत्पादन क्षमता ३६०० मेगावाटमा निजी क्षेत्रको हिस्सा २९०० मेगावाट (८० प्रतिशतभन्दा बढी) रहेको छ । निर्माणाधीन ४२ सय मेगावाटमध्ये निजी क्षेत्रको ४ हजार मेगावाट तथा पीपीए भएर वित्तीय व्यवस्थापनको चरणमा रहेका आयोजना ४ हजार मेगावाट छन् । सरकारले आगामी आर्थिक वर्षका बजेटमार्फत ल्याएको टेक एन्ड पे व्यवस्थाले बैंक तथा वित्तीय संस्थाहरूले वित्तीय व्यवस्थापन नगर्ने भएकोले सर्वेक्षण र निर्माण अनुमतिपत्र लिएका तथा यसका लागि आवेदन दिएका करिब ३५० मेगावाटका आयोजना आरओआर आयोजनाको क्षमता १७ हजार ११७ मेगावाटको निर्माण अनिश्चित भएको इप्पानको भनाइ छ । यी आयोजनामा हालसम्म भएको लगानी करिब ६६ अर्ब २२ करोड १४ लाख रुपैयाँ छ । यस्तै, हालै विद्युत् प्राधिकरणले सूचना जारी गरी पीपीएका लागि आवेदन दिएका ४ हजार ९६५ मेगावाटका आयोजनाको पीपीए प्रभावित बनेको इप्पानको भनाइ छ । १० मेगावाटमुनिका आयोजनाको टेक अवर पे पीपीए पनि प्रभावित भएको भन्दै निर्माण कम्पनी, परामर्शदार्ता कम्पनी, उत्पादनकर्ता, आपूर्तिकर्ताका साथै सिमेन्ट, डन्डी, अटोमोबाइल, लगायतका सहायक उद्योगको उत्पादन वृद्धिको विरुद्धमा पनि यो व्यवस्था रहेको भनिएको छ । बजेटको व्यवस्था सरकारकै नीतिविरुद्ध सरकारले गरेको टेक एन्ड पेको व्यवस्था सरकारको नै नीतिविरुद्ध भएको इप्पानले जनाएको छ । विद्युत् ऐन, २०४९ तथा जलविद्युत् नीति, २०५८, १६ औं पञ्चवर्षीय योजना र लक्ष्य, निजी क्षेत्रलाई प्रवर्द्धक गर्ने सरकारको नीति, योजना, बजेट तथा कार्यक्रमविपरीत यो व्यवस्था आएको उनीहरूको भनाइ छ । यस्तै, मन्त्रिपरिषद्बाट पारित गरेको २८,५०० मेगावाट उत्पादन पुर्याउने लक्ष्यसहितको ऊर्जा विकास मार्गचित्र, २०८१ कार्यान्वयन र भारत र बंगलादेशमा १५ हजार मेगावाट विद्युत् निर्यात गर्ने योजना पनि यो व्यवस्थाले नकारात्मक असर गर्ने इप्पान भन्छ ।"
"नेप्से परिसूचक घट्यो,कारोबार रकममा सुधार","काठमाडौं : सेयर कारोबार साताको चौथो दिन बुधबार नेप्से परिसूचक सामान्य अंकले घटेर बन्द भएको छ। अघिल्लो दिन मंगलबार नेप्से परिसूचक ३९० अंकले घटेको थियो। आज नेप्से परिसूचक १०७ अंकले घटेर २६५३६८ विन्दुमा अडिएको छ। नेप्से घटेपनि कारोबार रकम भने मंगलबारको तुलनामा बढेको छ। मंगलबार ७ अर्ब ६५ करोड मूल्य बराबरको सेयर कारोबार भएको थियो। यसदिन ३१४ स्क्रिप्सको २ करोड ३४ लाख ४६ हजार ९४९ कित्ता सेयर ९ अर्ब ८ करोड ५८ लाख ८६ हजार ८७७ रुपैयाँमा खरिदबिक्री भए। नेप्से परिसूचक सामान्य अंकले घटेपनि एउटा कम्पनीको सेयर भने सकारात्मक सर्किट लेभलमा कारोबार भयो। पियोर इनर्जीको सेयर १० प्रतिशतले बढ्यो। जोशी हाइड्रोपावरको सेयर ९९० प्रतिशतले बढ्दा युनियन हाइड्रोपावर ९२२ ,युनियन हाइड्रोपावरको ९२२ ,सिंगटी हाइड्रोपावरको ८०९ र पञ्चकन्या माइ हाइड्रोपावरको ८०५ प्रतिशत सेयर बढेको हो। यसदिन कर्पोरेट डेभलपमेन्ट बैंकका लगानीकर्ताले भने गुमाए। सो बैंकको सेयर सर्वाधिक १० प्रतिशतले घट्यो। कारोबार रकमका आधारमा सानिमा माइ हाइड्रोपावर शीर्षस्थानमा रह्यो। सो कम्पनीको ७१ करोड ७८ लाख २२ हजार ९६६ रुपैयाँको सेयर कारोबार भयो। सिंगटी हाइड्रोपावरको ६१ करोडको सेयर कारोबार हुँदा बुटवल पावरको ४५ करोड,नगदी ग्रुपको ३७ करोड र युनियन हाइड्रोपावरको ३० करोड मूल्य बराबरको सेयर कारोबार भयो। कारोबारमा आएकामध्ये ८८ वटा स्टक्सको मूल्य बढ्दा १५९ वटाको घट्यो। १ स्टकको मूल्य भने स्थिर रह्यो। यसदिन पाँच समूहको उपसूचक सकारात्मक देखिएका छन्। हाइड्रोपावर,लाइफ इन्स्योरेन्स,मनु एण्ड प्रो,म्युचुअल फण्ड र अदर्श समूहको उपसूचक बढ्दा अन्यको घटेको हो।"
मस्तिष्कमा माया,"न्युरोसाइन्स क्षेत्रमा कार्यरत भएकाले मस्तिष्कको शाब्दिक अर्थ ब्रेन हो। बब मार्लेको एउटा प्रसिद्ध भनाइ छ : संगीतको एउटा राम्रो पक्ष के हो भने, जब यसले तपाईंलाई छुन्छ, तपाईंलाई पीडा महसुस हुँदैन। हामी यहाँ मेडिकल पेसामा आबद्ध व्यक्तिहरूको एक संगीत समूह मस्तिष्क को बारेमा चर्चा गर्नेछौं । मस्तिष्क ब्यान्ड किन स्थापना हामी एकैखाले विचार राख्ने संगीतप्रेमी, मेडिकल पेसामा आबद्ध मानिसहरूको समूह हौं। यसमा उपेन्द्र देवकोटा मेमोरियल न्युरो अस्पतालका डाक्टर, नर्स, फिजियोथेरेपिस्ट र मेडिकल विद्यार्थीहरूसमेत आबद्ध छन,् जसले गीत, संगीतलाई थकान मेट्ने र तनाव कम गर्ने एउटा माध्यम बनाएका छन्। मस्तिष्क ब्यान्ड क्रमशः बढ्दैछ। शिक्षण अस्पताल, महाराजगन्ज, पाटन स्वास्थ्य विज्ञान प्रतिष्ठान, विभिन्न मेडिकल कलेजहरू तथा विदेशबाट छोटो अध्ययनका लागि आएका विद्यार्थीहरू यसमा समेटिएका छन्। हामी एउटा मान्यता राख्छौं, हामी बिरामी निको पार्छौं र संगीतले हामीलाई निको पार्छ। सोही मान्यता लिएर हामीले यो सांगीतिक यात्रालाई अघि बढाएका छांै। मस्तिष्क नाम राख्नुको कारण हामीले हाम्रो ब्यान्डको नाम राख्ने क्रममा पनि प्रजातान्त्रिक शैली अपनायौैं र त्यसका लागि सामाजिक सञ्जालमा फेब्रुअरी २०२३ को अन्त्यतिर सुझाव माग्यौं। सुझाव आएका ३२ वटा नाममध्ये १२ वटा नाम द हिलर्स, हस्पिटल प्ले लिस्ट, मस्तिष्क, साइनेप्स, न्युरोन, डिभाइन स्काल्पल्स, नसा दी ब्यान्ड, द हिमालयन न्युरोटोन्स, प्लेक्सस्, कोर्डियोलोजिस्ट, न्युरो कोर्डस्न्युरो मोडुलेटर्स, र मेडिक म्युजिक मत सर्वेक्षणमा परे। तीव्र प्रतिस्पर्धाबीच मस्तिष्क नाम चुनियो। यो नाम आफैंमा रोचक छ। हामी न्युरोसाइन्स क्षेत्रमा कार्यरत भएकाले मस्तिष्कको शाब्दिक अर्थ ब्रेन हो। साथै, यो मस्ती (मज्जा) र इश्क (प्रेम, चाहना) को सुखद संयोजन पनि हो, जसले संगीतप्रति हामी संगीतप्रेमीहरूको रमाइलो भावलाई प्रकट गर्छ। डा प्रत्यूष श्रेष्ठ एमएस, एमसीएच (न्युरो सर्जरी) वरिष्ठ न्युरोसर्जन, न्युरो अस्पताल बाँसबारी डाक्टरहरू बिरामीको उपचार सेवामै अत्यन्त व्यस्त हामी आम मानिसमा भएको यही धारणा परिवर्तन गर्न चाहन्छौं। सन् २०१४ मा मैले प्राडाउपेन्द्र देवकोटाअन्तर्गत रहेर न्युरोसर्जिकल तालिम लिँदा काम अत्यधिक गाह्रो थियो, कहिलेकाहीँ ३२ घण्टासम्म लगातार ड्युटी गर्नु पथ्र्यो तर यही बेला मैले महसुस गरेँ कि जब म साथीहरूसँग गाउँथे या गितार बजाउथेँ, मेरा थकाइ र पीडा कता हराउँथे, हराउँथे। म आफैं निको हुन्थेँ। संगीतले बिरामीलाई निको पार्छ निश्चय पनि पुरातन संस्कृतिदेखि आधुनिक चिकित्सा प्रणालीसम्म संगीतलाई मानसिक र शारीरिक उपचारका लागि अत्यन्त प्रभावकारी मानिन्छ। यसले चिन्ता, डिप्रेसन घटाउन, मानसिकता सुधार गर्न, स्मरणशक्ति बढाउन सघाउँछ। पश्चिमी मुलुकहरूमा क्यान्सरका बिरामी, नवजात शिशु, मरणासन्न अवस्थामा रहेका बिरामी, न्युरोलोजिकल अवस्थाहरू (जस्तैः पार्किन्सन्स्, अल्जाइमर, स्ट्रोक) र मानसिक स्वास्थ्यमा संगीतको प्रयोग व्यापक छ। वैज्ञानिक शोधखोज गरिने  मा '  ' मा ४ सयभन्दा बढी वैज्ञानिक लेखहरू छन्। यसले संगीत र उपचारबीच वैज्ञानिक अन्तर सम्बन्ध भएको पुष्टि हुन्छ। उपचारका क्रममा बिरामीहरूलाई पनि संगीतको उपयोग संगीतमार्फत उपचारमा सहज भएको हामीसँग एउटा रमाइलो अनुभव छ। एक जना २० वर्षका युवक, जो गायक र गिटारिस्ट पनि हुन्, उनी टाउकोको गम्भीर चोटबाट सिकार हुन पुगे। उनको बोलीमा र दाहिने हातको चालमा समस्या हुन पुग्यो। मस्तिष्कको बायाँ भागमा असर परेपछि हामीले उनको टाउको हड्डीको एक भाग हटाउनु पर्यो। एउटा गायक र गिटारिस्टका लागि त्योभन्दा पीडा के हुन सक्ला ? हाम्रो अस्पतालको एउटा कुनामा गीत गाउने र संगीत अभ्यास गर्ने छुट्टै कोठा छ। एकान्तमा रहेकाले यसबाट अन्य बिरामीलाई होहल्ला हुँदैन। हामीले उनलाई त्यहाँ लग्यौं। यसरी गीत गाउन कोसिस गरिरहँदा उनको बोलीमा सुधार आयो। उनको दाहिने हात चलाउन सक्ने अवस्था त थिएन तर डिस्चार्जका बेला हामीले उनलाई अस्पतालको १८औं वार्षिकोत्सवमा गीत प्रस्तुत गर्ने जिम्मा दियौं। उनले नीतिशजंग कुँवरको गीत हाम्रो नेपालमा गाए, जुन कार्यक्रमकै उत्कृष्ट प्रस्तुति बन्यो। उनले गितार बजाउन नसके पनि हाम्रो मस्तिष्क ब्यान्डका सदस्यले गितार बजाएर साथ दियौं। उनको प्रस्तुति हाम्रो युट्युब च्यानलमा हेर्न सकिन्छ। मस्तिष्क को युट्युब च्यानल हामी युट्युब र टिकटकमा  नामले, र इन्स्टाग्राममा  नामले उपलब्ध छौं । ब्यान्ड भनिसकेपछि धेरैले प्रश्न सोध्नुहुन्छ, तपाईंहरूले आफ्नै मौलिक गीतहरू निकाल्नुभएको छैन ? हामी स्पष्ट पार्न चाहन्छौं, हाम्रो उद्देश्य लोकप्रियता होइन, हामी संगीतमार्फत आफू र बिरामीहरू निको पार्न चाहन्छौं। हामी हाम्रो समय र शक्ति न्युरो साइन्सको क्षेत्रमा बिरामीहरूको उपचारमा खर्च गर्न चाहन्छौं। हामी पेसेबर संगीतकर्मीसँग प्रतिस्पर्धा गर्न चाहँदैनौं। तर, हामीले  २०२३ मा पहिलो मौलिक गीत जीवन अमूल्य सार्वजनिक गर्यौं। हाम्रो दोस्रो गीत जन्ती पनि तयार छ। न्युरो साइन्टिस्ट भएका हिसाबले हामी माया मुटुमा होइन, दिमागमा हुन्छ भन्ने भावमा गीत, संगीत तयारी गरिरहेका छौं जसमध्ये एक पंक्ति यस्तो छ ः माया त तरंग हो मस्तिष्कको (केमिकल लोचा) डोपामिन र सेरोटोनिनको। स्वर सम्राट नारायण गोपाल, गुलाम अलिदेखि विलियम वर्डस् वर्थसम्म सबै मायालाई मुटुसँग जोड्छन् तर मायाप्रेम मुटुमा हुने कुरा हैन नि, यो त मस्तिष्कमा हुन्छ। मस्तिष्कको सांगीतिक प्रस्तुति हामीले पहिलो प्रस्तुति  (२०२३) मा रेडिसन होटलमा गरेका थियौं र त्यसपछि याक एन्ड यती होटलमा हुने ल्भ्ग्च्इऋइल्क्ष्क्ष् मा प्रस्तुत गर्ने तयारीमा छांै। आर्मी अफिसर्स् क्लबमा भएको नेपाल सोसाइटी अफ भास्कुलर इन्टरभेन्सन रेडियोलोजी (ल्क्ख्क्ष्च्) को कार्यक्रम, शिक्षण अस्पताल महाराजगञ्जको बेसिक साइन्स भवनको कार्यक्रममा र होटल अनुप्रस्थमा सञ्जय श्रेष्ठ, सञ्जीव प्रधानहरूजस्ता प्रख्यात गायकले गाउनुअघि नयाँ वर्षको संगीत महोत्सवमा हामीले प्रस्तुति दिएका थियौं। चिकित्सा पेसामा वर्क लाइफ ब्यालेन्स वर्क लाइफ ब्यालेन्स सम्भव छ। हामीले सुनेका छौं कि धेरै चिकित्सकले यसको व्यवस्थापन गर्न नसक्दा धेरै समस्या भोग्नुपरेको छ। हामीले पाउने एउटा जीवन हो, एउटा जीन्दगानी हो। पहिला एउटा मान्यता थियो कि ६० वर्षसम्म निरन्तर काम गर्ने र त्यसपछिको समयमा मात्रै रमाइलो गर्ने तर अब ती दिनहरू गइसके। मस्तिष्कले तपाईंको शारीरिक र मानसिक स्वास्थ्यलाई प्राथमिकता दिन जोड दिन्छ। हामी हाम्रो कार्यस्थलमा एउटा त्यस्तो वातावरण निर्माण गर्न चाहन्छौं, जहाँ सबै कर्मचारीहरू एकैपटक आउने, संगीतको आनन्द लिने, वरिष्ठ र कनिष्ठको कुनै भेदभाव नहुने तथा सबैमा अन्तरक्रियाको वातावरण हुने। सँगै बसेर संगीतमा रमाउँदा सबैबीचको सम्बन्ध, समझदारी र समन्वय बढ्छ। अनि, जब मेडिकल पेसाकर्मीहरू खुसी, सुखी हुन्छन्, उनीहरूले पनि बिरामीहरूलाई पूर्ण मिहिनेतसाथ अझ राम्रोसँग निको पार्न सक्छन्। मस्तिष्कमा सदस्य यो एउटा अत्यन्त कठिन प्रश्न हो। चिकित्सा क्षेत्रमा प्रत्यक्ष वा अप्रत्यक्ष रूपमा आबद्ध चिकित्सक वा बिरामीसमेत जसलाई संगीत मनपर्छ, ती सबै मस्तिष्कको सदस्य हुन सक्नुहुन्छ। हाम्रो मुख्य उद्देश्य भनेको आफू स्वस्थ रहनु र बिरामीलाई संगीतमार्फत उपचार गर्नु नै हो। हामी मस्तिष्क लाई उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड अलाइड साइन्सेजमा मात्रै सीमित नगरीकन यसलाई नेपालभर र अझ नेपालभन्दा बाहिर पनि फैलाउन चाहन्छौं। अन्य बिरामीलाई निको पार्ने मेडिकल पेसामा आबद्ध स्वास्थ्यकर्मीलाई पनि निको पार्न चाहन्छौं ताकि उनीहरूले आफ्ना बिरामीहरू अझै राम्रोसँग उपचार गर्न सकून्।"
"पूर्वउद्योगमन्त्री शास्त्रीको पार्थिव शरीरमा श्रद्धाञ्जली अर्पण, देउवाले ओढाए पार्टीको झण्डा","काठमाडौं : नेपाली कांग्रेसका सभापति शेरबहादुर देउवाले पूर्वउद्योगमन्त्री एवं कांग्रेसका स्वर्गीय नेता ढुण्डिराज शास्त्रीको पार्थिव शरीरमा पार्टीको झण्डा ओढाएर श्रद्धाञ्जली अर्पण गरेका छन्। सोमबार काठमाडौं निधन भएका शास्त्रीको पार्थिव शरीरलाई श्रद्धाञ्जलीका लागि बुधबार कांग्रेस पार्टी केन्द्रीय कार्यालय सानेपामा राखिएको थियो । पार्टी कार्यालयमा सभापति देउवा लगाएत नेता, कार्यकर्ता, शुभेच्छुक लगाएतले श्रद्धाञ्जली अर्पण गरेका थिए । कांग्रेसका नेता, पूर्व केन्द्रीय सदस्य, पूर्व मन्त्री एवं समाजवादी चिन्तक शास्त्रीको काठमाडौं मेडिकल कलेजमा उपचारका क्रममा ८९ वर्षको उमेरमा सोमबार निधन भएको थियो । कांग्रेस सभापति देउवाले मुलुकको परिवर्तनमा स्वर्गीय नेता ढुण्डिराज शास्त्रीको महत्वपूर्ण योगदान रहेको बताए। संघीयताको बहसको सुरुवात गर्ने व्यक्ति नै शास्त्री भएको उनको भनाई छ। यसैबिच बुधबार कार्यालय सानेपामा बसेको कांग्रेस केन्द्रीय कार्यसमितिको बैठकले शास्त्रीप्रति उच्च सम्मान प्रकट गर्दै असार ४, ५ र ६ गते तीन दिनसम्म पार्टीको केन्द्रीय कार्यालय, प्रदेश कार्यालय र जिल्ला कार्यालयहरूमा झण्डा आधा झुकाउने निर्णय गरेको छ । त्यस्तै बैठकले असार ५ गते बिहीबारका दिन केन्द्र, प्रदेश र जिल्लाका सबै कार्यालय बन्द गर्ने र स्वर्गारोहणको १३ औं दिनमा सम्बन्धित जिल्लामा शोक सभाको आयोजना गर्ने निर्णय गरेको छ । अर्घाखाँची जिल्लाको किमडाँडामा विसं १९९३ जेठ २५ गते जन्मिएका स्वर्गीय शास्त्री पटकपटक पार्टीको केन्द्रीय सदस्य हुनुका साथै विसं २०४८ र २०५१ को आम निर्वाचनमा अर्घाखाँची जिल्ला निर्वाचन क्षेत्र नं २ बाट प्रतिनिधि सभा सदस्यमा निर्वाचित भएका थिए।"
न्युरोकन२,"यसपटकको न्युरोकनमा २५ वटा सत्रमा १ सय ३५ वटा उच्चस्तरका शोधपत्र, ज्ञान र अनुभव समेटिएको प्रस्तुतिहरू सम्मिलित गरिएको छ। उपेन्द्र देवकोटा फाउन्डेसनले यस वर्ष न्युरोकन २ आयोजना गरेको छ। फाउन्डेसनले प्राडा उपेन्द्र देवकोटाको वार्षिकीको मिति पारेर हरेक दुई वर्षमा न्युरोकन आयोजना गर्छ। प्राडाउपेन्द्र देवकोटालाई हामी नेपालको आधुनिक न्युरोसर्जरीको पिता (फादर अफ मोर्डन न्युरोसर्जरी इन नेपाल) मान्दछौं। सन् १९८९ मा बेलायतबाट न्युरोसर्जरीको अति विशेषज्ञता तालिम लिएर फर्कनुभएपछि पूर्ण समर्पणका साथ न्युरोसर्जरीमा मात्र नभईकन सम्पूर्ण न्युरो साइन्सेजलाई नै अघि बढाएर विश्वस्तरीय बनाउनुपर्छ भन्ने अठोटसाथ अनवरत काम गरिरहनुभयो। उहाँकै नेतृत्व, प्रेरणा र लगावको उपज नेपालमा न्युरो साइन्स अहिलेको अवस्थामा पुग्न सफल भएको छ। यसका साथै अहिले नेपालमा मस्तिष्कघात र पक्षघातको उपचारमा जेजस्तो प्रविधि र सेवाहरू (थ्रोम्बेक्टोमी, थ्रोम्बोलाइसि, पुनर्स्थापना) उपलब्ध छन्, त्यो पनि उहाँकै दूरदर्शी सोच र दृढ निश्चयको उपज हो। उहाँ एक कुशल शल्यचिकित्सक मात्रै नभएर प्रखर व्यक्तित्वका साथै प्रेरणादायी र प्रभावकारी गुरुको रूपमा पनि चिनिनुहुन्छ। न्युरो सर्जरी मात्रै अघि बढेर न्युरो साइन्सेज अघि नबढ्ने पहिले नै थाहा पाएर उहाँले न्युरोलोजी, न्युरो रेडियोलोजी, न्युरो प्याथोलोजीलगायत सबै विधा नेपालमा अघि बढाउनुपर्छ भन्ने सोचका साथ अघि बढ्नुभएको थियो। उहाँले यी विधाका विशेषज्ञहरूलाई पनि अनवरत रूपमा सहयोग र प्रोत्साहन गरिरहनुहुन्थ्यो। उहाँको प्रगतिशील सोच, बिरामी र न्युरो साइन्सप्रतिको अगाध समर्पण एवं जीवनको अन्तिम समयसम्म पनि उहाँले देर्खाउनुभएको कडा मिहेनती स्वभावले गर्दा युवा चिकित्सकहरूको प्रेरणा र मागदर्शक पनि हुनुहुन्थ्यो। उहाँको धारणामा एक चिकित्सकले बिरामीको उपचार गर्न भरपुर मिहेनत गर्नुपर्छ, सदा एक प्रगतिशील विद्यार्थीझै नयाँ नयाँ सीप र ज्ञान प्राप्त गर्दै आफुलाई अद्यावधिक र स्तरवृद्धि गर्दै जानुपर्छ र अध्ययन अध्यापनका साथै खोज एवं अनुसन्धानमा पनि लागिरहनुपर्छ। सबै चिकित्सकले आफ्नो दैनिकीमा समय निकालेर कुनै खोज, अनुसन्धान र वैज्ञानिक शोधपत्र लेख्न सबैलाई प्रोत्साहन गर्नुहुन्थ्यो। विभिन्न राष्ट्रिय तथा अन्तराष्ट्रिय सम्मेलनमा भाग लिन प्रोत्साहन र समन्वय गरिदिनुहुन्थ्यो। उहाँको राष्ट्रिय तथा अन्तराष्ट्रिय रूपमा अनगिन्ती अनुसन्धानात्मक लेखहरू प्रकाशित भएका छन्। मार्च १९९९ मा उहाँले आफ्नै अगुवाइ र अथक प्रयासमा नेपालमा नै पहिलोपटक सार्कस्तरीय न्युरो सर्जिकल कन्फरेन्स पनि आयोजना गर्नुभएको थियो। तत्कालीन राजा वीरेन्द्रले उद्घाटन गर्नु भएको उक्त सम्मेलनमा देश र विदेशका विशेषज्ञ चिकित्सकको उत्साहजनक सहभागिता थियो। नेपाली चिकित्सकहरूले विदेशी विशेषज्ञ चिकित्सकहरूसँग प्रत्यक्ष अन्तरक्रिया गरी एकअर्काको अनुभव, सीप, ज्ञान आदानप्रदान गर्ने मौका प्राप्त गरेका थिए। विदेशी चिकित्सकहरूलाई पनि नेपालमा के कस्तो वातावरणमा काम, खोज, अनुसन्धान भइरहेको छ भन्ने जानकारी पाउने मञ्च (प्लेटफर्म) यो सम्मेलनले उपलब्ध गराएको थियो। यस न्युरोकन पनि उहाँको त्यही प्रेरणादायी निर्देशन र प्रगतिशील सोचको उपजको रूपमा उपेन्द्र देवकोटा फाउन्डेसनले सुरु गरेको एउटा प्रयास हो। यसमा देश विदेशका चिकित्सक, विशेषज्ञ मात्र नभई वैज्ञानिक एवं सम्बद्ध क्षेत्रका प्राविधिकहरूले पनि आफ्नो शोध, अनुसन्धान, ज्ञान, सीपहरू प्रस्तुत गरेर एक अर्कासँग अनुभव साट्न एउटा मञ्च (प्लेटफर्म) निर्माण गरिएको छ। दुई वर्षअघि प्रथमपटक आयोजना गरिएको न्युरोकनमा न्युरो सर्जरी, न्युरोलोजी, न्युरो इन्टरभेन्सनलगायत विधासँगै नर्सिङ, पुनस्र्थापनाजस्ता सम्बद्ध विधाबाट गरी ६४ वटा कार्यपत्र प्रस्तुत गरिएको थियो। सो सम्मेलनमा आउनुभएका राष्ट्रिय तथा अन्तर्राष्ट्रिय महानुभावहरूले प्राडा उपेन्द्र देवकोटाको व्यक्तित्व, कार्यकुशलताको वर्णन गर्दै उहाँप्रति श्रद्धा व्यक्त गरेर यो सम्मेलनको तारिफ अनि प्रयासको सराहना गर्नुभएको थियो। साथै नेपालमा न्युरो साइन्समा आजीवन योगदानको सम्मान गर्दै डा दिनेशनाथ गोंगललाई लाइफटाइम अचिभ्मेन्ट अवार्ड प्रदान गरिएको थियो। यस सम्मेलनको एक दिनअघि २ वटा कार्यशाला पनि आयोजना गरिएको थियो। पहिलो न्युरोकनको उच्च सफलतापछि उपेन्द्र देवकोटा फाउन्डेसनले यो वर्ष पनि पहिलेभन्दा अझ उत्साहित रूपमा अझ फलदायी हुने गरी न्युरोकन २ आयोजना गरेको छ। यसपटकको न्युरोकनमा २५ वटा सत्रमा १ सय ३५ वटा उच्चस्तरका शोधपत्र, ज्ञान र अनुभव समेटिएको प्रस्तुतिहरू सम्मिलित गरिएको छ। सम्मेलनमा सहभागिता जनाउन नेपालका विभिन्न क्षेत्रका साथै भारत, बेलायत, अमेरिका, इजिप्ट, फ्रान्स, पाकिस्तानलगायत देशबाट वरिष्ठ चिकित्सक एवं वैज्ञानिकहरू आउनुभएको छ। सहभागीहरूले कार्यपत्र प्रस्तुत गर्नुका साथै विश्वका दिग्गज चिकित्सकहरूसँग प्रत्यक्ष अन्तरक्रियाको मौका पाउनुहुनेछ। यसले भविष्यमा अझै राम्रो र गुणस्तरीय काम गर्न, गरिरहेको काममा निखार ल्याउन उहाँहरूलाई प्रोत्साहन मिल्नेछ। यसले गर्दा नयाँ पुस्ताका लागि मार्गदर्शन र प्रोत्साहन प्राप्त हुनेछ। न्युरोकन २ दुई दिन सञ्चालन हुनेछ। सम्मेलनभन्दा अघि ७ वटा छुट्टाछुट्टै कार्यशालाहरू आयोजना भएका छन्। यस सम्मेलनलाई नेपाल मेडिकल काउन्सिलले १२ ऋएम् अंकले सम्मानित गरेको छ। अहिलेको परिवेशमा नेपाली चिकित्सकहरू अन्तर्राष्ट्रिय सम्मेलन, कार्यशाला र शैक्षिक उन्नयनका लागि विदेश जाने क्रम एकदमै बढी छ। उपेन्द्र देवकोटा फाउन्डेसनले सोही स्तरका अन्तर्राष्ट्रिय विशेषज्ञ, वैज्ञानिकहरूलाई नेपालमा ल्याएर त्यही स्तरको पहुँच र अवसर नेपालमा नै उपलब्ध गराउने अभियान बिस्तारै सफल हुँदै गएको अनुभूति भएको छ। नेपाली चिकित्सकहरू सम्मेलनका लागि विदेश जाने क्रम बढे झैं यो न्युरोकनमा पनि बिस्तारै विदेशी चिकित्सकहरूको मोह बढ्दै गएको र सहभागिता पनि उत्साहजक रूपमा बढ्दै गएकाले यो न्युरोकनले आफ्नो लक्ष्यप्राप्त गर्दै गएको महसुस हुन्छ।  मुनङ्कमी एनेस्थेसिया विभागका प्रमुख हुन्।"
प्रा डा उपेन्द्र देवकोटाको सपना पूरा गर्नु मेरो जिम्मेवारी,"डा उपेन्द्र देवकोटाजस्ता अग्रणी व्यक्तिहरूको अनुभव सुनेर नयाँ पुस्ताका चिकित्सकहरू प्रेरित हुन्छन्। न्युरोकनले नेपाली चिकित्सक र अनुसन्धानकर्तालाई अन्तर्राष्ट्रिय स्तरमा आफ्नो काम प्रस्तुत गर्ने मञ्च प्रदान गरेर उनीहरूको पहिचान र विश्वनीयता अझ बढाउँछ। सात वर्षअगाडि आजकै दिन अर्थात् जुन १८ मा प्राध्यापक डाउपेन्द्र देवकोटाको भौतिक शरीर अवसान भएको थियो । डा देवकोटाको अवसानपछि उहाँकी धर्मपत्नी प्राडा मधु दीक्षित देवकोटाले उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस् (न्युरो अस्पताल, बाँसबारी) को कार्यकारी अध्यक्षका रूपमा विरासत निर्वाह गरिरहनुभएको छ । उपेन्द्र देवकोटा फाउन्डेसनकी संस्थापक अध्यक्ष डा मधुको भनाइ छ, संस्थागत नेतृत्वको सफलता दूरदृष्टि, गुणस्तरीयताप्रतिको प्रतिबद्धता, सहकर्मीहरूप्रति सहानुभूति र सेवाप्रति समर्पणको समिश्रणले हुन्छ । डाक्टर मधु देवकोटासँग गरिएको संक्षिप्त वार्ता : आजको दिनलाई कसरी स्मरण गर्नुहुन्छ ? सात वर्षअगाडि यसै दिन नेपालले एक देशभक्त, राष्ट्रप्रेमी, आधुनिक स्नायु शल्यचिकित्साका पितालाई गुमाएको थियो । हामीले पनि आफ्नो अभिभावक, संरक्षक र मार्गदर्शकलाई गुमायौं । आजको दिन उहाँको अमर योगदानलाई श्रद्धाञ्जलि अर्पण गर्नुका साथसाथै उहाँको प्रेरणा र प्रतिबद्धतालाई उहाँप्रतिको समर्पणको रूपमा सम्झन चाहन्छु । डाउपेन्द देवकोटाको सम्झनामा केके कार्यक्रम गर्दै हुनुहुन्छ ? प्राडाउपेन्द्र देवकोटाको योगदानलाई सम्मान गर्ने एवं उहाँको विरासतलाई निरन्तरता दिनुलाई नै मैले आफ्नो बाँकी जीवनको उद्देश्य बनाएकी छु । सो उद्देश्यले प्रेरित भई उपेन्द्र देवकोटा फाउन्डेसन नामक गैरनाफामूलक संस्थाको स्थापना गरिएको छ । स्थापना भएकै वर्ष २०२३ मा यस संस्थाले धेरै नै सफल न्युरोकन को आयोजना गर्यो । जसमा नेपाल र विदेशका धेरै स्नायु चिकित्सकहरूले भाग लिएका थिए । हामीले यस सम्मेलनलाई प्रत्येक २ वर्षमा सञ्चालन गर्ने अठोटअनुरूप यस वर्ष न्युरोकन२ नामक स्नायु विधालाई समेटेर गर्न लागिएको सम्मेलन आजकै दिन सुरु हुँदैछ । नेपाली जनतालाई अन्तर्राष्ट्रिय स्तरको स्नायुरोगको उपचार देशमै मिलोस् भनेर स्थापना गर्नुभएको न्युरो अस्पतालको सञ्चालन गर्ने जिम्मेवारी पनि मेरो काँधमा रहेको छ । यसबाहेक फान्डेसनले देशका दुर्गम भागहरूमा विशेषज्ञ स्वास्थ्य शिविरहरू सञ्चालन गरेर स्वास्थ्य सेवामा सीमित पहुँच भएका हजारौं मानिसहरूलाई लाभान्वित तुल्याएको छ । फाउन्डेसनले स्ट्रोकको जोखिमका बारेमा जनचेतना फैलाउन र बेलामा नै यस रोगको पहिचानका लागि स्क्रिनिङ कार्यक्रम सञ्चालन गर्ने गरेको छ । त्यस्तै, प्राथमिक विद्यालयहरूमा सम्भावित स्नायु समस्याहरूका साथसाथै, श्रवणशक्ति र दृष्टि परीक्षणहरूका लागि स्क्रिनिङ कार्यक्रम सञ्चालन गर्ने कामले बालकालिकाको संज्ञानात्मक विकासमा असर पार्न सक्ने समस्याहरूको बेलैमा पहिचान र निरूपण गर्न मद्दत मिलेको छ । डा देवकोटाले नेपाली जनतालाई अन्तर्राष्ट्रिय स्तरको स्नायुरोगको उपचार देशमै मिलोस् भनेर स्थापना गर्नुभएको न्युरो अस्पतालको सञ्चालन गर्ने जिम्मेवारी पनि मेरो काँधमा रहेको छ । तपाईंले यस सम्पदाको संरक्षण गर्ने अठोट कसरी गर्नुभयो ? डा उपेन्द्र देवकोटाको निधनपश्चात् उहाँको अधुरो सपनालाई निरन्तरता दिनु मेरा लागि भावनात्मक रूपमा गाह््रो भए तापनि यो ठूलो जिम्मेवारी थियो । मैले उहाँको सपना साकार तुल्याउन यस गहन जिम्मेवारीलाई केवल उहाँको स्मृतिको संरक्षण गर्ने पारिवारिक दायित्वको रूपमा नभई एउटा राष्ट्रिय अभिभाराको रूपमा आत्मसाथ गरेँ । संकटलाई अवसरमा रूपान्तरित गरी अगाडि बढेँ । यहाँसम्म आइपुग्दा मैले यी सम्पदाहरूको संरक्षण गर्ने मात्र होइन, संस्थागत विकासको संकल्प पनि लिएको छु र यसका लागि चाहिने मिहिनेत गर्न म प्रतिबद्ध छु । न्युरोकन२ को आयोजना आजकै दिन किन गर्नुभएको हो ? डा देवकोटाले आजीवन नेपालका लागि उच्चस्तरीय र पहुँचयुक्त स्नायु चिकित्सा र शिक्षा सुनिश्चित गर्ने प्रयास गर्नु भएको थियो । न्युरोकनले राष्ट्रिय तथा अन्तर्राष्ट्रिय विज्ञहरूलाई एकत्रित गरेर उहाँको दर्शनअनुरूप सहकार्य, नवप्रवर्तन र निरन्तर ज्ञान अभिवृद्धि गर्ने काम गर्दछ । यस्तो पे्ररणादायी कार्यका लागि आजकै दिन सबैभन्दा उपयुक्त दिन हो, हाम्रो विचारमा । प्राडा मधु देवकोटा दीक्षित कार्यकारी अध्यक्ष, उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस् (न्युरो अस्पताल, बाँसबारी) यस वर्षको सम्मेलनमा करिब ६० अन्तर्राष्ट्रिय र सोही संख्यामा नेपाली स्नायु वैज्ञानिक र चिकित्सकहरूको सहभागिता रहेको छ । उपेन्द्र देवकोटा फाउन्डेसन, उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस्, न्युरो अस्पताल, बाँसबारीका साथै, नेपालको स्नायु शल्यचिकित्सकहरूको छाता संस्था नेपलीज सोसाइटी अफ न्युरोलोजिकल सर्जन (नेसान), कान, नाक, घाँटीसम्बन्धी सोसाइटी अफ अटोल्यारिङ्गो लोजिस्ट अफ नेपाल र मल्टिपल स्क्लेरोसिस सोसाइटी नेपालको सौजन्यमा यो सम्मेलन हुन लागेको हो । न्युरोकन सम्मेलनको उद्देश्य के हो ? न्युरोकन जस्तो सम्मेलनले चिकित्सकहरूको विकास र स्नायुविज्ञानको प्रगतिमा महत्वपूर्ण योगदान पुर्याउँछ । यस्तो सम्मेलनले नेपाली चिकित्सकहरूलाई अरू देशका विशेषज्ञहरूसँग नयाँ अनुसन्धान, प्रविधि र चिकित्सकीय अभ्यासहरूबारे जानकारी हासिल गर्ने अवसर दिन्छ । प्रायोगिक कार्यशाला र व्यावहारिक सत्रहरूमार्फत उनीहरूले नयाँ शल्यक्रियाका प्रविधि र प्रविधिजन्य उपकरणहरू प्रयोग गर्न सिक्न सक्छन्, जसले उनीहरूको क्षमता बढाउँछ । यस्ता कार्यक्रमहरूले विभिन्न क्षेत्रका चिकित्सक, अनुसन्धनकर्ता र विद्यार्थीहरूलाई एकै मञ्चमा ल्याएर पेसागत सञ्जाल बनाउने र सहकार्य गर्ने वातावरण बनाउँछन् । साथै, चिकित्सकहरूले अन्तर्राष्ट्रिय अभ्यास र प्रणालीहरूबाट सिकेर स्थानीय स्वास्थ्य सेवामा सुधार ल्याउन सक्छन् । डा उपेन्द्र देवकोटाजस्ता अग्रणी व्यक्तिहरूको अनुभव सुनेर नयाँ पुस्ताका चिकित्सकहरू प्रेरित हुन्छन् । न्युरोकनले नेपाली चिकित्सक र अनुसन्धानकर्तालाई अन्तर्राष्ट्रिय स्तरमा आफ्नो काम प्रस्तुत गर्ने मञ्च प्रदान गरेर उनीहरूको पहिचान र विश्वनीयता अझ बढाउँछ । यसरी, न्युरोकनले नेपालमा चिकित्सा र स्नायुविज्ञानको क्षेत्रलाई विश्वस्तरको ज्ञान र अवसरसँग जोडेर महत्वपूर्ण योगदान पुर्याउने मैले देखेकी छु ।"
अधिकृत प्रथम श्रेणीका महिला कर्मचारीलाई नेतृत्व विकासमूलक प्रशिक्षण,"काठमाडौं : सहसचिव तथा अधिकृत प्रथम श्रेणीका महिला कर्मचारीहरूलाई नेतृत्व क्षमता अभिवृद्धि प्रशिक्षण दिइएको छ । नेपाल प्रशासनिक प्रशिक्षण प्रतिष्ठानले विभिन्न आयोग तथा संवैधानिक निकाय,निजामति तथा सुरक्षा निकायका सहसचिव तथा अधिकृत प्रथम श्रेणीका महिला कर्मचारीलाई प्रशिक्षण दिएको हो। प्रशिक्षण असार १ गतेदेखि तीन दिनसम्म चलेको थियो। सार्वजनिक प्रशासन क्षेत्रमा महिलाहरूको नेतृत्व क्षमतालाई थप सुदृढ बनाउन कार्यक्रमको आयोजना गरिएको हो। उक्त कार्यक्रमले रणनीतिक सोच,प्रभावकारी सञ्चार,समूह व्यवस्थापन तथा अन्तरव्यक्तिगत सम्बन्ध व्यवस्थापनजस्ता महत्वपूर्ण पक्षहरूमा सहभागीहरूलाई सशक्त पार्ने प्रयास गरेको थियो। प्रशिक्षणमा नेपाल सरकारका २७ जना महिला उच्चअधिकारी सहभागी थिए। जसमा नेपाली सेना,निजामति,प्रहरी,स्वास्थ्य क्षेत्रका महिला कर्मचारी सहभागी थिए। प्रशिक्षण कार्यक्रममा पार्वती शर्मा, गीता कुमारी हुमागाईं,मुन्नादेवी श्रेष्ठ,हिराकुमारी निरौला,रोजिना ताम्राकार,करुणा केसी,अनिता निरौलालगायत २७ जनाको सहभागिता रहेको थियो।"
न्युरोसर्जरी विधामा न्युरो अस्पतालका पाइला,"न्युरोसम्बन्धी हरेक शल्यक्रिया गर्न अस्पतालका न्युरो सर्जन दक्ष र तत्पर छन्। विज्ञान सधैं भविष्यवादी हुन्छ। स्नायुविज्ञान त्यो नियमबाट अछुतो रहन सक्दैन। न्युरो अस्पताल नेपालको पहिलो स्नायुरोगको उपचार गर्न बनेको स्नायुविज्ञानको प्रगतिको ध्वजावहाक हो। प्राडाउपेन्द्र देवकोटाको परिकल्पना र योजनाबमोजिम यो अस्पताल आफ्नो इतिहास नभुली भविष्यतर्फ पाइला अगाडि बढाइरहेको छ। त्यसै अनुरूप यस अस्पतालको न्युरो सर्जरी विभागमा थपिएका अत्याधुनिक उपकरणहरू साथसाथै यसले गर्दा थपिने सेवाहरूको बारेमा यो लेख समर्पित छ। स्टेल्थ८ ( ): यो उपकरणले दिमाग वा मेरुदण्डको हुबहु चित्रण गर्दछ र त्योभित्रको हरेक महत्वपूर्ण भाग कसरी कहाँ बसेको छ, मापनयोग्य हुने गरी बताउन सक्छ। यो प्रविधिले मस्तिष्क र मेरुदण्दको शल्यक्रिया गर्दा सुरक्षित तरिकाले, रोगलाई मात्र केलाएर निकाल्न मद्दत गर्दछ। साथसाथै पार्किनसन वा मिर्गी रोग वा अन्य शरीरको चालसम्बन्धी समस्या भए यो प्रविधिले डीबीएस वा लिजनिङ खालको शल्यक्रिया गर्न मद्दत गर्दछ। न्यूनतम आक्रामक शल्यक्रिया गर्न पनि यो उपकरणको आवश्यकता हुन्छ। विशेष गरी ढाडमा मेरुदण्डको नजिकै पेचहरू कस्न पर्दा यो उपकरणले मेरुदण्डमा पर्न सक्ने जोखिम न्यूनीकरण गर्दछ। केनोभो माइक्रोस्पोप ():अस्पतालमा सेवा विस्तारसँगै दुई माइक्रोस्कोप (, )मा यो माइक्रोस्कोप थपिएको छ। हुन त माइक्रोस्कोपको काम सूक्ष्म चिजलाई आकारमा ठूलो देखाउने हो। तर, स्नायु शल्यचिकित्सामा यो उपकरण, न्युरोसर्जरीको सारथी हो। न्युरोसम्बन्धी अप्रेसनमा अत्यन्तै जटिल र सूक्ष्म नलीहरूदेखि दिमाग वा मेरुदण्डको भाग यसले प्रस्टसँग देखाउँछ। साथसाथै  मा देखिएका दिमागभित्रका नसाका जन्जालहरू यस माइक्रोस्कोपमा अप्रेसनको दौरान एकीकृत छवि देखाउँछ। यो उपकरण थपिएसँगै न्युरो सर्जरी थप सुरक्षित हुँदै छ। साथसाथै तीनवटा माइक्रोस्कोपले एकै दिन धेरै बिरामीको अपरेसन गर्न मद्दत गर्दछ र पालो पर्खिनुपर्ने समय पनि घटाउने छ। ओआर्म ( ): यो उकपरण विशेष गरी मेरुदण्डको हड्डीमा अपरेसन गर्दा प्रयोग हुन्छ। यसले सही स्थानमा अपरेसन गर्न सजिलो बनाउँछ। यससँग स्थेल्थ८ प्रयोग गर्दा हरेक लेबलको स्क्रु हाल्न सहज बनाउँछ। त्यसैगरी, यो र स्थेल्थ८ प्रयोग गरेर,  (डिप ब्रेन स्टिमुलेसन) र लिजनिङ गर्न सकिन्छ जुन माथि उल्लेख गरे जस्तै पार्किसन रोग र छारे वा चालको रोगमा प्रयोग हुन्छ। इन्ट्रा अपरेटिभ न्युरो मनिटरिङ (): यो उपकरणले अपरेसनको दौरान हाम्रो शरीरको स्नायुमण्डलमा निस्कने तरङहरू मापन गर्दछ। जसरी बिजुली बनाउने टेक्निसियनले बिजुली छ कि छैन भनेर प्रयोग गर्ने बत्तीवाला इन्डिकेटरबाट थाहा हुन्छ, त्यसरी नै अपरेसनका बेला मस्तिष्क, मेरुदण्ड र नसाको तरङ हेर्न सकिन्छ। यसरी बिरामीलाई पर्न जाने जोखिम न्यूनीकरण हुन्छ। यसबाट बेहोस बिरामीकै शरीरमा हरेक नसाहरू निगरानी गर्दै शल्यक्रिया गर्न सकिन्छ। हातखुट्टाको चाल र छोएको थाहा पाउने क्षमता वा बोलीको केन्द्र सबै मस्तिष्कको कुन भागबाट तरङ आइरहेको छ, त्यो अपरेसनको दौरान हेर्न सकिन्छ। यसरी थपिएका हरेक उपकरणले स्नायु शल्यक्रियालाई सुरक्षित, न्यून जोखिम, सहज र विश्वस्तरीय बनाएको छ। शल्यचिकित्सकको उचित तालिमः उपकरण र नयाँ प्रविधि भित्र्याएसँगै चिकित्सकको पनि यसै अनुरूप उचित तालिम भएको छ। स्व प्रा डा उपेन्द्र देवकोटाले परिकल्पना गरेजस्तै हरेक शल्यचिकित्सकले आफ्नो इच्छाअनुसार सबस्ेसलाइजेसन गरेका छन्। जसले गर्दा न्युरोसम्बन्धी हरेक शल्यक्रिया गर्न अस्पतालका न्युरो सर्जन दक्ष र तत्पर छन्।"
स्नायुविज्ञानमा उत्कृष्ट सेवाका लागि उपेन्द्र देवकोटा पुरस्कार,"उपेन्द्र देवकोटा फाउन्डेसनद्वारा सन् २०२३ मा पहिलो ल्भ्ग्च्इऋइल् सम्मेलनसँगै स्नायुविज्ञानमा उत्कृष्ट सेवाका लागि उपेन्द्र देवकोटा पुरस्कार स्थापना गरेको हो । नेपालमा आधुनिक स्नायुरोग शल्यचिकित्साका पिता एवं प्रवर्तक प्राडा उपेन्द्र देवकोटाको नाममा स्थापित यस फाउन्डेसनले उहाँको अधुरो कार्यलाई अघि बढाउने कार्य गर्दछ । प्राडादेवकोटाको शैक्षिक आदानप्रदानमा विश्वास थियो । डादेवकोटाका अनुसार, विज्ञानको वास्तविक विकास, सहकार्य, जिज्ञासा र विचार मन्थन तथा अनुसन्धान खुला रूपमा साझा गर्न सकिने वातावरण मात्र सम्भव हुन्छ । हरेक दुई वर्षमा, उहाँको पुण्यतिथिका दिन, हामी उहाँको सम्झनामा स्नायुविज्ञानको परिवर्तनका लागि एकत्रित हुन्छौं । सम्मेलनको उद्घाटन समारोहमा प्राडादेवकोटाको उत्कृष्ट सेवा र आजीवन समर्पणलाई प्रतिबिम्बित गर्ने व्यक्तिलाई ग्म्ँ पुरस्कार प्रदान गर्ने परम्परा स्थापित गरिएको छ । मञ्जरी देवकोटा  ट्रस्टी, उपेन्द्र देवकोटा फाउन्डेसन। सन् २०२३ मा प्रदान गरिएको पहिलो पुरस्कार श्रद्धेय डादिनेशनाथ गंगोललाई प्रदान गरिएको थियो । डागंगोल प्राडादेवकोटाका गुरु तथा दृढ समर्थक हुन् । डागंगोलले सन् १९८३ मा बेलायतको ग्लास्गोमा डादेवकोटालाई स्नायु शल्यचिकित्साको तालिमको व्यवस्था गर्नुभएको थियो । प्राडादेवकोटा मन्त्री भएको बेला वीर अस्पतालमा नेसनल एकेडेमी अफ मेडिकल साइन्सेस (नाम्स) स्थापना गर्नुभयो । त्यसका उपकुलपतिको रूपमा आफ्नै गुरु डागंगोलले देशको सेवा गर्नुभयो । नाम्स्ले गर्दा देशभरका सरकारी अस्पतालहरूमा चिकित्सकहरूले विशेषज्ञ शिक्षा पाउने वातावरण बन्यो । यसले सेवाको गुणस्तरीयतामा पनि धेरै योगदान गरेको छ । यस वर्ष हामी प्राडा डेबिड टेरेन्स होपलाई उपेन्द्र देवकोटा पुरस्कारबाट सम्मानित गर्दै छांै । उहाँ प्राडादेवकोटाका मित्र एवं सहकर्मी हुनुहुन्थ्यो । बेलायतको किविन्स मेडिकल सेन्टर, नोटिनहम युनिभर्सिटीमा वरिष्ठ स्नायु शल्यचिकित्सकबाट उहाँ सेवा निवृत्त हुनुभएको हो । प्राडाहोप नेपालमा १५ वर्षभन्दा बढी समयदेखि निरन्तर स्नायु शिक्षा प्रदान गर्न मद्दत गर्दै आउनुभएको छ । उहाँले वीर अस्पताल, नाम्स् देखि न्युरो अस्पताल बाँसबारीमा समेत सेवा प्रदान गर्नुभएको हो । उहाँको यस योगदानको कदर गर्दैै न्युरो अस्पताल बाँसबारीमा शैक्षिक भवन उहाँको नाममा समर्पित गरिएको छ । यो पुरस्कार प्राडाउपेन्द्र देवकोटाको स्नायुविज्ञानको प्रवर्तनप्रतिको दृढ प्रतिबद्धता र अटल इच्छाशक्तिको निरन्तरताको प्रतीक हो ।"
इरानमा फसेका भारतीय विद्यार्थीहरू के भन्छन् ?,"एजेन्सी : इरान र इजरायलबीच जारी द्वन्द्वका कारण करिब ४ हजार भारतीय विद्यार्थीहरू इरानमा फसेका छन्। हवाई मार्ग बन्द भएका कारण उनीहरूलाई भारत फर्कन अहिले कठिन भएको छ। भारतमा रहेका विद्यार्थीहरूका परिवार उनीहरूको सुरक्षाको बारेमा चिन्तित छन्। अधिकांश विद्यार्थीहरू जम्मू कश्मीरका रहेको बताइएको छ। उनीहरूका परिवारले आइतबार आफ्ना छोराछोरीको सुरक्षाको माग गर्दै श्रीनगरमा विरोध प्रदर्शन गरेका थिए। इरानमा रहेका भारतीय विद्यार्थीहरूको बारेमा विदेश मन्त्रालयले भनेको छ,'तेहरानस्थित भारती दूतावासले पछिल्लो विकसित घटनाक्रमलाई नजिकबाट नियाली रहेको छ। सरकार भारतीय विद्यार्थीहरूको सुरक्षाको बारेमा चिन्तित छ। केही विद्यार्थीहरूलाई सुरक्षित स्थानमा सारिएको छ।' भारत सरकारले आफ्ना सबै नागरिकहरूलाई तेहरान छोडेर सुरक्षित स्थानमा अपील गरेको छ। भारतीय नागरिकहरूलाई सहयोग गर्न विदेश मन्त्रालयले मंगलबार सहायता केन्द्र पनि सुरू गरेको छ। सरकारले केही विद्यार्थीहरूलाई आर्मेनिया पनि पठाएको छ। भारतीय अधिकारीहरूले भने भारत फर्कने विद्यार्थीहरूको बारेमा कुनै स्पष्ट जानकारी दिएका छैनन्। किनकि हालको अवस्थामा हवाई मार्ग बन्द छ र इरान छोड्न तेस्रो देशको सहयोग लिनुपर्ने अवस्था छ। इरानमा फसेका विद्यार्थीहरूले आफ्नो सुरक्षाका बारेमा चिन्तित रहेको बताएका छन्। दूतावासको सहयोगमा आफूहरूलाई सुरक्षित स्थानमा पु्र्याए प सुरक्षाको बारेमा सबै चिन्तित रहेको उनीहरूले बीबीसीलाई बताएका छन्। इरानको युनिभर्सिटी अफ मेडिकल साइन्सेसनमा एमबीबीएस पढ्दै गरेकी भारतीय विद्यार्थी रौनक अशरफले सोमबारदेखि एक होटलमा बसिरहेको र त्यहाँ १ हजार विद्यार्थीहरू रहेको बताइन्। तीमध्ये १९० जना उनी पढ्ने युनिभर्सिटी विद्यार्थी हुन्। उनी तीन महिनाअघि मात्रै इरान गएकी थिइन्। भारतको सरकारी तथ्यांकअनुसार सन् २०२२ सम्ममा लगभग १५ सय भारतीय विद्यार्थीहरू इरानमा चिकित्साशास्त्र अध्ययन गरिरहेका थिए। चिकित्साबाहेक त्यहाँ धार्मिक शिक्षाको लागि जाने विद्यार्थीहरू पनि छन्। विद्यार्थीका अनुसार इरानमा चिकित्सा शिक्षा सस्तो हुने हुँदा भारतीय विद्यार्थीको पहिलो रोजाइ इरान पर्ने गरेको हो। छ वर्षको एमबीबीएसको कूल शुल्क लगभग १५ देखि ३० लाख रुपैयाँ लाग्छ भने बंगलादेशमा यो शुल्क दोब्बर अर्थात् लगभग ६० लाख रुपैयाँ छ। भारतीय विद्यार्थीहरू इरानको तेहरान,कोम र शिराज जस्ता शहरहरूमा अध्ययन गर्छन्। यसबाहेक शिया समुदायका बालबालिकाहरूले कोम र मशहदमा धार्मिक शिक्षा प्राप्त गर्छन्। इराकको नजफ पछि, कोमलाई शिया धार्मिक शिक्षाको प्रमुख केन्द्र मानिन्छ। इजरायल र इरानबीच द्वन्द्व चर्किदै गएपछि त्यहाँ रहेका विभिन्न विदेशी दूतावासहरूले तेहरान छोड्न आफ्ना नागरिकहरूलाई अपिल गरेका छन्।अमेरिकी राष्ट्रपति डोनाल्ड ट्रम्पले पनि तेहरानलाई तुरुन्तै खाली गर्न सल्लाह दिएका छन्।"
नन्दन यादवले त्रीदेशीय श्रृंखलाको सबै खेल गुमाउने,काठमाडौं : नेपालका तीव्र गतिका बलर नन्दन यादवले स्कटल्यान्डमा जारी त्रीदेशीय टी २० श्रृंखलाको सम्पूर्ण खेल गुमाउने भएका छन्। तितवुड क्रिकेट मैदानमा त्रिदेशीय श्रृंखलाको पहिलो खेलमा नेदरल्यान्ड्ससँगको खेलमा अन्तिम ओभर बलिङ गर्ने बेला नन्दनको बुढी औंलामा चोट लागेको हो। उनलाई १९५ ओभरमा बलिङ गरिसकेपछि थ्रोमा आएको बल समाउने क्रममा उनको औंलामा चोट लागेको हो। उनले उक्त खेलमा बुढी औंलामा टेप लगाएर ब्याटिङमा आएका थिए। अन्तिम ओभरमा उनको २ बाउन्ड्रीमा नेपालले खेल सुपर ओभर खेलेको थियो। दोस्रो खेलमा उनलाई प्रतिस्थापन गर्दै बसिर अहमदलाई प्लेइङ सेटमा खेलाइएको थियो। यसअघि नै नेपाली टिमका दुई बलरद्वय सोमपाल कामी र गुल्सन झाले घाइते भएर बाँकी खेल गुमाएका थिए। नन्दनको बुढी औंलाको नङमा चोट लागेको हुँदा उनले १५ देखि २० दिन आराम गर्नुपर्ने अवस्था रहेको नेपाली टिमका व्यवस्थापक माधव कर्मचार्यले अन्नपूर्ण पोष्टलाई जानकारी दिए। नन्दनले यो श्रृंखलाको सबै खेल गुमाउँछ। यसअघि नै हाम्रो बलरद्वय सोमपाल र गुल्सन बाहिरिइ सक्दा अलिकति टिममा समस्या पर्ने जस्तो देखिइरहेको छ उनले भने। सोमपाल कामीको हातमा चोट लागेको र उनलाई ठिक हुन कम्तीमा पनि ५ हप्ताको समय लाग्ने कर्मचार्यले बताए। गुल्सन झाको भने घुँडामा समस्या आएको हो।
नेपालमा सुपर स्पेसियालिटी न्युरो केन्द्र सञ्चालनका चुनौती,"स्वर्गीय प्राध्यापक उपेन्द्र देवकोटाले स्थापित गर्नु भएको देशकै पहिलो स्नायु सेवामा समर्पित उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड अलाइड साइन्सेजको सञ्चालन गर्ने अभिभारा मेरो काँधमा आइपुगेकामा म गौरवान्वित छु। मैले स्नायुसम्बन्धी सेवामा अनुभव गरेका चुनौतीहरूबारे यहाँ केही भन्न चाहन्छु। सरसर्ती हेर्दा, न्युरो स्पेसालिटी केन्द्रले मस्तिष्क र मेरुदण्डसम्बन्धी समस्यामा मात्र सेवा दिने भन्ने लाग्न सक्छ तर वास्तविकता त्यसभन्दा फरक छ। वास्तवमा मस्तिष्क मानव शरीरको केन्द्रीय कमाण्ड भएको हुनाले त्यसको प्रभाव सम्पूर्ण अंग र प्रणालीहरूमा पर्दछ। हृदय गति, हर्मोन सन्तुलन, श्वासप्रश्वासको ढाँचा वा पाचन प्रणाली सबैमा मस्तिष्कको प्रभाव हुन्छ। यसै, अन्तरसम्बन्धले बहुआयामिक स्नायु सम्बद्ध सेवाको प्रयासको आवश्यकता महसुस गराउँछ। हाम्रो केन्द्रमा न्युरोलोजिस्ट र न्युरोसर्जन मात्र होइन, कार्डियोलोजिस्ट, एन्डोक्रिनोलोजिस्ट, नेफ्रोलोजिस्ट, पल्मोनोलोजिस्ट, मनोचिकित्सक, फिजियाट्रिस्ट, क्रिटिकल केयर विशेषज्ञ, फिजियोथेरापिस्टलगायत धेरै विज्ञहरूको सहभागिता रहेको छ। सबैको सहभागिताले जटिल र बहुप्रणालीसँग सम्बन्धित चुनौतीहरूलाई सम्बोधन गरिन्छ। हालसालै न्युरोलोजी र न्युरोसर्जरीको क्षेत्रमा विश्वव्यापी रूपमा तीव्र प्रगति भएको छ, जसमा रोबोटिक सर्जरी, एआईको सहयोगमा निदान, मिनिमली इन्भेसिब अर्थात् सूक्ष्म प्रविधिबाट गरिने शल्यक्रियाको प्रविधि र उन्नत पुनस्र्थापना कार्यक्रमहरू भएका छन्। यी सेवाहरू नेपालमा ल्याउने हाम्रो प्रतिबद्धता भए पनि यात्रा भने सहज छैन। गुणस्तरीय सेवाहरू प्रदान गर्न केवल उपकरण मात्र भएर हँुदैन। त्यसैअनुरूप दक्ष जनशक्ति, अन्तर्राष्ट्रिय अभ्यासको नियमित तालिम, ज्ञान, निरन्तर चिकित्सा शिक्षा र स्रोतको सीमितताभित्र दिगो सञ्चालन आवश्यकता पर्दछ। दक्ष विशेषज्ञहरू दिन प्रतिदिन विदेश पलायन भइरहेको हुनाले जनशक्ति टिकाउन त्यतिकै गाह्रो अवस्था छ। यस्तो अवस्था हुँदाहुँदै पनि हामी यो समस्याको निदान गर्ने प्रयत्न गरिरहेका छौं। एउटै छानामुनि गुणस्तरीय सेवा प्रदान गर्ने लक्ष्य रहेको र सोहीअनुसार सेवा प्रदान गर्दै आएका छांै। हाम्रो अस्पतालको मूल नारा ुएबतष्भलत ँष्चकतु हो। यो केवल नारा मात्र सीमित नभई व्यवहारमा समेत लागू गरिएको छ। हाम्रो स्वास्थ्य प्रणालीका समस्याहरू १ पर्याप्त आपत्कालीन सेवाको अभाव नेपालको इमर्जेन्सी मेडिकल सर्भिस संंरचना कमजोर छ। धेरै एम्बुलेन्सहरूमा अत्यावश्यक उपकरण वा प्रशिक्षित जनशक्ति भएको पाइँदैन। पछिल्लो समयमा भने एम्बुलेन्स संख्या र त्यसले दिने सेवामा वृद्धि भएको छ। नेपाल एम्बुलेन्स सेवाजस्ता पहलले सुधार ल्याउने प्रयास गरेका छन् जस्तो कि १०२ मा फोन गरेर यसको सेवा लिन सकिन्छ। तर, अधिकांश बिरामी अझै पनि ट्याक्सी वा निजी सवारीमा आपत्कालीन कक्ष पुग्ने गरेका छन्, जुन न्युरो बिरामीको हकमा विशेषतः खतरनाक हुन सक्छ। न्युरोसँग सम्बन्धित बिरामीको हकमा अस्पतालपूर्वको सेवा निकै महत्वपूर्ण हुन्छ। २ भ्रामक विज्ञापन बिरामी र उनका आफन्तलाई आकर्षित गर्ने नाममा केही अस्पतालहरूले आफूले दिन नसक्ने र क्षमताभन्दा बाहिरका सेवा पनि विज्ञापनमार्फत दाबी गरेर बिरामीलाई भ्रममा पार्छन्। यस्ता भ्रामक सूचनाले बिरामीले निकै सास्ती बेहोर्नुपरेको यथार्थलाई नकार्न सकिँदैन। ३ बिरामीको खर्च आफैंले बेहोर्नुपर्ने विशेषतः स्वास्थ्य बिमाको पहुँच सीमित हुँदा र विशेषज्ञ सेवामा संस्थागत लगानी नहुँदा समस्या हुँदै आएको छ। नेपाल न्युरोसम्बन्धी विशेषज्ञ सेवा प्रदान गर्नुको चुनौती भनेको बिरामी आफंैले महँगो उपचार खर्च बेहोर्नुपर्ने बाध्यता हो। स्वास्थ्य बिमा प्रणाली कमजोर भएकाले न्युरो सर्जरीजस्ता महँगा उपचारमा बिरामीको परिवारले आर्थिक बोझ बोक्नुपर्ने हुन्छ, जसले परिवारलाई आर्थिक रूपमा डुबाउँछ। पुनस्र्थापन सेवाहरूको खर्च पनि बिमाले नबेहोर्ने हुँदा यो थप आर्थिक बोझ बन्दै आएको छ। ४ विभाजित रिफरल प्रणाली हाम्रो रिफरल प्रणाली व्यवस्थित छैन। हामीले देखेका छौं कि ग्रामीण क्षेत्रमा रहेका बिरामीहरूलाई ठूला अस्पतालमा विशेषज्ञ सेवा, परामर्शका लागि पठाइए पनि त्यहाँ मेडिकल अफिसरले हेरेर घर पठाउने घटना धेरै छन्। स्वास्थ्य बिमाको सवालमा रिफरल सिस्टम केही प्रभावकारी देखिएपनि निजी अस्पतालमा रिफरल प्रणाली झन् कमजोर छ। एउटै अस्पतालले सबै चरणमा उपचार गर्ने प्रवृत्तिले बिरामीको उपचार सेवामा ढिलाई हुन्छ। ५ अनैतिक रिफरल अभ्यास नेपालमा बढ्दो क्रममा रहेको रिफरल अभ्यास भनेको कमिसनको आधारमा हुने रिफर हो। कमिसनको आधारमा बिरामी रिफर गर्ने प्रवृत्ति व्यापक छ। अनुसन्धानहरूले के देखाएको छ भने, सघन उपचार आवश्यक बिरामीहरूलाई अस्पतालहरूले एम्बुलेन्स चालक वा बिचौलियालाई रकम दिएर अस्पतालसम्म ल्याउने गरेका छन्। यस्तो गलत अभ्यासले एकतिर बिरामीको भरोसा तोड्छ र समयमा नै उपयुक्त उपचार पाउँदैन। बिरामी र आफन्तलाई आर्थिक भार पनि बढाउँछ। स्नायुसम्बन्धी उपचारको लागि अत्यन्तै आवश्यक परेका बिरामीहरूलाई प्रायः सबैभन्दा उपयुक्त स्वास्थ्य संस्थामा होइन, सबैभन्दा बढी कमिसन दिने संस्थामा पठाइन्छ। सुधारका बाटाहरू स्नायुसम्बन्धी उपचारको गुणस्तर सुधार र यसको चुनौती सामना गर्न, निम्न उपायहरू अपनाउन आवश्यक देखिएको छ।  प्रणाली मजबुत गर्ने : एम्बुलेन्समा आवश्यक उपकरण राख्न र कर्मचारीलाई तालिम दिन लगानी बढाउन आवश्यक छ। नेपाल एम्बुलेन्स सेवाजस्ता संस्थालाई सशक्त बनाउनु लाभदायक हुन्छ। चिकित्सा विज्ञापनको नियमन : नेपालमा प्रिन्ट र मल्टिमिडियामा औषधि र चिकित्सासम्बन्धी विज्ञापनहरूका लागि कडा नीतिहरू रहेका छन्। तर, बिहान अफिस जाने क्रममा एफएम खोलेर सुन्ने हो भने रोग चट्ट निको पार्ने भन्दै विभिन्न केयर सेन्टरहरूको विज्ञापनले हमला नै गर्छन्। तपाईंले एउटा विज्ञापन याद गर्नुभएको छ, जसमा भनिएको हुन्छ, हामीकहाँ मुटु रोग, बाथ रोग, पायल्स, स्टोन, सुगर, थाइराइड, दम, बाँझोपन, नेत्र रोग, श्वासप्रश्वासको समस्या आदि को उपचार गरिन्छ, त्यो पनि बिनाअप्रेसन, बिनाझन्झट। यस्ता भ्रमपूर्ण विज्ञापनकै आधारमा नै धेरैजसो समस्या भएका बिरामीहरू वैज्ञानिक आधारमा भन्दा पनि आशा बोकेर यस्ता केन्द्रहरूमा जाने गर्दछन्। नेपालमा चिकित्सा विज्ञापनको नियमन न्यूनतम छ र सेवाहरू वास्तवमै उपलब्ध छन् वा छैनन् भन्ने प्रमाण प्रस्तुत गर्न आवश्यक नै पर्दैन। हामीले अब कडा नियमन ल्याउन आवश्यक छ, जसले अस्पताल वा उपचार केन्द्रहरूले गरेका दाबीहरू वास्तविक सेवासँग मेल खाने छन् कि छैनन्, सुनिश्चित गर्नुपर्छ। यस्ता भ्रमपूर्ण दाबी गर्नेलाई कारबाही गर्न आवश्यक छ ताकि आम नागरिकको विश्वास कायम रहोस्। रिफरल प्रणाली एकीकृत गर्नुपर्ने : समयमै उपयुक्त उपचारमा बिरामी पुगोस् भन्ने सुनिश्चित गर्न रिफरल प्रणाली व्यवस्थित गर्न आवश्यक छ। नैतिक रिफरल अभ्यास कार्यान्वयन गर्ने : आर्थिक प्रलोभनमा आधारित रिफरल रोक्न स्पष्ट निर्देशिका बनाउनु र निगरानी प्रणाली लागू गर्न आवश्यक छ। निष्कर्ष नेपालमा सुपर स्पेसाल्टी न्युरो केन्द्र सञ्चालनको यात्रा कठिन भए पनि पारदर्शिता, नैतिकता, एकीकृत र समर्पित प्रयासले हामी नेपालको न्युरोलोजिकल उपचार प्रणालीको चित्र बदल्न नेपालमा सम्भव छ। प्रणालीगत रूपमा रहेका समस्याहरू समाधान गरेर बिरामीलाई प्राथमिकता दिई हामी समावेशी, दक्ष र न्यायोचित स्वास्थ्य प्रणाली निर्माण गर्न सक्छौं।  गुरुङ उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड अलाइड साइन्सेजका प्रमुख कार्यकारी अधिकृत हुन्।"
विश्व बैंकबाट २० अर्ब ७९ करोड सहुलियतपूर्ण ऋण लिइने,काठमाडौं : सरकारले असार २ गते बसेको मन्त्रिपरिषद् बैठकका निर्यणहरू सार्वजनिक गरेको छ । बुधबार मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले असार १६ गतेदेखि २१ गतेसम्म प्रधानमन्त्रीको नेतृत्वमा स्पेनको औपचारिक भ्रमणमा सहभागी हुने नेपाली प्रतिनिधिमण्डल गठन गर्ने निर्णय भएको जानकारी दिए। प्रधानमन्त्रीको नेतृत्वमा २१ सदस्य प्रतिनिधिमण्डल स्पेन जाने उनले बताए। मन्त्रिपरिषद्ले पुल सुधार तथा मर्मत कार्यक्रम तेस्रो चरणका लागि विश्व बैंकबाट प्राप्त हुने करिब २० अर्ब ७९ करोड नेपाली रुपैयाँ बराबरको सहुलियतपूर्ण ऋण स्वीकार गर्ने निर्णय गरेको छ । त्यस्तै दक्षिण कोरिया सरकारबाट बर्दियामा सञ्चालन हुने समावेशी ग्रामीण विकास परियोजनाका लागि प्राप्त हुने करिब १ अर्ब ८ करोड ८० लाख नेपाली रुपैयाँ अनुदान सहायता स्वीकार गर्ने र विश्व बैंक समूहको अन्तर्राष्ट्रिय विकास संस्थासँग रणनीतिक सडक सञ्जाल तथा व्यापारिक मार्ग सुधार आयोजनाका लागि करिब २९ अर्ब ७२ करोड नेपाली रुपैयाँ बराबरको सहुलियतपूर्ण ऋण स्वीकार गर्ने निर्णय भएको प्रवक्त गुरुङले बताए। बैठकले सत्यनिरुपण तथा मेलमिलाप आयोगका सचिव पाराश्वर ढुङ्गानालाई कानुन मन्त्रालयको सचिव पदमा सरुवा गर्ने निर्णय भएको उनले जानकारी दिए। यसैगरी बैठकले नेपाल सरकारको नाममा दर्ता रहेको १० रोपनी जग्गा १५ शैह्याको अस्पताल निर्माण गर्ने आँबुखैरेनी गाउँपालिका तनहुँलाई प्रयोग गर्न दिन स्वीकृति दिने निर्णय गरेको छ। प्रवक्ता गुरुङले निजामति विधेयकलाई रोक्नुपर्ने कुनै कारण नभएको भन्दै प्रतिनिधिसभामा पेश भएर छलफल भएपछि पारित हुने बताए । विधेयक रोक्न सरकारलाई कर्मचारीले दबाब दिएको भन्ने हल्लामा सत्यता नरहेको उनले उल्लेख गरे। प्रवक्ता गुरुङले सरकारी सञ्चारमाध्यमलाई समावेशी बनाउँदै लैजाने सरकारको नीति रहेको बताए।
अमेरिकी राष्ट्रपति ट्रम्प र भारतीय प्रधानमन्त्री मोदीबीच फोनवार्ता,"एजेन्सी : भारतीय प्रधानमन्त्री नरेन्द्र मोदी र अमेरिकी राष्ट्रपति डोनाल्ड ट्रम्पबीच फोनवार्ता भएको छ। उनीहरूबीच ३५ मिनेट लामो कुराकानी भएको भारतीय सञ्चारमाध्यमले जनाएका छन्। कुराकानीमा प्रधानमन्त्री मोदीले भारतको आतंकवाद विरोधी कारवाहीहरू,विशेषगरी अपरेशन सिन्दूरको बारेमा विस्तृत रुपमा छलफल गरेका थिए। यस क्रममा प्रधानमन्त्री मोदीले सैन्य कारवाही रोक्ने विषयमा भारत र पाकिस्तानबीच प्रत्यक्ष छलफल भएको स्पष्ट पारेका थिए। तर, भारत र पाकिस्तानबीच युद्धविरामपछि ट्रम्पले आफ्नो मध्यस्थताका कारण दुई देशबीच युद्धविराम भएको दावी गरेका थिए। भारतीय विदेश सचिव विक्रम मिस्रीले प्रधानमन्त्री मोदी र अमेरिकी राष्ट्रपति ट्रम्पबीच फोन वार्ता भएको बताएका छन्। मिस्रीका अनुसार प्रधानमन्त्री मोदी र राष्ट्रपति  शिखर सम्मेलनमा भेट्ने कार्यक्रम थियो तर, राष्ट्रपति ट्रम्प चाँडै अमेरिका फर्किनु परेपछि उनीहरूबीच भेट हुन सकेन। त्यसपछि राष्ट्रपति ट्रम्पको अनुरोधमा दुई नेताहरूले आज फोनमा कुराकानी गरेका हुन्। विदेशी सचिव मिस्रीले भने,'उनीहरूबीच लगभग ३५ मिनेट छलफल भएको थियो। जसमा पहलगाम आतंकवादी हमला,'अपरेशन सिन्दूर' र त्यसपछिको भारतपाकिस्तान तनावका बारेमा छलफल भएको हो।' विक्रम मिस्रीले अप्रिल २२ मा पहलगाम आतंकवादी हमला लगत्तै राष्ट्रपति ट्रम्पले प्रधानमन्त्री मोदीलाई फोनमा संवेदना व्यक्त गर्दै आतंकवादविरुद्ध भारतको लडाईलाई समर्थन जनाएका थिए। त्यसपछि आज दुई नेताबीच कुराकानी भएको हो। त्यसैले प्रधानमन्त्री मोदीले राष्ट्रपति ट्रम्पसँग अपरेशन सिन्दूरका बारेमा विस्तृत रुपमा कुराकानी गरेका हुन्।"
आज कुनकुन प्रदेशमा हुँदैछ भारी वर्षा ?,"काठमाडौं : हाल कोशी प्रदेश, मधेश प्रदेश, बागमती प्रदेश, गण्डकी प्रदेशका केही भूभाग र लुम्बिनी प्रदेशका पूर्वी क्षेत्रका थोरै भूभागमा मनसुनी वायुको प्रभाव रहेको छ। साथै देशको पश्चिम भूभागमा पश्चिमी वायु तथा स्थानीय वायुको आंशिक प्रभाव रहेको जल तथा मौसम पूर्वानुमान महाशाखाले जनाएको छ। महाशाखाा अनुसार भारतको पश्चिम बंगाल आसपास बनेको न्यूनचापिय क्षेत्रको समेत आंशिक प्रभाव रहेको छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरू र बाँकी प्रदेशका केही स्थानहरुमा मेघगर्जनचट्याङसहित मध्यम वर्षाको सम्भावना रहेको महाशाखाले जारी गरेको बुलेटिनमा उल्लेख छ। कोशी प्रदेश, बागमती प्रदेश, गण्डकी प्रदेश र लुम्बिनी प्रदेशका एकदुई स्थानमा भारी देखि धेरै भारी वर्षाको पनि सम्भावना रहेको छ। देशका उच्चपहाडी तथा हिमाली भूभागका थोरै स्थानहरू हल्का वर्षा हिमपातको सम्भावना रहेको छ। राती पनि कोशी प्रदेश, मधेश प्रदेश, गण्डकी प्रदेश र लुम्बिनी प्रदेशका थोरै स्थानहरू भारी देखि धेरै भारी वर्षाको सम्भावना रहेको छ। कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका धेरै स्थानहरू र बाँकी प्रदेशका केही स्थानहरुमा मेघगर्जनचट्याङसहित मध्यम वर्षाको सम्भावना रहेको छ।"
अमलेखगञ्जमा बाघको आक्रमणबाट एकजनाको मृत्यु,"सिमरा : बाराको जीतपुरसिमरा उपमहानगरपालिका २१ अमलेखगञ्जमा बाघको आक्रमणबाट एकजनाको ज्यान गएको छ । बाघको आक्रमणबाट मृत्यु हुनेमा जीतपुरसिमरा२१ का ५० वर्षीय चन्द्रबहादुर ब्लोन रहेका छन् । ब्लोनको शव दक्षिणकाली सामुदायिक वन क्षेत्रको जंगलमा बुधबार बिहान क्षतविक्षत अवस्थामा फेला परेको हो । ब्लोन मंगलबार दिउँसो बाख्रा चराउन जंगल गएका थिए । जंगलबाट नफर्किएपछि उनको खोजी जारी थियो। जंगलमा खोज्दै जाने क्रममा बाघले खाइरहेकै अवस्थामा शव फेला परेको जीतपुरसिमरा २१ वडाध्यक्ष सुवास श्रेष्ठले जानकारी दिए । शव फेला परेपछि तत्कालै प्रहरी, जनप्रतिनिधि र स्थानीयबासी घटनास्थल पुगेका छन् । अविवाहित ब्लोन लामो समयदेखि दिदीभिनाजुको घरमा बस्दै आएका थिए।"
"राजनीतिक परिवर्तनपछि रोकिएको बाहिरी चक्रपथ, रातो किताबमा पर्छ, काम शून्य","काठमाडौं : काठमाडौं उपत्यकाको भित्री चक्रपथमा बस्ती विस्तार हुन थालेपछि आर्थिक वर्ष २०५६५७ मा बाहिरी चक्रपथको परिकल्पना गरियो । तर, २५ वर्ष भयो, यो परियोजनाको भौतिक प्रगति शून्य छ । त्यसैकारण, आयोजनाको प्रशासनिक र प्राविधिक काम कागजमै सीमित छन् । आयोजनाको कुनै खण्ड पनि निर्माणको चरणमा नगएको आयोजना प्रमुख सुभाष बस्नेत बताउँछन् । हरेक वर्ष रातो किताबमा समेटिनेबाहेक आयोजनाको प्रगति शून्य छ । करिब ७२ किलोमिटर लामो बाहिरी चक्रपथ बनाउन १० खण्डमा विभाजन गरिएको थियो । काठमाडौं, ललितपुर र भक्तपुरका तीन नगरपालिका र तत्कालीन (४० गाविस) लाई छोएर बनाइने बाहिरी चक्रपथ व्यवस्थित बस्ती र दिगो सहरीकरण गर्ने सरकारको महत्वाकांक्षी योजना हो । काठमाडौंमा ३५८, ललितपुरमा १५८ र भक्तपुरमा २१५ किलोमिटर सडक बाहिरी चक्रपथको हुनेछ । हाल काठमाडौं र ललितपुर जोडेको चक्रपथ २७ किलोमिटर मात्रै छ । ०६५ सालमा सम्भाव्यता अध्ययन तयार भएको र १० वर्षभित्र सम्पन्न गर्ने भनिएको बाहिरी चक्रपथको कुल लागत ७२ अर्ब रुपैयाँ अनुमान गरिएको थियो । डीपीआर तयार पारे पनि कार्यान्वयन हुन नसक्दा बाहिरी चक्रपथ विकास आयोजना कार्यालयमा थन्क्याउने काम मात्र भएको छ । नयाँ चक्रपथले उपत्यकाको दक्षिणी एवं पूर्वीभूभाग बढी समेट्ने भन्दै ग्रामीण ती क्षेत्रमा सहज आवागमन हुने र बस्तीहरूसमेत व्यवस्थित हुने तत्कालीन सरकारको भनाइ थियो । उपत्यकाको समग्र विकासका लागि कोसेढुंगा सावित हुने गरी बाहिरी चक्रपथलाई परिकल्पना गरिएको काठमाडौं उपत्यका विकास प्राधिकरणका तत्कालीन प्रमुख आयुक्त डाभाइकाजी तिवारीले बताए । तर, २ दशक अघिदेखि बाहिरी चक्रपथका विभिन्न खण्डको डीपीआर तयार गरे पनि तिनलाई दराजमा थन्क्याउनुपरेको छ, उनले भने, कार्यान्वयन गर्न नसकेपछि यसको कुनै अर्थ छैन । यस्तो हो आयोजना बाहिरी चक्रपथमा काठमाडौंका चोभार, मच्छेगाउँ, सतुंगल, नैकाप, सीतापाइला, नागार्जुन डाँडा, नेपालटार, गोंगबु, टोखा, चपली, कपन, जगडोल, सन्डोल, नयाँपाटी र थलीडाँछी क्षेत्र पर्ने छन् । चक्रपथले ललितपुरको लुभु, सिद्धिपुर, ठैव, धापाखेल, ठेचो, छम्पी, खोकना र बुङ्मती हुँदै चोभार छुनेछ भने भक्तपुरको सिरुटार, दधिकोट, नयाँठिमी, कटुन्जे, सुडाल, बागिश्वरी, झौखेल, दुवाकोट हुँदै चाँगुनारायण भएर थलीडाँछी जोडिनेछ । काठमाडौं उपत्यकाका तीनवटै पुराना सहर र अन्य नवघोषित नगरपालिकाहरूलाई एउटै सडक सञ्जालको माध्यमबाट आपसमा जोडेर व्यवस्थित सहरीकरण गर्ने दीर्घकालीन सोच यसमा लिइएको छ । जग्गा अधिग्रहणमा स्थानीयको अवरोध आएपछि यो चक्रपथ आयोजना जग्गा विकास (ल्यान्ड पुलिङ) प्रविधि र प्रक्रिया अपनाएर निर्माण गर्न लागिएको नेपालकै पहिलो सडक बन्ने अपेक्षा गरिएको हो । बाहिरी चक्रपथको ५० मिटर अधिकार क्षेत्रसहितको मूल सडकको सम्पूर्ण निर्माण खर्च नेपाल सरकारबाट ब्यहोरिने र ५०० मिटर (दायाँबायाँ २५०२५० मिटर सडकको किनारबाट) चौडा क्षेत्रमा ल्यान्ड पुलिङ प्रविधिद्वारा व्यवस्थित सहरीकरण गरिने भनिएको छ । ८ लेन सडकसहित साइकल लेन, हरियाली बेल्ट, फुटपाथ तथा आपांग मैत्री पेटीको समेत व्यवस्था गरिएको छ । काठमाडौंको त्रिभुवन राजपथबलम्बुलाई शून्य किलोमिटर मानेर सुरु हुने यो चक्रपथको निर्माण पूरा भएपछि नैकाप भञ्ज्याङ, थापागाउँ आसपास, स्युचाटार, सीतापाइला, बाहिरी स्वयम्भू, वनस्थली,बालाजु औद्योगिक क्षेत्रको छेउ तथा बाइपास, गोँगबुँ, हिलेडोल, मनमैजु, बालुवाटारको छेउ, टोखासरस्वती क्षेत्र, चपली, चुनीखेल, टुसाल गाउँ, गोकर्णेश्वर, बामथली, नयाँपाटी हुँदै जानेछ । सीतापाइलाबाट हलचोक, गैरीगाउँ (इचंगुुनारायण बाहिर), दौडिनेपानी, नेपालटार, फुटुङलाई चिर्दै १३ किलोमिटर क्षेत्रको टोखासरस्वती क्षेत्रमा मिलाउने गरी थप १५ किलोमिटर सडक निर्माण गर्ने योजना रहेको अवस्थामा बाहिरी चक्रपथको कुल लम्बाइ ८६ किलोमिटरभन्दा बढी हुन जाने देखिन्छ । भक्तपुर क्षेत्रमा थलीडाँछी, चाँगुनारायण क्षेत्र, फुयाँलगाउँ, दुवाकोट, रोकागाउँ, हनुमानटार, लुकुण्डोल, पकाउनेपाटी, खरीपाटी, सुडाल, यङ्डोल, जगाती (इँटा टायल कारखानाको छेउ), भक्तपुर नगरपालिका, हनुमन्ते खोलाको छेउ, अरनिको राजमार्ग, सिर्जनानगर, सल्लाघारी, त्रिभुवन विमानस्थलको बाहिरी क्षेत्र, दधीकोट, गाम्चा भएर निर्माण कार्य अगाडि बढाइने छ । ललितपुरमा लुभु, विष्णुडोल, हरिसिद्धि, दशघर, धापाखेल, ठेचो, जावलाखेल, बुङ्मती, खोकना, कार्यविनायक, बागमतीपुल (चोभार क्षेत्र), पुरानो सिमेन्ट कारखानाको छेउ, कीर्तिपुर क्षेत्र, गाम्चा, मच्छेगाउँ हुँदै, तीनथानाको दक्षिण हुँदै सतुंगलसम्म पुगेर चक्रपथ बनाइने योजना छ । चोभारसतुंगल कहिल्यै अघि बढ्न सकेन आर्थिक वर्ष २०६१६२ को बजेटले समेटेपछि आयोजनाले व्यवस्थित जग्गा एकीकरणको काम सुरु गरेको थियो । केही स्थानमा काम पनि भए । तर, केही स्थानमा स्थानीय बासिन्दाको विरोधले कामले गति लिएन । २०७५ सालतिर चोभारसतुंगल जग्गा एकीकरण कार्यक्रमअन्तर्गत स्थानीय बासिन्दाले मुआब्जा नदिई जग्गा हडप्न थालेको भन्दै सरकारको कार्यशैलीको विरोध गरेका थिए । सो समयमा चोभारसतुंगलका जग्गा रोक्काका लागि जग्गा प्राप्ति ऐनमा छुटेको भन्दै जग्गा अधिग्रहण रोकिएको प्राधिकरणका सर्भेयर सुदीप पौडेल बताउँछन् । जग्गा प्राप्ति ऐन, २०३४ अनुसार जग्गा अधिग्रहण गर्ने भन्ने शब्द छुटेको थियो । लामो समयदेखि रोकिएको चोभारसतुंगल खण्डको काम अहिलेसम्म सुरु हुन सकेको छैन । बाहिरी चक्रपथको सो खण्डमा त्रिभुवन, पृथ्वी, नेपाली सेनाले बनाइराखेको तराइमधेश दु्रतमार्ग (फास्ट ट्र्याक) र काठमाडौंकेरुङ मार्गसमेत जोडिनेछ । फास्ट ट्र्याकका लागि यो सडक चाहिन्छ । फास्ट ट्र्याक ल्याएर खोकनामा जोड्ने अनि बाहिरि चक्रपथबाट जहाँ पनि जान मिल्ने योजना थियो । यो नबनाउने हो फास्ट ट्र्याक ल्याएर कहाँ जोड्ने ? भन्दै पूर्वआयोजना प्रमुख ई किशोर थापा अहिलेको चक्रपथमा ल्याएर फास्ट ट्र्याक जोड्दा त्यसले उपत्यका झन् अस्तव्यस्त हुने बताउँछन् । यो आयोजना जति ढिला भयो त्यति जनतालाई र सरकारलाई महँगो पर्ने उनको तर्क छ । चोभारसतुंगलको खण्ड खोल्न सकिन्छ भनेर नै त्यसमा लागि रहेको आयोजना प्रमुख बस्नेतको भनाइ छ । यसको डीपीआर धेरै पहिला नै भएकाले पुनः डीपीआर गरी आयोजना अघि बढाउनुपर्ने उनी भन्छन् । आउँदो आर्थिक वर्षदेखि यो चक्रपथ निर्माणको प्रथम चरणका रूपमा चोभार, गाम्चा र सतुंगल खण्डको ६६ किलोमिटरमा निर्माण सुुरु प्राधिकरण बताउँछ । प्रथम चरणको निर्माण खण्डमा पर्ने उक्त स्थानमा करिब ८ हजार रोपनी क्षेत्रफल र करिब १४ हजार जग्गाधनी रहेका आयोजनाको प्रक्षेपण छ । मन्त्रिपरिषद्बाट यो खण्ड निर्माण स्वीकृत भई २५ जेठ ०७४ मा राजपत्रमा सूचना पनि प्रकाशन भएको थियो । तर, अहिलेसम्म निर्णायक रूपमा काम अघि बढ्न नसकेको बस्नेत भन्छन् । सरकारले चालु आर्थिक वर्षका लागि २० लाख रुपैयाँ बजेट विनियोजन गरेको छ भने आर्थिक वर्ष २०८२०८३ का लागि १५ लाख रुपैयाँ आयोजनामा बजेट परेको छ । केही आर्थिक वर्षदेखि आयोजनाको बजेट फ्रिज हुँदै आएको छ । बाहिरी चक्रपथको प्रथम खण्ड चोभारसतुंगल खण्डको ५० मिटर सर्भिस ट्र्याक जग्गा एकीकरण आयोजना सञ्चालन गरी खोल्ने कार्यका लागि १५ लाख छुट्ट्याइएको हो । सहरी मन्त्रालयमा जग्गा एकीकरणसम्बन्धी जानकारी गराइ अघि बढ्ने जानकारी गराएको र मन्त्रालय आवश्यक सहयोग गर्ने बताएको बस्नेतको भनाइ छ । स्थानीयले सहयोग गरे भने आगामी आर्थिक वर्षबाट यो खण्डको जग्गा एकीकरणको काम अघि बढ्ने उनी भन्छन् । जग्गा एकीकरणअन्तर्गत प्राधिकरणले जग्गा अधिग्रहण गर्दैन । नमिलेको जग्गालाई योजनाबद्ध रूपमा विकास गरी समुदायलाई हस्तान्तरण गर्छ । जग्गा विकास गरिदिएबापत जग्गाधनीले बाहिरी चक्रपथ र जग्गा विकास गरिने ३५ वर्ग किमी क्षेत्रमा ६, ८ र ११ मिटरका अन्य सहायक सडक निर्माणका लागि आवश्यक जग्गाको योगदान गर्नुपर्ने व्यवस्था गरिएको हो । चक्रपथले ओगट्ने जग्गा ट्र्याकमा ल्याउनै मुस्किल भइसकेको छ । सहर बढ्दै गएर धमाधम घर बनिसके । कति बन्दै छन् । तर, सरकार काम अघि बढाउँदैन, पूर्वप्रमुख आयुक्त तिवारीले भने । चक्रपथ निर्माणका क्रममा करिब ७० हजार रोपनी जग्गा अधिग्रहण गर्नुपर्ने प्रारम्भिक अनुमान थियो । बाहिरी चक्रपथको दायाँबायाँ दुवैतिर २ सय ५० मिटरका दरले जग्गा अधिग्रहण गर्ने सरकारी योजना हो । आठ लेनको हुने उक्त चक्रपथको चौडाइ ५० मिटर हुनेछ । ७२ किलोमिटरमध्ये करिब डेढ किलोमिटर सडक सुरुङमार्ग रहनेछ । बाहिरी चक्रपथ बनाउन चिनियाँ आएका थिए २०७४ सालमा उपत्यकाको बाहिरी चक्रपथ अघि बढाउने भनेर मन्त्रिपरिषद्ले निर्णय गरेपछि केही चिनियाँ कम्पनीले इच्छा देखाएका थिए । जग्गा एकीकरण प्रक्रिया नै टुंगो नलाग्दै चीनले परराष्ट्र मन्त्रालयमार्फत इच्छुक सरकारी कम्पनीको सूची पनि बुझाएको थियो । यसका साथै चीनकै निजी कम्पनी पनि यसमा इच्छुक थिए । उनीहरूले ७२ किलोमिटरको पूरै सडक बनाउने इच्छा देखाएका थिए । त्यो बेला उपत्यका विकास प्राधिकरणले अगाडि बढाइरहेको बाहिरी चक्रपथ निर्माणको फाइल सहरी विकास मन्त्रालयमा पुगेको थियो । तत्कालीक सहरी विकासमन्त्री मोहम्मद इस्तियाक राईले आयोजनाको पूरै खण्ड एकैपटक विकास गर्ने योजना बनाएका थिए । पहिला पनि चिनियाँ कम्पनी चाइना ह्युम्यानिटिज डिप्लोमेटिक प्रमोसन एसोसिएसन र चाइना न्युक्लियर इन्जिनियरिङ एन्ड कन्स्ट्रक्सन ग्रुप कर्पोरेसनको संयुक्त लगानीको कम्पनीले बाहिरी चक्रपथ निर्माण गर्ने इच्छा औपचारिक रूपमै देखाएको थियो । यो कम्पनीले सहरी विकास मन्त्रालय र उपत्यका विकास प्राधिकरणमा बाहिरी चक्रपथ निर्माण गर्न विषयमा प्रस्तुतीकरणसहित आशयपत्रसमेत पेस गरेको थियो । आशपत्रमा कम्पनीले ७० प्रतिशत अनुदान र ३० प्रतिशत ऋणमा बाहिरी चक्रपथ निर्माण गर्ने भनेको थियो । चिनियाँ कम्पनीले प्रति किलोमिटर १ अर्ब रुपैयाँ खर्च हुने उल्लेख थियो । चिनियाँ कम्पनीहरूले आयोजनामा इच्छा देखाएर डेलिगेसन पनि आएको आयोजनाको पूर्वप्रमुख, पूर्वाधार विज्ञ एवं पूर्वसचिव इन्जिनियर किशोर थापा बताउँछन् । पछि उनीहरूले भित्रि चक्रपथ विस्तारमा नै केन्द्रीत भएको उनको भनाइ छ । पुराना डीपीआरले आयोजना नबन्ने सरकारले २०६५ सालमा बाहिरी चक्रपथको सम्भाव्यता अध्ययन गरेको थियो । भित्रि चक्रपथको बाहिरबाहिर पनि बस्तीहरू धेरै बढ्दै शहर विस्तारित हुन थाल्यो । भित्रि चक्रपथले बढ्दो जनघनत्वलाई धान्न सक्दैन भनेर नै बाहिरी चक्रपथको सम्भाव्यता अध्ययन गरिएको थियो । नेपिकन भन्ने सरकारी परामर्शदाता कम्पनीले यसको अध्ययन गरेको आयोजनाका पूर्व प्रमुख ई थापा सुनाउँछन् । यसपछि बाहिरी चक्रपथको ८ खण्डको डिपिआर तयार भएको थियो भने २ वटा खण्ड अरनिको हाइवे र चपली घाँटिबाट गोकर्णेश्वरसम्मको डिपिआर हुन सकेको थिएन । अझै यी खण्डको डीपीआर भएको छैन । तर, भएका डीपीआर पनि धेरै पहिला भएकाले अब पुनः यसको अध्ययन आवश्यक भएको आयोजना प्रमुख सुभाष बस्नेत भन्छन् । धेरै वर्षदेखि कागजात थन्किएका छन्, आयोजना नाम मात्रकै भएको छ । कर्मचारीलाई जागिर खुवाउने काम मात्रै भएको छ, पुरानो डीपीआरले अहिले काम अघि बढ्न सक्दैन, प्रमुख बस्नेतले भने । धेरै वर्षदेखि कागजात थन्किएका छन्, आयोजना नाम मात्रकै भएको छ । कर्मचारीलाई जागिर खुवाउने काम मात्रै भएको छ, पुरानो डीपीआरले अहिले काम अघि बढ्न सक्दैन । सुभाष बस्नेत, आयोजना प्रमुख बाहिरी चक्रपथ विस्तार आयोजना ०७५ सालतिर चोभारसतुंगल जग्गा एकीकरण कार्यक्रमअन्तर्गत स्थानीय बासिन्दाले मुआब्जा नदिई जग्गा हडप्न थालेको भन्दै सरकारको विरोध गरे । जग्गा रोक्काका लागि जग्गा प्राप्ति ऐनमा छुटेको भन्दै अधिग्रहण रोकिएको थियो । सुदीप पौडेल,सर्भेयर, काठमाडौं उपत्यका विकास प्राधिकरण राजनीतिक परिवर्तनको सिकार भयो किशोर थापा, पूर्वआयोजना प्रमुख २०५९ सालमा बाहिरी चक्रपथ बनाउने भनेर जोडदार रूपमा काम अघि बढेको थियो । त्यतिबेला विद्युत् प्राधिकरणको मातातीर्थदेखि खोकना, हरिसिद्धि, ठिमीसम्म गएको हाइटेन्सन लाइनको तलतल यो सडक विस्तार गर्नेे अवधारणा आएको थियो । यो सँगसँगै मेलम्चीको थोक वितरण प्रणालीलाई पनि उपत्यकाभरी बिछ्याउने गरी सहरी विकास तथा भवन निर्माण विभागमा प्रस्ताव गरिएको थियो । प्राधिकरणले, मेलम्चीले र बाहिरी चक्रपथले छुट्टाछुट्टैभन्दा पनि यी तीन योजनाका लागि एकीकृत रूपमा नै जग्गा अधिग्रहण हुँदा फाइदाजनक हुने थियो । सबै सरकारी निकाय भएकाले जग्गा एकीकरण (ल्यान्ड पुलिङ) को अवधारणा अघि सारिएको थियो । निजी जग्गाहरूलाई नै एकीकरण गर्ने र कसैलाई पनि त्यहाँबाट विस्थापित नगर्ने, जग्गाको निश्चित योगदान गराउने र ५० मिटर अधिकार क्षेत्र भएको बाहिरी चक्रपथ बनाउने योजना थियो । अनि त्यसैमा मेलम्चीको थोक वितरण प्रणालीको पाइप र हाइटेन्सन लाइनसँगसंँगै बनाउने अवधारणा बनाइयो । यसमा मेलम्ची र विद्युत् प्राधिकरणले स्वीकार गरेका थिए । यसपछि बाहिरी चक्रपथ आयोजना कार्यालय स्थापना भएको थियो । ०६० सालमा त्यसको पहिलो निर्देशक म थिए । अनि त्यसको विस्तृत सम्भाव्यता अध्ययन गर्नेे काम अघि बढाए । उपत्यकाका सबै नगरपालिका र गाउँपालिकामा सार्वजनिक छलफल कार्यक्रम पनि चलाइएको थियो । आयोजना अन्तरगत पर्ने कित्ता कित्ताको सबै विवरण लिएर राखियो । तर, २०६२६३ को राजनीतिक परिवर्तनसँगै यो आयोजनामा सरकारको अनिच्छा देखायो । अरू केही नभए पनि चोभारदेखि सतुंगलसम्मको साढे ६ किलोमिटर बनाउने प्रस्ताव गरियो, जहाँ एउटा पुल पनि बनाउनुपर्दैनथ्यो, जग्गा पनि खाली थियो । त्यसमा मात्रै भए पनि बनाउ भनेर प्राधिकरणले पनि धेरै प्रयास गर्यो, तर राजनीतिक नेतृत्वले त्यसलाई सकारात्मक रूपमा लिएन । अहिले हरेक वर्ष रातो किताबमा पर्छ, तर काम भने केही हुँदैन । अहिलेको चक्रपथभन्दा करिब ८ किलोमिटरसम्म बस्ती फैलिएको छ । अझ पनि सबै खण्डमा नभए पनि सम्भव भएका स्थानमा जग्गा एकीकरण गरी बाहिरी चक्रपथको विकास गर्न सकिन्छ । जग्गा एकीकरणमा घर भत्काउनु पर्दैन । राजनीतिक इच्छाशक्ति नभई अघि बढ्दैन । प्राविधिक रूपमा प्रशासनिक रूपमा धेरै खर्च भएको छ । यो बनाउनै पर्छ, जनतालाई नै दुःख हुन्छ । बाहिरी चक्रपथलाई सरकारले नै बाहिर राख्यो डाभाइकाजी तिवारी काठमाडौं उपत्यका विकास प्राधिकरणका तत्कालिन प्रमुख आयुक्त ७२ किलामिटरको यो पूर्णआयोजनामा स्रोत जुटाउन नसकेपछि एउटा खण्ड भए पनि गरौं भनेर चोभारसतुंगल करिब साढे ६ किलोमिटर निर्माण गर्न खोजिएको थियो । तर, सरकारभित्रका केही दलका असन्तुष्टिका कारण बाहिरी चक्रपथ बनाउन हुन्न भन्ने भयो । ०७५ सालतिर हजार १२ सय कित्ता ३ आनाभन्दा सानो छ, तिनलाई घडेरीको रूपमा सरकारले मुआब्जा दिने रकम छैन, राज्यलाई घाटा हुन्छ भन्दै सरकारबाट नै विरोध भएको थियो । पछि फेरि प्रस्तावित सिंगो चक्रपथको जमिन रोक्का राख्ने कुरा भयो । ३ महिना लगाएर सिंगो चक्रपथको सबै नक्सा तयार पारेर दिए । कुरा बंगाएर निर्णय नै गरेनन् । चक्रपथको छेउछाउमा भएका जग्गाहरू रोक्का राखौं न भन्दा पनि रोक्का राख्न दिएनन् । यो आयोजना यस्तै भएर टरेर गइरहेको छ । अब कसरी बाहिरी चक्रपथ बन्न सक्छ ? पछि पनि कम्तीमा अरनीको र त्रिभुवन राजमार्गलाई वाइपास रोड चाहिन्छ । बनेपातिरबाट आएका मानिसहरू थानकोट कट्नुपर्यो भने सहरभित्र नपसी बाहिर बाहिरबाट नै जाओस् भनेर यसको अवधारण ल्याइएको थियो । हाइटेन्सन लाइनको तल तलबाट पनि खोल्न सकिन्छ कि भनेर लागियो । जति गर्दा पनि कसैले पनि अघि बढाएन । योजना अघि नबढाउने हो भने खारेज गरौं भनेर पनि सार्वजनिक लेखा समितिमा प्रस्ताव गरेको हो । अहिले नाममत्रको बाहिरी चक्रपथ छ । प्राधिकरण नै बागमति सभ्यतामा गाभिने जस्तो छ । सुरुमा सहरी विकास विभागले यो आयोजना बनायो, विभागलाई ल्यान्डपुलिङको अधिकार नभएपछि नगर विकास समितिलाई हस्तान्तरण गरे र त्यहाँबाट प्राधिकरण गयो । तर, पनि बन्न सकेन ।"
ग्वार्को ओभरपास शुक्रबारबाट सञ्चालन हुने,"०८० साल फागुनमा नै सम्पन्न गर्ने गरी आयोजना अघि बढाइएको भए पनि पटकपटक म्याद थपिएको थियो। काठमाडौं : ग्वार्को ओभरपास शुक्रबारबाट सञ्चालनमा ल्याइँदैछ। ललितपुरको ग्वार्कोस्थित मुलुकको पहिलो ओभरपासमा चार दिनपछि सवारीसाधन सञ्चालन हुने तयारी गरिएको छ। प्रधानमन्त्री केपी शर्मा ओलीले शुक्रबार ओभरपासको उद्घाटन गर्ने कार्यक्रम तय भइसकेको छ। उद्घाटनसँगै ओभरपासबाटै सवारीसाधन सञ्चालन गरिने भौतिक पूर्वाधार तथा यातायात मन्त्रालयले जानकारी दिएको छ। गएको शनिबार भौतिक पूर्वाधार तथा यातायात मन्त्री देवेन्द्र दाहालसहित सडक विभागको नेतृत्वले स्थलगत निरीक्षण गरी सवारीसाधन सञ्चालनको तयारी गर्न निर्देशन दिएको थियो। ओभरपासको मुख्य संरचना निर्माणकार्य पूरा भएसँगै अब सवारीसाधन सञ्चालनको तयारी गरिएको सडक विभाग, गुणस्तर, अनुसन्धान तथा विकास केन्द्रका सिनियर डिभिजनल इन्जिनियर प्रदीप भण्डारीले जानकारी दिए। ०७८ सालबाट ओभरपास निर्माण सुरु गरिएको थियो। ०८० साल फागुनमा नै सम्पन्न गर्ने गरी आयोजना अघि बढाइएको भए पनि पटकपटक म्याद थपिएको थियो। मुख्य संरचनाको निर्माण पूरासँगै लेन सेपरेटर राख्ने, लाइनिङ गर्ने, ट्राफिक बत्ती जडानलगायतका काम पूरा भएपछि सवारीसाधन सञ्चालन हुने अवस्थामा पुगेको भण्डारीले जानकारी दिए। यो ओभरपास सञ्चालनपछि सवारीले ग्वार्कोमा रोकिनु नपर्ने र अनवरत घुम्न पाउने छन्। काठमाडौं उपत्यकाको चक्रपथमा विद्यमान सवारी आवागमनको अत्यधिक चापलाई व्यवस्थापन गर्न सरकारले ग्वार्कोचोकमा ओभरपास निर्माण शुरु गरेको थियो। चक्रपथ विस्तार आयोजनाअन्तर्गत विस्तारित सडक खण्डमा कोटेश्वरदेखि कलंकीसम्म जाम हुने तीन क्षेत्रमध्ये ग्वार्कोचोकमा पहिलो ओभरपास निर्माण भएको हो। ६ मिटर उचाइ र ४ सय ५५ मिटरको लम्बाइ हुने ओभरपासमा ग्राउन्ड क्लियरेन्स ६ मिटर तथा सवारीसाधन चढ्नका लागि १ सय ८० मिटर दायाँतर्फ र १ सय १० मिटर बायाँतर्फ याम्प निर्माण गरिएको छ। २०७८ साल फागुन १२ गते राष्ट्रियस्तरको प्रतिस्पर्धामार्फत आशिषसमानान्तर रेलिगेर जेभीले १७ करोड ६ लाख ८८ हजारमा ओभरपासको ठेक्का पाएको हो। २०८० फागुन १२ गते सम्पन्न गर्ने सुरुको म्यादमा सम्पन्न नभएपछि २०८१ पुस ८ गतेसम्मको म्याद थप भएको थियो। ठेकेदार कम्पनीले पुस ८ गतेसम्म सम्पन्न नगरेपछि चैत्र मसान्तसम्मको भाका मागेको थियो। उक्त भाकाअनुसार काम भइरहेकोमा ओभरपासको ४० मिटरको पुनर्निर्माणले थप एक महिना म्याद सारिएको थियो। २०८२ वैशाखभित्र ग्वार्कोको ओभरपास निर्माण सम्पन्न हुने लक्ष्य लिइएकोमा वर्षाका कारण थप एक महिना निर्माण पर सारेको उनले बताए। ललितपुरको ग्वार्को चोकमा निर्माणाधीन ओभरपास इन्जिनियरिङखरिद र निर्माण (ईपीसी) मोडलमा अघि बढाइएको हो। यो मोडलअन्तर्गत ठेकेदार कम्पनीले तोकिएको अवधिमा निर्माण सम्पन्न नगरे हर्जना तिर्नुपर्ने व्यवस्था छ। सोहीबमोजिम कम्पनीले हर्जना तिरिरहेको सडक विभाग, गुणस्तर, अनुसन्धान तथा विकास केन्द्रले जनाएको छ। यसमा सरकारलाई थप भार भने पर्दैन। पहिलो म्याद थपपछि निर्माण कम्पनीले काम सक्काउनुपर्ने म्याद २०८१ पुस ८ गतेसम्म थियो। त्योभन्दा पछिको हरेक दिनको ००५ प्रतिशत ठेक्का लागतबराबरको हर्जना तिर्नुपर्छ। जति ढिला हुन्छ हर्जना रकम बढ्दै जाने र अधिकतम १० प्रतिशतसम्म (२०० सय दिन कटेपछि) पुग्ने बताइएको छ। ग्वार्को ओभरपास निर्माणबाट चक्रपथको सातदोबाटोकोटेश्वर सडक खण्ड, मंगलबजारइमाडोललुभु सडक खण्डमा सवारी आवागमन सहज हुने अपेक्षा गरिएको छ। तर, यसले सवारी जामको दीर्घकालीन समाधान नगर्ने यातायातविज्ञ आशिष गजुरेल बताउँछन्। चौडा सडकले ट्राफिक जामको समस्या केही समयका लागि राहत दिए पनि विस्तारै सवारीसाधनको संख्या बढेपछि पुनः जामको समस्या दोहोरिने उनको भनाइ छ। दिनप्रतिदिन सवारीसाधनको संख्यामा वृद्धि हुने भएकाले ट्राफिक समस्या फेरि केही समयपछि आउने निश्चित छ। करिब १४ लाख सवारीसाधन गुड्ने काठमाडौं उपत्यकामा हालका वर्षमा ट्राफिक व्यवस्थापन निकै ठूलो चुनौती बन्दै आएको छ। बढ्दो सवारीका कारण उत्पन्न भएको यो समस्या तत्काल सजिलै समाधान हुने पनि देखिँदैन। सवारी चाप घटाउन सार्वजनिक सवारीलाई प्रभावकारी रूपमा सञ्चालन गर्नुपर्ने उनी बताउँछन्। उनका अनुसार ४ प्रतिशतभन्दा कम सार्वजनिक सवारी संख्या भएको नेपालमा ६५ लाख सवारी दर्ता छन्। सवारीको कुल संख्याको ८० प्रतिशत मोटरसाइकल छन्। भरपर्दो सार्वजनिक यातायात भयो भने उपभोक्ताले निजी सवारीको माध्यम परिवर्तन गर्छन्, उनले भने, यसले मात्र दीर्घकालीन रूपमा सडक जाम रोक्छ।"
नियुक्ति नमागौं न ल !,"सरकारले कुलिङ पिरियड नराखोस्, सिधै क्लोज नै गरोस्। यो विरोध हैन, सेवाग्राही र आमनागरिकको बकपत्र हो। पछिल्लो समय प्रस्तावित निजामती विधेयकको मस्यौदालाई लिएर सचिवहरू बेचैन भएको सुनिन्छ। केही सरोकार व्यक्त भएको समाचारहरू बाहिरिएका छन्। सरोकारचाहिँ सेवाप्रवाह कसरी सहज र प्रभावकारी बनाउने, नागरिकमैत्री कसरी हुने, भ्रष्टाचार कसरी रोक्ने, रिसवत कसरी बन्द गर्ने भन्ने खालको हुनुपथ्र्यो तर छैन भनिन्छ। अन्य नियुक्तिका लागि दुई वर्ष कुलिङ पिरियडको प्रस्ताव उपर हुल बाँधेर विरोध हुँदैछ, लबिङ बाक्लिएको छ। शक्ति केन्द्रमा अनुनयविनय बढ्दो छ। सार्वजनिक प्रशासनका विख्यात ज्ञाता रोवर्ट डाल भन्छन्, कर्मचारीतन्त्र हरेक देशको स्थायी सरकार हो। निर्वाचित सरकार आउँछन्जान्छन् तर कर्मचारी निरन्तर र अविछिन्न रहन्छन्। गएपछि चाहिँ आउँदैनन्। तर यहाँ सचिवहरू भन्दैछन्, फेरिफेरि र लगत्तै आउन पाउनुपर्यो। अहिले पनि सचिवहरूले कुलिङ नराखौं भनेका हुन्। कुलिङ नराखेर के गर्ने भन्ने विकल्प छैन, केवल कुलिङ नराख्नेमात्र छ। संसद्ले आँट गरोस्, कुलिङ हटाओस् र क्लोज नै गरोस्। राष्ट्रिय आवश्यकता तथा अनुभव हेर्दा सचिवहरूलाई अन्य नियुक्तिका लागि कुलिङमा राख्नु चाहिँ हँुदैन, क्लोज अर्थात् बन्द नै गर्नुपर्छ। सचिव अथवा उच्च पदस्थ कर्मचारी विज्ञता र दक्षताको उपमा होइन, केवल एक अनुभवी प्रशासक हो। उसको अनुभवको आवश्यकता परेमा आयोग तथा निकायहरूले परामर्श गर्न सक्नेछन्। लामो समय सेवारत रहेकाले अब काम गर्न सक्दैनौं, बसी खानु भनेर राज्यले निवृत्तिभरण दिएको हुन्छ। फेरि काम गर्न सक्छु भन्नु राज्यको बुझाइ तथा मान्यताको बर्खिलाप पनि हो, राज्य संयन्त्रको अपमान पनि हो। राज्यविरुद्घको हल्काफुल्का खालको अपराध नै हो। यदि काम गर्न सक्छन् भन्ने मान्यता हो भने कर्मचारी उमेर हद नै बढाएर ६३ अथवा ६५ नै पुर्याउनु पर्छ। राज्यलाई पनि भार कम हुन्छ। आयोग र नियोगलगायतका नियुक्तिहरूमा कर्मचारी सञ्जाल बाहिरका विज्ञ, दक्ष, योग्य काविल, अनुभवी व्यक्तिलाई स्थान दिनुपर्छ। खुला आह्वान र कार्ययोजना प्रस्तुतिको आधारमा अवसर दिइनुपर्छ। निवृत्त कर्मचारीको गफिने चौतारोमात्रै भएका कारण यी खालका निकायहरूले उल्लेख्य कार्यसम्पादन पनि गरेका छैनन्, नागरिकमा भरोसा र विश्वाससमेत छैन। अधिकांश यी आयोगहरू तिनै कर्मचारीमाथि समेत निगरानी राख्नुपर्ने, निरीक्षण गर्नुपर्ने दायित्वका पनि हुन्छन्। अनि त्यही समूह र धरातलबाट आएको व्यक्तिले कसरी उनीहरूको निगरानी गर्न सक्छ ? सामान्यतया कर्मचारी प्रणाली र समूहभित्र पदलाई जिम्मेवारी भन्दा रवाफ, अहंकार अनि आत्मरतिको रूपमा प्रस्तुत गर्ने प्रचलन छ। देशमै बसेर केही गर्छु भन्ने मनोभावनाले ओतप्रोत कोही पनि व्यक्तिलाई सरकारी अफिसमा केही काम गर्न पठायो भने फर्कंदा यो देशमा बसेर काम छैन भन्ने निष्कर्ष सुनाउँछ। सार्वजनिक खपतका लागि लागि देशमा सम्भावना र भविष्य छैन भनेर मानिस बिदेसिए भनिन्छ। तर देश छाड्ने सोच कहाँबाट पलायो भन्दा कर्मचारीको व्यवहारबाट भन्ने निष्कर्ष निष्किएका कयौं शोध अनुसन्धानमा सरोकारवालाको ध्यान जाँदैन। उनीहरू स्वयं पदासीन रहँदा ती समस्या सुधार्न किन प्रयत्न गरेनन् ? आफ्ना पालामा केही नगर्ने, सबै लथालिंग बनाउने अनि निवृत्तापछि सबै ब्रह्मज्ञान पलाउने कस्तो अलौकिकता हुन्छ ? पंक्तिकारले समेत एकदुई निवृत्त उच्च पदस्थहरूसँग सहकर्मीकै रूपमा केही अनुभव लिएको छ। एक मिनेट पनि नलाग्ने एउटा उत्तर दिनलाई जुम्लामा एउटा कुनै घरभित्र उनले देखेको मछेड कस्तो थियो भन्ने बताएर उत्तरको भूमिका सेट गर्न दुई घण्टा लगाउँछन्। अन्तिममा समय फोगटमा खर्च नगरौं, अनावश्यक कुरा नगरौं भन्ने गहिरो र मर्मस्पर्शी सन्देश पनि दिन्छन्। अर्को जिज्ञासा, कसैले सोधिहाल्यो ः कमिलो कसरी मार्न सकिन्छ ? उत्तर यस्तो हुन्छ। चिनीको बट्टामा खुर्सानीको धुलो मिसाउने। चिनी खान कमिला गएको बेला उसले खुसार्नी पनि खान्छ। पिरो भएर स्वाँस्वाँ गर्न थाल्छ। नजिकै एउटा सानो पोखरी खनिदिने हो भने त्यहाँ कमिलो पानी खान जान्छ। पोखरीको डिलमा एउटा सानो दाउरो राखी दिने, कमिलो आएर घाम ताप्छ। त्यही दाउरामा एउटा बिस्फोटक पदार्थसमेत जडान गरी राख्ने। घाम ताप्दै गर्दा बिस्फोटक पदार्थ पड्कन्छ। कमिलो घाइते हुन्छ, त्यसलाई अस्पताल लैजाने। अवस्था कमजोर भएकाले भेन्टिलेटरमा राखेर उपचार गर्ने। अक्सिजन मास्क पनि लगाइदिएको हुन्छ। डाक्टर यताउता लाग्नुभएको बेला खुसुक्क अक्सिजन मास्क तानिदिने। कमिलाको देहवसान भइहाल्छ। अपवादबाहेक उच्चपदस्थ सरकारी कर्मचारीको काम गराइ र कार्यसम्पादन प्रक्रिया यही उत्तर जस्तै हुन्छन्। जिन्दगीको ३०४० वर्ष यति रोमाञ्चक हिसाबले बिताएपछि फेरि २४ वर्ष किन तनाव लिन खोज्नु सचिवहरूले ? हुन त उनीहरू आफूलाई राष्ट्रसेवक भनेर परिचित गराउन लालायित हुन्छन्। तर के कति राष्ट्रसेवा भएको छ भन्नेमा चाहिँ सेवाग्राही नै भलिभाँती जानकार छन् नै। यद्यपि यो सबैका हकमा लागू नहोला। फेरि त्यस्तै सेवाका लागि नागरिकमा खै के आशक्ति बाँकी होला र ? सरकारका कर्मचारीहरूबाट हुनुपर्ने सहज सार्वजनिक सेवाप्रवाह र भ्रष्टाचार नियन्त्रण सुशासनको प्रधान आधार हुन्। आम मानिसले सरकार कस्तो छ भन्ने विचार निर्माण मन्त्रीका आचरण, अनुहार वा रूपरंग देखेर गर्दैनन्। लेखक चार्लस मुरेको पुस्तक इन् परसुयट अफ ह्यापिनेस एन्ड गुड गभर्मेन्टका अनुसार सरकारी कर्मचारीले सेवाग्राहीलाई गर्नेे सहयोग, सम्मान, सहज सेवाप्रवाहले सरकारमाथि नागरिकको धारणा निर्माण हुन्छ। नागरिकका लागि सरकारको अनुभूति सरकारी बेतनभोगी राष्ट्र तथा नागरिकको सेवामा खटिएका कर्मचारीको आचरण, व्यवहार तथा कार्यसम्पादनको समिश्रण हो। डेनमार्क, फिनल्यान्ड, स्विडेन, न्युजिल्यान्डलगायत देशमा सरकारी कर्मचारीको निष्कलंकता, पारदर्शिता तथा सेवाभावकै कारण अति न्यून भ्रष्टाचार भएको हो। हाम्रोमा सरकारी कामकाजमा र सरकारी कर्मचारीबाटै चरम भ्रष्टाचार हुन्छ। ट्रान्सपरेन्सी इन्टरनेसनलको सर्वेक्षणमा हामी १८० देशमध्धे कम भ्रष्टाचार हुने सूचीको १०८औं स्थानमा छौं। लगभग ८३ प्रतिशत भ्रष्टाचार सरकारी निकायमा देखिन्छ। अनि यो संयन्त्रलाई नै फेरिफेरि नियुक्ति दिनुपर्ने न त बाध्यता छ, न त औचित्य। तर दिनुपर्छ भनेर माग्नलाई पनि अलिकति लज्जाबोध त हुनुपथ्र्यो कि ? आत्मज्ञानबाट आभाष नभए व्यावहारिक ज्ञानबाट त आत्मसात् गर्नुपर्छ। सरकारकै कर्मचारीबाट सरकारले निर्माण गर्न लागेको विधिविधान र ऐनको विरोध स्वयं सरकारको पनि विरोध होइन र ? अझ निवृत्तिभरण समेत बुझिराख्ने अनि फेरि नियुक्ति पनि खोज्नेजस्ता अनियमितता पनि नहटेका होइनन र ? अधिकांश निवृत्त सचिव तथा उच्च पदस्थहरू सेवाप्रवाह कमजोर भएको, भ्रष्टाचार नरोकिएको, बेथिति नियन्त्रण नभएको, लापरबाही तथा गैरजिम्मेवारी नसुध्रिएको, कमिसनको जालो नतोडिएको भनेर चोक, चउर अनि चिया पसलदेखि गैरसरकारी तथा विदेशी दातृ निकायका सभासम्मेलनमा कोकोहोलो गरेको यो पंक्तिकारले दैनानुदिन देखिरहेको छ। तर उनीहरू स्वयं पदासीन रहँदा ती समस्या सुधार्न किन प्रयत्न गरेनन् ? आफ्ना पालामा केही नगर्ने, सबै लथालिंग बनाउने अनि निवृत्तपछि सबै ब्रह्मज्ञान पलाउने कस्तो अलौकिकता हुन्छ ? यो पनि अनुसन्धानको एउटा नयाँ क्षेत्र बन्न सक्छ। तसर्थ लामो समय सेवारत भएर निवृत्त भएका कर्मचारीलाई सरकारले अझै दुःख दिन खोज्नु हितकर तथा मानवीय पनि हुँदैन। उनीहरूलाई पेन्सन छँदैछ, बरू अलिकति बढाओस्। जिन्दगीभर घरपरिवार त्यागेर देश र नागरिकको सेवा इमान्दारिताका साथ गरे भन्ने भ्रम भरिएको छ। अब परिवारसँग बस्न देओस्। पढाइमा अब्बल भएर सेवा प्रवेश त भइयो, प्रवेशपछि देश र नागरिकको गहिरो सेवामा तल्लिन हुनुपर्दा चित्त बुझ्नेगरी पढ्न नपाएकोमा पछुतो पनि होला। त्यसैले पढ्न देओस्। नागरिक र देशका लागिमात्र काम गरेको तर आफूहरूलाई खासै ध्यान नदिएको देखेर बिरक्तिएर उनीहरूका सन्तति विदेशतिर गएर बसेका छन्। बरू भेटघाट र पुनर्मिलन गर्न समय दिओस्। त्यसैले सरकारले उनीहरूले भनेको सुनोस्, आँट गरोस्। कुलिङ नराखोस्, सिधै क्लोज नै गरोस्। यो विरोध हैन, सेवाग्राही र आम नागरिकको बकपत्र हो।"
हङकङेली नेपालीको पहिलो महिला सगरमाथा आरोही एन्जला,"हङकङ : तीन पटकको सगरमाथा चढ्ने प्रयास अनि करिब २ करोड नेपाली रुपैयाँ खर्च, अन्ततः एन्जला राईले विश्वकै शिखर सगरमाथामा आफ्नो पाइला राखिन् । हङकङलाई कर्मथलो बनाएका नेपालीको जनसंख्या करिब ४० हजार छ । ती सबैको प्रतिनिधित्वमूलक पहिलो महिला सगरमाथा आरोही बन्न सफल भइन् एन्जला । पूर्वी धरानमा बुवा दिलीपकुमार राई र आमा शर्मिला राईको कोखबाट जन्मिएकी राई वैदेशिक रोजगारीका सिलसिलामा सन् २०१० मा हङकङ आइन् । रेस्टुरेन्टका विभिन्न तहमा काम गर्दा गर्दै हिमालप्रतिको मोहले उनलाई घरीघरी पहाडका चुचुरोमा पुर्याइरहन्थ्यो । सानैमा प्रथम महिला सगरमाथा आरोही पासाङ ल्हुमो शेर्पाको जीवनी र हिमालमै भएको अन्त्यले सगरमाथाप्रतिको अनेकन जिज्ञासा एन्जलामा थियो । के छ त्यस्तो राज सगरमाथामा ? मृत्युको भय हुँदाहुँुदै पनि किन चढ्छन् मान्छेहरू ? जस्ता प्रश्नको जवाफ उनी आफैंभित्र खोज्थिन् । हङकङको अग्लो डाँडाकाँडामा चढेर सगरमाथाको शिखरमा पुग्ने अभिलाषा बोकेर हिँडेकी उनलाई नेपाल बिदा मनाउन गएको बेला हिमाल आरोहणसम्बन्धी कार्यशाला गोष्ठीले अझ सगरमाथाको नजिक बनायो । कोरोनाले संसार आतंकित बनाइरहँदा एन्जला हिमाल आरोहणको भरपुर तयारी गरिरहेको थिइन् । सानासाना हिमालहरू चढ्दै आफूलाई हिउँसँग अभ्यस्त बनाउँदै थिइन् । मामाघर खोटाङबाट छर्लंग देखिने हिमालहरूसँग पौठेजोरी खेलिरहेकी थिइन् । आफ्नो कर्मथलो हङकङ फर्किए पनि हिमाल चढ्ने आफ्नो सपना र योजनालाई मर्न दिइनन् । सगरमाथाको आरोहण गर्नुपूर्व ६ हजार फिट माथिका हिमालहरू आरोहण गर्नुपर्ने नियमलाई पछ्याउँदै उनी लोबुचे, आइल्यान्ड पिकहरूको आरोहण सुरु गरिन् । सपना देख्नु जस्तो सजिलो थिएन, पूरा गर्नु । एन्जला हाई अल्टिटुल, टन्सिललगायत गम्भीर स्वास्थ्य समस्याबाट गुजिँ्रदै बेसक्याम्पबाटै रेस्क्यु हुनुपर्यो । अनेकन समस्या र पीडाले एन्जलालाई सपना र दृढ संकल्पबाट किमार्थ टाढा लान सकेन, अझ बलियो बनायो । फलत, मे १८, २०२५ तारिकका दिन बिहान ४ बजेर २१ मिनेट जाँदा विश्कै सर्वोच्च शिखर सगरमाथामा पाइला टेकिन् एन्जलाले । किरात राई, हङकङ र नेपालको झन्डा फहराइन् । एन्जला भन्छिन एकदिन मरेरै जाने हो, किन डराउनु मृत्युसँग ? परिवार, आफन्त साथीभाइ सबै डराउँछन्, अब हिमाल नढ्न भन्छन्, तर मेरो मन, नाता सबै हिमालसँग जोडिएको छ । अब केही गर्छु, कहीँ जान्छु अनि कमाएको खर्च गर्छु भने त्यो हिमालमै हुनेछ ।"
पार्टी हेडक्वाटरमा कांग्रेसको केन्द्रीय कार्यसमितिको आकस्मिक बैठक,"काठमाडौं : नेपाली कांग्रेसको केन्द्रीय कार्यसमितिको आकस्मिक बैठक जारी रहेको छ। केन्द्रीय कार्यसमितिको आकस्मिक बैठक आज पार्टीको केन्द्रीय कार्यालय ललितपुरमा बसेको हो। कांग्रेसका मुख्य सचिव कृष्णप्रसाद पौडेलका अनुसार बैठकमा केन्द्रीय कार्यसमितिका पदाधिकारी, सदस्य एवं आमन्त्रित सदस्यहरू बोलाइएको छ। कांग्रेसका पूर्वसांसद ढुण्डिराज शास्त्री पौडेलको सोमबार निधन भएपछि त्यसको शोक प्रस्ताव पारित गर्न आजको बैठक बोलाइएको हो । बैठकमा समसामयिक विषयमा पनि छलफल हुनेछ। यसअघि आगामी असार १५ गते बस्ने गरी केन्द्रीय समिति बोलाइएको छ।"
"बालबालिकामा डिप्रेसन, कसरी ? किन ?","एक जनाले बुवाले आफ्नो १० वर्षको छोरोलाई काठमाडौंको एक चर्चित बोर्डिङ स्कुलमा भर्नाका लागि ठूलो तयारी गरे। घरमै ट्युटर राखे। तर पनि छोरा प्रवेश परीक्षामा अनुत्तीर्ण भए। तर उनीसँगै प्रवेश परीक्षा दिन गएकी छोराकी छिमेकी साथी चाहिँ उत्तीर्ण भइन्। जबकि ती छात्राले ४ कक्षामा सिर्जनले भन्दा कम नम्बर ल्याएकी थिइन्। जसले गर्दा सिर्जनका बाबुआमा छोरादेखि आगो भए, छोरा पनि निकै खिन्न। बाबुले अब यसरी गाली गर्न थाले कि भनिसाध्य छैन। सधैं हंसमुख रहने छोरा अब बिस्तारै मुर्झाएको फूलजस्तो देखिन थाले। बाहिर खेल्न पनि जान छोडे। किताब समाएर बसे पनि केही बुझ्न छोडे। एकान्तमा टोलाएर बस्न थाले। स्कुल जाने बेलामा उसको टाउको दुःख्न थाल्यो। कहिलेकाहीँ बान्ता नै हुन्थ्यो। डाक्टरलाई देखाउँदा सबै रिपोर्ट सामान्य देखियो। बाबु भने छोरादेखि ज्यादै क्रुद्ध थिए। भन्थे, यसलाई केही भएको छैन। पढ्नुपर्छ भनेर यसले स्वाङ पारेको हो। तर पनि आमाको मन मानेन। उनले मनोचिकित्सककहाँ पुर्याइन्। डिप्रेसनबाट पीडित भएको देखियो। मनोचिकित्सकले उपचार अगाडि बढाए। बिनाऔषधि मनोपरामर्श (साइकोथेरापी)द्वारा बिरामी केही दिनमै ठीक भए। बालबालिकामा डिप्रेसन : युवा तथा वृद्धवृद्धामात्र होइन कि हिजोआज थुपै्र कलिला बालबालिकासमेत यसरी डिप्रेसनको चपेटामा परेका छन्। तीन, चार वर्षका कलिला बालबालिका समेत डिप्रेस्ड हुने गरेका छन्। वास्तवमा नेपालको बोर्डिङ स्कुलको शिक्षाले बालसंसारलाई ज्यादै कठिन र यातनापूर्ण बनाइदिएको छ। एक दर्जन किताब, त्यत्ति नै बाक्ला कापीहरूको भकारी भारी तथा गृहकार्यको भयंकर बोझ, कडा प्रतिस्पर्धा र अब्बल नम्बर ल्याउने होडले कलिला मस्तिष्कहरू डिप्रेसनले नराम्रोसँग थलिएका छन्, कलिला बालबालिका हिँड्न नपाउँदै बेस्सरी थिचिएका छन्। त्यसैले त कतिपय बालबालिकाको सिक्ने क्षमता नै घट्दै गएको छ। स्मरण शक्ति नै कमजोर हुँदै गएको छ। किन हुन्छन् विद्यार्थी कमजोर : बालबालिकाको मस्तिष्क विकासका आधारमा उनीहरूको सिक्ने र सम्झने क्षमता कम बढी हुन सक्छ। तर सामान्य बालबालिकाले आफ्नो कक्षागत विषयहरू पढ्न, लेख्न तथा सिकेको याद राख्न सक्छन्। यदि पहिला पढाइलेखाइमा सामान्य देखिएका बालबालिका पछि पढाइलेखाइमा कमजोर भएका छन् भने त्यसको कारण तनाव र डिप्रेसन हुन सक्छ। त्यो किनभने डिप्रेसनले मानिसको सिक्ने र सम्झने क्षमतामा प्रभाव पार्छ। त्यसैले स्नायु विज्ञानको भाषामा डिप्रेसनलाई नक्कली भुल्ने रोग (सिउडो डिमेन्सिया) पनि भनिन्छ। वास्तवमा यो भुल्ने रोग (एमेन्सिया) वा डिमेन्सिया त होइन, तर त्यस्तैत्यस्तै नक्कल देखाउने रोग हो। यो रोगले मानिसको प्रक्रियागत मेमोरीमा त कुनै असर गर्दैन, तर फ्याक्ट मेमोरीलाई भने प्रभावित गर्छ। उदारहणका लागि डिप्रेसनबाट पीडित व्यक्तिले जुत्ता लगाउन वा साइकल चलाउन बिर्सिंदैनन् तर फलानो वा ढिकानोको नाम बिर्सन सक्छन्, हातमै घडी बाँधेर घडी खोजिरहेका हुन सक्छन्। मोजा हातमै समाएर हिजो राखेको मोजा कहाँ छ भनेर कराइरहेका हुन सक्छन् ? यही कारण डिप्रेसनको प्रकोपमा परेका बालबालिका पढेको राम्रोसँग बुझ्न सक्दैनन्, जे जति बुझेका हुन्छन्, त्यो पनि छिट्टै बिर्सिन्छन्। वास्तवमा डिप्रेसन यस्तो मानसिक समस्या हो, जसले नक्कली भुल्ने रोग मात्र पैदा गर्दैन कि मानिसलाई नै एउटा जिउँदो लास बनाइदिन्छ। डिप्रेसनलाई सानोतिनो मानसिक समस्या सम्झनु हँुदैन, यो मनोदैहिक स्वास्थ्य समस्या हो, यसले मनमस्तिष्कलाई त असर गर्छ नै, शरीरका सम्पूर्ण भागमा नै कुप्रभाव पार्छ। मुटुको रोग पैदा गर्ने एउटा कारण डिप्रेसन पनि हो। त्यसैले त चर्चित राजनीतिज्ञ तथा साहित्यकार विस्टन चर्चिल, जो आफैं कुनै बेला डिप्रेसनको चपेटामा परेका थिए, ले डिप्रेसनलाई ब्लाक डग भनेका छन्। के कस्ता हुन्छन् डिप्रेसनको लक्षण : डिप्रेसनको मूल लक्षण भनेको उदासीनता तथा खिन्नता हो। डिप्रेसनबाट पीडित व्यक्तिको मन सधैं उदासी र निराशाले घेरिएको हुन्छ। कुनै पनि आनन्ददायक घटनाले उसलाई खुसी पार्दैन। डिप्रेसनको मनस्थिति आमरूपमा हुने उदासी र निराशाभन्दा फरक हुन्छ। हरेक मानिसको दैनिक जीवनमा उतारचढाव आउँछन्, केही समय रहन्छन्। तर सुखद घटनासँगै मन पुनः खुसी हुन्छ तर डिप्रेसनमा चाहिँ यस्तो हुँदैन। कडा खालको डिप्रेसनमा परेको व्यक्ति कहिल्यै खुसी देखिँदैनन्। अतः उदासीसँगै अरुचि पैदा हुनु, आत्मविश्वासमा कमी आउनु, इच्छाहरू मरेर जानु, ध्यान केन्द्रित गर्न गाह्रो हुनु, सम्झना शक्तिमा कमी आउनु, चिडचिडापना बढ्नुजस्ता मानसिक लक्षणहरू तथा निद्रामा गडबढी, शरीरको तौल घट्नु वा बढ्नु, थकान तथा कमजोरी महसुस हुनु, कब्ज रहनु, टाउको भारी हुनु, दुख्नु, खानामा रुचि कम हँुदै जानु वा धेरै खानु, यौन इच्छामा कमी आउनु, धड्कन बढ्नु, चक्कर लाग्नु आदि शारीरिक लक्षणहरू मध्ये तीनचार लक्षणहरू देखिएमा डिप्रेसनको शंका गर्नुपर्ने हुन्छ। यसका साथै आत्महत्याको विचार मनमा आउनु तथा आत्महत्याको कोसिस गर्नु आदिले यस समस्याको गम्भीर स्थितिलाई दर्शाउँछ। डिप्रेसनबाट पीडित १५२५ प्रतिशत व्यक्तिहरूले आत्महत्या गरेको पाइन्छ। त्यसैले दुई सातादेखि डिप्रेसनका उपर्युक्त लक्षणहरू देखिएमा चिकित्सकसँग सम्पर्क गरी जति सक्दो छिटो यसको उपचारतिर लाग्नु उत्तम हुन्छ। उचित औषधोपचारबाट डिप्रेसन बिलकुल ठीक हुन्छ। डिप्रेसनको कारण : डिप्रेसन विभिन्न कारणहरूले पैदा हुन्छन्। जस्तो कि डिप्रेसन अनुवांशिक कारण, मस्तिष्क रसायनको असन्तुलन, मनोगत तथा सामाजिक कारणहरूले पैदा हुने भएता पनि अधिकांश डिप्रेसनको जड भनेको जीवनमा घटेको तनावपूर्ण तथा हृदयविदारक घटना नै हो। सिर्जनको केसमा सिर्जन पढाइलेखाइको अत्यधिक दबाब र हीनताबोधका कारण डिप्रेसनको प्रकोपमा परेको देखिन्छ। सिर्जनजस्तै नेपालका थुप्रै बालबालिका पढाइलेखाइको अत्याधक दबाब, धेरै अंक ल्याउने अनावश्यक प्रतिस्पर्धा तथा कुपोषणका कारण डिप्रेसनको सिकार भएका छन्। कतिपय दीर्घकालीन, जीर्ण तथा खतरनाक रोगहरू, जस्तै अल्जाइमर, पक्षघात, मुटुको रोग, एचआईभी एड्स आदिका कारणले पनि डिप्रेसन देखा पर्छ। हाइपोथायराडिज्मजस्ता रोगहरूले पनि डिप्रेसनको लक्षण देखाउँछन्। त्यसैले डिप्रेसनको सही पहिचान गर्नु आवश्यक छ। बेक डिप्रेसन इन्भेन्टरी (बीडीआई) सबैभन्दा सरल र प्रभावकारी डिप्रेसन टेस्ट हो। यो टेस्टबाट डिप्रेसन हो वा होइन, हो भने डिप्रेसन हल्का, मध्यम वा कडा, कस्तो खालको हो थाहा हुन्छ। यो टेस्टका लागि केवल ५१० मिनेट समय लाग्छ। समस्याको समाधान : डिप्रेसनबाट पीडित बालबालिकालाई उचित औषधोपचार आवश्यक हुन्छ। तनाव र डिप्रेसनबाट पीडित बालबालिकालाई औषधिभन्दा पनि मनोपरामर्शद्वारा उपचार उत्तम हुन्छ। मनोपरामर्शका साथै बालबालिकाको पढ्ने, लेख्ने वातावरण उचित बनाउनुपर्छ। बालबालिकाको मस्तिष्क क्षमताअनुसारको शैक्षिक, सामाजिक तथा पारिवारिक वातावरण बनाउनु भनेको नै बालबालिकालाई मानसिक समस्याहरूबाट जोगाउनु हो। तर विडम्बना के भने नेपालको शैक्षिक क्षेत्र शैक्षिक माफियाहरूको हातमा छ। शैक्षिक माफियाकै कारण अभिभावकको ढाड भाँचिएको छ भने कलिला बालबालिका किताबको भारीले थिचिनु परेको छ। यस्तो शैक्षिक वातावरणका कारण बालबालिकामा डिप्रेसन, चिन्ता तथा तनाव बढ्नु कुनै अनौठो कुरा होइन। यस कुराप्रति सरकार, समाज, शैक्षिक संस्था तथा परिवारको ध्यान आकृष्ट हुन आवश्यक छ। होइन भने नेपालमा मानसिक समस्याहरूबाट पीडित हुनेको संख्या दिनप्रतिदिन नै बढ्दै जाने छ। नेपालमा मानसिक समस्याहरू यसरी नै बढ्दै गयो भने खै नेपालले कसरी प्रगति गर्न सक्छ ?"
विद्युतीय गाडीको आकर्षण र आवश्यकता,"बजेटमार्फत जसरी सरकारले ईभीलाई निरुत्साहित गर्न चाहेन, अन्य नीतिमार्फत पनि ईभीलाई प्रोत्साहन गर्नुपर्छ । पृथ्वीलाई तताउँदै लगेको कार्बनको उत्सर्जनमा यातायात क्षेत्रले मात्रै १५ प्रतिशत हिस्सा ओगट्छ । संसारभरका देश यातायातका साधनमा जीवाश्म इन्धनको सट्टा विद्युतीय ब्याट्रीयुक्त ऊर्जाको प्रयोगलाई जोड दिँदैछन् । मोटर निर्माता कम्पनीहरू विद्युतीय गाडी (ईभी) को उत्पादन र तिनमा नयाँनयाँ प्रविधिमा जोडतोडले लागेका छन् । धेरै देश ईभीमा कर छुटसहित प्रोत्साहनको बाटोमा छन् । जस्तो कि नर्वेले १० मध्ये ९ वटा गाडी ईभी हुने अनुपातको रणनीति अख्तियार गरेको छ । मूल्य अभिवृद्धि कर, दर्ता शुल्क, वार्षिक नवीकरण शुल्क, पार्किङ शुल्क, टोल शुल्कहरूमा छुट जो नर्वेले दिइरहेको छ । विश्वभर १० करोड ईभी रहेको अनुमान छ र चीनमा मात्रै त्यसको आधाभन्दा धेरै छन् । ऊ आफैं विद्युतीय गाडीहरूको सबैभन्दा ठूलो उत्पादक, बजार र सिर्जनशील उद्यममा अग्रपंक्तिमा उभिएको छ । नेपालीमा पनि ईभी आकर्षण देखिन्छ । यसपालि सरकारले ल्याएको बजेटमा आउँदो वर्षदेखि ईभीमा कर वृद्धिको हल्ला असत्य सावित भएको छ । यसै पनि कर वृद्धिको हल्लाबीच धेरै ईभी बजेटअघि नै आयात भएका थिए, त्यो बजारको आकर्षण देखेरै भएको थियो । त्यसमाथि बजेटले ईभीलाई धेरै कर नथोपेर प्रोत्साहनै गरेको छ । सरकारले ईभीमा न्यून भन्सार शुल्क ५० किलोवाटसम्म १५ प्रतिशत र ५ प्रतिशत अन्तःशुल्क र चार्जिङ मेसिन उत्पादनमा एक प्रतिशतमात्र भन्सार लाग्ने नीति अपनाएको छ । यी नीतिहरूले ईभीलाई किफायती बनाएका छन् । चालु आर्थिक वर्षको वैशाखसम्म ४२ हजार १ सय २ वटा ईभी आयात भएको भन्सार विभागको तथ्यांकले देखाउँछ । जुन अघिल्लो वर्षको सोही अवधिको २८ हजार ८ सय ५६ को तुलनामा ४५९ प्रतिशतले बढी हो । यो वर्ष ३३ अर्ब ३२ करोड रुपैयाँका ईभी आयात भएका छन् । नेपाल अटोमोबाइल्स एसोसिएसनका अनुसार सवारीसाधनमध्ये ७० ईभी छन् । यसले ईभीको आकर्षण देखाउँछ । ईभी गाडीको मूल्यले मात्रै उपभोक्तामा आकर्षण बढाएको छैन । यो कम खर्चिलो छ । मर्मतमा कम खर्च हुन्छ । लुब्रिकेन्ट हाल्नु पर्दैन र सर्भिसिङ गर्नु पर्दैन । घरमै चार्ज गरे पनि हुन्छ । तर लामो यात्राका लागि भने ईभी केही असजिलो छ, किनभने सबै ठाउँमा चार्जिङ स्टेसनहरू छैनन् । सरकारले अब ध्यान दिनुपर्ने भनेकै चार्जिङ स्टेसनहरूको वृद्धिमा हो । त्यस्ता पूर्वाधारहरू प्रमुख राजमार्गमा ठाउँठाउँमा र सहायकदेखि देशका कुनाकुनासम्ममा विकास गर्न जरुरी छ । यसै पनि देशले जीवाश्म इन्धनको आयातले गर्दा व्यापार घाटा चरमचुलीमा छ । विद्युतीय गाडी वृद्धि हुँदा नेपालकै बिजुली खपत वृद्धि हुने हो । त्यसले अर्थतन्त्रलाई बलियो बनाउँछ । बरु सरकारले विद्युत्को उपलब्धतालाई चाहिँ सहज बनाउनु पर्नेछ । एक त अझै पनि बिजुलीमा भारतको भर पर्नुपर्ने र आयात गर्ने अवस्था अन्त्य गरिनुपर्छ । स्वदेशमै प्रशस्त सम्भावना भएको हुँदा विद्युत् उत्पादन बढाउँदै यसको प्रसारण लाइनको क्षमता र गुणस्तर अभिवृद्धि गरिनुपर्छ । वातावरणीय हिसाबमा पनि ईभी धेरै अनुकूल भएको हुँदा काठमाडौंजस्ता धेरै गाडी भएका सहरलाई ईभीले गुन लगाउँछ । बजेटमार्फत जसरी सरकारले ईभीलाई निरुत्साहित गर्न चाहेन, अन्य नीतिमार्फत पनि ईभीलाई प्रोत्साहन गर्नुपर्छ ।"
"मधेसमा बढ्दै दुर्घटना, ३ वर्षमा १५ सयको मृत्यु","जनकपुरधाम : घटना १ : धनुषाका सक्रिय पत्रकार शिवेन्द्र रोहिताको गत वर्ष सवारी दुर्घटनामा मृत्यु भयो । जनकपुरधाम ९ थापाचोकमा एकाबिहानै बा २१ च ३३४३ नम्बरको कारले पत्रकार रोहिता चढेको मोटरसाइकललाई ठक्कर दिएको थियो । रोहिताको घटनास्थलमै मृत्यु भएको थियो । घटना २ : रौतहटको वृन्दावन क्षेत्रमा खेतबाट बाटोमा चढाउन खोज्दा शनिबार ट्र्याक्टरको अगाडिको भाग उठ्यो । च्यापिएर चालकको मृत्यु भयो । ट्र्याक्टर चालक वृन्दावन ७ का नजामोदिन मन्सुरी हुन । घटना ३ : पर्साको वीरगन्ज महानगरपालिकामा सवारी दुर्घटनामा परी दुई जनाको मृत्यु भयो । महानगरपालिका २२ स्थित ड्राइपोर्ट सडकखण्डअन्तर्गत सीताराम चोकमा भएको सवारी दुर्घटनामा परी पर्सा छिपहरमाई गाउँपालिका ३ झलमैया टोल निवासी रामाकान्त यादव र सोही ठाउँका विजय यादवको मृत्यु भएको थियो । अर्का एक जना २२ वर्षीय विजयकुमार यादव गम्भीर घाईते भए । यी त केही उदाहरणमात्रै हुन् । मधेस प्रदेशमा पछिल्लो समय सवारी दुर्घटनाको निकै बढेको छ । पछिल्लो तीन वर्षमा मात्रै सवारी दुर्घटनामा १ हजार ५ सयभन्दा बढी व्यक्तिको ज्यान गइसकेको छ । मधेस प्रदेश प्रहरी कार्यालय जनकपुरधामका अनुसार यस अवधिमा १८ हजार सवारी दुर्घटना भए । जसमा १ हजार ५ सय ५ जनाको ज्यान गुमाएको प्रदेश प्रहरी कार्यालयको भनाइ छ । गत महिना मधेस प्रदेशमा सुरक्षा निकायका सबै अंगका अधिकृतको गोष्ठी भयो । गृहमन्त्री रमेश लेखकले सबैभन्दा ठूलो समस्या नै सवारीसाधन दुर्घटना रहेको गोष्ठीमा बताए । सवारीसाधन दुर्घटना र लागुऔषध अहिले देशका लागि प्रमुख दुई ठूला समस्या हुन, गृहमन्त्री लेखकले भनेका थिए, पछिल्लो समय मधेसमा लागुऔषधको बढ्दो प्रयोगले सबै क्षेत्रलाई प्रभावित गरेको छ । यसको सेवन गर्नेहरूबाटै बढी अपराध भएका छन् । यसको सेवन गरेर सवारी चलाउँदा दुर्घटना भएका छन् र अन्य विभिन्न खालका सामाजिक समस्याहरू बढेका छन् । त्यसैले यस्तो गतिविधिलाई नियन्त्रण गर्न प्रहरी प्रशासन अझ बढी सक्रिय हुनु आवश्यक छ । चालु आर्थिक वर्ष ०८१०८२ मा प्रदेशभरि १ हजार ८ सय २ सवारी दुर्घटना भए । यी दुर्घटनाहरूमा परी ४ सय २९ जनाले ज्यान गुमाए । २ हजार ४ सय ४ जना गम्भीर घाइते भए । सामान्य घाइते हुनेको संख्या ७ हजार ४ सय ४८ थियो । प्रहरीको कारबाहीमा १ लाख ७२ हजार ३ सय ८ जना परेका थिए र तिनीहरूबाट १५ करोड २१ लाख १० हजार ३ सय ५८ रुपैयाँ राजस्व संकलन भएको हो । आव ०८००८१ मा प्रदेशमा ६ हजार ५८ सवारी दुर्घटना भए । जसमा ५ सय ३० जनाले ज्यान गुमाए । २ हजार २ सय ४९ जना गम्भीर घाइते भए । त्यसैगरी ७ हजार ४ सय ९६ जना सामान्य घाइते भएका थिए । सो बेला २ लाख ५९ हजार २ सय ३ व्यक्ति कारबाहीमा परेका थिए र जसबाट २३ करोड ३० लाख ७९ हजार ७ सय ५६ रुपैयाँ राजस्व संकलन भएको थियो । प्रहरीका अनुसार आर्थिक वर्ष ०७९०८० मा ५ हजार ९ सय ८८ सवारी दुर्घटना भए । ती दुर्घटनाहरूमा परी ५ सय ४६ जनाले ज्यान गुमाएका थिए । यी दुर्घटनाहरूमा गम्भीर घाइते हुनेहरूको संख्या २ हजार २ सय थियो । सो बेला ३ लाख ५३ हजार १ सय ८३ जनालाई प्रहरीद्वारा कारबाही गरिएको थियो र ती कारबाहीहरूबाट २६ करोड ८६ लाख ८६ हजार ५ सय रुपैयाँ राजस्व संकलन भएको थियो । मधेसमा हरेक युवासँग अहिले दुईपांग्रे सवारीसाधन देखिन्छन् । तर, तिनको प्रयोग गर्दा अत्यधिक लापरबाही हुने गरेको छ, मधेस प्रदेशका गृह, सञ्चार तथा कानुनमन्त्री राजकुमार लेखी भन्छन्, ट्राफिक नियमको अवहेलना, मादक पदार्थ सेवन गरेर सवारी चलाउने, हेलमेटको बेवास्ता गर्ने र तीव्र गतिमा सवारी चलाउनेजस्ता कारणले सयौं युवाले प्रत्येक वर्ष ज्यान गुमाउनु परिरहेको छ । यसलाई न्यूनीकरण गर्न समुदाय, परिवार र सरकार सबै पक्ष मिलेर सचेतना अभियानमा लाग्नु आवश्यक छ ।"
